शीर्षक,विवरण
सोलुखोला दूधकोशी हाड्रोपावरको सुरुङमा ४० घण्टादेखि एक कामदार वेपत्ता,सोलुखुम्बु : निर्माणधीन ८६ मेगावाटको सोलुखोला दूधकोशी जलविद्युत् आयोजनाको सुरुङ मार्गमा ४० घण्टा भन्दाबढी समयदेखि वेपत्ता कामदारको अवस्था अझै अज्ञात रहेको छ। बिहिबार बिहान करिब ५ बजे सुरुङ भित्र जाने क्रममा बेपत्ता बाराको कोलभी नगरपालिका १ का २४ वर्षीय राकेश चौधरीको अवस्था पत्ता लाग्न नसकेको प्रहरीले जनाएको छ। चौधरीको खोजीका लागि विहिबारदेखि नै नेपाल प्रहरीका १४ र नेपाली सेवाका १२ जना टोली परिचालित भएपनि सुरुङ भित्रको कुन क्षेत्रमा वेपत्ता भएको हो भन्ने पत्ता लाग्न नसक्दा समस्या भईरहेको जिल्ला प्रहरी कार्यालय सोलुखुम्बुका प्रहरी नायब उपरीक्षक (डिएसपी) कवित कटवालले जानकारी दिए। खोजीका लागि करिब २०० मिटर गहिरो सुरुङ भित्र प्रहरी र सेनाको टोली साधन श्रोत सहित सकृय भएपनि अहिलेसम्म फेला पार्न नसकिएको घटना स्थल पुगेर फर्किनुभएका डिएसपी कटवालले बताए। विहिबार सुरु मार्गमा जाने क्रममा बकेट चुँडिदा १ जना बेपत्ता भएका हुन भने १ जनालाई घाइते अवस्थामा उद्धार गरिएको थियो। घाईते पर्साको पटेरवा गाउँपालिका ४ का २० वर्षीय अंगत राय थारुको काठमाण्डौस्थित ग्रान्डी अस्पतालमा उपचार भइरहेको आयोजनाले जनाएको छ। थुलुङ दुधकोशी गाउँपालिका ३ पञ्चनमा निर्माणाधिन उक्त हाईड्रोपावरमा करिब एक महिना अघि गत पुस ११ गते पानी परिक्षणको क्रममा पाइप विस्फोट हुँदा २ जना इन्जिनियरको ज्यान गएको थियो भने एक जना घाईते भएका थिए।
सार्वजनिक सवारीसाधनमा जोर विजोर हटाउन सिफारिस,काठमाडौं: कोभिड संकट व्यवस्थापन समन्वय केन्द्र (सीसीएमसीसी)ले सार्वजनिक यातायातमा जोरविजोर प्रणाली हटाउन सरकारलाई सिफारिस गरेको छ। तर ट्याक्सी र निजी सवारीसाधनमा भने जोर विजोर प्रणाली कायम रहने निर्णय भएको प्रवक्ता सुनिता नेपालले जानकारी दिइन्। नेपालमा कोरोना संक्रमणको जोखिम बढेपछि सरकारले काठमाडौं उपत्यकामा जोर विजोर प्रणाली लागू गरेको थियो। जोर विजोरले सार्वजनिक सवारी साधनमा झन् भीडभाड भएपछि त्यसको व्यापक विरोध भएको थियो।
बागमती प्रदेश युवा परिषद्को छुट्टै स्लोगन र लोगो,हेटौंडा : बागमती प्रदेशको प्रदेश युवा परिषद्ले आफ्नो लोगो र स्लोगन सार्वजनिक गरेको छ। परिषदले प्रतिस्पर्धाको आधारमा छनौट भएको लोगो र स्लोगन शुक्रबार सार्वजनिक गरेको हो। परिषद्ले हेटौंडाका पत्रकार तथा साहित्यकार केशव समर्पणले लेखेको सिर्जनशीलता र उद्यमशिलता प्रवर्धन ः बागमतीमा युवा सशक्तीकरण शीर्षकको स्लोगनलाई पारित गरेको छ। उक्त स्लोगनका लेखक समर्पणलाई परिषले नगद ३० हजार रुपैयाँसहित पुरस्कृत गरेको छ। त्यस्तै परिषद्ले हेटौंडाका निश्चल पराजुलीले निर्माण गरेको त्रिकोणको बीचमा बागमती प्रदेशको नक्सा रखेको लोगो पारित गरेको छ। लोगो निर्माण गर्ने पराजुलीले नगद पचास हजार रुपैयाँ पुरस्कार पाएका छन्। परिषद्ले गठन गरेको निर्णायक समितिले गरेको निर्णय अनुसार स्लोगन र लोगो छनौट गरिएको परिषदका उपाध्यक्ष सन्तोष चौँलागाईले बताए। प्रदेश युवा परिषद्को नियमावली २०७७ को दफा ४ को उपदफा २ मा छुट्टै छाप हुने ब्यवस्था भएकाले लागो र स्लोगन तय गरिएको उनले जानकारी दिए। बागमती प्रदेश सरकारले छ महिना अघि गठन गरेको परिषदले बागमती प्रदेशभित्र युवा सशक्तिकरण र उद्यमशीलता प्रवर्धनमा काम गर्दै आएको छ।
मुस्ताङको जनसंख्या १४ हजार बढी,जोमसोम : राष्ट्रिय जनगणना २०७८ अन्तर्गत केन्द्रीय तथ्यांक विभागले बुधबार सार्वजनिक गरेको प्रारम्भिक जनगणना नतिजा अनुसार हिमाली जिल्ला मुस्ताङको जनसंख्या १४ हजार ५ सय ९६ पुगेको छ। राष्ट्रिय जनगणना २०६८ मा मुस्ताङको जनसंख्या १३ हजार ४ सय ५२ रहेकोमा १ हजार १ सय ४४ जनसंख्या नयाँ थपिएका हुन्। विभागले सार्वजनिक गरिएको तथ्यांक अनुसार मुस्ताङको १४ हजार ५ सय ९६ रहदाँ ३ हजार २ सय ६८ घरधुरी र ३ हजार ७ सय ५१ परिवार संख्या रहेको छ। जसमध्ये पुरुष ८ हजार १ सय ७४ र महिला ६ हजार ४ सय २२ छन्। यस्तै लैङिगक अनुपात १२७ दशमलव २८ प्रतिशत छ भने परिवारको औसत आकार ३ दशमलव ८९ प्रतिशत छ। मुस्ताङको जनघनत्व ४ रहेको छ भने वार्षीक जनसंख्या वृद्धिदर ० दशलव ७८ प्रतिशत रहेको छ। विभागले सार्वजनिक गरेको प्रारम्भिक नतिजामा मुस्ताङका ५ स्थानीय तहमा कति जनसंख्या छ भन्ने खुलाईएको छैन।
"सार्वजनिक यातायातमा जोर विजोर प्रणाली हट्यो, ट्याक्सी र निजी सवारीमा कायमै","काठमाडौं: काठमाडौं उपत्यकामा सार्वजनिक सवारीसाधनमा जोर विजोर प्रणाली हटेको छ। उपत्यकाका तीन वटै जिल्लाका सिडिओहरुको संयुक्त बैठकले बस, माइक्रोबस र टेम्पोहरुमा जोर बिजोर प्रणाली हटाउने निर्णय गरेको हो। यसअघि कोभिड संकट व्यवस्थापन समन्वय केन्द्र (सीसीएमसीसी)ले सार्वजनिक यातायातमा जोरविजोर प्रणाली हटाउन सरकारलाई सिफारिस गरेको थियो। बैठकले ट्याक्सी र निजी सवारी साधनमा भने जोर बिजोर प्रणाली कायमै राखेको छ। नेपालमा कोरोना संक्रमणको जोखिम बढेपछि सरकारले काठमाडौं उपत्यकामा जोर विजोर प्रणाली लागू गरेको थियो। जोर विजोरले सार्वजनिक सवारी साधनमा झन् भीडभाड भएपछि त्यसको व्यापक विरोध भएको थियो।"
के हो युरिक एसिड ? के खाने ? के नखाने ?,"यदि कसैलाई राति सुतेर बिहान उठ्ने बेलामा विशेषगरी खुट्टा र हातका सानासाना जोर्नीमा दुख्ने, सुन्निने र रातो हुने समस्या छ भने त्यो युरिक एसिडको लक्षण हुनसक्छ। रगतमा युरिक एसिडको मात्रा बढ्नुको साथसाथै युरिक एसिडका लक्षण देखिने अवस्थालाई गाउट अथवा बोलीचालीको भाषामा युरिक एसिड भएको भनिन्छ। युरिक एसिडको मात्रा अत्याधिक भएमा खासगरी हड्डीको जोर्नीमा गएर जम्मा हुन्छ र शरीरको ससाना जोर्नीमा असर गर्छ। बेलैमा रोग पत्ता लाएर उपचार नगरे शरीरमा बडेको युरिक एसिड जोर्नी बाहेक मृगौला र शरीरका अन्य भागमा जमेर बसिदिन्छ र अरु समस्याहरु देखापर्ने गर्छन्। विभिन्न अध्ययन अनुसन्धानले देखाए अनुसार करिब १० देखि ८० प्रतिशतमा यो रोग वंशाणुगत हुने गरेको पाइएको छ। त्यसैगरी अस्वस्थ्यकर खाना खाने, अत्याधिक मोटोपन भएका ब्यक्तिहरु, धेरै जाडरक्सिको सेवन गर्ने ब्यक्तिहरु, शारीरिक अभ्यास नगर्नेहरु, धेरै व्रत बस्नेहरु, चिनी रोगका बिरामीहरु, रगत पातलो बनाउने औषधी, उच्च रक्तचापको औषधी र मृगौलाको औषधी सेवन गरिरहेकाहरुमा यो रोगको जोखिम उच्च रहेको पाइएको छ। विशेषगरी वयस्क महिलाहरुको दाजोमा पुरुषमा यो रोग १० गुणाबढी हुनेगरेको पाइएको छ र महिनावारी बन्द भैसकेका महिलामा पनि यो रोगको सम्भावना बढी हुन्छ। न्युक्लिक एसिड र प्युरिन ग्रुपको प्रोटिनको मेटाबोलिजम भएर निस्कने तत्वलाई युरिक एसिड भनिन्छ, जो सामन्यतय पिसाबबाट बाहिर निस्कन्छ। कुनै कारणले जब म्रुगौलाको पिसाब छान्ने र युरिक एसिड बाहिर फाल्ने क्षमतामा कमि आउँछ तब युरिक एसिड जोर्नीमा गएर जम्मा हुन्छ र समस्या देखाउन थाल्छ। युरिक एसिडको उपचार गर्दा औषधि सँगसँगै सबैभन्दा महत्त्वपूर्ण पक्ष भनेको के खान हुने र के खान नहुने भन्ने हो । के नखाने :  रातो मासु, आन्द्राभुँडी, मुटुकलेजो जसमा युरिक एसिड अत्यधिक मात्रामा हुन्छ  गेडाँगुडीँ, च्याउँ, काउँली, ब्रोकाउँली, कुरिलो, पालुंगोको तरकारी  मिठाई, सफ्ट ड्रिंक्स, आँप तथा अंगुरको जुस र अरू कृत्रिम जुसहरू  रक्सीजन्य पदार्थहरू के खाने :  गोलभेँडा, लसुन, प्याज, अमिला चिजहरू जस्तै: कागती, सुन्तला, दही  स्याउ, केरा, कफि, ग्रीन टी  अन्डा  जो प्रोटिनयुक्त खानेकुरा भएपनि युरिक एसिड बढाउँदैन  प्रशस्त पानी पिउने र नियमित व्यायामगरी शरीरको मोटोपन घटाउने यो कुरा बुझ्न जरुरी छ कि हामी सबैको शरीरमा युरिक एसिड हुन्छ। युरिक एसिडको मात्रा ३ देखि ७ मिलिग्राम पर डेसिलिटर भएको अवस्थालाई सामान्य मानिन्छ जो हाम्रो शरीरका लागि आवश्यक छ। जब युरिक एसिडको मात्रा ७ भन्दाबढी हुन्छ, यस्तो अवस्थालाई युरिक एसिड बढेको भनिन्छ।"
बर्दियामा बाघ दोब्बर बनाए बापत अवार्ड,"गुलरिया : विश्वबाटै लोपोन्मुख बन्यजन्तुको सूचिमा रहेको पाटेबाघ दोब्बर बनाउन सन् २०१० मा बाघ पाईने देशहरुले रुसको सेन्टपिटर्सवर्गमा गरेको प्रतिवद्धता अनुरुप नेपालमा पाटेबाघको संख्या बढेपछि टीएक्सटु अवार्ड प्रदान गर्ने घोषणा गरिएको छ। विश्वबन्यजन्तु कोष (डब्लुडब्लुएफ) सम्मिलित अन्र्तर्राष्ट्रिय संघसंस्थाहरुले नेपालको बर्दिया राष्ट्रिय निकुञ्ज र निकुञ्जसँग जोडिएको खाता जैविक मार्ग दुवैलाई पुरस्कृत गर्ने घोषणा गरेको हो। नेपालसँगै भारतको सत्यमंगलम टाईगर रिजर्वलाई पनि पुरस्कृत गर्न लागिएको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले जानकारी दिए। विश्वमा बाघको संख्या दोब्बर पार्ने देशहरु अन्र्तगत नेपालका राष्ट्रिय निकुञ्जहरु मध्ये बर्दिया राष्ट्रिय निकुञ्ज र निकुञ्ज बाहिरका जैविक मार्गहरु मध्ये भारतको कर्तनियाघाट बन्यजन्तु आरक्ष र बर्दिया राष्ट्रिय निकुञ्जलाई जोड्ने बर्दियाको खाता जैविकमार्गलाई पुरस्कृत गर्ने घोषणा भएको हो। उनले भने बाघ दोब्बर पार्न संरक्षणमा स्थानिय समुदायको अपनत्व ग्रहणगर्दै जैविक मार्गले योगदान गरे बापत पुरस्कृत गरेको छ। निकुञ्जमा बाघ संरक्षणका लागि घाँसे मैदान, पानी पोखरी ब्यवस्थापन लगायत चोरी शिकार नियन्त्रणको परिणाम स्वरुप बाघ बृद्धि भएको छ। स्थानिय समुदाय, सरकार, मिडिया, नागरिक समाज सबैको संरक्षणमा भएको सहकार्यको प्रतिफलस्वरुप बर्दिया राष्ट्रिय निकुञ्ज अन्र्तर्राष्ट्रियस्तरबाट पुरस्कृत हुन पाउँदा हामी धेरै हर्षीत छौं। बर्दिया राष्ट्रिय निकुञ्जमा बाघ संरक्षणका लागि उल्लेख्य कार्य गरेको डब्लुडब्लुएफ लगायतका संस्थाहरुले सार्वजनिक गरेका छन्। आगामी सेप्टेम्वरमा रुसमा गरिने बाघ संरक्षण सम्वन्धी समारोहको अवसर पारेर अवार्ड प्रदान गरिने बुझिएको छ। बर्दिया राष्ट्रिय निकुञ्जको कन्जरवेशन अवार्ड पाउने भएपछि संरक्षणकर्मीहरु उत्साहित छन्। बर्दियामा सन् २००९ मा १८ वटा मात्र पाटेबाघ थिए। प्रतिवद्धतापछि हाल बर्दियामा करिव ९० वटा पाटेबाघ छन्। पछिल्लो तथ्यांक अनुसार नेपालमा चितवन (९३), बर्दिया (८७), बाँके (२१) पर्सा (१८) र शुक्लाफाँटा राष्ट्रिय निकुञ्जमा (१६) गरी २ सय ३५ वटा पाटेबाघ छन्। नेपालमा बाघ गणना भैरहेकोले बाघको तथ्यांक बढ्ने अनुमान गरिएको छ। बाघलाई पारिस्थितिकिय प्रणालीको सूचक मानिन्छ। बाघ पाईने जंगल जैविकविविधता भरिपूर्ण हुने भएकाले पनि यसको संरक्षण जरुरी छ। यस अघिपनि बर्दिया राष्ट्रिय निकुञ्जले २०१९ सस्टेनएवल टप १०० डेस्टिनेशन अवार्ड प्राप्त गरिसकेको छ। निकुञ्जले पाएको अन्र्तर्राष्ट्रिय ख्यातीबाट विश्वमा बर्दियाको पहिचान बढ्ने विस्वास उनको छ। अवार्डबाट बर्दियाको विश्वभरी बाघ हेर्ने गन्तब्यको रुपमा पहिचान बनाएको छ। यसरी पहिचान बढ्दा कोभिड पछिको सामान्य अवस्थामा विदेशी पर्यटकहरु भित्रिने आशा गरिएको अधिकृत श्रेष्ठले सुनाए।"
सेती प्राविधिक शिक्षालयको चल्ला घुस प्रकरणमा अख्तियारको चासो,"काठमाडौंः अख्तियार दुरुपयोग अनुसन्धान आयोगले डोटीस्थित सेती प्राविधिक शिक्षालय दिपायलका तत्कालीन प्रमुख वीरेन्द्रबाबु यादवले घुस मागेको प्रकरणबारे चासो देखाएको छ। कुखुराको चल्ला खरिद प्रकरणमा व्यवसायीसँग टेलिफोनमा यादवले रकम मागेको अडियो सार्वजनिक भएपछि अख्तियारले चासो देखाएको हो। योसँगै सेती प्राविधिक शिक्षालय दिपायलका प्रमुख यादवको पद खोसिएको छ। प्राविधिक शिक्षा तथा व्यवसायिक तालिम परिषद् (सिटिइभिटी)का सदस्य सचिव जीवनारायण काफ्लेका अनुसार सेती प्राविधिक शिक्षालयमा के कस्तो भ्रष्टाचार भएको भन्नेबारे अख्तियारले चासो दिएको छ। काफ्लेले अन्नपूर्णसँग भने, आन्तरिकरुपमा घटनाको छानविन गर्न समिति गठन गर्छौं। ढुक्क हुनुस् दुधको दुध पानीको पानी छुट्याउँछौं। उनले दोषीलाई कारबाही हुने ठोकुवा गरे। अख्तियारका सहायक प्रवक्ता बेद प्रसाद भण्डारीले घुस प्रकरणबारे अख्तियारको ध्यानाकर्षण भएको बताए। उनले भने,यस घटनाबारे विस्तृत बुझेर जानकारी गराउँछु। अख्तियारको ध्यानाकर्षण भएको छ।सिटिइभिटीले यादवलाई जिम्मेबारीबाट हटाउँदै केन्द्रमा तानेको छ। उनको ठाउँमा निमित्त प्रमुखका रुपमा हरिदत्त ओझालाई जिम्मेवारी दिइएको परिषद्ले जनाएको छ। ओझाले यादवको घुस प्रकरण बारे अनविज्ञ रहेको भन्दै पञ्छिए। उनले भने, यो घटनाबारे मलाई जानकारी छैन। यसको भुक्तानी पनि मैले दिइएको छैन। शिक्षालयको स्टोर र लेखा शाखालाई जानकारी होला। २० दिन अघि ओझालाई निमित्तको जिम्मेबारी दिइएको थियो। निमीत्त प्रमुख भएरपनि ओझाले घटनाबारे आफूलाई जानकारी नभएको भन्दै जिम्मेबारीबाट पञ्छिए। कमिसनका लागि कुखुरा व्यवसायीसँग गरेको बार्गेनिङको अडियो गत पुष १६ गते सार्वजनिक भएको थियो। विद्यार्थीलाई कुखुरा पालन बारे सिकाउन शिक्षालयले ५ सय चल्ला खरिद गरेको थियो । स्रोतका अनुसार यो चल्लाको मुल्य झण्डै ५० हजार रुपैँया पर्छ। भ्रष्टाचार गरेको प्रमाणीत भएमा यादवमाथि भ्रष्टाचार निवारण ऐन २०५९ अनुसार कारबाही हुने व्यवस्था छ।"
आमा र बच्चा झुन्डिएको अवस्थामा मृत फेला,दार्चुला : दार्चुलाको शैल्यशिखर नगरपालिका८ को तल्चौरामा आमा र बच्चा झुन्डिएको अवस्थामा मृत फेला परेका छन्। जिल्लाको शैल्यशिखर नगरपालीका७का शिव बिष्टकी श्रीमती सरस्वती बिष्ट र उनकी १ वर्षीय छोरी जेनिसा बिष्ट रुखमा झुन्डिएको अबस्थामा मृत फेला परेका हुन्। २३ वर्षीय आमा र १ वर्षीय छोरी घरबाट माईत जान्छु भन्दै बच्चापनि साथमा लिएर असुरो(खन्या)को रुखमा दोपट्टा च्यातेर दुई भाग बनाई एउटामा बच्चा र अर्कोमा आमास्वंयं झुन्डिएको अवस्थामा फेला परेको ईलाका प्रहरी कार्यालय गोकुलेश्वरका प्रहरी निरीक्षक नारायण बिष्टले बताए। उनका अनुसार ईलाका प्रहरी कार्यालय गोकुलेश्वरबाट खटिएको प्रहरी टोलीले घटनास्थलको मुजुल्का उठाएर पोष्टमाटमका लागि गोकुलेश्वर लगेको हो। उक्त घटना के कती कारणले भएको हो यसबारे पोस्टमार्टम को रिपोर्ट आएपछि थप अनुसन्धान हुने प्रहरी निरीक्षक नारायण बिष्टले बताए।
दिल्लीमा सामूहिक बलात्कार आरोपमा एकै परिवारका ११ जना पक्राउ,नयाँ दिल्लीः भारतको राजधानी दिल्लीमा बलात्कारको आरोपमा एकै परिवारका ११ सदस्य पक्राउ परेका छन्। नयाँ दिल्ली प्रहरीले सामूहिक बलात्कारको आरोपमा शुक्रबार एकै परिवारका ११ सदस्य पक्राउ गरेको हो। बालबालिकासहित एकै परिवारका ११ सदस्य पक्राउ परेको प्रहरीले जनाएको छ। स्थानीय युवकको बदला लिन सो परिवारका सदस्यले २० वर्षीया पीडित युवतीमाथि बलात्कार गरेको र बलात्कारपश्चात ती युवतीलाई जबरजस्ती कालो मोसो दलेर जुत्ताको माला लगाई नयाँ दिल्लीको कस्तुर्वा नगर परिक्रमा गराएको प्रहरीले जनाएको छ। सो घटनामा आरोपित परिवारका छोरासँग परिवारका अन्य सदस्य संलग्न भएको भन्दै सबैलाई पक्राउ गरेको प्रहरीले जनाएको छ। पीडित युवती हालः अस्पताल भर्ना गरिएको र उनको मेडिकल रिपोर्ट आउन बाँकी रहेको बताइएको छ।
कास्कीमा वन्यजन्तु पार्कविरुद्धको मुद्दा खारेज,"पोखरा: कास्कीको मादी गाउँपालिकाको तप्राङमा प्रस्तावित वन्यजन्तु पार्कविरुद्धको मुद्दा उच्च अदालत पोखराले खारेज गरेको छ। मुद्दा खारेज भएको जानकारीमूलक पत्र अदालतले मादी गाउँपालिकालाई बिहीबार पठाएको छ। वन्यजन्तु पार्क विरुद्धमा सूर्यबहादुर आले मगरसमेत ६ जनाले रिट निवेदन गरेका थिए। रिटमा मादी गाउँपालिकालाई समेत विपक्षी बनाइएको थियो। निवेदन माग बमोजिमको आदेश जारी गर्नुपर्ने अवस्थाको विद्यमानता नदेखिँदा प्रस्तुत रिट निवेदन खारेज हुने ठहर्छ भनी फैसला भएको बेहोरा जानकारी गराइन्छ, अदालतले गाउँपालिकालाई पठाएको पत्रमा भनिएको छ, २०७८।०९।२५ को फैसलाको पूर्ण पाठ तयार भएपश्चात पठाइने छ। मादी गाउँपालिकाले तप्राङमा वन्यजन्तु पार्क निर्माणलाई गाउँपालिकाकै गौरवको योजना बनाएको थियो । त्यसका लागि डिपिआर, इआइएसमेत गरी योजना अघि बढेको थियो। डिपिआर अनुसार योजना पूरा गर्न १८ करोड रुपैयाँ लाग्ने अनुमान रहेको गाउँपालिका अध्यक्ष वेदबहादुर गुरुङ बताउँछन्। पहिलो चरणमा भने ६ करोड रुपैयाँका काम गर्ने गरी गाउँपालिकाले गण्डकी प्रदेश सरकारसँग समपुरक अनुदानसमेत लिई २ करोड रुपैयाँ छुट्याएको जानकारी अध्यक्ष गुरुङले दिए। २०७६७६ मा २ करोड रुपैयाँ छुट्याएर टेन्डरसमेत भई काम अघि बढ्दै थियो, मुद्दा पर्यो, अध्यक्ष गुरुङले भने, अदालतको आदेशले काम रोकियो, ठेकेदारले पेस्की रकमसमेत लगेर काम गर्दा गर्दै रोकिनुपर्यो, हाम्रो बजेट पनि फ्रिज भयो। अर्को वर्षसमेत त्यसरी नै बजेट छुट्याएको तर अदालतबाट फैसला आइनसक्दा त्यो बजेट पनि फ्रिज भएको जानकारी अध्यक्ष गुरुङले दिए। अहिले मुद्दा खारेजको फैसला त आयो, तर ढिला आयो, उनले भने, अब हामी बजेटको स्रोत खोज्न कहाँ जाने? उक्त पार्क निर्माणका लागि भनेर कास्की १ का सांसद खगराज अधिकारी र कास्की १ खका प्रदेश सांसद मनबहादुर गुरुङले पनि निर्वाचन क्षेत्र पूर्वाधार विकास कार्यक्रम (सांसद विकास कोष)बाट बजेट छुट्याएका थिए। गाउँपालिकाले तप्राङको प्राकृतिक वन, खर्क, खोलानाला लगायतको क्षेत्र समेटेर पार्क निर्माणको योजना बनाएको थियो। वन्यजन्तुको चोरी सिकारी रोक्ने, तिनको संरक्षण गर्ने र पर्यटकीय गन्तव्यका रुपमा विकास गर्ने आफूहरुको योजना रहेको अध्यक्ष गुरुङले सुनाए।"
पाइलटको जागिर लगाइदिन्छु भन्दै ठगी गर्ने कार्की पक्राउ,"काठमाडौं: बैंकिङ कसुर मुद्दामा फरार रहेका विष्णुबहादुर कार्कीलाई प्रहरीले पक्राउ गरेको छ। बाजुरा घर भई काठमाडौंको बुढानिलकण्ठ बस्दै आएका ४४ वर्षीय कार्कीलाई प्रहरीको विशेष टोलीले पक्राउ गरेको हो। उच्च अदालत पाटनले उनलाई बैंकिङ कसुर मुद्दामा कैद र जरिवाना दुवै सजाय सुनाएको छ। प्रहरीका अनुसार अदालतले गत २०७७ माघ ६ गतेको फैसलाले बैंकिङ कसुर मुद्दामा ७ दिन कैद र रु २७ लाख जरिवाना, जिल्ला अदालत काठमाडौंले २०६० पुस १० गतेको फैसलाले वैदेशिक रोजगार मुद्दामा ३ वर्ष कैद र दुई लाख पचास हजार जरिवाना, बैकिङ् कसुर मुद्दामा १ वर्ष कैद सजाय र एक लाख उन्नसाठी हजार जरिवाना र बैंकिङ कसुर मुद्दामा १ वर्ष कैद सजाय र रु ३०,००० जरिवाना सुनाएको छ। कार्कीले एयरलाइन्समा पाइलटको जागिर लगाइदिन्छु, डिमाण्ड ड्राफ्ट बनाइदिन्छुलगायतका बहानामा ठगीसमेत गरेको प्रहरी अनुसन्धानले देखाएको छ।"
बिहारमा सेनाको विमान ठूलो दुर्घटनाबाट जोगियो,बिहार : भारतीय राज्य बिहारमा सेनाको विमान ठुलो दुर्घटनाबाट जोगिएको छ। भारतिय सेनाका अधिकारीहरुको विमान शुक्रबार ठुलो दुर्घटनाबाट जोगिएको हो। बिहारको गयामा अवस्थित भारतिय सेनाको विमान बोधगया ब्लकमा सामान्य दुर्घटनामा परेको थियो। दुर्घटनापछि सो विमान विहारस्थित गया अन्र्तराष्ट्रिय विमानस्थलमा आपतकालिन अवतरण गराइएको र दुईवटा विमान चालक सकुशल रहेको इन्डिया टुडेमा खबर छ। प्राविधिक गडबडिका कारण विमान दुर्घटना हुन पुगेको बताइएको छ। दुर्घटनाग्रस्त विमानका भग्नावशेषहरु भारतिय सेनाका जवानहरुले संकलन गरेको बताईएको छ।
अष्ट्रेलियामा १४ दिनसम्मका लागि आपतकालीन घोषणा,मेलबर्नः अष्ट्रेलियाली प्रान्त दक्षिण अष्ट्रेलियाले आपतकालीन अवस्थाको घोषणा गरेको छ। केही दिनअघि देखिको भारी वर्षा र आँधीपछि आगामी १४ दिनको लागि आपतकालीन घोषणा गरेको हो। केही दिनअघि देखि आएको असिना र वर्षाका कारण मेलबर्न र साउथ अष्ट्रेलियामा बाढी आएको बताइएको छ। अष्ट्रेलियाको विभिन्न भेग र समुद्री तट क्षेत्रमा अझै चट्याङसहितको वर्षा र आँधी आउने त्यहाँको मौसम विभागले जनाएको छ। आँधी र वर्षाका कारण सो क्षेत्रका अधिकांश मानिसहरु अन्धकारमा बसिरहेको अन्तर्राष्ट्रिय मिडियामा खबर छ। आँधी र वर्षाका कारण सो क्षेत्रमा ठूलो मात्रामा भौतिक क्षति भएको अनुमान गरिएको छ।
गृहमन्त्री खाण र बेलायती राजदूत पोलिटबीच भेटवार्ता,"काठमाडौं: गृहमन्त्री बालकृष्ण खाण र नेपालका लागि बेलायती राजदूत निकोला क्याथरिन पोलिटबीच शुक्रबार भेटवार्ता भएको छ। गृह मन्त्रालयमा भएको भेटमा नेपाल र बेलायतबीचको दुई सय वर्ष पुरानो सम्बन्ध, सहकार्य र सहयोगका विषयमा छलफल भएको थियो। भेटमा गृहमन्त्री खाणले बेलायतले भौतिक पूर्वाधार विकास, स्वास्थ्य, शिक्षा, जनशक्ति विकासबारे गरेको सहयोगका लागि कृतज्ञता ज्ञापन गरे। त्यस्तै गृहमन्त्री खाणले लैंगिक हिंसा रोक्न, चेतना अभिवृद्धि, महिला सशक्तीकरणलगायत क्षेत्रमा गरेको कामको लागि धन्यवाद व्यक्त गर्दै आगामी दिनमा यस्ता सहकार्यका लागि गृह मन्त्रालय र आफ्नो व्यक्तिगत तर्फबाट गर्ने सबै सहयोग गर्ने प्रतिबद्धता जनाए। त्यस्तै गृहमन्त्री खाणले कोभिड१९ महामारीबाट बच्न खोप वितरणमा खेलेको भूमिका प्रशंशायोग्य रहेको बताएका थिए। गृहमन्त्री खाणले नेपालीहरूले गोर्खा सैनिकको रूपमा बेलायती सेनामा लामो सहकार्य गरेको इतिहास भएको बताउँदै राजदूत पोलिटलाई गोर्खा सैनिकहरूको सेवा सुविधाका लागि उठेका मागहरूको सम्बोधन गरिदिन पहल गर्न आग्रह गरेका थिए। भेटमा राजदूत पोलिटले कोभिड१९ विरुद्धको खोपको न्यायोचित वितरणको पक्षमा बेलायत रहेको बताए। त्यस्तै राजदूत पोलिटले बेलायतमा गोर्खा सेनाको अभूतपूर्व योगदान रहेको र गोर्खा सैनिकको न्यायोचित मागको सम्बोधन गर्न आफूले पहल गर्ने बताए। भेटमा राजदूत पोलिटले बेलायतले नेपाललाई आगामी दिनमा सहयोग गर्ने क्षेत्रबारे जानकारी गराएका थिए।"
शीतकालीन ओलम्पिकको सामग्री सामाजिक सञ्जालमा पोष्ट नगर्न चीनको चेतावनी,"सांघाईः शीतकालीन बेइजिङ ओलम्पिक्स खेलकुद २०२२ को कुनै पनि सामग्री सामाजिक सञ्जालमा पोष्ट नगर्न वेइबोले चेतावनी दिएको छ। चिनियाँ सामाजिक सञ्जाल वेइबोले आफ्ना प्रयोगकर्ताहरुलाई शुक्रबार सो चेतावनी दिएको हो। ओलम्पिक्ससँग सम्बन्धित सामग्री वेइबोमा प्रस्तुत गरिएको भेटिएमा प्रयोगकर्ताहरुको अकाउन्ट ब्लक गर्ने चेतावनीसमेत वेइबोले दिएको छ। वेइबोले प्रयोगकर्तालाई प्रत्यक्ष सन्देश पठाउँदै सो चेतावनी दिएको हो। चीनमा वेइबोका करिब ५७० लाख मासिकरुपमा सक्रिय प्रयोगकर्ताहरु छन्। चीनको सरकारी सञ्चारमाध्यम सीसीटीभीको अनुमतिमा सो च्यानलमा प्रकाशित र प्रसारित सामग्रीमात्र सामाजिक पोष्ट गर्न पाइने बताइएको छ। शीतकालीन ओलम्पिक्स फेब्रुअरी ४ देखि २० सम्म राजधानी बेइजिङमा आयोजना गरिएको छ। बाइडेनको चेतावनीपछि रुसले भन्यो युक्रेनमाथि युद्ध गर्ने कुनै योजना छैन मस्कोः अमेरिकी राष्ट्रपति जो बाइडेनले चेतावनी दिएपछि युक्रेनमाथि युद्ध गर्ने योजना नरहेको रुसी विदेश मन्त्रीले बताएका छन्। बाइडेनले रुसले अर्को महिना युक्रेनमाथि युद्ध गर्ने योजना बनाएको बताएपछि रुसी विदेशमन्त्री सर्जी ल्याभ्रोभले शुक्रबार सो बताएका हुन्। रुसले युक्रेनसँग युद्ध नचाहेको बताउँदै रिपोटरहरुसँग उनले भनेका छन्, हामीले युद्ध चाहेको छैनौं। त्यसैले युक्रेनमाथि आक्रमण गर्ने रुसको कुनै लक्ष्य र योजना छैन। यसअघि अमेरिकी राष्ट्रपति बाइडेनले आगामी महिना रुसले युक्रेनमाथि आक्रमण गर्ने सम्भावना प्रवल रहेको चेतावनी दिएका थिए। युक्रेनको सीमा क्षेत्रमा रुसले पछिल्लो हप्ता दशौं हजार सेना तैनाथ गरेको छ। रुसी सेना तैनाथ गरिएको भन्दै पश्चिमा मुलुकहरुले युक्रेनमाथि आक्रमण गर्ने बताउँदै आएका छन्। यद्यपि, युक्रेनमाथि आक्रमण गर्ने योजनाबारे रुसले अस्वीकार गर्दै आएको छ। भारतमा सामूहिक बलात्कार आरोपमा एकै परिवारका ११ सदस्य पक्राउ नयाँ दिल्लीः भारतको राजधानी दिल्लीमा बलात्कारको आरोपमा एकै परिवारका ११ सदस्य पक्राउ परेका छन्। नयाँ दिल्ली प्रहरीले सामूहिक बलात्कारको आरोपमा शुक्रबार एकै परिवारका ११ सदस्य पक्राउ गरेको हो। बालबालिकासहित एकै परिवारका ११ सदस्य पक्राउ परेको प्रहरीले जनाएको छ। स्थानीय युवकको बदला लिन सो परिवारका सदस्यले २० वर्षीया पीडित युवतीमाथि बलात्कार गरेको र बलात्कारपश्चात ती युवतीलाई जबरजस्ती कालो मोसो दलेर जुत्ताको माला लगाई नयाँ दिल्लीको कस्तुर्वा नगर परिक्रमा गराएको प्रहरीले जनाएको छ। सो घटनामा आरोपित परिवारका छोरासँग परिवारका अन्य सदस्य संलग्न भएको भन्दै सबैलाई पक्राउ गरेको प्रहरीले जनाएको छ। पीडित युवती हालः अस्पताल भर्ना गरिएको र उनको मेडिकल रिपोर्ट आउन बाँकी रहेको बताइएको छ। जापानमा ज्वालामुखी विस्फोटपछि खरानी र धुँवा हावामा मिसियो टोक्योः जापानको साकुराजिमा ज्वालामुखी विस्फोटपछि निस्केको धुँवा र खरानीको मुस्लो वायुमण्डलमा मिसिएको छ। शुक्रबार विस्फोट भएको सो ज्वालामुखीबाट निस्केको धुँवा र खरानीको मुस्लो वायुमण्डलमा मिसिएको हो। जापानी टापु क्युशुमा विस्फोट भएको सो ज्वालामुखीको तस्बिर र भिडियो अनलाइनमार्फत् सेयर गरिएको अन्तर्राष्ट्रिय मिडियामा खबर छ। साकुराजिमा ज्वालामुखीलाई संसारकै सक्रिय ज्वालामुखी मानिन्छ। सो ज्वालामुखीबाट हरेक चार दिनदेखि २४ घण्टामा लाभा निस्कने गर्छ। भल्कानो डिस्कभरका अनुसार शक्तिशाली साकुराजिमा ज्वालामुखी १४७१ र १४७६ को विचमा र सन् १९१४ मा भएको थियो। यमनको मिसाइल आक्रमणमा ५ को मृत्यु, ३० घाइते मारिबः यमनको मिसाइल आक्रमणमा परी कम्तीमा पाँच मानिसको मृत्यु भएको छ। यमनको मारिब क्षेत्रमा हुथि बिद्रोहीले गरेको मिसाइल आक्रमणमा कम्तीमा पाँचको मृत्यु भएको हो। स्थानीय मिडियाले शुक्रबार सो जानकारी दिएका हुन्। सो आक्रमण मारिब शहरमा बुधबार राति भएको बताइएको छ। पछिल्लो समय हुथि विद्रोहीविरुद्ध यमन सरकार र साउदी नेतृत्वको गठबन्धनले विभिन्न अपरेसन जारी राखेको छ। मारिब क्षेत्र हुथी विद्रोहीको कब्जामा रहिआएको बताइन्छ। अष्ट्रेलियामा १४ दिनसम्मका लागि आपतकालीन घोषणा मेलबर्नः अष्ट्रेलियाली प्रान्त दक्षिण अष्ट्रेलियाले आपतकालिन अवस्थाको घोषणा गरेको छ। केही दिनअघि देखिको भारी वर्षा र आँधीपछि आगामी १४ दिनको लागि आपतकालीन घोषणा गरेको हो। केही दिनअघि देखि आएको असिना र वर्षाका कारण मेलबर्न र साउथ अष्ट्रेलियामा बाढी आएको बताइएको छ। अष्ट्रेलियाको विभिन्न भेग र समुद्री तट क्षेत्रमा अझै चट्याङसहितको वर्षा र आँधी आउने त्यहाँको मौसम विभागले जनाएको छ। आँधी र वर्षाका कारण सो क्षेत्रका अधिकांश मानिसहरु अन्धकारमा बसिरहेको अन्तर्राष्ट्रिय मिडियामा खबर छ। आँधी र वर्षाका कारण सो क्षेत्रमा ठूलो मात्रामा भौतिक क्षति भएको अनुमान गरिएको छ। विद्रोही आक्रमणमा परी १० पाकिस्तानी सैनिकको मृत्यु इस्लामावादः विद्रोहीको आक्रमणमा परी १० पाकिस्तानी सैनिकको मृत्यु भएको छ। बलुचिस्तान प्रान्तस्थित दक्षिणपश्चिमी बन्दरगाहनजिकै पाकिस्तानी सेनाको चौकीमा भएको आक्रमणमा परी दश सैनिकको मृत्यु भएको हो। सो आक्रमण केच जिल्लाको ग्वादर बन्दरगाहमा भएको हो। पाकिस्तानी सरकारविरुद्ध लडिरहेका जातीय समूह बलुच विद्रोहीले सो आक्रमण गरेको रोयटर्सले जनाएको छ। गएको मंगलबार साँझ भएको सो घटनाबारे शुक्रबार पाकिस्तानी प्रधामन्त्री इमरान खान र पाकिसतानी सेनाले जानकारी दिएको बताइएको छ। प्रधानमन्त्री खानले सो आक्रमणमा मरेका सैनिकलाई शुक्रबार सलामी दिएर शहिद घोषणा गरेको बताइएको छ। घटनाको जिम्मेवारी बलुच लिवरेसन फ्रन्टले लिएको बताइएको छ। जातीय समूह बलुचले दशकौंदेखि अलग राज्यको माग गर्दै पाकिस्तानी सरकारविरुद्ध लडिरहेको छ। दक्षिण अफ्रिकी देशमा आँधीबाट मर्नेको संख्या ८६ पुग्यो केप टाउनः दक्षिण अफ्रिकी मुलुकहरुमा आएको आँधीबाट मर्नेहरुको संख्या ८६ पुगेको छ। केही दिनअघि आएको आँधीका कारण शुक्रबार बिहानसम्म मर्नेहरुको संख्या ८६ पुगेको हो। दक्षिण अफ्रिकी मुलुकहरुमा केही दिनअघि उष्णकटबंधिय आँधी एना आएको थियो। आँधीसँगै मुसलधारे पानीसमेत परेको थियो। जसका कारण दक्षिण अफ्रिकी मुलुक मोजाम्बिक, मदागस्कर, जिम्वाबेमा ८६ मानिसको मृत्यु भएको छ। आँधीका कारण मोजाम्बिकमा मात्र विद्यालय, अस्पतालसहित अन्य १० हजार घरहरु पूर्णरुपमा क्षतिग्रस्त बनेका छन् भने करिब २ लाखभन्दा बढी मानिस विस्थापित भएको अन्तर्राष्ट्रिय मिडियामा खबर छ। आँधीपछि स्थानीय सरकार र उद्धारकर्मीहरुले उद्धार कार्य जारी राखेको बताइएको छ।"
डडेल्धुरामा थप ५५ जनामा कोरोना संक्रमण पुष्टि,"डडेल्धुरा : डडेल्धुरा जिल्लामा तेस्रो चरणको कोरोना भाइरसको संक्रमण तीव्ररूपमा फैलिँदै गएको छ। शुक्रबार डडेल्धुरामा थप ५५ जना कोरोना संक्रमित थपिएका छन्। डडेल्धुरा अस्पतालको प्रयोगशालामा गरिएको परिक्षणमा शुक्रवार नवदुर्गा गाउपालिकाका ३३ सहित डडेल्धुरामा थप ५५ जनामा कोरोना संक्रमण पुष्टि भएको स्वास्थ्य कार्यालय डडेल्धुराले जनाएको छ। स्वास्थ्य कार्यालय डडेल्धुराले सार्वजनिक गरेको सूचना अनुसार डडेल्धुरा जिल्लाको नवदुर्गा गाउँपालिकाका ३३ जना, आलिताल गाउँपालिकाका १३ जनामा कोरोना पुष्टि भएको छ। त्यसैगरी जिल्लाको अमरगढी नगरपालिकाका ८ जना र परशुराम नगरपालिकाका १ जना गरी ५५ जनामा कोरोना संक्रमण पुष्टि भएको सुचनामा उल्लेख गरीएको छ। स्वास्थ्य कार्यालय डडेल्धुरा अनुसार अमरगढी नगरपालिकामा ११६ जना, परशुराम नगरपालिकामा ४६ अजयमेरू गाउँपालिकामा १५ जना, आलिताल गाउँपालिकामा २४ जना,गन्यापधुरा गाउँपालिकामा ११ जना, र नवदुर्गामा ३७ जना र भागेश्वर गाउँपालिकामा १८ गरी जिल्लामा कोरोना भाइरसका सक्रिय संक्रमितको संख्या २६७ जना रहेका छन्।"
नेपाल रेल्वे कम्पनीमा तालाबन्दी,"जनकपुरधाम : नेपाल रेल्वे कम्पनी लिमिटेडको जनकपुरधामस्थित कार्यालयमा तालाबन्दी गरिएको छ। ज्यालादारका रुपमा काममा खटाउने भनिएका १ सय ५१ जना कर्मचारीलाई बिना कारण हटाएर नयाँलाई नियुक्त गरेको विरोधमा पुराना कर्मचारीहरुले रेल्वे कम्पनीको कार्यालयमा तालाबन्दी गरेका हुन्। रेल्वे कर्मचारी संघर्ष समितिका मञ्जय गोइतले सहायक स्टेशन मास्टर पदमा २०५८ सालदेखि नै कार्यरत रहेको अहिले आएर विना कारण आफूहरुलाई हटाएको विरोधमा तालाबन्दी गरेको बताए। उनले भने, दुई हप्तादेखि धर्ना, प्रदर्शन गर्दै आएको छु, कही कतै सुनुवाइ नभएपछि कम्पनीको कार्यालयमा बाध्यतावश तालाबन्दी गरेको हुँ। उनले प्रमुख जिल्ला अधिकारी सुरेन्द्र पौडेललाई ज्ञापनपत्रसमेत बुझाएको र प्रजिअ पौडेलले रेल्वेका महाप्रबन्धक निरञ्जन झालाई कोरोना संक्रमण भएको भन्दै समस्या समाधान गर्न आलटाल गरिरहेको दुःखेसो पोखे। महाप्रबन्धक निरञ्जन झाले ५५ जना नयाँ कर्मचारीलाई नियूक्त गरी पूरानो कर्मचारीलाई अवमुल्यन गरेर पुनः नयाँ तालिम दिन सञ्चालन गरेपछि पूराना कर्मचारीहरु आन्दोलित भएको हो। नेपाल रेल्वेलाई कानुनी तथा प्राविधिक कारण देखाइ जयनगरकुर्था खण्डमा नियुक्त भएका कर्मचारीलाई एक्कासी सूचना निकालेर नवनियुक्त महाप्रबन्धक झाले हटाएपछि उनीहरुले आफूहरूलाई पुनः समायोजन गर्न माग गरेका छन्। पछिल्लो पटक सहायक स्टेशन मास्टरको तालिम लिएका इन्द्रजित गोइतले आफूहरूलाई कुनै जानकारी नै नदिई नवनियुक्त महाप्रबन्धक झाले आफू अनुकूलका पार्टीका कार्यकर्तालाई नियुक्त गरी तालिम दिन लागेको आरोप लगाए। उनले भने, गोप्य रुपमा तालिम दिएर आफ्ना नजिकका व्यक्तिहरूलाई राख्नु र पुरानो कर्मचारीलाई पाखा लगाउनु असहनीय हो, हामीले तीन महिनाको तालिम लिएको आफूहरुको रेल्वेमा नखटाए कानूनी कारवाहीमासमेत जान्छौं। यता प्रबन्धक झाले कामै नगरी ज्यालादारीका कर्मचारीले ज्याला पाउने कानुनी प्रावधान नरहेकोले उनीहरूलाई आफूले हटाएको स्वीकार गरे। महाप्रबन्धक झाले गत भदौ १८ गते एक सूचना प्रकाशित गर्दै ज्यालादारीमा नियुक्त गरिएका कर्मचारीलाई हटाएका थिए। रेल सञ्चालनको टँुगो नलागेको भन्दै पूर्व महाप्रबन्धक गुरुप्रसाद भट्टराईले नियुक्त गरेका विभिन्न पदका १ सय ५१ जना ज्यालादारी कर्मचारीलाई नवनियुक्त महाप्रबन्धक झाले हटाएका थिए। जयनगरकुर्थासम्म ३५ किलोमिटर रेल लिक तयार भइसकेकाले नेपाल सरकारले गत वर्ष नै रेल सेट खरिद गरिसकेको थियो। गत असोज ३ गते नेपाल सरकारले खरिद गरेको दुई सेट रेल आएपनि चल्न नसकेपछि हाल धनुषाको जनकनन्दिनी गाउँपालिकास्थित ईनर्वा स्टेशनमा सशस्त्र प्रहरीको निगरानीमा रेल राखिएको छ।"
माघ मसान्तसम्म विद्यालय बन्द नै रहने,काठमाडौं: कोरोना भाइरसको जोखिमले बन्द रहेको विद्यालय माघ मसान्तसम्म कायम राख्न कोभिड संकट व्यवस्थापन केन्द्र सीसीएमसीले सिफारिस गरेको छ। बैठकले विद्यालयहरुलाई वैकल्पिक माध्यमबाट पठनपाठन गराउन शिक्षा मन्त्रालयलाई सिफारिस गरेको प्रवक्ता सुनिता नेपालले बताइन्। उनका अनुसार परीक्षाहरु भने स्वास्थ्य मापदण्ड पालना गरेर सञ्चालन गर्न सकिनेछ।
स्याङ्जा : राजमार्ग छेउमा १० हजार बढी घर लालपूर्जा विहीन,"स्याङ्जा : सिद्धार्थ राजमार्गका दायाँबायाँ बनेका झण्डै १० हजार वटा घरहरु लालपूर्जा विहीन छन्। राजमार्ग छेवैमा निर्मित साना वा ठूला सुविधासम्पन्न आलिशान घरहरु पनि लालपूर्जा विहीन हुन्। करोडौं रुपैयाँ खर्चेर घर बनाएका घरधनी लालपूर्जा पाउन नसक्दा सरकारी सेवासुविधाबाट बंञ्चित छन्। सिद्धार्थ राजमार्ग अन्र्तगत स्याङ्जा खण्डका दोहोरो छेउछाउमा बनेका १० हजार भन्दाबढी सानाठूला घरका जग्गाधनी प्रमाणपूर्जा छैनन। प्रमाणपूर्जा नहुँदा घरधनीले घरको उपयोग बसोवास र व्यापारका लागि मात्र गर्न पाउँछन्। अन्य सरकारी सेवा सुबिधाबाट भने बञ्चित हुनु परेको छ। ती सबै घर सरकारी स्वामित्वमा पर्ने भएकाले सरकारी कामकाजका लागि ती घरहरुको उपयोग गर्न नपाइएको हो। त्यसो त, सिद्धार्थ राजमार्ग अन्र्तगत स्याङ्जा खण्डको ८२ किलोमीटरमा दोहोरो मापदण्ड कायम छ। पोखरासुनौली सिद्धार्थ राजमार्गको स्याङ्जा खण्डको सदरमुकामस्थित करिब डेढ किलोमीटर र अन्य क्षेत्रको सडक माफदण्ड फरकफरक बनाइएका हुन्। राजमार्ग अन्र्तगत सदरमुकामस्थित चौकीअरौदी खण्डको डेढ किलोमीटर भागमा रागमार्गको केन्द्रबिन्दुबाट (साढे ६ मीटर) करिब २२ फीट दायाँबायाँ रहने मापदण्ड छ। तर बाँकी खण्डमा भने ८२ फीट कायम गरिएको छ। त्यसैले सिद्धार्थ राजमार्ग अन्र्तगत स्याङ्जा खण्डको दाँयाबायाँ निर्मित घरको स्वामित्व घरधनीमा नभएको हो। घर निर्माण गरिएको जग्गा नेपाल सरकारको स्वामित्व भित्र पर्दछ। स्याङ्जाको सदरमुकाम पुतलीबजारस्थित डेढ किलोमीटर खण्डमा राजमार्गको दायाँबायाँ साढे ६ मीटर मात्र छाडेर घर निर्माण गर्न राजा बीरेन्द्रले २०३४ सालमा हुकुम प्रमांगी गरेपछि त्यो क्षेत्रभित्रका सबै घरजग्गाका जग्गाधनी प्रमाणपूर्जा छन्। बैंकले पनि ऋणका लागि चौकीअरौदी खण्डका घरजग्गाको धितो स्वीकार गर्दछ। तर कुभिण्डराम्दी खण्डमा बनेका राजमार्गका दायाँबायाँ घर जग्गाधनी प्रमाणपूर्जा नहुदाँ सरकारी बैकले ऋणका लागि धितो पनि स्वीकार गर्दैन। व्यक्तिले लाखौं, करोडौं खर्चेर राजमार्गका दायाँबायाँ घर बनाएका छन्। जग्गाधनी प्रमाणपूर्जा नहुदाँ नागरिकले राज्यबाट पाउने सेवा सुबिधाबाट समेत बंचित हुनु परेको दुःखेसो पोख्छन् पुतलीबजार नगरपालिका ३ का यज्ञप्रसाद पौडेल। पौडेल भन्छनराज्यले सबै नागरिक समान ठान्छ भने, एउटै राजमार्ग दोहोरो मापदण्ड किन? स्याङ्जाको अवस्था हेरेर एकै किसिमका मापदण्ड अवलम्बन गर्न उनको सुझाव छ। उमेर भरीको कमाई देखासिखी गर्दै राजमार्ग छेउमा खर्च गरेका पौडेलजस्ता सयौं घरधनी अहिले चिन्तित छन्। देखासिखी गर्दे घर बनाउनेको संख्या पनि दिनप्रति दिन बढ्दो छ। राजमार्ग विस्तारका नाममा पटकपटक सूचना सार्वजनिक हुन्छन्। भित्तामा टासिन्छन् तर मापदण्ड कायम गरिदैँनन्। साँगुरो र घुम्ति। सयौं घुम्ति काट्दै बनाइएको राजमार्ग मापदण्ड अनुरुपको छैंन। राजमार्ग विस्तार हुन नसक्दा समग्र जिल्लाको आर्थिक तथा सामाजिक उन्नतीमा समेत प्रभाव पारेको ज्ञाताहरुका भनाई छ। सिद्धार्थ राजमार्गको राम्दीकुभिण्डे खण्डको ८२ किलोमीटर स्याङ्जामा पर्छ। सरकारी मापदण्ड अनुसार राजमार्गको केन्द्रभागबाट दायाँबायाँ दुबैतर्फ ८२ फिट भित्र निजी स्वामित्वको घर निर्माण गर्न पाइदैन। पञ्यायत कालको अन्त्यतिर सडक मापदण्ड मिचेर निर्माण सुरु गरिएका घरहरु बहुदलीय र गणतान्त्रिक काल हुदै अझै पनि निर्माण कार्य रोकिएका छैंनन। बयासी फिटभन्दा पछाडिको जग्गाको प्रमाणपूर्जा भएको ब्यक्तिले सडक मापदण्ड भित्रको जग्गाको स्वामित्व आफ्नो भएको दावी गर्दै घरसारको कागज गरेर लाखौं, करोडौंका मूल्यवान घरजग्गा खरिद बिक्री गर्दै आएका छन्। उनीहरु आपसी समझदारीमा लेनदेन गर्छन। घरसारको कागज गरेर कारोबार गर्ने गर्छन। यी घरजग्गा मालपोत कार्यालयबाट रजिष्ट्रेशन पारित हुँदैनन्। नेपाली कागजमा दोहोरो सहमतिका आधारमा मात्र घरजग्गा पास गरिन्छन्। राजमार्ग मापदण्ड भित्रको जग्गा सरकारी स्वामित्वको हुने हुँदा ती घरजग्गाको रजिष्ट्रेशन मालपोत कार्यालयबाट रजिष्ट्रेशन पारित नगरिने भएको हो। स्याङ्जाको समग्र विकासका लागि सिद्धार्थ राजमार्ग विस्तार गर्नु अत्यावश्य भएको बताउँछन् गण्डकी प्रदेश सांसद भागवतप्रकाश मल्ल। उनले भने, समग्र जिल्लाको भौगोलिक अवस्था अनुरुप राजमार्ग बिस्तार गर्नुपर्छ। पटकपटक बिस्तारका कुराहरु उठिरहदा पनि कार्यान्वय हुन नसक्नु दुःखद पक्ष हो। राजमार्ग छेवैका घरधनी पनि घरका एकदुई कोठा फालेर विस्तार गर्न सहमत बन्दासमेत राज्य चासो देखाएन भन्छन् पुतलीबजार नगरपालिका १ का ब्यवसायी रविन्द्रमान श्रेष्ठ। तत्कालिन जिल्ला विकास समितिले सिद्धार्थ राजमार्गलाई कहिले ३ लेन त कहिले ४ लेनको बनाउने कार्ययोजना बनाएको थियो। तर सो काम सुरु पनि हुन सकने। संघियतापछि सिद्धार्थ राजमार्गमा पर्ने घुम्ति कटानका केही काम सुरु भएका छन्। फेदिखोला, पुतलीजबार, भीरकोट, वालिङ् र गल्याङ्मा पर्ने केही घुम्ति कटान भएका छन्। तर, पूरा हुन भने सकेको छैंन।"
क्लास्सिक टेकको रिफर गर्दा ४ महिना बोनस पाइने अफर,"काठमाडौँ : क्लासिक टेकले इन्टरनेट अफर सार्वजनिक गरेको छ। कम्पनीले रिफर गर्ने र पाउने दुवैलाई आईपीटिभीसहित निःशुल्क दुई महिनाको इन्टरनेट प्याकेज दिने गरी अफर सार्वजनिक गरेको जनाएको छ। अफरअन्तर्गत कम्पनीले ४ महिनासम्म ग्राहकहरूलाई बोनस दिन सकिने व्यवस्था ल्याएको छ। जसमा दुई महिना इन्टरनेट र दुई महिना आइपिटिभी बोनस छ। यसरी कम्पनीले रिफर गर्ने ग्राहकलाई प्रोत्साहन गर्न यो सुविधा ल्याएको र नयाँ ग्राहकलाई पनि न्यून मूल्यमा उच्च ब्यान्डविथ इन्टरनेट र ५ गिगाहर्ज राउटरसहित आइपिटिभी दिने कम्पीनले जनाएको छ। नेटवर्क सेवा प्रदायक कम्पनी क्लासिक टेक नेपालमा सन् २००९ देखि सुरू भई हाल यसले ७४ वटा जिल्लाका १०३ आउटलेटबाट सेवा सञ्चालनमा ल्याएको छ। क्लास्सिक टेकको विभिन्न इन्टरनेट प्याकेज १५० एमबिपिएस, २२५ एमबिपिएस, ३२५ एमबिपिएस, ६२५ एमबिपिएस र १००० एमबिपिएससम्म छ। कम्पनीको मुख्य उदेश्य देशका ग्रामीण ठाउँहरूमासमेत इन्टरनेटको पहुँच पुर्याउने साथै न्यून मूल्यमा उच्च गतिको सेवा प्रदान गर्नु हो।"
विराटनगर एयरपोर्टका ट्याक्सीमा मेगा बैंकको भुक्तानी क्यूआर कोडबाट मार्फत,काठमाडौँ : मेगा बैंक नेपालले विराटनगर एयरपोर्टमा सञ्चालित ट्याक्सीहरूमा क्यूआर कोड भुक्तानी प्रविधिबाट भाडा भुक्तानी सेवा सुरु गरेको छ। नेपाल राष्ट्र बैंक विराटनगर कार्यालय प्रमुख निर्देशक मीना पाण्डेले एयरपोर्ट ट्याक्सी प्रबर्द्धन केन्द्रसँग आबद्ध ट्याक्सीका चालकहरुलाई एक कार्यक्रमबीच क्यूआर कोड हस्तान्तरण गरेकी थिइन्। कार्यक्रममा नेपाल राष्ट्र बैंक विराटनगरका उपनिर्देशक लक्ष्मीप्रसाद तिमल्सिनाको पनि उपस्थिति थियो। यो सुविधाबाट एयरपोर्टमा आवतजावत गर्ने यात्रुहरुलाई नगदै भाडा तिर्नुपर्ने झन्झटबाट राहत मिल्ने मेगा बैंकको विश्वास छ। एयरपोर्ट ट्याक्सी प्रबद्र्धन केन्द्रसँग समन्वय गरेर विराटनगर एयरपोर्टलाई डिजिटलाइज्ड गर्ने तथा यात्रुलाई डिजिटल पेमेन्टमा सहजता पुर्याउने उद्देश्यले ट्याक्सीमा क्यूआर कोड वितरण गरिएको मेगा बैंकका प्रबन्धक विनोदराज थापाले बताए।
महाकाली नदीबाट उद्धार गरिएका युवकको मृत्यु,"दार्चुला : दार्चुलाको महाकाली नदीमा बगेका युवकको मृत्यु भएको छ। शुक्रबार महाकालीमा बगेका व्यास गाउँपालिका४ का २१ वर्षीय सुवास कुँवरको उद्धारपछि अस्पतालमा मृत्यु भएको हो। उनको उपचारको क्रममा मृत्यु भएको जिल्ला प्रहरी कार्यालय दार्चुलाका प्रहरी नायव उपरीक्षक मनोहर भट्टले बताए। उनी नदीमा बगेपछि स्थानीय, नेपाल प्रहरी र सशस्त्र प्रहरीको टोलीले उद्धार गरेको थियो।"
कांग्रेसको केन्द्रीय कार्यसम्पादन समिति गठन,"काठमाडौंँ : नेपाली कांग्रेसको केन्द्रीय कार्यसम्पादन समिति गठन भएको छ। शुक्रबार बसेको भर्चुअल बैठकले ३७ सदस्यीय कार्यसम्पादन गठन गरेको हो। कार्य सम्पादन समितिमा सभापति शेरबहादुर देउवासहित पदाधिकारी र वरिष्ठ केन्द्रीय सदस्यहरु परेका छन्। केन्द्रीय कार्यसम्पादन समिती ४६ जना रहने व्यवस्था भएपनि हाललाई ३७ जना समेटिएका हुन्। जसमा सभापति देउवा वरिष्ठ नेता रामचन्द्र पौडेल, उपसभापति पूर्णबहादुर खड्का, धनराज गुरुङ, महान्त्री गगन थापा, विश्वप्रकाश शर्मा, सहमहामन्त्री फरमुल्लाह मन्सुर, भीष्मराज आङदाम्बे, उमाकान्त चौधरी, महेन्द्र यादव, महालक्ष्मी उपाध्याय डिना, किशोरसिंह राठौंर, बद्री पाण्डे, जीवन परियार समेटिएका छन्। यस्तै गोपालमान श्रेष्ठ, प्रकाशमान सिंह, विमलेन्द्र निधि, विजयकुमार गच्छदार, कृष्णप्रसाद सिटौला, डाशशांक कोइराला, चित्रलेखा यादव, डारामशरण महत, अर्जुननरसिंह केसी, डाप्रकाशशरण महत, सुनिलबहादुर थापा, डाशेखर कोइराला, बलबहादुर केसी, बालकृष्ण खाण, ज्ञानेन्द्रबहादुर कार्की समेटिएका छन्। यस्तै उमा रेग्मी, रमेश रिजाल, डानारायण खड्का, जीपछिरिङ लामा, एनपी साउद, जीवनबहादुर शाहीपनि केन्द्रीय कार्यसम्पादन समितिमा समेटिएका छन्।"
भारतीय मुलका व्यक्ति बने चर्चका कान्छा पादरी,लण्डन : भारतीय मुलका नागरिक इंग्ल्याण्ड चर्चका सबैभन्दा कान्छा पादरी बनेका छन् । सजु नामले चिनिने मलायल लुकोस वर्गिस मुथलाली चर्च अफ इंग्ल्याण्डका सबैभन्दा कान्छा पादरी बनेका हुन् । ४२ वर्षीय सजुलाई त्यहाँका अन्य पादरीहरुले कान्छा पादरीको दर्जा दिएको भारतीय संचारमाध्यमहरुमा खबर छ । बेलायती प्रधानमन्त्री बोरिस जोनसनको सिफारिसमा सजुले सो मौका पाएको बताइएको छ । प्रधानमन्त्री जोनसनको सिफारिसपछि बेलायती महारानी एलिजाबेथ दोस्रोले उनलाई पादरीको रुपमा नियुक्त गरेको बताइएको छ । भारतीय संचारमाध्यमका अनुसार सजुको बाल्यकाल केरला र बैंगलुरुमा वितेको थियो । उनले साउर्थन एसिया बाइबल कलेजबाट आफ्नो शिक्षा पुरा गरेका थिए । विगत २१ वर्षअघि देखि सजु बेलायतमा बसोबास गर्दै आएका छन् ।
"थप ६ हजार बढीमा कोरोना संक्रमण, एकैदिन १० संक्रमितको मृत्यु",काठमाडौंः नेपालमा थप ६ हजार ८ सय २७ जनामा कोरोना संक्रमण देखिएको छ। देशभरि १९ हजार ८ सय ७९ नमुना परीक्षण गर्दा यी संक्रमित देखिएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पछिल्लो २४ घन्टामा थप ५ हजार ४ सय ३२ जना संक्रमित कोरोनामुक्त भएका छन् भने एकैदिन १० जना संक्रमितको मृत्यु भएको छ। नेपालमा सक्रिय संक्रमितको संख्या ८९ हजार ९ सय ४१ रहेको छ।
विमानस्थलका कर्मचारीले कार्यालय समयमा व्यक्तिगत मोबाइल प्रयोग गर्न नपाउने,काठमाडौं: अध्यागमन विभागको अध्यागमन कार्यालय त्रिअबिले कार्यालय समयमा व्यक्तिगत मोबाइल प्रयोगमा रोक लगाएको छ। अध्यागमन कार्यालयमा सामाजिक सुधार गर्न यस्तो निर्णय भएको प्रमुख अध्यागमन अधिकृत पुष्पराज शाहीले जानकारी दिए। उनका अनुसार कार्यालय समयमा डीओ र एओ कक्षमा ल्यान्डलाइन र अफिसियल मोबाइलमात्र प्रयोग गरी अध्यागमनको काम गर्न निर्देशन दिइएको छ। त्यस्तै कार्यालय आउने वितिकै आफ्नो मोबाइल लकरमा राख्नुपर्ने र कार्यालय प्रायोजनको लागि मोबाइल र सीमको आवश्यकता परे सोको व्यवस्था गर्ने निर्णय भएको शाहीले बताए। अत्यावश्यक काम परेमा वरिष्ठ अध्यागमन अधिकृतको जानकारीमा ल्याई स्वीकृति भएपछि मात्र गर्ने बताइएको छ।
गाउँपालिकाद्वारा विपन्नलाई घर,"भोजपुर : आमचोक गाउँपालिका३ थिदिङखाका नरबहादुर बिश्वकर्मा र उनकी पत्नी विमलाको जायजेथाका नाममा एक त्यान्द्रो ओड्ने छानोसमेत थिएन। उनीहरू वर्षौंदेखि दाजु भक्तबहादुर बिकको घरमा आश्रय लिँदै आएका थिए । एक छाक टार्न दुबैजना दिनभर ज्यालामजदुरी र मेलापात गर्छन्। अब उनीहरूले नयाँ घर पाएका छन्। गाउँपालिकाले ल्याएको विपन्न जनता आवास कार्यक्रम मार्फत् उनीहरूले सुकुम्बासी जीवनबाट छुटकारा पाएका हुन्। अब अर्काको घरमा सुकुम्बासी जस्तो बस्ने जिन्दगी गए। गाउँपालिकाले हामीमाथि कृपा गरेको छ, विमलाले सम्झिइन्, न जग्गा न पैसा, सधैँ अरूकोमा बस्दा छिमेकीले हेप्दा मन दुख्थ्यो। अब ढुक्क भइयो। दाजु भक्तबहादुरले घर बनाउन दिएको केही रोपनी पाखो जग्गामा गाउँपालिकाले एकतले आरामदायी भुकम्प प्रतिरोधी घर बनाइदिएको छ। जनता आवास कार्यक्रमअन्तर्गत आमचोक गाउँपालिकाले आफ्ना क्षेत्रका ७० बढी विपन्न परिवारको घर बनाएको छ। गाउँपालिकाले आर्थिक अवस्था कमजोर भएका परिवारको पहिचान गरी एक परिवारका लागि ३ लाख रुपैयाँमा घर बनाएको गाउँपालिका अध्यक्ष अशोक राईले बताए। हामीले पुस्तौंदेखि पाल, गाईगोठमा बसिरहेका अतिविपन्न परिवारका लागि आवास बनाइदिएका छौं, अध्यक्ष राईले भने, राज्यले पनि गाँस, बास र कपासलाई मौलिक हकमा राखेको छ। सोहीअनुरूप हामीले नीति तथा कार्यक्रम नै बनाएर घर बनाइदिएका हौं। २०७४ भदौमा पहिलो गाउँसभाबाट गाउँपालिकाभरका गरिब, विपन्न घरधुरीको पहिचानपछि गाउँपालिकाले आवास बनाइदिने गरी कार्यक्रम ल्याएको थियो। आवास पाएपछि नागरिक पनि दंग देखिन्छन्। वर्षौंदेखिको आफ्नै घरमा निदाउन पाउने सपना आज साकार भयो, अर्का ७३ वर्षीय कानबहादुर राईले भने, यो भन्दा खुसीको कुरा अरू छैन। अहिले मेरो घर भन्न पाउँदा अर्का आमचोक२ यूँका जिदर शेर्पा पनि हर्षित छन्। स्थानीय सरकार बनेपछि आएको जनता आवासले गरिबका लागि स्वर्गको अनुभूति गराएको आवास पाउनेमध्ये अर्का आमचोक६ देवानटारका जसकुमार राईले सुनाए। गरिबका लागि आफ्नो घर पाउनु स्वर्ग पाए जस्तै भएको छ। सधैँ पानी चुहिने, कठ्यांग्रिने झुपडीबाट न्यानोमा ल्याइदियो, राईले सुनाए। नेपाल सरकारले सबै क्षेत्रमा जनता आवासको कार्यक्रम अगाडि बढाइरहेका बेला गाउँपालिकाले पनि स्थानीय स्तरमै जनतालाई लाभ दिने कार्यक्रम ल्याएको हो। गाउँपालिकाभित्रका कमजोर आयश्रोत भएका ५ अतिगरिब तथा विपन्न परिवारलाई घर बनाइदिने घोषणा गरेको छ। गाउँपालिकाले आफ्नो पहिलो गाउँसभाबाट विपन्न जनता आवास कार्यक्रम शीर्षकमा ३ लाख ६० हजारका दरले ५ वटा आवास निर्माण गर्न कुल १८ लाख बजेट विनियोजन गरेको थियो। त्यस्तै, गाउँपालिकाले एक घर एक धारा अभियान पनि चलाएको छ।"
२० औं आहा रारा गोल्डकप : मनाङ र एपीएफ उपाधीकालागि भिड्दै,"काठमाडौँ : २० औं संस्करणको आहा रारा गोल्डकपमा विभागीय टोली सशस्त्र प्रहरीको एपीएफ र मनाङ मस्याङ्दी क्लब उपाधिकालागी पोखरा रंगशालमा शनिबार भिड्दै छन्। आहा रारा गोल्डकपमा ६ पटक च्याम्पियन बनीसकेको मनाङसंग १४ वर्षपछि फाइनलमा पुगेको एपीएफ पहिलो पटक उपाधी जितेर इतिहास रच्ने दाउँमा छ। नेपाल पुलिस क्लबसंग बराबरी ६ पटक च्याम्पियन रहेको मनाङ सातौं पटक च्याम्पियन बनेर आहा रारा गोल्डकपमा सर्वाधिक उपाधि विजेताको ताज पहिरने रेकर्ड कायम गर्न आतुर छ। यसको छिनो फानो भने शनिबार दुबै टोलीका खेलाडीले गर्ने प्रदर्शनमा निर्भर रहने छ। पोखरामा शुक्रबार आयोजित पत्रकार सम्मेलनमा दुबै टोलीका प्रशिक्षक र टिम कप्तानले आआप्नो दाबेदारी प्रस्तुत गरे। पत्रकार सम्मेलनबा बेल्दै एपीएफका प्रशिक्षक कुमार थापाले आप्नो खेलाडीले एक पछि अर्को खेलमा सुधार गर्दै आएको र आहा रारा गोल्डकपमा पनि तीन खेल जितेर फाइनलमा पुगेकोले पहिलो पटक उपाधि जितेर इतिहास रच्ने दाबी गरे। कठिन परिस्थितिमा जसरी आयोजक सहारा क्लबले कडा मेहनत गरेर प्रतियोगिताको आयोजना गरेको छ उसै गरि मेहनत गरेर आप्नो टिमले उपधि जित्ने प्रशिक्षक थापाले सुनाए। आप्नो खेलाडी सबै उतिकै मेहनती र अब्बल रहेकोले पनि जित आप्नै टिमको हुने उनले बताए। मनाङका विदेशी प्रशिक्षक फुजा तोपेले पनि एपीएफका प्रशिक्षकको भनाइलाई पुष्टि हुने गरी एपीएफका खेलाडीले एक पछि अर्को खेलमा सुधार ल्याउँदै गएकोले आप्नो टिमलाई राम्रो प्रदर्शन गर्न दवाब रहेको बताए। हाम्रो खेलाडीले उत्कृष्ट प्रदर्शन गरिरहेकोले शनिबार उपाधि जित्ने गरी तयारीमा रहेको पनि उनले सुनाए। मनाङका कप्तान विमल रानाले आप्नो होम मैदानमा पुन जित निकाल्दै सर्वाधिक च्याम्पियन बन्ने गरी मैदानमा उत्रने सुनाए। एपीएफ राम्रो टिम रहेको र त्यसै अनुसार आफुहरु पनि तयारी रहेको उनले बताए। आफु कप्तान हुँदा ट्रफी उचालेर नयाँ रेकर्ड कायम गर्न आफु आतुर रहेको पनि उनले सुनाए। बिहीबार आर्मी संगको खेलको सुरुकै ९ मिनेटमा पाएको पेनाल्टी मिसले दवाबमा त हुनुहुन्न नि भन्ने पत्रकारकार जिज्ञाशामा रानाले दबाव होइन आफुलाई अझै राम्रो प्रदर्शन गर्न प्रेर्णा मिलेको बताए। आप्नो टिमका ४ खेलाडी राष्ट्रिय टिममा पर्दा र धेरै सिनियर खेलाडीले छाडेर नयाँ खेलाडी प्रवेश गर्दा टिम सन्तुलामा आउन केही समय लागे पनि पछिल्लो समयमा टिम सेट हुँदै गएको उनले बताए। एपीएफका कप्तान नविन लामाले आप्नो सानै देखिको चाहाना आहा रारा गोल्डकपमा खेल्ने रहेको सम्झदै आप्नो टिमकालागि पहिलो पटक उपाधि जितेर इतिहास रच्ने आप्नो सपना पुरा गर्ने अवसरको रुपमा फाइनल खेललाई लिएको बताए। यसै अनुसार आप्नो टिमले रणनिती बनाएर मैदानमा उत्रने उनले बताए। १४ वर्ष पछि फाइनलमा पुगेर पाएको उपाधि जित्ने अवसरलाई पुरा गर्नु नै आप्नो लक्ष्य रहने पनि उनले दोहेयाए। एपीएफ उद्घाटन खेलमा आयोजक सहारालाई २०, क्वार्टरफाइनलमा वीवाइएससी मिनिसोटा अमेरिकालाई ३१ र सेमिफाइनलमा मछेन्द्र क्लबलाई ३१ ले हराउँदै फाइनलमा प्रवेश गरेको हो। यता मनाङ दुई खेल खेलेर फाइनल यात्रा तय गरेको हो। मनाङले नेपाल पुलिस क्लबलाई २० ले पराजित गर्दै सेमिफाइनल र आर्मीलाई टाइब्रेकरमा ४३ ले हराउँदै १२ औं पटक फाइनलमा प्रवेश गरेको हो। सहारा क्लब पोखराको आयोजनामा जारी २० औं संस्करणको आहा रारा गोल्डकपमा एक विदेशी सहित १० टिमको सहभागीता रहेको थियो। प्रतियोगितामा विजेता टिमले १० लाख १ हजार र उपविजेता टिमले ५ लाख १ हजार प्राप्त गर्ने छन्।"
रोग फैलिन नदिन झरेका सुन्तलाको दाना पलास्टिकको बोरामा ब्यवस्थापन,"बेनी : रोग फैलिन नदिन झरेका सुन्तलाको दाना पलास्टिकको बोरामा ब्यवस्थापन गर्ने बिधी प्रभावकारी बनेको छ। चाइनिज सिट्रोस फ्रुट फललाई किराको संक्रमणबाट पाक्ने बेलामा औसा परेर झरेका सुन्तलाको दाना पलास्टिकको बोरामा हालेर सुरक्षित ब्यवस्थापन गर्ने तरिका प्रभावकारी बनेको हो। बेनी नगरपालिका४ बास्कुनाका कृषक तिलक गुरुङले गत वर्ष झरेका दानाको सुरक्षित ब्यवस्थापन र खाद्य पासो थापेपछि यसपाली सुन्तलाको दाना झर्ने समस्या नियन्त्रण भएको र उत्पादन बढेको बताए। झरेका दानालाई हावा नछिर्ने पलास्टिकको बोरामा हालेर खाडलमा गाड्नुका साथै फ्रुट फलाई किरा मार्ने खाद्यपासो प्रोटिन बेट प्रयोग गरेको थिए, उनले भने दाना झर्ने समस्या ९० प्रतिशत नियन्त्रण भएकाले यसपाली पनि निरन्तरता दिएको छु। जलजला गाउँपालिका१ बाँसखर्कका कृषक जगतबहादुर खत्रीले अघिल्लो वर्ष दैनिक २२२३ क्रेट दाना झर्ने गरेकोमा यसपाली ५६ क्रेट मात्र झरेको बताए। पूरै गाउँमा सुन्तला खेती भएको बाँसखर्कका कृषकहरुले झरेका दानालाई तातोपानीमा पकाएर खाडल खनेर गाड्ने र पलास्टिकको बोरामा राख्ने गरेका खत्रीले बताए। गत वर्षसम्म दाना झर्ने समस्या बिकराल थियो, उनले भने बगैचा र झरेका दाना ब्यवस्थापन गर्दा २५ प्रतिशत उत्पादन बढेको छ। खत्रीका अनुसार दुई सय भन्दा बढी घरधुरीले सुन्तला खेती गरेको बाँसखर्कमा यसपाली चार करोड रुपैयाँ मूल्य बराबरको सुन्तला उत्पादन भएको छ। कृषि ज्ञान केन्द्रले बेनी नगरपालिका४ बास्कुना, अन्नपूर्ण गाउँपालिका७ दोसल्ले, मंगला ३ भोरलेनी, ५ अर्मन र जलजलाको बाँसखर्कका कृषकहरुलाई औसाले झरेका दाना, बगैचा ब्यवस्थापन र सरसफाई गर्ने ज्ञान, सिप र प्रबिधी सिकाउन स्थलगत तालिम सञ्चालन गरेको छ। कृषि प्रसार अधिकृत गोबिन्द पाण्डेले गत वर्ष प्रोट्रिन बेटको खाद्य पासो राखेको र झरेका दाना ब्यवस्थापन भएको बगैचामा यसपाली किराको प्रकोप घटेकाले अभियानलाई बिस्तार गरिएको बताए। पाक्ने बेलामा दाना झर्ने समस्या सुन्तला खेतीमा केही वर्षयता मुख्य चुनौतिको रुपमा देखिएको छ। सुन्तला जातका फलफुलको दानाभित्र पसेको औसाले असोजदेखि पुष महिनासम्म पहेलो बनाई दाना प्वाल पारेर अथवा दानालाई आफूसँगै भुइमा खसाल्छ। अधिकृत पाण्डेका अनुसार भुइमा खसेको औसालाई पलास्टिकको बोरामा हावा नछिर्ने बनाएर राख्ने, पानीको पोखरीमा डुबाउने र डेढ फिटभन्दा बढी गहिरो खाडल खनेर ब्यवस्थापन गर्नुपर्ने हुन्छ। जेठ असारमा दानाभित्र पस्ने औसा चिसो मौसममा जमिनभित्र बस्छ। आगामी वर्ष यस्तो समस्या हुन नदिन झरेको दाना ब्यवस्थापन गर्ने र चैत बैशाख महिनामा प्रोट्रिनबेटसँगै विषादी मिसाएर बोटमा छर्कनुपर्ने कृषि प्राविधिकले बताएका छन्। यसैगरी सुन्तलाको रुख र हाँगाभित्र गबारो छिरेर खाएपछि बोट पहेलो भएर सुक्ने समस्या देखिएको हो। प्रोटिन बेटमा दाना झार्ने किराले मन पार्ने तत्व मिसाइएको हुन्छ। खानेकुरासँगै बिषादी खाएर किरा मर्छ र नियन्त्रणमा सहयोग पुग्छ। रुख सुक्ने समस्या समाधानका लागि बगैचा ब्यवस्थापन र सुकेका हाँगा काटछाट गर्न कृषि प्रसार अधिकृत पाण्डेको सुझाब छ। फल टिपेपछि मलजल, गोडमेलसँगै बोडेपेष्ट लगाउने र स्प्रे गर्न आग्रह गरे। म्याग्दीको राखु, मरेक, सुर्केमेला, बरंजा, भेडाबारी, अर्मन, रुन्मा, बिम, ओखरबोट, ताकम, घतान, पिप्ले, भगवति, बेग, दोवा, दोसल्ले, घार, भुरुङ तातोपानी, दाना र नारच्याङमा दुई सय भन्दा बढी सुन्तला बगैचा छन्। ७०६ हेक्टरमा सुन्तला जात फलफुलको खेती भएको कृषि ज्ञान केन्द्रको तथ्याङ्क छ। गत वर्ष ३४५ हेक्टर क्षेत्रफलमा सुन्तला खेती हुँदा दुई हजार असी मेट्रिक्टन उत्पादन भएको थियो। यस बर्ष ३५५ हेक्टर क्षेत्रफलमा लगाइएको बोटबाट दुई हजार १८० मेट्रिक्टन उत्पादन भएको कृषि ज्ञान केन्द्रका प्रमुख किरन सिग्देलले बताए। कृषकले बिक्री गरेको सरदर मूल्यको आधारमा जिल्लाभर तेह् करोड बराबरको सुन्तला उत्पादन भएको छ। प्रतिकिलो ५० रुपैयाँ देखि ८० रुपैयाँका दरले सुन्तला बिक्री गरेका छन्। म्याग्दीको सुन्तला पोखरा, चितवन, बुटवल र काठमाडौमा निकासी हुन्छ। ब्यापारी बगैचामै आएर सुन्तला खरिद गरेर बजार लगेका छन्।"
वडासचिवद्वारा ५३ लाख समाजिक सुरक्षा भत्ता गायब,"काठमाडौँ : नुवाकोटको पञ्चकन्या गाउँपालिका २ को वडा कार्यालयका वडा सचिव सरिता राउतसमेत ३ जनाविरुद्ध आधा करोड भन्दाबढी भ्रष्टाचार गरेको आरोपमा मुद्दा दायर गरिएको छ। अख्तियार दुरुपयोग अनुसन्धान आयोगले वडा सचिव राउत, कार्यालय सहायक रामकुमार गिरी र कार्यालय सहयोगी निलप्रसाद मिश्रविरुद्ध ५३ लाख १ हजार ८५६ विगो कायम गरी सार्वजनिक सम्पत्ति हानिनोक्सानी गरी भ्रष्टाचार गरेको सम्बन्धी विशेष अदालतमा मुद्दा दायर गरेको हो। गत चैत २४ गते रातको समयमा सामाजिक सुरक्षा भत्ता वितरण गर्न भनी ल्याएको रकम र विभिन्न शीर्षकबाट उठेको राजस्व रकम शंकास्पद रुपमा हराएको घटना सम्बन्धमा आवश्यक अनुसन्धान गरीपाउँ भन्ने उजुरी निवेदन सम्बन्धमा अख्तियारले अनुसन्धान गरेको थियो। अनुसन्धानमा वडा सचिव राउत र कार्यालय सहायक गिरीले यो रकम बैङ्कबाट लिएर आएको देखिएको छ। त्यसपछि कार्यालयमा वडा सचिव राउत, कार्यालय सहायक गिरी र कार्यालय सहयोगी मिश्रको रोहवरमा रकम राखिएको पाइएको छ। दराजको सेफको चाँबी राउत र गिरीसँग रहेको एवं ढोकाको चाँबी मिश्रले बोकेको साथै घटनापश्चात कुनै पनि चाँबी लगाएको ठाँउमा तोडफोड भएको नदेखिएको अख्तियारको अनुसन्धानमा देखिएको हो अख्तियारले जनाएको छ। उनीहरुले सुरक्षा निकायलाई जानकारी नगराएको साथै सुरक्षाको लागि समन्वयसमेत नगरेको देखिएको अख्तियारका सहायक प्रवक्ता वेदप्रसाद भण्डारीले जानकारी दिए। अनुसन्धानमा उनीहरुले वडा कार्यालयमा रकम राखी घर गएको देखिएको छ। उनीहरुले यसरी नेपाल सरकारको सम्पत्तिको बदनियत गरी हानिनोक्सानी गरेकोले देखिएकाले भ्रष्टाचार निवारण ऐन बमोजिम हानिनोक्सानी भएको बिगो रकम सरिता राउत, रामकुमार गिरी र निलप्रसाद मिश्रबाट असुल उपरको मागदाबीसहित विशेषमा आरोप९पत्र दायर गरिएको अख्तियारले जनाएको छ।"
भारतीय विदेशमन्त्रीलाई कोरोना संक्रमण,नयाँ दिल्ली: भारतका विदेशमन्त्री एस जयशंकरलाई पनि कोरोना भाइरसको संक्रमण भएको छ। उनले बिहीबार पीसीआर परीक्षण गराएको र उनलाई कोरोना भाइरसको संक्रमण भएको भारतीय विदेशमन्त्रालयले जानकारी दिएको छ। विदेशमन्त्री जयशंकरले पनि ट्वीट गर्दै आफूलाई कोरोना भाइरसको संक्रमण भएको भन्दै केही दिनयतादेखि आफ्नो सम्पर्कमा रहेका अरु व्यक्तिहरुलाई पनि कोरोना भाइरसबाट सतर्क रहन आग्रह गरेका छन्। भारतले पनि कोरोना भाइरसको तेस्रो लहरको सामना गरिरहेको छ। बिहीबारमात्र भारतमा २ लाख ८६ हजारभन्दा बढी नागरिकमा कोरोना भाइरसको संक्रमण देखिएको भारतको स्वास्थ्य मन्त्रालयले जानकारी दिएको छ।
कालिञ्चोक दर्शन लिमिटेडले १२ करोड बराबरको शेयर निष्काशन गर्ने,काठमाडौं : कालिञ्चोक दर्शन लिमिटेडले १२ करोड रुपैयाँ बराबरको १२ लाख कित्ता साधारण शेयर(आईपीओ) निष्काशन गर्ने भएको छ। आईपीओ निष्काशनका लागि नबिल इन्भेष्टमेन्ट बैंकिंग लिमिटेडलाई निष्काशन तथा बिक्री प्रवन्धकमा नियुक्त गरिएको छ। सम्झौता पत्रमा कालिन्चोक दर्शन लिमिटेडको तर्फबाट प्रमुख कार्यकारी अधिकृत अशोक सिवाकोटी तथा नबिल इन्भेष्टमेन्ट बैंकिंग लिमिटेडका तर्फबाट प्रमुख कार्यकारी अधिकृत मनिषनारायण जोशीका हस्ताक्षर गरेका छन्।
एक क्वीन्टल कुखुरासहति मोटरसाइकल बरामद,मलंगवा : भारतबाट नेपालतर्फ ल्याउँदै गरेको जिउँदो कुखुरासहित सशस्त्र प्रहरीले सर्लाहीको पर्सा नाकाबाट दुई वटा मोटरसाइकल समेत बरामद गरेको छ। प्रहरीको आँखा छलेर मोटरसाइकलमा झुण्डयाएर ल्याउँदै गरेको तयारी अवस्थामा रहेको कुखुरा बरामद गरिएको सशस्त्र प्रहरीले जनाएको छ। बरामद गरिएको कुखुराहरुको तौल अन्दाजी एक क्वीन्टल रहेको सशस्त्र प्रहरी बल नेपाल नं १० गणले जनाएको छ। कुखुरासहित प्रहरीले प्रदेश २ ०२ ००१प ९५६२ नम्बरको नेपाली मोटरसाइकल र बीआर ३० एस १३६९ नम्बरको भारतीय मोटरसाइकल समेत बरामद गरेको छ। चेकजाँचमा रहेका प्रहरीलाई देख्ने बितिक्कै तस्करहरु मोटरसाइकल र कुखुरा छोडी फरार भएका छन्। बरामद गरिएको कुखुरालाई बिओपी मलंगवामा ल्याई खाल्डो खनी नष्ट गरेको सशस्त्र प्रहरी निरीक्षक उमेश कार्कीले जानकारी दिएका छन्। बरामद गरिएको मोटरसाइकललाई आवश्यक कारबाहीका लागि जिल्ला भन्सार कार्यालय बुझाइएको निरीक्षक कार्कीले बताए। एक हप्ता अगाडि पनि भारतबाट नेपालतर्फ ल्याउँदै गरेको करिब ३ क्वीन्टल कुखुरा र ३ वटा मोटरसाइकललाई सशस्त्र प्रहरीले संग्रामपुर नाकाबाट बरामद गरेको थियो। भारतमा सस्तोमा कुखुरा पाउन थालेपछि व्यापारीहरु नेपालमा छोडी भारतबाट कुखुरा ल्याउन थालेको हो।
फेसबुकमा महिलाको नग्न तस्बिर मागेर 'ब्लाकमेल' गर्ने युवक पक्राउ,काठमाडौं: फेसबुकमार्फत् नग्न तस्बिर मागेर 'ब्लाकमेल' गर्ने युवकलाई प्रहरीले पक्राउ गरेको छ। वैदेशिक रोजगारीबाट फर्किने क्रममा कास्की रुपा गाउँपालिकाका ३१ वर्षीय मुक्ति खनाललाई त्रिभुवन अन्तर्राष्ट्रिय विमानस्थलबाट प्रहरीले पक्राउ गरेको हो। प्रहरीका अनुसार खनालले फेसबुकमा महिलालाई फ्रेन्ड रिक्वेस्ट पठाइ कुराकानी भएको र त्यसपश्चात ललाइफकाइ नग्न तस्बिर र भिडियो मागेको र त्यसपछि पीडितको श्रीमान र आफन्तजनमा सार्वजनिक गरिदिने धम्की दिएको भन्दै पीडितको उजुरीमा पक्राउ गरिएको प्रहरीले जनाएको छ। खनाललाई विद्युतीय कारोबार ऐन २०६३ अनुसार कारबाही हुने प्रहरीले जनाएको छ।
मानव तस्करलाई सघाएको भन्दै अध्यागमनका ९ अधिकृतलाई गृहले तान्यो (सूचीसहित),"काठमाडौंः गृह मन्त्रालयले पर्यटक प्रवेशाज्ञा (भिजिट भिसा)मा मलेसिया र खाडी मुलुक जाने यात्रुहरुलाई सेटिङ गरेको अभियोगमा त्रिभुवन अन्तर्राष्ट्रिय विमानस्थलस्थित अध्यागमन कार्यालयमा कार्यरत ९ जना अधिकृतलाई फिर्ता बोलाएको छ। गृह मन्त्रालयले बिहीबारको पत्रबाट ती ९ जना अध्यागमन अधिकृतलाई फिर्ता गर्ने निर्णय गरेको हो। उनीहरुले मानव तस्करलाई सहयोग गरेको स्रोतले बताएको छ। गृह मन्त्रालयले गोप्य सूचनाका आधारमा उनीहरुलाई विमानस्थल अध्यागमन कार्यालयबाट हटाएको हो। गृह मन्त्रालय उच्च स्रोतका अनुसार त्रिअबी अध्यागमन कार्यालयबाट फिर्ता हुने अधिकृतहरुमा पुष्पराज शर्मा, अच्युत केसी, नयन्द्र कुमार पौडेल, रामप्रसाद ओली, अबिलास राई, दिपककुमार आचार्य, हेमराज जोशी, मौसम ढुंगेल र यम बहादुर भट्टराई छन्। मानव तस्करसँगको मिलेमतोमा सर्वसाधारणलाई भिजिट भिसामा मलेसिया र खाडी मुलुक पठाउन अध्यागमनमा सेटिङ मिलाउने गरेको उनीहरुमाथि आरोप छ। आरोपित कर्मचारीहरुले म्यानपावर व्यवसायी र सम्बन्धित एयरलाइन्सको सेटिङमा काम गरेका थिए। फिर्ता गर्ने निर्णयसँगै गृह मन्त्रालयले उनीहरुमाथि अनुसन्धान सुरु गरेको छ। अख्तियार दुरुपयोग अनुसन्धान आयोगले समेत उनीहरुको गतिविधिमाथि निगरानी गरिरहेको स्रोतले बताएको छ। त्रिभुवन अन्तर्राष्ट्रिय विमानस्थलमा सेटिङ भएको गुनासो आएपछि केही दिनअघि अध्यागमन विभागका महानिर्देशक नारायणप्रसाद भट्टराईले स्थलगत अनुगमनसमेत गरेका थिए। महानिर्देशक भट्टराई र विमानस्थल अध्यागमन कार्यालय प्रमुख पुष्पराज शाहीले अवाञ्छित गतिविधिमा संलग्न भएको आशंकामा केही अधिकृतहरुको साथबाट सेटिङमा प्रयोग हुने मोबाइलसमेत बरामद गरेको स्रोतले बताएको छ। अध्यागमन विभागले दुई साताअघि मानव तस्करलाई सघाएको आशंकामा अध्यागमन अधिकृतहरु कुशल बराल, विनोद कुमार दत्त र विष्णु सहनीलाई फिर्ता बोलाएको थियो। गृह मन्त्रालयल र अध्यामगन विभागले विमानस्थल अध्यागमन कार्यालयबाट हुने सेटिङको बारेमा छुट्टाछुट्टै छानविन गरिरहेको छ। गृह मन्त्रालयले भिजिट भिसामा मलेसिया र खाडी मुलक गई विभिन्न सर्वसाधारणले कठिनाइ भोगिरहेको स्थितिको विश्लेषण गरी ठोस योजना पेस गर्न सहसचिव फणिन्द्रमणि पोखरेलको अध्यक्षतामा अध्ययन समिति गठन गरेको छ। पोखरेल नेतृत्वको अध्ययन समितिले काम सुरु गरिसकेको छ।"
खोप अभियानको एक वर्ष : अझै डेढ करोडले लगाउन बाँकी,"काठमाडौंः नेपालमा कोरोनाविरुद्ध खोप लगाउन थालिएको आज शुक्रबार एक वर्ष पूरा भएको छ। स्वास्थ्य तथा जनसंख्या मन्त्रालयका अनुसार हालसम्म पूर्ण मात्रा खोप लगाउनेको संख्या एक करोड ३७ लाख ३४ हजार ३ सय ९० पुगेको छ। हालसम्म ३ करोड ४ लाख ७५ हजार ५८९ मात्रा खोप लगाइसकिएको स्वास्थ्य मन्त्रालयले जनाएको छ। तथ्यांकअनुसार नेपालमा अझै सबै उमेर समूहका एक करोड ५४ लाख बढीले खोप लगाएका छैनन्। खोप भारतबाट अनुदानमार्फत् माघ ८ गते नै आइसकेको भए पनि आवश्यक तयारी गर्नुपर्ने भएकाले सरकारले १४ गतेबाट खोप अभियान सुरु गरेको थियो। एक मात्रा खोप लगाएकाको संख्या १ करोड ६४ लाख ५८ हजार ४ सय ७५ पुगेको छ। यस्तै, अतिरिक्त खोप लगाउनेको संख्या २ लाख ८२ हजार ७ सय २४ पुगेको छ। नेपालमा पहिलो खोप शुक्रराज ट्रपिकल तथा सरुवा रोग अस्पतालका तत्कालीन निर्देशक डा सागरराज भण्डारीले लगाएका थिए। सुरुमा खोप अभियानमा खोप लगाउन थुप्रै नागरिक हच्कीएका थिए। खोप अभियानको सुरुवातमा अग्रपंक्तिमा खटिने स्वास्थ्यकर्मीका लाई प्राथमिकतामा राखेर भएको थियो। लगत्तै वृद्धावृद्ध, वयस्क, र बालबालिकालाई खोप दिइएको थियो। सरकारले आगामि चैतसम्म आम नागरिकलाई खोप लगाइसक्ने लक्ष्य लिए पनि कार्यान्वयनमा चुनौति देखिएको छ।"
बेलायतको राजदूतमा ज्ञानचन्द्र आचार्य नियुक्त,"काठमाडौं: राष्ट्रपति विद्या देवी भण्डारीले बेलायतका लागि नयाँ राजदूतको नियुक्ति गरेकी छन्। राष्ट्रपति भण्डारीले सरकारको सिफारिसमा ज्ञानचन्द्र आचार्यलाई राजदूत पदमा नियुक्ति गरेकी हुन्। 'राष्ट्रपति श्रीमती विद्यादेवी भण्डारीज्युले नेपालको संविधानको धारा २८२ बमोजिम नेपाल सरकार, मन्त्रिपरिषद्को सिफारिसमा श्री ज्ञानचन्द्र आचार्यलाई संयुक्त अधिराज्यका लागि नेपालको आवासीय राजदूत पदमा नियुक्त गर्नुभएको छ,' राष्ट्रपति कार्यालयका प्रवक्ता सागर आचार्यद्वारा जारी विज्ञप्तिमा भनिएको छ।"
उदयपुरमा कोरोना संक्रमणदर दैनिक ६१ प्रतिशतले वृद्धी,"उदयपुर : उदयपुरमा कोरोना संक्रमितको संख्या ५ सय नाघेको छ। पछिल्लो दुई साता कोरोना भाइरसको संक्रमणदर दैनिक ६१ प्रतिशतले वृद्धी भएको तथ्यांक छ।जिल्ला स्वास्थ्य कार्यालयले तयार पारेको तथ्यांक अनुसार दुई साता जिल्ला भित्रका ८ वटा स्थानीय तहका स्वास्थ्य संस्थाबाट ८ सय २५ जनामा गरिएको एन्टिजेन परिक्षणमा ५ सय ४ जनामा संक्रमण देखिएको हो। संक्रमित मध्ये सबैभन्दाबढी जिल्ला अस्पतालमा बिरामी भएर आएका बिरामीमध्ये १ सय २३ पुरुष र ७२ जना महिलागरी १ सय ९५ जना रहेको स्वास्थ्य कार्यालयका सूचना अधिकारी चिरन्जिवी निरौलाले बताए। त्यसैगरी बेलका नगरपालिकामा ४३ महिला ४६ पुरुषगरी ८९ जना, कटारी नगरपालिकामा २८ महिला ४५ पुरुषगरी ७३ जना, त्रियुगा नगरपालिकामा ३० महिला २७ पुरुषगरी ५७ जना र चौदण्डिगढी नगरपालिकामा २७ महिला २९ पुरुषगरी ५६ जना रहेका छन्। त्यस्तै उदयपुरगढी गाउँपालिकामा १० महिला १० पुरुषगरी २० जना, लिम्चुङ्गबुङ्ग गाउँपालिकामा ७ महिला ७ पुरुषगरी १४ जनामा संक्रमण देखिएको निरौलाले जानकारी दिए। उनका अनुसार रौतामाई र ताप्लि गाउँपालिकामा हालसम्म संक्रमित फेला परेका छैनन्। संक्रमण देखिएका मध्ये ४ सय ८५ जना सकृय संक्रमित हुन्। बाँकी उपचारपछि निको भईसकेको छ। उनीहरुमध्ये ४ सय ८० जना होमआइसोलेसनमा छन् भने ५ जना उपचारमा रहेको जनाइएको छ। संक्रमण सबैभन्दाबढी १९ देखि ४० वर्षका युवामा फैलिएको तथ्यांकले देखाएको छ। यो समूहका १ सय ४५ महिला र १ सय ६५ पुरुषगरी ३ सय १० जना संक्रमित रहेका छन्। त्यसैगरी ४१ देखि ६० वर्ष उमेर समूहका ४८ महिला र ८६ पुरुषगरी १ सय ३४ जना रहेका छन्। त्यस्तै ६१ देखि ८० वर्षसम्मका १० महिला १५ पुरुषगरी २५ जना, ८१ वर्षमाथिका १ महिला ६ पुरुषगरी ७ जना र बालबालिकातर्फ १ देखि १८ वर्षसम्मका २८ जना रहेको सूचना अधिकारी निरौलाले जानकारी दिए। यसबीचमा कोरोनाबाट उदयपुरमा एक जनाको ज्यान गईसकेको छ।"
दक्षिण अफ्रिकी देशमा आँधीबाट मर्नेको संख्या ७७ पुग्यो,"केप टाउन : दक्षिण अफ्रिकी मुलुकहरुमा आएको आँधीबाट मर्नेहरुको संख्या ७७ पुगेको छ । केहि दिनअघि आएको आँधीका कारण शुक्रबार बिहानसम्म मर्नेहरुको संख्या ७७ पुगेको हो । दक्षिण अफ्रिकी मुलुकहरुमा केहि दिनअघि उष्णकटबंधिय आँधी एना आएको थियो । आँधीसँगै मुसलधारे पानीसमेत परेको थियो । जसका कारण दक्षिण अफ्रिकी मुलुक मोजाम्बिक, मदागस्कर, जिम्वाबेमा ७७ मानिसको मृत्यु भएको छ । आँधीका कारण मोजाम्बिकमा मात्र विद्यालय, अस्पतालसहित अन्य १० हजार घरहरु पूर्ण रुपमा क्षतीग्रस्त बनेका छन् भने करिब २ लाखभन्दा बढी मानिस विस्थापित भएको अन्तर्राष्ट्रिय मिडियामा खबर छ । आँधीपछि स्थानिय सरकार र उद्धारकर्मीहरुले उद्धार कार्य जारी राखेको बताइएको छ ।"
सार्वजनिक सवारी साधनमा जोरबिजोर हटाइँदै,"काठमाडौं : सवारी साधनमा जोरबिजोर प्रणालीले यात्रुको भीड बढेको गुनासो हुन थालेपछि हटाउने तयारी गरिएको छ। काठमाडौं उपत्यकाका तीन जिल्ला काठमाडौं, भक्तपुर र ललितपुरका जिल्ला प्रशासन कार्यालयले गत शुक्रबार रातिदेखि उपत्यकामा चल्ने सवारी साधनहरूमा जोरबिजोर प्रणाली लागू भएको हो। सरकारीलगायत अन्य सबै सेवा तथा व्यवसाय निरन्तर चलेपछि जोर बिजोर प्रणालीको मोडालिटी परिवर्तन गर्न लागिएको हो। शुक्रबार बस्ने काठमाडौं उपत्यकाका प्रमुख जिल्ला अधिकारीहरुको बैठकले सार्वजनिक सवारी साधहरुमा लागु हुँदै आएको जोर बिजोर हटाउने तयारी गरेका छन्। उपत्यकामा चल्ने सार्वजनिक सवारी साधनहरुमा जोर बिजोर हटाउने र निजी सवारी साधनहरुमा मात्रै लागु गर्ने तयारी छ। सरकारले मास्क अनिवार्य लगाउन आग्रह भएपनि सहचालकले पालना गरेका छैनन्। दैनिक रुपमा कोरोना संक्रमण बढिरहेकाले त्यसबाट बच्न जनस्वास्थ्यका मापदण्ड कडाइका साथ पालना गर्न स्वास्थ्य मन्त्रालयले आग्रह गर्दै आएको छ। उपत्यकामा आजबाट थप कडाई, सवारीमा जोरबिजोर प्रणाली लागू (आदेशसहित)"
जित कि हार,"माघको महिना। अत्यन्तै चिसो बढेकाले ठण्डी महसुस भएको दिन थियो। एक जना गोठाला नजिकैको जंगलनेर भेडा चराइरहेका थिए। भेडाले चारतिर दौडाएर होला, उनलाई दिनभरिको दौडधूपले धेरै भोक लागेको थियो। गोठालोको एउटा बानी अद्भुत थियो। उनी नुहाइधुवाइ नगरी भोजन गर्दैनथे। अर्थात्, उनका निम्ति त्यो सम्भव नै थिएन। नुहाएर भोजन गर्नु उनको जीवनको मूलमन्त्र जस्तै थियो। जे भए पनि खानुको विकल्प उनीसँग थिएन। त्यसैले उनी एकदमै जाडो भए पनि तलाउको किनार गए। बरफ जमेको जस्तो पानी हेर्दै केहीबेर टोलाए। त्यही बेला केही भेडा तलाउतिरै आए। चिसो पानीमा भेडा पस्लान् भनेर उनले छेवैमा आइपुगेका केही भेडालाई धपाए। हतारमा दौडिँदा उनी खाल्डोमा पसे र पछारिए। त्यतिबेला उनलाई थाहा भयो कि यहाँ यस्तो चिसो छ तलाउको पानी कति चिसो होला ? जुरुक्क उठ्नुपर्ने गोठाला लडिरहेकै अवस्थामा तलाउतिर आँखा दौडाए। निकै हिम्मत जुटाएर गोठालाले तलाउमा डुब्ने सोच बनाए। एक मनले झ्याम्मै तलाउभित्र हाम्फालौं भयो तर अर्को मनले पानी छोएर विचार गरेर मात्र पस्नु भन्ने निर्देशन दियो। त्यसपछि उनको मन डरायो। निकैबेर अल्मलिएका उनी पहिले पानीमा खुट्टा राख्ने निर्णयमा पुगे। तर जब उनले चिसो पानीमा खुट्टा राखे तब त्यसको स्पर्शले मात्र उनको पूरै शरीरमा बिजुलीको करेन्ट लाग्यो। त्यसपछि उनी पानीबाट बाहिर निस्किए। उनी दायाँबायाँ नहेरी भेडा भएतिर लागे। नैतिक शिक्षा : समय र सोचले सधैं एउटै परिणाम नदिन सक्छ। परिस्थिति हेरेर आफूलाई समायोजन गर्न सक्ने मान्छे मात्र सफल हुन्छ।"
निर्वाचनबारे प्रधानमन्त्री देउवाले गरे प्रचण्ड र नेपालसँग छलफल,"काठमाडौं : निर्वाचनका विषयमा प्रधानमन्त्री शेरबहादुर देउवाले सत्ता गठबन्धनभित्रका शीर्ष नेतासँग छलफल गरेका छन्। शुक्रबार बिहान बालुवाटारमा नेपाली कांग्रेस सभापति देउवाले माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा एकीकृत समाजवादीका अध्यक्ष माधवकुमार नेपालबीच छलफल गरेका हुन्। उनीहरुबीच स्थानीय निर्वाचन, बुधबार भएको राष्ट्रिय सभाको निर्वाचन र समसामयिक विषयमा छलफल भएको बालुवाटार स्रोतले जनाएको छ। बालुवाटार स्रोतका अनुसार तीन शीर्ष नेताको छलफलपछि सत्ता गठबन्धनको बैठक शनिबार बोलाउने सहमति भएको छ । गठबन्धनमा पाँच दल सहभागी छन्। यस अगाडि बिहीबार शीतलनिवासमा भएको भेटवार्तामा राष्ट्रपति विद्या भण्डारीले प्रधानमन्त्री देउवालाई संविधानअनुसार समयमै निर्वाचन गर्न सुझाव दिएकी थिइन्। प्रधानमन्त्री देउवा राष्ट्रपतिलाई भेट्न साँझ शीतलनिवास पुगेका थिए। प्रधानमन्त्री देउवाले स्थानीय निर्वाचनबारे दलहरूसँग परामर्श भइरहेको जवाफ दिएका थिए। संविधानको कार्यान्वयनमा सरकार अडिग छ, देउवाको जवाफ थियो, संविधानको भावनाबमोजिम नै निर्वाचन हुन्छ। स्थानीय चुनावसँग किन डराइरहेछ गठबन्धन ? स्थानीय चुनाव समयमै गर्न राष्ट्रपतिको आग्रह कांग्रेसका केहि नेता निर्वाचनकै पक्षमा भए पनि माओवादी केन्द्र, एकीकृत समाजवादी र जसपाको चंगुल परेर निर्वाचनको मिति तय नभएको चर्चा रहेको छ। निर्वाचनको सम्बन्धमा कांग्रेसले राष्ट्रिय सहमतिको पहल गरिरहेको नेता मीनबहादुर विश्वकर्माले बताए। समयमा निर्वाचन गर्नुपर्ने विषयमा आफ्नो पार्टी प्रतिबद्ध रहेको नेता विश्वकर्माको भनाइ छ। एमालेले स्थानीय निर्वाचन टार्ने सत्ता गठबन्धनको क्रियाकलापविरुद्ध कानुनी, संवैधानिक र राजनीतिक रूपमा प्रतिवाद गर्ने बताउँदै आएको छ। आयोगले २०७९ वैशाख १४ गते एकै चरणमा निर्वाचन गर्ने गरी मिति तोक्न प्रस्ताव गरेको छ। दुई चरणमा गर्ने भए वैशाख १४ र वैशाख २२ को मिति उसले प्रस्ताव गरेको छ। यसअघि २०७४ वैशाख ३१ गते पहिलो, असार १४ मा दोस्रो र असोज २ गते तेस्रो चरणमा निर्वाचन भएको थियो। स्थानीय तह निर्वाचन ऐनको व्यवस्थाबमोजिम स्थानीय तहको कार्यकाल समाप्त हुनु अगावै निर्वाचन गर्न पटकपटक आग्रह गरिएको आयोगका प्रवक्ता शालिग्राम शर्मा पौडेल बताउँछन्। सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीका अनुसार स्थानीय चुनावका विषयमा छलफल र परामर्श जारी छ।"
लमजुङमा भूकम्पको धक्का महसुस,लमजुङ : लमजुङमा भूकम्पको धक्का महसुस गरिएको छ। जिल्लाको क्व्होलासोथर गाउँपालिका१ बागलुङपानी केन्द्रविन्दु बनाएर गए राति १०:३४ मा दुई दशमलव पाँच रेक्टर स्केलको भूकम्प गएको राष्ट्रिय भूकम्प मापन तथा अनुसन्धान केन्द्रले जनाएको छ। चिसो र रातिका समय भइसकेकाले अधिकांश जिल्लावासी सुतिसकेका थिए। भूकम्प सानो गएकाले कतिपयले भने थाहा नपाएको बताएका छन्। जेठ ५ गते आएको भूकम्पले केही व्यक्तिको मृत्यु हुनुका साथै धेरै धनजनको क्षति गरेको थियो। त्यसयता मात्र सानाठूला गरी १०० भन्दा बढी पटक भूकम्प गएको छ।
रंगशाला अलपत्र हुँदैन,"चितवन : चारैतिर ठूला पिल्लर ठडिएका छन्। वरिपरि प्यारापिट, बीचमा क्रिकेटको मैदान छ। मैदानमा रोपिएको दुबो पहेंलो हुन थालेको छ। पिच बनाउने ठाउँमा झार पलाएको छ। सयौं मजदुर लगातार निर्माणस्थलमा हुन्थे, अहिले कोही देखिँदैनन्। कुनै बेला निकै चहलपहल हुने रंगशाला निर्माणस्थल सुनसान छ। केही कर्मचारीसहित चौकीदार र सुरक्षाकर्मी मात्रै छन्। भरतपुर महानगरपालिका१५ स्थित रामपुरमा निर्माणाधीन गौतमबुद्ध अन्तर्राष्ट्रिय क्रिकेट रंगशालाको काम अलपत्र जस्तै छ। युवा तथा खेलकुदमन्त्री महेश्वरजंग गहतराजले रंगशाला अलपत्र पर्न नदिने बताएका छन्। संघीय, प्रदेश र स्थानीय तह वा संघीय सरकारको सहयोगमा स्थानीय सरकारलाई स्वामित्वमा दिने भन्ने मोडेलको विषयमा छलफल भएको उनले बताए। मन्त्री गहतराजले सरकारले स्वामित्व लिएर भए पनि निर्माण गर्ने प्रतिबद्धता गरेका छन्। मन्त्रालयको पहिलो चासो भनेको यो परियोजनालाई अलपत्र पर्न नदिने हो। सकारात्मक सोचका साथ थालिएको काम थियो, उनले भने, कुन मोडेलमा अघि बढाउने भन्ने विषयमा छलफल थालेका छौं। रंगशाला अलपत्र हुँदैन, यो सबैले स्वीकार गरेको परियोजना हो । यसलाई अलपत्र पर्न दिँदैनौं। निर्माण प्रक्रियाले गति लिएको भए रंगशालाले एउटा रूप लिइसकेको हुन्थ्यो। आर्थिक अभावका कारण काम अघि बढ्न नसक्दा गौरवको आयोजना भनिएको क्रिकेट रंगशाला निर्माणको बहस चुलिएको छ। खर्चले नधानेपछि रंगशाला निर्माणको संयोजन गरेको धुर्मुससुन्तली फाउन्डेसनले हात उठायो। गत पुस २ गते महानगरलाई पत्राचार गरेरै काम गर्न नसक्ने जनाइसकेको छ। तर, फाउन्डेसनले देखाएको ऋण तिर्न महानगरलाई कठिन छ। यसैले पनि स्वामित्व लिन महानगरपालिकालाई चुनौती बनेको छ। ऋणको दायित्व नहुने हो भने हामीलाई सजिलो हुन्थ्यो। करिब १७ लाख बढीको ऋण कसले तिर्ने भन्ने जटिलता छ, महानगर प्रमुख रेनु दाहालले भनिन् यो राज्यको सम्पत्ति भएकाले यसलाई बहुवर्षीय ठेक्का गरेर नेपाल सरकारले बनाउनुपर्छ। आर्थिक संकटको कारण देखाउँदै निर्माणको जिम्मेवारीबाट मुक्त हुन खोजेको छ। फाउन्डेसनले प्रारम्भिक खर्च प्रतिवेदन महानगरमा पेश गरेको छ। करिब ५४ करोड खर्च भएको अनुमान छ। सामान खरिदलगायत करिब १८ करोडको ऋण छ। विधिवत रूपमा परियोजना हस्तान्तरण नहुँदा खर्च बढेको फाउन्डेसनको भनाइ छ। धुर्मुससुन्तली फाउन्डेसनका अध्यक्ष सीताराम कट्टेलले आफूहरूले हिसाब किताब सार्वजनिक गर्ने बताए। आर्थिक संकटका कारण आफूले चाहेर पनि काम गर्न नसकेको भन्दै उनले रंगशाला निर्माणमा अनियमितता नभएको स्पष्ट पारे। गलत भएको भए आफूले कारबाही भोग्न तयार रहेको बताए। बागमती प्रदेशका उद्योग, वाणिज्य तथा आपूर्तिमन्त्री मिलनबाबु श्रेष्ठले क्रिकेट रंगशालाको दायित्व र स्वामित्व नेपाल सरकारले लिएर निर्माण गर्नुपर्ने बताए। तीन अर्ब स्रोत जुटाउन भरतपुर महानगरपालिकालाई कठिन छ। दिगो सञ्चालनका लागि नेपाल सरकारले स्वामित्व लिनुपर्छ, उनले भने, स्थानीय तहका लागि रंगशाला व्यवस्थापन र सञ्चालन सेतो हात्ती पालेसरह हो। २०७५ माघ १६ गते रंगशाला निर्माणको घोषणा भएको हो। त्यसको आठ महिनापछि २०७६ असोजमा डीपीआर तयार भएको थियो ।"
जनगणनामा नेपालचित्र,"जनगणनाले नेपालको तराई भूगोललाई सबैको आकर्षणको थलोको रूपमा देखाएको छ। राणा प्रधानमन्त्री चन्द्रशमशेरले नेपालमा युवा कति छन् ? कस्को जग्गाजमिन कति छ ? सरकारलाई कर बुझाउन सक्ने मानिस कति रहेछन् ? यस्तै प्रश्नको जवाफ खोज्न १९६८ सालमा जनगणना गर्ने उर्दी जारी गरे। सोहीअनुसार केही सरकारी कर्मचारी खटाए। पहिलो जनगणना गरियो। जंगबहादुरले पनि काठमाडौं उपत्यकालगायत केही ठाउँमा जनगणना लिए भनिन्छ। त्यसलाई जनगणनाको औपचारिक अभिलेखभित्र समेटिएको छैन। हरेक दशकमा जनगणना हुन्छ। यो १२औं शृंखला हो। यसमा समाजलाई प्रतिनिधित्व गर्ने अनेक प्रकारका तथ्यांक आउँछन्। नेपालमा तथ्यांकको प्रयोग गर्नुपर्ने निकायले यसलाई बेवास्ता गर्ने प्रवृत्ति पनि छ। जसले जनगणनामा हुने गरेको अर्बौंको खर्चको उपादेयतामा प्रश्न उठ्छ। असर सरकारी नीति योजना र विकासका कार्यक्रमहरूमा पर्छ। तथ्यांकमा भन्दा राजनीतिक आस्था र पहुँचका आधारमा नीति, योजना बनाइन्छन्। जुन टिकाउ हुँदैनन्। त्यसैले जनगणना केका लागि र किन गरिन्छ ? प्रश्न अहं छ। सुपरिवेक्षक २० दिन र गणक १५ दिन गरी जम्मा ३५ दिन नेपालीका घरघर पुगे। यसरी तथ्यांक लिइएको यो जनगणना सबैभन्दा ठूलो सर्वेक्षण हो। त्यसैले यसको नतिजा के कस्तो आयो भनेर सबैलाई चासो हुनु स्वाभाविक हो। जनगणना सकिएको ६२ दिन पछाडि केन्द्रीय तथ्यांक विभागले प्रारम्भिक नतिजा प्रकाशनमा ल्याएको छ। जसले नेपालको जनसांखिक चित्रलाई तथ्यांकबाट स्पष्ट पारेको छ। नेपालको तथ्यांकीय चित्र हेरेर समाजको विश्लेषण गर्ने आधार प्रारम्भिक नतिजाले दिएको छ। तराई भरिँदै, हिमाल पहाड रित्तिँदै जनगणनाले तराई भूगोललाई सबैको आकर्षणको थलोको रूपमा देखाएको छ। यसको अर्थ हिमाल र पहाडलाई छोडेर मानिस तराईतर्फ ओर्लिएका छन्। कुल जनसंख्याको ५४ प्रतिशत (५३६६) झापादेखि कञ्चनपुरसम्मका २० वटा जिल्लामा बसेका छन्। बाँकी ४६ प्रतिशत ताप्लेजुङदेखि दार्चुलासम्मका ५७ जिल्लामा छन्। यसले के देखाउँछ भने मधेसका समथर खेतीयोग्य फाँटहरू घरैघरले भरिए। पहाडका बेंसीहरू जंगलले भरिँदैछन्। जसले गर्दा अन्न भण्डारको रूपमा रहेको तराई कंक्रिट सहरको रूपमा विकसित हुँदैछ। कोदोदेखि चामलसम्मका खाद्यान्न आयात गर्नुपर्ने अवस्थामा छौं। जनसंख्याको यो असन्तुलित तथ्यांकले आर्थिक रूपमा नेपालको खाद्यान्न आयातलाई ह्वात्तैै बढाउनेछ। राजनीतिक प्रतिनिधित्व, राज्यको स्रोत साधनको वितरणमा हिमाल र पहाडहरू हेपिनेछन्। अबका हरेक चुनावमा संघीय र प्रदेशसभामा प्रतिनिधित्व गर्ने सांसदको संख्या जनसंख्या जस्तै घट्दै जाने निश्चित छ। संविधानमा हरेक २० वर्षमा पछिल्लो जनगणनाको नतिजाको आधारमा निर्वाचन क्षेत्रको पुनर्निर्धारण हुने व्यवस्था छ। जनसंख्याको आधारमा निर्वाचन क्षेत्र निर्धारण हुँदा तेह्रथुम जिल्लाको कुल जनसंख्या र बाँकेको बैजनाथपुर गाउँपालिकाको जनसंख्या झन्डै बराबर हुन जान्छ। गणनामा तेह्रथुममा ८९ हजार १ सय २५ र बैजनाथपुरमा ७० हजार ३ सय १५ नागरिक छन्। जनसंख्याको यस्तो असन्तुलित वितरणका कारण स्रोतसाधनको विभेदले कुनै पनि बेला नेपालमा भौगोलिक द्वन्द्वको सुरुआत हुनसक्छ। त्यसो भयो भने त्यसले गर्ने माग कल्पना गर्नेभन्दा धेरै भिन्न नहोला भन्न सकिन्न। सहर गाउँ पसेछ ! कुनै बेला नेपाललाई गाउँ नै गाउँले भरिएको देश भनेर पढिन्थ्यो, पढाइन्थ्यो। तर नेपालको परिचय त्यो रहेन। जनगणनाले पहिलो पटक त्यो पहिचानलाई खण्डित गर्यो। नेपाललाई सहरको देश बनाइदिएको छ। तथ्यांकले नेपालका दुईतिहाइ सहरवासी र एक तिहाइ मात्र गाउँवासी भएको देखाएको छ। अब नेपालका ६६०८ प्रतिशत सहरवासी भए भने ३३९२ प्रतिशत गाउँवासी। के साँच्चै दुईतिहाइ नेपालीले सहरी सुविधा पाए ? राज्य पुनर्संरचनाका कारण सरकारले २ सय ९३ नगरपालिका बनाउँदा गाउँवासी नेपाली एकाएक सहरवासी भए। नगरपालिकाभित्र बसोबास गर्ने सबै नागरिकलाई सहरी जनसंख्याभित्र समेटिएका छन्। ४ सय ६० वटा गाउँपालिकामा बस्ने नागरिकलाई गाउँको जनसंख्याभित्र समेटिएको छ। २०६८ सालको जनगणनामा १७०७ प्रतिशत सहरवासी र ८२९३ प्रतिशत गाउँवासी थिए। संघीय लोकतान्त्रिक गणतन्त्र नेपालले जारी गरेको संविधानपछि रातारात सरकारको बिनालगानी र कुनै सहरी सुविधाको वितरणबिना थप ४९ प्रतिशत सहरवासी भए। विगतको दशकमा नेपाली सहर पसेका होइनन्, सहरचाहिँ गाउँतिर पसेको हो। एकल परिवार, आधुनिक नेपाली हाम्रो परम्परागत संस्कार संयुक्त परिवारमा बस्ने हो। एउटै परिवारमा हजुरबा, हजुरआमा, बुवा, आमा, छोराछोरी बस्नुलाई गाउँ समाजमा इज्जत र प्रतिष्ठाकोे विषय बनाइन्थ्यो। तर त्यो मान्यतालाई जनगणनाको यो तथ्यांकले खण्डित गरिदिएको छ। आधुनिक समाजको परिचायकको रूपमा रहेको एकल परिवारतर्फ नेपाली द्रुतगतिमा अघि बढेको तथ्यांकले देखाएको छ। युवा जनसंख्याको बाहुल्य भएको बेला नेपालले आफूलाई समृद्ध बनाउने उपयुक्त समय हो। भनिन्छ, नेपालमा यो स्वर्ण युग ३५ वर्ष बाँकी छ। तथ्यांक भन्छ, नेपालीको एक परिवारमा अब करिब चारजना (४२५) सदस्यको मात्र बसोबास छ। दम्पती र दुई सन्तान मात्र एक परिवारमा बस्ने गरेका छन्। २०६८ देखि २०७८ को दशकमा परिवारको संख्या झन्डै एक चौथाइले (२४५७ प्रतिशत) वृद्धि भएको छ। यो दशकमा १३ लाख ३३ हजार ७ सय ५७ वटा नयाँ परिवार थपिए। परिवार संख्याको यो तीव्र वृद्धिले भन्छ, नेपालीको संयुक्त परिवार प्रणालीको अब अवशेष मात्र बाँकी छ। २०६८ मा ५६ लाख ४३ हजार ९ सय ४५ वटा परिवार भएकोमा २०७८ मा ६७ लाख ६१ हजार ५९ वटा परिवार भएका छन्। विदेश लम्किँदै महिलाका पाइला संविधानले राज्यका हरेक निकायमा महिलाको उपस्थिति ३३ प्रतिशत भनेको छ। त्यसले महिलालाई राज्यको निकायमा लोभलाग्दो उपस्थिति बनाएकै छ। स्थानीय तहमा झन्डै ४१ प्रतिशत महिला जनप्रतिनिधि निर्वाचित छन्। एमाले, कांग्रेस र माओवादी पार्टीका केन्द्रीय तहमा ३३ प्रतिशत महिला सहभागी भइसके। यसले महिलाका पाइला अगाडि बढ्दैछ भन्ने त देखाएकै छ। महिला यी स्वदेशका अवसरमा मात्र रमाउन नसकेको देखिन्छ। ४ लाख ६ हजार १ सय ६१ महिला पछिल्लो दशकमा बिदेसिए। तिनले कुन देशलाई गन्तव्य बनाए भन्ने कुरा जनगणनाको विस्तृत प्रतिवदेनमा आउला। अघिल्लो दशकमा विदेश गएकाभन्दा करिब ६ प्रतिशत बढी महिला बिदेसिएको देखिन्छ। तर यो दशकमा बिदेसिने पुरुष घटेका छन्। तथ्यांकका अनुसार अहिले २१ लाख ६९ हजार ४ सय ७८ नेपाली घरपरिवारभन्दा बाहिर अर्थात् विदेशमा छन्। जसलाई जनगणनामा अनुपस्थित जनसंख्या भनिएको छ। त्यसमध्ये पुरुष ८१२८ प्रतिशत छन् भने महिला १८२७ प्रतिशत छन्। घट्दो जन्मदर, जनसांखिक लाभांशको प्रमाण जनगणनामा जनसंख्या वृद्धिदर अप्रत्याशित रूपमा ओरोलो लागेको देखिन्छ। २०५८ को दशकसम्म द्रुत गतिमा वृद्धि भइरहेको (२ प्रतिशतभन्दा बढी) जनसंख्यामा २०६८ मै ब्रेक लागेको हो। त्यसबेला वार्षिक १३५ प्रतिशत वृद्धिदर थियो। त्यतिबेलै धेरैले यो वृद्धिदरलाई नेपालले जनसंख्या नियन्त्रणमा हासिल गरेको ठूलो उपलब्धिको रूपमा अथ्र्याएका थिए। तर पछिल्लो दशकमा नेपालको जनसंख्या वृद्धि १ प्रतिशतभन्दा कम अर्थात् ०९३ प्रतिशत छ। यसले के संकेत गर्छ भने नेपालको जनसंख्या अब संक्रमणकाल पार (पोस्ट ट्रान्जिसन फेज)मा छ। यस्तो अवस्थामा मृत्युदर पनि उसैगरी घट्छ। नेपालमा स्वास्थ्य सुविधाको बढ्दो पहुँचले मृत्युदर पनि घटेकै छ। जसका कारण युवा जनसंख्याको बाहुल्य बढेको छ। नेपालमा अब श्रम गरेर खान सक्ने (१५५९) उमेर समूहको जनसंख्या बढेको छ। यसको अर्थ बाल आश्रित र वृद्ध आश्रित अनुपात पनि घटेको छ। यो अवस्थालाई जनसांखिक लाभांशको अवस्था भनिन्छ। देशका लागि यो सुनौलो अवसर हो। युवा जनसंख्याको बाहुल्य भएको बेला नेपालले आफूलाई समृद्ध बनाउने उपयुक्त समय हो। सामान्यत यस्तो समय ३० देखि ४० वर्ष कायम रहन्छ। नेपालमा अझै यो स्वर्ण युग ३५ वर्ष बाँकी छ भनिन्छ। त्यसैले यो समयलाई देशको आर्थिक, भौतिक विकासका लागि अत्याधिक उपयोग गर्नुपर्ने हुन्छ। खाँचो राजनीतिक बहसको नेपालको नीति निर्माणको उपल्लो थलो राजनीतिक पार्टी र तीनै तहका सरकार हुन्। त्यसैले जनगणनाको ताजा तथ्यांकले देखाएको नेपालको भावी चित्रका बारेमा सबै पार्टी जानकार हुनुपर्छ। यसलाई नै प्रधान विषय बनाएर बहस, छलफल र नीतिहरू बन्नुपर्छ। राजनीति जनताका लागि गर्ने हो। तर जनता कहाँ के कति छन् र कस्तो अवस्थामा छन् ? हेक्का नराखी गरिएको राजनीति दीर्घकालीन र पारदर्शी हुन सक्दैन। हिमाल र पहाडका सांसद र स्थानीय तहका जनप्रतिनिधिले खोज्नुपर्यो, हाम्रा मतदाता कहाँ गए ? किन मेरो निर्वाचन क्षेत्र, पालिका छोडेर बसाइँ सरे ? के कुराको असुविधा भयो उनीहरूलाई ? त्यसमा आफ्नो र राज्यको तर्फबाट के कस्तो पहल र नीतिको जरुरी छ ? यस्ता बहस चलाएर निचोढ निकाली अघि बढ्नु पर्छ। तराई र सहरी क्षेत्र जहाँ मानिसको चाप बढ्दो मात्रामा छ। त्यहाँका राजनीतिक दल र जनप्रतिनिधिले पनि सोच्नुपर्यो कि बसाइँ सरेर आएका मतदातालाई कसरी व्यवस्थित गर्ने ? उनीहरूको दैनिकीलाई कसरी सहज बनाउने ? तीव्र गतिले वृद्धि भइरहेको जनसंख्यालाई शिक्षा, स्वास्थ्य र रोजगारीका नयाँ अवसर कसरी उपलब्ध गराउने ? यस विषयमा राजनीतिक दल र तीनै तहका सरकारले गम्भीरतापूवर्क ध्यान दिनु जरुरी हुन्छ। सन् १८७९ मा अमेरिकाका संसद्मा सांसद कक्सले जनगणनासम्बन्धी विधेयकका पक्षमा बोलेका थिए। उनले भनेका थिए, जनगणना नभएको देशमा सुशासन कायम गर्न सकिँदैन। यसले जनगणनाबाट प्राप्त तथ्यांकको महत्त्वलाई सबैले बुझ्ने गरी दर्शाएको छ। नेपालमा पनि ठूलो खर्चमा तथ्यांक संकलन गरिन्छ। त्यसको उपयोग भने नहुने प्रवृत्ति छ। त्यसलाई निरुत्साहित गर्नुपर्छ। यिनै तथ्यांकलाई सुशासन कायम गर्ने आधारको रूपमा विकास गर्नुपर्छ।"
"९०० ले घट्यो सुन, तोलाको कति ?",काठमाडौं : सुनचाँदी बजारमा शुक्रबार छापावाल सुनको मूल्य प्रतितोला रु ९०० ले घटेर रु ९२ हजार ६०० तोकिएको छ। पहेँलो धातु अघिल्लो दिन प्रतितोला रु ९३ हजार ५००मा कारोबार भएको थियो । नेपाल सुनचाँदी व्यवसायी महासङ्घले सार्वजनिक गरेको विवरणानुसार तेजाबी सुनको आजको मूल्य प्रतितोला रु ९२ हजार १०० रहेको छ यसको मूल्य बिहीबार प्रतितोला रु ९३ हजार थियो। त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला रु २५ले घटेर रु एक हजार २६५ कायम भएको महासङ्घले जनाएको छ। महासङ्घले अन्तरराष्ट्रिय बजारमा सुन तथा चाँदीका कारोबार मूल्यमा हुने परिवर्तनका आधारमा यहाँ दैनिक मूल्य तोक्ने गर्दछ। अन्तरराष्ट्रिय बजारमा आज सुन प्रतिऔँस एक हजार ७९८ डलर आसपास कारोबार भइरहेको छ।  रासस
नेपाल आइडलबाट को बाहिरियो ? (भिडियो),"काठमाडौं : एपीवान टेलिभिजनमा प्रसारण भएको नेपाल आइडल४ गाला राउन्डमा प्रवेशसँगै थप प्रतिस्पर्धात्मक बनेको छ। बिहीबार कार्यक्रमबाट मदन गुरुङ बाहिरिएका थिए। नाच्दै, गाउँदै रमाइलो प्रस्तुति दिएका प्रतियोगीले निर्णायक र दर्शकको प्रशंसा पाउन सफल भएका छन्। जतिजति फाइनलको नजिक आउँदैछ। नेपाल आइडलका प्रतियोगीमा कडा प्रतिस्पर्धा चलिरहेछ। उनीहरू को भन्दा को कम झैं छन्। हरेकले गजब प्रस्तुति दिन्छन्। गायनले मात्रै होइन, सुरताल र प्रस्तुतिमा पनि विशेष छन् उनीहरू। बिहीबार र शुक्रबारको प्रस्तुतिबाट अर्को एकजना बाहिरिनेछन्। नेपाल आइडलका प्रोजेक्ट हेड सुरेश पौडेलका अनुसार गाला राउन्डमा हरेक हप्ता एक जना प्रतियोगी बाहिरिने छन्।"
फेब्रुअरीमा रुसले युक्रेनमाथि आक्रमण गर्न सक्छ : बाइडन,"वासिङटन डिसी : अमेरिकी राष्ट्रपति जो बाइडनले फेब्रुअरीमा रुसले युक्रेनमाथि हमला गर्न सक्ने बताएका छन् । अमेरिकी राष्ट्रपति बाइडनले युक्रेनका राष्ट्रपतिलाई यस्तो सन्देश पठाएको ह्वाइट हाउसलाई उदृत गर्दै अन्तर्राष्ट्रिय संचारमाध्यममा समाचार छ । राष्ट्रपति बाइडनका अनुसार, रुसी राष्ट्रपति भ्लादिमिर पुटिनले फेब्रुअरीमा युक्रेनको भूभागमा आक्रमण गर्न आफ्ना सैनिकलाई अनुमति दिने छन् । ह्वाइट हाउसका राष्ट्रिय सुरक्षा परिषद्का प्रवक्ता एमिली होर्नले बाइडनले फेब्रुअरी महिनामा रुसले युक्रेनमाथि आक्रमण गर्न सक्ने चेतावनी दिएको बताए । रुस र युक्रेनबीच तनाव बढिरहेका बेला अमेरिकाले सुरक्षा परिषद्को वैठकमा युक्रेनको विषयबारे छलफल गर्न संयुक्त राष्ट्रसंघलाई आग्रह गरेको छ ।"
भौतिक उपस्थितिमै कक्षा सञ्चालनको व्यवस्था गर्न माग,"काठमाडौं : निजी तथा आवासीय विद्यालय अर्गनाइजेसन नेपालले बन्द विद्यालय खोल्न दिन माग गरेका छन्। प्याब्सनले तेस्रो भेरियन्ट ओमिक्रोनका कारण विद्यालय बन्द भएकाले खोप लगाइसकेका विद्यार्थीलाई आलोपालो प्रणालीमा कक्षा सञ्चालन गर्न दिने व्यवस्था गर्न सरकारसँग माग गरेका हुन्। शिक्षा, विज्ञान तथा प्रविधिमन्त्री देवेन्द्र पौडेलसँगको भेटमा सुझाव दिनेक्रममा निजी तथा आवासीय विद्यालयहरुका पदाधिकारीले भौतिक उपस्थितिमै माघ २३ गतेदेखि कक्षा सञ्चालन गर्न दिन आग्रह गरे। पौडेलले निजी तथा आवासीय विद्यालय अर्गनाइजेन नेपाल प्याब्सन र राष्ट्रिय निजी तथा आवासीय विद्यालय एसोसिएसन नेपालसँग शैक्षिक सुधारका विषयमा सुझाव लिएका थिए। प्याब्सनका अध्यक्ष टिकाराम पुरीले निजी स्कुलले गरेका राम्रा कामहरुको मुल्यांकन सरकारले गर्नुपर्ने बताए। उनले विद्यार्थीलाई खोप दिने सरकारले भनेपनि शिक्षक, कर्मचारीलाई बुस्टर डोज दिनेबारे गम्भीर नभएको बताए। देशका सबै विद्यालय बन्द गर्नुका साटो कोभिड प्रभावित क्षेत्र तोकेर अन्य विद्यालयलाई सञ्चालनको वातावरण गराउन प्याब्सनले माग गरेको छ। यस्तै, राष्ट्रिय निजी तथा आवासीय विद्यालय एसोसिएन नेपालले सहुलियपूर्ण कर्जामा छुटको व्यवस्था माग गरेको छ। स्कुल चलाउन हामीले बैंकबाट लोन लिएका छौ, एसोसिएसन अध्यक्ष ऋतुराज सापकोटाले भने, गत वर्ष कर्जामा ५ प्रतिशत छुट भएको थियो, यस वर्षपनि छुटका लागि पहल गरिदिनुपर्यो। संक्रामक रोग ऐन २०२० ले गृह र जिल्ला प्रशासनलाई मात्रै चिनेको बताउँदै ऐन संशोधन गरी समयानुकुल गराउन माग गरेको छ। छलफलमा मन्त्री पौडेलले सार्वजनिक शिक्षा सुधार्न निजी क्षेत्रसँग सहकार्य गर्दै अघि बढ्ने बताए। उनले संविधानमा उल्लेख भएको समाजवाद उन्मुख राज्य प्रणालीलाई कार्यान्वयन गर्दै लैजानुपर्ने धारणा राखे। मन्त्री पौडेलले सीसीएमसीसीको निर्णयपछि अवस्था हेरेर विद्यालय सञ्चालन बारे थप निर्णय हुने जानकारी गराएका थिए।"
प्रदेश १ र बागमतीमा वर्षा हुने,"काठमाडौं : जल तथा मौसम विज्ञान विभागले नेपालमा पश्चिमी न्यून चापिय प्रणालीको आंशिक प्रभाव रहेको जनाएको छ। शुक्रबार जारी बुलेटिनमा प्रदेश नं १ तथा बाग्मती प्रदेशको पहाडी भूभागमा हल्का वर्षा र हल्का हिमपातको सम्भावना रहेको उल्लेख छ। मौसम पूर्वानुमान महाशाखाका अनुसार आज प्रदेश १, बाग्मती तथा गण्डकी प्रदेशको पहाडी भूभागमा आंशिकदेखि सामान्यतया बदली रही देशका बाँकी भूभागमा आंशिक बदली देखि मौसम सामान्यतया सफा रहने छ। प्रदेश नं १ तथा बाग्मती प्रदेशको पहाडी भूभागका एकदुई स्थानमा हल्का वर्षाको र सोही क्षेत्रको उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना छ। शनिबार प्रदेश नं १, बागमती प्रदेश र गण्डकी प्रदेशको पहाडी भूभागमा आंशिक बदली रही बाँकी भूभागहरुको मौसम सामान्यतया सफा रहनेछ । आइतबार प्रदेश नं १, बागमती प्रदेश, गण्डकी तथा लुम्बिनी प्रदेशका पहाडी भूभागमा आंशिक देखि सामान्य बदली रही बाँकी भूभागहरुमा आंशिक बदली रहनेछ । उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेकाले चिसोबाट बच्न र त्यसको प्रभावबाट जोगिन आवश्यक सुरक्षा तथा सतर्कता अपनाउन महाशाखाले अनुरोध गरेको छ।"
बढ्यो घरेलु हिंसा,"काठमाडौं : सातदोबाटो बस्ने ३५ वर्षीया महिला ललितपुर प्रहरी परिसरको महिला सेलमा भेटिइन् । उनका श्रीमान्ले पछिल्लो केही वर्षदेखि राति घरमा नआउने, आउँदा मदिराले मातेर आउने, कुटपिट गर्ने, यातना दिने र घरखर्च पनि नदिने गर्न थालेपछि उनी प्रहरीमा आएकी थिइन् । अनुसन्धानका क्रममा उनका श्रीमान् एक युवतीको प्रेममा परेको र कमाएको रकम जति ती युवतीलाई दिने गरेको खुल्यो । यस्तै, लाखौं रुपैया खर्चेर दुई वर्षअघि विहे गरेकी सर्लाहीकी २१ वर्षीया युवती पटकपटक दाइजोकै बहानामा कुटिन थालिन् । सामान्य परिवारकी ती युवतीलाई उनका श्रीमान्, सासू र देवरले कहिले सुन त कहिले मोटरसाइकल ल्याउन भन्दै यातना दिन्थे । महानगरीय प्रहरी वृत कालीमाटीस्थित महिला सेलमा विभिन्न खाले उजुरी लिएर आएकाहरू भीडभाड थियो । कोही लिभिङ टुगेदरमा बसेर विहेको प्रलोभन पारेर यौनशोषण गरेको भन्दै जाहेरी लिएर आएका थिए त कोही श्रीमान्ले घरबाट निकाला गरेको सुनाउँदै थिए । धेरैजसो जाहेरी पतीपत्नीबीचको घरायसी झगडा र घरेलु हिंसा नै थियो । तीमध्ये एक महिला श्रीमान्ले कुटपिट गर्ने गरेको र परस्त्रीसँग सम्बन्ध राखेको भन्दै महिला सेल प्रमुख अनु लामालाई बताउँदै थिइन् । लामाका अनुसार महिलाले जघन्य अपराध गरेका मुद्दा भने यो सेलमा दर्ता हुँदैन । उनले भनिन्, खान लाउन नदिएको, मानसिक तनाव, कुटपिट र विहे दर्ता नगरिदिएको, नागरिकता नबनाइदिने, बच्चाको जन्मदर्ता नै नगरिदिने जस्ता मुद्दा लिएर पनि महिलाहरू आउने गर्छन् । कालीमाटीको महिला सेलका अनुसार दैनिक १२१५ वटा मुद्दा दर्ता हुन्छ । जसमध्ये आधाभन्दा बढी विवाहइत्तर सम्बन्धकै हुने गरेको गर्छन् । राष्ट्रिय महिला आयोगकी अध्यक्ष कमला पराजुलीले पछिल्लो समय महिलामाथि घरेलु हिंसाका घटना बढिरहेको बताइन् । घरेलु हिंसा पूर्ण रूपमा निर्मूल पार्न सकिएको छैन । उनले भनिन्, घरभित्रै आफ्नाबाट महिलामाथि हुने हिंसाको संख्या वृद्धि भइरहेको छ । नेपाल प्रहरीका प्रवक्ता विष्णुकुमार केसीका अनुसार पछिल्ला केही वर्षमा छोरा नपाएको बहानामा कुटपिट, हेला गर्ने, दाइजोको बहानामा यातना दिने, यौन शोषण गर्ने, वैवाहिक बलात्कार जस्ता घटनामा वृद्धि भएका छन् । समयसँगै महिलाको भूमिका परिवर्तन भए पनि लैंगिक रूपमा हुने विभेद र हिंसा घट्न नसकेको मानव अधिकार आयोगकी सदस्य लिलि थापा बताउँछिन् । सर्वोच्च अदालतले स्थापना गरेको नजीर पनि कार्यान्वयन हुन सकिरहेको छैन । महिलाको पक्षमा भएको कानुन अत्यन्तै राम्रो भए पनि कानुन कार्यान्वयनको पाटो भने महिलामैत्री हुन नसकेको उनले दाबी गरिन् । प्रहरी प्रधान कार्यालयको तथ्यांकअनुसार पछिल्लो ३ वर्षमा महिला तथा बालबालिकाविरुद्ध भएका अपराधको संख्या ५१ हजार २ सय ५८ छ । यही अवधिमा आव २०७५७६ मा १४ हजार ७७४, आव २०७६७७ मा ११ हजार ७३८ र आव २०७७७८ मा १४ हजार २३२ घरेलु हिंसाका घटना भएका छन् । त्यस्तै, २०७८ को साउनदेखि कात्तिकसम्म ४ महिनामा ६ हजार २ वटा घरेलु हिंसाका घटना भएको छ । यस्तै, राष्ट्रिय महिला आयोगका अनुसार महिला आयोगको टोल फ्रि नम्बर ११४५ मा पछिल्लो ५ वर्षमा १५ हजार ५४७ वटा महिला हिंसाका उजुरी प्राप्त भएको छ । जसमध्ये ५ हजार ५१५ वटा दर्ता भएका घटनाका समाधान भएको छ ।"
नेपाल बैंकको एनआरएनएका लागि आकर्षक निक्षेप खाता,"काठमाडाैँ : नेपाल बैंकले गैरआवासीय नेपालीहरुलाई लक्षित गरी आकर्षक सुविधासहितका एनआरएन निक्षेप खाताहरू सञ्चालनमा ल्याएको छ। विदेशमा बस्ने गैरआवासीय नेपालीहरुले अब अनलाइनबाटै नेपाल बैंकमा विदेशी मुद्रामा बचत र मुद्दती खाता खोल्न सक्नेछन् । अमेरिकी डलर, पाउण्ड स्टर्लिङ र अष्ट्रेलियन डलरमा बैंकमा बचत तथा मुद्दती खाता खोल्दा उच्चतम ब्याज दिइने बैंकले जनाएको छ। अमेरिकी डलरमा बचत तथा मुद्दती खाता खोल्दा वार्षिक ब्याजदर क्रमश ४५ प्रतिशत र ५ प्रतिशत दिइने बैंकले जनाएको छ। अन्य विदेशी मुद्राको निक्षेपमा पनि आकर्षक ब्याजदर दिने व्यवस्था गरिएको छ। बचत तथा मुद्दती खातामा न्युनतम मौज्दात अमेरिकी डलर ५ हजार वा सो बराबरको अन्य विदेशी मुद्रा हुनुपर्नेछ। एनआरएन खाता गैरआवासीय नेपालीहरुले एकल तथा संयुक्तरुपमा तथा गैर आवासीय नेपालीबाट प्रवर्धित विदेशस्थित संस्थाको नाममा पनि खोल्न सकिने छ। यो खाता खोल्नको लागि नेपाल सरकारको सम्बन्धित निकायबाट जारी भएको गैरआवासीय नेपालीको अद्यावधिक परिचयपत्रको प्रतिलिपि समावेश गर्नुपर्दछ। साथै बैंकिङ प्रणालीबाट मात्र रकम जम्मा गर्न र फिर्ता गर्न सकिने छ भने मुद्दती खाता कम्तिमा १ वर्ष वा सो भन्दा बढी अवधिको लागि खोल्न सकिनेछ। नेपाल अधिराज्यभर २१३ शाखाहरु, १४७ एटिएम मेसिनसाथै ४७ वटा एक्सटेन्सन काउन्टर माफैत करिब २० लाखग्राहकहरुलाई सेवा प्रदान गरिरहेको बैंकले जनाएको छ।"
कोरोना पुष्टि हुँदा आइसोलेसनमा नबस्नु गैह्र जिम्मेवारीको पराकाष्ठा : महामन्त्री शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले कोरोना भाइरस संक्रमण पुष्टि भएपछि आइसोलेसनमा बस्नु हरेकको जिम्मेवारी भएको बताएका छन्। उनले ट्वीट गर्दै संक्रमण पुष्टि भएपछि आइसोलेसनमा नबस्नु गैह्र जिम्मेवारीको पराकाष्ठा र अन्यको जीवनप्रति गम्भीर खेलबाड समेत बताएका हुन्। उनले भने,संक्रमण पुष्टिपछि आइसोलेसनमा बस्नु हामी हरेकको जिम्मेवारी हो। पालना नगर्नु बहादुरी होइन गैरजिम्मेवारीको पराकाष्ठा र अन्य नागरिकको जीवनप्रति गम्भीर खेलबाडसमेत हो। शर्मालाई पनि कोरोनासँग मिल्ने लक्षण देखिएपछि मेडिसीटी अस्पतालमा पीसीआर परीक्षण गर्दा कोरोना संक्रमण पुष्टि भएको थियो। उनले आफू आइसोलेसनमा बसेर शुक्रबारदेखि पुन: पार्टी संगठनको काममा फर्केको जानकारी गराए। उनले भने,ज्ञान र विज्ञान आत्मसात गरेर, संक्रमणपछि पुर्ण आइसोलेसनमा बसेर, बल्ल सांगठनिक काममा फर्केको छु।"
विश्व पर्यटनमा सुधार,"काठमाडौं : अन्तर्राष्ट्रिय पर्यटनमा ४ प्रतिशतले वृद्धि भएको छ। सन् २०२१ को पछिल्लो ६ महिनादेखि अन्तर्राष्ट्रिय पर्यटन उकालो लागेको हो। सन् २०२० को तुलनामा गत वर्ष झिनो सुधार भएको छ। यो पूर्वमहामारी (सन् २०१९) भन्दा ७२ प्रतिशत कम हो। खोपको उपलब्धता, सीमापार समन्वय र यात्रा प्रतिबन्ध सहज बनेपछि पर्यटनमा सुधार देखिएको विश्व पर्यटनको बारोमिटरले देखाएको छ। तर, पर्यटनमा बढी निर्भर रहेका एसिया र प्रशान्त क्षेत्रको आगमन सन् २०२० को तुलनामा ६५ र कोरोनापूर्वको समयभन्दा ९४ प्रतिशत कम छ। कोरोना महामारीका कारण सन् २०२० लाई विश्व पर्यटन इतिहासमा कालो वर्षको रूपमा पनि लिइन्छ। तथ्यांकअनुसार डिसेम्बरमा अन्तर्राष्ट्रिय आगमन सन् २०१९ भन्दा ६५ कम थियो। ढिलो र असमान रिकभरी प्रतिबन्ध कायम नै रहनु, खोप दर कम हुनुु र यात्रु निर्धक नहुनुले रिकभरीको गति सुस्त र असमान भयो। युरोप र अमेरिकामा २०२० भन्दा २०२१ मा क्रमशः १९ र १७ पर्यटन बढेको देखिन्छ। यो पूर्वमहामारीभन्दा ६३ कम हो।सबैभन्दा धेरै पर्यटक क्यारिबियन क्षेत्रमा बढेका छन्। त्यहाँ ६३ प्रतिशतले पर्यटनमा सुधार भएको छ। २०१९ को तुलनामा भने यो ३७ प्रतिशत कम हो। दक्षिणी भूमध्यसागरीय युरोपमा ५७ र मध्य अमेरिकामा ५४ सुधार भएको छ। तर २०१९ भन्दा क्रमशः ५४ र ५६ कम छ। उत्तरी अमेरिका १७ र मध्य पूर्वी युरोपमा १८ वृद्धि देखिएको छ। यसैबीच, अफ्रिकाले २०२० को तुलनामा २०२१ मा १२ ले आगमन वृद्धि गर्यो। मध्यपूर्वमा भने २०२० को तुलनामा २४ र २०१९ भन्दा ७९ गिरावट आएको छ। यहाँ यात्रा प्रतिबन्ध कायमै रहेकाले अन्तर्राष्ट्रिय आगमन नबढेको तथ्यांकले देखाएको छ। पर्यटन खर्चमा वृद्धि विश्व अर्थतन्त्रमा सन् २०२१ मा पर्यटनको योगदान १९ ट्रिलियन अमेरिकी डलर छ। २०२० मा १६ र २०१९ मा ३५ ट्रिलियन डलर थियो। पर्यटन क्षेत्रबाट भएको राजस्वमा वृद्धि भएको छ। पर्यटकले प्रत्येक यात्रामा खर्च बढाएकाले सन् २०२१ मा ७ सय बिलियन डलर राजस्व संकलन भएको छ। यद्यपि सन् २०१९ मा पर्यटन क्षेत्रको राजस्व संकलन १७ ट्रिलियन डलर थियो। विश्व पर्यटन संगठनका विज्ञ प्यानलका ६१ प्रतिशत सदस्यले यो वर्ष परिस्थिति सुध्रिने अपेक्षा गरेका छन्। २०२२ को तेस्रो त्रैमासिकमा मात्रै ५८ र २०२३ मा ४२ प्रतिशत सुधारको प्रक्षेपण गरिएको छ। यस्तै, बहुसंंख्यक ६४ विज्ञले अन्तर्राष्ट्रिय आगमन २०२४ वा त्यसपछि मात्रै २०१९ स्तरमा फर्किने अनुमान गरेका छन्। यूएनडब्लूटीओ कन्फिडेन्स इन्डेक्सले अब अप्रिलसम्म पर्यटनमा गिरावट हुने देखाएको छ। त्यसपछि मात्रै सुधार हुन्छ। विज्ञका अनुसार द्रुत र व्यापक खोप रोलआउट, यात्रा प्रतिबन्ध, अधिक समन्वय र यात्रा प्रोटोकलमा स्पष्ट जानकारीले विस्तारै वृद्धि हुनेछ। इन्डेक्सले गत वर्षभन्दा अन्तर्राष्ट्रिय पर्यटक आगमन ३० देखि ७८ सम्म बढ्न सक्ने संकेत गरेको छ। यद्यपि यो पूर्वमहामारीभन्दा ५० देखि ६३ भन्दा कम हो। ओमिक्रोन भेरिएन्टले रिकभरीमा बाधा पुर्याउने र २०२२ को सुरुआतमा आत्मविश्वासलाई असर गर्ने भनिएको छ। किनभने केही देशले निश्चित बजारका लागि पुनः यात्रा प्रतिबन्ध लगाएका छन्। एकै समय समान रूपमा खोप रोलआउट गर्न नसक्नु र धेरै गन्तव्य अझै पनि बन्द हुनुले एसिया र प्रशान्तमा पर्यटन सुधार हुन समय लाग्ने देखिएको छ। पेट्रोलियम पदार्थको मूल्यवृद्धि, मुद्रास्फीतिमा वृद्धि, ब्याजदरमा सम्भावित वृद्धि, उच्च ऋण मात्रा र आपूर्ति शुंखलामा निरन्तर अवरोधजस्ता कारणले पनि पर्यटनलाई सुधार हुन बाधा उत्पन्न गर्ने देखिन्छ। यद्यपि व्यापक खोप रोलआउट र यात्रा प्रतिबन्ध हटाउँदै उपभोक्ता विश्वास पुनस्र्थापित गर्नुुपर्ने देखिन्छ।"
योजनाले भुलेको पाटो,"विकासमा राज्यवाद र बजारवाद दुवै अति हुन् भन्ने मान्यता मध्यस्थ मार्ग हो। उत्पादन तथा वितरण प्रक्रियामा राज्यको नियन्त्रण नियोजित अर्थतन्त्र हो। योजनाबद्ध विकासको आवधारणा अर्थतन्त्रमाथि राज्यको हस्तक्षेपमार्फत लगानी, उत्पादन, मूल्यशृंखला विकास, वितरणजस्ता प्रक्रियालाई अपेक्षित दिशामा निर्दिष्ट गरिन्छ। बोल्सेभिक क्रान्तिपछि छिटो आर्थिक विकासका लक्ष्य प्राप्त गर्न योजनालाई रणनीतिका रूपमा अपनाउन थालियो। साविक सोभियत संघ, चीन, उत्तर कोरिया, पोल्यान्ड, पूर्वी जर्मनीलगायतका साम्यवादी मुलुकहरूले नियोजित आर्थिक क्रियाकलापमार्फत विकास र समृद्धिको बाटो समाए। विकासको यस मोडेलमा राज्य विकासको एकल प्रदायता हुन्छ। सर्वसाधारण विकासका उपभोक्ता हुन्। तर १८औं शताब्दीदेखि युरोपमा विकास भएको स्वतन्त्रतावादी अर्थतन्त्र (लेसेज फेएर इकोनोमी) ले चाहिँ आर्थिक प्रक्रियामा राज्यको हस्तक्षेपले वैयक्तिक उत्साह मार्छ। आर्थिक विकास सुस्त हुन्छ भन्ने मान्यता राख्छ। सरकार साधन विनियोजनको कुशलता देखाउन सक्दैन। पैसाको मूल्य खोज्न सक्दैन। राज्य बाहिरका पात्र बजार संकेतका आधारमा उत्पादनवितरण चाखमा स्वचालित हुन्छन्। यही अवधारणाको जगमा पुँजीवाद विकास भएको मानिन्छ। पुँजीको महŒव स्वामित्व र आर्जनसँग रहन्छ। श्रम, प्रविधि र अन्य साधनलाई चलायमान बनाई उपयोगिता सिर्जना गर्न पुँजी एउटा ऊर्जा हो। आर्थिक विकासका सन्दर्भमा परस्पर प्रतिस्पर्धी यी दुई अवधारणामा विश्व विभाजित थियो। नन्कम्युनिष्ट मेनिफेस्टो र किन्जवादको विकासपछि आर्थिक वृद्धि र विकासको प्रायोगिक मध्यस्थ मार्ग खोजिन थालियो। विकासमा राज्यवाद र बजारवाद दुवै अति हुन् भन्ने मान्यता मध्यस्थ मार्ग हो। समकालीन विश्वमा पुँजीवादी भनी कहलिएका अमेरिका, अस्ट्रेलिया, न्युजिल्यान्डमा पनि लेसेज फेयर छैन भने सोभियत संघको जस्तो राज्यवाद साम्यवादी चीनमा पनि पाइँदैन। उदार भनिएका विकसित अर्थतन्त्र मात्र होइन, नेपालजस्ता मुलुकहरू पनि उन्मुक्त बजार र साँघुरो राज्यको टनेल भिजनबाट माथि उठ्न चाहेका छन्। बजारका सम्भावना पनि उपयोग अनुशासित रूपमा उपयोग गर्न चाहन्छन्। नीति नियमन एवं सामाजिक सुरक्षामा केन्द्रित हुने बाटो अपनाइरहेका छन्। कतै यो उदारीकृत समाजवाद र कतै अनुशासित बजारवाद कहलिएला ? त्यसैले योजनाबद्ध विकास राज्य पात्रको एकल भूमिका होइन। बरु राज्य संरचना बाहिरका पात्रहरू उपयोग गर्ने, उनीहरूको सम्भावना खोज्ने, उनीहरूलाई सहजीकरण गर्ने र कतिपय अवस्थामा सहकार्य गर्ने पद्धति हो। वैयक्तिक स्वतन्त्रताको रक्षा गर्दै सामाजिक न्याय र कल्याणकारिताको विस्तार गर्ने आर्थिक प्रणाली हो। यो स्वतन्त्रता र नियमनको मध्यस्थ मार्ग हो। नेपालमा योजनाबद्ध विकासको अभियान सुरु भएको ६५ वर्ष पुगिसकेको छ। प्रारम्भमा राज्यको फराकिलो क्रियाकलापसाथ आर्थिक वृद्धिको रणनीति अवलम्बन गरिएको थियो, राज्य सुसारे थियो। तेस्रो योजनादेखि राज्य, पञ्चायत (स्थानीय तह) र निजी क्षेत्रको भूमिका खोज्न थालियो। विकासको सुरुका चरणमा जुनसुकै अर्थतन्त्रमा राज्य सुसारे हुन्छ। निजी तथा सामुदायिक क्षेत्र विकास भइसकेको हुँदैन। किन्जले भनेझैं दीर्घकालमा निजी क्षेत्रमार्फत पूर्ण रोजगारी प्राप्त गर्न पनि अल्पकालमा राज्यको लगानी चाहिन्छ। यही अवधारणाबाट नेपालको योजना प्रणाली प्रभावित हुँदै आएको छ। लोकतन्त्रको पुनस्र्थापनापछि उदार राजनीतिक परिवेशमा आर्थिक क्षेत्रले पनि उदार वातावरण पायो। आठौं योजनाले अर्थतन्त्रमा संरचनात्मक परिवर्तनका साथ विकासमा बहुपात्र प्रणालीको सुरु गर्यो। अर्थतन्त्रमा लगानी, उत्पादन तथा आपूर्तिको प्रक्रिया सरल बनाइयो। सरकारले सम्पादन गर्दै आएका परम्परागत आर्थिक कामबाट हात झिक्दै आयो। उदार आर्थिक वातावरणमा निजी क्षेत्रले लगानीको वातावरण पायो। परिणामतः उत्पादन, रोजगारीलगायत आर्थिक उपलब्धि देखियो। आठौैं योजना नै यस्तो योजना थियो, जसले आर्थिक वृद्धिको लक्ष्य झन्डै पूरा गयो (५१ प्रतिशतको लक्ष्यमा ४९ प्रतिशत)। अहिलेसम्म पनि नेपाली अर्थतन्त्रमा जे जति उपलब्धि शिक्षा, स्वास्थ्य, नागरिक उड्डयन, सञ्चार प्रविधि, वित्तीय क्षेत्रमा देखिएका छन्, ती आठौं योजनाका नीति नतिजा हुन्। तर यसपछि नेपालको आर्थिक विकासका घोषित र गर्भित प्रक्रिया फरक देखिन पुग्यो। सबै आवधिक योजनाले सरकारको कार्यक्षेत्र घटाउने काम गरे। निजी तथा सामुदायिक क्षेत्रको भूमिका विस्तार गर्न थाल्यो। साथै, सरकार ठूलो लगानी चाहिने र प्राविधिक जोखिमका क्षेत्र एवं सामाजिक न्यायमा सीमित रहने रणनीति घोषणा गरे। पन्ध्रौं योजनाले विशेष महत्तवाकांक्षा राखेको छ। संविधान कार्यान्वयनपछिको पहिलो पूर्ण योजना भएकाले विकासका लक्ष्यहरूलाई धक फुकाएर समावेश गरिएका छन्। सरकारहरू आफ्नै नीति, दर्शनमा इमानदार प्रतिबद्धतामा देखिएनन्। त्यसैले निजी क्षेत्रलाई नियमनमा ल्याउने, निजी तथा सामुदायिक क्षेत्रले सम्पादन गर्ने क्रियाकलापलाई सहजीकरण गर्नेजस्ता कार्य छायाँमा परेका छन्। लक्ष्य घोषणा गरेपछि उपलब्धि स्वतः हात परिहाल्छ भन्ने सोच राखिन्छ। सीमित आर्थिक घरानाले मात्र नीति लाभको पहुँचमा छन्। उदारीकरणमा राज्यले अवलम्बन गर्ने योजना प्रणाली एकांगी हुँदैन। घोषित र गर्भित भन्ने पनि हुँदैन। राज्य आर्थिक विकासको मियोमा रहेर अन्य आर्थिक पात्रलाई सम्भावना उपयोग गर्ने वातावरण बनाउनु पर्छ। आर्थिक गतिविधि आक्रामक रूपमा चलायमान गराउनु पर्छ। ता कि छिटो सहज रूपमा नागरिक आवश्यकता पूरा गर्न सकियोस्। अर्थतन्त्रको नयाँ सम्भावना पछ्याउन सकियोस्। इकोनोमिक डबल टायमको समयसीमा छोटो बनाउन सकियोस्। नेपालमा नीति कार्यक्रम घोषणा गर्दा निजीसामुदायिक क्षेत्रको भूमिका उल्लेख गरिएको छ। तर पनि उनीहरूलाई परिचालन गर्ने सन्दर्भमा वार्षिक विकास कार्यक्रमले कहिल्यै ध्यान दिएन। आर्थिक क्रियाकलाप न उच्च न समावेशी भए। कहाँ कमजोरी भयो र कहाँ चाहिँ राम्रा क्रियाकलाप भए भन्ने गहन विश्लेषण गरिएन। न योजना समीक्षा वा बजेट विवेचनामा यी विषयले कार्यसूची पाए। पन्ध्रांै योजनाले विशेष महत्त्वाकांक्षा राखेको छ। संविधान कार्यान्वयनपछिको पहिलो पूर्ण योजना भएकाले विकासका लक्ष्यहरूलाई धक फुकाएर राखिएका छन्। आर्थिक विकासका संवाहकका रूपमा निजी तथा सामुदायिक क्षेत्रको विस्तृत भूमिका उल्लेख गरिएका छन्। करिब १० हजार अर्ब रुपैयाँको लगानी अनुमानमा सार्वजनिक क्षेत्रको करिब ३९ प्रतिशत र बाँकी ५५ प्रतिशत जति निजी र ५ प्रतिशत सहकारीको लगानी आँकलन गरिएको छ। चालू आर्थिक वर्ष पन्ध्रौं योजना कार्यान्वयनको तेस्रो वर्ष हो। अर्को साउनबाट सोह्रौं योजना तर्जुमाको कार्य सुरु हुन्छ। करिब ९ प्रतिशतको आर्थिक वृद्धि, एकल अंकमा गरिबीको लक्ष्य पूरा गर्न उत्पादनउपभोगका सबै क्षेत्रलाई पूर्वाधार जोड्दै योजनाको लक्ष्य पूरा गर्नेतर्फ अभिमुख हुने रणनीति चाहिन्छ। यसो भए मात्र दीर्घकालीन लक्ष्यको पृष्ठाधार तयार हुन्छ। ६१ प्रतिशत भूमिका निर्वाह गर्ने निजी र सहकारी क्षेत्रका विषयमा पनि छलफल भएको छैन। न त विकास समस्या समाधान समितिका कुनै बैठकमा राज्य संरचना बाहिरका पात्रको विषयले प्रवेश पाएको छ। के समस्या नभएर यसो भएको हो ? वा नबुझेर यसो गरिएको हो ? के आवश्यक नै नभएर त्यसो गरिएको हो ? वार्षिक विकास कार्यक्रम (बजेट) योजना कार्यान्वयनको आधार हो। सबैजसो नीति कार्यक्रमलाई प्राण भर्ने संयन्त्र बजेट नै हो। बजेट तर्जुमाको विषयलाई राजनीतिक रूपमा मात्र नहेरियोस् भनेर स्रोत समिति, योजना आयोगजस्ता प्राविधिक संयन्त्र क्रियाशील छन्। त्यहाँ पनि टेजेरी व्यवस्थापनभन्दा बाहिर गएर समग्र अर्थतन्त्र क्रियाशील पार्ने पाटो छुट्न गएको छ। योजना आयोग र अर्थ मन्त्रालयको नेतृत्व यसबारे बेजानकार हुन् भन्न मिल्दैन। कतिपय अवस्थामा त आयोगका जानकारहरू नै मन्त्रालयको नेतृत्वमा पुगेका छन्। अन्य अवस्थामा पनि सरकारको विश्वास जितेका व्यक्तिहरू नै आयोगको प्राविधिक नेतृत्वमा रहँदै आएका छन्। तर निजी क्षेत्र विकास इन्जिन हो। सामुदायिक क्षेत्रसँग सामाजिक ऊर्जा परिचालन गर्ने सामथ्र्य छ। सरकारले यीबारे खासै ध्यान दिएको छैन। राज्य संरचना बाहिरका पात्र प्रोत्साहित हुनुपर्छ, पुल्पुलिनु वा उन्मुक्त हुनु हुँदैन। तर वास्तविकतामा ६१ प्रतिशत आलोचनामा पनि र प्रोत्साहनमा पनि छुट्यो। नीति संयन्त्र कसरी क्रियाशील छन् ? उत्पादनमूल्यशृंखला विकासवितरणको प्रक्रिया कसरी व्यवस्थित बनाउने ? भन्ने चाहिँ छुटेको छ।  लेखक नेपाल सरकारका पूर्वसचिव हुन्।"
माटोको ढिस्कोले पुरेर एक जनाको मृत्यु,उदयपुर : उदयपुरमा सडक नाली खन्नेक्रममा माटोको ढिस्कोले पुरेर एक जनाको मृत्यु भएको छ । जिल्ला प्रहरी कार्यालयका डीएसपी बेदप्रसाद गौतमका अनुसार त्रियुगा नगरपालिका १० बोक्सेका ५६ वर्षिय झर्कबहादुर सार्कीको मृत्यु भएको हो । घर नजिकको सडक नाली बनाउनका लागि खन्नेक्रममा माथिको माटोको ढिस्को बग्दा सार्कीलाई पुरेको हो । माटोले ढिस्कोले पुरे लगत्तै स्थानीयले उद्धार गरी उपचारका लागि जिल्ला अस्पताल पुर्याएका थिए । शरीरको विभिन्न भागमा चोट लागेर गम्भीर घाइते भएका सार्कीलाई थप उपचारका लागि कोसी अस्पताल विराटनगर पठाइएकोमा उपचारका क्रममा बिहीबार राती मृत्यु भएको डीएसपी गौतमले बताए ।
विद्रोहिको आक्रमणमा १० पाकिस्तानी सैनिकको मृत्यु,ईस्लामावाद : विद्रोहिको आक्रमणमा परेर १० पाकिस्तानी सैनिकको मृत्यु भएको छ। बलुचिस्तान प्रान्तस्थित दक्षिणपश्चिमी बन्दरगाहनजिकै पाकिस्तानी सेनाको चौकीमा भएको आक्रमणमा परि दश सैनिकको मृत्यु भएको हो। सो आक्रमण केच जिल्लाको ग्वादर बन्दरगाहमा भएको हो। पाकिस्तानी सरकारविरुद्ध लडिरहेका जातिय समूह बलुच विद्रोहिले सो आक्रमण गरेको रोयटर्सले जनाएको छ। गएको मंगलबार साँझ भएको सो घटनाबारे शुक्रबार पाकिस्तानी प्रधामन्त्री इमरान खान र पाकिसतानी सेनाले जानकारी दिएको बताइएको छ। प्रधानमन्त्री खानले सो आक्रमणमा मरेका सैनिकलाई शुक्रबार सलामी दिएर शहिद घोषणा गरेको बताइएको छ। घटनाको जिम्मेवारी बलुच लिवरेसन फ्रन्टले लिएको बताइएको छ। जातीय समूह बलुचले दशकौंदेखि अलग राज्यको माग गर्दै पाकिस्तानी सरकारविरुद्ध लडिरहेको छ।
सीके राउतसँग नागरिक अपेक्षा,"राजनीति एउटा खेतीयोग्य जमिन हो। जसमा सीके राउतका विचार, सिद्घान्त, दर्शनको खेतीबाली जनताले चाहेबमोजिम हुनु आवश्यक छ। नेपालको राजनीतिक वृत्तमा सीके राउत (चन्द्रकान्त राउत) परिचित नाम हो। उनी बेलाबेलामा चर्चामा आउने गरेका छन्। हालै उनले संघीय खानेपानी तथा ढल व्यवस्थापन आयोजना, जनकपुरका निमित्त प्रमुख राजेश कुशवाहलाई दलबलसहित अपमानजनक किसिमले करिब एक घण्टा बजार परिक्रमा गराए। त्यसपछि उनको कार्यशैलीमा कुरा हुन थाले। पुल्चोक इन्जिनियरिङ क्याम्पसबाट इन्जिनियरिङमा स्नातक हँुदै उनले जापानबाट स्नातकोत्तर र बेलायतको चर्चित विश्वविद्यालय अक्सफोर्डबाट कम्प्युटर विज्ञानमा पीएचडी उपाधि प्राप्त गरेका छन्। अमेरिकामा वैज्ञानिकको काम छोडी नेपालमा राजनीतिक क्रियाकलापका अनेक कार्य गरी चर्चामा आउनुलाई सर्वसाधारणले पनि अशोभनीय ठानेका छन्। सुशासनको प्रतीक्षामा बसेका नेपाली नागरिकका लागि योभन्दा दुःखद् कुरा अरू केही हुने छैन। उनले बुलन्द गरेका आवाजले मधेस मात्र होइन, सम्पूर्ण नेपालमा असहज अवस्था उत्पन्न हुने गरेको छ। नेपालमा केही नेता र कार्यकर्ता पढेलेखेका छन्। पद्धति र प्रणालीमा ती नेताबाट राजनीतिक विकासक्रम हुनेमा सर्वसाधारण आशावादी छन्। कारणवश ती आशामा कुठाराघात भयो भने ? विषय सोचनीय छ। प्राविधिक विषयको विद्यार्थी भइकन पनि उनमा आध्यात्मिक विचार छ होला। उनका विचार र सिद्धान्तलाई जुन रूपले बुझेका थियौं, केही महसुस गर्न पाएका छैनौं। गान्धीवादबाट समेत ओतप्रोत भएको प्रमाण उनका लेख, आलेख, पुस्तकबाट ज्ञात थियौं। अहिंसा, गान्धीत्व र गान्धीवाद छ भन्ने विश्वास भ्रममा परिणत भयो। स्वतन्त्र मधेसको नाममा राउतले सञ्चालन गरेका गतिविधिलाई सरकारले राष्ट्रियताविरुद्ध भन्दै जेलसमेत हालेको थियो। मातृभूमिलाई लाञ्छनासमेत लगाएपछि राजनीति गर्ने व्यक्ति भनेर कसरी बुझ्ने ? यी गतिविधिबाट केवल शक्तिमा रहन चाहेको स्पष्ट हुन्छ। मधेसको पक्षमा जनमत एकत्रित गर्ने भन्ने बुझाउँछ। मधेसमा लोकतान्त्रिक मूल्यमान्यता जस्ता सुशासनका क्रियाकलाप अगाडि बढाउने विषयमा उनको नेतृत्व आवश्यकता देखिएको थियो। जुन यी र यस्ता खाले घटना गराउँदै जाने हो भने राउत र राजनीतिक संरक्षणमा हुर्केका दलका गलत सोच भएका व्यक्तिमा के फरक देखियो त ? अनियमितता र भ्रष्टाचारको न्यूनीकरण हुँदै सुशासनको पालना नै हरेक राजनीतिक दलको मुख्य एजेन्डा हुन्। सम्पूर्ण नेपालीको एउटै मात्र चाहना पनि यही हो। अहिलेसम्म जनताले चुनाव, भाषण, प्रतिवेदन र समाचारमा सुन्नबाहेक पाएका छैनन्। राउतमा जनताको विश्वास छ, उनको व्यक्तित्वमा जनताको भरोसा छ। उनको योग्यता, सीप र दक्षतामा पूर्ण भरोसा पनि छ। जुन मधेसमा देखिएको जनमतले नै छर्लंग पारेको छ। जसका कारण उनी शक्तिको केन्द्रमा छन्। उनको दलका कार्यकर्ताले सरकारी कार्यालयका एक निहत्था र नीति, विधि अनि पद्धतिले बाँधेका निरीह कर्मचारीलाई दलबलसहित नांगेझार पार्नु कति जायज हो ? अझ बजार परिक्रमासमेत गराउनु सुहाउने कार्य हो ? प्रश्न उब्जिएका छन्। अनियमितता, भ्रष्टाचार र अपारदर्शी काम भएका हुन सक्छन्। यद्यपि दलका कार्यकर्ताले गरेको क्रियाकलाप चाहिँ शतप्रतिशत गलत छ। नियमन र कारबाही गर्ने अनेक विधि पद्धति निकाय र कार्यालय छन्। दूधको दूध पानीको पानी गर्दिएको भए उत्तम हुने थियो। राजनीति एउटा खेतीयोग्य जमिन हो। जसमा राउतका विचार, सिद्धान्त, दर्शनको खेतीबाली जनताले चाहेबमोजिम हुनु आवश्यक छ। उनले गरेका उत्पादन फाइदाजनक र पोषणयुक्त बाली भए राम्रो। त्यसको बिउ र बालीको खोजी हुने अवस्था भयो भने त्यो सराह्रनीय हुनेछ। नत्र तपाईंको न बीउ रहनेछ न त बाली नै। विद्यमान राजनीतिक व्यवस्था अझ भनौं तराईमा देखिएका राजनीतिक दल र बेलाबेलामा फुट्ने दलबाट वाक्क दिक्क भएका छन् मधेसी जनता। दलले त आफ्नो सिद्धान्त, दर्शन र आदर्शले नैतिकरूपमा आफूलाई अब्बल साबित गर्दै जानुपर्छ। राउतले दलबलसहित शक्ति प्रदर्शन गरेर निरीह कर्मचारीमा आफ्नो सिद्धान्तभन्दा बल लाद्नु कति जायज ? यसो हुँदा दललाई जनमतले अल्पमतमा पार्नेछन्, यो यथार्थ उनले बुझेकै होलान्। नभए बुझ्नुपर्छ। समय परिवर्तन भइसकेको छ, जुन राउतले भोगेभन्दा भिन्न छ। जान्दाजान्दै पनि भक्त वा पार्टीमा लागेका अवसरवादी व्यक्तिहरूले उनलाई पनि त्यस्तै बनाउन सक्छन्। चनाखो बन्नुपर्ने आँखा नेतृत्वकर्ताका रूपमा राउतसँग हुनुपर्छ। शक्तिको प्रयोग अनावश्यक स्थानमा वा दुरुपयोग गर्ने जोकोहीलाई पनि त्यसको प्रतिफल पक्कै राम्रो आउने छैन। सीके राउतलाई जनताले कसरी बुझेका छन् ? अब कसरी बुझ्नेछन् ? भन्ने कुरा तपाईंका क्रियाकलापमा निर्भर हुन्छन्। त्यसैले तपाईंले यी र यस्ता क्रियाकलाप निर्विकल्प बन्द गर्नुपर्छ। विश्व इतिहासमा नामुद विश्वविद्यालयमा अध्ययन गरेको, आध्यात्मिक र धार्मिक सिद्धान्तले ओतप्रोत विद्वत् तपाईंको व्यक्तित्वबाट यस्ता काम आगामी दिनमा हुने छैनन्। दोहोरियो भने जनताले हरेक काममा असफल साबित गराउने छन्। असक्षम नेतृत्वको प्रतिफल युगौंसम्म हुने गर्छ। जे र जसले तपाईंजस्तो विद्वान्लाई राजनीतिमा होमिन बाध्य बनायो, त्यसले सायद गन्तव्य पनि देखाएकै होला। तपार्इंको सिद्धान्त अनियमितता, भ्रष्टाचार र कुशासनविरुद्ध होस्।"
लुङखिम भाषा लोप हुनै लागेपछि,"केराबारी (इलाम) : ५६ वर्षीया विजया राई बान्तवा मातृभाषी हुन्। उनी अहिले लुङखिम बोल्न सिकिरहेकी छन्। अति लोपोन्मुख अवस्थामा पुगेको यो भाषा जगाउन भाषा आयोगले गाउँमै आधारभूत तहको कक्षा सञ्चालन गरिरहेको छ। त्यसका लागि उनी बिहानको काम चाँडै गरेर ८ देखि १० बजेसम्म भाषा सिक्न जान्छिन्। पहिला त रहर लाग्यो, उनी भन्छिन्, आफू लुङखिम परिवारमै भएपछि व्यावहारिक कुरा जान्नु पनि पर्यो। एकदुई कुरा सिकिन्छ कि भन्ने आस छ। सूर्योदय नगरपालिका११ केराबारीमा पुस पहिलो साता सुरु भएको कक्षा ४५ दिनसम्म चल्नेछ। चार महिलासहित ३० जनाले कक्षा लिइरहेको लुङखिम राई समाजका अध्यक्ष जंगबहादुर लुङखिम राई बताउँछन्। जसमा युवादेखि ज्येष्ठ नागरिकसम्म छन्। राई जातिमा पर्ने लुङखिम भाषिक समुदायकै अगुवा दुर्गामान राई भन्छन्, हामीले त यो भाषा बिर्सेका थियौं, अहिले सामान्य बोलचालको शब्द सिकिरहेका छौं। स्थानीयवासी ३२ वर्षीय गंगाबहादुर राईलाई अब यो भाषा बाँच्यो भन्ने महसुस भइरहेको छ। अब आउने पिढीलाई आफूले सिकाउने उनी बताउँछन्। भन्छन्, बाउबाजेले बोल्नुभएन। अहिले सिक्ने क्रममा छौं। ५८ वर्षीया अरुण राईले प्रशिक्षार्थीलाई भाषा सिकाइरहेका छन्। सूर्योदय१० आहालेका उनी अवकाशप्राप्त प्रहरी हुन्। त्यसपछि १२ वर्ष वैदेशिक रोजगारीमा बिताए। घर फर्किएको ६ वर्ष भयो। यही अवधिमा भाषाको कुरा अघि बढेको प्रशिक्षक राई सुनाउँछन्। बुवा, आमा, दाजु, दिदीले यो भाषा बोल्ने गर्नुहुन्थ्यो, उनी भन्छन्, त्यही भएर म पनि सानै उमेरदेखि आफ्नै भाषा बोल्थें। तब भाषाको ज्ञान भयो। बुबापछि दाजु र दिदी हुनुपर्ने भए पनि लेखपढ गर्न नजान्ने भएकाले उच्चारणमा समस्या भई आफू प्रशिक्षक छनोट भएको उनी सुनाउँछन्। उनका अनुसार भाषा कक्षामा लुङखिम मात्रै होइन, साम्पाङ र नेवाहाङ पनि सहभागी छन्। सूर्योदय नगरपालिकाबाहेक रोङ गाउँपालिकाबाट पनि प्रशिक्षण लिन आइरहेका छन्। यहाँ सिकेर रोङमा कक्षा चलाउने सोचविचार रहेछ, उनी भन्छन्। उनका अनुसार ३० दिन लिखित र १५ दिन बोलाइ अभ्यास हुनेछ। सहभागीहरू ४०४५ प्रतिशत बोल्न सक्षम हुने उनको अपेक्षा छ। आफ्नो भाषा बोल्न लजाउने युवाका कारण भाषा संकटमा परिरहेको उनी बताउँछन्। तर, लुङखिमप्रतिको आकर्षण भने उनलाई आश्चर्यजनक लागेको छ। यसले भाषा संरक्षण अभियानलाई मलजल गर्ने उनको विश्वास छ। उनी हालै सिकाइरहेका थिए युमा खेनुमालो मो हाँस्नु राम्रो हो खाप्मा खेनुमालो मना रुनु राम्रो होइन सहभागीको सिकाइ उपलब्धिमूलक देखिएको अध्यक्ष राई बताउँछन्। भन्छन्, एक शब्द पनि नजान्नेहरू एउटादुइटा कुरा बोल्न सक्ने भएका छन्। बाबुबाजेले नबोल्दा यो भाषा लोप हुने अवस्थामा पुगेको उनको ठम्याइ छ। भाषा अब फैलन्छ भन्ने आशा बढेको उनी बताउँछन्। इलामले संरक्षण गरेको भाषा अब लुङखिम बस्ने सबै घरमा पुर्याउने उनको योजना छ। हाम्रो भाषा पाँच परिवारमा मात्रै सीमित थियो। कुल पूजामा कुल पुजारीले मात्रै यो भाषा प्रयोग गर्दै आएका थिए, अध्यक्ष राई भन्छन्, भाषा हराउनै लागेको थियो। अब जागरण आउँछ। आफू शिक्षक हुँदा बान्तवा भाषा अध्यापन गरेका उनी पनि लुङखिम बोल्न सिकिरहेका छन्। भन्छन्, युवाको मोहसमेत बढेकाले भाषा जागरण अलिक सहज बन्दै गएको छ। सहभागीहरू बिहान ८ बजेदेखि दुई घण्टा कक्षामा बस्छन्। स्थानीय बजार लाग्ने भएकाले बिहीबार भने छुट्टी दिइएको छ। समुदायका अगुवा दुर्गामान राईका अनुसार घरायसी सामान, सम्मान, नातागोतालाई गरिने शिष्टाचारलगायत कुरा प्राथमिकताका साथ सिकाइने गरेको छ। यो कक्षा चलाउन आयोगले पाठ्यसामग्री लुङखिम खा उपलब्ध गराएको छ। जुन भाषाविद् डा तारामणि राई र भाषा स्रोत व्यक्ति अरुण राईले तयार पारेका हुन्। जसमा लेखिएको छ, भाषा सिकाइका पक्षहरू मूलतः सुनाइ, बोलाइ, पढाइ र लेखाइ भए पनि यो भाषा कक्षा सुनाइ र पढाइमा बढी केन्द्रित छ। किनभने, यो पाठ्यपुस्तकको लक्षित वर्ग लेख्न सक्ने साक्षर मानिएको छ। त्यसैले बोल्न सक्नेले लेख्न सक्ने अपेक्षा गरिएको छ। वक्ता संख्या वृद्धि गरी भाषा बचाउन लाग्नुपर्ने भाषाविद् डा राई बताउँछन्। सर्भेका क्रममा २०७४ मा इलामका एक परिवार मात्रै लुङखिम जान्ने फेला परेको डा राई सुनाउँछन्। पहिला यो भाषाबारे प्रस्टता थिएन। भोजपुरको लिङखिममा बोलिन्छ भनिएको थियो। विगतमा भएका अध्ययनहरूका आधारमा भाषा आयोगको अगुवाइमा त्यहाँ पुग्दा वक्तै रहेनछ। हाम्रोमा त बोलिँदैन, इलामतिर बोल्छन् भन्ने कुरा गरे, भाषा सर्भेमा सहभागी विज्ञ डा राई भन्छन्, त्यसपछि हामी इलाम गयौं। इलाममा लुङखिमका वक्ता हामीले फेला पार्यौं। त्यहाँ भाषा बचाइराखेका रहेछन्। यो भाषामा २२ व्यञ्जन र ६ स्वर गरी २८ वर्ण पहिचान गरिएको किराती लुङखिम राई जाति ः जन्मदेखि मृत्युपर्यन्तसम्मको मुद्दुम संस्कार किताबमा उल्लेख छ। राष्ट्रिय जनगणना २०६८ र ५८ मा भने यो भाषा लिङखिम भनेर अभिलिखित छ। वक्ता संख्या ६८ मा १ सय २९ र ५८ मा ९७ जना देखिन्छ। २०७८ को जनगणनाको प्रारम्भिक नतिजा आए पनि भाषाभाषी, जातजातिको तथ्यांक आएको छैन। जनगणनामै भाषा समेटिएपछि २०७१ सालमा यो भाषिक समुदायमा लुङखिम राई समाज नेपाल गठन गरियो। लिङखिमलाई लुङखिम ठहर गरे। विज्ञले २०७२ मा वर्ण पहिचानको काम गरे। २०७४ मा सांस्कृतिक कार्यशाला सम्पन्न भयो। आयोगले २०७४ मा विज्ञ खटाएर स्थलगत अनुसन्धान गर्यो। शब्द संकलन गरी आधारभूत व्याकरण र पाठ्यसामग्री तयार पार्यो। आयोगले दुई वर्षदेखि बराम, कुसुन्डा र तिलुङ भाषा कक्षा चलाउँदै आएकामा लुङखिम र दुरा थपिएको जनाइएको छ। अध्यक्ष राईका अनुसार सूर्योदय नगरपालिकाका केराबारी र आहालेमा १०० घरजति लुङखिम छन्। रोङ गाउँपालिका, देउमाई र इलाम नगरपालिकामा पनि बसोबास छ। यस्तै, भोजपुर, सुनसरी, मोरङ, झापालगायत जिल्लामा पनि बसोबास रहेको अध्यक्ष राइको भनाइ छ। लुङखिम राईको जनसंख्या १० हजारभन्दा बढी हुन सक्ने अनुमान समाजले गरेको छ।"
भोजपुरमा खैरो हिरोइनसहित दुई जना पक्राउ,भोजपुर : दुईवटा मालबाहक ट्रकमा खैरो हेरोइन (ब्राउन सुगर) भेटिएपछि प्रहरीले चालकलाई नियन्त्रणमा लिएको छ। भोजपुर सदरमुकाम नजिकैको दुम्सिकास्थित को १ ख ६२३२ र ना ६ ख ७४७८ नम्बरको ट्रकमा ब्राउन सुगर लुकाएर लाँदै गरेको अवस्थामा भेटिएको जिल्ला प्रहरी कार्यालय भोजपुरका सूचना अधिकारी इन्सपेक्टर अर्जुनकुमार अधिकारीले जानकारी दिए। ट्रक चालक धनकुटा नगरपालिका घर भइ मोरङ केराबारी बस्दै आएका २९ वर्षीय सुमन तामाङ र संखुवासभा धर्मदेवी नगरपालिका५ बस्ने ३७ वर्षीय दलबहादुर मगरलाई पक्राउ गरिएको छ। भोजपुरबाट धरान जाँदै गरेका उनीहरूको साथबाट करिब २ ग्राम १ मिलिग्राम ब्राउन सुगर र ८३ हजार ६ सय नगद बरामद गरिएको छ। दुईवटै ट्रक नियन्त्रणमा लिइएको प्रहरीले बताएको छ।
अस्ट्रेलियन ओपन टेनिस : बार्टी फाइनलमा,"मेलबर्न : विश्व नम्बर एक अस्लेइघ बार्टी अस्ट्रेलियन ओपन टेनिसको फाइनलमा पुगेकी छन्। बिहीबार भएको सेमिफाइनलमा अमेरिकाकी म्याडिसन किलाई ६१, ६३ ले पराजित गर्दै बार्टी उपाधि नजिक पुगेकी हुन्। बार्टी अस्ट्रेलियन ओपनको फाइनलमा पुग्ने पहिलो खेलाडी पनि बनिन्। विम्बल्डन च्याम्पियन बार्टी क्रिस ओनिलको बाटो पछ्याउने अभियानमा छिन्। सन् १९७८ मा ओनिलले अस्ट्रेलियन ओपनको उपाधि आफ्नै देशमा राखेकी थिइन्। ४४ वर्षपछि अस्ट्रेलियन ओपनलाई आफ्नै देशमै राख्ने अभियानमा बार्टी जुटेकी छन्। बार्टीले उपाधिका लागि अमेरिकाकी डेनियल कोलिन्ससँग प्रतिस्पर्धा गर्ने भएकी छन्। बिहीबार नै भएको सेमिफाइनलमा पोल्यान्डकी इगा स्विटेकलाई पराजित गर्दै कोलिन्सले बार्टीसँगको उपाधि भिडन्त पक्का गरेकी हुन्। स्विटेकलाई ६४, ६१ को सोझो सेटमा पराजित गर्दै कोलिन्स पहिलो पटक ग्रान्डस्लामको फाइनलमा पुगेकी हुन्। २८ वर्षीया कोलिन्सले फ्रान्सकी एलिज कोर्नेटलाई सेमिफाइनलमा स्तब्ध बनाएकी थिइन्। गत अप्रिलमा शल्यक्रिया गरेकी कोलिन्स दुई महिना अघि मात्रैै कोर्टमा फर्किएकी हुन्। लामो समयपछि कोर्टमा फर्किएकी उनले अस्ट्रेलियन ओपनको फाइनलमा पुग्नुलाई अविश्वसनीय भनेकी छन्। मेरो स्वास्थ्य अवस्था ठिक थिएन। शल्यक्रिया गरेको एक वर्ष नबित्दै कोर्टमा फर्किएकी हुँ, २७औं वरीयताकी कोलिन्सले भनिन्, साँच्चै भन्नुपर्दा यो जित मेरा लागि अविश्वसनीय नै छ।"
रिचेतखोलाको विद्युत् केन्द्रीय प्रसारणमा,"गोरखा : गोरखाको मान्बु र काशीगाउँबीचमा पर्ने रिचेतखोलाबाट पाँच मेगावाट जलविद्युत् उत्पादन भएको छ। रिचेतखोला साना जलविद्युत् आयोजनाबाट उत्पादित विद्युत् धादिङको सल्यानटारस्थित विद्युत् प्राधिकरणको सवस्टेसनमा जोडिएको छ। साउन १ गतेदेखि एक महिना परीक्षण उत्पादन गर्यौं, प्रवद्र्धक अर्जुन पौडेलले भने, त्यसपछि व्यावसायिक उत्पादन गरी केन्द्रीय प्रसारण लाइनमा जोडिएको छ। रनअफ रिभर प्रकृतिको सो आयोजना ९८ करोड ५० लाख रुपैयाँ लागतमा निर्माण भएको प्रवद्र्धक पौडेलले जनाए। आयोजनाका लागि प्राइम कमर्सियल बैंकले ७५ प्रतिशत कर्जा प्रवाह गरेको थियो। आयोजनाले धार्चे गाउँपालिका६ काशीगाउँका ५ सय ४६ घरधुरीलाई निःशुल्क विद्युत् उपलब्ध गराएको छ। गाउँलेले सो आयोजनामार्फत ३० वर्षसम्म निःशुल्क बत्ती बाल्न पाउने वडाअध्यक्ष धनकुमार घलेले जनाए। नयाँ आयोजनाले यसअघि काशीगाउँका बासिन्दाले उपभोग गरिरहेको कादुरी संस्थाबाट उत्पादित ९० किलोवाटको रिचेतखोला लघुजलविद्युत् आयोजना विस्थापित गरेको हुँदा ३० वर्षसम्म निःशुल्क रूपमा विद्युत् उपलब्ध गराउने सम्झौता भएको छ, घलेले भने, मर्मतसम्भार स्थानीयस्तरमा नै गर्ने भन्ने सम्झौता छ। मर्मतसम्भारका लागि स्थानीयले न्यूनतम शुल्क भने संकलन गर्ने गरेका छन्।"
स्थानीय चुनावसँग किन डराइरहेछ गठबन्धन ?,"काठमाडौं : स्थानीय तहमा एमालेको वर्चश्व छ। प्रदेश र संघीय सरकारमा भने अरू नै दल छन्। उनीहरू एमालेलाई घेराबन्दी गरिरहेका छन्। यस्तो अवस्थामा स्थानीय सरकारबाट पनि एमालेलाई हटाएर अरू जनप्रतिनिधि ल्याउनु सत्तारुढ गठबन्धनको हितमा हुन्छ। तर, अहिले भएकै जनप्रतिनिधिको म्याद थपेर किन निर्वाचन धकेल्न लागिपरेका छन् गठबन्धनका नेता ? पहिलो त यसअघि सुरुमा स्थानीय निर्वाचन हुँदा त्यसले संघीय निर्वाचनलाई प्रभावित पारेकै थियो। अहिले पनि त्यस्तै होला भन्ने बुझाइ सत्तारुढ नेताहरूमा देखिन्छ। संघीयतामा सबैभन्दा प्रभावकारी देखिएको स्थानीय तहको निर्वाचन टारेर संघीयतामाथि खेलवाड गर्न खोजिएको बताउँछन् स्थानीय शासनविद् डा श्यामकृष्ण भुर्तेल। संविधानको मर्ममा खेलवाड गरियो। राजनीतिक दलहरू संविधानको मनसायप्रति प्रतिबद्ध देखिएनन्, डा भुर्तेल भन्छन्, संघीयता र संविधानलाई बलियो बनाउनभन्दा पनि कमजोर बनाउन लागिरहेका छन्। ऐन संशोधन गरेर, अध्यादेश ल्याएर निर्वाचन सार्नेमा गठबन्धन लागेको छ। तत्कालीन राज्य पुनर्संरचना आयोगका सदस्यसमेत रहेका भुर्तेल समयमा निर्वाचन नभए जनताका आधारभूत सेवा प्रभावित हुने बताउँछन्। स्थानीय जनप्रतिनिधिको कार्यकाल सकिएपछि सार्वजनिक सेवा पूर्ण ठप्प हुने उनको भनाइ छ। संघीयताको महत्वपूर्ण अंगका रूपमा स्थापित भएको छ स्थानीय तह। जनतासँग प्रत्यक्ष जोडिने पनि स्थानीय तह नै भए। सिंहदरबारमा केन्द्रित अधिकार जनताले घरदैलोमा पाएको महसुस गरेकै छन्। एमालेबाट निर्वाचित कतिपय जनप्रतिनिधि लोकप्रिय नै भए। विकासमा अपवादबाहेक उल्लेख्य प्रगति भएको तथ्य विभिन्न आँकडाले देखाउँछन्। कोभिड महामारीसँग जुध्न स्थानीय जनप्रतिनिधिको योगदान महत्वपूर्ण रह्यो। बढी जनप्रतिनिधि एमालेका भएकाले यसको जस बढीजसो त उसलाई नै जाने हुन्छ। बरु प्रदेश संरचना प्रभावकारी देखिएको छैन। स्थानीय तहलाई संघीय र प्रदेश सरकारजस्तो कामचलाउ बनाउन असंवैधानिक कुरा गरिरहेको डा भुर्तेलको ठम्याइ छ। असोजसम्म म्याद थप्दै चलाउने रे !, उनी भन्छन्, संघ र प्रदेशजस्तो संसद् भंग भए पनि स्थानीय सरकार कहाँ चल्छ ? गैरलोकतान्त्रिक कुरा पनि गठबन्धनका नेता गरिरहेका छन्। गठबन्धन राज्य होइन। दलको स्वार्थमा सत्ता टिकाउने मात्र ध्याउन्नमा लाग्नु हुँदैन। संविधान र सुशासनका कुरा गर्नुपर्छ। अर्कातर्फ पहिला स्थानीय निर्वाचनमा जाँदा परिणाम कस्तो आउला भनेर एकीकृत समाजवादी र माओवादी केन्द्रलाई संशय छ। संघीय संसद्को निर्वाचनसम्म गठबन्धन नरहन पनि सक्छ। गठबन्धन जोगिरहन्छ कि भनेर पहिला संघीय निर्वाचन गर्न यी दुई दलले प्रधानमन्त्री शेरबहादुर देउवालाई दबाब दिइरहेको जानकार बताउँछन्। गठबन्धनको दबाबमा प्रधानमन्त्री निर्वाचन टार्ने सहयोगी बन्नु हुँदैन। उहाँ स्वयम् पनि निर्वाचनकै पक्षमा हुनुहुन्छ। निर्वाचन घोषणा गर्ने जिम्मेवारी पनि प्रधानमन्त्रीकै हो, संविधानविद् डा विपिन अधिकारी भन्छन्, कांग्रेसमा धेरैजसो तत्काल निर्वाचन हुनुपर्छ भन्ने पक्षमा नै छन्। प्रतिपक्ष एमाले त निर्वाचनको पक्षमा लागि नै रहेको छ। समयमा निर्वाचन नगर्दा त्यसको अपजस कांग्रेसले नै खप्नुपर्ने कुरा प्रधानमन्त्रीले राम्रोसँग बुझेकाले अब गठन हुने केन्द्रीय कार्यसम्पादन समितिले सकारात्मक निर्णय गर्ने अपेक्षा पनि डा अधिकारीको छ। कार्यसम्पादन समितिले प्रधानमन्त्रीलाई आत्मबल दिन्छ। यो सरकारले नै हो निर्वाचन गराउने। सर्वोच्च अदालतको फैसलाले अब अर्को सरकार बन्ने सक्ने कुरालाई नकारिसकेको छ। अब अर्को सरकार बन्दैन। त्यसकारण यही सरकारले संविधानको मर्मअनुसार तत्काल निर्वाचन घोषणा गर्नुपर्छ, जनमानसमा फैलिएको भ्रम निवारण गर्नुपर्छ। कांग्रेस निर्वाचनकै पक्ष भए पनि माओवादी केन्द्र, एकीकृत समाजवादी र जसपाको चंगुलमा प्रधानमन्त्री देउवा परेको भुर्तेल बताउँछन्। माओवादी र जसपा हिजो पनि स्थानीय तहप्रति प्रतिबद्ध नै होइनन्। मधेसमा त चुनाव पनि हुन नदिएर असोजमा बल्ल चुनाव भएको हो। अहिले माधव नेपाल पनि थपिनुभएको छ, उनी भन्छन्, उहाँहरूलाई चुनाव होस,् नहोस् फरक पर्दैन, उनीहरूको सत्ता मात्रै महत्वपूर्ण कुरा हो। कांग्रेसको डा शेखरप्रसाद कोइराला समूहले एक्लै चुनावमा जानुपर्ने वकालत गरिरहेको छ। डा कोइराला समूहका नेता गुरुराज घिमिरे संविधानको भावना र मर्मअनुसार वैशाख ३१ भित्रै स्थानीय निर्वाचन हुनुपर्ने बताउँछन्। उनका अनुसार स्थानीय तह निर्वाचन ऐनमा भएको व्यवस्थाअनुसार २ महिना अघि नै निर्वाचन गर्नुपर्छ। स्थानीय तहको हकमा संविधानको मर्म र आसय पनि यही हो। हाम्रो स्पष्ट कुरा पनि वैशाख ३१ भित्रै स्थानीय तहको चुनाव हुनुपर्छ, उनी भन्छन्। यो निर्वाचन नगरिएमा त्यसको अपजस पनि कांग्रेसले भोग्नुपर्ने उनी बताउँछन्। सरकारको दायित्व नै संविधानको संरक्षण, अक्षरंस पालना र भावनाको सम्मान गर्नु भएको उनको भनाइ छ। संघ र प्रदेशको निर्वाचन फागुनसम्म गर्न आपत्ति नहुने उनी बताउँछन्। स्थानीय निर्वाचन टार्ने काम गरे सबैभन्दा घाटा कांग्रेसलाई नै हुने संविधानविद्हरू पनि बताउँछन्। संविधानविद् अधिकारी र सुशासनविद् भुर्तेल पनि निर्वाचन नहुनुको भागिदार कांग्रेस नै हुने बताउँछन्। निर्वाचनको सम्बन्धमा कांग्रेसले राष्ट्रिय सहमतिको पहल गरिरहेको छ। नेता मीनबहादुर विश्वकर्मा बताउँछन्। समयमा निर्वाचन गर्नुपर्ने विषयमा आफ्नो पार्टी प्रतिबद्ध रहेको नेता विश्वकर्माको भनाइ छ। कांग्रेस हिजो पनि चुनावबाट भागेको थिएन, आज पनि भाग्दैन, उनी भन्छन्, सरकार र कांग्रेस चुनाव सार्दैन, टार्दैन, सबै ढुक्क हुनुहोस्। संविधानअनुसार स्वतन्त्र, निष्पक्ष निर्वाचन गर्न कांग्रेस प्रतिबद्ध रहेको उनको भनाइ छ। संविधान र ऐनमा रहेको विरोधाभासले केही समस्या ल्याएको भए पनि त्यसमा एकमत बनाउन कांग्रेस अहोरात्र लागिरहेको उनी बताउँछन्। संविधानले अवधि सकिएको ६ महिनाभित्र भन्यो, ऐनले २ महिना अगाडि अर्थात् संविधानभन्दा ८ महिना अगाडि भन्यो, त्यसमा साझा धारणा बनाउनुपर्ने अहिलको आवश्यकता छ, त्यसका लागि सबैलाई एकमत बनाएर आधार मिति तय गर्न हामी पहल गरिरहेका छौं, उनी भन्छन्। तर, गठबन्धनबाटै संघीय चुनावमा अस्तित्व बचाउन एकीकृत समाजवादी अध्यक्ष माधवकुमार नेपाल र माओवादी केन्द्र अध्यक्ष पुष्पकमल दाहाल जोडबल गरिरहेका छन्। उनी जसरी पनि स्थानीय निर्वाचन पहिला हुनबाट रोक्न लागिरहेका छन्। पहिला स्थानीय निर्वाचन भए एमालेले पुनः वर्चश्व कायम गर्ने भय उनीहरूमा देखिन्छ। त्यसको प्रभाव संघ र प्रदेशको चुनावमा पनि पर्न सक्छ। जसले गर्दा आफ्नो अस्तित्व संकटमा पर्ने त्रास दाहाल र नेपाललाई छ। त्यसकारण उनीहरूलाई गठबन्धन अत्यावश्यक देखिन्छ। राष्ट्रियसभा निर्वाचनले पनि गठबन्धनको आवश्यकता देखाएको छ। उनीहरू २०७९ सम्म जसरी पनि गठबन्धन टिकाइरहन चाहन्छ। यही बीचमा पहिला संघीय चुनाव गराउन चाहन्छन्। अर्कोतिर २०७९ भन्दा अघि चुनाव भए अर्लि इन्लेक्सनको नाममा एमाले अध्यक्ष केपी शर्मा ओलीको एजेन्डा स्थापित हुने डर पनि उनीहरूलाई छ। २०७९ जेठ असारलाई पाँच वर्ष पूरा भएको मानेर संघीय निर्वाचन गराउन उनीहरू लागिपरेका छन्। २०७४ मंसिर १० र २१ मा संघ र प्रदेशको निर्वाचन भएको थियो। वर्षको हिसाबले २०७९ साल लागेपछि पाँच वर्ष हुन्छ। २०७४ वैशाख ३१, असार १४ र असोज २ मा गरी तीन चरणमा स्थानीय निर्वाचन भएको थियो। असोजलाई अन्तिम मानेर र संविधानको ६ महिना म्याद थप गर्न सक्ने व्यवस्थालाई टेकेर २०७९ फागुनचैतमा मात्रै गठबन्धन स्थानीय निर्वाचन गराउने ध्याउन्नमा छ। यहीअनुसार कानुन बनाएर अघि बढ्ने तयारीमा सत्ता गठबन्धन लागेको छ। नेपालको संविधानको धारा २२५ मा लेखिएको छ, गाउँसभा र नगरसभाको कार्यकाल निर्वाचन भएको मितिले पाँच वर्षको हुनेछ। त्यस्तो कार्यकाल समाप्त भएको छ महिनाभित्र अर्को गाउँसभा र नगरसभाको निर्वाचन सम्पन्न गर्नुपर्नेछ। स्थानीय तह निर्वाचन ऐन २०७३ को दफा ३ (१) मा भने यस्तो लेखिएको छ सदस्यको निर्वाचन गाउँसभा वा नगरसभाको कार्यकाल समाप्त हुनुभन्दा दुई महिना अगाडि हुनेछ। संविधानको मर्मअनुसार नै ऐनले स्थानीय तह खाली नहुने प्रावधान राखेको संविधानविद् बताउँछन्। निर्वाचन आयोगका अनुसार यसअघि निर्वाचित पदाधिकारीको कार्यकाल २०७९ जेठ ५ मा समाप्त हुनेछ। आयोगले निर्वाचनको मिति तोकिहाल्न ताकेता गरिरहेको छ। चौतर्फी दबाबपछि एकै चरणमा संघ, प्रदेश र स्थानीय तहको निर्वाचन गर्ने कसरतमा गठबन्धन लागेको छ। स्थानीय तहको म्याद सकिएको ६ महिनाभित्र निर्वाचन गर्न सकिने संवैधानिक प्रावधानअनुसार कात्तिक ३१ गतेभित्र तीनै तहको निर्वाचन गर्ने छलफल थालेको छ। सत्तागठबन्धनमा स्थानीय तहको मंसिर र संघ प्रदेशको माघ वा फागुनमा निर्वाचन गर्ने सहमति भएको छ। जसपका एक नेता गठबन्धनमा स्थानीय तहको चुनाव मंसिर र संघ प्रदेशको माघ वा फागुन गर्न सहमति गठबन्धनमा भएको बताए। गठबन्धनमा यो सहमति भएको हो, अब सरकारले के गर्छ, उनी भन्छन्। स्थानीय सरकारको चुनावका विषयमा सरकार छलफल र परामर्शमा नै छ। प्रधानमन्त्रीले निर्वाचन आयोग र गठबन्धनका दलहरूबीचमा छलफल गर्ने क्रम सुरु गर्नुभएको छ। केही दिनमा नै निर्वाचनका विषयमा सरकारले धारणा सार्वजनिक गर्नेछ। ज्ञानेन्द्रबहादुर कार्की प्रवक्ता तथा मन्त्री, सञ्चार तथा सूचना सरकार नियम, कानुन, संविधानको उल्लंघनमा लाग्छ भने उनीहरू प्रतिगमन गरिरहेका छन्। कानुन र संविधानमा बाझिएको कतै छैन। फलतः सत्ता गठबन्धन निर्वाचन छल्न कानुनी छिद्र खोजिरहेको छ। विष्णु रिमाल उपमहासचिव, नेकपा एमाले निर्वाचनको सम्बन्धमा कांग्रेसले राजनीतिक र राष्ट्रिय सहमतिको पहल गरिरहेको छ। समयमा निर्वाचन गर्नुपर्ने विषयमा पार्टी प्रतिबद्ध छ। मीनबहादुर विश्वकर्मा नेता, नेपाली कांग्रेस संविधानभन्दा बाहिर कोही जाँदैन, संविधानमा नै कार्यकाल सकिएको ६ महिनाभित्र स्थानीय तहको निर्वाचन गरिसक्नुपर्ने भनेको छ। त्यहीअनुसार हुन्छ। वेदुराम भुसाल महासचिव, एकीकृत समाजवादी संविधानको मर्ममा खेलबाड गरियो। राजनीतिक दलहरू संविधानको मनसायप्रति प्रतिबद्ध देखिएनन्। डा श्यामकृष्ण भुर्तेल स्थानीय शासनविद् एकीकृत समाजवादीका महासचिव वेदुराम भुसाल संविधानअनुसार नै स्थानीय चुनाव हुने बताउँछन्। संविधानसँग बाझिएको कानुनलाई पहिला संशोधन गरेर मात्रै निर्वाचनको घोषणा हुने महासचिव भुसालको भनाइ छ। संविधानभन्दा बाहिर कोही जाँदैन, संविधानमा नै कार्यकाल सकिएको ६ महिनाभित्र स्थानीय तहको निर्वाचन गरिसक्नु पर्ने भनेको छ। त्यहीअनुसार हुन्छ, भुसाल भन्छन्, बाझिएको कानुको संशोधन पहिला हुन्छ, अनि चुनावको घोषणा। आयोगले कानुन टेकेर ताकेता गरिरहेको उनको आरोप छ। संविधानभन्दा कानुन माथि हुँदैन। आयोग पनि संविधानको होइन कानुनअनुसारको कुरा गरिरहेको छ, पहिला कानुन बन्नु पर्यो, पहिला कानुन सच्याइन्छ अनि चुनावको कुरा हुन्छ, उनी भन्छन्। उनका अनुसार संविधानअुनसार निर्वाचित जनप्रतिनिधिको कार्यकाल पाँच वर्षे भनेको छ। असोज २ गते निर्वाचन भएको पनि त पाँच वर्ष पुग्नु पर्यो नि ! उनीहरूको कार्यकाल कटौती गर्न त पाइएन नी, कोही अदालत गयो भने, उनी भन्छन्। प्रतिवाद गर्ने पक्षमा एमाले एमालेले स्थानीय निर्वाचन टार्ने सत्ता गठबन्धनको क्रियाकलापविरुद्ध कानुनी, संवैधानिक र राजनीतिक रूपमा प्रतिवाद गर्ने भएको छ। निर्वाचन नगर्ने षड्यन्त्रविरुद्ध सशक्त विरोध गर्ने एमाले उपमहासचिव विष्णु रिमाल बताउँछन्। स्थानीय निर्वाचनका विषयमा कानुन र संविधान कुनै कुरा नबाझिएको उनको जिकिर छ। बरु कानुनको छिद्र खोजेर निर्वाचन नगर्ने चालबाजी भएको आरोप उनी लगाउँछन्। उनी भन्छन्, फलतः सत्ता गठबन्धन निर्वाचन छल्न कानुनी छिद्र खोजिरहेको छ। स्थानीय तहको कार्यपालिकाका खालि नहोस् भनेर त्यसो गरिएको हो। राष्ट्रियसभाको निर्वाचन पनि त कार्यकालभन्दा पहिला नै भयो, त्यो पनि खाली नहोस भनेर नै डेढ महिना अघि गरिएको हो। नगर सभा र गाउँ सभाको कुरा गरेर सत्तागठबन्धन कुतर्क गरिरहेका छन्। आयोगले २०७९ वैशाख १४ गते एकै चरणमा निर्वाचन गर्ने गरी मिति तोक्न प्रस्ताव गरेको छ। दुई चरणमा गर्ने भए वैशाख १४ र वैशाख २२ को मिति उसले प्रस्ताव गरेको छ। यसअघि २०७४ वैशाख ३१ गते पहिलो, असार १४ मा दोस्रो र असोज २ गते तेस्रो चरणमा निर्वाचन भएको थियो। स्थानीय तह निर्वाचन ऐनको व्यवस्थाबमोजिम स्थानीय तहको कार्यकाल समाप्त हुनु अगावै निर्वाचन गर्न पटकपटक आग्रह गरिएको आयोगका प्रवक्ता शालिग्राम शर्मा पौडेल बताउँछन्। सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीका अनुसार स्थानीय चुनावका विषयमा छलफल र परामर्श जारी छ। स्थानीय चुनाव समयमै गर्न राष्ट्रपतिको आग्रह राष्ट्रपति विद्यादेवी भण्डारीले स्थानीय तहको निर्वाचन समयमै सम्पन्न गर्न सरकारलाई सुझाव दिएकी छिन्। बिहीबार शीतलनिवासमा भएको भेटवार्तामा राष्ट्रपति भण्डारीले प्रधानमन्त्री शेरबहादुर देउवालाई संविधानअनुसार समयमै निर्वाचन गर्न सुझाव दिएकी हुन्। प्रधानमन्त्री देउवा राष्ट्रपतिलाई भेट्न साँझ शीतलनिवास पुगेका थिए। सो क्रममा निर्वाचनका विषयमा चासो राख्दै भण्डारीले संविधानको मर्मअनुसार समयमै तीनै तहका निर्वाचन गर्नुपर्ने बताएको राष्ट्रपतिका प्रेस सल्लाहकार टीका ढकालले जानकारी दिए। संविधानको मर्मबमोजिम स्थानीय निर्वाचन गर्नुपर्छ भन्नुभयो, राष्ट्रपतिको भनाइ उदृत गर्दै प्रेस सल्लाहकार ढकालले भने, संविधानको कार्यान्वयन हुनुपर्छ भन्ने राष्ट्रपतिको जोड रह्यो। प्रधानमन्त्री देउवाले स्थानीय निर्वाचनबारे दलहरूसँग परामर्श भइरहेको जवाफ दिएका थिए। संविधानको कार्यान्वयनमा सरकार अडिग छ, देउवाको जवाफ थियो, संविधानको भावनाबमोजिम नै निर्वाचन हुन्छ। करिब एक घण्टा भएको छलफलमा प्रधानमन्त्री देउवाले बुधबार सम्पन्न भएको राष्ट्रियसभाको चुनाव, संसद् अवरोध र देशको समसामयिक विषयमा राष्ट्रपतिलाई जानकारी गराएको ढकालले बताए। सत्तागठबन्धनको जोड पहिले संसदीय चुनावमै स्थानीय चुनाव गरौं : कांग्रेस एक वर्षभित्र तीनवटै चुनाव : तर पहिले कुन? स्थानीय कि संसदीय ! सरकार स्थानीय निर्वाचनबाट भाग्दै छ : एमाले स्थानीय चुनाव तोकिहालौं"
कार्यसम्पादन समिति बनाउँदै कांग्रेस,"काठमाडौं : नेपाली कांग्रेसको १४ औं महाधिवेशनपछि केन्द्रीय कार्यसमितको तेस्रो बैठक बस्ने भएको छ। सभापति शेरबहादुर देउवाले शुक्रबार बस्ने बैठकमा कार्यसम्पादन समिति गठन गर्ने प्रमुख एजेन्डा अगाडि सार्ने सचिवालयले जनाएको छ। कांग्रेसले पहिलोपटक भर्चुअल माध्यमबाट केन्द्रीय समितिको बैठक गर्न लागेको हो। बैठकले कार्यसम्पादन समितिलाई पूर्णता दिने महामन्त्री गगन थापाले बताए। कांग्रेस केन्द्रीय कार्यसमिति १६८ सदस्यीय छ। मनोनित गर्न पाउने ३३ सदस्यमध्ये सभापति देउवाले १३ जना मात्र मनोनित गरेका छन्। अझै २० जना मनोनित गर्न बाँकी छ। सभापति देउवाले पदाधिकारीमध्ये कोषाध्यक्ष र पार्टीको प्रवक्ता पनि मनोनित गर्न बाँकी छ। कांग्रेसले १६ जिल्लाको जिल्ला अधिवेशन पनि स्थगित गरेको छ। अधिवेशन बाँकी रहेका जिल्लामा अधिवेशन गर्ने भन्ने एजन्डामाथि पनि छलफल यस बैठकमा हुने पार्टी उपसभापति धनराज गुरूङले बताए। लामो समयदेखि भातृसँगै शुभेच्छुक संस्थाको पनि अधिवेशन भएको छैन। कांग्रेसका एक नेताले भातृ संस्थाहरू नेपाल तरूण दल, नेविसंघ, मुस्लिम संघलगायतका सभापतिहरू पार्टीको केन्द्रीय सदस्यमा पनि निर्वाचित भएका छन्। कांग्रेसको विधानअनुसार केन्द्रीय सदस्य भएपछि भातृ संस्थाका पद स्वतः खारेज हुन्छन्। गुरुङका अनुसार स्थानीय तहको चुनाव पहिला गर्ने कि संसदीय चुनाव भन्ने विषयमा पनि कांग्रेसभित्रै विचार बाझिएको छ। सभापति देउवा र डा शेखर कोइराला पक्षका नेता वैशाखमै स्थानीय तह निर्वाचन हुनुपर्ने बताएका छन्। अर्कोतिर सत्तागठबन्धनका नेता भने स्थानीय निर्वाचन ऐन र संविधानको व्यवस्था बाझिएकोले ऐन संशोधन गर्दै स्थानीय तह चुनाव पर धकल्ने तयारीमा छन्। त्यस्तै, महाधिवेशनमा सहभागी भएका र सहभागिता नै नजनाएका कांग्रेसका शीर्ष नेताहरूलाई समेत समेटेर कार्यसम्पादन समिति गठन गर्ने तयारी गरेको छ। देउवाले कार्यसम्पादन समितिमा शीर्ष नेताहरू रामचन्द्र पौडेल, कृष्णप्रसाद सिटौला, डा नारायण खड्का, विजयकुमार गच्छदार, प्रकाशशरण महतलगायतका नेतालाई कार्यसम्पादन समितिमा देउवाले समेट्ने भएका छन्। कांग्रेसको विधानअनुसार कार्यसम्पादन समितिमा पदाधिकारी १४ जना, पार्टीका प्रवक्ता र सभापतिले समावेशी सिद्धान्तमा आधारित भएर केन्द्रीय कार्यसमितिका ३१ जना सदस्यलाई मनोनीत गर्न प्रस्ताव गर्ने व्यवस्था छ। के हो कार्यसम्पादन समिति ? केन्द्रीय समितिको बैठक बस्न नसक्ने अवस्थामा तात्कालीन निर्णय कार्यसम्पादन समितिले गर्छ। संसदीय दलका विषय कार्यसम्पादन समितिसँग छलफल गर्नेछ। कांग्रेसभित्रका झन्डै ५० विभागहरूको काम समीक्षा गर्छ। केन्द्रीय कार्यसमितिको एउटा बैठक र अर्को बैठकबीचमा कार्यसमितिले गर्नुपर्ने काम केन्द्रीय कार्यसम्पादन समितिले गर्नेछ। त्यसो त समितिले गरेका निर्णयहरू समितिबाट अनुमोदन हुनुपर्ने विधानको व्यवस्था छ।"
"कोही आएनन् खोज्न, खुलेन पहिचान","बुटवल विराटनगर : रुपन्देहीको देवदहस्थित घोडाहा जंगलमा हत्या गरिएको अवस्थामा एक महिला र बालिकाको शव भेटियो। शव भेटिएको चार दिन भयो। तर, पहिचान अझै खुलेको छैन। प्रहरीले सामान्य सुराकसमेत नपाउँदा अनुसन्धानमै अलमल छ। घाँटी रेटिएको अवस्थामा भेटिएका शवको छेउमा एउटा धारिलो चक्कु थियो। शरीरमा लगाएका कपडा बाहेक उनीहरूको साथबाट कुनै कागजात भेटिएन। न झोला, न मोबाइल। कपडा हेरेर मध्यम आर्थिक अवस्थाको परिवारसम्म होला भन्ने अनुमान छ, अनुसन्धानमा खटिरहेका इलाका प्रहरी कार्यालय बुटवलका प्रमुख प्रहरी नायव उपरीक्षक ठगबहादुर केसीले भने। शरीरमा लगाएका कपडाको शैली हेर्दा तराई मूलका अझ भारतीय नागरिक हुन भन्ने अनुमान प्रहरीको छ। प्रहरी नायव उपरीक्षक केसी कसरी अपराधी पत्ता लगाउने हैरान भएको बताउँछन्। मोबाइल ट्रयाकिङमा हत्या भएको स्थानमा सयौं फोनको लोकेसन देखाउँछ। किनभने त्यो स्थान पूर्वपश्चिम राजमार्गको छेउमै पर्छ। छेउछाउमा सीसीटिभी फुटेज हेर्दै घटनाको विश्लेषण गरिएको छ। राजमार्गमा रोकिएको बसका यात्रुहरू ओर्लिएर खुला शौच गर्न जाँदा माघ ११ गते बिहान साढे १० बजेतिर दुई शव देखिएका थिए। त्यसलगत्तै पुगेको प्रहरीले अहिलेसम्म गरेका सबै अनुसन्धान नतिजा शून्य छन्। भारतीय नागरिक हुन् कि भन्ने अनुमानमा तस्बिरहरू सीमा क्षेत्र र भारतीय सुरक्षाकर्मीसम्म पुर्याएका छौं, तर अहिलेसम्म केही अत्तोपत्तो छैन, केसीले भने। प्रहरीले यी दुई शवलाई आमाछोरीको नाता रहेको अनुमान लगाएको छ। अन्दाजी ७ वर्षकी बालिका र ३४ वर्षकी महिलाको सँगै शव भेटिएकाले आमाछोरी हुन् कि भन्ने अनुमान गरिएको केसीको भनाइ छ। उनीहरूको आत्महत्या नभई हत्या नै भएको निष्कर्षमा भने प्रहरी पुगेको छ। माघ ११ गते शव भेटिएपछि त्यसको १२ घण्टाअघि हत्या भएको अनुमान प्रहरीको छ। घटनास्थलमै आलो रगत देखिएकाले शव फ्याकेको नभई हत्या भएको निष्कर्षमा प्रहरी छ। राजमार्गदेखि नजिकै रातिको समयमा हत्या हुनुले घटनास्थलतर्फको भूगोल नबुझेको बाहिरी मुलुकको नागरिक हुनसक्ने प्रहरीको अर्काे अनुमान छ। सामान्य प्रमाणसमेत नभेटिएकाले सबै अनुसन्धान र खोजी अनुमानकै भरमा गर्नुपरेको उपरीक्षक केसीले बताए। प्रहरीले शवलाई लुम्बिनी प्रादेशिक अस्पतालमा राखेको छ। केही दिन आफन्त सम्पर्कमा आउँछन् कि भन्ने आँकलनले शवको पोष्टमार्टम पनि गरिएको छैन। एकाध दिनमै पोष्टमार्टम गरेर नाता प्रमाणितका लागि डीएनए परीक्षणमा पठाइने प्रहरीको भनाइ छ। सडकभन्दा २५ मिटर टाढाको दूरीमा भेटिएकी महिलाले रातो ब्लाउज र रातो ज्याकेट लगाएकी छन्। त्यस्तै बालिकाको शरीरमा नीलो पाइन्ट, गुलाबी रंगको लेडिज सेन्डल र पहेंलो छिर्केमिर्के सर्ट लगाएको देखिन्छ। उनले रातो टोपी पनि लगाएकी छन्। प्रहरीले उनीहरूका आफन्तको खोजीका लागि हुलिया सातै प्रदेशदेखि भारतसम्म पठाएको छ। तर, कतैबाट कुनै जानकारी आएको छैन। प्रहरीले नेपालभारत सबै ठाउँमा उनीहरूका तस्बिरसहित सूचना पठाएकाले केही दिनमै केही जानकारी आउनसक्ने आशा गरेको छ। उखुबारीमा दुईवटा शव फेला मोरङको धनपालथान७ को उखुबारीमा दुई दिनमा २ वटा गाडिएको अवस्थामा शव फेला परेको छ। बुधबार गाडिएको खाल्डोबाट निकालेको शव नजिकै बिहीबार अर्को शव भेटिएको मोरङ प्रहरीले जनाएको छ। प्रहरीका अनुसार बुधबार करिब ५० वर्षको पुरुषको शव नुन हालेर गाडेको अवस्थामा फेला परेको थियो। जिल्ला प्रहरी कार्यालय मोरङका प्रहरी उपरीक्षक जनार्दन जिसीका अनुसार धनपालथान गाउँपालिका७ कमलपुर नजिकै रहेको दिलीपप्रसाद सिंहको उखुबारीमा उखु काट्ने क्रममा स्थानीयले पुरेको अवस्थामा खाल्डो भेटाएका थिए। प्रहरीलाई खबर गरेपछि खाल्डो खनेर हेर्दा कपडासहित गाडेको अवस्थामा ३५ वर्षको पुरुषको शव भेटिएको थियो। बुधबार राति ९ बजे सो शव निकालेर पोस्टमार्टमका लागि कोसी अस्पताल लगिएको थियो। सोही राति १५ मिटरको दूरीमा अर्काे पनि खाल्डो भेटिएपछि बिहीबार उत्खनन गर्दा शव भेटिएको हो। बिहीबार भेटिएको शव सडेको हुनाले पहिचान हुने अवस्थामा छैन। नुन हालेर गाडेका कारण शव सडिसकेको प्रहरी उपरीक्षक जिसीले बताए।"
दुर्लभ पशुपक्षीको तस्करी रोकौंं,"नेपालका दुर्लभ र लोपोन्मुख वन्यजन्तु तथा चराचुरुंगीको तस्करी बढ्दै गएको छ। तस्करहरूले सर्वसाधारणको प्रयोग गरेर दुर्लभ वन्यजन्तु र चराचुरुंगी पक्रिन र मार्न लगाएर विश्वका विभिन्न कुनामा पुर्याउने गरेका छन्। रातारात पैसा कमाउन उनीहरूले अवैध रूपमा वन्यजन्तु र चराचुरुंगीहरूको व्यापार गर्ने गरेका छन्। दुर्लभ वन्यजन्तु र चराचुरुंंगीको तस्करी बढे पनि मुख्य तस्करहरू भने पक्राउ पर्दैनन्। भरिया र सर्वसाधारण मात्र पक्राउ पर्दा तस्करको जालो तोड्न प्रहरी प्रशासन असफल छ। पछिल्लो समय नेपालबाट लाटोकोसेरोको तस्करी बढेको छ। तस्करहरूले भारत, चीन, मध्यपूर्वी एसियन देशहरूमा लाटोकोसेरो तस्करी गरेर पुर्याउने गरेका छन्। वर्षमा कम्तीमा दुई हजार लाटोकोसेरोको अवैध कारोबार हुने गरेको चरा संरक्षणकर्मीहरू बताउँछन्। लाटोकोसेरोको विभिन्न अंंगबाट आयुर्वेदिक औषधि बन्ने, तान्त्रिक र धार्मिक कार्यमा लाटोकोसेरोका अंगहरू प्रयोग गर्दा फाइदा हुने अन्धविश्वास छ। क्यान्सर निको हुने, भियग्राबराबरको औषधिसमेत बन्ने विश्वासले लाटोकोसेरोको अवैध कारोबार भइरहेको संरक्षणकर्मीहरू बताउँछन्। विश्वमा २ सय २५ प्रजातिका लाटोकोसेरो पाइन्छन्। त्यसमध्ये २३ प्रकारका नेपालमा छन्। वातावरणको सूचकको रूपमा लाटोकोसेरोलाई हेरिन्छ। जहाँ उनीहरूको उपस्थिति हुन्छ, त्यस क्षेत्रलाई स्वस्थ मानिन्छ। त्यस क्षेत्रमा सबै वातावरणीय तत्त्वहरूको अन्तक्र्रिया भइरहेको भन्ने अर्थमा बुझ्ने गरिन्छ। विगतमा शाहीबाज नेपालबाट कतार तस्करी हुने गरेको थियो। ठूला चराहरू मात्र होइन, सुगा, हुचिल, मुनियाँ, लभबर्ड, फिन्चेस, मकाउ, परेवा, काक्रातौलगायत पनि अवैध कारोबार भइरहेको छ। तराईतिर भँुडीफोर (भुँडीफोरुवा) नामको चराको गिदी बेच्न भारततिर लग्ने गरिएको छ। भुँडीफोरुवाको गिदी आयुर्वेदिक तथा झारफुकको काममा प्रयोग हुँदै आएको अध्ययनले देखाएको छ। अवैध व्यापारकै कारण उपत्यकामा नयाँ चराहरूले पुरानालाई विस्थापित गरेका छन्। अवैध रूपमा बजारमा खुलेआम चराहरूको बिक्री पनि भइरहेको छ। कण्ठे सुगा, (प्लम हेडेड) ट्विसी सुगाहरू बजारमा बेच्न राखिएका भेटिन्छन्। तर पनि प्रहरी प्रशासनले नियन्त्रण गर्न सकेको छैन। नेपाल प्रहरीका अनुसार बाघ, गैंंडा, चितुवा, रेडपाण्डा, कस्तुरी, चिरु, कछुवा, सालक, सुनगोहोरोलगायत दुर्लभ तथा लोपोन्मुख वन्यजन्तुको चोरी सिकारी पनि बढिरहेको छ। प्रहरीले चोरी सिकारीमा संलग्न रहेको भन्दै सर्वसाधारण र गरिबलाई पक्राउ गर्छ। तस्करले दिने केही पैसाको लोभमा सर्वसाधारणले चोरी सिकारी गर्ने गरेको प्रहरी नै स्वीकार गर्छ। तर, सर्वसाधारणलाई पैसा दिएर यस्तो काममा लगाउने मुख्य तस्कर भने कहिल्यै पनि पक्राउ पर्दैनन्। मुख्य तस्करसम्म प्रहरी नपुगेसम्म दुर्लभ वन्यजन्तु र पक्षीको तस्करी रोक्न सकिँदैन। वन्यजन्तु र पक्षीको तस्करीमा अन्तर्राष्ट्रिय रूपमै तस्करको जालो हुन्छ। त्यो जालो तोड्नका लागि प्रहरी प्रशासनले अनुसन्धानको दायरा फराकिलो बनाउनै पर्छ। राष्ट्रिय निकुञ्ज तथा वन्यजन्तु संरक्षण ऐन, संकटापन्न वन्यजन्तु तथा वनस्पतिको अन्तर्राष्ट्रिय व्यापार नियन्त्रण ऐन र साइटिस महासन्धिले वन्यजन्तु तथा पशुपक्षीको कारोबार गर्न नपाइने व्यवस्था छ। यी ऐनले यस्तो कार्यमा संलग्नलाई ५ लाखदेखि १० लाख रुपैयाँसम्म जरिवाना र ५ वर्षदेखि १५ वर्षसम्म कैद वा दुवै सजायको व्यवस्था पनि गरेको छ। पक्षीपालन नीति २०६८ ले पनि कुनै पनि वन्यजन्तु तथा पक्षीबिना अनुमति बिक्रीवितरण गर्न नपाइने व्यवस्था गरेको छ। अवैध सिकार, चोरी र बासस्थानमा आएको ह्रासका कारण थुप्रै वन्यजन्तु र पक्षी दुर्लभ तथा लोपोन्मुख बन्दैछन्। वन्यजन्तु र पंंक्षी पनि प्रकृतिको सुन्दर र अनुपम उपहार हुन्। यो पृथ्वी जैविक प्राणीको साझा घर हो। अर्कोतिर दुर्लभ वन्यजन्तुको अन्तर्राष्ट्रिय व्यापार नियन्त्रण गर्ने अभियानमा नेपाल निकै अघि छ। १९७५ मै नेपाल साइटिसको सदस्य बनिसकेकाले दुर्लभ वन्यजन्तु र पक्षीको संरक्षण र प्रवद्र्धनमा नेपालले महत्वपूर्ण भूमिका निर्वाह गर्नैपर्छ। किन हुन्छ लाटोकोसेरोको तस्करी ?"
"क्रिकेट खेलाडीको वर्गीकरण : कुन श्रेणीमा को, कति हुन्छ तलब ?","काठमाडौं : नेपाल क्रिकेट संघ (क्यान) ले खेलाडीको वर्गीकरण गर्दै सेन्ट्रल कन्ट्र्याक्टमा अनुबन्ध गरेको छ। क्यानको बिहीबार बसेको बैठकले महिला तथा पुरुष खेलाडीलाई सन् २०२२ का लागि सेन्ट्रल कन्ट्र्याक्टमा अनुबन्ध गर्ने निर्णय गरेको हो। पुरुषतर्फ ए श्रेणीमा सन्दीप लामिछाने, ज्ञानेन्द्र मल्ल, दीपेन्द्रसिंह ऐरी, सोमपाल कामी र करण केसी परेका छन्। यस्तै बी श्रेणीमा कुशल भुर्तेल, आसिफ शेख, आरिफ शेख, अभिनाश बोहरा, शरद् भेषवाकर र विनोद भण्डारी छन्। यसैगरी सी श्रेणीमा कुशल मल्ल, रोहितकुमार पौडेल, कमलसिंह ऐरी, विक्रम सोब, साहब आलम, सुशन भारी र पवन सर्राफ छन्। यसैगरी महिलातर्फ ए श्रेणीमा रुबिना क्षत्री, सीता रानामगर, इन्दु बर्मा, काजल श्रेष्ठ र करुणा भण्डारी परेका छन्। यस्तै बी श्रेणीमा सरिता मगर, कविता कुँवर, अप्सरी बेगम, सरस्वती चौधरी, सबनम राई र ज्योति पाण्डे छन्। सी श्रेणीमा डली भट्ट, कविता जोशी, संगीता राई, रोमा थापा, अस्मिना कर्माचार्य, ममता चौधरी र बिन्दु रावल छन्। वर्गीकरणमा परेका ए श्रेणीका पुरुष खेलाडीले मासिक ५० हजार, बीले ४० हजार र सी श्रेणीका खेलाडीले ३० हजार रुपैयाँ पारिश्रमिक पाउने छन्। यसैगरी ए श्रेणीका महिला खेलाडीले १५ हजार, बी श्रेणीले १२ हजार र सी श्रेणीमा परेका खेलाडीले मासिक १० हजार पारिश्रमिक पाउने छन्। क्यानको २०७७ असोज ७ गते चितवनमा बसेको बैठकले महिला क्रिकेटरलाई पनि तलबको व्यवस्था गरेको हो। त्यसअघि पुरुष खेलाडीले मात्रै तलब पाउँदै आएका थिए। बैठकले क्यानको वार्षिक साधारणसभा आगामी फागुन १३ र १४ गते धनगढीमा गर्ने निर्णय गरेको छ।"
चिसोमा घरेलु कामदार,"केही दिनअघि कामविशेषले चिनजानका आफन्तकोमा पुगें। पुस महिना सुरु भएको थियो। चिसो राम्रैसँग बढिसकेको थियो। १३१४ वर्षकी नानी भाँडा माझिरहेकी थिइन्। उनी घरेलु सहयोगी हुन् भनेर छुट्याउन समय लागेन। अघिल्लो वर्ष त्यही घरमा तातोपानी आउने बिजुलीधारा भर्खर जडान गरिएको थियो। त्यो राम्रो र सजिलो हुन्छ तपाईं पनि जोड्नुहोस् भनेर ती घरधनीले मलाई सल्लाह दिन भ्याएकी थिइन्। ती सानी नानी भाडा माझ्दै गर्दा पुलुकपुलुक मतिर हेर्थिन्। पानी चिसो भएर हात कठ्यांग्रिएको संकेत गरेको झैं भान भयो। तातोपानी आउने धारा नदेखेपछि आफन्तलाई सोधें, पोहोर तातोपानी आउने धारा राख्नुभएको थियो हैन र ? खै अहिले त देखिनँ नि ? बिग्रियो कि ? उनले हातको इशाराले चुप लाग्न भनिन्। कुराको सिलसिलामा ती नानीलाई गाउँबाट पढाइदिने सर्तमा ल्याएको बुझें। पढाएबापत आफूले सकेको काम गर्नुपर्ने रहेछ उनले। ती आएपछि काम गर्ने भइहालिन्, किन बिजुलीको बिल बढी उठाउने ? भनेर तातोपानी आउने धारा निकालेछन्। आफन्त भनिएकी घरधनी दिदीका कुरा सुनेपछि बिनापैसाको सल्लाह दिन पछि परिनँ। यस्तो चिसो छ, चिसोपानीकै कारण यी नानी बिरामी परिन् भने ? तपार्इंले बिजुलीको पैसा हिसाब गर्नु त हुन्छ तर उपचार गर्नु पर्दा लाग्ने खर्च सोच्नुभएको छ ? बिरामी पर्दाको समय घरको काम कसले गर्नुपर्छ ? त्यस्तै, चिनेकै एउटा घरमा घरेलु कामदारको रूपमा ६० वर्ष उमेर कटेकी महिला बस्छिन्। घरमा लुगा धुने मेसिन छ, तर बिजुली र पानी धेरै खर्च हुन्छ भन्ने सोच ती घरधनी महिलामा छ। कामको भार पनि पुग्दैन भनेर मेसिन चलाउँदैनन्। ती महिलालाई चिसो पानीले लुगा धुन लगाइन्छ। बालिका र वृद्धाका यी दुई घटना प्रतिनिधि मात्र हुन्। टोलतिरको घरहरूमा कहिलेकाहीँ काम विशेषले जाँदा यस्ता घटना प्रशस्त देखिन्छन्, भेटिन्छन्। सोलारबाट पानी आउने धारो भान्सामा हुन्छ तर बाहिरपट्टि चिसो पानी आउने धारामा भाडा माझ्न र लुगा धुन लगाइन्छ। तातेको पानी यसै खेर गइरहेको हुन्छ। सोच फराकिलो हुन नसक्दाका परिणाम हुन् यी। आफूलाई गाह्रो अरूलाई जेसुकै होस्, पैसा तिरेर काम लाएकै हो भन्ने मानसिकता कहिले बदलिएला ? प्रत्येक वर्षको जाडोमा धेरै जोडी बाक्ला पञ्जा फटाएकी हुन्छु। तराईमा जन्मीहुर्केर होला, राजधानीको चिसोसँग असाध्यै डर लाग्छ। अझ चिसो पानीसँग। छोराछोरीलाई चाहिँ चिसो लाग्ला भनेर धेरै सचेत हुन्छौं। काम गर्न राखेका छोराछोरीकै उमेरका बालबालिकाबारे किन यत्ति विधि अनुत्तरदायी बन्छौं ? हामी र छोराछोरीलाई हुने चिसो अरूलाई हुँदैन ? बुबाआमालाई लाग्ने चिसो अरूका आमाबुवालाई लाग्दैन ? सन्तान अरूको घरमा यसरी नै काम गर्न पुग्दाको अवस्था यस्तै व्यवहार पाए भने के होला ? अरूका सन्तानलाई काम लगाउने कुन अभिभावकले सोचेको होला ? अर्काको घरमा घरेलु श्रमिक बनाएर पठाउँदा कुन अभिभावकको मन अमिलो नहोला ? आफूसँग पुग्ने भए किन अर्काको जुठोभाँडो गर्न पठाउँछन् विद्यालय जाने उमेरका छोराछोरी ? हाम्रोमा कामधन्दा गर्न आएनन् भने यिनीहरूको चुलोमा आगो बल्दैन भन्ने अहंकारले हामी जेलिएका छौं। सोच्दैनौं कि यिनले सजिलो बनाइदिएका छन्। छोराछोरीको लालनपालन र शिक्षादीक्षाका लागि होस् वा घरव्यवहार धान्न, उमेर कटेका आमाहरूले अर्काको घरमा गएर बिहानबेलुका काम गर्नुपर्छ। यो रहर होइन। बाध्यताभित्र धेरै पीडा लुकेका छन् भनेर बुझेका पनि हुन्छौं। बुझेपछि पनि हामी उनीहरूबाट झन् फाइदा उठाउन खोज्छौं किन ? त्यसो गर्नेमा सबैभन्दा बढी शिक्षित, राम्रो जागिर र आर्थिक अवस्था हुनेहरू अनि समाजका प्रतिष्ठितहरू नै देखिन्छन्। हाम्रोमा कामधन्दा गर्न आएनन् भने यिनीहरूको चुलोमा आगो बल्दैन भन्ने अहंकारले हामी जेलिएका छौं। सोच्दैनौं कि यिनले सजिलो बनाइदिएका छन्। कठ्यांग्रिँदो जाडोमा पुराना कपडा लगाएर बिहानै काम गर्न आउँदा ती पाइला कति गह्रौं भए होलान् ? उल्टै गर्वसाथ ठूलो स्वरमा भन्छौं पैसा दिएर त लगाएको हो नि। सित्तैमा लगाएको छैन क्यारे। श्रम सबैले स्तरअनुसार गर्नैपर्छ। जो कोहीले स्तरभन्दा माथि महत्त्वकांक्षा राख्नु उसको कमजोरी हुन जान्छ। कामको सम्मान सबैले गर्न सके सायद कोही पनि हेपिनुपर्ने थिएन। विकसित देशहरूमा कामको सम्मान सबैले गर्ने हुँदा सानो काम गर्नेले हेपिनुपर्ने अवस्था सिर्जना हुँदैन। हाम्रोजस्तो विकासोन्मुख मुलुकमा श्रम गरेर खानेहरूले चारैतिरबाट अपहेलित हुनुपर्ने अवस्था छ। धनसम्पत्ति र प्रतिष्ठाको आधारमा निमुखालाई हेप्दै र अमानवीय व्यवहार गर्दै आएका छौं। यस कुरामा शिक्षितहरूको पनि आँखा खुल्न सकेको छैन। राज्य त बेखबर नै छ भन्दा फरक नपर्ला। संविधानमा उल्लिखित श्रमसम्बन्धी व्यवस्था र सबैको सम्मानपूर्वक बाँच्न पाउने अधिकार व्यवहारमा लागू भएको पाइँदैन। होटलभित्र गएर हेर्र्यौं भने १४१५ वर्षका बालबालिका आफूभन्दा ठूला भाँडाका रास चिसो पानीले सफा गरिरहेका हुन्छन्। तिनका हात चिसो र चिसो पानीले थाहा नपाउने भइसकेका हुन्छन्। त्यही भएर आधा भाँडा जुठो नै हुन्छन्। भाँडा जुठो राखेकोमा साहुको थप्पड पनि थपिन्छ तिनमाथि। तिनको दिमागमा थप्पड दिनुको साटो एक जोर लामो पञ्जा र खुट्टामा एक जोर तातो मोजा अनि गमबुटको व्यवस्था गरिदिन किन आउँदैन ? सरकारी कर्मचारी, पार्टीका नेता, विद्यार्थी नेता, अधिकारकर्मी, सामाजिक संस्थाका प्रतिनिधि होटल पुगिरहेकै हुन्छन्। बालश्रमिकलाई कस्तो प्रकारको निकृष्ट श्रममा लगाइएको हुन्छ, एक दृष्टिसम्म फाल्दैनन्। तिनका बारेमा कसले बोलिदिने र सुनिदिने ?"
अमेरिकाको चेतावनी : युक्रेनमा आक्रमण गरे रुसी ग्यास पाइपलाइन सञ्चालन हुन दिँदैनौं,काठमाडौं : अमेरिकाले मस्कोले युक्रेनमा आक्रमण गरे रुसी ग्यास पाइपलाइन सञ्चालन हुन नदिने चेतावनी दिएको छ। नोर्ड स्ट्रिम टु रुसबाट जर्मनीसम्म निर्माण गर्ने प्रतिबद्धता पाइपलाइन खोल्ने निर्णय अवरुद्ध बनाइदिने अमेरिकाले चेतावनी दिएको हो। बिहीबार बर्लिनस्थित अधिकारीहरूले पश्चिमा साझेदारहरूले आक्रमण भएको खण्डमा रुसको अर्थतन्त्रलाई आफूहरूले निशाना बनाउने बताएका छन् । रुसले आफूले हमला गर्ने योजना बनाएको अस्वीकार गर्दै आएको छ। तर उसले युक्रेनको सीमामा दशौँ हजार रुसी फौज हालैका हप्तामा खटाएपछि तनाव चुलिएको छ र त्यसले आक्रमणको भय बढाएको छ। अमेरिकी प्रसारक एनपीआरसँग कुरा गर्दै अमेरिकी विदेशमन्त्रालयका प्रवक्ता नोर्ड प्राइसले परियोजना अघि बढ्नबाट रोक्ने सुनिश्चित गर्न अमेरिकाले जर्मनीसँग मिलेर काम गर्ने पनि बताए। अमेरिकाले उक्त पाइपलाइनलाई सञ्चालन हुनै नदिने बताएपनि जर्मनीले उक्त परियोजनामाथि प्रतिबन्ध लाग्न सक्ने अवस्थालाई नकारेको छैन। संसद्मा बोल्दै जर्मन विदेशमन्त्री एनालेना बेअरबोकलेले नोर्ड स्ट्रिम टु सहित समेटिएका कडा प्रतिबन्धहरूका बारेमा पश्चिमा देशहरूले काम गरिरहेको बताइन्। तर उनले आफूले मस्कोसँग संवाद चाहेको पनि उल्लेख गरेकी छन्। संयुक्त राज्य अमेरिकाले युक्रेनविरूद्ध हुने कुनै पनि किसिमको अतिक्रमणलाई निरुत्साहन गर्न मस्कोमाथि आफ्नो प्रभावलाई प्रयोग गर्न चीनलाई आग्रह गरेको छ। विदेश मन्त्रालयकी एक जना अधिकारी भिक्टोरिया नुलन्डले युक्रेनमा द्वन्द्व भए त्यो चीनका लागि पनि नराम्रो हुने बताइन्। अमेरिकाले युक्रेनी सीमामा रुसी फौज जम्मा हुँदा अन्तर्राष्ट्रिय शान्तिमा परेको जोखिमको विषयमा राष्ट्र सङ्घको सुरक्षा परिषद्मा सोमबार छलफल गरिओस् भन्ने माग गरेको छ। परियोजना १२ सय २५ किलोमिटर पाइपलाइन निर्माण गर्न पाँच वर्ष लागेको थियो। त्यसलाई बनाउन ११ अर्ब डलर भन्दा बढी लागेको थियो। उक्त इन्धन परियोजना बालटिक समुद्र मुन्तिरबाट अघि बढ्छ र त्यसले जर्मनीमा हुने रुसी ग्यासको आपूर्ति दोब्बर बनाउने लक्ष्य राखेको छ। गएको नोभेम्बरमा नियामक निकायले उक्त परियोजना जर्मनीको नियम अनुसार नरहेको भन्दै त्यसको अनुमतिलाई स्थगन गरिदिएपछि हालसम्म उक्त परियोजना सञ्चालनमा आइसेको छैन।  बीबीसी
तयार भयो गौतमबुद्ध विमानस्थल,"भैरहवा : गौतमबुद्ध अन्तर्राष्ट्रिय विमानस्थल उडानका लागि तयार भएको छ। पेटी ठेकेदारसँगको विवाद, भूकम्प, मधेस आन्दोलन र निर्माणसामग्रीे अभावका बाबजुत निर्माण सकिएको हो। फिनिसिङका छिटफुट काम भइरहेका छन् विमानस्थल आयोजना प्रमुख प्रवेश अधिकारीले भने, केही समयमै उडान सुचारु हुने अपेक्षा छ। जडान गरिएका उपकरणको प्राविधिक जाँच भइरहेको उनले बताए। २०७९ जेठ २ गते बुद्ध जयन्तीका दिन अन्तर्राष्ट्रिय उडान गर्ने तयारीका साथ काम भइरहेको विमानस्थल स्रोतले जनाएको छ।विमानस्थल सञ्चालनअघि सञ्चार उपकरण परीक्षणका लागि क्यालिब्रेसन उडान गर्नुपर्ने हुन्छ। जसबाट जडान गरिएका उपकरणहरू ठिक भए, नभएको बारे रिपोर्ट आउँछ। क्यालिब्रेसन उडानको अन्तिम तयारी भइरहेको आयोजना प्रमुख अधिकारीले बताए। अन्तर्राष्ट्रिय विमानस्थलका रूपमा मान्यता प्राप्त गराउन क्यालिब्रेसन उडान पहिलो पाइला हो। जसको तयारी गरिरहेका छौं, उनले भने। विमानस्थल सञ्चालनका लागि सय दिने योजना बनाएर मिसन भैरहवा अभियान नै चलाइएको छ। माघ १२ देखि सुरु अभियानअन्तर्गत फागुन १० मा क्यालिब्रेसन उडान गर्ने गृहकार्य भइरहेको नेपाल नागरिक उड्डयन प्राधिकरणका निमित्त डीजी प्रेमनाथ ठाकुरले बताए। बुद्ध जयन्ती शुभ दिन भएकाले सोही दिन उडान सुचारु गर्ने योजना बनाइएको उनको भनाइ छ। क्यालिब्रेसन उडान योजनाअन्तर्गत विमानस्थलमा जडान गरिएका सञ्चार उपकरणको जाँच, क्यालिब्रेसन उडान सुरु गर्ने, उडान भरेको विमानको दूरी जाँच, उडान भरेको विमानले प्रयोग गर्ने रुटको जाँच, उडान भर्दा र अवतरण गर्दा धावनमार्गमा जडान गरिएको लाइटिङलगायत परीक्षण हुनेछ। यसैगरी विमान कम्पनी, भन्सार, प्रहरी, अध्यागमनलगायतलाई विमानस्थलमा अपरेसनको टार्गेट मितिबारे जानकारी गराउने, ग्राउन्ड ह्यान्डेलिङ, फुड क्याटिरिङ, कार्गो एजेन्सीलगायतलाई आवश्यक तयारीका लागि निर्देशन दिने, क्यानलगायतबाट मानव संंसाधनको परिचालन गर्ने बताइएको छ। आईसीबी टु ठेक्का पाएको एरो थाई कम्पनीको टोली विमानस्थलमा आइपुगेका छन्। जडान गरिएका सञ्चार उपकरणको प्राविधिक जाँच गरिरहेको आईसीबी टु योजना प्रमुख प्रदीप न्यौपानेले बताए। भैरहवा विमानस्थलमा क्यालिब्रेसन उडानका लागि अन्तिम चरणमा पुगेका छौं उनले भने, फेब्रुअरी (फागुन) महिनाभित्र उडान सुरु गर्छौं। सञ्चार उपकरण ठिक रहेको अवस्था रहेमा क्यालिब्रेसन उडान सुरु गर्ने प्राधिकरणका निमित्त डीजी ठाकुरले बताए। विमानस्थलमा महिनौंअघि जडान गरिएका सञ्चार उपकरण छन्। केही बिग्रिएको पनि हुन सक्छन्, ठाकुरले भने, अहिले त्यसैको परीक्षण (ग्राउन्ड टेस्ट) भइरहेको छ।"
स्थानीय चुनाव समयमै गर्न राष्ट्रपतिको आग्रह,"काठमाडौं : राष्ट्रपति विद्यादेवी भण्डारीले स्थानीय तहको निर्वाचन समयमै सम्पन्न गर्न सरकारलाई सुझाव दिएकी छिन्। बिहीबार शीतलनिवासमा भएको भेटवार्तामा राष्ट्रपति भण्डारीले प्रधानमन्त्री शेरबहादुर देउवालाई संविधानअनुसार समयमै निर्वाचन गर्न सुझाव दिएकी हुन्। प्रधानमन्त्री देउवा राष्ट्रपतिलाई भेट्न साँझ शीतलनिवास पुगेका थिए। सो क्रममा निर्वाचनका विषयमा चासो राख्दै भण्डारीले संविधानको मर्मअनुसार समयमै तीनै तहका निर्वाचन गर्नुपर्ने बताएको राष्ट्रपतिका प्रेस सल्लाहकार टीका ढकालले जानकारी दिए। संविधानको मर्मबमोजिम स्थानीय निर्वाचन गर्नुपर्छ भन्नुभयो, राष्ट्रपतिको भनाइ उदृत गर्दै प्रेस सल्लाहकार ढकालले भने, संविधानको कार्यान्वयन हुनुपर्छ भन्ने राष्ट्रपतिको जोड रह्यो। प्रधानमन्त्री देउवाले स्थानीय निर्वाचनबारे दलहरूसँग परामर्श भइरहेको जवाफ दिएका थिए। संविधानको कार्यान्वयनमा सरकार अडिग छ, देउवाको जवाफ थियो, संविधानको भावनाबमोजिम नै निर्वाचन हुन्छ। करिब एक घण्टा भएको छलफलमा प्रधानमन्त्री देउवाले बुधबार सम्पन्न भएको राष्ट्रियसभाको चुनाव, संसद् अवरोध र देशको समसामयिक विषयमा राष्ट्रपतिलाई जानकारी गराएको ढकालले बताए। स्थानीय चुनावसँग किन डराइरहेछ गठबन्धन ?"
जनगणनामा नेपालचित्र,"जनगणनाले नेपालको तराई भूगोललाई सबैको आकर्षणको थलोको रूपमा देखाएको छ। राणा प्रधानमन्त्री चन्द्रशमशेरले नेपालमा युवा कति छन् ? कस्को जग्गाजमिन कति छ ? सरकारलाई कर बुझाउन सक्ने मानिस कति रहेछन् ? यस्तै प्रश्नको जवाफ खोज्न १९६८ सालमा जनगणना गर्ने उर्दी जारी गरे। सोहीअनुसार केही सरकारी कर्मचारी खटाए। पहिलो जनगणना गरियो। जंगबहादुरले पनि काठमाडौं उपत्यकालगायत केही ठाउँमा जनगणना लिए भनिन्छ। त्यसलाई जनगणनाको औपचारिक अभिलेखभित्र समेटिएको छैन। हरेक दशकमा जनगणना हुन्छ। यो १२औं शृंखला हो। यसमा समाजलाई प्रतिनिधित्व गर्ने अनेक प्रकारका तथ्यांक आउँछन्। नेपालमा तथ्यांकको प्रयोग गर्नुपर्ने निकायले यसलाई बेवास्ता गर्ने प्रवृत्ति पनि छ। जसले जनगणनामा हुने गरेको अर्बौंको खर्चको उपादेयतामा प्रश्न उठ्छ। असर सरकारी नीति योजना र विकासका कार्यक्रमहरूमा पर्छ। तथ्यांकमा भन्दा राजनीतिक आस्था र पहुँचका आधारमा नीति, योजना बनाइन्छन्। जुन टिकाउ हुँदैनन्। त्यसैले जनगणना केका लागि र किन गरिन्छ ? प्रश्न अहं छ। सुपरिवेक्षक २० दिन र गणक १५ दिन गरी जम्मा ३५ दिन नेपालीका घरघर पुगे। यसरी तथ्यांक लिइएको यो जनगणना सबैभन्दा ठूलो सर्वेक्षण हो। त्यसैले यसको नतिजा के कस्तो आयो भनेर सबैलाई चासो हुनु स्वाभाविक हो। जनगणना सकिएको ६२ दिन पछाडि केन्द्रीय तथ्यांक विभागले प्रारम्भिक नतिजा प्रकाशनमा ल्याएको छ। जसले नेपालको जनसांखिक चित्रलाई तथ्यांकबाट स्पष्ट पारेको छ। नेपालको तथ्यांकीय चित्र हेरेर समाजको विश्लेषण गर्ने आधार प्रारम्भिक नतिजाले दिएको छ। तराई भरिँदै, हिमाल पहाड रित्तिँदै जनगणनाले तराई भूगोललाई सबैको आकर्षणको थलोको रूपमा देखाएको छ। यसको अर्थ हिमाल र पहाडलाई छोडेर मानिस तराईतर्फ ओर्लिएका छन्। कुल जनसंख्याको ५४ प्रतिशत (५३६६) झापादेखि कञ्चनपुरसम्मका २० वटा जिल्लामा बसेका छन्। बाँकी ४६ प्रतिशत ताप्लेजुङदेखि दार्चुलासम्मका ५७ जिल्लामा छन्। यसले के देखाउँछ भने मधेसका समथर खेतीयोग्य फाँटहरू घरैघरले भरिए। पहाडका बेंसीहरू जंगलले भरिँदैछन्। जसले गर्दा अन्न भण्डारको रूपमा रहेको तराई कंक्रिट सहरको रूपमा विकसित हुँदैछ। कोदोदेखि चामलसम्मका खाद्यान्न आयात गर्नुपर्ने अवस्थामा छौं। जनसंख्याको यो असन्तुलित तथ्यांकले आर्थिक रूपमा नेपालको खाद्यान्न आयातलाई ह्वात्तैै बढाउनेछ। राजनीतिक प्रतिनिधित्व, राज्यको स्रोत साधनको वितरणमा हिमाल र पहाडहरू हेपिनेछन्। अबका हरेक चुनावमा संघीय र प्रदेशसभामा प्रतिनिधित्व गर्ने सांसदको संख्या जनसंख्या जस्तै घट्दै जाने निश्चित छ। संविधानमा हरेक २० वर्षमा पछिल्लो जनगणनाको नतिजाको आधारमा निर्वाचन क्षेत्रको पुनर्निर्धारण हुने व्यवस्था छ। जनसंख्याको आधारमा निर्वाचन क्षेत्र निर्धारण हुँदा तेह्रथुम जिल्लाको कुल जनसंख्या र बाँकेको बैजनाथपुर गाउँपालिकाको जनसंख्या झन्डै बराबर हुन जान्छ। गणनामा तेह्रथुममा ८९ हजार १ सय २५ र बैजनाथपुरमा ७० हजार ३ सय १५ नागरिक छन्। जनसंख्याको यस्तो असन्तुलित वितरणका कारण स्रोतसाधनको विभेदले कुनै पनि बेला नेपालमा भौगोलिक द्वन्द्वको सुरुआत हुनसक्छ। त्यसो भयो भने त्यसले गर्ने माग कल्पना गर्नेभन्दा धेरै भिन्न नहोला भन्न सकिन्न। सहर गाउँ पसेछ ! कुनै बेला नेपाललाई गाउँ नै गाउँले भरिएको देश भनेर पढिन्थ्यो, पढाइन्थ्यो। तर नेपालको परिचय त्यो रहेन। जनगणनाले पहिलो पटक त्यो पहिचानलाई खण्डित गर्यो। नेपाललाई सहरको देश बनाइदिएको छ। तथ्यांकले नेपालका दुईतिहाइ सहरवासी र एक तिहाइ मात्र गाउँवासी भएको देखाएको छ। अब नेपालका ६६०८ प्रतिशत सहरवासी भए भने ३३९२ प्रतिशत गाउँवासी। के साँच्चै दुईतिहाइ नेपालीले सहरी सुविधा पाए ? राज्य पुनर्संरचनाका कारण सरकारले २ सय ९३ नगरपालिका बनाउँदा गाउँवासी नेपाली एकाएक सहरवासी भए। नगरपालिकाभित्र बसोबास गर्ने सबै नागरिकलाई सहरी जनसंख्याभित्र समेटिएका छन्। ४ सय ६० वटा गाउँपालिकामा बस्ने नागरिकलाई गाउँको जनसंख्याभित्र समेटिएको छ। २०६८ सालको जनगणनामा १७०७ प्रतिशत सहरवासी र ८२९३ प्रतिशत गाउँवासी थिए। संघीय लोकतान्त्रिक गणतन्त्र नेपालले जारी गरेको संविधानपछि रातारात सरकारको बिनालगानी र कुनै सहरी सुविधाको वितरणबिना थप ४९ प्रतिशत सहरवासी भए। विगतको दशकमा नेपाली सहर पसेका होइनन्, सहरचाहिँ गाउँतिर पसेको हो। एकल परिवार, आधुनिक नेपाली हाम्रो परम्परागत संस्कार संयुक्त परिवारमा बस्ने हो। एउटै परिवारमा हजुरबा, हजुरआमा, बुवा, आमा, छोराछोरी बस्नुलाई गाउँ समाजमा इज्जत र प्रतिष्ठाकोे विषय बनाइन्थ्यो। तर त्यो मान्यतालाई जनगणनाको यो तथ्यांकले खण्डित गरिदिएको छ। आधुनिक समाजको परिचायकको रूपमा रहेको एकल परिवारतर्फ नेपाली द्रुतगतिमा अघि बढेको तथ्यांकले देखाएको छ। युवा जनसंख्याको बाहुल्य भएको बेला नेपालले आफूलाई समृद्ध बनाउने उपयुक्त समय हो। भनिन्छ, नेपालमा यो स्वर्ण युग ३५ वर्ष बाँकी छ। तथ्यांक भन्छ, नेपालीको एक परिवारमा अब करिब चारजना (४२५) सदस्यको मात्र बसोबास छ। दम्पती र दुई सन्तान मात्र एक परिवारमा बस्ने गरेका छन्। २०६८ देखि २०७८ को दशकमा परिवारको संख्या झन्डै एक चौथाइले (२४५७ प्रतिशत) वृद्धि भएको छ। यो दशकमा १३ लाख ३३ हजार ७ सय ५७ वटा नयाँ परिवार थपिए। परिवार संख्याको यो तीव्र वृद्धिले भन्छ, नेपालीको संयुक्त परिवार प्रणालीको अब अवशेष मात्र बाँकी छ। २०६८ मा ५६ लाख ४३ हजार ९ सय ४५ वटा परिवार भएकोमा २०७८ मा ६७ लाख ६१ हजार ५९ वटा परिवार भएका छन्। विदेश लम्किँदै महिलाका पाइला संविधानले राज्यका हरेक निकायमा महिलाको उपस्थिति ३३ प्रतिशत भनेको छ। त्यसले महिलालाई राज्यको निकायमा लोभलाग्दो उपस्थिति बनाएकै छ। स्थानीय तहमा झन्डै ४१ प्रतिशत महिला जनप्रतिनिधि निर्वाचित छन्। एमाले, कांग्रेस र माओवादी पार्टीका केन्द्रीय तहमा ३३ प्रतिशत महिला सहभागी भइसके। यसले महिलाका पाइला अगाडि बढ्दैछ भन्ने त देखाएकै छ। महिला यी स्वदेशका अवसरमा मात्र रमाउन नसकेको देखिन्छ। ४ लाख ६ हजार १ सय ६१ महिला पछिल्लो दशकमा बिदेसिए। तिनले कुन देशलाई गन्तव्य बनाए भन्ने कुरा जनगणनाको विस्तृत प्रतिवदेनमा आउला। अघिल्लो दशकमा विदेश गएकाभन्दा करिब ६ प्रतिशत बढी महिला बिदेसिएको देखिन्छ। तर यो दशकमा बिदेसिने पुरुष घटेका छन्। तथ्यांकका अनुसार अहिले २१ लाख ६९ हजार ४ सय ७८ नेपाली घरपरिवारभन्दा बाहिर अर्थात् विदेशमा छन्। जसलाई जनगणनामा अनुपस्थित जनसंख्या भनिएको छ। त्यसमध्ये पुरुष ८१२८ प्रतिशत छन् भने महिला १८२७ प्रतिशत छन्। घट्दो जन्मदर, जनसांखिक लाभांशको प्रमाण जनगणनामा जनसंख्या वृद्धिदर अप्रत्याशित रूपमा ओरोलो लागेको देखिन्छ। २०५८ को दशकसम्म द्रुत गतिमा वृद्धि भइरहेको (२ प्रतिशतभन्दा बढी) जनसंख्यामा २०६८ मै ब्रेक लागेको हो। त्यसबेला वार्षिक १३५ प्रतिशत वृद्धिदर थियो। त्यतिबेलै धेरैले यो वृद्धिदरलाई नेपालले जनसंख्या नियन्त्रणमा हासिल गरेको ठूलो उपलब्धिको रूपमा अथ्र्याएका थिए। तर पछिल्लो दशकमा नेपालको जनसंख्या वृद्धि १ प्रतिशतभन्दा कम अर्थात् ०९३ प्रतिशत छ। यसले के संकेत गर्छ भने नेपालको जनसंख्या अब संक्रमणकाल पार (पोस्ट ट्रान्जिसन फेज)मा छ। यस्तो अवस्थामा मृत्युदर पनि उसैगरी घट्छ। नेपालमा स्वास्थ्य सुविधाको बढ्दो पहुँचले मृत्युदर पनि घटेकै छ। जसका कारण युवा जनसंख्याको बाहुल्य बढेको छ। नेपालमा अब श्रम गरेर खान सक्ने (१५५९) उमेर समूहको जनसंख्या बढेको छ। यसको अर्थ बाल आश्रित र वृद्ध आश्रित अनुपात पनि घटेको छ। यो अवस्थालाई जनसांखिक लाभांशको अवस्था भनिन्छ। देशका लागि यो सुनौलो अवसर हो। युवा जनसंख्याको बाहुल्य भएको बेला नेपालले आफूलाई समृद्ध बनाउने उपयुक्त समय हो। सामान्यत यस्तो समय ३० देखि ४० वर्ष कायम रहन्छ। नेपालमा अझै यो स्वर्ण युग ३५ वर्ष बाँकी छ भनिन्छ। त्यसैले यो समयलाई देशको आर्थिक, भौतिक विकासका लागि अत्याधिक उपयोग गर्नुपर्ने हुन्छ। खाँचो राजनीतिक बहसको नेपालको नीति निर्माणको उपल्लो थलो राजनीतिक पार्टी र तीनै तहका सरकार हुन्। त्यसैले जनगणनाको ताजा तथ्यांकले देखाएको नेपालको भावी चित्रका बारेमा सबै पार्टी जानकार हुनुपर्छ। यसलाई नै प्रधान विषय बनाएर बहस, छलफल र नीतिहरू बन्नुपर्छ। राजनीति जनताका लागि गर्ने हो। तर जनता कहाँ के कति छन् र कस्तो अवस्थामा छन् ? हेक्का नराखी गरिएको राजनीति दीर्घकालीन र पारदर्शी हुन सक्दैन। हिमाल र पहाडका सांसद र स्थानीय तहका जनप्रतिनिधिले खोज्नुपर्यो, हाम्रा मतदाता कहाँ गए ? किन मेरो निर्वाचन क्षेत्र, पालिका छोडेर बसाइँ सरे ? के कुराको असुविधा भयो उनीहरूलाई ? त्यसमा आफ्नो र राज्यको तर्फबाट के कस्तो पहल र नीतिको जरुरी छ ? यस्ता बहस चलाएर निचोढ निकाली अघि बढ्नु पर्छ। तराई र सहरी क्षेत्र जहाँ मानिसको चाप बढ्दो मात्रामा छ। त्यहाँका राजनीतिक दल र जनप्रतिनिधिले पनि सोच्नुपर्यो कि बसाइँ सरेर आएका मतदातालाई कसरी व्यवस्थित गर्ने ? उनीहरूको दैनिकीलाई कसरी सहज बनाउने ? तीव्र गतिले वृद्धि भइरहेको जनसंख्यालाई शिक्षा, स्वास्थ्य र रोजगारीका नयाँ अवसर कसरी उपलब्ध गराउने ? यस विषयमा राजनीतिक दल र तीनै तहका सरकारले गम्भीरतापूवर्क ध्यान दिनु जरुरी हुन्छ। सन् १८७९ मा अमेरिकाका संसद्मा सांसद कक्सले जनगणनासम्बन्धी विधेयकका पक्षमा बोलेका थिए। उनले भनेका थिए, जनगणना नभएको देशमा सुशासन कायम गर्न सकिँदैन। यसले जनगणनाबाट प्राप्त तथ्यांकको महत्त्वलाई सबैले बुझ्ने गरी दर्शाएको छ। नेपालमा पनि ठूलो खर्चमा तथ्यांक संकलन गरिन्छ। त्यसको उपयोग भने नहुने प्रवृत्ति छ। त्यसलाई निरुत्साहित गर्नुपर्छ। यिनै तथ्यांकलाई सुशासन कायम गर्ने आधारको रूपमा विकास गर्नुपर्छ।"
योजनाले भुलेको पाटो,"विकासमा राज्यवाद र बजारवाद दुवै अति हुन् भन्ने मान्यता मध्यस्थ मार्ग हो। उत्पादन तथा वितरण प्रक्रियामा राज्यको नियन्त्रण नियोजित अर्थतन्त्र हो। योजनाबद्ध विकासको आवधारणा अर्थतन्त्रमाथि राज्यको हस्तक्षेपमार्फत लगानी, उत्पादन, मूल्यशृंखला विकास, वितरणजस्ता प्रक्रियालाई अपेक्षित दिशामा निर्दिष्ट गरिन्छ। बोल्सेभिक क्रान्तिपछि छिटो आर्थिक विकासका लक्ष्य प्राप्त गर्न योजनालाई रणनीतिका रूपमा अपनाउन थालियो। साविक सोभियत संघ, चीन, उत्तर कोरिया, पोल्यान्ड, पूर्वी जर्मनीलगायतका साम्यवादी मुलुकहरूले नियोजित आर्थिक क्रियाकलापमार्फत विकास र समृद्धिको बाटो समाए। विकासको यस मोडेलमा राज्य विकासको एकल प्रदायता हुन्छ। सर्वसाधारण विकासका उपभोक्ता हुन्। तर १८औं शताब्दीदेखि युरोपमा विकास भएको स्वतन्त्रतावादी अर्थतन्त्र (लेसेज फेएर इकोनोमी) ले चाहिँ आर्थिक प्रक्रियामा राज्यको हस्तक्षेपले वैयक्तिक उत्साह मार्छ। आर्थिक विकास सुस्त हुन्छ भन्ने मान्यता राख्छ। सरकार साधन विनियोजनको कुशलता देखाउन सक्दैन। पैसाको मूल्य खोज्न सक्दैन। राज्य बाहिरका पात्र बजार संकेतका आधारमा उत्पादनवितरण चाखमा स्वचालित हुन्छन्। यही अवधारणाको जगमा पुँजीवाद विकास भएको मानिन्छ। पुँजीको महŒव स्वामित्व र आर्जनसँग रहन्छ। श्रम, प्रविधि र अन्य साधनलाई चलायमान बनाई उपयोगिता सिर्जना गर्न पुँजी एउटा ऊर्जा हो। आर्थिक विकासका सन्दर्भमा परस्पर प्रतिस्पर्धी यी दुई अवधारणामा विश्व विभाजित थियो। नन्कम्युनिष्ट मेनिफेस्टो र किन्जवादको विकासपछि आर्थिक वृद्धि र विकासको प्रायोगिक मध्यस्थ मार्ग खोजिन थालियो। विकासमा राज्यवाद र बजारवाद दुवै अति हुन् भन्ने मान्यता मध्यस्थ मार्ग हो। समकालीन विश्वमा पुँजीवादी भनी कहलिएका अमेरिका, अस्ट्रेलिया, न्युजिल्यान्डमा पनि लेसेज फेयर छैन भने सोभियत संघको जस्तो राज्यवाद साम्यवादी चीनमा पनि पाइँदैन। उदार भनिएका विकसित अर्थतन्त्र मात्र होइन, नेपालजस्ता मुलुकहरू पनि उन्मुक्त बजार र साँघुरो राज्यको टनेल भिजनबाट माथि उठ्न चाहेका छन्। बजारका सम्भावना पनि उपयोग अनुशासित रूपमा उपयोग गर्न चाहन्छन्। नीति नियमन एवं सामाजिक सुरक्षामा केन्द्रित हुने बाटो अपनाइरहेका छन्। कतै यो उदारीकृत समाजवाद र कतै अनुशासित बजारवाद कहलिएला ? त्यसैले योजनाबद्ध विकास राज्य पात्रको एकल भूमिका होइन। बरु राज्य संरचना बाहिरका पात्रहरू उपयोग गर्ने, उनीहरूको सम्भावना खोज्ने, उनीहरूलाई सहजीकरण गर्ने र कतिपय अवस्थामा सहकार्य गर्ने पद्धति हो। वैयक्तिक स्वतन्त्रताको रक्षा गर्दै सामाजिक न्याय र कल्याणकारिताको विस्तार गर्ने आर्थिक प्रणाली हो। यो स्वतन्त्रता र नियमनको मध्यस्थ मार्ग हो। नेपालमा योजनाबद्ध विकासको अभियान सुरु भएको ६५ वर्ष पुगिसकेको छ। प्रारम्भमा राज्यको फराकिलो क्रियाकलापसाथ आर्थिक वृद्धिको रणनीति अवलम्बन गरिएको थियो, राज्य सुसारे थियो। तेस्रो योजनादेखि राज्य, पञ्चायत (स्थानीय तह) र निजी क्षेत्रको भूमिका खोज्न थालियो। विकासको सुरुका चरणमा जुनसुकै अर्थतन्त्रमा राज्य सुसारे हुन्छ। निजी तथा सामुदायिक क्षेत्र विकास भइसकेको हुँदैन। किन्जले भनेझैं दीर्घकालमा निजी क्षेत्रमार्फत पूर्ण रोजगारी प्राप्त गर्न पनि अल्पकालमा राज्यको लगानी चाहिन्छ। यही अवधारणाबाट नेपालको योजना प्रणाली प्रभावित हुँदै आएको छ। लोकतन्त्रको पुनस्र्थापनापछि उदार राजनीतिक परिवेशमा आर्थिक क्षेत्रले पनि उदार वातावरण पायो। आठौं योजनाले अर्थतन्त्रमा संरचनात्मक परिवर्तनका साथ विकासमा बहुपात्र प्रणालीको सुरु गर्यो। अर्थतन्त्रमा लगानी, उत्पादन तथा आपूर्तिको प्रक्रिया सरल बनाइयो। सरकारले सम्पादन गर्दै आएका परम्परागत आर्थिक कामबाट हात झिक्दै आयो। उदार आर्थिक वातावरणमा निजी क्षेत्रले लगानीको वातावरण पायो। परिणामतः उत्पादन, रोजगारीलगायत आर्थिक उपलब्धि देखियो। आठौैं योजना नै यस्तो योजना थियो, जसले आर्थिक वृद्धिको लक्ष्य झन्डै पूरा गयो (५१ प्रतिशतको लक्ष्यमा ४९ प्रतिशत)। अहिलेसम्म पनि नेपाली अर्थतन्त्रमा जे जति उपलब्धि शिक्षा, स्वास्थ्य, नागरिक उड्डयन, सञ्चार प्रविधि, वित्तीय क्षेत्रमा देखिएका छन्, ती आठौं योजनाका नीति नतिजा हुन्। तर यसपछि नेपालको आर्थिक विकासका घोषित र गर्भित प्रक्रिया फरक देखिन पुग्यो। सबै आवधिक योजनाले सरकारको कार्यक्षेत्र घटाउने काम गरे। निजी तथा सामुदायिक क्षेत्रको भूमिका विस्तार गर्न थाल्यो। साथै, सरकार ठूलो लगानी चाहिने र प्राविधिक जोखिमका क्षेत्र एवं सामाजिक न्यायमा सीमित रहने रणनीति घोषणा गरे। पन्ध्रौं योजनाले विशेष महत्तवाकांक्षा राखेको छ। संविधान कार्यान्वयनपछिको पहिलो पूर्ण योजना भएकाले विकासका लक्ष्यहरूलाई धक फुकाएर समावेश गरिएका छन्। सरकारहरू आफ्नै नीति, दर्शनमा इमानदार प्रतिबद्धतामा देखिएनन्। त्यसैले निजी क्षेत्रलाई नियमनमा ल्याउने, निजी तथा सामुदायिक क्षेत्रले सम्पादन गर्ने क्रियाकलापलाई सहजीकरण गर्नेजस्ता कार्य छायाँमा परेका छन्। लक्ष्य घोषणा गरेपछि उपलब्धि स्वतः हात परिहाल्छ भन्ने सोच राखिन्छ। सीमित आर्थिक घरानाले मात्र नीति लाभको पहुँचमा छन्। उदारीकरणमा राज्यले अवलम्बन गर्ने योजना प्रणाली एकांगी हुँदैन। घोषित र गर्भित भन्ने पनि हुँदैन। राज्य आर्थिक विकासको मियोमा रहेर अन्य आर्थिक पात्रलाई सम्भावना उपयोग गर्ने वातावरण बनाउनु पर्छ। आर्थिक गतिविधि आक्रामक रूपमा चलायमान गराउनु पर्छ। ता कि छिटो सहज रूपमा नागरिक आवश्यकता पूरा गर्न सकियोस्। अर्थतन्त्रको नयाँ सम्भावना पछ्याउन सकियोस्। इकोनोमिक डबल टायमको समयसीमा छोटो बनाउन सकियोस्। नेपालमा नीति कार्यक्रम घोषणा गर्दा निजीसामुदायिक क्षेत्रको भूमिका उल्लेख गरिएको छ। तर पनि उनीहरूलाई परिचालन गर्ने सन्दर्भमा वार्षिक विकास कार्यक्रमले कहिल्यै ध्यान दिएन। आर्थिक क्रियाकलाप न उच्च न समावेशी भए। कहाँ कमजोरी भयो र कहाँ चाहिँ राम्रा क्रियाकलाप भए भन्ने गहन विश्लेषण गरिएन। न योजना समीक्षा वा बजेट विवेचनामा यी विषयले कार्यसूची पाए। पन्ध्रांै योजनाले विशेष महत्त्वाकांक्षा राखेको छ। संविधान कार्यान्वयनपछिको पहिलो पूर्ण योजना भएकाले विकासका लक्ष्यहरूलाई धक फुकाएर राखिएका छन्। आर्थिक विकासका संवाहकका रूपमा निजी तथा सामुदायिक क्षेत्रको विस्तृत भूमिका उल्लेख गरिएका छन्। करिब १० हजार अर्ब रुपैयाँको लगानी अनुमानमा सार्वजनिक क्षेत्रको करिब ३९ प्रतिशत र बाँकी ५५ प्रतिशत जति निजी र ५ प्रतिशत सहकारीको लगानी आँकलन गरिएको छ। चालू आर्थिक वर्ष पन्ध्रौं योजना कार्यान्वयनको तेस्रो वर्ष हो। अर्को साउनबाट सोह्रौं योजना तर्जुमाको कार्य सुरु हुन्छ। करिब ९ प्रतिशतको आर्थिक वृद्धि, एकल अंकमा गरिबीको लक्ष्य पूरा गर्न उत्पादनउपभोगका सबै क्षेत्रलाई पूर्वाधार जोड्दै योजनाको लक्ष्य पूरा गर्नेतर्फ अभिमुख हुने रणनीति चाहिन्छ। यसो भए मात्र दीर्घकालीन लक्ष्यको पृष्ठाधार तयार हुन्छ। ६१ प्रतिशत भूमिका निर्वाह गर्ने निजी र सहकारी क्षेत्रका विषयमा पनि छलफल भएको छैन। न त विकास समस्या समाधान समितिका कुनै बैठकमा राज्य संरचना बाहिरका पात्रको विषयले प्रवेश पाएको छ। के समस्या नभएर यसो भएको हो ? वा नबुझेर यसो गरिएको हो ? के आवश्यक नै नभएर त्यसो गरिएको हो ? वार्षिक विकास कार्यक्रम (बजेट) योजना कार्यान्वयनको आधार हो। सबैजसो नीति कार्यक्रमलाई प्राण भर्ने संयन्त्र बजेट नै हो। बजेट तर्जुमाको विषयलाई राजनीतिक रूपमा मात्र नहेरियोस् भनेर स्रोत समिति, योजना आयोगजस्ता प्राविधिक संयन्त्र क्रियाशील छन्। त्यहाँ पनि टेजेरी व्यवस्थापनभन्दा बाहिर गएर समग्र अर्थतन्त्र क्रियाशील पार्ने पाटो छुट्न गएको छ। योजना आयोग र अर्थ मन्त्रालयको नेतृत्व यसबारे बेजानकार हुन् भन्न मिल्दैन। कतिपय अवस्थामा त आयोगका जानकारहरू नै मन्त्रालयको नेतृत्वमा पुगेका छन्। अन्य अवस्थामा पनि सरकारको विश्वास जितेका व्यक्तिहरू नै आयोगको प्राविधिक नेतृत्वमा रहँदै आएका छन्। तर निजी क्षेत्र विकास इन्जिन हो। सामुदायिक क्षेत्रसँग सामाजिक ऊर्जा परिचालन गर्ने सामथ्र्य छ। सरकारले यीबारे खासै ध्यान दिएको छैन। राज्य संरचना बाहिरका पात्र प्रोत्साहित हुनुपर्छ, पुल्पुलिनु वा उन्मुक्त हुनु हुँदैन। तर वास्तविकतामा ६१ प्रतिशत आलोचनामा पनि र प्रोत्साहनमा पनि छुट्यो। नीति संयन्त्र कसरी क्रियाशील छन् ? उत्पादनमूल्यशृंखला विकासवितरणको प्रक्रिया कसरी व्यवस्थित बनाउने ? भन्ने चाहिँ छुटेको छ।  लेखक नेपाल सरकारका पूर्वसचिव हुन्।"
सीके राउतसँग नागरिक अपेक्षा,"राजनीति एउटा खेतीयोग्य जमिन हो। जसमा सीके राउतका विचार, सिद्घान्त, दर्शनको खेतीबाली जनताले चाहेबमोजिम हुनु आवश्यक छ। नेपालको राजनीतिक वृत्तमा सीके राउत (चन्द्रकान्त राउत) परिचित नाम हो। उनी बेलाबेलामा चर्चामा आउने गरेका छन्। हालै उनले संघीय खानेपानी तथा ढल व्यवस्थापन आयोजना, जनकपुरका निमित्त प्रमुख राजेश कुशवाहलाई दलबलसहित अपमानजनक किसिमले करिब एक घण्टा बजार परिक्रमा गराए। त्यसपछि उनको कार्यशैलीमा कुरा हुन थाले। पुल्चोक इन्जिनियरिङ क्याम्पसबाट इन्जिनियरिङमा स्नातक हँुदै उनले जापानबाट स्नातकोत्तर र बेलायतको चर्चित विश्वविद्यालय अक्सफोर्डबाट कम्प्युटर विज्ञानमा पीएचडी उपाधि प्राप्त गरेका छन्। अमेरिकामा वैज्ञानिकको काम छोडी नेपालमा राजनीतिक क्रियाकलापका अनेक कार्य गरी चर्चामा आउनुलाई सर्वसाधारणले पनि अशोभनीय ठानेका छन्। सुशासनको प्रतीक्षामा बसेका नेपाली नागरिकका लागि योभन्दा दुःखद् कुरा अरू केही हुने छैन। उनले बुलन्द गरेका आवाजले मधेस मात्र होइन, सम्पूर्ण नेपालमा असहज अवस्था उत्पन्न हुने गरेको छ। नेपालमा केही नेता र कार्यकर्ता पढेलेखेका छन्। पद्धति र प्रणालीमा ती नेताबाट राजनीतिक विकासक्रम हुनेमा सर्वसाधारण आशावादी छन्। कारणवश ती आशामा कुठाराघात भयो भने ? विषय सोचनीय छ। प्राविधिक विषयको विद्यार्थी भइकन पनि उनमा आध्यात्मिक विचार छ होला। उनका विचार र सिद्धान्तलाई जुन रूपले बुझेका थियौं, केही महसुस गर्न पाएका छैनौं। गान्धीवादबाट समेत ओतप्रोत भएको प्रमाण उनका लेख, आलेख, पुस्तकबाट ज्ञात थियौं। अहिंसा, गान्धीत्व र गान्धीवाद छ भन्ने विश्वास भ्रममा परिणत भयो। स्वतन्त्र मधेसको नाममा राउतले सञ्चालन गरेका गतिविधिलाई सरकारले राष्ट्रियताविरुद्ध भन्दै जेलसमेत हालेको थियो। मातृभूमिलाई लाञ्छनासमेत लगाएपछि राजनीति गर्ने व्यक्ति भनेर कसरी बुझ्ने ? यी गतिविधिबाट केवल शक्तिमा रहन चाहेको स्पष्ट हुन्छ। मधेसको पक्षमा जनमत एकत्रित गर्ने भन्ने बुझाउँछ। मधेसमा लोकतान्त्रिक मूल्यमान्यता जस्ता सुशासनका क्रियाकलाप अगाडि बढाउने विषयमा उनको नेतृत्व आवश्यकता देखिएको थियो। जुन यी र यस्ता खाले घटना गराउँदै जाने हो भने राउत र राजनीतिक संरक्षणमा हुर्केका दलका गलत सोच भएका व्यक्तिमा के फरक देखियो त ? अनियमितता र भ्रष्टाचारको न्यूनीकरण हुँदै सुशासनको पालना नै हरेक राजनीतिक दलको मुख्य एजेन्डा हुन्। सम्पूर्ण नेपालीको एउटै मात्र चाहना पनि यही हो। अहिलेसम्म जनताले चुनाव, भाषण, प्रतिवेदन र समाचारमा सुन्नबाहेक पाएका छैनन्। राउतमा जनताको विश्वास छ, उनको व्यक्तित्वमा जनताको भरोसा छ। उनको योग्यता, सीप र दक्षतामा पूर्ण भरोसा पनि छ। जुन मधेसमा देखिएको जनमतले नै छर्लंग पारेको छ। जसका कारण उनी शक्तिको केन्द्रमा छन्। उनको दलका कार्यकर्ताले सरकारी कार्यालयका एक निहत्था र नीति, विधि अनि पद्धतिले बाँधेका निरीह कर्मचारीलाई दलबलसहित नांगेझार पार्नु कति जायज हो ? अझ बजार परिक्रमासमेत गराउनु सुहाउने कार्य हो ? प्रश्न उब्जिएका छन्। अनियमितता, भ्रष्टाचार र अपारदर्शी काम भएका हुन सक्छन्। यद्यपि दलका कार्यकर्ताले गरेको क्रियाकलाप चाहिँ शतप्रतिशत गलत छ। नियमन र कारबाही गर्ने अनेक विधि पद्धति निकाय र कार्यालय छन्। दूधको दूध पानीको पानी गर्दिएको भए उत्तम हुने थियो। राजनीति एउटा खेतीयोग्य जमिन हो। जसमा राउतका विचार, सिद्धान्त, दर्शनको खेतीबाली जनताले चाहेबमोजिम हुनु आवश्यक छ। उनले गरेका उत्पादन फाइदाजनक र पोषणयुक्त बाली भए राम्रो। त्यसको बिउ र बालीको खोजी हुने अवस्था भयो भने त्यो सराह्रनीय हुनेछ। नत्र तपाईंको न बीउ रहनेछ न त बाली नै। विद्यमान राजनीतिक व्यवस्था अझ भनौं तराईमा देखिएका राजनीतिक दल र बेलाबेलामा फुट्ने दलबाट वाक्क दिक्क भएका छन् मधेसी जनता। दलले त आफ्नो सिद्धान्त, दर्शन र आदर्शले नैतिकरूपमा आफूलाई अब्बल साबित गर्दै जानुपर्छ। राउतले दलबलसहित शक्ति प्रदर्शन गरेर निरीह कर्मचारीमा आफ्नो सिद्धान्तभन्दा बल लाद्नु कति जायज ? यसो हुँदा दललाई जनमतले अल्पमतमा पार्नेछन्, यो यथार्थ उनले बुझेकै होलान्। नभए बुझ्नुपर्छ। समय परिवर्तन भइसकेको छ, जुन राउतले भोगेभन्दा भिन्न छ। जान्दाजान्दै पनि भक्त वा पार्टीमा लागेका अवसरवादी व्यक्तिहरूले उनलाई पनि त्यस्तै बनाउन सक्छन्। चनाखो बन्नुपर्ने आँखा नेतृत्वकर्ताका रूपमा राउतसँग हुनुपर्छ। शक्तिको प्रयोग अनावश्यक स्थानमा वा दुरुपयोग गर्ने जोकोहीलाई पनि त्यसको प्रतिफल पक्कै राम्रो आउने छैन। सीके राउतलाई जनताले कसरी बुझेका छन् ? अब कसरी बुझ्नेछन् ? भन्ने कुरा तपाईंका क्रियाकलापमा निर्भर हुन्छन्। त्यसैले तपाईंले यी र यस्ता क्रियाकलाप निर्विकल्प बन्द गर्नुपर्छ। विश्व इतिहासमा नामुद विश्वविद्यालयमा अध्ययन गरेको, आध्यात्मिक र धार्मिक सिद्धान्तले ओतप्रोत विद्वत् तपाईंको व्यक्तित्वबाट यस्ता काम आगामी दिनमा हुने छैनन्। दोहोरियो भने जनताले हरेक काममा असफल साबित गराउने छन्। असक्षम नेतृत्वको प्रतिफल युगौंसम्म हुने गर्छ। जे र जसले तपाईंजस्तो विद्वान्लाई राजनीतिमा होमिन बाध्य बनायो, त्यसले सायद गन्तव्य पनि देखाएकै होला। तपार्इंको सिद्धान्त अनियमितता, भ्रष्टाचार र कुशासनविरुद्ध होस्।"
चिसोमा घरेलु कामदार,"केही दिनअघि कामविशेषले चिनजानका आफन्तकोमा पुगें। पुस महिना सुरु भएको थियो। चिसो राम्रैसँग बढिसकेको थियो। १३१४ वर्षकी नानी भाँडा माझिरहेकी थिइन्। उनी घरेलु सहयोगी हुन् भनेर छुट्याउन समय लागेन। अघिल्लो वर्ष त्यही घरमा तातोपानी आउने बिजुलीधारा भर्खर जडान गरिएको थियो। त्यो राम्रो र सजिलो हुन्छ तपाईं पनि जोड्नुहोस् भनेर ती घरधनीले मलाई सल्लाह दिन भ्याएकी थिइन्। ती सानी नानी भाडा माझ्दै गर्दा पुलुकपुलुक मतिर हेर्थिन्। पानी चिसो भएर हात कठ्यांग्रिएको संकेत गरेको झैं भान भयो। तातोपानी आउने धारा नदेखेपछि आफन्तलाई सोधें, पोहोर तातोपानी आउने धारा राख्नुभएको थियो हैन र ? खै अहिले त देखिनँ नि ? बिग्रियो कि ? उनले हातको इशाराले चुप लाग्न भनिन्। कुराको सिलसिलामा ती नानीलाई गाउँबाट पढाइदिने सर्तमा ल्याएको बुझें। पढाएबापत आफूले सकेको काम गर्नुपर्ने रहेछ उनले। ती आएपछि काम गर्ने भइहालिन्, किन बिजुलीको बिल बढी उठाउने ? भनेर तातोपानी आउने धारा निकालेछन्। आफन्त भनिएकी घरधनी दिदीका कुरा सुनेपछि बिनापैसाको सल्लाह दिन पछि परिनँ। यस्तो चिसो छ, चिसोपानीकै कारण यी नानी बिरामी परिन् भने ? तपार्इंले बिजुलीको पैसा हिसाब गर्नु त हुन्छ तर उपचार गर्नु पर्दा लाग्ने खर्च सोच्नुभएको छ ? बिरामी पर्दाको समय घरको काम कसले गर्नुपर्छ ? त्यस्तै, चिनेकै एउटा घरमा घरेलु कामदारको रूपमा ६० वर्ष उमेर कटेकी महिला बस्छिन्। घरमा लुगा धुने मेसिन छ, तर बिजुली र पानी धेरै खर्च हुन्छ भन्ने सोच ती घरधनी महिलामा छ। कामको भार पनि पुग्दैन भनेर मेसिन चलाउँदैनन्। ती महिलालाई चिसो पानीले लुगा धुन लगाइन्छ। बालिका र वृद्धाका यी दुई घटना प्रतिनिधि मात्र हुन्। टोलतिरको घरहरूमा कहिलेकाहीँ काम विशेषले जाँदा यस्ता घटना प्रशस्त देखिन्छन्, भेटिन्छन्। सोलारबाट पानी आउने धारो भान्सामा हुन्छ तर बाहिरपट्टि चिसो पानी आउने धारामा भाडा माझ्न र लुगा धुन लगाइन्छ। तातेको पानी यसै खेर गइरहेको हुन्छ। सोच फराकिलो हुन नसक्दाका परिणाम हुन् यी। आफूलाई गाह्रो अरूलाई जेसुकै होस्, पैसा तिरेर काम लाएकै हो भन्ने मानसिकता कहिले बदलिएला ? प्रत्येक वर्षको जाडोमा धेरै जोडी बाक्ला पञ्जा फटाएकी हुन्छु। तराईमा जन्मीहुर्केर होला, राजधानीको चिसोसँग असाध्यै डर लाग्छ। अझ चिसो पानीसँग। छोराछोरीलाई चाहिँ चिसो लाग्ला भनेर धेरै सचेत हुन्छौं। काम गर्न राखेका छोराछोरीकै उमेरका बालबालिकाबारे किन यत्ति विधि अनुत्तरदायी बन्छौं ? हामी र छोराछोरीलाई हुने चिसो अरूलाई हुँदैन ? बुबाआमालाई लाग्ने चिसो अरूका आमाबुवालाई लाग्दैन ? सन्तान अरूको घरमा यसरी नै काम गर्न पुग्दाको अवस्था यस्तै व्यवहार पाए भने के होला ? अरूका सन्तानलाई काम लगाउने कुन अभिभावकले सोचेको होला ? अर्काको घरमा घरेलु श्रमिक बनाएर पठाउँदा कुन अभिभावकको मन अमिलो नहोला ? आफूसँग पुग्ने भए किन अर्काको जुठोभाँडो गर्न पठाउँछन् विद्यालय जाने उमेरका छोराछोरी ? हाम्रोमा कामधन्दा गर्न आएनन् भने यिनीहरूको चुलोमा आगो बल्दैन भन्ने अहंकारले हामी जेलिएका छौं। सोच्दैनौं कि यिनले सजिलो बनाइदिएका छन्। छोराछोरीको लालनपालन र शिक्षादीक्षाका लागि होस् वा घरव्यवहार धान्न, उमेर कटेका आमाहरूले अर्काको घरमा गएर बिहानबेलुका काम गर्नुपर्छ। यो रहर होइन। बाध्यताभित्र धेरै पीडा लुकेका छन् भनेर बुझेका पनि हुन्छौं। बुझेपछि पनि हामी उनीहरूबाट झन् फाइदा उठाउन खोज्छौं किन ? त्यसो गर्नेमा सबैभन्दा बढी शिक्षित, राम्रो जागिर र आर्थिक अवस्था हुनेहरू अनि समाजका प्रतिष्ठितहरू नै देखिन्छन्। हाम्रोमा कामधन्दा गर्न आएनन् भने यिनीहरूको चुलोमा आगो बल्दैन भन्ने अहंकारले हामी जेलिएका छौं। सोच्दैनौं कि यिनले सजिलो बनाइदिएका छन्। कठ्यांग्रिँदो जाडोमा पुराना कपडा लगाएर बिहानै काम गर्न आउँदा ती पाइला कति गह्रौं भए होलान् ? उल्टै गर्वसाथ ठूलो स्वरमा भन्छौं पैसा दिएर त लगाएको हो नि। सित्तैमा लगाएको छैन क्यारे। श्रम सबैले स्तरअनुसार गर्नैपर्छ। जो कोहीले स्तरभन्दा माथि महत्त्वकांक्षा राख्नु उसको कमजोरी हुन जान्छ। कामको सम्मान सबैले गर्न सके सायद कोही पनि हेपिनुपर्ने थिएन। विकसित देशहरूमा कामको सम्मान सबैले गर्ने हुँदा सानो काम गर्नेले हेपिनुपर्ने अवस्था सिर्जना हुँदैन। हाम्रोजस्तो विकासोन्मुख मुलुकमा श्रम गरेर खानेहरूले चारैतिरबाट अपहेलित हुनुपर्ने अवस्था छ। धनसम्पत्ति र प्रतिष्ठाको आधारमा निमुखालाई हेप्दै र अमानवीय व्यवहार गर्दै आएका छौं। यस कुरामा शिक्षितहरूको पनि आँखा खुल्न सकेको छैन। राज्य त बेखबर नै छ भन्दा फरक नपर्ला। संविधानमा उल्लिखित श्रमसम्बन्धी व्यवस्था र सबैको सम्मानपूर्वक बाँच्न पाउने अधिकार व्यवहारमा लागू भएको पाइँदैन। होटलभित्र गएर हेर्र्यौं भने १४१५ वर्षका बालबालिका आफूभन्दा ठूला भाँडाका रास चिसो पानीले सफा गरिरहेका हुन्छन्। तिनका हात चिसो र चिसो पानीले थाहा नपाउने भइसकेका हुन्छन्। त्यही भएर आधा भाँडा जुठो नै हुन्छन्। भाँडा जुठो राखेकोमा साहुको थप्पड पनि थपिन्छ तिनमाथि। तिनको दिमागमा थप्पड दिनुको साटो एक जोर लामो पञ्जा र खुट्टामा एक जोर तातो मोजा अनि गमबुटको व्यवस्था गरिदिन किन आउँदैन ? सरकारी कर्मचारी, पार्टीका नेता, विद्यार्थी नेता, अधिकारकर्मी, सामाजिक संस्थाका प्रतिनिधि होटल पुगिरहेकै हुन्छन्। बालश्रमिकलाई कस्तो प्रकारको निकृष्ट श्रममा लगाइएको हुन्छ, एक दृष्टिसम्म फाल्दैनन्। तिनका बारेमा कसले बोलिदिने र सुनिदिने ?"
२० औं आहा रारा गोल्डकप : मनाङ र एपीएफ उपाधीकालागि भिड्दै,"काठमाडौँ : २० औं संस्करणको आहा रारा गोल्डकपमा विभागीय टोली सशस्त्र प्रहरीको एपीएफ र मनाङ मस्याङ्दी क्लब उपाधिकालागी पोखरा रंगशालमा शनिबार भिड्दै छन्। आहा रारा गोल्डकपमा ६ पटक च्याम्पियन बनीसकेको मनाङसंग १४ वर्षपछि फाइनलमा पुगेको एपीएफ पहिलो पटक उपाधी जितेर इतिहास रच्ने दाउँमा छ। नेपाल पुलिस क्लबसंग बराबरी ६ पटक च्याम्पियन रहेको मनाङ सातौं पटक च्याम्पियन बनेर आहा रारा गोल्डकपमा सर्वाधिक उपाधि विजेताको ताज पहिरने रेकर्ड कायम गर्न आतुर छ। यसको छिनो फानो भने शनिबार दुबै टोलीका खेलाडीले गर्ने प्रदर्शनमा निर्भर रहने छ। पोखरामा शुक्रबार आयोजित पत्रकार सम्मेलनमा दुबै टोलीका प्रशिक्षक र टिम कप्तानले आआप्नो दाबेदारी प्रस्तुत गरे। पत्रकार सम्मेलनबा बेल्दै एपीएफका प्रशिक्षक कुमार थापाले आप्नो खेलाडीले एक पछि अर्को खेलमा सुधार गर्दै आएको र आहा रारा गोल्डकपमा पनि तीन खेल जितेर फाइनलमा पुगेकोले पहिलो पटक उपाधि जितेर इतिहास रच्ने दाबी गरे। कठिन परिस्थितिमा जसरी आयोजक सहारा क्लबले कडा मेहनत गरेर प्रतियोगिताको आयोजना गरेको छ उसै गरि मेहनत गरेर आप्नो टिमले उपधि जित्ने प्रशिक्षक थापाले सुनाए। आप्नो खेलाडी सबै उतिकै मेहनती र अब्बल रहेकोले पनि जित आप्नै टिमको हुने उनले बताए। मनाङका विदेशी प्रशिक्षक फुजा तोपेले पनि एपीएफका प्रशिक्षकको भनाइलाई पुष्टि हुने गरी एपीएफका खेलाडीले एक पछि अर्को खेलमा सुधार ल्याउँदै गएकोले आप्नो टिमलाई राम्रो प्रदर्शन गर्न दवाब रहेको बताए। हाम्रो खेलाडीले उत्कृष्ट प्रदर्शन गरिरहेकोले शनिबार उपाधि जित्ने गरी तयारीमा रहेको पनि उनले सुनाए। मनाङका कप्तान विमल रानाले आप्नो होम मैदानमा पुन जित निकाल्दै सर्वाधिक च्याम्पियन बन्ने गरी मैदानमा उत्रने सुनाए। एपीएफ राम्रो टिम रहेको र त्यसै अनुसार आफुहरु पनि तयारी रहेको उनले बताए। आफु कप्तान हुँदा ट्रफी उचालेर नयाँ रेकर्ड कायम गर्न आफु आतुर रहेको पनि उनले सुनाए। बिहीबार आर्मी संगको खेलको सुरुकै ९ मिनेटमा पाएको पेनाल्टी मिसले दवाबमा त हुनुहुन्न नि भन्ने पत्रकारकार जिज्ञाशामा रानाले दबाव होइन आफुलाई अझै राम्रो प्रदर्शन गर्न प्रेर्णा मिलेको बताए। आप्नो टिमका ४ खेलाडी राष्ट्रिय टिममा पर्दा र धेरै सिनियर खेलाडीले छाडेर नयाँ खेलाडी प्रवेश गर्दा टिम सन्तुलामा आउन केही समय लागे पनि पछिल्लो समयमा टिम सेट हुँदै गएको उनले बताए। एपीएफका कप्तान नविन लामाले आप्नो सानै देखिको चाहाना आहा रारा गोल्डकपमा खेल्ने रहेको सम्झदै आप्नो टिमकालागि पहिलो पटक उपाधि जितेर इतिहास रच्ने आप्नो सपना पुरा गर्ने अवसरको रुपमा फाइनल खेललाई लिएको बताए। यसै अनुसार आप्नो टिमले रणनिती बनाएर मैदानमा उत्रने उनले बताए। १४ वर्ष पछि फाइनलमा पुगेर पाएको उपाधि जित्ने अवसरलाई पुरा गर्नु नै आप्नो लक्ष्य रहने पनि उनले दोहेयाए। एपीएफ उद्घाटन खेलमा आयोजक सहारालाई २०, क्वार्टरफाइनलमा वीवाइएससी मिनिसोटा अमेरिकालाई ३१ र सेमिफाइनलमा मछेन्द्र क्लबलाई ३१ ले हराउँदै फाइनलमा प्रवेश गरेको हो। यता मनाङ दुई खेल खेलेर फाइनल यात्रा तय गरेको हो। मनाङले नेपाल पुलिस क्लबलाई २० ले पराजित गर्दै सेमिफाइनल र आर्मीलाई टाइब्रेकरमा ४३ ले हराउँदै १२ औं पटक फाइनलमा प्रवेश गरेको हो। सहारा क्लब पोखराको आयोजनामा जारी २० औं संस्करणको आहा रारा गोल्डकपमा एक विदेशी सहित १० टिमको सहभागीता रहेको थियो। प्रतियोगितामा विजेता टिमले १० लाख १ हजार र उपविजेता टिमले ५ लाख १ हजार प्राप्त गर्ने छन्।"
"क्रिकेट खेलाडीको वर्गीकरण : कुन श्रेणीमा को, कति हुन्छ तलब ?","काठमाडौं : नेपाल क्रिकेट संघ (क्यान) ले खेलाडीको वर्गीकरण गर्दै सेन्ट्रल कन्ट्र्याक्टमा अनुबन्ध गरेको छ। क्यानको बिहीबार बसेको बैठकले महिला तथा पुरुष खेलाडीलाई सन् २०२२ का लागि सेन्ट्रल कन्ट्र्याक्टमा अनुबन्ध गर्ने निर्णय गरेको हो। पुरुषतर्फ ए श्रेणीमा सन्दीप लामिछाने, ज्ञानेन्द्र मल्ल, दीपेन्द्रसिंह ऐरी, सोमपाल कामी र करण केसी परेका छन्। यस्तै बी श्रेणीमा कुशल भुर्तेल, आसिफ शेख, आरिफ शेख, अभिनाश बोहरा, शरद् भेषवाकर र विनोद भण्डारी छन्। यसैगरी सी श्रेणीमा कुशल मल्ल, रोहितकुमार पौडेल, कमलसिंह ऐरी, विक्रम सोब, साहब आलम, सुशन भारी र पवन सर्राफ छन्। यसैगरी महिलातर्फ ए श्रेणीमा रुबिना क्षत्री, सीता रानामगर, इन्दु बर्मा, काजल श्रेष्ठ र करुणा भण्डारी परेका छन्। यस्तै बी श्रेणीमा सरिता मगर, कविता कुँवर, अप्सरी बेगम, सरस्वती चौधरी, सबनम राई र ज्योति पाण्डे छन्। सी श्रेणीमा डली भट्ट, कविता जोशी, संगीता राई, रोमा थापा, अस्मिना कर्माचार्य, ममता चौधरी र बिन्दु रावल छन्। वर्गीकरणमा परेका ए श्रेणीका पुरुष खेलाडीले मासिक ५० हजार, बीले ४० हजार र सी श्रेणीका खेलाडीले ३० हजार रुपैयाँ पारिश्रमिक पाउने छन्। यसैगरी ए श्रेणीका महिला खेलाडीले १५ हजार, बी श्रेणीले १२ हजार र सी श्रेणीमा परेका खेलाडीले मासिक १० हजार पारिश्रमिक पाउने छन्। क्यानको २०७७ असोज ७ गते चितवनमा बसेको बैठकले महिला क्रिकेटरलाई पनि तलबको व्यवस्था गरेको हो। त्यसअघि पुरुष खेलाडीले मात्रै तलब पाउँदै आएका थिए। बैठकले क्यानको वार्षिक साधारणसभा आगामी फागुन १३ र १४ गते धनगढीमा गर्ने निर्णय गरेको छ।"
अस्ट्रेलियन ओपन टेनिस : बार्टी फाइनलमा,"मेलबर्न : विश्व नम्बर एक अस्लेइघ बार्टी अस्ट्रेलियन ओपन टेनिसको फाइनलमा पुगेकी छन्। बिहीबार भएको सेमिफाइनलमा अमेरिकाकी म्याडिसन किलाई ६१, ६३ ले पराजित गर्दै बार्टी उपाधि नजिक पुगेकी हुन्। बार्टी अस्ट्रेलियन ओपनको फाइनलमा पुग्ने पहिलो खेलाडी पनि बनिन्। विम्बल्डन च्याम्पियन बार्टी क्रिस ओनिलको बाटो पछ्याउने अभियानमा छिन्। सन् १९७८ मा ओनिलले अस्ट्रेलियन ओपनको उपाधि आफ्नै देशमा राखेकी थिइन्। ४४ वर्षपछि अस्ट्रेलियन ओपनलाई आफ्नै देशमै राख्ने अभियानमा बार्टी जुटेकी छन्। बार्टीले उपाधिका लागि अमेरिकाकी डेनियल कोलिन्ससँग प्रतिस्पर्धा गर्ने भएकी छन्। बिहीबार नै भएको सेमिफाइनलमा पोल्यान्डकी इगा स्विटेकलाई पराजित गर्दै कोलिन्सले बार्टीसँगको उपाधि भिडन्त पक्का गरेकी हुन्। स्विटेकलाई ६४, ६१ को सोझो सेटमा पराजित गर्दै कोलिन्स पहिलो पटक ग्रान्डस्लामको फाइनलमा पुगेकी हुन्। २८ वर्षीया कोलिन्सले फ्रान्सकी एलिज कोर्नेटलाई सेमिफाइनलमा स्तब्ध बनाएकी थिइन्। गत अप्रिलमा शल्यक्रिया गरेकी कोलिन्स दुई महिना अघि मात्रैै कोर्टमा फर्किएकी हुन्। लामो समयपछि कोर्टमा फर्किएकी उनले अस्ट्रेलियन ओपनको फाइनलमा पुग्नुलाई अविश्वसनीय भनेकी छन्। मेरो स्वास्थ्य अवस्था ठिक थिएन। शल्यक्रिया गरेको एक वर्ष नबित्दै कोर्टमा फर्किएकी हुँ, २७औं वरीयताकी कोलिन्सले भनिन्, साँच्चै भन्नुपर्दा यो जित मेरा लागि अविश्वसनीय नै छ।"
