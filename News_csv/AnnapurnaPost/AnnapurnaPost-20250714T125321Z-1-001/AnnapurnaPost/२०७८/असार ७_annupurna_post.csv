शीर्षक,विवरण
नेपाल प्रहरीका १५ एसएसपीको सरुवा : कोकहाँ ? (सूचीसहित),"काठमाडौं : नेपाल प्रहरीका १५ जना प्रहरी वरिष्ठ उपरीक्षक (एसएसपी) को सरुवा गरिएको छ। सोमबार गृह मन्त्रालय (माननीय मन्त्रीस्तर) को शुक्रबारको निर्णयानुसार ७ गतेबाट लागू हुने गरी जनपद प्रहरी समूहतर्फका एसएसपीको सरुवा गरेको प्रहरी उपरीक्षक जनार्दन जिसीले जानकारी दिए। गृहमन्त्रालयका जारी सूचनाअनुसार मीरा चौधरीलाई प्रदेश१ तालिम केन्द्र विराटनगर, श्यामलाल ज्ञवालीलाई प्रदेश कार्यालय बनेपा काभ्रेपलाञ्चोक, उमाशंकर पन्जियारलाई प्रदेश कार्यालय वीरगञ्ज, जनकराज पाण्डेयलाई प्रदेश कार्यालय कञ्चनपुर, गोविन्दकुमार साहलाई प्रदेश कार्यालय धरान, कृष्णहरि शर्मा पोखरेललाई प्रदेश कार्यालय पोखरा, दिपक थापालाई प्रदेश२ प्रहरी कार्यालय जनकपुरमा सरुवा गरिएको छ। नेपाल प्रहरीका १६ जना डीआईजीको सरुवा : कोकहाँ (सूचीसहित) यसैगरी हृदय थापालाई प्रहरी प्रधान कार्यालय अन्तर्गतको अन्वेषण योजना तथा विकास कार्यालय नक्साल र टेकबहादुर तामाङलाई अख्तियार दुरुपयोग अनुसन्धान आयोग टंगालमा सरुवा गरिएको छ। सोमबारै नेपाल प्रहरीका १६ जना प्रहरी नायव महानिरीक्षक (डीआईजी)को पनि सरुवा गरिएको छ । एसएसपी सरुवाको सूचीसहित"
२४ घण्टामा ३१३० जनाले जिते कोरोना : २२९७ संक्रमित थपिए,काठमाडौं : पछिल्लो २४ घण्टामा तीन हजार १३० जनाले कोरोना भाइरस (कोभिड१९) जितेका छन् । स्वास्थ्य तथा जनसंख्या मन्त्रालयका अनुसार योसँगै नेपालमा कोरोना जित्नेको संख्या पाँच लाख ५९ हजार ९२८ पुगेको छ । त्यसैगरी २४ घण्टामा १० हजार ९०४ जनामा परीक्षण गर्दा २२ सय ९७ मा संक्रमण पुष्टि भएको छ । योसँगै नेपालमा संक्रमितको संख्या ६ लाख २२ हजार ६४० पुगेको छ । मन्त्रालयका अनुसार २४ घण्टामा ४६ जनाको मृत्यु भएको छ । योसँगै नेपालमा कोरोनाले मृत्यु हुनेको संख्या आठ हजार ७७२ पुगेको छ ।
"अपहरण, लुटपाट र जबरजस्ती करणी आरोपमा पक्राउ","दाङ : अपहरण गरी जबरजस्ती करणी गरेको आरोपमा प्रहरीले दाङमा एक जनालाई पक्राउ गरेको छ। लमही नगरपालिका ७ कमानपुरको जंगलमा तीन जनाको समुहले दुई महिलालाई अपहरण गरेर जंगलमा लगेर लुटपाट र जवरजस्ती करणी गरेको उजुरी प्रहरी कार्यालयमा दर्ता भएको छ। घटनामा संलग्न मध्यका एक किरण बुढालाई प्रहरीले पक्राउ गरेको छ। बाँकी दुई जनाको खोजी जारी रहेको छ। सम्राट सिमेन्ट उद्योगबाट आउँदै गरेको रा १ ख २४१९ नम्बरको टिप्परलाई रोकेर त्यसमा रहेका चालक र सहचालकलाई रुखमा बाँधी चालकको श्रीमती र सालीलाई अपहरण गरेर जंगलतर्फ लगेको बयान दिएका छन्। तरवारसहित रहेका तीन जनाले चालक र सहचालकमाथी कुटपिट गरेको प्रहरीले जनाएको छ। प्रहरीले घटनामा संलग्न माथी अपहरण, लुटपाट, जवरस्ती करणीगरी गरि चार ओटा मुद्धा दर्ता गरेको छ। फरार अभियुक्त १७ वर्षपछि पक्राउ दाङमा कर्तव्य ज्यानमुद्धाका फरार अभियुक्त पक्राउ परेका छन्। जिल्ला प्रहरी कार्यालय दाङका अनुसार पक्राउ पर्नेमा गढवा गाउँपालिका ६ पदमपुर निवासी ४६ वर्षीय भिमबहादुर दमाई रहेका छन्। प्रहरीका अनुसार उनलाई १७ वर्षपछि उनकै घरबाट पक्राउ गरेको हो। भिमबहादुरलाई जिल्ला अदालत दाङ देउखुरीले २०६१ साल पुस २५ गते कर्तव्य ज्यान मुद्दामा १ वर्ष ११ महिना २५ दिन कैद तोकेको थियो। प्रहरीले पक्राउ परेका फरार अभियुक्तलाई कैद भुक्तानका लागि कारागार कार्यालय घोराहीमा पठाइएको छ। मृत अवस्थामा फेला दाङमा एक व्यक्ति मृत अवस्थामा फेला परेका छन्। घोराही उपमहानगरपालिका१४ कल्पु धर्मशालानजिक रहेको पाल्पाली होटलमा मृत अवस्थामा फेला परेका हुन्। मृतक व्यक्ति घोराही उपमहानगरपालिका१८ का आकाश खड्का रहेको जिल्ला प्रहरी कार्यालय दाङका डीएसपी मुकुन्द रिजालले जानकारी दिए। अन्दाजी ३५ वर्षका ती व्यक्ति सोमबार मृत अवस्थामा फेला परेको बताए। हिजो साँझ बास बस्न आएका खड्काले अत्याधिक मापसे गरेर बमिट गरेको देखिएको डीएसपी रिजालले जानकारी दिए। शवलाई पोष्र्टमाटमका लागि राप्ती स्वास्थ्य विज्ञान प्रतिष्ठानमा राखिएको छ।"
नाइजेरियामा कोरोनाबाट भन्दा धेरै नागरिक सुरक्षा फौजबाट मारिए !,"नाइजर: नाइजेरियामा कोभिडका कारणले भन्दा सुरक्षा फौजले गर्दा धेरै मानिस मारिएको यहाँका स्थानीय अधिकार समूहहरुले जनाएका छन् । मानवअधिकार आयोगका अनुसार हत्याको प्रमाण स्थानीयहरुबाट आएको हो । नाइजेरियामा लकडाउनको अवधिभर मार्च ३० देखि कानूनको पालना गराउनेहरुबाटै १८ जना मारिएका छन् । जवकि कोभिड १९ का कारण १२ जनाको मृत्यु भयो । २ करोड जनसंख्या जति जनसंख्या भएको नाइजेरियामा कोभिडका बिरामीको संख्या ४०७ छ । जुन देशका भीडभाड हुने क्षेत्रमा ह्वात्तै बढ्ने खतरा देखाइएको छ। नाइजेरियाको सुरक्षा फौज क्रूरताको प्रतिकको रुपमा समेत चिनिन्छ । विदेश सम्बन्ध परिषदका अनुसार गत वर्ष नाइजेरियामा राज्यका अधिकारीहरुबाटै १४७६ जना मारिएका थिए । लकडाउनको अवधिमा राष्ट्रिय मानवअधिकार आयोगको एक रिपोर्टका अनुसार ८ वटा अलग अलग विवादास्पद हत्याका घटना भएका थिए । जहाँ १८ जना मारिएका थिए । नाइजेरियाका तीन राज्य लागोस, ओगुन र अबुजामा दुई हप्ताको लकडाउन लम्ब्याइएको छ । देशका ३६ राज्यमध्ये २४ राज्यमा १ सय भन्दा बढी मुद्दा परेका छन् । तर यहाँको सुरक्षा फौजले मानवअधिकार आयोगको रिपोर्टबारे कुनै प्रतिक्रिया दिएको छैन । तर यसै महिनाको सुरुमा नाइजेरिया प्रहरीले नागरिकहरुलाई नियम उल्लंघन गर्ने प्रहरी अधिकृत विरद्ध उजुरी दिन आग्रह गरेको थियो । यसैबीच नाइजेरियाका राष्ट्रपति मुहम्मदु बुहारीले सार्वजनिक रुपमै आम नागरिकहरुलाई धम्की समेत दिएका थिए । उनको विवादास्पद अभिव्यक्तिका कारण ट्वीटरले उनको ट्वीट समेत ब्लक गरिदिएको थियो ।"
कोरोना संक्रमण कम हुँदै गएपछि सर्वोच्चले सेवा थप्ने,"काठमाडौं : सर्वोच्च अदालतले कोभिड १९ को संक्रमण कम हुँदै गएपछि विद्यमान कार्य सम्पादन थप्ने निर्णय गरेको छ। सर्वोच्चको आज बसेको पूर्ण बैठकले जनस्वास्थ्यका मापदण्ड लागू गर्दै काम कारवाही र सेवामा थप्ने निर्णय गरेको हो। सर्वोच्चका सहप्रवक्ता देवेन्द्र ढकालले पूर्ण बैठकले संक्रमण घटदै गएपछि कामकारवाही र सेवालाई विस्तार गर्ने निर्णय गरेको जानकारी दिए। उनका अनुसार अहिलेको व्यवस्थापन र सेवाप्रवाहलाई यही असार १४ गतेसम्म निरन्तरता दिइने छ। उनले प्रचलित कानून वमोजिम हुनसक्ने मिलापत्र र मुद्दा फिर्तासम्बन्धि कारवाही, व्यक्तिको तर्फबाट पर्न आएका दोहोर्याइ पाउँ भन्ने निवेदनको सुनवाइ र विपक्षी झिकाउने आदेश नभएका साधकको सुनवाइ यही असार १४ गतेसम्म निरन्तरता दिने बताए। यस्तै उच्च अदालत, जिल्ला अदालत, अन्य अदालत र न्यायधीकरणको काम कारवाही तथा सेवाप्रवाह एवम् हदम्याद, म्याद र तारेखसमेतका विषय भने गत बैशाख १४ गतेको सर्वोच्चको पूर्ण बैठक अनुसार गर्ने भनिएको छ।"
नेपाल प्रहरीका १६ जना डीआईजीको सरुवा : कोकहाँ (सूचीसहित),"काठमाडौं : नेपाल प्रहरीका १६ जना प्रहरी नायव महानिरीक्षक (डीआईजी)को सरुवा गरिएको छ । सोमबार गृहमन्त्री खगराज अधिकारीले जनपद प्रहरी समूह तर्फका डिआईजीको सरुवा गरेको प्रहरी उपरीक्षक जनार्दन जिसीले जानकारी दिए। मन्त्रालयका अनुसार प्रदेश१ प्रहरी कार्यालयमा डीआईजी अरुणकुमार बिसी, प्रदेश२ मा उमेश रञ्जितकार, बागमती प्रदेशमा प्रकाश जंग कार्की, गण्डकी प्रदेशमा दिवेश लोहनी, लुम्बिनी प्रदेशमा मुकुन्दराज आचार्य, कर्णालीमा गणेश ऐर र सुदुरपश्चिम प्रदेश प्रहरी कार्यालयमा पुरुषोत्तम कँडेलको सरुवा गरिएको छ । अख्तियार दुरुपयोग अनुसन्धान आयोगमा डीआईजी वसन्तकुमार पन्त र घनश्याम अर्याललाई विशेष ब्यूरोमा सरुवा गरिएको छ। यसैगरी केन्द्रिय अनुसन्धान ब्यूरोमा धीरजप्रताप सिंहलाई पठाइएको छ। काठमाडौं उपत्यका प्रहरी कार्यालय रानीपोखरीमा उत्तरराज सुवेदी र नेपाल प्रहरी प्रधान कार्यालय नक्सालमा सहकुलबहादुर थापालाई सरुवा गरिएको छ। सरुवा सूची"
सुनापतिमा स्वास्थ्य सुविधा विस्तारको पहल,"काठमाडौं : कोरोना सङ्क्रमण रोकथाममा रामेछापको सुनापति गाउँपालिका४ स्थित सुनापति भ्वासा च्यारिटी मेडिकल सेन्टरको पहलमा गाउँपालिकालाई अक्सिजन सिलिण्डरसहितका स्वास्थ्य सामग्री उपलब्ध गराइएको छ। दोस्रो चरणको कोरोना सङक्रमणसँगै सेन्टरका अध्यक्ष एवम् धर्मगुरु विमानसिंह तामाङको अग्रसरतामा कोरियाका संस्थाको सहयोगमा २३ लाख ७६ हजारको सामग्री दिइएको हो। दश अक्सिजन कन्सनट्रेटर, दश ४० लिटर र २० थान दश लिटरको अक्सिजन सिलिण्डर गाउँपालिकामा सञ्चालित अस्पताललाई गाउँपालिका अध्यक्ष धावा लामा र प्रमुख प्रशासकीय अधिकृत कमलराज श्रेष्ठलाई हालै उपलब्ध गराइएको सेन्टरका सचिव कमानसिंह तामाङले बताए। स्वास्थ्य सामग्री खरिदमा दक्षिण कोरियाको टुगेदर वीथ द वर्ल्ड, ह्याप्पी अल बीइङ र जुन्तो भिलेज हस्पिटलले सहयोग गरेका हुन्। विगतदेखिनै सहयोग दिँदै आएका जुन्तो भिलेज हस्पिटलले दश ४० लिटरको र २० वटा दश लिटरको अक्सिजन सिलिण्डर तथा ६ वटा अक्सिजन कन्सनट्रेटरसहितका स्वास्थ्य सामग्री उपलब्ध गराएको छ। ह्याप्पी अल बीइङले चार अक्सिजन कन्सनट्रेटरसहितका औषधि र स्वास्थ्य सामग्री तथा टुगेदर वीथ द वल्र्डले अक्सिमिटर, स्यानिटाइजर, मास्कसहितका सामग्री दिएको छ। धर्मगुरु घेसे लोप्साङ दावाले एक लाख ३१ हजार सहयोग गरे। वडा नम्बरका चारका एकहजार चार सय घरधुरीमा स्यानिटाइजर र मास्क वितरण गरिएको छ। पहिलो चरणमा खाना र जनचेतना तथा अहिले अक्सिजनको अभाव भएकोले सोही अनुरुपको सामग्री जुटाइको हो। पहिलो चरणको कोरोना कहरमा सेन्टरसहित आफ्नो पहलमा गाउँपालिकका पाँचै वडामा करिब एक करोड १६ लाखको चामलसहितका सामग्री वितरण गरिएको विमानसिंहले बताए। त्यसमा ह्याप्पी अल बीइङ र जुन्तो भिलेज हस्पिटलले विशेष सहयोग गरेका थिए। धर्मगुरुले आफ्नै सक्रियतामा च्यारिटी मेडिकल सेन्टर खोलेर सेवा दिँदै आएको उक्त कार्यमा सङ्लग्न अमर लामाले बताए। गाउँपालिकामा अक्सिजनको अभाव हुन नदिने गरी कोरोना रोकथाम र उपचारमा काम गरिएको उनले सुनाए। भारत बैग्लौरको सेराजे मोनस्टीक विश्वविद्यालयबाट दुई दशक बुद्ध धर्मसम्बन्धी अध्ययनपछि विमानसिंह प्रवचन र समाजसेवामा जुटे। गाउँमा राम्रो उपचार नपाउँदा आमा बित्नुभो, अब अरुलाई बचाउँछु भन्ने त्यसैबेलाको अठोटले सहयोग जुटाएर आठ वर्षदेखि गाउँमै स्वास्थ्य केन्द्र शुरु गरयौ, विमानसिंहले पुराना दिन सम्झिए। गरिवलाई निःशुल्क, कतिपयलाई पचास प्रतिशत छुट र हुनेलाई शुल्क लिएर सेन्टरले औषधोपचार सेवा दिएको छ। नर्स अस्मिता थिङ उपचारका अलावा सहयोग व्यवस्थापनमा जुट्छन्। एम्बुलेन्ससेवासहित एक हेल्थ असिसटेन्ट र नर्स कार्यरत सेन्टरमा चिकित्सक राख्ने लक्ष्य छ। बिरामीको सहयोगमा जुट्दा सन्तुष्टि मिल्छ, कुनै दिन सेन्टरबाट हुने स्वास्थ्य सेवा पुरै निःशुल्क गर्ने अठोट छ, विमानसिंह भन्छन्। स्थानीय डहु मावि, कुशेश्वर मावि र कृष्णपुरी माविका विद्यार्थीसहित गाउँघरमा स्वास्थ्य शिविर र उपचारमा सेन्टरको सहयोग छ। विगतमा एक्स रे प्रयोगशाला चलाएपनि त्यो पुरानो भयो। अहिले दक्षिण कोरियाको टुगेदर वीथ द वल्र्डले पहिलोचोटी सेन्टरलाई एकएक एक्सरे र अल्ट्रासाउण्ड मेसिन, अक्सिमिटर, मास्कजस्ता सामग्री दिएको छ। जुन्तो भिलेज हस्पिटलले पाँच वटा शय्या र ह्याप्पी अल बीइङले चार अक्सिजन कन्सनट्रेटरसहितका औषधि र स्वास्थ्य सामग्री सेन्टरलाई दिएको छ। गोर्खा भूकम्पका बेला गाउँमा मुहान फुटेर पानी अभाव भयो। विमानसिंहले आफै गाडी चलाएर सुनापति ४ जुगेनीमा ५५ र वेथान सिरमटोलका ८६ घरधुरीमा पानी वितरणमा सहयोग गर्नुभएको अमर लामाले बताए। बिरामीलाई काठमाडौँ लाँदा आफैँले चलाएको एम्बुलेन्स पल्टियो, थला पर्नुभयो तर उहाँ थाक्नुभएको छैन, गाउँमै स्वास्थ्य सेवा सहज गर्ने उहाँको धोको छ, लामाले भने।"
चुनाव हुनु अगावै पार्टीको महाधिवेशन गर्ने तयारीमा जुटौं : कमल थापा,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष कमल थापाले चुनाव नजिकिएकाले महाधिवेशनको तयारीमा जुट्न आह्वान गरेका छन् । सोमबार फेसबुकमार्फत उनले राप्रपामा कायम गतिहिनता कै अवस्थामा चुनावमा जाँदा परिणाम निराशाजनक हुने बताउँदै स्वास्थ मापदण्डको पालना गर्दै महाधिवेशनको तयारीमा जुट्नुपर्ने बताएका हुन्। उनले संसदको चुनाव अदालतको फैसलामा भर भएपनि आगामी फागुनचैतमा स्थानीय चुनाव हुने निश्चित भएको बताए। संसदको चुनाव कहिले हुन्छ, अदालतको फैसलामा भरपर्छ। तर, आगामी फागुनचैतमा स्थानीय चुनाव हुने निश्चित छ।उनले लेखेका छन्,राप्रपामा हाल कायम गतिहिनता कै अवस्थामा चुनावमा जाँदा परिणाम निराशाजनक हुनसक्छ। त्यसले पार्टीको भविष्यलाई प्रभावित गर्छ । त्यसैले स्वास्थ मापदण्डको पालना गर्दै महाधिवेशनको तयारीमा जुटौं। थापाले पार्टीमा गतिहिनता अन्त्य गर्न महाधिवेशन अनिवार्य भएको दाबी गरेका छन्। महाधिवेशनले नयाँ नेतृत्व र कार्यदिशा तयार गर्ने भएकाले आफूनै नेतृत्वमा आउनुपर्छ भन्ने जरूरी नभएको तर्क गरेका छन्। महाधिवेशनले नयाँ नेतृत्व छनौट र नयाँ कार्यदिशा तयार गर्छ। म नै नेतृत्वमा आउनुपर्छ भन्ने जरूरी छैन। पार्टी कार्यकर्ताहरूको विश्वास जितेर नयॅापुरानायुवा जो आएपनि त्यसले पार्टीलाई गतिशीलबलियो बनाउँछ। जनता राप्रपा खोजिरहेछन्।"
"एमाले भ्याकेटमा गएपछि नेपालले भने, एकता भंग गर्ने दिशामा लग्न खोजियो","काठमाडौं : माधवकुमार नेपालले एमाले संस्थापन पक्षले पार्टीलाई एकता भंग गर्ने दिशामा लग्न खोजिएको दाबी गरेका छन्। सोमबार फेसबुकमार्फत उनले कर्णाली प्रदेशका सांसद्हरुमाथि विधान विपरित गरिएको कारबाहीलाई अदालतले उल्ट्याएपछि फेरि भ्याकेटमा जाने निर्णयबाट पार्टीलाई एकता भंग गर्ने दिशामा लग्न खोजिएको प्रस्ट बुझ्न सकिने उल्लेख गरेका छन्। नेपालले पार्टी एकता बचाउन अधिकतम लचक भएर प्रस्तुत हुँदा त्यसलाई कमजोरीका रुपमा लिएको जस्तो देखिएको टिप्पणी गरेका छन्। स्थायी कमिटीका नेतामाथि कथित कारबाही, फेरि उहाँहरुसँगै वार्ता पनि गर्ने दोहोरो चरित्रले विभिन्न शंका उब्जाएकै थियो। उनले भनेका छन्, जिम्मेवार भएर पार्टी एकता बचाउन अधिकतम लचक भएर प्रस्तुत हुँदा त्यसलाई कमजोरीका रुपमा लिएको जस्तो देखियो। नेपालले अनौपचारिक वार्ता र संवादलाई रणनीतिका रुपमा प्रयोग गर्नेहरु र एकता विरोधी तत्वहरूसँग सावधान हुन सबैलाई ध्यानाकर्षण गराएका छन्। सत्ता जोगाउन संविधानका विरोधी र दक्षिणपंथी तत्वसँग आत्मसमर्पण गर्ने, एकताविरोधी हर्कतलाई जारी राख्ने कुराले एकताबद्ध पार्टी बनाउने प्रयासविरुद्धको कुन रूपमा लागेको छ  सहजै देख्न सकिन्छ। उनले लेखेका छन्,असल नियतका साथ गरिएका अनौपचारिक वार्ता र सम्वादलाई रणनीतिका रुपमा प्रयोग गर्नेहरु र एकता विरोधी तत्वहरूसंग सावधान हुन सबैको ध्यानाकर्षण गराउँछु। कर्णाली प्रदेशका चार सांसदहरूलाई पुनर्बहाली गर्ने सर्वोच्च अदालतको आदेशविरूद्ध एमाले भ्याकेटमा गएको छ। आइतबार भ्याकेट सर्वोच्चमा दर्ता भएको छ। त्यसको सुनुवाइ मंगलबारका लागि तोकिएको छ। सर्वोच्च अदालतले जेठ २७ गते कर्णाली प्रदेशका एमाले सांसदहरू प्रकाश ज्वाला, कुर्मराज शाही, नन्दबहादुर बुढा र अमरबहादुर थापालाई पुनर्बहाली गर्न अन्तरिम आदेश दिएको थियो। पार्टीको ह्विपविपरीत मुख्यमन्त्री महेन्द्रबहादुर शाहीलाई फ्लोर क्रस गरेर भोट दिएको आरोपमा नेकपा एमालेले उनीहरूलाई बर्खास्त गरेको थियो। आफूहरुमाथि गरिएको कारबाहीविरुद्ध सांसदहरु अदालतमा पुगेको थिए। उक्त रिटमाथि सुनुवाइ गर्दै सर्वोच्च अदालतका न्यायाधीश प्रकाशमानसिंह राउतको एकल इजलासले उनीहरुलाई कारबाही गर्ने निर्णय कार्यान्वयन नगर्न प्रदेशसभा सचिवालयको नाममा आदेश दिएको हो। एकताका लागि अनौपचारिक वार्तामा संस्थापन र नेपाल पक्षका नेताबीच भएको निरन्तर संवाद भइरहेको छ। संस्थापन पक्षका नेम्बाङ, विष्णु पौडेल, शंकर पोखरेल, प्रदीप ज्ञवाली, विष्णु रिमाल तथा नेपाल पक्षका आचार्यसहित सुरेन्द्र पाण्डे, गोकर्णविष्ट, योगेश भट्टराई एकताको संवाद गरिरहेका छन्।"
विपत् व्यवस्थापनमा सरकारको भूमिका,"नेपालमा प्रत्येक वर्ष बाढी, पहिरो र डुबानले वितण्डा मचाउँछ। यो वर्ष पनि मनसुन सुरु हुनासाथ विपद् पनि सुरु भएको छ। दैनिक बाढी, पहिरोबाट ज्यान गुमाउने र विस्थापित हुनेको संख्या थपिँदैछ। कोरोना महामारीले थलिएका नागरिकलाई पुनः वर्षात्सँगै सुरु भएको प्राकृतिक विपतले त्रसित बनाएको छ। भौगोलिक बनावटसँगै अव्यवस्थित बस्ती र विकास निर्माणका कारण बाढी, पहिरोले वर्षेनी भौतिक र मानवीय क्षति थप्दै जाने गरेको छ। जेठको अन्तिम साताबाट असोजसम्म नेपालमा बाढी पहिरोको उच्च जोखिम मानिन्छ। यो समयमा सचेत नबन्दा र विपत्बाट जोगिने उपाय समयमा अवलम्बन नगर्दा वर्षेनी उस्तै प्रकृतिका घटना र त्यस्तै क्षति भोग्नु परेको छ। नेपालमा जब विपत्ति आइपर्छ तब मात्रै राहतको पोको बोकेर बाँड्न र उद्धारमा खटिने परम्परा स्थापितजस्तै बनेको छ। विपत्पूर्वको तयारी पनि यसलाई नै ठान्ने गरिएको छ। विपत् व्यवस्थापन समिति बने पनि त्यसको काम भनेको विपत्मा राहत बाँड्ने र सुरक्षाकर्मीलाई उद्धारमा खटाउने मात्रै छ। निर्देशन पाए जुनै समय पनि तयार हुने सुरक्षा निकायलाई निर्देशन दिनुलाई पनि तयारी ठान्ने प्रदेश र केन्द्र सरकारको अरू उपलब्धि देखिँदैन। यो शैली नेपालमा जुनै सरकार आए पनि कहिल्यै फेरिएन। देश संघीय संरचनामा जाँदा पनि प्रदेश र तहको अवस्था केन्द्रलाई पछ्याउनु बाहेक अरू छैन। विपत्ति पीडितलाई सामान्य राहत बाँड्नु नै अहिले विपत् व्यवस्थापनको परिभाषा जस्तै बनेको छ। विपत् व्यवस्थापनका लागि केन्द्रदेखि तहसम्म संयन्त्र बनेका छन्। वर्षात्को समयमा बैठक बस्ने अनि राहत के छ ? उद्धारका सामग्री के छन् ? भन्ने विषय बाहेकको चर्चा र खोजी ती समितिका बैठकमा हुँदैनन्। विपत् व्यवस्थापनसम्बन्धी सरकारका केन्द्रमै आधा दर्जनभन्दा बढी संयन्त्र छन्। अझै ती संयन्त्रको समन्वय नहुँदा जोखिम न्यूनीकरणको त परको कुरा, समयमा राहत र उद्धार नपाएर पीडितले झनै पीडा भोगेको उदाहरण देशभर भेटिन्छन्। सरकारको कमजोर विपत् व्यवस्थापनकै कारण बर्सेनि ठूलो जनधनको क्षति भइरहेको छ। सरकारले वर्षेनी बजेटसँगै ल्याउने योजनामा विपत् न्यूनीकरणको बुँदा छुट्दैन। केन्द्र, प्रदेश र तहमा विपत् न्यूनीकरणका नाममा बजेटको खोलो बग्छ। यो वर्ष पनि सरकारले नदी नियन्त्रण र सिँचाइका लागि भन्दै झन्डै ३२ अर्ब रुपैयाँ बजेट विनियोजन गरेको छ। मानव बस्तीको सुरक्षा तथा कृषियोग्य भूमिको संरक्षण र जमिन उकास गरी स्थानीय तहमार्फत उत्पादनशील उपयोग गर्न नदी नियन्त्रणका कार्यक्रम सञ्चालन गरिने त्यसमा उल्लेख छ। प्रदेशहरूले पनि केन्द्रसँग नदोहोरिने गरी खोला नियन्त्रण, बस्ती विकास, पहिरो नियन्त्रण र भूक्षय नियन्त्रणमा बजेट छुट्याएका छन्। यो नौलो योजना भने होइन। धेरै वर्षदेखि यसरी समेटिएका योजना र बजेट बाढी र पहिरोसँगै बगेका छन्। धेरैतिरबाट खर्च र काम हुने गरेका यस्ता योजना र बजेट केकति भयो सरकारी अधिकारीहरू नै बेखबर भेटिन्छन्। विपत् न्यूनीकरणकै लागि भनेर २०७६ कात्तिक २९ मा राष्ट्रिय विपत् जोखिम न्यूनीकरण तथा व्यवस्थापन प्राधिकरण स्थापना भएको छ। प्राधिकरण स्थापनापछि पनि जोखिम न्यूनीकरणमा उपलब्धी भने केही छैन। हुन त स्रोत साधन र विशेषज्ञ जनशक्तिको अभावले प्राधिकरण आफैं पीडित अवस्थामा छ। ७ सय ६१ वटै सरकारसँग समन्वय गरी योजना बनाउने र न्यूनीकरणमा भूमिका खेल्ने प्राधिकरण स्थापना भएदेखि अहिलेसम्म तंग्रिन सकेको छैन। अझै स्थानीय तहका जनप्रतिनिधि भीआईपी जस्तो शैलीमा बस्दा प्राधिकरणका कर्मचारीले जनप्रतिनिधिको समय नपाएर योजना निर्माण गर्न नसकेको सुनाउँछन्। यस्तो शैलीले योजना निर्माणको काममा झनै असर परेको देखिन्छ। तीनै तहले गरेका कामलाई हेर्दा विपत् न्यूनीकरणमा बजेट मात्रै भएर पुग्दैन भन्ने कुराको पुष्टि हुन्छ। योजनाको बुँदा र बजेटको अंकले बाढी र पहिरो नियन्त्रण गर्दैन। त्यसलाई सही ठाउँमा उपयुक्त समयमा खर्च गर्दै योजना कार्यान्वयन गर्नुपर्छ। बनाएका संयन्त्रलाई वर्षात्को समयमा मात्रै नभई बाह्रै महिना चलायमान र सक्रिय बनाउनुपर्छ। जनशक्ति नभए थप्न र प्रविधि नभए व्यवस्थापन गर्न कञ्जुस्याई गर्नु हुँदैन। वर्षेनी विपत्बाट अरबौंको क्षति भोग्दा पनि अब सचेत नबनेर कहिले बन्ने ? सरकार यो विषयमा गम्भीर बनोस्।"
सीमा समस्या समाधानका लागि परराष्ट्रमन्त्रीलाई मागपत्र,"काठमाडौं : कञ्चनपुर जिल्लाको सीमा समस्या समाधानका लागि अन्तरराष्ट्रिय सीमा सरोकार समूहले उपप्रधानमन्त्री तथा परराष्ट्रमन्त्री रघुवी महासेठलाई मागपत्र बुझाएको छ। मन्त्री महासेठलाई उनकै कार्यकक्षमा सीमा सरोकार समूहका पदाधिकारीले सोमबार मागपत्र बुझाउँदै जिल्लाको सीमा समस्याको मुख्य कारकका रुपमा रहेको स्ट्रीप नक्शालाई नयाँ मुलुक नेपालमा गाभिएपछिको अंग्रेजका पालाको नक्शानुसार छानबिन गरी समस्या हल गर्नका लागि आग्रह गरिएका समूहका संयोजक पल्लवराज भट्टले बताए। 'सीमाविन्दु यकिन गरी समस्याको दीर्घकालीन रुपमा समाधान गर्नका लागि माग गरेका छौं', उनले भने, 'गृह मन्त्रालयका प्रतिनिधि राखेर मागपत्र बुझ्दै उपप्रधानमन्त्री महासेठले नापी विभागलगायत सरोकार निकायसँग समन्वय गरी दश दिनभित्र भारतीय पक्षसँग कूटनीतिक तरवरबाट छलफल गरेर समस्या समाधान गरिने प्रतिबद्धता जनाउनुभएको छ।' भारतीय पक्षले बेलौरी नगरपालिका८ पचुँइ क्षेत्रमा एक हजार ३०० मिटर हुलाकी सडकखण्ड, भीमदत्त नगरपालिका९ ब्रह्मदेवमा निर्माणाधीन कल्भर्ट र दोधारा चाँदनी नगरपालिकाका विभिन्न स्थानका सीमा क्षेत्रका नेपाली किसानलाई भोगचलनमा रहेको जग्गामा खेती गर्न पटकपटक अवरोध गर्दै आएकोसमेत मागपत्रमा उल्लेख छ। समूहले आजै सीमा समस्याका बारेमा नापी विभाग प्रमुख प्रकाश जोशी, नापी विभागका सीमा हेर्ने शाखाका प्रमुख दयानन्द जोशी, भूमि व्यवस्था, सहकारी तथा गरीबी निवारण मन्त्रालयका उपसचिव जनकराज जोशीलगायतसँंग अनौपचारिक रुपमा छलफल गरिएको संयोजक भट्टले जानकारी गराए। उनीहरुसँग सीमा समस्याका बारेमा मङ्गलबार औपचारिक रुपमा छलफल गरिने भएको बताइएको छ। रासस"
किसानलाई फलामका स्थायी टनेल : आम्दानी बढ्ने आशा,"दैलेख : कर्णाली राजमार्गले छिचोलेको बस्ती। रोग, भोक, गरिबी, विपन्नता र पछौटेपनले पिल्सिएको गाउँको रुपमा चिनिन्थ्यो, कुमालखाडा गाउँ। घरखर्चको जोहो गर्न गाउँका अधिकांश पुरुषहरु मजदुरीका लागि भारत पस्थे। झण्डै एक दशक अघिसम्म यहाँ एचआइभी संक्रमितहरुको कहालीलाग्दो अवस्था थियो। कर्णाली नदि छेउमै रहेको आठबीस नगरपालिका३ कुमालखाडा गाउँको त्यो परिचय अहिले फेरिएको छ। यो गाउँलाई अहिले नमुना गाउँको रुपमा विकास गरिँदैछ। परम्परागत खेती प्रणाली अगाल्दै आएका यहाँका नागरिकहरु अहिले व्यवसायिक तरकारी खेतीमा जुटेका छन्। व्यवसायिक तरकारी खेती गर्नेमा महिलाहरुको संख्या बढी रहेछ। यो गाउँका बारीका पाटाहरुमा अहिले टनेलले भरिएका छन्। किसानहरुले मौसमी तथा बेमौसमी रुपमा बन्दा, काउली, आलु, मुला, टमाटर, काक्रा लगाएतका तरकारी उत्पादन गरिरहेका छन्। गाउँमा दुईवटा फलफूल तथा कृषक समूह सक्रिय छन्। बाँसघारी गौरीशंकर फलफूल तथा कृषक समूह र चेतनशिल फलफूल तथा कृषक समूहमा गरी ४८ जना आवद्ध छन्। तीमध्ये ४० जनाले व्यवसायिक तरकारी खेती गरिरहेका छन् भने ८ जनाले बाख्रा पालन गरिरहेका छन्। किसानलाई फलामका स्थायी टनेल बाँस प्रयोग गरेर अस्थायी टनेलमा टमाटर लगाएतका तरकारी उत्पादन गर्दै आएका यो गाउँका किसानहरुलाई फलामका स्थायी टनेल उपलब्ध गराइएको छ। ४० जना किसानमध्ये पाँच जना किसानलाई फलामका स्थायी टनेल उपलब्ध गराइएको हो। अन्य १५ जना किसानहरुलाई अस्थायी टनेल दिइएको छ। फलामको स्थायी टनेल पाएपछि किसान खुसी भएका छन्। स्थानीय चेतनशिल फलफूल तथा कृषक समूहकी कोषाध्यक्ष सपना शाही भन्छिन् विगत वर्षमा बाँस प्रयोग गरेर टनेल बनाएका थियौँ, गाउँमा सहजै बाँस पाइदैन्, बाँसको टनेललाई हावाहुरीले भत्काइदिन्थ्यो। फलामको स्थायी टनेल पाएपछि त्यस्ता समस्या अन्त्य भएको शाहीको भनाई छ। खुला र बाँसको अस्थायी टनेलको तुलनामा फलामको स्थायी टनेलभित्र खेती गर्दा धेरै आम्दानी लिन सकिने उनले बताइन्। फलामका स्थायी टनेल पाएपछि उत्पादन बढ्ने स्थानीय रमिता कार्कीको अपेक्षा छ। अस्थायी बाँसको टनेल भरपर्दो थिएन, अब तरकारी खेतीका लागि सहज हुनेछ।गाउँमा एक गैससले निरन्तर सहयोग गरिरहेको छ। यूरोपियन यूनियन, डिसीए नेपालको सहयोगमा सोसेकद्वारा सञ्चालित उत्थान परियोजनाले किसानलाई तरकारी खेतीका लागि सघाउँदै आएको छ। प्राविधिक, बीउ बिजन, टनेल लगाएतका सहयोग र तरकारी खेतीबारे सिकाएपछि तरकारी खेती गर्न सहज भएको कार्कीको भनाई छ। परियोजनाले दुल्लु नगरपालिकास्थित नरेश्वर उद्यमशिल विद्यालयमा पनि फलामको स्थायी टनेल उपलब्ध गराएको छ। सोहि नगरपालिकाको कृष्ण विकास कृषि समुहका २० जना कृषकलाई अस्थायी टनेल उपलब्ध गराइएको कृषि प्राविधिक संगम विस्टले बताइन्। उनकाअनुसार किसानहरुले जैविक विषादी बनाउने ड्रम, मल्चिङ प्लाष्टिक, थोपा सिंचाईसहित प्राविधिक सहयोग पाइरहेका छन्।"
"बूढीगण्डकीको बाढीले ठाउँ ठाउँमा घर बगायो, कयौं बस्ती उच्च जोखिममा","गोरखा : अबिरल वर्षापछि बूढीगण्डकीमा आएको बाढीले धार्चे गाउँपालिकाको यारु बगरको बस्ती जोखिममा परेको छ । यारुको रेस्टुरेन्ट, टिहाउस रहेको तल्लो टोला १५ वटा घर टहरा उच्च जोखिममा रहेको धार्चे गाउँपालिका १ का वडाअध्यक्ष दिलिप गुरुङले जानकारी दिए । त्यहाँका बासिन्दा दिउँसो त्यहीँ बस्ने र राति माथिल्लो टोलको घरमा सुत्ने गरेका अध्यक्ष गुरुङले जानकारी दिए । त्यस्तै स्याउली भट्टीको १६ वटा टहराबाट पनि मान्छे विस्थापित भएका छन् । बाढीले निरन्तर हानेर जमिन धराप बनाएपछि त्यहाँका बासिन्दा अन्यत्र सरेर बसेका गुरुङले जानकारी दिए । ठूलो ढुंगाको दुईवटा घरमध्ये राजकुमार ढकालको घर बगायो ।कान्छा घलेको घर जोखिममा छ । व्याङ्लाकुनाको धनप्रसाद घलेको घर पनि लग्यो, वडाअध्यक्ष गुरुङ भन्छन्, हुल्चुकमा कान्छा गुरुङको घर पहिरिएको छ । बुप्चेतका चन्द्रबहादुर र अर्का छिमेकीको दुई घर जोखिममा छन् । गण्डकीले पहाडको फेदबाट जग खोतल्दै आएकाल समस्या बनाएको उनले बताए । तातोपानीबाट दोभान जाने बाटो क्षतिग्रस्त बनाएको छ । तातोपानीको पुल तरेर पारि जान नसक्ने भएपछि गाउँलेहरु नेपाली सेनाले बिस्फोट गरेर खोल्दै गरेको बाटो हुँदै दोभान निस्कने गरेको धार्चे गाउँपालिका १ का वडाअध्यक्ष दिलिप गुरुङले जानकारी दिए । छेकम्पारको छुलेगाउँ उच्च जोखिममा बर्षेनि पहिराले कटान गर्ने गरेको तिब्बत सीमानाको छुले गाउँ बाढी र पहिरोको जोखिममा रहेको छ । दुवैतिरबाट दुई ठूला खोलाको कटानले गाउँ जोखिममा रहेको चुमनुब्री गाउँपालिका ७ का वडाअध्यक्ष पासाङफुञ्जो लामा बताउँछन् । बर्षेनि स्यार(बूढीगण्डकी) र छुलेखोलाले वारि, पारिका दुवै टोलमा क्षति पुर्याउने गरेको वडाअध्यक्ष लामाले जानकारी दिए । दुई टोलमा गरी छुलेमा करिब ४५ घरधुरी छन् । यस वर्ष पनि छुलेको दुईवटा टोल जोड्ने फड्के बगाएको छ, उनले भने, पोहोर पनि बगाएर पुननिर्माण गरेको हो । यसवर्ष फेरि बगाएको छ । छुलेबाट निले जाने बाटो पनि लग्यो । पुल लगेपछि याक, चौरी, घोँडाहरु डोरीले बाँधेर खोलामा धकेल्ने र पारिबाट तानेर निकाल्ने गर्नुपरेको उनले बताए । मान्छे चाहिँ एउटा मुढा तेस्र्याएर जबर्जस्ती तरिरहेका छन्, उनले भने, छुले र नीले बीचको गोमेगुम्बाको आँगन पनि स्यार खोलाको पहिरोले लगेको छ । छुलेको तीनवटा घरको छेउबाट धेरै पहिरो गएको छ । म्हुगुम्बा तलको छुना पुल पनि पहिरो लगेको छ । चिपु गुम्बाको भान्सा घर पनि लगेको उनले बताए । बुर्जीगाउँको छिरिङ घ्युर्मेको घर पनि पहिरोले तानेको उनले बताए ।"
दोरम्बाको आलु ब्राण्डिङ गरिने,रामेछाप : दोरम्बाको आलुलाई राष्ट्रिय स्तरमा चिनाउन गाउँपालिकाले ब्राण्डिङ गर्ने भएको छ। गाउँपालिकाले अब दोरम्बाकै ब्राण्डमा स्थानीय रुपमा उत्पादित अर्ग्यानिक आलु बजार पठाउन लागेको हो। आन्तरिक तथा बाह्य पर्यटकको आकर्षक केन्द्र रहेको दोरम्बा शैलुङ गाउँपालिका अब आलु जोनको रुपमा पनि छुट्टै पहिचान पाउने भएको छ। नेपालको धेरै ठाँउमा अत्यधिक माग रहेको दोरम्बाको आलुले बजारमा आफ्नो पहिचान बनाएपनि दोरम्बाको आलु भन्दै अन्यत्रको आलु बेच्ने गरेकाले आफुहरुले अर्ग्यानिक आलु ब्राण्डिङ गर्न लागिएको दोरम्बा शैलुङ्ग गाउँपालिका अध्यक्ष कमानसिंह मोक्तानले जानकारी दिए। दोरम्बाका अधिकांश कृषकको मुख्य खेती आलु नै भएकाले किसानलाई आलुमा निर्भर बनाउन लागिएको अध्यक्ष मोक्तानले बताएका छन्। गत वर्ष नै यसलाई लागू गर्ने भनिएपनी कोभिड १९ का कारण पूरा गर्न नसकिएको पनि अध्यक्ष मोक्तानले बताए। चुनावमा आफुले नागरिकसँग गरेको प्रतिबद्धता र घोषणापत्र अनुसार नीति तथा कार्यक्रम बनाएएर काम गरिरहेको पनि मोक्तानले बताए। दोरम्बा शैलुङ्ग गाउँपालिकाको छुट्टै पहिचान बनाउन आफू लागि परेको उनको भनाइ छ। उनले कृषि क्षेत्रको विकास र विस्तारले नै किसानको आयआर्जन वृद्धि हुने भएकाले मुलुकको आर्थिक समृद्धिमा समेत टेवा पुग्ने बताएका छन्। पालिकाको गत वर्ष किसानलाई प्रिन्ट गरेर ५० प्रतिशत अनुदानमा बोरा उपलब्ध गराउने योजना रहेको थियो। किसानले ५० प्रतिशत मात्र तिर्दा पनि किसानलाई ठुलो भार पर्ने हुँदा आगामी श्रावणदेखि नै लागू हुने गरी पुर्ण अनुदानमा प्रिन्टेट बोरा उपलब्ध गराउने गाउँपालिकाले जनाएको छ। यसका लागि आगामी नीति तथा कार्यक्रममा यो योजना समावेश गरिएको दोरम्बा शैलुङ गाउँपालिकाका प्रमुख प्रशासकीय अधिकृत धिरज मरासिनीले जनाकारी दिए। ५० प्रतिशत मात्र अनुदानबाट किसान मर्कामा पर्ने भएकाले एक सय प्रतिशत नै अनुदान उपलब्ध गराउन लागिएको पनि उनले बताए। आलु जोनको योजना आएपछि लामो समयदेखि खेती गर्दै आएका किसान खुशी भए र आलु उत्पादनमा अझ अग्रसर हुन थालेका छन्। यो कार्यक्रम लागू भएपछि किसानहरूले उत्पादन गरेको आलुले बजारमा छुट्टै पहिचान बनाउने र किसानहरूको जीवनस्तर माथी पुग्ने पालिकाले जनाएको छ। जिल्लामा आलुखेतीबाट पर्याप्त आम्दानी हुन थालेपछि केही वर्षदेखि आलुखेतीतर्फ किसानको आकर्षण बढ्दै गएको छ।
"देउवाको विकल्प खोज्दै कांग्रेस : विमलेन्द्र, शशांक र प्रकाशमानको लञ्च मिटिङ","काठमाडौं : कांग्रेस सभापति शेरबहादुर देउवाले पुनः नेतृत्वमा प्रतिस्पर्धा गर्ने मनसाय व्यक्त गरेसँगै दोस्रो तहका नेताले सक्रियता बढाएका छन्। देउवाले शनिबार प्रदेश १ र प्रदेश २ का नेतालाई छुट्टाछट्टै बूढानीलकण्ठस्थित आफ्नो निवासमा निकटका केही नेतालाई बोलाएर छलफल गरेसँगै सभापतिका आकाक्षीमा रहेका नेताहरु छलफलमा जुटेका हुन्। सोमबार दिउँसो कांग्रेस उपसभापति विमलेन्द्र निधि, महामन्त्री डा शशांक कोइराला र पूर्वमहामन्त्री प्रकाशमान सिंहबीच लञ्च मिटिङ भएको छ। उपसभापति निधिले नेताहरुलाई निवासमै बोलाएका हुन् । उनले आसन्न महाधिवेशनमा सभापति पदमा उम्मेदवारी दिने घोषणा गरिसकेका छन् । कांग्रेसका संस्थापक वीपी कोइराला, महेन्द्रनारायण निधि र गणेशमान सिंहका पुत्र तीनै जनाले सभापति आकांक्षा राखेका छन्। उपसभापति निधि सभापति देउवाका विश्वासिला पात्र हुन्। गुटमा मात्र नभई कांग्रेसमा देउवाको उत्तराधिकारीका रूपमा निधि चिनिन्छन्। विद्यार्थी राजनीतिदेखि निधिले देउवालाई बलियो साथ दिँदै आएका छन्। १३ औं महाधिवेशनमै देउवाले अर्काे पटक निधिलाई सभापतिमा सहयोग गर्ने वचन दिएको कतिपय कांग्रेस नेता बताउँछन्। तर देउवाले सभापतिमै दोहोरिने चाहना राखेपछि पार्टीको नेतृत्व गर्ने निधिको चाहनामा चुनौती थपिएको छ। निधि महाधिवेशनसम्मै आफ्नो तयारीलाई अगाडि बढाउने र संस्थापनभित्रै आफ्नो पक्षमा माहोल बढाउँदै लैजाने पक्षमा छन्। सभापतिमा दोहोरिने देउवाको इच्छा बुझेका निधी दबाब बढाउँदै लैजाने रणनीतिमा छन्। तीनै जना एकै ठाउँमा बसेर कुराकानी गरेपछि कांग्रेसमा अहिले नयाँ तरंग आएको छ। तीन प्रभावशाली नेताबीच भेटघाटमा मुख्यत: महाधिवेशनमै केन्द्रित रहेर कुराकानी भएको स्रोतको भनाइ छ। आजको छलफल सकारात्मक रहेको र निरन्तर छलफलमा जुट्नु अहिलेको आवश्यकता भएको बताएका छन्। देउवाले प्रदेशस्थित अगुवा नेतासँग छलफल गर्ने र धारणा बुझ्ने अभियान सुरु गरिसकेका छन्। उनले शनिबार प्रदेश १ र प्रदेश २ का नेतालाई छुट्टाछट्टै बूढानीलकण्ठ बोलाएका थिए। प्रदेश १ को छलफलमा उपसभापति विजयकुमार गच्छदार, सहमहामन्त्री सुनील थापा, ज्ञानेन्द्रबहादुर कार्की, मीन विश्वकर्मा, भीष्मराज आङ्दम्बे, सीता गुरुङ, सुजता परियार, रामकृष्ण भट्टराई, बाबुराम बस्नेत, डा डिला संग्रौलालगायत सहभागी थिए। प्रदेश २ को छलफलमा उपसभापति विमलेन्द्र निधि, आनन्द ढुंगाना, जंगिलाल रायलगायत नेता सहभागी थिए। सभापति देउवाले सातै प्रदेशका आफू निकट नेतासँग छलफल गर्ने भएका छन्। केन्द्रीय सदस्य ज्ञानेन्द्रबहादुर कार्कीले सभापति देउवाले आफू निकटसँग आन्तरिक छलफल गरेको जानकारी दिए। छलफलमा देउवाले पार्टीलाई एकढिक्का र सुदृढ बनाउन फेरि एकपटक नेतृत्व लिनुपर्ने अवस्था आएको बताएका थिए। कांग्रेस महाधिवेशन भदौ १६ देखि १९ गतेसम्म निर्धारित छ। कोरोनाका कारण हुनेनहुनेमा भने अधिकांश नेता नै सशंकित छन्। सभापतिका लागि यसपाली देउवा, वरिष्ठ नेता रामचन्द्र पौडेल, महामन्त्री डाशशांक कोइराला, केन्द्रीय सदस्य डा शेखर कोइराला, उपसभापति विमलेन्द्र निधि, कृष्णप्रसाद सिटौलालगायतले रुचि देखाएका छन्।"
प्राथमिक स्वास्थ्य केन्द्रमा १५ बेडको मन्थली अस्पताल बन्ने,"काठमाडौं : रामेछापको मन्थली नगरपालिकाको प्राथमिक स्वास्थ्य केन्द्रलाई १५ बेडको मन्थली अस्पतालको रुपमा स्तरोन्नति गरिने भएको छ । मन्थली नगरकार्यपालिकाको ४८ औँ बैठकले १५ बेडको मन्थली अस्पताल सञ्चालन गर्ने निर्णय गरेको हो। बैठकपछि सोमबार सार्वजनिक भएको निर्णयमा भनिएको छ, सेवा प्रवाहको चाप र आवश्यकताका आधारमा मन्थली प्राथमिक स्वास्थ्य केन्द्रलाई स्तरोन्नती गरी १५ शैय्याको मन्थली अस्पताल सञ्चालन गर्ने । रामेछापमा जिल्ला अस्पताल र जिल्ला स्वास्थ्य कार्यालय रामेछाप नगरपालिकामा रहेको छ। कोभिडको दोश्रो लहरसँगै स्वास्थ्य उपचारका लागि आवश्यक बेडसहितको सेवालाई थप विस्तार गर्नुपर्ने आवश्यकता भएकाले स्तरोन्नतीको प्रक्रिया अगाडि बढाउन लागिएको नगरपालिकाले जनाएको छ। मन्थलीमा रहेको प्राथमिक स्वास्थ्य केन्द्रमा सेवाग्राहीको चाप बढ्दै गएपनि आवश्यक जनशक्ति र पूर्वाधार अभाव रहेको छ। प्राथमिक स्वास्थ्य केन्द्रमा बिरामीको अनुपातमा स्वास्थ्यकर्मी र पूर्वाधारसमेत नहुँदा सेवा लिन समस्या भएको स्थानीयको भनाई छ। चार वटा स्थानमा हेलिप्याड निर्माण गर्ने मन्थली नगर कार्यपालिका बैठकले विपत् जोखिमलाई ध्यानमा राखेर सबै वडालाई पायक पर्ने गरी चार वटा स्थानमा हेलिप्याड निर्माण गर्ने निर्णय गरेको छ। सम्भावित विपदबाट पीडित नागरिकको तत्काल उद्धारका लागि विपद् व्यवस्थापन समितिको सिफारिसका आधारमा सबै वडालाई पायक पर्ने गरी न्युनतम चार ओटा हेलिप्याड निर्माण गर्ने । निर्णयमा भनिएको छ, सम्भावित विपदबाट पीडित नागरिकको तत्काल व्यवस्थापनका लागि सबै वडालाई पायक पर्ने गरी न्युनतम चार ओटा होल्डिङ्ग सेन्टर तोकी सञ्चालनका लागि आवश्यक व्यवस्थापन गर्ने । बैठकले प्रस्तावित कार्यक्रम र बजेट परिमार्जनसहित पारित गरी आगामी नगरसभामा पेश गर्ने निर्णय गरेको छ । नगरपालिकाले बजेट, नीति तथा कार्यक्रम असार १० गते ल्याउँदै छ।"
बाढीपहिरोले भत्काएका मनहरू,"बाढीपहिरोले मेलाम्चीलगायत देशका थुप्रै ठाउँमा जनधनको ठूलो क्षति पुर्यायो। यसबाट वर्षेनी ठूलो धनजनको क्षति पुर्याउनमा अव्यवस्थित बसोवासको मात्र होइन कि भूमाफिया तथा वनमाफियाद्धारा पहाड, खोलानाला तथा वनको नांगो रूपमा दोहन, अन्धाधुन्ध सडक निर्माण तथा बाढीपहिरोको न्युनीकरणमा सरकारको उदासिनता यसका प्रमुख कारणहरू हुन्। विपत्तिहरूमा परि घाइते भएका तथा अंगभंग भएका मानिसहरूमा मात्र होइन, सकुसल जोगिएकामा समेत अनेक मानसिक समस्याहरू देखिन सक्दछ। भूकम्प, बाढीपहिरो तथा युद्ध आदिको चपेटामा परेर बालबाल बाँचेका तथा यस्ता परिस्थितिहरूको सामना गरेका मानिसमा देखिने प्रमुख मानसिक समस्या भनेको पोष्ट ट्राउमाटिक ट्रेस डिसअर्डर (पीटीएसडी) हो। के हो पीटीएसडी ? साधारण शब्दमा भन्ने हो भने मानिसको मनमस्तिष्कले थेग्नेभन्दा बढी मानसिक आघात (ट्राउमा) का कारण यदि व्यक्तिमा एक्कासि आघातको कहालीलाग्दो स्मृति, निरन्तर भय, छटपटि, आतंक तथा तनाव देखा पर्छ भने त्यसलाई ट्राउमाटिक ट्रेस डिसअर्डर (पीटीएसडी) भनिन्छ। सजिलोका लागि ट्राउमाटिक ट्रेस डिसअर्डरलाई दुई वर्गमा विभाजित गर्न सकिन्छ। ती हुन् : एक्युट ट्रेस डिसअर्डर। पोष्ट ट्राउमाटिक ट्रेस डिसअर्डर (पीटीएसडी)। एक्कासि र बारम्बार आघातपूर्ण घटनाका दृश्यहरू मानसपटलमा आउने (फ्ल्यासब्याक), अनि उत्तेजना र छटपटि एकदम बढ्ने (हाइपरअराउजल) र मुटुको धड्कन तथा श्वासप्रश्वासको गति बढ्ने, शरीर काँप्ने तथा घबराहट बढ्ने तथा त्यो स्मृतिलाई हटाउन खोज्ने तर हटाउन पूर्णरूपमा सफल नहुनेजस्ता लक्षणहरू यदि घटना घटेको तुरुन्त वा एक महिनाभित्र देखा पर्यो भने त्यसलाई एक्युट स्ट्रेस डिसअर्डर भनिन्छ। विश्वका ८ प्रतिशत मानिस यस मानसिक समस्याबाट पीडित छन्। तर द्वन्द्व प्रभावित ठाउँहरू, प्राकृतिक विपत्तिाहरू आइरहने देशहरूमा पीटीएसडी पीडितको संख्या निकै धेरै छ। तीन महिनापछि यस्ता लक्षणहरू देखिए भने त्यसलाई पोष्ट ट्राउमाटिक ट्रेस डिसअर्डर (पीटीएसडी) भनिन्छ। एक्युट ट्रेस डिसअर्डरको समय अविधि एक महिनाको हुन्छ। एक महिनापछि पनि यस्ता लक्षणहरू देखिएमा त्यसलाई पीटीएसडी मानिन्छ। पीटीएसडीमा उपर्युक्त लक्षणहरूका साथै एक्लै बस्ने, समाजिक कार्यमा अभिरुचि नदेखाउने, चिन्ता बढ्ने, निद्रा नलाग्ने, घटनासँग सम्बन्धित डरलाग्दो सपना देख्ने, ध्यान एकाग्र नहुने, चिडचिडापना तथा क्रोध बढ्ने आदि लक्षणहरू पनि देखा पर्न सक्छन्। दैनिक जीवनमा देखापर्ने घटनासँग सम्बन्धित कुराहरूले स्थितिलाई झन् जटिल बनाउन सक्छन्। जस्तो बाढीबाट संयोगवश बाँचेका व्यक्तिमा बाढी शब्दले मात्र तीव्र भय र आतंकको संवेग देखा पर्नसक्छ। र, ऊ एक्कासि उत्तेजित भएको देखिन्छ। पीटीएसडीको कारण मानिसले थेग्नेभन्दा बढी मानसिक आघात (ट्राउमा)का कारण नै पीटीएसडी पैदा हुनसक्छ। युद्ध, यातना, भयंकर प्राकृतिक आपत्विपत्, महाविनाशकारी भूकम्प, सुनामी, भयानक तुफान, बाढीपहिरो, बलात्कार, बीभत्स दुर्घटना, टाउकाको चोट तथा अन्य हिंसात्मक आक्रमण आदिमा परेका, अंगभंग भएका तथा यस्ता घटनाहरू प्रत्यक्ष देखेका मानिससमेत पीटीएसडीबाट पीडित हुनसक्छन्। त्यसैले अहिले नेपालमा आएको विनाशकारी बाढीपहिरोको चपेटामा परेका, त्यसलाई नजिकबाट देखेका व्यक्तिहरूमा पनि पीटीएसडी लगायतका मानसिक समस्या देखिने सम्भावना हुन्छ। पोष्ट ट्राउमाटिक ट्रेस डिसअर्डर कुनै पनि उमेर समूहका व्यक्तिलाई हुनसक्छ। यस मानसिक समस्याबाट ससाना बालबालिकासमेत पीडित हुनसक्छन्। एक अध्ययनका अनुसार विश्वका ८ प्रतिशत मानिस यस मानसिक समस्याबाट पीडित छन्। तर द्वन्द्व प्रभावित ठाउँहरू, प्राकृतिक विपत्तिहरू आइरहने देशहरूमा पीटीएसडी पीडितको संख्या निकै धेरै छ। डिप्रेसन र मनो त्रास केही दिनअघि देशका विभिन्न ठाउँमा आएको बाढीपहिरोका कारण ठूलो जनधनको क्षति भएको छ। हजारौं मानिस बेघरबार भएका छन्, आफन्त गुमाएका छन्। पशुचौपाया तथा खेतबारी नै बाढीपहिरोले बगाएर लगेको छ। बाढीपीडितहरू बस्ने ठाउँ छैन। खानेकुरा छैन। पीडामाथि पीडा, दुःखमाथि दुःख थपिएको छ। यस किसिमको आपत्विपत्ले बाढीपीडितको मन भत्किएको छ। उद्धारमा सरकारको ढिलासुस्तीले गर्दा मनको चोट झन् गहिरो हँुदै गएको छ। त्यसैले बाढीपीडितहरूमा डिप्रेसन (उदासिनता) तथा मनो त्रासजस्ता मानसिक समस्याहरू पनि देखिने पक्का छ। डिप्रेसनको लक्षण डिप्रेसनको मूल लक्षण भनेको उदासिनता तथा खिन्नता हो। डिप्रेसनबाट पीडित व्यक्तिको मन सधैं उदासी र निराशाले घेरिएको हुन्छ। कुनै पनि आन्नददायक घटनाले उसलाई खुसी पार्दैन। डिप्रेसनको मनस्थिति आमरूपमा हुने उदासी र निराशाभन्दा फरक हुन्छ। हरेक मानिसको दैनिक जीवनमा उतारचढाव आउँछन्, केही समय रहन्छन् तर सुखद् घटनासँगै मन पुनः खुसी हुन्छ। तर डिप्रेसनमा चाहीँ यस्तो हँुदैन। कडा खालको डिप्रेसनका रोगी कहिल्यै खुसी देखिँदैनन्। अतः उदासीसँगै अरुचि पैदा हुनु, आत्मविश्वासमा कमी आउनु, इच्छाहरू मरेर जानु, ध्यान केन्द्रित गर्न गाह्रो हुनु, सम्झना शक्तिमा कमी आउनु, चिडचिडापना बढ्नुजस्ता मानसिक लक्षणहरू तथा निद्रामा गडबढी, शरीरको तौल घट्नु वा बढ्नु, थकान तथा कमजोरी महसुस हुनु, कब्ज रहनु, टाउको भारी हुनु, दुख्नु, खानामा रुचि कम हुँदै जानु वा धेरै खानु, यौनइच्छामा कमी आउनु, धड्कन बढ्नु, चक्कर लाग्नु आदि शारीरिक लक्षणमध्ये तीनचार लक्षण देखिएमा डिप्रेसनको शंका गर्नुपर्ने हुन्छ। यसका साथै आत्महत्याको विचार मनमा आउनु तथा आत्महत्याको कोसिस गर्नु आदिले यो रोगको गम्भीर स्थितिलाई दर्शाउँछ। मनो त्रासको लक्षण मनो त्रास (पैनिक अटैक) दृश्चिंता विकृतिको एक अर्को रूप हो। बिनाकारण एक्कासि पूर्वसूचना बिनाडर लागेर आउने, मुटुको धडकन तेज हुने, सास रोकिएलाजस्तो हुने, हात खुट्टा लगलग काम्ने, रिंगटा लाग्ने तथा पसिना आउने समस्यालाई मनो त्रास भनिन्छ। मनो त्रासको बेलामा व्यक्तिलाई बेहोस भई पल्टिने वा मर्ने वा कुनै भयानक घटना घट्ने भय हुन्छ। ऊ अत्याहटलाई नियन्त्रण गर्न नसकी कराएर मानिस एकत्रित गर्ने प्रयास गर्छ। मनो त्रासको यस्तो समस्या अचानक देखा पर्छ र केही समयसम्म तीब्र भएर बिस्तारै स्वतः शान्त हुन पुग्छ। तर एकपटक मनो त्रासको समस्या आएपछि मानिस फेरि पनि त्रास आउने हो कि भन्ने डरले भयभित भइरहन्छ। पटकपटक यस्तो प्रहार भएपछि मानिसले बाटोमा हिँड्न, बजार आदि ठाउँमा जान तथा सवारीसाधन चलाउनसमेत छोड्छ। धड्कन बढ्ने र मुटु हल्लिने हँुदा यस रोगबाट पीडित व्यक्तिले आफू हृदय रोगबाट पीडित भएको ठान्छ। बाढी पीडितहरूको व्यवस्थापन बाढीपहिरोमा परेर घाइते भएकाहरूको उपचारमा केवल शारीरिक चोटपटकलाई ध्यान दिइन्छ। तर बाढीपीडितहरूको मनमा परेको चोटलाई ध्यान दिइएको देखिँदैन। यसप्रति नेपाल सरकार तथा उपचारमा संलग्न चिकित्सकहरूको ध्यानाकर्षण हुन जरुरी छ। समयमै मनको चोटमा मल्हम लगाउने कार्य भएन भने थुप्रै नागरिक पीटीएसडी, डिप्रेसन तथा मनो त्रासजस्ता मानसिक समस्याको शिकार बन्न सक्छन्। त्यसैले छिटोभन्दा छिटो बाढीपहिरो प्रभावित क्षेत्रहरूमा सरकारले उपस्थिति देखाएर राहतसँगै बाढीपहिरो पीडितलाई भौतिक तथा मानसिकरूपमा पुनस्र्थापना गर्ने ठोस कदम चाल्नुपर्छ। अन्त्यमा, यस धरतीमा जन्म लिएपछि मानिसहरूले जीवनमा अनेक किसिमका संकट तथा विपत्तिहरूको सामना गर्नुपर्छ। बाढीपहिरो, भूकम्प, आँधीबेहरी तथा चट्याङजस्ता प्रकृति प्रकोप र मानिसले आफैं निम्त्याएका युद्धजस्ता विपत्तिले मानिसको मानसिक स्वास्थ्यमा ठूलो असर पार्छ। यस्ता संकटबाट ग्रस्त मानिसले आत्महत्यासमेत गर्न सक्छन्। त्यसैले भूकम्प, बाढीपहिरो तथा युद्धमा परेका मानिसको उचित मनोवैज्ञानिक उपचार आवश्यक हुन्छ। मनोवैज्ञानिक उपचार पद्धतिहरूमा बिहाबियर थेरापी तथा कग्निटिभ बिहाबियर थेरापी (सीबीटी) उत्तम मानिन्छन्। यसका साथै सहयोगी समूह (सपोर्ट ग्रुप), ईएमडीआर, तथा सम्मोहन (हिप्नोसिस) आदि पनि अन्य उपयोगी चिकित्सा विधिहरू हुन्। लेखक मनोविद् हुन्।"
चितवनमा बाघको आक्रमणबाट एक जनाको मृत्यु,चितवन : चितवनमा बाघको आक्रमणबाट एक जनाको मृत्यु भएको छ। चितवनको जनकौली मध्यवर्ती सामुदायिक वनमा सोमबार मध्यान्न १२ बजेतिर बाघको आक्रमणमा परी रत्ननगर नगरनगरपालिका५ स्थित मगरटोलीको ३५ वर्षीय गिता अधिकारीको मृत्यु भएको वडाध्यक्ष कृष्ण महतोले जानकारी दिए। उनका अनुसार घरपछाडि बाख्रालाई घाँस काट्न लाग्दा बाघले तानेर लगेको हो । मृतक अधिकारीको शवको अवशेष मात्रै फेला परेको छ । वडाध्यक्ष महतोले खोजी कार्यका लागी चितवन राष्ट्रिय निकुञ्जलाई खबर गरेपनि ढिलाई भएको बताए । आक्रमण गरेको स्थलमा रगत र मृतकको कपडा भेटिएको छ ।
"छत्रदेवको नीति तथा कार्यक्रम, कृषि र खानेपानी प्राथमिकतामा","सन्धिखर्क : अर्घाखाँचीको छत्रदेव गाँउपालिकाले संघीय सांसद भवनको झल्को दिने गरी ११ औं गाउँसभा अधिवेशनबाट नीति तथा कार्यक्रम पास गरेको छ । कृषि र खानेपानीलाई पहिलो प्राथमिकतामा राखेर आफ्नो नीति तथा कार्यक्रम प्रस्तुत गरेको छ । संघीय संसदमा संसद विघटन भएको समयमा यसले संघीय संसदको सरकारको झल्को पनि दिएको छ । संघीय संसदमा संसद् विघटन भएपनि संघीय संसद्कै झल्को दिने गरी गाउँ अधिवेसन सुरु भएको हो । सभाहलमा गाउँसभाका सदस्य बसिरहेका थिए । त्यसैबेला गाउँपालिकाका अध्यक्ष लेखनाथ पोख्रेल ढोकाबाट भित्र छिर्दै थिए । ढोकाबाट भित्र छिर्दै गर्दा सबै गाउँसभाका सदस्यहरु जुरुक्क उठे । एक छिनपछि राष्ट्रगान बज्न सुरु भयो । सबै गाँउसभाका सदस्य जुरुक्क उठेर राष्ट्रगान गाए । राष्ट्रगान सकिएपछि गाउँसभा सुरु भएको भनेर गाउँपालिकाका अध्यक्ष पोख्रेलले जानकारी गराए । सर्वपक्षीय रुपमा राय सुझाव लिएर ५ वटा विषयगत समितिमा विस्तृत छलफल गरी स्वास्थ्य, शिक्षा, कृषि, भौतिक पूर्वधार , खानेपानी , रोजगारी , लगायतलाई समेटि २१ पृष्ठ लामो नीति तथा कार्यक्रम पेश गरे । कृषि र खानेपानीलाई पहिलो प्राथमिकतामा राखेर आफ्नो नीति तथा कार्यक्रम प्रस्तुत गरेको छ । नीति तथा कार्यक्रममा लिफ्टिङ् खानेपानीको ३३ प्रतिशत विद्युत महसुल गाउँपालिकाले तिरीदिने भएको छ । खानेपानीको समस्या रहेका पालिकामा खानेपानी आपूर्तिमा सञ्चालन हुने लिफ्टिङ् खानेपानी आयोजना महंगो पर्ने भएपछि ३३ प्रतिशत विद्युत महशुल पालिकाले तिर्ने भएको हो । एक घर एक धाराको अभियानलाई निरन्तरता दिँदै खानेपानीलाई प्राथमिकतामा राखेको छ । कृषकलाई कृषि औजारमा पालिकाले अनुदान दिने भएको छ । कृषकको सम्मान, कृषी उत्पादनमा अनुदान भन्ने मान्यताका साथ उत्पादनमा आधारित अनुदान दिने भएको छ । 'खनौं आफ्नै माटो छोडौँ विदेशको माटो' भन्ने नाराका साथ कृषिमा स्वरोजगार सुजना हुने कार्यक्रम ल्याएको छ । बाँदर बँदेललाई नियन्त्रण गर्ने उदेश्यले जंगलमा फलफूल खेति गर्ने , र सामुदायिक बनमा बहुमुल्य जडीबुटी लगाउने, नीति तथा कार्यक्रममा उल्लेख गरिएको छ । स्थानीयस्तरमा आय आर्जनको भर पर्दो स्रोत भएमा मात्र बसाइ सराइ कम हुन्छ भन्ने अनुभववाट रुमको सम्मान, श्रमजीविहरुको सुरक्षा, रोजवगारी सृजना, उद्यमसिलता विकास र आय आर्जनमा जोड दिने भएको छ । स्वास्थ्य स्वयम सेबिकालाई निशुल्क स्वास्थ्य बिमा गरिेने ,बालबालिकालाई विद्यालय पठाउ, सिकाउ र टिकाउ अभियान चलाउने भएको छ । अधिवेशनबाट रकमान्तर, अन्तिम लेखा परिक्षणबाट देखिएका वेरुजु संरिक्षण सम्बन्धी प्रतिवेदन, सामाजिक परिचालकको सेवा निरन्तरता सम्बन्धी विधेयक र जग्गा प्राप्तिसम्बन्धी प्रस्ताव पास भएको छ।"
सांस्कृतिक अधःपतन निरुत्साहनका लागि योगाभ्यास बढाऔँ : प्रधानमन्त्री ओली,"काठमाडौँ : प्रधानमन्त्री केपी शर्मा ओलीले समाजमा भइरहेको सांस्कृतिक अधःपतन र असत्यलाई महत्व दिइने प्रवृत्ति अन्त्यका लागि योग र साधनालाई प्रश्रय दिनुपर्ने बताएका छन् । विश्व योग दिवसका अवसरमा सोमबार मूल समारोह समितिको आयोजनामा आयोजित भर्चुअल कार्यक्रमलाई सम्बोधन गर्दै प्रधानमन्त्री ओलीले सांस्कृतिक वैभवपूर्ण सभ्यतालाई कायम राख्न विद्यालय तहदेखि नै योग शिक्षा र अभ्यासलाई महत्व दिन आग्रह गरे । उनले योग गुरुहरुलाई आफ्ना योगाभ्यास विधिमा आवश्यक परिमार्जन गरी हरेक व्यक्तिलाई सत्य निष्ठाप्रति सङ्कल्पित गराउन आग्रह गर्दै भने,'योग कुनै अन्धविश्वास होइन, यो मनको सफाइको माध्यम हो, यो एक अनुशासन पनि हो । योगका नाममा देखाइने आडम्बर र गरिने व्यापारलाई स्थान दिनु हुँदैन ।' प्रधानमन्त्री ओलीले सबै नागरिकलाई खोप लगाएर आगामी वर्षको योग दिवसलाई खुल्ला स्थानमा मास्कबिना आउन सक्ने वातावरण निर्माण गरिने बताए । उनले प्राचीन ऋषिमुनिहरुको तपस्या र साधनाका साथै योगको उद्गमस्थल नेपाल भएकाले यसलाई विश्वव्यापी बनाउन सरकार लागिरहेको पनि उल्लेख गरे । कार्यक्रममा शिक्षा, विज्ञान तथा प्रविधिमन्त्री कृष्णगोपाल श्रेष्ठले कक्षा ४ देखि नै योग विषयको पाठ्यवस्तु तयार भइसकेकाले योग शिक्षालाई थप प्रवद्र्धन गरिने बताए । संस्कृति, पर्यटन तथा नागरिक उडड्यमन्त्री उमाशङ्कर अरगरियाले योगलाई पर्यटनका रुपमा विकास गर्न कार्ययोजना बनाइने बताए । योगगुरु स्वामी आनन्द अरुणले आफूभित्र मिल्नु नै योग भएको जनाउँदै नेपालले बुद्ध जयन्ती वा उपयुक्त दिनमा ध्यान दिवस मनाउन विश्व समुदायलाई प्रस्ताव गर्नुपर्ने बताए । योगगुरु डा हरिप्रसाद पोखरेलले योग एक सर्वोच्च चेतना भएकाले यसले विविधता र एकतालाई उजागर गर्ने जनाए । संयुक्त राष्ट्र सङ्घले सन् २०१४ देखि आजको दिन (जुन २१) लाई विश्व योग दिवस मनाउन थालेको हो । आजको दिन वर्षकै लामो दिन र सूर्य दक्षिणायन हुन्छ । नेपालमा माघ १ गते राष्ट्रिय योग दिवस मनाइन्छ ।"
"अझै खुलेन मर्स्याङ्दी नदी, तल्लो क्षेत्रमा जोखिम कायमै","बेंसीसहर: मनाङको चामेमा शनिबारदेखि आंशिक रुपमा थुनिएर ताल बनेको मर्स्याङ्दी नदी पूर्ण रुपमा सूचारु नहुँदा तल्लो तटीय क्षेत्रहरुमा जोखिम कायमै रहेको छ । शनिबार हुम्डेमा पहिरो खसेपछि मर्स्याङ्दी नदी आंशिक रुपमा थुनिएको थियो । हुम्डेको पहिरो आइतबार ठूलो भेलले खुलाए पनि चामेको बेलिब्रिजमा बनेको ताल भने अझै फुटाउन सकिएको छैन । आइतबार दिनभर ताल फुटाउने प्रयास गरे पनि सफल हुन सकिएन, मनाङका प्रमुख जिल्ला अधिकारी विष्णु लामिछानेले भने, पुलमा अड्किएका केही काठपात त झिकियो, ठूलाठूला चट्टानहरु हटाउन सकिएको छैन । उनका अनुसार आइतबार साँझसम्म पनि मर्स्याङ्दी बेलिब्रिज माथिबाटै बगेको छ । प्रजिअ लामिछानेले ताल फुटाउन ब्लाष्टिङ गर्ने विषयमा अध्ययन भैरहेको बताए । ब्लाष्टिङ गर्ने विषयमा नेपाली सेनाले अध्ययन गरिरहेको छ, लामिछानेले भने, ब्लष्टिङ गर्दा बेलिब्रिज र पाँच सय मिटर वरपरका घरहरुलाई असर गर्नसक्ने जोखिम पनि छ । चामे बजारबाट बग्ने घट्टेखोलाले ल्याएका रूख र ठूलाठूला ढुंगा मर्स्याङ्दीमा अड्किएकाले उक्त क्षेत्रमा ताल बनेको हो । निरन्तर पानी परिरहेको मर्स्याङ्दीमा बाढीको बहावमा कुनै कमी नआएको जोखिम कायमै रहेको मनाङ प्रहरी प्रमुख डिएसपी सुवास खड्काले बताए । सशस्त्र प्रहरी बल नं ३२ गुल्म, मनाङका गुल्मपति डीएसपी होमनाथ पन्थीले आइतबार दिनभर चामेमा बनेको ताल खुलाउन प्रयास गरिएको बताए । हाम्रो सबै शक्ति लगाएका छौँ, तर बाढी नघट्दासम्म सम्भव देखिन्न, उनले भने । चामेमा बनेको ताल फुटाएर मर्स्याङ्दीलाई आफ्नै लयमा बग्न नदिने हो भने तल्लो मनाङ र लमजुङका केही भूभागहरुमा ठूलो क्षति पुग्नसक्ने भन्दै स्थानीयहरु त्रसित बनेका छन् । भीषण वर्षासँगैको बाढी पहिरोले पूरै मनाङ क्षतविक्षत बनाएको छ । सबै सडकहरु अवरुद्ध छन् । ५६ घर पूर्ण रूपमा क्षति भएका छन् । २ सय घर जोखिममा छन् । मर्स्याङ्दी नदी र खहरे खोलामा बनेका बेलिब्रिज, झोलुंगे पुलको साथै लघु जलविद्युत् आयोजना बगाएको छ ।"
"नेपालमा कोरोनाको नयाँ भेरियन्ट पुष्टि, सबै उमेर समूहकालाई जोखिम",काठमाडौं नेपालमा कोरोना भाइरस (कोभिड१९) को नयाँ म्युटेसन पुष्टि भएको छ। परीक्षण गराएका ४८ नमूनामा ४७ वटा नमूनामा डेल्टा भेरियन्ट (बी१६१७२) पुष्टि भएको छ भने एउटा नमूनामा अल्फा भेरियन्ट (बी११७) पुष्टि भएको स्वास्थ्य तथा जनसंख्या मन्त्रालयले जनाएको छ। ४७ वटा डेल्टा भेरियन्ट पुष्टि भएका नमूनाहरुमध्ये ९ वटामा थप उत्परिवर्तन (के ४१७ एन म्युटेसन ) भेटिएको छ जसलाई (एवाइ१)नाम दिइएको छ। मन्त्रालयले सोमबार विज्ञप्ति जारी गर्दै वैशाख २६ देखि जेष्ठ २० गतेसम्म देशका विभिन्न भागहरूबाट विभिन्न उमेर समूहका व्यक्तिबाट संकलित नमूनाको राष्ट्रिय जनस्वास्थ्य प्रयोगशालामा छनौट गरी ४८ वटा नमूना विश्व स्वास्थ्य संगठनको नेपालस्थित कार्यालय तथा दक्षिण पूर्व एसिया क्षेत्रीय कार्यालयको सहयोग र समन्वयमा भारतको नयाँ दिल्लीस्थित डब्ल्युएचओ आइडेन्टीफाइड सेन्टर अफ एक्सलेन्स इन जिनोमिक द इन्च्टीच्युट अफ जिनोमिक एण्ड इन्टिग्रेटिभ बायोलोजीमा सेक्वेन्सिङका लागि पठाइएको जनाएको छ। उक्त नमूनाहरूको जिनोमिक सेक्वेन्सिङ पहिचान गर्दा ४७ वटा नमूनामा डेल्टा भेरियन्ट (बी१६१७२) पुष्टि भएको छ भने एउटा नमूनामा अल्फा भेरियन्ट (बी११७) पुष्टि भएको मन्त्रालयले जनाएको छ। ४७ वटा डेल्टा भेरियन्ट पुष्टि भएका नमूनाहरूमध्ये ९ वटामा थप उत्परिवर्तन के४१७ एन म्यूटेसन भेटिएको छ जसलाई (एवाई१)नाम दिइएको मन्त्रालयले जनाएको छ। मन्त्रालयका अनुसार हालसम्म यो म्यूटेसन नेपालसहित संसारका १० भन्दा बढी राष्ट्रहरुमा पुष्टि भइसकेको छ। यीसहित हालसम्म भेरियन्ट अफ कन्सर्नका रुपमा नेपालमा अल्फा (बी११७) र डेल्टा (बी१६१७२) भेरियन्ट तथा 'भेरियन्ट अफ इन्ट्रेस्ट' का रूपमा कप्पा भेरियन्ट (बी१६१७१) पुष्टि भएको छ। यी भेरियन्टहरू बढी संक्रामक तथा सबै उमेर समूहका व्यक्तिहरूलाई असर पार्ने विभिन्न अध्ययनबाट पाइएको स्वास्थ्य मन्त्रालयले जनाएको छ। मन्त्रालयले संक्रमण रोक्न सचेत र जिम्मेवार बनि जनस्वास्थ्यका मापदण्डहरूको पालना गर्न गराउन अनुरोध गरेको छ।
एनएमबि बैंकद्वारा बाढी प्रभावितलाई राहत वितरण,"काठमाडौं : मनाङ जिल्लाका बाढी प्रभावितलाई एनएमबि बैंकद्वारा राहत वितरण गरिएको छ । राहतमा मिनरल वाटर, स्यानिटाईजर र मास्क वितरण गरिएको थियो। एनएमबि बैंकको मनाङ शाखाका शाखा प्रमुख लभ गुरुङको संयोजकत्वमा शाखाका कर्मचारीहरु, चामे गाँउपालिकाका अध्यक्ष श्री लोकेन्द्र बहादुर घले, सोही गाउँपालिकाका, वडा नं ५ का अध्यक्ष श्री कैले गुरुङ्ग तथा स्थानीय समुदायको उपस्थितिमा उपर्यूक्त गुणस्तरीय सामग्रीहरु वितरण भएको थियो । अचानक मौषम प्रतिकुल भएर बाढीले अलपत्र भई जीवन मरणको दोसाधमा रहेका तीन जना नावालक सहित गरि ५ जनालाई उक्त राहत वितरणमा गएको टोलीले हेलिकप्टरबाट उद्घार स्वरुप उपचारका लागी काठमाडौं पठाएको थियोे । उद्घार गरिएका व्यक्तिहरुमा वर्ष ६५ का बुद्घराम गुरुङ्ग, वर्ष ९ का जोह्न गुरुङ्ग, वर्ष ७ की आरध्या गुरुङ्ग, वर्ष ८ की जेनिप गुरुङ्ग र वर्ष २७ की लक्ष्मी गुरुङ्ग रहेका छन् । विगत केही दिन यता लगातारको भारी वर्षा पछिको पहिरोले मनाङका अधिकांश नदिहरु थुनिएका छन जसले गर्दा उक्त स्थानका सयौ मानिसहरु घरवार विहीन भएका छन । हाल चामे बजार जोखिममा रहेको हुनाले लगभग ९०० घरधुरीहरु आफ्नो बसोवास स्थान छाडेर सुरक्षित स्थानमा बसिरहेका छन्। बाढीले सडक, पुल लगायतका सार्वजनिक संरचनाहरुमा पनि निकै क्षति पुर्याएको छ । चामे गाँउपालिका का वडा नं ४ र ५ जोडने स्थानमा मस्याङ्दी नदीमा पहिरो खस्दा बहाव थुनिएको छ । निरन्तर वर्षाको कारणले नदीमा पानीको सतह थप बढेको हुनाले चामे बजार उच्च जोखिममा रहेको जिल्ला प्रशासन कार्यालय मनाङले जनाएको छ ।"
"नाइजेरियामा प्रहरी अधिकृतको अन्धाधुन्ध गोली प्रहारबाट पाँचजना मारिए, चार घाइते",नाइजर: नाइजेरियाका एक प्रहरी अधिकृतले अन्धाधुन्ध गोली प्रहार गर्दा पाँच जना मारिएका छन् । साथै चार जना घाइते भएका छन् । ती प्रहरी इन्स्पेक्टरले आफ्नै गृह क्षेत्र एनुगुमा आइतबार यस्तो हंगामा मच्चाएका थिए । प्रहरी प्रवक्ता डानिएल न्दुक्वेका अनुसार घटनामा घाइते भएकाहरुलाई उपचारका लागि अस्पताल लगिएको छ । साथै उनीहरुको अवस्था गम्भीर रहेको पनि बताइएको छ । गोलीकाण्डपछी ती इन्स्पेक्टरलाई प्रहरीले पक्राउ गरेको छ । र नियन्त्रणमा लिएर अनुसन्धान गरिएको बताइएको छ । ती अधिकृतले किन अचानक गोली प्रहार गरे भन्नेबारेमा यकिन विवरण आइसकेको छैन । नाइजेरियाको दक्षिणपूर्वी क्षेत्रमा पछिल्लो समय सुरक्षाकर्मीहरुमाथि आक्रमण बढ्दो क्रममा रहेको तथ्यांक छ । जहाँ प्रहरी अधिकृतहरु सहित सयौँ सुरक्षाकर्मी मारिने क्रम बढेको बताइन्छ ।
एमाले प्रवेश गरेका १४ जनप्रतिनिधिलाई कारबाही गर्ने माओवादी केन्द्रीय समितिको निर्णय,"काठमाडौं : नेकपा (माओवादी केन्द्र) ले एमाले प्रवेश गरेका १४ जना स्थानीय तहका जनप्रतिनिधिलाई कारबाही गरेको छ। सोमबार भर्चुअल विधिबाट बसेको केन्द्रीय समिति बैठकले उनीहरुलाई पार्टीबाट निस्कासन गर्ने निर्णय गरेको हो। तत्कालीन माओवादीबाट निर्वाचित भएका तर, पछिल्लो समय एमालेमा प्रवेश गरेका उनीहरूलाई साधारण सदस्यबाटै हटाइएको हो। बैठकले २ नगर प्रमुख,६ उपप्रमुख,१ नगरपालिका सदस्य, १ गाउँपालिका अध्यक्ष, ४ वडाअध्यक्ष गरी १४ जनालाई कारवाही गरेको हो। रौतहटको मौलापुर नगरपालिका प्रमुख रिना कुमारी साह, रौतहटकै कटहरिया नगरपालिका प्रमुख सियाराम कुशवाहा कारबाहीमा परेका छन्। यस्तै, रौतहटको देवाही गोनाही नगरपालिका उपप्रमुख परिनया देवी, मौलापुर नगरपालिका उपप्रमुख गौरीशंकरप्रसाद जयसवाल, फतुवा विजयपुर नगरपालिका उपप्रमुख कान्ति देवी, माधवनारायण नगरपालिका उपप्रमुख सिमल साहलाई कारबाही गरी माओवादीबाट निस्कासन गरेको हो। यस्तै बैठकले अन्य १ नगरपालिका सदस्य, १ गाउँपालिका अध्यक्ष, ४ वडाअध्यक्षलाई पनि माओवादीबाट निस्कासन गर्ने निर्णय गरेको छ। उनीहरु सबै माओवादीमा नरहेको जानकारी निवार्चन आयोगलाई दिने तयारी भएको माओवादी केन्द्रले जनाएको छ।"
कामना सेवा विकास बैंकको नयाँ शाखा ललितपुरको नख्खु दोबाटोमा,"काठमाडौं : कामना सेवा विकास बैंक लिमिटेडले आफ्नो सेवा विस्तार गर्ने क्रममा प्रदेश नं ३ अन्तर्गत ललितपुर जिल्लाको ललितपुर महानगरपालिका वडा नं १३ स्थित नख्खु दोबाटोमा यही असार ६ गते आफ्नो १२५औ शाखा कार्यालय स्थापना गरी कारोबार शुभारम्भ गरेको छ । हालको विषम परिस्थितिलाई मध्यनजर गरी बैंकका अध्यक्ष सुदिप आचार्यले भिडियो कन्फरेन्स माध्यमद्वारा उक्त शाखाको उद्घाटन गरेका थिए । उक्त उद्द्धाटन कार्यक्रममा सम्पूर्ण सञ्चालकज्यूहरुको भच्र्युअल उपस्थिति रहेको थियो । यसै अवसरमा बैंकका प्रमुख कार्यकारी अधिकृत प्रविण बस्नेतले बैंकको वर्तमान अवस्था र भावी कार्ययोजना तथा रणनीतिका बारेमा प्रकाश पारेका थिए । बैंकले व्यवसाय विस्तारको क्रममा समय सापेक्ष थप नवीनतम् प्रोडक्टहरु तथा वृहत शाखा सञ्जाल मार्फत आफ्ना ग्राहकहरुलाई उच्च स्तरको बैंकिङ्ग सेवा सुविधाहरु उपलब्ध गराउँदै जाने समेत जानकारी दिइएको छ । यससंगै अब बैंकले १२५ शाखा, १ विस्तारीत काउन्टर तथा ६६ वटा एटिएम मार्फत ग्राहक महानुभावहरुलाई निरन्तर सेवा प्रदान गर्नेछ । बैंकले हालको विषम परिस्थितिमा समेत सोशल मिडिया बैंकिङ, इन्टरनेट बैंकिङ, मोबाइल बैंकिङ, एसएमएस बैंकिङ, जस्ता डिजिटल माध्यमबाट ग्राहक महानुभावहरुलाई सहज र उत्कृष्ट सेवा प्रदान गर्दै आएको छ ।"
मुस्ताङको थाक टुकुचे गाउँ बाढीको उच्च जोखिममा,"जोमसोम: अविरल वर्षाका कारण आएको थापाखोलाको बाढीले मुस्ताङको थाक टुकुचे गाउँ जोखिममा परेको छ । टुकुचे कवि भुपि शेरचनको पुर्ख्यौली गाउँ समेत हो । बर्सेनी नदी कटान र पहिरोको उच्च जोखिममा पर्ने थाक टुकुचेमा शुक्रबार आएको बाढीले यहाँका १ सय १० घरधुरीमध्ये ४० घरधुरी बाढीको जोखिममा परेको हुन् । मुस्ताङको थासाङ गाउँपालिका१ टुकुचे गाउँको पश्चिमतर्फबाट बग्ने थापाखोलाको बाहव तिब्र हुँदा टुकुचे बस्ती उच्च जोखिममा परेको थासाङ१ का वडाध्यक्ष रत्नप्रसाद ज्वाहारचनले बताए । कालिगण्डकी नदी कटान र ठाडो बग्ने थापाखोला बाढीले टुकुचे गाउँमा बाढी पस्न थालेको छ । बाढीका कारण बस्ती जोखिममा परेपछि स्थानीयहरु त्रसित बनेका छन् भने बाढीले स्थानीयको खेतीयोग्य जमिन समेत कटान गरी क्षति पुर्याएको उनको भनाइ छ । लगातारको वर्षाले थाक टुकुचे गाउँको तल्लो सेपी भन्ने स्थानमा करिव ३५ रोपनी खेतीयोग्य जमिन थापाखोला बाढीले कटान गरेका वडाध्यक्ष ज्वाहारचनले बताए । थापाखोलाको बाढीले थाक टुकुचेमा स्थानीय विष्णु शर्माको १० रोपनी क्षेत्रफलमा लगाइएको स्याउ बोटसहित आलु र उवा लगायत अन्नबाली बाढीले बगाएको छ । स्थानीय ज्योति भट्टचनको ५ रोपनी र कल्पना शेरचनको १० रोपनी जग्गा बाढीले बगाएको छ । यस्तै, थापाखोलाको उर्लिएर आएको ठाडो बाढीले स्यालुम बहुउद्देश्य सहकारी स्याउ फार्म र स्थानीय निरज तुलाचनको स्याउ फार्म उच्च जोखिममा परेको छ । स्थानीयका अनुसार थापाखोलाको बाढी स्याउ फार्ममा पसेर अन्नबाली लगायतमा क्षति पुर्याएको छ । अविरल वर्षासँगै कालिगण्डकी नदीको सतह वृद्धि हुँदा टुकुचे बस्तीतर्फ नदी कटान गरेको छ । कालिगण्डकी नदीको सीमसार पानीको दलदले जलथलका कारण जमिन भासिँदा त्यहाँ रहेका ऐतिहासिक तथा धार्मिक संरचनामा क्षति पुगेको छ । स्थानीय निर्जनमान शेरचनका अनुसार कालिगण्डकीको सिमसारले धार्मिक सम्पदा रहेको जमिन भासिएर साँढे ३ सय वर्ष पुरानो म्हाने, स्तुपा र छोर्तेनमा क्षति पुगेको छ । मुस्ताङको थाक टुकुचेमा थापाखोलाको निरन्तरको बाढीले बस्तीतर्फ कटान गर्न थालेपछि स्थानीय गाउँ समाजले सामूहिक रुपमा ग्याबिन लगाएर खोला तर्काउने काम गरे पनि पटक पटकको बाढीले बस्तीतर्फ कटान गर्ने क्रम रोकिएको छैन । स्थानीयले ऐतिहासिक बस्ती जोगाउन सरकारले बृहत बजेट बिनियोजन गरी दीर्घकालीन रुपमा बस्ती संरक्षण गर्न माग गरेका छन् । थासाङको टुकुचेमा २ वर्षअघि जापानीज दूतावासले सहयोग स्वरुप दिएको डोजरले बाढी नियन्त्रणमा लिने काम भइरहेको छ । बाढीले टुकुचेको बेलीब्रिज रहेको सडक कटान गरे बस्ती विस्थापित हुने स्थानीयले जनाएका छन् । बाढीले बेनीजोमसोम सडक छेउमा रहेको जापानीज उजिहारा पार्क समेत जोखिममा परेको छ । यस्तै लगातारको वर्षाले थासाङ२ सौरु गाउँमा तम खोलाको बाढी स्याउबारीमा पस्दा स्याउ लगायत अन्य अन्नबाली ठूलो मात्रामा नष्ट भएको छ । सौरु गाउँमा शनिबार राति बाढी आउँदा तम खोला बाढी स्याउबारीमा पसेको थियो । स्थानीयले दिनभरी खोला तर्काउने काम गरे पनि बाढीले निरन्तर सास्ती दिएको छ ।"
अमेरिकामा सवारी दुर्घटना: ९ बालबालिका सहित १० जनाको मृत्यु,वासिङटन: अमेरिकाको अलाबामा राज्यमा शनिबार सवारी दुर्घटना हुँदा ९ बालबालिका सहित १० जनाको मृत्यु भएको छ । दुईवटा भ्यान आपसमा ठोक्किँदा दुर्घटना भएको हो । दुर्घटनामा मृत्यु हुनेमा ८ जना बालबालिका ४ देखि १७ वर्षका छन् भने एक जना ९ महिनाकी बालिका छिन् । साथै मृत्यु हुनेमा एकजना २९ वर्षीय पुरुष पनि छन् । स्थानीय अधिकारीहरुका अनुसार अलाबामाको बटलर काउन्टीमा दुर्घटना दुर्घटना भएको हो । जहाँ भ्यानभित्र उनीहरु यात्रा गरिरहेका थिए । प्रहरीका अनुसार २९ वर्षीय पुरुष र उनकी ९ महिने छोरी एउटा भ्यानमा यात्रा गरिरहेका थिए भने अरु बालबालिका अर्को भ्यानभित्र थिए । दुर्घटनाबारे सरकारले छानविन गर्ने जनाएको छ ।
ब्राजिलमा कोरोनाबाट मृत्यु हुनेको संख्या पाँच लाख नाघ्यो,ब्राजिलमा कोभिड१९ को संक्रमणबाट मृत्यु हुने व्यक्तिको संख्या पाँच लाख नाघेको छ । गत २४ घण्टामा कोरोना भाइरस संक्रमणबाट एक हजारभन्दा बढीको ज्यान गएको स्वास्थ्य अधिकारीहरुले दिएका छन् । उक्त समयमा कोरोना भाइरस संक्रमणबाट १ हजार २५ जनाको निधन भएको हो । ब्राजिलमा कोरोना भाइरसको संक्रमण शुरुभएयता हालसम्म यस प्रकोपबाट ज्यान जाने व्यक्तिको संख्या ५ लाख नाघेको छ । ब्राजिलमा सन् २०२० फेब्रुअरी २६ बाट शुरु भएको कोरोना भाइरसको संक्रमणबाट हालसम्म अर्थात सन् २०२१ जुन २० सम्म पाँच लाख १ हजार ८२५ जना पुगेको ब्राजिलको स्वास्थ्य मन्त्रालयले आइतबार जानकारी दिएको विभिन्न अन्तर्राष्ट्रिय संञ्चार माध्यमले जनाएको छ । हिजो आइतबार ब्राजिलका सञ्चार माध्यमहरुले पनि ब्राजिलमा कोरोनाको संक्रमणबाट मृत्यु हुने व्यक्तिको संख्या ५ लाख नाघेको जानकारी दिएको थियो । गत २४ घण्टामा ब्राजिलमा ४४ हजार ३२६ जना थप व्यक्तिमा कोरोना भाइरस संक्रमण देखिएको पनि स्थानीय समयानुसार सोमबार जानकारी दिएको छ । यो संख्यासँगै ब्रालिजमा कूल संक्रमितको संख्या करिब १ करोड ८० लाख पुगेको पनि यहाँका स्वास्थ्य क्षेत्रका अधिकारीहरुले जनाएका छन् । ब्राजिलको स्वास्थ्य मन्त्रालयले दिएको जानकारीमा यहाँ पछिल्लो समयमा मृत्यु हुनेहरुको संख्या केही घटिरहेको भए पनि उल्लेख्य मात्रामा भने घट्न सकेको छैन । ब्राजिलमा कोरोनाको नयाँ प्रजातिको भाइरसको देखिएपछि पछिल्ला केही महिनामा संक्रमितहरु झन् बढ्न थालेका छन् । ब्राजिलको साओ पाओलो शहर शुरुदेखि नै यो सक्रङ्मणको एक किसीमले केन्द्रबिन्दुको रुपमा रहेको पनि पाइएको छ । ब्राजिल कोरोना भाइरस संक्रमणको कारण संयुक्त राज्य अमेरिकापछि सबैभन्दा बढी नागरिकको ज्यान जाने देशको रुपमा परेको छ । यहाँका ८ करोड भन्दा बढी मानिसले कोरोना भाइरसविरुद्धको खोप लगाइसकेका छन् ।
कोभिड प्रभावित पर्यटन क्षेत्रमा बिशेष सापटी सेवा,"काठमाडौं : विश्वव्यापी महामारीको रुपमा फैलिएको कोभिड१९ को संक्रमणलाई मुलुकभित्र फैलिन नदिनको लागि निषेधाज्ञा गर्दा पर्यटन उद्योगसंग सम्बद्धहोटल, ट्राभल, ट्रेकिङ तथा उडड्यन क्षेत्रमा कार्यरत कर्मचारीहरु तुलनात्मक रुपमा बढि प्रभावित भएका छन्। यी क्षेत्रहरुमा कार्यरत कर्मचारीहरुले नागरिक लगानी कोषबाट संचालित कर्मचारी वचत बृद्धि स्वीकृत अबकाश कोष कार्यक्रममा सहभागी हुँदा मासिक रुपमा कट्टा गरेको रकम सापटी लिन चाहेमा उक्त सापटीमा सहभागीलाई थप ब्याज शुल्क नलिई सापटी प्रदान गर्ने व्यवस्था मिलाइएको छ । यसले मुलुकको हालको असमान्य परिस्थितिमा कोषका सहभागीलाई थोरै मात्रामा भएपनि राहत र सहयोग पुर्याउने उद्देश्यले यस्तो सुविधा उपलब्ध गराउन लागिएको हो। कोभिड प्रभावित विशेष सापटी नाम दिइएको यस सुविधा अन्तर्गत सहभागीको खातामा जम्मा भएको रकमको ५० प्रतिशतसम्म सापटी लिन सकिने छ। यस सापटीमा कर्मचारी वचत बृद्धि अबकाश कोषले दिने व्याजदर सरह नै लिने व्याजदर निर्धारण गरिएको छ । यस्को मतलव लिने र दिने ब्याजदरको अन्तर शुन्य रहेको छ। यस्तो सुबिधा अति प्रभावित पर्यटन क्षेत्रसंग सम्वद्ध सहभागीहरुलाई २०७८ पौष मसान्त सम्म उपलब्ध गराइने छ भने उक्त सापटी रकम सापटी लिएको २ बर्ष भित्र फिर्ता गर्नुपर्ने व्यवस्था मिलाइएको छ।"
बालिका हत्याका आरोपित पक्राउ,"राजविराज : गोठाला गएकी एक बालिकासँग यौन दुव्र्यवहार गरेपछि हत्या गरेको आरोपमा प्रहरीले डाक्नेश्वरी नगरपालिका३ हटेलका १९ वर्षीय रोहितकुमार यादवलाई पक्राउ गरेको छ । पक्राउ परेका यादवको वयान लगत्तै सोमबार प्रहरीले सोही ठाउँका उनका साथी राजु यादवलाई समेत पक्राउ गरी अनुसन्धान थालेको छ । पक्राउ परेका दुबैजनालाई इलाका प्रहरी कार्यालय कल्याणपुरको हिरासत कक्षमा राखेर गहिरो अनुसन्धान भइरहेको एसपी राजेन्द्रप्रसाद धमलाले बताए । गत शुक्रबार हँसियाले घाँटी काटेर हत्या गरिएको अवस्थामा हटेलका रामउदगार यादवकी छोरी ९ वर्षीया शिवानीकुमारीको शव फेला परेको थियो । हटेल पुवरिया टोलस्थित शिवनाथ यादवको फूलबारीमा गञ्जी र कट्टु लगाएकी बालिकाको घाँटी काटिएको शव घोप्टो परेको अवस्थामा फेला परेको स्थानीयवासीले बताए । हत्यामा प्रयोग भएको हँसिया बालिकाको दुई खुट्टाको बीचमा गाडिएको र हत्या गरेको स्थानबाट शवलाई दुई मिटर माथि घिसारेर लगेको चिन्ह देखिएको प्रत्यक्षदर्शीले बताए । मृतक परिवारका सदस्यका अनुसार बाख्रा चराउन र घाँस काटनसँगै गएकी पाँच वर्षीया बहिनीलाई शिवानीले सिमसिमे पानी पर्न थालेपछि घर पठाइन् । उनकी बहिनीले बताए अनुसार शिवानी भने फूलबारीमा हावाले झारेको आँप टिप्न लागिन्। अनुसन्धानका क्रममा बालिका पछ्याइरहेका रोहितले फूलबारीमा नियन्त्रणमा लिई लछारपछार पारेको र यौन दुव्र्यवहार गरेको देखिएको छ । आरोपितले समेत बलात्कार गरेको तर विर्य स्खलन बाहिर भएको बताएका छन् । धरानस्थित बीपी कोइराला स्वास्थ्य विज्ञान प्रतिष्ठानमा शनिबार भएको शवको पोष्टमार्टम रिपोर्ट आउन बाँकी रहेको प्रहरीले जनाएको छ । घटनाबारे घरपरिवारका सदस्यलाई भनिदिने डरले हत्या गरिएको प्रारम्भिक अनुसन्धानबाट बुझिएको प्रहरीले जनाएको छ । घटनापछि प्रहरी उपरीक्षक राजेन्द्रप्रसाद धमला, इलाका प्रहरी कार्यालय कल्याणपुर र कडरबोनाका इन्स्पेक्टरसहितको टोली घटनास्थल पुगेर अनुसन्धान गरेका छन् । अनुसन्धानलाई सघाउन संघीय प्रहरी कार्यालय जनकपुरबाट प्रहरी टोली र तालिमप्राप्त कुकुर समेत आएको थियो । तालिम प्राप्त कुकुर हत्या आरोपितलाई पछ्याउँदै घटनास्थलदेखि २ किलोमिटर पूर्व रहेको खडक खोला र पाँची खोलाको मिलनमा रहेको पाँची पुलसम्म पुगेको थियो । सम्भवत खडक खोला तरेर वा नुहाएर अभियुक्त पारी गएकाले कुकुर थप अगाडि बढन नसकेको अनुमान गरिएको छ । उक्त टोलमा दशकौदेखि गम्भीर खाले धेरै घटना भइरहे पनि प्रहरीसम्म नपुग्ने गरेको र गाउँमै मिलाउने गरेको स्थानीयवासी बताउँछन् । दिउँसै भएको शिवानीको हत्याको घटनास्थल आसपासका खेतमा धान रोप्ने, कोदालो खन्ने र हलो जोत्नेहरु काम गरिरहे पनि कसैले केही थाहा नपाएको बताउँदै आएका छन् । यौन दुव्र्यवहार पछि गाउँमा भनिदिने डरले हत्या गर्ने मुख्य आरोपित रोहित भएको र सहयोगीहरु अरु पनि हुनसक्ने भन्दै प्रहरीले अनुसन्धानलाई तीब्र बनाएको छ ।"
"काभ्रेकी बालिका भक्तपुरमा बलात्कृत, एकजना पक्राउ","भक्तपुर : काभ्रेको धुलिखेल नगरपालिका ८ घर भएकी बालिकामाथि भक्तपुरमा बलात्कार भएको छ । १५ वर्षीया ती बालिकामाथि जबरजस्ती करणी गरेको आरोपमा भक्तपुर प्रहरीले एक युवकलाई नियन्त्रणमा समेत लिएको छ । महानगरीय प्रहरी परिसर भक्तपुरका अनुसार काभ्रे धुलिखेल नगरपालिका ८ नै बस्ने २३ वर्षीय जयराम चौलागाईंलाई नियन्त्रणमा लिएको हो । चौलागाईंलाई काठमाडौंको सुन्धाराबाट नियन्त्रणमा लिइएको परिसरका प्रवक्ता प्रहरी नायब उपरीक्षक दीपक गिरीले जानकारी दिए । उनका अनुसार चौलागाईं बालिकाका छिमेकी हुन् । उनले बालिकालाई ललाईफकाई घुम्न जाऔं भनेर असार ५ गते घरबाट भक्तपुर लिएर आएको अनुसन्धानको क्रममा खुल्न आएको प्रहरी नायब उपरीक्षक गिरीले बताए । चौलागाईंले सोही दिन भक्तपुर नगरपालिका ४ स्थित एक गेस्ट हाउसमा खाजा नास्ता खाने बहानामा लगी ललाईफकाई डर धाँक धम्की दिइ जबरजस्ती करणी गरेको पीडित बालिकाले बताएकी छिन्, उनले भने । प्रहरी नायब उपरीक्षक गिरीले बालिका हराएको भन्दै प्रहरीमा निवेदन परेपछि बलात्कारको घटना सार्वजनिक हुन आएको सुनाए । घटना विवरण अनुसार बालिकाकी आमाले असार ५ गते आफ्नी १५ वर्षीया छोरी हराएको भन्दै जिल्ला प्रहरी कार्यालय धुलिखेलमा निवेदन दिएकी थिइन् । उक्त निवेदनको आधारमा खोजतलास गर्ने क्रममा महानगरीय प्रहरी वृत्त जनसेवा काठमाडौंबाट खटिएको प्रहरी टोलीले ती बालिकालाई असार ६ गते काठमाडौं सुन्धारामा फेला पारेको थियो । फेला परेकी ती बालिकाले सोधपुछको क्रममा आफूलाई चौलागाईंले ललाईफकाई घुम्न जाउ असार ५ गते घरबाट भक्तपुर लिएर आएको बताएको प्रहरी नायब उपरीक्षक गिरीले बताए । बालिकाले आफूमाथि जबरजस्ती करणी भएको बताएपछि उनकी आमाले असार ६ गते नै महानगरीय प्रहरी वृत्त जगाती भक्तपुरमा किटानी जाहेरी दर्खास्त दिएकी थिइन् । सोही किटानी जाहेरी दर्खास्तको आधारमा भक्तपुर प्रहरीले कसुरदार चौलागाईंलाई पनि खोजतलास गर्दै जाँदा सोही दिन सुन्धाराबाट नियन्त्रणमा लिएको थियो । प्रहरीले घटना सम्बन्धमा थप अनुसन्धान कार्य भइरहेको जनाएको छ ।"
सुरेल भाषासंस्कृति खतरामा,"सुरेल समुदायलाई जोगाइराख्ने हो भने क्षमता अभिवृद्धि र आयआर्जनका क्षेत्रमा प्रभावकारी कार्यक्रम स्थानीय सरकारले सञ्चालन गर्नुपर्छ सामाजिक न्याय सुनिश्चित गर्न समानुपातिक समावेशी र सहभागितामूलक सिद्धान्तका आधारमा समतामूलक समाज निर्माणको संकल्प गर्दै संविधान जारी भएको ६ वर्ष पूरा हुन लाग्यो। समावेशी संविधान जारी भए पनि दोलखाको गौरीशंकर५ सुरीमा मात्र बसोबास गर्दै आएका सुरेललाई भने संविधानको यो मर्मले छुन सकेको छैन। नेपालका अन्य भूभागमा बसोबास नभएको सुरेल जाति परापूर्वकालदेखि नै दोलखाको उत्तरी दुुर्गम क्षेत्र सुरीमा मात्र बसोबास गर्दै आएको छ। सुरेलहरूकै नामबाट त्यस ठाउँको नाम पनि सुरी रहन गएको हो। विकासको रूपमा आधुनिकता भित्रिन थालेसँगै सुरेलहरूलाई अहिले आफ्नो पहिचान रीतिरिवाज गुम्ने चिन्ता बढ्न थालेको छ। उनीहरूलाई पछिल्ला दिनहरूमा आफ्नो भाषा, धर्म, संस्कृति, रीतिरिवाज जोगाउन निक्कै मुस्किल परेको छ तर त्यतातिर राज्यको भने ध्यान गएको छैन। लोपोन्मुख आदिवासी जनजातिभित्र सूचीकृत भएकाले सुरेल समुदायका सबै नागरिकलाई राज्यले मासिक सामाजिक सुरक्षा भत्ता उपलब्ध गराउँदै आएको छ। राज्यले मासिक तीन हजार रुपैयाँ भत्ता दिएर त्यसैमा टारेको सुरेल अगुवाहरू बताउँछन्। राजनीतिक रूपमा सुरेलहरूको कतै पनि पहुँच नभएको कारणले गर्दा राज्यले सुरेल समुदायको समस्या नसुनेको सुरेल जाति उत्थान समाजका केन्द्रीय अध्यक्ष सुवास सुरेलको दुखेसो छ। हाम्रो पुहँच कतै पनि छैन। त्यसैले हाम्रो कुरा कसले सुनिदिने ?, सुरेल जाति उत्थान समाजका अध्यक्ष सुरेल सुनाउँछन्। पछिल्लो तथ्यांकअनुसार २६ जना पुरुषले अन्य जातिका महिला विवाह गरेका छन् भने नौजना महिला अन्य जातिको पुरुषसँग विवाह गरेर गएका छन्। सुरेलहरू किराँत वंशको एक हाँगा हुन् भन्ने किंवदन्ती पाइन्छ। न प्रतिनिधि रहे, न त मुखिया गत स्थानीय निर्वाचनमा नेकपा एमालेको तर्फबाट महिला वडा सदस्यमा निर्वाचित भएकी सरस्वती सुरेलको पोहोर निधन भएपछि गाउँ कार्यपालिकामा सुरेलको प्रतिनिधित्व छैन। प्रतिनिधि नहुँदा सुरेलका पक्षमा नीति तथा कार्यक्रम निर्माण र बजेट विनियोजनका लागि कार्यपालिका बैठकमा पर्याप्त छलफल हुँदैन। फलतः स्थानीय सरकारले सुरेलका लागि कार्यक्रम बनाउन सकेको छैन। उभौलीको मुख्य पूजा गर्ने सुरेल जातिको जनसंख्या अहिले दुई सय ३० मात्र छ। अल्पसंख्यक सीमान्तकृत समुदायका सुरेल जाति सबैलाई सरकारले सामाजिक सुरक्षा भत्ता वापत दिएको मासिक तीन हजार रुपैयाँ नै सुरेलको जिउने आधार बनेको छ। जग्गा जमिन थोरै भएकाले उनीहरूलाई कृषि उत्पादनले वर्षभरि खान पुग्दैन। राज्यले महिनाको तीन हजार पनि नदिने हो भने सुरेलहरू भोकभोकै मर्ने दिन आउनसक्ने स्थानीय प्रमिला सुरेल बताउँछिन्। सुरीका बालबालिका अध्ययन गर्ने स्थानीय विष्णुश्वरी आधारभूत विद्यालयमा कार्यालय सहयोगीसमेत रहनु भएकी प्रमिला सुरेलहरूलाई जीविकोपार्जन नै मुख्य समस्या भएकोले अन्यत्र ध्यान दिन नसकिएको ठान्छिन्, हामीले बिहान बेलुकी छाक टार्नका लागि भए पनि काम गर्नुपर्छ, अनि कसरी अरु काममा ध्यान दिनु ? नेपालको ९ लोपोन्मुख जातिमध्ये सुरेल पनि एक हो। २०६५ सालबाट तत्कालीन राज्यले लोपोन्मुख (आदिवासी जनजाति) का लागि सामाजिक सुरक्षा भत्ता दिन सुरु गरेपछि दोलखाका तत्कालीन प्रमुख जिल्ला अधिकारी श्रीकृष्ण श्रेष्ठको पहलमा सुरेलहरूले पनि भत्ता पाउन थालेका हुन्। त्यो बेला सुरेल भन्ने गरिए तापनि नागरिकतामा भने अधिकांशको थर सुनुवार लेखिएको थियो। त्यो बेला सुरी पुगेर सबै अध्ययन गरी श्रेष्ठले सबैलाई सुरेल नै हुन् भन्ने ठहर गरेका थिए। उनले सुरेल थर राखी नागरिकता दिनुका साथै सामाजिक सुरक्षा भत्ताका लागि पहल समेत गरिदिएका थिए। त्यो बेला भत्ताको रकम मासिक पाँच सय रुपैयाँ थियो। प्रमिलालाई अहिले आफ्नो भाषा लोप हुन लागेको प्रति पनि चिन्ता छ। आफ्नो चिन्ता व्यक्त गर्दै उनी भन्छिन्, भाषा त हाम्रो पहिचान हो, यो लोप भयो भने हाम्रो जातिकै अस्तित्व समाप्त हुन्छ। थोरै जनसंख्या र एकै ठाउँमा बस्ती भएर पनि लोपोन्मुख सुरेल जातिका युवकयुवती तथा केटाकेटीले आफ्नो भाषा बोल्न छोडेका छन्। संरक्षणको अभावले गर्दा सुरेल लिपी निकै अघिदेखि लोप भईसकेको छ। अहिले खोजेर पनि लिपी भेट्न नसकिने सुरेल अगुवाहरू बताउँछन्। वृद्धवृद्धा र प्रौढहरू गरी करिब १० प्रतिशतले मात्र अहिले आफ्नो भाषा बोल्ने गरेका छन्। युवायुवती र केटाकेटी त आफ्नो भाषा बोल्नुपर्दा सानो होइन्छ जस्तो ठान्छन्, प्रमिला भन्छिन्। २०६३ सालमा सुरेल अगुवा अविरे सुरेलको ८३ वर्षको उमेरमा मृत्यु भएपछि भाषा, संस्कार संस्कृति क्रमशः लोप हुँदै गएको स्थानीय अगुवाहरू बताउँछन्। अविरे सुरेल समुदायको अग्रज खम्बा नै थिए। उनले भनेका कुराहरू सबै सुरेलले मान्थे। उनी सुरेल गाउँका प्रमुख (मुखिया) जस्तै थिए। सुरेल जातिको भाषा, संस्कृति र इतिहासका बारेमा पूर्ण जानकारी राख्ने अविरे सुरेल हुँदा सुरेल जातिले गर्दै आएका धार्मिक तथा सांस्कृतिक गतिविधिहरू समयमै हुने गर्थे। भाषा मरेको थिएन। अविरे जिउँदो हुँदा अन्य समुदायले पनि खासै हेप्ने कोशिस गर्दैनथे। अविरेलाई सगर्व स्मरण गर्दै सुवास सुरेल भन्छन्, अविरे सुरेल भाषा, संस्कार र संस्कृति जोगाउन खुलेर लाग्नु हुन्थ्यो। प्रमिला सुरेललाई पनि लाग्छ अहिले त कसैले यसको विषयमा चासो नै दिँदैनन्। सुरेलहरूको संस्था सुरेल जाति उत्थान समाजका अध्यक्ष सुवास सुरेल पनि आफ्नो भाषा लोप हुन लागेकोमा चिन्ता जाहेर गर्छन्, खै अहिलेका युवकयुवती र केटाकेटी आफ्नो भाषा बोल्नै रुचाउँदैन्। आफूले भाषा आयोगसँग भाषा संरक्षणका लागि पटक पटक आग्रह गरेको जानकारी दिँदै सुवास भन्छन् केही सयमअघि भाषा आयोग र गौरीशंकर गाउँपालिकाले सुरेल भाषा संरक्षणका लागि अन्तरक्रिया कार्यक्रम आयोजना गरे पनि त्यसपछि कुनै पहल भएको छैन। नयाँ पुस्तामा नसर्दा मर्ने डर गाउँपालिकाले भाषा संरक्षणको लागि केही पनि नगरेको भने होइन। सुरेल समुदायका अगुवा र युवाहरूले थप पहल नगरेकै कारण भाषा लोप हुन सक्ने अवस्थामा पुगेको गाउँपालिका अध्यक्ष खड्का बताउँछन्। गाउँपालिकाको पहलमा भाषा आयोगले सुरीमा आएर प्रशिक्षण दिनुको साथै भाषा अनुसन्धानका लागि पहल गर्न स्थानीय सरकारलाई आग्रह गरे पनि थप पहल अघि बढ्न भने सकेन। भाषा आयोगका डा लोकबहादुर लोप्चन सुरेल भाषा संरक्षणको लागि सुरेलहरूले पनि चासो नदेखाएको ठान्छन्। पहिलाको पुस्ताले मात्र बोलेका तर दोस्रो पुस्तामा सर्न नसकेका कारण सुरेल भाषा मर्दै गएको डाक्टर लोप्चनलाई पनि लागेको छ। भाषा सर्दैै जानुपथ्र्यो, सर्न सकेन। स्थानीय तहले विद्यालयस्तरदेखि नै भाषाको विषयमा अध्ययन अध्यापन गर्न लगाउनु पर्छ। त्यही समुदायमा भाषा संग्रहालय स्थापना गर्नुपर्छ, उनको सुझाव छ। भाषा आयोगले प्रदेश र संघीय सरकारलाई सुरेल भाषा लोप हुने अवस्थामा पुगेको भन्दै त्यसलाई जोगाउनु पर्ने जानकारी गराइसकेको छ। आयोगले भाषा संरक्षणका लागि केही पहल गरिदिनका लागि प्रदेश र स्थानीय सरकारलाई सिफारिस गरेको छ। भाषा संरक्षणमा सबैको भूमिका र हने लोप्चन बताउँछन्। स्थानीय युवा नरेश सुरेलका अनुसार युवायुवती तथा केटाकेटीले मन नपराएर सुरेल भाषा नबोलेका भने हैनन्। अभिभावकहरूले घरमा पनि मातृभाषा नभई नेपाली भाषा नै बोल्ने गरेकाले आफूहरूले सुरेल भाषा सिक्न नसकेको नरेशको गुनासो छ। घरमा कसैले पनि सुरेल भाषा बोल्दैनन्, सुरेल भाषाको लिपी र पाठ्यक्रम पनि छैन, अनि हामीले कसरी भाषा सिक्न सक्छौं र ?, नरेशको प्रश्न छ। नरेशको प्रश्नमा सही थाप्दै स्थानीय युवा आसिका सुरेलले पनि घरमा अभिभावकहरूले आफ्नो भाषा नबोल्ने भएकाले आफूहरूले सिक्न नसकेको गुनासो बताइन्। भन्छिन्, आफ्नो भाषा जान्ने चाहना त छ नि ! तर के गर्नु ? जान्नेहरूले बोल्दैनन्, अनि हामीले कहाँबाट सिक्नु ? अन्तरजातीय विवाहको कारणले पनि सुरेल भाषा क्रमशः लोप हँुदै गएको सुरेलहरू बताउँछन्। धेरै सुरेल युवाहरूले अर्को जातिको महिला विवाह गरेका छन्। केही सुरेल युवती पनि अर्को जातिको केटासँग विवाह गरेर गएका छन्। भाषा र लिपी संरक्षणको लागि सुरेल भाषामा पाठ्यक्रम निर्माण गरी अध्यापन गराउनुपर्ने सुरेल जाति उत्थान समाजका पूर्व केन्द्रीय अध्यक्षसमेत रहेका रमेश सुरेलको सुझाव छ। पछिल्लो तथ्यांकअनुसार २६ जना पुरुषले अन्य जातिका महिला विवाह गरेका छन् भने नौजना महिला अन्य जातिको पुरुषसँग विवाह गरेर गएका छन्। सुरेलहरू किराँत वंशको एक हाँगा हुन् भन्ने किंवदन्ती पाइन्छ। यिनीहरूको आफ्नै मातृभाषा, रीतिरिवाज र संस्कार संस्कृति रहेको छ। सुरेलले बोल्ने भाषा भने भोट बर्मेली परिवारमा पर्दछ। नेपाल आदिवासी जनजाति महासंघ, जिल्ला समन्वय परिषद् दोलखाका अध्यक्ष जंगबहादर गुरुङ सुरेल जातिको भाषा र संस्कार संस्कृति जोगाउन अन्तरजातीय विवाहमा रोक लगाउनुपर्ने धारणा राख्छन्। सुनुवारका निकटवर्ती सुरेल पनि लगभग सुनुवार जातिकै वंशज हुनसक्ने कतिपयको विश्लेषण छ। सुनुवारले बोल्ने आफ्नै भाषा र सुरेल भाषामा भने खासै फरक देखिन्न। सुुनुवार र सुरेलको भाषा २५ प्रतिशत जत्तिले मात्र फरक छ। सुनुवार सेवा समाज दोलखाका पूर्वसचिव टंक सुनुवार भन्छन्, हाम्रो धेरै जनसंख्या भएकाले भाषा सँगसँगै लान सकियो तर सुरेलको थोरै जनसंख्याको कारणले पनि समस्या आएको हुनसक्छ। सुनुवारका अनुसार लोप हुन नदिने हो भने भाषा प्रयोगमा ल्याउनुको विकल्प छैन। सुरेलहरूको आमसञ्चार माध्यमसँग सहज पहुँच छैन। दोलखाका सामुदायिक रेडियोहरूले सुनुवार भाषामा भने समाचार प्रसारण गर्छन् तर सुरेल भाषाका कार्यक्रम तथा समाचार हालसम्म कुनै पनि रेडियोबाट प्रसारण भएको छैन। यसो हुनाका कारण सुरेल समुदायमा हालसम्म उच्च शिक्षा र राज्यको उच्च पदसम्म पुग्ने व्यक्तिको अभाव हुन सक्ने टंक सुनुवारको विश्लेषण छ। संरक्षणका लागि संग्रहालय हालसम्म सुरेल समुदायबाट तीन जनाले मात्र १२ कक्षासम्मको पढाइ पूरा गरेका छन्। समुदायका सबैभन्दा बढी औपचारिक शिक्षा अध्ययन गर्ने उनीहरू नै हुन्। हाल प्रवेशिका अर्थात् एसएलसीएसईई उतीर्ण हुनेको संख्या भने ३५ पुगेको छ। हालसम्म सुरेल समुदायबाट सरकारी जागिर खाने दुई जना छन्। त्यो पनि एक जना नेपाली सेना र अर्का एक जना नेपाल प्रहरीमा छन्। राज्यमा आफ्नो पहुँच सहज नभएकोले पनि सुरेलहरू अगाडि बढ्न सकेका छैनन् भाषा र संस्कृति जोगाउने त कुरा परका कुरा, सुरेल युवा सुवास सुरेल गुनासो गर्छन्। गौरीशंकर५ सुरीमा मात्र बसोवास गर्ने सुरेलहरू गाउँपालिकाकै पहिचान र गहना भएकोले सुरेलहरूको पहिचान जोगाउन आफूहरू लागिपरेको गाउँपालिकाका अध्यक्ष सोयमबहादुर खड्का बताउँछन्। सुरेलको संस्कृति र पहिचानका लागि सुरेल संग्रहालयको निर्माणमा प्रदेश सरकार र स्थानीय सरकार जुटिरहेको अध्यक्ष खड्काले जानकारी दिए। सुरेल जातिको पुरातात्त्विक सामग्री, भेषभूषा, कलाको संरक्षण गर्ने उद्देश्यले गाउँपालिका र बागमती प्रदेशको सहयोगमा संग्रहालय निर्माणको काम अन्तिम चरणमा पुगेको छ। सुरेल संग्रहालय निर्माण गर्न अघिल्लो आर्थिक वर्ष गाउँपालिकाले १५ लाख रकम विनियोजन गरेको थियो भने प्रदेश सरकारले २५ लाख रुपैयाँ छुट्याएको थियो। करिब डेढ रोपनी जग्गामा निर्माण भएको संग्रहालय तत्कालका लागि चार कोठाको छ। संग्रहालयमा सुरेल जातिले परम्परागत रूपमा प्रयोग गर्दै सामान, पोशाक, धर्म, संस्कार झल्किने सामग्री राख्ने गाउँपालिका अध्यक्ष खड्काले बताए। सुरेल जातिको संस्कृति, रीतिरिवाज, भेषभुषा संरक्षण तथा जनचेतना अभिवृद्धिका लागि गाउँपालिकाले योजनासमेत ल्याएको पनि अध्यक्ष खड्काले जनाए। संग्रहालयमा तत्काल सुरेल जातिका पुर्खाले प्रयोग गरेका सामग्री, सुरेल जातिको जन्मदेखि मृत्यु संस्कारसम्म झल्कने सामग्री, वेशभूषा लगायतका सामग्री राख्ने तयारी छ। सुरेलहरूको परम्परागत पेशा संरक्षणका लागि पनि गाउँपालिका लागिपरेको छ। चोयाका सामग्री तयार गर्ने सुरेलहरूको परस्परागत पेशा भएकाले त्यही पेशाको संरक्षणका लागि योजना बनाउने गाउँपालिका अध्यक्ष खड्काले बताए। गाउँपालिकाले सुरेल समुदायका लागि लक्षित गर्दै सडक निर्माण गर्नुका साथै खानेपानी, शिक्षा र स्वास्थ्यमा समेत ध्यान दिएको अध्यक्ष खड्काको दाबी छ। यद्यपि गाउँपालिकाले सुरेल जातिका कार्यक्रम सञ्चालन र सुरेल, धर्म, भाषा संस्कृति संरक्षणका लागि भनेर छुट्टै कानुन भने निर्माण गरेको छैन। सुरेल लोपोन्मुख जाति भएकाले यसलाई जोगाउनका लागि गौरीशंकर गाउँपालिकाले विशेष कानुन निर्माण गरी कार्यक्रम ल्याउने सोचेको छ। उनकाअनुसार सुरेल समुदायका अगुवासँग छलफल गरी संस्कृति संरक्षण र उत्थानका कार्यक्रम सञ्चालन गरिने छ। सुरेल समुदायको सीपको संरक्षण र प्रवद्र्धनका लागि पनि गाउँपालिकाले योजना बनाउने तयारी गरिरहेको छ। गाउँपालिकाका उपाध्यक्ष उर्मिला थामी भन्छिन्, पहिलो कुरा त सुरेल समुदाय नै आफ्ना पेशा, व्यवसाय, सीपको संरक्षणको लागि अघि बढ्नुपर्छ। दोस्रो कुरा, उहाँका अनुसार, यदि आफ्ना सीपका लागि प्रस्ताव पत्र लिएर आउँछन् भने गाउँपालिका जसरी पनि काम गर्न तयार छ। नेपाल आदिवासी जनजाति महासंघ, संघीय परिषद्का अध्यक्ष जगत बराम सामाजिक सुरक्षा भत्ता सुरेलहरूको जीविकोपार्जनमा सहयोगी हुन सक्ने तर जीवनशैलीमा परिवर्तन आउन नसक्ने बताउँछन्। राज्यले लोपोन्मुख समुदायको लागि स्वायत्त संरक्षित क्षेत्र वा प्रतिष्ठान बनाउन सकेमा मात्र लोपोन्मुख सुरेल समुदायको विकास हुनसक्ने बरामको बुझाइ छ। एउटा सरकारी बोर्ड गठन गरेर सुरेलजस्ता लोपोन्मुख समुदायको विकास गर्न आवश्यक रहेको उनी बताउँछन्। संविधानमै समानुपातिक प्रतिनिधित्व भने तापनि यसमा बाठाटाठाको मात्र प्रतिनिधित्व भइरहेको र सबै निकायमा लोपोन्मुख समुदायको पहुँच पुग्न नसक्ने उनले बताए। सुरेल समुदायलाई जोगाइराख्ने हो भने क्षमता अभिवृद्धि र आयआर्जनका क्षेत्रमा प्रभावकारी कार्यक्रम स्थानीय सरकारले सञ्चालन गर्नुपर्ने बरामको राय छ। आदिवासी जनजाति महासंघ, जिल्ला समन्वय परिषद् दोलखाका अध्यक्ष जंगबहादर गुरुङले महासंघले भाषा कक्षा सञ्चालन गर्ने तयारी गरेको जानकारी दिएका छन्। गुरुङले गाउँपालिकासँग समन्वय गरी चेतनामूलक कार्यक्रमहरू सञ्चालन गर्ने पनि बताए। सबैभन्दा ठूलो कुरा चेतना हो। सुरेल समुदायको अस्थित्व रक्षाका लागि पनि चेतना नै पहिलो अस्त्र भएको गुरुङले बताए।"
सवारी दुर्घटनामा कांग्रेस नेतासहित दुई जनाको मृत्यु,विराटनगर : पूर्वपश्चिम लोकमार्गअन्तर्गत मोरङको सुन्दरहरैँचा नगरपालिका९ विराटचोकमा टिपरका कारण भएको दुर्घटनामा परेर आइतबार राति नेपाली कांग्रेस धनकुटाका नेतासहित दुई जनाको मृत्यु भएको छ। मृत्यु हुने एक जना मोरङको बेलबारीस्थित एनएमबी बैंकका कर्मचारी हुन्। दुर्घटनामा परेर गम्भीर घाइते भएका दुवै जनाको उपचारका क्रममा बीपी कोइराला स्वास्थ्य विज्ञान प्रतिष्ठान धरानमा राति साढे ९ बजे मृत्यु भएको प्रहरीले जनाएको छ। पश्चिमबाट पूर्वतर्फ तीव्र गतिमा हुइँकिएको नम्बर नखुलेको टिपरका कारण विपरीत दिशाबाट आउँदै गरेको मोटरसाइकल अनियन्त्रित भएर पल्टिएपछि त्यसमा अर्को मोटरसाइकल ठोक्किएर दुर्घटना भएको प्रहरीले जनाएको छ। प्रहरीका अनुसार तीव्र गतिको टिपरबाट जोगिने क्रममा पश्चिमतर्फ आउँदै गरेको को २९ प ९५५० नम्बरको मोटरसाइकल साँझ पौने ८ बजेतिर सडकमा पल्टिएको थियो। सडकमा पल्टिएको मोटरसाइकलमा पूर्वतर्फ जाने क्रममा टिपरको पछाडि रहेको अर्को को ३६ प ५९७९ नम्बरको मोटरसाइकल ठोक्किएर दुर्घटना भएको प्रदेश १ ट्राफिक प्रहरी प्रमुख एसपी सञ्जीव शर्माले जानकारी दिए। प्रहरीलाई प्राप्त सिसी टिभी फुटेजमा पश्चिमबाट पूर्वतर्फ जाँदै गरेको मोटरसाइकलले तीव्र गतिको टिपरलाई समेत ओभरटेक गर्न खोजेजस्तो देखिन्छ। दुर्घटनामा परेर दुवै मोटरसाइकलमा सवार तीन जना गम्भीर घाइते भएका थिए। घाइतेमध्ये दुई जनाको उपचारका क्रममा धरानमा मृत्यु भएको र एक जनाको उपचार जारी रहेको एसपी शर्माले बताए। उनका अनुसार दुर्घटनामा परेर को ३६ प ५९७९ नम्बरको मोटरसाइकलका चालक धनकुटाका कांग्रेस नेता पाख्रीबास नगरपालिका७ का ४६ वर्षीय कृष्णबहादुर थापाको राति साढे ९ बजेतिर मृत्यु भयो। सोही मोटरसाइकलको पछाडि सवार धनकुटाको पाख्रीबास७ का २५ वर्षीय भीमबहादुर थापा गम्भीर घाइते भएका छन्। बीपी कोइराला स्वास्थ्य विज्ञान प्रतिष्ठान धरानमा उपचार हुन नसकेपछि भीमबहादुरलाई थप उपचारका लागि विराटनगरको विराट नर्सिङ होम एवं विराटनगर अस्पताल ल्याइएको छ। मृतक कृष्णबहादुर नेपाली कांग्रेस धनकुटाका सचिव हुन्। त्यसअघि उनी राप्रपा प्रजातान्त्रिकमा पनि जिल्ला सचिवकै भूमिकामा थिए। दुर्घटनामा घाइते भएका भीमबहादुर नातामा कृष्णबहादुरका भाइ पर्छन्। कांग्रेस धनकुटाका अर्का सचिव विजय सन्तोषी राईका अनुसार धनकुटाबाट झापास्थित घरतर्फ जाने क्रममा कृष्णबहादुर र भीमबहादुर दुर्घटनामा परेका हुन्। दुर्घटनामा धनकुटाका असल नेता एवं पार्टीका जिल्ला सचिव गुमाउनु पर्दा कांग्रेसलाई अपूरणीय क्षति पुगेको उनको भनाइ छ। त्यस्तै दुर्घटनामा अर्को को २९ प ९५५० नम्बरको मोटरसाइकलका चालक सुनसरीको इटहरी उपमहानगरपालिका४ का ३१ वर्षीय दीपु साहको पनि मृत्यु भएको एसपी शर्माले बताए। उनका अनुसार मृतक साह मोरङको बेलबारी नगरपालिकास्थित एनएमबी बैंक शाखा कार्यालयका कर्मचारी भएको खुलेको छ। बेलबारीबाट इटहरीस्थित घरतर्फ आउँदै गर्दा उनी दुर्घटनामा परेको पारिवारिक स्रोतले बतायो। एसपी शर्माका अनुसार दुर्घटनाको कारक बनेको टिपरको नम्बर खुलेको छैन। पहिचान हुन नसकेको टिपरको खोजी तीव्र पारिएको प्रहरीले जनाएको छ। दुवै मोटरसाइकललाई भने नियन्त्रणमा लिएर प्रहरीले घटनाको अनुसन्धान थालेको छ।
"सुनचाँदीको मूल्य बढ्यो, यस्तो छ बजार",काठमाडौं : सोमबार नेपाली बजारमा सुन र चाँदीको मूल्य बढेको छ । आज सुनको मूल्य तोलामा ४ सय रुपैयाँले बढेको हो । नेपाल सुनचाँदी व्यवसायी महासंघका अनुसार सोमबार छापावाला सुन प्रतितोला ९० हजार ४०० रुपैयाँ र तेजाबी सुन प्रतितोला ८९ हजार ९५० रुपैयाँमा किचबेच भइरहेको छ । आइतबार छापावाला सुन प्रतितोला ९० हजार र तेजाबी सुन प्रतितोला ८९ हजार ५५० रुपैयाँमा खरिद बिक्री भएको थियो। यस्तै चाँदी प्रतितोला १ हजार २९५ रुपैयाँमा खरिद बिक्री भइरहेको छ। चाँदी तोलामा ५ रुपैयाँले वद्धि भएको हाे ।
झमझम पानीमा शेरनीको प्रमोसन,"मुम्बई : बलिउड अभिनेत्री विद्या बालान नयाँ चलचित्र शेरनीको प्रमोसनमा निकै व्यस्त बनेकी छन्। कोरोना भाइरसको महामारीका कारण भारतमा हलहरू बन्द छन्। यस्तोमा विधा अभिनीत चलचित्र अमेजन प्राइमलगायत डिजिटल प्लेटफर्ममा रिलिज भएको छ। त्यही कारण पनि उनी प्रमोसनमा निकै व्यस्त रहने गरेकी छन्। हालै उनले झमझम पानीमा फिल्मको प्रमोसनका लागि फोटो सुट गरेकी थिइन्। फिल्म शेरनीमा विद्याले वन अधिकृतको भूमिका निर्वाह गरेकी छन्। उनले चलचित्रमा निर्वाह गरेको भूमिकालाई म्यान भर्सेज वाइल्डका रूपमा चर्चा गरिएको छ। विद्याको भूमिका उनका प्रशंसकका लागि पनि सरप्राइज हुने विश्वास गरिएको हो। उनी यही चलचित्रमार्फत बलिउडमा कमब्याक पनि गर्न लागेकी छन्। लामो समयपछि चलचित्रमा फर्किंदा आफूलाई केही डर लागेको उनले बताउँदै आएकी छन्। यो चलचित्रको अधिकांश सुटिङ जंगलमा गरिएको छ। लामो समय जंगलमा बिताउँदा आफूलाई जंगली जनावरसँग निकै डर लागेको उनले बताएकी छन्। तर, लगातार जंगलमा सुटिङ गरिएका कारण जनावरसँग घुलमिल भएको र जंगली जनावरका बीचमा रहँदा छुट्टै आनन्द लाग्ने बताएकी छन्। यस फिल्ममा विद्या बालनसँगै बृजेन्द्र काला, विजय राज, नीरज कबी, शरत सक्सेनालगायतका कलाकारको अभिनय रहेको छ।"
"राजनीति, वातावरण र व्यापारघाटा","स्वदेशमै पूर्वाधार विकास र निर्माणमा कच्चापदार्थको अपुग छ समसामयिक राजनीतिक परिदृश्यमा दलीय स्वार्थ र बदलिँदो राजनीतिक धुव्रीकरणले अनपेक्षित परिघटनाहरू देखापरेका छन्। साथै कोरोना भाइरसको संक्रमणले दिन प्रतिदिन मानवीय क्षति अझै पनि व्यहोर्नु परेको छ। कोरोना रोकथाम र नियन्त्रणका लागि लगाइएको निषेधाज्ञाका कारण अर्थतन्त्रमा निराशाजनक सूचकहरू देखापरेका छन्। देशमा व्याप्त संक्रमणसँगै मानवीय क्षतिको विषम परिस्थितिका माझ अनपेक्षित रूपमा दोस्रोपटक पनि प्रतिनिधिसभा विघटनले राजनीतिक विषय फेरि अदालतसम्म पुगेको छ। प्रतिनिधिसभामा विश्वासको मत लिन नसकेपछि कार्यकारिणी प्रधानमन्त्री स्वतः अल्पमतमा परे पनि अन्य दलले पनि विश्वासको मत लिन नसक्दा राजनीति थप धमिलिएको छ। प्रतिनिधिसभाका बहुमत सांसदहरूको हस्ताक्षरसहित अदालतमा पुगेका विपक्षी दलका नेतालाई प्रधानमन्त्री नियुक्ति गराइयोस् भन्ने रिट माथिका संवैधानिक सुनुवाई सुरु भएका छन्। कोरोना संक्रमणको सुरक्षा र रोकथाममा भन्दा पनि सरकार सत्ता जोगाउन व्यस्त देखिएको छ। सरकारले अध्यादेशमार्फत सार्वजनिक गरेको महत्त्वाकांक्षी बजेटका घोषित केही बुँदाहरूले पछिल्ला साता सामाजिक सञ्जाल, मिडियादेखि विज्ञमाझ सर्वत्र परिचर्चा पाएको छ। स्वदेशमै औद्योगिक क्षेत्रहरूको विस्तार, पूर्वाधार निर्माण र व्यावसायिक प्रोत्साहनमा प्रर्याप्त जोड दिइएको छैन। राजनीतिक अस्थिरताका कारण नै वातावरणमा जस्तै व्यापारमा पनि वर्षौंदेखि ठूलो अन्तरमा घाटा देखिएको छ। जुन कुरा हरेक नागरिकका लागि संवेदनशील विषय हो। कामचलाउ सरकारले ल्याएका महत्त्वपूर्ण र विवादित कार्यक्रमले कार्यान्वयनका चुनौती पनि उस्तै चुलिँदो छ। त्यसमध्ये वर्षौंदेखिको व्यापारघाटा न्यूनीकरण गर्न ढुंगा, माटो, गिट्टीजस्ता प्राकृतिक स्रोत बिक्रीवितरण गर्ने योजनाले समग्र पर्यावरणमा नकारात्मक प्रभाव पार्ने भएकाले विज्ञहरूले चर्काे विरोध पनि गरेका छन्। सर्वोच्च अदालतले व्यापारघाटा न्यूनीकरणका लागि खानीजन्य ढुंगा, गिट्टी, बालुवा निकासी गर्नेसम्बन्धी बजेट वक्तव्यको १९९ नम्बर बुँदा कार्यान्वयन नगर्न सरकारलाई अन्तरिम आदेश दिएको छ। संसद्बाट ऐन नबनेको स्थितिमा दीर्घकालीन असर गर्ने विषय अध्यादेशबाट ल्याइनु विधायिकाको अधिकारमाथि हस्तक्षेप हुने पनि सर्वोच्चको आदेशमा उल्लेख छ। वातावरणीय अनुकूलतालाई हेक्का नगरी विकास, स्रोतसाधनको उपयोगले वातावरणीय विनाश, भौतिक र मानवीय क्षतिको सामना गर्नु पर्दछ भन्ने तथ्य वर्षेनी आउने बाढीपहिरो र डुबानले नै देखाएको छ। संवेदनशील चुरेक्षेत्रको प्राकृतिक स्रोत उत्खनन् गर्ने सरकारको योजनाले समग्र पारिस्थितिक प्रणाली र वातावरणमा असर पार्ने देखिएको छ। यसबीच सरकारमा रहेकाहरूले बिनाअध्ययन त ल्याएका होइनन् होला। सम्भावना र अवसर नै देखेर ल्याएका होलान् भन्ने तर्क पनि छन्। स्रोतसाधन उत्खनन् र उपयोग नगरी कसरी विकास हुन्छ भन्नेहरू पनि छन्। सरकारले ल्याएका यस्ता योजनाले आगामी दिनमा कस्तो असर पर्छ भनेर पनि सोच्नुपर्ने देखिएको छ। वातावरणको महत्त्व नवुझ्नेहरू आखिर ढुंगामाटोको डाँडा चुरेक्षेत्रको काम के छ ? भन्ने पनि तर्क राख्छन्। अर्कातर्फ, सरोकारवाला निकाय र प्रभावित क्षेत्रका नागरिकको सुझावबिना यस्तो कार्यक्रम कसरी आयो भन्नेहरू पनि छन्। स्वदेशमै पूर्वाधार विकास र निर्माणमा कच्चापदार्थको अपुग छ भने यसको बिक्रीबितरणका लागि भारत निकासी गर्नुभित्रको राजनीतिक अन्तर्य के लुकेको छ भन्ने प्रश्न उब्जिएका छन्। यसले राजनीतिमा जस्तै प्राकृतिक स्रोतमा पनि अरूले आँखा लाउन थालेको देखिन्छ। वातावरण विज्ञहरूले चुरे संरक्षित क्षेत्रको दोहनले तराई मधेसका अधिकांश बस्ती बाढी र डुबानको ज्योखिममा पनि छन् भन्ने उनीहरूको अध्ययनले देखाउँछ। वर्षेनी त्यस्ता प्राकृतिक प्रकोपले मानवीय र भौतिक क्षति राष्ट्रले व्यहोर्नु परेको पनि छ। यस्तो परिस्थितिका माझ सरकारले यो कदम अगाडि बढायो भने थप प्रश्नहरू सिर्जना हुनेछन्। विगतदेखि नै नेपालको जल, विद्युत् र प्राकृतिक स्रोतमा सबैका आँखा परिरहेको देखिएको छ जुन अहिलेको राजनीतिक माहोलले पनि बताएको हुनसक्छ। जलवायु परिवर्तनले हिमाल पग्लिँदै जानु पहाड र चुरे क्षेत्रमा मानवीय दोहन बढ्नुले भावी दिनमा नेपालको पारिस्थितिक प्रणालीमा कस्तो असर पैदा होला ? कतै विकराल अवस्थाका लागि हामीले विपत्तिको आमन्त्रण त गर्दै छैनौं ? यस्ता प्रश्नहरू माथि राजनीति गर्नेहरूले सोच्नुपर्ने हो कि होइन ? राजनीति सधैं सीमित स्वार्थका लागि मात्र होइन। आमनागरिकको जीवनस्तरको रूपान्तरण र राष्ट्रिय हितका लागि उपयोगी हुनुपर्छ कि पर्दैन ? भन्ने विषय सरकारमा रहेका राजनीतिककर्मीहरूले मनन् गरेका छैनन्। कोभिडले निम्त्याएको मानवीय र आर्थिक संकट साथै पर्यावरणको असन्तुलनले निम्त्याउने जलवायु परिर्वतन देशका लागि दुवै उत्तिकै ज्वलन्त समस्याहरू हुन्, वातावरणीय असन्तुलनका कारण मौसममा परिर्वतन हुने। साथै चुरे क्षेत्रको दोहन भयो भने हामीले भयाभह प्राकृतिक अवस्थाको सामना गर्नुपर्ने पुर्वानुमान गर्न सकिन्छ। प्राकृतिक विपत्तिलाई रोक्न त सकिँदैन तर त्यसको क्षति कम साथै मानवीय र भौतिक संरचनालाई जोगाउन वातावरण संरक्षण त अत्यावश्यक हो। नागरिकको जीवन बेवास्ता गरेर भूधरातललाई बिगार्न साथै पर्यावरणीय सन्तुलनलाई कमजोर पार्न खोजिएको खोजिएको अनुमान गरिएको छ। यसअघिका असमान नदीजन्य सन्धि र सम्झौताले तराईका भूभाग वर्षेनि डुबानमा परेका छन्। पर्यावरणीय दोहनले नागरिक र त्यस क्षेत्रमा बस्ने वन्यजन्तु जीवनलाई नै दाउमा राखेर कुनै पनि समस्या समाधान हुँदैनन्। राजनीतिक अस्थिरताका कारण नै वातावरणमा जस्तै व्यापारमा पनि वर्षौंदेखि ठूलो अन्तरमा घाटा देखिएको छ। जुन कुरा हरेक नागरिकका लागि संवेदनशील विषय हो। स्वदेशमै औद्योगिक क्षेत्रहरूको विस्तार, पूर्वाधार निर्माण र व्यावसायिक प्रोत्साहनमा प्रर्याप्त जोड दिइएको छैन। व्यापारघाटा भएका लक्षित प्रमुख क्षेत्रहरूमा लगानी र व्यवसायको सुरक्षणमा कुनै पहल देखिँदैन। राजनीतिक लोकप्रियताका लागि वितरणमुखी बजेट खर्चिएर त्यसको व्ययभारले कसरी व्यापारका नयाँक्षेत्रहरूको सिर्जना हुन सक्छन्। राज्यका प्रमुख दायित्व शिक्षा र स्वास्थ्यमा बजेट विनियोजन त गरिएको छ तर प्रयाप्त उपभोग भएको छैन। उत्पादनमूलक र रोजगारीका क्षेत्र लगानीका लागि सरकार आफैंले पनि नेतृत्व लिन अब पछि पर्नु हुँदैन। सम्भावित क्षेत्रहरूमा व्यापारघाटा न्यूनीकरणका लागि दिर्घकालीन रणनीति नै सरकारले प्रस्तुत गर्न सकेको छैन। अनावश्यक रूपमा वातावरणमाथिको दृष्टिमा दिगो उपाय देखिँदैन। राजनीतिले नै सिर्जना गरेको व्यापारघाटासँग जोडिने अर्को अत्यन्तै संवेदनशील विषय युवा पलायन र परनिर्भरता हो। वैदेशिक रोजगारबाट युवाहरूले विप्रेषण भित्र्याए पनि त्यस्तो स्रोत उत्पादनमूलक र रोजगारीका क्षेत्रहरूमा ज्यादै न्यून प्रयोगमा आएको राष्ट्र बैंककै प्रतिवेदनहरू देखाउँछन्। यस्तो अवस्थामा एकातर्फ, सक्षम र पौरखी युवाहरू सस्तो श्रममा पलायन भएका छन् भने अर्कातर्फ दैनिक प्रयोजनका वस्तु तथा सेवामै परनिर्भरता बढिरहेको छ। जुन कुरा महत्त्वपूर्ण हो त्यसतर्फ सरकारको दृष्टि पुगेको छ्रैन। सरकारले वातावरणका संरक्षण र उपयोगको प्रभावकारी नीति अवलम्बन गर्न सकेको छैन। विगतदेखिकै राजनीतिक अस्थिरताले व्याप्त व्यापारघाटालाई न्यूनीकरण गर्न सकेको देखिँदैन। स्वदेशमा प्राप्त खनिजजन्य सामग्री स्वदेशमै औद्यौगिक व्यवसायको विकास गरी त्यस्ता क्षेत्रहरूमा आत्मनिर्भर हुनु जरुरी छ। विश्वव्यापीकरण र निजीकरणको यो समयमा सबै क्षेत्रमा आत्मनिर्भर हुन नसकिएला तर आफूसँग रहेका स्रोतहरूको सर्वोत्तम उपयोग र प्रशोधन गरी उत्पादित वस्तुहरूको निर्यात गर्न सके अन्य देशसँगको परनिर्भरता घटाउन त सकिन्छ होला। सरकार स्वामित्वका सार्वजनिक क्षेत्रको अनावश्यक खर्चको व्यवस्थापन, पुँजीगत खर्चमा पारदर्शिता र जवाफदेहिता, आर्थिक अनुशासन साथै मितव्ययिताको कमीले पनि उत्पादनमूलक र व्यावसायिक क्षेत्रमा लगानी पुगेको छैन। बढ्दो चालु खर्च र घट्दो पुँजीगत विकास खर्च पनि समस्याको जड छ। संविधानले व्यवस्था गरेको सामाजिक न्याय र राज्यको दायित्व सामाजिक सुरक्षा भए पनि अनुत्पादनमूलक क्षेत्रमा गरिएका खर्च जोगाएर दिर्घकालीन रूपान्तरण ल्याउने काम गर्नुपर्ने देखिएको छ। राजनीतिक दल र सरकारका आर्थिक गतिविधिहरूमा देखिएका पारदर्शिताको अभावले पनि प्रत्यक्ष अप्रत्यक्ष रूपमा व्यापारघाटालाई नै सहयोग पुयाएको देखिन्छ। राजनीति, समाज र अर्थतन्त्र सधै अन्योन्याश्रित हुन्छन्। राजनीतिले सही मार्गनिर्देश गर्न सकेमा आर्थिक संवृद्धि र समाजको रूपान्तरण आफंै हुन्छन्। राजनीतिले वातावरण र अर्थतन्त्रलाई गिजल्यो भने त्यसको प्रभाव दिगो विकास र भावीपुस्तालाई प्रतिकूल हुनजान्छ। राजनीतिक उद्देश्यको मुख्य अन्र्तय नै भावी पुस्ताको दिगो विकासका निमित्त हुनुपर्छ। सर्वोच्च अदालतले यस सम्बन्धमा आधार र कारण पेश गर्न सरकारलाई एक साता समय दिएको छ। साच्चिँकै राजनीतिक उद्देश्य क्षणिक लोकप्रियताका लागि मात्र नभई दिगो विकास र वातावरणीय अनुकूलताका साथै व्यापारघाटा न्यूनीकरणको रणनीतिक योजना हो भने सम्बद्ध सरोकारवाला निकायसँगको छलफलबिनाको कदम दिर्घकालीन समस्या नबनोस्।"
विपत्मा बेसहारा जनता,"रविन भट्टराईविराटनगर, राजकरण महतोबर्दिबास, कृष्ण सारु मगरमकवानपुर, युवराज पुरीसिन्धुपाल्चोक, केशवशरण लामिछानेगण्डकी, लक्ष्मण पोखरेलबुटवल, ललितबहादुर बुढासुर्खेत, शिवराज भट्टसुन्दरसिंह धामीधनगढी छैन न्यूनीकरणमा ध्यान संखुवासभाको सिलिचोङ गाउँपालिका१ बेसिन्दामा पहिरो गएको एक वर्ष हुन लाग्यो। गत वर्ष असार २८ गते राति गएको पहिरोमा ९ घर बग्दा ११ जना बेपत्ता भए। बाँकीले भागेर ज्यान त बचाए। तर, अहिले पनि उनीहरूको ओत लाग्ने बास छैन। पाल र टेन्टमुनि बस्नुपरेको झन्डै एक वर्ष भइसक्यो। स्थानीय, प्रदेश र संघीय सरकारको ध्यान उनीहरूको व्यवस्थापनमा गएको छैन। पीडितले धेरै पटक तीनै तहमा गुनासो पोखे। तर, पुनः वर्षातको समय आउँदासमेत गुनासो सम्बोधन भएको छैन। गत फागुन १८ गते राति ताप्लेजुङको दोभान बजारमा भीषण आगलागी हुँदा ५० घर जले। ४० करोड बढीको क्षति भयो। दमकल नहुँदा र आगो निभाउने पानीको व्यवस्थापन नहुँदा केही समयमै बजार खरानी भयो। आगलागी भएको केही दिनपछि हेलिकप्टर कुरेर अनुगमनमा पुगेका प्रदेश १ का मुख्यमन्त्री शेरधन राईले संघीय सरकारसँगको सहकार्यमा वस्ती बसाउने र व्यवस्थित बनाउने बताए। तर, उनी फर्किएपछि यो विषयमा पुनः कतै छलफल भएन। यी दुई फरक प्राकृतिक विपत्बाट निम्तिएका समस्याका उदाहरण हुन्। हिमाल, पहाड र तराई तीनै क्षेत्र मिसिएको प्रदेश १ मा बाढी पहिरो र आगलागीका घटना बर्सेनि हुन्छन्। तर, विपत्का बेला प्रदेश र स्थानीय सरकार जुरमुराए पनि अन्य समय चुपचाप बस्दा घटना प्रत्येक वर्ष दोहोरिने गरेको छ। यो वर्ष पहाडी क्षेत्रमा पहिरो र तराईमा बाढीका घटना सुरु भएका छन्। कोरोना महामारीकै समयमा थप प्राकृतिक विपत् हुँदा यसको पूर्वतयारी र न्यूनीकरणमा प्रदेश र स्थानीय सरकार अलमलिएको देखिन्छ। असारको पहिलो सातासम्म विपत् न्यूनीकरण र व्यवस्थापनका लागि देखिने योजना प्रदेश सरकारले बनाएको छैन। बाढी पहिरो आए विस्थापितको व्यवस्थापन र राहतको तयारीमा अघिल्ला वर्ष पनि चुक्ने गरेको प्रदेश सरकार यो वर्ष पनि सामान्य योजना सार्वजनिक गर्नमा नै व्यस्त छ। सधैं तयारी अवस्थामा रहने सुरक्षा निकायलाई विपत्को अवस्था आए खटिन तयार रहनु भन्ने निर्देशनलाई मुख्य काम ठानेको प्रदेश सरकारले विपत् निम्तने क्षेत्रको अध्ययन र अवस्थाका विषयमा हालसम्म कुनै तथ्यांक राखेको छैन। सुरक्षा समितिको बैठकमा सुरक्षा निकायले प्रस्तुत गर्ने बाढी पहिरो र उद्धारका तथ्यांक मात्रै प्रदेश सरकारसँग छ। प्रदेश १ सरकारको आन्तरिक मामिला तथा कानुनमन्त्री हिक्मत कार्की मनसुन सुरु भएकाले त्यसबाट उत्पन्न हुने प्रकृतिक विपत्तिको पूर्वतयारीको अवस्थामा रहन प्रदेश सुरक्षा समन्वय समितिको बैठक राखी तीनवटै सुरक्षा अंगका प्रमुखलाई निर्देशन दिएको विषय प्रमुख मान्छन्। उनी भन्छन्, तीनवटै सुरक्षा अंगलाई निर्देशन दिएको छु, पूर्वतयारी उहाँहरूले गरिरहनुभएको छ।  ह्वातै आउँछ, स्वाट्टै डुवाउँछ हिउँदमा बालुवा उड्ने खोलाले वर्षामा एकाएक रूप फेर्छ। चुरेबाट बगेर आउने बाढीले प्रदेश २ लाई २० फिटसम्म डुबाइदिन्छ। नपत्याउने खोलाले प्रदेशका वस्ती मात्रै होइन् मान्छेलाई निल्छ। बाढीबाट बचाउन प्रदेश २ सरकार तयारीमा जुटिसकेको छ। मनसुनकै सुरुवातमा बाढी र पहिरोले पहाडमा वितण्डा मच्चाइसकेको छ। यो देखेर प्रदेश २ सरकार र सुरक्षादस्ता सचेत छन्। नेपाली सेना, नेपाल प्रहरी र सशस्त्र प्रहरीले बाढीमा फसेकाहरूलाई उद्धार गर्न दिनहुँ अभ्यास गरिरहेका छन्। सर्लाहीको बागमतीमा शनिबार बाढी तथा डुबानको समयमा गरिने उद्धार कार्यको प्रदेश २ स्तरीय संयुक्त अभ्यास गरियो। प्रदेश २ सरकारको आन्तरिक मामिला तथा कानुन मन्त्रालय जनकपुरधामले बागमती नगरपालिकाद्वारा निर्माणाधीन १२१ बिघाको तालमा संयुक्त अभ्यास कार्य सम्पन्न गरेको थियो। नेपाली सेना, नेपाल प्रहरी र सशस्त्र प्रहरीले बाढी तथा डुबान हुँदा गरिने उद्धारबारे संयुक्त रूपमा अभ्यास गरेका थिए। त्यहाँ बोटबाट गरिने उद्धार र डोरी तानेर गरिने उद्धारको अभ्यास देखाइएको थियो। आन्तरिक मामिला तथा कानुनमन्त्री ज्ञानेन्द्रकुमार यादवले वर्षायाममा प्रदेशका सबै जिल्लामा बाढी तथा डुबानको समस्या रहेको बताए। उनले बाढीबाट प्रभावितहरूको उद्धार र सुरक्षित बसाईको व्यवस्थापनमा जुट्न सुरक्षा अधिकारीहरूलाई निर्देशन दिए। उद्धार र राहतमा सरकार संवेदनशील रहेको पनि उनले बताए। प्रदेश २ का नागरिक प्रत्येक वर्ष बाढीमा डुबेर निसासिन्छन्। खोलाको बाढी बाँध भत्काएर गाउँ पसेपछि घरसँगै सडक सञ्जाल र विद्युत् सेवा पनि अवरुद्ध हुन्छ। त्यहाँबाट विस्थापितहरू हलचलसमेत गर्न पाउँदैनन्। डुंगा खेपेर, हेलिकप्टरमा उडेर गाउँमा जाने बाहेकका सबै विकल्पमा बाढीले बिराम लगाउँछ। असार, साउन, भदौ मधेसवासीका लागि दुःखदायी महिना हो। यति महिना बाँचे अरू ९ महिना सहजै बाँच्न सकिन्छ भन्नेमा उनीहरू ढुक्क छन्। वर्षा हुनु र बाढी आउनु प्राकृतिक नियम हो। तर, बाढीले वस्ती डुबाउनु र मान्छे मार्नु मानव सिर्जित समस्या हो, नेपाल रेडक्रस सोसाइटी महोत्तरी शाखाका सभापति दीपक मिश्रले भने ।  पीडितले भेटेनन् सरकार सिन्धुपाल्चोकको जुरेमा २०७१ साल साउन १७ गते गएको भीषण पहिरोबाट विस्थापित भएकाहरूले पहिरोको सात वर्ष बित्दा पनि पुनर्वासको आश्वासन बाहेक केही पाएका छैनन्। पहिरोपछि बनेका हरेक सरकारसँग पुनर्वास र राहतका लागि पीडितले गरेको आग्रह सुनुवाइ भएको छैन। जुरे पहिरो पीडित साढे दुई सय परिवारले अझै ओत लाउने ठाउँ पाएका छैनन्। सरकार आफूले केही गरेन उल्टै जुरे पीडितको नाममा सर्वसाधारणबाट संकलित २ करोड ५५ लाख रुपैयाँसमेत कोषमा रोक्का गरिदियो, जुरे प्रभावित कृष्ण लामाले भने, भूकम्पपीडित जति पनि प्राथमिकतामा हामी परेनौं। जुरेपछिका सात वर्षमा प्रत्येक वर्ष सिन्धुपाल्चोकमा बाढी र पहिरोले केही न केही क्षति पुर्याएको छ। विशेषगरी भोटेकोसी र जुगल गाउँपालिका, बाह्रबिसे नगरपालिकामा बाढी र पहिरोले क्षति गरेको छ। तत्काल तिनै तहको सरकारले राहत उपलब्ध गराए पनि दीर्घकालीन व्यवस्थापनको काम हुन सकेको छैन। २०७७ साल साउन ३० गते बिहान जुगल गाउँपालिका२, लिदीमा बस्ती माथिबाट आएको पहिरोले ३७ घर पुरिँदा ३८ जनाको मृत्यु भएको थियो। पहिरोपछि बस्तीबाट एक घण्टा टाढाको बाँसखर्कमा अस्थायी आवासको व्यवस्था गरी बस्ती स्थानान्तरण गरियो। बाह्रबिसे नगरपालिका ५ जम्बुमा गएको पहिरोबाट प्रभावित स्थानीयको पनि पीडा उस्तै छ। आफन्त गुमाएर थातथलो छाडेका लिदी र जम्बुका ३ सय बढी परिवार टेण्टमुनि बसिरहेका छन्। पहिरो लगत्तै आएका संघीय र प्रदेश सरकारका मन्त्रीहरूले पुनर्वासको आश्वासन दिए। तर, अहिलेसम्म टेण्टबाट जस्ताको टहरामा पनि सार्ने काम नभएको लिदी पहिरो पीडित सानु तामाङले गुनासो गरिन्। लिदीमा पहिरोे गएको एक वर्षपछि जुगल गाउँपालिकाका अध्यक्ष हेमनारायण श्रेष्ठले सामाजिक सञ्जालमा ट्रस्ट र जस्ताको छानो सहितको आवास निर्माण गर्ने बताएका छन्। तर, कार्यान्वयनको टुङ्गो छैन। बागमती प्रदेश सरकारले पनि लिदी पहिरोबाट घरमा क्षति भएकाहरूलाई घर पुनर्निर्माणको लागि तत्कालै ३ लाख रुपैयाँ उपलब्ध गराउने भनेको थियो। तर, एक वर्ष बितिसक्दा पनि त्यो रकम पीडितले पाएका छैनन्। प्रदेश सरकारले सिधै रकम दिन मिलेन, आन्तरिक मामिला तथा कानुन मन्त्रालयका विपत् व्यवस्थापन समन्वय शाखाका अधिकृत सुरेन्द्र कार्कीले भने ।  छैन बस्ती स्थानान्तरण पोहोर साल असारमा आएको पहिरोले म्याग्दीका ३१ जनाले ज्यान गुमाए। ८ सय २१ वटा घर बस्न नसकिने भन्दै स्थानान्तरणको सिफारिस भयो। २ सय ४७ घरमा पूरै क्षति भएको थियो। पहिरोले विस्थापित भएकामध्ये अहिलेसम्म ४० वटा मात्रै घर बनेका छन्, त्यो पनि सरकारको सहयोगले होइन। म्याग्दी प्रवासी नेपाली संघ (मोना)ले पहिरो पीडितका घर बनाइदिएको हो। विदेशमा बसेका म्याग्देलीले चन्दा संकलन गरी पठाएको पैसाले स्थानीयका घर बनेका हुन्। मोनाको पुनर्बास कार्यदलका सदस्य दल शेरबुजाका अनुसार एउटा घर बनाउन ५ लाख रुपैयाँका दरले खर्च गरिएको छ। पहिरो पीडितको आवास पुनर्निर्माणका लागि मोनाले २ करोड रुपैयाँ जुटाएको थियो। धवलागिरी गाउँपालिकामा १४, मालिकामा १०, मंगला, रघुगंगा, अन्नपूर्ण गाउँपालिका र बेनी नगरपालिकामा ४४ वटा घर निर्माण भएको छ। मोनाले एउटा भान्छाकोठासहित ३ कोठे भूकम्प प्रतिरोधी क्षमताको घर बनाएर स्थानीयलाई हस्तान्तरण गरेको हो। धवलागिरी गाउँपालिकाको मराङ र मालिका गाउँपालिकाको बिममा एकीकृत बस्तीको अवधारणा अनुसार निजी आवास पुनर्निर्माण भएको छ। बिममा बिममालिका संघले २० लाख रुपैयाँमा सुरक्षित स्थानमा किनेको जग्गामा मोनाले १० वटा घर निर्माण गरेको वडाध्यक्ष रेशम जुग्जाली बताउँछन्। तर, मोनाले बनाएका बाहेक घर पुनर्निर्माण गर्न १० करोड ३५ लाख रुपैयाँ बजेट आवश्यक पर्ने देखिएको छ। संघ, प्रदेश सरकार र स्थानीय तहको अनुदानमा घर पुनर्निर्माण हुने धवलागिरी गाउँपालिकाका अध्यक्ष थमसरा पुन बताउँछिन्। तर पुनर्निर्माणले गति भने लिएको छैन। पोहोर नै बागलुङकै ढोरपाटनमा असार १७ गते आएको बाढीले १ सय ३७ परिवार विस्थापित भएका थिए। ती सबैको नयाँ घर बनेको छैन। झन्डै ८० जनाको घर बन्ने क्रममा रहेको ढोरपाटन वडा नम्बर ९ का अध्यक्ष हीरा घर्तीमगर बताउँछन्। उनकै भनाइमा घर निर्माण गर्न संघ र प्रदेशबाट आउनुपर्ने रकम अझै आइसकेको छैन।  विपत्सँगै योजना बन्दै दुई वर्षअघि गुल्मीको सत्यवती गाउँपालिका ३ र ४ लिम्घा र ठूलो लुम्पेकमा पहिरो जाँदा १३ जनाको मृत्यु भयो। १९ घर बस्नै नमिल्ने गरी भत्किए। दुई वर्ष बित्दा पनि पहिरो पीडितको पुनस्र्थापना हुन सकेको छैन। लुम्बिनी प्रदेशमा अहिले पनि पहिरो र बाढीको वितण्डा सुरु भइसकेको छ। दुई जनाले ज्यान गुमाए। दर्जनौं परिवार विस्थापित भएका छन्। तर, प्रदेश सरकारले बल्ल विपत् व्यवस्थापनको योजना निर्माण गर्न थालेको छ। प्रदेशभर बाढी र पहिरोले वितण्डा मच्याइरहेका बेला असार ३ गते प्रदेशको विपत् व्यवस्थापन परिषद्को बैठकले मनसुन जन्य प्राकृतिक विपत् नियन्त्रण कार्ययोजना बनाउने निर्णय गरेको छ। सरकार बनेको साढे तीन वर्ष पुगिसक्दा पनि विपत् व्यवस्थापनको स्पष्ट योजना प्रदेशले बनाउन सकेको छैन। मुख्यमन्त्री शंकर पोखरेलको अध्यक्षतामा बसेको परिषद्को बैठकले विपत् व्यवस्थापनका सामग्रीहरू संघीय सरकारसँग माग गरी भण्डारण गर्ने निर्णय गरेको छ। विपत्मा सघाउन संघसंस्थाहरूलाई आह्वान गरेको छ। आन्तरिक मामिला तथा कानुन मन्त्रालयका सूचना अधिकारी बाबुराम पन्थीले असार ३ को बैठकले एक दर्जन बुँदामा निर्णय गरेर योजना अघि बढाएको बताए।  योजना छ, काम छैन अघिल्लो वर्ष असारमा जाजरकोटको बारेकोटमा पहिरो गयो। पहिरोमा बस्ती नै बग्दा १४ जनाले ज्यान गुमाए। पहिरोपछि जमिन नै छियाछिया भयो। बस्ती नै उच्च जोखिममा रहेकाले स्थानान्तरण गर्ने योजना बनाइयो। तर, जोखिमयुक्त बस्तीलाई सुरक्षित स्थानमा सार्ने र एकीकृत बस्ती बसाल्ने योजना हालसम्म कार्यान्वयन हुन सकेको छैन। कर्णालीमा हरेक वर्ष विपत्का यस्ता घटनाहरू हुन्छन्। आगलागी, बाढी र पहिरोका कारण धेरैले ज्यान गुमाउँछन्। भौत्तिक संरचनामा पनि क्षति पुग्छ। विपत्का घटनापछि प्रदेश सरकारले यस्ता घटना न्यूनीकरण गर्न भन्दै विभिन्न निर्णय र योजना बनाउँछ। तर, ती कार्यान्वयन भने हुँदैनन्। प्रदेश सरकारले यहाँका जोखिमयुक्त बस्तीलाई सार्ने र सम्भावित विपत्लाई न्यूनीकरण गर्ने निर्णय गरेको छ। तर, त्यस्ता जोखिमयुक्त बस्तीहरू हालसम्म स्थानान्तरण गरिएका छैनन्। कर्णालीमा हुने विपत्का घटनासँग जुध्न र सम्भावित क्षति न्यूनीकरण गर्न मुख्यमन्त्री महेन्द्रबहादुर शाहीको नेतृत्वमा प्रदेश विपत् व्यवस्थापन परिषद् गठन भएको छ। यसले विपत्बाट हुने क्षति न्यूनीकरणका लागि आवश्यक पूर्वतयारी, उद्धार, स्रोत साधनको व्यवस्थापन र जनशक्ति पनि परिचालन गर्नुपर्ने हो। अर्कोतर्फ पूर्वतयारीका लागि धेरै निर्णय र योजनाहरू पनि बने। तर, त्यसको कार्यान्वयन पक्ष भने कमजोर छ। निर्माण भएका योजनाहरू नै कार्यान्वयन नहुँदा कर्णालीमा विपत्सँग जुध्न र यसबाट हुने नोक्सानीलाई कम गर्न समस्या भइरहेको हो। बाढी र पहिरोका कारण कर्णालीमा बर्सेनि अर्बौंको क्षति हुन्छ। आवश्यक पूर्वतयारी नभएकै कारण विपत्का घटनामा उद्धार, राहत र पुनस्र्थापनामा हम्मेहम्मे पर्छ। तर, प्रदेशमा यस्ता विपत्को न्यूनीकरण र त्यसको सामना गर्न प्रदेशसँग कुनै ठोस योजना छैन।  संकलन धेरै, दिने थोरै आठ वर्षअघि महाकालीले बगाएको दार्चुला सदरमुकाम खलंगाका बाढीपीडितका नाममा उठेको ४० करोड बढी रकमको अत्तोपत्तो छैन। बाढी, पहिरो जस्ता प्राकृतिक विपत्का बेला सार्वजनिक आह्वान गरेर रकम उठाउनेहरू देशैभरि छन्। तर, त्यो रकम कति उठ्यो र पीडितसम्म पुग्यो वा पुगेन भन्ने अनुगमन कहिले हुँदैन। अहिले मेलम्चीका बाढीपीडितका लागि पनि सहयोग जुटाउनेको ताँती छ। दार्चुलाका लागि पनि त्यतिबेला एनआरएन, विदेशमा रहेका नेपाली, विदेशी दातृ निकायले महाकालीका बाढीपीडितका लागि ४० करोडभन्दा बढी रकम पठाएको महाकाली बाढीपीडित संघर्ष समितिका सचिव रघुवीर ठगुन्नाले बताए। तर, पीडितको हातमा एक पैसा पनि परेन ठगुन्नाले भने, हामीलाई राहत भनेर ३५ हजार रकम दिइएको थियो, हाम्रा नाममा उठाइएको ४० करोड बढी रकम कता छ, थाहा छैन। उनले विदेशबाट आएको केही रकम प्रधानमन्त्री राहत कोष र केही रकम केन्द्रीय दैवीप्रकोप उद्धार कोषमा जम्मा भएको बताए। त्यो रकमका लागि पनि हामीले पटकपटक सरकारलाई अनुरोध गर्यौं, कसैले हाम्रो पीडा सुनेन, ठगुन्नाले भने। दार्चुला सदरमुकाम खलंगामा रहेका उनका दुईवटा घर, पोल्ट्रीफार्म र जग्गा गरी डेढ करोडभन्दा बढीको क्षति भएको थियो। संघर्ष समितिले लामो समयदेखि दार्चुलाका बाढीपीडितलाई क्षतिपूर्ति दिलाउनका लागि संघर्ष गर्दै आएको छ।"
पहिरोमा पुरिएर शिक्षकको मृत्यु,"फिदिम : कुलो बनाउने क्रममा आएको पहिरोले पुरेर पाँचथरको याङवरक गाउँपालिका २ मा एकजना शिक्षकको ज्यान गएको छ । याङवरक २ स्थित नुवा खोलाबाट ल्याइएको कडरीया कुलो बनाउने क्रममा इन्द्रवति प्राविका ५८ वर्षीय शिक्षक टेकनाथ धौरालीको ज्यान गएको वडाध्यक्ष देउकुमार योङहाङले जानकारी दिए । पहिरोमा परेर खड्प्रसाद राई घाइते भएका छन् । राईको ढुंगाले हातमा चोट लागेको वडा सदस्य हरि अधिकारीले जानकारी दिए । चारजनाले कुलो सोरिरहेका बेला पहिरोले टेकनाथको ज्यान लियो,' अधिकारीले भने।'"
कोरोना देखिएपछि परिवारको जिम्मा लगाइएका लागूऔषध मुद्दाका अभियुक्तले गरे आत्महत्या,"विराटनगर : कोरोना भाइरसको संक्रमण पुष्टि भएपछि परिवारको जिम्मा लगाएर पठाइएका लागूऔषध मुद्दाका एक अभियुक्तले विराटनगरमा आत्महत्या गरेका छन्। विराटनगर महानगरपालिका१३ का २८ वर्षीय वीरनारायण यादव आइतबार राति आफ्नै घरको पंखामा डोरीको पासो लगाएर झुण्डिएको अवस्थामा फेला परेको मोरङ प्रहरीका प्रवक्ता डीएसपी मानबहादुर राईले जानकारी दिए। उनका अनुसार झुण्डिएको अवस्थामा देखेपछि परिवारका सदस्यले डोरी काटेर उपचारका लागि कोसी अस्पताल ल्याएको खुलेको छ। अस्पताल ल्याइसकेपछि चिकित्सकले मृत घोषित गरेको डीएसपी राईले बताए। उनका अनुसार कोरोना भाइरसको संक्रमण तीव्र रूपमा फैलिइरहेको भारतको जोगवनी बजारबाट लागूऔषध लिएर आउँदै गर्दा नेपालभारत सीमानजिक विराटनगर१६ बाट यादव गत वैशाख २७ गते राति पक्राउ परेका थिए। यादवलाई नेपाल र सशस्त्र प्रहरीको संयुक्त टोलीले लागूऔषध स्पास्कोर भोनप्लस ४८ चक्की, नाइट्राभेट ५८ चक्की र डाइलेक्स डिसी १० बोतलसहित पक्राउ गरेको थियो। खुट्टामा टेपले बाँधेर ल्याएको लागूऔषधसहित पक्राउ परेका यादवविरुद्ध इलाका प्रहरी कार्यालय रानीले लागूऔषध ऐनअन्तर्गतको मुद्दा चलाउन अदालतबाट म्याद थप गरेर अनुसन्धान थाल्यो। त्यस क्रममा पीसीआर परीक्षण गराउँदा उनको रिपोर्ट पोजेटिभ आइदियो। पीसीआर रिपोर्ट पोजेटिभ आएर कोरोना संक्रमण यकिन भएपछि यादवलाई जिल्ला अदालत मोरङले पछि उपस्थित गराउने शर्तमा परिवारका सदस्यको जिम्मा लगाएर पठाउन प्रहरीलाई आदेश दिएको थियो। संक्रमणमुक्त भएपछि लागूऔषध मुद्दामा कारबाही अघि बढाउन प्रहरीको जिम्मा लगाउने गरी गत जेठ ८ गते उनलाई परिवारका सदस्यको जिम्मा लगाएर पठाइएको हो। संक्रमणमुक्त नभएसम्मलाई होम आइसोलेसनमा राख्ने गरी परिवारका सदस्यले जिम्मा लिएर गएका यादवले भने घरमै झुण्डिएर आत्महत्या गरेको प्रारम्भिक अनुसन्धानबाट खुलेको डीएसपी राईले बताए। कोरोना संक्रमण देखिएपछि लागूऔषध मुद्दाका अभियुक्तलाई परिवारका सदस्यले घरमा लगेर होम आइसोलेसनमा राखेका थिए, उनले भने, घरमै रहेका बेला झुण्डिएर आत्महत्या गरेको पाइएपछि गम्भीर ढंगले अनुसन्धान अघि बढाइएको छ। राईका अनुसार आत्महत्या गरेका युवा हालसम्म संक्रमणमुक्त भइनसकेको पाइएको छ। घरमा राख्दा परिवारका सदस्यले पुन: पीसीआर परीक्षण गरेनगरेको बारेमा पनि अनुसन्धान थालिएको छ, उनले भने, तर प्रहरीमा भने अहिलेसम्म उनी संक्रमणमुक्त भइसकेको कुनै प्रमाण प्राप्त भएको छैन। डीएसपी राईले लागुऔषधका अभियुक्तले आत्महत्या गरेको पाइएपछि अस्पतालबाट उनको मृत्यु पुष्टि गराउन प्रक्रिया अघि बढाइएको छ। अभियुक्त यादवले आत्महत्या गरेपछि त्यसको जानकारीसहित अस्पतालले मृत्यु पुष्टि गरेको कागजातलाई प्रहरीले अदालतमा बुझाउने तयारी गरेको छ। कोरोनाका कारण आवतजावतमा रोक लगाउँदै नेपालभारत सीमा नाका बन्द गरिएको छ। नाका नै बन्द रहेको अवस्थामा कोरोनाको भयावह अवस्थाको सामना गरिरहेको भारतको जोगवनीमा यादव कसरी पुग्न सके र त्यहाँबाट लागूऔषध लिएर आउन सफल भए भन्ने विषयमा प्रहरीले अनुसन्धान जारी राखेका बेला अभियुक्तले भुण्डिएर आत्महत्या गरेका हुन्।"
कृषि उत्पादन बजार पुगोस्,"नेपालमा करिब ७० प्रतिशत जनसंख्या कृषि पेशामा निर्भर छ। यसमध्ये ७५ प्रतिशतले जीवन निर्वाहकै लागि कृषि पेशालाई अँगालेको विभिन्न समयमा गरिएका सर्वेक्षणले देखाएको छ। त्यसभित्र पेशालाई व्यावसायिक बनाउनेको संंख्या २५ प्रतिशत मात्रै छ। नेपाल कृषिप्रधान मुलुक भनेर चर्चा गरिरहँदा यो तथ्यांकले कृषिको व्यावसायिकतामा कमजोर भएको देखाउँछ। कृषिमा निर्भर भए पनि जीवन निर्वाहको मुख्य पेशा बनाउन नयाँ पुस्ताको ध्यान अझै मोडिएको छैन। केही युवा व्यावसायिक बन्न खोजे पनि बिस्तारै यो पेशाबाट पलायन भएको उदाहरण धेरै भेटिन्छ। कृषि उत्पादन राम्रै भए पनि बजार अभाव र ढुवानी समस्या पेशा परिवर्तनको मुख्य कारण बन्ने गरेको छ। बजारमा कृषकले उत्पादन गरेका सबै वस्तु पाइन्छ। नेपाली उत्पादनले मात्रै नपुगेर छिमेकी मुलुक भारत, चीनसहित तेस्रो देशबाट पनि कृषिजन्य वस्तु ल्याएर बिक्री भइरहेका छन्। तर, नेपालकै कृषकले उत्पादन गरेका वस्तुले बजार नपाएको समाचार पनि धेरै आउँछन्। झट्ट सुन्दा यो विषय अनौठो पनि छ। मूल्य नपाउँदा गाउँका कृषकले दूध सडकमा पोखेको, गोलभेडा बाटोमा फालेको र उत्पादन खेतबारीमै कुहिएकोसुकेको हामीसँग प्रशस्त उदाहरण छन्। तर, तिनै कृषकले मूल्य नपाएर फालेका वस्तुको मूल्य सहर बजारमा छोइसक्नु छैन। कृषकको उत्पादन बढ्दा बजारमा भाउ घट्नुपर्ने हो तर त्यो हुँदैन। नेपाली कृषकले मूल्य नपाएर फालेका र पोखेका कृषि उत्पादन बाहिरी देशबाट ल्याएको उपभोक्ताले खरिद गरिरहेका छन्। यसको मुख्य कारण भनेकै ढुवानी समस्या र बजारमा मध्यस्तकर्ता (विचौलिया) को मनोमानी हो। ढुवानी र बजार समस्या भोगिरहेका नेपाली कृषकलाई अघिल्लो वर्षबाट कोरोना महामारीसँगै सुरु भएको लकडाउन र निषेधाज्ञाले पनि असर पुर्यायो। राम्रो मूल्य पाउने आशामा रोपेका नगदेबालीले अहिले बजार पाएको छैन। बजार लगेर बेच्नु पनि कृषकका लागि चुनौती छ भने यातायातका साधन नचल्दा आफैं बजार डुलाउने अवस्था त झनै व्यावसायिक कृषकलाई छँदै छैन। चितवन गुञ्जनगरका कृषक प्रतिनिधि पात्र हुन्। मनग्य आम्दानी हुने सपना बोकेर फूल खेती गर्ने ती कृषकको डेढ बिघा जमिनमा लगाएको फूल बजार नपाएर ओइल्याउन थालेको छ। गत वर्ष पनि लकडाउनले बिक्री गर्न नपाएका उनको समस्या यो वर्ष पनि दोहोरियो। लाखौंको क्षति उनले बेहोरेका छन्। सैयौं कृषक अहिले बजार अभावमा चिन्तित छन्। कोरोना महामारीले हरेक कुरामा आत्मनिर्भर हुनुपर्छ भन्ने पाठ नेपालीलाई सिकाएको छ। कोरोनाको असरका कारण कृषि बाहेकका धेरै क्षेत्र संकटमा पनि परेका छन्। ती क्षेत्रबाट लाखौंले रोजगार गुमाउँदै बेरोजगार हुँदा कृषि पेशा दिगो पेशा हो र यसमा लाग्नुपर्छ भनेर जुर्मुराउनेको संख्या पनि कम छैन। अन्य पेशा र वैदेशिक रोजगार त्यागेर कृषिमा लाग्ने युवाको संख्या पनि थपिने क्रममा छ। संघीय र प्रदेश सरकारले पनि कृषि क्षेत्रको विकासका लागि बजेटमा विभिन्न योजना समेटेका छन्। स्थानीय तहले पनि कृषिलाई प्राथमिकतामा राखेर योजना निर्माण गरिरहेका छन्। यो कृषि पेशामा लाग्न चाहनेका लागि खुसीको कुरा हो। हिमाल, पहाड र तराई सबै क्षेत्रमा कृषि पेशालाई व्यावसायिक बनाउन सकिन्छ। सडक सञ्जालले हरेक जिल्ला जोडिएकाले एक ठाउँको उत्पादन अर्को ठाउँमा लगेर बिक्री गर्न पनि समस्या हुँदैन। बजार क्षेत्र बिस्तार हुँदा कृषिजन्य वस्तुको माग पनि घटेको छैन। तर, कृषक र उपभोक्ता जोड्ने माध्यममा समस्या छ। बजार र ढुवानीमा कृषक आफैंले पहुँच राख्न सक्दैनन्। जसको कारण उत्पादन भएको क्षेत्रमा सस्तो मूल्यमा पाउने वस्तु उपभोक्ताकोमा पुग्दा अत्यधिक महंगो मूल्यमा पुग्छ। बजार र ढुवानी ओगट्ने बिचौलियाले बजारमा माग भए पनि कृषकसँग मूल्यमा कुरा नमिल्दा उत्पादन उठाउँदैनन्। यो समय कृषक नाफा नराखी बेच्न बाध्य हुन्छन् भने उपभोक्ता महंगोमा किन्न, यो नै मुख्य समस्या हो। अब कृषकको उत्पादन बजारसम्म पुर्याउने पुलको भूमिका तिनै तहले निभाउनु पर्छ। उत्पादनलाई बजार पुर्याउन फरक संयन्त्र खडा गर्नुपर्छ जसले हाल मनोमानी गर्ने मध्यस्तकर्ताको सञ्जाल तोड्न सकोस्। अनि मात्रै कृषि पेशा दिगो र व्यावसायिक बन्न सक्छ। नत्र ल्याएका योजना र कृषिमा खन्याएको बजेट बालुवामा पानीसरह बन्ने छ।"
महासन्धि अनुमोदनमा जोड,"काठमाडौं : कानुन न्याय तथा संसदीय व्यवस्था मन्त्रालयका सचिव उदयराज सापकोटाले महासन्धिसम्बन्धी कार्यका लागि आवश्यक तयारी थालेको बताएका छन्। सर्वोच्च अदालत बार एसोसिएसन मध्यस्थता समिति तथा नेपाल इन्टरनेसनल एडीआर सेन्टर एनआईएसी एनआईएसी) को आयोजनामा मेलमिलापसम्बन्धी सिंगापुर कन्भेन्सनको महत्त्व र चुनौती विषय भर्चुअल अन्तरसंवाद कार्यक्रममा बोल्दै सचिव सापकोटाले कानुन आयोगले महासन्धि अनुमोदनका लागि सिफारिससमेत गरेको बताए। मेलमिलापको सिंगापुर महासन्धिलाई छिटो अनुमोदन गरी मुलुकको हितमा सदुपयोग गर्नुपर्ने सरोकारवालाहरूले सुझाए दिए। महासन्धि अनुमोदनबाट मुलुकको आर्थिक विकासमा सहयोग पुग्ने, विदेशी लगानी र प्रविधि भित्र्याउन मद्दत पुग्ने र सीमापार तथा अन्तर्राष्ट्रिय विवाद समाधान सहज हुने हुँदा सो महासन्धि महत्त्वपूर्ण रहेको सचिव सापकोटाले उल्लेख गरे। नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकाल, नेपाल चेम्बर अफ कमर्सका वरिष्ठ उपाध्यक्ष कमलेशकुमार अग्रवाल, नेपाल उद्योग परिसंघका उपाध्यक्ष निर्वाण चौधरीले मेलिमलापसम्बन्धी सिंगापुर महासन्धि बाणिज्य क्षेत्रका विवाद समाधानका लागि उपयोगी भएकाले ढिला नगरी सन्धि अनुमोदन गर्नुपर्नेमा जोड दिए। अनुमोदनका लागि निजी क्षेत्र आवश्यक सहयोग गर्न तयार रहेको बताए। सर्वोच्च बार एसोसियसनका अध्यक्ष वरिष्ठ अधिवक्ता प्रा पूर्णमान शाक्य तथा सर्वोच्च अदालतका रजिस्ट्रार नारायणप्रसाद पन्थीले आवश्यक पूर्वाधारको तयारी र सो महासन्धिको अनुमोदन सँगसँगै गरी मुलुकले लाभ लिनुपर्ने बताए। वरिष्ठ अधिवक्ता मातृकाप्रसाद निरौलाले मेलमिलापसम्बन्धी सिंगापुर महासन्धिको अनुमोदन गर्दा राष्ट्रलाई कुनै घाटा नहुने बताए। सिंगापुर महासन्धिको अनुमोदन भए मध्यस्थताका लागि रकम बिदेसिन कमी आउने, विवादका पक्षहरू बीचमा सौहाद्रता बढ्ने, विदेशी लगानीलाई आकर्षित गर्ने, निजी क्षेत्रलाई सबलीकरण गर्ने र त्यस महासन्धिको उपलब्धिका रूपमा पक्षहरूबीच हुने सम्झौताले विवाद समाधान कम खर्चिलो हुने बताउँदै अनुमोदन गर्न ढिला गर्न नहुने निरौलाले बताए।"
"वृद्धलाई भत्ता दियौ, खोप पनि देऊ सरकार !","सत्तासुख जस्तो प्रिय लाग्दैन जस्तो लाग्छ सरकारलाई जनताको माया। यतिखेर यस्तै महसुस गर्न बाध्य छौं हामी जनता। तत्कालीन प्रधानमन्त्री मनमोहन अधिकारी नेतृत्वको सरकारले आर्थिक वर्ष २०५१५२ बाट सुरु गरेको वृद्धभत्ताको लोकप्रियता यति बढ्यो कि त्यसको विरोध गर्ने राजनीतिक दल सत्तामा पुगेपछि पनि त्यसलाई निरन्तरता दिन बाध्य भए। अझ वृद्धभत्ताको निरन्तरतामात्रै होइन, यसैको माध्यमबाट लोकप्रियता हासिल गर्न सकिन्छ र जनमत बढाउन सकिन्छ भनेर हरेक सरकारले भत्ता वृद्धि गर्ने प्रयाससमेत गदै आए। त्यसैको परिणाम हो मासिक एक सय रूपैयाँबाट सुरु भएको वृद्धभत्ता अहिले मासिक चार हजार रूपैयाँ पुग्नु पनि। हुनत अर्कोतिर परिवारबाट साथ नपाएका वृद्धवृद्धाका लागि भने यो स्वर्ग हो। कम से कम महिना त धान्न सकेका छन्। धन्य सरकार। अर्थतन्त्रमा पर्नसक्ने भारको चिन्तालाई अलि पर राख्दै बजेटमार्फत् वृद्धभत्ता बढाएर सरकारले अलिकति लोकप्रिय र सर्हानीय काम गरेकै हो। यसले आगामी निर्वाचनमा ज्येष्ठ नागरिकको सहानुभूति पाउनेमा निश्चित हुने वातावरण पनि बनेकै छ। वृद्धभत्ताले सरकारको लोकप्रियतामात्रै बढाएको छैन, वृद्धहरूको जीवनयापनमा पनि केही आर्थिक टेवा पुर्याएको मान्नैपर्छ। विशेषगरी सहरीभन्दा ग्रामीण क्षेत्रका गरिब घरपरिवारका ज्येष्ठ नागरिकका लागि यो वृद्धभत्ता वरदानै सावित भएको छ। जति दुःख र मिहिनेत गरे पनि मासिक चार हजार रूपैयाँ कमाउन र बचाउन असमर्थ गरिब ज्येष्ठ नागरिकका लागि सरकारले प्रदान गर्ने मासिक चार हजार रूपैयाँले धेरै ठूलो महत्व राखेको पाइन्छ। यति पैसाले ग्रामीण क्षेत्रका गरिब घरपरिवारका ज्येष्ठ नागरिकको सामान्य औषधोपचारदेखि नुनतेलको खाँचो टार्नसमेत मद्दत गरेको छ। वृद्धभत्ताको यो सकारात्मक पक्षलाई जोकसैले स्वीकार गर्नैपर्छ। यही यथार्थलाई मनन गरेर नै हरेक सरकारले यसलाई निरन्तरता दिएको हुनुपर्छ। सरकारको लोकप्रियता त आफ्नो ठाउँमा छँदैछ। सर्वसाधारण नागरिकको मुल्यांकनमा वृद्धभत्ताको उपादेयतामा ज्येष्ठ नागरिकको सामाजिक सुरक्षा पहिलो स्थानमा आउँछ भने त्यसपछि मात्रै सरकारको लोकप्रियता। त्यसैले सरकारको लोकप्रियताको कसीमा राखेर मात्र वृद्धभत्तालाई जाँच्नु पनि अल्पज्ञान अथवा पूर्वाग्रही धारणा हुनसक्छ। ज्येष्ठ नागरिकप्रति संवेदनशील बन। ज्येष्ठ नागरिकले लगाएको कोरोनाविरुद्धको खोपको दोस्रो डोज लगाउनुपर्ने समयसीमा नाघिसक्यो ! फेसबुक वालमा लेखेको यो स्टाटसले वर्तमान सन्दर्भलाई प्रस्ट्याउँछ। सोही स्टाटसमुनि गरिएको व्यंग्यात्मक कमेन्टले थप स्पष्ट पारेको छ, तृष्णाले जीवन लम्ब्याउन मद्दत गर्दछ भन्ने सूत्र सरकारले बुझेको छ। उपर्युक्त स्टाटस र कमेन्टले सरकारको विवशतालाई प्रस्ट झल्काउँछ। सामाजिक सुरक्षाका दृष्टिकोणले ज्येष्ठ नागरिकका लागि वृद्धभत्ताको जति धेरै महत्त्व छ, त्यति नै महत्त्व अहिलेको सन्दर्भमा कोरोनाविरुद्धको खोपको पनि हुन्छ र हुनुपर्छ। विश्वभर महामारीकै रूपमा फैलिएको कोरोनाले लाखौं मानिसको जीवन हरण गरिसकेको छ। त्यसमा ज्येष्ठ नागरिकको संख्या पनि उत्तिकै छ। अझ ज्येष्ठ नागरिक नै यो महामारीको बढी जोखिममा परेको संयुक्त राष्ट्रसंघको दाबी छ। त्यसैले ज्येष्ठ नागरिकलाई अर्थसामाजिक समस्याहरूबाट केही हदसम्म मुक्त भई सहज जीवनयापन गर्न वृद्धभत्ताको जति ठूलो महत्व छ, त्यति नै महत्व ज्येष्ठ नागरिकको तत्काल जीवनरक्षाका लागि कोरोनाविरुद्धको खोपको पनि छ। सरकारले वितरण गरेको वृद्धभत्ताका कारण स्वास्थ्योपचारलगायत सामाजिक सुरक्षाको अनुभूति पाएर अलि बढी समय बाँचेका ज्येष्ठ नागरिकलाई कोरोनाविरुद्धको खोप नलगाउने हो भने बचाउन मुश्किल पर्छ। रोगले धनीगरिब भन्दैन र बच्चाबूढा पनि भन्दैन। यो कोरोना कति खतरनाक छ र कति निर्दयी छ भन्ने कुरा भुक्तभोगीहरूका मुखबाट हामीले सुन्दै आएका छौं र सुनि पनि रहेका छौं। अर्थतन्त्रमा पर्नसक्ने भारको चिन्तालाई अलि पर राख्दै बजेटमार्फत् वृद्धभत्ता बढाएर सरकारले अलिकति लोकप्रिय र सर्हानीय काम गरेकै हो। सरकारको यो कामले सत्तासीन राजनीतिक दलको लोकप्रियतामा अलिकति वृद्धि गरेकै छ र आगामी निर्वाचनमा ज्येष्ठ नागरिकको सहानुभूति पाउनेमा निश्चित हुने वातावरण पनि बनेकै छ। प्रतिपक्षी राजनीतिक दलहरूले जतिसुकै विरोध गरे पनि अथवा देशका अर्थतन्त्रसँग सरोकार राख्ने विज्ञहरूले अर्थतन्त्रमा पर्नसक्ने भार र स्रोत व्यवस्थापनमा पर्नसक्ने समस्याका बारेमा हल्ला मच्चाए पनि त्यसलाई कम महत्व दिएर वृद्धभत्तालाई नै बढी महत्व दिनु ज्येष्ठ नागरिकको हितको दृष्टिकोणमा खुसीको कुरा हो। यति हुँदाहुँदै पनि अहिलेको कोरोना महामारीको बेलामा समान प्राथमिकता र समान महत्वका साथ ज्येष्ठ नागरिकलाई पनि खोप लगाउने काममा सरकार चुक्नुचाहिँ आलोचनाकै विषय बनेको छ। सरकारले जसरी फ्रन्टलाइनमा बसेर काम गर्ने स्वास्थ्य कर्मचारी, पत्रकार, सुरक्षा निकायलगायत अरु क्षेत्रका मानिसलाई खोप लगाउन प्राथमिकता दिएको छ, त्यसैगरी मुलुकका कोरोनाको बढी जोखिममा रहेका ज्येष्ठ नागरिकलाई पनि उस्तै प्राथमिकता दिन नसक्नुचाहिँ दुर्भाग्य नै हो। ज्येष्ठ नागरिकहरू कोरोनाको बढी जोखिममा परेको समूह भएको हुँदा उनीहरूलाई पनि खोपको प्राथमिकतामा राख्नुपर्ने हो। यतिखेर साँच्चै नै राज्य र राज्यका सबै संयन्त्रहरू ज्येष्ठ नागरिकप्रति संवेदनशील बन्नुपर्ने समय हो। ज्येष्ठ नागरिकले लगाएको कोरोनाविरुद्धको कोभिसिल्ड खोपको दोस्रो डोज लगाउनुपर्ने समयसीमा नाघि नै सक्यो। गत फागुन २३ गतेयता पहिलो डोज खोप लगाएका ज्येष्ठ नागरिकले दोस्रो डोज खोप लगाउन पाएका छैनन्। कोरोनाकै कहरबीच लामो समयदेखि सत्ता जोगाउने र टिकाउने खेलमा लागेको सरकारले ज्येष्ठ नागरिकलाई मरे मरुन् भनेर छाडेकै अवस्था छ। तर सरकारले सामाजिक सुरक्षाभत्ता बढाएको सन्दर्भ सुनाउन पनि छोडेको छैन। समयसीमा नै नाघिसक्दा पनि ज्येष्ठ नागरिकलाई दोस्रो डोज खोप दिने विषयमा सरकार गम्भीर नबनेकै प्रतीत हुन्छ। तृष्णाले जीवन लम्ब्याउन मद्दत गर्दछ। यो सत्य हो। तर भत्ता बढेकै खुसीमा ज्येष्ठ नागरिकहरू कति दिन कोरोनाको आक्रमणबाट बच्न सक्छन् ? कस्ताकस्ता बलियाबांगालाई कर्यापझ्याप पारिसकेको कोरोनाले कमजोर ज्येष्ठ नागरिकलाई चाहिँ दया गरेर छोड्ला र ? भत्तावृद्धिको खुसीले केही हदसम्म मनोबल बढाउला, तर खोपकै काम चाहिँ पक्कै गर्दैन। यदि सरकारले भत्ताले नै खोपको काम गर्छ भनेर सोचेको छ भने त्यो सरासर भुल हो, मुलुकका लाखौं ज्येष्ठ नागरिकको जीवनमाथिको खेलबाड हो। वृद्धभत्ता बढाएको निहुँमा ज्येष्ठ नागरिकको जीवनमाथि खेलबाड गर्ने अधिकार छैन सरकारलाई। उता चीन सरकारले अब तीन वर्षका बालबालिकालाई पनि कोरोनाविरुद्धको खोप दिने भएको छ। यता हामीकहाँ भने ज्येष्ठ नागरिकले लगाएको कोभिशिल्डको विकल्प खोज्ने काममा सरकार सुस्त देखिएको छ। भारतको सेरम इन्स्टिच्युटसँग खरिद गरिएको खोप नआउने प्राय निश्चित भइसकेको अवस्थामा तत्काल अर्को विकल्प खोज्नुपर्ने सरकार जोखाना हेरेर बस्नु निकै उदेकलाग्दो छ। पहिलो डोज खोप लगाएपछि दोस्रो डोज खोप लगाउनुपर्ने समयसीमा नाघिसकेको अवस्थामा समयमै दोस्रो डोज खोप नलगाउँदा पहिलो डोज खोपको असर के हुन्छ भन्ने कुरामा सरकारले केही बोलेको छैन। पहिलो डोज खोप लगाएको अथहीन सावित नहोस् भन्नाका लागि पनि अब सरकारले तत्काल दोस्रो डोज खोप लगाउने व्यवस्था गर्नुपर्छ। भत्ताको चास्नीले ज्येष्ठ नागरिक रमाएका छन्, केही बोल्दैनन् भनेर सरकारले हल्कारूपमा लिएको छ भने त्यसबाट गम्भीर परिणाम आउन सक्छ। कोरोनाको उच्च जोखिममा रहेका ज्येष्ठ नागरिक थप उच्च जोखिममा पर्न सक्छन्। ज्येष्ठ नागरिकप्रति सरकार उदासीन र असंवेदनशील बनेको यथार्थ स्वयं ज्येष्ठ नागरिकले महसुस गरे भने त्यसको मूल्य सत्तासीन राजनीतिक दलले आगामी चुनावमा चुकाउनुपर्नेछ। सरकारले यो बुझोस् कि ज्येष्ठ नागरिक वृद्धभत्ता दिने र बढाउने सत्तासीन राजनीतिक दलको भोटबैंक मात्र होइनन्, विवेकशील नागरिक पनि हुन्। उनीहरू पनि सरकारको कामको मूल्यांकन गर्न सक्छन् र चुनावमा विवेकसम्मत् निर्णय गर्न सक्छन्।"
"सरकार ! गफ होइन, खोप देऊ","दुई करोड बढी नेपालीको दिमागमा अहिले 'खोप' बाहेक अरु केही छैन। किनभने खोपको कुराइमा कोरोनाले कयौंको ज्यान लिइसक्यो। यतिबेला हरेकको जीवनमा खोप भन्दा ठूलो चाहना र सपना अरु केही हुन सक्दैन। त्यसैले प्रत्येक नागरिकले पलपलमा सोध्ने एउटै प्रश्न छ, सरकार ! खै खोप ? तर सरकारसँग यसको जबाफ छैन। सरकार न यो प्रश्न गम्भीरताका साथ सुन्न चाहान्छ न त जबाफ दिने प्रयास गर्छ। यता नागरिकलाई भने यहीं प्रश्नले घरीघरी पिरोलेको छ। खासमा राज्य चाहिने भनेको यस्तै संकटमा हो। सरकारले आफ्नो खुबीको प्रदर्शन गर्ने बेला पनि यहीं हो। उसको नियत र निष्ठाको परीक्षण पनि यस्तै समयमा हुने हो। नागरिकको जीवन खतरामा पर्दा जब राज्य रमिते बन्छ अनि सरकार एउटा खोप पनि समयमा उपलब्ध गराउने ल्याकत राख्दैन भने त्यो सरकारप्रति नागरिक भरोसा स्वभाविक रुपमा भत्किन्छ।नागरिकको मृत्यु कुरेर खोप खरिदमा कमिसनको सेटिङ मिलाउने सरकारसँग नागरिकले के भरोसा गर्ने ? बेलामै गम्भीरताका साथ उच्च कुटनीतिक र राजनीतिक तहमा पहल गरेको भए खोप असंभव थिएन। किनभने हामीसँग दुई ठूला सम्पन्न छिमेकी छन् र नेपाललाई माया गर्ने अरु पनि मित्र राष्ट्रहरू छन्। तर सरकारबाट जुन खालको युद्धस्तरीय तदारुकता हुनुपर्थ्यो, त्यो देखिएन। बरु सरकार कहिले खरिद कमिसन सेटिङमा त कहिले कुर्सी जोगाउने चक्करमा अल्झिएर कोरोनाको रमिता मात्रै हरिरह्यो। जब मुलुक कोरोनाको दोस्रो लहरको चपेटामा पर्यो अनि बल्ल सरकार अलि तातिन र आत्तिन लाग्यो। अहिले पनि सरकारमा बस्नेहरूको गफ सुन्दा भोलि नै खोप आउँछ जस्तो लाग्छ। तर त्यो भोलि कहिले आउने हो, टुंगो छैन। खोप गफमै अल्झिएको छ। कहाँबाट कति मात्रामा कहिले आउँछ, त्यसको कुनै ठोस् तयारी र योजना सरकारसँग छैन। छिमेकी भारतसँग पैसा तिरिसकेको १० लाख खोप अड्किएको छ। सित्तैमा होइन, पैसा बुझाइसकेको यो खोप भारतले मानवीय हिसाबले पनि नजिकको छिमेकीलाई उपलब्ध गराउनुपर्ने हो। फेरि यो आफैमा त्यति ठूलो परिणाम पनि होइन। यति खोप नेपाललाई दिँदा भारतलाई समस्या पर्ने अवस्था छैन। त्यो खोप नआउँदा पहिलो खोप लगाइसकेका करिब १३ लाख ज्येष्ठ नागरिकले दोस्रो डोज लगाउन पाएका छैनन् र उनीहरूको स्वास्थ्य जोखिममा छ। तर भारतीय पक्षले यो संवेदनशीलतालाई बुझेर संकटमा पनि मित्रताको न्यूनतम धर्म निर्वाह गरेको देखिएन। दुई देशबीचको हार्दिक सम्बन्धमा यसलाई सहज रुपमा लिन सकिदैन। यो विषयलाई गम्भीरताका साथ उठाएर खोप ल्याउन नसक्नु सरकारको कमजोरी मात्र होइन, लाजमर्दो असफलता हो। भुक्तानी भइसकेको खोप नजिकको छिमेकीबाट ल्याउन नसक्ने सरकारले अन्त कहाँकहाँबाट ल्याउँछु भनेर गफ दिनुको कुनै अर्थ छैन र त्यसलाई पत्याउने आधार पनि भेटिदैन। सरकारमा बस्नेहरू भोटसँग खोप साट्ने कुरा गर्दैछन्। अब चुनावसम्म खोप आउँछ', 'भोटसँगै खोप दिउँला' जस्ता असंवेदनशील अभिव्यक्ति दिएर नागरिकलाई थप निरास बनाउने प्रयास भइरहेको छ। के अब खोपका लागि पनि जनताले चुनाव कुर्नुपर्ने हो ? यो कस्तो विडम्बना ? दुई करोड बढी जनता खोपको प्रतिक्षामा केन्द्रीय तथ्यांक विभागको जनसंख्या घडीअनुसार आइतबारसम्म नेपालको जनसंख्या ३०,३७५,९५१ पुगेको छ। हालसम्म २२ लाखले पहिलो मात्रा र ८ लाखभन्दा बढीले दुवै डोज खोप लगाएका छन्। यो संख्या कुल जनसंख्याको करिब ७ प्रतिशत मात्रै हो। बालबालिकासमेत गरेर साढे दुई करोड बढी जनताले खोप पाएका छैनन्। बाँकी जनसंख्याका लागि ४ करोडभन्दा बढी डोज खोप चाहिन्छ।कहिलेसम्म उनीहरूले खोप पाउँछन्, त्यसको कुनै टुंगो छैन। निरास भएर खोप कुर्नु र निरीह भएर कोरोनासँग लड्नुबाहेक उनीहरूसँग अरु केही उपाय छैन। अहिलेसम्म अनुदान र खरिद गरेर ४२ लाख बढी खोप प्राप्त भएको छ। यसमध्ये भारतबाट उपहारका रुपमा १० लाख र खरिदमार्फत १० लाख खोप आएको छ। त्यसैगरी चीनले ८ लाख डोज भेरोसेल खोप दिइसकेको छ।त्यसैगरी कोभ्याक्स फ्यासिलिटीअन्तर्गत अनुदानको साढे तीन लाख खोप नेपाल भित्रिएको छ। हालै मात्र राष्ट्रपति विद्या भण्डारीले चिनियाँ राष्ट्रपतिसँग टेलिफोन वार्ता गरेपछि चीनबाट थप १० लाख खोप आएको छ। राष्ट्रपति भण्डारीले भारतीय समकक्षीसँग पनि खोप आपूर्तिलाई सहज गरिदिन आग्रह गरेकी छिन्। राष्ट्रपतिले अरु राष्ट्रका प्रमुखहरूसँग पनि पत्राचार गरेर अनुरोध गरे पनि त्यसको ठोस् नतिजा देखिएको छैन। मुलुक संकटमा परेका बेला राष्ट्रप्रमुखको यो पहललाई सकारात्मक रुपमा लिनुपर्छ। तर राज्यका सरोकारवाला कार्यकारी निकाय र जिम्मेबार पात्रहरूले गर्नुपर्ने यो नियमित काममा राष्ट्र प्रमुखकै प्रत्यक्ष सक्रियता देखिनु कति शोभनीय हुन्छ भनेर अहिले नागरिकस्तरमा बहस भइरहेको छ। भारतको सिरम इन्स्टिच्युटसँग २० लाख खोप खरिदका लागि रकमसमेत भुक्तानी भइसकेको छ। तर कमिशनको किचलोले गर्दा थप १० लाख खोप अड्कियो भने थप ५० लाख खोपको खरिद पनि अन्योलमा पर्यो। ६० लाख खोप समयमै आइपुगेको भए धेरै नागरिकको ज्यान जोगिने अवस्था हुन्थ्यो। भोटसँग खोप साट्ने कुरा ! जेठ ९ गते एमाले निकट प्रेस चौतारीको कार्यक्रमलाई सम्बोधन गर्ने क्रममा प्रधानमन्त्री केपी ओलीले चुनावमा भोट हाल्नुभन्दा पहिले सबै जनताले खोप पाउने उद्घोष गरे। प्रधानमन्त्रीको यो उद्घोष सुनेर नागरिक खुसी होइन, निकै खिन्न भए। कोरोनाको पीडाले सिंगो मुलुक छटपटाइरहेको बेला ओलीको यो चुनावी खोपको घोषणाले नागरिकले थप पीडा महसुस गरेका छन्। यसअघि माघ १४ गते प्रधानमन्त्री केपी ओलीले सरकारी निवास बालुवाटारबाट कोभिड खोपको भर्चुअल शुभारम्भ गर्ने क्रममा तीन महिनाभित्र सबै नेपालीलाई खोप उपलब्ध गराउने प्रतिवद्धता व्यक्त गरेका थिए। उनले तोकेको तीन महिना होइन, अब चार महिना नै पुग्न लागेको छ। सरकार बस्नेहरू भने 'अब चुनावसम्म खोप आउँछ', 'भोटसँगै खोप दिउँला' जस्ता असंवेदनशील अभिव्यक्ति दिएर नागरिकलाई थप निरास बनाउने प्रयास गरिरहेका छन्। के अब खोपका लागि पनि जनताले चुनाव कुर्नुपर्ने हो ? यो कस्तो विडम्बना ? जनता कोरोनाले मरिरहेका छन् तर सरकारमा बस्नेहरू भने खोपसँग भोट साट्ने रणनीति बनाउँदैछन्। नागरिकको जीवनसँग जोडिएको खोपलाई चुनावको भोटसँग जोडेर राजनीतिक नारा बनाउनु सरकारको असंवेदनशीलता मात्र होइन, यो नालयकीपन अनि निर्लज्जता पनि हो। 'ज्येष्ठहरू'को स्वास्थ्यमाथि खेलवाड पहिलो चरणमा फ्रन्टलाइनरको रुपमा रहेका स्वास्थ्यकर्मी, सफाइकर्मी, पत्रकार, सुरक्षाकर्मीलाई लगाएको थियो। त्यसपछि ६५ वर्षमाथिका वृद्ध नागरिक लगायतलाई लगाइएको थियो। राजनीतिक दलका नेता तथा सांसदले मात्र होइन, अन्य पहुँचवालाहरुले खोप लगाइसकेका छन्। विश्व स्वास्थ्य संगठनले ज्येष्ठ नागरिकलाई उच्च जोखिममा पनि राखेर खोपमा प्राथमिकता दिन अपिल गरे पनि नेपालमा पहुँचको आधारमा खोप वितरण हुँदा दोस्रो खोप लगाउनबाट उनीहरू बञ्चित भएका छन्। भुक्तानी भइसकेको १० लाख खोप भारतमा अड्किएको छ। सित्तैमा होइन, पैसा बुझाइसकेको यो खोप भारतले मानवीय हिसाबले पनि नजिकको छिमेकीलाई उपलब्ध गराउनुपर्ने हो। १३ लाख ज्येष्ठ नागरिकको स्वास्थ्यसँग जोडिएको संवेदनशीलतालाई बुझेर भारतीय पक्षले संकटमा पनि मित्रताको न्यूनतम धर्म निर्वाह गरेको देखिएन। भुक्तानी भइसकेको खोप नजिकको छिमेकीबाट ल्याउन नसक्ने सरकारले अन्त कहाँकहाँबाट ल्याउँछु भनेर गफ दिनुको कुनै अर्थ छैन र त्यसलाई कसरी पत्याउने ? फागुन २३ पछि ६५ वर्षका माथि १३ लाख बढी ज्येष्ठ नागरिकले दोस्रो डोज खोप लगाउन पाएका छैनन्। पहिलो डोज लगाएको १२ साताभित्रै दोस्रो डोज लगाइसक्नुपर्ने भए पनि अहिलेसम्म उनीहरूको खोपको टुंगो लागेको छैन। समयमा दोस्रो खोप लगाउन नपाउँदा पहिलो खोपको असर के हुने हो ? उनीहरूले कहिले खोप पाउँछन् ? नपाउँदाको विकल्प केके हुन सक्छन् ? त्यसबारे सकारीस्तरबाट कुनै गम्भीर गृहकार्य भएर सरोकारवालालाई समयमै सूचित गर्ने काम भएको छैन। संवेदनशील सूचीमा रहेका ज्येष्ठ नागरिकको स्वास्थ्यमाथि यो भन्दा ठूलो खेलवाड के हुन्छ ? भारतबाट कोभिडसिल्ड नआउने भएपछि बेलायतको एस्ट्राजेनिका वा एस्केबायो एउटै प्रकृतिको खोप भएकोले त्यो खरिदका लागि कुटनीतिक तहमा पहल भएको बताइए पनि कति खोप कहिले आइपुग्ने टुंगो छैन। हचुवामा खोप वितरण स्वास्थ्यकर्मी र अन्य फ्रन्टलाइनर्सबाहेक अहिलेसम्म खोप लगाउने अन्यमा सहर बजारका टाठाबाठा नै बढी छन्। गाउँघरका मानिसले अहिलेसम्म खोप देखेका पनि छैनन्। खोप कसरी वितरण गर्ने ? कसलाई प्राथमिकता राख्ने हो? यसमा खासै गृहकार्य र योजना देखिएन। संक्रामक रोग विशेषज्ञ डा अनुप सुवेदी खोपको वितरण अलि भद्रगोल भएको बताउँछन्। उनी भन्छन्, 'जोखिमको आधारमा मापदण्ड र प्राथमिकता तय गरेर व्यवस्थित रुपमा खोपको वितरण हुनुपर्थ्यो तर हचुवाका भरमा खोप बाँड्ने काम पनि भयो।नागरिकलाई सूचना दिने र सरोकारवालासँग समन्वय गर्ने काम पनि प्रभावकारी भएन। डा सुवेदी सरकारबाट कामभन्दा पनि हल्ला मात्रै बढी भएको बताउँछन्। उनी भन्छन्, 'समयमै खोप ल्याएर नागरिकको जीवन रक्षाका लागि सरकारी तहमा जुन खालको गम्भीरता देखिनुपर्थ्यो, त्यो देखिएन। हल्ला धेरै भयो,काम थोरै भयो।' डा सुवेदीका अनुसार ज्येष्ठ नागरिकले दोस्रो खोप समयमा लगाउन नपाउनु नेपालको स्वास्थ्य क्षेत्रका लागि लाजमर्दो विडम्बना हो। उनी भन्छन्, 'समयवद्ध तयारी र योजासहित खोपको व्यवस्थापन र वितरण भएको भए यो अवस्था आउने थिएन।' चीनले पछिल्लोपटक उपलब्ध गराएको १० लाख डोज खोप ६० देखि ६४ वर्षका नागरिकलाई दिने निर्णय भए पनि त्यसको वितरण पारदर्शी र व्यवस्थित हुन सकेको छैन। ज्येष्ठ नागरिकलाई भनिएको खोपमा यतिबेला पहुँचवालाहरूको रजाइँ चलेको छ।सरकारी अधिकारी, राजनीतिक दलका नेता र व्यापारीका परिवार तथा आफन्तले त्यो खोप लगाइरहेका छन्। सीसीएमसीमा पोखरेल आउट, जर्नेलको इन्ट्री कोभिड१९ संकट व्यवस्थापन केन्द्र (सीसीएमसी) को भूमिका खासै प्रभावकारी देखिएन। सरोकारवाल निकायसँग समन्वय गरेर रोकथामको प्रभावकारी रणनीति बनाउने र युद्धस्तरमा खोप आपूर्ति गर्नेभन्दा पनि झिनामसिना प्रशासनिक झमेलामा अल्झियो यो संयन्त्र। झारा टार्ने मात्रै भूमिका देखिएपछि प्रधानमन्त्रीले हालै सीसीएमसी कमान्ड आफै लिएका छन्। यसको राजनीतिक कमान्डर बनेका सीसीएमसी निर्देशक समितिका प्रमुख उपप्रधानमन्त्री इश्वर पोखरेलको भूमिका यसपटक पनि विवादित देखियो। खोप आपूर्ति तथा वितरणदेखि अरु व्यवस्थापकीय मामिलामा पनि उनको भूमिकामा 'गडबड' देखिएपछि प्रधानमन्त्रीले पोखरेललाई हटाएका हुन्। कोरोनाको पहिलो लहरका बेला पनि चीनबाट कोरोना रोकथामको मेडिकल सामग्री खरिद गर्ने क्रममा पोखरेल विवादमा तानिएका थिए। नेपाली विवादित डिलमा जबरजस्ती सहभागी बनाएर बद्नाम गराएको भन्दै सैनिक नेतृत्वले प्रधानमन्त्रीले गुनासो गर्यो र सेना यो डिलबाट ब्याक भयो। यही प्रकरणका कारण सेनापति र रक्षामन्त्रीबीच सम्बन्ध विग्रियो। अन्तत : प्रधानमन्त्रीले रक्षामन्त्रीबाट पोखरेललाई हटाउनुपर्ने अवस्था आयो। निर्देश समितिको प्रमुख प्रधामन्त्री आफै भएका छन् भने कार्यकारी प्रमुखका रुपमा बाहिरबाट स्वतन्त्र विज्ञका रुपमा सेनाका पूर्वरथी बालानन्द शर्मालाई नियुक्त गरेका छन्। लडाकु व्यवस्थापन र सेना समायोजनमा समेत नेतृत्वदायी भूमिका निर्वाह गरेका शर्माको इन्ट्रीले केही फरक ढंगले काम हुने अपेक्षा गरिएको छ। राष्ट्रसंघीय शान्ति मिसनमा फोर्स कमान्डरका रुपमा काम गरेका शर्मासँग संकट व्यवस्थापनमा स्वदेश तथा विदेशमा काम गरेको लामो अनुभव छ। पूर्वरथी शर्मा भन्छन्, 'के के भएन भनेर विवाद गर्ने वा अल्झिने समय छैन। मिनेट मिनेटको हिसाब गरेर काम गर्नुपर्ने बेला छ। सरोकारवाला निकायसँग समन्वय गरेर नयाँ रणनीतिका साथ काम अघि बढाइएको छ। त्यसको नतिजा छिटै आउँछ। हरेक संक्रमितको ज्यान बचाउने प्राथमिकताबाट निर्देशित भएर काम गर्नुपर्ने बताउँदै उनी भन्छन्, जहाँबाट जसरी चाँडो खोप आउँछ, त्यसरी नै ल्याउनुपर्छ। अब सोच्ने वा अलमल गर्ने छुट हामीलाई छैन।' कमिसनखोरको एम्बुसमा खोप प्रधानमन्त्री केपी ओलीले तीन महिनाभित्र सबै नेपालीले खोप लगाउन पाउने उद्घोष गरिरहँदा खोप खरिदको सरकारी प्रयास कमिशन एजेन्टहरूको एम्बुसमा परिसकेको थियो।गत अक्टोबरमा भारतको सिरम इन्स्टिच्युट र स्वास्थ्य मन्त्रालयबीच नेपाललाई दुई करोड खोप उपलब्ध गराउने समझदारी भएदेखि नै कमिशन एजेन्टहरू खोपको ठेक्का लिएर कमाउने चक्करमा सक्रिय भएका थिए। उनीहरूले पटकपटक प्रधानमन्त्री र स्वास्थ्यमन्त्रीलगायतका अधिकारीलाई भेटेर त्यो डिलको जिम्मा आफूलाई दिन लबिङ गरेका थिए। भारतले माघको पहिलो हप्ता १० लाख खोप उपलब्ध गरायो। फागुनको पहिलो हप्तासम्म थप १० लाखको दोस्रो खेप पठाउने तयारी थियो। प्रति खोप ४ डलरका दरले २० लाख डोजका लागि फागुनको पहिलो हप्ता नै मन्त्रिपरिषद्बाट निर्णय गराएर स्वास्थ्य मन्त्रालयले ८० लाख डलर रकम पठाएको थियो। यसबीचमा सिरमको स्थायीय एजेन्ट 'हुकम'का प्रतिनिधिहरूले कमिशनको लफडा निकाले। दोस्रो खेपको आपूर्तिमा १० प्रतिशत कमिशनको अत्तो थापे। प्रक्रियामा रहेको ५० लाख खोप ल्याउँदा करिब ३३ करोड कमिशन कमाउने योजनासहित विचोलियाहरू सक्रिय भए। कमिशनको किचलो चल्दै गर्दा भारतमा कोरोनाले भयानक रुप लियो। सिरम कारखानामा आगलागी पनि अर्को बाहना बन्यो। फागुन १९ मा सिरमले तत्काल खोप पठाउन नसक्ने पत्र स्वास्थ्य सेवा विभागलाई पठायो। बेलामै गम्भीरताका साथ पहल गरेको भए खोप असंभव थिएन। किनभने हामीसँग दुई ठूला सम्पन्न छिमेकी छन् र नेपाललाई माया गर्ने अरु पनि मित्र राष्ट्रहरू छन्। तर सरकारबाट जुन खालको युद्धस्तरीय तदारुकता हुनुपर्थ्यो, त्यो देखिएन। बरु सरकार कहिले खरिद कमिसन सेटिङमा त कहिले कुर्सी जोगाउने चक्करमा अल्झिएर कोरोनाको रमिता मात्रै हरिरह्यो कमिशन एजेन्टहरूले झमेला गरेपछि भुक्तानी दिएर आउनै लागेको थप १० लाख डोज खोप पनि अड्कियो। त्यहीं झोकमा थप ५० लाख खोप खरिदका लागि अघि बढाइएका फाइल पनि तत्कालीन स्वास्थ्यमन्त्री हृदयेश त्रिपाठीले पेन्डिङमा राखिदिए। यसबीचमा रुस ८० लाख स्पुतनिकभी नामको खोप नेपाललाई बेच्न तयार भएको सन्देश दिएको थियो। बेलायतले २० लाख मात्रा खोप दिने प्रतिवद्धता जनाएको थियो।खोप खरिदका अन्य सरकारी प्रयास र प्रकिया पनि कमिसनको किचलोले प्रभावित भए। सरकारी खरिद भाँड्न विचौलियाहरू निरन्तर सक्रिय रहँदा पनि तीन महिनासम्म प्रधानमन्त्री र स्वास्थ्य मन्त्री दुवैले रमिता हेरेको देखिन्छ। विचौलियालाई दण्डित गरेर प्रक्रिया अघि बढाउनुको सट्टा थप खरिदको फाइल पनि आफ्नै घर्रामा अड्काउनु अनि यति संवेदनशील विषयमा प्रधानमन्त्रीले हस्तक्षेप गर्ननसक्नु झन् रहस्यमय देखिन्छ। उच्च राजनीतिक दबाबमा स्वास्थ्य सेवा विभागले विवादित हुकमलाई नै कोरोनाविरुद्धको खोप ल्याएर बेच्ने अनुमति दिएको खुलासा भएको छ। लकडाउन होइन समाधान यतिबेला कोरोनाले सिंगो मुलुक आक्रान्त छ। कोरोनाको प्राविधिक ग्राफ थोरै तल झरेको देखिए पनि संक्रमण तत्कालै नियन्त्रणमा आउने संभावना नभएको विज्ञहरू बताउँदैछन्। आइतबारसम्म ८ हजार ७२७ जना संक्रमितको ज्यान गइसकेको छ। अहिलेसम्म छ लाख बढी संक्रमित भइसकेका छन् भने साढे ५ लाख बढी निको भइसकेका छन्। यसको एउटै र अन्तिम समाधान खोप मात्रै हो। खोप ल्याउन पहल नगरेर लकडाउन लम्ब्याउनुको कुनै अर्थ छैन। जनतालाई घरघरमा थुनेर मात्र यसको कोरोना निको हुने होइन। रोगभन्दा भोक र बेरोजगारीको पीडा अझ् कहालीलाग्दो हुनेछ। अहिले लकडाउन लम्ब्याउँदा सत्तामा रहने थोरै पात्रहरूलाई हाइसन्चो भएको होला तर यसको सकस मुलुक र जनताले धेरै लामो कालसम्म सामना गर्नुपर्नेछ।"
सिलिगुडीचारआली क्रसबोर्डर पेट्रोलियम पाइपलाइन चाँडै,"विराटनगर : उद्योग, वाणिज्य तथा आपूर्ति मन्त्री राजकिशोर यादवले भारत सरकारसँग सिलिगुडीचारआली क्रसबोर्डर पेट्रोलियम पाइपलाइनको काम चाँडो गर्ने विषयमा समन्वय गरिरहेको बताएका छन्। आइतबार झापा पुगेका मन्त्री यादवले पाइपलाइन परियोजना तथा भण्डारण गृह निर्माणस्थलको निरीक्षण गर्दै यसको चाँडै काम सक्ने तयारीमा रहेको बताए। यो हाम्रो गौरवको आयोजना हो, प्रारम्भिक सर्भे कार्य सकिएको छ, उनले भने असोजदेखि सिलिगुढीको डिपोबाट निगमको चारआलीस्थित भण्डारण गृहसम्मको ५० किलोमिटर लामो पेट्रोलियम पाइपलाइन बिछ्याउने परियोजना जीटुजीमार्फत हुने गरी भारतसँग समन्वय गर्दैछौं। मन्त्री यादवले भण्डारण गृह निर्माणस्थलको निरीक्षणपछि प्रस्तावित परियोजना पूर्वी नेपालको महत्त्वपूर्ण र गौरवको योजना भएकाले यसको निर्माणमा विशेष प्रयत्न गरिरहेको बताए। जुनै पार्टीको सरकार आए पनि यो काम रोकिनेवाला छैन, उनले भने, यो पार्टीले गरेको काम होइन, सरकारले गरेको काम भएकाले निर्माण हुनेमा आशंका नगरे हुन्छ। पाइप लाइनको माध्यमद्वारा चारआलीको भण्डारण गृहसम्म पेट्रोलियम पदार्थ आउन सुरु गरेपछि विगतमा हुँदै आएको चोरी निकासी र कर्मचारीको बदमासीसमेत रोकिने मन्त्री यादवको दाबी छ। विगतमा ट्यांकरबाटै पेट्रोलियम पदार्थ चोरी भयो भन्ने गुनासो आउँथ्यो, उनले भने त्यो रोकिन्छ, पारदर्शिता र सुशासन कायम गर्न बल पुर्याउँछ, सरकारले चाहेको पनि यो नै हो। शनिबार साँझ प्रदेश १ आएका मन्त्री यादवले विराटनगरको आयल निगमको अनुगमन गर्नुको साथै कर्मचारीलाई आपूर्ति सहज रूपमा मिलाउन निर्देशन दिएका थिए। नेपाल आयल निगमका कार्यकारी निर्देशक सुरेन्द्र पौडेलले मन्त्री यादवलाई पेट्रोलियम पाइपलाइन निर्माणको प्रारम्भिक इन्जिनियरिङ सर्भे सकेको जानकारी गराएका थिए। अब काम सुरु भएको दुई वर्षभित्रमा प्रोजेक्ट सकिने पौडेलको भनाइ छ। झापामा निर्माण गर्न लागिएको भण्डारण गृहले प्रदेश १ मा ९० दिनसम्म पेट्रोलियम पदार्थ धान्ने क्षमता राख्ने आयल निगमले जनाएको छ। परियोजना निर्माणका लागि भारतीय मूल्य रु ७ अर्ब २ करोड लागत लाग्ने बताइएको छ। मेचीनगर नगरपालिका१३ मा रहेको निगमको २३ बिघा जमिनमा भण्डारण गृह निर्माण गरिनेछ। फरक विषयमा अन्नपूर्णसँग कुरा गर्दै मन्त्री यादवले कोरोना महामारीका कारण धराशायी बनेको औद्योगिक क्षेत्रको पुनरुत्थान र संरक्षण गर्दै गतिशील बनाउन आफू सरकारमा आएदेखि नै गृहकार्य गरिरहेको बताए। मुलुकमा उद्योग मैत्री वातावरण बनाउने र बेरोजगारी अन्त्य गर्ने मेरो मूल उद्देश्य हो, उनले भने देशमा जबसम्म रोजगारीको सिर्जना गर्न सकिँदैन तबसम्म आर्थिक समस्या समाधान हुँदैन। नेपालमा औद्योगिक विकास गर्न सकियो भने बेरोजगारी समस्या आफैं समाप्त भएर जाने उनको भनाइ छ। आइतबार झापाको काँकडभिट्टा स्थित भन्सारको अनुगमन गर्दै मन्त्री यादव ।"
मेम्फिस डिपे बार्सामा,"बार्सिलोना : नेदरल्यान्ड्सका स्ट्राइकर मेम्फिस डिपे स्पेनिस क्लब बार्सिलोनामा अनुबन्धन भएका छन्। २७ वर्षीय डच विंगरलाई बार्सिलोनाले फ्रिट्रान्सफरमा क्लबमा अनुबन्ध गरेको हो। फ्रान्सेली क्लब लियोनसँगको सम्झौता यसै महिनाको अन्तिममा सकिने भएपछि डिपे बार्सिलोनामा आबद्ध भएका हुन्। स्पेनिस क्लब बार्सिलोनाले यस वर्ष चौथो खेलाडीका रूपमा डिपेलाई क्लबमा अनुबन्ध गरेको हो। बार्सिलोनाले यसअघि सर्जियो अग्युरो, इरिक गार्सिया र इमर्सन रोयललाई गरेको थियो। अहिले नेदरल्यान्ड्सबाट युरोकप फुटबल खेलिरहेका डिपेलाई दुई वर्षका लागि क्लबमा अनुबन्ध गरेको बार्सिलोनाले जनाएको छ। नेदरल्यान्ड्सका पूर्व खेलाडी तथा प्रशिक्षकसमेत रहेका बार्सिलोनाका मुख्य प्रशिक्षक रोनाल्ड कोम्यानले चौथो खेलाडीका रूपमा आफ्नै देशका डिपेलाई रोजेका हुन्। कोम्यानले नेदरल्यान्ड्सको नेतृत्व सम्हाल्दा डिपेले १८ खेलमा ११ गोल गरेका थिए। गत बिहीबार अस्ट्रियालाई २० गोलले पराजित गर्दा डिपेले एक गोल गरेका थिए। उनले पेनाल्टीमा गोल गरेका थिए। अस्ट्रियासँग प्रभावशाली जित निकालेपछि नेदरल्यान्ड्सले अन्तिम १६ मा स्थान बनाइसकेको छ। कोम्यान गत अगस्टमा स्पेनिस महारथी बार्सिलोनामा आबद्ध भएका थिए। नेदरल्यान्ड्सका स्ट्राइकर डिपे सन् २०१७ मा म्यानचेस्टर युनाइटेडबाट लियोनमा आबद्ध भएका थिए। उनले चार वर्ष फ्रान्सेली क्लबमा बिताउँदा १ सय ७८ खेलमा ७६ गोल गरेका छन्। उनको गत वर्ष व्यावसायिक फुटबलमा उत्कृष्ट प्रदर्शन गरेका थिए। उनले लिग वानमा २० गोल गर्दै सिजनका सर्वाधिक दोस्रो गोलकर्ता बने। पेरिस सेन्ट जर्मेन (पीएसजी) का फरवार्ड केइलिन एम्बाप्पेले २७ गोल गर्दै सर्वाधिक गोलकर्ता बनेका थिए।"
नेपाली तेक्वान्दोको सरसफाइ,"हङकङ : नेपाली तेक्वान्दो एसोसिएसनका प्रशिक्षकहरूले हङकङमा सरसफाइ कार्यक्रम आयोजना गरेका छन्। ड्रागनबोट फेस्टिभलको अवसरमा प्रशिक्षक तथा एसोसिएसनका सदस्यहरूले हङकङको चर्चित हाइकिङ रुट लङपिङ हिलको बाटोमा फ्याकिएका बोतल, प्लास्टिकका खोललगायतका फोहोर संकलन गरेका थिए। हङकङमा रहेका नेपालीहरूलाई खेलकुदका माध्यमबाट निरन्तर सामाजिक सेवा संलग्न गराइरहेको फरेनर तेक्वान्दो एसोसिएसनले हरेक वर्ष लालीगुँरास एसोसिएसनसँग मिलेर कार्यक्रमको आयोजना गथ्र्यो। कोरोनाका कारण हामीले कार्यक्रम आयोजना गर्न पाएनौं। तर, जुन देशमा बसे पनि त्यहाँको संस्कृति र परम्परालाई पालना गर्नु हाम्रो कर्तव्य हो, तेक्वान्दो प्रशिक्षक एवं समाजसेवी चेतन गुरुङले भने, तेक्वान्दोमार्फत नेपाली बालबालिका र युवाहरूलाई अनुशासन र गतिशीलताको शिक्षा दिइरहेका छौं। उनले नेपालमा आएको विपत्तिमा सहयोग गर्न विभिन्न कार्यक्रम गर्दै आएको बताए। हङकङमा हाइकिङलाई स्वास्थ्य संस्कारका रुपमा विकास गरिएको छ। हाइकिङ जानेहरूको असावधानीका कारण बाटो र डाँडाहरूमा प्रशस्त फोहोर देखिन थालेको छ। त्यी कारण तेक्वान्दो टोलीले सरसफाइको काम गरेको उनले बताए।"
बर्दियामा फेला परेका ५ वर्षीय बालकको अभिभावक खोजिँदै,"गुलरिया : शनिबार दिउँसो २ बजे बर्दियाको सदरमुकाम गुलरिया नगरपालिका ८ मा फेला परेका एक ५ वर्षीय बालकको अभिभावकको खोजी भइरहेको छ । प्रहरीले फेला पारेको ती बालक हाल गुलरिया नगरपालिकाको सेवा केन्द्रमा आश्रय लिइरहेका छन् । प्रहरी टोलीले फेला पारेको बालकलाई सेवा केन्द्रमा राखिएको जिल्ला प्रहरी कार्यालय बर्दियाका प्रहरी उपरीक्षक ईश्वर कार्कीले बताए । उनले भने,' हामीले मातहतका प्रहरी ईकाई तथा चौकीहरुमा अभिभावकको खोजीका लागि खबर सर्कुलर गरेका छौं । अझै बालकको अभिभावक पत्ता लागेको छैन ।' अनुप गुरुङ नाम बताउने ती बालकले आफ्नो बावुको नाम गोविन्द गुरुङ र आमाको नाम आशा गुरुङ बताएका छन् । सेवा केन्द्रमा रहेका बालकले ठेगाना बताउन नसकेको गुलरिया नगरपालिका ६ का वडा अध्यक्ष निरज कुमार शर्माले बताए । बालकको तस्बीर देखेर कसैले चिन्न सके अभिभावक वा आफन्तलाई खबर गरिदिन वडा अध्यक्ष शर्माले आग्रह गरेका छन् । बालकको ठेगाना, अभिभावक वा आफन्त फेला परे ०८४४२११२३ नम्बरमा वा जिल्ला प्रहरी कार्यालय बर्दियामा सम्पर्क गर्न सकिने छ ।"
"बाढीपीडितको नाममा ४० करोड गायब, ८ वर्षदेखि महाकालीका पीडितले क्षतिपूर्ति पाएनन्","धनगढी : आठ वर्षअघि महाकालीले बगाएको दार्चुला सदरमुकाम खलंगाका बाढीपीडितका नाममा उठेको ४० करोड बढी रकमको अत्तोपत्तो छैन । बाढी पहिरोजस्ता प्राकृतिक विपतका बेला सार्वजनिक आह्वान गरेर रकम उठाउनेहरु देशैभरी छन् । तर त्यो रकम कति उठ्यो र पीडितकोमा पुग्यो वा पुगेन त्यसको न कुनै अनुगमन हुन्छ, न कुनै लेखाजोखा हुन्छ। अहिले बगेको मेलम्चीका लागि पनि सहयोग जुटाउनेको ताँती छ । दार्चुलाका लागि पनि त्यतिबेला एनआरएन, विदेशमा रहेका नेपाली, विदेशी दातृ निकायले महाकालीका बाढी पीडितका लागि ४० करोडभन्दा बढी रकम पठाएको महाकाली बाढी पीडित संघर्ष समितिका सचिव रघुविर ठगुन्नाले बताए । तर पीडितको हातमा एक पैसा पनि परेन, ठगुन्नाले भने । 'हामीलाई राहत भनेर ३५ हजार रकम दिइएको थियो, हाम्रा नाममा उठाइएको ४० करोड बढी रकम कता छ, थाहा छैन ।' उनले विदेशबाट आएको केही रकम प्रधानमन्त्री राहत कोष र केही रकम केन्द्रीय दैवि प्रकोप उद्धार कोषमा जमा भएको बताए ।त्यो रकमका लागि पनि हामीले पटक पटक सरकारलाई अनुरोध गर्यौं, कसैले हाम्रो पीडा सुनेन, ठगुन्नाले भने । दार्चुला सदरमुकाम खलंगामा रहेका उनका दई वटा घर, पोल्टीफार्म र जग्गा गरी डेढ करोडभन्दा बढीको क्षति भएको थियो । भारतले बीनासूचना, धौलीगंगा जलविद्युत आयोजनाको ढोका खोलिदिएपछि २०७० साल असार २ गते दार्चुला सदरमुकाम बगेको थियो । दार्चुला बगेपछि अहिले धौलीगंगाको ढोका खोल्नका लागि दार्चुला जिल्ला प्रसाशन कार्यालयलाई पूर्वसूचना पठाइने गरिन्छ । दार्चुला जिल्ला प्रशासन कार्यालयका नासु रामदत्त पन्तका अनुसार त्यतीबेला सदरमुकाम आसपासका ११३ जनाका घरजग्गा महाकालीले बगाएको थियो । जिल्ला प्रशासन कार्यालय दार्चुलाले सरकारी सम्पत्ती छोडेर झण्डै एक अर्ब बराबरको घरजग्गा महाकालीले बगाएको तथ्यांक संकलन गरेको छ । १०५ घरधुरीको १९ करोड ५६ लाख, २८२ रोपनी व्यक्तिगत जग्गाको ३१ करोड ८७ लाख, जोखिममा रहेका ८७ घरको १३ करोड ६३ लाख र ३५३ जना व्यापारीको मालसामान बगाएको १९ करोड ४८ लाख सहितगरी झण्डै एक अर्ब बराबरको क्षति भएको थियो । महाकाली बाढी पीडित संघर्ष समितिका सचिव रघुविर ठगुन्ना अगाडि थप्छन, असारदेखि ६७ महिनासम्म स्थानीय राजनीतिक दलहरुले आफ्ना भातृ संगठनलाई पीडितको नाममा रकम संकलन गर्न लगाए, सरकारले असारको ३ गते नै महाकाली बाढी पीडितका लागि सहयोग गर्न अपिल जारी गर्यो, देश विदेशबाट रकम आयो तर पीडितले लालपैसा पनि पाएन । उनले, व्यक्तिगत तथा संघसंस्थाहरुले उठाएको रकममा दाबी गर्नका लागि आफूहरुसँग कुनै प्रमाण नरहेको बताए । कसले कति रकम उठायो, केही तथ्यांक थिएन, एमाले, कांग्रेस र माओवादी केन्द्रले उठाएको रकम नजिकै आइरहेको संविधान सभा निर्वाचनमा खर्च गर्यो होला, हामीलाई त केही दिएन, ' निरास हुँदै ठगुन्नाले भने । उनले अहिले मेलम्चीका लागि संकलन भइरहेको रकम पनि दुरुपयोग हुने बताए । सरकारले सहयोग गर्नेहरुले गरेको सहयोग पीडितलाई पुरै हस्तान्तरण गर्नुपर्ने नियम बनाउनुपर्छ, अनि दाताहरुलाई मेरो अनुरोध के छ की, पीडितका प्रतिनिधि नभएको कुनै पनि संघसंस्थालाई वा उसको खातामा रकम नराख्नुहोस्, त्यो रकम पीडितसम्म पुग्दैन । महाकालीको बाढीबाट पक्की घर, ४ वटा पसलसहित अढाइ करोडको सम्पति गुमाएका दार्चुलाका ललितसिंह बोहरा त २०७० सालको दार्चुलाको बाढीका लागि अझ ५० करोड रकम संकलन भएको अनुमान गर्छन् । मैले प्राकृतिक विपदका लागि यति कम समयमा यति धेरै रकम संकलन भएको सुनेको पनि थिएन, तर दाताहरुले दिएको रकम पीडितकोमा पुगेन,' बोहराले भने । उनले आफूहरुले प्रधानमन्त्री राहत कोष र केन्द्रीय दैवि प्रकोप उद्धार कोषमा महाकाली बाढी पीडितका नाममा आएको रकममा आफूहरुको हक लाग्ने बताए । महाकाली बाढी पीडितका नाममा ती दुई सरकारी कोषमा समेत २०३० करोड भन्दा बढी रकम जम्मा भएको छ, सरकारले त्यो रकम पीडितलाई क्षतीपूर्तिका रुपमा दिनुपर्छ, उनले भने । संघर्ष समितिले लामो समयदेखि सरकारले दार्चुलाका बाढी पीडितलाई क्षतुपुर्तिका लागि संघर्ष गर्दै आएको छ । बजारमा चन्दा संकलन गरेर उनीहरु पटक पटक राजधानी गएका छन् भने उनीहरुलाई बस्न खानको अप्ठेरो भएपछि राजधानीकै दाताहरुले पीडितलाई खान बस्नको व्यवस्था गरेको थियो । जिल्ला प्रशासन कार्यालय दार्चुलाले हरेक पीडितको क्षतिको विवरणको पुस्तिका नै बनाएको छ । महाकाली बाढी पीडितको क्षतिको विवरण जिल्ला प्रशासनसँग छ, हामीलाई न सरकारले क्षतिपूर्ति दियो, न हाम्रा नाममा संकलन भएको रकम नै पाइयो,' उनले गुनासो गरे । उनले थपे, मेलम्चीका पीडितका लागि मेरो पनि ह्दयदेखि सहयोग गर्ने मन छ, मलाई त्यो पीडा थाहा छ, धरधरी परिरहेको वर्षामा हप्तौंसम्म त्रिपालमुनी बालबच्चाको बसाई, ढाइ करोडको सम्पति बगेको त्यो पीडा, करोडपतिले छिनभरमै रोडपति भएको पीडा मलाई थाहा छ, तर दिने कसलाई ? मैले गरेको सहयोग पीडितकोमा पुग्छ भन्ने विश्वासै लाग्दैन । दार्चुलामा बाढी आएको समयमा तत्कालीन मन्त्रीपरिषद्का अध्यक्ष खिलराज रेग्मी आफै दार्चुला पुगेका थिएन । उनले, प्रधानमन्त्री राहतकोष र केन्द्रीय दैवि प्रकोप राहत कोषमा मात्रै ५० करोड भन्दा बढी रकम पीडितका लागि आएको बताएको पीडित दाबी गर्छन् । तर त्यो ५० करोड रकम हामीले पाउनु्पर्छ भनेर ८ वर्षदेखि संघर्षमै छौं, कसैले दिँदैन, 'बोहराले भने, त्यो रकम मात्रै पाइयो भने पनि आधा क्षतिपूर्ति हुन्थ्यो । जिल्ला दैविप्रकोप उद्धार समिति दार्चुलाले २०७५ सालको साउन २३ गते एउटा निर्णय नै गरेर नेपाल सरकारलाई महाकाली बाढी पीडितका नाममा जम्मा भएको ५० करोड रकम क्षतिपूर्तिका लागि दिन माग गरेको छ । महाकाली बाढी पीडितका नामले राहत कोषमा जम्मा भएको रकम पाएमा मात्रै पनि बेघर भएकालाई राहत हन्थ्यो, हामीले खिलराज रेग्मीदेखि सुशील कोइराला हुँदै अहिलेका प्रधानमन्त्री केपी शर्मा ओलीलाई समेत कोषको रकम दिन माग गर्यौं, तर कसैले हाम्रो कुरा सुनेन्, बोहराले निरास हुँदै भने ।"
वीरगन्जमा सेनाका जवानले व्यारेकभित्र आफैलाई गोली हाने,वीरगन्ज : वीरगन्जस्थित नेपाली सेनाको चण्डी प्रसाद गणको ब्यारेकमा कार्यरत नेपाली सेनाका एक जवानले आफैलाई गोली हानेर गम्भीर घाइते बनाएका छन् । वीरगन्जस्थित सेनाको ब्यारेकमा कार्यरत पर्साको पोखरिया नगरपालिका वडा नम्बर ७ सतवरिया टोल घर भएका सेनाका जवान श्यामबाबु प्रसाद चौहानले आइतबार राति साढे ८ बजे आफैलाई गोली हानेका हुन् । आइतबार राति ब्यारेकमा ड्युटीमा खटिएकै बेला चौहानले आफूसँग रहेको स्वचालित बन्दुकले आफैलाई गोली हानेका हुन् । गोली चौहानको चिउडोबाट छिरेर आँखा नजिकैबाट निस्किएको पर्साका प्रहरी उपरीक्षक बेल बहादुर पाण्डेले जानकारी दिए । गम्भीर घाइते चौहानको अहिले वीरगन्जकै नेशनल मेडिकल कलेजमा उपचार भइरहेको छ । नेपाली सेनाका चण्डी प्रसाद गणका गणपति कर्णेल मदनजंग राणाले अवस्था गम्भीर रहेका चौहानलाई उपचारका लागि हेलिकोप्टरबाट काठमाडौंस्थित सैनिक अस्पतालमा लैजाने तयारी गरिएको राणाले बताए । गोली लागेर घाइते भएका चौहानलाई उपचारका लागि सुरुमा नारायणी अस्पतालमा लगिएको थियो । तर त्यहाँ उपचार सम्भव नभएपछि नेशनल मेडिकल कलेजमा लगेर भर्ना गरिएको हो । पर्साका प्रमुख जिल्ला अधिकारी पिताम्बर घिमिरेले घाइते चौहानको अवस्था हेर्दा ड्युटीमा रहेका बेला उनले आफैले आफैलाई गोली हानेको जस्तो देखिएको बताए । यस बारेमा सेनाले नै अनुसन्धान गरिरहेको पनि उनले जानकारी दिए । नेपाली सेनाका चण्डी प्रसाद गणका गणपति कर्णेल राणाले भने हतियारसहित ड्युटीमा रहेको बेला त्रुटी भएर बन्दुक पड्किएको हुनसक्ने बताए । घटनाका बारेमा अनुसन्धान भइरहेको उनले बताए ।
खानीजन्य सामग्री र सर्वोच्चको आदेश,"नेपाल सरकारले बजेटमा उल्लेख गरिएको खानीजन्य ढुंगा, गिट्टी, बालुवा निकासी गरी व्यापार घाटा न्यूनीकरण गर्ने वक्तव्यमाथि सर्वोच्च अदालतको इजलासले नेपालको संविधानको धारा ३० को उपधारा (१) अन्तर्गत प्रत्येक नागरिकलाई स्वच्छ र स्वस्थ वातावरणमा बाँच्न पाउने हकको सम्बोधन गरेको छ। संविधानको धारा ५१(६) को प्राकृतिक साधन स्रोतको संरक्षण संवर्द्धन र उपयोगसम्बन्धी नीतिलाई आधार मानी सरकारको बजेटको उक्त बुँदा कार्यान्वयन नगर्न, नगराउन सर्वोच्च इजालसले जारी गरेको छ। मूलतः प्राकृतिक सम्पदा निर्माण गरी व्यापारघाटा न्यूनीकरण गर्नु र उक्त प्राकृतिक स्रोत माथिको स्थायी सार्वभौम अधिकारको निर्माण राष्ट्रमा हुने साथै हाल कुनै सम्बन्धित ऐन नबनेकाले यसको दूरगामी असर पार्ने निर्णय अध्यादेशबाट नभई सार्वभौम संसद्बाट गर्नुपर्नेमा अदालतको ध्यानाकर्षण भएको छ। राष्ट्रिय कुल आय प्रवर्द्धन गर्न, देशको आवश्यकता पूर्ति, वैज्ञानिक निर्यात र व्यापार आजको विश्वको साझा सिद्धान्त हो। तर पक्कै पनि निर्यातमा परिमाण र गुणस्तरमा कानुनसम्मत नियन्त्रण जरुरी छ। नेपालमा राष्ट्रिय खनिज नीति र खानी तथा खनिज पदार्थ ऐनलगायतका कानुनबाट निर्देशित हुन आएको विभिन्न खनिज पदार्थको उत्खन्न, उपयोग र वितरणबाट सर्वोच्च अदालत जानकार रहेकाले नै ढुंगा, गिटीजन्य खानीको सञ्चालन र खनिजको उपयोगमा सर्वोच्चले कुनै अंकुश लगाएको छैन। निर्यात गर्ने राष्ट्रिय दूरगामी महत्त्वपूर्ण निर्णय भएकाले यस विषयमा भने अन्तरिम आदेश जारी गरेको छ। २०७१ जेठ २९ मा मन्त्रिपरिषद्ले नेपालबाट ढुंगा, गिटी र बालुवाजस्ता प्राकृतिक निर्माण सामान निर्यातमा सरकारले प्रतिबन्ध लगाएको निर्णय गरेको थियो। खानीजन्य उद्योगमा गोदावरी मार्वलमाथिको सर्वोच्चको निर्णयपछि यो अर्को महत्त्वपूर्ण निर्णय रह्यो। यो निर्णयसँग मूलभूत विषयहरू बहसमा आएका हुन्। राष्ट्रिय कुल आय प्रवर्द्धन गर्न, देशको आवश्यकता पूर्ति, वैज्ञानिक निर्यात र व्यापार आजको विश्वको साझा सिद्धान्त हो। तर पक्कै पनि निर्यातमा परिमाण र गुणस्तरमा कानुनसम्मत नियन्त्रण जरुरी छ। जस्तै भारतले ठूलो मात्रामा हेमोटाइट (अर्थात् फलाम खानी) निर्यात गर्दछ तर भारतले स्वदेशमा प्रयोगमा उच्च गुणस्तर गर्ने र निम्न गुणस्तरको मात्रै निर्यात गर्न कानुनबाट निर्देशित गरेको छ। अदालत भनेजस्तै नेपालको संसदबाट सेतो सुन मानिएको खानीबाट उत्खन्न गरिने ढुंगा गिटिको निर्यातमा नियमन आवश्यक छ तर रोक होइन। हाम्रो देशमा विभिन्न खनिज पदार्थ जस्तै ढुंगा, गिटीको कातो हाहाकार छ। मार्वल, स्लेट लगायतका समग्रीको ठूलो आयात छ साथै चुनढुंगा उत्खननपछि नेपाल हाल सिमेन्टमा आत्मनिर्भर हँुदै निर्यातको तयारीमा छ। केही दिनअगाडि मात्रै नवलपरासीको त्रिवेणीधाम घुम्न जाँदा नारायणत्रिवेणी नदीमा भारतबाट ढुंगा ल्याएर नेपालतर्फ बाँध र पार्क निर्माण हुँदै थियो। जुन ढुंगाभन्दा उच्च गुणस्तरको ढुंगा नेपालमै प्रशस्त छन्। यो देख्दा भूगर्भशास्त्रको विद्यार्थी भएकाले हाम्रो सम्पदा अनि अक्षमतामा देखेर धेरै दुःख लाग्यो। यो बहस निकै महत्त्वपूर्ण यस कारण छ कि आजको राज्य संरचना र समाजमा खानीजन्य पदार्थको उत्खनन र निर्यातमा चुरेबाहेकका महाभारत पर्वतबाट चुनढुंगा खानी जस्तै खानी सञ्चालन गरी ढुंगा गिटी उत्खनन गरिने प्रष्ट बुझाइ छ। राज्य संरचना र जनतामा राज्यप्रतिको विश्वास कम छ किनभने प्रत्यक्ष वा अप्रत्यक्ष खोलानाला र नदीबाट निर्माण सामग्रीको अवैधानिक दोहोन जारी छन्। जसमा विभिन्न निकायहरूको समेत मिलोमतो छ भन्ने बुझिन्छ। तसर्थ, सरकार र सरकारका संरचनामा जनताको विश्वासनीयता कम देखियो। नत्र एक परियोजनाको कुनै इकाईले नै सञ्चालन गर्न सक्ने क्रसर र ढुंगा गिटी उत्खननलाई समेत राजयले नियमन गर्न नसकेकाले खानी सञ्चालनमा नियमन गर्छ भन्ने विश्वास देखिँदैन। खानी सञ्चालन आफैंमा एक अन्तर्राष्ट्रिय स्तरको ठूलो व्यवसाय हो जसमा ठूलो लगानी हुन्छ र कानुनविरुद्ध कसैले ठूलो लगानीमा जोखिम लिँदैन। यसमा अर्को महत्त्वपूर्ण कुरा के छ भने खोलानालाबाट वातावरणीय मूल्याकनका आधारमा प्राकृतिक निर्माण सामग्रीको उत्खनन गर्न दिने अधिकार स्थानीय सरकारबाट केन्द्र सरकारमा केन्द्रित गर्नुपर्छ। स्थानीय सरकारमा सम्बन्धित विषय विज्ञको अभाव र विभिन्न प्रभावका कारणले खोलानालामा निर्माण सामग्री अवैज्ञानिक दोहन भएको बुझिन्छ। हाल चुरेको फेदमा रहेका विभिन्न नदीनालाबाट उत्खनन भइरहेको निर्माणजन्य सामग्रीको बलियो अनुगमन आवश्यक छ। जसलाई केन्द्र सरकारको निकायबाट नियमित गर्दा थप व्यवस्थित र वैज्ञानिक हुन्छ। नेपालमा गोदावरी मार्वल, निजगढ अन्तर्राष्ट्रिय विमानस्थल, खरीढुंगा खानी, गणेश हिमाल सिसा खानी आदि जस्तै गरी खानी उत्खनन र वितरणमा पनि अनावश्यक बन्देजले प्रश्न खडा भएको छ। सरकारको सम्बन्धित निकाय खानी तथा भूगर्भ विभागले प्रचलित कानुन अन्तर्गत रहेर विभिन्न स्थानमा विभिन्न प्रकारका खानी तथा खनिज पदार्थको उत्खनन अनुमति दिएको छ। हालसालै केही थप स्थानमा निर्माणजन्य खनिजको खानी सञ्चालनमा ल्याउने तयारी गरेको बेला यसलाई अवरोध गर्नु कानुन, सरकार र प्रशासनप्रति कति विश्वासनीय रहेछौं भन्ने प्रतिबिम्ब पनि हो। निर्माणजन्य खानी तथा खनिज सामग्रीको उत्खनन, उत्पादन र वितरणका विषयमा राष्ट्रको आर्थिक, सामाजिक, रणनीतिक र समग्र संवृद्धि केन्द्रमा राखेर वस्तुगत र विज्ञानसम्मत स्वस्थ छलफलबाट साझा राष्ट्रिय नीति बनाएर अघि बढ्नुपर्छ।"
"विपदमा पैसा उठ्छ, कता पुग्छ ?","काठमाडौं : हरेक वर्ष दैवी विपत्तिका बेला देशविदेशबाट ठूलो मात्रामा रकम उठ्छ। त्यो कि प्रयोग हुँदैन, कि कता पुग्छ थाहा हुँदैन। कानुनले यसलाई जथाभावी खर्च नगर्न बाँधेको छ। तर, कर्मचारी त्यो सीमामा बसेका छैनन्। जथाभावी दुरुपयोग गर्ने गरेका छन्। प्रधानमन्त्री दैवीप्रकोप उद्धार कोषमा अर्बौं रकम थन्किएर बसेको छ। गत वर्षसम्म कोषमा २ अर्ब ८७ करोड रुपैयाँ फ्रिज थियो। यो वर्ष यसको अध्यावधिक भई नसकेको प्रधानमन्त्री तथा मन्त्रिपषिद् कार्यालयले जनाएको छ। ठूला आपत्तिविपत्ति आउँछन्। तर, त्यो रकम हतपत चल्दैन। अघिल्ला दुई वर्ष यो कोषका रकम खासै खर्च भएको छैन। कुनै ठूलो आपत् आयो, विनियोजित रकमले पुगेन भने मात्रै कोषबाट खर्च गरिने गरिएको छ। प्रधानमन्त्री कार्यालयमार्फत खर्च नभए पनि केन्द्रीय दैवीप्रकोप उद्धार समिति तथा जिल्ला दैवीप्रकोप उद्धार समितिबाट खर्च हुँदा दुरुपयोग हुने गरेको पाइएको छ। महालेखापरीक्षक कार्यालयको प्रतिवेदनमा विपत् कोषको नगद वितरण गर्ने गरी रकम निकासा गर्दा नियन्त्रण व्यवस्था कायम गरेको नपाइएको उल्लेख छ। विपत् व्यवस्थापन कोषको रकम विपत् व्यवस्थापनमा बाहेक अन्य काममा खर्च गर्न मिल्दैन। तर, उक्त कार्यको रकम अस्पताल तथा क्याम्पस र जिल्ला तथा इलाका प्रशासन कार्यालय उद्घाटनका साथै हेलिकप्टर प्रयोगमा खर्च गरेको पाइएको छ, प्रतिवेदनमा भनिएको छ। असम्बन्धित कार्यमा प्रयोग भएको हेलिकप्टर भाडा विपत् राहतका लागि निकासा भएको रकमबाट भुक्तानी गर्नु उचित नदेखिएको प्रतिवेदनले औंल्याएको छ। केन्द्रमा प्राप्त जिन्सीको विवरण, मूल्यसमेत खुलाई जिन्सी किताबमा आम्दानी बाँधी स्रेस्ता खडा गरेर अद्यावधिक जिन्सी अभिलेख नराखेको, जिन्सीको प्रकृति र प्रयोजनअनुरूप वर्गीकरण गरी आवश्यक स्थान व्यवस्था गरी भण्डारण नगरेको तथा सामान वितरणका लागि माग फारम प्रयोग नगरेको अवस्था छ। कर्मचारी क्षमता वृद्धि गरी जिन्सी लगत अद्यावधिक गरी संरक्षणको उचित व्यवस्था गर्न महालेखाले सचेत गराएको छ। यो कोष प्रशासकीय कार्यविधि (नियमित) गर्ने ऐन २०१३ को दफा २ ले दिएको अधिकार प्रयोग गरी सञ्चालन गरिएको हो। यसका लागि २०६३ मा नियमावली बनाइएको छ। कोषका संयोजक राष्ट्रिय योजना आयोगका उपाध्यक्ष हुन्छन्। गृह, स्वास्थ्य, प्रधानमन्त्री तथा मन्त्रिपरिषद् कार्यालयसहित विभिन्न मन्त्रालयका सचिव सदस्य रहन्छन्। बाढीपहिरो, आगलागी, भूकम्प, आँधीबेहरी, अतिवृष्टि, अनावृष्टि, पशुपन्छी तथा अन्य जीवबाट सरुवा भई आउने रोग वा सरुवा रोगको महामारी, प्राकृतिक कारणले हुन सक्ने सडक दुर्घटनाजस्ता प्रकोपबाट उत्पन्न हुने धनजनको क्षतिमा यो कोषको प्रयोग गरिने कार्यविधिमा उल्लेख छ। प्राकृतिक प्रकोपमा परेकाको उद्धार, तत्कालीन राहतका लागि अस्थायी शिविर खडा, पीडितलाई तत्काल आवश्यक पर्ने खाद्यान्न, लत्ताकपडा, औषधि खरिद, घाइते तथा बिरामीको उपचारलगायत काममा यसको प्रयोग हुन्छ। पीडितका लागि अस्थायी आश्रयस्थल निर्माण एवं पुनःस्थापना कार्यमा पनि यो कोष प्रयोग गरिन्छ। कोषमा नेपाल सरकारले प्रदान गरेको रकम, विभिन्न दातृ मुलुक, दातृ संस्था, स्वदेशी तथा विदेशी गैरसरकारी संस्था, राजनीतिक दल, ट्रेड युनियन, नागरिक समाज, सर्वसाधारण, पेसागत संगठनले स्वेच्छाले प्रदान गरेको लगायत रकम जम्मा हुने गरेको छ। कोषको रकम कर्मचारीको तलबभत्ता, सुविधा भ्रमण खर्च, कसैलाई चन्दा, उपहार, पुरस्कारका रूपमा उपलब्ध गराउन नपाउने व्यवस्था छ। प्राकृतिक प्रकोपसँग सम्बन्धित विषयबाहेक कसैलाई आर्थिक सहायता उपलब्ध गराउन नपाउने व्यवस्था पनि छ। स्थानीय तहसम्मै उद्धार कोष प्रधानमन्त्री दैवीप्रकोप उद्धार कोषमा मात्र होइन तीन सरकार(संघ, प्रदेश र स्थानीय तह)मा यस्ता कोष छन्। विपत् व्यवस्थापनकै नाममा संघदेखि स्थानीय तहसम्म ठूलो संख्यामा विपत् व्यवस्थापन समिति गठन गरिएका छन्। संघीय सरकारले करिब आधा दर्जन विपत् व्यवस्थापन कोष गठन गरेको छ भने प्रत्येक प्रदेशमा दुईवटा, प्रत्येक जिल्ला र प्रत्येक स्थानीय तहमा एकएकवटा विपत् व्यवस्थापन समिति गठन गर्न सक्ने कानुनी व्यवस्था विपत् जोखिम न्यूनीकरण तथा व्यवस्थपान ऐन २०७४ मा गरिएको छ। गृह मन्त्रालयले छुट्टै विपत् व्यवस्थापन तथा उद्धार कोष स्थापना गरेको छ। राष्ट्रिय योजना आयोगको विपत्कै नाम नयाँ नेपाल निर्माण राष्ट्रिय कोष छ। संघीय सरकारका गृहमन्त्री खगराज अधिकारीले आइतबार प्रदेशका अन्तरिक मामिला तथा कानुन मन्त्रीसँग बैठक गरेका छन्। बैठक मनसुनजन्य विपत् व्यवस्थापनदेखि शान्ति सुरक्षा, कोभिड१९ को रोकथाम, नियन्त्रणका विषयमा केन्द्रित भएको थियो।"
स्वास्थ्य विपत् : समन्वय शून्य,"काठमाडौं : कोरोना भाइरस संक्रमणकैबीच बाढी, पहिरो र डुबान प्रभावित क्षेत्रमा स्वास्थ्य विपत्को त्रास बढेको छ। तर, राज्यका तीन तहबीच समन्वय हुन नसक्दा व्यवस्थापन झन् जटिल बनेको छ। अघिल्लो पालि कोरोना महामारी उत्कर्षमा पुगेका बेला तीनै तहबीच समन्वयमा अलमल भएको थियो। फेरि अर्को विपत्को प्रतिकार्यमा त्यस्तै देखिँदै छ, जनस्वास्थ्य विज्ञ डा बाबुराम मरासिनी भन्छन्, यसले थप स्वास्थ्य विपत् निम्त्याउँदै छ। उद्धार, व्यवस्थापन र राहतमा संघ, प्रदेश र स्थानीय तीनै तहबीच समयमै हुनुपर्छ। तर, यसमा हरेक वर्ष कमजोरी देखिने गरेको छ। इपिडिमियोलोजी तथा रोग नियन्त्रण महाशाखाका पूर्वनिर्देशक डा मरासिनीका अनुसार, बाढी, पहिरो र डुबान प्रभावितका लागि अहिले पहिलो स्वास्थ्य जोखिम नै सफा पिउने पानी हो। दूषितपानी भएमा झाडापखाला, आउँ, टाइफाइड लगायतका समस्या देखिन सक्छन्। स्वास्थ्य मन्त्रालयका सहप्रवक्ता डा समीरकुमार अधिकारी कोरोना संक्रमणसँगै बाढी, पहिरो र डुबानले थप स्वास्थ्य समस्या झेल्नु पर्ने अवस्था सिर्जना हुँदै गएको बताउँछन्। चुस्त संयन्त्र प्रतिकार्यका लागि आपसी समन्वयको अभावमा मानवीय एवं अन्य क्षति बेहोर्नु परिरहेको विज्ञहरूको ठम्याइ छ। डा मरासिनीका अनुसार पाँच वर्ष अघिसम्म हरेक वर्ष चैतवैशाख महिनामा नै दुई लाख बोतल स्लाइन किनिन्थ्यो। प्रकोपपछि हुने झाडापखाला लगायतका समस्याका लागि अस्पतालको क्षमताअनुसार बाँडिन्थ्यो। बफर स्टकमा सिटामोल, एन्टिबायोटिक, जीवनजलको पर्याप्त व्यवस्था हुन्थ्यो। थोरै परिमाणमा भए पनि अक्सिजनको सिलिण्डर हुन्थ्यो। हरेक जिल्लामा स्थानीय तहमा रेपिड रेस्पोन्स टिम (आरआरटी) परिचालित हुन्थ्यो। अहिले स्थिति बदलिएको छ। स्वास्थ्य मन्त्रालयका सहप्रवक्ता डा अधिकारीका अनुसार, संविधानमै तीन तहको संरचना बनाएकाले अहिले आएर सहयोग, सहकार्य र सहजीकरण बिना कुनै पनि विपत्को प्रतिकार्य गर्न कठिनाइ हुन्छ। तीन तहबीच समन्वय, सहकार्य र सहअस्तित्व हुनुपर्छ। कहीँ केही भइहाले शून्य स्थितिको अवस्थामा पनि केन्द्रबाट गएर काम गर्ने अवस्था छैन। फरक अवस्था छ। संघीयतामा प्रवेश गरेरसँगै नयाँ संरचना बलियो भइसकेको छैन, उनी भन्छन्, नयाँ संरचना तत्कालै चुस्त भइसकेको हुँदैन। पुरानो संरचनाले काम गर्न सक्ने हुँदैन। यही बीचमा छौं अहिले। महामारीको प्रतिकार्यका लागि नेतृत्व गर्ने र फिल्डमा काम गर्ने संयन्त्र भए काम पनि शीघ्र हुन्छ। एकबाट अर्कोलाई भन्ने खालको तहगत प्रणालीमा काम गर्न गाह्रो हुन्छ। स्वास्थ्य सेवा विभागका पूर्वमहानिर्देशक डा सुशीलनाथ प्याकुरेल पनि तीन तहबीचको समन्वयमै समस्या देखिएको बताउँछन्। व्यवस्थापनको सहजीकरण सम्भावित विपत्का लागि आँकलन गरी त्यसको प्रतिकार्यका लागि अभ्यास गर्नेगराउने कार्य प्रभावकारी रूपमा हुन सकेको छैन। पूर्वसूचना बिना अनपेक्षित ढंगले सिर्जना हुने विपत्् व्यवस्थापनमा महामारीको रोकथाम र जोखिम कम गर्नेतर्फ ध्यान दिनुपर्ने विज्ञहरू बताउँछन्। डा प्याकुरेलका अनुसार महामारीका लागि मुख्य गरी ६ वटा व्यवस्थापकीय कार्य गर्नुपर्छ। विपत्जन्य क्षेत्रमा जनशक्ति व्यवस्थापनलाई पहिलो प्राथमिकता दिनुपर्छ, उनले भने, सूचना व्यवस्थापनमा ध्यान दिई जोखिममा रहेका वर्गलाई क्वारेन्टाइन वा होल्डिङ सेन्टरमा राख्नुपर्छ।"
विपत् व्यवस्थापनकै बिजोग,"काठमाडौं : कुनै ठाउँमा ठूलो दैवी विपत्ति भयो भने सरकार दालचामल र चाउचाउबिस्कुट बोकेर पुग्छ। तर, विपत्तिका स्रोत पहिल्याएर निराकरण गर्न कहिल्यै अग्रसर हुँदैन। सरकार धेरै फेरिए। विपत् व्यवस्थापनको यो शैली भने कहिल्यै फेरिएन। विपत्ति पीडितलाई सामान्य राहत बाँड्नु नै यसको परिभाषाजस्तो बनेको छ। विपत् व्यवस्थापनसम्बन्धी सरकारका केन्द्रमै आधा दर्जनभन्दा बढी संयन्त्र छन्। तिनीहरूबीच न समन्वय छ, न त सक्रियता। प्रधानमन्त्री तथा मन्त्रिपरिषद् कार्यालयका विपत् समन्वय हेर्ने सचिव खगराज बराल स्वयं यसमा दुःखी छन्। समन्वयकै अभाव देखियो। हामीलाई त सूचना उपलब्ध गराउँदैनन्, उनले भने, अरूका हकमा कस्तो होला ? नेपालमा प्रत्येक वर्ष बाढी, पहिरो, डुबानले वितण्डा मचाउँछ। सरकारको कमजोर विपत् व्यवस्थापनकै कारण बर्सेनि ठूलो जनधनको क्षति हुन्छ। यो वर्ष पनि मनसुन सुरुवातमै सिन्धुपाल्चोक, मनाङलगायत जिल्लामा बाढी, पहिरोबाट ठूलो क्षति भइसकेको छ। खर्च भने ठूलै विपत् न्यूनीकरणका नाममा बर्सेनि ठूलो रकम खर्च हुने गरेको छ। यो वर्ष मात्रै सरकारले नदी नियन्त्रण र सिँचाइका लागि भन्दै झण्डै ३२ अर्ब रुपैयाँ बजेट विनियोजन गरेको छ। मानव वस्तीको सुरक्षा तथा कृषियोग्य भूमिको संरक्षण र जमिन उकास गरी स्थानीय तहमार्फत उत्पादनशील उपयोग गर्न नदी नियन्त्रणका कार्यक्रम सञ्चालन गरिने त्यसमा उल्लेख छ। प्रधानमन्त्री कार्यालयअन्तर्गतको राष्ट्रिय विपत् जोखिम न्यूनीकरण तथा व्यवस्थापन प्राधिकरण, गृह मन्त्रालय, सिँचाइ मन्त्रालय, जल उत्पन्न प्रकोप नियन्त्रण विभाग, वन तथा वातावरण मन्त्रालय, खानी तथा भूर्गभ विभाग, मौसम तथा विज्ञान विभाग हुँदै प्रदेशदेखि स्थानीय तहसम्मै विपत् न्यूनीकरणका नाम अअर्बौँ खर्च हुन्छ। धेरै तिरबाट खर्च हुने गरेकाले केकति हुने गरेको छ, सरकारी अधिकारीहरू नै पत्तो पाउँदैनन्। धेरैतिरबाट विपत् न्यूनीकरणमा खर्च हुने भएकाले कति बजेट खर्च हुन्छ भन्ने एकिन गर्न सकिन्न, गृह मन्त्रालयको विपत् तथा द्वन्द्व व्यवस्थापन महाशाखाका प्रमुख सहसचिव गोविन्द रिजालले भने। प्राधिकरण छ, काम छैन सरकारले डेढ वर्षअघि राष्ट्रिय विपत् जोखिम न्यूनीकरण तथा व्यवस्थापन प्राधिकरण स्थापना गरेको छ। विपत् न्यूनीकरणकै लागि भनेर २०७६ कात्तिक २९ यो प्राधिकरणको स्थापना भएको हो। प्राधिकरणका सहप्रवक्ता बेदनिधि खनालले सीमित स्रोत साधन र विशेषज्ञ जनशक्तिको अभावले प्राधिकरणलाई उभिन गाह्रो भइरहेको बताए। ७ सय ६१ वटै सरकारसँग समन्वय गर्नुपर्छ। समन्वय संयन्त्रसमेत अप्ठ्यारो छ, उनले भने, प्रदेश र स्थानीय तहमा पनि प्राधिकरणको संयन्त्र भए बरु सजिलो हुने थियो। विपत्का विषयमा स्थानीय तहका प्रमुखलाई भेट्न पीएबाट समय लिनुपर्ने त्यो पनि हम्मेसी नपाउने उनले अनुभूति सुनाए। विपत् व्यवस्थापनमा स्रोत साधान र प्राविधिक जनशक्तिका अभाव छ। प्राधिकरणमा जनशक्ति नै कम छ। जम्मा ३८ जनाको दरबन्दी छ। त्यसमा प्राविधिक जनशक्ति जम्मा ३ जना मात्रै छन्। डढेलो विज्ञ, हाइड्रोलोजिष्ट गरी दुई जना मात्रै थिए, हालै एक जना इन्जिनियर थपिएका छन्। अति आवश्यक भूगर्भ विज्ञ र पहिरो अध्ययन गर्ने विज्ञ जस्ता विशेषज्ञ नै छैनन्। प्राथमिकता केलाई दिने भन्ने पहिचान भएको छैन। जोखिम न्यूनीकरण भनेर लेखिए पनि भएको छैन, उनले भने, अरू त छाडिदिऊँ, विपत्सम्बन्धी जोखिम के भनेर चिनाउने काम नै अहिलेसम्म हुन सकेको छैन। विपत् नाम गरेको एक रुपैयाँ लगानी गरेमा ४ देखि ७ रुपैयाँ बच्छ। यो बुझाउन जरुरी छ। प्राधिकरणका प्रवक्ता एवं सहसचिव विश्वप्रकाश अर्यालले यो मनसुनमा १८ लाख प्रभावित हुने सूचना रहेको बताए। उनका अनुसार तराई र भित्रि मधेसमा बाढीका कारण साढे १६ लाख र बाँकी पहाडी र हिमाली जिल्लामा पहिरोका कारण प्रभावित हुने छन्। तराईका २० तथा भित्रि मधेसका सुर्खेत, उदयपुर र दाङ बाढीले प्रभावित हुने छन्। उनले खानी तथा भूगर्भ विभाग तथा मौसम तथा विज्ञान विभागको समन्वयनमा सचेतना र प्रचारप्रसारको काम भइरहेको जानकारी दिए। गृह मन्त्रालयका सहसचिव रिजालले विपत् व्यवस्थापनमा सरकारको काम कारबाहीमा कमी नरहेको दाबी गरे। हामीले कमी हुन दिएका छैनौं, उनले भने, २४ सै घण्टा हामी अलर्ट अवस्थामा छौं। उनले यस वर्षका लागि पूर्वतयारी भरपर्दो रहेको बताए। केन्द्रदेखि जिल्ला तहसम्म कार्ययोजना बनाइएको छ। चाहिने मात्राका सुरक्षाकर्मीलाई तयारी अवस्थामा राखिएको छ। उद्धारका लागि पूर्वमा इटहरी, पश्चिममा सुर्खेत र मध्यक्षेत्रका लागि काठमाडौंमा हेलिकप्टर स्ट्याण्डबाई राखिएको छ, उनले भने, खोज र उद्धार राहतका सामग्री पर्याप्त भण्डारण गरिएको छ। जिल्ला विपत् व्यवस्थापन कोषमा आवश्यक बजेटको प्रबन्ध गरिएको छ। तराईका जिल्ला खोज र उद्धारका लागि अस्थायी बेस खडा गरिएको छ। केन्द्र, प्रदेश, जिल्लादेखि स्थानीय तहसम्म समन्वय गरेर अगाडि बढिएको छ।"
बाढीपहिरोले भत्काएका मनहरू,"बाढीपहिरोले मेलाम्चीलगायत देशका थुप्रै ठाउँमा जनधनको ठूलो क्षति पुर्यायो। यसबाट वर्षेनी ठूलो धनजनको क्षति पुर्याउनमा अव्यवस्थित बसोवासको मात्र होइन कि भूमाफिया तथा वनमाफियाद्धारा पहाड, खोलानाला तथा वनको नांगो रूपमा दोहन, अन्धाधुन्ध सडक निर्माण तथा बाढीपहिरोको न्युनीकरणमा सरकारको उदासिनता यसका प्रमुख कारणहरू हुन्। विपत्तिहरूमा परि घाइते भएका तथा अंगभंग भएका मानिसहरूमा मात्र होइन, सकुसल जोगिएकामा समेत अनेक मानसिक समस्याहरू देखिन सक्दछ। भूकम्प, बाढीपहिरो तथा युद्ध आदिको चपेटामा परेर बालबाल बाँचेका तथा यस्ता परिस्थितिहरूको सामना गरेका मानिसमा देखिने प्रमुख मानसिक समस्या भनेको पोष्ट ट्राउमाटिक ट्रेस डिसअर्डर (पीटीएसडी) हो। के हो पीटीएसडी ? साधारण शब्दमा भन्ने हो भने मानिसको मनमस्तिष्कले थेग्नेभन्दा बढी मानसिक आघात (ट्राउमा) का कारण यदि व्यक्तिमा एक्कासि आघातको कहालीलाग्दो स्मृति, निरन्तर भय, छटपटि, आतंक तथा तनाव देखा पर्छ भने त्यसलाई ट्राउमाटिक ट्रेस डिसअर्डर (पीटीएसडी) भनिन्छ। सजिलोका लागि ट्राउमाटिक ट्रेस डिसअर्डरलाई दुई वर्गमा विभाजित गर्न सकिन्छ। ती हुन् : एक्युट ट्रेस डिसअर्डर। पोष्ट ट्राउमाटिक ट्रेस डिसअर्डर (पीटीएसडी)। एक्कासि र बारम्बार आघातपूर्ण घटनाका दृश्यहरू मानसपटलमा आउने (फ्ल्यासब्याक), अनि उत्तेजना र छटपटि एकदम बढ्ने (हाइपरअराउजल) र मुटुको धड्कन तथा श्वासप्रश्वासको गति बढ्ने, शरीर काँप्ने तथा घबराहट बढ्ने तथा त्यो स्मृतिलाई हटाउन खोज्ने तर हटाउन पूर्णरूपमा सफल नहुनेजस्ता लक्षणहरू यदि घटना घटेको तुरुन्त वा एक महिनाभित्र देखा पर्यो भने त्यसलाई एक्युट स्ट्रेस डिसअर्डर भनिन्छ। विश्वका ८ प्रतिशत मानिस यस मानसिक समस्याबाट पीडित छन्। तर द्वन्द्व प्रभावित ठाउँहरू, प्राकृतिक विपत्तिाहरू आइरहने देशहरूमा पीटीएसडी पीडितको संख्या निकै धेरै छ। तीन महिनापछि यस्ता लक्षणहरू देखिए भने त्यसलाई पोष्ट ट्राउमाटिक ट्रेस डिसअर्डर (पीटीएसडी) भनिन्छ। एक्युट ट्रेस डिसअर्डरको समय अविधि एक महिनाको हुन्छ। एक महिनापछि पनि यस्ता लक्षणहरू देखिएमा त्यसलाई पीटीएसडी मानिन्छ। पीटीएसडीमा उपर्युक्त लक्षणहरूका साथै एक्लै बस्ने, समाजिक कार्यमा अभिरुचि नदेखाउने, चिन्ता बढ्ने, निद्रा नलाग्ने, घटनासँग सम्बन्धित डरलाग्दो सपना देख्ने, ध्यान एकाग्र नहुने, चिडचिडापना तथा क्रोध बढ्ने आदि लक्षणहरू पनि देखा पर्न सक्छन्। दैनिक जीवनमा देखापर्ने घटनासँग सम्बन्धित कुराहरूले स्थितिलाई झन् जटिल बनाउन सक्छन्। जस्तो बाढीबाट संयोगवश बाँचेका व्यक्तिमा बाढी शब्दले मात्र तीव्र भय र आतंकको संवेग देखा पर्नसक्छ। र, ऊ एक्कासि उत्तेजित भएको देखिन्छ। पीटीएसडीको कारण मानिसले थेग्नेभन्दा बढी मानसिक आघात (ट्राउमा)का कारण नै पीटीएसडी पैदा हुनसक्छ। युद्ध, यातना, भयंकर प्राकृतिक आपत्विपत्, महाविनाशकारी भूकम्प, सुनामी, भयानक तुफान, बाढीपहिरो, बलात्कार, बीभत्स दुर्घटना, टाउकाको चोट तथा अन्य हिंसात्मक आक्रमण आदिमा परेका, अंगभंग भएका तथा यस्ता घटनाहरू प्रत्यक्ष देखेका मानिससमेत पीटीएसडीबाट पीडित हुनसक्छन्। त्यसैले अहिले नेपालमा आएको विनाशकारी बाढीपहिरोको चपेटामा परेका, त्यसलाई नजिकबाट देखेका व्यक्तिहरूमा पनि पीटीएसडी लगायतका मानसिक समस्या देखिने सम्भावना हुन्छ। पोष्ट ट्राउमाटिक ट्रेस डिसअर्डर कुनै पनि उमेर समूहका व्यक्तिलाई हुनसक्छ। यस मानसिक समस्याबाट ससाना बालबालिकासमेत पीडित हुनसक्छन्। एक अध्ययनका अनुसार विश्वका ८ प्रतिशत मानिस यस मानसिक समस्याबाट पीडित छन्। तर द्वन्द्व प्रभावित ठाउँहरू, प्राकृतिक विपत्तिहरू आइरहने देशहरूमा पीटीएसडी पीडितको संख्या निकै धेरै छ। डिप्रेसन र मनो त्रास केही दिनअघि देशका विभिन्न ठाउँमा आएको बाढीपहिरोका कारण ठूलो जनधनको क्षति भएको छ। हजारौं मानिस बेघरबार भएका छन्, आफन्त गुमाएका छन्। पशुचौपाया तथा खेतबारी नै बाढीपहिरोले बगाएर लगेको छ। बाढीपीडितहरू बस्ने ठाउँ छैन। खानेकुरा छैन। पीडामाथि पीडा, दुःखमाथि दुःख थपिएको छ। यस किसिमको आपत्विपत्ले बाढीपीडितको मन भत्किएको छ। उद्धारमा सरकारको ढिलासुस्तीले गर्दा मनको चोट झन् गहिरो हँुदै गएको छ। त्यसैले बाढीपीडितहरूमा डिप्रेसन (उदासिनता) तथा मनो त्रासजस्ता मानसिक समस्याहरू पनि देखिने पक्का छ। डिप्रेसनको लक्षण डिप्रेसनको मूल लक्षण भनेको उदासिनता तथा खिन्नता हो। डिप्रेसनबाट पीडित व्यक्तिको मन सधैं उदासी र निराशाले घेरिएको हुन्छ। कुनै पनि आन्नददायक घटनाले उसलाई खुसी पार्दैन। डिप्रेसनको मनस्थिति आमरूपमा हुने उदासी र निराशाभन्दा फरक हुन्छ। हरेक मानिसको दैनिक जीवनमा उतारचढाव आउँछन्, केही समय रहन्छन् तर सुखद् घटनासँगै मन पुनः खुसी हुन्छ। तर डिप्रेसनमा चाहीँ यस्तो हँुदैन। कडा खालको डिप्रेसनका रोगी कहिल्यै खुसी देखिँदैनन्। अतः उदासीसँगै अरुचि पैदा हुनु, आत्मविश्वासमा कमी आउनु, इच्छाहरू मरेर जानु, ध्यान केन्द्रित गर्न गाह्रो हुनु, सम्झना शक्तिमा कमी आउनु, चिडचिडापना बढ्नुजस्ता मानसिक लक्षणहरू तथा निद्रामा गडबढी, शरीरको तौल घट्नु वा बढ्नु, थकान तथा कमजोरी महसुस हुनु, कब्ज रहनु, टाउको भारी हुनु, दुख्नु, खानामा रुचि कम हुँदै जानु वा धेरै खानु, यौनइच्छामा कमी आउनु, धड्कन बढ्नु, चक्कर लाग्नु आदि शारीरिक लक्षणमध्ये तीनचार लक्षण देखिएमा डिप्रेसनको शंका गर्नुपर्ने हुन्छ। यसका साथै आत्महत्याको विचार मनमा आउनु तथा आत्महत्याको कोसिस गर्नु आदिले यो रोगको गम्भीर स्थितिलाई दर्शाउँछ। मनो त्रासको लक्षण मनो त्रास (पैनिक अटैक) दृश्चिंता विकृतिको एक अर्को रूप हो। बिनाकारण एक्कासि पूर्वसूचना बिनाडर लागेर आउने, मुटुको धडकन तेज हुने, सास रोकिएलाजस्तो हुने, हात खुट्टा लगलग काम्ने, रिंगटा लाग्ने तथा पसिना आउने समस्यालाई मनो त्रास भनिन्छ। मनो त्रासको बेलामा व्यक्तिलाई बेहोस भई पल्टिने वा मर्ने वा कुनै भयानक घटना घट्ने भय हुन्छ। ऊ अत्याहटलाई नियन्त्रण गर्न नसकी कराएर मानिस एकत्रित गर्ने प्रयास गर्छ। मनो त्रासको यस्तो समस्या अचानक देखा पर्छ र केही समयसम्म तीब्र भएर बिस्तारै स्वतः शान्त हुन पुग्छ। तर एकपटक मनो त्रासको समस्या आएपछि मानिस फेरि पनि त्रास आउने हो कि भन्ने डरले भयभित भइरहन्छ। पटकपटक यस्तो प्रहार भएपछि मानिसले बाटोमा हिँड्न, बजार आदि ठाउँमा जान तथा सवारीसाधन चलाउनसमेत छोड्छ। धड्कन बढ्ने र मुटु हल्लिने हँुदा यस रोगबाट पीडित व्यक्तिले आफू हृदय रोगबाट पीडित भएको ठान्छ। बाढी पीडितहरूको व्यवस्थापन बाढीपहिरोमा परेर घाइते भएकाहरूको उपचारमा केवल शारीरिक चोटपटकलाई ध्यान दिइन्छ। तर बाढीपीडितहरूको मनमा परेको चोटलाई ध्यान दिइएको देखिँदैन। यसप्रति नेपाल सरकार तथा उपचारमा संलग्न चिकित्सकहरूको ध्यानाकर्षण हुन जरुरी छ। समयमै मनको चोटमा मल्हम लगाउने कार्य भएन भने थुप्रै नागरिक पीटीएसडी, डिप्रेसन तथा मनो त्रासजस्ता मानसिक समस्याको शिकार बन्न सक्छन्। त्यसैले छिटोभन्दा छिटो बाढीपहिरो प्रभावित क्षेत्रहरूमा सरकारले उपस्थिति देखाएर राहतसँगै बाढीपहिरो पीडितलाई भौतिक तथा मानसिकरूपमा पुनस्र्थापना गर्ने ठोस कदम चाल्नुपर्छ। अन्त्यमा, यस धरतीमा जन्म लिएपछि मानिसहरूले जीवनमा अनेक किसिमका संकट तथा विपत्तिहरूको सामना गर्नुपर्छ। बाढीपहिरो, भूकम्प, आँधीबेहरी तथा चट्याङजस्ता प्रकृति प्रकोप र मानिसले आफैं निम्त्याएका युद्धजस्ता विपत्तिले मानिसको मानसिक स्वास्थ्यमा ठूलो असर पार्छ। यस्ता संकटबाट ग्रस्त मानिसले आत्महत्यासमेत गर्न सक्छन्। त्यसैले भूकम्प, बाढीपहिरो तथा युद्धमा परेका मानिसको उचित मनोवैज्ञानिक उपचार आवश्यक हुन्छ। मनोवैज्ञानिक उपचार पद्धतिहरूमा बिहाबियर थेरापी तथा कग्निटिभ बिहाबियर थेरापी (सीबीटी) उत्तम मानिन्छन्। यसका साथै सहयोगी समूह (सपोर्ट ग्रुप), ईएमडीआर, तथा सम्मोहन (हिप्नोसिस) आदि पनि अन्य उपयोगी चिकित्सा विधिहरू हुन्। लेखक मनोविद् हुन्।"
सुरेल भाषासंस्कृति खतरामा,"सुरेल समुदायलाई जोगाइराख्ने हो भने क्षमता अभिवृद्धि र आयआर्जनका क्षेत्रमा प्रभावकारी कार्यक्रम स्थानीय सरकारले सञ्चालन गर्नुपर्छ सामाजिक न्याय सुनिश्चित गर्न समानुपातिक समावेशी र सहभागितामूलक सिद्धान्तका आधारमा समतामूलक समाज निर्माणको संकल्प गर्दै संविधान जारी भएको ६ वर्ष पूरा हुन लाग्यो। समावेशी संविधान जारी भए पनि दोलखाको गौरीशंकर५ सुरीमा मात्र बसोबास गर्दै आएका सुरेललाई भने संविधानको यो मर्मले छुन सकेको छैन। नेपालका अन्य भूभागमा बसोबास नभएको सुरेल जाति परापूर्वकालदेखि नै दोलखाको उत्तरी दुुर्गम क्षेत्र सुरीमा मात्र बसोबास गर्दै आएको छ। सुरेलहरूकै नामबाट त्यस ठाउँको नाम पनि सुरी रहन गएको हो। विकासको रूपमा आधुनिकता भित्रिन थालेसँगै सुरेलहरूलाई अहिले आफ्नो पहिचान रीतिरिवाज गुम्ने चिन्ता बढ्न थालेको छ। उनीहरूलाई पछिल्ला दिनहरूमा आफ्नो भाषा, धर्म, संस्कृति, रीतिरिवाज जोगाउन निक्कै मुस्किल परेको छ तर त्यतातिर राज्यको भने ध्यान गएको छैन। लोपोन्मुख आदिवासी जनजातिभित्र सूचीकृत भएकाले सुरेल समुदायका सबै नागरिकलाई राज्यले मासिक सामाजिक सुरक्षा भत्ता उपलब्ध गराउँदै आएको छ। राज्यले मासिक तीन हजार रुपैयाँ भत्ता दिएर त्यसैमा टारेको सुरेल अगुवाहरू बताउँछन्। राजनीतिक रूपमा सुरेलहरूको कतै पनि पहुँच नभएको कारणले गर्दा राज्यले सुरेल समुदायको समस्या नसुनेको सुरेल जाति उत्थान समाजका केन्द्रीय अध्यक्ष सुवास सुरेलको दुखेसो छ। हाम्रो पुहँच कतै पनि छैन। त्यसैले हाम्रो कुरा कसले सुनिदिने ?, सुरेल जाति उत्थान समाजका अध्यक्ष सुरेल सुनाउँछन्। पछिल्लो तथ्यांकअनुसार २६ जना पुरुषले अन्य जातिका महिला विवाह गरेका छन् भने नौजना महिला अन्य जातिको पुरुषसँग विवाह गरेर गएका छन्। सुरेलहरू किराँत वंशको एक हाँगा हुन् भन्ने किंवदन्ती पाइन्छ। न प्रतिनिधि रहे, न त मुखिया गत स्थानीय निर्वाचनमा नेकपा एमालेको तर्फबाट महिला वडा सदस्यमा निर्वाचित भएकी सरस्वती सुरेलको पोहोर निधन भएपछि गाउँ कार्यपालिकामा सुरेलको प्रतिनिधित्व छैन। प्रतिनिधि नहुँदा सुरेलका पक्षमा नीति तथा कार्यक्रम निर्माण र बजेट विनियोजनका लागि कार्यपालिका बैठकमा पर्याप्त छलफल हुँदैन। फलतः स्थानीय सरकारले सुरेलका लागि कार्यक्रम बनाउन सकेको छैन। उभौलीको मुख्य पूजा गर्ने सुरेल जातिको जनसंख्या अहिले दुई सय ३० मात्र छ। अल्पसंख्यक सीमान्तकृत समुदायका सुरेल जाति सबैलाई सरकारले सामाजिक सुरक्षा भत्ता वापत दिएको मासिक तीन हजार रुपैयाँ नै सुरेलको जिउने आधार बनेको छ। जग्गा जमिन थोरै भएकाले उनीहरूलाई कृषि उत्पादनले वर्षभरि खान पुग्दैन। राज्यले महिनाको तीन हजार पनि नदिने हो भने सुरेलहरू भोकभोकै मर्ने दिन आउनसक्ने स्थानीय प्रमिला सुरेल बताउँछिन्। सुरीका बालबालिका अध्ययन गर्ने स्थानीय विष्णुश्वरी आधारभूत विद्यालयमा कार्यालय सहयोगीसमेत रहनु भएकी प्रमिला सुरेलहरूलाई जीविकोपार्जन नै मुख्य समस्या भएकोले अन्यत्र ध्यान दिन नसकिएको ठान्छिन्, हामीले बिहान बेलुकी छाक टार्नका लागि भए पनि काम गर्नुपर्छ, अनि कसरी अरु काममा ध्यान दिनु ? नेपालको ९ लोपोन्मुख जातिमध्ये सुरेल पनि एक हो। २०६५ सालबाट तत्कालीन राज्यले लोपोन्मुख (आदिवासी जनजाति) का लागि सामाजिक सुरक्षा भत्ता दिन सुरु गरेपछि दोलखाका तत्कालीन प्रमुख जिल्ला अधिकारी श्रीकृष्ण श्रेष्ठको पहलमा सुरेलहरूले पनि भत्ता पाउन थालेका हुन्। त्यो बेला सुरेल भन्ने गरिए तापनि नागरिकतामा भने अधिकांशको थर सुनुवार लेखिएको थियो। त्यो बेला सुरी पुगेर सबै अध्ययन गरी श्रेष्ठले सबैलाई सुरेल नै हुन् भन्ने ठहर गरेका थिए। उनले सुरेल थर राखी नागरिकता दिनुका साथै सामाजिक सुरक्षा भत्ताका लागि पहल समेत गरिदिएका थिए। त्यो बेला भत्ताको रकम मासिक पाँच सय रुपैयाँ थियो। प्रमिलालाई अहिले आफ्नो भाषा लोप हुन लागेको प्रति पनि चिन्ता छ। आफ्नो चिन्ता व्यक्त गर्दै उनी भन्छिन्, भाषा त हाम्रो पहिचान हो, यो लोप भयो भने हाम्रो जातिकै अस्तित्व समाप्त हुन्छ। थोरै जनसंख्या र एकै ठाउँमा बस्ती भएर पनि लोपोन्मुख सुरेल जातिका युवकयुवती तथा केटाकेटीले आफ्नो भाषा बोल्न छोडेका छन्। संरक्षणको अभावले गर्दा सुरेल लिपी निकै अघिदेखि लोप भईसकेको छ। अहिले खोजेर पनि लिपी भेट्न नसकिने सुरेल अगुवाहरू बताउँछन्। वृद्धवृद्धा र प्रौढहरू गरी करिब १० प्रतिशतले मात्र अहिले आफ्नो भाषा बोल्ने गरेका छन्। युवायुवती र केटाकेटी त आफ्नो भाषा बोल्नुपर्दा सानो होइन्छ जस्तो ठान्छन्, प्रमिला भन्छिन्। २०६३ सालमा सुरेल अगुवा अविरे सुरेलको ८३ वर्षको उमेरमा मृत्यु भएपछि भाषा, संस्कार संस्कृति क्रमशः लोप हुँदै गएको स्थानीय अगुवाहरू बताउँछन्। अविरे सुरेल समुदायको अग्रज खम्बा नै थिए। उनले भनेका कुराहरू सबै सुरेलले मान्थे। उनी सुरेल गाउँका प्रमुख (मुखिया) जस्तै थिए। सुरेल जातिको भाषा, संस्कृति र इतिहासका बारेमा पूर्ण जानकारी राख्ने अविरे सुरेल हुँदा सुरेल जातिले गर्दै आएका धार्मिक तथा सांस्कृतिक गतिविधिहरू समयमै हुने गर्थे। भाषा मरेको थिएन। अविरे जिउँदो हुँदा अन्य समुदायले पनि खासै हेप्ने कोशिस गर्दैनथे। अविरेलाई सगर्व स्मरण गर्दै सुवास सुरेल भन्छन्, अविरे सुरेल भाषा, संस्कार र संस्कृति जोगाउन खुलेर लाग्नु हुन्थ्यो। प्रमिला सुरेललाई पनि लाग्छ अहिले त कसैले यसको विषयमा चासो नै दिँदैनन्। सुरेलहरूको संस्था सुरेल जाति उत्थान समाजका अध्यक्ष सुवास सुरेल पनि आफ्नो भाषा लोप हुन लागेकोमा चिन्ता जाहेर गर्छन्, खै अहिलेका युवकयुवती र केटाकेटी आफ्नो भाषा बोल्नै रुचाउँदैन्। आफूले भाषा आयोगसँग भाषा संरक्षणका लागि पटक पटक आग्रह गरेको जानकारी दिँदै सुवास भन्छन् केही सयमअघि भाषा आयोग र गौरीशंकर गाउँपालिकाले सुरेल भाषा संरक्षणका लागि अन्तरक्रिया कार्यक्रम आयोजना गरे पनि त्यसपछि कुनै पहल भएको छैन। नयाँ पुस्तामा नसर्दा मर्ने डर गाउँपालिकाले भाषा संरक्षणको लागि केही पनि नगरेको भने होइन। सुरेल समुदायका अगुवा र युवाहरूले थप पहल नगरेकै कारण भाषा लोप हुन सक्ने अवस्थामा पुगेको गाउँपालिका अध्यक्ष खड्का बताउँछन्। गाउँपालिकाको पहलमा भाषा आयोगले सुरीमा आएर प्रशिक्षण दिनुको साथै भाषा अनुसन्धानका लागि पहल गर्न स्थानीय सरकारलाई आग्रह गरे पनि थप पहल अघि बढ्न भने सकेन। भाषा आयोगका डा लोकबहादुर लोप्चन सुरेल भाषा संरक्षणको लागि सुरेलहरूले पनि चासो नदेखाएको ठान्छन्। पहिलाको पुस्ताले मात्र बोलेका तर दोस्रो पुस्तामा सर्न नसकेका कारण सुरेल भाषा मर्दै गएको डाक्टर लोप्चनलाई पनि लागेको छ। भाषा सर्दैै जानुपथ्र्यो, सर्न सकेन। स्थानीय तहले विद्यालयस्तरदेखि नै भाषाको विषयमा अध्ययन अध्यापन गर्न लगाउनु पर्छ। त्यही समुदायमा भाषा संग्रहालय स्थापना गर्नुपर्छ, उनको सुझाव छ। भाषा आयोगले प्रदेश र संघीय सरकारलाई सुरेल भाषा लोप हुने अवस्थामा पुगेको भन्दै त्यसलाई जोगाउनु पर्ने जानकारी गराइसकेको छ। आयोगले भाषा संरक्षणका लागि केही पहल गरिदिनका लागि प्रदेश र स्थानीय सरकारलाई सिफारिस गरेको छ। भाषा संरक्षणमा सबैको भूमिका र हने लोप्चन बताउँछन्। स्थानीय युवा नरेश सुरेलका अनुसार युवायुवती तथा केटाकेटीले मन नपराएर सुरेल भाषा नबोलेका भने हैनन्। अभिभावकहरूले घरमा पनि मातृभाषा नभई नेपाली भाषा नै बोल्ने गरेकाले आफूहरूले सुरेल भाषा सिक्न नसकेको नरेशको गुनासो छ। घरमा कसैले पनि सुरेल भाषा बोल्दैनन्, सुरेल भाषाको लिपी र पाठ्यक्रम पनि छैन, अनि हामीले कसरी भाषा सिक्न सक्छौं र ?, नरेशको प्रश्न छ। नरेशको प्रश्नमा सही थाप्दै स्थानीय युवा आसिका सुरेलले पनि घरमा अभिभावकहरूले आफ्नो भाषा नबोल्ने भएकाले आफूहरूले सिक्न नसकेको गुनासो बताइन्। भन्छिन्, आफ्नो भाषा जान्ने चाहना त छ नि ! तर के गर्नु ? जान्नेहरूले बोल्दैनन्, अनि हामीले कहाँबाट सिक्नु ? अन्तरजातीय विवाहको कारणले पनि सुरेल भाषा क्रमशः लोप हँुदै गएको सुरेलहरू बताउँछन्। धेरै सुरेल युवाहरूले अर्को जातिको महिला विवाह गरेका छन्। केही सुरेल युवती पनि अर्को जातिको केटासँग विवाह गरेर गएका छन्। भाषा र लिपी संरक्षणको लागि सुरेल भाषामा पाठ्यक्रम निर्माण गरी अध्यापन गराउनुपर्ने सुरेल जाति उत्थान समाजका पूर्व केन्द्रीय अध्यक्षसमेत रहेका रमेश सुरेलको सुझाव छ। पछिल्लो तथ्यांकअनुसार २६ जना पुरुषले अन्य जातिका महिला विवाह गरेका छन् भने नौजना महिला अन्य जातिको पुरुषसँग विवाह गरेर गएका छन्। सुरेलहरू किराँत वंशको एक हाँगा हुन् भन्ने किंवदन्ती पाइन्छ। यिनीहरूको आफ्नै मातृभाषा, रीतिरिवाज र संस्कार संस्कृति रहेको छ। सुरेलले बोल्ने भाषा भने भोट बर्मेली परिवारमा पर्दछ। नेपाल आदिवासी जनजाति महासंघ, जिल्ला समन्वय परिषद् दोलखाका अध्यक्ष जंगबहादर गुरुङ सुरेल जातिको भाषा र संस्कार संस्कृति जोगाउन अन्तरजातीय विवाहमा रोक लगाउनुपर्ने धारणा राख्छन्। सुनुवारका निकटवर्ती सुरेल पनि लगभग सुनुवार जातिकै वंशज हुनसक्ने कतिपयको विश्लेषण छ। सुनुवारले बोल्ने आफ्नै भाषा र सुरेल भाषामा भने खासै फरक देखिन्न। सुुनुवार र सुरेलको भाषा २५ प्रतिशत जत्तिले मात्र फरक छ। सुनुवार सेवा समाज दोलखाका पूर्वसचिव टंक सुनुवार भन्छन्, हाम्रो धेरै जनसंख्या भएकाले भाषा सँगसँगै लान सकियो तर सुरेलको थोरै जनसंख्याको कारणले पनि समस्या आएको हुनसक्छ। सुनुवारका अनुसार लोप हुन नदिने हो भने भाषा प्रयोगमा ल्याउनुको विकल्प छैन। सुरेलहरूको आमसञ्चार माध्यमसँग सहज पहुँच छैन। दोलखाका सामुदायिक रेडियोहरूले सुनुवार भाषामा भने समाचार प्रसारण गर्छन् तर सुरेल भाषाका कार्यक्रम तथा समाचार हालसम्म कुनै पनि रेडियोबाट प्रसारण भएको छैन। यसो हुनाका कारण सुरेल समुदायमा हालसम्म उच्च शिक्षा र राज्यको उच्च पदसम्म पुग्ने व्यक्तिको अभाव हुन सक्ने टंक सुनुवारको विश्लेषण छ। संरक्षणका लागि संग्रहालय हालसम्म सुरेल समुदायबाट तीन जनाले मात्र १२ कक्षासम्मको पढाइ पूरा गरेका छन्। समुदायका सबैभन्दा बढी औपचारिक शिक्षा अध्ययन गर्ने उनीहरू नै हुन्। हाल प्रवेशिका अर्थात् एसएलसीएसईई उतीर्ण हुनेको संख्या भने ३५ पुगेको छ। हालसम्म सुरेल समुदायबाट सरकारी जागिर खाने दुई जना छन्। त्यो पनि एक जना नेपाली सेना र अर्का एक जना नेपाल प्रहरीमा छन्। राज्यमा आफ्नो पहुँच सहज नभएकोले पनि सुरेलहरू अगाडि बढ्न सकेका छैनन् भाषा र संस्कृति जोगाउने त कुरा परका कुरा, सुरेल युवा सुवास सुरेल गुनासो गर्छन्। गौरीशंकर५ सुरीमा मात्र बसोवास गर्ने सुरेलहरू गाउँपालिकाकै पहिचान र गहना भएकोले सुरेलहरूको पहिचान जोगाउन आफूहरू लागिपरेको गाउँपालिकाका अध्यक्ष सोयमबहादुर खड्का बताउँछन्। सुरेलको संस्कृति र पहिचानका लागि सुरेल संग्रहालयको निर्माणमा प्रदेश सरकार र स्थानीय सरकार जुटिरहेको अध्यक्ष खड्काले जानकारी दिए। सुरेल जातिको पुरातात्त्विक सामग्री, भेषभूषा, कलाको संरक्षण गर्ने उद्देश्यले गाउँपालिका र बागमती प्रदेशको सहयोगमा संग्रहालय निर्माणको काम अन्तिम चरणमा पुगेको छ। सुरेल संग्रहालय निर्माण गर्न अघिल्लो आर्थिक वर्ष गाउँपालिकाले १५ लाख रकम विनियोजन गरेको थियो भने प्रदेश सरकारले २५ लाख रुपैयाँ छुट्याएको थियो। करिब डेढ रोपनी जग्गामा निर्माण भएको संग्रहालय तत्कालका लागि चार कोठाको छ। संग्रहालयमा सुरेल जातिले परम्परागत रूपमा प्रयोग गर्दै सामान, पोशाक, धर्म, संस्कार झल्किने सामग्री राख्ने गाउँपालिका अध्यक्ष खड्काले बताए। सुरेल जातिको संस्कृति, रीतिरिवाज, भेषभुषा संरक्षण तथा जनचेतना अभिवृद्धिका लागि गाउँपालिकाले योजनासमेत ल्याएको पनि अध्यक्ष खड्काले जनाए। संग्रहालयमा तत्काल सुरेल जातिका पुर्खाले प्रयोग गरेका सामग्री, सुरेल जातिको जन्मदेखि मृत्यु संस्कारसम्म झल्कने सामग्री, वेशभूषा लगायतका सामग्री राख्ने तयारी छ। सुरेलहरूको परम्परागत पेशा संरक्षणका लागि पनि गाउँपालिका लागिपरेको छ। चोयाका सामग्री तयार गर्ने सुरेलहरूको परस्परागत पेशा भएकाले त्यही पेशाको संरक्षणका लागि योजना बनाउने गाउँपालिका अध्यक्ष खड्काले बताए। गाउँपालिकाले सुरेल समुदायका लागि लक्षित गर्दै सडक निर्माण गर्नुका साथै खानेपानी, शिक्षा र स्वास्थ्यमा समेत ध्यान दिएको अध्यक्ष खड्काको दाबी छ। यद्यपि गाउँपालिकाले सुरेल जातिका कार्यक्रम सञ्चालन र सुरेल, धर्म, भाषा संस्कृति संरक्षणका लागि भनेर छुट्टै कानुन भने निर्माण गरेको छैन। सुरेल लोपोन्मुख जाति भएकाले यसलाई जोगाउनका लागि गौरीशंकर गाउँपालिकाले विशेष कानुन निर्माण गरी कार्यक्रम ल्याउने सोचेको छ। उनकाअनुसार सुरेल समुदायका अगुवासँग छलफल गरी संस्कृति संरक्षण र उत्थानका कार्यक्रम सञ्चालन गरिने छ। सुरेल समुदायको सीपको संरक्षण र प्रवद्र्धनका लागि पनि गाउँपालिकाले योजना बनाउने तयारी गरिरहेको छ। गाउँपालिकाका उपाध्यक्ष उर्मिला थामी भन्छिन्, पहिलो कुरा त सुरेल समुदाय नै आफ्ना पेशा, व्यवसाय, सीपको संरक्षणको लागि अघि बढ्नुपर्छ। दोस्रो कुरा, उहाँका अनुसार, यदि आफ्ना सीपका लागि प्रस्ताव पत्र लिएर आउँछन् भने गाउँपालिका जसरी पनि काम गर्न तयार छ। नेपाल आदिवासी जनजाति महासंघ, संघीय परिषद्का अध्यक्ष जगत बराम सामाजिक सुरक्षा भत्ता सुरेलहरूको जीविकोपार्जनमा सहयोगी हुन सक्ने तर जीवनशैलीमा परिवर्तन आउन नसक्ने बताउँछन्। राज्यले लोपोन्मुख समुदायको लागि स्वायत्त संरक्षित क्षेत्र वा प्रतिष्ठान बनाउन सकेमा मात्र लोपोन्मुख सुरेल समुदायको विकास हुनसक्ने बरामको बुझाइ छ। एउटा सरकारी बोर्ड गठन गरेर सुरेलजस्ता लोपोन्मुख समुदायको विकास गर्न आवश्यक रहेको उनी बताउँछन्। संविधानमै समानुपातिक प्रतिनिधित्व भने तापनि यसमा बाठाटाठाको मात्र प्रतिनिधित्व भइरहेको र सबै निकायमा लोपोन्मुख समुदायको पहुँच पुग्न नसक्ने उनले बताए। सुरेल समुदायलाई जोगाइराख्ने हो भने क्षमता अभिवृद्धि र आयआर्जनका क्षेत्रमा प्रभावकारी कार्यक्रम स्थानीय सरकारले सञ्चालन गर्नुपर्ने बरामको राय छ। आदिवासी जनजाति महासंघ, जिल्ला समन्वय परिषद् दोलखाका अध्यक्ष जंगबहादर गुरुङले महासंघले भाषा कक्षा सञ्चालन गर्ने तयारी गरेको जानकारी दिएका छन्। गुरुङले गाउँपालिकासँग समन्वय गरी चेतनामूलक कार्यक्रमहरू सञ्चालन गर्ने पनि बताए। सबैभन्दा ठूलो कुरा चेतना हो। सुरेल समुदायको अस्थित्व रक्षाका लागि पनि चेतना नै पहिलो अस्त्र भएको गुरुङले बताए।"
खानीजन्य सामग्री र सर्वोच्चको आदेश,"नेपाल सरकारले बजेटमा उल्लेख गरिएको खानीजन्य ढुंगा, गिट्टी, बालुवा निकासी गरी व्यापार घाटा न्यूनीकरण गर्ने वक्तव्यमाथि सर्वोच्च अदालतको इजलासले नेपालको संविधानको धारा ३० को उपधारा (१) अन्तर्गत प्रत्येक नागरिकलाई स्वच्छ र स्वस्थ वातावरणमा बाँच्न पाउने हकको सम्बोधन गरेको छ। संविधानको धारा ५१(६) को प्राकृतिक साधन स्रोतको संरक्षण संवर्द्धन र उपयोगसम्बन्धी नीतिलाई आधार मानी सरकारको बजेटको उक्त बुँदा कार्यान्वयन नगर्न, नगराउन सर्वोच्च इजालसले जारी गरेको छ। मूलतः प्राकृतिक सम्पदा निर्माण गरी व्यापारघाटा न्यूनीकरण गर्नु र उक्त प्राकृतिक स्रोत माथिको स्थायी सार्वभौम अधिकारको निर्माण राष्ट्रमा हुने साथै हाल कुनै सम्बन्धित ऐन नबनेकाले यसको दूरगामी असर पार्ने निर्णय अध्यादेशबाट नभई सार्वभौम संसद्बाट गर्नुपर्नेमा अदालतको ध्यानाकर्षण भएको छ। राष्ट्रिय कुल आय प्रवर्द्धन गर्न, देशको आवश्यकता पूर्ति, वैज्ञानिक निर्यात र व्यापार आजको विश्वको साझा सिद्धान्त हो। तर पक्कै पनि निर्यातमा परिमाण र गुणस्तरमा कानुनसम्मत नियन्त्रण जरुरी छ। नेपालमा राष्ट्रिय खनिज नीति र खानी तथा खनिज पदार्थ ऐनलगायतका कानुनबाट निर्देशित हुन आएको विभिन्न खनिज पदार्थको उत्खन्न, उपयोग र वितरणबाट सर्वोच्च अदालत जानकार रहेकाले नै ढुंगा, गिटीजन्य खानीको सञ्चालन र खनिजको उपयोगमा सर्वोच्चले कुनै अंकुश लगाएको छैन। निर्यात गर्ने राष्ट्रिय दूरगामी महत्त्वपूर्ण निर्णय भएकाले यस विषयमा भने अन्तरिम आदेश जारी गरेको छ। २०७१ जेठ २९ मा मन्त्रिपरिषद्ले नेपालबाट ढुंगा, गिटी र बालुवाजस्ता प्राकृतिक निर्माण सामान निर्यातमा सरकारले प्रतिबन्ध लगाएको निर्णय गरेको थियो। खानीजन्य उद्योगमा गोदावरी मार्वलमाथिको सर्वोच्चको निर्णयपछि यो अर्को महत्त्वपूर्ण निर्णय रह्यो। यो निर्णयसँग मूलभूत विषयहरू बहसमा आएका हुन्। राष्ट्रिय कुल आय प्रवर्द्धन गर्न, देशको आवश्यकता पूर्ति, वैज्ञानिक निर्यात र व्यापार आजको विश्वको साझा सिद्धान्त हो। तर पक्कै पनि निर्यातमा परिमाण र गुणस्तरमा कानुनसम्मत नियन्त्रण जरुरी छ। जस्तै भारतले ठूलो मात्रामा हेमोटाइट (अर्थात् फलाम खानी) निर्यात गर्दछ तर भारतले स्वदेशमा प्रयोगमा उच्च गुणस्तर गर्ने र निम्न गुणस्तरको मात्रै निर्यात गर्न कानुनबाट निर्देशित गरेको छ। अदालत भनेजस्तै नेपालको संसदबाट सेतो सुन मानिएको खानीबाट उत्खन्न गरिने ढुंगा गिटिको निर्यातमा नियमन आवश्यक छ तर रोक होइन। हाम्रो देशमा विभिन्न खनिज पदार्थ जस्तै ढुंगा, गिटीको कातो हाहाकार छ। मार्वल, स्लेट लगायतका समग्रीको ठूलो आयात छ साथै चुनढुंगा उत्खननपछि नेपाल हाल सिमेन्टमा आत्मनिर्भर हँुदै निर्यातको तयारीमा छ। केही दिनअगाडि मात्रै नवलपरासीको त्रिवेणीधाम घुम्न जाँदा नारायणत्रिवेणी नदीमा भारतबाट ढुंगा ल्याएर नेपालतर्फ बाँध र पार्क निर्माण हुँदै थियो। जुन ढुंगाभन्दा उच्च गुणस्तरको ढुंगा नेपालमै प्रशस्त छन्। यो देख्दा भूगर्भशास्त्रको विद्यार्थी भएकाले हाम्रो सम्पदा अनि अक्षमतामा देखेर धेरै दुःख लाग्यो। यो बहस निकै महत्त्वपूर्ण यस कारण छ कि आजको राज्य संरचना र समाजमा खानीजन्य पदार्थको उत्खनन र निर्यातमा चुरेबाहेकका महाभारत पर्वतबाट चुनढुंगा खानी जस्तै खानी सञ्चालन गरी ढुंगा गिटी उत्खनन गरिने प्रष्ट बुझाइ छ। राज्य संरचना र जनतामा राज्यप्रतिको विश्वास कम छ किनभने प्रत्यक्ष वा अप्रत्यक्ष खोलानाला र नदीबाट निर्माण सामग्रीको अवैधानिक दोहोन जारी छन्। जसमा विभिन्न निकायहरूको समेत मिलोमतो छ भन्ने बुझिन्छ। तसर्थ, सरकार र सरकारका संरचनामा जनताको विश्वासनीयता कम देखियो। नत्र एक परियोजनाको कुनै इकाईले नै सञ्चालन गर्न सक्ने क्रसर र ढुंगा गिटी उत्खननलाई समेत राजयले नियमन गर्न नसकेकाले खानी सञ्चालनमा नियमन गर्छ भन्ने विश्वास देखिँदैन। खानी सञ्चालन आफैंमा एक अन्तर्राष्ट्रिय स्तरको ठूलो व्यवसाय हो जसमा ठूलो लगानी हुन्छ र कानुनविरुद्ध कसैले ठूलो लगानीमा जोखिम लिँदैन। यसमा अर्को महत्त्वपूर्ण कुरा के छ भने खोलानालाबाट वातावरणीय मूल्याकनका आधारमा प्राकृतिक निर्माण सामग्रीको उत्खनन गर्न दिने अधिकार स्थानीय सरकारबाट केन्द्र सरकारमा केन्द्रित गर्नुपर्छ। स्थानीय सरकारमा सम्बन्धित विषय विज्ञको अभाव र विभिन्न प्रभावका कारणले खोलानालामा निर्माण सामग्री अवैज्ञानिक दोहन भएको बुझिन्छ। हाल चुरेको फेदमा रहेका विभिन्न नदीनालाबाट उत्खनन भइरहेको निर्माणजन्य सामग्रीको बलियो अनुगमन आवश्यक छ। जसलाई केन्द्र सरकारको निकायबाट नियमित गर्दा थप व्यवस्थित र वैज्ञानिक हुन्छ। नेपालमा गोदावरी मार्वल, निजगढ अन्तर्राष्ट्रिय विमानस्थल, खरीढुंगा खानी, गणेश हिमाल सिसा खानी आदि जस्तै गरी खानी उत्खनन र वितरणमा पनि अनावश्यक बन्देजले प्रश्न खडा भएको छ। सरकारको सम्बन्धित निकाय खानी तथा भूगर्भ विभागले प्रचलित कानुन अन्तर्गत रहेर विभिन्न स्थानमा विभिन्न प्रकारका खानी तथा खनिज पदार्थको उत्खनन अनुमति दिएको छ। हालसालै केही थप स्थानमा निर्माणजन्य खनिजको खानी सञ्चालनमा ल्याउने तयारी गरेको बेला यसलाई अवरोध गर्नु कानुन, सरकार र प्रशासनप्रति कति विश्वासनीय रहेछौं भन्ने प्रतिबिम्ब पनि हो। निर्माणजन्य खानी तथा खनिज सामग्रीको उत्खनन, उत्पादन र वितरणका विषयमा राष्ट्रको आर्थिक, सामाजिक, रणनीतिक र समग्र संवृद्धि केन्द्रमा राखेर वस्तुगत र विज्ञानसम्मत स्वस्थ छलफलबाट साझा राष्ट्रिय नीति बनाएर अघि बढ्नुपर्छ।"
"वृद्धलाई भत्ता दियौ, खोप पनि देऊ सरकार !","सत्तासुख जस्तो प्रिय लाग्दैन जस्तो लाग्छ सरकारलाई जनताको माया। यतिखेर यस्तै महसुस गर्न बाध्य छौं हामी जनता। तत्कालीन प्रधानमन्त्री मनमोहन अधिकारी नेतृत्वको सरकारले आर्थिक वर्ष २०५१५२ बाट सुरु गरेको वृद्धभत्ताको लोकप्रियता यति बढ्यो कि त्यसको विरोध गर्ने राजनीतिक दल सत्तामा पुगेपछि पनि त्यसलाई निरन्तरता दिन बाध्य भए। अझ वृद्धभत्ताको निरन्तरतामात्रै होइन, यसैको माध्यमबाट लोकप्रियता हासिल गर्न सकिन्छ र जनमत बढाउन सकिन्छ भनेर हरेक सरकारले भत्ता वृद्धि गर्ने प्रयाससमेत गदै आए। त्यसैको परिणाम हो मासिक एक सय रूपैयाँबाट सुरु भएको वृद्धभत्ता अहिले मासिक चार हजार रूपैयाँ पुग्नु पनि। हुनत अर्कोतिर परिवारबाट साथ नपाएका वृद्धवृद्धाका लागि भने यो स्वर्ग हो। कम से कम महिना त धान्न सकेका छन्। धन्य सरकार। अर्थतन्त्रमा पर्नसक्ने भारको चिन्तालाई अलि पर राख्दै बजेटमार्फत् वृद्धभत्ता बढाएर सरकारले अलिकति लोकप्रिय र सर्हानीय काम गरेकै हो। यसले आगामी निर्वाचनमा ज्येष्ठ नागरिकको सहानुभूति पाउनेमा निश्चित हुने वातावरण पनि बनेकै छ। वृद्धभत्ताले सरकारको लोकप्रियतामात्रै बढाएको छैन, वृद्धहरूको जीवनयापनमा पनि केही आर्थिक टेवा पुर्याएको मान्नैपर्छ। विशेषगरी सहरीभन्दा ग्रामीण क्षेत्रका गरिब घरपरिवारका ज्येष्ठ नागरिकका लागि यो वृद्धभत्ता वरदानै सावित भएको छ। जति दुःख र मिहिनेत गरे पनि मासिक चार हजार रूपैयाँ कमाउन र बचाउन असमर्थ गरिब ज्येष्ठ नागरिकका लागि सरकारले प्रदान गर्ने मासिक चार हजार रूपैयाँले धेरै ठूलो महत्व राखेको पाइन्छ। यति पैसाले ग्रामीण क्षेत्रका गरिब घरपरिवारका ज्येष्ठ नागरिकको सामान्य औषधोपचारदेखि नुनतेलको खाँचो टार्नसमेत मद्दत गरेको छ। वृद्धभत्ताको यो सकारात्मक पक्षलाई जोकसैले स्वीकार गर्नैपर्छ। यही यथार्थलाई मनन गरेर नै हरेक सरकारले यसलाई निरन्तरता दिएको हुनुपर्छ। सरकारको लोकप्रियता त आफ्नो ठाउँमा छँदैछ। सर्वसाधारण नागरिकको मुल्यांकनमा वृद्धभत्ताको उपादेयतामा ज्येष्ठ नागरिकको सामाजिक सुरक्षा पहिलो स्थानमा आउँछ भने त्यसपछि मात्रै सरकारको लोकप्रियता। त्यसैले सरकारको लोकप्रियताको कसीमा राखेर मात्र वृद्धभत्तालाई जाँच्नु पनि अल्पज्ञान अथवा पूर्वाग्रही धारणा हुनसक्छ। ज्येष्ठ नागरिकप्रति संवेदनशील बन। ज्येष्ठ नागरिकले लगाएको कोरोनाविरुद्धको खोपको दोस्रो डोज लगाउनुपर्ने समयसीमा नाघिसक्यो ! फेसबुक वालमा लेखेको यो स्टाटसले वर्तमान सन्दर्भलाई प्रस्ट्याउँछ। सोही स्टाटसमुनि गरिएको व्यंग्यात्मक कमेन्टले थप स्पष्ट पारेको छ, तृष्णाले जीवन लम्ब्याउन मद्दत गर्दछ भन्ने सूत्र सरकारले बुझेको छ। उपर्युक्त स्टाटस र कमेन्टले सरकारको विवशतालाई प्रस्ट झल्काउँछ। सामाजिक सुरक्षाका दृष्टिकोणले ज्येष्ठ नागरिकका लागि वृद्धभत्ताको जति धेरै महत्त्व छ, त्यति नै महत्त्व अहिलेको सन्दर्भमा कोरोनाविरुद्धको खोपको पनि हुन्छ र हुनुपर्छ। विश्वभर महामारीकै रूपमा फैलिएको कोरोनाले लाखौं मानिसको जीवन हरण गरिसकेको छ। त्यसमा ज्येष्ठ नागरिकको संख्या पनि उत्तिकै छ। अझ ज्येष्ठ नागरिक नै यो महामारीको बढी जोखिममा परेको संयुक्त राष्ट्रसंघको दाबी छ। त्यसैले ज्येष्ठ नागरिकलाई अर्थसामाजिक समस्याहरूबाट केही हदसम्म मुक्त भई सहज जीवनयापन गर्न वृद्धभत्ताको जति ठूलो महत्व छ, त्यति नै महत्व ज्येष्ठ नागरिकको तत्काल जीवनरक्षाका लागि कोरोनाविरुद्धको खोपको पनि छ। सरकारले वितरण गरेको वृद्धभत्ताका कारण स्वास्थ्योपचारलगायत सामाजिक सुरक्षाको अनुभूति पाएर अलि बढी समय बाँचेका ज्येष्ठ नागरिकलाई कोरोनाविरुद्धको खोप नलगाउने हो भने बचाउन मुश्किल पर्छ। रोगले धनीगरिब भन्दैन र बच्चाबूढा पनि भन्दैन। यो कोरोना कति खतरनाक छ र कति निर्दयी छ भन्ने कुरा भुक्तभोगीहरूका मुखबाट हामीले सुन्दै आएका छौं र सुनि पनि रहेका छौं। अर्थतन्त्रमा पर्नसक्ने भारको चिन्तालाई अलि पर राख्दै बजेटमार्फत् वृद्धभत्ता बढाएर सरकारले अलिकति लोकप्रिय र सर्हानीय काम गरेकै हो। सरकारको यो कामले सत्तासीन राजनीतिक दलको लोकप्रियतामा अलिकति वृद्धि गरेकै छ र आगामी निर्वाचनमा ज्येष्ठ नागरिकको सहानुभूति पाउनेमा निश्चित हुने वातावरण पनि बनेकै छ। प्रतिपक्षी राजनीतिक दलहरूले जतिसुकै विरोध गरे पनि अथवा देशका अर्थतन्त्रसँग सरोकार राख्ने विज्ञहरूले अर्थतन्त्रमा पर्नसक्ने भार र स्रोत व्यवस्थापनमा पर्नसक्ने समस्याका बारेमा हल्ला मच्चाए पनि त्यसलाई कम महत्व दिएर वृद्धभत्तालाई नै बढी महत्व दिनु ज्येष्ठ नागरिकको हितको दृष्टिकोणमा खुसीको कुरा हो। यति हुँदाहुँदै पनि अहिलेको कोरोना महामारीको बेलामा समान प्राथमिकता र समान महत्वका साथ ज्येष्ठ नागरिकलाई पनि खोप लगाउने काममा सरकार चुक्नुचाहिँ आलोचनाकै विषय बनेको छ। सरकारले जसरी फ्रन्टलाइनमा बसेर काम गर्ने स्वास्थ्य कर्मचारी, पत्रकार, सुरक्षा निकायलगायत अरु क्षेत्रका मानिसलाई खोप लगाउन प्राथमिकता दिएको छ, त्यसैगरी मुलुकका कोरोनाको बढी जोखिममा रहेका ज्येष्ठ नागरिकलाई पनि उस्तै प्राथमिकता दिन नसक्नुचाहिँ दुर्भाग्य नै हो। ज्येष्ठ नागरिकहरू कोरोनाको बढी जोखिममा परेको समूह भएको हुँदा उनीहरूलाई पनि खोपको प्राथमिकतामा राख्नुपर्ने हो। यतिखेर साँच्चै नै राज्य र राज्यका सबै संयन्त्रहरू ज्येष्ठ नागरिकप्रति संवेदनशील बन्नुपर्ने समय हो। ज्येष्ठ नागरिकले लगाएको कोरोनाविरुद्धको कोभिसिल्ड खोपको दोस्रो डोज लगाउनुपर्ने समयसीमा नाघि नै सक्यो। गत फागुन २३ गतेयता पहिलो डोज खोप लगाएका ज्येष्ठ नागरिकले दोस्रो डोज खोप लगाउन पाएका छैनन्। कोरोनाकै कहरबीच लामो समयदेखि सत्ता जोगाउने र टिकाउने खेलमा लागेको सरकारले ज्येष्ठ नागरिकलाई मरे मरुन् भनेर छाडेकै अवस्था छ। तर सरकारले सामाजिक सुरक्षाभत्ता बढाएको सन्दर्भ सुनाउन पनि छोडेको छैन। समयसीमा नै नाघिसक्दा पनि ज्येष्ठ नागरिकलाई दोस्रो डोज खोप दिने विषयमा सरकार गम्भीर नबनेकै प्रतीत हुन्छ। तृष्णाले जीवन लम्ब्याउन मद्दत गर्दछ। यो सत्य हो। तर भत्ता बढेकै खुसीमा ज्येष्ठ नागरिकहरू कति दिन कोरोनाको आक्रमणबाट बच्न सक्छन् ? कस्ताकस्ता बलियाबांगालाई कर्यापझ्याप पारिसकेको कोरोनाले कमजोर ज्येष्ठ नागरिकलाई चाहिँ दया गरेर छोड्ला र ? भत्तावृद्धिको खुसीले केही हदसम्म मनोबल बढाउला, तर खोपकै काम चाहिँ पक्कै गर्दैन। यदि सरकारले भत्ताले नै खोपको काम गर्छ भनेर सोचेको छ भने त्यो सरासर भुल हो, मुलुकका लाखौं ज्येष्ठ नागरिकको जीवनमाथिको खेलबाड हो। वृद्धभत्ता बढाएको निहुँमा ज्येष्ठ नागरिकको जीवनमाथि खेलबाड गर्ने अधिकार छैन सरकारलाई। उता चीन सरकारले अब तीन वर्षका बालबालिकालाई पनि कोरोनाविरुद्धको खोप दिने भएको छ। यता हामीकहाँ भने ज्येष्ठ नागरिकले लगाएको कोभिशिल्डको विकल्प खोज्ने काममा सरकार सुस्त देखिएको छ। भारतको सेरम इन्स्टिच्युटसँग खरिद गरिएको खोप नआउने प्राय निश्चित भइसकेको अवस्थामा तत्काल अर्को विकल्प खोज्नुपर्ने सरकार जोखाना हेरेर बस्नु निकै उदेकलाग्दो छ। पहिलो डोज खोप लगाएपछि दोस्रो डोज खोप लगाउनुपर्ने समयसीमा नाघिसकेको अवस्थामा समयमै दोस्रो डोज खोप नलगाउँदा पहिलो डोज खोपको असर के हुन्छ भन्ने कुरामा सरकारले केही बोलेको छैन। पहिलो डोज खोप लगाएको अथहीन सावित नहोस् भन्नाका लागि पनि अब सरकारले तत्काल दोस्रो डोज खोप लगाउने व्यवस्था गर्नुपर्छ। भत्ताको चास्नीले ज्येष्ठ नागरिक रमाएका छन्, केही बोल्दैनन् भनेर सरकारले हल्कारूपमा लिएको छ भने त्यसबाट गम्भीर परिणाम आउन सक्छ। कोरोनाको उच्च जोखिममा रहेका ज्येष्ठ नागरिक थप उच्च जोखिममा पर्न सक्छन्। ज्येष्ठ नागरिकप्रति सरकार उदासीन र असंवेदनशील बनेको यथार्थ स्वयं ज्येष्ठ नागरिकले महसुस गरे भने त्यसको मूल्य सत्तासीन राजनीतिक दलले आगामी चुनावमा चुकाउनुपर्नेछ। सरकारले यो बुझोस् कि ज्येष्ठ नागरिक वृद्धभत्ता दिने र बढाउने सत्तासीन राजनीतिक दलको भोटबैंक मात्र होइनन्, विवेकशील नागरिक पनि हुन्। उनीहरू पनि सरकारको कामको मूल्यांकन गर्न सक्छन् र चुनावमा विवेकसम्मत् निर्णय गर्न सक्छन्।"
"राजनीति, वातावरण र व्यापारघाटा","स्वदेशमै पूर्वाधार विकास र निर्माणमा कच्चापदार्थको अपुग छ समसामयिक राजनीतिक परिदृश्यमा दलीय स्वार्थ र बदलिँदो राजनीतिक धुव्रीकरणले अनपेक्षित परिघटनाहरू देखापरेका छन्। साथै कोरोना भाइरसको संक्रमणले दिन प्रतिदिन मानवीय क्षति अझै पनि व्यहोर्नु परेको छ। कोरोना रोकथाम र नियन्त्रणका लागि लगाइएको निषेधाज्ञाका कारण अर्थतन्त्रमा निराशाजनक सूचकहरू देखापरेका छन्। देशमा व्याप्त संक्रमणसँगै मानवीय क्षतिको विषम परिस्थितिका माझ अनपेक्षित रूपमा दोस्रोपटक पनि प्रतिनिधिसभा विघटनले राजनीतिक विषय फेरि अदालतसम्म पुगेको छ। प्रतिनिधिसभामा विश्वासको मत लिन नसकेपछि कार्यकारिणी प्रधानमन्त्री स्वतः अल्पमतमा परे पनि अन्य दलले पनि विश्वासको मत लिन नसक्दा राजनीति थप धमिलिएको छ। प्रतिनिधिसभाका बहुमत सांसदहरूको हस्ताक्षरसहित अदालतमा पुगेका विपक्षी दलका नेतालाई प्रधानमन्त्री नियुक्ति गराइयोस् भन्ने रिट माथिका संवैधानिक सुनुवाई सुरु भएका छन्। कोरोना संक्रमणको सुरक्षा र रोकथाममा भन्दा पनि सरकार सत्ता जोगाउन व्यस्त देखिएको छ। सरकारले अध्यादेशमार्फत सार्वजनिक गरेको महत्त्वाकांक्षी बजेटका घोषित केही बुँदाहरूले पछिल्ला साता सामाजिक सञ्जाल, मिडियादेखि विज्ञमाझ सर्वत्र परिचर्चा पाएको छ। स्वदेशमै औद्योगिक क्षेत्रहरूको विस्तार, पूर्वाधार निर्माण र व्यावसायिक प्रोत्साहनमा प्रर्याप्त जोड दिइएको छैन। राजनीतिक अस्थिरताका कारण नै वातावरणमा जस्तै व्यापारमा पनि वर्षौंदेखि ठूलो अन्तरमा घाटा देखिएको छ। जुन कुरा हरेक नागरिकका लागि संवेदनशील विषय हो। कामचलाउ सरकारले ल्याएका महत्त्वपूर्ण र विवादित कार्यक्रमले कार्यान्वयनका चुनौती पनि उस्तै चुलिँदो छ। त्यसमध्ये वर्षौंदेखिको व्यापारघाटा न्यूनीकरण गर्न ढुंगा, माटो, गिट्टीजस्ता प्राकृतिक स्रोत बिक्रीवितरण गर्ने योजनाले समग्र पर्यावरणमा नकारात्मक प्रभाव पार्ने भएकाले विज्ञहरूले चर्काे विरोध पनि गरेका छन्। सर्वोच्च अदालतले व्यापारघाटा न्यूनीकरणका लागि खानीजन्य ढुंगा, गिट्टी, बालुवा निकासी गर्नेसम्बन्धी बजेट वक्तव्यको १९९ नम्बर बुँदा कार्यान्वयन नगर्न सरकारलाई अन्तरिम आदेश दिएको छ। संसद्बाट ऐन नबनेको स्थितिमा दीर्घकालीन असर गर्ने विषय अध्यादेशबाट ल्याइनु विधायिकाको अधिकारमाथि हस्तक्षेप हुने पनि सर्वोच्चको आदेशमा उल्लेख छ। वातावरणीय अनुकूलतालाई हेक्का नगरी विकास, स्रोतसाधनको उपयोगले वातावरणीय विनाश, भौतिक र मानवीय क्षतिको सामना गर्नु पर्दछ भन्ने तथ्य वर्षेनी आउने बाढीपहिरो र डुबानले नै देखाएको छ। संवेदनशील चुरेक्षेत्रको प्राकृतिक स्रोत उत्खनन् गर्ने सरकारको योजनाले समग्र पारिस्थितिक प्रणाली र वातावरणमा असर पार्ने देखिएको छ। यसबीच सरकारमा रहेकाहरूले बिनाअध्ययन त ल्याएका होइनन् होला। सम्भावना र अवसर नै देखेर ल्याएका होलान् भन्ने तर्क पनि छन्। स्रोतसाधन उत्खनन् र उपयोग नगरी कसरी विकास हुन्छ भन्नेहरू पनि छन्। सरकारले ल्याएका यस्ता योजनाले आगामी दिनमा कस्तो असर पर्छ भनेर पनि सोच्नुपर्ने देखिएको छ। वातावरणको महत्त्व नवुझ्नेहरू आखिर ढुंगामाटोको डाँडा चुरेक्षेत्रको काम के छ ? भन्ने पनि तर्क राख्छन्। अर्कातर्फ, सरोकारवाला निकाय र प्रभावित क्षेत्रका नागरिकको सुझावबिना यस्तो कार्यक्रम कसरी आयो भन्नेहरू पनि छन्। स्वदेशमै पूर्वाधार विकास र निर्माणमा कच्चापदार्थको अपुग छ भने यसको बिक्रीबितरणका लागि भारत निकासी गर्नुभित्रको राजनीतिक अन्तर्य के लुकेको छ भन्ने प्रश्न उब्जिएका छन्। यसले राजनीतिमा जस्तै प्राकृतिक स्रोतमा पनि अरूले आँखा लाउन थालेको देखिन्छ। वातावरण विज्ञहरूले चुरे संरक्षित क्षेत्रको दोहनले तराई मधेसका अधिकांश बस्ती बाढी र डुबानको ज्योखिममा पनि छन् भन्ने उनीहरूको अध्ययनले देखाउँछ। वर्षेनी त्यस्ता प्राकृतिक प्रकोपले मानवीय र भौतिक क्षति राष्ट्रले व्यहोर्नु परेको पनि छ। यस्तो परिस्थितिका माझ सरकारले यो कदम अगाडि बढायो भने थप प्रश्नहरू सिर्जना हुनेछन्। विगतदेखि नै नेपालको जल, विद्युत् र प्राकृतिक स्रोतमा सबैका आँखा परिरहेको देखिएको छ जुन अहिलेको राजनीतिक माहोलले पनि बताएको हुनसक्छ। जलवायु परिवर्तनले हिमाल पग्लिँदै जानु पहाड र चुरे क्षेत्रमा मानवीय दोहन बढ्नुले भावी दिनमा नेपालको पारिस्थितिक प्रणालीमा कस्तो असर पैदा होला ? कतै विकराल अवस्थाका लागि हामीले विपत्तिको आमन्त्रण त गर्दै छैनौं ? यस्ता प्रश्नहरू माथि राजनीति गर्नेहरूले सोच्नुपर्ने हो कि होइन ? राजनीति सधैं सीमित स्वार्थका लागि मात्र होइन। आमनागरिकको जीवनस्तरको रूपान्तरण र राष्ट्रिय हितका लागि उपयोगी हुनुपर्छ कि पर्दैन ? भन्ने विषय सरकारमा रहेका राजनीतिककर्मीहरूले मनन् गरेका छैनन्। कोभिडले निम्त्याएको मानवीय र आर्थिक संकट साथै पर्यावरणको असन्तुलनले निम्त्याउने जलवायु परिर्वतन देशका लागि दुवै उत्तिकै ज्वलन्त समस्याहरू हुन्, वातावरणीय असन्तुलनका कारण मौसममा परिर्वतन हुने। साथै चुरे क्षेत्रको दोहन भयो भने हामीले भयाभह प्राकृतिक अवस्थाको सामना गर्नुपर्ने पुर्वानुमान गर्न सकिन्छ। प्राकृतिक विपत्तिलाई रोक्न त सकिँदैन तर त्यसको क्षति कम साथै मानवीय र भौतिक संरचनालाई जोगाउन वातावरण संरक्षण त अत्यावश्यक हो। नागरिकको जीवन बेवास्ता गरेर भूधरातललाई बिगार्न साथै पर्यावरणीय सन्तुलनलाई कमजोर पार्न खोजिएको खोजिएको अनुमान गरिएको छ। यसअघिका असमान नदीजन्य सन्धि र सम्झौताले तराईका भूभाग वर्षेनि डुबानमा परेका छन्। पर्यावरणीय दोहनले नागरिक र त्यस क्षेत्रमा बस्ने वन्यजन्तु जीवनलाई नै दाउमा राखेर कुनै पनि समस्या समाधान हुँदैनन्। राजनीतिक अस्थिरताका कारण नै वातावरणमा जस्तै व्यापारमा पनि वर्षौंदेखि ठूलो अन्तरमा घाटा देखिएको छ। जुन कुरा हरेक नागरिकका लागि संवेदनशील विषय हो। स्वदेशमै औद्योगिक क्षेत्रहरूको विस्तार, पूर्वाधार निर्माण र व्यावसायिक प्रोत्साहनमा प्रर्याप्त जोड दिइएको छैन। व्यापारघाटा भएका लक्षित प्रमुख क्षेत्रहरूमा लगानी र व्यवसायको सुरक्षणमा कुनै पहल देखिँदैन। राजनीतिक लोकप्रियताका लागि वितरणमुखी बजेट खर्चिएर त्यसको व्ययभारले कसरी व्यापारका नयाँक्षेत्रहरूको सिर्जना हुन सक्छन्। राज्यका प्रमुख दायित्व शिक्षा र स्वास्थ्यमा बजेट विनियोजन त गरिएको छ तर प्रयाप्त उपभोग भएको छैन। उत्पादनमूलक र रोजगारीका क्षेत्र लगानीका लागि सरकार आफैंले पनि नेतृत्व लिन अब पछि पर्नु हुँदैन। सम्भावित क्षेत्रहरूमा व्यापारघाटा न्यूनीकरणका लागि दिर्घकालीन रणनीति नै सरकारले प्रस्तुत गर्न सकेको छैन। अनावश्यक रूपमा वातावरणमाथिको दृष्टिमा दिगो उपाय देखिँदैन। राजनीतिले नै सिर्जना गरेको व्यापारघाटासँग जोडिने अर्को अत्यन्तै संवेदनशील विषय युवा पलायन र परनिर्भरता हो। वैदेशिक रोजगारबाट युवाहरूले विप्रेषण भित्र्याए पनि त्यस्तो स्रोत उत्पादनमूलक र रोजगारीका क्षेत्रहरूमा ज्यादै न्यून प्रयोगमा आएको राष्ट्र बैंककै प्रतिवेदनहरू देखाउँछन्। यस्तो अवस्थामा एकातर्फ, सक्षम र पौरखी युवाहरू सस्तो श्रममा पलायन भएका छन् भने अर्कातर्फ दैनिक प्रयोजनका वस्तु तथा सेवामै परनिर्भरता बढिरहेको छ। जुन कुरा महत्त्वपूर्ण हो त्यसतर्फ सरकारको दृष्टि पुगेको छ्रैन। सरकारले वातावरणका संरक्षण र उपयोगको प्रभावकारी नीति अवलम्बन गर्न सकेको छैन। विगतदेखिकै राजनीतिक अस्थिरताले व्याप्त व्यापारघाटालाई न्यूनीकरण गर्न सकेको देखिँदैन। स्वदेशमा प्राप्त खनिजजन्य सामग्री स्वदेशमै औद्यौगिक व्यवसायको विकास गरी त्यस्ता क्षेत्रहरूमा आत्मनिर्भर हुनु जरुरी छ। विश्वव्यापीकरण र निजीकरणको यो समयमा सबै क्षेत्रमा आत्मनिर्भर हुन नसकिएला तर आफूसँग रहेका स्रोतहरूको सर्वोत्तम उपयोग र प्रशोधन गरी उत्पादित वस्तुहरूको निर्यात गर्न सके अन्य देशसँगको परनिर्भरता घटाउन त सकिन्छ होला। सरकार स्वामित्वका सार्वजनिक क्षेत्रको अनावश्यक खर्चको व्यवस्थापन, पुँजीगत खर्चमा पारदर्शिता र जवाफदेहिता, आर्थिक अनुशासन साथै मितव्ययिताको कमीले पनि उत्पादनमूलक र व्यावसायिक क्षेत्रमा लगानी पुगेको छैन। बढ्दो चालु खर्च र घट्दो पुँजीगत विकास खर्च पनि समस्याको जड छ। संविधानले व्यवस्था गरेको सामाजिक न्याय र राज्यको दायित्व सामाजिक सुरक्षा भए पनि अनुत्पादनमूलक क्षेत्रमा गरिएका खर्च जोगाएर दिर्घकालीन रूपान्तरण ल्याउने काम गर्नुपर्ने देखिएको छ। राजनीतिक दल र सरकारका आर्थिक गतिविधिहरूमा देखिएका पारदर्शिताको अभावले पनि प्रत्यक्ष अप्रत्यक्ष रूपमा व्यापारघाटालाई नै सहयोग पुयाएको देखिन्छ। राजनीति, समाज र अर्थतन्त्र सधै अन्योन्याश्रित हुन्छन्। राजनीतिले सही मार्गनिर्देश गर्न सकेमा आर्थिक संवृद्धि र समाजको रूपान्तरण आफंै हुन्छन्। राजनीतिले वातावरण र अर्थतन्त्रलाई गिजल्यो भने त्यसको प्रभाव दिगो विकास र भावीपुस्तालाई प्रतिकूल हुनजान्छ। राजनीतिक उद्देश्यको मुख्य अन्र्तय नै भावी पुस्ताको दिगो विकासका निमित्त हुनुपर्छ। सर्वोच्च अदालतले यस सम्बन्धमा आधार र कारण पेश गर्न सरकारलाई एक साता समय दिएको छ। साच्चिँकै राजनीतिक उद्देश्य क्षणिक लोकप्रियताका लागि मात्र नभई दिगो विकास र वातावरणीय अनुकूलताका साथै व्यापारघाटा न्यूनीकरणको रणनीतिक योजना हो भने सम्बद्ध सरोकारवाला निकायसँगको छलफलबिनाको कदम दिर्घकालीन समस्या नबनोस्।"
नेपाली तेक्वान्दोको सरसफाइ,"हङकङ : नेपाली तेक्वान्दो एसोसिएसनका प्रशिक्षकहरूले हङकङमा सरसफाइ कार्यक्रम आयोजना गरेका छन्। ड्रागनबोट फेस्टिभलको अवसरमा प्रशिक्षक तथा एसोसिएसनका सदस्यहरूले हङकङको चर्चित हाइकिङ रुट लङपिङ हिलको बाटोमा फ्याकिएका बोतल, प्लास्टिकका खोललगायतका फोहोर संकलन गरेका थिए। हङकङमा रहेका नेपालीहरूलाई खेलकुदका माध्यमबाट निरन्तर सामाजिक सेवा संलग्न गराइरहेको फरेनर तेक्वान्दो एसोसिएसनले हरेक वर्ष लालीगुँरास एसोसिएसनसँग मिलेर कार्यक्रमको आयोजना गथ्र्यो। कोरोनाका कारण हामीले कार्यक्रम आयोजना गर्न पाएनौं। तर, जुन देशमा बसे पनि त्यहाँको संस्कृति र परम्परालाई पालना गर्नु हाम्रो कर्तव्य हो, तेक्वान्दो प्रशिक्षक एवं समाजसेवी चेतन गुरुङले भने, तेक्वान्दोमार्फत नेपाली बालबालिका र युवाहरूलाई अनुशासन र गतिशीलताको शिक्षा दिइरहेका छौं। उनले नेपालमा आएको विपत्तिमा सहयोग गर्न विभिन्न कार्यक्रम गर्दै आएको बताए। हङकङमा हाइकिङलाई स्वास्थ्य संस्कारका रुपमा विकास गरिएको छ। हाइकिङ जानेहरूको असावधानीका कारण बाटो र डाँडाहरूमा प्रशस्त फोहोर देखिन थालेको छ। त्यी कारण तेक्वान्दो टोलीले सरसफाइको काम गरेको उनले बताए।"
मेम्फिस डिपे बार्सामा,"बार्सिलोना : नेदरल्यान्ड्सका स्ट्राइकर मेम्फिस डिपे स्पेनिस क्लब बार्सिलोनामा अनुबन्धन भएका छन्। २७ वर्षीय डच विंगरलाई बार्सिलोनाले फ्रिट्रान्सफरमा क्लबमा अनुबन्ध गरेको हो। फ्रान्सेली क्लब लियोनसँगको सम्झौता यसै महिनाको अन्तिममा सकिने भएपछि डिपे बार्सिलोनामा आबद्ध भएका हुन्। स्पेनिस क्लब बार्सिलोनाले यस वर्ष चौथो खेलाडीका रूपमा डिपेलाई क्लबमा अनुबन्ध गरेको हो। बार्सिलोनाले यसअघि सर्जियो अग्युरो, इरिक गार्सिया र इमर्सन रोयललाई गरेको थियो। अहिले नेदरल्यान्ड्सबाट युरोकप फुटबल खेलिरहेका डिपेलाई दुई वर्षका लागि क्लबमा अनुबन्ध गरेको बार्सिलोनाले जनाएको छ। नेदरल्यान्ड्सका पूर्व खेलाडी तथा प्रशिक्षकसमेत रहेका बार्सिलोनाका मुख्य प्रशिक्षक रोनाल्ड कोम्यानले चौथो खेलाडीका रूपमा आफ्नै देशका डिपेलाई रोजेका हुन्। कोम्यानले नेदरल्यान्ड्सको नेतृत्व सम्हाल्दा डिपेले १८ खेलमा ११ गोल गरेका थिए। गत बिहीबार अस्ट्रियालाई २० गोलले पराजित गर्दा डिपेले एक गोल गरेका थिए। उनले पेनाल्टीमा गोल गरेका थिए। अस्ट्रियासँग प्रभावशाली जित निकालेपछि नेदरल्यान्ड्सले अन्तिम १६ मा स्थान बनाइसकेको छ। कोम्यान गत अगस्टमा स्पेनिस महारथी बार्सिलोनामा आबद्ध भएका थिए। नेदरल्यान्ड्सका स्ट्राइकर डिपे सन् २०१७ मा म्यानचेस्टर युनाइटेडबाट लियोनमा आबद्ध भएका थिए। उनले चार वर्ष फ्रान्सेली क्लबमा बिताउँदा १ सय ७८ खेलमा ७६ गोल गरेका छन्। उनको गत वर्ष व्यावसायिक फुटबलमा उत्कृष्ट प्रदर्शन गरेका थिए। उनले लिग वानमा २० गोल गर्दै सिजनका सर्वाधिक दोस्रो गोलकर्ता बने। पेरिस सेन्ट जर्मेन (पीएसजी) का फरवार्ड केइलिन एम्बाप्पेले २७ गोल गर्दै सर्वाधिक गोलकर्ता बनेका थिए।"
