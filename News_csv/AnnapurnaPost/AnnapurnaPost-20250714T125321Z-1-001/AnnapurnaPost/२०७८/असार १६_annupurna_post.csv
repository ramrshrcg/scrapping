शीर्षक,विवरण
स्थानीय र प्रहरीबीच झडप : छ राउण्ड हवाई फायर,उदयपुर : उदयपुर जिल्लाको बेलका नगरपालिकास्थित नगरपालिकाको परिसर क्षेत्रमा बुधबार दिउँसो स्थानीय जनता र प्रहरीबीच झडप भएको छ। झडप हुँदा चार प्रहरी सामान्य घाइते भएका छन् भने प्रहरीले झडप नियन्त्रणको लागि छ राउण्ड हवाई फायर र बीस राउण्ड अश्रुग्यास प्रयोग गरेको छ। जिल्ला प्रहरी कार्यालयका अनुसार नगरपालिका क्षेत्रसहित नगरको वडा नम्बर ३ को झण्डै १२६ हेक्टर जग्गालाई हालै नेपाल सरकारले कबुलियत बन बनाउने निर्णय गरेर वन बनाउन प्रक्रिया सुरु हुँदा बुधबार सो जग्गामा बसोवास गर्दै आएका जनता नगरपालिका घेर्न आएपछि प्रहरीसँग झडप भएको हो। सरकारी जग्गामा लामो समयदेखि बसोवास गर्दै आएका जनताले जग्गाको लापूर्जा आफूहरुले पाउनुपर्ने भन्दै नगरपालिकाको कार्यालय घेराउ गरेपछि उनीहरुलाई हटाउने क्रममा झडप भएको जिल्ला प्रहरी कार्यलयका प्रहरी नायब उपरीक्षक वेदप्रसाद गौतमले बताए। नगरपालिका घेरेर आन्दोलन गरेका आन्दोलनकारीलाई सम्झाइबुझाई हट्न भनेको र जबरजस्ती गरेपछि सामान्य बल प्रयोग गर्नु परेको प्रहरीले बताएको छ। दुई पक्षीय झडपमा नेपाल प्रहरीका दुई र सशस्त्र प्रहरीका दुई गरी चार प्रहरी जवान घाइते भएको जिल्ला प्रहरी कार्यालयले बताएको छ। आन्दोलनकारीमध्येका एक रामकुमार भुजेलले आफूहरु लामो समयदेखि सुकुम्बासी भएर उक्त जग्गामा बसोबास गर्दै आएको र उक्त जग्गालाई नगरपालिकाले नेपाल सरकारलाई कबुलिय वन बनाउन सिफारिस गरेपछि आफूहरुको उठिबास हुन पर्ने भएकाले नगरपालिकामा मागहरु राख्न गएको बताए। नगरपालिकाले भने सो जग्गा पहिलेदेखि नै सरकारी रहेको र मन्त्रिपरिषद्ले नै कबुलियत बन बनाउने निर्णयसहित कार्य अगाडि बढाएको जनाएको छ। घट्ना लगत्तै अवस्था समान्य बनाउन स्थानीय राजनीतिक दलका नेता र आन्दोलनकारीका अगुवाहरु संयुक्त रुपमा छलफल र बार्तामा जुटेको प्रहरीले बताएको छ। रासस
माङ्लेबुङमा ट्याक्टर दुर्घटना हुँदा एक जनाको मृत्यु,फिदिम : पाँचथरको फालेलुङ गाउँपालिका ३ माङ्लेबुङमा ट्याक्टर दुर्घटना हुँदा एक जनाको ज्यान गएको छ। ट्याक्टरमा सवार तीन जना घाइते भएका छन्। मे १ त ६५७७ नम्बरको ट्याक्टर दुर्घटना हुँदा फालेलुङ ३ का ५५ वर्षीय लक्ष्मी बिष्टको ज्यान गएको हो। ट्याक्टर चालक अटलबहादुर लिम्बूसहित मनबहादुर राई र कर्णबहादुर राई घाइते भएका छन्। उनीहरु फालेलुङ ३ का स्थानीय हुन्। घाइते तीनै जनालाई पाँचथर अस्पताल पठाइएको वडाध्यक्ष वीरविक्रम थाम्सुहाङले जानकारी दिए। उनका अनुसार फिदिमबाट गाउँका लागि खाद्यसामग्री लिएर गएको ट्याक्टर हिलोमा चिप्लिएर दुर्घटना भएको हो।
महाप्रभु सहकारीको ५ करोड २७ लाख हिनामिना,"दाङ : दाङ राप्ती गाउँपालिकामा रहेको महाप्रभु बचत तथा ऋण सहकारी संस्थाको ५ करोड २७ लाख रुपैयाँ हिनामिना भएको आरोपमा संस्थामा पदाधीकारी सहित कर्मचारीलाईलाई अदालतले पक्राउ पुर्जी जारी गरेको छ। जिल्ला अदालत दाङलेसहकारी संस्थाको सञ्चालक समिति, विभिन्न उपसमिति र कर्मचारीहरुलाई हिनामिनाको आरोप लागेर मुद्धा दर्ता भए पछि सहकारीमा आवद्धहरुलाई ३५ दिने पक्राउ पुर्जी जारी गरेको हो। अदालतले पक्राउ पुर्जी जारी गर्नेमा महाप्रभु बचत तथा ऋण सहकारी संस्थाका पूर्वअध्यक्ष किरण भण्डारी, साविक अध्यक्ष रुकमाङगत ज्ञवाली, पूर्वउपाध्यक्ष रामबहादुर कुवर, साविक उपाध्यक्ष कृष्णप्रसाद उपाध्यय पौडेल, पूर्वसचिव हिमानन्द पाण्डे, साविक सचिव हरिप्रसाद भुसाल, पूर्व सहसचिव माधव शर्मा, साविक कोषाध्यक्ष रामकृष्ण पौडेल, पूर्व व्यवस्थापक गुरुप्रसाद सुवेदी रहेका छन। त्यसै गरेर सहकारी संस्थाका सदस्य केशबराज आचार्य, कमला पौडेल, धर्मराज अधिकारी, शारदा भुसाल, कमला बेल्बासे,पूर्व लेखा तथा सुपरिवेक्षण समितिका पूर्वसंयोजक नुमानन्द सुवेदी, संयोजक बिष्णुबहादुर थापा, सोही समितिका सदस्य तुलसीराम पोख्रेल, युवराज भुसाल, लेखापरिक्षक गोबिन्दप्रसाद भण्डारी र गंगाबहादुर केसी रहेका छन्। २०७७ पुस २३मा त्यस क्षेत्रमा महाप्रभु, हरियाली, विहानी, जनजीविका सहकारी एक भएर देउखुरी बचत तथा ऋण सहकारी संस्था स्थापना गरिएको थियो। अहिले तीन सहकारीको एकीकृत भएर काम भइरहेको छ भने महाप्रभुको हिसाव मिलानमा समस्या भए पछि छुट्टै तरिकाले काम गरिरहेको छ। रकम हिनामिनाको सम्पूर्ण जिम्मा सहकारीका सह लेखापाल विक्रम रानाले लिइसकेका छन। उनी सहित चार जना कर्मचारी अहिले पूर्पक्षका लागि थुनामा छन्।"
एमाले एकता प्रयास : दुवै पक्षका नेता छलफलमा,"काठमाडौं : नेकपा (एमाले)को एकतामा पार्टी अध्यक्ष एवम् प्रधानमन्त्री केपी ओली लचक भएपछि नेताहरु पुनः छलफलमा जुटेका छन्। एमाले र माओवादी एकता अगाडिको केन्द्रीय कमिटी ब्यूँताएपछि नेताहरु पहिलो पटक छलफलमा जुटेका हुन्। दसौं राष्ट्रिय महाधिवेशन आयोजक कमिटी भंग गरेर २०७५ जेठ २ अगाडिको केन्द्रीय कमिटी बैठक बोलाएपछि नेताहरु एकताको पहल गर्दै वार्तामा बसेका हुन्। एमाले केपी ओली र माधवकुमार नेपाल समूहका नेता ललितपुरको एक होटलमा वार्तामा जुटेको स्रोतको दाबी छ। वार्ता समिट होटलमा जारी छ। वार्तामा ओली समूहका उपमहासचिव विष्णु पौडेल, नेता सुवास नेम्वाङ, शंकर पोखरेल सहभागी छन् भने नेपाल समूहका पार्टी उपमहासचिव घनश्याम भुसाल, सचिव भीम आचार्य, गोकर्ण विष्टसँगै नेता सुरेन्द्र पाण्डे सहभागी छन्। नयाँ ढंगले पार्टीलाई अगाडि बढाउने विषयमा छलफल केन्द्रित भएको बताइएको छ। एमालेको नवौं महाधिवेशनले निर्वाचित गरेका पदाधिकारीले पार्टी एकताका लागि गम्भीर भएर अगाडि बढ्नुपर्ने भन्दै नेताहरु छलफलमा जुटेका हुन्। अध्यक्ष ओलीले जेठ २ गते फर्किने भनेर फेरि नयाँ कार्ड प्रयोग गर्न खोजेको भन्दै नेपाल पक्ष अझ सशंकित बनेको छ।  एबुधबार एमालेले १० औं महाधिवेशन आयोजक समितिलाई खारेज गर्दै केन्द्रीय कमिटीमा रुपान्तरण गरेको हो अब केन्द्रीय कमिटीको बैठक असार १८ गतेलाई डाकिएको छ। आयोजक कमिटी केन्द्रीय कमिटीमा रुपान्तरण भएसँगै माधवकुमार नेपालसहित ११ जनामाथिको कारबाही स्वत: निस्क्रिय भएको छ। यस्तै बैठकले स्थायी कमिटीमा रामबहादुर थापा बादल, लेखराज भट्ट, टोपबहादुर रायमाझी, मणि थापा, रघुवीर महासेठ, रघु पन्त, विष्णु रिमाल र बेदुराम भुसाललाई मनोनित गर्ने निर्णय पनि गरेको छ । यस्तै बैठकले वरिष्ठ नेता झलनाथ खनालको उपचारको जिम्मा पनि पार्टीले लिने निर्णय गरेको छ। गएको २८ फागुनमा अध्यक्ष केपी शर्मा ओलीले नवौं महाधिवेशनबाट निर्वाचित नेतृत्व खारेज गरी दशौं राष्ट्रिय महाधिवेशन आयोजक कमिटी गठन गरेका थिए । एमाले अध्यक्ष केपी ओलीले केही शर्तसहित गत जेठ २३ गते पार्टीलाई एकताबद्ध बनाउन २०७५ जेठ ३ गते नेकपा (माओवादी केन्द्र) सँगको एकतापूर्वको संरचनामा सञ्चालन गर्न तप्पर भएको घोषणा गरेका थिए। अध्यक्ष ओलीले नेपाली कांग्रेसका सभापति शेरबहादुर देउवालाई प्रधानमन्त्री बनाउने प्रस्तावमा जोडिएका नेपाल पक्षका केही तत्कालीन सांसद्ले हस्ताक्षर फिर्ता गर्नुपर्ने शर्त भने अगाडि सारेका थिए। यसअघि स्थायी कमिटीको यही असार १३ गतेको बैठकले सर्वोच्च अदालतमा विचाराधीन प्रतिनिधिसभा विघटनसम्बन्धी मुद्दा, पार्टीको महाधिवेशन आयोजक कमिटीमाथि उठाइएका विवादलगायत विषयमा छलफल गर्न बुधबार आयोजक कमिटीको बैठक भएको हो। सर्वोच्च अदालतको गत फागुन २३ गतेको फैसलाबाट एमाले र माओवादी एकतापूर्वको अवस्थामा रहेपछि एमालेको गत फागुन २८ गतेको केन्द्रीय कमिटीको बैठकले आयोजक कमिटी गठन गरेको थियो । त्यो निर्णयले पाटी फुटको संघारमा पुगेपछि अध्यक्ष ओलीले पुनः पुरानै केन्द्रीय कमिटीलाई सक्रिय गराएका हुन् ।"
स्लोभाकियामा 'एयर कार'को उडान परीक्षण सफल,"हवाई कारको एउटा मोडेल स्लोभाकियाका दुई विमानस्थलबीच ३५ मिनेटको परीक्षण उडानमा सफल भएको छ। आवश्यकता अनुसार विमान वा कारको रूप धारण गर्न सक्ने एयरकारमा बीएमडब्ल्यूको इन्जिन र पेट्रोल पम्पको साधारण इन्धनमा चल्छ। यसका निर्माता प्राध्यापक स्टेफन क्लेनका अनुसार एयरकार १,००० किलोमिटरसम्म ८,२०० फिटको उचाइमा उड्न सक्छ। यो अहिलेसम्म परीक्षणका लागि हावामा ४० घण्टा उडिसकेको छ। कारबाट विमान बन्न यसलाई दुई मिनेट १५ सेकेन्ड समय लाग्छ।यसका छोटा पखेटा बन्द भएर कारको दुई तर्फ टाँसिएर रहन सक्छ। आमन्त्रित पत्रकारहरूको अगाडि प्राध्यापक क्लेनले विमानस्थलमा यसलाई अवतरण गरेपछि यसलाई धावनमार्गबाट सिधै सडकमा ल्याएर सहरभित्र लगे। सोमवार बिहान ८० किलोमिटर दूरीको उडानको अनुभवलाई क्लेनले सामान्य र धेरै रमाइलो भने। हावामा हुँदा यसको गति १७० किलोमिटर प्रतिघण्टा पुगेको थियो। कुल २०० किलोग्राम भार बोक्न सक्ने एयरकारमा दुई जना यात्रा गर्न सक्छन्। तर परीक्षण चरणमै रहेको ड्रोनट्याक्सी जस्तो यो सीधा उड्न र बस्न सक्दैन र यसलाई धावनमार्ग चाहिन्छ। चलचित्र र कथाहरूमा थुप्रै देखाइने हवाई कारलाई भविष्यको यातायातका रूपमा चित्रण गरिन्छ। सन् २०१९ मा मोर्गन स्ट्याने कम्पनीले हवाई कारको बजार सन् २०४० मा १५ खर्ब अमेरिकी डलर बराबरको हुनसक्ने अनुमान गरेको थियो। मंगलवार एउटा कार्यक्रमका हुन्डाई मोटर्स युरोपका प्रमुख अधिकृत माइकल कोलले हवाई कारको सोच हाम्रो भविष्यको एउटा अंश रहेको बताएका छन्। क्लेन भिजनले दुई वर्ष लगाएर २० लाख युरोभन्दा कम खर्चमा एयर कार निर्माण गरेको बताएको छ। क्लेन भिजनका एक सल्लाहकार र लगानीकर्ता एन्टोन राजाकले एयरकारले वायुसेवा वा गाडी बिक्रीको सानो बजार मात्रै पाए पनि धेरै सफल हुने बताए। वेस्ट अफ इङ्गल्यान्डमा विमान र हवाई उड्डयन अध्ययनकर्ता डा स्टेफन राइटले एयरकारलाई सानो निजी विमानको उत्तराधिकारी बताए। उनको विचारमा अन्य विमानको तुलनामा यी हवाई कारहरू ठूलो आवाज निकाल्ने वा महँगो हुँदैनन्।"
'हिट डोम' का कारण अमेरिका र क्यानडामा अत्यधिक गर्मी,"'अमेरिकाको उत्तरपश्चिम प्रशान्त महासागरीय तट र क्यानडा इतिहासकै सबैभन्दा उखरमाउलो गर्मीको केन्द्रविन्दु बनेको छ,' मौसमविद् स्कट डन्कन भन्छन्। 'मध्य दिन हुनुअघि सर्वाधिक तापक्रमको कीर्तिमान तोडिएका छन्। भोलि झन् गर्मी। पर्सी अझै गर्मी मैले जे देखिरहेको छु त्यो विश्वास गर्न सकिरहेको छैन,' उनले आफ्नो ट्विटरमा लेखेका छन्। अमेरिकाको उत्तरपश्चिम प्रशान्त महासागरीय तट र क्यानडाको तापक्रमको ग्राफ यसअघिका सर्वाधिक गर्मीको कीर्तिमान तोड्दै उकालो लागेको छ। शनिवार सिआटलको तापक्रम ३८ डीग्री सेल्सीअस थियो। जुन महिनामा यसअघि त्यति तापक्रप कहिल्यै नापिएको थिएन। अमेरिकाको 'न्याश्नल वेदर सर्भिस'ले वाशिङटन, ओरेगन, क्यालिफोर्निया र आईडाहो राज्यमा गर्मीबारे चेतावनी जारी गरेको छ। क्यानडामा पनि अहिलेसम्मकै बढी तापक्रम नापिएको छ। लेट्टनमा आइतवारको तापक्रम ४६६ डीग्री सेल्सीअस थियो। यसले ८४ वर्ष पुरानो कीर्तिमान भङ्ग गर्यो। ती स्थानहरूमा सामान्यतया तापक्रम उच्च नहुने भएका कारण घरहरू वातानुकूलित नभएको बताइन्छ। धेरै मानिसहरू गर्मीबाट बच्न पौडी पोखरी, समुद्र किनार, नदी, सडकका पानीका फोहरा र होटलहरूमा जम्मा भएका छन्। केही सहरहरूमा नागरिकका लागि वातानुकूलित वासस्थानको व्यवस्था गरिएको छ। यसरी तापक्रम उच्च हुनुको कारण 'हिट डोम' भनिने मौसमी अवस्था भएको बताइएको छ। हिट डोम आकाशमा धेरै तातो हावा माथि उठ्दा निश्चित क्षेत्रलाई त्यसले पर्वत आकारको घेरा बनाइ ढाक्ने अवस्थालाई भनिन्छ। अन्य अवस्थामा तापक्रम बढ्दा तातो हावाको पातलो तह हुने भए पनि 'हिट डोम'को अवस्थामा तातो हावाको बाक्लो तहले प्रभावित क्षेत्रमा हावाको दबाव र बहावमा प्रभाव पार्न सक्ने बताइन्छ। बीबीसीका निक मिलरका अनुसार 'हिट डोम'ले पकाउने भाँडामा बिर्को लगाएको जस्तो काम गर्छ। जति समय उच्च दबाव रहन्छ उति नै तापक्रम बढ्ने क्रम जारी रहन्छ। अहिले त्यहाँको उच्च दबाव क्षेत्र आकारमा विशाल रहेको र क्यालिफोर्नियादेखि क्यानडाको आर्कटिक क्षेत्रसम्म फैलिएको बताइएको छ। यो 'हिट डोम'ले समुद्रमाथिको चिसो हावाको बहावलाई रोकेको बताइएको छ।स्थास्थ्य चेतावनी जारी गरिएको भए पनि धेरैलाई घमाइलो दिन र सफा आकाशले रमाइलो पनि दिएको छ। तर बालबालिका, बिरामी र वृद्धहरूलाई असहज भएको छ। अमेरिकामा विद्यालयहरू र कोभिड परीक्षण केन्द्रहरू बन्द गरिएका छन् भने ओलिम्पिक्स एथ्लेटिक्स छनौट प्रतियोगिता स्थगन गरिएको छ। त्यहाँको तापक्रम अझै केही दिन बढ्न सक्ने बताइएको छ।"
चेपाङलाई खोई खोप ?,"चितवन : राप्ती नगरपालिका १३ सार्लिङकी ६५ वर्षीया गोपीमाया चेपाङलाई कोरोनाको बारेमा खासै थाहा छैन। गाउँमै खोरिया पाखो गर्दै जीवन बिताउने गोपीमायालाई कोरोनाको खोपको बारेमा कसैले पनि भनेका छैन्न। आफूहरू विकट इलाकामा भएकाले कसैले केही खबर नगरेको गुनासो उनले पोखिन्। बजार क्षेत्रमा बसोबास गर्ने उनकै उमेरका अन्य नागरिकले खोप लगाइसके। तर विकट भेगका उनी जस्तै वृद्धवृद्धा खोप बारे अझै पनि अनभिज्ञ छन्। चेपाङ समुदायका अधिकांशलाई खोप बारे थाहा नै छैन। अझ कतिपय त अरुका हल्लापछि लागेर खोप लगाउन नै डराउने गरेका छन्। गोपीमायालाई खोप लगाए के हुन्छ भन्ने पनि थाहा छैन। तर उपलब्ध हुने हो भने आफू खोप लगाउन तयार भएको उनी बताउँछिन्। खोप लगाउन त थाहा पाउन पर्यो नि बुढी मान्छेले। कसैले भन्दिएनू, उनले भनिन्, थाहा पाउन पर्यो नि। खोप आयो भने लाउने हो। सरकारले प्राथमिकताका आधारमा खोप लगाउन भनेर छुट्याएको उमेर समूहका नागरिक नै खोप पाउनबाट वञ्चित भएका छन्। सरकारले अति विपन्न वर्गमा सूचीकृत गरेको चेपाङ जातीका लक्षित समूहले खोप लगाउन पाएका छैनन्। उनीहरूको गाउँमा खोप लगाउन कसैले पनि खबर गरिदिएनन्। न त व्यवस्था नै भयो। चितवन जिल्लाका चेपाङ समुदायमा खोपको बारेमा केही जानकारी छैन। राप्ती नगरपालिका १३ का नगरकुमार चेपाङले खोप बारे कसैले केही पनि नबताएको सुनाए। हामीलाई न रोगको बारेमा थाहा छ, न सुई बारे थाहा छ, कसैले केही भनेका छैनन्, उनले भने, खोप लगाउनू भनेको रेडियोमा सुनेको हो तर यहाँ केही भनेनन्। राप्ती नगरपालिकाको वडा नम्बर १३ चितवनको सबैभन्दा विटक क्षेत्र अन्तर्गत पर्दछ। स्यामराङ, पोल्किम, सान्थली, सार्लिङ लगायतका बासिन्दालाई खोपको महत्त्वका बारेमा बुझाउन सकिएको छैन। खोप लगाउँदा स्वास्थ्यमा जोखिम हुनसक्ने पनि कतिपयको बुझाइ छ। कतिपयले भने रोग नलाग्दा खोप लगाउन हुँदैन भन्ने भ्रमलाई पालेर बसेका छन्। उनीहरू कोरोनाको विषयमा डर मान्छन्। गाउँ छाडेर अन्यत्र गएका पनि छैनन्। चेपाङ गाउँमा चेतनामूलक कार्यक्रम पनि पुग्न सकेका छैनन्। स्थानीय पालिकाले यस विषयमा खासै चासो दिएको पनि पाइँदैन। उनीहरूले आफ्नै परम्परागत शैलीमा जीवन गुजारा चलाएका छन्। स्थानीय इन्द्रमाया चेपाङलाई कोरोना विरुद्धको खोप वारे थाहा नै छैन। एक्लो घर कसैले खबर गरेनन्, कसैले भनेनन्। के थाहा ?, उनले प्रश्न गर्दै भनिन्, खोपको बारेमा केही पनि थाहा छैन। कोरोनाको खोपको विषयमा लक्षित उमेर समूह नै अनभिज्ञ छन्। खोप भनेको सुनेको त हो तर आको पनि छैन लाको पनि छैन, स्यामराङका टेकबहादुर चेपाङले भने, कुरा त सुनेको हो। लगाऊ भन्न कोही आएको छैन। राप्ती नगरपालिका वडा नं १३ का वडाध्यक्ष सूर्य प्रजाले खोप बारे वडामा कुनै जानकारी नभएको बताए। खोप कार्यक्रममा चेपाङ बस्तीलाई प्राथमिकता नदिएको उनले बताए। खोप भनेको के हो भन्ने नै जानकारी गराइएको छैन। अनि के गरी लाउँछन् त ? उनले भने, हाम्रो गाउँमा खोप बारे बुझेका नै छैनन्। खोपको विषयमा नबुझेपछि सबै डराएका छन्। उनीहरू रोगसँग डराएपनि खोपसँग डराएका छैनन्। स्थानीय लक्ष्मण चेपाङ पनि खोप बारे कसैले जानकारी नगराएको बताउँछन्। हामीलाई कसैले खोप लगाउने भनेर खबर गरेनन्, उनले भने, खोप लगाउँदा के हुन्छ कसैले बुझेका छैनन्। बुझाउने हो भने सबैले खोज्छन् नि। यसबाट दुर्गम गाउँका ज्येष्ठ नागरिकलाई खोपको महत्त्वका विषयमा बुझाउन सरकार चुकेको पुष्टि हुन्छ। सरकारले जेठ २५ देखि २७ गतेसम्म देशभरका ६२६४ वर्षका ज्येष्ठ नागरिकका लागि भेरोसेल खोपको पहिलो मात्रा दिने अभियान चलाएको थियो। यो अभियानमा चेपाङहरू समेटिन सकेनन्। अधिकांश चेपाङ स्वास्थ्य संस्थाको पहुँचमा पनि पुगेका छैनन्। उनीहरू स्वास्थ्य मापदण्डबारे जानकार पनि छैनन्। खोप लगाउँदा यो समुदाय खासै प्राथमिकता परेन। चेपाङ समुदाय भौतिक दूरी कायम गर्ने जस्ता जनस्वास्थ्यका मापदण्डको पालनामा खासै गम्भीर पनि देखिएका छैनन्। त्यस्तै बिरामी भइहाले पनि तत्काल अस्पताल जान खोज्दैनन्। जसकारण यो समुदायमा कोरोना भाइरसको जोखिम बढी देखिएको छ।"
बाढीले दर्जनौ घर डुबानमा : हुलाकी सडकमा क्षति,"वीरगन्ज : मङगलवार रातिदेखि परेको अबिरल वर्षाका कारण पर्साको ग्रामीण क्षेत्रका विभिन्न गाउँहरु डुबानमा परेका छन्। वर्षाको पानीको निकास नहुँदा जिल्लाका विभिन्न स्थानमा सयौं घर डुबानमा परेका छन्। बाढीले डुबान र कटान गर्दा जिल्लामा सबै भन्दा बढी ठोरी गाउँपालिका प्रभावित भएको छ। ठोरी ३ को ब्रम्हानगर र नयाँवस्तीमा हुलाकी सडकबाट उत्तरतर्फ रहेका अधिकांश घर डुबानमा परेको वडा अध्यक्ष सूर्यबहादुर लामाले जानकारी दिए। हुलाकी सडक र सडकको किनारको नाला अग्लो भएका कारण सहजै पानीको निकास नहुँदा प्रायः जसो घरहरुमा पानी पसेको लामाले बताए । ठोरी कै वडा नम्बर ४ को निर्मलवस्ती, आठघरे , मिलचोक , शान्तिटोल , सुन्दरटोल , बिजयबस्ती , विशालचोक , ट्याङ्ग्रेलाईन लगायतका ठाउँका अधिकांश घरहरु डुबानमा परेका छन्। घर अगाडिको बाटो अग्लो हुने गरी ग्राभेल गरिएको र पानीको निकासका लागि कल्भर्ट नहुँदा अधिकांश घरहरुमा पानी पसेको छ। पानीको मुहान बाढीले बगायो ठोरी गाँउपालिकाको वडा नम्बर ३ कै बुद्धनगर र तल्लो रामनगरमा खानेपानीको हाहाकार भएको छ। वर्षापछि खोलामा आएको बाढीले खानेपानीको मुहानको पाइप बगाएपछि खानेपानीको समस्या भएको बुद्धनगरका स्थानीय सुजन ढुङ्गेलले बताए। लगातारको बर्षापछि ओरीया खोलामा आएको बाढीले ठोरीको गोपीवस्तीमा हुलाकी सडकमा क्षति गरेको छ। हुलाकी सडक कटान गर्दै निरन्तरको वर्षाका कारण ठोरीका खहरे खोलामा आएको बाढीले हुलाकी सडक किनारमा कटान गरेर क्षति गरेको छ । गोपीवस्तीस्थित ओरीया खोलामा आएको बाढीले हुलाकी सडक जोगाउन निर्माण गरिएको तटबन्ध बाढीले भत्काएर सडकमा समेत क्षति पर्याउन सुरु गरेको स्थानीय किरण पाण्डेले बताए। ४ घर भत्किए बढीले पर्साकै जीराभवानी गाउँपालिका वडा नम्बर १ पिपरामा पनि स्थानीको दर्जनौ घर डुबानमा परेका छन्। अबिरल वर्षाका कारण लाटेगाँडा खोलामा आएको बाढी गाउँमा पस्दा स्थानीय शंकर दास, किशुन महतो, जंगाली राय, खिचड़ी महतो, शिवशंकर दास लगायतका गरि १६ जानाको घर डुबानमा परेको हो। े पानीले स्थानीय राजकुमार दास, ब्रहमदेव, दास, सनोज दास र महेन्द्र शर्माको फुसको घर भत्किएको इलाका प्रहरी कार्यालय सेढवाले जनाएको छ। पर्साका निमित्त प्रमुख जिल्ला अधिकारी भीमकान्त पौडेलले बाढीले थुप्रै गाउँ डुबानमा परेको जानकारी आएकाले आफूले त्यसको विवरण लिने काम गरिरहेको बताए। डुबान र कटानमा परेका क्षेत्रमा क्षति कम गर्न तथा उद्धार र राहतका विषयमा जिल्ला विपद व्यवस्थापन समितिले सरोकारवाला पक्षसँग छलफल गरिरहेको उनले बताए। पर्साको जिराभवानी गाउपालिका वडा नम्बर १ पिपरा गाँउमा पसेको खोलाको बाढीले घरमा गरेको क्षति। तस्बिर : क्रान्ति शाह"
"एमालेको १० औं महाधिवेशन आयोजक समिति खारेज, नेपाल पक्षका ११ जनाको कारवाही निस्क्रिय","काठमाडौं : नेकपा एमालेले १० औं महाधिवेशन आयोजक समिति खारेज गरेको छ। बुधबार प्रधानमन्त्रीको सरकारी निवास बालुवाटारमा बसेको बैठकले १० औं महाधिवेशन आयोजक समितिलाई खारेज गर्दै केन्द्रीय कमिटीमा रुपान्तरण गरेको पार्टी प्रवक्ता प्रदीप ज्ञवालीले जानकारी दिए। अब केन्द्रीय कमिटीको बैठक असार १८ गतेलाई डाकिएको छ। आयोजक कमिटी केन्द्रीय कमिटीमा रुपान्तरण भएसँगै माधवकुमार नेपालसहित ११ जनामाथिको कारबाही स्वत: निस्क्रिय भएको छ। यस्तै बैठकले स्थायी कमिटीमा रामबहादुर थापा बादल, लेखराज भट्ट, टोपबहादुर रायमाझी, मणि थापा, रघुवीर महासेठ, रघु पन्त, विष्णु रिमाल र बेदुराम भुसाललाई मनोनित गर्ने निर्णय पनि गरेको छ । यस्तै बैठकले वरिष्ठ नेता झलनाथ खनालको उपचारको जिम्मा पनि पार्टीले लिने निर्णय गरेको छ। गएको २८ फागुनमा अध्यक्ष केपी शर्मा ओलीले नवौं महाधिवेशनबाट निर्वाचित नेतृत्व खारेज गरी दशौं राष्ट्रिय महाधिवेशन आयोजक कमिटी गठन गरेका थिए । एमाले अध्यक्ष केपी ओलीले केही शर्तसहित गत जेठ २३ गते पार्टीलाई एकताबद्ध बनाउन २०७५ जेठ ३ गते नेकपा (माओवादी केन्द्र) सँगको एकतापूर्वको संरचनामा सञ्चालन गर्न तप्पर भएको घोषणा गरेका थिए। अध्यक्ष ओलीले नेपाली कांग्रेसका सभापति शेरबहादुर देउवालाई प्रधानमन्त्री बनाउने प्रस्तावमा जोडिएका नेपाल पक्षका केही तत्कालीन सांसद्ले हस्ताक्षर फिर्ता गर्नुपर्ने शर्त भने अगाडि सारेका थिए। यसअघि स्थायी कमिटीको यही असार १३ गतेको बैठकले सर्वोच्च अदालतमा विचाराधीन प्रतिनिधिसभा विघटनसम्बन्धी मुद्दा, पार्टीको महाधिवेशन आयोजक कमिटीमाथि उठाइएका विवादलगायत विषयमा छलफल गर्न बुधबार आयोजक कमिटीको बैठक भएको हो। सर्वोच्च अदालतको गत फागुन २३ गतेको फैसलाबाट एमाले र माओवादी एकतापूर्वको अवस्थामा रहेपछि एमालेको गत फागुन २८ गतेको केन्द्रीय कमिटीको बैठकले आयोजक कमिटी गठन गरेको थियो ।"
प्रधानमन्त्री नियुक्त गर्ने राष्ट्रपतिको विशेषाधिकार हो,"काठमाडौं : वरिष्ठ अधिवक्ता सुशील पन्तले संसदीय शासन पद्धतिमा प्रधानमन्त्री नियुक्त गर्ने अधिकार राष्ट्रपतिको विशेषाधिकार भएको तर्क गरेका छन् । संवैधानिक इजलासमा बुधबार प्रतिनिधिसभा विघटनसम्बन्धी मुद्दामा प्रधानमन्त्री नियुक्ति गर्ने राष्ट्रपतिको विशेषाधिकार भएको तर्क उनले गरेका हुन् । संविधानको धारा ७६ ९५० अनुसारको सरकार गठनमा दलीय ह्वीप नलाग्ने कुरा सही होइन, संविधानको धारा ७६ (५) निर्दलीय हुन्छ ? त्यहाँ लेख्नुपर्दैन ? धारा ७६ (५) मा निर्दलीय हुन्छ भनेर लेखेको छ र ? उनले वहसका क्रममा भने । पन्तले रिट निवेदकका पक्षबाट वरिष्ठ अधिवक्ता शम्भु थापाले गरेको बहसलाई केन्द्रित गर्दै भने, राष्ट्रपतिलाई विपक्षी नबनाउने अनि इजलासमा आएर हु आर यू भन्नु सही हो ? पन्तले संवैधानिक रुपमा राष्ट्रपतिले प्रतिनिधिसभा विघटन गरेको उल्लेख गरेका छन् । वरिष्ठ अधिवक्ता सुरेन्द्र भण्डारीले राष्ट्रपतिले प्रधानमन्त्री नियुक्त गर्नका लागि आधार नदेखेर संविधानअनुसार प्रतिनिधिसभा विघटन गर्ने निर्णय गरेको तर्क गरेका छन्। बहुमत प्राप्त गर्ने विश्वासको मत प्राप्त गर्ने आधार हुनुपर्छ, तथ्यलाई पुष्टि गर्ने खालको आधार हुनुपर्छ, उनले थपे, त्यो निर्णय जीवन्त छ भनेर प्रमाण संविधानको धारा ७६ (५) अनुसार प्रधानमन्त्रीमा दावी गर्ने दुबैले कानुनी र संवैधानिक हिसावले तथ्य प्रस्तुत गर्न सक्नु भएन । वरिष्ठ अधिवक्ता विजयकान्त मैनालीले दलीय अनुशासनलाई तोड्ने गरी सरकारले निर्णय गर्न नसक्ने तर्क गर्दै प्रधानमन्त्री नियुक्ति र प्रतिनिधिसभा विघटन गर्ने राष्ट्रपतिको निर्णय संवैधानिक भएको जिकिर गरेका छन् । बुधबारका लागि बहस सकिएको छ । प्रधानमन्त्रीका तर्फबाट बुधबार तीनजना वरिष्ठ अधिवक्ताले बहस गरेका हुन् । प्रधानन्यायाधीश चोलेन्द्रशम्शेर जबरा, वरिष्ठतम न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईको संवैधानिक इजलासमा बहस जारी छ। सात घण्टाको समयमा अब बिहीबारका लागि प्रधानमन्त्रीको चार घण्टा ३० मिनेटको समय बाँकी छ । प्रधानमन्त्रीका तर्फबाट बहस गर्ने २३ कानुन व्यवसायीमा अब २० जनाले बहस गर्न बाँकी छ । सरकारी पक्षको १५ घण्टा बहस गर्न समय तोकिएको समय सकिएपछि सभामुखका कानुन व्यवसायीले एक घण्टाको समय पाउने छन्। त्यसपछि निवेदक पक्षले जवाफ दिने छन्। जवाफ सकिएपछि अदालतका सहयोगी (एमिकस क्युरी) को बहस सुरु हुनेछ। यी सबै बहसपछि मात्रै अदालतले अन्तिम फैसला गर्नेछ। सोही फैसलालाई राखेर प्रतिनिधिसभा विघटनसम्बन्धी मुद्दाको सुनुवाइ गरिने छ। संवैधानिक प्रक्रिया विपरीत प्रतिनिधिसभा विघटन गरेको उनीहरुको तर्क थियो। यस विवादमा ३० वटा रिट निवेदन परेका थिए। नेपालको संविधानको धारा ७६ (५) अन्तर्गत सरकार गठन गर्नका लागि प्रधानमन्त्री ओली र विपक्षी नेता शेरबहादुर देउवाले पेस गरेको दुवैको दाबीलाई राष्ट्रपति भण्डारीले जेठ ७ गते खारेज गरेकी थिइन्। त्यसको लगत्तै मध्यरातमा प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन घोषणा गरिएको थियो। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीले आन्दोलनसमेत गरेका थिए।"
पूर्वी अफगानिस्तानमा १० तालिबानी लडाकू मारिए,काबुल : पूर्वी अफगानिस्तानको वार्डाक प्रान्तमा मंगलबार सेनाले गरेको कारबाहीमा दश जना तालिबानी लडाकूको मृत्यु भएको रक्षा मन्त्रालयले जनाएको छ । मन्त्रालयकाअनुसार उक्त कारबाहीमा अरु १२ जना लडाकू घाइते हुनुका साथै सेनाले तालिबानी समूहका गोलाबारुद र हातहतियार नष्ट पारिदिएको छ । सेनाले वार्डाक प्रान्तको प्रान्तीय राजधानी मैदान शार र अलासाङ क्षेत्रमा लुकेर बसेका तालिबान लडाकूका तीन ठाउँलाई लक्षित गरी कारबाही गरेको थियो । सेनालाई अफगान वायुसेवाले समेत मद्दत गरेको थियो । छिमेकी परवान प्रान्तमा सेनाले गठन गरेको स्थानीयबासीको हतियारधारी प्रतिकार समूहले तालिबान लडाकूहरुलाई शिनबार जिल्लाबाट मङ्गलबार भगाएको पनि सेनाले जनाएको छ । परवान प्रान्तको साइगर्ड जिल्लामा नियन्त्रण गरेर बसेका तालिबान समूहलाई पनि सेनाले लखेटेको रक्षा मन्त्रालयको विज्ञप्तिमा उल्लेख छ । अफगानिस्तानबाट अमेरिकी र नेटो सैनिकहरु स्वदेश फर्किन लागेसँगै तालिबान समूहले अफगानिस्तानका सरकारी फौजसँग प्रतिरोधपूर्ण संघर्ष गरिररहेको छ । पछिल्लो विवरण अनुसार तालिबान समूहले देशका ४० भन्दा बढी जिल्लालाई आफ्नो नियन्त्रणमा लिइसकेको तालिबान समूहले दाबी गरेको छ ।
यात्रुसँग बढी भाडा लिएको आरोपमा ८ जना पक्राउ,"काठमाडौं : ट्राफिक प्रहरीले यात्रुसँग बढी भाडा लिएको आरोपमा आठजनालाई पक्राउ गरेको छ। यात्रुसँग तोकिएकोभन्दा बढी भाडा लिएको भन्दै आठजनालाई पक्राउ गरेको महानगरीय ट्राफिक प्रहरी महाशाखाका प्रमुख प्रहरी वरिष्ठ उपरीक्षक जनक भट्टराईले जानकारी दिए। उनका अनुसार महाशाखाले यात्रुहरू ठगिन सक्ने भन्दै विभिन्न स्थानमा विशेष टोली खटाएको थियो। उक्त टोलीले काठमाडौंबाहिर जाने यात्रुसँग तोकिएभन्दा तेब्बर बढी भाडा लिएर ठगी गर्ने छजनालाई नयाँ बसपार्कबाट पक्राउ गरिएको हो। पक्राउ पर्नेमा दाङका ३५ वर्षीय सन्तोष दमाई, ३८ वर्षीय कुशलराम बस्नेत, २८ वर्षीय गिमबहादुर गाहा मगर, रूपन्देहीका ३६ वर्षीय दिपनारायण थापा, कपिलवस्तुका ४४ वर्षीय शिवलाल घिमिरे र मोरङका ३१ वर्षीय युवराज ढकाल छन्। त्यस्तै, काठमाडौंबाट उदयपुरसम्म जाने यात्रु प्रत्येकबाट ३ हजार रुपैयाँ भाडा लिएको आरोपमा कोटेश्वरबाट एकजनालाई पक्राउ गरेको हो। ट्राफिक प्रहरीका अनुसार उदयपुरका बा १६ च २१८४ नम्बरको प्राइभेट गाडी चलाउने २९ वर्षीय राकेश रसाइलीलाई पक्राउ गरेको हो। चाबहिलबाट सोलुखुम्बु जाने यात्रुसँग प्रति व्यक्ति ५ हजारसम्म भाडा असुल गरेको आरोपमा २५ वर्षीय झनकबहादुर घिमिरेलाई पनि पक्राउ गरेको छ । उनले ना १ ज ७०२९ नम्बरको टाटा सुमोमा सोलुखुम्बु जाने यात्रुसँग बढी भाडा लिएको आरोपमा प्रहरीले पक्राउ गरेको हो। मंगलबारदेखि काठमाडौं उपत्यकाका जिल्ला प्रशासन कार्यालयले २५ सिटभन्दा बढी क्षमता भएका सवारीसाधन चलाउन अनुमति दिएको छ। तर लामो दूरीका सवारीलाई अनुमति दिएको छैन। यस्तै ट्राफिक प्रहरीले भाडामा यात्रु ओसार्ने ४७ वटा नीजि सवारी साधनहरूलाई कारवाही गरेको छ। विशेषगरी काठमाडौ उपत्यकाबाट बाहिरिने ४७ वटा प्राइभेट नम्बरका गाडीलाई ट्राफिक प्रहरीले नियन्त्रणमा लिइ कारबाही गरेको हो ।"
राष्ट्रियसभाको आठौँ अधिवेशन बिहीबारदेखि सुरु,"काठमाडौं : सङ्घीय संसद्को माथिल्लो सदन राष्ट्रियसभाको आठौँ अधिवेशन बिहीबारदेखि सुरु हुँदैछ । राष्ट्रपति विद्यादेवी भण्डारीले नेपालको संविधानको धारा, ९३ को उपधारा(१) बमोजिम मन्त्रिपरिषद्का सिफारिसमा अन्तरराष्ट्रिय सम्मेलन केन्द्र नयाँ वानेश्वरमा असार १७ गते अपराह्न ४ बजे अधिवेशन आह्वान गरेकी हुन्। सङ्घीय संसद् सचिवालयका प्रवक्ता डा रोजनाथ पाण्डेका अनुसार कोभिड१९ को सङ्क्रमणकैबीच आह्वान भएको अधिवेशन सञ्चालनका लागि आवश्यक सम्पूर्ण तयारी पूरा भएको छ । उनले भने , 'स्वास्थ्य मापदण्डअनुसार भौतिक दूरी कायम गरी बस्न सकियोस् भनी सभाहलको मर्मत सुधार गर्नेलगायत सम्पूर्ण काम पूरा भएको छ, उपकरणलाई पनि चुस्त तुल्याइएको छ, छुटेका सदस्यलाई खोप लगाउने र एन्टिजेन परीक्षण गर्ने काम भने आज भइरहेको छ ।' राष्ट्रियसभा अध्यक्ष गणेशप्रसाद तिमिल्सिनाको अध्यक्षता बस्ने कार्यव्यवस्था परामर्श समितिले यस बर्खे अधिवेशनको पहिलो दिन बैठकमा पेश हुने कार्यसूची तय गर्नेछ । यद्यपि, बैठकको प्रारम्भमा अधिवेशन आह्वान र मन्त्रिपरिषद् पुनर्गठनसम्बन्धी राष्ट्रपति कार्यालयबाट प्राप्त पत्र वाचन गरेर सुनाइने छ । अधिवेशन प्रारम्भ भएको अवसरमा उक्त सभामा प्रतिनिधित्व गर्ने राजनीतिक दलका नेताले सफलताका लागि शुभकामना मन्तव्य राख्ने परम्परा छ । बैठकमा यस बीचमा जारी अध्यादेशसमेत पेश गरिने छ । प्रतिनिधिसभाविहीन अवस्थामा शुरु हुन लागेको यस अधिवेशनबाट विधेयक निष्कर्षमा पुग्ने अवस्था रहन्न । प्रतिनिधिसभाको अभावमा मुलुकका समसामयिक र जनजीवीसँग जोडिएका मुद्दामा प्रतिपक्षीलाई गम्भीर बहस र छलफलका लागि मञ्च भने उपलब्ध हुनेछ । सरकारले पनि लागेका लाञ्छना र प्राप्त उपलब्धिबारे सदनमार्फत जनतालाई स्पष्ट पार्न मौका मिलेको छ । राष्ट्रपतिले समयसमयमा दुवै वा कुनै सदनको अधिवेशन आह्वान गर्ने संवैधानिक व्यवस्था छ । गत पुसमा प्रतिनिधिसभा विघटन गर्ने सरकारको निर्णयअघि प्रतिनिधिसभा र राष्ट्रियसभाका अधिवेशन एकै पटक आह्वान हुँदै आएको थियो । समाजका विभिन्न क्षेत्रमा ख्याति कमाएका प्रबुद्ध समूहको प्रतिनिधित्व रहने ५९ सदस्यीय राष्ट्रियसभाको सातौँ अधिवेशन गत पुस १७ गते प्रारम्भ भई २६ गते अन्त्य भएको हो । एउटा अधिवेशनको समाप्ति र अर्का अधिवेशन प्रारम्भबीचको अवधि छ महिनाभन्दा बढी हुन नहुने संवैधानिक व्यवस्था छ । पछिल्लो पटक गत जेठ ८ गते प्रतिनिधिसभा विघटन भएपछि राष्ट्रियसभाको अधिवेशन बेग्लै आह्वान हुने अवस्था आएको हो । राष्ट्रियसभाका अध्यक्षमा गणेशप्रसाद तिमिल्सिना र उपाध्यक्षमा शशिकला दाहाल छन्। हाल राष्ट्रियसभामा नेकपा (एमाले), नेपाली कांग्रेस, नेकपा (माओवादी केन्द्र) र जसपा नेपालबाट निर्वाचित तथा तीनजना मन्त्रिपरिषद्बाट सिफारिस भई राष्ट्रपतिबाट मनोनीत भएका छन्।। पछिल्लो पटक गत जेठ ६ र १७ गते निर्वाचित डा खिमलाल देवकोटा (वाग्मती, स्वतन्त्र) र दृगनारायण पाण्डे (लुम्बिनी, कांग्रेस) अधिवेशनम नयाँ प्रवेशी छन्। रासस"
असार महिनाका फुर्सदिला किसान,"परासी : समयअघि नै धान रोपेर सकेका पश्चिम नवलपरासीका अधिकांश किसान यतिबेला फुर्सदिला बनेका छन् । विगतका वर्षमा असारको अन्तिम सातासम्म धान रोप्न नपाएका किसान यतिबेला समयमै रोपाइँ सकेपछि फुर्सदिला बनेका हुन् । यहाँका अधिकांश किसानहरुलाई आकाशे पानीको भरमा रोपाई गर्नुपर्ने बाध्यता छ । तर यो वर्ष भने समयमा पानी परेको र सहजै मलखाद पाइएकाले किसानले जेठको अन्तिम साताबाटै रोपाइँ गर्न थालेका थिए । फुर्सदिला बनेका किसान खेतमा जमेको पानी व्यवस्थापन गर्न र अन्य तरकारी खेतीमा लागेका छन् । यसवर्ष समयमा पानी पर्यो । मलखाद पनि समयमा पाइएकाले जेठको अन्तिममा रोपाइँ सकेर बसेका छौं, रामग्राम नगरपालिकाका किसान अमिरुल्लाह अन्सारीले भने। किसाहरुले समयमा धान रोप्न पाएकाले यसवर्ष जिल्लाको उत्पादनमा १५ प्रतिशतले वृद्धि हुने अपेक्षा लिइएको कृषि ज्ञान केन्द्रले जनाएको छ । अहिलेसम्म करिब ९० प्रतिशत रोपाइँ सकिएको कृषि ज्ञान केन्द्रका प्रमुख देबेश मिश्रले बताए । १० प्रतिशत किसानले ढिलो गरी बिउ राखेका कारण अहिले पनि रोपाई गर्दै आएका छन् । अबको एक साताभित्र बाँकी रोपाई पनि सकिने मिश्रको भनाइ छ । समयमा रोपाइ सकेका किसानलाई अबको १२१४ दिनमा गोड्मेल (झारपात फाल्ने) पर्ने चटारो हुन्छ । त्यस समयमा मल नपाइने होकी भन्ने चिन्ता किसालाई छ । धान रोपेको २२ देखि २४ दिनभित्र गोडमेल गर्ने गरिन्छ । विगतका वर्षमा धान रोप्ने र रोपिसकेपछि आवश्यक पर्ने मलखाद नपाउँदा समस्या भयो । यसवर्ष पनि समस्या आउने होकी भन्ने चिन्ता छ । त्यसका लागि सरकारले बेलैमा व्यवस्था गरिदिन पर्यो । प्रतापपुर गाउँपालिकाका किसान नारायण कुर्मीले भने । जिल्लाको धान उत्पादनमा कृषि ज्ञान केन्द्रले विभिन्न कार्यक्रमहरु सञ्चालन गरेको छ । स्मार्ट कृषि गाउँ कार्यक्रमदेखि कृषि यन्त्र वितरण र अन्य कार्यक्रम सञ्चालन गरेकालेपनि किसानहरु थप उत्साहित भएको ज्ञान केन्द्रका प्रमुख मिश्रले बताए । वर्षेधान मात्र हुँदै आएको जिल्लामा नमूनाका रुपमा चैते धान लगाउन प्रयास गरिएको ज्ञान केन्द्रले जनाएको छ । जिल्लाको २९ हजार ९ सय ७५ हेक्टर क्षेत्रफलमा धान खेति हुँदै आएको छ ।"
दुई महिनादेखि बन्द नारायणी अस्पताल शुक्रबारदेखि सुचारु हुने,"वीरगन्ज : कोभिड संक्रमण र निषेधाका कारण वीरगन्जको नारायणी अस्पतालमा दुई महिनादेखि बन्द रहेको जनरल उपचार सेवा (बहिरङग ,शल्यक्रियालगायत ) उपचार सेवा शुक्रबारदेखि फेरि सुचारु हुने भएको छ । नारायणी अस्पताल प्रशासनले बुधबार एक सूचना प्रकाशित गरेर अस्पतालमा बहिरङग (ओपीडी) लगायतका उपचार सेवा असार १८ गते शुक्रबारदेखि सुचारु गरिने जानकारी गराएको हो । कोरोना संक्रमण दर उच्च भएपछि पर्सामा वैशाख १६ गते देखि स्थानीय प्रशासनले निषेधाज्ञा लगाएको थियो । त्यहि दिनदेखि नारायणी अस्पतालमा कोभिड संक्रमितको उपचार र आकस्मिक उपचार बाहेक ओपडीलगायतका अरु सबै सेवा बन्द गरिएको थियो । तर अहिले अस्पतालमा कोरोना संक्रमितको संख्या घट्दै गएकोले स्वास्थ्य सुरक्षाको मापदण्ड र भौतिक दुरी अपनाएर असार १८ गते देखि ओपीडी लगायतका सेवा सुचारु गर्न लागिएको अस्पतालका निमित्त मेसु डाक्टर वीरेन्द्र प्रधानले जानकारी दिए । संक्रमणको जोखिम अझै पनि कायम रहेका कारणले असार १८ गते देखि ओपीडी सेवातर्फ हरेक विभागमा दैनिक २०२० जना मात्र बिरामीको चेकजाच र उपचार गरिने उनले बताए । अर्को निर्णय नभएसम्मका लागि ओपीडी सेवा बिहान ९ बजे देखि बिहान ११ बजे सम्म मात्र संचालन गरिने जानकारी पनि उनले दिए ।वीरगन्जमा दोस्रो लहरको संक्रमण बढ्दै गएपछि नारायणी अस्पतालमा आकस्मिक बाहेक अरु रोगका उपचार सेवा बन्द गरी कोरोना संक्रमितको उपचारका लागि १४५ शैयाको व्यवस्थापन गरिएको थियो । नारायणी अस्पतालमा बुधबार ७ जना मात्र संक्रमित भर्ना छन् । बाँकी १३८ शैया खाली रहेको अस्पतालका कोभिड कोर्डिनेटर डाक्टर उदयनारायण सिंहले जानकारी दिए । उनले भने, अहिले ५ जना एचडियुमा र २ जना आइसियुमा छन् , भेन्टिलेटर पुरै खाली छ। ' डाक्टर सिंहका अनुसार , दोस्रो लहरमा नारायणी अस्पतालमा बुधबारसम्म उपचारका लागि ७ सय ५४ संक्रमित भर्ना भएकोमा ती मध्ये ५७३ जना उपचार पछि निको भइ घर फर्किएका छन् । यस्तै अस्पतालमा उपचारका क्रममा १८१ जना संक्रमितको मृत्यु भएको जानकारी डाक्टर सिंहले दिए । हाल अस्पतालमा ७ जना मात्र संक्रमित उपचाररत रहेको उनले बताए । डाक्टर सिंहले शुक्रबारदेखि शल्यक्रिया , मेडिकल, सर्जिकललगायतका सेवा पनि क्रमीक रुपमा सुचारु गरिने जानकारी दिए । आकस्मिक उपचार , डाइलोसिस , प्रसूति र आकस्मिक शल्यक्रिया सेवा कहिले पनि नरोकिएको भन्दै उनले भने, अब शुक्रबारदेखि अस्पतालका सबै सेवा क्रमीक रुपमा सुचारु गरिनेछ ।' नारायणी अस्पतालमा पर्सा, बारा, रौतहट, सर्लाही, महोत्तरी र मकवानपुरका गरी ५ जिल्लाका बिरामी उपचारका लागि आउने गरेका छन् ।"
नागरिक अगुवा र लेखकसँग विपक्षी पाँच दलको अन्तरक्रिया,"काठमाडौं : विपक्षी पाँच दलले पछिल्लो राजनीतिक घटनाक्रमको विषयमा नागरिक अगुवा र लेखक तथा बुद्धिजीवीसँग अन्तरक्रिया आयोजना गरेका छन्। प्रधानमन्त्री केपी ओलीले चालेका कदम र पछिल्ला गतिविधिको विषयमा नियमितजस्तो अन्तरक्रिया गर्दै आएका पाँच दलले बुधबार नागरिक अगुवा, लेखक तथा बुद्धिजीवीसँग अन्तरक्रियाको आयोजना गरेका हुन्। नयाँ बानेश्वरस्थिति संसद् भवनमा आयोजित अन्तरक्रियामा विपक्षी दलका शीर्ष नेता सहभागी छन्। कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड, एमाले वरिष्ठ नेता माधवकुमार नेपाल, जनता समाजवादी पार्टी (जसपा) अध्यक्ष उपेन्द्र यादवलगायत सहभागी छन्। अन्तरक्रियामा नागरिक अन्दोलनका अगुवा, लेखक तथा बुद्धिजीवी सहभागी छन्।"
विपक्षी गठबन्धनका विद्यार्थीले राष्ट्रपति र प्रधानमन्त्रीको पुत्ला जलाए,"काठमाडौं : विपक्षी गठबन्धनका विद्यार्थी संगठनले काठमाडौंमा राष्ट्रपति विद्यादेवी भण्डारी र प्रधानमन्त्री केपी ओलीको पुत्ला जनाएका छन् । बुधबार विपक्षी गठबन्धन निकट विद्यार्थी संगठनले बबरमहलमा राष्ट्रपति र प्रधानमन्त्रीको पुत्ला जलाएका हुन् । असंवैधानिक ढंगले प्रतिनिधिसभा पटकपटक विघटन भएको भन्दै आन्दोलित भएका नेपाली कांग्रेस, नेकपा माओवादी केन्द्र, नेकपा एमालेको माधवकुमार नेपाल समूह, जनता समाजवादी पार्टी र राष्ट्रिय जनमोर्चाका विद्यार्थी संगठनले प्रदर्शन र पुत्ला जलाएका हुन् । तस्बिर : सुनिता डंगोल"
गण्डकी विश्वविद्यालयको १० वर्षे रणनीतिक कार्ययोजना,"पोखरा : गण्डकी विश्वविद्यालयले १० वर्षे रणनीतिक कार्ययोजना तयार पारेको छ । विज्ञमार्फत विश्वविद्यालयले आउँदो सन् २०३० सम्मका लागि कार्ययोजना तयार पारेको हो । कार्ययोजना तयार गर्ने समितिका संयोजक डा सूर्यबहादुर जिसीले मंगलबार विश्वविद्यालयका कुलपति प्राडा गणेशमान गुरुङले प्रतिवेदन हस्तान्तरण गरेका छन् । पोखरा विश्वविद्यालयका जिसीको संयोजकत्वमा डा उमेशसिंह यादव, डा डमरुप्रसाद पनेरु, इन्जिनियर निर्मल बराल, डा विकास केसी र रेशमलाल पौडेल सदस्य रहेको समितिले कार्ययोजना तयार पारेको हो । सरोवालाहरु, विज्ञहरु लगायतसँग गहन छलफल र परामर्श गरी ४ महिना लगाएर कार्ययोजना तयार पारेको जिसीले सुनाए । संयोजक जिसीका अनुसार रणनीतिक कार्ययोजनामा १० वटा रणनीतिक आवश्यकता औंल्याइएको छ । प्राज्ञिक उत्कृष्टता, शिक्षामा परिवर्तनता, नवप्रवर्तन तथा आवश्यकताका आधारमा प्राज्ञिक कार्यक्रम, उद्यमशीलता र अनुसन्धानलाई प्रवद्र्धन गर्ने संस्कृति, दिगो वित्तीय उपलब्धि, सामाजिक मूल्यका लागि समुदायको संलग्नता, विश्वविद्यालयको छुट्टै पहिचानको विकास, राष्ट्रिय अन्तर्राष्ट्रिय सहकार्य र संगठनको दिगोपनाको विकास लगायत आवश्यकतामा रणनीतिक कार्ययोजनामा जोड दिइएको छ । यो विश्वविद्यालयमा पढेका विद्यार्थी जिम्मेवार, सिर्जनशील र उद्यमशील नागरिक भएर निस्कनुपर्छ, जिसीले भने, उच्च शिक्षाका लागि विदेशकै मुख ताक्ने प्रवृत्तिलाई रोक्न सक्नुपर्छ । उनले विश्वविद्यालय भइसकेपछि अनुसन्धानमा केन्द्रित हुनुपर्ने र अनुसन्धान समाज र राष्ट्रको आवश्यकतामा आधारित हुनुपर्ने बताए । सही योजनाका साथ अघि बढ्यौं भने स्रोतको अभाव हुँदैन, राष्ट्रिय अन्तर्राष्ट्रिय स्तरबाट जुटाउन सकिन्छ, उनले भने, नयाँनयाँ अनुसन्धान गरेर पाटेन्टराइटको रोयल्टीबाट पनि स्रोत जुटाउन सकिन्छ, अन्ततिर त्यस्तो अभ्यास छ । स्रोत जुटाउन सकिने आधारहरु पनि रणनीतिक कार्ययोजनामा समेटिएको जानकारी उनले दिए । समाज र राष्ट्रको आवश्यकतासँग जोडिने गरी योजना बनाएको उनको भनाइ थियो । कार्ययोजना कार्यान्वनको पहिलो समीक्षा ४ वर्ष र त्यसपछि ३३ वर्ष गर्नुपर्ने उक्त समितिको सुझाव छ । त्यसपछि २०३० बाट अर्का रणनीतिक कार्ययोजना बनाउन पनि सुझाइएको छ । गण्डकी प्रदेश सरकारले स्थापना गरेको यो विश्वविद्यालयको कुलपति अरु विश्वविद्यालयमा जस्तो सरकार प्रमुख रहने व्यवस्था छैन । न्यासिक परिषदले नै कुलपति, उपकुलपति लगायत पदाधिकारी छनोट गर्छ । प्रदेश मुख्यमन्त्री संरक्षक मात्रै हुन्छ । बोर्ड अफ ट्रस्टीबाट सञ्चालन हुने भएको हुँदा पनि यो विश्वविद्यालय राजनीतिक हस्तक्षेप मुक्त र साँच्चीकै स्वायत्त रहेको जिसीले बताए । विश्वविद्यालयका उपकुलपति प्राडा नवराज देवकोटाले समितिले दिएको कार्ययोजनालाई प्राथमिक दस्तावेज मानेर अघि बढ्ने प्रतिबद्धता जनाए । उनले त्यसमाथि आन्तरिक छलफल गरी अझै उत्कृष्ट बनाउने पनि सुनाए । विश्वविद्यालयले छिटै ब्याचलर्स इन स्पोर्टस् मेनेजमेन्ट र ब्याचलर्स इन इन्फरमेसन टेक्नोलोजीको पढाइ सुरु गर्न भर्ना खुलाइसकेको विश्वविद्यालयका रजिस्ट्रार कैलाश तिमिल्सिनाले जनाए । प्रमुख प्रशासकीय अधिकृत डोलराज सुवेदीका अनुसार पोखरा ३२ लेखनाथको ज्ञानकुञ्ज विश्वविद्यालयको प्रशासनिक लगायत भवन निर्माण सुरु भइसकेको छ ।"
२८ सय ९२ संक्रमित थपिदा ३५ सय ९७ जना कोरोनामुक्त,काठमाडौं : पछिल्लो २४ घन्टामा थप ३५ सय ९७ जना कोरोना संक्रमणमुक्त भएका छन्। यो सहित नेपालमा कोरोनाबाट निको हुनेको संख्या ५ लाख ९६ हजार १३२ पुगेको छ। यस्तै पछिल्लो २४ घन्टामा २८ सय ९२ जनामा संक्रमण देखिएको छ। विभिन्न प्रयोगशालामा परीक्षण गराएका ११ हजार ५६८ नमूनामा २८ सय ९२ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार बुधबार थप ४१ जनाको कोरोनाबाट मृत्यु भएको छ। यो सहित कोरोनाबाट मृत्यु हुनेको संख्या ९ हजार ११२ पुगेको छ। १७ जिल्लामा ५ सय बढी कोरोनाका सक्रिय संक्रमित रहेका छन्। यस्तै बुधबार उपत्यकामा ५७२ नयाँ संक्रमित थपिएका छन्। कोरोनाको जोखिम कायम रहेकाले अनिवार्य रुपमा स्वास्थ्यका मापदण्ड पालना गर्न मन्त्रालयले अनुरोध गरेको छ।
सार्वजनिक यातायातले लिन थाले तोकेभन्दा बढी भाडा,काठमाडौं : कोरोना महामारी नियन्त्रणका लागि जारी गरिएको निषेधाज्ञाको दुई महिनापछि खुलेका सार्वजनिक यातायातले तोकेभन्दा बढी भाडा लिन थालेका छन् । यातायात व्यवस्था विभागको वेबसाइटमा पछिल्लो भाडा बढेको मिति २०७५ साल असोज ७ गते उल्लेख छ । तीन वर्षअघि समायोजन गरिएको भाडा सूचीअनुसार चार किलोमिटरसम्मको दर रु १४ उल्लेख छ । त्यसपछि भाडा बढेको छैन । गत वर्ष बन्दाबन्दीपछि कोरोना महामारीबाट बच्न सरकारले सिट क्षमताको आधामात्र यात्रु राखेर ५० प्रतिशत बढी भाडा लिन पाउने निर्णय गरेको थियो । यस वर्ष दुईमहिने निषेधाज्ञापछि असार १५ गतेदेखि जोरबिजोर प्रणालीमा सार्वजनिक यातायात खुला गर्दा यस्तो निर्णय भएको तर सार्वजनिक यातायातका परिचालकले डिजेलको भाउ बढेको भन्दै १४ न्यूनतम् भाडाको स्थानमा २५ असुल गर्न थालेका छन् । आफूखुशी ११ भाडा बढाएर लिएको यात्रु मङ्गलबहादुर तामाङले गुनासो गर्नुभयो । गौशालाबाट रत्नपार्क झर्दा १४ भाडा लिनुपर्नेमा बढेको छ भन्दै २५ लिएको उनले सुनाए। यसअघि नेपाल यातायात व्यवसायी राष्ट्रिय महासङ्घले भाडा बढाउन सरकारसँग माग गरेको थियो । तीन वर्षअघि डिजेलको मूल्य १०१ हुँदा भाडा समायोजन भएको थियो । यसअघि तेलको भाउ घट्दा सार्वजनिक यातायातको भाडा घटेको छैन । महासङ्घका अध्यक्ष योगेन्द्रनाथ कर्माचार्य भने विसं २०६९ देखि सार्वजनिक यातायातको भाडा समायोजन नभएको दाबी गरे। महासङ्घको मागअनुसार विभागका महानिर्देशकले भाडा समायोजन हुनुपर्ने निर्णय गरी भौतिक पूर्वाधार तथा यातायात मन्त्रीकामा पेश भएको छ । सरकारले समायोजन नगरे व्यवसायीले गरेको गृहकार्यका आधारमा महासङ्घले बढेको घोषणा गर्ने अध्यक्ष कर्माचार्य बताए। रासस
कमिसनमा ठेक्का पार्न पटकपटक बोलपत्र संशोधन,"जनकपुरधाम : धनुषाको औरही गाउँपालिकाले चाहेजति कमिशन लिएर भनेकै ठेकेदारलाई ठेक्का पार्न एउटै बोलपत्र तीन पटक संशोधन गरेको छ। औरही गाउँपालिकाको २ देउरी परवाहास्थित १५ शैय्याको प्राथमिक स्वास्थ्य चौकी निर्माणका लागि आह्वान भएको बोलपत्र नियम विपरित पटकपटक संशोधन भएको हो। २०७७ पुष २९ गते प्रथम पटक बोलपत्र (टेन्डर) आह्वानको सूचना प्रकाशित भयो। सूचनाकै आधारमा त्यसलाई अन्तिम समय विभिन्न ११ निर्माण कम्पनीले टेण्डर प्रक्रिया पुर्याएर आवेदन भरे तर अन्तिम समयमा आएर रद्द गरियो। दोश्रो पटक २०७८ वैशाख १७ गते पुनः दोश्रो पटक सूचना प्रकाशिन भयो। दोश्रो पटक ११ कम्पनीले कबोलपत्र भरे। कबोलपत्र भरिसकेपछि पुनः खुल्ने समय भन्दा केहि समय मात्र अगाडि पुनः टेन्डरको समय थपेर थप मापदण्ड थपेर अर्को सूचना प्रकाशन गरियो। यसरी लगातार चाहेकै व्यक्ति र चाहेजति कमिशनको चक्करमा तीन पटकसम्म बोलपत्र परिवर्तन गर्नुले निर्माण कम्पनी आक्रोशित भएका छन्। उनीहरुले गाउँपालिका अध्यक्ष ब्रहमदेव यादव र प्रमुख प्रशासकीय अधिकृत सुबोध ठाकुर कमिसनको खेलमा आफूले चाहेकै कम्पनीलाई ठेक्का दिनका लागि टेन्टरको मापदण्ड पटकपटक संशोधन गरेको अरोप लगाए । बोलपत्रमा गल्ती नै गल्ती औरही गाउँपालिकाले बोलपत्र आह्वान गर्दा औरही गाउँपालिका हुनुपर्नेमा औरही नगरपालिका लेखिएको छ। नगरपालिकाको नाममा कुनै खाता नरहे पनि नम्बरसहित उल्लेख गरिनु अर्को गल्ती हो। नियमावली अनुसार एक पटक कबोलपत्रको सूचना प्रकाशन पश्चात आवेदन लिइसकेपछि मापदण्ड संशोधन गर्ने व्यवस्था छैन। तर पालिकाले दोश्रो पटक प्रकाशित सूचनालाई पटकपटक संसोधन गरेर थप पाँचवटा निर्माण कम्पनीहरुको आवेदन स्वीकार गरेको छ। सूचना संसोधन गरेर लुम्बिनी जिएनएनजेभी, समान्तर बाबु जेभी, खानी अर्घाखाँची जेभी, रबिना निलगिरी आर्दश जेभी र विकास टिडीआर बिएनबी जेभीसहित पाँचवटा निर्माण कम्पनीको आवेदन बुझेको छ। यी नै पाँच मध्येबाट एकसँग कमिशन मिलान गरी गाउँपालिका अध्यक्ष यादव र प्रमुख प्रशासकीय अधिकृत ठाकुरले ठेक्का दिन लागेको नेपाल निर्माण व्यवसायी महासंघका महासचिव रोशन दाहालको आरोप छ। उनले नियम विपरित आफनो मनपर्दी ढङ्गले टेन्डर पक्रिया अगाडि बढाउन लागेको भन्दै विज्ञप्ती जारी गर्दै पक्रिया तत्काल स्थगित गर्न माग गरेको छ। महासंघ प्रदेश २ का अध्यक्ष सुरेन्द्रप्रसाद चौधरी (मुन्ना चौधरी), संघ धनुषाका अध्यक्ष अशोककुमार चौधरीले समेत गाउँपालिकाको कानुनी नियमको धज्जी उडाएको भन्दै कानुनी लडाइँ लड्न निर्माण व्यवसायीलाई सुझाव दिँदै समर्थन सहितको विज्ञप्ति निकालेको छ।"
नबिल बैंकद्वारा 'नबिल दिगो बैंकिङ'को घोषणा,"काठमाडौं : नबिल बैंकले नबिल दिगो बैंकिङ स्थापनाको घोषणा गरेको छ । बैंकले मंगलबार एक भर्चुअल कार्यक्रममार्फत सो घोषणा गरेको हो । नबिल दिगो बैंकिङको माध्यमबाट बैंकले अहिलेसम्म बैंकिङ कारोबार नगरेकालाई वित्तीय पहुँच प्रदान गर्दै देशको सबैभन्दा दुर्गम स्थानमा उद्यमशिलतालाई प्रवद्र्धन गर्ने उद्देश्य लिएको छ। संयुक्त राष्ट्र संघको दिगो विकास लक्ष्यअनुरुप नबिल दिगो बैंकिङले भौगोलिक, जनसांख्यिकीय र आर्थिक स्तरसम्म गएर सुदृढ नेपालको लागि स्थायी लघुउद्यम सिर्जना गर्न सुविधा प्रदान गर्ने भएको छ । बैंकका अध्यक्ष उपेन्द्रप्रसाद पौड्यालले भने, समग्र बैंकिङ क्षेत्रले लाखौंको जीवनलाई छुने र सबै पक्षमा सकारात्मक प्रभाव ल्याउन सक्षम भएको छ । वर्षौंको दौडान, हामी साथ साथै अर्थव्यवस्थाको आकार, व्यक्तिको जीवन र व्यवसायको प्रगति भएको छ । हामीले मानिस, वातावरण, समुदाय, राष्ट्रिय अर्थव्यवस्था र पूरै देशको जीवनमा पार्ने प्रभावहरूको बारेमा सचेत रहन आवश्यक छ । तसर्थ, नबिल बैंकले दिगो बैंकिङ विभाग स्थापना गरेको छ । हामी नाफा अधिकतमतामा मात्र केन्द्रित नरही अधिकतम एकीकृत मूल्यमा केन्द्रित छौं जसले वित्तीय, सामाजिक र आर्थिक मूल्यलाई जोड्दछ । यसका साथ हामी लगानी गर्ने कम्पनीहरूमा पर्ने असर, समाज र समग्र इकोसिस्टममा विचार गर्नेछौं । ग्रामीण र वित्तीय पहुँच न्यून भएका वर्गका लागि बैंकले नबिल किसान कर्जा र नबिल उद्यमशील कर्जा नामक दुईवटा उत्पादन ल्याएको छ । यी उत्पादन देश व्यापी रुपमा सबै शाखामा ल्याइएता पनि बैंकले सुरुमा छानिएका १७ वटा ग्रामीण शाखामा ग्रामीण नेपालमा दीर्घकालीन प्रभाव पार्न दिगो क्रियाकलापमा केन्द्रित भएको जनाएको छ । आफ्ना दिगो प्राथमिकतातर्फ कार्य गर्दै बैंकले प्राविधिक शिक्षा र व्यावसायिक प्रशिक्षण परिषद् (सिटिईभिटी) का साथ समझौता पत्रमा पनि हस्ताक्षर गरेको छ । बैंकले यस समझौता मार्फत देशभरिका सिटिईभिटी पास गरेका र योसँग सम्बद्ध व्यक्तिहरूलाई आफ्नो दिगो तथा अन्य लघूवित्तवञ्चित क्षेत्रका उत्पादनहरू प्रदान गर्नुपर्नेछ । सम्झौता पत्रमा बैंकका प्रमुख कार्यकारी अधिकृत अनिल केशरी शाह र सिटिईभिटीका सदस्य सचिव जीवनारायण काफ्लेले हस्ताक्षर गरेका छन् ।"
गण्डकी विश्वविद्यालयको १० वर्षे रणनीतिक कार्ययोजना,"पोखरा : गण्डकी विश्वविद्यालयले १० वर्षे रणनीतिक कार्ययोजना तयार पारेको छ । विज्ञमार्फत विश्वविद्यालयले आउँदो सन् २०३० सम्मका लागि कार्ययोजना तयार पारेको हो । कार्ययोजना तयार गर्ने समितिका संयोजक डा सूर्यबहादुर जिसीले मंगलबार विश्वविद्यालयका कुलपति प्राडा गणेशमान गुरुङले प्रतिवेदन हस्तान्तरण गरेका छन् । पोखरा विश्वविद्यालयका जिसीको संयोजकत्वमा डा उमेशसिंह यादव, डा डमरुप्रसाद पनेरु, इन्जिनियर निर्मल बराल, डा विकास केसी र रेशमलाल पौडेल सदस्य रहेको समितिले कार्ययोजना तयार पारेको हो । सरोवाला, विज्ञ लगायतसँग गहन छलफल र परामर्श गरी ४ महिना लगाएर कार्ययोजना तयार पारेको जिसीले सुनाए । संयोजक जिसीका अनुसार रणनीतिक कार्ययोजनामा १० वटा रणनीतिक आवश्यकता औंल्याइएको छ । प्राज्ञिक उत्कृष्टता, शिक्षामा परिवर्तनता, नवप्रवर्तन तथा आवश्यकताका आधारमा प्राज्ञिक कार्यक्रम, उद्यमशीलता र अनुसन्धानलाई प्रवद्र्धन गर्ने संस्कृति, दिगो वित्तीय उपलब्धि, सामाजिक मूल्यका लागि समुदायको संलग्नता, विश्वविद्यालयको छुट्टै पहिचानको विकास, राष्ट्रिय अन्तर्राष्ट्रिय सहकार्य र संगठनको दिगोपनाको विकास लगायत आवश्यकतामा रणनीतिक कार्ययोजनामा जोड दिइएको छ । यो विश्वविद्यालयमा पढेका विद्यार्थी जिम्मेवार, सिर्जनशील र उद्यमशील नागरिक भएर निस्कनुपर्छ, जिसीले भने, उच्च शिक्षाका लागि विदेशकै मुख ताक्ने प्रवृत्तिलाई रोक्न सक्नुपर्छ । उनले विश्वविद्यालय भइसकेपछि अनुसन्धानमा केन्द्रित हुनुपर्ने र अनुसन्धान समाज र राष्ट्रको आवश्यकतामा आधारित हुनुपर्ने बताए । सही योजनाका साथ अघि बढ्यौं भने स्रोतको अभाव हुँदैन, राष्ट्रिय अन्तर्राष्ट्रिय स्तरबाट जुटाउन सकिन्छ, उनले भने,नयाँनयाँ अनुसन्धान गरेर पाटेन्टराइटको रोयल्टीबाट पनि स्रोत जुटाउन सकिन्छ, अन्ततिर त्यस्तो अभ्यास छ । स्रोत जुटाउन सकिने आधारहरु पनि रणनीतिक कार्ययोजनामा समेटिएको जानकारी उनले दिए । समाज र राष्ट्रको आवश्यकतासँग जोडिने गरी योजना बनाएको उनको भनाइ थियो । कार्ययोजना कार्यान्वनको पहिलो समीक्षा ४ वर्ष र त्यसपछि ३३ वर्ष गर्नुपर्ने उक्त समितिको सुझाव छ । त्यसपछि २०३० बाट अर्काे रणनीतिक कार्ययोजना बनाउन पनि सुझाइएको छ । गण्डकी प्रदेश सरकारले स्थापना गरेको यो विश्वविद्यालयको कुलपति अरु विश्वविद्यालयमा जस्तो सरकार प्रमुख रहने व्यवस्था छैन । न्यासिक परिषदले नै कुलपति, उपकुलपति लगायत पदाधिकारी छनोट गर्छ । प्रदेश मुख्यमन्त्री संरक्षक मात्रै हुन्छ । बोर्ड अफ ट्रस्टीबाट सञ्चालन हुने भएको हुँदा पनि यो विश्वविद्यालय राजनीतिक हस्तक्षेप मुक्त र साँच्चीकै स्वायत्त रहेको जिसीले बताए । विश्वविद्यालयका उपकुलपति प्राडा नवराज देवकोटाले समितिले दिएको कार्ययोजनालाई प्राथमिक दस्तावेज मानेर अघि बढ्ने प्रतिबद्धता जनाए । उनले त्यसमाथि आन्तरिक छलफल गरी अझै उत्कृष्ट बनाउने पनि सुनाए । विश्वविद्यालयले छिटै स्पोर्टस् मेनेजमेन्ट र सूचना प्रविधिमा स्नातक तहको पढाइ सुरु गर्दैछ । पोखरा ३२ लेखनाथको ज्ञानकुञ्ज विश्वविद्यालयको प्रशासनिक लगायत भवन निर्माण सुरु भइसकेको छ ।"
बाल्यकालको तस्बिरले भाइरल सारा,"मुम्बई : बलिउड अभिनेत्री सारा अली खान सुन्दर नायिकामध्येमा पर्दछिन्। सुन्दर मुहारसँगै अभिनयका कारण पनि सारा अली खान चर्चामा आउने गरेकी छन्। साराको सुन्दरता र अभिनयले धेरैलाई मोहित पनि पारेको छ। पछिल्लो समय भने सारा अलि खान भिन्न कारणले चर्चामा आएकी छन्। उनको बाल्यकालको एउटा तस्बिर सामाजिक सञ्जालमा भाइरल भइरहेको छ। उनको फुपू सबा अली खानले साराको बाल्यकालको एउटा तस्बिर सामाजिक सञ्जाल इन्टाग्राममा सेयर गरेकी थिइन्। उक्त तस्बिरमा साराको चञ्चले स्वभाव देखिन्छ। साराको बाल्यकालको यो तस्बिर सामाजिक सञ्जालमा निकै भाइरल भइरहेको छ। धेरैले साराको चञ्चले स्वभावको प्रशंसा पनि गरेका छन्। साराको बाल्यकालको यादहरूलाई सामाजिक सञ्जालमार्फत सेयर गरेकोमा धन्यवाद पनि दिएका छन्। तस्बिरमा साराले सेतो रङको टप लगाएकी छन्। उनले फोटो खिच्ने क्रममा आफ्नो जिब्रो बाहिर निकालेकी थिइन्। सबाले तस्बिर सेयर गर्दै लेखेकी छन्, जब मैले सारा स्माइल भनें, साराले तत्कालै आफ्नो जिब्रो निकालेर गज्जबको पोज दिइन्। मैले पनि राम्रै तस्बिर खिचेछु।"
कङ्गोमा शान्ति सैनिकप्रति सकारात्मक भावना,काठमाडौं : नेपाली शान्ति सैनिकले कङ्गोको बुदनास्थित शारी नदीमाथिको पुल मर्मत गरेको छ। कङ्गोमा तैनाथ नं २४ फिल्ड गुल्म (इञ्जीनियर्स) ले लामो समयदेखि जीर्ण भएर आवागमनमा अप्ठेरो भइरहेको शारी नदीमाथिको पुलको मर्मत गरी सञ्चालनमा ल्याएको हो। सैनिक जनसम्पर्क तथा सूचना निर्देशनालयका अनुसार पुल मर्मतपछि स्थानीयवासी र सुरक्षा फौजलाई आफना काम र हर्कतका लागि आवतजावत गर्न सहज भएको छ। मर्मतपछि त्यहाँ संयुक्त राष्ट्रसङ्घका महासचिवका विशेष प्रतिनिधि एवं त्यहाँ तैनाथ मिसनका उपप्रमुख खासिम देग्नेले सो पुल स्थानीय सरकारलाई हस्तान्तरण गरेका हुन्। सो अवसरमा उनले नेपाली सेनाले शान्ति स्थापना कार्यमा पुर्याएको योगदानको मुक्तकण्ठले प्रशंसा गरेको बताइएको छ। जीर्ण पुलको फाइदा उठाउँदै हतियारधारी समूहले स्थानीय बासिन्दालाई बेलाबेलामा दुःख दिने गरेकामा पुल मर्मतपछि सुरक्षा फौज परिचालन र आवतजावत गर्न सहज भएपछि नागरिकले सुरक्षित महसुस गरेको जानकारी दिइएको छ। पुल सञ्चालनमा आएसँगै व्यापारिक केन्द्र बुनियाँसँगको व्यापारमा समेत सकारात्मक प्रभाव परेको छ। पुलमा दोहोरो आवतजावतसँगै नेपाली शान्ति सैनिकप्रति स्थानीयबासीमा अझ बढी सकारात्मक भावना पैदा भएको सेनाले विश्वास गरेको छ। रासस
स्याङ्जामा १० दिन थपियो निषेधाज्ञा,"स्याङजा : स्याङजा प्रशासनले जनजीवनलाई सहज बनाउँदै असार २५ गतेसम्म जिल्लाभर निषेधाज्ञा थप गरेको छ। प्रमुख जिल्ला अधिकारी दिपकराज नेपालले आदेशजारी गर्दै फेरि १० दिन निषेधाज्ञा लम्ब्याइएको जनाए। यसअघि जारी निषेधाज्ञा मंगलबार (गएको) मध्यरातबाट सकिएको छ। कोरोना संक्रमणमा चेनब्रेक नभएको भन्दै सङ्कट व्यवस्थापन केन्द्र र जिल्ला सुरक्षा समितिका बैठकले निषेधाज्ञा जारी राख्ने निर्णय भएको आदेशमा उल्लेख छन्। निषेधाज्ञाका समयमा औषधि उपचार, खाद्य वस्तु तथा अत्यावश्यक वस्तु खरिद गर्न बाहेक अनावश्यक हिँडडुल गर्न नगर्न सुझाव दिइएको छ। अघिल्लो पटक भन्दा सहज बनाउने निषेधाज्ञा जारी गरिएको छ। खाद्यान्नलगायतका पसल बिहान ५ देखि साझ ६ बजेसम्म स्वास्थ्य मापदण्ड पुरागरी खोल्न पाइने भएको छ। तर, सिनेमा हल, पार्टी प्यालेस, होटल, रेष्टुरेन्ट, नाचघर, क्लब, फुटसल, जिमखाना, ब्यूटी पार्लर, सैलुन, फुटपाथ पसल, सेमीनार, गोष्ठी, तालिम, सभा, सम्मेलन, मानिस जम्माभई भीड बढाउने कामलाई भने रोक लगाइएको छ। यसैगरी निजी तथा सार्वजनिक सवारी साधनहरु जोर विजोरको गतेका आधारमा ५० प्रतिशत यात्रु राखेर स्वास्थ्य मापदण्ड पुरागरी सञ्चालन गर्न सकिने भएको छ। मठ, मन्दिर तथा बिभिन्न धार्मिक कार्य वा विहेवारीमा १५ जना भन्दा बढी सहभागी हुन पाइने छैन। सरकारी कार्यालय, सहकारी तथा गैरसरकारी संस्था, बैंक तथा बित्तिय संस्थाका सेवाहरु स्वास्थ्य मापदण्ड पूर्णरुपमा पालना गरी संचालन गर्न पाउने भएका छन्। तर, सबैले स्वास्थ्य सुरक्षा मापदण्ड अनिवार्य प्रयोग गर्नुपर्नेछ। सङ्क्रामक रोग ऐन २०२० र स्थानीय प्रशासन ऐन २०२८ अनुरुप जिल्लाभर असार २५ गते रातिसम्म निषेधाज्ञा जारी भएकाले उल्लंघन गर्नेलाई कानुन बमोजिम कारवाही गरिने जनाइएको छ। कोरोनाको दोस्रो चरणमा स्याङजामा संक्रमितको संख्या ३ हजार दुई सय ४६ जना पुगेको छ। ती मध्ये ९६ जनाको मृत्यु भयो भने २ सय ३२ जना सक्रिय संक्रमित छन्।"
"बालुवाटारमा एमाले बैठक, नेपाल पक्ष गएन",काठमाडौं : नेकपा एमालेको दशौं राष्ट्रिय महाधिवेशन आयोजक कमिटी बैठक सुरु भएको छ । प्रधानमन्त्रीको सरकारी निवास बालुवाटारमा जारी बैठकबाट दशौं राष्ट्रिय महाधिवेशन आयोजक कमिटी खारेज गरी केन्द्रीय कमिटी बैठक कायम गर्ने तयारी गरेको छ। यसअघि मंगलबार बसेको एमाले स्थायी समिति बैठकले पार्टीलाई जेठ २ को संरचनामा फर्काउने निर्णय गरेको थियो । सोही निर्णयलाई महाधिवेशन आयोजक कमिटीले अनुमोदन गर्ने भएको हो। बैठकमा वरिष्ठ नेताद्वय माधवकुमार नेपाल र झलनाथ खनालसहित ११ जनालाई बोलाइएको छैन । गएको २८ फागुनमा अध्यक्ष केपी शर्मा ओलीले नवौं महाधिवेशनबाट निर्वाचित नेतृत्व खारेज गरी दशौं राष्ट्रिय महाधिवेशन आयोजक कमिटी गठन गरेका थिए ।
कोरोनाका कारण उत्तर कोरिया ठुलो संकटमा !,प्योङयाङ : कोरोना महामारीका कारण उत्तर कोरियामा ठुलो संकट निम्तिएको छ। सर्वोच्च नेता किम जोङउनले उच्च अधिकारीलाई सम्बोधन गर्ने क्रममा यस्तो बताएको उत्तर कोरियाली सरकार नियन्त्रित सञ्चार माध्यमले जनाएका छन्। तर कस्तो संकट हो त्यसबारे भने खुलाइएको छैन। यसअघि उत्तर कोरियामा कोरोनाको प्रभाव नभएको दाबी गरिँदै आइएको थियो। उसले छिमेकी मुलुकसँगको नाका बन्द गरेकाले आफ्नो मुलुकमा कोरोना संक्रमित नरहेको बताउँदै आएको थियो। नाका बन्द भएसँगै पछिल्लो समय मुलुकमा भोकमरी सुरु भएको र मुलुकको अर्थतन्त्र निकै खराब भएको बताइएको छ। बीबीसी समाचारका अनुसार यसअघि नेता किमले खाद्य संकट हुन सक्ने भन्दै आफ्ना नागरिकलाई सचेत रहन आग्रह गरेका थिए। यस्तै केही दिनअघि सरकारी टेलिभिजनमार्फत् एक नागरिकले किमको अप्रत्याशित खस्कदो स्वास्थ्य अवस्थाका बारे चिन्ता व्यक्त गरेको रिपोर्ट सार्वजनिक गरेको थियो। किमले नेताहरूलाई के भनेका थिए ? उत्तर कोरियाली सर्वोच्च नेता किमले बैठकमा बोलाएर उच्च अधिकारी तथा नेताहरूसँग असन्तुष्टि व्यक्त गरेका थिए। नेताहरूले महामारीको संक्रमणकालिन अवस्थालाई बेवास्ता गरेको बताएका थिए। उनले नागरिकहरूको सुरक्षा तथा राष्ट्रको सुरक्षामा खतरा निम्तिने अवस्था हुँदा ती अधिकारी र नेताहरूले विशिष्ट कार्य गर्न नसकेको बताएका हुन्।
"दुर्गममा कोरोना संक्रमण फैलिदो, तमानखोलाका पाँचजना स्वास्थ्यकर्मीमा संक्रमण","बागलुङ : जिल्लाको सबै भन्दा दुर्गम मानिने तमानखोला गाउँपालिकामा फेरि कोरोना संक्रमणको बढेको छ । दोस्रो भेरियन्टको तीब्र लहर चले पनि दुई साता अगाडि सम्म शून्य संक्रमित भएको तमानखोलामा पछिल्लो एक सातामै सक्रिय संक्रमितको संख्या ४५ पुगेको छ । एकै पटक स्वास्थ्यकर्मीसहित ठूलो संख्यामा संक्रमित थपिएपछि कोरोना संक्रमित र अन्य स्थानीय सेवाग्राहीको उपचारमा समस्या देखिएको छ । गाउँपालिकामा अहिले ४५ सक्रिय संक्रमित रहेको गाउँपालिकाका स्वास्थ्य शाखा संयोजक तिलबहादुर छन्त्यालले बताए । गाउँपालिकाका पाँचजना स्वास्थ्यकर्मी, एक कार्यालय सहयोगी समेत संक्रमित भएर होम आइसोलेशनमा रहेको छन्त्यालले जानकारी दिए। सिमित जनशक्ति भएको पालिकामा एकै पटक पाँच स्वास्थ्यकर्मी संक्रमित हुँदा कन्ट्रयाक टेसिङ र उपचारमा समस्या आएको पालिकाले जनाएको छ । सिमित स्वास्थ्यकर्मी थियौँ, त्यसमध्ये पाँचजनाको कोभिड पोजेटिभ आएर होम आइसोलेशनमा हुनुहुन्छ, उहाँहरु नै कन्ट्रयाक ट्रेसिङलगायत अन्य कार्यमा संलग्न हुनुहुन्थ्यो, उहाँहरु संक्रमित भएपछि विभिन्न वडाका स्वास्थ्य चौकीबाट स्वास्थ्यकर्मी लिएर काम गरिरहेका छौं, स्वास्थ्य शाखा संयोजक छन्त्यालले भने, अहिले त जसोतसो व्यवस्थापनमा जुटेका छौँ, संक्रमित थपिँदै गए समस्या पर्ने देखिन्छ । स्वास्थ्यकर्मी संक्रमित बनेपछि वडाका स्वास्थ्य चौकीबाट स्वास्थ्यकर्मीलाई झिकाएर कोरोना नियन्त्रणमा जुट्दा अन्य बिरामीको उपचारमा समेत समस्या देखिएको छ । संक्रमितमध्ये अधिकांश बोङ्गादोभान बजारका छन् । बोङ्गादोभान बजार गाउँपालिकाको केन्द्र समेत भएको र नागरिकहरुको आवतआवत बढी हुने भएको हुँदा संक्रमण फैलिएको छ । ४५ जना मध्ये एक जना वडा नम्बर ४ लामेला र अन्य ४४ जना बोङ्गादोभान बजारको रहेको छन्त्यालले बताए । कोरोना संक्रमणको दर पुनः बढ्न थालेपछि बोङ्गादोभान बजार एक साताको लागि बन्द गरिएको छ । बजारका होटल व्यवसाय बन्द गरे पनि गाउँपालिकाका कार्यालय र बैंक भने संचालनमा रहेको उनको भनाई छ । असार मसान्त नजिकिए सँगै योजानका भुक्तानी गर्नु पर्ने हुँदा बैंक तथा कार्यालय खुल्ला रहेको छन्त्यालले बताए । संक्रमणको दर ह्वात्तै बढेको छ, संक्रमण नियन्त्रण गर्न बजार क्षेत्र बन्द गरिएको छ, तर बैंक भने खुल्लै छ, असार मसान्त लाग्न थाल्यो, योजनाको भुक्तानीहरु गर्नु पर्ने भएकाले थप संक्रमण फैलिने जोखिम छ, तर पनि व्यवस्थित गराउने प्रयासमा छौँ, छन्त्यालले भने, यो बेला सबै बन्द गरेर नियन्त्रणमा जुट्नु पर्ने हो तर समय पनि त्यस्तै भयो । स्वास्थ्य संयोजक छन्त्यालले सिकिस्त बिरामी परेपछि मात्रै नागरिकहरु परीक्षण गर्न आउँदा संक्रमितको संख्या बढ्न थालेको बताए । खासगरी नागरिकहरुको लापराहीका कारण संक्रमण बढ्न थालेको हो, उहाँहरुले सरकारले निर्देश गरेको स्वास्थ्य मापदण्डलाई पालना नगर्नु, स्वास्थ्यमा जटिल समस्या नआँदासम्म घरमै बस्ने गर्दा संक्रमण फैलिन थालेको हो, सबैले समयमै स्वास्थ्य परीक्षण र सजगता अपनाउन सके संक्रमण नियन्त्रण गर्न सहज हुने थियो उनले भने, अहिले थोरै संक्रमित छौँ तरपनि हामी निरन्तर संक्रमण नियन्त्रणमा लागिरहेका छौँ । संक्रमित मध्ये ५ जना बोङ्गादोभान स्वास्थ्यचौकीमा, एकजना पोखरा र अन्य होम आइसोलेशनमा छन् । बोङ्गादोभान स्वास्थ्यचौकीमा उपचाररत ५ जना मध्ये तीन जनलाई अक्सिजन सहायता दिएर राखिएको छ ।"
प्रतिनिधिसभा विघटन संसदीय शासन प्रणालीमाथिको प्रहार : सभामुख सापकोटा,"काठमाडौं : सभामुख अग्नि सापकोटाले प्रतिनिधि सभामाथिको पटक पटकको हमलाले संसद र संसदीय शासन प्रणालीमाथि नै प्रहारको आशंका उत्पन्न भएको बताएका छन्। संसद दिवस का अवसरमा शुभकामना दिँदै उनले चौतर्फी संकट बेहोरिरहेको उल्लेख गरेका छन्। यस वर्ष संसद दिवस मनाउँदै गर्दा हामीले चौतर्फी संकट बेहोरिरहेका छौं। कोभिड संकट जारी रहँदा यस बीचमा संघीय संसद, प्रतिनिधि सभाको दोस्रो पटक असंवैधानिक विघटन गरिएको अवस्था छ। गहिरिंदो राजनीतिक संकटका बीच हामी मौसमजन्य विपत्तिको पनि सामना गरिरहेका छौं।जारी सन्देशमा सापकोटाले भनेका छन्, संविधान सभामार्फत् जनताका प्रतिनिधिले बनाएको संविधानको कार्यान्वयनको क्रममा प्रतिनिधि सभामाथिको पटक पटकको हमलाले संसद र संसदीय शासन प्रणालीमाथि नै प्रहारको आशंका उत्पन्न भएको छ। उनले संसदलाई जीवन्त र जनमुखी बनाई लोकतन्त्रको विकास, विस्तार र सुदृढीकरण गरी लोकतन्त्रको लाभलाई जनस्तरसम्म पुर्याउनु आजको आवश्यकता भएको बताएका छन्। संघ, प्रदेश र स्थानीय तहमा संसदीय अभ्यासलाई प्रभावकारी बनाउने दिशामा अघि बढ्नुपर्ने बताएका छन्। दिवसले संघीय संसद सदस्य, संविधानसभाका सदस्य, पूर्व सांसद, राष्ट्रसेवक कर्मचारीलगायत सबैमा संवैधानिक सर्वोच्चता र लोकतन्त्रको रक्षाका लागि एकजुट हुन प्रेरणा मिल्ने उनको विश्वास छ।"
प्रतिनिधिसभा विघटन मुद्दा : सरकारी पक्षबाट ककसले गर्दैछन् बहस ?,"काठमाडौं : प्रतिनिधिसमा विघटनसम्बन्धी रिट निवेदनमा बुधबार पनि सरकारकी पक्षकै तर्फबाट बहस हुनेछ । सोमबारदेखि महान्यायाधिवक्ता रमेश बडालले सरकारी पक्षको नेतृत्व सरकारी पक्षको बहस प्रारम्भ गरेका हुन्। प्रधानन्यायाधीश चोलेन्द्रशम्शेर जबरा, वरिष्ठतम न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईको संवैधानिक इजलासमा आज सहन्यायाधिवक्ता गोपालप्रसाद रिजालले १५ मिनेट बसह गर्नेछन् । उनले एकपटक विश्वासको मत लिन सक्दिन भनेपछि पुन प्रधानमन्त्रीका दावी गर्न मिल्ने नमिल्ने र प्रधानमन्त्रीको दुरासय रहे नरहेको विषयमा व्याख्या गर्नेछन्। सरकारी पक्षबाटै सहन्यायाधिवक्ता सञ्जीवराज रेग्मीले ३० मिनेट बहस गर्नेछन्। उनले प्रतिनिधिसभा विघटनसम्बन्धमा यसभन्दा अगाडि भएका आदेशमा भएको व्याख्या र प्रस्तुत विवादमा त्यसको सान्दर्भिकता प्रस्तुत गर्नेछन्। अर्का सहन्यायाधिवक्ता लोकराज पराजुलीले राष्ट्रपतिको दावीमा विश्वास प्राप्त हुने आधारका बारेमा राष्ट्रपतिले मूल्याङ्कन गर्ने विषयमा १५ मिनेट बहस गर्न्छन् । त्यस्तै, सहन्यायाधिवक्ता खेमराज्ञ ज्ञवालीले राष्ट्रपतिको अधिकारको विषयमा १० मिनेट बहस गर्नेछन्। अर्का सहन्यायाधविक्ता उदपप्रसाद पुडासैनीले विधिशास्त्रीय दृष्टिले विघटनसम्बन्धी निर्णयको विवेचनाका विषयमा १० मिनेट र उपन्यायाधिवक्ता दशरथ पङ्गेनीले सरकार गठनका लागि धारा ७६ ले गरेका व्याख्या र भएका अभ्यासका साथै राजनीतिक घटनाक्रमको विश्लेषण गर्नेछन्। सरकारी पक्षलाई १५ घण्टा समय दिइएको थियो । त्यसमा महान्यायाधविक्ता बडालले करिब तीनघण्टा २० मिनेट लिइसकेका छन् । मङ्गलबार सरकारी पक्षबाट नायव महान्यायाधिवक्ता पद्मप्रसाद पाण्डे, विश्वराज कोइराला, टेकबहादुर घिमिर र श्यामकुमार भट्टराइले बहस गरेका थिए। महान्यायाधिवक्ता बडालसहित सरकारी पक्षबाट ११ जनाले बहस गर्ने तय भएको थियो । त्यसमध्ये आज छ जनाको बहस हुनेछ । सरकारी पक्षले राष्ट्रपतिको निर्णय र प्रतिनिधिसभा विघटन संविधानसम्मत रहेको तर्क राखेका थिए। महान्यायाधिवक्तासहित महान्यायधिवक्ता कार्यालयको बहस सकिएपछि प्रधानमन्त्रीका नीजि कानुन व्यवसायीको बहस सुरु हुनेछ । आइतबार रिट निवेदक नेपाली कांग्रेसका सभापति शेरबहादुर देउवासहित १४६ सांसदले दायर गरेको रिट निवेदनमाथि सुनुवाइ सकिएको थियो । निवेदक पक्षलाई १२ घण्टाको समय दिइएको थियो । उक्त समयमा रिट निवेदकका तर्फबाट ३६ कानून व्यवसायीले बहस गरेका थिए। निवेदक पक्षका कानून व्यवासयीले बहुमत सांसद पक्षमा रहेको जिकिर गर्दै नेपाली कांग्रेस सभापति शेरबहादुर देउवालाई प्रधानमन्त्री नियुक्त गर्नुपर्ने माग गरेका छन् । सरकारी पक्षको बहसपछि सभामुखका कानून व्यावसायीले एक घण्टाको सयम पाउनेछन् । त्यसपछि निवेदक पक्षले जवाफ दिनेछन् । जवाफ सकिएपछि अदालतको सहयोगी (एमीकस क्युरी) को बहस हुनेछ । त्यसपछि फैसला हुनेछ । सोही फैसलालाई राखेर प्रतिनिधिसभा विघटनसम्बन्धी मुद्दाको सुनुवाइ गरिन्छ । उक्त विवादमा ३० वटै रिट निवेदन परेका थिए । गत जेठ ८ गते मन्त्रिपरिषद्को सिफारिसमा प्रतिनिधिसभा विघटन गरी आगामी कात्तिक २६ र मङ्सिर ३ गते मध्यावधि निर्वाचन तोक्ने गरी राष्ट्रपतिको जेठ ८ गतेको निर्णय बदर गरेर असंवैधानिक र गैरकानुनी घोषणा गर्ने माग ती निवेदनमा गरिएको छ । रासस"
एमाले पुरानै संरचनामा,"काठमाडौं : एमाले पुरानै संरचना अर्थात् २०७५ जेठ २ गतेको अवस्थामा फर्किने भएको छ। स्थायी कमिटीको मंगलबार बसेको बैठकले एमाले र माओवादी केन्द्र एकतापूर्वको केन्द्रीय कमिटी बैठक असार १८ गते बोलाउने निर्णय गरेको पार्टी प्रवक्ता प्रदीप ज्ञवालीले बताए। प्रवक्ता ज्ञवालीका अनुसार दसौं महाधिवेशन आयोजक कमिटीको बुधबार बस्ने बस्ने बैठकले यो निर्णय अनुमोदन गर्नेछ। पहिले बुधबार महाधिवेशन आयोजक कमिटीको बैठक बस्छौं। त्यसले पार्टीको अहिलेका संरचनालाई केन्द्रीय कमिटीमा रूपान्तरण गर्नेछ, प्रवक्ता ज्ञवालीले भने, रूपान्तरित केन्द्रीय कमिटीको बैठक १८ गते गर्ने निर्णय हुनेछ। बैठकले महाधिवेशन आयोजक कमिटी भंग गरी पुरानो केन्द्रीय कमिटी ब्युँताउने निर्णय गरेको हो। महाधिवेशन आयोजक कमिटीको बैठकमार्फत २०७२ जेठ २ को केन्द्रीय कमिटीलाई ब्युँत्याइनेछ। त्यसपछि २४१ सदस्यीय केन्द्रीय कमिटी कायम हुनेछ। २०७१ सालमा भएको एमालेको नवौं महाधिवेशनले १८२ सदस्यीय केन्द्रीय कमिटी निर्वाचित गरेको थियो। उपाध्यक्ष विद्यादेवी भण्डारी राष्ट्रपति भएपछि एमाले केन्द्रीय कमिटी १ सय ८१ सदस्यीय कायम भयो। २०७३ फागुन २० मा २१ जना थप गरी केन्द्रीय कमिटी २ सय २ सदस्यीय बनाइयो। २०७५ जेठ ३ को एमाले र माओवादी केन्द्रको एकीकरणपूर्व पुनः थपेर २ सय ४१ सदस्यीय बनाइएको थियो। एकतापछि विष्णु रिमाल, रघुजी पन्त, बेदुराम भुसाल र रघुवीर महासेठलाई स्थायी कमिटीमा थप गरिएको छ। २०७७ फागुन २३ मा एकता भंग भएपछि फागुन २८ मा माओवादी केन्द्रबाट आएका २३ जना थप केन्द्रीय कमिटीमा थपिएको थियो। एमाले र माओवादी केन्द्र ब्युँतिएपछि फागुन २८ मा एमाले अध्यक्ष केपी शर्मा ओली पक्षले अध्यक्ष र महासचिवलाई मात्रै राखेर दसाैँ महाधिवेशन आयोजक कमिटी बनाएको थियो। माधवकुमार नेपाल पक्षले पार्टीको सबै संरचनालाई २०७५ जेठ २ को अवस्थामा फर्काउन माग गर्दै आएको थियो। सर्वोच्च अदालतले पनि महाधिवेशन आयोजक कमिटीको वैधतामा प्रश्न उठाएको छ। सर्वोच्चले कर्णालीमा फ्लोर क्रस गरेका एमालेका चार सांसदको पुनर्बहाली गरिदिएको छ। बैठकले राजनीतिक परिस्थीति जटिल र गम्भीर बनेको निश्कर्ष निकालेको छ। सर्वोच्चले जारी गरेको अन्तरिम आदेश, प्रतिनिधिसभा विघटनबारे आउन लागेको फैसलाको विषयमा गम्भीर छलफल भएको एक स्थायी कमिटी सदस्यले बताए। सरकारका हरेक निर्णय अन्तरिम आदेशमार्फत बदर भइरहेका छन्। प्रतिनिधिसभा विघटनको मुद्दा अदालतमा विचाराधीन छ। यसको चाँडै फैसला आउँदै छ, ती नेताले भने, पार्टी एकताको विषय पनि गम्भीर रूपमा उठेको छ। यिनै विषयमा बुधबारको महाविधेशन आयोजक समितिको बैठकले गम्भीर निर्णय गर्छ। संस्थापन पक्षले बैठक बोलाएपछि नेपाल पक्षमा खैलाबैला मच्चिएको छ। महाधिवेशन आयोजक कमिटीको बैठकमा नजाने निर्णय गरेको नेपाल पक्ष सविककै केन्द्रीय कमिटीको बैठक बोलाइएपछि बिलखबन्दमा परेको छ। नेपालनिकट नेता युवराज ज्ञवालीले १८ गते बोलाइएको भनिएको साविकको केन्द्रीय कमिटी बैठकको विषयमा आफूलाई जानकारी नभएको बताए। महाधिवेशन आयोजक कमिटी त अवैधानिक हो, त्यसमा त हामी जाँदैनौं, उपाध्यक्ष ज्ञवालीले भने, १८ गतेको बैठक बारेमा चाहिँ मलाई थाहा छैन। बुधबारलाई तय महाधिवेशन आयोजक कमिटीको बैठकमा नेपालसहित झलनाथ खनाल, भीम रावल, मुकुन्द न्यौपानेलगायत कारबाहीमा परेका नेताबाहेक उक्त पक्षका पनि सबै केन्द्रीय सदस्यलाई बोलाइएको ज्ञवाली बताए। महाधिवेशन आयोजक कमिटीको बैठकमा भने ११ जना जसलाई कारबाही गरिएको भनिएको छ, उहाँहरूलाई बोलावट आएको छैन, बाँकी आएको छ उनले भने। उनले केन्द्रीय कमिटी बैठक सल्लाह नगरी बोलाइएको भन्दै आपत्ति जनाए। सल्लाह गरेर बैठक बोउनु पर्दैन ? हामीसँग सल्लाह नै भएको छैन, त्यसै बोलाएर हुन्छ ?, उनले भने। उनले १८ गतेको बैठकमा भने जाने नजाने विषयमा कुनै प्रतिक्रया दिएनन्। ओलीले बोलाए ०७५ जेठ २ अगाडिको एमाले केन्द्रीय कमिटी बैठक"
सुनचाँदीको मूल्य घट्यो,"काठमाडौं : नेपाली बजारमा आज सुन र चाँदीको भाउ घटेको छ । नेपाल सुनचाँदी व्यवसायी महासंघले जनाएअनुसार आज छापावाल सुन तोलामा ६ सय रुपैयाँले घटेर ९० हजार र तेजाबी प्रतितोला ८९ हजार ५५० रुपैयाँमा किचबेच भइरहेको छ । मंगलबार छापावाल सुन तोलाको ९० हजार ६ सय र तेजाबी सुन ९० हजार १०० रुपैयाँ थियो। यस्तै, आज चाँदीको भाउ पनि घटेको छ । आज चाँदी तोलामा १० रुपैयाँले घटेर १२ सय ९० रुपैयाँ कायम भएको छ । हिजो चाँदी तोलाको १३ सय रुपैयाँमा कारोबार भएको थियो ।"
धान : बिदेसिइरहेछ हाम्रो धन,"काठमाडौं : चालू आर्थिक वर्षको ११ महिनामा २८ अर्ब ६० करोड रुपैयाँको चामल आयात भएको छ। धान उत्पादन वृद्धि गर्न विभिन्न कार्यक्रम सञ्चालन भइरहँदा भारतका साथै तेस्रो मुलुकबाट यो परिमाणमा चामल ल्याइएको हो। खाने बानीका आधारमा प्रभावकारी रूपमा ती कार्यक्रम कार्यान्वयनमा नल्याइँदा नेपालीको प्रमुख खान्कीका रूपमा रहेको चामलको आयातदर बढ्दै गएको हो। आर्थिक वर्ष २०७६७७ मा विभिन्न जातका गरी २६ अर्ब ६१ करोड रुपैयाँको चामल आयात भएको थियो। चालू आर्थिक वर्ष नेपालमा ५६ लाख २१ हजार टन र गत आर्थिक वर्षमा ५५ लाख ५० हजार टन चामल उत्पादन भएको थियो। पछिल्लो १० वर्षमा प्रधानमन्त्रीदेखि कृषि मन्त्रीसम्मले ३ वर्ष, ४ वर्ष र ५ वर्षमा मुलुक धानमा आत्मनिर्भर बन्ने भनेर घोषणा गर्दै आएका छन्। तर, उक्त घोषणालाई प्रभावकारी रूपमा कार्यान्वयनमा नल्याइँदा चामलको आयातदर घट्नुको साटो बढ्दै गएको छ। वर्षभरि नेपालीको पेट भर्न आयातित चामलको भर पर्नुपर्ने अवस्था सिर्जना भएको छ। कृषि तथा पशुपन्छी विकास मन्त्रालयले आर्थिक वर्ष २०७२७३ देखि १५ जिल्लामा बृहत्तर धान उत्पादन कार्यक्रम सञ्चालन गर्दै आएको छ। २०७३७४ देखि कार्यक्षेत्र वृद्धि गरी यो कार्यक्रम ३५ जिल्लामा पुर्याइयो। यो कार्यक्रममार्फत प्रतिहेक्टर धानको उत्पादकत्व ३१ मेट्रिक टनबाट वृद्धि गरी ४ मेट्रिक टन पुर्याउने लक्ष्य थियो। तर, उक्त कार्यक्रमले लक्ष्यअनुसार उत्पादनमा वृद्धि गर्न सकेन। मन्त्रालयले आव २०७१०७२ देखि २० जिल्लामा मसिना तथा वास्नादार धान उत्पादन प्रवद्र्धधन कार्यक्रम सञ्चालनमा ल्यायो। यो कार्यक्रमअन्तर्गत स्रोत बीउमा ५० प्रतिशत अनुदान र हरियो मलमा अनुदानलगायत सुविधा उपलब्ध गराइएको थियो। यो कार्यक्रमका लागि वार्षिक रूपमा साढे ३ करोडदेखि साढे ४ करोडभन्दा बढी रकम विनियोजन पनि गरियो। धानकै उत्पादन वृद्धि गरी आयातदर प्रतिस्थापन गर्ने उद्देश्यले आव २०७३७४ देखि प्रधानमन्त्री कृषि आधुनिकीकरण परियोजना सञ्चालनमा ल्याइएको छ। यो परियोजनाअन्तर्गत २४ ब्लक, ५ जोन र एक सुपरजोनमा धानबालीलाई समावेश गरिएको थियो। सरकारले आत्मनिर्भर बन्न करिब ५० जिल्लामा चैते धानको क्षेत्रफल विस्तार गरेको छ। सरकारले आव २०७४७५ मा पाँच वर्षभित्र धानमा मुलुकलाई आत्मनिर्भर बनाउने घोषणा गरेको थियो। उक्त घोषणाअनुसार त्यो वर्षको धानको उत्पादन ५१ लाख ५१ हजार टनलाई वृद्धि गरी आगामी वर्ष २०७९ सम्ममा ८६ लाख ७९ हजार ५ सय ४० टन पुर्याउने लक्ष्य तोकिएको थियो। तर, समयसीमा एक वर्ष मात्रै बाँकी रहँदा पनि सरकारले उक्त लक्ष्यलाई भेट्न सकेको छैन। धानमा मुलुकलाई आत्मनिर्भर बनाउन विभिन्न कालखण्डमा यस्ता प्रकारका करिब एक दर्जन कार्यक्रम सञ्चालनमा ल्याइयो। तर, अवस्थामा कुनै सुधार आउन सकेन। अघिल्लो वर्ष १४ लाख ७३ हजार हेक्टरमा धानबाली लगाइएको थियो। नेपालमा खेती गरिने कुल क्षेत्रफलको ४७५ प्रतिशत जमिनमा धान खेती हुन्छ। यसमध्ये क्षेत्रफल र उत्पादनका आधारमा तराई क्षेत्रको हिस्सा ७० प्रतिशत छ। विप्रेषणले सहरिया जीवनशैली बाँच्न चाहनेको संख्या बढायो। उपभोक्ताले मीठो मसिना र वास्नादार चामल प्रयोगमा बढी ध्यान दिन थाले। यसका कारण यस्ता चामलको आयात बढ्यो, कृषि मन्त्रालयका सचिव डा योगेन्द्र कार्कीले भने, आयातदर प्रतिस्थापन गर्न केही विशिष्ट कार्यक्रम सञ्चालनमा ल्याइएको छ। विस्तारै अपेक्षित प्रतिफल आउन सुरु भएको छ। सचिव डा कार्कीका अनुसार पछिल्लो समयमै धानको उत्पादन वृद्धि गर्न राइस मिल मोडेल कार्यक्रम पनि सञ्चालनमा ल्याइएको छ। यो कार्यक्रमअन्तर्गत उत्पादित धान सरकारी समर्थन मूल्यमा सोझै राइस मिलले खरिद गर्न सक्नेछन्। यस्तै अन्तर्राष्ट्रिय धानबाली अनुसन्धान केन्द्र (इरी)को सहकार्यमा मसिनो र बास्नादार धानको जात विकास गर्न योजना कार्यान्वयनमा ल्याइएको छ। धान मिसन कार्यक्रम पनि ३८ जिल्लामा छ। यसको प्रतिफल तत्कालै देखिँदैन, विस्तारै आउनेछ, सचिव डा कार्कीले भने, आगामी तीन वर्षमा जसरी पनि हामी धानमा आत्मनिर्भर भएर निर्यात गर्ने मुलुकमा दरिनेछौं। आगामी आव ६० लाख टन धान फल्ने प्रक्षेपण मन्त्रालयको छ। नेपालमा ६७ लाख टन धानको माग छ। असार १४ गतेसम्म देशभर २७१२ प्रतिशतको हाराहारीमा धानको रोपाइँ भएको छ। अबको २१ औं शताब्दी र खुला अर्थतन्त्रमा पनि नेपालीलाई आलु, फापर, कोदो खाएर पेट भर भन्न नहुने कृषि विज्ञ तथा पूर्वसचिव डाहरि दाहालले बताए। शरीरलाई चाहिने पोषणका हिसाबले यस्ता पदार्थलाई पनि महत्व दिएर खाद्य पदार्थको विविधतातर्फ जानुपर्छ। सारा नेपालीको मुख्य खाद्य पदार्थ चामल भइरहेको बेलामा उत्पादन वृद्धि गर्न नसकेर वहानाबाजी गर्न मिल्दैन, पूर्वसचिव डा दाहालले भने, नेपालीले मन पराउने जातको चामल उत्पादनमा जोड नदिने हो भने स्वदेशी उत्पादनले सारा नेपालीको वर्षभर पेट भर्न सकिन्छ। अर्का पूर्वसचिव डा सुरोज पोखरेल आयात बढ्नुमा विभिन्न कारण देखाउँछन्। नेपालको कृषियोग्य जग्गा बाँझो हुनु र बर्सेनि प्लटिङ हुँदै जानु, दक्ष जनशक्ति वैदेशिक रोजगारका लागि पलायन हुनु, खेतीयोग्य जग्गामा सिँचाइ र मलको चर्को अभाव हुनु, लागत खर्च अत्याधिक हुनु, रेमिट्यान्सको प्रभाव र क्रयशक्ति बढ्दै जानु, परम्परागत खाद्यान्न कोदो, फापर, मकै खान छाडेर चामलमात्रै खाने बानी पर्नु र खाने जीवनशैली परिवर्तनका कारण आयात दर बढ्दै गएको डा पोखरेलको भनाइ छ। पोखरेलका अनुसार २०४० सालसम्म नेपालबाट भारतसहित तेस्रो मुलुकमा कृषिजन्य वस्तुको निर्यात हुन्थ्यो। त्यो बेला सरकारले धान चामल निर्यात कम्पनी नै खडा गरी बंगलादेश, भारत, जर्मनी, कोरिया, चीन, मलेसिया र अमेरिकालगायत मुलुकमा चामल निर्यात गरेको थियो। आर्थिक वर्ष ०३५३६ मा नेपालले २४ करोड ३८ लाख ६३ हजार मूल्यको चामल निर्यात गरेको थियो। त्यो बेला न्यून जनसंख्या र उपभोग्य दर निक्कै कम थियो। तर, उत्पादन उच्च थियो, डा पोखरेलले भने, उपभोग गरेर बाँकी रहेको धान चामल हामी निर्यात गर्दथ्यौं। तर त्यो बेलामा पनि अन्य मुलुकबाट आयात भने हुन्थ्यो, निक्कै कम परिमाणमा। पोखरेलका अनुसार उत्पादकत्व दरलाई बीउ प्रतिस्थापन दरले पनि प्रभावित गर्छ। सरकारले वार्षिक रूपमा २५ प्रतिशत बीउ प्रतिस्थापन दर तोकेको छ। तर, किसानले वार्षिक रूपमा १३ देखि १४ प्रतिशत हाराहारी मात्रै बीउ प्रतिस्थापन गर्दै आएका छन्। जसका कारण उत्पादकत्व दरमा प्रभाव पर्ने गरेको छ। पोखरेलले भने, उन्नत जातको बीउ दिएर पनि उत्पादकत्वमा वृद्धि हुँदैन, यसका लागि उन्नत जातका बीउका साथै बर्सेनि बीउ प्रतिस्थापन दर पनि त्यतिकै महत्व राख्छ। किसानले उन्नत जातको बीउ पाएर पनि बर्सेनि बीउको प्रतिस्थापन दर वृद्धि नगर्दा तुलनात्मक रूपमा उत्पादकत्व र उत्पादनमा वृद्धि हुन सकेको छैन। सरकारले भने धान उत्पादनयोग्य कुल क्षेत्रफलमध्ये ९२ प्रतिशत क्षेत्रफलमा धानको उन्नत बीउ पुगेको दाबी गरेको छ। पूर्वसचिव डा युवकध्वज जिसीका अनुसार धानको खेती हुने करिब १५ लाख हेक्टरमध्ये २५ प्रतिशत क्षेत्रफलमा मात्रै १२ महिना सिँचाइको सुविधा उपलब्ध छ। त्यो पनि जहाँ धानको क्षेत्रफल बढी छ, त्यहाँ सिँचाइको सुविधा पर्याप्त छैन। कागजमा ४०४५ प्रतिशत सिँचाइ सुविधा पुगेको भनिए पनि वास्तविक २५ प्रतिशत मात्रै हो, पूर्वसचिव जिसीले भने, उत्पादकत्व र उत्पादनमा वृद्धि गर्न सिँचाइ पनि कृषिसँगै राख्नुपर्छ। यसरी कृषिमा समृद्ध हुन कठिन छ। धानबालीलाई मुलुकको मूल अर्थतन्त्रको मेरुदण्डसँग जोडिएको छ। जुन वर्ष धानको उत्पादन घट्छ, त्यो वर्ष कुल गार्हस्थ्य उत्पादन (जीडीपी) को अवस्था पनि खुम्चिन्छ। धान उत्पादनमा १० प्रतिशतले तलमाथि हुँदा जीडीपीमा एक प्रतिशतले घटबढ हुन्छ। जीडीपीमा धानको योगदान ४ प्रतिशतभन्दा केही बढी छ। कृषिको कुल गार्हस्थ्य उत्पादनमा धानको योगदान करिब २२ प्रतिशत छ। कुल गार्हस्थ्य उत्पादन(जीडीपी) मा उल्लेख्य योगदान पुर्याउँदै आएको कृषि क्षेत्रको योगदान क्रमिक रूपमा ओरालो लाग्दै गएको छ। सरकारले जारी गरेको आर्थिक सर्वेक्षणअनुसार चालू आर्थिक वर्षमा जीडीपीमा कृषि क्षेत्रको योगदान २५८ प्रतिशतको हाराहारीमा रहने अनुमान गरिएको छ। जीडीपीमा योगदानको यो दर अहिलेसम्मको सबैभन्दा कम हो। गत आर्थिक वर्ष २०६८।६९ मा जीडीपीमा कृषि क्षेत्रको योगदान ३२७ प्रतिशत थियो। यसैगरी कृषिको वृद्धिदर पनि तल झर्दै गएको छ। गत वर्ष यो क्षेत्रले २६ प्रतिशतको हाराहारीमा मात्रै कृषिको समग्र क्षेत्रले वृद्धिदर हासिल गरेको थियो। ८ वर्षअघि कृिषको वृद्धिदर ५६ प्रतिशत थियो। पछिल्लो समयमा कृषि पेशा आकर्षित हुन नसक्दा यो पेशामा आबद्ध संख्या पनि घट्दो क्रममा छ। सन् २००८ मा भएको श्रम शक्ति सर्वेक्षणअनुसार कृषिमा त्यो बेला ७३४ प्रतिशत जनसंख्या आबद्ध थिए। पछिल्लो सन् २०१८ मा भएको श्रमशक्ति सर्वेक्षणअनुसार कृषिमा आबद्ध हुने जनसंख्या घटेर ६०४ प्रतिशतमा सीमित भएको हो।"
कांग्रेसमा बौद्धिक विसंगति,"नेपाली कांग्रेस पार्टीको पुरानो गौरवशाली साख जोगाउन बुद्धिजीवीहरूको ध्यान कति जान्छ त्यो हेरेर र पर्खेर मात्र भन्न सकिन्छ। नेपाली कांग्रेस नेपाली राजनीतिको एउटा प्रमुख प्रजातान्त्रिक पार्टी हो। यस पार्टीले राष्ट्र, राष्ट्रियताको संरक्षण र सम्वद्र्धन तथा, प्रजातन्त्रिक समाजवादी समाज निर्माण र विकास गर्ने ध्येय राखेको देखिन्छ। विशेषतः वीपी कोइरालाले २०३३ सालमा नेपाललाई सिक्किमीकरण हुन नदिन मेलमिलाप नीतिका साथ सम्भावित मृत्युवरणसमेत स्वीकार गरे। भारत प्रवासबाट नेपाल आए उनी।उनकै अगुवाइमा तत्कालीन राष्ट्रिय संकटको समाधान भएको स्पष्ट हुन्छ। जीवनको अन्तिम घडीमा वीपीले वरिष्ठ वकिल गणेशराज शर्माले देशको भाग्य र भविष्यप्रति चिन्तित अत्यन्त चिन्तित भएर तपाईँजस्तो नेताका अभावमा देशको के हालत होला भनी दुःखमनाउ गरेका थिए। यस सवालमा वीपीले अब जे गर्छ भारतले गर्छ भनेर सासले बोलेको कांग्रेसका पार्टी, नेता र बुद्धिजीवीहरूले कति मनन् गरेका छन् भन्ने प्रश्न अहिले अत्यन्त गम्भीर बनेको छ। देशको स्वाधीनता,अखण्डता र सार्वभौम सत्तालाई सर्वोपरी राख्ने पार्टी र तिनका बुद्धिजीवीजन किन ससाना सरकार र सत्ताका स्वार्थका विषय र मुद्दा उठाएर विखण्डनकारी गतिविधितिर किन उन्मुख हुँदैछन्रुगम्भीर प्रश्न छ। यस्तो विरासद् बहन गरेको पार्टी सम्वद्ध अधिकांश बुद्धिजीवीहरूमा देखापरेको चरम राजनीतिक विसंगतिर विचलन देखा पर्नु दुर्भाग्य हो। पूर्वन्यायाधीश,वरिष्ठ वकिल,मानव अधिकारवादी,पीतवस्त्रधारी, नागरिक अभियन्तासमेत बौद्धिकहरूनेकपा एमाले र अझ ओलीविरुद्ध पार्टीगत लिलिपुट हैसियतमा उत्रिएर वैचारिक रूपमा असामान्य असहिष्णु देखिन्छन्। यस्ता बुद्धिजीवीहरू कुरा मात्र बाझ्नु मान्छे नबाझ्नु भन्ने पूर्खाको उक्तिविपरीत चिन्तन र चरित्रका देखिन्छन्। असहमतिमा सहमति राजनीतिको मूलचरित्रविपरीत तिनले विचार प्रवाह गरिरहेको हेर्नेलाई नै लाज लाग्ने अवस्था छ। अनेक कारणले पार्टीप्रति असन्तुष्ट, रुष्ट र पलायन नै भएका कतिपय कांग्रेसी बुद्धिजीवीहरूमा बेलाबेला यसरी देखापर्ने पार्टीगत बहुपक्षीय पक्षधरता एमाले वा कम्युनिस्ट भनिने बुद्धिजीवीहरूका आंशिक लागि अनुकरणीय विषय देखिन्छ।नामका अगाडि कुनै प्रा।,डा।वा प्रा। डा। केही नझुन्ड्याएका प्रसिद्ध र प्रकाण्ड लेखक सौरभलगायत स्वतन्त्र बुद्धिजीवी ओली र उनले नेतृत्व गरेको सरकारका कामहरूका बारेमा सन्तुलित विचार व्यक्त गरेको देखिन्छ।नेपाली कांग्रेसको १४औं महाधिवेशनका सन्दर्भमा यस पार्टी पक्षधर बुद्धिजीवीहरू के कस्ता वैचारिक लेख,रचना,विश्लेषण गरिरहेका छन् रुउनीहरू विपक्षी पार्टी अझ एमाले र यसको नेतृत्वले विगत सरकारका सापेक्षतामा गरेका देश,जनता र जनजीविका महत्वपूर्ण कामहरूको एकोहोरो विरोध मात्र गरिरहेका छन् कि कांग्रेस पार्टीको भाग्य र भविष्य निर्माण र सुदृढीकरण गर्न हस्तक्षेपकारी बौद्धिक वैचारिक भूमिका पनि निर्वाह गरिरहेका छन् रु भन्ने सन्दर्भ उठान गर्न खोजिएको हो।पार्टी अहिले संस्थापन र संस्थापन इतर समूहका रूपमा खडा भएको अवस्था देखिन्छ। नेपालमा अस्थिरता निम्त्याउने सजिलो काम भनेको आन्तरिक एकता खलल पार्नु हो। मेकियाबेलीले कुनै पनि देशलाई जातीय, सांस्कृतिक,राजनीतिक सद्भाव बिथोलेपछि त्यसले गोला,बारुद,बम र बन्दुकले भन्दा छिटो अन्तध्र्वंश गर्न सकिन्छ। विगत लामो समयदेखि नेपाललाई आन्तरिक रूपमा अन्तर्विरोध र अन्तरसंघर्ष चर्काएर क्रमशः नेपालमा बलियो बनिरहेका संस्थालाई ध्वस्त पार्न बाह्य र आन्तरिक शक्ति लागि परेको र यसमा आंशिक सफलता पाएको पाइन्छ। कांग्रेसनेता प्रदीप गिरीले पहिले नै नेकपा विघटन हुनु देशको स्थिरताका लागि घातक हुन्छ भनेका थिए। तर त्यही प्रवृत्ति सफल पार्न कसम खाएर हत्ते हालेर लागेका दाहाल नेपालका कारण मुलुक अस्थिरताको खाडतिर तीव्र रूपमा उन्मु्ख हुँदैछ। पार्टीमा महाधिवेशनका बेला जुन खालको सैद्धान्तिक वैचारिक तथा आगामी कार्यक्रम र कार्यनीति विधिका बारेमा खास चर्चा नहुनु धेरै अचम्मलाग्दो स्थिति छ। आगामी महाधिवेशनमा सभापतिका प्रत्यासीको लस्कर लागेको देखिन्छ तर अधिकांशले आफू सभापति हुँदा पार्टीलाई र रुख चिन्हलाई बहुमत दिलाउने चुनावी हल्का भाषणबाहेक पार्टीको नीति, विधि र पद्धतिबारे खासै बोलेको पाइन्न। सभापतिका एक प्रत्यासी विमलेन्द्र निधिले आफूलाई जिताए पार्टीलाई एक नम्बरको पार्टी बनाउने उद्घोष एक अन्तर्वार्तामा गरेका थिए। यसैगरी पार्टी केन्द्रीय सदस्य डा। डिला संग्रौलाले जुममार्फत् देशव्यापी सैद्धान्तिक वैचारिक अभियान सुरु गरिरहेको सञ्चारमाध्यममा आएको छ। यसैगरी पार्टी महासचिव डा। शशांककोइरालाले भावी सभापतिको दावा गर्दा धमलासितको अन्तर्वार्तामा पार्टीको भावी कार्यक्रम र नीति तथा सिद्धान्तबारे उल्लेख गर्दै थिए। तर पार्टीले संस्थागत रूपमा उपर्युक्त विषयमा कार्यकर्ता र जनताबीच छलफल सञ्चालन गर्ने सोच राखेको पाइन्न। आसन्न पार्टी महाधिवेशनका बेला सैद्धान्तिक छलफल नगरे पनि पार्टी धर्मशाला वा पाटीहुने खतरा देखिन्छ। पार्टी महाधिवेशनमा गरिने नीतिगत बहसले पार्टीलाई भावी दिशा र दृष्टि दिने कुरामा ध्यान नदिई त्यसको उपेक्षा गर्दा पार्टी भोलिका दिनमा कुहिराको काग हुने निश्चितछ। दाहाल र नेपालजस्ता आफ्नै घर खरानी पार्नेहरूको बुई चढेको आफ्नो घरको संरक्षण र संवद्र्धन हुनसक्ने कुरामा विश्वस्त हुन लागेको अत्यन्त दयनीय दृश्य देख्नु परेको छ। जसले आफ्नै थातबास र घर ध्वंश गर्यो र खरानी बनायो। त्यसले अरूको घर बनाउला र रुअहिले त दाहाल नेपाल पक्षका संकीर्ण सोचका मानिस शेरबहादुर देउवालाई प्रधानमन्त्री बनाएर कम्युनिष्ट आन्दोलनको रक्षा गर्नेजस्तो उट्पट्याङ गर्दै दुनियाँ हँसाइरहेका छन्। तथापि नेकाका बौद्धिक टिप्पणी र विचार व्यक्त गर्ने बुद्धिजीवीमा केशवप्रसाद भट्टराई, देवप्रकाश त्रिपाठी,प्रा।डा। जयराज आचार्य,प्रा।डा। गोविन्दबहादुर तुम्बाहाङ आदि छन्। कम्युनिस्ट पार्टी र अझ एमाले नेतृत्व र यसको नेतृत्वको देश,जनता र जनजीविकाको हितका लागि निरन्तर क्रियाशील सरकारको मनगढन्ते आलोचना र आरोप गर्न नेका पार्टीले उहिल्यैदेखि समय खेर फालेको देखिन्छ। कांग्रसीहरूले विगतदेखि कम्युनिष्टप्रति लगाएका तमाम फतुर र फरेवहरू विगत नौमहिने सरकारले ध्वस्त पारिदिएकै हो। झुट धेरै दिन टिक्दैन। एमालेको विरोध गरेर मात्र आफ्नो पार्टी बलशाली हुन्छ भन्ने भ्रम कम्तिमा बुद्धिजीवीमा हुनु जाती होइन। क्षमतावान् मानिस आफैं अग्लो हुन्छ। उसले आफू महान् हुन अरूको खुट्टा तान्नै पर्दैन।गर्र्नैपर्ने ठाउँमा आलोचना गर्नुपर्छ तर बोल्न र लेख्न पाएँ भनेर लोकलाज त्यागेर लेख्नु बोल्नु बुद्धिजीवीलाई सुहाउने कुरा हुँदैन। ओली नभए यिनले के लेख्थे के बोल्थे भनेझैंस्थिति देखिन्छ। भोलि के कस्ता लेखरचना आउँछन् भन्ने कुरा आजै थाहा हुन्छ। यस खालको विचार प्रवाहको के अर्थ हुन्छरु कांग्रेस पार्टीको १४औं महाधिवेशन जस्तो महान्पर्वका पक्षमा ध्यान केन्द्रित गर्न छाडेर विपक्षलाई अस्वस्थ्य गाली मात्र गरेर नेका पार्टी सबल बन्दैन।केही समयअघि नेका पार्टीमा समूहसहित प्रवेश गरेका सुनील थापा समूहलाई कांग्रेस ५५ महासमिति सदस्य प्रदान गरेको छ। यसरी अहिले नै विभिन्न स्वार्थ समूहको गठबन्धन खुल्ला रूपमा देख्दा यसले भोलि अरूझ्यांगिएर यो पार्टी सग्लो रहन सक्ला रु अझ अचम्मलाग्दो कुरा त के छ भने कतिपय कांग्रेसी बुद्धिजीवी र वकिलहरूले वर्तमान महामहिम राष्ट्रपतिविरुद्ध अनेक खालका दुराग्रहका कारण अशिष्ट,अमर्यादित र अभद्र टिप्पणी लगातार गरिरहेको देखिन्छ। आखिर रैतान हुन नै मन पराउने मानवहरू स्वाधिन र सार्वभौम नागरिक हुन तयार हुँदा रहेनछन् कि जस्तो आभास हुन्छ। सामन्तवादको बलियो जग र जरामा टुक्रुक्क बसेको कलिलो गणतन्त्रलाई अनाहक र अकारण भुत्ल्याउन मजा मान्ने कांगे्रसी बुद्धिजीवीको बयान गरिसक्नु छैन। नेका निकटकाकतिपय स्रष्टा र बुद्धिजीवीहरू प्रगतिशील प्रगतिवाद शब्दसित पनि अत्यन्त नकारात्मक धारणा राखेर न्यून चेत र चिन्तनको परिचायक बन्ने गरेका छन्। नोम चोम्स्की सत्य बताउनु र झुटको पर्दाफास गर्नु साँचो अर्थमा बौद्धिक उत्तरदायित्व हो भन्ने वास्तविकता कतिले स्वीकार गर्लान् रुबेलैमा सत्य कुरा नबोल्दा कुरुक्षेत्रको लडाइँभएको हो भनी बोध गर्ने बुद्धिजीवी मुलुुकमा कति होलान् रुअल्बर्ट आइन्स्टाइन समाज भयावह हुनुमा विद्वान्हरूको तटस्थता जिम्मेवार हुन्छ भन्ने विचारलाई बुद्धिजीवी के भन्छन् रु पार्टीमा वरिष्ठ नेता नरहरि आचार्यजस्तो वैचारिक नेताको कांग्रेसमा खोजी हुनुपर्ने हो। एउटाको विचार पारित हुने तर पार्टीको कार्यकारी नेतृत्व अर्कैका हातमा पर्दा पार्टी क्षत्विक्षत् हुन्छ। यस पार्टीमा डा। चन्द्र भण्डारी,एन।पी।साउदजस्ता पार्टी आदर्शप्रति प्रतिबद्ध युवा नेता छन्। सशक्त बौद्धिक तथा लेखकीय व्यक्तित्व नेका नेता मनमोहन भट्टराई आदि पार्टीगत चुरो व्यक्तित्व नभएका होइनन्। गुणीजनले गुणको आवश्यक आदर र कदर नगर्दा पार्टी अगाडि बढ्नै सक्तैन। यस्तो समस्या नेपाली राजनीतिको गम्भीर विचलन रहेको छ। नेपाली कांग्रेस पार्टीको पुरानो गौरवशाली साख जोगाउन बुद्धिजीवीहरूको ध्यान कति जान्छ त्यो हेरेर र पर्खेर मात्र भन्न सकिन्छ। कांग्रेस कांग्रेस जस्तो हुने हो भने राष्ट्र,राष्ट्रियतार प्रजातान्त्रिक समाजवाद विषयमा महाधिवेशनका बेला पार्टीमा देशव्यापी छलफल गर्नुपर्छ। आफ्नै कमजोरीलाई निर्ममतापूर्वक शल्यक्रिया गर्न नसक्ने कांग्रेस आफूभित्र क्षयरोग पालेर धेरै दिन बाँच्न सक्तैन। जीवन र जगत्सम्बन्धी दर्शनका निर्माता,भाष्यकर्ता र व्याख्या विश्लेषणकर्ता बौद्धिक, प्राज्ञिक तथा गहन अध्येता व्यक्तित्वहरूले नै पार्टीप्रतिको आवद्धता र प्रतिवद्धतालाई दुत्कार्नु किमार्थ जायज हुन्न तर तिनले पार्टीमा रहेर सापेक्ष स्वतन्त्र र हस्तक्षेपकारी सबल भूमिका निर्वाह गर्न सक्छन् कि सक्तैनन् भन्ने चाहिँ सर्वोपरि अहं प्रश्न हो।"
पर्सामा गाजासहित मकवानपुरका दुईजना पक्राउ,वीरगन्ज : पर्साको पटेर्वा सुगौली गाउँपालिकाबाट प्रहरीले लागुऔषध गाँजासहित दुईजनालाई पक्राउ गरेको छ । मकवानपुरको राक्सीराङ गाउँपालिका वडा नम्बर ५ का ४० वर्षीय वीरबहादुर प्रजा र २० वर्षीय सोनालाल प्रजालाइ प्रहरीले ४० केजी गाजासहित पक्रेको हो । मकवानपुरको मनहरी लोथर हुँदै पर्सा राष्ट्रिय निकुञ्जको जङगलको बाटो हुदै गाँजा तस्करी भइरहेको भन्ने सूचना प्रहरीले पाएको थियो । त्यहि सूचनाको अधारमा ईलाका प्रहरी कार्यालय पटेर्वा सुगौलीका प्रहरी निरीक्षक रामकाजी थापाको नेतृत्वमा गस्ती टोली खटिएको थियो । प्रहरीको गस्ती टोलीले पटेर्वा सुगौली गाउँपालिका २ गादीस्थित स्वास्थ चौकी नजिकबाट प्रजाद्वयलाइ गाजासहित पक्रेको हो । पिठ्युमा ३ वटा बोरा बोकेर हिँड्दै गरेका दुवैजनालाई प्रहरीले रोकेर चेकजाँच गर्दा बोरोबाट ४० केजी गाजा बरामद भएको प्रहरी निरीक्षक थापाले जानकारी दिए । गाजासहित पक्राउ परेका दुवैजनालाई जिल्ला प्रहरी कार्यालय पर्साको हिरासतमा राखेर लागुऔषधसम्बन्धी कसुरमा अनुसन्धान लगाडि बढाइएको पर्साका प्रहरी प्रवक्ता प्रहरी नायव उपरीक्षक ओम प्रकाश खनालले जानकारी दिए ।
बुवाको साथी बनेर अपहरण गर्ने आरोपी जेल चलान,"राजविराज : बुवाको साथी भनी झुक्याएर बालिकालाई अपहरण गरेको घटनाका आरोपीलाई अदालतले मङ्गलबार पुर्पक्षका लागि कारागार चलान गरेको छ। जिल्ला न्यायाधीश इश्वरमणि ओझाको इजलाशले सप्तरीको राजविराज२ घर भई सुनसरीको भण्टाबारीमा बस्दै आएका ३५ वर्षीय नबिनकुमार देवलाई पुर्पक्षका लागि राजविराज कारागार चलान गरेको कानुन व्यवसायी उमाशंकर देबले जानकारी दिए। पीडितका अनुसार घरमा बुवाआमा नभएका बेला जेठ २० गते पुगेका आरोपीले दुई दिन पछि आफ्नो नयाँ घरबासको भोज भएकाले निम्तो मान्नका लागि घर हेरेर फर्किनु भन्दै १४ वर्षीया बालिका र उनका १६ वर्षीय दाजुलाई घरबाट लगेका थिए। घरमा रहेका बृद्ध ७० वर्षीय हजुरबुवा र ६८ वर्षीया हजुरआमासँग आँगनमा १०१५ मिनेट कुरा गरेको देखेर चिनजानकै होला भन्ठानेका बालबालिकालाई विश्वास दिलाउन आरोपीले बालिकाको बुवासँग फोन गरेजस्तो नक्कल गरेका थिए। बृद्ध हजुरबुवा, हजुरआमाले पनि छोराको साथी भन्ने विश्वासमा परेर बालिकालाई घर हेरेर फर्किहाल्नु भन्दै पठाएको बताए। औषधि उपचारका लागि बजार गएका बालिकाका बुवाआमा घर फर्केर आफूले कुनै साथीलाई लिन नपठाएको र कोहीसँग फोनमा समेत कुराकानी नभएको बताएपछि उनीहरु जिल्ला प्रहरी कार्यालयमा पुगेर तत्कालै घटनाबारे जानकारी गराए। बालिकाका दाजुलाई समेत लिएर गएका आरोपीले राजविराज३ स्थित जिल्ला भूमिसुधार कार्यालय अगाडि एउटा घर देखाउँदै बस्दै गर्नु भनेर ओरालेका थिए। बालिकालाई भने नयाँ कपडा किनिदिने र वरिपरीलाई निम्तो दिएर फर्किने भन्दै लगेका थिए। बालिकाका अनुसार बेलाबेलामा प्रलोभन र डरत्रास देखाउने आरोपीले बुवासँग मोबाइलमा कुरा गरे जस्तो पनि गरिरहेका थिए। आफूलाई विश्वास दिलाउन बुवासँग फोन गरेजस्तो नक्कल मात्र गरेको कुरा पछि उद्धार भएपछि मात्र थाहा पाएको उनले बताइन्। बालिकाका दाजुलाई आफ्नो घर भन्दै ओरालेको उक्त घरमा सोधपुछ गर्दा अर्कैको घर रहेको पत्तो पाएपछि दाजुले तत्कालै प्रहरीलाई र आमालाई फोन गरेर जानकारी दिए। अपहरणको खबरलगत्तै सक्रिय बनेको सप्तरी प्रहरीले १५ मिनेटमै प्रदेश २०३०१३ प४६८२ नम्बरको अपाची मोटरसाइकलमा जाँदै गरेका आरोपीलाई पक्राउ गरी अपहरित बालिकाको सकुशल उद्धार गरेको थियो। राजविराजबाट अपहरित बालिकालाई ९ किलोमिटर उत्तर सडकखण्डबाट रुपनी पुर्याउनु अगावै इलाका प्रहरी कार्यालय रुपनीले नियन्त्रणमा लिई बालिकालाई सकुशल उद्धार गरेको थियो। जिल्ला प्रहरी कार्यालय सप्तरीका प्रहरी उपरिक्षक राजेन्द्रप्रसाद धमलाका अनुसार प्रहरीले घटनाको लगत्तै जानकारी पाएकोले चारैतिरको नाकामा कडाइ गरी चेकजाँच गर्दा आरोपी पक्राउ परेका हुन्। जब घण्टी बज्यो"
बलिउडलाई फलो गर्न बन्द गरौं,"इस्लामावाद : पाकिस्तानका प्रधानमन्त्री इमरान खानले पाकिस्तानका चलचित्रकर्मीलाई आफ्नै मौलिक खालका चलचित्र बनाउन सुझाव दिएका छन्। पाकिस्तानको इस्लामावादमा आयोजना भएको सर्ट फिल्म फेस्टिभलको उद्घाटन गर्दै प्रधानमन्त्री खानले सुरुआतदेखि नै भारतीय चलचित्र उद्योग (बलिउड) बाट प्रेरित भएर पाकिस्तानको चलचित्र उद्योगले गल्ती गरेको बताए। उनले बलिउडबाट प्रेरित हुनु भनेको अश्लीलता फैलाउनु भएको भन्दै आफ्नै मौलिक चलचित्र बनाउन जोड दिएका हुन्। बलिउडले अश्लीलता फैलाउने काम मात्रै गरेको छ। हामीले बलिउडको फलो गर्नु भनेको हामी पनि त्यही बाटोमा लाग्नु हो, प्रधानमन्त्री खानले भनेका छन्, त्यसैले बलिउडलाई फलो नगरीकन आफ्नो मौलिक र नयाँ कन्टेन्टमा जोड दिन चलचित्रकर्मीहरूलाई अनुरोध गर्दछु। कार्यक्रममा बोल्दै उनले भने, सुरुआतमै बलिउडबाट प्रेरित भएर पाकिस्तानको फिल्म उद्योगले गल्ती गर्यो। परिणाम हाम्रो संस्कृतिमा देखिन थाल्यो र हामी एकअर्काको संस्कृति अनुसरण गर्न थाल्यौं। म पाकिस्तानका नयाँ फिल्ममेकरलाई भन्न चाहन्छु तपाईंको ओरिजिनल कन्टेन्ट मात्रै बिक्री हुन्छ। म नयाँ सोच र ओरिजिनालिटी हेर्न चाहन्छु। प्रधानमन्त्री खानले पाकिस्तानी टेलिभिजनको कामको भने तारिफ गरेका छन्। उनका अनुसार पाकिस्तानी टेलिभिजनले आफूलाई फरक ढंगबाट प्रस्तुत गरेकाले आज भारतले पनि उनीहरूको प्रशंसा गर्ने गर्दछ। उनले पाकिस्तानी टेलिभिजनहरूले जस्तै पाकिस्तानी चलचित्र क्षेत्रले पनि फरक ढंगबाट प्रस्तुत हुने बेला आएको बताए। पाकिस्तानी चलचित्र उद्योग अहिले पनि बलिउड र हलिउडबाट धेरै नै प्रभावित हुँदै आएको छ। अश्लीलताको सुरुआत हलिउड हुँदै बलिउड र त्यसपछि पाकिस्तानमा भित्रिएको हो, उनले भने, अब हामी यसबाट सचेत रहनुपर्छ। पाकिस्तानी प्रधानमन्त्री इमरान खान प्रायः भारतसँगको आफ्नो असन्तुष्टि पोखिरहेका हुन्छन्। विभिन्न विषयमा भारतसँग असन्तुष्टि पोख्ने उनले पछिल्लो समय बलिउड चलचित्र उद्योगको आलोचना गरेका हुन्।"
बीपी प्रतिष्ठानका चारजना पदाधिकारीको कार्यकक्षमा तालाबन्दी,"धरान : बीपी कोइराला स्वास्थ्य विज्ञान प्रतिष्ठान धरानका चारजना पदाधिकारीहरुको कार्यकक्षमा तालाबन्दी गरिएको छ । आन्दोलनरत प्रतिष्ठानका चिकित्सक, नर्स, कर्मचारी र विद्यार्थीहरुले बुधवार पदाधिकारीहरुको कार्यकक्षमा तालाबन्दी गरेका हुन् । प्रतिष्ठानमा भएको भष्ट्राचारको छानविन गरी दोषिमाथि कारवाही र प्रतिष्ठान सुधारको माग राखेर १६ निदेखि आन्दोलनमा उत्रिएका चिकित्सक र कर्मचारीहरुले प्रतिष्ठानका उपकुलपतिडा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक डा गौरीशंकर साहको कार्यकक्षमा तालाबन्दी गरेका छन् । मंगलबार आन्दोलनरत पक्षसँग वार्तामा बसेको बेला उपकुलपतिगिरीले मादक पदार्थ सेवन गरी चिकित्सक, नर्स र कर्मचारीलाई दुरव्यभार गरेपछि प्रतिष्ठानमा तनाव उत्पन्न भएको थियो । मंगलबार मध्यरातसम्म चिकित्सक र कर्मचारीहरुले उपकुलपतिगिरीलगायतका पदाधिकारीविरुद्ध विरोध प्रर्दशन गरेका थिए । कर्मचारीले कार्यकक्षमै थुनेर राखेका मादक पदार्थ सेवन गरेका उपकुलपतिगिरीलाई इलाका प्रहरी कार्यालय धरानका डिएसपी नरेन्द्र कुवर नेतृत्वको टोलीले विराटनगर पुयाए पश्चात आक्रोषित बनेका आन्दोलनकारीले बुधबार एकसाथ चारैजना पदाधिकारीको कार्यकक्षमा तालाबन्दी गरेका छन् । आन्दोलनकारीले मेडिकल शिक्षा, अनुसन्धान र स्वास्थ्य सेवा प्रदान गरिरहेको देशकै अग्रणी संस्था बीपी प्रतिष्ठानलाई धरासायी बनाउन वर्तमान चारजना पदाधिकारीहरुको मुख्य हात रहेकाले स्वास्थ्यमन्त्रीस्तरीय छानविन समिति गठन गरी दोषिलाई कारवाही गर्न माग गर्दै तालाबन्दी गरिएको प्रतिष्ठानको संघर्ष समितिका अध्यक्ष डा सुर्यप्रसाद रिमालले बताएका छन् । उनले प्रतिष्ठानको हित विपरित काम गर्ने चारैजना पदाधिकारीलाई बर्खास्त गर्न र मन्त्रीस्तरीय वार्ता टोली गठन गरी प्रतिष्ठानमा देखिएको समस्या समाधान गर्न कुलपती समेत रहेका प्रधानमन्त्री केपी ओलीसमक्ष माग गरेका छन् । १६ दिनदेखि आन्दोलनमा उत्रिएका चिकित्सक र कर्मचारीले तीन दिनदेखि रिले अनसनलाई समेत निरन्तरता दिएका छन् । प्रतिष्ठानमा भ्रष्टाचार भयो, पदाकिारीहरु दैनिक कामकाजमा भन्दा विभिन्न सामान खरिद र ठेक्का प्रक्रियामा कमिसनमा लागेर प्रतिष्ठान धरासायी बनाए भनेर यहाँका चिकित्सक , नर्स र कर्मचारीहरुले भ्रष्ट्रचार विरुद्धको आन्दोलन सुरु गर्दा संघीय सरकार र प्रदेश सरकार समेत चुप लागेर बस्नु अत्यन्तै दु:खद भएको प्रतिष्ठानको फ्यागल्टी वेल्फेयर सोसाइटीका अध्यक्ष डा विष्णु पखरेलले बताए । प्रतिष्ठानमा बर्तमान पदाधिकारीहरुकै कारण ९० करोड घाटा भएको बताए ।' आवश्यक स्रोतसाधन हुँदाहुँदै प्रतिष्ठानलाई ९० करोड घाटा कसरी भयो ? प्रतिष्ठानमा भएको आर्थिक अनियमितताको छानविन गरी प्रतिष्ठान बचाउनका लागि हामीले आन्दोलन थालेका हौं,' उनले भने । प्रतिष्ठानको जुनियर रेसिडेण्ट वेल्फेयर सोसाइटीका उपाध्यक्ष डा पदम नेपालीले प्रतिष्ठानको उपकुलपतिजस्तो जिम्मेवार व्यक्ति कार्यकक्षमा मादक पदार्थ सेवन गरेर वितण्डा मच्चाउदा कार्वाहि गर्नुपर्नेमा प्रहरीले उल्टै संरक्षण गरेको भन्दै आक्रोष व्यक्त गरेका छन् । उनले हिजो पूर्व सभामुख कृष्णबहादुर महरालाई समेत कार्वाहि प्रकृया अगाडी बढाउदा डा गिरीलाई कारवाही नगर्नुको कारण के हो ? भनेर सरकारको ध्यानाकर्षण गराएका छन् । तत्कालिन स्वास्थ्यमन्त्री भानुभक्त ढकालको सिफारिसमा नीजि मेडिकल कलेज संचालन गर्दै आएका डा ज्ञानेन्द्र गिरीलाई २०७७ साल चैतमा प्रधानमन्त्री केपी ओलीले प्रतिष्ठानको उपकुलपतिनियुक्त गरेका थिए । उपकुलपतिगिरी, रजिष्ट्रार मोहनचन्द्र रेग्मी शिक्षाध्यक्ष गुरु खनाल र निर्देशक गौरीशंकर साहले प्रतिष्ठानको नेतृत्व सहि ढंकगले संचालन गर्न नसकेका कारण प्रतिष्ठानको अबस्था दिनप्रतिदिन कमजोर बन्दै गएको प्रतिष्ठानको सिनेट सदस्य समेत रहेका हाडजोर्नी विभाग प्रमुख प्राडा पसुपती चौधरीले बताए । धरानका मेयर तिलक राईले वर्तमान पदाधिकारीहरुको इगोका कारण प्रतिष्ठानको अवस्था कमजोर भएको भन्दै प्रतिष्ठान बचाउन संघीय सरकारले नेतृत्व दायी भूमिका निर्वाह गर्न अनुरोध गरेका छन् ।"
पुनरनिर्माणका प्राविधिक ३० हजार घुससहित पक्राउ,ओखलढुंगाः सिद्धिचरण नगरपालिकामा कार्यरत राष्ट्रिय पुनः निर्माण प्राधिकरणले खटाएका प्राविधिक सेवाग्राहीसँग घुस लिएको अवस्थामा पक्राउ परेका छन् । प्राधिकरणमार्फत नगरपालिकामा कार्यरत सव इञ्जिनियर राजन पासवान ३० हजार घुससहित पक्राउ परेका हुन् । उनलाई असार मसान्तमा पुनःनिर्माण लाभग्राहीबाट अन्तिम किस्ता रकम निकासा गराउने भन्दै लिएको ३० हजारसहित पक्राउ गरिएको जिल्ला प्रहरी कार्यालय ओखलढुंगाका डिएस्पी गोविन्दराज काफ्लेले जानकारी दिए । सिद्धिचरण नगरपालिका वडा नं १ मा कार्यरत पासवानले निसंखेका सेवाग्राहीसँग घुस लिएको अवस्थामा पक्राउ गरेर अख्तियार दुरुपयोग अनुसन्धान आयोग टंगालमा पठाइएको काफ्लले बताए ।
क्यानडामा अत्यधिक गर्मीका कारण ६० जना बढीको मृत्यु,"ओटावा : अत्यधिक गर्मीका कारण क्यानडामा ६० जना भन्दा बढीको मृत्यु भएको छ। बीबीसीका अनुसार क्यानडाको दक्षिणी प्यासिफिक नर्थवेष्ट क्षेत्रभरि अत्यधिक तापक्रम बढ्दा ६० बढी मानिसको मृत्यु भएको हो। मृत्यु हुनेमा ज्येष्ठ नागरिक धेरै भएको समाचारमा जनाइएको छ। ब्रिटिश कोलम्बियास्थित लीटनमा तापक्रम आइतवार ४६६ डिग्री सेल्सियस थियो भने सोमवार बढेर ४७९ डिग्री सेल्सियस पुगेको थियो। यो साता अघि क्यानडामा कहिल्यै पनि ४५ डिग्री सेल्सियसभन्दा बढी तापक्रम पुगेको थिएन। भ्यानकुभरको बाहिरीबस्ती रहेको बर्नेबीमा रहेका रोयल क्यानडियन माउन्टेड प्रहरी माइक कलान्जले आफ्ना छिमेकी र परिवारका सदस्य एवम् ज्येष्ठ नागरिकको विशेष ख्याल गर्न आम समुदायलाई आग्रह गरेका छन्। यो मौसम हाम्रो समुदायका जोखिममा रहेका सदस्यहरूलाई घातक हुनसक्ने हामीले देखिरहेका छौँ, खासगरी ज्येष्ठ नागरिक र पहिला नै स्वास्थ्य समस्या भएकाहरू बढी जोखिममा छन्, उनले भने, यस्तो अति गर्मीका बेला हामीले एकअर्काबारे बुझ्नु अति आवश्यक छ। बर्नेबीमा मात्रै प्रहरीले एक्कासि मृत्यु भएका २५ वटा घटनामा प्रतिक्रिया जनाएको बताएको छ र त्यसमा धेरैजसो निवृत्तिभरण पाइसकेका मानिसहरू छन्। ग्लोब र मेल पत्रिकाले जनाए अनुसार ब्रिटिश कोलम्बियाका प्यारामेडिकहरूले आइतवार तापक्रम बढ्दा समस्या भएको भन्दै सयभन्दा बढी मानिसले फोन गरेर मद्दत मागेका बताएका थिए। लीटनको सानो गाउँमा बस्ने मेघन फ्यान्डरिचले ती पत्रिकालाई जनाएअनुसार घरबाट बाहिर निस्किन लगभग असम्भव भनेको थियो। उनले सहनै नसकिने गरी तापक्रम बढेको बताए।"
बुटवल नारायणगढ सडक अवरूद्ध,परासी : गएरातिदेखि परेको पानीले डाइभर्सन बगाउदा बुटवल नारायणगढ सडकखण्ड बिहानदेखि अवरुद्ध बनेको छ। पश्चिम नवलपरासीको सुनवलस्थित बडेरा र ज्यामिरेमा बनाइएको डाइभर्सन खहरे खोलामा आएको बाढीले बगाएको हो। सडक विस्तारका क्रममा ती स्थानमा पुल निर्माण भइ रहेको छ। अवरूद्ध सडकको डाइभर्सन बनाउने काम भइरहेको र पानी नपरे २ बजेभित्र सडक सञ्चालनमा आउने प्रमुख जिल्ला अधिकारी धर्मेन्द्र कुमार मिश्रले जानकारी दिए। राजमार्ग भएर पूर्व पश्चिम जाने सवारीसाधनलाई भैरहवा परासी सडक हुँदै आवतजावत गराइएको जिल्ला प्रहरी कार्यालयका उपरीक्षक मनोजकुमार यादवले जानकारी दिए।
"बागमती नदिमा पानीको सतह बढ्यो, सतर्क रहन आग्रह","रौतहट : रौतहट र सर्लाहीको सिमानामा रहेको बागमति नदिमा पानीको सतह बढेको छ।जल तथा मौसम विभागको मापन अनुसार बागमती नदिमा ५ सय मिलि लिटरबाट खतरा हुन्छ तर आज बिहान मापन गर्दा ५ सय ३० मिलिलिटर रहेको छ। बागमतीमा रहेको सिचाईं आयोजनाको ३० वटै ढोका खोलिएको छ। नहरको पुर्वी र पश्चिम नहरको मुख्य ढोकाहरु बन्द गरिएको रौतहटका प्रमुख जिल्ला अघिकारी इन्द्रदेव यादवले जानकारी दिए। यता लाल बकैया नदिमा पनि पानीको सतह बढेको छ, झांझ नदिमा पनि बाढी आएको छ। बागमती, लालबकैया, चादी, झांझ नदिमा पानी बढेकाले किनार आसपासका बासिन्दालाई सचेत रहन जिल्ला प्रशासन कार्यालय रौतहटले आग्रह गरेको छ। मनसुनी वायु सक्रिय : धेरै वर्षा हुने, उच्च सावधानी अपनाउन आग्रह"
"विपद् जोखिम छ, पूर्वतयारी छैन","भनिन्छ विपद् बाजा बजाएर आउँदैन। विपद् भइसकेपछि उद्दार र राहत वितरण गर्नुलाई ठूलो काम ठान्छौं। विपद्को निवारण गर्न नसकिएतापनि विभिन्न माध्यमद्धारा यसको न्यूनीकरण भने गर्न सकिन्छ। मनसुन सुरु भएसँगै पहाडमा बाढीपहिरो र तराईमा डुबानको समस्या हुन्छ भन्नेसबैलाई थाहा छ। खै त थाहा भएका समस्याहरूको समाधानका पूर्वतयारी गरेको ? प्रकृतिलाई मानिसले जित्न सक्दैन। यो कुरा थाहा हुँदाहुँदै पनि प्रकृतिलाई दोहोन गरिरहेका छौं। विकासको बहानामा जताततै प्रकृतिलाई नांगो बनाइरहेका छौं। नेपालको भौगर्भिक बनोट कमजोर छ। जलवायु परिवर्तन, अव्यवस्थित पूर्वाधार विकासलगायत विविध कारणले नेपाल प्राकृतिक तथा गैरप्राकृतिक विपद्को अत्यधिक जोखिममा रहेका मुलुकमध्ये एक हो। नेपाल विश्वमा भूकम्पीय जोखिमको दृष्टिले एघारौं तथा बाढीपहिरोको दृष्टिकोणबाट तिसौं अति जोखिमयुक्त मुलुकमा पर्दछ। यहाँ विभिन्न प्रकारका विपद्हरूको जोखिम रहेकाले हरेक वर्ष औसत पाँच सय भन्दाबढी विपद्का घटना हुने गरेका छन्। विपद् प्रभावका कारण नेपालको भौतिक, आर्थिक, सामाजिक विकास र प्रगतिमा समेत प्रतिकूल प्रभाव परिरहेको छ। पूर्वाधारबिना सहर थपिएका छन्। नक्साबिनाका घरहरू निर्माण भएका छन्। विधान, नीति, नियम कार्यान्वयन हुनुको सट्टा हात्तीको देखाउने दाँतजस्तो भएको छ। हामीहरू कुरा एकथोक गर्छौं अनि काम अर्कोथोक। हरेक नेपाली एक पुरुषलाई एउटा ठूलो घर चाहिन्छ। सबैको घर घरमा पुग्ने फराकिलो बाटो चाहिन्छ। खै प्रकृतिले कसरी धानोस् विचरा। हामीले एउटा बोटबिरुवा पनि रोप्दैनौं। घरसम्म बाटो लैजान भन्दै हाम्रा पूर्खाले रोपेका हजारौं रुखहरू सजिलै काट्छौंतर काटेपछि त्यत्ति नै विरुवा रोप्दैनौं। आजभोलि त बजारबस्तीमाआँखालाई हरिया जंगल होइन, कंक्रिटका पहाड मनपर्छ। प्रकृतिको सुन्दरता होइन, मानवनिर्मित विकासका कोलाहल र भीडभाड मनपर्छ। माथिपट्टि भिरालो जमीनदेखे पनि तल घर बनाउँछौं। जानी जानी खोलानदीको किनारमा घर बनाउँछौं। काम गर्ने बेलामा एक हात पर किन सोच्दैनौं ?आफूलाई सुरक्षा नहुने ठाउँमा किन हामीले आफू बस्ने संरचना बनाउँछौ ?खेतीयोग्य जमीन जति सबै घर बनाएर पनि घर पुगेको छैन हामीलाई। जंगल फाँडेर घर बनाउँदैछौं। विपद् सबैको सरोकारको साझा विषय हो। यसको न्यूनीकरणका लागि सबै नागरिक चनाखो हुनु जरुरी छ। वर्षभरि पर्ने पानीको करिब असी प्रतिशत पानी मनसुनको समयमा पर्ने गर्दछ। हरेक वर्ष मनसुन सुरु हुनासाथ बाढीपहिरो र डुबानले दुःख दिन्छ। कतिका घरपरिवारलाई तहसनहस पारिदिन्छ। सबै जान्दाजान्दै पनि मनसुनपूर्व गर्ने तयारीमा सधैं चुक्यौं। सबैले विपद् न्यूनीकरण र व्यवस्थापन समस्या हो भनेर काम गर्नुपर्छ। केही गर्छौं, गरे सम्भव छ भन्ने मानसिकतामा पुग्नुपर्छ। प्रभावकारी प्रतिकार्य क्षमता अभिवृद्धि गर्न आधुनिक उपकरण, बन्दोबस्ती,प्रविधि र दक्ष जनशक्ति निर्माणमा जुटौं। हिउँदभरि बाढीपहिरो र डुबानबारेन त सरकारलाई चासो हुन्छ न त नागरिकलाई नै। सबैजना हाइसन्चो मानेर बस्छौं। जब वर्षात्सँगै पहाड बगेर तराई डुबाउन थाल्छ अनि बल्ल सुरु हुन्छ विपद्का कुरा। सर्वसाधारण नागरिकदेखि सरकारले समेत तत्काल केही राहत बाँड्नुलाई ठूलो उपलब्धिको रूपमा लिइन्छ। अगाडिको वर्षको बाढीपहिरोको समस्याले घरबारविहीन भएकाकोसमाधान नहुँदै नयाँ पीडितथपिन्छन्। आखिर किन यस्तो भइरहेको छ भनेर सरोकारवालाको आँखा किन खुल्न सकेन ?विपद् न्यूनीकरणमा सरकारलगायत सबैको उदासिनताले पीडित शारीरिक समस्याका साथै पीटीएसडी, डिप्रेसन तथा मनोत्रासबाट ग्रसित छन्। बाढीपहिरोमा परेका घाइतेलाई शारीरिक चोटपटकमा साथै मानसिक चोटलाई पनि साम्य बनाउन मनोपरामर्शलगायत विविध उपाय अपनाउनु जरुरी छ। नागरिक स्वास्थ्य हुनु व्यक्तिको लागि मात्र नभएर सिंगो मुलुकका लागि पनि निकै महत्वपूर्ण कुरा हो। मानव विकासका लागि सबै नागरिक रोग, भोक र शोकबाट मुक्त हुन सक्नुपर्छ। यसका लागि सरकारले अभिभावकको भूमिका निभाउँदै अन्य सरोकारवाला सबै चनाखो बन्नुपर्छ। विपद् व्यवस्थापन भनेको उद्धार तथा राहत मात्रै हो भन्ने मानसिकताबाट माथि उठ्न सक्नुपर्छ। हरेक वर्ष एकै प्रकृतिका विपद् किन घट्छ र यसलाई नघटाउन कसले के के गर्नुपर्छ भन्ने कार्ययोजना बनाएर सबै खट्नुपर्छ। विपद् न्युनीकरणमा आवश्यक बजेट विनियोजन गरी त्यसको सदुपयोग सही काममा गर्नुपर्छ। बजेटको खर्चले लक्षित उपलब्धि हासिल गरेको छ छैन भनी अनुगमन र मूल्यांकन गर्न सरोकारवाला सशक्त बन्नुपर्छ। विपद् सबैको साझा समस्या हो। मात्रात्मक रूपमा कसैलाई बढी र कसैलाई कम असर गर्ला त्यो फरक कुरा हो तर विपद्ले यो ठूलो मान्छे र यो सानो मान्छे भन्दैन। विपद् आइपरेपछि तत्काल प्रभावितका लागि आवश्यक उद्धार, अत्यावश्यक राहत तथा सो समयमा तत्कालीन बसोबासको बन्दोबस्त मिलाउनु प्रमुख आवश्यकता हो। यसको अतिरिक्त विपद्बाट बच्न दीर्घकालीन कार्ययोजनाअघि सार्नमासबै केन्द्रित हुनुपर्छ। बाढी र पहिरोजन्य जोखिमबाट नेपाल उच्च जोखिममा छ। यसको पूर्वतयारी र प्रतिकार्यका लागि सबै तहका सरकारलगायत सबै तम्तयार भएर काम गर्नुपर्छ। कुनै रोग लागेर उपचार गर्नुभन्दा रोग लाग्न नै नदिनु उत्तम हुन्छ। विपद् व्यवस्थापनमा पनि विपद् पछाडिभन्दा विपद् न्युनीकरण गर्ने उपायहरूमा सबैको ध्यान केन्द्रित हुन जरुरी छ। यसका लागि अहिले केही ठाउँमा स्थापना भएका बाढीको पूर्वचेतना प्रणाली आवश्यक पर्ने सबै ठाउँमा बिस्तार गरौं। जथाभावी सडक निर्माण नगरौं। भिरालो जमीनमा संरचनाहरूको निर्माण नगरौं। जमीनको भारवहन क्षमता भन्दा बढी लोड थुपार्ने परिपाटीको अन्त्य गरौं। अनावश्यक रूपमा जमीनभित्रको पानीलाई अत्यधिक रूपमा निकाल्ने नगरौं। वन फडानी रोकीवृक्षारोपण प्रणालीलाई संस्थागत गरौं। अहिले विद्यमान रूपमा रहेका अव्यवस्थित सिँचाइलगायत अव्यवस्थित रूपमा खानी खन्ने प्रचलनलाई हटाई व्यवस्थित बनायौं। आजको समयमा पनि सधैं प्रकोप गइसकेपछि राहत वितरणमा मात्र केन्द्रित विपद् व्यवस्थापन प्रणाली परिवर्तन गर्नु अत्यावश्यक छ।विपद् न्युनीकरणका लागिसंवैधानिक प्रत्याभूति छ। विपद् न्यूनीकरण राष्ट्रिय नीति २०७५, विपद् जोखिम न्यूनीकरण तथा व्यवस्थापन ऐन २०७४, विपद् जोखिम न्यूनीकरण राष्ट्रिय रणनीतिक कार्ययोजना, २०१८२०३० लगायतका विद्यमान नीतिगत तथा कानुनी व्यवस्था हुनुले राम्रोसँग काम गर्ने अवसर सिर्जना भएको छ।समस्या भनेको मौजुदा व्यवस्थाहरूको पूर्णरूपमा कार्यान्वयन नहुनु हो। अबका दिनमा यसको पूर्णरूपमा कार्यान्वयन गर्न सक्नुपर्छ। राष्ट्रिय विपद् जोखिम न्यूनीकरण तथा व्यवस्थापन प्राधिकरण गठन भई सञ्चालनमा आएको छ। सबै तहका सरकारमा विपद् जोखिम न्यूनीकरण र व्यवस्थापनको अधिकार र जिम्मेवारीको बाँडफाँट भएको छ। मात्र अब सबैले आआफ्नो जिम्मेवारी बिनासर्त पूरा गर्नुपर्छ। सबैले विपद् न्यूनीकरण र व्यवस्थापन समस्या हो भनेर काम गर्नुपर्छ। अबको काम भनेको हामी केही गर्छौं, गरे सम्भव छ भन्ने मानसिकतामा पुग्नसक्नुपर्छ। प्रकोप र विपद् जोखिमको पूर्वानुमान, सूचना सम्प्रेषण,खोज तथा उद्धार, प्रतिकार्य र पुनर्लाभलाई प्रभावकारी बनाउनविपद् व्यवस्थापन सूचना प्रणालीको स्थापना र उचित व्यवस्थापन गर्नेकार्यमा अगाडि बढौं। प्रभावकारी प्रतिकार्य क्षमता अभिवृद्धि गर्नआधुनिक उपकरण, बन्दोबस्ती,प्रविधि र दक्ष जनशक्ति निर्माणमा जुटौं।सबैको साझा प्रयासबाट मानवीय नोक्सानी, भौतिक, आर्थिक, सामाजिक, सांस्कृतिक र वातावरणीय क्षति र असर कम भई विपद् उत्थानशील विकास पद्धतिको स्थापना गरौं।"
लोकसेवा आयोगका स्थगित परीक्षा साउन १५ गतेदेखि सञ्चालन हुने,"काठमाडौं : लोक सेवा आयोगले रोकिएका सम्पूर्ण परीक्षा साउन १५ गतेदेखि सञ्चालन गर्ने भएको छ। कोरोना (कोभिड१९) महामारी र पदाधिकारी नहुँदा रोकिएका सम्पूर्ण परीक्षा सञ्चालन हुने भएको हो। सोमबार बसेको आयोगको बैठकले पूर्व सूचनाअनुसार स्थगित भएका परीक्षालाई साउन १५ गतेदेखि असोज २५ गतेसम्म गर्ने निर्णय गरेको हो। खरिदारदेखि सहसचिवसम्मको परीक्षा स्थगित भएको थियो। वार्षिक कार्यतालिकाअनुसार आयोगले चालू आर्थिक वर्षको सबै विज्ञापन गरेपनि परीक्षा स्थगित भएका थिए। स्वास्थ्यसम्बन्धी मापदण्ड र सङ्क्रमणकालीन विशेष अवस्थामा परीक्षा (सञ्चालन तथा व्यवस्थापन) सम्बन्धी मापदण्ड, २०७७ पालना गरी परीक्षा सञ्चालन गरिने लोक सेवा आयोगका प्रवक्ता तोयनारायण सुवेदीले जानकारी दिए। प्रवक्ता सुवेदीले रोकिएका परीक्षालाई छिटो गर्नका लागि दुईदेखि तीन सिफ्टमा परीक्षा गर्ने बताए।"
धानमा आत्मनिर्भर,"हाम्रो मुलुक कृषिमा आधारित छ। धेरैजसोको जीवन खेतीकिसानीमा बित्ने गरेको छ। पशुपालन, अन्नबाली र नगदेबाली लगाएर जीविकोपार्जन गर्ने मात्रै होइन, यसबाटै आर्थिक उन्नति गर्ने लक्ष्य पनि राखिन्छ। खेती किसानीमा लाग्नेका लागि मुख्य सिजन भनेकै असारसाउन अर्थात् वर्षायाम हो। यतिबेला प्रमुख रूपमा धान खेती गरिन्छ। धान खेती गर्न यो अनुकूल सिजन पनि हो। खेतीपातीमा खटिने किसानहरूलाई यतिबेला भ्याइनभ्याई छ। दिनभर माटोमा र हिलोमा खेल्नु, मलखाद तयार गर्नु र अन्नबाली लगाउनु उनीहरूको दैनिकी बन्छ। त्यसैले त असारलाई मानो खाएर मुरी उब्जाउने सिजन भनिन्छ। अर्थात् यो किसानका लागि आयआर्जनको स्रोत बढाउने समय हो। थोरै खाएर धेरै काम गर्ने बेला हो। नेपालमा धान खेती र यसको उत्पादन तुलनात्मक रूपमा बढ्दै गए पनि अझै आत्मनिर्भर भने बन्न सकेको छैन। पछिल्ला १२ वर्षमा धानको उत्पादकत्वमा ठूलो परिवर्तन आए पनि धानमा मुलुक आत्मनिर्भर बनाउन उत्पादकत्व दर भने अझै न्युन छ। धानमा आत्मनिर्भर हुन कम्तिमा प्रतिहेक्टर ३७५ मेट्रिक टन पुर्याउनुपर्ने सरकारकै भनाइ छ। अहिले पनि प्रतिहेक्टर ३५ देखि केही माथिसम्म मात्रै उक्लिएको पाइन्छ। सरकारले अघिल्ला वर्षहरूमा लक्षित समय राखेर धानमा आत्मनिर्भर बन्ने योजना नबनाएको पनि होइन। तर, किसानहरूले सिँचाइ र गुणस्तरीय बीउको अभाव तथा धानको राम्रो बजार नपाउनेजस्ता पुरानै समस्या कायम रहँदा उत्पादन वृद्धि दिगो हुन सकेको छैन। असारे झरीमा रुझेर धान खेती गरे पनि उत्पादन पछि भुसको भाउमा धान बेच्न किसान बाध्य छन्। धानले मूल्य पाएन भन्ने समाचार वर्षेनी बनिरहेका छन्। किसानले धानको मूल्य नपाइरहँदा नेपालले भने अझै बाहिरी मुलुकबाट चामल आयात गरिरहेको तीतो यथार्थ हामीमाझ छ। जसका कारण किसानमा धानखेतीबाट पलायन हुने समस्या छ भने खेतबारी बाँझिने क्रम पनि छ। धान विश्वकै प्रमुख बालीमध्ये एक हो। विश्वकै इतिहास हेर्ने हो भने दस हजार वर्ष अगाडिदेखि नै चीन, भारत लगायतका देशहरूमा धान खेती हुँदै आएको मानिन्छ। विश्वको झन्डै ९० प्रतिशत धान एसियामै खेती गरिँदै आएको तथ्यांक छ। विश्वमै पनि ६५ भन्दा बढी जनसंख्याले चामल खाने गर्छन्। त्यसैले धानको महत्व उच्च छ। नेपालमा कुल क्षेत्रफलको २१ प्रतिशत भूभाग अर्थात् ३० लाख ९१ हजार हेक्टर खेतीयोग्य जमीन छ। खेतीयोग्य भूमिको आर्थिक वर्ष ०७७७८ सम्ममा ४८६४ प्रतिशत अर्थात् १५ लाख ३ हजार ३ सय ६७ हेक्टर भूमि सिञ्चित रहेको अनुमान गरिएको छ। यसै क्षेत्रमा धान खेती गर्न सकिन्छ। नेपालमा १२५ प्रतिशतका दरले वर्षेनी बढिरहेको जनसंख्यालाई भरणपोषण गर्न सबैभन्दा बढी योगदान खाद्यान्न बालीमा धानको २० प्रतिशत रहेको अनुमान छ। धान खेतीलाई महत्व दिदै सरकारले धान जोन र सुप्पर जोनको पनि विकास गरेको छ। सुप्परजोन मध्ये अन्य जिल्लाको तुलनमा झापामा धान खेती फस्टाएको पनि छ। पहाडी २२ जिल्लामा भएको धानका उत्पादन बराबर एउटै झापा जिल्लामा उत्पादन भएको तथ्याङ्क पाईन्छ। झापाको यही उत्पादन क्षमतालाई दृष्टिगत गरेर सरकारले झापालाई धान उत्पादनको सुपरजोन घोषणा गरेर वर्षेनी लगानी पनि गरिरहेको छ। यो धानमा आत्मनिर्भर बन्न गरिएको प्रयासमा सरकारको सफल काम पनि हो। नेपालमा धानको अत्याधिक प्रयोग हुने गरेको छ। नेपालीले भात बढी रुचाउने भएकाले धानको माग बढी भएको मानिन्छ। नेपालमा लगभग वार्षिक ६० लाख मेट्रिक टन धान आवश्यक पर्दछ। तर, आर्थिक वर्ष ०७७७८ मा ५६ लाख २१ हजार ७ सय १० मेट्रिक टन धान उत्पादन भएको सरकारी तथ्यांक छ। अन्य वर्षको तुलनामा उत्पादन वृद्धि भए पनि अझै पनि देशलाई अपुग नै देखिन्छ। जसले गर्दा देशले वार्षिक रूपमा ३० अर्बभन्दा बढी रुपैयाँको चामल आयात गर्दै आएको छ। नेपालमा खेतीयोग्य भूमि छ, जनशक्ति छ, र उपयुक्त वातावरण पनि छ। यसको सदुपयोग गर्दै भाषणमा नभई योजना कार्यान्वयन गर्दै किसानको समस्या हल गर्न सरकार लाग्नुपर्छ। समग्र अर्थतन्त्रलाई चलायमान बनाइराख्ने धानको उत्पादन गर्ने मुख्य भूमिका किसानमा छ। किसानको मिहिनेतमा सरकारको साथ मिले मात्रै धानको उत्पादन बढ्छ। समयमा बिउ र मलखाद उपलब्ध नभए कृषकको मिहेनत पानीमा बग्छ। यसको समाधान सरकारले गर्ने हो। अनि मात्रै धानमा आत्मनिर्भर बन्न सकिन्छ। नत्र वर्षमा एक दिन मनाउने र सम्झने धान दिवसको कुनै अर्थ रहँदैन।"
"माथिल्लो तामाकोसीको अन्तिम परीक्षण सफल, सोमबारदेखि बिजुली उत्पादन","काठमाडौं : स्वदेशी लगानीमा सबैभन्दा ठूलो जलविद्युत आयोजना माथिल्लो तामाकोसीको अन्तिम परीक्षण सफल भएको छ र सोमबारदेखि बिजुली उत्पादन हुने भएको छ। ४५६ मेगावाट विजुली उत्पादन गर्ने यो आयोजनाबाट पहिलो चरणमा पहिलो युनिटबाट ७६ मेगावट उत्पादन गरिनेछ। उत्पादित बिजुली राष्ट्रिय प्रणालीमा जोड्नका लागि खिम्ति सवस्टेशनमा तार तान्ने काम पनि भइसकेको छ। आयोजनाबाट उत्पादित विद्युत गोंगरखिम्तीढल्केबर २२० केभी प्रसारण लाइनमार्फत राष्ट्रिय प्रणालीमा प्रवाह गरिने छ । नेपाल विद्युत प्राधिकरणले आयोजनाबाट २१ असार सोमबारदेखि पहिलो युनिटबाट विद्युत उत्पादन सुरु गर्ने तालिक तय गरेको छ । ७६ मेगावाटका छ वटा युनिट छन् यो आयोजनामा । पहिलो युनिटबाट विद्युत उत्पादन भएपछि बाँकी युनिटहरुबाट क्रमश विद्युत उत्पादन हुनेछ। नेपाल विद्युत प्राधिकरणका कार्यकारी निर्देशक एवम् अपर तामाकोसी हाइड्रोपावर लिमिटेडका अध्यक्ष हितेन्द्रदेव शाक्य, प्रधानमन्त्रीका विकास विज्ञ गजेन्द्र थपलियासहितको टोलीले गत आइतबार र सोमबार आयोजना निर्माणस्थलको अनुगमन गरेको थियो। त्यसपछि पहिलो युनिटबाट सोमबारबाटदेखि विद्युत उत्पादनको तालिका तय गरिएको हो। टोलीले विद्युतगृहको प्राविधिक परीक्षण, बाँधस्थल, रामेछापको खिम्तीमा निर्माणाधीन २२० को न्यू खिम्ती सबस्टेसनलगायतको अनुगमन गरी निर्माणमा संलग्न अधिकारीहरुसँग अन्तरक्रिया पनि गरेको थियो। आयोजनाका बाँध र इन्टेक लगायतका भौतिक संरचनाहरु र त्यहाँ जडान गरिएका गेट, स्टपलग जस्ता हाइड्रोमेकानिकल उपकरणहरुको सबै प्रकारका परीक्षणहरु सफलतापूर्वक सम्पन्न भइसकेका छन्। स्वदेशी लगानीमा निर्माण भएको माथिल्लो तामाकोसी सबैभन्दा ठूलो आयोजना हो। दोलखास्थित यस आयोजनाबाट ४५६ मेगावाट विजुली उत्पादन हुनेछ। आयोजनामा विभिन्न युनिटमा ७६ मेगावाट क्षमताको ६ वटा टर्वाइन जडान गरिएको छ । आगामी असार मसान्त भित्रमा ३ वटा युनिटबाट ७६ मेगावाटका दरले २२८ मेगावाट विद्युत उत्पादन सुरु गर्ने लक्ष्य रहेको छ। निर्माण सकिएपछि गत वैशाखको दोस्रो हप्तादेखि नै माथिल्लो तामाकोसीको जलाशय भरेर परीक्षण सुरू गरिएको थियो।"
जडिबुटीका उत्पादन गुणस्तरीय बन्दैछन्,"तीन वर्षअघि खुला प्रतिस्पर्धाबाट जटिबुटी उत्पादन तथा प्रशोधन कम्पनी लिमिटेडको महाप्रबन्धकमा नियुक्त भए ज्ञानेश्वर कार्की। उनी २०७५ माघमा महाप्रबन्धक नियुक्त हुनुअघि कम्पनी घाटामा थियो। लामो समयदेखि घाटामा रहेको कम्पनीलाई उनले आफू आएको पहिलो वर्षदेखि नै नाफामा डोर्याउन सफल भएका छन्। कम्पनीको वस्तुस्थिति अध्ययन गरी विस्तृत बिजनेस प्लान बनाएर काम गरेकै कारण कम्पनी नाफामा उक्लिएको छ। डेनिडा, बुटवल पावर कम्पनी, नेपाल रेडक्रस सोसाइटी, नलसिङगाड हाइड्रो पावरलगायतका कम्पनीमा काम गरेका कार्की लामो समयदेखि कृषि क्षेत्रको कन्सल्ट्यान्टका रूपमा पनि सक्रिय कार्की पछिल्लो समय जटिबुटी उत्पादन तथा प्रशोधन कम्पनीको श्रीवृद्धिमा लागिरहेका छन्। उनीसँग अन्नपूर्ण पोस्ट्ले गरेको कुराकानीको सम्पादित अंश : पछिल्लो समयमा कम्पनीको अवस्था कस्तो छ, केके काम गर्नुभयो ? जटिबुटी उत्पादन तथा प्रशोधन कम्पनी नेपाल सरकारको पूर्ण स्वामित्व रहेको कम्पनी हो। विगत ४० वर्षदेखि कम्पनीले जडिबुटी उत्पादन तथा प्रशोधनको काम गर्दै आएको छ। मैले नेतृत्व सम्हालेको करिब तीन वर्ष भएको छ। यसअघि कम्पनी घाटामा थियो। अहिले पब्लिक कम्पनीमा लैजान र आईपीओ जारी गर्नुपर्छ भनेर काम गरिरहेका छौं। आईपीओमा जानलाई कम्तीमा तीन वर्ष कम्पनीले नाफा गरेको हुनुपर्दछ। नाफामा भएको कम्पनीमा मात्रै सर्वसाधारणले सेयर हाल्न पाउँछन्। त्यही कारण विगत दुई वर्ष हामी नाफामा रह्यौं। गत वर्ष नाफामा गएपछि बोनस वितरण गर्नुपर्छ भनेर अर्थ मन्त्रालयमा प्रस्ताव गरेका छौं। यसैगरी लाभांश वितरणको एजेण्डा पनि आगामी साधारणसभामा राख्दैछौं। हाम्रो कम्पनी यस वर्ष नाफामा छ। त्यसले आर्थिक २०७८७९ मा आईपीओ जारी गर्ने किसिमले काम गर्दै आइरहेका छौं। आईपीओ निष्कासन गरेर सर्वसाधारणले सेयर लगानी गरेपछि सरकारी स्वामित्वमै रहन्छ कि रहँदैन ? कम्पनी पूर्ण रूपमा सरकारी स्वामित्वमै रहन्छ। ५१ प्रतिशतभन्दा बढी सेयर सरकारकै हुन्छ। अहिलेसम्म सर्वसाधारणको सेयर नपरेका कारण पहिलोपटक आईपीओमार्फत पब्लिक सेयरमा जाँदैछौं। सरकारी स्वामित्वको अरू कम्पनीले पनि पहिले सर्वसाधारणका लागि सेयर जारी गरेका छन् नि होइन ? आईपीओमा गएपछि पनि नाफामा जान्छ भन्ने के ग्यारेन्टी छ ? सर्वसाधारणले सेयर राखेपछि उनीहरूमा पनि आफ्नो कम्पनी हो भन्ने भावना जागृत गराउँछ। हाम्रा उत्पादनहरू पनि जनतामै लोकप्रिय हुने खालका भएकाले बिक्री पनि धेरै हुन्छ र कम्पनी निरन्तर रूपमा नाफामा सञ्चालन हुन्छ भन्ने हो। यसअघि पनि नेपाल टेलिकम, कृषि विकास बैंकलगायत केही कम्पनीले सर्वसाधारणको सेयर लिएर सञ्चालन भइरहेका छन्। हाम्रो कम्पनी पनि आईपीओमार्फत सेयर जारी गर्न योग्य हुन्छ। तर, विभिन्न कानुनी प्रक्रिया र नेपाल सरकारबाट अनुमति र स्वीकृतिलगायतका मापदण्ड पूरा गर्न भने केही समय लाग्छ। घाटामा रहेको कम्पनीलाई नाफामा ल्याउन कसरी सम्भव भयो ? कम्पनीको उत्पादन भनेको जडिबुटीजन्य उत्पादन नै हुन्। यी उत्पादनहरू थोरै मूल्यका तर धेरै मानिसले रुचाएका उत्पादन नै हुन्। यसअघि कम्पनीले माग अनुसार उत्पादन गर्न सकेको थिएन। म आएपछि उत्पादनलाई बढाउने काम भयो। कामका आधारमा कर्मचारी परिचालन गरेर उत्पादन बढाउने काम गर्यौं। यसलाई भर्टिकल ग्रोथ पनि भन्छौं। यसैगरी हाम्रा उत्पादनलाई अन्तर्राष्ट्रिय स्तरका बनाउन विभिन्न काम गरिरहेका छौं। फ्याक्ट्रीको अटोमेसन गर्ने, आधुनिकीकरण गर्नेलगायतका काम पनि सँगसँगै अगाढि बढाइरहेका छौं। पहिले चारवटा मात्र सामान उत्पादन गरिरहेका छौं। जडिबुटीजन्य कुनै पनि उत्पादन गर्ने स्वीकृति हामीलाई छ। साबुन, स्याम्पु वा हर्बल केयर नै किन नहुन्, यी सबै उत्पादन गर्न सक्षम छौं। होराइजेन्टल ग्रोथअन्तर्गत स्यानिटाइजरको उत्पादन सुरु गरेका छौं। यस वर्ष अर्को एउटा उत्पादन बढाउने तयारीमा छौं। अर्को महत्वपूर्ण कुरा भनेको हामीसँग लगानीको कमी थियो। त्यो पनि नेपाल सरकारबाट १८ करोड ऋण र सेयर लगानीका रूपमा प्राप्त गर्यौं। त्यो रकमलाई हामीले उत्पादनमा लगायौं। यी कारणले गर्दा नै नाफा कमाउन सफल भयौं। पहिले १० करोड हाराहारीमा काम गरिरहेको थियो भने अहिले त्यसलाई बढाएर १९२० करोडको बनाएका छौं। एक अर्बको उत्पादन बढाउने लक्ष्य छ। यसका लागि मानव स्रोतसाधन, भौतिक पूर्वाधार, मेसिनरी र पुँजीको आवश्यकता पर्दछ। १९२० करोडको कारोबार गर्ने कम्पनीले एक अर्बको कारोबार गर्न सम्भव छ ? अवश्य पनि सम्भव छ। अनुसन्धानअनुसार मानिसलाई दैनिक रूपमा आवश्यक पर्ने थोरै मूल्यका वस्तुहरूको बजार १७ प्रतिशतले वृद्धि भइरहेको छ। यसमा पनि ९० प्रतिशतभन्दा बढी बजार हिस्सा विदेशी उत्पादनले लिइरहेका छन्। उदाहरणका लागि हामीले उत्पादन गरेको भिक्सको बजार र मूल्य थोरै छ भने विदेशबाट आयात गरिएका भिक्स महंगो हुनुका साथै बजार पनि त्यसैले ओगटिरहेको छ। पर्याप्त उत्पादन गर्न नसक्नु र उत्पादन भएका बस्तुको बजारीकरण गर्न नसक्दा विदेशी उत्पादन हावी भइरहेका हुन्। त्यसैले नेपालभित्रको बजारलाई हेरेर विभिन्न सामग्री उत्पादन गरेर आगामी तीन वर्षभित्र यो लक्ष्य हासिल गर्ने अभियानमा छौं। कम्पनीले केकस्ता बस्तुको उत्पादन गरिरहेको छ ? कम्पनीको चर्चित उत्पादन भनेको सञ्चो हो। यसबाहेक सिलाजित, सञ्चो बाम, हिमालय मसाज तेल र स्यानीटाइजर उत्पादन गरिरहेका छौं। अहिले कोरोना महामारी रहेकाले विभिन्न प्याकमा हर्बल स्यानिटाइजर बनाइरहेका छौं। मानिसलाई हिँडडुल गर्दा सहज होस् भनेर ३० एमएलको प्याकमा सेनिटाइर बनाएका छौं। यीबाहेक एक सय, दुई सय र पाँच सय एमएलको प्याकमा पनि स्यानीटाइजर बनाइरहेका छौं। आगामी दिनमा हर्बल साबुन, स्याम्पुलगायतका सामग्री पनि उत्पादन गर्ने अभियानमा छौं। कम्पनीले विदेशमा पनि निर्यात गरिरहेको छ ? सात प्रकारका जडिबुटी उत्पादन गरिरहेका छौं। ती जडिबुटीबाट तेल उत्पादन गर्छौं। त्यो तेलबाट हामीले उत्पादनहरू बनाइरहेका छौं। उत्पादन गरेका सामग्रीहरू स्वदेशभित्र सीमित छ भने सुगन्धित तेलहरू चाहिँ विदेशमा निर्यात हुन्छ। अब ती सबै तेलको सदुपयोग गरेर अन्य उत्पादन पनि बढाउने योजना बनाएका छौं। उत्पादित सामग्रीहरू सबै नयाँ प्याकेजिङ गरिएको हो ? यस कम्पनीबाट उत्पादन भएका सामग्रीहरूलाई समयसापेक्ष बनाउन र यसको बाहिरी बनावट पनि आकर्षक बनाउन नयाँ प्याकेजिङ गरिरहेका छौं। हाम्रो फ्याक्ट्री अटोमेसनमा सञ्चालन भएपछि फेरि परिवर्तन हुन्छ। कम्पनीको उत्पादन भनेको जडिबुटीजन्य उत्पादन नै हुन्। यी उत्पादनहरू थोरै मूल्यका तर धेरै मानिसले रुचाएका उत्पादन नै हुन्। नेपालमा जडिबुटीको अवस्था चाहिँ कस्तो छ ? नेपालमा जडिबुटीको सम्भावना अथाह छ भनेर भनिन्छ। तर, कुन चाहिँ जडिबुटीको उत्पादन कति हुन्छ भन्ने अध्ययन नै भएको छैन। विदेश निर्यातको कुरा गर्दा कहिले बेसारको माग हुन्छ, कहिले टिमुरको हुन्छ। किसानहरू हौसिएर त्यो उत्पादन गर्छन्। एकपटक आएको माग फेरि आउँदैन र किसानहरू हतोत्साहित हुनु परिरहेको अवस्था छ। विदेशबाट ह्वात्त एकपटक आउँछ। घरीघरी आउँदैन। त्यसैले ती उत्पादनबाट हामीले सामान बनायौं भने किसानहरूले पनि स्वदेशमै बजार पाउँछन्। यो कम्पनीले चाहिँ नियमित रूपमा आम्दानीको ग्यारेन्टी गर्दछ। अर्को कुरा जडिबुटी भनेको धान खेती गर्नेजस्तो होइन। फाइनल प्रोटक्ट उत्पादन नभइकन यसको मूल्य पनि आउँदैन। यो कम्पनीले अबका दिनमा किसानको हितलाई पनि ध्यानमा राखेर काम गर्न सक्नुपर्छ। कच्चा पदार्थ चाहिँ कसरी जुटाइरहनुभएको छ ? उत्पादनका लागि ८९ प्रकारका सुगन्धित तेल आवश्यक पर्दछ। यसबाहेक सीसी र प्याकेजिङका सामान हुन्। सञ्चोलाई आवश्यक पर्ने ८०९० प्रतिशत सामग्रीका लागि आफैं खेती गर्छौं। बाँकी रहेका सामान टेन्डरबाट किन्छौं। यस्तै सीसी नेपालमा बन्दैन र भारतबाट ल्याउनु पर्दछ। प्याकेजिङका सामानमा पनि छपाई नेपालमा हुन्छ भने कागज चाहिँ विदेशबाटै ल्याउनु पर्छ। जडिबुटीको खेती चाहिँ कहाँ गरिरहेका छौं ? सबैभन्दा ठूलो खेती बाराको तामागढीमा छ। त्यहाँ करिब तीन सय हेक्टरमा खेती गरिरहेका छौं। मोरङको बेलबारीमा करिब एक सय हेक्टरमा खेती भइरहेको छ। यी बाहेक खेती बिस्तारअन्तर्गत किसानहरूले पनि खेती गरिराख्नु भएको छ। कम्पनीमा मानव स्रोतसाधनको अवस्था कस्तो छ ? अहिले नयाँ पदपूर्तिको काम भइरहेको छ। पहिले ल्याब पनि राम्रो थिएन। अहिले ल्याब पनि आधुनिक बनाएका छौं। यसका लागि आवश्यक जनशक्ति पनि पदपूर्ति गर्ने अभियानमा छौं। यसो भएमा आगामी दिनमा उत्पादन बढाउन सक्छौं। ल्याब टेस्ट चाहिँ यहीँ हुन्छ कि विदेशमै पठाउनु पर्छ ? अधिकांश टेस्टहरू आफ्नै ल्याबमा गर्छौं। हामीकहाँ नभएको टेस्टका लागि प्राइभेट ल्याब र वनस्पति विभागमा पठाउँछौं। आफ्नै ल्याबमा टेस्ट गरेर विभिन्न सामग्रीहरू बनाउन सक्छौं। त्यसका लागि धेरै ठूलो टेक्नोलोजी आवश्यक पर्दैन। कम्पनीलाई अझ उचाईमा पुर्याउन योजना केके छन् ? यसका लागि सबैभन्दा पहिले पुँजीको आवश्यकता पर्दछ। पुँजी नभइकन लगानी गर्न सकिँदैन। त्यही कारण आईपीओमा जान खोजेको हो। उत्पादन पनि सर्वसाधारणमै जाने भएकाले सर्वसाधारणबाटै लगानी उठाऔं भनेको हौं। यसैगरी किसानले उत्पादन गरेका सामग्रीहरू बोर्डले तोकेको मूल्य अनुरूप नै खरिद गरिन्छ। यसले गर्दा देशका उत्पादन पाउँछौं भने किसानले पनि राम्रो मूल्य पाउँछन्। चुनौतीहरू चाहिँ केके छन् ? सबैभन्दा ठूलो चुनौती भनेको जनशक्ति हो। सरकारको तलब स्केलअनुसार राम्रो स्किल भएका मानिस पाउन गाह्रो छ। भर्खर पढाइसकेका फ्रेस मानिसहरू त हामीले पाउँछौं। तर, उनीहरूलाई काम सिक्न नै धेरै समय लाग्छ। यो सबैभन्दा ठूलो चुनौती हो। अर्को कुरा कच्चा पदार्थ उत्पादन गर्नेदेखि त्यसको प्रशोधन गर्ने र त्यसबाट उत्पादन गरेर बजारसम्म पुर्याउने काम गरिरहेका छौं। त्यसका लागि बजारीकरण गर्ने च्यानल पार्टनरहरू आवश्यक पर्दछ। यो पनि एउटा चुनौती नै हो। अर्को चुनौती भनेको पुँजी हो। पुँजी पाए पनि त्यसलाई राम्रोसँग लगानी गरिएन भने त्यसले प्रतिफल दिँदैन। त्यसैले कम्पनीलाई सञ्चालन गर्ने मानिस पनि राम्रो हुनु आवश्यक पर्दछ। तपाई आउनु अघि केके कारणले गर्दा कम्पनी घाटामा गएको रहेछ ? अध्ययन त गर्नुभयो होला ? एकले अर्कालाई आरोप लगाउनु राम्रो हुँदैन। सबैले आफ्नो दायित्व र जिम्मेवारी राम्रोसँग निर्वाह गर्ने हो भने कुनै पनि कम्पनी घाटामा जाँदैन। त्यही कारण यसका स्रोतसाधनको राम्रोसँग परिचाहन गर्न सकेको खण्डमा मात्र त्यसले प्रतिफल दिन सक्दछ।"
सहकारीको रकम हिनामिना गरेको आरोपमा २० जनाविरुद्ध पक्राउ पुर्जी,"दाङ : राप्ती गाउँपालिकाका अध्यक्ष नुमानन्द सुवेदीसहित २० जना देउखुरी क्षेत्रस्थित एक सहकारीको रकम हिनामिना घटनामा तानिएका छन्। कर्मचारीले गरेको रकम हिनामिनालाई नियमन नगरेको आरोपमा अध्यक्ष सुवेदीसहित २० जनाका नाममा मंगलबार पक्राउ पुर्जी जारी गरिएको दाङ जिल्ला अदालतका सूचना अधिकारी धनसिंह गिरीले बताए। २५ जनामध्ये फरार २० जनालाई पक्राउ गरेर अदालतमा पेस गर्न आदेश जारी भएको उनले बताए। ३५ दिने म्याद पक्राउ पुर्जीको म्याद जारी भएको हुँदा प्रतिवादी २० जनालाई प्रहरीले जतिखेर पनि पक्राउ गर्न सक्ने गिरीले बताए। देउखुरी बचत तथा सहकारी संस्थाको ५ करोड २७ लाख रकम हिनामिना गरेको भन्दै सहकारी सदस्यहरूले कर्मचारी र पदाधिकारीसहित २५ जनालाई प्रतिवादी बनाई अदालतमा मुद्दा दायर गरेका थिए। यसअघि सहकारी संस्थाका चार जना कर्मचारीलाई अदालतले पुर्पक्षका लागि थुनामा राख्न आदेश दिइसकेको छ। एक जना कर्मचारीकी श्रीमतीलाई भने साधारण तारेखमा छोड्न अदालतले आदेश दिएको छ। सहकारीका तत्कालीन सहलेखापाल विक्रम राना थुनामा छन्। गाउँपालिकाका अध्यक्ष सुवेदीले सहकारीमा कुनै पनि पदीय जिम्मेवारी नभएको भन्दै निर्दोष रहेको बताउँदै आएका छन्। तर उनी महाप्रभु बचत तथा ऋण सहकारीको २०७१ देखि २०७४ सम्म लेखा समिति संयोजक थिए। त्यतिबेलेकै हिसाब नमिलेपछि उनी मुछिएका हुन्। गत पुस २३ गते हरियाली, जनजीविका र बिहानी र महाप्रभु मर्ज भई देउखुरी बचत तथा ऋण सहकारी बनेको थियो। मर्ज घोषणा भए पनि महाप्रभुको हिसाब नमिलेकाले त्यही भवनभित्र छुट्टै कार्यालय राखिएको छ। सुवेदी २०७४ सालदेखि सहकारीमा आबद्ध नरहेको बताएका छन्। तर रकम हिनामिनाको अनुसन्धानमा पूर्ण रूपमा सघाउने उनले बताए। अध्यक्ष सुवेदीले आफैं अदालतमा उपस्थित हुने र सत्यतथ्य अनुसन्धानमा सघाउने बताएका छन्। दोषीलाई हदैसम्मको कानुनी कारबाहीका लागि स्थानीय जनप्रतिनिधिको प्रमुखको हैसियतले आफूले कुनै कसुर बाँकी नराख्नेसमेत उनको भनाइ छ। लेखा संयोजक हुँदा कर्मचारीलाई नियमन नगरेको हुँदा पदीय जिम्मेवारी निर्वाह गर्न नसकेकोले उनी पनि घटनामा मुछिएको जिल्ला प्रहरी कार्यालयका मुद्दा अधिकृत मोहनजंग बुढा थापाले बताए। हिनामिनाको घटना भने सहकारी मर्ज भइसके पछि मात्रै सार्वजनिक भएको हो।"
संकटाको फुटबल एकेडेमी,"काठमाडौं : ए डिभिजन क्लब संकटाले फुटबल एकेडेमी सञ्चालन गर्ने भएको छ। एकेडेमी सञ्चालनका लागि अखिल नेपाल फुटबल संघ (एन्फा), संकटा र नेक्सस स्कुलबीच त्रिपक्षीय सम्झौता भएको छ। एन्फा मुख्यालय सातदोबाटोमा मंगलबार भएको एक कार्यक्रममा एन्फा उपाध्यक्ष तथा युथ डेभलभमेन्ट कमिटीका संयोजक उपेन्द्रमान सिंह, संकटा क्लबका कार्यवाहक अध्यक्ष सुरेन्द्र सिख्राकार र नेक्सस स्कुलका प्रिन्सिपल आरबी कटुवालले सम्झौतापत्रमा हस्ताक्षर गरेका छन्। सम्झौताअनुसार पहिलो वर्ष सात जना संकटा र सात जना नेक्सस स्कुलका गरी कुल १४ खेलाडीले संकटानेक्सस युथ फुटबल एकेडेमीमा अभ्यास गर्नेछन्। अभ्यासको सम्पूर्ण व्यवस्था संकटा क्लबले गर्नेछ। ती खेलाडीलाई नेक्सस स्कुलले छात्रवृत्ति प्रदान गर्नेछ। सम्झौताको दोस्रो वर्षमा एकेडेमीमा संकटा क्लबका तर्फबाट १४ युवा खेलाडी सहभागी हुनेछन्। एसियाली फुटबल महासंघ (एएफसी) ले क्लब लाइसेनिङका लागि युथ एकेडेमी अनिवार्य गरेको छ। हालसम्म त्रिभुवन आर्मी क्लबले मात्र एएफसीको क्लब लाइसेन्स पाएको छ। आर्मी, नेपाल पुलिस र एपीएफले युथ एकेडेमी सञ्चालन गर्दै आइरहेका छन्। विभागीय क्लबबाहेक युथ एकेडमी सञ्चालन गर्ने संकटा पहिलो ए डिभिजन टोली हो।"
कोभिड १९ र उड्डयनमा असर,"कोरोना भाइरसकोे महामारीले सम्पूर्णविश्वलाई नै आक्रान्त पारेकोे छ।जसले थुप्रै जनधनको क्षति गरेको छ। २०२१ जुन २७ सम्मको आँकडा हेर्दा विश्वभर ३९,४०,४२६जना कोरोनाका कारण ज्यान गुमाएका छन्। नेपालमा पनि ९००९जनाले ज्यान गुमाएका छन्। यसपालिको नयाँ भेरियन्ट भनिएको कोरोनाले भयावह रूप लिएको छ। हाम्रो देशमा कोरोना भाइरस महामारी फैलिएपछि अस्पतालको उपलब्धता, स्वास्थ्य संरचना, उपलब्ध स्वास्थ्य सामग्री र व्यवस्थापनलाई हेर्दा अझै पनि धेरै काम गर्नुपर्ने देखिन्छ। यो महामारीले विश्वको आर्थिक(सामाजिक,राजनीतिक,सांस्कृतिक तथा पर्यटकीय क्षेत्रमा नकारात्मक असर पारेको छ। मानिसको जनजीवनमा अति गम्भीर असर पारेकाले यो एक्काइसौं शताब्दीको महाप्रलयकारी र दोस्रो विश्वयुद्घपछिकै सबैभन्दा महाविनासकारीघटनाको रूपमा लिइएको छ। उड्डयन क्षेत्रआर्थिक(सामाजिक विकासको एउटा महत्वपूर्ण इन्जिन मात्रै होइन, समग्र आर्थिक विकासको उत्प्रेरक पनि हो। यसले प्रत्यक्ष तथा अप्रत्यक्ष रोजगारीसिर्जना गर्नुका साथै विश्वव्यापीरूपमा दु्रत हवाई यातायात प्रदान गर्ने भएकाले पर्यटन, विदेशी लगानी, अन्तर्राष्ट्रिय व्यापारमा सहजता ल्याउने हुँदा आर्थिक वृद्घिमा सघाउ पुर्याएको छ। यो उड्डयन उद्योगले विश्वभर करिब ६ करोड ५५ लाख रोजगारीसिर्जना गरेको छ। यो उद्योेगले करिब २७ खर्ब डलरको आर्थिक क्रियाकलाप सिर्जना गरेकोे छ जुनविश्वको कुल ग्रार्हस्थ्य उत्पादनकोे करिब ३६ प्रतिशत हुन आउँछ।यदि उड्डयन क्षेत्रलाई एउटा देश मान्ने हो भने यो विश्व जिडीपीको २०औं स्थान हुन आउँछ। जुन स्वीट्जरल्यान्ड र अर्जेन्टिना बराबर हुन आउँछ। कोरोना महामारीले सबै क्षेत्र प्रभावित भइरहेको अवस्थामा उड्डयनक्षेत्र मात्र अछुतो रहन सक्दैन। विश्व उड्डयन क्षेत्रले पनि ठूलो घाटा बेहोरिसकेको छ। चीनको वुहान सहरमा देखा परेको यो नयाँ कोरोना भाइरसमानिसबाट मानिसमा सर्ने स्वभावको कारणले संसारभर फैलिँदा धेरै जनधनको नोक्सान भएको छ। यसलाई १२ मार्च २०२० मा विश्व स्वास्थ संगठनले महामारी घोषणा गर्यो। यस्तो महामारीको कारणले मानिसको स्वास्थ सुरक्षाको ख्याल गर्दै मुलुकहरूले आन्तरिक तथा अन्तर्राष्ट्रिय उडानहरू क्रमशः बन्द गर्ने, अन्तर्राष्ट्रिय सीमानाहरू बन्द तथा नियन्त्रण गर्ने, ठूलाठूला गोष्ठी, भेला आयोजना गर्न प्रतिबन्ध लगाउने, होटल, रेष्टुराँ, पार्टीप्यालेस जस्ता भीडभाड हुने स्थान बन्द गरी कडालकडाउन गर्नाले मुलुक आर्थिक रूपले ठप्प हुन पुग्यो। नागरिक उड्डयनका क्षेत्रमा यात्रुको सुरक्षालाई सर्वाधिक महत्व दिइन्छ। उडानप्रति परिवर्तित व्यवहारका कारण हवाई यात्रुहरू जनवरी २०२० देखि नै घट्न सुरु भएकोदेखिन्छ। आईएटीए २०२०को रिपोर्टअनुसार अप्रिल २०२० मा रेभेन्यू पेसेन्जर किलोमिटर (आरपीके)९० प्रतिशतले घटेको देखिन्छ भने अगष्ट २०२० मा यो ७५ प्रतिशतले घटेको देखिन्छ। विषम परिस्थिति भोगेको उड्डयन क्षेत्रलाई सरकारले केही सहुलियत तथा राहतको प्याकेज को व्यवस्था गरी केही मल्हमपट्टि गर्नु सरकारको दायित्व हुन आउँछ।सरकारले कोभिडका कारणले थला परेका सरोकारवालासँग छलफल गरी सरकारले आफ्नो क्षमताअनुसार के कति सहयोगको प्याकेज ल्याउन सक्छ। अन्तर्राष्ट्रिय नागरिक उड्डयन संगठनको अध्ययनअनुसार सन् २०१९ मा ४५० करोडहवाईयात्रु थिए भने सन् २०२० मा १८० करोडले मात्रहवाईयात्रा गरेका थिए। यसरी सन् २०१९ को तुलनामा सन २०२० मा हवाई यात्रुहरू करिव६० प्रतिशतले घटेको देखिन्छ। कोरोनालेहवाइयात्रु घट्नाले वायुसेवा कम्पनीहरूलेयो अवधिमा ३७० अर्ब डलर गुमाउन पुगे भने विमानस्थलहरूले ११५ अर्ब डलर र एयर नेभिगेसन सेवा प्रदायककर्ताले पनि १३ अर्ब डलर गुमाएको अवस्था छ।एसिया तथा प्रशान्त क्षेत्रका वायुसेवा कम्पनीले मात्र करिब १२० अर्ब डलर गुमाएको अवस्था रह्यो भने युरोपीयन वायुसेवा कम्पनीले पनि करिव १०० अर्ब डलर, उत्तरी अमेरिकाले ८८ अर्ब, दक्षिण अमेरिका र क्यारिबेयन क्षेत्रले २६ अर्ब र अफ्रिकाले १४ अर्ब गुमाएको आईसीएओको प्रतिवेदनमा देखिन्छ। २०२० मेमहिनादेखि एसिया तथा प्रशान्त क्षेत्र र उत्तरी अमेरिकन क्षेत्रमा त्यहाँको आन्तरिक हवाई उडानहरूको वृद्घिले हवाई यात्रुहरूको संख्यामा केही सुधार भएको देखिन्छ। आन्तरिक उडानको वृद्घिले वायुसेवा कम्पनीहरूलाई केही राहत भएको छ। २०२१ को दोस्रो क्वार्टरदेखि केही सुधारको आशा गरिएपनि महामारीको प्रभावकारीव्यवस्थापन र कोभिड खोपको उपलब्धता तथा अवलम्बनले पनि त्यसको निक्र्यौल गर्ने हँुदा अहिले नै यसै भन्न सकिँदैन। सन् २०१९ को कोभिड महामारीको असरले उड्डयन क्षेत्र राम्रोसँग तंग्रिन नपाउँदै फेरि कोरोनाको दोस्रो तथा तेस्रो लहरले विश्वभरि नै यो क्षेत्रलाई नराम्रोसँग गाँजेको छ। नेपालको अवस्था नेपालले अन्तर्राष्ट्रिय उडान गर्ने प्रयोजनका लागि ४० देशसँग हवाई सेवा सम्झौतागरिसकेको छ। हाल १४ देशका ३० अन्तर्राष्ट्रिय वायुसेवा कम्पनीहरू (नेपाली वायुसेवाकम्पनीसमेत)ले त्रिभुवन अन्तर्राष्ट्रिय विमानस्थलमा अन्तर्राष्ट्रिय उडान गर्दैआएका छन्। यस्तै १९ आन्तरिक वायुसेवा कम्पनीहरूले हवाई सञ्चालन प्रमाणपत्रप्राप्त गरेका छन्। जसमा नौ जहाजर १० हेलिकोप्टर छन्। नेपालमा एक अन्तर्राष्ट्रिय विमानस्थलसमेत ५४ विमानस्थलमध्ये ३५सञ्चालनमा छन् भने १९ विमानस्थल सञ्चालनमा छैनन्। नेपालमा कोरोनाको पहिलो संक्रमण २४ जनवरी २०२० मा देखा परेको थियो। तर संक्रमण दर बढ्दै गएपछि नेपाल सरकारले देशव्यापी रूपमा २४ मार्च २०२० मा लकडाउन गर्यो र यो १८ मे २०२० सम्म जारी रह्यो।यसले गर्दा २० लाख विदेशी पर्यटक ल्याउने गरी सरकारले ल्याएको भिजिट नेपाल २०२० योजना पनि रद्द हुन पुग्यो।करिब ६ महिनाको उडान प्रतिबन्धपछि सेप्टेम्बर २०२० देखि केही सुरक्षाका शर्तहरू पालना गर्नेगरी आन्तरिक र बाह्य उडानहरूखुला गर्यो।यात्रा प्रतिबन्ध, उडान बन्द तथा रद्द, सीमाहरू बन्दका कारणले नेपालको अर्थतन्त्र १४३७ प्रतिशतले घाटा हुन पुग्योे। एसियालीविकास बैंक, २०१९ को प्रतिवेदन अनुसार नेपालका होटल, रेष्टुराँ, ट्रेकिङ, माउन्टेनियरिङ तथा एयरलाइन्स गरी करिबदुई लाखले प्रत्यक्षरोजगारी पाइरहेका थिए तर उनीहरूलाई कोभिडको असरले प्रत्यक्ष मार परेको छ। नेपाल नागरिक उड्ययन प्राधिकरणअनुसार त्रिभुवन अन्तर्राष्ट्रिय विमानस्थलमा अन्तर्राष्ट्रिय उडानतर्फ सन् २०२० को नोभेम्बरसम्म गत वर्षको सोही अवधिको तुलनामा हवाई यात्रुहरूको संख्या करिब७२ प्रतिशत न्यून छ। आन्तरिक उडानतर्फ पनि हवाई यात्रुहरूसन् २०२० को नोभेम्बरसम्म गत वर्षको सोही अवधिको तुलनामा ६४७३ प्रतिशतले न्यूनछ। कोभिड(१९ को प्रकोपका कारण नेपाललगायत विभिन्न मुलुकले मार्च २०२० देखि लकडाउन तथा यात्रा प्रतिबन्ध लगाएपछि मार्चदेखि नोभेम्बरसम्मको हवाई यात्रु आवागमन अवस्था हेर्दा सन् २०१९ को सोही अवधिको तुलनमा अन्तर्राष्ट्रिय उडानतर्फ ८६ प्रतिशत र आन्तरिकतर्फ ७३ प्रतिशत हवाई यात्रु घटेको देखिन्छ। नेपाली वायुसेवामध्ये नेपाल वायुसेवा निगमको करिब ५ अर्ब, आन्तरिकतर्फका वायुसेवा कम्पनीहरूले करिब १० अर्ब ६२ करोड र हिमालय एयरलाइन्सले करिब २ अर्ब बराबरको आम्दानी गुमाएका छन्। प्राधिकरणको यस वर्ष मार्च २०२० देखि नोभेम्बरसम्मको आम्दानीको अवस्था यो गत वर्षको सोही अवधिको तुलनामा करिब ८० प्रतिशत अर्थात् ५ अर्ब ६९ करोडले घटेको देखिन्छ। कोभिड१९ बाट पर्यटन क्षेत्र सबैभन्दा बढी प्रभावित भएको देखिन्छ। सन् २०१९ मा विदेशी पर्यटक आगमन २१ प्रतिशतले बढेकोमा सन् २०२० मा यस्तो आगमन ८०८ प्रतिशतले घटेको छ। सोही अवधिमा पर्यटन क्षेत्रबाट आर्जन हुने विदेशी मुद्रामा करिब७० प्रतिशतले कमी आएको छ। आव२०७७र७८ को पहिलो चौमासिकदेखि आन्तरिक हवाई उडान सुरु भएकोमा २०७७ चैत्रसम्म आन्तरिक उडानलाई पूर्ण क्षमतामा सञ्चालन भएको थियो। कोभिड महामारीको दोस्रो लहर सुरु भएसँगै हाल आन्तरिक र अन्तर्राष्ट्रिय उडान स्थगित भएको छ। भारतसँग हप्तामा दुई एयर ववल उडान मात्र चालु छ। नेपाल पर्यटन बोर्ड र नेपाल नागरिक उड्डयन प्राधिकरणबाट निर्मित कार्यदल अनुसार लकडाउन अवधिभर होटलरेष्टुराँ, ट्राभलट्रेकिङ तथा उड्डयन क्षेत्र बन्द हुँदा प्रत्येक महिना ८ करोड ३० लाख अमेरिकी डलर घाटा व्यहोरिरहेको अवस्था छ। विषम परिस्थिति भोगेको उड्डयन क्षेत्रलाई सरकारले केही सहुलियत तथा राहतको प्याकेजको व्यवस्था गरी केही मल्हमपट्टि गर्नु सरकारको दायित्व हुन आउँछ। संस्कृति, पर्यटन तथा नागरिक उड्डयन मन्त्रालयका अनुसारनेपाली वायुसेवा कम्पनीहरूले भुक्तानी गर्नुपर्ने पार्किङ शुल्क, जहाजहरूमा प्रयोग हुने इन्धन एभिएसन टर्बाइन फ्यूलमा लाग्ने पूर्वाधार करमा छुट, जहाजहरूको हवाई सञ्चालन प्रमाणपत्र तथा उडान योग्यता दस्तुर नवीकरण शुल्क तथा छुट दिइएको छ। तर सरकारले कोभिडका कारणले थलापरेका सरोकारवालासँग छलफल गरी सरकारले आफ्नो क्षमताअनुसार के कति सहयोगको प्याकेज ल्याउन सक्छ। अविलम्ब घोषणा गर्न अब ढिलाइ गर्न हुन्न।  लेखक नेपाल नागरिक उड्डयन प्राधिकरणका पूर्वउपमहानिर्देशक हुन्।"
"मनसुनी वायु सक्रिय : धेरै वर्षा हुने, उच्च सावधानी अपनाउन आग्रह","काठमाडौं : देशभर मनसुनी वायुको सक्रिय प्रभाव रहेको जल तथा मौसम विज्ञान विभागले जनाएको छ। हाल देशको तराई भूभाग नजिक मनसुनी न्युन चापिय रेखा रहेको छ। हाल प्रदेश १, २ बागमती र गण्डकी प्रदेशका धेरै स्थानहरुमा हल्का देखि मध्यम वर्षा भइरहेको विभागको मौसम पूर्वानुमान महाशाखाको बुलेटिनमा उल्लेख छ। बुधबार दिउँसो देशभर सामान्य देखि पूर्ण बदली रहनेछ। प्रदेश १, २, बागमती र गण्डकी प्रदेशका धेरै स्थानहरुमा साथै लुम्बिनी, कर्णाली र सुदूरपश्चिम प्रदेशका थोरै स्थानहरुमा हल्कादेखि मध्यम वर्षाको सम्भावना रहेको छ। प्रदेश १, प्रदेश २, बागमती, लुम्बिनी र गण्डकी प्रदेशका थोरै स्थानहरुमा भारी वर्षा तथा एक वा दुई स्थानहरुमा धेरै भारी वर्षाको सम्भावना रहेको महाशाखाले जनाएको छ। राती प्रदेश १, २, बागमती र गण्डकी प्रदेशका धेरै स्थानहरुमा साथै लुम्बिनी, कर्णाली र सुदूरपश्चिम प्रदेशका थोरै स्थानहरुमा हल्कादेखि मध्यम वर्षाको सम्भावना रहेको छ। प्रदेश १, प्रदेश २, बागमती, लुम्बिनी र गण्डकी प्रदेशका थोरै स्थानहरुमा भारी वर्षा तथा एक वा दुई स्थानहरुमा धेरै भारी वर्षाको सम्भावना रहेको छ। आगामी २४ घण्टाका लागि चेतावनी दिँदै भनिएको छ, प्रदेश १, प्रदेश २ , बागमती, गण्डकी र लुम्बिनी प्रदेशका थोरै स्थानहरुमा भारी वर्षा तथा एक वा दुई स्थानहरुमा धेरै भारी वर्षाको सम्भावना रहेको र उक्त प्रदेशहरुको पहाडी भूभागमा भुक्षय, पहिरो तथा गेग्रान बहावको जोखिम रहेको साथै नदीनाला तथा खहरे खोलाहरुमा पानीको सतह बढ्न सक्ने तथा दैनिक जीवनयातायात क्षेत्र प्रभावित हुन सक्ने भएकोले आवश्यक सतर्कता अपनाउनु हुन सबैमा अनुरोध छ। बिहीबार प्रदेश १, प्रदेश २, बागमती प्रदेश र गण्डकी प्रदेशका धेरै स्थानहरुमा साथै लुम्बिनी, कर्णाली र सुदूरपश्चिम प्रदेशका थोरै स्थानहरुमा हल्कादेखि मध्यम वर्षाको सम्भावना रहेको छ। प्रदेश १, प्रदेश २, बागमती, लुम्बिनी प्रदेश र गण्डकी प्रदेशका केही स्थानहरुमा भारी धेरै भारी वर्षाको सम्भावना रहेको छ। शुक्रबार प्रदेश १, प्रदेश २, बागमती प्रदेश र गण्डकी प्रदेशका धेरै स्थानहरुमा साथै लुम्बिनी, कर्णाली र सुदूरपश्चिम प्रदेशका थोरै स्थानहरुमा हल्कादेखि मध्यम वर्षाको सम्भावना रहेको छ। प्रदेश १, प्रदेश २, बागमती र गण्डकी प्रदेशका केही स्थानहरुमा भारी धेरै भारी वर्षाको सम्भावना रहेको महाशाखाले जनाएको छ।"
कोभिड १९ र उड्डयनमा असर,"कोरोना भाइरसकोे महामारीले सम्पूर्णविश्वलाई नै आक्रान्त पारेकोे छ।जसले थुप्रै जनधनको क्षति गरेको छ। २०२१ जुन २७ सम्मको आँकडा हेर्दा विश्वभर ३९,४०,४२६जना कोरोनाका कारण ज्यान गुमाएका छन्। नेपालमा पनि ९००९जनाले ज्यान गुमाएका छन्। यसपालिको नयाँ भेरियन्ट भनिएको कोरोनाले भयावह रूप लिएको छ। हाम्रो देशमा कोरोना भाइरस महामारी फैलिएपछि अस्पतालको उपलब्धता, स्वास्थ्य संरचना, उपलब्ध स्वास्थ्य सामग्री र व्यवस्थापनलाई हेर्दा अझै पनि धेरै काम गर्नुपर्ने देखिन्छ। यो महामारीले विश्वको आर्थिक(सामाजिक,राजनीतिक,सांस्कृतिक तथा पर्यटकीय क्षेत्रमा नकारात्मक असर पारेको छ। मानिसको जनजीवनमा अति गम्भीर असर पारेकाले यो एक्काइसौं शताब्दीको महाप्रलयकारी र दोस्रो विश्वयुद्घपछिकै सबैभन्दा महाविनासकारीघटनाको रूपमा लिइएको छ। उड्डयन क्षेत्रआर्थिक(सामाजिक विकासको एउटा महत्वपूर्ण इन्जिन मात्रै होइन, समग्र आर्थिक विकासको उत्प्रेरक पनि हो। यसले प्रत्यक्ष तथा अप्रत्यक्ष रोजगारीसिर्जना गर्नुका साथै विश्वव्यापीरूपमा दु्रत हवाई यातायात प्रदान गर्ने भएकाले पर्यटन, विदेशी लगानी, अन्तर्राष्ट्रिय व्यापारमा सहजता ल्याउने हुँदा आर्थिक वृद्घिमा सघाउ पुर्याएको छ। यो उड्डयन उद्योगले विश्वभर करिब ६ करोड ५५ लाख रोजगारीसिर्जना गरेको छ। यो उद्योेगले करिब २७ खर्ब डलरको आर्थिक क्रियाकलाप सिर्जना गरेकोे छ जुनविश्वको कुल ग्रार्हस्थ्य उत्पादनकोे करिब ३६ प्रतिशत हुन आउँछ।यदि उड्डयन क्षेत्रलाई एउटा देश मान्ने हो भने यो विश्व जिडीपीको २०औं स्थान हुन आउँछ। जुन स्वीट्जरल्यान्ड र अर्जेन्टिना बराबर हुन आउँछ। कोरोना महामारीले सबै क्षेत्र प्रभावित भइरहेको अवस्थामा उड्डयनक्षेत्र मात्र अछुतो रहन सक्दैन। विश्व उड्डयन क्षेत्रले पनि ठूलो घाटा बेहोरिसकेको छ। चीनको वुहान सहरमा देखा परेको यो नयाँ कोरोना भाइरसमानिसबाट मानिसमा सर्ने स्वभावको कारणले संसारभर फैलिँदा धेरै जनधनको नोक्सान भएको छ। यसलाई १२ मार्च २०२० मा विश्व स्वास्थ संगठनले महामारी घोषणा गर्यो। यस्तो महामारीको कारणले मानिसको स्वास्थ सुरक्षाको ख्याल गर्दै मुलुकहरूले आन्तरिक तथा अन्तर्राष्ट्रिय उडानहरू क्रमशः बन्द गर्ने, अन्तर्राष्ट्रिय सीमानाहरू बन्द तथा नियन्त्रण गर्ने, ठूलाठूला गोष्ठी, भेला आयोजना गर्न प्रतिबन्ध लगाउने, होटल, रेष्टुराँ, पार्टीप्यालेस जस्ता भीडभाड हुने स्थान बन्द गरी कडालकडाउन गर्नाले मुलुक आर्थिक रूपले ठप्प हुन पुग्यो। नागरिक उड्डयनका क्षेत्रमा यात्रुको सुरक्षालाई सर्वाधिक महत्व दिइन्छ। उडानप्रति परिवर्तित व्यवहारका कारण हवाई यात्रुहरू जनवरी २०२० देखि नै घट्न सुरु भएकोदेखिन्छ। आईएटीए २०२०को रिपोर्टअनुसार अप्रिल २०२० मा रेभेन्यू पेसेन्जर किलोमिटर (आरपीके)९० प्रतिशतले घटेको देखिन्छ भने अगष्ट २०२० मा यो ७५ प्रतिशतले घटेको देखिन्छ। विषम परिस्थिति भोगेको उड्डयन क्षेत्रलाई सरकारले केही सहुलियत तथा राहतको प्याकेज को व्यवस्था गरी केही मल्हमपट्टि गर्नु सरकारको दायित्व हुन आउँछ।सरकारले कोभिडका कारणले थला परेका सरोकारवालासँग छलफल गरी सरकारले आफ्नो क्षमताअनुसार के कति सहयोगको प्याकेज ल्याउन सक्छ। अन्तर्राष्ट्रिय नागरिक उड्डयन संगठनको अध्ययनअनुसार सन् २०१९ मा ४५० करोडहवाईयात्रु थिए भने सन् २०२० मा १८० करोडले मात्रहवाईयात्रा गरेका थिए। यसरी सन् २०१९ को तुलनामा सन २०२० मा हवाई यात्रुहरू करिव६० प्रतिशतले घटेको देखिन्छ। कोरोनालेहवाइयात्रु घट्नाले वायुसेवा कम्पनीहरूलेयो अवधिमा ३७० अर्ब डलर गुमाउन पुगे भने विमानस्थलहरूले ११५ अर्ब डलर र एयर नेभिगेसन सेवा प्रदायककर्ताले पनि १३ अर्ब डलर गुमाएको अवस्था छ।एसिया तथा प्रशान्त क्षेत्रका वायुसेवा कम्पनीले मात्र करिब १२० अर्ब डलर गुमाएको अवस्था रह्यो भने युरोपीयन वायुसेवा कम्पनीले पनि करिव १०० अर्ब डलर, उत्तरी अमेरिकाले ८८ अर्ब, दक्षिण अमेरिका र क्यारिबेयन क्षेत्रले २६ अर्ब र अफ्रिकाले १४ अर्ब गुमाएको आईसीएओको प्रतिवेदनमा देखिन्छ। २०२० मेमहिनादेखि एसिया तथा प्रशान्त क्षेत्र र उत्तरी अमेरिकन क्षेत्रमा त्यहाँको आन्तरिक हवाई उडानहरूको वृद्घिले हवाई यात्रुहरूको संख्यामा केही सुधार भएको देखिन्छ। आन्तरिक उडानको वृद्घिले वायुसेवा कम्पनीहरूलाई केही राहत भएको छ। २०२१ को दोस्रो क्वार्टरदेखि केही सुधारको आशा गरिएपनि महामारीको प्रभावकारीव्यवस्थापन र कोभिड खोपको उपलब्धता तथा अवलम्बनले पनि त्यसको निक्र्यौल गर्ने हँुदा अहिले नै यसै भन्न सकिँदैन। सन् २०१९ को कोभिड महामारीको असरले उड्डयन क्षेत्र राम्रोसँग तंग्रिन नपाउँदै फेरि कोरोनाको दोस्रो तथा तेस्रो लहरले विश्वभरि नै यो क्षेत्रलाई नराम्रोसँग गाँजेको छ। नेपालको अवस्था नेपालले अन्तर्राष्ट्रिय उडान गर्ने प्रयोजनका लागि ४० देशसँग हवाई सेवा सम्झौतागरिसकेको छ। हाल १४ देशका ३० अन्तर्राष्ट्रिय वायुसेवा कम्पनीहरू (नेपाली वायुसेवाकम्पनीसमेत)ले त्रिभुवन अन्तर्राष्ट्रिय विमानस्थलमा अन्तर्राष्ट्रिय उडान गर्दैआएका छन्। यस्तै १९ आन्तरिक वायुसेवा कम्पनीहरूले हवाई सञ्चालन प्रमाणपत्रप्राप्त गरेका छन्। जसमा नौ जहाजर १० हेलिकोप्टर छन्। नेपालमा एक अन्तर्राष्ट्रिय विमानस्थलसमेत ५४ विमानस्थलमध्ये ३५सञ्चालनमा छन् भने १९ विमानस्थल सञ्चालनमा छैनन्। नेपालमा कोरोनाको पहिलो संक्रमण २४ जनवरी २०२० मा देखा परेको थियो। तर संक्रमण दर बढ्दै गएपछि नेपाल सरकारले देशव्यापी रूपमा २४ मार्च २०२० मा लकडाउन गर्यो र यो १८ मे २०२० सम्म जारी रह्यो।यसले गर्दा २० लाख विदेशी पर्यटक ल्याउने गरी सरकारले ल्याएको भिजिट नेपाल २०२० योजना पनि रद्द हुन पुग्यो।करिब ६ महिनाको उडान प्रतिबन्धपछि सेप्टेम्बर २०२० देखि केही सुरक्षाका शर्तहरू पालना गर्नेगरी आन्तरिक र बाह्य उडानहरूखुला गर्यो।यात्रा प्रतिबन्ध, उडान बन्द तथा रद्द, सीमाहरू बन्दका कारणले नेपालको अर्थतन्त्र १४३७ प्रतिशतले घाटा हुन पुग्योे। एसियालीविकास बैंक, २०१९ को प्रतिवेदन अनुसार नेपालका होटल, रेष्टुराँ, ट्रेकिङ, माउन्टेनियरिङ तथा एयरलाइन्स गरी करिबदुई लाखले प्रत्यक्षरोजगारी पाइरहेका थिए तर उनीहरूलाई कोभिडको असरले प्रत्यक्ष मार परेको छ। नेपाल नागरिक उड्ययन प्राधिकरणअनुसार त्रिभुवन अन्तर्राष्ट्रिय विमानस्थलमा अन्तर्राष्ट्रिय उडानतर्फ सन् २०२० को नोभेम्बरसम्म गत वर्षको सोही अवधिको तुलनामा हवाई यात्रुहरूको संख्या करिब७२ प्रतिशत न्यून छ। आन्तरिक उडानतर्फ पनि हवाई यात्रुहरूसन् २०२० को नोभेम्बरसम्म गत वर्षको सोही अवधिको तुलनामा ६४७३ प्रतिशतले न्यूनछ। कोभिड(१९ को प्रकोपका कारण नेपाललगायत विभिन्न मुलुकले मार्च २०२० देखि लकडाउन तथा यात्रा प्रतिबन्ध लगाएपछि मार्चदेखि नोभेम्बरसम्मको हवाई यात्रु आवागमन अवस्था हेर्दा सन् २०१९ को सोही अवधिको तुलनमा अन्तर्राष्ट्रिय उडानतर्फ ८६ प्रतिशत र आन्तरिकतर्फ ७३ प्रतिशत हवाई यात्रु घटेको देखिन्छ। नेपाली वायुसेवामध्ये नेपाल वायुसेवा निगमको करिब ५ अर्ब, आन्तरिकतर्फका वायुसेवा कम्पनीहरूले करिब १० अर्ब ६२ करोड र हिमालय एयरलाइन्सले करिब २ अर्ब बराबरको आम्दानी गुमाएका छन्। प्राधिकरणको यस वर्ष मार्च २०२० देखि नोभेम्बरसम्मको आम्दानीको अवस्था यो गत वर्षको सोही अवधिको तुलनामा करिब ८० प्रतिशत अर्थात् ५ अर्ब ६९ करोडले घटेको देखिन्छ। कोभिड१९ बाट पर्यटन क्षेत्र सबैभन्दा बढी प्रभावित भएको देखिन्छ। सन् २०१९ मा विदेशी पर्यटक आगमन २१ प्रतिशतले बढेकोमा सन् २०२० मा यस्तो आगमन ८०८ प्रतिशतले घटेको छ। सोही अवधिमा पर्यटन क्षेत्रबाट आर्जन हुने विदेशी मुद्रामा करिब७० प्रतिशतले कमी आएको छ। आव२०७७र७८ को पहिलो चौमासिकदेखि आन्तरिक हवाई उडान सुरु भएकोमा २०७७ चैत्रसम्म आन्तरिक उडानलाई पूर्ण क्षमतामा सञ्चालन भएको थियो। कोभिड महामारीको दोस्रो लहर सुरु भएसँगै हाल आन्तरिक र अन्तर्राष्ट्रिय उडान स्थगित भएको छ। भारतसँग हप्तामा दुई एयर ववल उडान मात्र चालु छ। नेपाल पर्यटन बोर्ड र नेपाल नागरिक उड्डयन प्राधिकरणबाट निर्मित कार्यदल अनुसार लकडाउन अवधिभर होटलरेष्टुराँ, ट्राभलट्रेकिङ तथा उड्डयन क्षेत्र बन्द हुँदा प्रत्येक महिना ८ करोड ३० लाख अमेरिकी डलर घाटा व्यहोरिरहेको अवस्था छ। विषम परिस्थिति भोगेको उड्डयन क्षेत्रलाई सरकारले केही सहुलियत तथा राहतको प्याकेजको व्यवस्था गरी केही मल्हमपट्टि गर्नु सरकारको दायित्व हुन आउँछ। संस्कृति, पर्यटन तथा नागरिक उड्डयन मन्त्रालयका अनुसारनेपाली वायुसेवा कम्पनीहरूले भुक्तानी गर्नुपर्ने पार्किङ शुल्क, जहाजहरूमा प्रयोग हुने इन्धन एभिएसन टर्बाइन फ्यूलमा लाग्ने पूर्वाधार करमा छुट, जहाजहरूको हवाई सञ्चालन प्रमाणपत्र तथा उडान योग्यता दस्तुर नवीकरण शुल्क तथा छुट दिइएको छ। तर सरकारले कोभिडका कारणले थलापरेका सरोकारवालासँग छलफल गरी सरकारले आफ्नो क्षमताअनुसार के कति सहयोगको प्याकेज ल्याउन सक्छ। अविलम्ब घोषणा गर्न अब ढिलाइ गर्न हुन्न।  लेखक नेपाल नागरिक उड्डयन प्राधिकरणका पूर्वउपमहानिर्देशक हुन्।"
कांग्रेसमा बौद्धिक विसंगति,"नेपाली कांग्रेस पार्टीको पुरानो गौरवशाली साख जोगाउन बुद्धिजीवीहरूको ध्यान कति जान्छ त्यो हेरेर र पर्खेर मात्र भन्न सकिन्छ। नेपाली कांग्रेस नेपाली राजनीतिको एउटा प्रमुख प्रजातान्त्रिक पार्टी हो। यस पार्टीले राष्ट्र, राष्ट्रियताको संरक्षण र सम्वद्र्धन तथा, प्रजातन्त्रिक समाजवादी समाज निर्माण र विकास गर्ने ध्येय राखेको देखिन्छ। विशेषतः वीपी कोइरालाले २०३३ सालमा नेपाललाई सिक्किमीकरण हुन नदिन मेलमिलाप नीतिका साथ सम्भावित मृत्युवरणसमेत स्वीकार गरे। भारत प्रवासबाट नेपाल आए उनी।उनकै अगुवाइमा तत्कालीन राष्ट्रिय संकटको समाधान भएको स्पष्ट हुन्छ। जीवनको अन्तिम घडीमा वीपीले वरिष्ठ वकिल गणेशराज शर्माले देशको भाग्य र भविष्यप्रति चिन्तित अत्यन्त चिन्तित भएर तपाईँजस्तो नेताका अभावमा देशको के हालत होला भनी दुःखमनाउ गरेका थिए। यस सवालमा वीपीले अब जे गर्छ भारतले गर्छ भनेर सासले बोलेको कांग्रेसका पार्टी, नेता र बुद्धिजीवीहरूले कति मनन् गरेका छन् भन्ने प्रश्न अहिले अत्यन्त गम्भीर बनेको छ। देशको स्वाधीनता,अखण्डता र सार्वभौम सत्तालाई सर्वोपरी राख्ने पार्टी र तिनका बुद्धिजीवीजन किन ससाना सरकार र सत्ताका स्वार्थका विषय र मुद्दा उठाएर विखण्डनकारी गतिविधितिर किन उन्मुख हुँदैछन्रुगम्भीर प्रश्न छ। यस्तो विरासद् बहन गरेको पार्टी सम्वद्ध अधिकांश बुद्धिजीवीहरूमा देखापरेको चरम राजनीतिक विसंगतिर विचलन देखा पर्नु दुर्भाग्य हो। पूर्वन्यायाधीश,वरिष्ठ वकिल,मानव अधिकारवादी,पीतवस्त्रधारी, नागरिक अभियन्तासमेत बौद्धिकहरूनेकपा एमाले र अझ ओलीविरुद्ध पार्टीगत लिलिपुट हैसियतमा उत्रिएर वैचारिक रूपमा असामान्य असहिष्णु देखिन्छन्। यस्ता बुद्धिजीवीहरू कुरा मात्र बाझ्नु मान्छे नबाझ्नु भन्ने पूर्खाको उक्तिविपरीत चिन्तन र चरित्रका देखिन्छन्। असहमतिमा सहमति राजनीतिको मूलचरित्रविपरीत तिनले विचार प्रवाह गरिरहेको हेर्नेलाई नै लाज लाग्ने अवस्था छ। अनेक कारणले पार्टीप्रति असन्तुष्ट, रुष्ट र पलायन नै भएका कतिपय कांग्रेसी बुद्धिजीवीहरूमा बेलाबेला यसरी देखापर्ने पार्टीगत बहुपक्षीय पक्षधरता एमाले वा कम्युनिस्ट भनिने बुद्धिजीवीहरूका आंशिक लागि अनुकरणीय विषय देखिन्छ।नामका अगाडि कुनै प्रा।,डा।वा प्रा। डा। केही नझुन्ड्याएका प्रसिद्ध र प्रकाण्ड लेखक सौरभलगायत स्वतन्त्र बुद्धिजीवी ओली र उनले नेतृत्व गरेको सरकारका कामहरूका बारेमा सन्तुलित विचार व्यक्त गरेको देखिन्छ।नेपाली कांग्रेसको १४औं महाधिवेशनका सन्दर्भमा यस पार्टी पक्षधर बुद्धिजीवीहरू के कस्ता वैचारिक लेख,रचना,विश्लेषण गरिरहेका छन् रुउनीहरू विपक्षी पार्टी अझ एमाले र यसको नेतृत्वले विगत सरकारका सापेक्षतामा गरेका देश,जनता र जनजीविका महत्वपूर्ण कामहरूको एकोहोरो विरोध मात्र गरिरहेका छन् कि कांग्रेस पार्टीको भाग्य र भविष्य निर्माण र सुदृढीकरण गर्न हस्तक्षेपकारी बौद्धिक वैचारिक भूमिका पनि निर्वाह गरिरहेका छन् रु भन्ने सन्दर्भ उठान गर्न खोजिएको हो।पार्टी अहिले संस्थापन र संस्थापन इतर समूहका रूपमा खडा भएको अवस्था देखिन्छ। नेपालमा अस्थिरता निम्त्याउने सजिलो काम भनेको आन्तरिक एकता खलल पार्नु हो। मेकियाबेलीले कुनै पनि देशलाई जातीय, सांस्कृतिक,राजनीतिक सद्भाव बिथोलेपछि त्यसले गोला,बारुद,बम र बन्दुकले भन्दा छिटो अन्तध्र्वंश गर्न सकिन्छ। विगत लामो समयदेखि नेपाललाई आन्तरिक रूपमा अन्तर्विरोध र अन्तरसंघर्ष चर्काएर क्रमशः नेपालमा बलियो बनिरहेका संस्थालाई ध्वस्त पार्न बाह्य र आन्तरिक शक्ति लागि परेको र यसमा आंशिक सफलता पाएको पाइन्छ। कांग्रेसनेता प्रदीप गिरीले पहिले नै नेकपा विघटन हुनु देशको स्थिरताका लागि घातक हुन्छ भनेका थिए। तर त्यही प्रवृत्ति सफल पार्न कसम खाएर हत्ते हालेर लागेका दाहाल नेपालका कारण मुलुक अस्थिरताको खाडतिर तीव्र रूपमा उन्मु्ख हुँदैछ। पार्टीमा महाधिवेशनका बेला जुन खालको सैद्धान्तिक वैचारिक तथा आगामी कार्यक्रम र कार्यनीति विधिका बारेमा खास चर्चा नहुनु धेरै अचम्मलाग्दो स्थिति छ। आगामी महाधिवेशनमा सभापतिका प्रत्यासीको लस्कर लागेको देखिन्छ तर अधिकांशले आफू सभापति हुँदा पार्टीलाई र रुख चिन्हलाई बहुमत दिलाउने चुनावी हल्का भाषणबाहेक पार्टीको नीति, विधि र पद्धतिबारे खासै बोलेको पाइन्न। सभापतिका एक प्रत्यासी विमलेन्द्र निधिले आफूलाई जिताए पार्टीलाई एक नम्बरको पार्टी बनाउने उद्घोष एक अन्तर्वार्तामा गरेका थिए। यसैगरी पार्टी केन्द्रीय सदस्य डा। डिला संग्रौलाले जुममार्फत् देशव्यापी सैद्धान्तिक वैचारिक अभियान सुरु गरिरहेको सञ्चारमाध्यममा आएको छ। यसैगरी पार्टी महासचिव डा। शशांककोइरालाले भावी सभापतिको दावा गर्दा धमलासितको अन्तर्वार्तामा पार्टीको भावी कार्यक्रम र नीति तथा सिद्धान्तबारे उल्लेख गर्दै थिए। तर पार्टीले संस्थागत रूपमा उपर्युक्त विषयमा कार्यकर्ता र जनताबीच छलफल सञ्चालन गर्ने सोच राखेको पाइन्न। आसन्न पार्टी महाधिवेशनका बेला सैद्धान्तिक छलफल नगरे पनि पार्टी धर्मशाला वा पाटीहुने खतरा देखिन्छ। पार्टी महाधिवेशनमा गरिने नीतिगत बहसले पार्टीलाई भावी दिशा र दृष्टि दिने कुरामा ध्यान नदिई त्यसको उपेक्षा गर्दा पार्टी भोलिका दिनमा कुहिराको काग हुने निश्चितछ। दाहाल र नेपालजस्ता आफ्नै घर खरानी पार्नेहरूको बुई चढेको आफ्नो घरको संरक्षण र संवद्र्धन हुनसक्ने कुरामा विश्वस्त हुन लागेको अत्यन्त दयनीय दृश्य देख्नु परेको छ। जसले आफ्नै थातबास र घर ध्वंश गर्यो र खरानी बनायो। त्यसले अरूको घर बनाउला र रुअहिले त दाहाल नेपाल पक्षका संकीर्ण सोचका मानिस शेरबहादुर देउवालाई प्रधानमन्त्री बनाएर कम्युनिष्ट आन्दोलनको रक्षा गर्नेजस्तो उट्पट्याङ गर्दै दुनियाँ हँसाइरहेका छन्। तथापि नेकाका बौद्धिक टिप्पणी र विचार व्यक्त गर्ने बुद्धिजीवीमा केशवप्रसाद भट्टराई, देवप्रकाश त्रिपाठी,प्रा।डा। जयराज आचार्य,प्रा।डा। गोविन्दबहादुर तुम्बाहाङ आदि छन्। कम्युनिस्ट पार्टी र अझ एमाले नेतृत्व र यसको नेतृत्वको देश,जनता र जनजीविकाको हितका लागि निरन्तर क्रियाशील सरकारको मनगढन्ते आलोचना र आरोप गर्न नेका पार्टीले उहिल्यैदेखि समय खेर फालेको देखिन्छ। कांग्रसीहरूले विगतदेखि कम्युनिष्टप्रति लगाएका तमाम फतुर र फरेवहरू विगत नौमहिने सरकारले ध्वस्त पारिदिएकै हो। झुट धेरै दिन टिक्दैन। एमालेको विरोध गरेर मात्र आफ्नो पार्टी बलशाली हुन्छ भन्ने भ्रम कम्तिमा बुद्धिजीवीमा हुनु जाती होइन। क्षमतावान् मानिस आफैं अग्लो हुन्छ। उसले आफू महान् हुन अरूको खुट्टा तान्नै पर्दैन।गर्र्नैपर्ने ठाउँमा आलोचना गर्नुपर्छ तर बोल्न र लेख्न पाएँ भनेर लोकलाज त्यागेर लेख्नु बोल्नु बुद्धिजीवीलाई सुहाउने कुरा हुँदैन। ओली नभए यिनले के लेख्थे के बोल्थे भनेझैंस्थिति देखिन्छ। भोलि के कस्ता लेखरचना आउँछन् भन्ने कुरा आजै थाहा हुन्छ। यस खालको विचार प्रवाहको के अर्थ हुन्छरु कांग्रेस पार्टीको १४औं महाधिवेशन जस्तो महान्पर्वका पक्षमा ध्यान केन्द्रित गर्न छाडेर विपक्षलाई अस्वस्थ्य गाली मात्र गरेर नेका पार्टी सबल बन्दैन।केही समयअघि नेका पार्टीमा समूहसहित प्रवेश गरेका सुनील थापा समूहलाई कांग्रेस ५५ महासमिति सदस्य प्रदान गरेको छ। यसरी अहिले नै विभिन्न स्वार्थ समूहको गठबन्धन खुल्ला रूपमा देख्दा यसले भोलि अरूझ्यांगिएर यो पार्टी सग्लो रहन सक्ला रु अझ अचम्मलाग्दो कुरा त के छ भने कतिपय कांग्रेसी बुद्धिजीवी र वकिलहरूले वर्तमान महामहिम राष्ट्रपतिविरुद्ध अनेक खालका दुराग्रहका कारण अशिष्ट,अमर्यादित र अभद्र टिप्पणी लगातार गरिरहेको देखिन्छ। आखिर रैतान हुन नै मन पराउने मानवहरू स्वाधिन र सार्वभौम नागरिक हुन तयार हुँदा रहेनछन् कि जस्तो आभास हुन्छ। सामन्तवादको बलियो जग र जरामा टुक्रुक्क बसेको कलिलो गणतन्त्रलाई अनाहक र अकारण भुत्ल्याउन मजा मान्ने कांगे्रसी बुद्धिजीवीको बयान गरिसक्नु छैन। नेका निकटकाकतिपय स्रष्टा र बुद्धिजीवीहरू प्रगतिशील प्रगतिवाद शब्दसित पनि अत्यन्त नकारात्मक धारणा राखेर न्यून चेत र चिन्तनको परिचायक बन्ने गरेका छन्। नोम चोम्स्की सत्य बताउनु र झुटको पर्दाफास गर्नु साँचो अर्थमा बौद्धिक उत्तरदायित्व हो भन्ने वास्तविकता कतिले स्वीकार गर्लान् रुबेलैमा सत्य कुरा नबोल्दा कुरुक्षेत्रको लडाइँभएको हो भनी बोध गर्ने बुद्धिजीवी मुलुुकमा कति होलान् रुअल्बर्ट आइन्स्टाइन समाज भयावह हुनुमा विद्वान्हरूको तटस्थता जिम्मेवार हुन्छ भन्ने विचारलाई बुद्धिजीवी के भन्छन् रु पार्टीमा वरिष्ठ नेता नरहरि आचार्यजस्तो वैचारिक नेताको कांग्रेसमा खोजी हुनुपर्ने हो। एउटाको विचार पारित हुने तर पार्टीको कार्यकारी नेतृत्व अर्कैका हातमा पर्दा पार्टी क्षत्विक्षत् हुन्छ। यस पार्टीमा डा। चन्द्र भण्डारी,एन।पी।साउदजस्ता पार्टी आदर्शप्रति प्रतिबद्ध युवा नेता छन्। सशक्त बौद्धिक तथा लेखकीय व्यक्तित्व नेका नेता मनमोहन भट्टराई आदि पार्टीगत चुरो व्यक्तित्व नभएका होइनन्। गुणीजनले गुणको आवश्यक आदर र कदर नगर्दा पार्टी अगाडि बढ्नै सक्तैन। यस्तो समस्या नेपाली राजनीतिको गम्भीर विचलन रहेको छ। नेपाली कांग्रेस पार्टीको पुरानो गौरवशाली साख जोगाउन बुद्धिजीवीहरूको ध्यान कति जान्छ त्यो हेरेर र पर्खेर मात्र भन्न सकिन्छ। कांग्रेस कांग्रेस जस्तो हुने हो भने राष्ट्र,राष्ट्रियतार प्रजातान्त्रिक समाजवाद विषयमा महाधिवेशनका बेला पार्टीमा देशव्यापी छलफल गर्नुपर्छ। आफ्नै कमजोरीलाई निर्ममतापूर्वक शल्यक्रिया गर्न नसक्ने कांग्रेस आफूभित्र क्षयरोग पालेर धेरै दिन बाँच्न सक्तैन। जीवन र जगत्सम्बन्धी दर्शनका निर्माता,भाष्यकर्ता र व्याख्या विश्लेषणकर्ता बौद्धिक, प्राज्ञिक तथा गहन अध्येता व्यक्तित्वहरूले नै पार्टीप्रतिको आवद्धता र प्रतिवद्धतालाई दुत्कार्नु किमार्थ जायज हुन्न तर तिनले पार्टीमा रहेर सापेक्ष स्वतन्त्र र हस्तक्षेपकारी सबल भूमिका निर्वाह गर्न सक्छन् कि सक्तैनन् भन्ने चाहिँ सर्वोपरि अहं प्रश्न हो।"
"विपद् जोखिम छ, पूर्वतयारी छैन","भनिन्छ विपद् बाजा बजाएर आउँदैन। विपद् भइसकेपछि उद्दार र राहत वितरण गर्नुलाई ठूलो काम ठान्छौं। विपद्को निवारण गर्न नसकिएतापनि विभिन्न माध्यमद्धारा यसको न्यूनीकरण भने गर्न सकिन्छ। मनसुन सुरु भएसँगै पहाडमा बाढीपहिरो र तराईमा डुबानको समस्या हुन्छ भन्नेसबैलाई थाहा छ। खै त थाहा भएका समस्याहरूको समाधानका पूर्वतयारी गरेको ? प्रकृतिलाई मानिसले जित्न सक्दैन। यो कुरा थाहा हुँदाहुँदै पनि प्रकृतिलाई दोहोन गरिरहेका छौं। विकासको बहानामा जताततै प्रकृतिलाई नांगो बनाइरहेका छौं। नेपालको भौगर्भिक बनोट कमजोर छ। जलवायु परिवर्तन, अव्यवस्थित पूर्वाधार विकासलगायत विविध कारणले नेपाल प्राकृतिक तथा गैरप्राकृतिक विपद्को अत्यधिक जोखिममा रहेका मुलुकमध्ये एक हो। नेपाल विश्वमा भूकम्पीय जोखिमको दृष्टिले एघारौं तथा बाढीपहिरोको दृष्टिकोणबाट तिसौं अति जोखिमयुक्त मुलुकमा पर्दछ। यहाँ विभिन्न प्रकारका विपद्हरूको जोखिम रहेकाले हरेक वर्ष औसत पाँच सय भन्दाबढी विपद्का घटना हुने गरेका छन्। विपद् प्रभावका कारण नेपालको भौतिक, आर्थिक, सामाजिक विकास र प्रगतिमा समेत प्रतिकूल प्रभाव परिरहेको छ। पूर्वाधारबिना सहर थपिएका छन्। नक्साबिनाका घरहरू निर्माण भएका छन्। विधान, नीति, नियम कार्यान्वयन हुनुको सट्टा हात्तीको देखाउने दाँतजस्तो भएको छ। हामीहरू कुरा एकथोक गर्छौं अनि काम अर्कोथोक। हरेक नेपाली एक पुरुषलाई एउटा ठूलो घर चाहिन्छ। सबैको घर घरमा पुग्ने फराकिलो बाटो चाहिन्छ। खै प्रकृतिले कसरी धानोस् विचरा। हामीले एउटा बोटबिरुवा पनि रोप्दैनौं। घरसम्म बाटो लैजान भन्दै हाम्रा पूर्खाले रोपेका हजारौं रुखहरू सजिलै काट्छौंतर काटेपछि त्यत्ति नै विरुवा रोप्दैनौं। आजभोलि त बजारबस्तीमाआँखालाई हरिया जंगल होइन, कंक्रिटका पहाड मनपर्छ। प्रकृतिको सुन्दरता होइन, मानवनिर्मित विकासका कोलाहल र भीडभाड मनपर्छ। माथिपट्टि भिरालो जमीनदेखे पनि तल घर बनाउँछौं। जानी जानी खोलानदीको किनारमा घर बनाउँछौं। काम गर्ने बेलामा एक हात पर किन सोच्दैनौं ?आफूलाई सुरक्षा नहुने ठाउँमा किन हामीले आफू बस्ने संरचना बनाउँछौ ?खेतीयोग्य जमीन जति सबै घर बनाएर पनि घर पुगेको छैन हामीलाई। जंगल फाँडेर घर बनाउँदैछौं। विपद् सबैको सरोकारको साझा विषय हो। यसको न्यूनीकरणका लागि सबै नागरिक चनाखो हुनु जरुरी छ। वर्षभरि पर्ने पानीको करिब असी प्रतिशत पानी मनसुनको समयमा पर्ने गर्दछ। हरेक वर्ष मनसुन सुरु हुनासाथ बाढीपहिरो र डुबानले दुःख दिन्छ। कतिका घरपरिवारलाई तहसनहस पारिदिन्छ। सबै जान्दाजान्दै पनि मनसुनपूर्व गर्ने तयारीमा सधैं चुक्यौं। सबैले विपद् न्यूनीकरण र व्यवस्थापन समस्या हो भनेर काम गर्नुपर्छ। केही गर्छौं, गरे सम्भव छ भन्ने मानसिकतामा पुग्नुपर्छ। प्रभावकारी प्रतिकार्य क्षमता अभिवृद्धि गर्न आधुनिक उपकरण, बन्दोबस्ती,प्रविधि र दक्ष जनशक्ति निर्माणमा जुटौं। हिउँदभरि बाढीपहिरो र डुबानबारेन त सरकारलाई चासो हुन्छ न त नागरिकलाई नै। सबैजना हाइसन्चो मानेर बस्छौं। जब वर्षात्सँगै पहाड बगेर तराई डुबाउन थाल्छ अनि बल्ल सुरु हुन्छ विपद्का कुरा। सर्वसाधारण नागरिकदेखि सरकारले समेत तत्काल केही राहत बाँड्नुलाई ठूलो उपलब्धिको रूपमा लिइन्छ। अगाडिको वर्षको बाढीपहिरोको समस्याले घरबारविहीन भएकाकोसमाधान नहुँदै नयाँ पीडितथपिन्छन्। आखिर किन यस्तो भइरहेको छ भनेर सरोकारवालाको आँखा किन खुल्न सकेन ?विपद् न्यूनीकरणमा सरकारलगायत सबैको उदासिनताले पीडित शारीरिक समस्याका साथै पीटीएसडी, डिप्रेसन तथा मनोत्रासबाट ग्रसित छन्। बाढीपहिरोमा परेका घाइतेलाई शारीरिक चोटपटकमा साथै मानसिक चोटलाई पनि साम्य बनाउन मनोपरामर्शलगायत विविध उपाय अपनाउनु जरुरी छ। नागरिक स्वास्थ्य हुनु व्यक्तिको लागि मात्र नभएर सिंगो मुलुकका लागि पनि निकै महत्वपूर्ण कुरा हो। मानव विकासका लागि सबै नागरिक रोग, भोक र शोकबाट मुक्त हुन सक्नुपर्छ। यसका लागि सरकारले अभिभावकको भूमिका निभाउँदै अन्य सरोकारवाला सबै चनाखो बन्नुपर्छ। विपद् व्यवस्थापन भनेको उद्धार तथा राहत मात्रै हो भन्ने मानसिकताबाट माथि उठ्न सक्नुपर्छ। हरेक वर्ष एकै प्रकृतिका विपद् किन घट्छ र यसलाई नघटाउन कसले के के गर्नुपर्छ भन्ने कार्ययोजना बनाएर सबै खट्नुपर्छ। विपद् न्युनीकरणमा आवश्यक बजेट विनियोजन गरी त्यसको सदुपयोग सही काममा गर्नुपर्छ। बजेटको खर्चले लक्षित उपलब्धि हासिल गरेको छ छैन भनी अनुगमन र मूल्यांकन गर्न सरोकारवाला सशक्त बन्नुपर्छ। विपद् सबैको साझा समस्या हो। मात्रात्मक रूपमा कसैलाई बढी र कसैलाई कम असर गर्ला त्यो फरक कुरा हो तर विपद्ले यो ठूलो मान्छे र यो सानो मान्छे भन्दैन। विपद् आइपरेपछि तत्काल प्रभावितका लागि आवश्यक उद्धार, अत्यावश्यक राहत तथा सो समयमा तत्कालीन बसोबासको बन्दोबस्त मिलाउनु प्रमुख आवश्यकता हो। यसको अतिरिक्त विपद्बाट बच्न दीर्घकालीन कार्ययोजनाअघि सार्नमासबै केन्द्रित हुनुपर्छ। बाढी र पहिरोजन्य जोखिमबाट नेपाल उच्च जोखिममा छ। यसको पूर्वतयारी र प्रतिकार्यका लागि सबै तहका सरकारलगायत सबै तम्तयार भएर काम गर्नुपर्छ। कुनै रोग लागेर उपचार गर्नुभन्दा रोग लाग्न नै नदिनु उत्तम हुन्छ। विपद् व्यवस्थापनमा पनि विपद् पछाडिभन्दा विपद् न्युनीकरण गर्ने उपायहरूमा सबैको ध्यान केन्द्रित हुन जरुरी छ। यसका लागि अहिले केही ठाउँमा स्थापना भएका बाढीको पूर्वचेतना प्रणाली आवश्यक पर्ने सबै ठाउँमा बिस्तार गरौं। जथाभावी सडक निर्माण नगरौं। भिरालो जमीनमा संरचनाहरूको निर्माण नगरौं। जमीनको भारवहन क्षमता भन्दा बढी लोड थुपार्ने परिपाटीको अन्त्य गरौं। अनावश्यक रूपमा जमीनभित्रको पानीलाई अत्यधिक रूपमा निकाल्ने नगरौं। वन फडानी रोकीवृक्षारोपण प्रणालीलाई संस्थागत गरौं। अहिले विद्यमान रूपमा रहेका अव्यवस्थित सिँचाइलगायत अव्यवस्थित रूपमा खानी खन्ने प्रचलनलाई हटाई व्यवस्थित बनायौं। आजको समयमा पनि सधैं प्रकोप गइसकेपछि राहत वितरणमा मात्र केन्द्रित विपद् व्यवस्थापन प्रणाली परिवर्तन गर्नु अत्यावश्यक छ।विपद् न्युनीकरणका लागिसंवैधानिक प्रत्याभूति छ। विपद् न्यूनीकरण राष्ट्रिय नीति २०७५, विपद् जोखिम न्यूनीकरण तथा व्यवस्थापन ऐन २०७४, विपद् जोखिम न्यूनीकरण राष्ट्रिय रणनीतिक कार्ययोजना, २०१८२०३० लगायतका विद्यमान नीतिगत तथा कानुनी व्यवस्था हुनुले राम्रोसँग काम गर्ने अवसर सिर्जना भएको छ।समस्या भनेको मौजुदा व्यवस्थाहरूको पूर्णरूपमा कार्यान्वयन नहुनु हो। अबका दिनमा यसको पूर्णरूपमा कार्यान्वयन गर्न सक्नुपर्छ। राष्ट्रिय विपद् जोखिम न्यूनीकरण तथा व्यवस्थापन प्राधिकरण गठन भई सञ्चालनमा आएको छ। सबै तहका सरकारमा विपद् जोखिम न्यूनीकरण र व्यवस्थापनको अधिकार र जिम्मेवारीको बाँडफाँट भएको छ। मात्र अब सबैले आआफ्नो जिम्मेवारी बिनासर्त पूरा गर्नुपर्छ। सबैले विपद् न्यूनीकरण र व्यवस्थापन समस्या हो भनेर काम गर्नुपर्छ। अबको काम भनेको हामी केही गर्छौं, गरे सम्भव छ भन्ने मानसिकतामा पुग्नसक्नुपर्छ। प्रकोप र विपद् जोखिमको पूर्वानुमान, सूचना सम्प्रेषण,खोज तथा उद्धार, प्रतिकार्य र पुनर्लाभलाई प्रभावकारी बनाउनविपद् व्यवस्थापन सूचना प्रणालीको स्थापना र उचित व्यवस्थापन गर्नेकार्यमा अगाडि बढौं। प्रभावकारी प्रतिकार्य क्षमता अभिवृद्धि गर्नआधुनिक उपकरण, बन्दोबस्ती,प्रविधि र दक्ष जनशक्ति निर्माणमा जुटौं।सबैको साझा प्रयासबाट मानवीय नोक्सानी, भौतिक, आर्थिक, सामाजिक, सांस्कृतिक र वातावरणीय क्षति र असर कम भई विपद् उत्थानशील विकास पद्धतिको स्थापना गरौं।"
संकटाको फुटबल एकेडेमी,"काठमाडौं : ए डिभिजन क्लब संकटाले फुटबल एकेडेमी सञ्चालन गर्ने भएको छ। एकेडेमी सञ्चालनका लागि अखिल नेपाल फुटबल संघ (एन्फा), संकटा र नेक्सस स्कुलबीच त्रिपक्षीय सम्झौता भएको छ। एन्फा मुख्यालय सातदोबाटोमा मंगलबार भएको एक कार्यक्रममा एन्फा उपाध्यक्ष तथा युथ डेभलभमेन्ट कमिटीका संयोजक उपेन्द्रमान सिंह, संकटा क्लबका कार्यवाहक अध्यक्ष सुरेन्द्र सिख्राकार र नेक्सस स्कुलका प्रिन्सिपल आरबी कटुवालले सम्झौतापत्रमा हस्ताक्षर गरेका छन्। सम्झौताअनुसार पहिलो वर्ष सात जना संकटा र सात जना नेक्सस स्कुलका गरी कुल १४ खेलाडीले संकटानेक्सस युथ फुटबल एकेडेमीमा अभ्यास गर्नेछन्। अभ्यासको सम्पूर्ण व्यवस्था संकटा क्लबले गर्नेछ। ती खेलाडीलाई नेक्सस स्कुलले छात्रवृत्ति प्रदान गर्नेछ। सम्झौताको दोस्रो वर्षमा एकेडेमीमा संकटा क्लबका तर्फबाट १४ युवा खेलाडी सहभागी हुनेछन्। एसियाली फुटबल महासंघ (एएफसी) ले क्लब लाइसेनिङका लागि युथ एकेडेमी अनिवार्य गरेको छ। हालसम्म त्रिभुवन आर्मी क्लबले मात्र एएफसीको क्लब लाइसेन्स पाएको छ। आर्मी, नेपाल पुलिस र एपीएफले युथ एकेडेमी सञ्चालन गर्दै आइरहेका छन्। विभागीय क्लबबाहेक युथ एकेडमी सञ्चालन गर्ने संकटा पहिलो ए डिभिजन टोली हो।"
