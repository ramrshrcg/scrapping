शीर्षक,विवरण
चार दिनसम्म सातैजना यसरी ओडारमा भोकै बसे,"जाजरकोट : जाजरकोटको कुशे गाँउपालिकाको जलजला पाटन क्षेत्रमा हराइरहेका सातै जना सकुशल फेला परेका छन्। प्रहरी र स्थानिय बासिन्दाले बेपत्ताको सकुशल उद्धार गरेका हुन्। घरपालुवा गाई, भैंसी, बाख्रा, भेडा लगायतका पशु चौपाया लिएर पाटन पुगेका कुशे गाँउपालिका८ औलरिजा र वडा नम्बर ९ पैकका ११ जना मध्ये सातजना गत जेठ ३१ गतेदेखि सम्पर्कबिहीन भएका थिए। जलजला लेकको एक खोचमा सातै जना गुटमुटिएर बसेको अवस्थामा प्रहरीले फेला पारेको हो। उद्धार गरिएकाले पाँच दिनदेखि खानेकुरा पानी समेत नखाएको र चिसोले गर्दा निकै कमजोर अवस्थामा भेटिएका हुन्। उनीहरुलाई चाउचाउ, विस्कुट लगायतका खानेकुरा खुवाएर पाटनबाट घर फर्काइएको थियो। प्रहरीका अनुसार हावाहुरी सहितको पानी पर्न थालेपछि ११ मध्ये चार जना भागेर ज्यान जोगाएका थिए भने अन्य सातजना चार दिनसम्म सम्पर्कविहीन थिए। जिल्ला प्रहरी प्रमुख मधुकुमार थापाका अनुसार कुशे गाँउपालिका ८ औलरिजाका डिलबहादुर खड्का, विक्रम खड्का, चन्द्रा खड्का, भविन्द्र खड्का, भीमबहादुर खड्का, धनसरा खड्का र सोही गाँउपालिका वडा नम्बर ९ का कृष्ण रोकाय सकुशल फेला परेका हुन्। हराइरहेका २२ गाई, ५० बाख्रा र १० भैंसी भने अझै फेला पर्न सकेका छैनन्।"
"मनसुन भित्रिएपछिको बाढी, पहिरो र डुबानले १७ जनाको मृत्यु","काठमाडौं : मनसुनजन्य विपद्मा परेर पछिल्लो एक सातामा १७ व्यक्तिको मृत्यु भएको छ । अविरल वर्षापछि आएको बाढी, पहिरो र डुबानमा परी जेठ ३० यता १० पुरुष, ४ महिला, २ बालक र १ बालिकाको ज्यान गएको प्रहरी प्रधान कार्यालयले जनाएको छ । मृत्यु हुनेमा सिन्धुपाल्चोकका ३, डोटीका ३, सप्तरी, काभ्रे, गोरखा, जुम्ला, अर्घाखाँची, पाल्पा, कास्की, कालिकोट, बाजुरा, बझाङ र प्युठानका ११ जना रहेका छन् । यस्तै बाढी, पहिरो र डुबानमा परी १७ जना घाइते भएका छन् । घाइतेमध्ये १० पुरुष, ४ महिला, १ बालक र २ बालिका रहेका छन् । बाढी, पहिरोमा परी अहिलेसम्म २२ बेपत्ता भएका छन् । जसमध्ये १५ पुरुष, ५ महिला र २ बालक छन् । उनीहरूमध्ये सिन्धुपाल्चोकका मात्रै २० र बाजुरामा १ र रुपन्देहीमा १ जना छन् । वेपत्ताको खोजी कार्य जारी रहेको प्रहरीले जनाएको छ । बाढी तथा पहिरोमा परेका सिन्धुपाल्चोकमा ९४ सल्यानमा ८, दाङका ४ र कञ्चनपुरका ३ गरी १०९ जनाको उद्दार गरिएको छ । उक्त घटनाबाट प्रभावित स्थानमा भएको क्षति न्यूनीकरण र उद्दारमा सम्बन्धित प्रहरी कार्यालयबाट प्रहरी कर्मचारी उद्धारमा सक्रिय रूपमा संलग्न छन् । बाढी पहिरोको जोखिममा रहेका विभिन्न जिल्लाका विभिन्न घर परिवारलाई सुरक्षित स्थानमा राख्ने, पहिरोमा पुरिएका धनमाल निकालेर सुरक्षा गर्ने, अवरोध सडक हटाउने काम जारी रहेको छ। गएको वैशाख यता भने विपद्जन्य घटनामा ७१ जनाको मृत्यु भएको छ भने २४ जना वेपत्ता भएका छन् । ती घटनाबाट ४१ करोड बढीको क्षति भएको राष्ट्रिय विपद् जोखिम न्यूनीकरण तथा व्यवस्थापन प्राधिकरणले जनाएको छ । रासस"
मुस्ताङमा खोप तार्दै गरेको भिडियो शेयर गर्दै डब्लूएचओका निर्देशकले चिन्ता व्यक्त गरे,काठमाडौँ: विश्व स्वास्थ्य संगठन (डब्लूएचओ)का महानिर्देशक टेड्रोस अधनोम घेब्रेससले मुस्ताङ जिल्लामा लठ्ठीको सहाराले खोप तार्दै गरेका स्वास्थ्यकर्मीहरुको भिडियो पोस्ट गर्दै स्वास्थ्यकर्मीहरुले समेत खोप नपाएकोमा चिन्ता व्यक्त गरेका छन् । महामारीको समयमा वास्तविक हिरोहरुले समेत खोप नपाएकोमा उनले चिन्ता व्यक्त गरेका हुन्। ट्वीटरमा भाइरल बनेको मुस्ताङको उक्त भिडियोलाई रिट्वीट गर्दै घेब्रेससले स्वास्थ्यकर्मीको प्रशंसा समेत गरेका छन् । भिडियोमा मुस्ताङमा स्वास्थ्यकर्मीहरुले खोलाको भेलका बीच लठ्ठीको सहायताले खोपको बाकसलाई तार्दै गरेको दृश्य देखिन्छ । जुन भिडियो सामाजिक सञ्जालमा भाइरल समेत बनेको छ । सोही भिडियोलाई रिट्वीट गर्दै घेब्रेससले यसरी खटिरहेका 'रियल हिरोहरु'लाई नै खोपबाट वञ्चित गराउनु कति न्यायोचित होला भनेर प्रश्न गरेका छन्। साथै आफ्नो शक्ति कर्तव्यले भ्याएसम्म खोपको समान वितरण गर्नुपर्ने पनि उनको भनाइ छ । खोपको विकास हुँदाका प्रारम्भिक दिनमा नै डब्लूएचओका महानिर्देशक घेब्रेससले खोपको समान वितरणमा गम्भीर हुनुपर्ने सुझाव दिएका थिए । साथै खोपले गर्दा धनी र विपन्न देशबीच गहिरो खाडल हुनसक्ने भन्दै त्यसतर्फ ध्यान दिन सम्बन्धित पक्षलाई आग्रह समेत गरेका थिए । नेपाली सञ्चार माध्यम तथा सामाजिक सञ्जालमा केही दिनअघि सार्वजनिक भएको मुस्ताङको उक्त भिडियोले यतिबेला विश्वभर चर्चा पाएको छ । कतिपय अन्तर्राष्ट्रिय मिडियाले समेत यसबारे समाचार बनाएका छन् ।
आँधीखोला तर्ने क्रममा बगाउँदा थापाको मृत्यु,स्याङजा : स्याङ्जामा आँधीखोलाले बगाएर एक पुरुषको शनिवार मृत्यु भएको छ। मृत्यु हुनेमा पुतलीबजार नगरपालिका ४ रामकोश बस्ने ५१ वर्षीय मनबहादुर थापा रहेको प्रहरी नायब उपरीक्षक अधिकारी राजेन्द्र अधिकारीले जानकारी दिए। उनी रामकोशबाट पुतलीबजार नगरपालिका १४ लामागे जानेक्रममा आँधीखोला तर्दै गर्दा बगाएको हो। थापाको मृत्यु सम्बन्धमा थप अनुसन्धान गरिरहेको प्रहरीले जनाएको छ।
बाख्रा चराउन गएकी बालिकाको हत्या,"राजविराज : बाख्रा चराउन गएकी एक बालिकाको सप्तरीमा हत्या भएको छ। डाक्नेश्वरी नगरपालिका३ तरही बस्ने रामउदगार यादवकी छोरी शिवानीकुमारीको हँसियाले घाँटी काटेर हत्या गरिएको अवस्थामा शव फेला परेको स्थानीयवासीले जानकारी दिएका छन्। काटेको स्थानबाट दुई मिटर माथि घिसारेर लगेको र शव घोप्टो परेको अवस्थामा फेला परेको तरही गाविसका पूर्व अध्यक्ष शोभानन्द रायले बताए। हत्यामा प्रयोग भएको हँसिया बालिकाको दुई खुट्टाको बीचमा गाडिएको अवस्थामा प्रहरीले बरामद गरेको छ। पाँच वर्षीया बहिनीसँग बाख्रा चराउन र घाँस काटन गएकी बालिकाको घाँटी काटेर हत्या गरिएको अवस्थामा फेला परेपछि परिवारका सदस्यहरु अचेत भएका छन्। हटेल पुवरिया टोलस्थित शिवनाथ यादवको फूलबारीमा अपरिचित व्यक्तिले बालिकाको विभत्स हत्या गरेपछि गाउँलेहरु समेत भयभित भएका छन्। गाउँलेहरुका अनुसार सामान्य पानी पर्न थालेपछि बाख्रा चराउन सँगै गएकी पाँच वर्षीया बहिनीलाई शिवानीले घर पठाइन्। शिवानी भने हटेल पुवरिया टोलस्थित उँचो स्थानमा रहेको फूलबारीमा हावाले झारेको आँप टिप्न लागिन्। आसपासका खेतमा धान रोप्ने, कोदाले खन्ने र हलो जोत्नेहरु काम गरिरहेका थिए। तर घटनाबारे कसैले केही थाहा नपाएको र शिवानीकी बहिनीले समेत केही बताउन नसकेको एसपी धमलाले बताए। घटनापछि प्रहरी उपरिक्षक राजेन्द्रप्रसाद धमला, इलाका प्रहरी कार्यालय कल्याणपुर र कडरबोनाका इन्स्पेक्टरसहितको टोली घटनास्थल पुगेर अनुसन्धान गरेका छन्। अनुसन्धानलाई सघाउन संघीय प्रहरी कार्यालय जनकपुरबाट तालिमप्राप्त कुकुर मगाइएको प्रहरी उपरिक्षक धमलाले बताए। शवलाई पोष्टमार्टमका लागि बीपी कोइराला स्वास्थ्य विज्ञान प्रतिष्ठान, धरान पठाइएको छ। बालिकाको हत्या आन्तरिक कलहका कारण हुन सक्ने सम्भावना रहेको प्रहरीले जनाएको छ। एसपी धमलाले घटनाको गहिरो अनुसन्धान भइरहेको जानकारी दिदै २४ दिनभित्रै अपराधी पत्ता लाग्ने विश्वास व्यक्त गरे।"
कांग्रेसलाई सक्षम नेतृत्व चाहिएको छ : पौडेल,"तनहुँ : नेपाली कांग्रेसका वरिष्ठ नेता रामचन्द्र पौडेलले सङ्कटको सामना गर्न सक्ने नेतृत्व पार्टीलाई चाहिएको बताएका छन्। स्थानीय तह र अस्पताललाई स्वास्थ्य सामग्री वितरण गर्न शनिबार दमौलीमा आयोजित कार्यक्रममा उनले सक्षम नेतृत्व कांग्रेसलाई आवश्यक रहेकामा जोड दिएका हुन्। मुलुक दुई ध्रुवमा विभाजि छ, लोकतन्त्र पक्षधर एकजुट भएर अगाडी बढ्नुपर्छ। सहकार्य गर्न आउनेलाई साथमै लिएर लैजान तयार छौँ, उनले भने, हामीसँग कोही मिल्न आउँछन् भने उनीहरुलाई टाढा बनाउन आवश्यक छैन। वरिष्ठ नेता पौडेलले राजनीति अप्ठ्यारो परिस्थितिबाट गुज्रिएको बताए। सो अवसरमा उनले तनहुँका दश र लमजुङका एक स्थानीय तहलाई करिब ३५ लाख बराबरको स्वास्थ्य सामग्री हस्तान्तरण गरे थियो। सबै पालिकालाई एकएक थान अक्सिजन कन्सन्ट्रेटर सहित फेसशिल्ड, मास्क, पीपीई लगायतका सामग्री हस्तान्तरण गरिएको थियो। यहाँका व्यास, शुक्लागण्डकी, भिमाद, शुक्लागण्डकी नगरपालिका तथा आँबुखैरेनी, देवघाट, बन्दिपुर, म्याग्दे, घिरिङ, ऋषिङ र लमजुङको मध्यनेपाल नगरपालिकालाई स्वास्थ्य सामग्री हस्तान्तरण गरिएको थियो। साथै तनहुँको दमौली अस्पताल र जिपी कोइराला श्वासप्रश्वास उपचार केन्द्रका लागि पनि स्वास्थ्य सामग्री हस्तान्तरण गरिएको छ। जिल्ला समन्वय समितिले संयोजन गरेको कार्यक्रममा ११ अक्सिजन कन्सन्ट्रेटर, फेसमास्क १३ हजार ५०, एन९५ मास्क एक हजार तीन सय ५०, पिपिई चार सय ४० लगायतका सामग्री हस्तान्तरण गरिएको जानकारी दिइएको थियो। रासस"
२४ घण्टामा ३६६० जनाले जिते कोरोना : २४०१ संक्रमित थपिए,"काठमाडौं : पछिल्लो २४ घण्टामा तीन हजार ६६० जनाले कोरोना भाइरस (कोभिड१९) जितेका छन् । स्वास्थ्य तथा जनसंख्या मन्त्रालयका अनुसार योसँगै नेपालमा कोरोना जित्नेको संख्या पाँच लाख ५३ हजार ३४२ पुगेको छ । त्यसैगरी २४ घण्टामा ११ हजार ६९६ जनामा परीक्षण गर्दा २४ सय १ मा संक्रमण पुष्टि भएको छ । योसँगै नेपालमा संक्रमितको संख्या ६ लाख १९ हजार ६३५ पुगेको छ । मन्त्रालयका अनुसार २४ घण्टामा ३४ जनाको मृत्यु भएको छ । योसँगै नेपालमा कोरोनाले मृत्यु हुनेको संख्या आठ हजार ६७५ पुगेको छ । मन्त्रालयका अनुसार काठमाडौं उपत्यकामा सबैभन्दा धेरै संक्रमित रहेका छन् । काठमाडौं जिल्लामा मात्र ६ हजार ३८ जना सक्रिय संक्रमित रहेका छन् भने भक्तपुरमा २१ सय ७८ र ललितपुरमा २८ सय ५६ जना सक्रिय संक्रमित रहेका छन् । काठमाडौंमा १८ सय ११, भक्तपुरमा ३५४ र ललितपुरमा ५२९ गरेर अहिलेसम्म उपत्यकामा कोरोनाले २६ सय ९४ जनाको मृत्यु भएको छ ।"
"कांग्रेसमा महाधिवेशनको चहलपहल : सभापतिमा फेरि लड्ने देउवाको सन्देश, नेताहरु आन्तरिक परामर्शमा","काठमाडौ : नेपाली कांग्रेसको आगामी १४ औं महाधिवेशन भदौ १६ देखि १९ गतेसम्म गर्ने गरी कार्यतालिका पारित भएपछि सभापति शेरबहादुर देउवाले चुनावी अभियान सुरु गरेका छन्। शनिबार बिहान आफ्नै निवास बूढानीलकण्ठमा आफू निकटका केही नेताहरूलाई बोलाएर सभापति देउवाले आफू फेरि सभापतिमा लड्न तयार रहेको सन्देश दिएका थिए। प्रदेशस्थित अगुवा नेताहरूसँग छलफल गर्ने र धारणा बुझ्ने अभियान सुरु गरेका देउवाले शनिबार प्रदेश एकका नेताहरूलाई बूढानीलकण्ठ बोलाएका थिए। छलफलमा सहमहामन्त्री सुनिल थापा, ज्ञानेन्द्रबहादुर कार्की, मीन विश्वकर्मा, भीष्मराज आङ्दम्बे, सीता गुरुङ, सुजता परियार,रामकृष्ण भट्टराई, बाबुराम बस्नेत, डिला संग्रौलालगायत सहभागी थिए। छलफलमा उनले पार्टीलाई एकढिक्का र सुदृढ बनाउन फेरि एकपटक नेतृत्व लिनुपर्ने अवस्था आएको बताएका थिए। महाधिवेशनको तालिका निश्चित भएपछि नेतृत्वका लागि चुनावी चहलपहल सुरु भएको छ। नेतृत्वका लागि आकांक्षी नेताहरूले आफू निकटहरूसँग परामर्श गरेर चुनावी रणनीति बनाउन थालेका छन्। सभापतिमा शेरबहादुर देउवासहित वरिष्ठ नेता रामचन्द्र पौडेल, उपसभापति विमलेन्द्र निधि, महामन्त्री शशांक कोइराला, शेखर कोइराला, कृष्ण सिटौलालगायतका नेताहरू आकांक्षीका रुपमा देखिएका छन्। निर्वाचित नेतृत्वको नियमित चार वर्षे अवधि गत २०७६ फागुनमै सकिएको थियो। पार्टीको विधानले दिएको सुविधा उपयोग गर्दै एक वर्ष थपिएको थियो। पूर्व निर्धारित तालिकाअनुसार गत फागुन ७ देखि १० गतेसम्म पार्टीको १४औं महाधिवेशन काठमाडौंमा हुनुपर्ने थियो। तर कोरोना संक्रमणलगायतका कारणले त्यो संभव नभएपछि कांग्रेसले महाधिवेशन फेरि छ महिना सार्ने निर्णय गरेको थियो। थपिएको त्यो अवधिमा पनि संभव नभएपछि संवैधानको विशेष प्रावधानअनुसार छ महिनामा थपिएको हो। कांग्रेसको नेतृत्व चयनको आधारशिला मानिने क्रियाशील सदस्यताको विवाद भने अझै टुंगिएको छैन। हरेक महाधिवेशको मुखमा यो विवाद बल्झिने गरेको छ। यसपटक पनि क्रियाशील सदस्यताको किचलोकै कारण महाधिवेशनको कार्यतालिका पटकपटक परिवर्तन भएको छ। पाँच लाखको हाराहारीमा रहेको कांग्रेसको क्रियाशील सदस्यता यसपटक दोब्बर बनाएर दस लाख पुर्याउने लक्ष्य छ। शुक्रबार बसेको कांग्रेस केन्द्रीय कार्यसमिति बैठकले आगामी भदौ १६ देखि १९ गतेसम्म पार्टीको १४औं महाधिवेशन गर्ने कार्यतालिका पारित गरेको छ। कांग्रेसले साउन १२ गते गाउँ तथा नगरको वडाको अधिवेशन, साउन १६ गते गाउँपालिका, नगरपालिकाको अधिवेशन, साउन २० गते क्षेत्रीय अधिवेशन र एक मात्र प्रतिनिधिसभा निर्वाचन क्षेत्र भएको जिल्लामा साउन २३ गते तथा एकभन्दा बढी निर्वाचन क्षेत्र भएको जिल्लामा साउन २६ गते अधिवेशन गर्ने निर्णय गरेको छ।त्यस्तै, प्रदेश अधिवेशन भदौ १ र २ गरिने कार्यतालिका छ।"
विश्व बैंकको सहयोगमा खरिद गरिएका ९८२ थान अक्सिजन कन्सन्ट्रेटर हस्तान्तरण,"काठमाडौं : कोरोना महामारीविरुद्ध स्वास्थ्य क्षेत्रको क्षमता अभिवृद्धि गर्न विश्व बैकको सहयोगमा खरिद गरिएका १० लिटर क्षमताका ९८२ थान अक्सिजन कन्सन्ट्रेटर नेपाल सरकारलाई हस्तान्तरण गरिएको छ। नेपाल, मालद्विभ्स र श्रीलङ्काका लागि बैंकका देशीय निर्देशक फारिस हादाद जेर्भोसले स्वास्थ्य तथा जनसङ्ख्यामन्त्री शेरबहादुर तामाङलाई आज राजधानीमा आयोजित एक कार्यक्रममा ती उपकरण हस्तान्तरण गरेका हुन्। त्यस अवसरमा उनले प्राप्त सहयोगका निम्ति बैंकप्रति कृतज्ञता व्यक्त गर्दै ती उपकरण यथाशक्य चाँडो सातवटै प्रदेशस्थित स्वास्थ्य प्रतिष्ठानहरुमा पुर्याइने बताए। निर्देशक जेर्भोसले अहिलेको असहज अवस्थामा विकासका साझेदारसँग मिलेर नेपाल र नेपालीलाई सघाउन बैंक प्रतिबद्ध व्यक्त गरेका छन्। बैंकको कोभिड१९ आपत्कालीन प्रतिकार्य तथा स्वास्थ्य प्रणाली तयारी परियोजनाअन्तर्गत प्रदान गरिएको रकमबाट परियोजना सेवाका लागि संयुक्त राष्ट्रसङ्घीय कार्यालयले ती अक्सिजन कन्सन्ट्रेटर खरिद गरेको हो। उक्त कार्यालयले आगामी छ देखि १५ साता भित्रमा सातवटै प्रदेशस्थित प्रदेश अस्पतालमा अक्सिजन उत्पादन गर्ने उपकरण जडान एवं सञ्चालन गरिसक्ने बैंकले जनाएको छ। रासस"
"पेरुमा बस दुर्घटना: २७ को मृत्यु, दर्जनौँ घाइते",लिमा: पेरुको अयाकुचो क्षेत्रमा यात्रुवाहक एक बस दुर्घटना हुँदा कम्तिमा २७ जनाको मृत्यु भएको छ । अरु दर्जनौँ यात्रु घाइते छन् । उक्त बस स्थानीय समय अनुसार बिहान ३ बजे अयाकुचोबाट अरेक्वीतर्फ जाँदै थियो । बसभित्र अधिकांश यात्रु खानीमा काम गर्ने श्रमिक र तिनका परिवार भएको अन्तर्राष्ट्रिय मिडियाले जनाएका छन् । राजधानी लिमाबाट ६०० किलोमिटर दक्षिणपूर्वमा पर्ने घटनास्थलमा अहिले उद्वारकर्मी तथा सुरक्षाकर्मीहरुको टोली पुगेको छ । घाइतेहरुलाई स्थानीय अस्पतालमा उपचारका लागि लगिएको छ । स्थानीय मिडिया अनुसार यात्रुवाहक बस अनियन्त्रित भइ सडकबाट २ सय मिटर भन्दा तल खसेको थियो । यद्यपि सरकारी अधिकारीहरुले घटनाबारे अनुसन्धान सुरु गरिएको जनाएका छन् ।
अरनिको राजमार्ग र लिपिङ पुल सञ्चालनमा सभामुखको चासो,"काठमाडौं : प्रतिनिधिसभाका सभामुख अग्निप्रसाद सापकोटाले लिपिङ पुलमा भएको क्षति र अवरुद्ध अरनिको राजमार्ग खुलाउन पहल थालेका छन्। शनिबार सापकोटाले भौतिक पूर्वाधार तथा यातायातमन्त्री वसन्तकुमार नेम्वाङसँग तातोपानीकोदारी क्षेत्रमा बाढीको कटानबाट भइरहेको क्षति न्युनिकरण गर्ने विषयमा संवाद गरेका हुन्। सभामुख सापकोटाका प्रेस विज्ञ श्रीधर न्यौपानेका अनुसार सभामुखले यातायातमन्त्री नेम्वाङलाई सिन्धुपाल्चोकको भोटेकोशी गाउँपालिकास्थित तातोपानीकोदारी क्षेत्रमा अवरुद्ध अरनिको राजमार्ग र लिपिङ पुलमा पुगेको क्षतिबारे ध्यानाकर्षण गराएका हुन्। गएरातिको अविरल बर्षाले सिन्धुपाल्चोकको भोटेकेशी गाउँपालिकास्थित तातोपानीकोदारी क्षेत्रमा अरनिको राजमार्ग र लिपिङ पुलमा क्षति पुर्याएपछि सभामुख सापकोटाले यस विषयमा मन्त्री नेम्बाङमार्फत सरकारको ध्यानाकर्षण गराउनु भएको हो, न्यौपानेले भने, उहाँले जोखिममा परेका स्थानीको उद्धार, सुरक्षित बसोबास एवं बन्द सडक तत्काल सञ्चालनमा ल्याउन ध्यानाकर्षण गराउनुभयो। सभामुखले स्थानीयको उद्धार, सुरक्षित बसोबास र सडकको अवस्थाको विषयमा चासो राखे लगत्तै मन्त्री नेम्वाङको निर्देशनमा सडक विभागका महानिर्देशक अर्जुनजंग थापासहितको टोलीले कटान क्षेत्रको स्थलगत अवलोकन गरेको छ। अवलोकनपछि महानिर्देशक थापाले केही दिनभित्रै बन्द सडक सुचारु गरिने जानकारी दिएका छन्। भोटेकोशीको कटानले लिपिङ पुलमा क्षति पुगेको र अरनिको राजमार्ग अन्तरगतको सडक ठाउँ ठाउँमा भासिएको छ।"
कालो बादल मडारिन थालेपछि,"शरद शर्मा हेलम्बु: हेलम्बु गाउँपालिका७ चनौट बजारकी भीमकुमारी ज्योतिलाई साँझ पर्यो कि डर लाग्न थाल्छ । साँझ परेपछि चनौट बजारमा भएर बग्ने मेलम्ची खोलामा पानी बढ्न थाल्छ अनि ढुङ्गाको आवाज आउन थाल्छ । मडारिएर कालो बादल आउन थालेपछि उनको मन आत्तिन्छ फेरि पनि खोला ठूलो हुने हो र के के क्षति पुर्याउने भन्ने । कालो मडारिएको बादल देखिएपछि डर लाग्न थाल्छ, फेरि पनि पानी पर्ने र खोला भरिने हो कि भनेर । तीन दिन भयो, फेरि पनि खोला बढेर बगाउँछ भनेर सुत्न पाएका छैनौँ उनले भनिन् । यही असार २ गते मेलम्ची खोलामा बाढी आउँदा उनको घर र जग्गा सबै बाढीले बगाएको थियो । साँझ ७ बजे खोलामा ठूलो आवाज आयो र घरबाहिर निस्केर हेर्दा ठूलो पानी आइरहेको उनले देखिन्। त्यो खोला छिनभरमै नै उर्लियो र राति १२ बजे उनको घरजग्गा सबै बगायो । त्यो दिन हामी घरबाट चाँडै निस्केर मात्र बाँच्न पायौँ, खोलामा ठूलो आवाज र जमिन थरथर काम्न थालेपछि हामी बाहिर के भयो भनेर बाहिर निस्केका हौँ उनले भनिन् । गत बुधबार मेलम्ची नदीमा आएको बाढीले मेलम्ची नगरपालिका र हेलम्बु गाउँपालिका१ को तिमु र चिउरी खर्क, वडा नं २ क्युल, वडा नं ६ चालिसेमा बढी क्षति पुर्याएको छ । ५५ वर्षीया ज्योति उक्त ठाउँमा बसेको धेरै भए पनि यसरी खोलामा ढुङ्गाको आवाज आउँदै बाढी आएको र जमिन थर्किएको कहिल्यै देखेकी थिइनन् । यस्तै सोही ठाउँका मीनमार तामाङको पनि बगरमा रहेको घर बाढीले लग्यो । घरमा रहेको सबै बगाएपछि सपरिवार उनी डाँडामा त्रिपालमा बसेका छन् । खोला एक्कासी बढेर आउँदा आफू र छोराछोरीलाई बचाउन लाग्दा घरको केही नै जोगाउन उनले पाएनन्। हामी आफ्नो ज्यान बचाउन माथि डाँडातिर उक्ल्यौँ, अनि हेर्दाहेर्दै खोलाले घर बगायो', उनी भन्छन्, आफूसँग लगाएको कपडाबाहेक घरबाट अरू केही ल्याउन पाएनौँ, घरमा रहेको सबै खोलाले बगायो । यस्तै विष्णुप्रताप खड्काले पनि त्यो दिन दिउँसोदेखि नै खोलामा पानीको बहाव बढिरहेको बताए । बत्ती गयो, खोलो करायो, गाउँका छरछिमेकी जम्मा भयौँ, खोला हेर्यौँ मात्र केही गर्न सकेनौँ, उनले स्मरण गर्दै भने,भोलिपल्ट हेर्दा केही थिएन । त्यस दिन उनी भाउजूसँगै भाइको माछा फार्ममा गएका थिए । पानी बढेपछि उनी माछा फार्मदेखि भाग्न सफल भए पनि भाउजू भने सक्नुभएन र खोलाले बगायो । उनीसहित पाँच दाजुभाइको ५० रोपनी जग्गा बगर र भाइको माछा फार्म पनि खोलाले खायो । भुवन दङ्गालका अनुसार जेठ मसान्तको दिनदेखि खोलाको बहाव बढिरहेको र असार २ गते ठूलो बहाव आएको हो । खोला बढेको दिन भूकम्पभन्दा बढी हल्लायो, उनले भने,अब त बाँचिन्न भनेको थियौँ, हामी त बाँच्यौँ, तर घर बगाएर लग्यो । उनी घर बगाएपछि डाँडामा त्रिपालमा सुत्दै आएका छन् । दिउँसो भने आफ्नो बगाएको घर कस्तो छ भनेर हेर्न आउने गर्छन्। उनले भूकम्पले भन्दा बाढीले बढी क्षति पुर्याएको बताए । भूकम्पले बरु त्यति क्षति गरेन, घर भत्कको मान्छे मरेनन्, घर त पछि बनाइहाल्यौँ, उनले भने,तर अहिले घरमात्र बगाएन, घर बनाउने ठाउँ नै बगर भयो, घर बनाउने ठाउँ नै छैन । स्थानीयवासी ध्रुवबहादुर श्रेष्ठले सामान्य खोलाभन्दा अहिले १० मिटर माथि बढेर आएको बताए । उक्त दिन ७ बजेदेखि पानीको सतह बढे पनि राति १२ बजेदेखि भने लेदोसहितको बाढी आएको उनको भनाइ छ । सामान्य खोलाभन्दा त्यस दिन एकै छिनमा १० मिटर माथि बढेर खोला आयो, उनले भने, रातीतिर त लेदोसहितको पानी आयो, त्यसपछि मेलम्चीका ड्यामका गिट्टीसहित पानी आयो । उनले खोला बहाव बढ्न साथ मानिस भागेकाले मानवीय क्षति हुन नपाएको बताए । बजार नै बगर चनौट बजार जिल्लाको उत्तरतिरको किनमेल गर्ने बजार रहेको थियो । धेरै मानिसको किनमेल गर्न त्यहाँ आउने गर्थे । गत बुधबार आएको मेलम्ची खोलामा आएको बाढीले बजार पूरै बगर भएको छ । बजारका अधिकांश पसल आधा डुबेका छन् भने व्यापारीले आफ्ना सामान सारेका छन् । स्थानीय हेलम्बु युवा समाजका सचिव रोशन दङ्गालले साँझतिर आएको बाढीमा कसैले पनि केही निकाल्न नपाएको बताए । बजार क्षेत्रका सबै घर र पसलमा ताला लगाएर मानिसहरु डाँडामा बस्ने गरेका छन् । दिउँसो भने ती व्यापारी आफ्नो सामान पसलबाट झिकेर सुरक्षित ठाउँमा राख्ने गरेका छन् । उनले खोलाको बहाव बढिरहेकाले बजार अझै पनि असुरक्षित रहेको बताए । पानी परिरहेको छ, कतिबेला बजारतिर खोला पस्छ भन्ने चिन्ता सबैलाई छ, उनले भने,साँझतिर पानी पर्न थालेपछि यहाँका व्यापारीहरु त्रासमा हुन्छन् । उनले जिल्लाकै तेस्रो ठूलो बजार क्षेत्रका रुपमा रहेका यस बजारमा यसअघि हजारौँ मानिस किनमेल गर्न आउने गरेका बताए । उनका अनुसार बाढीले बजार क्षेत्रका ५० घरमध्ये २० बगाएको र करीब रु सात अर्ब बराबरको क्षति भएको छ । विस्थापितलाई स्थायी रुपमा स्थापना वागमती प्रदेशका उद्योग पर्यटन, वन तथा वातावरणमन्त्री सुरेश नेपालले जुरे पहिरो र भूकम्पबाट तङ्ग्रिँदै गर्दा बाढीले पुनः जिल्लालाई पहिलेको ठाउँमा पुर्याएको बताए । उनले अहिले हेलिकप्टरबाट पहिरोमा परेकालाई उद्धार, वेपत्ताको खोजी जारी र मृतकको शव खोज्ने कार्य भइरहेको जानकारी दिए । उनले विस्तापितलाई स्थायी रुपमा स्थापित गरिने बताए । विस्थापितलाई स्थापित गर्नका लागि स्थानीय सरकारसँग मिलेर जग्गा उपलब्ध गराउने र सङ्घीय सरकारसँग मिलेर पुनर्निर्माणको काम गर्नेछौँ, उनले भने, पुनर्स्थापना गर्न प्रदेश सरकारले आवश्यक बजेट विनियोजन गरेको छ । उनले गत वर्ष पुनर्स्थापना गर्न बाँकी रहेका र अहिले बाढीपहिरामा परेकालाई स्थायी बसोबास गर्नका लागि सरकारले काम अगाडि बढाइरहेको छ । उनका अनुसार प्रदेश सरकारले विस्थापितलाई रु ५० हजार तुरुन्तै, घरजग्गा नभएकालाई घडेरी किन्न रु तीन लाख र घर बनाउनका लागि रु पाँच लाख दिनेछ । पूर्वाधारका लागि छुट्टै रकम प्रदेश सरकारले विस्थापितको घर नजीक बाटोघाटो, विद्युत्, ढल निकास र खानेपानीका लागि छुट्टै रकम उपलब्ध गराउने भएको छ । न्यूनतम पाँच घरपरिवारको एउटै बस्ती बन्छ भने एक परिवार बराबर रु पाँच लाखका दरले पूर्वाधार विकासका लागि दिनेछौँ, उनले भने,यसका लागि सरकारले कानून बनाएर बजेट नै विनियोजन गरेको छ, यसमा सङ्घ र स्थानीय सरकारको दायित्व रहेको छ । उनले जोखिम भएको ठाउँबाट बस्तीलाई अन्यत्र सारी एकीकृत बस्ती बनाउने सरकारले बताए । चनौट बजारमा करीब ११० घरपरिवार बाढीका कारणले विस्थापित भएका छन् । वाग्मती प्रदेशले हेभिटेन्ट ५० थान र त्रिपाल सय थान तथा १० प्याक औषधि बाढीपीडितलाई उपलब्ध गराएको थियो । यस्तै तिलगङ्गा आँखा अस्तालले सय परिवारलाई पुग्ने खाद्यान्न उपलब्ध गराएको छ । रासस"
ग्रिजम्यानको गोलले फ्रान्सलाई हारबाट जोगायो : हंगेरीको शानदार प्रदर्शन,एजेन्सी। युरोकप अन्तर्गत समूह चरणको दोस्रो खेलमा शनिबार साँझ फान्सले हंगेरीसँग अंक बाँडेको छ। हंगेरीको घरेलु मैदान बुडापेस्टमा भएको खेलको पहिलो हाफमा १० ले पछाडि परेको फ्रासले दोस्रो हाफमा बराबरी गोल फर्काएको हो। हंगेरीले पहिलो हाफको इन्जुरी समयमा गोल गर्दै अग्रता लिएको थियो। घरेलु मैदानमा हंगेरीका एटिला फिओलाले गोल गर्दै सुरुवाती अग्रता दिलाएका थिए। पहिलो हाफमा उत्कृष्ट प्रदर्शन गर्दै बल आफ्नो पकडमा राखेको फ्रान्सले गोल गर्न नसकेको फाइदा हंगेरीले उठाएको थियो। दोस्रो हाफको ६६ औं मिनेटमा एम्बाप्पेको पासमा एन्टोनियो ग्रिजम्यानले गोल गर्दै फ्रान्सलाई हारबाट जोगाएका हुन्। खेल अवधिभर मैदानमा फ्रान्सको पकड देखिए पनि बराबरीमा चित्त बुझाउन बाध्य भएको हो। शनिबारको खेल बराबरीमा सकिएसँगै समूह एफ को फ्रान्सले चार अंक जोडेको छ। दुई खेल खेलेको फ्रान्स चार अंकसहित शीर्ष स्थानमा छ। पहिलो खेलमा फ्रान्सले जर्मनीलाई १० ले पराजित गरेको थियो। शनिबार फ्रान्ससँग बराबरी खेलेको हंगेरीले एक अंक जोडेको छ। पहिलो खेलमा हंगरी पोर्चुगलसँग ३० ले पराजित भएको थियो।
विदेश भ्रमणलाई २२ निजी अस्पतालको पिसिआर रिपोर्टलाई मान्यता,"काठमाडौं : सरकारले विदेश भ्रमणका लागि २२ निजी अस्पतालको पिसिआर रिपोर्टलाई मान्यता दिएको छ । स्वास्थ्य तथा जनसंख्या मन्त्रालयले विदेश जानेलाई पीसीआर परिक्षण गर्ने सम्बन्धमा सबै सरकारी पिसिआर प्रयोगशाला र २२ नीजि अस्पतालको प्रयोगशालाको परिक्षण रिपोर्टलाई मान्यता दिने भएको हो । मन्त्रालयका अनुसार ग्राण्डी, कान्तिपुर, स्टार, हेम्स, काठमाडौँ मेडिकल कलेज, नेपाल मेडिसिटी, वी एण्ड वी, अल्का, कान्तिपुर डेन्टल, जनमैत्री, नेपाल मेडिकल कलेज, नेपालगञ्ज मेडिकल कलेज, चितवन मेडिकल कलेज, लुम्बिनी मेडिकल कलेज रहेका छन् । यस्तै, नेशनल मेडिकल कलेज, युर्निभर्सल मेडिकल कलेज भैरहवा, मनमोहन मेमोरियल, काठमाडौँ युर्निभर्सिटी मेडिकल कलेज धुलिखेल, नोवेल मेडिकल कलेज विराटनगर, न्यूरोकार्डियो अस्पताल विराटनगर, विराट मेडिकल कलेज विराटनगर, लेप्रोसी मिसन नेपाल अस्पताल ललितपुरलाई मान्यता दिएको हो । मन्त्रालयका सहप्रवक्ता डा समिरकुमार अधिकारीले स्वास्थ्य तथा जनसङ्ख्या मन्त्रालयको निर्णयअनुसार सरकारी अस्पतालका प्रयोगशालाको साथसाथै निजी अस्पतालमा गराएको पिसिआर परिक्षणको रिपोर्टलाई समेत विदेश जानका लागि मान्यता दिने निर्णय गरेको जानकारी दिए। सहप्रवक्ता अधिकारीले प्रक्रिया पुर्याएका अरु निजी अस्पताललाई पनि क्रमशः मान्यता दिने बताए।"
सुष्मालाई आर्थिक सहयोग,काठमाडौं : युवा बक्सर सुष्मा तामाङलाई पूर्वबक्सिङ खेलाडी सुदर्शन बुढाथोकीले आर्थिक सहयोग उपलब्ध गराएका छन्। हाल अमेरिकामा बस्दै आएका बुढाथोकीले सुष्मालाई २५ हजार रुपैयाँ सहयोग उपलब्ध गराएका हुन्। सुष्मालाई शुक्रबार राष्ट्रिय टोलीका प्रशिक्षक दीपक महर्जनले सो रकम प्रदान गरेका थिए। सुष्माले गत वैशाखमा पोल्यान्डमा भएको आईबा वल्र्ड युथ बक्सिङ च्याम्पियनसिपमा सहभागी भएकी थिइन्। महिला ४८ केजी तौलसमूहमा प्रतिस्पर्धा गरेकी उनले पहिलो खेलमा लिथुवानियाकी खेलाडीलाई पराजित गरेकी थिइन्। उनी दोस्रो खेलमा आयोजक पोल्यान्डकी खेलाडीसँग पराजित भएकी थिइन्।
"राप्ती नदी, उत्खनन र विस्थापित परिवार","क्रसर व्यवसायीले राप्ती नदीमा डोजर लगाएर जथाभावी उत्खनन गरेपछि नदी कटानले राप्ती सोनारी गाउँपालिकामा दर्जनौं परिवारको उठिबास भएको छ। राप्ती नदीकिनारनजिकै कचनापुरका मोहनलाल थारुले आफ्नै १९ कठ्ठा जग्गामा २० क्विन्टल धान फलाउँथे। सात जनाको परिवारले खाएर बाँकी रहेको धान बेचेर घरखर्च पनि चलाउँथे। हिउँदमा गहुँ, आलुलगायत बाली राम्रो फल्थ्योे। बाँकेको राप्ती सोनारी गाउँपालिकाको कचनापुरमा उनका पुर्खाहरू पनि पुस्तौंदेखि बस्दै आएका थिए। तर मोहनले अहिले सात जनाको परिवार पाल्न ऋण लिएर चामल किन्छन्। उनी अहिले बाढीले विस्थापित भएर नजिकैको जयदुर्गा सामुदायिक वनको छेउमा कटेरो बनाएर बसेका छन्। २०७४ सालमा राप्तीको बाढीले उनको सबै १९ कठ्ठा जमिन लगिदियो। परिवार त भागेर बाँचे तर उनको घरगोठ, खेत सबै राप्तीमा बग्यो। उनले ज्याला मजदुरी गरेर कमाएकाले अहिले नुनतेल जोहो गर्न मात्र पुग्छ। पाँच वर्षदेखि मोहनलाल जस्तै कचनापुर गाउँ छाडेर जंगल छेउमा बसिरहेका १४ परिवार छन्। नदीकटानले उनीहरूको जिउने आधार जमिन लगेपछि सुकुम्वासी बनेका छन्। आफ्नो खेतमा राप्ती नदी बगेको देख्दा आँखाबाट आँसु खस्छ। हामीलाई कि बस्ने ठाउँ स्थानीय सरकारले देखाइदिनुपर्छ कि हामीलाई न्याय गर्नुपर्छ। नदीपीडितहरू चरम गरिबीको चपेटामा परेका छन्। मोहन भन्छन्, गाँस र बास खोज्न हामी कहाँ जाने ? यस्तै अवस्था आए भोकै मर्न पर्ने स्थिति छ। पचासौं बिघा जमिन नदीले कटानले गरेको छ र अझै अरू पनि जमिन कटान भइरहेको कचनापुरका स्थानीयहरू बताउँछन्। गएको दसकमा मोहनको घरभन्दा माथितिर राप्ती नदी छेउछाउमा एकपछि अर्को गर्दै क्रसर उद्योग खुल्दै गए। बस्तीनजिकै क्रसर चल्दा गाउँलेहरूले राम्रै होला भन्ने सोचेका थिए। तर तिनै क्रसरहरू विपत्तिका कारण रहेछन् भन्ने कुरा पाँच वर्षपछि बाढी आएपछि बल्ल थाहा पाए। बाढीले मोहनलालको सबै जमिन राप्तीमा मिसाइदिएपछि लगभग उनको घर भएकै ठाउँमा राप्ती नदीमा फेरि क्रसरहरू थपिएका छन्। ती १४ परिवारको थातथलो खोसिएर सुकुम्वासी बनिरहँदा बिचल्ली बनाउने कारक क्रसर उद्योग भने हरेक वर्ष बर्खा सकिएपछि थपिएको थपियै छन्। क्रसर चलाउनेमध्ये लगभग सबैजना राजनीतिक दलका स्थानीय तहका कार्यकर्ता वा उनीहरूका आफन्तहरू छन्। झिसमिसेदेखि घाम नअस्ताएसम्म यहाँका क्रसर र फिरफिरेको चर्को आवाज टाढाटाढासम्म सुनिन्छ। ढुंगागिट्टी बालुवा बोकेका ट्रयाक्टर र ट्रिपर दिनभरि ओहोरदोहोर गरिरहन्छन्। कचनापुर गाउँमै विपत्ति ल्याउने नदीबाट निकालेका ढुंगागिट्टीले राजमार्गका सडक, पुल अनि नेपालगञ्ज र कोहोलपुरमा सहर विस्तार भइरहेको छ। राप्तीसोनारी २ को टिकुलीपुरघाट, बग्दैलाघाट र खैरीखोलाघाट, वडा नम्बर ६ को जलालाघाट र खल्लाटपरीघाट, वडा नम्बर ९ को झिझरीघाट र वडा नम्बर ८ र ९ को महादेवपुरी क्षेत्रमा पनि दर्जनौं क्रसर निरन्तर चलिरहेका छन्। यी क्षेत्र नजिकका बासिन्दा पनि राप्ती नदीको बाढीबाट पीडित छन्। क्रसर छेउछाउका दर्जनौं बस्ती पनि जोखिममा छन्। मनपरी उत्खननले झन् जोखिम नदीले जमिन कटान मात्र होइन, मनपरी उत्खनन् हुँदा नदीको सतह बढेर डुबानको समस्या बढिरहेको बताउँछन् नदीतटीय क्षेत्रका स्थानीय। नदीक्षेत्रभित्र ठूला ठूला पोखरी बन्ने गरी डोजरले खनेका खाल्डाहरू छन्। चार वर्षअघि स्थानीय सरकार आएदेखि डोजरले खोतल्ने क्रम झन् बढेको छ। नदीमै वा नदीछेउमा २७ वटा क्रसर उद्योग छन्। ती कुनैले पनि क्रसर उद्योग सञ्चालन गर्नुपर्ने मापदण्ड पूरा गरेका छैनन्। मोहनलालका छिमेकी केशवराज पौडेल भन्छन्, उत्खननपछि नदीको बहाब बढेसँगै कटानको गति पनि बढ्दै गएको छ। २०७४ को बाढीले ७३ वर्षीय उनको परिवारको पनि सात बिघा धान खेत राप्तीमा मिसाइदिएको छ। त्यसपछि मनपरी नदीकै छेउमा क्रसर उद्योग खोलिए। पौडेल थप्छन्, मनपरी उत्खनन भइरहेको छ। गाउँपालिकाले पनि यो रोक्न सकेको छैन। जसका कारण हामीले यो समस्या झेल्नु परेको हो। राप्ती नदीबाट पौडेलको घर पुग्न २० मिटरमात्रै बाँकी छ। उनले भने, बर्खा लागेपछि बचेको पाँच बिघा जमीन र घर पनि लैजान्छ कि भन्ने डरले निद्रा नै लाग्दैन। केही वर्षदेखि कचनापुर र राप्तीसोनारी गाउँपालिकाका दर्जनौं राप्ती पीडित स्थानीय सरकारसँग हारगुहार गरिरहेका छन्। तर त्यो तटबन्धको काम अझै सुरु भएको छैन। गाउँपालिकाले राप्तीपीडितको व्यथा सुनेको नसुनेझैं गरेको छ। लुम्बिनी प्रदेश सरकारको नदीजन्य पदार्थ व्यवस्थापन कार्यविधि २०७५ मा यस्तो आम्दानीको कम्तिमा १० प्रतिशत वातावरण संरक्षणमा खर्चिनुपर्ने व्यवस्था गरेको छ। तर कार्यविधिको मापदण्ड गाउँपालिकाले पालना गरेको छैन। यतिमात्र होइन, नदीबाट नदीजन्य पदार्थ निकाल्नुपूर्व गरिएको प्रारम्भिक वातावरणीय परीक्षण प्रतिवेदन (आईई रिपोर्ट) का अनुसार उत्खनन गर्दा मेसिनरी सामान प्रयोग गर्न पाइँदैन। गाउँपालिकाले भने चिठ्ठी नै लेखेर मेसिनरी सामान प्रयोग गर्न अनुमति दिएकोसमेत भेटिएको छ। गाउँपालिकाले नै यसरी सबै नीतिनियम कागजमै मात्र सीमित राखेको छ। वातावरण विनाशमा पालिका आफंै लागेको छ भने अर्कातिर चालु वर्षको नीति तथा कार्यक्रममा भने वातावरण संरक्षण गर्नेलाई पुरस्कार दिने भन्ने कुरा लेखेको छ। मनपरी उत्खननले नदीमा जलचर हराए राप्ती नदीमा भएको जथाभावी उत्खननले जलचरहरू पनि संकटमा परेका छन्। नदीजन्य पदार्थको व्यवस्थापन गरिएन र वातावरण प्रभावको ख्याल गरिएन भने भोलिका दिनमा अहिले देखिएका भुरा माछा पनि पाउन मुस्किल हुनसक्ने स्थानीय बताउँछन्। जथाभावी नदी उत्खननले जलचरहरूमा पनि परेको लामो समय वन तथा वातावरणका क्षेत्रमा काम गरेका स्थानीय रमेश चन्द बताउँछन्। बाँकेको राप्तीसोनारी गाउँपालिका वडा नम्बर २ अगैयाका स्थानीय ६२ वर्षीय देवराज घर्तीमगर राप्ती नदीमा ५० केजीसम्मको माछा मारेको अनुभव सुनाउँछन्। उनी भन्छन्, पहिलेभन्दा अहिले नदी सुख्खा छ। पहिले माछा प्रसस्त पाइने भएता पनि अब माछाको भुरा खोज्न पनि घण्टौं लाग्छ। मनपरी नदी खन्ने कामले माछाको बासस्थान छैन। गाउँपालिकाको विभेद राप्ती नदीका क्रसरबाट निकासी करवापत गाउँपालिकाले यस वर्ष मात्र १४ करोड रुपैयाँ आम्दानी गरेको छ। बाढीले सबैभन्दा बढी प्रभावित गरेको वडा नं २ अर्थात् कचनापुरलगायत राप्ती नदीको घाटबाट मात्रै सात करोड रुपैयाँ र ६ र ९ नं वडाबाट थप सात करोडको ठेक्का लागेको छ। तर वडा नं २ मा यो राजश्वबाट ५० लाख रुपैयाँ मात्रै बजेट आएको वडा कार्यालयले जनाएको छ। उता गाउँपालिकाको अध्यक्षको घर भएको वडा नं ३ मा ५ करोड १० लाख रुपैयाँ बजेट र वडा नं ४ मा एक करोड ७६ लाख विनियोजन गरिएको छ। तर नदीजन्य पदार्थ निकालिने क्षेत्रमध्येको वडा नं ५ मा २९ लाख रुपैयाँ, वडा नं ६ मा ९० लाख र वडा नं ८ मा ८९ लाख र वडा नं ९ मा ६२ लाख रुपैयाँ बजेट विनियोजन भएको छ। गाउँपालिको बजेट विनियोजन गर्दा पालिकाका अध्यक्ष कांग्रेस भएकाले आफ्नो दलबाहेकका दलले चुनाव जितेको वडामा निकै थोरै बजेट छुट्याएको पाइएको छ। गाउँपालिकाका अध्यक्ष लाहुराम थारु हुन्। कचनापुर क्षेत्रसमेतका २ नम्बरका वडाध्यक्ष मदन कुमारवलीले नेकपा एमालेका हुन्। वलीले भने, राप्ती नदीको बीचमा खाली जमिन र बस्तीतर्फ नदी पसेको भए पनि नदीको धार परिवर्तन गराएर बीच भागमा नदी बगाउने र वरिपरी तटबन्ध गरेर स्थानीयलाई सुरक्षित गर्न सकिन्छ। तर उनका अनुसार गाउँपालिकाबाट वडा नं २ ले कुल डेढ करोड रुपैयाँ मात्रै बजेट पाएकाले यो सबै काम गर्न नसकेको दुःखेसो गरे। गाउँपालिकामा हुने बैठकहरूमा नियमित आवाज उठाउँदासमेत स्थानीय बस्ती संरक्षणका लागि कुनै पनि बजेट विनियोजन हुन नसकेको कुरा वलीले स्वीकारे। वडाध्यक्ष वली भन्छन्, हामीलाई दिएको बजेट नदीमा तटबन्ध गर्नै पुग्दैन। हामीलाई गाउँपालिकाले छुट्टै बजेटसहित जिम्मेवारी दिएमात्र हामी काम गर्न सक्छौं। गाउँपालिकाका एक जनप्रतिनिधिले नाउँ नबताउने सर्तमा भने, यहाँ कोही अलि बोल्न जान्ने टाठाबाठालाई विरोधी ठान्ने चलन छ। उता गाउँपालिकाले नै एमालेले जितेको गाउँ भनेर विभेद गरेको छ। अनि कसरी जोगाउने बासिन्दालाई ? गाउँपालिकाका अध्यक्ष लाहुराम थारुले वडाहरू बीच विभेद नगरिएको दाबी गरे। उनले भने, हामीले भूगोल र जनसंख्याका आधारमा बजेट विनियोजन गर्ने गरेका छौं। साथै जुन क्षेत्रबाट नदीजन्य पदार्थ धेरै उत्खनन हुन्छ, त्यस्ता क्षेत्रलाई पनि प्राथमिकतामा राख्ने गरेका छौं। संघीय बजेटले मात्र नपुग्ने खालका विकास योजना सम्पन्न गर्नुपर्ने वडालाई पनि प्राथमिकतामा राख्ने गरेका छौं। गाउँपालिकाको वडा २ मा एमाले र ६ र ७ मा माओवादी केन्द्रका वडाध्यक्ष छन् भने अरू वडाअध्यक्ष र गाउँपालिका अध्यक्ष र उपाध्यक्ष दुवैमा नेपाली कांगे्रसका निर्वाचित जनप्रतिनिधि छन्। उता वडा नम्बर ३ र ४ गाउँपालिकाको अध्यक्ष थारुको घर रहेको क्षेत्र हो। बजेटसहित तटबन्धको कार्यक्रम ल्याइदिनुपयो भनेर स्थानीय गाउँपालिकामा पटकपटक डेलिगेसन गएका छन्। अनि उनीहरूले क्रसर उद्योगले गर्दा झन् जोखिम थपिँदै गएकाले क्रसरलाई निमयन गर्न हारगुहार गरेका छन् तर उनीहरूको बोली सुनुवाई भएको छैन। सोही राप्ती नदीमै १५ बिघा खेत गुमाएका २०५१ सालका भूमिसुधार, कृषि तथा विज्ञान प्रविधिमन्त्री प्रेमबहादुर भण्डारी भन्छन्, नदी तटबन्धको माग गर्दै धेरैपटक गाउँपालिकाको कार्यालयमा धायौं। यहाँका सबै सांसदलार्ई भेट्यौं तर कसैले कुरै सुन्दैनन्। भण्डारीले भने, पहिले सबैजना सुरक्षित थियौं त्यसैले धेरै ठाउँबाट यही बसाई सरेर आए, बस्ती पनि बाक्लो भयो तर अहिले सबैको बिचल्ली भएको छ। मन्त्री भण्डारीको १२ बिघा खेतमात्रै बाँकी छ। समस्या राप्ती नदीको मात्रै होइन। राप्तीमा मिसिने सहायक नदीहरू खैरी खोला, मगुवा खोला, सुख्खा खोला, झुरी खोला, परुवा खोला र झिझरी खोलाहरूले पनि पानीको सतह थप बढाउँछन् र कटान तीब्र हुने गरेको स्थानीय बताउँछन्। यी खोलामा भारी वर्षा हुँदा पूर्वपश्चिम राजमार्गबाट समेत जोखिम क्षेत्रका बासिन्दा अझै जोखिममा छन्। मोहनलालले आफ्नो घरआँगनमा स्थानीय सरकार आएको महसुस गरेका छैनन्। भन्छन्, खोई कहाँ आयो हाम्रो आँगनमा सरकार ? स्थानीय सरकार तिनीहरूलाई आएको छ जसले मनपरी नदी खोतलेर हामीलाई विस्थापित बनाए। कसले बुझ्छ र दुःखीको पीडा ? वनछेउमा आएर बसे भनेर फेरि गुनासो गरेको भन्दै मोहनलाल दुःखमनाउ गर्छन्। अहिले सामुदायिक वनमा बस्दा पनि जंगल मासे भन्ने आरोप लागेको छ। जंगलमा पनि नबसेर कहाँ जाने ?, उनी प्रश्न गर्छन्। गाउँपालिकाको भनाइ गाउँपालिका क्षेत्रबाट निकालिएको नदीजन्य पदार्थ अहिलेसम्म बाँकेकै स्थानीय निकाय कोहलपुर, नेपालगन्ज, नरैनापुर लगायतका स्थानीय तह र राष्ट्रिय गौरवका आयोजनाहरूमा प्रयोग भइरहेको छ। गाउँपालिकाका अध्यक्ष लाहुराम थारुले आगामी वर्षमा नीतिगत रूपमा व्यवस्था भएअनुरूप वातावरण संरक्षणमा काम गर्ने बताएका छन्। गाउँपालिकाले कटानपीडितले एक प्रतिशत मात्र जग्गाको कर तिरे पुग्ने थारुले बताए। जनताको तटबन्धले समयमै तटबन्ध गरेमा समस्या समाधान हुने र स्थानीयको जीविकोपार्जनका लागि कार्ययोजना बनाएर अगाडि बढ्ने अध्यक्ष थारुको भनाइ छ। अध्यक्ष थारुले मनपरी उत्खनन रोक्नका लागि जिल्ला समन्वय समितिलाई आम्दानीको दुई प्रतिशत रकम दिए पनि प्रभावकारी अनुगमन हुन नसकेको बताए। उता जिल्ला समन्वय समितिका संयोजक अजयकुमार श्रीवास्तवले भने अनुगमन गर्दा मनपरी उत्खनन गरेको र मापदण्ड पूरा नगरेको पाइए तापनि सबैलाई कारबाहीको दायरामा ल्याउन नसकिएको कुरा स्वीकारे। श्रीवास्तवले मनपरी उत्खनन रोक्न सके जोखिम क्षेत्रका बासिन्दाको क्षति कम हुने कुरामा गम्भीरता देखाउँदा देखाउँदै पनि सोअनुसार काम गर्न नसकेको स्वीकार गरे। बाढीपीडितहरू तीनवटै सरकारको उपेक्षामा स्थानीय सरकारले तटबन्ध गरिदिएन। अनि प्रदेश सरकारले पनि यस्तो कार्यका लागि खासै बजेट छुट्याएको छैन। लुम्बिनी प्रदेशसभाका सांसद् कृष्णा केसीले स्थानीयहरूको समस्या सम्बोधन गर्न पटक पटक सरोकारवाला निकायसँग नियमित छलफल गरेको बताउँछिन्। उनले प्रभावित क्षेत्रलाई मध्यनजर गरेर काम गर्नुपर्ने भएकाले यस विषयमा ध्यानाकर्षण भएको बताइन्। उता त्यसक्षेत्रमा संघीय सरकारको कार्यक्रम त छ, तर तटबन्ध गर्ने काम अति सुस्त गतिमा भइरहेको छ। जलस्रोत तथा सिँचाइ विभागअन्तर्गतको जनताको तटबन्ध कार्यक्रमले राप्ती नदीमा तटबन्ध गरिदिने भनेर भन्न थालेकोे १२ वर्ष भइसक्यो। कार्यक्रमका इन्जिनियर रविन्द्र थापाका अनुसार कचनापुर क्षेत्रमा तटबन्ध गर्न करिब ५ करोडको ठेक्का भइसकेको बताए तर अझै काम सुरु हुन सकेको छैन। उनका अनुसार निर्माण सामग्री स्थानीय तहमै उपलब्ध नहुँदा काम प्रभावित भएको हो। स्थानीय नदीजन्य पदार्थ अन्यत्र लैजाने तर स्थानीय तटबन्ध निर्माण गर्न नै नपाइने अवस्था आउनु बिडम्बनापूर्ण रहेको देखिन्छ। उता नदीको दक्षिणतर्फको प्रभावित क्षेत्रमा ३८ किलोमिटर तटबन्ध गर्ने भनिए पनि २५ प्रतिशतमात्र काम सकिएको अवस्था छ। समग्रमा राप्ती नदीको उचित व्यवस्थापनका लागि गुरुयोजना स्वीकृत भइसकेको कुरा यस क्षेत्रका संघीय सांसद महेश्वर गहतराज बताउँछन्। उनले एसियाली विकास बैंकको सहयोगमा नदी व्यवस्थापनको काम गर्ने भनिए तापनि काम समयमा हुन नसकेको र मनपरी उत्खनन रोक्न नसकिएको कुरा स्वीकार गरे। वातावरण संरक्षण कागजको घोडा राप्तीसोनारी गाउँपालिकाले वातावरण तथा प्राकृतिक स्रोतको संरक्षण गर्ने सन्बन्धमा व्यवस्था गर्न बनेकोे ऐन २०७५ मा स्वच्छ र स्वस्थ वातावरणमा बाँच्न पाउने नागरिकको मौलिक अधिकारको संरक्षण गर्ने कुरा उल्लेख छ। यस ऐनको दफा २ मा आफ्नो क्षेत्राधिकारभित्र वातावरण संरक्षण गर्ने प्रमुख जिम्मेवारी गाउँपालिकाको हुनेछ भनेर लेखिएको छ। ऐनको दफा ४ मा जैविक विविधताको संरक्षणबारे उल्लेख पनि गरिएको छ। दफा ४५ मा नदीकिनार, नदी उकास, नहर, किनार र सडक किनारमा वृक्षरोपण गर्नुपर्ने भनी लेखिएको छ। तर गाउँपालिकाले यी कुनै पनि काममा ध्यान दिएको छैन। यही कानुनबमोजिम प्रारम्भिक वातावरणीय परीक्षण प्रतिवेदन तयार गरेर मात्रै हरेक विकास निर्माणका काम गर्नुपर्ने भए पनि त्यसलाई नजरअन्दाज गरी त्यस्तो प्रतिवेदनबिनै काम भइरेहको छ। वातावरणको अवस्था अवलोकन र मूल्यांकनका कुरा पनि नीतिमा उल्लेख छन् तर आक्कलझुक्कल औपचारिकता पूरा गर्नेबाहेक केही नगरेको स्थानीय बताउँछन्।"
मुस्ताङको स्याउबारी जलमग्न,"जोमसोम : मुस्ताङको थासाङ गाउँपालिका२ सौरु गाउँको स्याउबारीमा शुक्रबार राति बाढी पसेको छ। बेनीजोमसोम मुख्य राजमार्गको कालिगण्डकी नदी पारी पूर्वतर्फ अवस्थित सौरु गाउँको स्याउबारीमा मध्यरातमा तम खोलाको बाढी पस्दा त्यहाँको स्याउबारी पुरै जलमग्न भएको छ। थासाङ२ का वडाध्यक्ष नरप्रसाद हिराचनका अनुसार मध्यरातमा तम खोलाको मुहानमा पहिरो गएकाले सौरु गाउँको स्याउबारीमा बाढी पसेको हो। तम खोलाको बाढीले सौरु गाउँका ७ घरधुरीको स्याउ बगैँचामा बालुवा, ग्रेग्रान र लेदो पसेर क्षति पुर्याएको वडाध्यक्ष हिराचनले उल्लेख गरे। उनका अनुसार तम खोला बाढीले स्थानीय कुमार रोक्का मगरको ३ रोपनी, दिनेश दर्जीको १ रोपनी, टकबहादुर खत्रीको ३ रोपनी, प्रमिला तुलाचनको १ रोपनी, धनप्रसाद तुलाचनको आधा रोपनी, कृष्णकुमार थकालीको १ रोपनी र राजुप्रसाद गौचनको आधा रोपनी गरी कुल १० रोपनी क्षेत्रफलमा लगाइएको स्याउ, सिमी, आलु, मकै र गाँजर नष्ट भएको बताइएको छ। बर्खायामको मौसममा बर्सेनी सौरु गाउँको तम खोलाको बाढीले स्थानीयलाई सास्ती दिँदै आएको छ। गत वर्ष पनि सौरु गाउँमा बाढी पस्दा स्याउबारी लगायत केही घरधुरी जलमग्न भएको वडाध्यक्ष हिराचनले उल्लेख गरे। आइतबारदेखि परेको अबिरल वर्षाका कारण तम खोलाको बाढीले नदी कटान सुरु गरेको थियो। सौरु गाउँका स्थानीय सोजन हिराचनले तम खोलाले नदी कटान सुरु गरेपछि स्थानीय गाउँबासीले लगातार ४ दिनसम्म श्रमदान गरी खोला तर्काउने काम गरेको भए पनि त्यो प्रयास असफल भएको जानकारी दिए। सौरु गाउँको तम खोला कालीगण्डकी पारी भएकाले त्यहाँ खोलो तर्काउने डोजर लगायतका उपकरणले खोलो पन्छ्याउन सम्भव छैन। कालिगण्डकीको बाहव उच्च भएकाले उपरकणलाई चाहिने इन्धन पुर्याउनसमेत समस्या छ। कालिगण्डकी नदीको फराकिलो भूभागमा झोलुगे पुल समेत नहुँदा बर्खायाममा सौरु गाउँका बासिन्दा कालिगण्डक वारपारमा गर्नबाट सास्ती भोग्नुपर्ने बाध्यता छ। वर्षाले वारागुङ मुक्तिक्षेत्र४ तिरी गाउँमा बाढी पस्दा त्यहाँ रहेका करिव ५ घरधुरी जलमग्न भएको थियो भने घरपझोङ५ ढुम्बामा पहिरो जाँदा २ घर भत्किएको छ भने अन्य ७ घरमा आशिंक क्षति पुगेको छ। अविरल वर्षाले घरपझोङ५ को ठिनी खोलाको बाढीले जोमसोम, ठिनी, ढुम्बाताल, छैरो र चिमाङ जोड्ने रिङरोड सडकलाई समेत क्षति पुर्याएको छ। अविरल वर्षाले घरपझोङ४ जोमसोममा एक घर क्षति भएको छ भने दर्जनौ स्थानीयको ढुङ्गा र माटोले बनेका घरहरु जोखिममा परेका छन्।"
फौजी किराले मकै सखाप,"सन्तोष ढुंगेल रामेछाप : अघिल्लो वर्ष रामेछाप जिल्लामा देखिएको अमेरिकन फौजी किराको प्रकोप यस वर्ष पनि मकै बालीमा देखिएको छ। जिल्लाको खाँडादेवी गाउँपालिकामा लगाइएको मकैबाली किराले सखापै पारेको छ। अघिल्लो वर्ष जिल्लाको उक्त गाउँपालिकाको वडा नं ३ भीरपानी र आसपासका केही गाउँहरूमा देखा परेका किराहरू अहिले गाउँपालिकाको वडा नं ४ तथा वडा नं ५ मा पनि फैलिएको छ। किराले बारीमा लगाइएको बालीको बिरुवा नै सखाप हुने गरी पात तथा डाँठहरू खाइदिएपछि किसानहरूको जमिन उजाड बनेको छ। दिउँसो बाली लगाइएको ठाउँ नजिकैको जंगलका रूखहरूमा लुकेर बस्ने यस प्रकारको किराहरू राति भएपछि सक्रिय भई बाली लगाएको ठाउँमा प्रवेश गरेर मकैको पात तथा डाँठहरू खाने गरेको कृषि ज्ञान केन्द्र रामेछापले जनाएको छ । किरा नियन्त्रणका लागि गाउँपालिकाले केही विषादी उपलब्ध गराएको भए पनि यसलाई नियन्त्रण गर्न नसकिएको किसानहरू बताउँछन्। कृषि ज्ञान केन्द्रले फौजी किरा नियन्त्रण गर्न कुनै चासो नदेदखाएको कृषकले गुनासो गरे। ज्ञान केन्द्रको सहयोग नपाउँदा किसान चिन्तित छन्। अमेरिकन फौजी किराले आफ्नो बारीमा लगाएको मकैबाली नष्ट पारेको खाँडादेवी गाउँपालिका वडा नं ५ का नीराजन ढुंगेलले बताए। तीन वर्ष अगाडि अमेरिकामा देखिएको यस प्रकारको किरा भारत हुँदै नेपाल प्रवेश गरेको कृषि ज्ञान केन्द्र रामेछापले जनाएको छ। कहिले खडेरी त कहिले बाढी पहिरोको मारमा परेका किसानहरू अहिले भने किराको प्रकोपबाट दिक्क भएको खाँडादेवी गाउँपालिका वडा नं ४ पकरबासका सुब्बा रोक्का बताउँछन्। फौजी किराले बाली सखाप पार्दासमेत आफ्नो गाउँमा कुनै कृषि प्राविधिक नआइपुगेको किसानहरूको गुनासो छ। किराले गुबैसहितको डाँठ र पात खाएकाले यस प्रकारको बिरुवाबाट उत्पादन सम्भव नभएको कृषि प्राविधिकहरू बताउँछन्। यो किराले ८० भन्दा बढी बालीलाई नष्ट गर्ने भए पनि मकै, धान, गहुँजस्ता बालीहरूमा बढी आक्रमण गर्ने कृषि ज्ञान केन्द्र रामेछापले जनाएको छ। यो किरा एक रातमा एक सय किलोमिटरसम्म उड्न सक्ने कृषि प्राविधिकहरू बताउँछन्।"
आङ साङ सू चीको जन्मदिनमा कपालमा फूल सिउरिएर प्रदर्शन,"नपिद्व: म्यानमारकी नेत्री आङ साङ सू चीको ७६औं जन्मदिनको अवसरमा शनिबार देशका विभिन्न सहरमा प्रदर्शनकारीहरु कपालमा फूल सिउरिएर आन्दोलनमा सहभागी भएका छन् । १९४५ को जुन १९ मा जन्मिएकी लोकप्रिय नेत्री सू चीको यही आइतबार जन्मदिन परेको छ । जसलाई म्यानमारको सेनाले सत्ता हत्याएपछि फेब्रुअरी १ मा पक्राउ गरी बन्दी बनाएको छ । तर उनका लाखौँ समर्थकहरुले जन्मदिनको अवसरमा उनलाई शुभकामना दिँदै सांकेतिक रुपमा सैन्य शासनको विरोध समेत गरेका छन् । जीवनभर लोकतन्त्र, मानवअधिकार र समानताका लागि संघर्षरत सू चीमाथि सैन्य सरकारले बन्दी बनाएर दर्जन बढी मुद्दा लगाएको छ । पछिल्लो पटक उनको पार्टी खारेज गर्दै उनीमाथि भ्रष्टाचार मुद्दा समेत लगाइएको छ । जुन मुद्दामा सू ची पराजित भइन् भने १५ वर्षसम्म जेल सजाय भोग्नु पर्नेछ । उनै लोकतन्त्रवादी नेत्री सू चीको एउटा अनौठो रुची छ । उनी सधैँ टाउकोमा कुनै न कुनै फूल सिउरिएकी देखिन्छिन् । हरेक भेटघाट, सार्वजनिक कार्यक्रम तथा सभा समारोहमा प्राय सधैँ फूल सिउरिएर जाने हुनाले फूलप्रति उनको विशेष लगाव भएको ठानिन्छ । उनैले फूल सिउरिए झैँ शनिबार प्रदर्शनकारीले पनि कपालमा फूल सिउरिएर सेनाको विरोध गरेका छन् । साथै विभिन्न सहरमा उनको फूल सिउरिएको तस्बिर टाँस्दै उनलाई शुभकामना समेत दिएका छन् । म्यानमारका विभिन्न सेलिब्रिटीहरुले समेत सामाजिक सञ्जालमा सू चीलाई जन्मदिनको अवसरमा शुभकामना दिएका छन् । म्यानमारकी मिस युनिभर्स ब्युटी क्विन थुजार विन्ट लिउनले पनि रातो फूलसहितको तस्बिर सामाजिक सञ्जालमा पोष्ट गर्दै जन्मदिनको शुभकामना दिएकी छन् । रङ्गुन सहरमा भेला भएका हजारौँ प्रदर्शनकारीले बिजुलीका पोलमा उनका तस्बिर टाँस्दै जन्मदिनको शुभकामना दिए । म्यानमारमा सू का समर्थकहरुले आफूहरु उनको साथमा रहेको भन्दै शुभकामना दिएका छन् । केही प्रदर्शनकारीले भने कालो छाता र डरबाट स्वतन्त्रताजस्ता नारा लेखिएका ब्यानर सहित प्रदर्शन गरेका छन् । म्यानमारमा सेनाले सत्ता हत्याएपछि पनि प्रदर्शनकारीहरुले सडकमा उभिएका सुरक्षाकर्मीहरुलाई फूलका गुच्छा दिएर सांकेतिक रुपमा सैन्य शासनको विरोध गरेका थिए ।"
१० हजारको एन्टिजेन परीक्षण गर्दै मध्यपुर थिमि नगरपालिका,"भक्तपुर : भक्तपुरको मध्यपुर थिमि नगरपालिकाले कोरोना भाइरस संक्रमण पत्ता लगाउन नगरवासीको एन्टिजेन परीक्षण सुरु गरेको छ। उसले १० हजार नगरवासीको एन्टिजेन परीक्षण गर्ने जनाएको छ। जसको लागि नपाका ९ वटै वडामा नौ वटा परीक्षण केन्द्र निर्धारण गरिएको छ। शनिबार एकैदिन नपाका नौ वटै वडामा एन्टिजेन परीक्षण भइरहेको वडा नं १ का अध्यक्ष सुरज खड्काले जानकारी दिए। जसअनुसार वडा नं १ को लागि निर्मला व्यांक्वेट, २ वडाको लागि महेन्द्र आधारभूत विद्यालय, ३ वडाको लागि नयाँ वडा कार्यालय र ४ वडाको लागि बालकुमारी स्वास्थ्य चौकी केन्द्र तोकिएका छन्। त्यस्तै ५ वडाको लागि भुलाँखेल, ६ वडाको लागि ठिमी स्वास्थ्य चौकी, ७ वडाको लागि नगदेश स्वास्थ्य चौकी, ८ वडाको लागि बोडे सहरी स्वास्थ्य चौकी र ९ वडाको लागि बोडे स्वास्थ्य चौकी परीक्षण केन्द्र निर्धारण गरिएको छ। वडा अध्यक्ष खड्काका अनुसार नगर क्षेत्रको समुदायमा कोरोना भाइरस संक्रमण फैलिएको तथा नफैलिएको एकिन गर्न एकैपटक नौवटै वडामा एन्टिजेन परीक्षण गरिएको हो। भक्तपुरका ४ वटा नपामध्ये मध्यपुर थिमि नपा कोरोना भाइरस संक्रमणका दृष्टिले हटस्पट मानिन्छ। पहिलो लहरमा जस्तै दोस्रो लहरमा पनि मध्यपुर थिमि नपामै सबैभन्दा बढी कोरोना भाइरस संक्रमण पुष्टि भएको थियो। त्यस्तै कोरोना भाइरस संक्रमणको कारण ज्यान गुमाउने पनि मध्यपुर थिमिकै बढी छन्। एन्टिजेन परीक्षणमा पोजिटिभ देखाएका नगरवासीको नपाले नै निःशुल्क पीसीआर विधिबाट पुनः कोरोना भाइरस संक्रमण परीक्षण गरिने २ नं वडाका अध्यक्ष एवं नपाका प्रवक्ता राम थापामगरले जानकारी दिए। उनका अनुसार एन्टिजेन र पीसीआर परीक्षण दुइटै निःशुल्क हो। कोरोना भाइरस संक्रमण पुष्टि भएर अस्पतालमै उपचार गर्नुपर्ने भए पनि मध्यपुर थिमि नपाद्वारा सञ्चालित नेपाल कोरिया मैत्री नगरपालिका अस्पतालले निःशुल्क उपचार गर्ने उनले बताए। यसको लागि नेपाली कांग्रेसको तर्फबाट निर्वाचित ६ जना वडा अध्यक्षले आआफ्नो वडाबाट ३०३० लाख रुपैयाँ अस्पताललाई सहयोग गरेका छन्। त्यस्तै नपाले बोडेस्थित कृषि विकास तालिम केन्द्रमा निःशुल्क आइसोलेसन केन्द्रसमेत सञ्चालन गरिरहेको छ। स्वास्थ्य कार्यालय भक्तपुरका अनुसार जेठ मसान्तसम्म मध्यपुर थिमि नपाका ७ हजार २४४ जनामा कोरोना भाइरस संक्रमण पुष्टि भएका छन्। जसमा पुरुष ३ हजार ८९७ र महिला ३ हजार ३४७ जना रहेका छन्। यहाँका ६३ जना पुरुष र २८ पहिला गरी ९१ जना संक्रमितको मृत्यु भएको छ। कार्यालयका अनुसार मध्यपुर थिमि नपाका ३ हजार ७४८ जना पुरुष र ३ हजार २१२ महिला गरी ६ हजार ९६० जना कोरोना भाइरसलाई जितेर डिस्चार्ज भएका छन्।"
अब कालोबजारी चल्दैन : उद्योगमन्त्री,"सिरहा : उद्योग, वाणिज्य तथा आपूर्ति मन्त्री राजकिशोर यादवले देशमा अब कालोबजारी, महँगी र व्यापारीको मनोमानी नचल्ने बताएका छन्। मन्त्रीको जिम्मेवारी सम्हालेपछि शुक्रबार गृह जिल्ला सिरहा आएका मन्त्री यादवले यस्तो बताएका हुन्। रेडक्रस शाखा चोहर्वाको स्वागत तथा सम्मान कार्यक्रममा बोल्दै मन्त्री यादवले उद्योगी, व्यवसायी सच्चिनुपर्ने बताए। व्यवसायीहरूको प्राथमिकतामा व्यवसायसँगै सेवाभाव र उपभोक्ताको हित हुनुपर्छ, उनले भने, तर, त्यस्तो देखिएन। म यिनै अवस्थाको अन्त्यको लागि मन्त्री बनेको हुँ। देशमा अब कालोबजारी, महँगी र व्यापारीको मनोमानी चल्दैन। ठूलठूला उद्योगहरूमा मनपरी र छाडापन बढेको भन्दै यसको चाँडै अन्त्य हुने उनले दाबी गरे। जनतालाई हित हुने गरी सेवाभावले मापदण्डभित्र रहेर सञ्चालन हुने उद्योगलाई प्रोत्साहन गर्ने जिम्मेवारी सरकारको रहेको भन्दै यसमा कमी नहुने पनि मन्त्री यादवले बताए। उद्योगी व्यवसायीहरूको जायज माग सम्बोधनका लागि राज्य पछि नहट्ने उनको भनाइ छ। औद्योगिक क्षेत्रका समस्या समाधान गरी मुलुकमा उद्योगमैत्री वातावरण बनाउन दिनरात नभनी कार्य थालनी गरिसकेको छु, उनले भने, देशमा सरकार जनताका लागि काम गरिरहेको छ भन्ने अनुभूति गराउनेछु। कोरोनाका कारण देशका औद्योगिक क्षेत्र प्रभावित बनेको र अर्थतन्त्र पनि धराशायी बन्न पुगेको भन्दै यसलाई गतिशील बनाउन आफू गम्भीरतापूर्वक सक्रिय भइसकेको मन्त्री यादवले जनाए। मुलुकको अर्थतन्त्रको मेरुदण्ड नै यही मन्त्रालय भएकाले मेरो जिम्मेवारी निर्वाह गर्न कुनै कसर बाँकी छैन। उनले भने। वर्षायामका महिनामा हरेक वर्ष देशमा खाद्यान्नको अभाव देखिने गरेको भन्दै अब त्यो समस्या अन्त्य हुने उनले दाबी गरे। खाद्यान्न तथा उपभोग्यलगायतका सामग्री आपूर्तिमा कुनै किसिमको समस्या आउन नदिने गरी काम गर्न सम्बन्धित निकायहरूलाई निर्देशन दिइसकेको समेत मन्त्री यादवले जानकारी दिए।"
कंगनाको घृणामा पीएचडी,"मुम्बई : आफ्नो विवादित छविका कारण पछिल्लो समय चर्चामा रहेका कमाल आर खान (केआरके) ले बलिउड अभिनेत्री कंगना रनौटका बारेमा गरेको टिप्पणीले अहिले सिंगो बलिउड वृत्त तातेको छ। केही समयअघि अभिनेता सलमान खान र गायक मिका सिंहमाथि निशाना साँधेका केआरकेले अहिले अभिनेत्री कंगना रनौटको पासपोर्ट नवीकरणका विषयमा गरेको टिप्पणी सामाजिक सञ्जालमा भाइरल भइरहेको छ। उनले इन्टाग्राममा एक लामो भिडियो सेयर गर्दै कंगनाका विषयमा विभिन्न टिप्पणी गरेका हुन्। कंगना अभिनीत क्विन चलचित्रमा रोएको विषय उठाउँदै केआरकेले उनको अभिनय क्षमतामाथि पनि प्रश्न उठाएका छन्। उनले कंगनाले चार नेसनल अवार्ड पनि सेटिङमा पाएको आरोप लगाएका छन्। इन्टाग्राममा सेयर गरेको ६ मिनेट लामो भिडियोमा केआरके त्यतिमा मात्र सीमित भएका छैनन्, उनले कंगनालाई १२ कक्षा फेल र घृणामा पीएचडी गरेको आरोप पनि लगाएका छन्। झाँसीकी रानी, पद्मश्री अवार्ड विजेता र चार पटकको नेसनल अवार्ड विजेताको पासपोर्ट नवीकरण हुन सकेन, केआरकेले भनेका छन्, उनलाई पासपोर्ट नवीकरण गर्न किन अदालत जानुपर्यो ? पासपोर्ट त पासपोर्ट विभागले गर्ने हो, अदालतले होइन ? कंगना आफ्नो पासपोर्ट नवीकरण नभएपछि अदालतको शरणमा पुगेकी छन्। पासपोर्ट विभागले कंगनाको पासपोर्ट नवीकरण गर्न नमानेपछि उनी मम्बे हाई कोट पुगेकी हुन्। उनले आफ्नो पासपोर्ट नवीकरण गरिदिनका लागि पासपोर्ट विभागलाई निर्देशन दिन अदालतसँग माग गरेकी छन्। कंगनाको निवेदन उपर अदालतले जुन २५ मा सुनुवाइ गर्दैछ। एक चलचित्रको छायांकनका लागि कंगनालाई हंगेरीको बुडापेस्ट जानुपर्नेछ। कंगनाको पासपोर्टको समय सेप्टेम्बरमा सकिँदैछ। उनी गत मंगलबार त्यता जाने र २० अगस्टसम्म चलचित्र धाकडको सुटिङका लागि बुडोपेस्टमा रहने योजना थियो। यसैले, उनले पासपोर्ट नवीकरणका लागि अपिल गरेकी थिइन्। तर, कंगनाको नाममा बान्द्रा प्रहरी स्टेसनमा एफआईआर दर्ता छ। सोही, एफआईआरका कारण पासपोर्ट विभागले उनको पासपोर्ट नवीकरण गर्न अस्वीकार गरेको हो। बलिउड नायिका कंगना रनौटले गत वर्षदेखि चर्चासँगै विवादको घेरामा पनि पर्दै आएकी छन्। उनले दिएको बयानका कारण विवादमा पर्ने मात्र होइन, अनेकन समस्यामा पनि पर्दै आएकी छन्। गत वर्ष नायक सुशान्तसिंह राजपुतको निधन भएपछि कंगना विवादमा पर्दै आइरहेकी छन्। विवादकै कारण गत वर्ष बीएमसीले कंगनाको मुम्बईमा रहेको अफिस भत्काइदिएको थियो।"
इटहरीमा तयार भयो सामूहिक मुसहर बस्ती,"धरान : सुनसरीको इटहरी उपमहानगरपालिका वडा नम्बर१६ मा सामुहिक मुसहर बस्ती तयार पारिएको छ। घरवारविहिन मुसहर परिवारलाई व्यवस्थित बसोवासका लागि इटहरी उपमहानगरपालिकाले १५ घरपरिवारका लागि घर निर्माण सम्पन्न गरेको छ। इटहरीका विभिन्न स्थानमा बाटो अतिक्रमण गरी बसेका मुसहर समुदायलाई जिविको पार्जनमा सहयोग र उनीहरुको जीवन यापनलाई थप व्यवस्थित बनाउनले उदेश्यले इटहरी उपमहानगरपालिकाले वडा नम्बर १६ को टिटिही टोलमा १५ मुसहर घरपरिवारलाई भुकम्प प्रतिरोधात्मक घर निर्माण गरिदिएको इटहरी उपमहानगरपालिकाकी उपमेयर लक्ष्मी गौतमले जानकारी दिएकी छन्। कोरोना माहामारीको समयमा पनि मुसहर समुदायलाई सुरक्षीत स्थानमा व्यवस्थित गर्ने उदेश्यले सामूहिक मुसहर बस्ती निर्माण गरिएको उनको भनाइ छ। सामूहिक मुसहर बस्तीमा अहिले १५ परिवारका लागि घर निर्माण भइसकेको छ। बस्तीको सुन्दरताका लागि एक सामुदायीक भवन, एक दिनभद्री (मुसहर समुदायको मन्दिर), चिल्ड्रेन पार्क, र बोटरबाटो निर्माणको काम अन्तिम चरणमा पुगेको उपमेयर गौतमले बताइन्। मुसहर बस्तीमा स्थान्तरण गरिने पहिलो चरणको ९ घर परिवारको नाम फाईनल गरिएको र अन्य ६ परिवारको नाम छनौट भइरहेको पनि उपमेयर गौतमले जानकारी दिइन्। तर, मुसहर बस्ती निर्माण गरी सामूहिक रुपमा स्थान्तरण गर्न लाग्दा केहि परिवारले भने नयाँ बस्तीमा जान अस्वीकार गरेकाले उनीहरुलाई बस्तीमा पुर्याउन ढिलाई भएको छ। नयाँ बस्तीमा जान अस्विकार गर्ने मुसहर परिवारलाई सम्झाई बुझाई गर्ने काम भैरहेको उपमेयर गौतमले बताइन्। अव्यवस्थित रुपमा बसोवास गर्दै आएका मुसहर समुदाय नयाँ बस्तीमा गए पश्चात उनीहरुका सबै समस्या हल हुने अपेक्षा नगरपालिकाको छ। उपमेयर गौतमका अनुसार उपमहानगरपालिका भरीका गरिब तथा अव्यवस्थित रुपमा वसोवास गर्दै आएका सबै मुसहर समुदायलाई क्रमिक रुपमा व्यवस्थित गरिदै लैजाने उपमहानगरको तयारी छ। पहिलो चरणको सामुदायिक मुसहर बस्ती निर्माणमा हाल सम्म एक करोडभन्दा बढी रकम खर्च भैसकेको इटहरी उपमहानगरपालिकाका इन्जिनियर जिवन जिवन घिमिरेले बताए। मुसहर बस्तीमा निर्माण गरिएको भुकम्प प्रतिरोधात्मक भवनमा दुईटा कोठा, एक किचन र ट्वाईलेट, बाथरुप र खानेपानीको टुवेल निर्माण गरिएको छ। मुसहर बस्तीमा गत साल ९ वटा र यसपाली ६ वटा गरी १५ घर निर्माण गरिएको इन्जिनियर घिमिरेले बताए।"
जारखोला सिचाईं आयोजना निर्माण,"बेनी : म्याग्दीको अन्नपूर्ण गाउँपालिका२ मा जारखोला सिचाईं आयोजना निर्माण भएको छ। आयोजनाबाट भुरुङ्गतातोपानीको कटुञ्जे र ठूलोबगरको १८ हेक्टर क्षेत्रफलमा सिचाई सुविधा पुगेको छ। आठ वर्षअघि जारखोला सिचाई आयोजनाको परिकल्पना गरेका कृषकहरुले सपना पुरा भएकोमा उत्साहित भएका छन्। खानेपानी, जलस्रोत तथा सिचाई डिभिजन कार्यालय म्याग्दीले विसं २०७५ सालदेखि जारखोला सिचाई आयोजना निर्माण सुरु गरेको थियो। ५० लाख रुपैयाँमा आयोजना निर्माण भएको कार्यालयका इञ्जिनियर अञ्जन खत्रीले बताए। आर्थिक वर्ष २०७६७७ ठेकेदारले मुहानमा इन्टेक, ठूलोबगरमा ७२ हजार लिटर क्षमताको पानी संकलन गर्ने ट्यांकी निर्माण गरेको थियो, उनले भने सर्वेक्षण गरेकोभन्दा ३५० मिटरमाथि मुहान सार्न उपभोक्ता समितिमार्फत काम भएको थियो। रामकृष्ण कन्ट्रक्सनले ३३ लाख ७७ हजार रुपैयाँ भुक्तानी लगेको छ। आयोजनाको करिब आठ किलोमिटर दुरीमा एचडिपी र जिआई पाइपलाइन जडान भएको छ। निर्माण व्यवसायी र उपभोक्ता समितिमार्फत काम विभाजन गरेर आयोजना कार्यान्वयन भएको थियो। उपभोक्ता समितिले गत वर्ष तीन लाख ९६ हजार रुपैयाँमा ३३० मिटर एचडिपी पाइप जडान गरेका थिए। चालु आवमा कार्यालयको ९ लाख ७९ हजार ३५२ रुपैयाँ सहयोग र एक लाख ७३ हजार रुपैयाँ बराबरको श्रमदानमा शाखा लाइन बिस्तार गरेर आयोजना सञ्चालनमा ल्याएको उपभोक्ता समितिका अध्यक्ष पुर्ण पुनले बताए। सिचाई सुविधा भएपछि यहाँका बासिन्दा कृषि व्यवसायतर्फ आकर्षित भएका छन्, उनले भने ठूलोबगरमा व्यवसायिक तरकारी र कटुञ्जेमा सुन्तला खेती सुरु भएको छ। ३७ घरधुरीले ब्यवसायिक तरकारी र सुन्तला खेती सुरु गरेका छन्। सिचाई सुविधाको अभावमा कृषकहरु व्यवसायिक खेति र आयआर्जनको अवसरबाट बञ्चित भएका थिए। बाह्रै महिना सिचाई सुविधा भएपछि बाँझिएको जमिन हराभरा बनेको छ। वडा सदस्य वुद्धी पुनले वर्षौको प्रयासपछि सफल भएको जारखोला सिचाई आयोजना कृषकको जिवनस्तर सुधारमा सहयोगी बन्ने बताए। सिचाई भएपछि यहाँका कृषक निकै उत्साहित भएर व्यवसायिक खेतीमा लागेका छन्, उनले भने सुन्तला र तरकारी खेतीमार्फत कृषकको आम्दानी र जिवनस्तर सुधार गर्न जोड दिएका छौं। अन्नपूर्ण गाउँपालिकाले गत पुष महिनामा ठूलोबगरलाई सडक सञ्जालमा जोडेको थियो। दोवाको सुनारी हुँदै ठूलोबगर पुगेको सडकलाई कटुञ्जे जोड्ने गाउँपालिकाले विनियोजन गरेको दश लाख रुपैयाँ र स्थानीय पुर्वाधार साझेदारी कार्यक्रमको आठ लाख रुपैयाँ बजेटबाट मार्ग निर्माणको काम भइरहेको वडा अध्यक्ष ओमप्रकाश फगामीले बताए।"
सर्वोच्च गन्तव्यको संघारमा,"कालापत्थरबाट सगरमाथा ऐनामा प्रतिबिम्ब हेरेजस्तै सर्लक्क हेर्न सकिन्छ। गोरक्सेपबाट पूर्वोत्तार लागेपछि भने ३ घण्टामा पुगिन्छ सगरमाथा आधारशिविर। केहीबेर हिँडेपछि परैबाट प्रष्टसँग देखिन्छ, आधारशिविर जहाँ बनेको छ टेन्टको सहर। हिउँले छपक्कै ढाकिएको हिमाली पठारपछि भेटिने ठाउँ हो, खुम्बु ग्लेसियर बाट पक्लिएर बहेको दूधकोशी नदीको मुहान सगरमाथाको आधारशिविर। विश्वको सर्वोच्च शिखर सगरमाथाको आधारशिविर चुम्ने आकांक्षा राख्दैमा पनि मनमा एक प्रकारको उमंग भरिएर आउँछ। प्रकृतिको सन्निकटता र नेपाललाई विश्व मानचित्रमा चिनाउने सबैभन्दा दर्विलो गौरव स्पर्शको अनुभूतिले मन यसै यसै पुलकित मात्रैहुँदैन, पूरै तन तरंगित भएर आउँछ। वैशाख २९ गते बिहान। ५ हजार ५ सय ५० मिटर उचाइमा अवस्थित आधारशिविर स्पर्श गर्न मन आतुर थियो। लुक्लाका लागि उडान भर्न त्रिभुवन अन्तर्राष्ट्रिय विमानस्थल सखारै पुग्यौं। प्रतिकूल मौसमका कारण पट्यारलाग्दो कुराइले पहिलो गाँसमै ढुंगा लगायो। प्रतिकूल परिस्थितिभित्र अनुकूल अवस्था खोजिरहेथ्यो मन। पंक्तिकारसँग एपीवान सहकर्मीहरू फूर्वा शेर्पा, सरोज गौतम, नवराज अधिकारी, धन योञ्जन तामाङ, सञ्जय पौडेलसहितको ६ जनाको टोली बन्दाबन्दी र निषेधाज्ञाका बाबजुद पूर्वनिर्धारित समयतालिका र कार्यतालिका पच्छ्याउँदै सिमसिमे पानीमा हेलिकोप्टर उडान अनुकूलताको सहज मौसमको प्रतिक्षामा थियौं। बन्दाबन्दीले विमान सेवा दुरुह भएका कारणहेलिकोप्टरको रोमाञ्चक यात्राको अवसर सदुपयोग गर्ने संयोग जुरेको थियो। स्वप्निल यात्राको कल्पनाले निमेसभरमै सुखानुभूतिमा परिणत भयो समय। दूधकोशी नदीको तिरैतिर पहाडी सौन्दर्यलाई मनमुटुमा संगाल्दै कतै हिउँले ढाकिएका थुम्काथुम्की त कतै घना जंगलैजंगलका भिराला फाँट अनि कतै कपाल खौरिएझैं मुडुला पहाडका ढिस्काआदि छिमल्दै,नाघ्दै लुक्ला पुग्छौं। सोलुखुम्बु जिल्लाको खुम्बु पासाङल्यामु गाउँपालिकामा अवस्थित छ लुक्ला। साविकका चौंरीखर्क, नाम्चे र खुम्जुङ गाविस मिसाएर बनाइएको खुम्बु पासाङल्यामु गाउँपालिका १५ सय ३९ वर्गकिलोमिटरमा फैलिएको छ। लुक्लादेखि नाम्चे हुँदै सगरमाथा शिखरसम्म समेटिएको यो गाउँपालिकामा अधिकांश शेर्पा जातिको बाहुल्यता छ। लुक्लामा लुकामारी शरद ऋतुको उषाकालमा कौमार्य धोएर सिनित्तै नुहाएकी नवदुलहीझैं केशराशी फिजाएर ओसिलो मौसममा बादलुको घुम्टोमा बेरिएर स्वागतमा लजालु भावमा उत्सुकतापूर्वक कुरिरहेकी रहिछ लुक्ला। आकासमा कावा खाइरहेका बादलका थेग्लाथेग्ली अरू सघन हुँदै गए र थपक्क अँगालोमा बेरेसरी फुसफुसे तुसारोमा मसिना पानीका थोपाले स्वागतमा सिञ्चित गर्न थाले। पर्यटकीय सिजनमा काठमाडौंपछि नेपालकै सबैभन्दा व्यस्त लुक्ला विमानस्थल बन्दाबन्दीका कारण एकाध चार्टर उडान मात्रै भइरहेका थिए। प्रथम सगरमाथा आरोही तेन्जिङ नोर्गे शेर्पा र सर एडमण्ड हिलारीको सम्मानमा सन् २००८ मा तेन्जिङहिलारी एयरपोर्ट नामाकरण गरिएको यो विमानस्थल २०२१ सालमा हिलारीकै अग्रसरतामा स्थानीयलाई तत्कालीन समयमा साविकको मोलभन्दा निकै बढी रकम(२६ सय ५० अमेरिकी डलर) तिरेर धावन मार्ग तयार भयो। रोचक कुरा त के छ भने त्यतिबेला अग्लोहोचो भई नमिलेको जमिन सम्याउन हिलारीले स्थानीयवासीलाई घरेलु मदिरा खुवाएर र पारिश्रमिक दिएर जमीनमा नाच्न, उफ्रिन र दौडन लगाएका थिए रे। निर्माण सुरु भएको दुई वर्षमा तयार भएको विमानस्थलको पाँच सय २६ मिटर लामो र ३० मिटर चौडा धावनमार्ग छ। लुक्लालाई आँखामा मात्र सजाएर मनले मानेन।मुटुमैसाँचेपछि गन्तव्यतर्फ सोझिए पाइलाहरू। कस्सिएर हिँड्दा एकै दिनमा पुगिने गन्तव्य।कस्सिनु र गन्तव्यमा पुग्नु मात्र हाम्रो लक्ष्य थिएन।यात्रामाप्रकृतिसँग लुकामारी खेल्नु थियो। संस्कृतिलाई सुम्सुम्याउनु थियो। फाग्दिन, मोञ्जु या जोरसल्लेहरूसँग मित लाउनु थियो। खानु तर स्वाद लिएर नचबाउनुजस्तै हुन्थ्यो केवल गन्तव्यमा पुग्नु। ती बासस्थानको पाहुना बन्नु पनि थियो। फाग्दिनले पहिलो रात अँगालोमा बेर्यो। खुम्बुक्षेत्रभर काटमार बर्जित रहेछ। आस्था र विश्वास न होकाटमार रोकिएपछि खुम्बुक्षेत्रमा बाढी, पहिरो, भूक्षय लगायतका प्राकृतिक प्रकोप रोकिएको स्थानीयको मान्यताले मनमा भिन्दै तरंग ल्यायो। यसै पनि घन्टौं हिँड्नुपर्ने यात्रामा शाकाहारी भोजन नै उचित मानिन्छ। यद्यपि मांसाहारका पारखीका लागि काठमाडौंबाटै हवाइजहाजबाट मगाएर अथवा सोलुखुम्बु सदरमुकाम सल्लेरी या रामेछापदेखि व्यापारीमार्फत् काटेको मासु आपूर्ति गरिँदोरहेछ। सूर्योदयसँगै सिमसिमे पानीले स्वागत गर्न थाल्यो। उकालो, ओरालो, भिरालोको यात्रामा भने यो स्वागत सहज हुने कुरो भएन। बर्सादी ओढेर अगाडि बढेको टोली मोञ्जु पुगेर रमायो। मोञ्जुअघि जोरसल्लेसँग साक्षात्कार हुने मौका मिल्यो। जहाँ कला पारखी नवाङ शेर्पा भेटिए।सम्झना स्वरूप उनैले काठमा कुदेको मायाको चिनो उपहार दिएर मनभरि बाँधे। त्यसो त अपरिचित स्थानमा चिनिएको अनुहार हुनुका सधैंगुण मात्रै होइन, अवगुण पनि हुन्छन्। तर यात्रामा यो बाध्यता र अवसर दुवै हो।अधिकांश स्थान र यात्रामा भने सार्वजनिक छविले सहयोग, सद्भाव, सम्मान र समन्वय नै पाउँदोरहेछ। नवाङ त प्रतिनिधि पात्र मात्र हुन् जसमार्फत् १० दिने यात्राका क्रममा भेटिएका तमाम् शुभचिन्तक भोलिका दिनमा पनि एल्बम पल्टाउँदा देखिने तस्वीरझैं मनमा रहेका छन्। सगरमाथा राष्ट्रिय निकुञ्जको प्रवेश विन्दु जोरसल्लेसम्म सामान्य र स्वाभाविक उकाली, ओराली भए पनि त्यसपश्चात् सुरु हुन्छ यात्राकै सर्वाधिक कठिनमध्येको उकालो। जुन दूधकोशी नदीमाथि बनेको झोलुंगे पुल पार गरेपछि मित लाउन आइपुग्छ। तीन वर्षअघि पुग्दा नाकै ठोक्किने उकालो भए पनि अहिले सापेक्षितरूपमा बाटो केही अनुकूल बनाइएको रहेछ। लगातार ३४ घण्टाको सकसपूर्ण उकालो काटेपछि पुगिन्छ सगरमाथाको प्रवेशद्धार भनेर विश्वपरिचित नाम्चेबजार। निर्बन्ध नाम्चे मोटरबाटोको सुविधा नभएको, लुक्लाबाट १९ किलोमिटर हिँडेर पुग्नुपर्ने नाम्चे टेक्दा सुखद्र आश्चर्य मिश्रित यथार्थसँग साक्षात्कार भइन्छ। आकास खुलेको दिन झिसमिसेदेखि नै लागेको पारिलो घाम, बिहान उठेदेखि आँखै अगाडि चारै दिशामा लहरै मुस्कुराइरहेका मोतीलहर हिमालमा ठोक्किएर बहिरहने शितल हावा, त्यही हावामा कावा खाइरहेको स्निग्ध, कञ्चन, सौम्य वातावरण। अझ क्षणभरमै आसपासका टाकुरामा ठोक्किने ओसिलो वायुले गराउने हल्का वर्षा।प्रकृतिप्रेमी कविले उनेको सुन्दर कविताजस्तो काव्यात्मक छ नाम्चे, स्वर खिचेर मखमली आवाजमा गाउन सक्ने स्रष्टाको गीतझैं गेयात्मक छ नाम्चे। नाम्चेको वर्णन शब्दातीत छ, यसको व्याख्या तर्कातीत छ। शाब्दिक व्याख्या त केवल तत्क्षणको आत्मपरण अभिव्यक्तिको लिपिवद्धता मात्र न हो। निमेषभर भए पनि निर्बन्ध याम काट्नेले मात्रै यसको सर्वांगीण सौन्दर्यको मर्मबोध गर्न सक्छ,यो अनुभूतिलाई हृदयको कुनामा तुनाले कस्न सक्छ। म त फगत यात्री कसरी यसको महिमालाईत्यो उच्चता र गहिराइमा नाप्न सकुँला? कसरी शब्दचित्रको बयानले अखबारी लेखनमा समेट्न सकुँला ?लहरै हरिया, निला र राता टिनका छाना पारिलो घाममा टलक्कै टल्केको नाम्चेबजारबाट उत्तर, दक्षिण, पूर्व, पश्चिमचारै दिशा होचा अग्ला शिमशौल मुस्कुराइरहन्छन्। क्षणमै पारिलो घाम लाग्ने यहाँ केहीबेरमै बादलुले घुम्टो हाल्छ, कहिले कुहिरोमा लुकामारी खेल्ने नाम्चे एकै क्षणमा वर्षामा नुहाउँछ। करिब २४ घण्टे नाम्चे बसाइमा सबै जसो रूप रंगसँग परिचित हुन पायौं। हरेक सामान लुक्लासम्म हवाइजहाजमा र यहाँबाट मान्छे,याक, जोक्पे, गधा, खच्चडमा बोकाएर ल्याउनुपर्ने भए पनि काठमाडांैको ठमेल, दरबारमार्ग या पोखराको लेकसाइडको चकमधमक भन्दा कम छैन नाम्चे। विश्वप्रसिद्ध पोशाक, खानपान या पेयपदार्थ सहज उपलब्ध हुने नाम्चेमा अधिकांश बैंकका शाखा कार्यालय र एटिएम सेवा उपलब्ध छन्। दिनभर टहल्न मात्रै होइन, रात्रिजीवन पनि उत्तिकै रंगीन बनाएका छन् यहाँकारेष्टुरेन्ट, बार र नाइट क्लबहरूले। समुद्री सतहबाट ३४ सय ६० मिटरमा अवस्थित नाम्चे बजारको बान्कीलाई हेलिप्याडबाट झन् राम्ररी नियाल्न सकिन्छ। सगरमाथा राष्ट्रिय निकुञ्जको कार्यालय परिसर बाहिरको फराकिलो चौर जहाँ प्रथम आरोही तेन्जिङ नोर्गे शेर्पाको सम्मानमा शालिक बनाइएको छ। त्यसको संघारैबाट आकास खुलेको बेला अघाउञ्जेल सगरमाथा शिखरको दूरदर्शन गर्न पाइन्छ।नाम्चेबजार भन्दा मास्तिर उक्लिन समय, सामथ्र्यले नभ्याउनेहरू यहाँसम्म आएर विश्वको सर्बोच्च शिखरलाई परैबाट अवलोकन गरेर धित मार्ने गर्दछन्। सगरमाथा आरोहण गर्ने या आधारशिविरसम्म पुग्नेहरू समान्यतया वातानुकुलन(एक्लमाटाइजेसन)का लागि २ दिनसम्म नाम्चेमै बस्नु राम्रो मानिन्छ। ३८ सय४ हजार मिटर उचाइसम्म उक्लिएर फेरि नाम्चे झरेर रात बिताउनु झनै राम्रो मानिन्छ। उकालो ओरालो अनि फेरि उकालो आधार शिविरसम्म अब देखिने र भेटिने सबै सबै नौला हुनेछन् पंक्तिकारलाई। नपुग्नेलाई लाग्दो हो विश्वको सर्वोच्च शिखर पुग्न लगातार उकालैउकालो चढ्नु पर्छ। तर नाम्चेबाट माथि लागेपछि नै उकालो मात्रै होइन केही सय मिटर उकालो चढेपछि फेरि ओरालो झर्नुपर्छ। घरी उकालो घरी ओरालो गर्नुपर्ने गरी निर्माण गरिएको पदमार्ग सम्भवतः वातानुकूलनका लागि नै यसरी तयार पारिएको हो। उकाली ओरालीको उपक्रम सगरमाथा आधारशिविरसम्म नै चलिरहन्छ। लुक्लादेखि सुरुभएको दूधकोशी नदीसँगको लुकामारी पनि यसको मुहान क्षेत्र आधारशिविर पुगेपछि मात्रै टुंगिन्छ। नाम्चेबाट माथि लागेपछि स्याङ्बोचे जाने मार्ग पार गरेर केही घण्टामै तेङ्बोचे पुगिन्छ जहाँ अवस्थित छ एक शताब्दीभन्दा अघि निर्माण गरिएको तेङ्बोचे गुम्बा। सन् १९१६ मा हालको स्थान र स्वरूपमा सङ्वा दोर्जेका पाँचौं अवतार मानिने नवाङ तेन्जिङ नोर्वोले बनाएको यो गुम्बा खुम्बु क्षेत्रकै सबैभन्दा ठूलो र प्रसिद्ध धार्मिक स्थल हो। ३ सय ५० वर्षअघि लामा सङ्वा दोर्जेले पाङ्बोचेमा निर्माण गरेको गुम्बाको पदचाप पछ्याउँदै यो गुम्बा निर्माण गरिएको रहेछ। सङ्वा दोर्जेध्यानमा बस्दा चट्टानमा बनेको पैतालाको आकृति माथि गुम्बा बनाइएको विश्वास गरिन्छ। दूधकोशी नदी र इम्जा खोलाको संघारमा ३८६७मिटर उचाइमा अवस्थित तेङ्बोचेबाट सगरमाथा, नुप्से, तुप्चे, लोत्से, आमादब्लम, थामसेर्कु लगायतका हिमाल दर्शन गर्न सकिन्छ। बास बस्नका लागि यहाँ उचित होटल र आवासको प्रबन्ध छ। पावन भूमि दर्शनगरेर अघि बढ्दा डिबोचे पुगिन्छ। डिबोचेमा पनि बासस्थानका लागि होटल, लजको प्रबन्ध रहेछन्। ३९८५ मिटरको उचाइको पाङ्बोचे पुग्दा साँझ झमक्क परिनसकेकाले आसपासका हिमाली टाकुरामा सुनौलो रंग पोतिएको थियो। आहा ! कति नजिक हिमाल ?हिमाली सौन्दर्यको साँझको सुनौलो आकृति मात्रै होइन, त्यहीँ बास बसेर झिसमिसे बिहानीमा उदाउँदै गरेको सूर्यको प्रकाश आमादब्लम र आइसल्याण्ड पिकमा परेको मनोरम दृष्यले आफूलाई त्यहीँ विलय गराएको अनुभूति भयो।मन्त्रमुग्न भएर प्रकृतिलाई नमन नगरी सकिएन। चौथो दिनको यात्रा थियो फेरिचे।४२७० मिटर उचाइमा अवस्थित फेरिचेको आफ्नै महत्व छ। सगरमाथा शिखर आरोहरण गर्नेहरू कयौंपटक त्यहाँको उचाइ र अवस्थितिसँग वातानुकूलित हुन फेरिचेसम्म ओहोरदेहोर गर्ने गर्दछन्। फेरिचेमा हेलिप्याड पनि रहेछ। आधारशिविरबाट केही मिनेटकै उडानमा आइपुगिने फेरिचेलाई हेलिकोप्टरमार्फत् सामान तथा पर्यटक ओसार्नेले ट्रान्जिट विन्दु मानिन्छ। हेलिकोप्टरले एकपटकमा आधारशिविरबाट बढीमा दुई यात्री ल्याउन मिल्ने भएकाले यो स्थानलाई पर्यटक तथा मालसामान ओसारपसारको बिन्दु बनाइएको हो। फेरिचेदेखि उता दूधकोशी नदीको किनारसम्मनिकै फराकिलो पठार छ। पठारै पठार अघि बढेपछि थुग्ला र डिङ्बोचे जाने बाटो छुट्टिने स्थानबर्से आइपुग्छ। यी दुवै स्थान भएर आधारशिविर पुगिने भए पनि अधिकांश पदयात्री डिङ्बोचे भएर अगाडि बढ्छन्। दूधकोशी नदी तरेर थुग्ला फेदीमा रात आफ्नु बनाउनुको मजा अन्त कहाँ ? थुग्लाको ठाडो र फेरिचे फिर्ता पाँचौ दिनको यात्रामा थुग्लाको ठाडो उकालो छिचोल्नुपर्ने हुन्छ। चट्टानै चट्टानको अक्करे भीरजस्तो प्रतीत हुने थुग्लाको उकालो काटेपछि आइपुग्छ लुबुचे। हामीलाई हतार गरेर नआउन, उचाइसँग अनुकूलन हुन लुबुचेमै बास बस्न आधार शिविरमा सूचना अधिकारीका रूपमा खटिएका खिमलाल गौतमले टेलिफोनमा सुझाए। अटेर गरेर गोरक्सेप पुग्ने आकांक्षामा अनवरत लम्कियौं। लुबुचेभन्दा अलि माथि हाइ अल्टिच्युड रिसर्च सेन्टर छ। बास बस्न गोरक्सेप पुग्नुपर्ने दबाब तथा थकानका कारण हामीलाई यो सेन्टर पुगेर अवलोकन गर्ने उर्जा र जाँगर पलाएन। दुई जना भरिया सहयोगीसहित ८ जनाको टोली भए पनि सबैको हिँडाइको गति समान नहुँदोरहेछ। सबैजना आआफ्नै सुर, ताल, लय र गति। कहिलेकाँही त हरेस खुवाउने उकाला पनि भेट्टिए। आधारशिविर तथा कालापत्थर पुग्न चाहना राख्नेमध्ये कतिपय यो उकालो पार गर्न नसकेर फर्किएका रहेछन्। युवावयको जोसका कारण धन र सञ्जय उकालोमा पनि अघिअघि हुन्थे। हातमा क्यामरा लिएर दुर्लभ दृष्य कैदगर्र्दै हिँड्ने उनीहरूको फूर्ति नै बेग्लै। शेर्पा भएर हुनसक्छ जिनेटिक कारणले भोजपुरमा जन्मिएर विराटनगरमा हुर्किएको भएर पनि फुर्वालाई उकालो उक्लन उति सकस थिएन। सरोजर मेरो गति भने न छिटो, न ढिलो। आधा शताब्दी उमेर काटेकाले हुन सक्छ नवराज भने पछिपछि हुन्थे। सम्भवत उनलाई लेक लाग्न थालेको हुनुपर्छ। लुबुचेबाट उभो लागेपछि त निकैबेर कुरेर पर क्षितिजसम्म हेर्दा पनि उनी देखिनै छाडे। सम्पर्कका लागि मोबाइल फोनको टावर पनि उपलब्ध थिएन। केही घण्टापछि अर्का एक पदयात्रीले खबर ल्याएएकजना लुबुचेतिरै उधो लागे। फर्केर फेरिचेमा बासबस्ने खबर पठाएका रहेछन् उनले। गोरक्सेप : सगरमाथा पुग्नुअघिको अन्तिम मानवबस्ती कठिन बाटो पार गरेर गोरक्सेप पुग्यौं। शरीर थकित थियो। ओठतालु सुकेका थिए। भाउन्न भएर रिँगटा लाग्लाजस्तो भयो। खान पट्टक्कै रुचि भएन।टाउको दुख्न थालिसकेको थियो।जोसिला सहयात्री पनि लखतरान भई पल्टिए। ५१ सय मिटरभन्दा उचाइको त्यो पठारमा लगातार स्याँठ चलिरहेको थियो। चिसोले बास बसेको होटल बाहिर निस्किसक्नु थिएन। सगरमाथा पुग्नुअघिको अन्तिम मानवबस्ती हो गोरक्सेप। चिन्ता थियो बाटोमा छोडिएका उनै नवराजजीको। धन्न यहाँ भने नेपाल टेलिकम र एनसेलले सेवा बिस्तार गर्न भ्याएका रहेछन्। घन्टौं रुमलियौं। त्यो निर्जन स्थान, बाँदर लड्ने भीर, साँझ पर्न लागेको समय। सुदूर क्षितिजसम्म पनि न कोही ओहोरदोहोर गरेको देखिन्छ, न कुनै संकेत चिह्न, न त राम्ररी हिँड्न मिल्ने बाटो नै। बेस्कन चलेको बतास, घरिघरि भीरबाट खस्ने सुख्खा पहिरो। कुहिरामा काग हराएजस्तै भयौं हामी। दुई घण्टापछि फोन आयो,लुबुचे ओर्लिएर केहीबेर सुस्ताएर गार्लिकसुप पिएर, तात्तातो खाना खाएपछि एकाएक शरीरमा जोस भरिएर आयो अब तल फर्किन्नँ। सोधखोज गर्दै भएनि गोरक्सेप नै आउँछु।बल्ल मन ढुक्क भयो। यति सुनेपछि सहृदयी भरिया दाइहरूनिकै तलसम्म झरे। झमक्क साँझ परेपछि नवराजजी आलसतालस भएर गोरक्सेप आइपुगे। सुत्न त सुतियो तर राम्ररी निन्द्रा परेन। होचो सतहबाट एक्कासि अग्लो स्थानमा आउँदा निद्रा कम लाग्नु, निदाए पनि क्षणक्षणमा व्युँझिनु,लगभग तन्द्राको अवस्था हुनु स्वाभाविक पनि रहेछ। स्वायन्तसुखाय र विश्वकीर्तिमान उमेरको काँचोवायुमा राखिएको उपनाम नै सही यात्री शब्दले यी र यस्ता स्थानको अनवरत यात्राको सुसंयोग जुरेर सार्थकता पाइरहेको छ। अझ त्यो संयोगको सिलसिला पेशासँग समेत जोडिँदा रमणपरिभ्रमण नै कर्म भइदिन्छ। पुगेको स्थानको कथा, व्यथा र अवस्थाबारे समाख्याता मात्रै भोक्ता र साक्षी नबनी दर्शक, पाठकसम्म सम्प्रेषित हुने अभ्यासलेयात्रा फगत यात्रामा सीमित नरहेरअभिलेख तथा सार्वजनिक दस्तावेज बन्न पुग्छ। मेरा लागि यात्रा र अन्तर्वार्ता दुवै स्वायन्त सुखायका आधार हुन्। अझ यी दुईएकअर्कामा अडेस लाग्ने भित्तो भएपछि त के चाहियो ?आधारशिविर यात्राका क्रममा कार्यक्रम तमसोमा ज्योतिर्गमय विश्वकै सबैभन्दा अग्लो स्थान(५५५० मिटर) मा छायांकन भएको वर्ल्ड बुक अफ रेकर्डस् लन्डन बाट अनुमोदन भएपछि यात्रा र अन्तर्वार्ताको दोभानमा कीर्तिमानको त्रिवेणी मिसियो।उच्चस्थानमा अन्तर्वार्ताको कीर्तिमानी आकांक्षाभन्दा पनि स्वायन्तसुखायको स्वाभाविक पटाक्षेपको रूपमा प्रकटीकरण भएको मान्नुमै बढी सन्तोष मिल्छ। ३२ वर्षको उमेरमा आठ हजारभन्दा उचाइका विश्वका सबै १४ वटै हिमालको सफल आरोहणको कीर्तिमान राखेका मिङ्मा शेर्पासँगको अन्तर्वार्ताले अर्को कीर्तिमानको संयोग रचेको हो। कुहिराको काग बन्दाको त्यो क्षण ! हिउँमा लुकामारी गरेको रोमाञ्चक क्षणको अतिरञ्जित जस्तो लाग्ने चर्चाले हामीले भोगेको सकस र पाएको हुर्मत बिर्सिएला तर त्यतिबेलाका कठिनाइ र सीमाबारे चर्चा गरिएन भने अपनाउनुपर्ने आवश्यक सर्तकता र सावधानीको पाटो विलोपीकरण हुनसक्छ। लाग्न सक्छ, विश्वको सर्वोच्च शिखर सगरमाथा जाने बाटो फराकिलो, चिटिक्क पारेर मिलाएको, ढुंगा बिच्छ्याएको, ठाउँठाउँमा विश्रामस्थल, अस्थायी आवासस्थल भएको, पर्याप्त संकेत सूचकसहित बीचबीचमा सम्पर्क सूत्र भएको छ। तर यहाँसम्म पुग्ने बाटो सकसपूर्ण तथा अपेक्षा गरेभन्दा कठिन छ। कतिपय ठाउँमा त दोबाटोमा स्पष्ट संकेत चिह्नको अभावमा पदयात्री बाटो बिराएर अन्यत्र पुग्ने खतरा हुन्छ। त्यस्तै उल्झन र विलखबन्द आइलाग्यो हाम्रो टोलीलाई पनि। फेरिचेभन्दा अगाडि मान्छे नै उडाउलाझैं गरी चल्ने स्याँठबाट ठेलिँदै, धकेलिँदै दूधकोशी नदीको तिरैतिर अघि लाग्ने क्रममा केही उकालो दोबाटोमा थुग्ला जानुपर्ने।तर नवराजजी, सरोजजी र पंक्तिकार अन्यत्रै घन्टौं रुमलियौं। त्यो निर्जन स्थान, बाँदर लड्नेभीर, साँझ पर्न लागेको समय। सुदूर क्षितिजसम्म पनि न कोही ओहोरदोहोर गरेको देखिन्छ, न कुनै संकेत चिह्न, नत राम्ररी हिँड्न मिल्ने बाटो नै। बेस्कन चलेको बतास, तल दूधकोशी नदीको पानीको प्रवाह ढुंगामा बजिँ्रदा आउने आवाज अनि घरिघरि भीरबाट खस्ने सुख्खा पहिरो। कुहिरामा काग हराएजस्तैभयौं हामी। यात्राको रोमाञ्चकता पनि मिसिएको थियो यो अलमलमा। पर्यटक, पदयात्री हिँड्ने मानक बाटो नै छैन। सगरमाथा आरोहण शुल्कवापत सरकारले वर्षेनी ३० करोडभन्दाबढी राजस्व संकलन गर्छ। जसको ३० देखि ४० प्रतिशतसम्म सोलुखुम्बु जिल्लाले पाउने गरे पनि खुम्बु क्षेत्रको स्तर अभिवृद्धिमा भन्दा अन्यत्र उक्त रकम खर्च हुनेगरेको स्थानीयको गुनासो छ। खुम्बुक्षेत्र जाँदा गर्नुपर्ने तयारी तपाई जति जति उचाईमा जानुहुन्छ, उतिउति वायुमण्डलमा अक्सिजनको मात्रा र तापक्रम घट्दै जान्छ। सामान्यतया टाउको दुख्ने, खान रुचि नहुने, वाकवाक भए जस्तो हुने, निन्द्रा नलाग्ने उचाइमा पुगेपछि हुने समस्या हुन्। बढी नै सकस भयो भने तत्काल केही सय मिटर ओरालो लाग्नु श्रेयकर हुन्छ। अनि फेरि सुस्ताएर सहज भएपछि उकालो लाग्नु शारीरिक अनुकूलनका दृष्टिले उपयुक्त मानिन्छ। तपाईंले लगाउने पोशाक, हिँड्ने गति, खानेकुराको जोहोमा विशेष ध्यान पुर्याउनुपर्छ। सगरमाथा आधारशिविरमा घाम नलागेको समयमा तापक्रम माइनसमा झर्ने र रातको समयमा माइनस १५ देखि २५ डिग्रीसम्म पुग्ने भएकाले त्यही अनुसार जुत्ता, मोजादेखि ट्राउजर, थर्मकोट, ज्याकेट, पञ्जा, टोपी, गलबन्दीको प्रबन्ध गर्नुपर्छ। घाम चर्किएको बेला हिमालमा ठोक्किएर हुने प्रतिबिम्बका कारण आँखालाई सहजता र शितलता प्रदान गर्न सनग्लास तथा घामले अनुहार खुइलिने, डढ्न सक्ने भएकाले आफ्नो छाला अनुकूलको सनस्क्रिनको जोहो गर्न भुल्नु हुँदैन। बाटामा आफूलाई आवश्यक पर्ने तातोपानीको तुम्लेट, थर्मस, उचाइमा लेक लाग्न सक्ने भएकाले भुटेको मकै, सातु, लसुन, अदुवा, टिमुर, ज्वानो साथमा लान बिर्सनु हुँदैन। यो रुटका साना ठूला हरेकजसो होटल, रेष्टुरेन्टमा गार्लिक सुप, जिञ्जर सुप उपलब्ध हुने भएकाले भेटेसम्म खायो भने आराम मिल्छ। टाउको दुख्दा, रुघा लाग्दा तथा बान्ता हुँदा चाहिने आधारभूत औषधिको पनि प्रबन्ध गरे राम्रो। आडिलो र तागतिलोका लागि काजु, हाडे बदाम, भटमासजस्ता सामल तथा मुख रसिलोगुलियो पार्न चकलेट, बिस्कुट बोकियो भने ल्याउन बिर्सिएछ नि भनेर बिस्मान मान्नु पर्दैन। खुम्बु क्षेत्रमा अधिकांश ट्वाइलेटमा पानीको प्रबन्ध नभएकाले ट्वाइलेट पेपर छुटाउनै नहुँने सरदाम हो। हात धुने साबुन, स्याम्पु, ब्रस, टुथपेष्ट त अत्यावश्यक वस्तु भइहाले। हिँड्ने साहारा र सहजताका लागि लौरोले पनि सारथीको काम गर्छ। सबै स्थानमा फोन नलाग्ने भएकाले सहयात्री नछुटाइयोस्, बाटो नबिराइयोस् भन्ने सावधानीका लागि सो स्थानको नक्सा बोकियो भने स्थान, अवस्थितिबारे अन्यौल हुँदैन। नाम्चेभन्दा माथि लागेपछि अधिकांश स्थानमा सौर्य उर्जा बिजुली बत्तीको विकल्प हो। त्यसैले मोबाइल फोन, पावर बैंक, ल्यापटप, क्यामरा लगायतका विद्युतीय उपकरणको चार्जिङ शुल्क विद्युत् खपत क्षमता हेरेर ३ सयदेखि १००० रुपैयाँसम्म लाग्न सक्नेबारे पूर्वजानकारी भए यो खबर सुन्दा अत्तालिइँदैन। राष्ट्रिय निकुञ्ज क्षेत्र भएकाले तोकेभन्दा बढी जंगलबाट दाउरा संकलन गर्न नपाइने नियमले खाना पकाउनेदेखि पानी तताउनेसम्म काठमाडांैबाटै ढुवानी गरेर लगिएको मट्टितेल, ग्याँसमा भर पर्नुपर्ने भएकाले पिउने पानी प्रतिथर्मस ५ सयदेखि १५ सय रुपैयाँसम्म तथा नुहाउन ५०० रुपैयाँ पर्न सक्छ भन्नेबारे पूर्वजानकारी भएकै राम्रो। पर्यटकको आवागमन कम भएको समय मनकारी होटल व्यवसायी भए पिउने पानी र चार्जिङ सुविधा सित्तैमा पनि पाउन सकिन्छ। यो रुटमा पर्ने होटलमा सामान्यत बास बस्न सित्तैमा वा केही सय तिरेर पाइन्छ तर त्यसको पूर्वसर्त खाना भने सोही होटलमै खानुपर्छ। एटेज बाथरुम भएका विलासी प्रकृतिका होटलमा भने एक हजार रुपैयाँदेखि सुविधाअनुसारको मोल तिर्नुपर्छ। अन्त्यमा जति हेर्दा पनि नअघाउने चित्ताकर्षक हिमश्रृंखलाको तस्विर या श्रव्यदृष्यले आँखालाई जति शितलता प्रदान गर्दछ नजिक पुगेर अभिभूत हुन भने उत्तिकै सकस छ। यात्राका क्रममा साक्षात्कार हुने हिमाली रहनसहन, शेर्पा संस्कृति, ठाउँठाउँमा हुने हिमाली झरनाको दृश्यपान, ऐतिहासिक तथा पुरातात्त्विक महत्त्वका गुम्बा तथा चैत्यको दर्शन, छुँदै चिसोले आङ सिरिङ हुने हिमनदीसँगको अविच्छिन्न लुकामारीले यात्रालाई अविस्मरणीय बनाउँछन्। नेपाललाई बाँकी संसारसँग परिचित गराउने सबैभन्दा ठूलो प्राकृतिक सम्पदा नै सगरमाथा हो। तसर्थ सके आरोहण नसके पनि आधारशिविरसम्मको यात्रा हरेक नेपालीको सपना मात्रै होइन,साकार पार्न सक्ने विपना हुनुपर्छ। सिटी अफ टेन्टस्को सौन्दर्य गोरक्सेपबाट केही घन्टा पश्चिमोत्तर लागेपछि कालापत्थर पुगिन्छ, जहाँबाट सगरमाथा ऐनामा आफ्नो प्रतिबिम्ब हेरेजस्तै सर्लक्क हेर्न सकिन्छ। यता गोरक्सेपबाट पूर्वोत्तर लागेपछि करिब तीन घन्टामा पुगिन्छ सगरमाथा आधारशिविर। केहीबेर हिँडेपछि परैबाट प्रष्टसँग देखिन्छ आधारशिविर जहाँ बनेको छ टेन्टको सहर। हिउँले छपक्कै ढाकिएको ५३ सय ६४ देखि ५५ सय ५० मिटरको उचाइमा रहेको हिमाली पठार जता हेरे पनि हिउँ नै हिउँले सेताम्मे फुलेको हिमाली साम्राज्यजस्तो प्रतीत हुन्थ्यो। खुम्बु ग्लेसियरबाट पग्लिएर बगेको दूधकोशी नदीको मुहान हो आधारशिविर। टेन्ट लगाउन मिल्ने क्षेत्र लगभग एक किलोमिटर लम्बाइ र तीन सय मिटर चौडा चट्टानी आइस र ग्रेगरमाथि फैलिएको आधारशिविरको एक छेउबाट अर्को छेउ पुग्न करिब एक घन्टा लाग्छ भने पूरै परिक्रमा गर्न झन्डै ५ घन्टा। हरेक वर्ष परिवर्तन भइरहने भूगोलमा ढुंगा पन्छाएर वा सम्याएर अस्थायी टेन्ट लगाइएर बस्न मिल्ने ठाउँ बनाइन्छ। कुनै कुनै वर्ष त चार हजारसम्म पर्वतारोही, पथप्रदर्शक, सहयोगी पुग्ने आधारशिविर यो वर्ष कोभिडको कहरका बाबजुद करिब दुई हजारको अस्थायी आवास बनेको थियो। सगरमाथा प्रदूषण नियन्त्रण समितिको सक्रियता तथा समन्वयका कारण हुनसक्छ, बाटामा फोहोर नगण्यप्रायः थियो। आधारशिविरबाट नष्ट नहुने फोहोर अनिवार्य काठमाडौं नै फर्काउनुपर्ने, सड्ने, गल्ने फोहोर तथा आरोहीले गर्ने मल बिसर्जनसमेत फेरिचेभन्दा तल लगेर व्यवस्थापन गर्नुपर्ने नियम कडिकडाउसँग लागू गरिएको छ। एक्पिडिसन अपरेटरले राखेको धरौटी जफत हुने नियमले चुस्तता कायम गर्न मद्दत पुगेको रहेछ। तर आरोहणको स्वीकृति, सुपरीवेक्षण, अनुगमन तथा अनुमोदन गर्नुपर्ने सरकारी निकायको उपस्थिति भने शून्यप्रायः छ। यसै वर्षलाई आधार मान्ने हो भने पनि करिब ५० जनाको दरबन्दी रहेकोमा मोटो भत्ता रकमका लागि अधिकांश कर्मचारी पर्यटकको शैलीमा पुगे। ५० जना खटाइएको स्थानमा अलि लामोसमय तीन कर्मचारी बसे भने आरोहण अभियान अन्त्यसम्ममा त एक कर्मचारी मात्र आधारशिविरमा थिए। हाम्रा लागि भने आधारशिविरको ४८ घण्टे बसाइ उचाइको उमंगभन्दा बढी सास्ती र सकसको सिलसिला थियो। उचाइमा पुग्दा वातानुकूलन नहुँदाको आलस्यता, लेक लाग्ने, टाउको दुख्ने, खान रुचि नहुने, निन्द्रा नपर्ने, हिँडडुल गर्न उर्जा नहुने भयो। रात काट्न पहिलोपटक पुग्ने अधिकांशको व्यथा उस्तै हुनेरहेछ। माइनस १५ देखि २५ डिग्री सेल्सियसको तापक्रममा हिउँको थुप्रोमा बनाइएको अस्थायी टेन्टमा त्यो पनि रातभर फुसफुसाइ रहेको हिउँका बीचमा रात बिताएको क्षण आज कल्पना गर्दा पनि रोमाञ्चकता मिश्रित अकल्पनीय दुस्साहस प्रतीत हुन्छ। सरकारी जनसम्पर्क अधिकारीका रूपमा खटिएका खिमलाल गौतमको हिमाली रहनसहनले धेरै पाठ सिकायो। उनको अभिभावकीय दिग्दर्शन, सहृदयी सक्रियता र ४८ घन्टे आधारशिविर बसाइमा हाम्रो सकसलाई सहजपार्ने ढाडस साँच्चिकै अनुकरणीय थियो। आधारशिविरमा बास बस्दा समन्वय गर्ने सेभेन समिट र आधारशिविरदेखि लुक्लासम्मको हवाई उडानका लागि हेली एभरेस्ट दुवै धन्यवादका पात्र छन्। २९ मे १९५३ मा तेन्जिङ नोर्गे शेर्पा र एडमन्ड हिलारीले सर्वप्रथम चुचुरो चुमेको दिन २९ मेको सम्झनास्वरूप नै सन् २००८ बाट नेपालले सगरमाथा दिवसको रूपमा मनाउन थालेको हो। हालसम्म यस वर्षको बाहेक सगरमाथा चढ्नेको संख्या ६५०७ पुगिसकेको छ। यो वर्ष ४०४ विदेशी र ६४८ शेर्पाले आरोहण अनुमति पाएकोमा पाँच सय जनाले सफल आरोहण गरेको जोड्दा नेपाली मोहडाबाट आरोहण गर्नेको संख्या सात हजार पुगिसकेको छ। सगरमाथा चढ्ने तुलना हेर्दा २०३७ सालसम्म ११५, २०४७ सालसम्म ३३४, २०५७ सालसम्म ८९३ जनाले सफल आरोहण गरेका रहेछन्। २०६० अर्थात् सगरमाथा आरोहणको ५० वर्षसम्म १२ सय ८ जनाले सगरमाथाको सफल आरोहण गरेको पर्यटन विभागले प्रत्येक वर्ष प्रकाशित गर्ने माउन्टेनियरिङ इन नेपाल फ्याक्ट एन्ड फिगर भन्ने प्रकाशनबाट देखिन्छ। त्यसयता भने सगरमाथा आरोहणको लहर नै चलेको देखिन्छ। यो वर्षसमेत गर्दा करिब सात हजारले सफल आरोहण गरेकोमा महिला आरोहीको संख्या सात सय पुगेको छ। अहिलेम्म ९९ देशका आरोहीले सगरमाथा चुमेकोमा एक पटकभन्दा बढी सगरमाथा आरोहण गर्ने आरोहीको संख्या १४ सय भन्दा माथि छ। सामान्यतया आधारशिविरबाट शिखर आरोहण गर्न चार दिन लाग्छ तर पेम्बा दोर्जी शेर्पाले सन् २००४ मा ८ घन्टा १० मिनेटमा आधारशिविरबाट चुचुरोमा पुगेको कीर्तिमान बनाए। द्रुतगतिमा चल्ने बतास, साँघुरो ठाउँ तथा माइनस ५० भन्दा तल झर्ने तापक्रम भएकाले शिखरमा केही मिनेटभन्दा बढी बस्नु आत्मघाती मानिन्छ तर सन् १९९९ मा बाबुछिरी शेर्पा सगरमाथा शिखरमा रात मात्रै बिताएनन् लगातार २१ घन्टा बसे। मोनी मुलेपानी र पेम दोर्जी २००५ मे ३० मा एक साथ सगरमाथा आरोहण मात्रै गरेनन्, चुचुरोमै विवाह गरेर अर्को कीर्तिमान बनाए। मे ५, २००८ मा म्याग्दीका मीनबहादुर शेरचन ७६ वर्षको उमेरमा आरोहण गरी जेष्ठ नागरिकको कीर्तिमान बनाए भने योपटक समेत जोडेर कामीरिता २५ पटक आरोहण गरी सर्वाधिक आरोहणको कीर्तिमान बनाए। सन् १९७५ मे १६ मा जापानकी जुनको तावेइ सगरमाथा चुम्ने पहिलो महिला बनिन् भने सन् १९९३ अप्रिल २३ मा पहिलो नेपाली महिलाका रूपमा पासाङ ल्यामु शेर्पाले गरेको आरोहण कीर्तिमान बन्यो। आरोहण पूरा गरेर फर्किने क्रममा उनको निधन भएको थियो। सगरमाथा आरोहण अभियान कीर्ति राख्ने पौरख मात्रै होइन, ज्यान जोखिममा राखेर गरिने दुस्साहस पनि हो। ७० वर्षे आरोहणका क्रममा तीन सयभन्दा बढी त्यहाँबाट जीवित फर्किन सकेनन् भने त्यसमध्ये करिब एक सय आरोहीको शव अहिलेसम्म सगरमाथाकै गर्तमा रहेको हिमालयन डाटाबेसको तथ्यांकले बताउँछ। यो वर्ष सफल आरोहण गरेर फर्किने क्रममा एक अमेरिकी, एक स्वीस र दुई शेर्पासहित चार जनाको मृत्यु भयो। यसै पनि सगरमाथा आरोहणभन्दा पनि फर्किन कठिन छ। आरोहणको उमंग, अतिरिक्त आत्मविश्वास तथा लापरबाहीपूर्ण बेवास्ताले पनि चढ्दाभन्दा ओर्लिने क्रममा ज्यान जाने जोखिम बढी रहेको जानकार बताउँछन्। यात्री एपीवान टेलिभिजनका प्रमुख सम्पादक हुन्।"
इँटाभट्टाको खाडलमा डुबेर बालकको मृत्यु,"भक्तपुर : भक्तपुरको चाँगुनारायण नगरपालिका ९ ताथलीमा इँटाभट्टाको खाल्डोमा डुबेर एक बालकको मृत्यु भएको छ। स्थानीय राजु मछेका छोरा १० वर्षीय रोजन मछेको घर नजिकै रहेको सेतो बीएम इँटाभट्टास्थित पानी जमेको खाडलमा डुबेर मृत्यु भएको हो। महानगरीय प्रहरी परिसर भक्तपुरका अनुसार शुक्रबार हराएका उनी शनिबार खाडलमा मृत फेला परेका थिए।रोजन शुक्रबार दिउँसोदेखि हराएको भन्दै प्रहरीमा जानकारी आएको थियो, परिसरका प्रवक्ता प्रहरी नायब उपरीक्षक दीपक गिरीले भने, उक्त जानकारीपछि घरको आसपास र जान सक्ने सम्भावित ठाँउ तथा निजका साथीभाइसँग समेत बुझ्दा उनी फेला परेका थिएनन्। प्रहरी टोलीले खोजतलास गर्दै जाँदा घरको नजिकै रहेको सेतो बीएम इँटाभट्टास्थित पानी जमेको खाल्डोको पानी हल्लाउदा गएराति साढे १ बजे रोजनको लाश पानीमा तैरिएको उनले जानकारी दिए। प्रहरी नायब उपरीक्षक गिरीका अनुसार खाल्डोमा रोजनको लास फेला परेपछि महानगरीय प्रहरी वृत्त जगातीबाट प्रहरी निरीक्षक सूर्यबहादुर शाहीको नेतृत्वमा अनुसन्धान टोली खटिएको थियो। उक्त टोलीले घटनास्थल तथा लास जाँच मुचुल्काको कार्य सम्पन्न गरेको थियो। मृतक लाश पोस्टमार्टमको लागि चाँगुनारायण नपा २ दुवाकोटस्थित केएमसी अस्पताल पठाइएको छ। घटना सम्बन्धमा थप अनुसन्धान कार्य भइरहेको भक्तपुर प्रहरीले जनाएको छ।"
तत्काल मनसुन कमजोर हुँदैन : मौसमविद्,"काठमाडौं : केही दिनदेखि सक्रिय मनसुन तत्काल कमजोर नहुने मौसमविद्ले बताएका छन्। यस वर्ष शुरुमै मनसुन सक्रिय भएर भित्रिएकाले तत्काल कमजोर हुने अवस्था नरहेको जल तथा मौसम विज्ञान विभागका मौसमविद् शान्ति कँडेलले जानकारी दिइन्। यस वर्ष मनसुन सक्रिय भएर भित्रिएकाले यो वायुको प्रभाव अझै केही दिन कायम रहने देखिन्छ, मौसमविद् कँडेलले भनिन्, त्यसैले केही दिन वर्षाको सिलसिला निरन्तर जारी रहन सक्छ। केही दिनपछि भने यो वायुको प्रभाव निस्तेज हुने उनको भनाइ छ। मनसुन शुरु हुने औसत मितिभन्दा तीन दिनअघि नै यस वर्ष सक्रिय मनसुनले लगातार पानी पारिरहेको छ। विभागका अनुसार, अहिले पनि देशभर आंशिकदेखि सामान्य बदली भइरहेको छ भने प्रदेश नं १ र सुदूरपश्चिम प्रदेशलगायत देशका पहाडी भूभागका केही स्थानमा मनसुनी वायुले हल्का पानी पारिरहेको छ। आज दिउँसो भने देशभर सामान्यदेखि पूर्ण बदली रहने र देशका धेरै स्थानमा हल्कादेखि मध्यम वर्षाको प्रक्षेपण महाशाखाले गरेको छ। प्रदेश नं १, गण्डकी, लुम्बिनी र वाग्मती प्रदेशका थोरै स्थानमा भने मेघगर्जनसहित भारी वर्षाको सम्भावना महाशाखाले औँल्याएको छ। त्यसैले महाशाखाले यी क्षेत्रमा सतर्कता अपनाउन भनेको छ। महाशाखाका अनुसार वर्षाको यो सिलसिला आगामी आइतबार र सोमबार पनि जारी रहनेछ। बाढीको पूर्वानुमान यस्तो छ"
विद्युतको समस्या हटाइने,"काठमाडौं : विद्युत् प्रसारण लाइन निर्माणमा देखिएका समस्या समाधान गर्न कार्यदल गठन हुने भएको छ। उपप्रधान तथा अर्थमन्त्री, गृहमन्त्री, ऊर्जा, जलस्रोत तथा सिँचाइमन्त्री, वन तथा वातावरण मन्त्री, भूमि व्यवस्था, सहकारी तथा गरिबी निवारण मन्त्री, सचिवहरू, नेपाल विद्युत् प्राधिकरणका पदाधिकारीलगायतको बैठकले केन्द्र र स्थानीय तहमा कार्यदल गठन गर्ने निर्णय गरेको हो। संघीय तहमा ऊर्जा, जलस्रोत तथा सिँचाइ मन्त्रालय, वन तथा वातावरण मन्त्रालय एवं भूमि व्यवस्था सहकारी तथा गरिबी निवारण मन्त्रालय र नेपाल विद्युत् प्राधिकरणसहितको कार्यदल गठन गर्ने निर्णय भएको छ। स्थानीय तहमा प्रमुख जिल्ला अधिकारीको संयोजकत्वमा सरोकारवाला निकाय, स्थानीय तहसमेतको सहभागितामा स्थानीय तहसमेतको सहभागितामा स्थानीय तहको कार्यदल गठन गर्ने निर्णय भएको छ। कार्यदलले समस्या देखिएमा तत्काल समाधान गर्ने, गराउने व्यवस्था मिलाउनेछ। प्रसारण लाइनको क्षेत्रमा रहेका जग्गा नापी गर्न छुट भएका जग्गा नापी साउन मसान्तभित्र सम्पन्न गर्ने निर्णय भएको छ। वन कार्यालयमा पेस भएका पूरक ईआईए असार मसान्तभित्र गर्ने र अन्य ईआए, आईईई स्वीकृतिको कार्य साउन मसान्तभित्र सम्पन्न गर्ने निर्णय भएको छ। बैठकले वन क्षेत्रको असहजता हटाउन समन्वय गर्ने निर्णय भएको छ। नेपालगन्जकोहलपुरदैलेख प्रसारण लाइनको नेपाली सेनाको ब्यारेक रहेका स्थानमा देखिएका समस्या समाधान गर्न ऊर्जा, जलस्रोत तथा सिँचाइ मन्त्रालय, नेपाल विद्युत् प्राधिकरण र नेपाली सेनाको प्रतिनिधिको टोलीले दुई महिनाभित्र समस्या समाधान गर्ने भएको छ। जग्गा अधिग्रहण र क्षतिपूर्तिलाई व्यवस्थित गर्न जग्गा प्राप्ति ऐन संशोधन, विद्युत् प्रसारण लाइन निर्माण गर्नुका साथै जग्गा प्राप्तिलाई सहज बनाउन स्थानीय तहबाट सहजीकरण हुने छ। समन्वय समिति गठन गरेर विद्युत् क्षेत्रमा समस्या समाधान गर्ने तयारीको छ। उपप्रधान तथा अर्थमन्त्री विष्णुप्रसाद पौडेलले प्रसारण लाइन निर्माणमा देखा परेका समस्याहरू समाधान गर्न कुनै कसर बाँकी नराख्ने बताए। उत्पादित विद्युत्लाई सदुपयोग गर्न सरकार अग्रसर हुने उनको भनाइ छ।"
चाँगुनारायण र मध्यपुर नगरले गर्यो मेलम्ची र हेलम्बुलाई सहयोग,काठमाडौं : चाँगुनारायण र मध्यपुरथिमि नगरपालिकाले बाढी र डुवानबाट प्रभावितको उद्धार तथा राहतका लागि सिन्धुपाल्चोकका मेलम्ची नगरपालिका र हेलम्बु गाउँपालिकालाई आर्थिक सहयोग प्रदान गरेका छन् । चाँगुनारायण नगरपालिकाको शुक्रबार बसेको कार्यपालिका बैठकले मेलम्ची नगरपालिकालाई रु १० लाख र हेलम्बु गाउँपालिकालाई रु पाँच लाख दिने निर्णय गरेको नगरप्रमुख सोमप्रसाद मिश्रले जानकारी दिए । नगरप्रमुख मिश्र र उपप्रमुख बिना बास्तोलाको टोली आजै मेचम्ची जानु भएको छ । त्यसैगरी मध्यपुरथिमि नगरपालिकाले पनि मेलम्ची नगरपालिका र हेलम्बु गाउँपालिकालाई रु २२ लाख आर्थिक सहयोग गर्ने निर्णय गरेको छ । नगरपालिकाको शुक्रबार बसेको कार्यपालिका बैठकले विपद्मा परेको दुई पालिकाका नागरिकको उद्घार र राहत वितरणमा टेवा पुरयाउन रकम दिने निर्णय गरेको नगरप्रमुख मदनसुन्दर श्रेष्ठले जानकारी दिए। नगरपालिकाले मेलम्चीलाई रु ११ लाख ११ हजार १११ र हेलम्बुलाई रु ११ लाख ११ हजार १११ गरि रु २२ लाख २२ हजार २२ सहयोग गर्ने निर्णय अनुसार रकम बैँक मार्फत पठाउने उनले जानकारी दिए ।  रासस
लगानी अभाव परिपूर्तिका लागि विकासका साझेदारसँग नेपालको आग्रह,"काठमाडौं : नेपालले अतिकम विकसित राष्ट्रका विकासका आकाङ्क्षा पूरा गर्न लगानी अभाव परिपूर्तिका लागि विकासका साझेदारहरुसँग आग्रह गरेको छ। अतिकम विकसित देशलाई विकासको बाटोमा अग्रसर गराउन अन्तर्राष्ट्रिय समुदायले वित्तीय सहयोग गर्ने प्रतिबद्धता जनाए पनि त्यो कार्यान्वयन नभएको सन्दर्भमा नेपालले विकासका साझेदारलाई पुनः झक्झक्याएको हो। अतिकम विकसित राष्ट्रमा लगानी बढाउन वित्तीय उपकरणको विविधिकरण विषयमा संयुक्त राष्ट्रसङ्घीय महासभा तथा राष्ट्रसङ्घीय आर्थिक तथा सामाजिक परिषद्को संयुक्त बैठकलाई पूर्वअभिलेखित भिडियो मार्फत आज सम्बोधन गर्दै उपप्रधानमन्त्री एवं परराष्ट्रमन्त्री रघुवीर महासेठले अतिकम विकसित राष्ट्रका विकासका आवश्यकता पूरा गर्न अन्तर्राष्ट्रिय सहयोग अपरिहार्य भएकामा जोड दिएको न्युयोर्कस्थित संयुक्त राष्ट्रसङ्घका लागि नेपालको स्थायी नियोगले जनाएको छ। अल्पविकसित देशलाई उसको उत्पादकत्व बढाउन क्षमता अभिवृद्धि, भौतिक पूर्वाधार, ऊर्जा र सम्पर्क सञ्जाल विस्तारमा विकास साझेदारहरुबाट वित्तीय अभाव परिपूर्ति हुनुपर्ने उनको अभिमत थियो। अतिकम विकसित राष्ट्रको समूहबाट नेपालको स्तरोन्नति हुनु विकासको बाटोमा लम्कने महत्वपूर्ण उपलब्धि हुने बताउँदै उनले स्तरोन्नतिको प्रक्रियालाई दिगो र सहज तुल्याउन आन्तरिक एवं बाह्य स्रोतका साथै सार्वजनिक एवं निजी क्षेत्रबाट पूँजी परिचालन गरिने बताए।  रासस"
आगो पिएर बाँच्नेभन्दै आइन् सात वर्षीया शिक्षा लिम्बु (भिडियो),"काठमाडौं : सात वर्षीय बालिका शिक्षा लिम्बूको स्वरमा आगो पिएर बाँच्नेबोलको गीत सार्वजनिक भएको छ। शुक्रबार शिक्षाको स्वरमा गीतको किड्स भर्जन सार्वजनिक भएको हो। पाँचथकी शिक्षाको यो पहिलो गीत हो। रिमा स्टुडियोमा रेकर्ड गरिएको गीतमा संगीत संयोजन मनोज खड्काले गरेका छन्। श्याम श्वेत रसाइलीको मिक्सिङ रहेको गीतका मुल गायक लक्ष्मी सृजन बजगाई हुन्। शिक्षाले गाएको गीतलाई संगीतकार नारायण रायमाझीले सार्वजनिक गरेका हुन्। जीवन धमलाको शब्द, नारायण रायमाझीको संगीत रहेको यो गीतको किड्स भर्जन शुक्रबार सार्वजनिक भएको हो। गीत सार्वजनिक गर्दै संगीतकार रायमाझीले शिक्षालाई संसारको माया लिएर ठूलो कलाकार बन्नु भन्दै शुभकामना दिएका छन्।"
राष्ट्रसङ्घद्वारा सत्ता हत्याउने म्यानमार सेनामाथि हतियार प्रतिबन्ध लगाउने प्रस्ताव पारित,संयुक्त राष्ट्रसङ्घले म्यान्मारमा सत्ता हत्याउने सेनामाथि हतियार प्रतिबन्ध लगाउने प्रस्ताव पारित गरेको छ। यही वर्ष भएको सैन्य कूको प्रतिक्रियास्वरूप म्यानमारको सेनालाई हतियार आपूर्ति नगर्न अरूलाई आग्रह गरेको हो। त्यस्तो आग्रहलाई विरल मानिन्छ। राष्ट्रसङ्घको महासभाले एउटा प्रस्ताव पारित गर्दै फेब्रुअरीमा देशको निर्वाचित सरकारलाई सत्ताच्युत गर्ने सेनाको कदमको निन्दा गरेको छ। राष्ट्रसङ्घले निर्वाचित नेत्री आङ सान सू चीसहितका राजनीतिक बन्दीलाई मुक्ति गर्न र शान्तिपूर्ण प्रदर्शनकारीविरुद्ध हिंस्रक दमन बन्द गर्न आह्वान पनि गरेको छ। कानुनी रूपमा बाध्यकारी नभए पनि राष्ट्रसङ्घको प्रस्तावलाई राजनीतिक रूपमा महत्त्वपूर्ण मानिन्छ। (बीबीसी)
फैसलाहरूको फैसला,"यूएन गाइडलाइन्स १९८५ ले स्वास्थ्यसम्बन्धी हकलाई उपभोक्ताको अधिकारमध्ये एक हो भनेको छ। शुद्ध पानी पिउन पाउने नागरिकको नैसर्गिक अधिकार हो। आफ्ना नागरिकलाई शुद्ध पानी पिलाउने राज्यको दायित्व पनि हो। आत्मवृत्तान्त लेख्ने क्रममा लेखाइ आत्मरति नहोस्, आत्मप्रशंसा नहोस् भनेर पटक पटक सजग हुने कोसिस गरेको छु। तैपनि कहिलेकाँही भएको तथ्यलाई लुकाउँदा त्यो पनि आफैंमाथि अन्याय हुन्छ र कतिपय सन्दर्भको इतिहास मर्न जान्छ। यसतर्फ सचेत रहँदै सर्वोच्च अदालतमा न्यायाधीश र प्रधान न्यायाधीशको रूपमा रहँदा मसमेतबाट गरिएका केही महत्त्वपूर्ण फैसलाहरूलाई स्मरण गर्ने कोसिस यहाँ गरेको छु। सर्वोच्च अदालतको छोटो कार्यकालमा धेरै फैसला गरेको छु। धेरै मुद्दा छिनोफानो गर्ने न्यायाधीशका रूपमा म रहेको सर्वोच्चको वार्षिक प्रतिवेदनबाटै देखिन्छ। एक वर्ष त २७५० मुद्दामा फैसला र आदेशहरू गरेको रहेछु। मानसपटलमा अहिले असंख्य मुद्दाहरू आउँछन्। ती फैसलाहरू गर्दा न्याय कसरी दिने भन्नेतर्फ सधैं आफ्नो ध्यान केन्द्रित गर्थें। लाग्छ, एउटा न्यायाधीशमा न्यायिक निर्भीकता भएन, निष्पक्षता भएन, विवेक भएन, देखेको कुरा बोल्न सकेन, देखेको कुरा लेख्न सकेन भने न्याय दुरुह हुन जान्छ। यसतर्फ सचेत रहँदै अग्रजहरूले दिएका नजीरहरूलाई पछ्याउँदै ती फैसलाहरूको अनुशरण गरेको छु। नेपाल कानुन पत्रिकाहरूमा ती फैसलाहरू सार्वजनिक रूपमै हेर्न पढ्न सकिने हुनाले यहाँ ती सबै उल्लेख गर्नुको औचित्य छैन। अर्को कुरा, सबै फैसलाहरूको महत्त्व समान हुन्छ। कुनै फैसलालाई महत्त्व दिएको र कुनैलाई नदिएको भन्ने होइन। यद्यपि असाध्यै स्मरण हुने केही मुद्दाका प्रसंगहरू यहाँ उल्लेख गर्न चाहेको छु। पाँच वर्ष कैद सजाय पाएकी महिला साढे दस वर्ष थुनामा ! पद्ममाया गुरुङ धनकुटाकी एक असहाय महिला थिइन्। उनका उपर ज्यान मुद्दासमेत चल्यो र जिल्ला अदालतले २०४८ पुस २२ मा उनलाई १० वर्ष कैद सजाय तोक्यो। उक्त रायलाई पुनरावेदन अदालतले सदर गरेकोमा २०५१ जेठ ५ मा सर्वोच्च अदालतमा जाहेर हुँदा ५ वर्ष कैद तोकियो। जसअनुसार उनी २०५३ पुस १ मा कैदमुक्त हुनुपर्नेमा जिल्ला अदालतले कारागार शाखालाई ५ वर्ष ढिला गरी पत्र पठाउँदा २०५९ असार १० मा मात्र उनी कैदमुक्त भइन्। राज्यका निकायको हेलचेक्र्याइँका कारण आफू ५ वर्ष ६ महिना ७ दिन बढी कैद बस्नुपरेको भन्दै उनका तर्फबाट सर्वोच्चमा उत्प्रेषण परमादेशको निवेदन दर्ता भयो। म र केदारप्रसाद चालिसेको संयुक्त इजलासमा त्यो मुद्दाको पेसी चढ्यो। कानुन व्यवसायीहरूका तर्फबाट बेजोडको बहस भयो। कसैलाई पनि कानुनले तोकेको भन्दा बढी कैदमा थुनामा राख्न नहुने कानुनी व्यवस्था त छँदै थियो। तर बढी बसेमा क्षतिपूर्ति के हुने भन्ने बारेमा स्पष्ट कानुन थिएन। ती महिला एक प्रकारको असहाय दैनिक ज्यालादारी गरेर खाने महिला थिइन्। उनको माग पनि त्यति ठूलो थिएन। दैनिक मजदुरी गर्नेहरूको न्यूनतम ज्याला ३०० रुपैयाँ थियो। उनले दैनिक ३०० का दरले ५ वर्ष ६ महिना ७ दिनमा हुन आउने रकम क्षतिपूर्तिस्वरूप सरकारबाट भराइदिन माग गरेकी थिइन्। उक्त मुद्दा हेर्दै गर्दा राज्यका निकायको अकर्मण्यता देखेर उदेक लाग्यो। पाँच वर्षमै थुनामुक्त गर्नू भन्ने सर्वोच्च अदालतको आदेशबमोजिमको पत्र सम्बन्धित कारागारमा पुग्न थप साढे ५ वर्ष लागेछ। अदालत कानुन बनाउने निकाय पनि होइन, न्यायाधीशले कानुन बनाउने पनि होइन। तर विधायिकाले कानुन निर्माण गर्दा यसखालको परिस्थिति र क्षतिपूर्तिको परिकल्पना नै गरेको रहेनछ भने त्यसको सम्बोधन कसले गर्ने ? नेपालको संविधानले सर्वोच्च अदालतलाई एउटा असाधारण अधिकार दिएको छ; कानुनी उपचारको बाटो नभएमा रिट जारी गर्ने। उक्त संवैधानिक व्यवस्थालाई मनन गरियो। सरासर अन्याय देखिएको छ। पीडितको उजुरी क्षेत्राधिकारभित्रै छ। निवेदकका कुराहरू संवेदनशील छन् भने त्यस्ता कुरामा कसरी सम्बोधन गर्ने भन्ने बडो महत्त्वपूर्ण सवाल त्यहाँ थियो। कुटपिट, गालीबेइज्जतीलगायत यातनासम्बन्धी विषयमा क्षतिपूर्तिको व्यवस्था भए तापनि तोकिएभन्दा बढी अवधि कैद बस्दा क्षतिपूर्ति दिनुपर्ने सम्बन्धमा नेपालको कानुनमा प्रस्ट व्यवस्था गरिएको थिएन। नागरिक तथा राजनीतिक अधिकारसम्बन्धी अन्तर्राष्ट्रिय अनुबन्ध, १९६६ को धारा ९ (५) ले गैरकानुनी थुनामा रहेको व्यक्तिले क्षतिपूर्ति पाउने अधिकारको व्यवस्था गरेको छ। नेपालले पनि नेपाल सन्धि ऐन, २०४७ को दफा ९ बमोजिम नेपाल कानुनसरह लागू हुने गरी उक्त अनुबन्धलाई आत्मसात गरेको छ। यही आधारलाई लिएर हामी दुवै न्यायाधीशहरूले पनि गहन छलफल गर्यौं। ५ वर्ष ६ महिना ७ दिन मानिस अकारण अड्डाको गल्तीले थुनिएको छ, अड्डाले एउटा पुर्जी नपठाइदिएको कारणबाट। तिम्रो लगत यति छ, यतिसम्म कैदमा बस्नुपर्छ भन्ने नलेखिदिएको कारण थुनामा बसिरहनु कहाँसम्मको विडम्बना हो ? हाम्रो स्रेस्ता प्रणाली कस्तो रहेछ ? स्रेस्ता प्रणाली हामीले कसरी कायम गरेका रहेछौं ? स्रेस्ता प्रणालीको दोषको भागीदार व्यक्तिलाई बनाइनुहुँदैन भन्दै आएको पनि छु। यहाँ पनि सामान्य समझसमेत नभएका कर्मचारीहरू अथवा आफ्नो दायित्व पूरा गर्न नसकेका कर्मचारीहरूको कारणबाट अथवा त्यो अड्डाले पठाउनुपर्ने पत्र नपठाएका कारणबाट कैद भुक्तान गरिसकेको नागरिकले अनाहकमा साढे ५ वर्षभन्दा बढी थुनिनु परेको मुद्दा थियो। वैयक्तिक स्वतन्त्रता अक्षुण्ण राख्ने दिशामा नेपाल सन्धि ऐनबमोजिम अनुबन्धसँग आवद्ध मुलुक हो। मानव अधिकारका सम्बन्धमा गरेका वाचा र नेपालले गरेका प्रतिबद्धतालाई हेर्दा त्यसरी थुनामा रहेको व्यक्तिले क्षतिपूर्ति पाउने व्यवस्थालाई अनदेखा गर्न सकिँदैन थियो। यही आधार लिएर हामीले उनको मागबमोजिम ३०० रुपैयाँ प्रतिदिनका दरले ६ लाख ३ हजार ६ सय भराउने आदेश गर्यौं। वास्तवमा क्षतिपूर्ति के हो त ? क्षतिपूर्ति कसैलाई उसको नियमित दैनिकीमा पारिदिएको आघातको हर्जाना हो। कुनै मान्छेलाई कसैले थुनछेक गरेर उसलाई पर्न गएको क्षति अरू कानुनद्वारा सम्बोधन हुन सक्थ्यो होला ! तर यहाँ त राज्यले नै थुनिरहेको थियो गैरकानुनी तवरबाट। त्यो अन्यायलाई इजलासले अनदेखा गर्न सकेन। उक्त आदेशमा केही सिद्धान्तहरू प्रतिपादित भएका छन्। न्यायिक विवेकको प्रयोग गर्दा अन्याय परेको देखिएमा कानुन छैन भनेर न्याय प्रदान गर्नबाट विचलित हुँदा पीडित झन् पीडित हुन पुग्छ। कानुन निर्माण गर्ने कार्य अदालतको होइन तथापि समय र परिस्थिति अनुकूलको कानुनी व्यवस्था नभएको र कुनै नयाँ विषयमा कानुन निर्माणको आवश्यकता देखिएमा न्यायिक मनको प्रयोगबाट त्यस्तो विषय उजागर गर्नु अदालतको संवैधानिक दायित्वअन्तर्गत पर्छ भनेर लेख्यौं। त्यो आदेश केवल उनको हकमा मात्र थिएन। उक्त विषयमा कानुन निर्माण भएको नदेखिँदा वैयक्तिक स्वतन्त्रता अपहरण हुने गरी लागेको कैद जरिवानाभन्दा बढी कैद वा थुनामा राखेको अवस्थामा उचित क्षतिपूर्ति दिलाउने कानुनको निर्माण गर्न तदारुकता देखाउनु भनी निर्देशनात्मक आदेश पनि जारी गरिएको छ। मलाई लाग्छ यो मेरो न्यायिक करिअरकै महत्त्वपूर्ण फैसलामध्येको एक हो। यो असहायको हकमा गरिएको न्यायपूर्ण आदेश हो। वास्तवमा क्षतिपूर्तिसम्बन्धी कानुनको विकास पनि अदालतकै आदेशबाट भएको देखिन्छ। बेलायतमा यसको प्रयोग नजीरको सिद्धान्त र न्यायाधीशको आदेशबाट भएको थियो। पछि विधायिकाले कानुन बनाएर क्षतिपूर्ति पाउने नागरिकको हकलाई व्यवस्थित गरेको कुरा क्षतिपूर्तिसम्बन्धी कानुनको विकासको इतिहास हेर्दा ज्ञात हुन्छ। दुःखीलालको दुःख दुःखीलाल महतोको मुद्दामा गरिएको फैसला पनि मलाई असाध्यै सम्झना हुने फैसलामध्ये एक हो। दुःखीलालको जीवनमा वास्तवमा उनको नामजस्तै दुःखको कथा थियो। म र ओमप्रकाश मिश्रको इजलासबाट उक्त फैसला भएको हो। मुद्दा हेर्ने क्रममा मिसिल केलाउँदै जाँदा थाहा भयो दुःखीलाल असाध्यै साधारण तर विद्रोही स्वभावका रहेछन्। जब भूमिसम्बन्धी ऐन, २०२१ आयो। त्यहाँ एउटा गजबको व्यवस्था गरिएको रहेछ। उक्त ऐन कार्यान्वयनमा आएपछि जग्गा लुकाउनेहरूका बारेमा कसैले जाहेरी दियो भने जग्गाको मूल्यको १० प्रतिशत रकम जाहेरवालालाई दिने भन्ने व्यवस्था त्यहाँ थियो। यो कुरा थाहा पाएर दुःखीलालले कुनै जमिनदारले २९ बिघा जमिन लुकाएको जाहेरी दिए। तत्कालीन शासन व्यवस्थासँग चिरपरिचित र तत्कालीन प्रशासनलाई नै आफ्नो अनुकूल चलाउन सक्ने ताकत भएका ती जमिनदारले उनलाई झुटा डाँकामुद्दा लगाएर ६ वर्ष थुनाए। पछि डाँकामुद्दाबाट दुःखीलालले सफाइ पाए तर जाहेरी दिएवापतको सुविधा पाएनन्। त्यो जाहेरी दिएवापत भूमिसम्बन्धी ऐन, २०२१ ले व्यवस्था गरेको सुविधा पाऊँ भनी उनले ३०३१ सालतिर देखि नै मुद्दा लड्दै आएका रहेछन्। भूमिसुधार कार्यालयमा जाँदा फैसला गर्दैन। अपहेलनामा आउँदा एउटा आदेश हुन्छ तर कार्यान्वयन हुँदैन। तह तह हुँदै सर्वोच्च अदालत आउँछन्। सर्वोच्चले फेरि हेरिदिनू भन्ने आदेश गर्छ। मुद्दामा धाउँदा धाउँदै उनी वृद्ध अवस्थामा पुगिसकेछन्। उनले भनेका पनि थिए कि मैले यो डाँका मुद्दामा फस्नुपरेको कारण ती जमिनदारले राजविराजजस्तो ठाउँमा २९ बिघा जग्गा लुकाएर राख्नु र मैले त्यसको जाहेरी दिनु थियो। सुनुवाइका दिन उनी इजलासमा आए। सायद १५१६ नम्बरमा पालो थियो उनको मुद्दाको। उनको अवस्था दयनीय थियो। शरीर ढाक्ने गरी न्यानो लुगासमेत लगाउन नसकेका। उनलाई देख्दा चरम गरिबीको अवस्था बुझ्न सकिन्थ्यो। उनी रुँदै इजलाससामु बिन्ती गर्दै थिए, झुटा मुद्दा लागेर अनाहकमा ६ वर्ष जेल बस्नुपर्यो। मैले के बिराएको थिएँ ? मैले त सरकारलाई जग्गा दिलाइदिएको थिएँ। २९ बिघाको १० प्रतिशत न मैले पाउने हो। कानुनले व्यवस्था गरेको र सरकारले बाचा गरेको त्यो इनाम मलाई नदिएर मालपोतको १० प्रतिशत दिने भनेर व्यंग्य गर्छन्। ६०० रुपैयाँ लैजाऊ भन्छन्। मुद्दा लडेको ४०४२ वर्ष भैसक्यो। मैले कतैबाट न्याय पाइनँ। उनले यहाँबाट पनि न्याय पाइनँ भने धर्ती नै छोडेर जान्छु, यो अन्यायी दुनियाँमा बस्नु छैन मलाई भन्ने खालका कुरासमेत गर्न थाले। हामीले मिसिल केलाएर हेर्यौं। वास्तवमा उनीमाथि राज्यले नै ठूलो अन्याय गरेको थियो। उक्त मुद्दामा हामीले तोकेरै अहिले त्यो जग्गाको प्रचलित मूल्य कति हो त्यसको १० प्रतिशत दिनू या त दशांशको एकांश जग्गै दिनू भनेर निर्देशनात्मक आदेश जारी गरेका छौं। यो आदेश पनि मलाई ऐतिहासिक लाग्छ। थाहा छैन आदेश कार्यान्वयन भयो कि भएन, राज्यले सुन्यो कि सुनेन, दुःखीलालले पैसा पाए कि पाएनन्। तर एउटा न्यायाधीशको रूपमा स्मरण गर्दा त्यो फैसलाले राज्यबाटै प्रताडित एक वृद्धलाई न्याय दिलाएको भन्ने एक खालको सन्तोष मनमा भई नै रहन्छ। यस्तो पनि आत्महत्या ! गोरखाको एउटा कर्तव्यज्यान मुद्दा थियो। एक मेधावी विद्यार्थी जसले ९० प्रतिशत अंक ल्याएर प्रवेशिका परीक्षा उत्तीर्ण गरेका रहेछन्। उनको एक युवतीसँग अन्तर्जातीय प्रेमसम्बन्ध रहेछ। के कति कारणले हो ती युवतीले आत्महत्या गरिछन्। तर केही गैरसरकारी संघसंस्था र मिडियाको दबाबबाट ती युवामाथि हत्या अभियोग लागेछ। न्यायाधीशले तिनै गैरसरकारी संघसंस्था, समूह र मिडियाको दबाब थेग्न नसक्दा ती युवालाई कर्तव्य ज्यानमा कसुरदार ठहर गरिएछ। त्यही मुद्दा तह तह हुँदै सर्वोच्च अदालत आइपुग्यो। अन्ततः म र देवेन्द्र गोपाल श्रेष्ठको इजलासमा त्यो मुद्दा परेको थियो। मिसिल हेर्यौं। एनजीओको जुलुस र त्यसकै आधारमा मिडियामा आएका समाचारबाहेक अन्य वस्तुनिष्ठ प्रमाण केही थिएनन् ती युवालाई कसुरदार ठहर गर्नका लागि। आत्महत्या के हो र हत्या के हो भन्ने सम्बन्धमा चिकित्सा विज्ञानले प्रमाणित गर्ने तथ्यलाई समेत विचारै नगरेर फैसला गरेको पाइयो। उक्त फैसला उल्टी भई ती युवाले सफाइ पाए। सफाइ पाएपश्चात् ती युवाले भनेका थिए न्याय त पाएँ तर मेरो जिन्दगी त बर्बाद भयो। एउटा वेगले अगाडि बढिरहेको मेरो पढाइ अचानक रोकियो। अभियोगबाट सफाइ त पाएँ तर बितेका वर्षहरू त फर्किंदैनन् अब। न्यायालयबाट पनि यस्तो अन्याय हुने रहेछ। उनको त्यो मार्मिक अभिव्यक्ति र क्रन्दनलाई फौजदारी मुद्दाका सन्दर्भमा हरेक न्यायाधीशले शिरमा राख्नुपर्छ अनि मात्र फौजदारी न्यायले सार्थकता पाउँछ। त्यसैले त भनिएको हो बरु १० अपराधी छुटून् तर निर्दोष एकजनाले पनि सजाय पाउनु हुँदैन। त्यस्ता कुराहरूमा न्यायाधीशले विचार पुर्याउनुपर्छ। फैसलापूर्व मानाचामल महिलाहरूको हक अधिकारको सवालमा राज्यले थुप्रै कानुनी व्यवस्था गरे पनि त्यसको व्यावहारिक अभ्यास अझै सन्तोषजनक हुन सकेको छैन। महिलाको नामबाट नागरिकता पाउनसक्ने संवैधानिक व्यवस्था छ, कसैले रोकेको छैन। तर अझै पनि नागरिकता प्रदान गर्ने हाम्रा निकायहरूले कहिलेकाँही स्वयं प्रमुख जिल्ला अधिकारीहरूले नै यसरी नागरिकता माग्न आउँदा हतपती दिँदैनन्। त्यस किसिमका गुनासो समेटिएका दर्जनौं मुद्दाहरू हेरेको छु। आमाको नामबाट नागरिकता लिन पाउने निर्देशन जारी भएको छ। त्यो एउटा महत्त्वपूर्ण विषय हो। यस्ता धेरै मुद्दा छन्। महिलाकै सन्दर्भमा कुरा गर्दा महिलाले पाउने अंश र मानाचामलको विषयमा कताकता अलमल पनि देखिन्छ। कैयौं महिलाले अंश पाऊँ भनी मुद्दा दर्ता गर्छन्। उनीहरू अपहेलित हुन्छन्। कोही त घरबाट नै निकालिएका हुन्छन्। अंश नपाएर छट्पटिएका हुन्छन्। अंश पाऊँ भनेर अदालत प्रवेश गर्छन्। मुद्दाको फैसला नहुँदासम्म मानाचामल पाऊँ भनेर पनि माग गरेका हुन्छन्। तर पहिलेको चलन के थियो भने अंशमा दाबी गरिसकेपछि मानाचामल दिन नपर्ने। तर त्यसो गर्नु न्यायसम्मत हुँदैन। मुद्दा लड्दाको अवस्थामा कसले र कसरी उनको भरणपोषण गरिदिने त ? त्यो अन्तरिम कालमा उनको भरणपोषण कसरी हुने त ? यस सम्बन्धमा परेको रिटमा म र केदारप्रसाद चालिसेको इजलासबाट एउटा निर्देशनात्मक आदेश भएको छ। हामीले पति या पत्नी दुवैको हकमा ती कुराहरू राखेका छौं, जस्तैः मुद्दा फैसला नहुँदै मासिक खर्च भराउने गरी आदेश भएका मुद्दामा मासिक खर्च भराई लिन पाउने पत्नीले भराई दिनुपर्ने पतिको अवस्था यकिन गरी जिल्ला अदालतको तहसिल शाखामा जानकारी दिनुपर्ने, मासिक खर्च भराइदिनुपर्ने पतिले आफ्नो कुनै सम्पत्तिबाट मानाचामल खर्च भराउन अदालतसमक्ष अनुरोध गर्न सक्ने, मासिक खर्च भराइदिनुपर्ने पक्ष तारेखमा रहेको भए अदालतले निजलाई आदेशबमोजिमको मासिक खर्च प्रत्येक महिनाको ३० गतेभित्र अदालतमा दाखिल गर्नका लागि समय दिनुपर्ने, मासिक खर्च दिनुपर्ने पक्ष तारेखमा उपस्थित नभएको वा खर्च भराउन अदालतसमक्ष अनुरोध नगरेको वा अदालतले तोकेको समयभित्र रकम दाखिला नगरेको अवस्थामा खर्च भराई लिन पाउने पक्षले खर्च भराई दिनुपर्ने पक्षको कुनै सम्पत्ति देखाई अदालतसमक्ष निवेदन दिनुपर्ने, यस प्रकारको निवेदन परेमा अदालतले उचित प्रव्रिया अपनाई त्यस्तो सम्पत्तिबाट खर्च भराइदिने, खर्च भराउनुपर्ने पक्ष सरकारी वा सार्वजनिक सेवामा आवद्ध रही पारिश्रमिक पाउने प्रमाणित हुने प्रमाण पेस भएमा खर्च भराइदिने गरी निर्धारण भएजति रकम भरिपाउने पक्षलाई उपलब्ध गराउने गरी अदालतले सम्बन्धित कार्यालय, निकाय वा अधिकारीका नाउँमा आदेश दिन सक्ने र त्यस्तो आदेश प्राप्त भएमा आदेशानुसारको खर्च भराउने वा उपलब्ध गराउने दायित्व त्यस्तो कार्यालय वा निकायका अधिकारीमा रहने। अंश र मानाचामलको अन्योल हटाउन यो आदेश पनि निकै महत्त्वपूर्ण छ जस्तो लाग्छ। शुद्ध खानेपानी देऊ नेपाल हिमनदीहरूबाट पर्याप्त पानी बग्ने देशमध्ये विश्वमै दोस्रो नम्बरमा पर्छ। हाइड्रो पावरको दृष्टिकोणबाट ८३ हजार मेगावाट क्षमता अनुमान गरिएको छ। जे होस्, नेपालमा पानी प्रशस्त छ तथापि यसको उचित व्यवस्थापन हुन सकेको छैन। मेलम्चीकै उदाहरण लिऊँ। मेलम्चीको कथा सुन्न थालेको दुई दशकभन्दा बढी भइसक्यो। बल्ल बल्ल साकार होला कि भन्ने सम्भावना देखिएको छ (अहिले भने वितरण सुरु भइसकेको छ)। एकातर्फ उपलब्ध स्रोतको व्यवस्थापन हुन सकेको छैन। अर्कातर्फ शुद्धताको सवालमा उपभोक्ता मात्र होइन वितरक र राज्य स्वयं पनि सचेत र जिम्मेवार देखिँदैन। यस सम्बन्धमा खानका लागि योग्य नदेखिएको पानी वितरण नगर्नू नगराउनू भनी परमादेश जारी भएको छ। यो मुद्दाको पनि विशेष सम्झना हुन्छ। यूएन गाइडलाइन्स १९८५ ले स्वास्थ्यसम्बन्धी हकलाई उपभोक्ताको अधिकारमध्ये एक हो भनेको छ। शुद्ध पानी पिउन पाउने नागरिकको नैसर्गिक अधिकार हो। आफ्ना नागरिकलाई शुद्ध पानी पिलाउने राज्यको दायित्व पनि हो। कसैले पनि पानी वितरण गर्दा त्यसको शुद्धता नजाँचीकन वितरण गर्नु हुँदैन। त्यसको जानकारी नराखेर वितरण गर्न पाइँदैन। आफूले पिउने पानीको शुद्धता कति हो भन्ने थाहा पाउनु उपभोक्ताको अधिकार पनि हो। त्यसको सुनिश्चितता सरकारले नै गर्नुपर्छ। कुनै पनि विकसित समाजलाई हेर्ने हो भने हरेक उपभोग्य वस्तुको शुद्धता वा प्रयोगका फाइदा र सम्भावित दुष्प्रभावका बारेमा पनि प्रस्ट जानकारी गराइएको हुन्छ। कुनै उत्पादनको प्रयोगले स्वास्थ्यलाई कस्तो लाभ वा हानि पुर्याउँछ भन्ने जानकारी गराइएको हुन्छ। उदाहरणका लागि हामी चुरोटलाई लिन सक्छौं। चुरोट सेवनले हानि पुर्याउँछ भनेर सचित्र उल्लेख गरिएको हुन्छ। तर दैनिक अत्यावश्यक र जीवनका लागि अपरिहार्य मानिने पानीको बिक्री र वितरण गर्दा हाम्रो मुलुकमा शुद्धताको सुनिश्चितता गरिएको पाइँदैन। जबसम्म मानिसले शुद्धताको सुनिश्चितता गर्न सक्दैन त्यस्तो पानी पिउन र पिलाउन पनि हुँदैन। यस सम्बन्धमा उक्त रिटमा म र केदारप्रसाद चालिसेको इजलासबाट महत्त्वपूर्ण आदेश जारी भएको छ। विश्व स्वास्थ्य संगठनको मापदण्डबमोजिमको पानी वितरण गरी आम नागरिकको स्वच्छ र सम्मानजनक रूपमा बाँच्न पाउने हकको प्रत्याभूतिका लागि खानेपानीका मुहान सफा राख्न, खान अयोग्य भएको पानी वितरण नगर्न, पानीको परीक्षण गरी खानयोग्य भएको पानी वितरण गर्नू गराउनू र उपत्यकामा वितरण गरिँदै आएको पानी खानयोग्य छ छैन भन्ने सम्बन्धमा उपभोक्ता मञ्चका प्रतिनिधिसहितको प्राविधिक टोली बनाई समयसमयमा परीक्षण गर्न र परीक्षण प्रतिवेदनबाट खानयोग्य नदेखिएको पानी वितरण नगर्नू नगराउनू भनी परमादेशको आदेश जारी गरिएको छ। उक्त आदेश पनि अविस्मरणीय छ। भूकम्पबाट बाँच्ने उपायमा निर्देशन भूकम्पका दृष्टिकोणले नेपाल विश्वको ११औं जोखिम मुलुकमा पर्दछ। भूकम्प जतिबेला पनि आउन सक्ने हुनाले कस्तो किसिमको पूर्वाधार बनाउने ? कस्ता घरहरू बनाउने ? भूकम्पबाट कसरी जोगिने ? भूकम्पबारे शिक्षा कसरी दिने ? भूकम्पीय क्षति कसरी न्यून गर्ने ? भूकम्पपछाडिको व्यवस्थापन के कसरी गर्ने ? ठूला सहरमा बनिरहेका अपार्टमेन्ट र अग्ला घरहरूको नियमन कसरी गर्ने ? सडकहरू कसरी मिलाउने ? उद्धार र राहतका लागि खुला स्थानको तयारी कसरी गर्ने ? आदि इत्यादि विषय राखेर म र गोविन्दकुमार उपाध्यायको इजलासबाट निकै लामो निर्देशन जारी भएको छ। त्यो निर्देशनको पालना सबैले गर्न जरुरी छ। त्यसको निर्देशिकामा सायद सरकारले सोचेको होला, तयारी गरेकै होला। तथापि भूकम्पको स्थिति के हो भन्ने सम्बन्धमा आमनेपालीमा चेतना जगाउने किसिमका शिक्षाहरू अझै पनि पाठ्यक्रममा राख्न सकेका छैनौं। २०७२ सालको भूकम्पलाई सम्झने हो भने भूकम्प के हो भन्ने नबुझ्दा अकारण ज्यान गुमाएका थुप्रै उदाहरणहरू छन्। जापानमा ८ रेक्टर स्केलसम्मको भूकम्प आउँदा पनि मानवीय क्षति न्यून हुन्छ। तर हामीकहाँ त्यसभन्दा सानो भूकम्पले पनि भयावह स्थिति निम्त्याउँछ। किन त ? भूकम्पीय जोखिममा रहेका राज्यले भूकम्पपूर्वको अवस्था, भूकम्प हँुदाको अवस्था र भूकम्पपश्चात्को अवस्था गरी विपत् व्यवस्थापनका चरण र संयन्त्रहरूको व्यवस्था गरेको पाइन्छ। तर नेपालको सन्दर्भमा हेर्ने हो भने विभिन्न प्रकोपको सामना गर्दै आए पनि त्यसको व्यवस्थापन गरी जनताको जीवन र राज्यको सम्पत्तिको संरक्षण गर्न तत्कालीन र दीर्घकालीन योजना तथा संयन्त्रहरूको स्थापना गरी व्यवस्थापन गर्न सकेको पाइँदैन। विकासको नाममा बढ्दो सहरीकरण र अव्यवस्थित बस्ती विकास तथा सरकारी एवं सार्वजनिक जमिनमाथिको अतिक्रमण गरी बनेका ठूल्ठूला संरचनाले उल्टै समाजमा भयको वातावरण सिर्जना गरेका छन्। यस सम्बन्धमा भूकम्पबाट हुन सक्ने क्षतिको न्यूनीकरण, प्राकृतिक प्रकोप एवं विपत् व्यवस्थापन, सुरक्षित भई बाँच्न पाउने हकको सम्मान, दिगो विकास, सुरक्षित तथा सुन्दर बस्ती विकास, दैवीप्रकोपको बेला आश्रय लिने पर्याप्त खाली जमिनको योजनावद्ध संरक्षण, भूकम्पीय सही सूचनाको लागि भूगर्भ विज्ञानको अध्ययनअनुसन्धानका साथै नीति निर्माण र समसामयिक कानुन निर्माणका लागि कार्य गर्नू भनी निकै लामो निर्देशनात्मक आदेश जारी गरेका छौं। त्यो आदेश पनि सम्झनामा आइरहन्छ। थुनुवा कसैलाई दुःख नदेऊ साबिक मुलुकी ऐन अदालती बन्दोबस्तको १९४ नम्बरबमोजिम कस्तो मुद्दामा मानिसले त्यो सुविधा पाउने हो ? कस्तो मुद्दामा दिन नहुने हो ? कस्ता कस्ता मुद्दामा कानुनले निषेध गरेको हो ? कुन कुन अवस्थामा प्रतिवादीले त्यो सुविधा लिने भन्ने सम्बन्धमा म, दीपकराज जोशी, ओमप्रकाश मिश्र, चोलेन्द्र शमशेर जबरा दीपककुमार कार्की, केदार प्रसाद चालिसे र शारदाप्रसाद घिमिरेसमेत गरी ७ जना न्यायाधीशको बृहत् पूर्ण इजलासबाट लामो व्याख्या गरेका छौं। यो पनि मेरो न्यायिक करिअरमा सर्वोच्च अदालतबाट गरिएका फैसलामध्ये स्मरणमा आइरहने एक फैसला हो। यो फैसला र व्याख्यापश्चात् अबं ११८ नं को प्रयोग र कार्यविधिका सम्बन्धमा थुप्रै अन्योलहरूको निराकरण भए।"
एमालेमा कुरा मिल्दै,"काठमाडौं : एमालेमा २०७५ जेठ २ मा फर्किने विषयमा मौखिक सहमति जुटेको छ। एकताका लागि अनौपचारिक वार्तामा संस्थापन र माधव नेपाल पक्षका नेताबीच भएको निरन्तर संवाद सहमति नजिक पुगेको हो। नेपाल पक्षीय नेता भीम आचार्यले २०७५ जेठ २ मा सबै संरचना जाने विषयमा मौखिक सहमति जुटेको बताए। कुनै धाँधली भएन भने अब पार्टी विभाजनबाट जोगिन्छ होला, उनले भने, यसलाई मिल्ने भाषामा कसरी लिपिबद्ध गर्ने छलफल भइरहेको छ। उनले सहमति टिक्नेनटिक्नेमा अध्यक्ष एवं प्रधानमन्त्री केपी शर्मा ओलीको इमान्दारीमा निर्भर रहने बताए। उनले सर्त राख्ने कुराले पनि निश्कर्षमा पुग्न केही ढिलाइ भइरहेको जानकारी दिए। सर्वोच्चको मुद्दा, २०७५ जेठ ३ मा थपिएका ३८ केन्द्रीय सदस्य, २०७७ फागुन २८ मा थपिएका माओवादी केन्द्रबाट आएका २३ नेताको विषयबारे सहमति जुट्न बाँकी छ। २०७५ जेठ २ सम्म एमालेमा २ सय ३ केन्द्रीय सदस्य थिए। एमाले र माओवादी केन्द्रबीच एकीकरणमा २ सय ४१ पुर्याउन जेठ ३ मा केन्द्रीय सदस्य थपिएका थिए। त्यसमा माओवादीबाट २ सय गरी ४ सय ४१ सदस्यीय केन्द्रीय कमिटी बनाइएको थियो। एमाले र माओवादी केन्द्र एकता भंग भएपछि अध्यक्ष केपी शर्मा ओलीले २०७७ फागुन २८ मा रामबहादुर थापा बादलसहित २३ जना थपेर २ सय ६४ सदस्यीय केन्द्रीय समिति पुर्याएका थिए। त्यसमा अध्यक्ष र महासचिवबाहेक सबै पद खारेज गरेर महाधिवेशन आयोजक समिति बनाएका थिए। यद्यपि, आचार्यले अदालतको मुद्दाको विषय फिर्ता हुन गाह्रो रहेको बताए। ओली पक्षको मुख्य अडान यसमै छ। नेपाल पक्षका २३ प्रतिनिधि सभा सदस्यले सर्वोच्च अदालतमा नेपाली कांग्रेसका सभापति शेरबहादुर देउवालाई प्रधानमन्त्री बनाउन रिट निवेदन दिएका छन्। उनीहरूले अदालतमा मै पुगेर सनाखत गरेका हुन्। संस्थापन पक्षका नेता सुवास नेम्बाङले छलफल निरन्तर जारी रहेको बताए। हामी निरन्तर संवादमा छांै। निश्कर्षमा पुगिसकेको छैन, उनले भने, निष्कर्षमा पुर्याउनुपर्छ भनेर लागिरहेका छौं। स्रोतका अनुसार संवादलाई निष्कर्षमा पुर्याएर केही दिनभित्रै संयुक्त बैठक आयोजना गर्ने तयारी भइरहेको छ। संस्थापन पक्षका नेम्बाङ, विष्णु पौडेल, शंकर पोखरेल, प्रदीप ज्ञवाली, विष्णु रिमाल तथा नेपाल पक्षका आचार्यसहित सुरेन्द्र पाण्डे, गोकर्णविष्ट, योगेश भट्टराई एकताको संवाद गरिरहेका छन्। उनीहरूकै वार्ता र छलफलपछि प्रदेशमा एमाले एकता देखिन थालेको छ। प्रदेश १, बागमती र लुम्बनी प्रदेशमा नीति तथा कार्यक्रम पास भएको छ। गण्डकी प्रदेशमा पनि एकताबद्ध भएका छन्। शुक्रबार पनि दुवै पक्षका नेताबीच छलफल भएको छ। वार्तामा संस्थापन पक्षबाट सुवास नेम्बाङ र विष्णु पौडेल थिए। नेपाल पक्षबाट सुरेन्द्र पाण्डे, घनश्याम भुसाल र गोकर्ण विष्ट थिए।"
"थपिँदै कोभिड भेरियन्ट, नेपालमा अल्फा को मात्र परीक्षण सम्भव","काठमाडौं : विश्वभर फैलिएका कोरोना भाइरसका एक दर्जन प्रजाति (भेरियन्ट) मध्ये नेपालमा एउटाको मात्र पहिचान गर्न सकिन्छ। अन्य भेरियन्ट पहिचानका लागि विदेशस्थित प्रयोगशालाकै भर पर्नुपर्ने बाध्यता छ। राष्ट्रिय जनस्वास्थ्य प्रयोगशालाकी निर्देशक डा रुणा झाका अनुसार, नेपालमा अल्फा भेरियन्ट (बी११७)को मात्र परीक्षण गर्न सकिन्छ। अरू सकिन्न। भेरियन्ट पत्ता लगाउन जीन सिक्वेन्सिङ गर्नुपर्ने हुन्छ। यसअघि कोरोना भाइरस संक्रमितको नमुनाको जीन सिक्वेन्सिङका लागि हङकङ र भारतस्थित प्रयोगशालामा पठाइएको थियो। हङकङमा पठाइएका १५ नमुनामध्ये एक जनामा डबल म्युटेन्ट (अल्फा)भाइरस फेला परेको थियो। त्यस्तै दोस्रो पटक मुलुकका विभिन्न भागबाट संक्रमितका ३५ नमुना डब्लूएचओको समन्वयमा भारत पठाइएको थियो। इन्स्टिच्युट अफ जेनोमिक्स एण्ड इन्टिग्रेटिभ बायोलोजीमा गरिएको जीन सिक्वेन्सिङमा ९७ प्रतिशत (३४) वटामा डेल्टा भेरियन्ट(बी१६१७२) पुष्टि भएको स्वास्थ्य मन्त्रालयले जनाएको छ। बाँकी ३ प्रतिशतमा कप्पा (बी६१७१) पाइएको थियो। स्वास्थ्य मन्त्रालयले जेठको पहिलो साता विज्ञप्ति जारी गर्दै मुलुकमा तीन किसिमका भेरियन्ट रहेको पुष्टि गरेको थियो। अल्फा नेपालमा पुष्टि भएको पहिलो भेरियन्ट हो। अन्य भेरियन्ट परीक्षणका लागि पूर्वाधार व्यवस्थापनलगायत अन्य काम भइरहेको डा झाले जानकारी दिइन्। अल्फा सन् २०२० सेप्टेम्बरमा पहिलो पटक देखिएको थियो। विश्व स्वास्थ्य संगठन (डब्लूएचओ) ले भेरियन्ट अफ कन्सर्नभित्र परेका रवि भिन्न मुलुकमा फैलिएका भेरियन्टहरूलाई नयाँ नामकरण गरेको छ। तीमध्ये अल्फा, डेल्टा, गामा र कप्पा मुख्य रहेको स्वास्थ्य मन्त्रालयले जनाएको छ। मन्त्रालयका प्रवक्ता डा कृष्णप्रसाद पौडेलका अनुसार, पछिल्लो समय नेपालमा फैलिएको कोभिड१९ भेरियन्टलाई डेल्टा (बी१६१७२) नाम दिइएको छ। हाल नेपालमा भेटिएका भेरियन्ट अफ कन्सर्नमा डेल्टा र अल्फा छन्। तीमध्ये अल्फाको पहिचान गर्न सकिने प्रयोगशालाकी निर्देशक डा झाले जानकारी दिइन्। बाहिरी मुलुकका प्रयोगशालामा गरिएका परीक्षणअनुसार, कोभिड१९ को नेपालमा तीनवटा प्रजाति (भेरियन्ट) कडा खालको भएको पाइएको छ। डेल्टा, अल्फा र कप्पा (बी६१७१) मात्र रहेको डब्लूएचओको नेपाल कार्यालयले जनाएको छ। यी तीन भेरियन्टमध्ये डेल्टा सबैभन्दा बढी संक्रामक मानिन्छ। भारतको अल इण्डिया इन्स्टिच्युट अफ मेडिकल साइन्सेज(एम्स)मा कार्यरत वैज्ञानिक एवं चिकित्सकहरूले अध्ययनपछि प्रकाशित गरेको एक रिपोर्टमा खोप लगाएका व्यक्तिमा समेत डेल्टा भाइरसले संक्रमण गरेको पाइएको छ। एम्सकोरिपोर्ट अनुसार, ६३ जनाको नमुना संकलन गरी अध्ययन गरिएको थियो। जसमध्ये एक डोज खोप लिएका ७७ प्रतिशतमा डेल्टा भाइरसको संक्रमण पुष्टि गरिएको थियो। एम्समा कार्यरत डा सञ्जय रायका अनुसार, डेल्टा र अल्फा भेरियन्ट बढी खतरापूर्ण मानिएको छ। कोरोना संक्रमणको दोस्रो लहरमा डेल्टा भेरियन्ट नै प्रमुख जिम्मेवार रहेको पाइएको छ। जीन सिक्वेन्सिङ गर्न नसक्दाको भ्रम नेपालमा नयाँ भेरियन्ट पुष्टि गर्न सक्ने क्षमता नहुँदा अफवाहसमेत फैलिएको छ। बेलायती ट्याबलोइड अखबार डेली मेलले दुई साताअघि कोरोनाको नयाँ भेरियन्ट भेटिएको दाबी गर्दै समाचार प्रकाशित गरेको थियो। डेली मेलले नेपाल भेरियन्ट थ्रेट टु आवर होलिडेज शीर्षकमा समाचार प्रकाशित गरेको थियो। जुन समाचारलाई स्वास्थ्य मन्त्रालयले खण्डन गरेको थियो। केन्द्रीय स्तरको प्रयोगशालामा हुनुपर्ने जनशक्ति, उपकरण, आधारभूत संरचना, सेवा सुविधालगायत अभावले नमुनाहरू बाहिरी मुलुकका प्रयोगशालामा परीक्षण हुँदै आएको छ। कोभिड१९ को पीसीआर परीक्षण उपलब्ध नहुँदा नमुना परीक्षणका लागि विश्व स्वास्थ्य संगठन (डब्लूएचओ)को हङकङस्थित प्रयोगशालामा पठाइएको थियो। कोरोना भाइरसको पीसीआर परीक्षण पनि गत माघ १२ गतेदेखि राष्ट्रिय जनस्वास्थ्य प्रयोगशालामा पहिलो पटक गरिएको थियो। महिनैपिच्छे भेरियन्ट पहिचान स्वास्थ्य सेवामा प्रतिरोधात्मक र उपचारात्मक विधिलाई प्रभावकारी बनाउन सुविधासम्पन्न प्रयोगशाला र परीक्षण हुनुपर्ने विज्ञहरू बताउँछन्। संक्रमण गराउने सबै खालको भेरियन्टको शीघ्र पहिचान गर्नुपर्ने सूक्ष्म जीव विज्ञहरू बताउँछन्। डब्लूएचओको विज्ञ समूहमा रहेर काम गरिसकेका वरिष्ठ सूक्ष्म जीव विज्ञान विज्ञ प्राडा प्रकाश घिमिरे प्रदेश तथा पालिकामा भाइरसको भेरियन्टको पहिचान हरेक महिनामा गर्नु आवश्यक रहेको बताउँछन्। उनले भने, हरेक महिना भाइरसको संक्रमण गर्ने क्षमता वृद्धि भई समुदायमा व्यापक फैलन सक्ने संभावना हुन्छ। अहिलेको अवस्थामा हरेक महिनामा राष्ट्रिय प्रतिनिधित्व हुने गरी १०१५ वटा भाइरसका नमुनाको अणुवंशिक तत्वहरूको सिक्वेन्सिङ गर्नुपर्छ। भाइरसको उत्परिवर्तनबारे जानकारी लिइ रोग नियन्त्रण नीति तथा प्रतिकार्य गरी नै रहनुपर्छ। त्रिभुवन विश्वविद्यालय माइक्रोवायोलोजी विभागका प्राध्यापक डा घिमिरेका अनुसार, त्रिभुवन तथा काठमाडौं विश्वविद्यालयका साथै निजी र सरकारी दुईदुईवटा प्रयोगशालामा भाइरसको अणुवंशिक तत्वहरूको सिक्वेन्सिङ गर्ने उपकरण छन्। सो कार्य गर्न माइक्रोवायोलोजिष्ट भाइरोलोजिष्ट, मलिकुलर वायोलोजिष्ट जस्ता जनशक्ति आवश्यक पर्छ। सरकारी क्षेत्रमा उचित दरबन्दी र अवसर अभावमा विदेश पलायन हुन बाध्य छन्। नेपालमै पनि जिनोम सिक्वेन्सिङ गर्न सकिन्थ्यो, डा घिमिरेले भने, सरकारले उपयुक्त वातावरण मिलाएमा अहिले पनि सिक्वेन्सिङ गर्न सकिन्छ। स्वदेशमै रहेको जनशक्ति र पूर्वाधारको उपयोग नगरी भारत, हङकङका प्रयोगशालाहरूमा लैजानुमा उत्तरदायित्वको अभाव रहेको उनले बताए। सीडीसीको कार्यान्वयन सरकारले आर्थिक वर्ष २०७७०७८ को नीति तथा कार्यक्रम सार्वजनिक गर्दै रोगको रोकथाम तथा नियन्त्रणका लागि सेन्टर डिजिज कन्ट्रोल स्थापना गरिने उल्लेख गरेको थियो। स्वास्थ्य मन्त्रालयका पूर्वप्रमुख विशेषज्ञ डा सुशीलनाथ प्याकुरेल नीति कार्यान्वयनको खाँचो रहेको बताउँछन्। भाइरस छुट्ट्याउँदा र नछुट्ट्याउँदा पनि एकै खालको उपचार गर्ने भए त आवश्यक पनि नहोला, डा प्याकुरेलले भने, भाइरसहरूमध्ये कुनै बलियो हुँदै जाने र कुनै कमजोर हुँदै गएको हुन्छ। जिनोम सिक्वेन्सिङ गर्दा भाइरसको अवस्था थाहा हुन्छ। सेन्टर डिजिज कन्ट्रोल (सीडीसी) स्थापना गर्ने हो भने जीन सिक्वेन्सिङ गर्न सहज हुन्थ्यो। विभिन्न रोगको अध्ययन गर्ने थलो बन्थ्यो।"
स्विडेनको पहिलो जित,सेन्ट पिटर्सवर्ग : स्विडेनले युरोकप फुटबलमा पहिलो जित निकालेको छ। समूह चरणको दोस्रो खेलमा शुक्रबार स्लोभाकियालाई १० गोलले पराजित गर्दै स्विडेनले पहिलो जित निकालेको हो । रुसको सेन्ट पिटर्सवर्ग स्टेडियममा स्विडेनलाई जित दिलाउन इमिल फोर्सबर्गले निर्णायक गोल गरेका थिए। पहिलो हाफ गोलरहित बराबरीमा सकिएको खेलको ७७औं मिनेटमा फोर्सबर्गले पेनाल्टीबाट गोल गरेका थिए। स्लोभाकियाका गोलरक्षक मार्टिन डबराब्काले रोबिन माकलाई डिबक्सभित्र फल गरेपछि स्विडेनले पेनाल्टी पाएको थियो। जसलाई फोर्सबर्गले सदुपयोग गरेका थिए। जितसँगै समूह ई मा रहेको स्विडेनले दुई खेलबाट चार अंक जोडेको छ। स्विडेनले पहिलो खेलमा स्पेनसँग गोलरहित बराबरी खेलेको थियो। स्विडेन समूहमा शीर्ष स्थानमा पनि रहेको छ। स्लोभाकियाको भने पहिलो हार हो। पहिलो खेलमा स्लोभाकियाले पोल्यान्डलाई २१ गोलले पराजित गरेको थियो। दोस्रो स्थानमा रहेको स्लोभाकियाले दुई खेलबाट तीन अंक जोडेको छ। नेदरल्यान्ड्स नकआउट चरणमा नेदरल्यान्ड्स युरोकप फुटबलको प्रिक्वार्टरफाइनलमा प्रवेश गरेको छ। समूह सीअन्तर्गत बिहीबार राति भएको खेलमा अस्ट्रियालाई २० गोलले हराउँदै लगातार दोस्रो जित हात पारेको नेदरल्यान्ड्सले नकआउट चरणमा स्थान सुरक्षित गरेको हो। घरेलु मैदान आम्र्सडम एरिनामा भएको खेलमा न नेदरल्यान्ड्सलाई जित दिलाउन मेम्फिस डिपाए र डेन्जेल डमफ्राइसले एकएक गोल गरेका थिए। खेलको ११औं मिनेटमा डिपाएले पेनाल्टीमा पहिलो गोल गरेका थिए। अस्ट्रियाका कप्तान डेभिलअलावाले पेनाल्टी एरियामा डमफ्राइसलाई फल गरेपछि नेदरल्यान्ड्सले पेनाल्टी पाएको थियो। त्यसलाई डिपाएले सदुपयोग गरेका थिए। पहिलो हाफमा १० गोलले अग्रता बनाएको नेदरल्यान्ड्सले दोस्रो हाफमा पनि एक गोल गरेको थियो। वैकल्पिक खेलाडीका रूपमा मैदान प्रवेश गरेका डोनयल मालेनको पासमा डमफ्राइजले ६७औं मिनेटमा गोल गरेका थिए। लगातार दोस्रो जितसँगै नेदरल्यान्ड्सले ६ अंक जोडेको छ । नेदरल्यान्ड्सले एक खेलअगावै अन्तिम १६ स्थान बनाएको हो। नेदरल्यान्ड्सले पहिलो खेलमा युक्रेनलाई ३२ गोलले पराजित गरेको थियो। नेदरल्यान्ड्स सन् २००८ पछि पहिलो पटक अन्तिम १६ मा पुगेको हो। सन् १९८८ को च्याम्पियन नेदरल्यान्ड्स सन् २००० र २००४ मा सेमिफाइनलसम्म पुगेको थियो। पहिलो खेलमा नर्थ मेसेडोनियालाई पराजित गरेको अस्ट्रियाको यो पहिलो हार हो। अब समूहको अन्तिम खेलमा नेदरल्यान्ड्सले नर्थ मेसेडोनिया र युक्रेनले अस्ट्रियासँग खेल्नेछन्। युक्रेन र अस्ट्रियाबीचको विजेता अन्तिम १६ मा प्रवेश गर्नेछ। केभिनको प्रेरणामा बेल्जियमको जित बेल्जियम १६औं संस्करणको युरोकप फुटबलको अन्तिम १६ मा पुगेको छ। बिहीबार राति भएको खेलमा डेनमार्कलाई २१ गोलले पराजित गर्दै बेल्जियमले अन्तिम १६ मा स्थान बनाएको हो। बेल्जियमको यो लगातार दोस्रो जित हो। पार्केन स्टेडियममा बेल्जियमलाई जित दिलाउन थोर्गन हाजार्ड र केभिन डी ब्रुनले एकएक गोल गरेका थिए। डेनमार्कका युसुफ पाउलसेनले एक गोल फर्काएका थिए। खेलमा सुरुआती अग्रता भने घरेलु टोलीले बनाएको थियो। खेलको दोस्रो मिनेटमै पाउलसेनले गोल गर्दै डेनमार्कलाई १० को अग्रता दिलाएका थिए। पाउलसेनले पिएरे इमिलको पासमा गोल गरेका थिए। दोस्रो हाफमा केभिन डी ब्रुन चम्किँदा बेल्जियम खेलमा फर्किएको थियो। खेलको ५५औं मिनेटमा थोर्गन हाजार्डले गोल गर्दै बेल्जियमलाई ११ गोलको बराबरीमा ल्याएका थिए। उनले केभिन डी ब्रुनको पासमा गोल गरेका थिए। त्यसपछि खेलको ७१औं मिनेटमा ब्रुनले गोल गर्दै बेल्जियमलाई २१ को जित दिलाए। दोस्रो हाफमा मैदान प्रवेश गरेका ब्रुनले कप्तान इडेन हाजार्डको पासमा गोल गरेका हुन्। ब्रुन ४६औं मिनेटमा मेर्टेन्सको स्थानमा मैदान प्रवेश गरेका थिए। जितसँगै समूह बी मा रहेको बेल्जियमले दुई खेलबाट ६ अंक जोडेको छ। बेल्जियम शीर्ष स्थानमा छ। पहिलो खेलमा बेल्जियमले रुसलाई ३० ले हराएको थियो। डेनमार्कको यो लगातार दोस्रो हार हो। पहिलो खेलमा डेनमार्क फिनल्यान्डसँग १० ले पराजित भएको थियो। अंकविहीन रहँदै तालिकाको पुछारमा रहेको डेनमार्कको अघिल्लो चरणमा पुग्ने सम्भावना कमजोर बनेको छ।
जता गयो त्यतै पुग्छ बूढीगण्डकी,"गोरखा : चुमनुब्री गाउँपालिका३ सल्लेरीका ६० वर्षीय थर्पती गुरुङको अहिले पालमुनि बास छ। गत बुधबार बेलुकी आएको बूढीगण्डकीको भेलले घर बगाएपछि उनको बिल्लीबाठ भएको हो। सल्लेरी गाउँभन्दा माथि पखेराको अलि समथर ठाउँमा गाउँले भेला भएर एउटा पातलो पाल टाँगिदिएका छन्। त्यसैभित्र एकसरो म्याट्रेस ओछ्याएर उनी त्यहीँ बस्छन्, त्यहीँ सुत्छन्। अत्यासको बेला टाँगेको पालले न झरी ओत्छ, न बाछिटा। टहरोमा उनी एक्लो छन्। पहिलो रात उनी र बाढीले लखेटेका अन्य सबैलाई नेपाली सेनाको सडक निर्माण कार्यदलले खाना खुवायो। ओत लाग्ने ठाउँ नपाएर सिँगै रात झरिमै बित्यो। दोस्रो दिन बिहीबार बिहानै एक दाता हेलिकोप्टर चढेर आए। पाल, म्याट्रेस, चाउचाउ र मास्क दिएर गए। भोलिपल्टदेखि बस्ने ठाउँ त भयो। तर, उनको घरभित्र खानेकुरा केही छैन। नौ वर्षअघि उनी अलिक पर पैयुँमा बस्थे। त्यहाँ उनको एक रोपनी बारी पनि थियो। बस्तीमाथिबाट ठूलो पहिरो झर्यो। पैयुँ गाउँमा रहेका १० वटामध्ये सबै घर बूढीगण्डकीमा पुर्यायो। खनीखोस्री गर्ने माटो पनि बाँकी रहेन। त्यहाँबाट विस्थापित भएका १० घरपरिवारलाई सल्लेरीका बासिन्दाले निःशुल्क घडेरी दिए। त्यहाँ बसेको नौ वर्षपछि फेरि बूढीगण्डकीले बास खेदेको स्थानीय गणेश कार्की बताउँछन्। थर्पती जस्तै समस्या भएका यहाँ अरू तीन जना छन्, कार्की भन्छन्, पैयुँबाट भागेर बास खोज्दै आएकामध्ये कोही बाटो माथि बसे। बाटोमुनि बस्ने राम गुरुङ, लक्ष्मण गुरुङ र लोङ्बा गुरुङको पनि हालत उस्तै छ। उनीहरूको पनि न ओत लाग्ने ठाउँ छ, न गरिखाने ठाउँ छ। बूढीगण्डकीले बास उठाएको सुन्दर गुरुङ, सूर्य, गणेश, अर्का सुन्दर गुरुङ, कान्छीमाया, साहिली गुरुङ र इन्द्रबहादुर गुरुङको पनि अवस्था नाजुक रहेको उनले बताए। सल्लेरीमा भूकम्प पीडितले लाभग्राहीबापत पाउने तीन लाख रुपैयाँले उनीहरूले ढुंगामाटोको पक्की घर बनाएका थिए। पहिले पो भूकम्प पीडितबापतको तीन लाख रुपैयाँ पाएका थिए र घर बनाएका थिए, कार्कीले भने, अब न घर, न घडेरी। सुकुम्बासीको पनि महासुकुम्बासी भए। बेलुका सात बजेतिर बूढीगण्डकीले एक्कासि हान्न थालेपछि भागाभाग भएको थर्पती गुरुङले बताए। एक्कासि ड्याङ्का ड्याङ हान्न थालिहाल्यो। भागाभाग भइहाल्यो, उनी भन्छन्, अहिले यहाँ न खाने कुरा छ, न ओढ्ने ओछ्याउने। न फेर्ने लुगा छ। यही एक्लो ज्यान मात्र छ। बर्खा काट्न बाछिटा नलाग्ने खालको त्रिपाल पाउन पाए हुन्थ्यो भन्ने उनको आशा छ। आठ जनाको परिवारसहित पालमुनि गुजारा चलाइरहेका राम गुरुङले चिसोले असर गर्न थालेको बताए। यस्तो चिसोमा यो एक महिनाको नाति छ। कसरी जोगाउने खोइ ?, उनी भन्छन्, आफ्नो नाममा नङमा लगाउने माटो पनि छैन। अर्काको बारीमा अधियाँ गरिखाएको हो। त्यही अन्न पनि निकाल्न पाइएन। बिचल्ली भयो। तीन दिनको अबिरल वर्षापछि उर्लिएको बूढीगण्डकीले गत बुधबार साँझ सल्लेरीका चार घर बगाएको थियो। १० घर विस्थापित भएका थिए। त्यस्तै बूढीगण्डकीले चुमनुब्री ३ तल्लो जगतका चार घर, चुमनुब्री २ अदाफुकका दुई घर, धार्चे १ यारुबगरका दुई घर र धार्चे ३ लुस्याङको एक घर पनि बगाएको थियो।"
भूकम्पपछि ठडिएका घर बने बगर,"मेलम्ची : मेलम्ची नगरपालिका१०, शिखरपुरका राजन दाहालले भूकम्पपछि ऋण काढेर बजार नजिकै नयाँ घर बनाए। सरकारले अनुदानबापत दिएको ३ लाख रुपैयाँमा झण्डै २० लाख थपेर बनाएको उनको घर बुधबार राति इन्द्रावतीमा आएको बाढीले बगरमा परिणत गरिदियो। दाहालले बाढीका कारण घर मात्रै गुमाएनन्। झण्डै १० करोड रुपैयाँ बराबरको उनको दुई ठाउँको धान खेतसमेत बगरमा परिणत भयो। बाढीले घर मात्रै होइन भएको सबै जमिनसमेत डुबाएपछि अब मेरो चार जनाको परिवार सुकुम्बासी भएको छ, दाहालले दुखेसो पोखे, मध्यरातमा आएको बाढीबाट परिवार त जोगियो कमाइ खाने सबै सम्पत्ति स्वाहा भयो। मेलम्ची बजार पारी रहेको सिम्ले फाँटमा मात्र दुई सय रोपनीभन्दा बढी जमिन बगरमा परिणत भएको छ। फाँटमा भूकम्पपछि नयाँ बस्तीको विकास भएको थियो। दुई दशकअघि मेलम्ची झरेर होटल व्यवसायमा लागेका लक्ष्मण गौतमले बजारमा आन्तरिक पर्यटकको आगमन बढ्न थालेपछि नयाँ रिसोर्ट बनाए। कोभिडका कारण भएको लकडाउनले उद्घाटन हुन नपाएको उनको रिसोर्टसमेत पुरिएको छ। रिसोर्ट बनाउने क्रममा बैंकबाट लिएको करोडौं रुपैयाँ ऋण कसरी तिर्ने भन्ने चिन्तामा गौतम छन्। मेलम्ची११ का सुरेश श्रेष्ठ घरबारविहीन भएका छन्। तत्काललाई राहत र खाद्यान्न मात्रभन्दा पनि हाम्रो पुनर्बासको लागि सोच्नुपर्छ, उनले भने, झण्डै एकतिहाइ बजार तहसनहस भएको छ। दाहाल, गौतम र श्रेष्ठ प्रतिनिधि पात्र मात्र हुन्। मध्यरातमा आएको बाढीले मेलम्ची नगरपालिकाको १० र ११ वडामा मात्र सर्वसाधारणको अरबभन्दा बढी क्षति भएको स्थानीयले बताए। भूकम्पपछि बनाइएका घरहरू खोलामा परिणत भएका छन्। आफ्नो करोडौंको सम्पत्ति क्षति भएपछि स्थानीय अहिले मेलम्चीस्थित इन्द्रेश्वरी माविको भवनमा आश्रय लिइरहेका छन्। कतिपय गाउँमा भएको जग्गा बेचेर बजारमा बनाएको घर बाढीले पुरेपछि सुकुम्बासी हुन पुगेका सिन्धुपाल्चोक उद्योग वाणिज्य संघका सदस्य प्रकाश दाहालले बताए। तत्काललाई खान र बस्नको समस्या दाताले टारिदिए पनि बाढीपीडितलाई दीर्घकालीन रूपमा पुनस्र्थापित कसरी गर्ने भन्ने विषयमा अध्ययन थाल्नुपर्ने दाहालको भनाइ छ। अझै खोला नियन्त्रणमा आएको छैन, हामी अझै त्रासमा छौं, उनले भने। बुधबार राति हेलम्बुमा गएको पहिरोले मेलम्ची खोला थुनिएर आएको बाढीले हेलम्बु गाउँपालिका र मेलम्ची नगरपालिकाका तल्लो तटीय क्षेत्रमा बाढीसहित आएको लेदोले पुरिँदा सयौं घर पुरिएका छन्। बाढीमा परी चार जनाको मृत्यु भएको छ भने १७ जना अझै बेपत्ता छन्। बाढीले हेलम्बु गाउँपालिकामा रहेका आठवटा ट्राउट माछा फार्म बगाएको छ। बाढीले पुर्याएको क्षतिको एकिन भइनसकेको मेलम्ची नगरपालिकाका प्रमुख डम्बरबहादुर अर्यालले बताए। तत्काल नागरिकको सुरक्षा र राहत व्यवस्थापनमा ध्यान दिनुपरेकाले क्षतिको विवरण निकाल्न बाँकी रहेको उनको भनाइ छ। थप क्षति हुन नदिन सर्तकता अपनाउने काम भइरहेको उनले जानकारी दिए। दोलखा जिल्ला प्रशासनले भन्यो: तामाकोशीमा बाढीको खतरा छ सतर्क रहनू ! जता गयो त्यतै पुग्छ बूढीगण्डकी"
कंगनाको घृणामा पीएचडी,"मुम्बई : आफ्नो विवादित छविका कारण पछिल्लो समय चर्चामा रहेका कमाल आर खान (केआरके) ले बलिउड अभिनेत्री कंगना रनौटका बारेमा गरेको टिप्पणीले अहिले सिंगो बलिउड वृत्त तातेको छ। केही समयअघि अभिनेता सलमान खान र गायक मिका सिंहमाथि निशाना साँधेका केआरकेले अहिले अभिनेत्री कंगना रनौटको पासपोर्ट नवीकरणका विषयमा गरेको टिप्पणी सामाजिक सञ्जालमा भाइरल भइरहेको छ। उनले इन्टाग्राममा एक लामो भिडियो सेयर गर्दै कंगनाका विषयमा विभिन्न टिप्पणी गरेका हुन्। कंगना अभिनीत क्विन चलचित्रमा रोएको विषय उठाउँदै केआरकेले उनको अभिनय क्षमतामाथि पनि प्रश्न उठाएका छन्। उनले कंगनाले चार नेसनल अवार्ड पनि सेटिङमा पाएको आरोप लगाएका छन्। इन्टाग्राममा सेयर गरेको ६ मिनेट लामो भिडियोमा केआरके त्यतिमा मात्र सीमित भएका छैनन्, उनले कंगनालाई १२ कक्षा फेल र घृणामा पीएचडी गरेको आरोप पनि लगाएका छन्। झाँसीकी रानी, पद्मश्री अवार्ड विजेता र चार पटकको नेसनल अवार्ड विजेताको पासपोर्ट नवीकरण हुन सकेन, केआरकेले भनेका छन्, उनलाई पासपोर्ट नवीकरण गर्न किन अदालत जानुपर्यो ? पासपोर्ट त पासपोर्ट विभागले गर्ने हो, अदालतले होइन ? कंगना आफ्नो पासपोर्ट नवीकरण नभएपछि अदालतको शरणमा पुगेकी छन्। पासपोर्ट विभागले कंगनाको पासपोर्ट नवीकरण गर्न नमानेपछि उनी मम्बे हाई कोट पुगेकी हुन्। उनले आफ्नो पासपोर्ट नवीकरण गरिदिनका लागि पासपोर्ट विभागलाई निर्देशन दिन अदालतसँग माग गरेकी छन्। कंगनाको निवेदन उपर अदालतले जुन २५ मा सुनुवाइ गर्दैछ। एक चलचित्रको छायांकनका लागि कंगनालाई हंगेरीको बुडापेस्ट जानुपर्नेछ। कंगनाको पासपोर्टको समय सेप्टेम्बरमा सकिँदैछ। उनी गत मंगलबार त्यता जाने र २० अगस्टसम्म चलचित्र धाकडको सुटिङका लागि बुडोपेस्टमा रहने योजना थियो। यसैले, उनले पासपोर्ट नवीकरणका लागि अपिल गरेकी थिइन्। तर, कंगनाको नाममा बान्द्रा प्रहरी स्टेसनमा एफआईआर दर्ता छ। सोही, एफआईआरका कारण पासपोर्ट विभागले उनको पासपोर्ट नवीकरण गर्न अस्वीकार गरेको हो। बलिउड नायिका कंगना रनौटले गत वर्षदेखि चर्चासँगै विवादको घेरामा पनि पर्दै आएकी छन्। उनले दिएको बयानका कारण विवादमा पर्ने मात्र होइन, अनेकन समस्यामा पनि पर्दै आएकी छन्। गत वर्ष नायक सुशान्तसिंह राजपुतको निधन भएपछि कंगना विवादमा पर्दै आइरहेकी छन्। विवादकै कारण गत वर्ष बीएमसीले कंगनाको मुम्बईमा रहेको अफिस भत्काइदिएको थियो।"
"भाइरस जति प्रशारण भयो, त्यति धेरै उत्परिवर्तन हुन सक्छ","तस्बिरहरूमा कोरोना भाइरस (विषाणु)का स्वरूप कतै गोलो त कतै बेरिएको लामो पनि देखिन्छ ? वास्तविक स्वरूप कस्तो हुन्छ ? यो कोभिड१९ भाइरस (विषाणु ) गोलो आकारको हुन्छ। जसभित्र चित्रमा देखाइएको जस्ता संरचनात्मक र गैर संरचनात्मक आणुवंशिक तत्वहरू बेरिएका लामाजस्ता पनि देखिने हुन्छन्। भाइरस किन म्युटेसन हुन्छ ? कोरोना भाइरसको उत्परिवर्तन (म्युटेसन) हुने अवधि कति हो ? आरएनए भाइरसको आणुवंशिक तत्वहरूमा विभिन्न जेनेरेसनमा परिवर्तन भइरहन्छ। जति बढी प्रशारण भयो त्यति धेरै उत्परिवर्तन हुने सम्भावना रहन्छ। भाइरस उत्परिवर्तन (म्युटेसन) हुने क्रममा पुरानो भाइरसबाट वंशाणुगत गुणहरू पनि लिन्छ कि हराएर जान्छ ? म्युटेसनले भाइरसको संक्रमण र रोग निम्त्याउने क्षमतामा खासै प्रभाव पार्दैन। तर, परिवर्तनहरू भाइरसको आनुवंशिक सामग्रीमा कहाँ अवस्थित छन् भन्नेमा निर्भर गर्छ। भाइरसको गुणलाई असर गर्न सक्छ। वंशाणु गुण हराउँदै गएको अवस्थामा भाइरस पनि शक्तिहीन हुने संभावना हुन्छ कि हुँदैन ? वंशाणु गुण परिवर्तन हुँदै गएको अवस्थामा भाइरस पनि शक्तिहीन हुने वा अझ बढी शक्तिशाली हुने संभावना रहन्छ। जिनोम सिक्वेन्सिङ भनेको के हो ? यो गर्नु कत्तिको आवश्यकता छ ? भाइरस निर्माणको पूर्णता विभिन्न अणुवंशिक तत्वहरूको र अन्य अवयवहरूको समिश्रणले हुन्छ। अतः भाइरसमा कुन कुन अणुवंशिक तत्वहरू अन्य अवयवहरूको समिश्रण(एरेन्जमेन्ट अफ न्युक्लिक एसिडस) कस्तो छ ? परिवर्तित छ कि उही पुरानै छ भन्ने जानकारीका लागि सिक्वेन्सिङ गर्नु जरुरी हुन्छ। कोरोना भाइरसका विभिन्न भेरियन्टहरू सार्वजनिक भइरहेका बेला नेपालमै पनि जिनोम सिक्वेन्सिङ गर्न सकिन्थ्यो नि ? त्रिभुवन तथा काठमाडौं विश्वविद्यालयका साथै निजी र सरकारी दुईदुईवटा प्रयोगशालामा भाइरसको अणुवंशिक तत्वहरूको सिक्वेन्सिङ गर्ने उपकरण छन्। सो कार्य गर्न माइक्रो वायोलोजिष्ट भाइरोलोजिष्ट, मलिकुलर वायोलोजिष्ट जस्ता जनशक्ति आवश्यक पर्छ। सरकारी क्षेत्रमा उचित दरबन्दी र अवसरको अभावमा विदेश पलायन हुन बाध्य छन्। नेपालमै पनि जिनोम सिक्वेन्सिङ गर्न सकिन्थ्यो। सरकारले उपयुक्त वातावरण मिलाएमा अहिले पनि सिक्वेन्सिङ गर्न सकिन्छ। स्वदेशमै रहेको जनशक्ति र पूर्वाधारको उपयोग नगरी भारत, हङकङका प्रयोगशालाहरूमा लैजानुको कारण के होला ? सरकारका विभिन्न निकायमा उत्तरदायित्व नभएका कारण नै बाहिरी मुलुकका प्रयोगशालामा लगिएको हो कि भन्ने लाग्छ। कोरोना भाइरसका भेरियन्टको पहिचान कति समयमा गरिरहनु आवश्यक देख्नु हुन्छ ? हरेक प्रदेश तथा पालिकामा भाइरसको भेरियन्टको पहिचान हरेक महिनामा गर्नु आवश्यक छ। किनभने, हरेक महिना भाइरसको रोग संक्रमण गर्ने क्षमता वृद्धि भई समुदायमा व्यापक फैलन सक्ने संभावना हुन्छ। अहिलेको अवस्थामा हरेक महिनामा राष्ट्रिय प्रतिनिधित्व हुने गरी १०१५ वटा भाइरसका नमुनाको अणुवंशिक तत्वहरूको सिक्वेन्सिङ गर्नुपर्छ। भाइरसको उत्परिवर्तनवारे जानकारी लिइ रोग नियन्त्रण नीति तथा प्रतिकार्य गरी नै रहनुपर्छ।  प्राध्यापक तथा वरिष्ठ सूक्ष्म जीव विज्ञान विज्ञ डाप्रकाश घिमिरेसँगको कुराकानी थपिँदै कोभिड भेरियन्ट, नेपालमा अल्फा को मात्र परीक्षण सम्भव"
पर्सामा मृत्युदर शून्य,"वीरगन्ज : कोरोना संक्रमणको दोस्रो लहरमा पनि कोरोनाको हटस्पट बनेको पर्सा जिल्लामा कोरोना संक्रमणले हुने मृत्युदर अहिले शून्य रहेको छ। असार महिना सुरु भएयता पर्सा जिल्लामा कोरोना संक्रमणले हुने मृत्युदर शून्य भएको हो। असार १ गते यता पर्सा जिल्लामा कोरोना संक्रमणले एक जनाको पनि मृत्यु नभएको जिल्ला प्रशासन कार्यालय पर्साले जनाएको छ। पछिल्लो पटक जेठ ३१ गते पर्सामा कोरोना संक्रमणले एक जनाको मात्र मृत्यु भएको थियो। तर असार १ गतेदेखियता भने पर्सा जिल्लामा कोरोना संक्रमणले एक जनाको पनि मृत्यु नभएको जिल्ला प्रशासन कार्यालय पर्साका कोभिड सम्पर्क व्यक्ति विनय श्रीवास्तवले जानकारी दिए। वीरगन्जका अस्पतालमा जेठ अन्तिम सातासम्म दैनिक औसतमा ३ देखि ४ जनाको मृत्यु हँुदै आएको थियो। तर असार महिना सुरु भएपछि भने पर्सा जिल्लामा कोरोनाले हुने मृत्युदर शून्यमा झरेको श्रीवास्तवले बताए। श्रीवास्तवका अनुसार, पर्सामा जेठ ३१ गते १ जनाको, जेठ ३० गते १ जनाको, जेठ २९ गते १ जनाको, जेठ २७ गते १ जनाको र जेठ २५ गते ३ जनाको मृत्यु भएको थियो। कोरोना संक्रमणको दोस्रो लहर सुरु भएपछि चैत ३० गतेदेखि जेठ ३१ गतेसम्म वीरगन्जका विभिन्न अस्पतालमा गरी ३ सय २७ जना संक्रमितको मृत्यु भएको छ। तीमध्ये पर्सा जिल्लाका १ सय ३७ जना मात्र हुन्। बाँकी १ सय ९० जना भने अन्य जिल्लामा घर भई वीरगन्जका अस्पतालमा उपचारका क्रममा मृत्यु भएकाहरू रहेको श्रीवास्तवले बताए। संक्रमणको पहिलो लहरमा वीरगन्जमा कोरोना संक्रमणले पर्साका ५५ जना र अन्य जिल्लाका ३१ जना गरी ८६ जनाको मृत्यु भएको थियो। सक्रिय संक्रमित ५२ मात्र पर्सामा हाल सक्रिय संक्रमितको संख्या पनि निक्कै कम छ। पर्सा जिल्लामा हाल सक्रिय संक्रमित ५२ जना मात्र रहेका छन्। तीमध्ये अस्पतालमा ३१ जना मात्र संक्रमित उपचाररत छन्। बाँकी २१ जना संक्रमित भने आफ्नै घरको होम आइसोलेसनमा छन्। पर्साका विभिन्न अस्पतालहरूमा उपचाररत ३१ जनामध्ये एचडीयूमा १६ जना, आईसीयूमा १३ जना र भेन्टिलेटरमा दुई जना मात्र रहेको श्रीवास्तवले जानकारी दिए।"
सुष्मालाई आर्थिक सहयोग,काठमाडौं : युवा बक्सर सुष्मा तामाङलाई पूर्वबक्सिङ खेलाडी सुदर्शन बुढाथोकीले आर्थिक सहयोग उपलब्ध गराएका छन्। हाल अमेरिकामा बस्दै आएका बुढाथोकीले सुष्मालाई २५ हजार रुपैयाँ सहयोग उपलब्ध गराएका हुन्। सुष्मालाई शुक्रबार राष्ट्रिय टोलीका प्रशिक्षक दीपक महर्जनले सो रकम प्रदान गरेका थिए। सुष्माले गत वैशाखमा पोल्यान्डमा भएको आईबा वल्र्ड युथ बक्सिङ च्याम्पियनसिपमा सहभागी भएकी थिइन्। महिला ४८ केजी तौलसमूहमा प्रतिस्पर्धा गरेकी उनले पहिलो खेलमा लिथुवानियाकी खेलाडीलाई पराजित गरेकी थिइन्। उनी दोस्रो खेलमा आयोजक पोल्यान्डकी खेलाडीसँग पराजित भएकी थिइन्।
स्विडेनको पहिलो जित,सेन्ट पिटर्सवर्ग : स्विडेनले युरोकप फुटबलमा पहिलो जित निकालेको छ। समूह चरणको दोस्रो खेलमा शुक्रबार स्लोभाकियालाई १० गोलले पराजित गर्दै स्विडेनले पहिलो जित निकालेको हो । रुसको सेन्ट पिटर्सवर्ग स्टेडियममा स्विडेनलाई जित दिलाउन इमिल फोर्सबर्गले निर्णायक गोल गरेका थिए। पहिलो हाफ गोलरहित बराबरीमा सकिएको खेलको ७७औं मिनेटमा फोर्सबर्गले पेनाल्टीबाट गोल गरेका थिए। स्लोभाकियाका गोलरक्षक मार्टिन डबराब्काले रोबिन माकलाई डिबक्सभित्र फल गरेपछि स्विडेनले पेनाल्टी पाएको थियो। जसलाई फोर्सबर्गले सदुपयोग गरेका थिए। जितसँगै समूह ई मा रहेको स्विडेनले दुई खेलबाट चार अंक जोडेको छ। स्विडेनले पहिलो खेलमा स्पेनसँग गोलरहित बराबरी खेलेको थियो। स्विडेन समूहमा शीर्ष स्थानमा पनि रहेको छ। स्लोभाकियाको भने पहिलो हार हो। पहिलो खेलमा स्लोभाकियाले पोल्यान्डलाई २१ गोलले पराजित गरेको थियो। दोस्रो स्थानमा रहेको स्लोभाकियाले दुई खेलबाट तीन अंक जोडेको छ। नेदरल्यान्ड्स नकआउट चरणमा नेदरल्यान्ड्स युरोकप फुटबलको प्रिक्वार्टरफाइनलमा प्रवेश गरेको छ। समूह सीअन्तर्गत बिहीबार राति भएको खेलमा अस्ट्रियालाई २० गोलले हराउँदै लगातार दोस्रो जित हात पारेको नेदरल्यान्ड्सले नकआउट चरणमा स्थान सुरक्षित गरेको हो। घरेलु मैदान आम्र्सडम एरिनामा भएको खेलमा न नेदरल्यान्ड्सलाई जित दिलाउन मेम्फिस डिपाए र डेन्जेल डमफ्राइसले एकएक गोल गरेका थिए। खेलको ११औं मिनेटमा डिपाएले पेनाल्टीमा पहिलो गोल गरेका थिए। अस्ट्रियाका कप्तान डेभिलअलावाले पेनाल्टी एरियामा डमफ्राइसलाई फल गरेपछि नेदरल्यान्ड्सले पेनाल्टी पाएको थियो। त्यसलाई डिपाएले सदुपयोग गरेका थिए। पहिलो हाफमा १० गोलले अग्रता बनाएको नेदरल्यान्ड्सले दोस्रो हाफमा पनि एक गोल गरेको थियो। वैकल्पिक खेलाडीका रूपमा मैदान प्रवेश गरेका डोनयल मालेनको पासमा डमफ्राइजले ६७औं मिनेटमा गोल गरेका थिए। लगातार दोस्रो जितसँगै नेदरल्यान्ड्सले ६ अंक जोडेको छ । नेदरल्यान्ड्सले एक खेलअगावै अन्तिम १६ स्थान बनाएको हो। नेदरल्यान्ड्सले पहिलो खेलमा युक्रेनलाई ३२ गोलले पराजित गरेको थियो। नेदरल्यान्ड्स सन् २००८ पछि पहिलो पटक अन्तिम १६ मा पुगेको हो। सन् १९८८ को च्याम्पियन नेदरल्यान्ड्स सन् २००० र २००४ मा सेमिफाइनलसम्म पुगेको थियो। पहिलो खेलमा नर्थ मेसेडोनियालाई पराजित गरेको अस्ट्रियाको यो पहिलो हार हो। अब समूहको अन्तिम खेलमा नेदरल्यान्ड्सले नर्थ मेसेडोनिया र युक्रेनले अस्ट्रियासँग खेल्नेछन्। युक्रेन र अस्ट्रियाबीचको विजेता अन्तिम १६ मा प्रवेश गर्नेछ। केभिनको प्रेरणामा बेल्जियमको जित बेल्जियम १६औं संस्करणको युरोकप फुटबलको अन्तिम १६ मा पुगेको छ। बिहीबार राति भएको खेलमा डेनमार्कलाई २१ गोलले पराजित गर्दै बेल्जियमले अन्तिम १६ मा स्थान बनाएको हो। बेल्जियमको यो लगातार दोस्रो जित हो। पार्केन स्टेडियममा बेल्जियमलाई जित दिलाउन थोर्गन हाजार्ड र केभिन डी ब्रुनले एकएक गोल गरेका थिए। डेनमार्कका युसुफ पाउलसेनले एक गोल फर्काएका थिए। खेलमा सुरुआती अग्रता भने घरेलु टोलीले बनाएको थियो। खेलको दोस्रो मिनेटमै पाउलसेनले गोल गर्दै डेनमार्कलाई १० को अग्रता दिलाएका थिए। पाउलसेनले पिएरे इमिलको पासमा गोल गरेका थिए। दोस्रो हाफमा केभिन डी ब्रुन चम्किँदा बेल्जियम खेलमा फर्किएको थियो। खेलको ५५औं मिनेटमा थोर्गन हाजार्डले गोल गर्दै बेल्जियमलाई ११ गोलको बराबरीमा ल्याएका थिए। उनले केभिन डी ब्रुनको पासमा गोल गरेका थिए। त्यसपछि खेलको ७१औं मिनेटमा ब्रुनले गोल गर्दै बेल्जियमलाई २१ को जित दिलाए। दोस्रो हाफमा मैदान प्रवेश गरेका ब्रुनले कप्तान इडेन हाजार्डको पासमा गोल गरेका हुन्। ब्रुन ४६औं मिनेटमा मेर्टेन्सको स्थानमा मैदान प्रवेश गरेका थिए। जितसँगै समूह बी मा रहेको बेल्जियमले दुई खेलबाट ६ अंक जोडेको छ। बेल्जियम शीर्ष स्थानमा छ। पहिलो खेलमा बेल्जियमले रुसलाई ३० ले हराएको थियो। डेनमार्कको यो लगातार दोस्रो हार हो। पहिलो खेलमा डेनमार्क फिनल्यान्डसँग १० ले पराजित भएको थियो। अंकविहीन रहँदै तालिकाको पुछारमा रहेको डेनमार्कको अघिल्लो चरणमा पुग्ने सम्भावना कमजोर बनेको छ।
ग्रिजम्यानको गोलले फ्रान्सलाई हारबाट जोगायो : हंगेरीको शानदार प्रदर्शन,एजेन्सी। युरोकप अन्तर्गत समूह चरणको दोस्रो खेलमा शनिबार साँझ फान्सले हंगेरीसँग अंक बाँडेको छ। हंगेरीको घरेलु मैदान बुडापेस्टमा भएको खेलको पहिलो हाफमा १० ले पछाडि परेको फ्रासले दोस्रो हाफमा बराबरी गोल फर्काएको हो। हंगेरीले पहिलो हाफको इन्जुरी समयमा गोल गर्दै अग्रता लिएको थियो। घरेलु मैदानमा हंगेरीका एटिला फिओलाले गोल गर्दै सुरुवाती अग्रता दिलाएका थिए। पहिलो हाफमा उत्कृष्ट प्रदर्शन गर्दै बल आफ्नो पकडमा राखेको फ्रान्सले गोल गर्न नसकेको फाइदा हंगेरीले उठाएको थियो। दोस्रो हाफको ६६ औं मिनेटमा एम्बाप्पेको पासमा एन्टोनियो ग्रिजम्यानले गोल गर्दै फ्रान्सलाई हारबाट जोगाएका हुन्। खेल अवधिभर मैदानमा फ्रान्सको पकड देखिए पनि बराबरीमा चित्त बुझाउन बाध्य भएको हो। शनिबारको खेल बराबरीमा सकिएसँगै समूह एफ को फ्रान्सले चार अंक जोडेको छ। दुई खेल खेलेको फ्रान्स चार अंकसहित शीर्ष स्थानमा छ। पहिलो खेलमा फ्रान्सले जर्मनीलाई १० ले पराजित गरेको थियो। शनिबार फ्रान्ससँग बराबरी खेलेको हंगेरीले एक अंक जोडेको छ। पहिलो खेलमा हंगरी पोर्चुगलसँग ३० ले पराजित भएको थियो।
