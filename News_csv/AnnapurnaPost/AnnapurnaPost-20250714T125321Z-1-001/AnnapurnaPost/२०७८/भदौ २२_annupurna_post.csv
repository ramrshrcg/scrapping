शीर्षक,विवरण
पर्सामा २८ जनाले लोसपा र ५ जनाले एकीकृत समाजवादी रोजे,"वीरगन्ज : पर्सा जिल्लामा जनता समाजवादी पार्टी (जसपा) का २८ जना जनप्रतिनिधिले लोकतान्त्रिक समाजवादी पार्टी (लोसपा ) रोजेका छन्। यस्तै नेकपा एमालेका पनि ५ जना जनप्रतिनिधिले नेकपा एकीकृत समाजवादी पार्टी रोजेका छन्। राजनीतिक दलसम्बन्धी नयाँ अध्यादेश आएपछि विभाजित भएका एमाले र जसपाका जनप्रतिनिधिले दल रोज्ने समयावधि, मङ्गलबार साँझ ५ बजेसम्मको समय पाएका थिए। नेकपा एकीकृत समाजवादी र लोसपा बनेपछि दल रोज्न जनप्रतिनिधिलाई निर्वाचन आयोगले भदौ २ गतेदेखि मङ्गलबार भदौ २२ गते साँझ ५ बजेसम्मको समयावधि दिएको थियो। यो अवधिमा पर्सा जिल्लामा जसपाका २८ जना जनप्रतिनिधिले लोसपा र एमालेका ५ जना जनप्रतिनिधिले नेकपा एकीकृत समाजवादी पार्टी रोजेको जिल्ला निर्वाचन कार्यालय पर्साका सुचना अधिकारी अरुण ठाकुरले जानकारी दिए। जसपाका २८ जना जनप्रतिनिधिले जिल्ला निर्वाचन कार्यालय पर्सामा आएर लोसपामा सनखात गरेका हुन्। मङ्गलबार अन्तिम दिन कालीकामाई गाँउपालिकाका उपाध्यक्ष राजेशकुमार चौरसिया, जगरनाथपुर गाँउपालिका ६ की वडा सदस्य संगीता देवी र कार्यपालिका सदस्य सरोजकुमारी पाण्डेले जिल्ला निर्वाचन कार्यालय पर्सामा पुगेर लोसपामा सनाखत गरेको ठाकुरले बताए। यसअघि पकाहामैनपुर गाउँपालिकाकी उपाध्यक्ष कुशमी देवी सहित विभिन्न पालिकाका ५ जना वडा अध्यक्ष र १५ जना वडा सदस्यले लोसपामा सनाखत गरेका थिए। जसपाका २८ जना जनप्रतिनिधिले लोसपामा सनखात गरेको भए पनि तीमध्ये ३ जनाले लोसपामा गरेको सनाखत फिर्ताको माग गर्दै निवेदन दिएको भए पनि यसको निर्णय निर्वाचन आयोगले गर्ने ठाकुरले बताए। यस्तै एमालेका पनि ५ जना जनप्रतिनिधिले नेकपा एकीकृत समाजवादी पार्टी रोजेको ठाकुरले जानकारी दिए। ठाकुरका अनुसार एमालेबाट निर्वाचित विभिन्न पालिकाका १ जना वडा अध्यक्ष र ४ जना वडा सदस्य गरी ५ जना जनप्रतिनिधिले मात्रै नेकपा एकीकृत समाजवादीमा सनाखत गरेका हुन्। ठाकुरले पर्सामा नयाँ दल रोजेका जनप्रतिनिधिहरुको अन्तिम नामवली भने बुधबार सार्वजनिक गरिने बताए।"
एमालेका दुई मन्त्रीको राजीनामा,"धनगढी : नेकपा एकीकृत समाजवादी ठूलो दल भएपछि नेकपा एमालेका दुई जना मन्त्रीले राजीनामा दिएका छन्। सुदूरपश्चिम प्रदेशका आर्थिक मामिला मन्त्री प्रकाशबहादुर शाह र आर्थिक मामिला राज्यमन्त्री अर्चना गहतराजले मंगलबार मुख्यमन्त्री त्रिलोचन भट्टलाई राजीनामा बुझाएका हुन्। प्रकाशबहादुर शाह नेकपा एमालेका संसदीय दलका नेता समेत हुन्। उनी यसअघि माधवकुमार नेपाल समूहमा थिए। दल विभाजन हुनु अघि, मुख्यमन्त्री त्रिलोचन भट्टलाई विश्वासको मत दिलाउन शाह सक्रिय भएर लागेका थिए। उनले नेकपा एमालेले सरकार छोड्न निर्देशन दिए पनि उनकै पहलमा झन प्रदेश सरकार विस्तार गरिएको थियो। दल विभाजनपछि भने उनले नेकपा एमालेमै रहने निधो गरेका हुन्। निर्वाचन कार्यालयमा सनाखतको समय सकिएपछि दुवै जना मन्त्रीले राजीनामा दिएका हुन्। मैले पार्टी र पदमा एउटा रोज्नुपर्ने थियो, लोकतन्त्र बलियो बनाउनका लागि मैले पार्टी रोज्दै राजीनामा दिएको छु, आर्थिक मामिला मन्त्रालयमा शाहले पत्रकार सामु भने। सुदूरपश्चिम प्रदेशमा १४ जना सांसद सहित नेकपा एकीकृत समाजवादी ठूलो दल बनेको छ भने एमाले चौथो ठूलो दल (सभामुख बाहेक १० सांसद) मा झरेको छ। प्रदेश सभामा नेकपा माओवादी केन्द्र १३, नेपाली काँग्रेस १४ र जसपाका दुई जनामा विभाजन भएपछि एकजना उपेन्द्र यादव पक्ष र एकजना महन्त पक्षमा लागेका छन्। कृष्णकुमार चौधरी महन्ततिर र मालामती राना यादवतिर लागेका हुन्। कृष्णकुमार चौधरीले मंगलबार मात्रै महन्तको पार्टीमा सनाखत गरेका छन्। १४ जना सांसद सहित ठूलो दल बनेको नेकपा एकीकृत समाजवादीमा अझै संसदीय दलको नेता छानिएका छैनन्। प्रदेशमा ठूलो दल भएकाले, समाजवादीले संसदीय दलको नेता चुनेर मुख्यमन्त्री दाबी गर्ने स्रोतले जनाएको छ।"
"भारतमा नीपाह भाइरस फैलियो, तालिबानद्वारा नयाँ सरकारको घोषणा","तालिबानले घोषणा गर्यो सरकार काबुल: तालिबानले अफगान सरकारका मन्त्रीहरुको नाम घोषणा गरेको छ । सशस्त्र बलद्वारा सत्ता कब्जा गरेको तालिबान शक्तिले मंगलबार नयाँ सरकारका कार्यवाहक मन्त्रीहरुको नाम घोषणा गरेको हो । तालिबानले मुल्लाह मोहम्मद हसन अखुन्दको नेतृत्वमा नयाँ सरकार घोषणा गरेको तालिबानका प्रमुख प्रवक्ता जबिहुल्लाह मुजाहिदले पत्रकार सम्मेलनमार्फत् जानकारी दिए। मुजाहिदका अनुसार अब्दुल घानी बरादर उपनेता हुनेछन् भने सिराजुद्धिन हक्कानी गृहमन्त्री हुनेछन् । २० वर्षसम्म सशस्त्र संघर्ष गरेको तालिबान समूहले गत अगस्ट १५ मा सत्ता कब्जा गरेको थियो । तालिबानको कब्जासँगै तत्कालीन राष्ट्रपति असरफ घानीले देश छाडेर भागेका थिए ।  म्यानमारमा सैन्य शासनविरुद्ध फेरि देशव्यापी विद्रोह नपिद्व: म्यानमारको सैन्य शासनविरुद्ध म्यानमारका जनता फेरि आन्दोलित भएका छन् । सैन्य सरकारविरुद्ध बनेको राष्ट्रिय एकता सरकार (एनयूजी)ले फेरि देशव्यापी विद्रोहमा जुट्न जनतालाई आह्वान गरेको छ। एनयूजीले आफूले सैन्य शासनविरुद्ध जनताको रक्षाको लागि पुन युद्ध गर्ने निर्णय गरेको बताएको छ । सैन्य विद्रोहमा अपदस्थ विधायकद्धारा गठिन एनयूजीका कार्यवाहक राष्ट्रपति दुवा लासी लाले फेसबुकमार्फत एक भिडियो सार्वजनिक गर्दै देशको हरेक कुनाकाप्चाबाट सैन्य शासनविरुद्ध लड्न म्यानमारका जनतालाई आह्वान गरेका छन् । उनले सरकारी कर्मचारी र प्रहरीसमक्ष जनताको साथ दिन अपिल गरेका छन् भने सैन्य परिषद्का सदस्यलाई काममा नजान आह्वान गरेका छन् । एनयूजीको निर्णयले म्यानमारको अवस्था बिग्रनसक्ने आशंका गरिएको छ । म्यानमारमा सेनाले जननिर्वाचित शासन हत्याउँदै गत फेब्रुअरी १ देखि सैन्य शासन लागू गरेको थियो । ००० डिजिटल मुद्रालाई वैधानिकता दिने एल साल्भाडोर संसारको पहिलो मुलुक सान साल्भाडोरः सेन्ट्रल अमेरिकी मुलुक एल साल्भाडोर डिजिटल करेन्सी (मुद्रा) बिटकोइनलाई वैधानिकता दिने संसारको पहिलो मुलुक बनेको छ । मंगलदेखि लागू हुनेगरी बिटकोइनलाई कानूनी टेन्डरको मान्यता दिएसँगै डिजिटल मुद्रालाई वैधानिक मान्यता दिने पहिलो मुलुक बनेको हो । एल साल्भाडोरका राष्ट्रपति नायिव बुकेलेको सरकारले आफ्ना नागरिकहरुले संसारमै पहिलो पटक बैंकमार्फत बिटकोइन कारोबार गर्न वैधानिकता पाएको घोषणा गरेका छन् । वैधानिकता पाएसँगै एल साल्भाडोरका नागरिकहरुले बैंकमा ४ सय मिलियन अमेरिकी डलरसम्मको बिटकोइन बचत गर्न पाउने भएका छन् । साथै हरेक वर्ष रेमिटेन्सकै शुल्कमा ४ सय मिलियनभन्दा बढी रकम विदेशमार्फत स्वदेश पठाउन पाउनेछन् । संसारको इतिहासमै पहिलो पटक बुधबारदेखि लागू हुनेगरी एल साल्भाडोरले बिटकोइनले कानूनी मान्यता पाएको छ । अबदेखि संसारको आँखा एल साल्भाडोरमाथि हुनेछ सोमबार साँझ ट्विटमार्फत राष्ट्रपति नायिवले भनेका छन् । ००० अमेरिकी हवाई आक्रमणमा २० वर्षमा २२ हजार मारिएः विश्लेषण वासिंटन: सन् २००१ सेप्टेम्बर ११ को ट्विन टावर हमलापछि अमेरिकी सेनाले गरेको हवाई आक्रमण (एयर स्ट्राइक)मा मात्र करिब २२ हजारभन्दा बढी नागरिक मारिएको एक विश्लेषणात्मक रिपोर्टले जनाएको छ । नागरिक हानी निगरानी समूह एयरवार्सले ९११ को २० वार्षिक समारोहलाई लक्षित गरी हालै सार्वजनिक गरेको उक्त रिपोर्टअनुसार अमेरिकी सेनाले सन् २००१ देखि हालसम्म गरेको करिब १ लाखभन्दा बढी हवाई हमलामा हजारौँ नागरिकको ज्यान गएको छ । करिब २० वर्षको अन्तरालमा विभिन्न मिसनको क्रममा गरेका हवाई आक्रमणमा मात्र कम्तीमा २२ हजार ६ सय ७९ बढी नागरिकले ज्यान गुमाएका छन् भने सबै आक्रमणमा गरी बढीमा ४८ हजार ३ सय ८ ले ज्यान गुमाएका छन् ।रिपोर्टअनुसार अमेरिकी सेनाको हवाई हमलाबाट सन् २०१७ मा इराक युद्धमा मात्र ५ हजार ५२९ ले ज्यान गुमाएका थिए भने आईएस विरुद्ध भएको हमलामा १९ हजार ६२३ ले ज्यान गुमाएका थिए । ब्राउन युनिभर्सिटी कस्टस अफ वार प्रोग्रामले जारी गरेको एक अध्ययन अनुसार भने अमेरिकी हवाई आक्रमणमा परी २० वर्षयता जम्मा ३ लाख ८७ हजार नागरिकले ज्यान गुमाएका छन् । ००० म्यानमारका विवादास्पद बौद्ध भिक्षु जेलमुक्त नपिद्व: म्यानमारको सैन्य सरकारले विवादास्पद बौद्ध भिक्षुलाई जेलमुक्त गरेको छ । अती राष्ट्रवादी, मुस्लिमविरोधी र भाषणका कारण पटकपटक विवादमा मुछिएका बौद्ध भिक्षु वसिन विराठुलाई म्यानमारको सैन्य सरकारले जेलमुक्त गरेको हो । टाइम म्यागजिनले विराठु विशेषगरी मुस्लिम र रोहिङ्ग्या विरोधी भएकोले उनलाई बौद्धमार्गी आतंककारी को संज्ञा दिएको थियो । उनी आङ सान सूकी सरकारको पालामा धार्मिक अतिवादी र देशद्रोहको अभियोगमा जेल परेका थिए । मयानमारको सैन्य सेनाले उनीविरुद्ध लागेका सबै अभियोग सरकारले फिर्ता लिएको भन्दै विराठुलाई जेलमुक्त गरिएको विज्ञप्तिमार्फत जनाएको छ । बौद्धभिक्षु विराठु सन् २००१ देखि मुस्लिम विरोधी समूहमा आवद्ध रहेको बताइन्छ । उनी पहिलो पटक सन् २००३ मा जेल परेका थिए । म्यानमार सरकारले उनलाई पक्रिने कोसिस गरे पनि असफल बनेको थियो । सन २०१८ मा विराठु स्वयंले आत्मसमर्पण गरी जेल पुगेका थिए । ००० भारतमा नीपाह भाइरस फैलियो केरलाः कोभिड १९ को डेल्टा भेरियन्टसँग जुधिरहेको भारतको केरला नीपाह भाइरसको कहरमा परेको छ । नीपाह भाइरससँग जुध्न केरला प्रदेश सरकारले मंगलबारदेखि उच्च सतर्कता अपनाएको छ । नीपाह भाइरसका कारण केरलाको कोझिकोडमा आइतबार १२ वर्षीया बालिकको मृत्यु भएको थियो । त्यसपछि प्रदेश सरकारले उच्च सर्तकता जारी गरेको छ । केरला प्रदेशमा नीपाह भाइरस देखिएपछि दक्षिण कर्नाटकमा पनि उच्च सर्तकता जारी गरिएको भारतीय सञ्चारमाध्यमहरुले जनाएका छन् । केरलाका स्वास्थ्यमन्त्री विना जर्जका अनुसार मृत बालकको सम्पर्कमा आएका १ सयभन्दा बढी मानिसको नमुना परीक्षणको लागि पुणेस्थित नेसनल इन्स्टिच्युट अफ भाइरोलोजीमा पठाइएको छ । केरला प्रदेशले घरघरबाट नमुना परीक्षण गर्न मंगलबारदेखि स्थलगत निगरानी सुरु गरेको छ । नीपाह भाइरसको अध्ययन तथा अनुसन्धान गर्न र नियन्त्रणका लागि कर्नाटकका मुख्यमन्त्री बसवराज बोम्मइले विशेषज्ञहरुलाई निर्देशन दिएका छन् । पहिलो पटक मलेसियामा देखा परेको नीपाह भाइरस जनावर (चमेरो) मार्फत तिब्र रुपमा मानिसमा सर्ने रोग हो । यसले तिब्र रुपमा संक्रमण फैलाउने हुँदा परिणाम गम्भीर हुने विशेषज्ञहरुको भनाइ छ । नीपाह भाइरसको उपचार हालसम्म पत्ता लागेको छैन । सावधानी नै यस रोगबाट बच्ने मुख्य उपाय रहेको बताइन्छ । नीपाह भ्याक्सिन बनाउन संसारभरका वैज्ञानिहरुले अझै काम गरिरहेका छन् । ००० तालिबानले पञ्चशीरमा आफ्नो झण्डा फहरायो काबुल: तालिबानले अफगानिस्तानको उत्तरपूर्वी क्षेत्रमा अवस्थित पञ्जशीर उपत्यकामा आफूले विजय प्राप्त गरेको घोषणा गर्दै सोमबार उक्त क्षेत्रमा आफ्नो झण्डा फहराएको भिडियो सार्वजनिक गरेको छ । यद्यपि तालिबान विरोधी समूहले भने आफूहरु सबै रणनीतिक स्थानमा रहेको र युद्ध जारी राख्ने जनाएको छ । तालिबान विरोधी नेताले भने तालिबान विरुद्ध राष्ट्रव्यापी रुपमा लड्न आह्वान गरेका छन् । सामाजिक सञ्जालमा सार्वजनिक भएको एक अडियो रेकर्डिङमा नेसनल रेसिस्टेन्स फ्रन्ट अफ अफगानिस्तान (एनआरएफ)का नेता अहमद मसौदले तालिबानलाई सैन्य गतिविधि र राजनीतिमा विश्वास दिलाउनुमा अन्तर्राष्ट्रिय समुदायहरु दोषी रहेको बताएका छन् । तपाईँहरु बाहिर या भित्र जो जहाँ भए पनि हाम्रो देशको स्वतन्त्रता र समृद्धिका निम्ति तालिबान विरुद्ध लड्न म देशव्यापी विद्रोह सुरु गर्न स सबैलाई आग्रह गर्छु उनले भनेका छन् । तालिबानले अगष्ट १५ मा अफगानिस्तानको राजधानी काबुलमाथि आफ्नो कब्जा जमाएको थियो । काबुल कब्जापछि तालिबानले पञ्जशीर उपत्यका कब्जा गर्न खोजिरहेको छ । सोमबार तालिबानले आफूहरुले सो उपत्यका पूर्ण रुपमा आफ्नो नियन्त्रणमा लिएको दाबी गरेको थियो । यसअघि सन् १९८० को दशकमा सोभियत संघको मातहतमा चलेको अफगानिस्तानको पञ्जशीर उपत्यका तालिबान र सोभियत संघले आफ्नो नियन्त्रणमा लिन सकेको थिएन । ००० खडेरी अन्त्य गर्न भन्दै बालिकाहरुलाई निर्वस्त्र गाउँ घुमाइयो नयाँदिल्ली: भारतको मध्यप्रदेशस्थित बुन्देलखन्द क्षेत्रको एक गाउँमा वर्षायाम सुरु भए पनि पानी नपरेको भन्दै बालिकाहरुलाई नांगै गाउँ घुमाइएको छ । सो गाउँको परम्पराअनुसार ६ बालिकालाई निर्वस्त्र गाउँ परिक्रमा गराइएको हो । निर्वस्त्र गाउँ घुमाइएका बालिकाहरुको भिडियो सामाजिक सञ्जालमा भाइरल बनेको छ । भिडियोमा बालिकाको हातमा भ्यागुतो बाँधेको काठ भिराइएको छ । भ्यागुताको बिहे भन्दै बालिकाहरुलाई निर्वस्त्र गाउँ घुमाउँदा भगवान खुसी भएर पानी पार्ने र खडेरी अन्त्य गर्ने विश्वासले उनीहरुलाई गाउँ घुमाइएको बताइएको छ । भारतको बाल अधिकार संरक्षणसम्बन्धी राष्ट्रिय परिषदले भने मध्यप्रदेशको दामोह जिल्लामा भएको उक्त घटनाबारे आपत्ति जनाएको छ । मध्यप्रदेश प्रहरीले घटनाबारे कुनै सूचना नपाएको जनाएको छ । संयोजन: अस्मिता खड्का"
नेपाल बैंकका कर्मचारीसहित तीन जनाविरुद्ध ४२ लाखको भ्रष्टाचार मुद्दा,"काठमाडौँ: नेपाल बैंक लिमिटेड मलंगवा शाखा, सर्लाहीको सहायक पदमा सन्तोष विक्रम शाहसमेत तीन जनाविरुद्ध मुद्दा दायर गरिएको छ । अख्तियार दुरुपयोग अनुसन्धान आयोगले बैंकको ऋण फाँटका सहायक सन्तोष विक्रम शाह विरुद्ध ४२ लाख विगो कायम गरी सार्वजनिक सम्पत्ति हानी नोक्सानी गरी भ्रष्टाचार गरेको सम्बन्धी आरोपपत्र दायर मुद्दा दायर गरेको छ । ठेकदारसँग मिलोमतो गरी शाहले भ्रष्टाचार गरेको अख्तियारको आरोप पत्रमा उल्लेख छ । उनले लोकबीर बेताली र पाँच कुमारी जेभीका पार्टनरहरु अनिल गुप्ता र शिव नन्दन पासवानसगँको मिलोमतो गरेका अख्तियारले जनाएको छ । सर्लाहीको लालवन्दी नगरपालिका भवन बनाउन ठेक्का दिँदा ठेकेदारलाई नक्कली बैँक ग्यारेन्टीको आधारमा भुक्तानी गरेको, हाल भवन बन्ने काम रोकिएको भन्ने उजुरीमा अख्तियाले अनुसन्धान गरेकाो थियो । अनुसन्धानमा नेपाल बैंक लिमिटेड मलंगवा शाखाको नक्कली अग्रिम भुक्तानी जमानत सरकारी रकम हिनामिना गरेको पुष्टि भएको छ । उनीहरुविरुद्ध अख्तियार दुरुपयोग अनुसन्धान आयोग ऐन, २०४८ को दफा १८ र ३५ बमोजिम विशेष अदालत, काठमाडौँमा आरोपपत्र दायर गरिएको छ।"
न्यायाधीशको कारले ठक्कर दिँदा महिलाको मृत्यु,"विराटनगर : जिल्ला अदालत मोरङमा कार्यरत न्यायाधीश ईश्वर पराजुलीले प्रयोग गर्दै आएको कारको ठक्करबाट विराटनगरमा मंगलबार साँझ एक महिलाको मृत्यु भएको छ। निजी नम्बर प्लेटको बा १४ च ६०१६ नम्बरको कारले ठक्कर दिँदा धनकुटाको महालक्ष्मी नगरपालिका१ की ४२ वर्षीया लक्ष्मी दाहालको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। मृतक महिला अदालत परिषरमै रहेको क्यान्टिनकी सञ्चालक हुन्। अदालत परिसरमै पार्किङ गरेर राखेको ठाउँबाट निकाल्ने क्रममा अनियन्त्रित भएको कार बार तोड्दै क्यान्टिनभित्र छिरेर महिलालाई ठक्कर दिएको प्रहरीले जनाएको छ। कारको ठक्करबाट गम्भीर घाइते भएकी दाहालको उपचारका क्रममा विराटनगरको कोसी अस्पतालमा साँझ ५:१५ बजेतिर मृत्यु भएको डीएसपी श्रेष्ठले बताए। प्रहरीका अनुसार पार्किङ गरेर राखिएको कार निकाल्ने क्रममा न्यायाधीश पराजुलीका अंगरक्षक प्रहरी हवल्दार विन्दकुमार सिंहले चलाएको खुलेको छ। प्रहरी हवल्दारले कार चलाएर दुर्घटना गराएका बेला चालक श्रवण चौधरी पनि सँगै गाडीभित्र नै रहेको खुलेको छ। अदालतका सूचना अधिकारी राजेन्द्रप्रसाद धमलाले दुर्घटना हुँदा न्यायाधीश पराजुली भने गाडीभित्र नरहेको जानकारी दिए। अदालतभित्र पार्किङ गरेर राखेको ठाउँबाट निकालेरअगाडि बढाउने क्रममा गाडी आफै अनियन्त्रित भएर क्यान्टिनभित्र छिरेर दुर्घटना गराएछ, धमलाले भने, त्यतिबेला गाडी कसले चलाएको थियोभन्ने बारेमा हामी बुझ्दै छौँ। तर प्रहरीको प्रारम्भिक अनुसन्धानबाट भने दुर्घटना गराएका बेला कार न्यायाधीश पराजुलीका अंगरक्षक हवल्दार सिंहले चलाएको खुलेको हो। दुर्घटनापछि कार, हवल्दार सिंह र न्यायाधीशका स्थायी चालक चौधरीलाई नियन्त्रणमा लिएर घटनाको अनुसन्धान थालिएको प्रहरीले जनाएको छ।"
"भारतले दिएको एम्बुलेन्स चार वर्षदेखि बिग्रिएर थन्कियो, बनाउने सुरसार छैन","विजय कुमार सिंह ढल्केवर: धनुषाको उत्तरी भेगमा पर्ने मिथिला नगरपालिकास्थित ढल्केवर स्वास्थ्य चौकीले १० वर्षअघि भारतीय दूतावासबाट पाएको एम्बुलेन्स चार वर्षदेखि बिग्रिएर थन्किँदा स्थानीय बिरामीहरु मर्कामा परेका छन् । एम्बुलेन्स चार वर्षदेखि मर्मत सम्भार नहुँदा विरामीलाई २५ किलोमिटरको बाटो सदरमुकाम जनकपुरधाम लैजानुपर्ने बाध्यता रहेको स्थानीयको गुनासो छ । २०६४ माघमा नेपालस्थित भारतीय दूतावासले ढल्केवर स्वास्थ्य चौकीलाई निशुल्क रुपमा एम्बुलेन्स उपलब्ध गराएको थियो । उक्त एम्बुलेन्सले ढल्केवर र वरपरका क्षेत्रका बासिन्दालाई अस्पताल लैजान सहज मानिन्थ्यो । तर एम्बुलेन्स अचानक बिग्रिएपछि चार वर्षदेखि त्यसै थन्किएको छ । व्यवस्थापन समितिका तत्कालीन उपाध्यक्ष रामदुलार महतोका अनुसार एम्बुलेन्सले गर्दा ४५ हजार भन्दा धेरै गाउँलेका लागि हस्पताल जान सहज साधन थियो । तर पछिल्लो समय इमर्जेन्सीका बिरामीलाई सदरमुकामसम्म लैजान एम्बुलेन्स उपलब्ध नहुँदा निकै सास्ती व्यहोर्नु परेको मिथिला नगरपालिका७ ढल्केवरका ६० वर्षीय लक्ष्मण बराइली बताउँछन् । ढल्केवर स्वास्थ्य चौकीका इन्चार्ज रामप्रबोध साहले भने आफू स्वास्थ्यचौकीमा आउनुभन्दा अघि नै ज१झ ३९० नम्बरको एक मात्र सरकारी एम्बुलेन्स बिग्रिएर थन्किएको अवस्थामा थियो । कर्मचारीहरुका अनुसार उक्त एम्बुलेन्स २०७४ चैत्रबाट बन्द अवस्थामै छ । एम्बुलेन्स विना हामीलाई धेरै समस्या भइरहेको छ । यस स्वास्थ्य चौकीमा बर्थिङ सेन्टर समेत सञ्चालनमा छ । त्यसका लागि पनि एम्बुलेन्स अतिआवश्यक छ । कहिलेकाँही जटिल अवस्थाका केस पनि आइरहेका हुन्छन् । त्यस्तो अवस्थामा एम्बुलेन्स स्ट्याण्डबाई राख्नुपर्ने हुन्छ इन्चार्ज साह भन्छन् । तर नयाँ एम्बुलेन्स ल्याउन माथिल्लो निकायले नै चासो नदिएको इन्चार्ज साहको भनाइ छ । स्थानीयस्तरबाट दिनहुँ अस्पतालमा एम्बुलेन्सका लागि फोन आउने गरेको इन्चार्ज साह सुनाउँछन् । एम्बुलेन्सका लागि पालिकामा पटकपटक ताकेता गरे पनि अश्वासन बाहेक केही नपाएको उनको गुनासो छ । ढल्केवरमा रहेको एक मात्र सरकारी एम्बुलेन्सले पूर्वमा सिरहाको बन्दीपुरदेखि पश्चिममा महोत्तरीको रामगोपालपुरसम्मका विरामीलाई सेवा दिने गरेको स्वास्थ्य चौकीका एम्बुलेन्स चालक दिपेन्द्र महतोको भनाइ छ । सुरुदेखि नै आफैँले चलाएको एम्बुलेन्स जनप्रतिनीधि आएपछि थन्काउने बहानामा आफूलाई त्यहाँबाट निकालिएको उनी बताउँछन् । सुरुमा हामी ढल्केवरबाट जनकपुर ८ सय रुपैयाँमा पुर्याउँथ्यौँ । त्यतिबेली निजी एम्बुलेन्सहरु १५ सयदेखि २ हजार रुपैयाँ लिन्थे । भाडा समेत तिर्न नसक्ने असहायहरुलाई हामीले निशुल्कै सेवा पनि दियौँ, तत्कालीन चालक महतो भन्छन् चुनावपछि जनप्रतिनीधि आए । भएको एम्बुलेन्स पनि थन्काइदिए । अहिले त्यस्ता असहायहरु निशुल्क एम्बुलेन्स सेवा पाउनबाट वञ्चित भएका छन् । अहिले पनि एकदेखि डेढलाखसम्म खर्च गरे त्यही एम्बुलेन्स आरामले चलाउन सकिने उनको दावी छ । नगरपालिकाभर एकमात्र रहेको सरकारी एम्बुलेन्स थन्किएपछि सर्वसाधारण मार्कामा परेका छन् । सरकारी एम्बुलेन्सबाट सर्बसुलभ दरमा सेवा पाउनबाट स्थानीयहरु वञ्चित भएका छन् । राष्ट्रिय जनगनणा २०६८ अनुसार मिथिला नगरपालिकाको कुल जनसंख्या ४५ हजार १६४ छ । नगरपालिकामा ११ वटा वडा छन् । तर स्वास्थ्य क्षेत्रमा नगरपालिकाबाट अपेक्षा गरिएको सहयोग नपाएको नगरका स्वास्थ्यकर्मीहरु बताउँछन् । निजी एम्बुलेन्सहरु त अहिले धेरै छ । तर उनीहरु आफूखुसी चलाउँछन् । खोजेको बेला अधिकांश बाहिर नै हुन्छ । सरकारी हुँदा सजिलो हुन्थ्यो । यसअघि भाडा तिर्न नसक्नेले निशुल्क रुपमै पनि सेवा पाइरहेका थिए, उनी भन्छन् तर अहिले त्यो अवस्था रहेन । त्यसतर्फ स्थानीय सरकारको पनि ध्यान गएको देखिँदैन । यसअघि कोरोना संक्रमणको पहिलो लहरमा त्यस भेगका सर्वसाधारणहरुले सरकारी एम्बुलेन्सको अभावमा सास्ती खेपेका थिए । निजी एम्बुलेन्सका चालकहरुले भने संक्रमणकालमा विरामी बोक्न मानेनन्। यता जनप्रतिनिधिको हेलचक्र्याइँले सरकारी एम्बुलेन्स थन्किएको ढल्केवर स्वास्थ्य चौकी एम्बुलेन्स व्यवस्थापन समितिका तत्कालीन अध्यक्ष राजकुमार महतोकोआरोप छ । चल्ने अवस्थामै रहेको एम्बुलेन्स जनप्रतिनिधी आएपछि सामान्य मर्मत गर्न समेत नचाहेको उनको भनाइ छ । आफुले नयाँ एम्बुलेन्स खरिद गर्न पनि पालिकालाई पटक पटक आग्रह गरे पनि नगरप्रमुखले खासै चासो नलिएको उनको गुनासो छ । नेपाली काँग्रेसका धनुषा निर्वाचन क्षेत्र नं ४ का क्षेत्रीय उपसभापति समेत रहेका महतोले स्वास्थ्यजस्तो संवेदनशील क्षेत्रप्रति जनप्रतिनिधि गम्भीर नभएको आरोप लगाए । गाडी हुँदाहुँदै मेयरले आफु चढ्न चिल्लो गाडी किनेको छ, उनी भन्छन् तर नगरका जनता विरामी पर्दा समेत अस्पताल जान एम्बुलेन्स छैन । भएको एउटा सरकारी एम्बुलेन्स पनि मर्मतको अभावमा थन्काइयो । अहिले नयाँ ल्याउन पनि आलटाल गरिरहेको छ । हामी कयौंपटक डेलिगेसन गयौं तर केही भएन । यस विषयमा मिथिला नगरपालिकाका नगर प्रमुख हरिनारायण महतोले स्वास्थ्य चौकीको एम्बुलेन्स मर्मत गराउने अवस्थामा समेत नरहेकोले नयाँ एम्बुलेन्सका लागि प्रक्रिया अघि बढाएको प्रतिक्रिया दिएका छन् । इलाका प्रहरी कार्यालय ढल्केवरका तत्कालीन प्रहरी निरीक्षक तीर्थ कुमार कार्कीका अनुसार एम्बुलेन्स अभावमा हजारौँको संख्यामा स्थानीयहरुले समयमै उपचार नपाउने पीडा खेप्नुपरेको छ । त्यसो त ढल्केवर क्षेत्रमा मात्रै विभिन्न संस्थाका एम्बुलेन्स छन् । तर स्थानीयको उपचारार्थ स्थापित स्वास्थ्यचौकीले चलाउने गरेको एम्बुलेन्स नै थन्किँदा स्थानीयहरु प्रभावित बनेका छन् ।"
तालिबानद्वारा नयाँ सरकार घोषणा,काबुल: तालिबानले अफगान सरकारका मन्त्रीहरुको नाम घोषणा गरेको छ । सशस्त्र बलद्वारा सत्ता कब्जा गरेको तालिबान शक्तिले मंगलबार नयाँ सरकारका कार्यवाहक मन्त्रीहरुको नाम घोषणा गरेको हो । तालिबानले मुल्लाह मोहम्मद हसन अखुन्दको नेतृत्वमा नयाँ सरकार घोषणा गरेको तालिबानका प्रमुख प्रवक्ता जबिहुल्लाह मुजाहिदले पत्रकार सम्मेलनमार्फत् जानकारी दिए। मुजाहिदका अनुसार अब्दुल घानी बरादर उपनेता हुनेछन् भने सिराजुद्धिन हक्कानी गृहमन्त्री हुनेछन् ।
लागूऔषध गाँजासहित राजीव काफ्ले प्रक्राउ,काठमाडौँ: गाँजामाथिको प्रतिबन्ध फुकुवा गर्नुपर्ने अभियान चलाउँदैआएका राजीव काफ्ले लागूऔषध गाँजा सहित पक्राउ पक्राउ परेका छन् । लागूऔषध नियन्त्रण ब्यूरोले काफ्लेलाई मंगलबार बुढानीलकण्ठबाट पक्राउ गरेको हो । ब्यूरो प्रमुख एसएसपी हृदय थापाका अनुसार काफ्लेलाई बुढानीलकण्ठस्थित एक संस्थाबाट प्रक्राउ गरिएको हो । साथै अनुसार उनको साथबाट केही गाँजा समेत बरामद गरिएको छ । काफ्ले एचआइभी संक्रमितहरुका लागि काम गर्ने नवजीवन प्लस संस्थाका सञ्चालक समेत हुन्।
एमसीसीविरुद्ध विप्लवको आन्दोलन घोषणा,"काठमाडौँ: नेत्रवीक्रम चन्द विप्लव नेतृत्वको नेकपाले मीलिनियम च्यालेन्ज कर्पोरेसन(एमसीसी)को विरोधमा आन्दोलनको घोषणा गरेको छ । सत्तारुढ गठबन्धनले संसदबाट अनुमोदन गराउने तयारी गरिरहेका बेला विप्लव नेतृत्वको नेकपाले एमसीसीविरुद्ध आन्दोलनको घोषणा गरेको हो । उसले भदौ २८ गते काठमाडौंमा विरोध प्रदर्शन गर्ने भएको छ । जसले पार्टीका महासचिव विप्लवले सम्बोधन गर्नेछन् । नेकपाले मंगलबार विज्ञप्ति जारी गर्दै एमसिसीको विरोधमा आन्दोलनको घोषणा गरेको हो । नेकपाले भदौ २३ गते देशभरका सबै जिल्लाहरु, स्थानीय तह र सहरहरुमा कोणसभा गर्नेछ । यस्तै भदौ २५ गते देशव्यापी विरोध प्रर्दशन, २६ गते एमसीसी सम्झौताको कागजात जलाउने, भदौ २७ गते जिल्ला सदरमुकाम र ठूला सहरहरुमा सिटी जुलुस गर्ने जनाएको छ ।"
"कोभिड महामारीमा नर्सलाई न भत्ता, न न्युनतम तलब","काठमाडौँ: प्युठानकी सविना त्रिपाठी एक वर्षदेखि काठमाडौँको एक नीजि अस्पतालमा काम गर्दैआएकी छिन् । उनलाई अस्पतालले मासिक ५ हजारमा काम लगाइरहेको छ । काठमाडौँकै रुपा श्रेष्ठ ८ महिनादेखि जम्मा १२ हजार तलबमा एक निजी अस्पतालमा कार्यरत छिन् । उनीहरु जस्तै देशभर हजारौँको संख्यामा रहेका नर्सहरु सरकारले तोकेको न्युनतम तलब भन्दा पनि थोरैमा काम गर्न बाध्य छन् । मलाई अस्पतालले भोलेन्टीयरको रुपमा काम लगाएको छ । अरु विकल्प पनि छैन । अनुभव लिनकै लागि पनि चित्त बुझाउनु परेको छ सविना त्रिपाठीको गुनासो छ। अस्पतालले तलब वाहेकको अन्य भत्ता समेत नदिने गरेको तितो अनुभव सुनाउँछिन् काठमाडौँ बल्खुकी रुपा श्रेष्ठ । न भत्ता दिन्छन् न त कुनै सुविधा । थोरै तलबमा काम गर्न गाह्रो त छ नि । त्यसैमाथि यस्तो महामारीको बेला पनि अस्पतालले कुनै सुविधा दिँदैन रुपाले भनिन् । नेपाल सरकारले नर्सहरुका लागि १५ हजार ७०३ रुपैयाँ न्युनतम तलब निर्धारण गरेको छ । तर देशभरका अधिकांश निजी अस्पतालले न्युनतम भन्दा पनि कम पारिश्रमिकमा काम गराउने पाइएको छ । कोरोना महामारीमा समेत दिनरात खटिएका नर्सहरुलाई सरकारले समेत न्यायोचित तलव सुविधा र भत्ता नदिएको पाइएको छ । अधिकांश नर्सहरुको गुनासो छ, हामी संक्रमितको उपचारमा दिनरात नभनी खटियौँ । तर, सरकार अनि निजी अस्पतालहरुले हाम्रो आवाज सुनेन । नेपाल नर्सिङ काउन्सिलको तथ्यांक अनुसार हाल दर्ता भएका नर्सको संख्या ६२ हजार ७५ पुगेको छ । देशभर एक सय २५ सरकारी अस्पताल र ती अस्पतालमा १४ हजार ९९ नर्सको दरवन्दी छ । देशभर झण्डै तीन सय ७० निजी अस्पतालहरु छन् । नेपाल नर्सिङ एसोसियशनका अध्यक्ष प्रा मनकुमारी राईले केही निजी अस्पताललहरुले निकै न्युन तलवमा काम लगाएको गुनासो गरिन् । उनले भनिन्, धेरै जसो निजी अस्पतालहरुले नर्सलाई निकै थोरै तलवमा काम लगाइरहेका छन् । केहीले तलव दिने प्रतिवद्धता दिएका छन् तर, कार्यान्वयनमा आएको छैन । उनले नर्सहरुलाई कोभिड १९ भत्ता दिने भनेर सरकारले निर्णय गरे पनि लागु नगरेको बताइन् । कोभिड महामारीकै अवधिमा देशभरका केही अस्पतालहरुमा कार्यरत नर्सहरुले न्यायोचित रुपमा तलब पाउनुपर्ने कुरा उठाउँदा अस्पतालले जागिरबाटै निकालेका थिए । नर्सकै तलब सन्दर्भमा २०७४ मा मन्त्रिपरिषदबाट प्राप्त निर्देशनलाई कार्यान्वयन गर्ने विषयमा स्वास्थ्य तथा जनसंख्या मन्त्रालयका तत्कालीन सहसचिव डा भोलाराम श्रेष्ठको संयोजकत्वमा समिति गठन भएको थियो । समितिले नर्सहरुको भत्ता २५ देखि शतप्रतिशत बृद्धि गर्न सुझाव दिएको थियो । तर, प्रतिवेदन पूर्णतः कार्यान्वयनमा आएन । चिकित्सकहरुको तलब सन्दर्भमा भने उक्त प्रतिवेदन कार्यान्वयनमा आएको तर नर्सको तलब सन्दर्भमा कार्यान्वयनमा नआएको बताउँछिन् अध्यक्ष राई । सरकारले ल्याएको एक स्वास्थ्य संस्था एक चिकित्सक नीतिमा पनि नर्सहरुको तलब भत्ता समावेश गरे पनि नर्सहरु निकै न्युन पारिश्रमिकमा काम गर्न बाध्य छन् ।"
"नेपालपपुवा क्रिकेट: नेपालले पायो १३५ रनको लक्ष्य, सन्दीप एक्लैले ४ विकेट लिए","ओमान: पपुवा न्युगिनी विरुद्धको पहिलो एकदिवसीय अन्तर्राष्ट्रिय खेलमा नेपालले जितका लागि १३५ रनको सामान्य लक्ष्य पाएको छ । ओमानको अल अमिरात क्रिकेट मैदानमा मंगलबार सुरु भएको खेलमा पपुवा न्युगिनीले टस जितेर ब्याटिङ रोजेपछि नेपालले फिल्डिङ गर्ने निर्णय गरेको हो । पपुवा न्युगिनीले निर्धारित ५० ओभरको खेलमा ३३ ओभरमा सवै विकेट गुमाएर १३४ रन बनायो । पपुवा न्युगिनीका लागि लेगा सिकाले सर्वाधिक ३० रन बनाए । यस्तै चार्ल्स अमिनीले २३, गौडी टोकाले २२, किप्लिन डोरिगाले १५, चाड सोपरले अविजित १७, सेसे बाउले १४ र कप्तान असाद भालाले ४ रन मात्र बनाए । टोनी उरा र नोसिना पोकाना एक एक रनमा समेटिए भने जासन किला र डामिन राभु रन नबनाइकनै पेभेलियन फर्किए । पपुवा न्युगिनीको पारीलाई न्यून स्कोरमा खुम्च्याउने क्रममा नेपालका लेग स्पिनर सन्दीप लामिछाने एक्लैले चार विकेट लिए । यस्तै मंगलबारको खेलमा डेब्यू गरेका विक्रम सोबले दुई विकेट लिए । कुशल मल्लले दुई तथा सोमपाल कामीले एक विकेट लिए । आईसीसी विश्वकप क्रिकेट लिग२ अन्तर्गत ओमान र अमेरिकासँगको त्रिकोणात्मक एकदिवसीय सिरिज अघि नेपालले पपुवा न्युगिनीसँग दुई खेल खेल्न लागेको हो । नेपालले अहिले जवाफी व्याटिङ गरिरहेको छ । नेपालले केहीबेर अघिसम्म ६ ओभरमा बिना कुनै विकेट २९ रन बनाएको छ । प्रारम्भिक ब्याटस्म्यानद्वय कुशल भुर्तेल र आशिफ शेखले अहिले ब्याटिङ गरिरहेका छन् ।"
७ किलो गाँजासहित एक वृद्ध पक्राउ,"विराटनगर : मोरङको बेलबारीबाट ७ किलोभन्दा बढी गाँजासहित एक वृद्ध पक्राउ परेका छन् । प्रदेश१ प्रहरी कार्यालय विराटनगरबाट खटिएको विशेष टोलीले बेलबारी नगरपालिका८ बलुहीका ७४ वर्षीय भविलाल सहनीलाई लागुऔषध गाँजासहित पक्राउ गरेको हो । सहनीको घरबाट ७ किलो ४ सय ४५ ग्राम गाँजा बरामद भएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले बताए । घरबाटै गाँजाको कारोबार गर्ने गरेको पाइएको छ, उनले भने, पहाडी जिल्लाबाट ल्याएर घरमा स्टक गर्दै ग्राहाकलाई बेच्ने गरेको खुलेको छ । गाँजासहित पक्राउ परेका सहनीविरुद्ध लागुऔषध ऐनअन्तर्गतको मुद्दा चलाउन मंगलबार अदालतबाट म्याद थप गरेर अनुसन्धान अघि बढाइएको राईले जानकारी दिए ।"
मुस्ताङमा मुक्तिनाथ बाहेक सबै क्षेत्रमा निषेधाज्ञा खुल्याे,"जोमसोम : कोरोनाको दोश्रो भेरियन्टसँगै विगत ५ महिनादेखि भएको निषेधाज्ञा मंगलबारदेखि खुकुलो पारिएको छ । जिल्ला प्रशासन कार्यालय मुस्ताङमा बसेको जिल्ला कोभिड१९ संकट व्यवस्थापन समिति (सीसीएमसी) बैठकले मुस्ताङको प्रसिद्ध धार्मिक स्थल मुक्तिनाथ मन्दिरबाहेक अन्य क्षेत्रको सबै गतिविधि खुल्ला गर्ने निर्णय गरेको हो । मुस्ताङमा सतप्रतिशत नागरिकले कोरोना बिरुद्धको खोप लगाईसकेको र संक्रमणदर समेत कम हुँदै गईरहेकाले जारी निषेधाज्ञालाई सहज र खुकुलो बनाउन निर्णय सीसीएमसी गरेको हो । मुस्ताङमा निषेधाज्ञा खुकुलो भएसँगै आर्थिक अवस्था चलाएमान हुने अपेक्षा गरिएको छ । बैठकले मुक्तिनाथ मन्दिर तत्कालका लागि खुल्ला नगर्ने तर अन्य क्षेत्रको गतिविधिलाई चलायमान बनाउन आवश्यक स्वास्थ्य सुरक्षाका मापदण्ड अपनाउदै क्रमशः मुस्ताङलाई सहज बनाउदै लैजाने बताईएको छ। मुस्ताङमा पहिलो चरणमा निषेधाज्ञा खुकुलो पार्ने निर्णय भएसँगै पोखराजोमसोम हवाई सेवा ,लामो तथा छोटो दुरीका यातायात सेवा, पर्यटन क्षेत्र, होटल तथा रेष्टुरेन्ट, मेलामहोत्सव, शैक्षिक संस्था र सेवा प्रदायक संघसंस्थाको गतिविधि निर्वाध रुपमा संञ्चालन हुनेछन् । यस्तै, हाललाई मुक्तिनाथबाहेक उपल्लो मुस्ताङ र उत्तरी कोरलानाकासम्मको भ्रमण गर्नमा पर्यटकलाई कुनै रोकतोक नहुने मुस्ताङका प्रमुख जिल्ला अधिकारी नाथ पौडेलले जानकारी दिए । तर, मुक्तिनाथ मन्दिर, गुम्बा, बिहार, मस्जिद, चर्च, आदि क्षेत्रमा हुने नियमित पुजापाठ र नित्यकर्ममा यसअघिकै निर्णयलाई कायम राखिएको उनले बताए । प्रजिअ पौडेलले निषेधाज्ञा सहज पारिएको र त्यसको समिक्षा गर्दै केही हप्ताभित्रै मुक्तिनाथ मन्दिर खुल्ला गरिने जनाए । कोरोना कहरका कारण मुस्ताङमा जारी निषेधाज्ञा सहज पारिएसँगै मुस्ताङ भित्रिने पर्यटकलाई अब कुनै समस्या नहुने जनाईएको छ । तर, मुस्ताङ भित्रिने विदेशी पर्यटकले अनिवार्य रुपमा ७२ घण्टे पिसिरआर रिपोर्ट देखाउनु पर्नेछ भने आन्तरिक पर्यटकले अनिवार्य खोप कार्डका साथै ४८ घण्टे एन्टिजेन रिपोर्ट साथमा लिएर आउनु पर्नेछ । यसका लागि जोमसोम विमान स्थल कक्ष र म्याग्दी र मुस्ताङको सीमानाका घाँसा प्रहरी चौकीमा स्वास्थ्यकर्मी तथा सुरक्षाकर्मीको युनिट खटाईने छ । यस्तै, मुस्ताङमा बसोबास गर्ने नागरिकले भने मुस्ताङ आउजाउ गर्नुपर्दा सम्बन्धीत स्थानीय तहको सिफारिस लिनुपर्ने यसअघिको निर्णयलाई परिमार्जन गर्दै उनीहरुको हकमा नागरिकता तथा परिचय पत्र देखाए मात्रै पुग्नेछ। सार्वजनिक तथा निजी सवारी साधनले पिसीआर वा एन्टिजेन रिपोर्ट र खोप कार्ड नभएका व्यक्तिलाई यात्रा गराउँदा संक्रमण पुष्टि भएमा सोको जिम्मेवारी सम्बन्धीत सवारी साधनलेनै जिम्मा लिनु पर्नेछ । मुस्ताङमा कोरोना कहरका कारण लगाईएको निषेधाज्ञाले मुस्ताङका पर्यटन व्यवसायीहरु आर्थिक संकटमा परेका छन् । जिल्लामा निषेधाज्ञा खुकुलो पारिएसँगै मुस्ताङ जिल्लाको अर्थतन्त्र चलायमान हुने मुस्ताङका संघीय सांसद प्रेमप्रसाद तुलाचनले अपेक्षा गरे । व्यवसायीहरुको हितमा प्रशासनको रोहबरमा आईतबार बसेको सर्वदलीय तथा सर्वपक्षिय बैठकले मुस्ताङमा बिस्तारै सबै क्षेत्रलाइै सहज बनाउदै लैजाने सहमती भएको सांसद तुलाचनले जानकारी दिए । मुस्ताङमा १८ वर्षदेखिमाथिका सबै नागरिकले कोरोना बिरुद्धको खोप लगाईसकेको र पर्यटकलाई सावधानी अपनाएर मुस्ताङ आउन आग्रह गरे । कोरोनाका कारण अर्थतन्त्र चलायमान हुन नसक्दा विभिन्न क्षेत्रका व्यवसायी मानसिक रोगको शिकार हुने चिन्ता बढेको उल्लेख गर्दै सांसद तुलाचनले धार्मिक तथा पर्यटकीय जिल्लालाई आर्थिक चलायमान बनाउनु पर्ने बाध्यता आएको जनाए । कोरोना माहामारीको पहिलो भेरियन्ट सुरु हुँदा देखि बन्द मुक्तिनाथ मन्दिर ३ महिना मात्र खुलेर बन्द भएको थियो । कोरोनाको दोश्रो भेरियन्टको चरणमा मुक्तिनाथ क्षेत्र कोरोनाको 'हट स्पट' समेत बनेको थियो । कोरानाका कारण मुस्ताङमा १५ जनाले ज्यान गुमाउँदा मुक्तिनाथ रानीपौवा गाउँका ७ जनाले ज्यान गुमाउन पुगेका थिए । कोरोनाले धनजन र मानवीय क्षति व्यवहोरेका मुक्तिनाथका पर्यटन व्यवसायी तथा स्थानीयले मुक्तिनाथ मन्दिर तत्काल खुल्ला गर्दा फेरी बिपत निम्तने डरमा छन् । उनीहरुले यसअघि मुक्तिनाथ मन्दिर खुल्ला गर्दा मुक्तिनाथबासीलाई कोभिड संक्रमण भएमा मुक्तिनाथ विकास समितिले क्षतिपूर्ती दिने पूर्व लिखित सम्झौता कार्यान्वयन नभएको भन्दै सरोकारवाला निकायसँग रुष्ट छन्। कोरोनाको दोश्रो भेरियन्ट सुरु भएदेखि यता मुस्ताङमा ५ सय ५४ जना कोरोना संक्रमित बनेकोमा ५ सय ८ जना संक्रमण मुक्त भएका थिए । जसमध्ये जिल्लामा उपचार हुन नसकी २७ जनालाई पोखरा रिफर गरिएको थियो । हाल जिल्लामा सक्रिय संक्रमितको संख्या ४ जना मात्र रहेको छ ।"
बा मेरा बा गीत सार्वजनिक,काठमाडौं : बुवाको मुख हेर्ने दिनको अवसरमा बा मेरा बा गीत सार्वजनिक भएको छ। डा ऋषि बस्ताकोटीको रचना रहेको उक्त गीत सिडी विजय अधिकारीले गाएका हुन्। गीतमा खेम विश्वकर्माको संगीत र पुस्कर सुनुवारको संगीत संयोजन रहेको छ। गीतमा आफ्ना सन्तानलाई असल नागरिक बनाउनको लागि बुवाहरूले गरेको दुःख कष्टलाई प्रस्तुत गरिएको छ। भिडियो
४४ अंकले नेप्से घट्दा कारोबार रकम ७ अर्बमै खुम्चियो,"काठमाडौं : शेयर बजार फेरि ओरालोतिर लागेको छ। सोमबार १६१ अंकले वृद्धि भएको नेप्से मंगलबार ४४ अंकले घटेर २९३६६० विन्दुमा पुगेको छ। कारोबारको तेस्रो दिन नेप्से घटेसँगै कारोबार रकम पनि घटेको छ। कारोबार रकम ७ अर्ब ४९ करोडमा सीमित भयो। सोमबार अर्थमन्त्री जनादर्न शर्मा र गभर्नर महाप्रसाद अधिकारीबीच टेलिफोनवार्ताको समाचार बाहिरिएपछि शेयर बजार एकाएक उकालोतिर लागेको थियो। फेरि शेयर बजार घट्न थालेपछि लगानीकर्ता निराश देखिएका छन्। मंगलबार कारोबारमा आएका २२२ कम्पनीको १ करोड ५० लाख ८२ हजार ८१ कित्ता शेयर ५ अरब ४९ करोड मूल्य बराबरमा कारोबार भयो। यस्तै ठूला कम्पनीको शेयर कारोबार मापन परिसूचक सेन्सेटिभ पनि ०९१ अर्थात् ५०५ अंकले घटेर ५४८३५ बिन्दुमा अडेको छ। कारोबारको अघिल्लो दिन सोमबार धितोपत्र बजारमा ठूला कम्पनीको शेयर कारोबार मापन परिसूचक सेन्सेटिभ इन्डेक्स ३१४१ अंकले बढेर ५५३४० बिन्दुमा पुगेको थियो। कारोबारमा आएका १३ वटा समूहमध्ये दुईवटा समूहको परिसूचक बढेको छ। अन्य र सामूहिक लगानीको शेयर मूल्य झिनो अंकले बढेको छ। अन्यको १०१ प्रतिशत र सामूहिक लगानीको ०५६ प्रतिशतले परिसूचक बढेको हो। अन्य समूहको परिसूचक ३०२ अंकसम्मले गिरावट आएको छ। विमा कम्पनी ३०२, निर्जीव विमा २९०, माइक्रोफाइनान्स १४६७७,होटल एन्ड टुरिजम १०९१४ अंकको गिरावट आएको छ। शेयर बजार ओरालो लागेपनि सानिमा लाइफ इन्स्योरेन्सको शेयरमा १० प्रतिशतले सकारात्मक सर्टिक लाग्यो। कारोबारको आधारमा युनाइडेट मोदी हाइड्रोपावर अग्रस्थानमा रह्यो। अघिल्ला कारोबार दिनमा कारोबारको आधारमा अरुण भ्याली हाइड्रोपावर अग्रस्थानमा रहेको थियो। सो कम्पनीको १० लाख ३९ हजार ६०० सय कित्ता शेयर ६१ करोड ९२ लाख ९१ हजार मूल्य बराबरको खरिद बिक्री हुँदा अरुणा भ्यालीको ३८ करोड ४२ लाखको शेयर कारोबार भयो। राष्ट्र बैंकले मौद्रिक नीति सार्वजनिक गरेसँगै शेयर बजार निरन्तर ओरालो लागेको लगानीकर्ताको बुझाइ छ। बैंकले मौद्रिक नीतिमार्फत एउटा वित्तीय संस्थाबाट चार करोड र सबै वित्तीय संस्थाबाट १२ करोड रुपैयाँभन्दा बढी शेयर कर्जा लिन नपाउने व्यवस्था गरेको छ। सोमबार एक्कासी नेप्सेमा उच्च वृद्धि भएसँगै लगानीकर्ता नाफा सुरक्षित गर्नतर्फ लागेपछि बिक्री चाप बढ्न जाँदा शेयर बजारमा उचारचढाव देखिएको हो।"
कांग्रेस १४ औं महाधिवेशनको नारामा के छ ?,"काठमाडौं : नेपाली कांग्रेसले महाधिवेशनका लागि कांग्रेसमा उत्साह, एकता, रुपान्तरण सफल बनाऔँ १४ औँ महाधिवेशन भन्ने नारा तय गरेको हो। पार्टीको सूचना, सञ्चार तथा प्रचार विभागको बैठकले पार्टीको आसन्न १४ औं महाधिवेशन प्रचारात्मक नारा तय गरेको हो। महाधिवेशनको पूर्व सन्ध्यामा नीति र विचार केन्द्रित प्रचारको चिन्तन चौधौँ महाधिवेशनकार्यक्रम आयोजना गर्ने निर्णयसमेत गरेको विभागका सचिव दिनेश थापा मगरले बताए। उनका अनुसार सिद्धान्त, विचार, देश, कांग्रेस, राजनीति, प्रवास, युवा, महिला, विभिन्न समुदाय, प्रशासन र समाज रुपान्तरणका दर्जन बढी बिषयमा प्यानल डिस्कसन गरिने छ। चिन्तन चौधौं महाधिवेशन कार्यक्रम संयोजनको जिम्मेवारी विभागका उपप्रमुख डा सुरेश आचार्यलाई दिइएको छ। थापा मगरका अनुसार कार्यक्रम तयारी र व्यवस्थापनका लागि अन्य विभिन्न उपसमिति गठन गरिएको र कार्यक्रमको एक साता पूर्व मिति सार्वजनिक गरिने छ। कांग्रेसले स्थानीय, प्रदेश र संघको आगामी महानिर्वाचनमा प्रविधि र आन्तरिक रणनीति मार्फत पार्टीको प्रचार एवं विपक्षी प्रहारको प्रतिवाद (वार रुम को संगठित अवधारणा बमोजिम) को कार्यमा महाधिवेशन पछिको पार्टीको प्रचार विभागलाई सहज बनाउने भएको छ। विभाग सदस्य एवं पार्टीको प्रविधि र सामाजिक संजाल उपसमितिका संयोजक ई दिपेश विष्टको नेतृत्वमा २७ सदस्यीय केन्द्रीय संरचना तथा ७ प्रदेश संरचना अलग्गै निर्माण गरिएको विज्ञप्तिमा उल्लेख छ। यसैगरी बैठकले विभागका सदस्य रामचन्द्र घिमिरेको संयोजकत्वमा गठित नेपाली कांग्रेसको नेतृत्वमा हासिल उपलब्धि अध्ययन कार्यदलले बुझाएको अध्ययन प्रतिवेदन ग्रहण गरेको छ। बैठकले उत्साह, एकता र रुपान्तरणको भावना अनुरुप महाधिवेशनको महायज्ञमा सरिक हुन देशभरको पार्टी पंक्तिलाई अपील गर्ने निर्णय गरेको छ।"
संखुवासभामा हत्या गरिएका ६ जनाको शव घटनास्थलबाट उठाइयो,"संखुवासभा : संखुवासभाको मादी नगरपालिका१ खोलागाउँको उम्लिङमा अज्ञात समूहले हत्या गरेका एकै परिवारका ६ जनाको शव घटनास्थलबाट उठाइएको छ । पोस्टमार्टमका लागि धरानस्थित बीपी कोइराला स्वास्थ्य विज्ञान प्रतिष्ठान ल्याउनलाई शवहरु घटनास्थलबाट उठाइएको हो । दिउँसो १ः३० बजेतिर ६ जनाकै शवलाई ट्याक्टरमा राखेर धरानतर्फ ल्याइँदै छ । धरान पुग्न ९ घण्टाभन्दा बढी समय लाग्ने अनुमान गरिएको छ । प्रदेश १ प्रहरी प्रमुख डीआईजी अरुणकुमार बीसीका अनुसार घटनास्थल विकट एवं दुर्गम स्थानमा रहेको र बर्खाका समयमा बाढी एवं पहिरोले सडक पनि बिगारेका कारण शव पुर्याउन समय लाग्ने भएको हो । प्रहरीले शव पोस्टमार्टमका लागि पठाउँदै घटनाका बारेमा थप अनुसन्धान अघि बढाएको उनले जानकारी दिए । प्रहरीको विशेष टोलीले विभिन्न कोणबाट अनुसन्धान सुरु गरेको छ । संघीय प्रहरी इकाई कार्यालय धरानबाट एसपी भीम दाहाल नेतृत्वको विशेष टोली अनुसन्धानमा सक्रियपूर्वक लागेको छ । यद्यपि अहिलेसम्म हत्याराको पहिचान हुन सकिरहेको छैन । हत्याको कारण पनि खुल्न बाँकी छ । प्रदेश १ प्रहरी कार्यालय विराटनगर, जिल्ला प्रहरी कार्यालय संखुवासभाको टोली पनि अनुसन्धानमा खटिएको छ। प्रहरीले अनुसन्धानका लागि ट्र्याकर डग पिकु र लैलालाई प्रयोग गरेको छ । घटनालाई अन्तिम निस्कर्षमा पुर्याउन र हत्यारा पत्ता लगाउन नेपाल प्रहरीको केन्द्रीय अनुसन्धान ब्युरो (सीआईबी)को टोलीले पनि अनुसन्धान थाल्ने डीआईजी बीसीले बताए । उनका अनुसार घटना हत्या नै भएको निस्कर्षमा प्रहरी पुगिसकेको छ । निरन्तरको वर्षाले घटनाको अनुसन्धानलाई भने केही असर गरिरहेको बताइएको छ । ८५ वर्षीय बौदमान कार्कीको परिवारका ६ जनाको बीभत्स हत्या भएको अवस्थामा सोमबार बिहान शव फेला परेको थियो । एउटै घरमा रहेका ६ जनाको क्रुरतापूर्वक तरिकाले हत्या गरिएको अवस्थामा यत्रतत्र शव फेला परेपनि आँखा कम देख्ने र कान कम सुन्ने उनी भने सकुशल भेटिएका छन्। प्रहरीका अनुसार बौदमानकी पत्नी ८४ वर्षीया पार्वता, छोरा ५८ वर्षीय तेजबहादुर, बुहारी ५२ वर्षीया कमला तथा तेजबहादुरकी बुहारी ३२ वर्षीया रञ्जना, नाति ११ वर्षीय दीपेन र नातिनी ७ वर्षीया गोमा कार्कीको हत्या भएको हो । घटनापछि शोकमा डुबेको सिंगो गाउँमा सन्नाटा छाइरहेको वडाध्यक्ष खेमनाथ कटुवालले बताए । अहिलेसम्म घटनाका बारेमा केही पनि खुल्न नसकेको उनको भनाइ छ । कटुवालका अनुसार घटनाको अनुसन्धानमा स्थानीय बासिन्दा र जनप्रतिनिधिले प्रहरीलाई सहयोग गरिरहेका छन् ।"
काठमाडौंको सीडीओमा गोविन्दप्रसाद रिजाल,"काठमाडौं : गृह मन्त्रालयले काठमाडौंको प्रमुख जिल्ला अधिकारी (सीडीओ) मा गोविन्दप्रसाद रिजाललाई ल्याएको छ। मन्त्रालयले कर्मचारी प्रशासन महाशाखाका प्रमुख रिजाललाई काठमाडौंको सीडीओ बनाएको हो । काठमाडौंका सीडीओ कालिप्रसाद पराजुलीलाई गृह मन्त्रालयमा सरुवा गरिएको छ। गृहले मंगलबार काठमाडौं जिल्लाको मात्र सीडीओ फेर्ने निर्णय गरेको स्रोतले बतायो । स्रोतका अनुसार गृह मन्त्रालयले ठूलो संख्यामा अन्य जिल्लामा सीडीओहरु फेर्ने तयारी गरेको छ । सीडीओहरुको सरुवा सूची तयार भएपनि मन्त्रिमण्डल विस्तारमा भएको ढिलाइका कारण सरुवा हुन नसकेको गृह मन्त्रालय स्रोतले बतायो । मन्त्रिमण्डल विस्तारमा अझै केही दिन लाग्ने भएमा अन्य सीडीओहरुको समेत सरुवा निकाल्ने तयारीमा गृह मन्त्रालय रहेको हो। सरकार परिवर्तन भएसँगै सत्तारुढ दलले उपत्यकाका तीन जिल्ला काठमाडौं, ललितपुर र भक्तपुरमा आफू अनुकुलका कर्मचारीलाई प्रमुख जिल्ला अधिकारीको जिम्मा दिने गरेका छन् । उपत्यका बाहिरका झापा, मोरङ, सुनसरी, रसुवा, सिन्धुपाल्चोक, दाङ, बाँके ,बर्दिया, सिराहा, सप्तरी , धनुष, कञ्चनपुरलगायतका जिल्लामा सत्तारुढ दलले आफू निकटका कर्मचारीलाई सीडीओ बनाउँदै आएका छन् ।"
मानवअधिकार आयोगले गृहलाई भन्यो: अभिव्यक्ति स्वतन्त्रताको सम्मान गर,"काठमाडौँ: राष्ट्रिय मानवअधिकार आयोगले गृह मन्त्रालयलाई बिचार तथा अभिव्यक्ति स्वतन्त्रताको अधिकारको सम्मान गर्न आग्रह गरेको छ । गृह मन्त्रालयले मंगलबार जारी गरेको विज्ञप्तिबाट नागरिकको बिचार तथा अभिव्यक्ति स्वतन्त्रता कुण्ठित हुन पुगेको अवस्थाप्रति राष्ट्रिय मानव अधिकार आयोगको गम्भीर ध्यानाकर्षण भएको जनाएको हो । दार्चुलाका जयसिंह धामी महाकाली तर्ने क्रममा गत साउन १५ गते महाकाली नदीमा बेपत्ता भएको घटना तथा मित्रराष्ट्रहरुको सहयोगमा सञ्चालित विकास योजनालगायत विषयलाई लिएर भैरहेको आन्दोलनलाई लक्षित गरी गृह मन्त्रालयले विज्ञप्ति निकालेको थियो । आयोगले उल्लेखित विज्ञप्तिहरुबाट नागरिकको शान्तिपूर्ण रुपमा प्रदर्शनमा सहभागी हुन पाउने अधिकार समेत कुण्ठित हुन पुगेको देखिएको बताएको छ । संविधान तथा अन्तर्राष्ट्रिय मानव अधिकार कानूनको परिधिभित्र रहेर गरिने बिचार र अभिव्यक्ति स्वतन्त्रतालाई सम्मान गर्दै यस्ता कार्यमा प्रत्यक्ष वा अप्रत्यक्षरुपमा रोक लगाउने गरी कनै पनि सूचना विज्ञप्ति तथा गतिविधि नगर्न, नगराउन आयोग सरकारलाई आयोगले आग्रह गरेको छ । प्रदर्शनकारीहरुले पनि कुनै विषयमा विमती राख्दा मित्र राष्ट्रसँगको मैत्रीपूर्ण सम्बन्धप्रति सम्वेदनशील हुन र आफ्ना विरोध प्रदर्शनका कार्यक्रमलाई शान्तिपूर्ण बनाउन आयोगले सम्बन्धित पक्षलाई अनुरोध गरेको छ । मित्रराष्ट्रहरुको सहयोगमा सञ्चालित विकास आयोजना, त्यहाँ कार्यरत कर्मचारी, विदेशी नागरिक र तिनको सम्पत्तिलाई लक्षित गरी प्रत्यक्ष वा परोक्ष रुपमा सञ्चार माध्यम र सामाजिक सञ्जालमा नकारात्मक टिकाटिप्पणी गर्ने, धम्कीपूर्ण अभिव्यक्ति दिनेजस्ता गतिविधि गर्ने उपर सूक्ष्म रुपमा निगरानी राख्ने, विश्लेषण गर्ने र कानून बमोजिम कडा कारवाही गर्ने व्यहोराका प्रेस विज्ञप्तिहरु प्रकाशित गरेको आयोगले जनाएको छ ।"
८७५ प्रतिशत प्राइम डिवेन्चर नेपाल स्टक एक्सचेञ्जमा सूचीकृत,"काठमाडौं : प्राइम कमर्सियल बैंंक लिमिटेडले निष्काशन गरेको ८७५ प्रतिशत प्राइम डिवेन्चर २०८५ ऋणपत्र प्रति थान रु १००० को दरले हुन आउने रु२,४४,७९,६३,००० बराबरको २४,४७,९६३ थान डिवेन्चर नेपाल स्टक एक्सचेञ्ज लिमिटेडमा कारोवार हुनसक्ने गरी सूचीकरण गर्ने सम्झौता सम्पन्न भएको छ । उक्त सम्झौता पत्रमा नेपाल स्टक एक्सचेञ्ज लिमिटेडको तर्फबाट निमित्त प्रमुख कार्यकारी अधिकृत निरन्जन फुयाल र प्राइम कमर्सियल बैंक लिमिटेडको तर्फबाट प्रमुख कार्यकारी अधिकृत नारायणदास माननधरले हस्ताक्षर गरेका छन् ।"
चरेस बोकेर कतार जाँदै गरेका दुई पक्राउ,काठमाडौँ: ४ केजी ३५ ग्राम चरेस बोकेर कतार जाँदै गरेका दुई जना त्रिभुवन अन्तर्राष्ट्रिय विमानस्थलबाट प्रक्राउ परेका छन् । प्रक्राउ पर्नेमा म्याग्दी मंगला गाउँपालिका ३ का ३६ वर्षीय श्याम प्रसाद रोका र ३५ वर्षीय वीरबहादुर रोका रहेका छन् । उनीहरु त्रिभुवन अन्तर्राष्ट्रिय विमानस्थलबाट कतार एअयको उडानबाट दोहा जाँदै थिए । लागूऔषध नियन्त्रण ब्यूरोका अनुसार ४ केजी ३५ ग्राम चरेस बोकेर उनीहरु विमानस्थलको प्रस्थान कक्षमा पुगेका थिए । विमानस्थलमा खटिएको प्रहरीले सुरक्षा चेकजाँचको क्रममा उनीहरुको सुटकेसबाट चरेस बरामद गरेको हो । लागूऔषध चरेस ओसारपसार मुद्दामा जिल्ला अदालत काठमाडौँबाट म्याद थप गरी उनीहरुमाथि ब्यूरोले अनुसन्धान गरिरहेको जनाएको छ । चरेस पठाउने मुख्य आरोपी भने फरार छन् । लागूऔषध ब्यूरोका एसएसपी हृदय थापाले विमानस्थलमा चरेस प्रक्राउ परेको पुष्टि गरेका छन् । साथै चरेस तस्करमा फरार आरोपित प्रक्राउ गर्न थप अनुसन्धान गरेको प्रहरीले जनाएको छ।
"नाम्खा अध्ययनमा सेनालाई सरकारको बेवास्ता, जंगी अड्डा बेखवर","काठमाडौँ: सरकारले चीनसँगको सीमा विवाद अध्ययन गर्न बनाएको समितिमा नेपाली सेनाको भूमिकालाई बेवास्ता गरेको छ । गत साता मन्त्रिपरिषद् बैठकले हुम्लाको नाम्खा स्थित लिमी लाप्चादेखि हिल्सासम्मको सीमा क्षेत्रमा चिनियाँ पक्षले नेपाली भूमि अतिक्रमण गरेको भन्दै त्यसको छानविन गर्न बनाएको अध्ययन समितिमा सेना समेटिएको छैन । मन्त्रिपरिषद्को निर्णय बमोजिम गृह मन्त्रालयले सहसचिव जयनारायण आचार्यको संयोजकत्वमा अध्ययन समिति बनाएको छ । गृहले अध्ययन समितिमा नेपाल प्रहरी, सशस्त्र प्रहरी बल र सीमा विज्ञलाई सहभागी गराएको छ । तर उक्त अध्ययन समितिमा सेनालाई सहभागी गराएको छैन । जवकि सेनाले २०७७ साउनमा सीमा अनुगमन, व्यवस्थापन तथा रक्षाका लागि छुट्टै निर्देशनालय गठन गरेको थियो । मन्त्रिपरिषद् बैठकले २०७७ साउन ५ गते सेनालाई सीमा अध्ययन गर्न छुट्टै निर्देशनालय बनाउन स्वीकृत दिएको थियो । उक्त निर्देशनालयको कार्यदेश नै सीमा सम्बन्धी संवेदनशील विषयमा सरकारलाई सुझाव दिनु हो । निर्देशनालयको सीमा सम्बन्धी अध्ययन गर्न बेग्लै कार्याविधि छ । वार्ता तथा सीमा अनुगमन र निरीक्षणका लागि गठन गरिने प्रत्येक संयन्त्रहरूमा नेपाली सेनाको अनिवार्य प्रतिनिधित्व हुने कार्यविधिमा उल्लयेख छ । सीमा अध्ययन गर्न बनेको समितिमा आफ्नो सहभागिता र भूमिका नदेखेपछि सैनिक नेतृत्व असन्तुष्ट बनेको स्रोतले बताएको छ । वरिष्ठ पत्रकार ध्रुवहरि अधिकारीले सीमा सम्बन्धी अध्ययन गर्ने क्रममा सेनालाई बाहिर राख्न नहुने बताए । अधिकारीले अन्नपुर्णसँग भने, सीमा सम्बन्धी अध्ययन गर्न छुट्टै निर्देशनालय स्थापना भएको अवस्थामा सेनालाई बाहिर राखेर बनाएको अध्ययन समिति र त्यसले ल्याउने निचोड अपुरो हुन्छ । सरकारले अध्ययन समिति बनाउने निर्णय गर्दा सेनासँग परामर्श समेत गरेन । नेपाली सेनाका अवकाश प्राप्त सहायक रथी सुरेश शर्माले सीमा अध्ययन समितिमा सेनाका प्रतिनिधि राख्नु वान्छनीय हुने बताए । शर्माले अन्नपुर्णसँग भने, सेनालाई सहभागी नगराउँदा सीमा अध्ययन नै अपुरो हुन्छ । राजनीतिक बाहेकका सीमा लगायत मुलुकको स्वाधिनता र अखण्डतासँग प्रत्यक्ष जोडिएका विषयवस्तुको अध्ययन गर्न बन्ने समितिमा सेनालाई अनिवार्य सहभागी गराउनु पर्ने विज्ञहरुको राय छ । अघिल्लो सरकारका पालमा समेत हुम्लाको नाम्खास्थित लिमी लाप्चादेखि हिल्साको सीमा क्षेत्रमा चिनियाँ पक्षले नेपाली भूमि अतिक्रमण गरेको समाचार सार्वजनिक भएपछि अध्ययन समिति बनाएको थियो । उक्त अध्ययन समितिको प्रतिवेदन सार्वजनिक नभए पनि एमाले अध्यक्ष केपी ओली नेतृत्वको सरकारले नेपाल र चीनबीच सीमा विवाद नरहेको स्पष्ट पारेको थियो । तात्कालीन परराष्ट्रमन्त्री प्रदीप ज्ञवालीले विज्ञप्ति जारी गर्दै नेपाल र चीनबीच कुनै पनि क्षेत्रमा सीमा विवाद नरहेको बताएका थिए । उक्त विज्ञप्ति सार्वजनिक गर्नुअघि तत्कालीन प्रधानमन्त्री ओलीले प्रधानसेनापति पूर्णचन्द्र थापासँग समेत छलफल गरेका थिए । त्यसअघि नै तत्कालीन प्रधानमन्त्री ओलीलाई प्रधासेनापति थापाले समेत हुम्लामा नेपाल र चीनबीच कुनै सीमा विवाद नरहेको ब्रिफ्रिङ गरेका थिए । नेपालस्थित चिनियाँ दूतावासले समेत नेपाल र चीनबीच कुनै पनि सीमा विवाद नरहेको प्रतिक्रिया दिइसकेको छ । निर्देशनालय बनेपछि नेपाली सेनाले भारत र चीनसँगका विभिन्न स्थानमा देखिएका सीमा विवादबारे गहकिलो अध्ययन सुरु गरेको छ । उसले भारत र चीनसँगका सीमा विवाद बारेमा फरक फरक प्रकृतिको दस्तावेज बनाएको छ । भारतसँग कालापानी विवाद निस्कदा तत्कालीन प्रधानमन्त्री केपी शर्मा ओलीले प्रधानसेनापति पूर्णचन्द्र थापालाई बोलाएर पटक पटक छलफल गरेका थिए । स्रोतका अनुसार प्रधानमन्त्री छँदा ओलीले प्रधानसेनापति थापासँग भारत र चीनसँगको सीमा विवादका बारेमा नियमित ब्रिफिङ लिने गरेका थिए । निर्देशनालयले सीमा अनुगमन तथा समन्वय र सन्धिसम्झौता अध्ययन तथा अनुसन्धान गरिरहेको छ । संविधानले समेत नेपाली सेनालाई सीमा रक्षा गर्ने जिम्मेवारी दिएको छ । संविधानको धारा २६७(१) मा लेखिएको छ, नेपालको स्वतन्त्रता, सार्वभौमसत्ता, भौगोलिक अखण्डता, स्वाधीनता र राष्ट्रिय एकताको रक्षाका लागि यस संविधानप्रति प्रतिबद्ध समावेशी नेपाली सेनाको एक संगठन रहनेछ ।' यस्तो छ निर्देशनालयको कार्यादेश: सिमानाको संवेदनशील विषयमा सम्बन्धित सरकारलाई सुझाव दिने गृह, परराष्ट्र तथा भूमिसुधार मन्त्रालयसहित नेपाल प्रहरी, सशस्त्र प्रहरी, पुरातत्व विभाग, नापी विभागलगायत निकायसँग समन्वय गरी सूचनाको अभिलेख राख्ने सीमासम्बन्धी सन्धिसम्झौता, भौगोलिक विवरण, ऐतिहासिक नक्सा, अन्तर्राष्ट्रिय सीमाअंकित नेपालको आधिकारिक नक्सा र सीमा तथा नेपालको सुरक्षासम्बन्धी संवेदनशील प्रकारका लिखित दस्तावेज संकलन र संरक्षण गर्ने"
झापाको भद्रपुरमा मेगा बैंकको एटीएम सेवा,"काठमाडौं : मेगा बैंक नेपाल लिमिटेडले झापा जिल्लाको भद्रपुर नगरपालिकास्थित घोडामारामा एटीएम सेवा विस्तार गरेको छ। झापाको भद्रपुर नगरपालिका ८, घोडामारास्थित सशस्त्र प्रहरीको २ नम्बर ब्यारेक अगाडि आइतबार विशेष कार्यक्रमकाबीच मेगा बैंकले एटीएम सेवा सञ्चालन गरेको हो। सशस्त्र प्रहरी उपरीक्षक रमेशकुमार पाण्डेको प्रमुख आतिथ्यता तथा मेगा बैंकका १ नम्बर प्रदेश प्रमुख विवेकबन्धु न्यौपानेको विशेष आतिथ्यतामा भएको कार्यक्रममा सेवाग्राहीहरुको पनि सहभागिता रहेको थियो। योसँगै १ सय ३७ स्थानमा मेगा बैंकले एटीम सेवा विस्तार गरेको छ। स्थापनाको १२ वर्षमा आइपुग्दा मेगा बैंकले १९९ वटा शाखा विस्तार गरेको छ। यसैगरी, देशभर २४ वटा एक्स्टेन्सन काउन्टर, ५७ वटा शाखारहित बैंकिङ सेवा, ३,२०० भन्दा बढी मेगा रेमीट सञ्जाल छन्।"
सामाजिक सुरक्षाका लागि मजदुर परिचालन,"विराटनगर : नेपाल ट्रेड युनियन महासंघ (जिफन्ट)ले योगदानमा आधारित सामाजिक सुरक्षा र श्रम कानुन कार्यान्वयनका लागि मजदुर परिचालनको निर्णय लिएको छ। जिफन्ट प्रदेश १ ले विराटनगरमा मंगलबार एक कार्यक्रमको आयोजना गरेर उद्योग तथा औद्योगिक प्रतिष्ठान एवं रोजगारदातालाई दबाब दिन श्रमिक परिचालनको निर्णय लिएको हो। रोजगारदाताले सामाजिक सुरक्षावापतको रकम दुरूपयोग गरिरहेकाले त्यसलाई रोक्न मजदुर परिचालन गर्नुपर्ने अवस्था आएको जिफन्ट प्रदेश १ का अध्यक्ष किशोर धमलाले बताए। राज्यले मजदुर लक्षित योगदानमा आधारित समाजिक सुरक्षा र श्रमिकको पक्षमा कानुन बनाए पनि कार्यान्वयन भएको छैन, उनले भने, रोजगारदाताले सामाजिक सुरक्षा कोषमा श्रमिकलाई सूचीकृत नै नगरी सामाजिक सुरक्षा ऐन अनुसार हरेक महिना श्रमिकको पारिश्रमिक कट्टा गरेर आँफै भोगचलन गरिरहेको पाइएको छ। परिचालित श्रमिकले सबै उद्योग प्रतिष्ठानमा कार्यरत रहेकाहरुलाई अनिवार्य रूपमा सामाजिक सुरक्षा कोषमा सूचीकरण गर्न सहयोग गर्दै योगदानवापतको रकम कोषमा दाखिला गर्नलाई पहल गर्ने धमलाले बताए। मरिमरि काम गरिरहेका श्रमिकको पैसा कटौती भएको छ। सबै श्रमिकलाई सामाजिक सुरक्षा कोषमा सूचीकरण गरी हरेक महिना योगदान रकम जम्मा गर्ने व्यवस्था मिलाउन दबाब दिने छौँ, उनले भने, रोजगारदाताले राज्यले बनाएको ऐन र नियम मान्दिनभन्न खोजेको देखिन्छ। यसले श्रम बजारमा अराजकता निम्तिन्छ। केही उद्योग एवं रोजगारदाताले श्रमिकबाट योगदानवापतको रकम कट्टा गरे पनि कोषमा भने दाखिला नगरिरहेको धमालले बताए। भने, यस्ता मजदुरमारा गलत गतिविधी रोक्नलाई पनि श्रमिक परिचालनको निर्णय लिइएको हो। निहीत स्वार्थ पूर्तिले श्रम बजार बिग्रिएमा औद्योगिक उत्पादनमा ह्रास आउने र त्यसले राज्यलाई नै क्षति गर्ने उनको भनाइ छ। जिफन्टका केन्द्रीय अध्यक्ष विनोद श्रेष्ठले रोजगारदाताले श्रमिकको गलत विवरण पेस गरेर राज्यको सेवासुविधा लिइरहेको बताए। सूचीकृत गर्ने विषयलाई ढाकछोप गरेर श्रमिकको संख्या थोरै देखाइन्छ, उनले भने, तर राज्यबाट सेवा लिने बेलामा भने श्रमिकको संख्या धेरै देखाउने गरेको पाइयो। श्रेष्ठले सेवा दिने बेलामा श्रमिकको विवरण लुकाउने गरिएको पनि बताए। मजदुरले रोग र भोकसँग एकै पटक लड्नु परिरहेको छ। मुलुकमा पटकपटक राजनैतिक व्यवस्था फेरिए पनि मजदुरको समस्या उस्तै छ, उनी भन्छन्, अवस्था फेर्नलाई आफै अग्रसर हुनुपर्छ भनेर मजदुर परिचालनको निर्णय लिइएको हो। मजदुरको सुरक्षाको कुरा जोड्दा रोजगारदाताले हायर एन्ड फायरको नीति लिने गरेको पाइन्छ। उनका अनुसार आफ्नो र परिवारको ग्यारेन्टी नहुँदा सँधै श्रमिक समस्यामा पर्ने गरेका छन्। श्रेष्ठले अब मजदुरवि?द्धका गतिविधी सहन नसकिने उद्घोष पनि गरे। मुलुकभरका मजदुरले शक्ति देखाउनु पर्दा त्यसको परिणाम सोच्न सकिँदैन, उनी भन्छन्, अब मजदुरहरु आफ्नो अधिकारका लागि आँफै लड्छन्। अधिकारका लागि संगठित र सचेत हुँदै मजदुरहरु संघर्षको मैदानमा निस्किएको उनले बताए।"
अस्पताल प्रांगणबाटै निशुल्क उपचार गर्दै बीपीका चिकित्सक,"धरान : ८५ औं दिनदेखि आन्दोलनमा उत्रिएका बीपी कोइराला स्वास्थ्य विज्ञान प्रतिष्ठान धरानका चिकित्सकले अस्पताल प्रांगणबाट बिरामीको उपचार सुरु गरेका छन् । आइतबारदेखि काम बहिष्कार गरेका चिकित्सकले मंगलबारदेखि अस्पतालको प्रांगणबाट बिरामीको उपचार सुरु गरेका छन् । दैनिक २ हजार ५ सय बिरामीको उपचार हुने प्रतिष्ठानमा चिकित्सकले काम बहिष्कार गरेपछि आइतबार र सोमबार ओपीडी सेवा ठप्प भएको थियो । बीपी प्रतिष्ठान सुधारको माग गर्दै आन्दोलनमा उत्रिएका चिकित्सकहरुले टिकट नै नकाटी बिरामीको चेकजाँच गरेका छन् । प्रतिष्ठान बाहिर आँगनमा टेबल कुर्सी राखेर बिरामीको चेकजाँच गराइरहेका छन्। कोरोना महामारीको यो विषम परिस्थितिमा बिरामीको समस्यालाई मध्यनजर गर्दै बाहिरबाटै उपचार गरिएको प्रतिष्ठान शुद्धिकरण अभियानका सहसंयोजक डाविष्णु पोखरेलले बताए । प्रतिष्ठान सुधार गर्नुपर्यो, यहाँका भ्रष्ट्राचारीलाई कारवाही गर्नुपर्यो, बीपीको बेथिति सधैंका लागि अन्त्य गर्नुपर्यो भनेर आन्दोलन गर्दा समेत सरकारले यतिका दिनसम्म माग पूरा नगर्नु अत्यन्तै दुःखद भएको उनले बताए। प्रतिष्ठानमा आएका मेडिसिन, सर्जरी, हाडजोर्नी, प्रसूति, मानसिक, छाला तथा यौन रोग, नाक कान घाँटी रोगलगायतका बिरामीलाई सडकमै चेकजाँच गरिएको प्रतिष्ठानको जुनियर रेसिडेन्ट वलफेयर सोसाइटीका अध्यक्ष डा पदम नेपालीले बताए । उनले सरकारले प्रतिष्ठान सुधार गर्न चासो नदेखाए काम बहिष्कार गरेका चिकित्सकहरुले धरानका सडकमै बिरामीको उपचारलाई निरन्तरता दिने चेतावनी दिएका छन् । चिकित्सकहरुले सडकमै बिरामी उपचार गरेपछी प्रतिष्ठानलाई दैनिक लाखौं रुपैयाँ नोक्सानी भएको छ । शुद्धिकरण अभियानका सदस्य अमृत जैसिले सडकमै तीनसय भन्दा बढी बिरामीको निःशुल्क उपचार गरिएको बताए । यता सोमबार संघीय लिम्बूवान मञ्च, एमाले र राप्रपाका कार्यकर्ताहरुले प्रतिष्ठानमा तोडफोड गरेको घटनाको प्रतिष्ठानले भत्सना गरेको छ । प्रतिष्ठानका शिक्षाध्यक्ष डा गुरु खनालले मंगलबार एक प्रेस विज्ञप्ति प्रकाशित गरी विशुद्ध स्वास्थ्य संस्थामाथि दलका कार्यकर्ताहरुले तोडफोड गर्नु अत्यन्तै गलत भएको भन्दै यस्ता क्रियाकलाप नगर्न आग्रह गरेका छन् । डा खनालले काम छाडेर आन्दोलनमा उत्रिएका चिकित्सक कर्मचारीलाई प्रतिष्ठानको हितलाई ध्यानमा राखी संयमता अपनाउन आग्रह गरेका छन् ।"
"थप १६ सय ७७ जनामा कोरोना पुष्टि, २१ को मृत्यु","काठमाडौं : १,५०३४ नमूना परीक्षणमा १६ सय ७७ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा विभिन्न प्रयोगशालामा परीक्षणा गराएका १५०३४ मा १६ हजार ७७ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। ११ हजार १११ नमूनाको पीसीआर र ३ हजार ९२३ जनाको एन्टिजेन विधिबाट परीक्षण गरिएको थियो। जसमध्ये १४ सय २३ जनाको पीसीआर र २५४ जनाको एन्टिजेन विधिबाट संक्रमण पुष्टि भएको मन्त्रालयले जनाएको छ। मंगलबार कोरोनाबाट थप २१ जनाको मृत्यु भएको छ। योसहित नेपालमा कोरोनाबाट ज्यान गुमाउनेको संख्या १० हजार ८७९ पुगेको छ। यस्तै आज थप २,०७२ जना कोरोनामुक्त भएका छन्। मन्त्रालयका अनुसार हालसम्म कोरोनाका सक्रिय संक्रमितको संख्या ३,०३०३ छ। पछिल्लो २४ घन्टामा ८०४०० जनाले कोरोनाविरुद्धको खोप लगाएका छन्। मंगलबार ५१४ जनाको आइसीयू र १५४ जनाको भेन्टिलेटरमा उपचार भइरहेको मन्त्रालयले जनाएको छ।"
माधव नेपालले मन्त्री पद बेचे : ओली,"पोखरा : नेकपा एमाले अध्यक्ष केपी शर्मा ओलीले माधवकुमार नेपालले मन्त्री पद बेचेको आरोप लगाएका छन्। मंगलबार कास्की एमालेको कार्यकर्ता भेलालाई सम्बोधन गर्दै उनले नेपालले पार्टी फुटाउन पद बाँडेको बताए। मन्त्रीको पद बेच्न लागिरहेको तपाइहरुले पनि थाहा पाइरहनुभएको होला। उनले भने, माधव नेपालका मान्छेहरु यहाँपनि मन्त्रीको पद बेच्न आइरहेका थिए। प्रदेशको पनि मन्त्री खाइदिउँ। प्रदेशमा पनि आफैँ खाउँ। खान जन्मिएकाहरु त हौं। उनले माधव नेपालले मेयर, उपमेयर पद दिने भन्दै आश्वासन बाँडेको धारणा राखे। ओलीले पार्टीभित्रका पदलोलुप प्रवृत्तिका कारण पार्टी विभाजन भएको दाबी गरे। उनले भने, स्वार्थका लागि पार्टी ध्वस्त पार्ने प्रवृत्तिबाट पार्टी आक्रन्त थियो। कोहि छोरी ज्वाईंका लागि मरिमेट्ने कोहि भाइ भतिजाका लागि मरिमेट्थे। उनले पार्टीभित्र अपवित्र गठबन्धन गरिएको बताए। पूर्वप्रधानमन्त्रीसमेत रहेका ओलीले आफूविरुद्ध ठूलो हमला हुँदा पनि नझुकेको स्पष्ट पारे। उनले भने, लोकतन्त्र राम्ररी चल्न नदिन एमालेलाई चारैतिरबाट पासो थाप्ने काम भयो। त्यसमा माधव नेपाल अगाडि थिए। उनले सहि कार्यकर्ताहरु खान मात्रै नजन्मेको भन्दै देश बनाउन पनि जन्मिएको बताए।"
एकदिवसीय क्रकेट: पपुवा न्युगिनीलाई नेपालले हरायो,ओमान: ओमानमा मंगलबार भएको एकदिवसीय क्रिकेट खेलमा पपुवा न्युगिनीलाई नेपालले २ विकेटले जितेको छ । सोमपाल कामी र रोहित पौडेलको अर्धशतकीय साझेदारीसँगै नेपालले जित हात पारेको हो । पपुवा न्युगिनीले दिएको १३५ रनको लक्ष्यलाई नेपालले ३९३ ओभरमा ८ विकेट गुमाउँदै भेट्टाएको हो। आफ्नो ब्याटिङको क्रममा नेपालका लागि रोहितले ४१ रन बनाएका थिए भने सोमपालले अविजित २२ रन बनाए । नेपालका लागि सन्दीप लामिछाने एक्लैले ४ विकेट गरेका थिए ।
सन्राइज बैंकको २ शाखारहित बैंकिङ्ग सेवा बिस्तार,"काठमाडौं : सन्राइज बैंक लिमिटेडले शाखारहित बैंकिङ्ग सेवा बिस्तार गर्दै आएको छ। बैंकले प्रदेश २, सर्लाही जिल्लाको ईश्वरपुर नगरपालिका १५ सोकनाह बजारमा ८८ औं शाखारहित बैंकिङ्ग सेवाको सुरुवात गरेको थियो। साथै आइतबार बैंकले प्रदेश १, सुनसरी जिल्लाको रामधुनी नगरपालिका २ तित्रिवनमा ८९ औं शाखारहित बैंकिङ्ग सेवा शुभारम्भ गरेको छ । उक्त शाखारहित बैंकिङ्ग सेवाहरु सञ्चालनमा आएसँगै बैंकको शाखारहित बैंकिङ्ग संख्या ८९ पुगेको छ । बैंकले सेवा सञ्चालनका लागी सोकनाह बजारका जितेन्द्र कुमार साह र तित्रिवनकी स्थानीय व्यवसायी रमिता चौधरीलाई व्यावसायिक प्रतिनिधिका रुपमा नियुक्त गरेको छ । सो शाखारहित बैंकिङ्गबाट निक्षेप संकलन, रकम भुक्तानी, रकम स्थानान्तरण, बिल भुक्तानी लगायत बैंकले प्रदान गर्ने अन्य सेवा समेत उपलब्ध गराइने बताएको छ । बैंकको हाल १३९ वटा शाखा, १२ वटा एक्सटेन्सन काउण्टर, १६१ वटा एटिएम र ८९ वटा शाखारहित बैंकिङ्ग सेवा मार्फत सेवा प्रदान गर्दै आइरहेको छ ।"
सामसुङकाे कन्भर्टिबल ५ इन १ इन्भर्टर एसि नेपाली बजारमा,"काठमाडौं : नेपालको विश्वासिलो कन्ज्युमर इलेक्ट्रोनिक्स ब्राण्ड सामसुङले हालै आफ्नो २०२१ रेन्जअन्तर्गत कन्भर्टिबल ५ इन १ एयर कन्डिसनर प्रस्तुत गरेको छ । कन्भर्टिबल ५ इन १ मा इन्भर्टर ए सिको साथ यान्टी डस्ट तथा ब्याक्टेरियल प्रोटेक्टरको साथ डिजिटल इन्भर्टर प्रविधिको प्रयोग गरिएको छ । नयाँ रेन्जको एयर कन्डिसनरले स्वच्छ हावा, कम विजुली खपत, सहज एवं कस्टमाइज कुलिङ्ग तथा हिटिङ्ग जस्ता मोडहरुले सम्पूर्ण परिवारका आवश्यकताहरुलाई सहजै परिपूर्ति गर्ने छन् । यो एसिमा सामसुङले डिजिटल इन्भर्टर कम्प्रेसरमा १० वर्ष तथा कपर कन्डेन्सर एवं पि सि बिमा १ वर्षको डुराबिलिटिको प्रतिबद्धता प्रदान गरेको छ । सबै मोडेल्सहरु आर३२ ग्यास तथा एयान्टी कोरोसनकपर कन्डेन्सर भएका छन् । सामसुङका एसिहरु १ टन तथा २ टन गरी दुई किसिमका छन्। यी नयाँ एसिको सुरुवाती मूल्य रु ८९९९० देखि रहेको छ ।"
बाँडेरै सिद्धियो नगरको ५७२ बिघा,"धनगढी : नगरको विकास, सम्बद्र्धन र विस्तार गर्न नगरविकास समिति गठन हुन्छन्। तर, तिनै विकास समितिहरूले कञ्चनपुर महेन्द्रनगरको ५ सय ७२ बिघा जग्गा गायब गरेका छन्। हरेक पटक गठन भएका नगरविकास समितिहरूले मनपरी रूपमा आफन्त, नातागोता र भुमाफियालाई जग्गा बिक्री गरेपछि अहिले ६६ बिघा मात्रै बाँकी छ। त्यसमा पनि नगर क्षेत्रभित्रको ८ बिघा जग्गा लिज र भाडामा दिइएको छ। बढ्दो जनसंख्या तथा सहरीकरण भइरहेका नगरहरूको पुनः निर्माण, विस्तार र विकासका साथै नयाँ नगरको निर्माण गरी नगरवासीलाई आवश्यक सेवा र सुविधा पुर्याउने भन्दै तत्कालीन राजा महेन्द्रले २०१९ सालमा नगरविकास समितिको गठन गरेका थिए। तर, ती समिति पछिल्लो समय राजनीतिक दलका कार्यकर्ताका लागि कमाई खाने भाँडो भएका छन्। महेन्द्रले गुरुयोजना बनाएर बसाएको सहर हो, महेन्द्रनगर। त्यसैले पनि यो सहरको नाम महेन्द्रनगर राखियो। यहाँ पाँचवटा ढल निकाससहितका व्यवस्थित गल्ली छन्। राजा महेन्द्रले सहरलाई अझ सुन्दर र व्यवस्थित बनाउन नगर विकास समिति ऐन २०१९ समेत ल्याएका थिए। नगरविकास समितिले लिजमा दिएको जग्गामा पनि पक्की संरचना बनेपछि डोजरले भत्काउँदै। ८ बिघा जमिन लिज र भाडामा दिइएको छ। ऐनअनुसार तत्कालीन अञ्चलाधीशहरू समितिको अध्यक्ष हुन्थे। महेन्द्रनगर नगरविकास समितिको पहिलो अध्यक्ष तत्कालीन अञ्चलाधीश टेकबहादुर रायमाझी भए। उनले, त्यतिबेला ८ सय १ जनाको जग्गा बदर गरेका थिए। अव्यवस्थित जग्गा बदर गरेर नयाँ योजनाका साथ सहरको विकास गर्ने भनेर यस्तो गरिएको हो, महेन्द्रनगर नगरविकास समितिका नासु पुष्पराज भट्ट भन्छन्, रायमाझी नेतृत्वमा आएको विशेष दौडाहा टोलीले ८ सय १ जनाको जग्गा बदर गरेर नगर निर्माण समिति विघटन गरेको थियो। २०३२३३ सालमा महेन्द्रनगरको गुरु योेजना बनेको थियो। २०३५ सालमा गुरुयोजना स्वीकृत भएको नासु भट्टले जानकारी दिए। अञ्चलाधीशको अध्यक्षतामा रहेका नगरविकास समितिहरू २०४६ सालपछि तीन वर्ष प्रमुख जिल्ला अधिकारीको अध्यक्षतामा गठन भए। त्यसपछि निर्वाचित संसदले नगरविकास समितिहरूमा नगरप्रमुख (मेयर) अध्यक्ष हुने व्यवस्था गर्यो। महेन्द्रनगर नगरपालिकाका तत्कालीन दुई जना मेयर यज्ञराज जोशी र सूर्यबहादुर कुँवर नगरविकास समितिको अध्यक्ष भएका थिए। २०५४ सालमा ऐन संशोधन भयो। सत्तामा रहेका दलका नेताहरूलाई नगर विकास समितिको अध्यक्ष बनाउन थालियो। पल्तु राना, कान्तराज पनेरु, मोहन गिरी, पदम बोगटी, गोपाल रसायली, सुरेन्द्र विष्टलगायत नगरविकास समितिका अध्यक्ष भए। स्थानीय भन्छन्, कान्तराज पनेरु र पदम बोगटी बाहेकका अध्यक्षहरूको कार्यकाल जहिले नि विवादित रह्यो। यसरी वितरण गरियो जग्गा नगरविकास गठन हुँदा पूर्वमा कारागार रहेको गडबडे नाला, पश्चिममा गोबरैया खोला, उत्तरमा महेन्द्र राजमार्ग र दक्षिणमा १८ जना व्यक्तिको घर तोकेर ६ सय ३८ बिघा ६ कठ्ठा ८ धुर जग्गा नगरविकास समितिको नाममा गरिएको थियो। तर, त्यो जग्गा अहिले ६६ बिघा मात्रै बाँकी छ। महेन्द्रनगरका बल्देव अवस्थी भन्छन्, समितिका पदाधिकारीका नाममै नभेटिए पनि खोजी गर्दै जाँदा उनीहरूका कुनै न कुनै आफन्तको नाममा नगरविकासको जग्गा नामसारी भएको भेटिनेछ। समितिका पदाधिकारीहरूले जग्गा आफ्नो नाममा राख्न सुरू गरेपछि कर्मचारी पनि जग्गा माग गर्न थालेका थिए। त्यस क्रममा पदाधिकारी र कर्मचारीबीच विगतमा विवाद भएको अवस्थी बताउँछन्। कर्मचारीको नाममा पनि नामसारी गरिएको छ, अवस्थीले भने, समितिमा राजनीतिक नियुक्तिपछि त भुमाफियाले समेत सस्तोमा जग्गा मिलाएर किने। कसैले भाडाका नाममा त कसैले लिजका नाममा जग्गा हडपेका छन्। सरकार परिवर्तन हुने बित्तिकै नगरविकास समितिमा कसलाई ल्याउने भन्ने होडबाजी नै चल्ने गरेको अवस्थीको भनाइ छ। महेन्द्रनगरस्थित हालको पाण्डेय आयल स्टोर दक्षिण, चमन चौराहा दक्षिणको जग्गा सस्तोमा बिक्री गरिएको छ। पुरानो बसपार्क आसपासमा सयौं खोका छाप्रा थिए। २०५५ सालमा बसपार्क स्थानान्तरण भएपछि हटाउन खोजियो। तर, खोका छाप्रा सञ्चालकले राजनीतिक दलकै आडमा आन्दोलन गरे। अन्ततः नगर विकास समितिले उनीहरूलाई अस्थायी टहरा बनाएर बस्न जग्गा दियो। (खोका) छाप्रा सञ्चालकलाई दिइएको १० वर्ग फिटको जग्गामा अहिले चार तले भवन ठडिएका छन्। नक्सा पासबिना बनाइएका संरचना नगरपालिकाले भत्कानुपर्ने उनले बताए। नक्सा पास नगरी बनाएका भवनहरू जग हाल्ने बित्तिकै रोक्नुपर्छ, जबरजस्ती गरे त्यसलाई भत्काउने अधिकार पनि स्थानीय सरकार सञ्चालन ऐनमा उल्लेख छ, तर कोही बोल्दैन, उनले भने। जिल्ला प्रशासन कार्यालयको पूर्वमा रहेको जग्गा त्यहाँ कब्जा गरेर बसेकाहरूलाई वितरण गरियो। त्यसकै दक्षिणमा रहेको ग्रिन बेल्टका लागि भने गुरुयोजनामा रहेको सालघारी क्षेत्रमा सुकुम्बासी भनेर जग्गा वितरण गरियो। सालघारीमै मजदुरहरूका लागि भनेर सस्तोमा जग्गा दलाली भएको स्थानीय लीलाध्वज बस्नेतले बताए। नगर क्षेत्रको करोडौं मूल्यको जग्गा (१८ फिट बाई २४ को) तीन लाखमा बेचिन लागेको छ, त्यसमा पनि राजनीतिक दलहरूको सहभागिता छ, बस्नेतले भने। नगरविकास समिति दलका नेताहरूका दहुनो गाई झैं भयो। अहिले त्यहाँ रहेको केही जग्गा सुदूरपश्चिम विश्वविद्यालय निर्माणका लागि दिइएको छ। कान्तुराज पनेरु र पदम बोगटीको पालामा अहिलेको सिटीहल क्षेत्रको अतिक्रमण खाली गरियो। सुरुमा हलका लागि ट्राफिक चोकको पश्चिम दक्षिणमा जग्गा छनौट भएको थियो। पनेरुको पालामा त्यो जग्गा साँघुरो हुने भन्दै पुरानो बसपार्क पूर्वको जग्गा खाली गराएर सिटीहल निर्माण गरिएको छ। सिटीहल पश्चिममा लामो अवधिका लागि आफ्ना नजिकलाई भाडामा दिइएको जमिनमा विवाद छ। नेकपा माओवादी केन्द्रका नेता गोपाल रसाइली नगर विकास समितिको अध्यक्ष भएका बेला त्यो जग्गा लामो समयका लागि भाडामा दिने निर्णय भएको थियो। राजनीतिक आडमा सरकारी जमिनमाथि कब्जा गरिएपछि, प्रशासनले दिएको आदेशको समेत पालना भएको छैन। तत्कालीन प्रमुख जिल्ला अधिकारी तारानाथ अधिकारीले नगर क्षेत्रको अतिक्रमण हटाउन आदेश दिएका थिए। तर, अहिलेसम्म त्यो आदेशको पालना भएको छैन। मालपोत कार्यालय आसपासमा भएको अतिक्रमण हटाउन आदेश भएको थियो। अख्तियारको टोली महेन्द्रनगरमा महेन्द्रनगर नगरविकास समितिले प्रक्रिया मिचेर जथाभावी जग्गा बिक्री गरेको विषयमा छानबिन गर्न अख्तियार दुरुपयोग अनुसन्धान आयोगको टोली महेन्द्रनगर पुगेको छ। समितिको स्वामित्वमा रहेको जग्गा विभिन्न समयमा अनियमित ढंगले बिक्री वितरण गरिएको, प्रचलित कानुन मिचेर जग्गा लिजमा दिइएको लगायतका उजुरीमाथि छानबिन गर्न अख्तियारका उपसचिव ओमप्रकाश बराल नेतृत्वको टोली महेन्द्रनगर पुगेको हो। अख्तियार महेन्द्रनगरका सूचना अधिकारी हरिशचन्द्र जोशीले विभिन्न समयमा परेका उजुुरीमाथि विस्तृत अनुसन्धान गर्न उपसचिव बरालको नेतृत्वमा चार सदस्यीय टोली महेन्द्रनगर पुुगेको बताए। टोलीले स्थलगत रूपमै छानबिनको काम गरिरहेको उनले बताए। टोलीले आइतबार भीमदत्त नगरविकास समितिसँग छानबिनका लागि आवश्यक पर्ने कागजपत्र मागेको छ भने मालपोत तथा नापी कार्यालयसँग समेत नगरविकास समितिको स्वामित्वमा रहेको जग्गासँग सम्बन्धित विवरण माग गरेको छ। २०३५ सालदेखि हालसम्म विभिन्न राजनीतिक दलमा आबद्ध व्यक्ति अध्यक्ष भएका बखत प्रचलित ऐन, कानुनको उल्लंघन गरेर आफूखुसी जग्गा बिक्री गरिएको भन्दै छानबिन गरेर दोषीलाई कारबाहीको माग गर्दै अख्तियारमा उजुरी परेको थियो। विकास समितिले प्रक्रिया मिचेर आफ्नो स्वामित्वमा रहेको महेन्द्रनगर बजार क्षेत्रको तीन बिघा लिज र पाँच बिघा जग्गा भाडामा दिएको दाबीसहित कारबाही गर्न माग गर्दै अर्को उजुरी पनि अख्तियारमा परेको छ। यो प्रकरणसँग सम्बन्धित मुद्दा सर्वोच्च अदालतमा पनि विचाराधीन छ। भाडामा दिएको क्षेत्रमा कच्ची संरचना बनाउनुपर्ने सम्झौताविपरीत सम्बन्धित व्यक्तिले पक्की संरचना बनाउँदासमेत नगर विकास समिति मौन बसेको भन्दै यसअघि विरोधसमेत भएको थियो। डोजरको प्रयोग गरेर केही संरचना भत्काए पनि पछि अहिले पनि पक्की संरचना बनाउने काम रोकिएको छैन।"
मुस्ताङमा मुक्तिनाथ बाहेक सबै क्षेत्रमा निषेधाज्ञा खुल्याे,"जोमसोम : कोरोनाको दोश्रो भेरियन्टसँगै विगत ५ महिनादेखि भएको निषेधाज्ञा मंगलबारदेखि खुकुलो पारिएको छ । जिल्ला प्रशासन कार्यालय मुस्ताङमा बसेको जिल्ला कोभिड१९ संकट व्यवस्थापन समिति (सीसीएमसी) बैठकले मुस्ताङको प्रसिद्ध धार्मिक स्थल मुक्तिनाथ मन्दिरबाहेक अन्य क्षेत्रको सबै गतिविधि खुल्ला गर्ने निर्णय गरेको हो । मुस्ताङमा सतप्रतिशत नागरिकले कोरोना बिरुद्धको खोप लगाईसकेको र संक्रमणदर समेत कम हुँदै गईरहेकाले जारी निषेधाज्ञालाई सहज र खुकुलो बनाउन निर्णय सीसीएमसी गरेको हो । मुस्ताङमा निषेधाज्ञा खुकुलो भएसँगै आर्थिक अवस्था चलाएमान हुने अपेक्षा गरिएको छ । बैठकले मुक्तिनाथ मन्दिर तत्कालका लागि खुल्ला नगर्ने तर अन्य क्षेत्रको गतिविधिलाई चलायमान बनाउन आवश्यक स्वास्थ्य सुरक्षाका मापदण्ड अपनाउदै क्रमशः मुस्ताङलाई सहज बनाउदै लैजाने बताईएको छ। मुस्ताङमा पहिलो चरणमा निषेधाज्ञा खुकुलो पार्ने निर्णय भएसँगै पोखराजोमसोम हवाई सेवा ,लामो तथा छोटो दुरीका यातायात सेवा, पर्यटन क्षेत्र, होटल तथा रेष्टुरेन्ट, मेलामहोत्सव, शैक्षिक संस्था र सेवा प्रदायक संघसंस्थाको गतिविधि निर्वाध रुपमा संञ्चालन हुनेछन् । यस्तै, हाललाई मुक्तिनाथबाहेक उपल्लो मुस्ताङ र उत्तरी कोरलानाकासम्मको भ्रमण गर्नमा पर्यटकलाई कुनै रोकतोक नहुने मुस्ताङका प्रमुख जिल्ला अधिकारी नाथ पौडेलले जानकारी दिए । तर, मुक्तिनाथ मन्दिर, गुम्बा, बिहार, मस्जिद, चर्च, आदि क्षेत्रमा हुने नियमित पुजापाठ र नित्यकर्ममा यसअघिकै निर्णयलाई कायम राखिएको उनले बताए । प्रजिअ पौडेलले निषेधाज्ञा सहज पारिएको र त्यसको समिक्षा गर्दै केही हप्ताभित्रै मुक्तिनाथ मन्दिर खुल्ला गरिने जनाए । कोरोना कहरका कारण मुस्ताङमा जारी निषेधाज्ञा सहज पारिएसँगै मुस्ताङ भित्रिने पर्यटकलाई अब कुनै समस्या नहुने जनाईएको छ । तर, मुस्ताङ भित्रिने विदेशी पर्यटकले अनिवार्य रुपमा ७२ घण्टे पिसिरआर रिपोर्ट देखाउनु पर्नेछ भने आन्तरिक पर्यटकले अनिवार्य खोप कार्डका साथै ४८ घण्टे एन्टिजेन रिपोर्ट साथमा लिएर आउनु पर्नेछ । यसका लागि जोमसोम विमान स्थल कक्ष र म्याग्दी र मुस्ताङको सीमानाका घाँसा प्रहरी चौकीमा स्वास्थ्यकर्मी तथा सुरक्षाकर्मीको युनिट खटाईने छ । यस्तै, मुस्ताङमा बसोबास गर्ने नागरिकले भने मुस्ताङ आउजाउ गर्नुपर्दा सम्बन्धीत स्थानीय तहको सिफारिस लिनुपर्ने यसअघिको निर्णयलाई परिमार्जन गर्दै उनीहरुको हकमा नागरिकता तथा परिचय पत्र देखाए मात्रै पुग्नेछ। सार्वजनिक तथा निजी सवारी साधनले पिसीआर वा एन्टिजेन रिपोर्ट र खोप कार्ड नभएका व्यक्तिलाई यात्रा गराउँदा संक्रमण पुष्टि भएमा सोको जिम्मेवारी सम्बन्धीत सवारी साधनलेनै जिम्मा लिनु पर्नेछ । मुस्ताङमा कोरोना कहरका कारण लगाईएको निषेधाज्ञाले मुस्ताङका पर्यटन व्यवसायीहरु आर्थिक संकटमा परेका छन् । जिल्लामा निषेधाज्ञा खुकुलो पारिएसँगै मुस्ताङ जिल्लाको अर्थतन्त्र चलायमान हुने मुस्ताङका संघीय सांसद प्रेमप्रसाद तुलाचनले अपेक्षा गरे । व्यवसायीहरुको हितमा प्रशासनको रोहबरमा आईतबार बसेको सर्वदलीय तथा सर्वपक्षिय बैठकले मुस्ताङमा बिस्तारै सबै क्षेत्रलाइै सहज बनाउदै लैजाने सहमती भएको सांसद तुलाचनले जानकारी दिए । मुस्ताङमा १८ वर्षदेखिमाथिका सबै नागरिकले कोरोना बिरुद्धको खोप लगाईसकेको र पर्यटकलाई सावधानी अपनाएर मुस्ताङ आउन आग्रह गरे । कोरोनाका कारण अर्थतन्त्र चलायमान हुन नसक्दा विभिन्न क्षेत्रका व्यवसायी मानसिक रोगको शिकार हुने चिन्ता बढेको उल्लेख गर्दै सांसद तुलाचनले धार्मिक तथा पर्यटकीय जिल्लालाई आर्थिक चलायमान बनाउनु पर्ने बाध्यता आएको जनाए । कोरोना माहामारीको पहिलो भेरियन्ट सुरु हुँदा देखि बन्द मुक्तिनाथ मन्दिर ३ महिना मात्र खुलेर बन्द भएको थियो । कोरोनाको दोश्रो भेरियन्टको चरणमा मुक्तिनाथ क्षेत्र कोरोनाको 'हट स्पट' समेत बनेको थियो । कोरानाका कारण मुस्ताङमा १५ जनाले ज्यान गुमाउँदा मुक्तिनाथ रानीपौवा गाउँका ७ जनाले ज्यान गुमाउन पुगेका थिए । कोरोनाले धनजन र मानवीय क्षति व्यवहोरेका मुक्तिनाथका पर्यटन व्यवसायी तथा स्थानीयले मुक्तिनाथ मन्दिर तत्काल खुल्ला गर्दा फेरी बिपत निम्तने डरमा छन् । उनीहरुले यसअघि मुक्तिनाथ मन्दिर खुल्ला गर्दा मुक्तिनाथबासीलाई कोभिड संक्रमण भएमा मुक्तिनाथ विकास समितिले क्षतिपूर्ती दिने पूर्व लिखित सम्झौता कार्यान्वयन नभएको भन्दै सरोकारवाला निकायसँग रुष्ट छन्। कोरोनाको दोश्रो भेरियन्ट सुरु भएदेखि यता मुस्ताङमा ५ सय ५४ जना कोरोना संक्रमित बनेकोमा ५ सय ८ जना संक्रमण मुक्त भएका थिए । जसमध्ये जिल्लामा उपचार हुन नसकी २७ जनालाई पोखरा रिफर गरिएको थियो । हाल जिल्लामा सक्रिय संक्रमितको संख्या ४ जना मात्र रहेको छ ।"
तालिवानले पञ्जशीरमा आफ्नो झण्डा फहरायो,पञ्जशीर : तालिवानले अफगानिस्तानको उत्तरपुर्वी क्षेत्रमा अवस्थित पञ्जशीर उपत्यकामा आफूले विजयी प्राप्त गरेको घोषणा गरेको छ। विजयी प्राप्त गरेको अवसरमा तालिवान समूहले सोमबार पञ्जशीरमा आफ्नो झण्डा फहराएको भिडियो सार्वजनिकसमेत गरेको हो। यद्यपि तालिवानविरोधी समूहले भने आफूहरु सबै रणनैतिक स्थानमा रहेको र युद्ध जारी राख्ने जनाएको छ। तालिवानविरोधी नेताले भने तालिवानविरुद्ध राष्ट्र व्यापी रुपमा लड्न आह्वान गरेका छन्। सामाजिक सञ्जालमा सार्वजनिक भएको एक अडियो रेकर्डिङमा नेसनल रेसिस्टेन्स फ्रन्ट अफ अफगानिस्तान (एनआरएफ)का नेता अहमद मसौदले तालिवानलाई सैन्य गतिविधि र राजनितिमा विश्वास दिलाउनुमा अन्तर्राष्ट्रिय समुदायहरु दोषी रहेको बताएका छन्। तपाईहरु बाहिर या भित्र जो जहाँ भएपनि हाम्रो देशको स्वतन्त्रता र समृद्धिका निम्ति तालिवानविरुद्ध लड्न म देशव्यापी विद्रोह सुरु गर्न स सबैलाई आग्रह गर्छुउनले भनेका छन्। तालिवानले अगष्ट १५ मा अफगानिस्तानको राजधानी काबुलमाथि आफ्नो कब्जा जमाएको थियो। काबुल कब्जापछि तालिवानले पञ्जशीर उपत्यका कब्जा गर्न खोजिरहेको छ। सोमबार तालिवानले आफुहरुले सो उपत्यका पूर्ण रुपमा आफ्नो नियन्त्रणमा लिएको दाबी गरेको थियो। यसअघि सन् १९८० को दशकमा सोभियत संघको मातहतमा चलेको अफगानिस्तानको पञ्जशीर उपत्यका तालिवान र सोभियत संघले आफ्नो नियन्त्रणमा लिन सकेको थिएन। बीबीसीबाट
सभामुख सापकोटाविरुद्ध मुद्दामा सर्वोच्चले दिएन अन्तरिम आदेश,काठमाडौं : सर्वोच्च अदालतले नेकपा एमालेका अध्यक्ष केपी शर्मा ओलीले सभामुख अग्निप्रसाद सापकोटाविरुद्ध दायर गरेको रिटमा अन्तरिम आदेश दिन मानेन । मंगलबार प्रधानन्यायाधीश चोलेन्द्रशम्शेर जबराको इजलासले अन्तरिम आदेश नदिएको हो । सर्वोच्चले सोही मुद्दामा छलफलका लागि भदौ २८ गते दुबै पक्षलाई बोलाएको छ । सो रिटमा अन्तरिम आदेश दिनेनदिनेबारे छलफल गर्न २८ गते दुवै पक्षलाई झिकाउने आदेश दिएको अदालत प्रशासनले जनाएको छ। एमालेले १४ सांसदलाई दलबाट निष्कासन गरेको कारबाहीलाई सभामुखले मान्यता नदिएको भन्दै अध्यक्ष ओलीले सो विरुद्ध रिट दायर गरेका थिए । एमालेले माधव नेपालसहित १४ र लुम्बिनीका २ सांसद पदमुक्त गर्ने पार्टीको निर्णय कार्यान्वयन नगराएको भन्दै संघ र लुम्बिनी प्रदेशका सभामुख सापकोटाविरुद्ध रिट दायर गरेको थियो ।
हुन्डाई फेस्टीभ डिलाइट २०७७ विजेतालाई साँचो हस्तान्त्रण,"काठमाडौं : हुन्डाईको आधिकारीक वितरक लक्ष्मी इन्टरकन्टिनेन्टल प्रालि ले अघिल्लो वर्षको चाडवर्प स्कीम यसपालीको दशैं तिहार, वेलकम टु हुन्डाई परिवार योजनामा सहभागी ग्राहकहरु मध्येबाट ग्राण्ड आई १० नियोस म्याग्ना विजेता कुपन नम्बर १४४५ का श्याम प्रसाद पौडेल र हुन्डाई अउरा (एस) विजेता चेतनारायण सापकोटा (कुपननम्बर १६१७) लाई गाडीको साँचो हस्तान्त्रण गरिएको छ । उक्त लक्की ड्र साउन ११ (जुलाई २६) गते हिमालयन टेलिभिजनबाट प्रत्यक्ष प्रशारण मार्फत बिजेता छनोट गरिएको थियो । कोभिड १९ को दोस्रो लहरको कारण सम्पूर्ण जनजिवन नै अस्तव्यस्थ भएकोले गत वर्षको लक्की ड्र केही ढिला गरी भएको हो । साथै, भदौ २४ गते बिहीबारबाट आउँदै गरेको चाडपर्वलाई लक्षित गर्दै हुन्डाई फेस्टीभ डिलाइट २०७८ ग्राहकमाझ प्रस्तुत गर्ने भएको हो। हुन्डाईले विगतमा पनि सधैँ आफ्ना ग्राहकसँग जोडिन यस्ता किसिमका ग्राहक केन्द्रित योजना ल्याउने गरेको छ। यस वर्ष पनि ग्राहकले विगतमा जस्तै नगद छुट, बम्पर उपहारको साथ थुप्रै स्कीम पाउनु हुनेछ । हामी लक्ष्मी हुन्डाई सधैँ ग्राहकलाई उत्कृष्ट अफर र खरिद एक्स्पीरियन्स प्रदान गर्दै आएका छौं । त्यही कारण हुन्डाई ब्राण्ड चाहने ग्राहक पनि बढ्दै गएका छन् । लक्ष्मी इन्टरकन्टिनेन्टल प्रालि ले नेपालका विभिन्न सहरमा १३ वटा शोरुम र १७ वटा सर्भिस सेन्टरमार्फत आफ्ना ग्राहकहरुलाई सेवा प्रदान गर्दै आएको छ । विश्वकै पाँचौ ठूलो कार निर्माता हुन्डाई ग्राहकलाई उत्कृष्ट सेवा दिन सधैँ तत्पर रहेको छ । विश्वभर करोडौं सन्तुष्ट ग्राहक, न्यूनमर्मत सम्भार खर्च र उत्कृष्ट डिजाइनका कारले ग्राहकलाई आफुसँग जोड्न सफल हुँदै आएको छ ।"
भलाम र्यालेचौरमा पहिरो : २५ परिवारले घर छाडे,"पोखरा :पोखरा महानगरपालिका २० भलामको र्यालेचौरमा पहिरोको कारण २५ घर परिवार घर छाडेका छन्। भाद्र १६ गते राति र्यालेचौर बेसी महेन्द्रमाविको सिरानको वन क्षेत्रबाट झरेको पहिरो र विरेन्द्र गुफाको सिरानबाट पहिरो झरेको हो। पोखरामा उक्त २४ घण्टामा २२१४ मिलिमितर पानी परेको थियो। राति १२ बजे आएको पहिरोले एउटा घर नै पुरिएको थियो भने दर्जन घरमा क्षति पुर्याएको छ। घर नजिकै ठुलो पहिरो गएपछि बेला बेलामा ठूलो वर्षा भइरहेकोले ज्यान जोगाउन पहिरोको जोखिम क्षेत्रका स्थानीय घर छाडेका हुन्। घर छाडेका स्थानीय पोखरा महानगरपालिका वडा नम्बर २० ले कोरोना संक्रमण नियन्त्रण गर्न बनाएको स्थानीय महेन्द्र माविको क्वारेन्टाइनमा ४ परिवार, अरु आफन्तको घरमा र भाडामा कोठा लिएर बसेका पोखरा महानगरपालिका वडा नम्बर २० का वडा अध्यक्ष सिम गुरुङले जानकारी दिए । पोखरा २० का वडा सदस्य भिमप्रसाद बास्तोला पनि पहिरोको त्रासले घर छाडेर भाडामा बसेका छन्। सोही राति भलामको विरेन्द्र गुफा बस्तीको सिरानबाट झरेको पहिरोले सो क्षेत्रको बस्ती जोखिममा परेपछि वडा सदस्य सहति सो क्षेत्रका ८ जना स्थानीय आफन्त र भाडाको कोठामा बास बस्न पुगेका हुन्। बस्ती माथीबाट झरेको पहिरो घरै नजिकै हुँदै खसेपछि बस्ती धरापमा परेको हो। ठूलो पानी पर्न अझै नरोकिएकोले ज्यान जोगाउन विरेन्द्र गुफा क्षेत्रका आफूसहित ८ घर परिवार आफन्त र भाडामा कोठा लिएर बसेको वडासदस्य बास्तोलाले बताए। पोखरा २० कै रानीस्वारमा पहिरोले १ घर भत्केको र पाँच घर परिवार विस्थापित भएको पनि उनले सुनाए। पहिरोले घर पुरिदा र्यालेचोर बेसीका ८० वर्षीय तुलसी बास्तोलासहित तीन जनालाई उनकै दुई छोराले १६ गते राति साढे १२ बजे तिर झयाल फोरेर उद्धार गरेका थिए। पहिरोको कारण पोखरा २० भलाममा र्यालेचौर बेसी, विरेन्द्र गुफा टोल, रानीस्वारा, सिम्ले, भलामको दोभान स्थित बंगुरपालन क्षेत्रको बस्ती लगायतका क्षेत्रका बस्ती जोखिमा परेको स्थानीय जनप्रतिनिधिले बताएका छन्। र्यालेचौर बेसीको खहरे खोला नियन्त्रण गर्ने, वन क्षेत्रबाट पहिरो सैगै ल्याएको रुख, ढुंगामाटो व्यवस्थापनका कार्य तीब्र गतिमा भइरहेको वडा अध्यक्ष गुरुङले जानकारी दिए। र्यालेचौर बेसी माथिबाट पहिरो गएको क्षेत्रमा ६० हजार लिटरको पानी टंकी छलेर पहिरो आएकोले अझ ठूलो क्षति हुनबाट बस्ती जोगिएको वडा सदस्य मोतिप्रसाद पौडेलले बताए। अझै पनि पानी टंकी क्षेत्र जोखिममा रहेकोले बेलाबेलामा परिरहेको पानीको कारण स्थानीय थप दुर्घट्ना हुने हो कि भन्ने त्रासमा रहेको उनले सुनाए। अविरल वर्षासँगै र्यालेचौर बेसीस्थित महेन्द्र मावि सिरानको सामुदायिक वन क्षेत्रबाट भाद्र १६ गते खसेको पहिरोले घर नै पुरिदा एकै परिवारका तीन जनाको मृत्यु भएको थियो। त्यसैगरी वडा नम्बर २० भलामको मुलाबारी देउरालीमा पहिरोले घर भत्कदा एकै परिवारका दुई जनासमेत गरी भलाममा ५ जनाको मृत्यु भएको थियो।"
संखुवासभा हत्या प्रकरण : शव पोस्टमार्टमका लागि धरान ल्याइँदै,"विराटनगर संखुवासभा : संखुवासभाको मादी नगरपालिका१ खोलागाउँको उम्लिङमा एकै परिवारका ६ जनाको बीभत्स हत्या गरिएको दर्दनाक घटनाको प्रहरीको विशेष टोलीले अनुसन्धान सुरु गरेको छ। संघीय प्रहरी इकाई कार्यालय धरानबाट एसपी भीम दाहाल नेतृत्वको विशेष टोलीले घटनास्थल पुगेर अनुसन्धान थालेको हो। अति नै विकट एवं दुर्गम घटनास्थलमा सोमबार साँझ ७ बजेतिर पुगेर दाहाल नेतृत्वको टोलीले घटनास्थललाई आफ्नो नियन्त्रणमा लिएर अनुसन्धान सुरु गरेको छ। प्रहरीले अनुसन्धानका लागि ट्र्याकरडग पिकु र लैलालाई प्रयोग गरेको छ। तर निरन्तरको वर्षाका कारण तालिमप्राप्त कुकुरबाट गरिने अनुसन्धान प्रभावकारी हुनसक्ने अवस्था नरहेको बताइएको छ। यद्यपि घटनास्थल पुगेको प्रहरीको विशेष टोलीले भने घटनाको नजिक पुगिकिएको उल्लेख गरेको छ। घटनाको अनुसन्धानमा संखुवासभा प्रहरी प्रमुख डीएसपी लालध्वज सुवेदी र इलाका प्रहरी कार्यालय चैनपुरका इन्सपेक्टर योगराज खतिवडा पनि खटिएका छन्। धरानबाट प्रहरीको विशेष टोली पुग्नुअघि संखुवासभा प्रहरीले शव नचलाइकन घटनास्थलको सुरक्षा मात्रै दिएको थियो। प्रदेश १ प्रहरी कार्यालय विराटनगरले अनुसन्धानलाई थप मद्दत मिल्ने गरी रिजनल इन्भेस्टिकेसन टिम (रिट) अर्थात क्षेत्रीय अनुसन्धान समूहलाई पनि परिचालन गरिसकेको छ। प्रदेश १ प्रहरी प्रमुख डीआईजी अरुणकुमार बीसीले अनुसन्धानलाई निष्कर्षमा पुर्याउन र हत्यारा पत्ता लगाउन नेपाल प्रहरीको केन्द्रीय अनुसन्धान ब्युरो (सीआईबी)को टोली पनि घटनास्थलतर्फ जाने तयारी गरिरहेको जानकारी दिए। घटना हत्या नै भएको निस्कर्षमा प्रहरी पुगेको उनले बताए। एउटै परिवारका दुई बालबालिका र एक जना वृद्धासहित निहत्था ६ जनाको बीभत्स हत्या भएको छ, बीसीले भने, प्रहरीको विशेष टोली अनुसन्धानमा खटिएका कारण चाँडै नै घटनाको निस्कर्षमा पुग्ने छौँ। प्राविधिकदेखि लिएर विभिन्न पक्षबाट सुरु गरिएको अनुसन्धान सकारात्मक पाटोतर्फ अघि बढिरहेको उनको भनाइ छ। निरन्तरको वर्षाले घटनाको अनुसन्धानलाई भने प्रभावित पार्नसक्ने बताइएको छ। संखुवासभाको मादी नगरपालिका१ कार्की परिवारको घर। यसैबीच हत्या गरिएका ६ जनाकै शव अहिलेसम्म अर्थात मंगलबार बिहानसम्म घटनास्थलमै छ। प्राय शवहरु घोप्टो परेको अवस्थामा भेटिएका छन्। अनुसन्धान सुरु गरेको प्रहरीले आवश्यक प्रक्रिया पूरा गर्दै शवलाई पोस्टमार्टमका लागि धरानस्थित बीपी कोइराला स्वास्थ्य विज्ञान प्रतिष्ठान ल्याउने भएको छ। मंगलबार दिउँसो १२ बजेसम्म घटनास्थलबाट शव उठाएर पोस्टमार्टमका लागि अस्पताल पुर्याउने गरी प्रक्रिया अघि बढाइएको बीसीले बताए। उनका अनुसार विकट स्थानमा घटनास्थल रहेको र बर्खाको समयमा पहिरोले बाटो पनि ठाउँठाउँमा बिगारेका कारण शव साँझसम्म पनि धरान ल्याइ पुर्याउन सक्ने अवस्था छैन। संखुवासभाको मादीमा एकै परिवारका ६ जनाको हत्या परिवारै सखाप हुने गरी ६ को बीभत्स हत्या, हत्याको कारण खोज्दै प्रहरी ८५ वर्षीय बौदमान कार्कीको परिवारमा उक्त नरसंहार भएको हो। वृद्धअवस्थाका उनी भने कान कम सुन्छन्। आँखा पनि मधुरो देख्छन्। घरमा रहेका ७ जनामध्ये उनी मात्रै सकुशल छन्। अरु ६ जनाको भने क्रुरतापूर्वक तरिकाले हत्या गरिएको अवस्थामा यत्रतत्र शवहरु भेटिएका छन्। प्रहरीका अनुसार बौदमानकी पत्नी ८४ वर्षीया पार्वता, छोरा ५८ वर्षीय तेजबहादुर, बुहारी ५२ वर्षीया कमला तथा तेजबहादुरकी बुहारी ३२ वर्षीया रञ्जना, नाति ११ वर्षीय दीपेन र नातिनी ७ वर्षीया गोमा कार्कीको हत्या भएको हो। एउटै परिवारका ६ जनाको हत्या भएपछि पूरै गाउँ शोकमा डुबेको वडाध्यक्ष खेमनाथ कटुवालले बताए। सिंगो गाउँमा सन्नाटा छाएको छ। कसैले पनि यस्तो दर्दनाक घटना कसरी भयो होला भनेर सोच्नसम्म सकिरहेका छैनौँ, उनले भने, घटना देखेका र सुनेका छिमेकीहरु कसैको घरमा चुल्हो बलेको छैन। आफ्नो गरेर खाइरहेको सिंगो परिवार नै सखाप बनाइएको छ। घटनाको अनुसन्धानमा स्थानीय बासिन्दा र जनप्रतिनिधिले पनि प्रहरीलाई सहयोग गरिरहेको जानकारी वडाध्यक्ष कटुवालले दिएका छन्। उनका अनुसार हत्या बिहान कि राति नै गरिएको हो भन्ने यकिन हुन बाँकी छ। वृद्धअवस्थाका बौदमानले पनि घटनाका बारेमा आफूले थाहा नपाएको बताएका छन्। बेलुकासँगै खाना खाएर सुतेको र बिहान हेर्दा श्रीमती (पार्वता)लाई मृत फेला पारेपछि छिमेकीलाई खबर गरेको उनले बताएका छन्। हत्या गरिएकामध्ये पार्वताको शव घरभित्रै थियो। काम गर्न जाँदा लगाउने कपडा र गम्बुटसमेत लगाएको अवस्थामा तेजबहादुरको शव घरनजिक बाटोमा भेटियो। कमला र रञ्जनाको शव घरनजिकको खोलामा भेटिएको थियो। दीपेन र गोमाको शव घरमाथिको खरबारीमा भेटिएको प्रहरीले जनाएको छ। मृतक सबैको शव घरबाट लगभग सयमिटरको आसपासमा भेटिएको थियो। स्थानीय र प्रहरीले सबै जनाको हत्या भाग्दाभाग्दै भएको हुनसक्ने अनुमान गरेका छन्। अर्थात लखेटीलखेटी मारिएको पनि हुनसक्ने प्रहरीले बताएको छ। प्रहरीले आर्थिक पाटोका कारण घटना भएको हुनसक्ने अनुमान गरेको छ। तेजबहादुरका दुई छोराहरू जेठो रमेश र कान्छो नरेश वैदेशिक रोजगारीका लागि मलेसियामा छन्। रमेशकी श्रीमती रञ्जनाको हत्या भएको छ। नरेशकी श्रीमती मुना भने झापामा बस्छिन्। कार्की परिवारले झापामा जग्गा किन्नलाई बैना गरिसकेको पाइएको छ। जग्गा किन्नलाई घरमा पैसा राखेको हुनसक्ने भएकाले सबैको हत्या गरेर लुटपाट गरिएको हुनसक्ने प्रहरीको आशंका छ।"
पहिरोले बेनीको क्याम्पसचोक उच्च जोखिममा,"बेनी : म्याग्दीको सदरमुकाम बेनीको क्याम्पसचोक क्षेत्र पहिरोको उच्च जोखिममा परेको छ। बस्ती माथि रहेको खरेनी र आँप रुखको पाखोमा पहिरो चल्न थालेपछि बेनी नगरपालिका८ मा पर्ने क्याम्पसचोक, गणेशटोल, पिपलचोक र कालीपुल जोखिममा परेको हो। पहिरोको फेदीमा रहेको बजारमा बाढी आउने खतरा रहेको गणेशटोल सुधार समितिका संयोजक ठाकुरप्रसाद शर्माले बताए। करिब ५०० मिटर लम्बाई र ५०० मिटर चौडाई क्षेत्रफल भएको पाखो चिरा चिरा परेर बग्न तयार भएर बसेको छ, उनले भने यो पहिरोले चार वटा टोल र म्याग्दी बहुमुखी क्याम्पस जोखिममा परेको छ। करिब तीन सय घर पहिरो र बाढीको जोखिममा रहेका शर्माले बताए। क्याम्पसचोकदेखि करिब आठ सय मिटर माथिको पाखोमा दुई वटा पहिरो छन्। पहिरोको फेदी देखि क्याम्पसचोक हुदै कालीपुलको मोटरेबल पुल सम्म नहर बनाएर खोल्साको पानी र बाढी व्यवस्थापन गरिएको छ। करिब १२ बर्षदेखि क्याम्पसचोकमा बर्खा याममा पाखोबाट आउने बाढी पसेर डुबान हुने समस्या छ। पहिरोले साबिकको ठाउँ भन्दा करिब तीन मिटर तल जमिन लच्किएको क्याम्पसचोकका बासिन्दा यामबहादुर बानियाले बताए। बलौटे माटो भएको पाखोमा सल्लाको रुखको जंगल छ। जमिन धाँजा फाटेर डेढ सय भन्दा बढी सल्लाका रुख ढलेका छन्,बानियाले भने पहिरो गएको छेउछाउमा टेक्दा जमिन खुट्टा गाडिन्छ। ठूलो बर्षात हुँदा ढलेका रुख, ढुङ्गा र माटो सहितको बाढीले क्याम्पसचोकमा क्षति पुग्ने जोखिम छ। पहिरोका कारण सामान्य बर्षात हुँदा समेत क्याम्पसचोक र कालीपुल क्षेत्रमा बाढी आउन थालेको छ। गत असारमा यो ठाउँमा शुरु भएको पहिरो चल्न अझै रोकिएको छैन्। क्याम्पसचोक क्षेत्रमा बाढीको निकासका लागि बेनी नगरपालिकाले घर खरिद गरेर नाली बनाएको छ। तर सो नालीको क्षमता भन्दा ठुलो बाढी आउने गरी नयाँ पहिरो सिर्जना भएपछि क्याम्पसचोकबासी चिन्तित भएका स्थानीय रेमबहादुर बिश्वकर्माले बताए। उनले बेनी नगरपालिका६ मा पर्ने आँपको रुखदेखि सार्कीटोल जोड्ने सडकका कारण पहिरो सिर्जना भएको बताए। सडक खन्दा डोजरले पाखोमा फालेको माटो बगेर सिर्जना भएको पहिरोले ठूलो रुप लिन थालेको विश्वकर्माको भनाई छ। सल्लाको जंगलको बिचमा खनिएको सडकको तल र माथि दुबै तर्फ पहिरोले जमिन भासिएको छ। क्याम्पसचोकका बासिन्दासमेत रहेका बेनी नगर कार्यपालिकाको सदस्य कृष्णकुमार बिश्वकर्माले जोखिमयुक्त ठाउँको स्थलगत निरिक्षण गरेर थप क्षति हुन नदिन र पहिरो नियन्त्रण गर्न पहल गर्ने बताए।"
राष्ट्र बैंकको मापदण्ड : सर्तसहित थप शेयर धितो कर्जा लिन पाइने,काठमाडौं : नेपाल राष्ट्र बैंकले सर्तसहित शेयर धितो कर्जा रु १२ करोडभन्दा माथि पनि लिन पाउने व्यवस्था गरेको छ। केन्द्रीय बैंकले आज साँझ जारी गरेको सूचना अनुसार उद्यमी व्यवसायीले उद्योग व्यवसायका लागि अन्य धितोसँगै शेयरसमेत धितो राख्न चाहेमा शेयर धितो राखी कर्जा लिन पाइने व्यवस्था गरिएको जनाएको हो। बैंक तथा वित्तीय संस्थाले व्यावसायिक प्रयोजनका लागि प्रवाह भएको कर्जाका लागि अन्य सम्पत्ति धितो राखे सरह अतिरिक्त धितोका रूपमा शेयर धितो राख्न सक्ने केन्द्रीय बैंकको भनाइ छ। राष्ट्र बैंकले बारम्बार सोधिने प्रश्नहरू शीर्षक राखेर सो बारेमा स्पष्ट पार्न खोजेको छ। अन्य संस्थाको शेयर खरिद गर्ने प्रयोजनदेखि बाहेकका व्यावसायिक प्रयोजनका लागि शेयर धितो राखी कर्जा प्रवाह हुन सक्नेछ। त्यसमा मार्जिन प्रकृतिको कर्जामा जस्तो एकल ग्राहक कर्जा सीमाका रूपमा रहेको एउटा इजाजतप्राप्त संस्थाबाट अधिकतम रु चार करोड र सबै इजाजत प्राप्त संस्थाबाट अधिकतम रु १२ करोडको सीमा लागू नहुने केन्द्रीय बैंकको भनाइ छ। शेयर लगानीकर्ता समूहले मार्जिन प्रकृतिको कर्जामा राष्ट्र बैंकले सीमा तोकेको भन्दै गुनासो गर्दै आएका छन्। राष्ट्र बैंकले भने मार्जिन प्रकृतिको कर्जामा केही समस्या देखिएको भन्दै सीमा तोकेको जनाउँदै आएको छ। यही विषयमा अस्पष्टता हुँदा पछिल्ला केही दिनदेखि शेयर बजारसमेत प्रभावित हुँदै आएको थियो। आइतबार उच्च अङ्कले नेप्सेमा गिरावट आएको थियो। पुनः सोमबार भने बजार सम्हालियो र नेप्से बाउन्स ब्याक भयो। लगानीकर्ता समूहले सोमबार असन्तुष्टि जनाएका थिए। अर्थमन्त्री जनार्दन शर्माले गभर्नर अधिकारीलाई फोन गरेर बजारमा देखिएको समस्याका बारेमा चासो राखेका थिए। सोही चासोको समाचार सार्वजनिक भएपछि सोमबार नेप्सेमा १६२ अङ्कको वृद्धि भयो।
सुन चाँदीको मूल्य स्थिर,काठमाडौं : नेपाली बजारमा आज सुनको मूल्य स्थिर रहेको छ । मंगलबार सुन ९१ हजार ४ सय मा कारोबार भइरहेको नेपाल सुन चाँदी व्यवसायी महासंघले जनाएको छ। तेजावी सुनको मूल्य ९० हजार ९ सय नै कायम गरिएको छ । यस्तै चाँदीको मूल्य पनि स्थिर छ । महासंघका अनुसार चाँदी १ हजार २ सय ३० कायम गरिएको छ । सोमबार चाँदी तोलाको १ हजार २३० मा नै कारोबार भएको थियो ।
सुखी जीवनको रहस्य,"गाउँ नजिकै घना जंगल थियो। त्यहाँ विभिन्न प्रकारका जनावर र चराचुरुंगी बस्थे। सोही जंगलमा एउटा लाटोकोसेरो पनि परिवारको साथ बस्थ्यो। जंगलका सबै पशुपक्षी उसको बोलीलाई अत्यन्त अशुभ मान्थे। त्यसैले उसलाई कसैले पनि आफ्नो नजिक आउन दिँदैनथिए। उसले बोल्नासाथ सबैले उसलाई बेस्सरी गाली गर्थे र सकभर भगाउने प्रयत्न गर्थे। ऊ नजिकको मानव बस्तीतिर पनि जान सक्दैनथ्यो। मानिसले पनि उसलाई मन पराउँदैनथिए। प्रायः रातको समयमा बोल्ने लाटोकोसेरोको आवाज सुनेपछि मानिसले पनि उसलाई गाली गर्थे। कतै देखिहाले भने ढुंगाले हान्नसमेत पछि पर्दैनथिए। जंगलदेखि मानव बस्तीसम्म नै यस्तो अपमान हुन थालेपछि लाटोकोसेरो निकै दुःखी भयो। उसलाई आफ्नो परिवार लिएर कतै टाढाको अर्कै जंगलतिर जान पाए हुन्थ्यो जस्तो लाग्न थाल्यो। दिनप्रतिदिन उसमा निराशा बढ्दै गयो। नजिकै उसको निकै मिल्ने साथी चमेरो पनि बस्थ्यो। एक रात दुवै एकै स्थानमा भेला भए। लाटोकोसेरोले भन्यो, मित्र चमेरो, म त अब यहाँ बस्न नसक्ने भएँ। जता गए पनि सबैले मलाई खिल्ली उडाउँछन्। कसैले पनि मलाई नजिक जान दिँदैनन्। मानिसले त झन् मलाई देख्नै सक्दैनन्। अब म परिवार लिएर अन्तै जान्छु। तिमीहरू राम्ररी बस्नू। चमेरोले सम्झाउँदै भन्यो मित्र लाटोकोसेरो, जहाँ गए पनि परिस्थिति यस्तै हो। आफू जन्मेको स्थानमा त यो अवस्था छ भने नयाँ ठाउँमा के मात्रै नहोला र ? तिमी जहाँ गए पनि तिम्रो आवाज त साथमै जानेछ। अनि, तिमीले त्यहाँ पनि अपमान नै त पाउने छौ। त्यसैले, चिन्तित हुनुपर्ने कुनै कारण छैन। उनीहरूले तिम्रो निन्दा गर्छन् भने तिमी त्यता ध्यानै नदेउ। आफूले सद्गुण अपनाऊ। यही त हो, सुखी जीवनको रहस्य।"
अब आफ्नै भाषामा सरकारी सेवा,"काठमाडौं : अब नेपालीसँगै अरू भाषा पनि सरकारी कामकाजमा आउने भएका छन्। भाषा आयोगले सोमबार सात प्रदेशका लागि भाषा सिफारिस गरेको छ। जसअनुसार प्रदेश १ मा मैथिली र लिम्बू, प्रदेश २ मा मैथिली, भोजपुरी र बज्जिका, बागमतीमा तामाङ र नेवार (नेपाल भाषा), गण्डकीमा मगर, गुरुङ र भोजपुरी छन्। यस्तै, लुम्बिनीमा थारू र अवधि, कर्णालीमा मगर, सुदूरपश्चिममा डोट्याली र थारू भाषा छन्। तीन तहले कामकाजको भाषा तोके पनि अरू भाषीले बोल्न पाउन हक रहने आयोग अध्यक्ष डा लवदेव अवस्थीले बताए। सरकारी सेवा मातृभाषाबाटै पाउनुपर्यो भन्ने हो, अध्यक्ष डा अवस्थीले अन्नपूर्ण पोस्ट्सित भने, बहुभाषिकताको प्रयोगचाहिँ शिक्षामा पनि हुनुपर्यो। सेवामा पनि हुनुपर्यो। सरकारी कामकाजको भाषा नेपाली छ भने पनि अरू भाषीले आफ्नो कुरा राख्न पाउने डा अवस्थीको भनाइ छ। संविधानको प्रावधानअनुसार व्यक्ति र समुदायलाई आफ्नो भाषा प्रयोगको अवसर सुनिश्चित गर्नु संघ, प्रदेश र स्थानीय तहको कानुनीय दायित्व रहने आयोगको प्रतिवेदनमा उल्लेख छ। संविधानको धारा ३२ (१) मा प्रत्येक व्यक्ति र समुदायलाई आफ्नो भाषा प्रयोग गर्ने हक हुने उल्लेख छ। धारा ५१ (ग) (७)मा बहुभाषिक नीति अवलम्बन गर्ने भनिएको छ। आयोगका सूचना अधिकृत डा लोकबहादुर लोप्चनले अब तीनै तहले व्यवस्थापिका, कार्यपालिका र न्यायपालिकामा बहुभाषिक नीति अंगीकार गर्नुपर्ने बताए। संघको पनि अब एकल भाषा हुन सक्दैन। स्थानीय तहको पनि एकल भाषा हुन सक्दैन। एउटा व्यक्ति या समुदाय, राउटे या कुसुन्डाको एक जना छ भने उसकै भाषामा उल्था गरेर बताइदिनुपर्ने हुन्छ, डा लोप्चनले भने, व्यक्ति र समुदायलाई उसकै भाषामा सेवा देऊ भनेको हो। नेपाली भाषाका अतिरिक्त प्रदेशका सरकारी कामकाजका भाषाको सिफारिस सरकारलाई गरिएको आयोगको प्रतिवेदनमा उल्लेख छ। नेपालको संविधानको धारा ७ (२)ले प्रदेशको सरकारी कामकाजको भाषा निर्धारणका लागि भाषाका वक्ताहरुको संख्या अनिवार्य सर्तको रुपमा अंगीकार गरेको हुँदा, सरकारी कामकाजको भाषाका आधारहरुको निर्धारण तथा भाषासम्बन्धी सिफारिसहरु (पञ्चवर्षीय प्रतिवेदन सारांशमा) लेखिएको छ, प्रदेशका भाषाहरुमध्ये प्रदेशको जनसंख्याको १ प्रतिशतभन्दा बढी वक्ता संख्या भएको भाषा प्रदेशको सरकारी कामकाजको सम्भाव्य भाषाको परिधिभित्र समावेश गरिएको छ। प्रदेश १ मा जनसंख्याको १ प्रतिशतभन्दा अधिक वक्ता संख्या रहेका भाषा नेपाली (४३०७ प्रतिशत)सहित १४ वटा परेका छन्। जसमा सिफारिसमा परेका मैथिली (१११९), लिम्बू (७३१), थारु र तामाङ (३९२), मगर (३२३), बान्तवा (२८९), उर्दू (२७७), राजवंशी (२६७), राई (२६६), नेवार (१७१), चाम्लिङ (१६६), शेर्पा (१४८) र सन्थाली (१०८) प्रतिशत छन्। प्रदेश २ मा मैथिली (४५३०), भोजपुरी (१८५८), बज्जिका (१४६५)सहित नेपाली (६६७), उर्दू (५८७), थारु (३७७) र तामाङ (१९४) प्रतिशत छन्। मैथिली भाषा सरकारी कामकाजको भाषाका रुपमा मान्यता पाउन सक्षम देखिन्छ। भोजपुरी भाषा लौकिक साहित्यमा अत्यन्त समृद्ध देखिन्छ। बज्जिका भाषाको विकासक्रम अगािड बढेको पाइन्छ, प्रतिवेदनमा लेखिएको छ। बागमती प्रदेशमा नेपाली (५७४२), तामाङ (१८३२), नेवार (१२३०), मगर (१८२), थारु (१३४) मैथिली (१२१) प्रतिशत छन्। भाषाको विकासका दृष्टिले नेवार (नेपाल भाषा) सरकारी कामकाजको भाषाको रुपमा सबल देखिन्छ। तामाङ भाषाले विकासक्रमलाई थप विस्तार गर्नुपर्ने देखिन्छ, प्रतिवेदनमा लेखिएको छ। गण्डकीमा नेपाली (६७८८), मगर (९०३), गुरुङ (७८५), भोजपुरी (७०७), थारु (२३८), नेवार (१५८) र तामाङ (१३२) प्रतिशत छन्। सिफारिसमा परेका मगर, गुरुङ र भोजपुरीले प्रदेशको कामकाजको भाषाका रुपमा पूर्ण सक्षमता प्राप्त गर्न थप कार्य गर्नुपर्ने देखिन्छ, प्रतिवेदनमा छ। लुम्बिनीमा नेपाली (५४७०), थारु (१३१५), अवधि (११५२), भोजपुरी (७५५), उर्दू (५२८), मगर (४५४) र मैथिली (१०२) प्रतिशत छन्। भाषाको विकासका दृष्टिले अवधि भाषा सबल रहेको देखिन्छ। सरकारी कामकाजको भाषाका रुपमा पूर्णता प्राप्त गर्न थारु भाषाले थप कार्य गर्नुपर्ने देखिन्छ, प्रतिवेदनमा लेखिएको छ। कर्णालीमा नेपाली ९५१४ प्रतिशतले बोल्छन् भने मगर २२६ प्रतिशतले। सिफारिसमा परेको मगर भाषाले थप कार्य गर्नुपर्ने प्रतिवेदनमा उल्लेख छ। यस्तै, सुदूरपश्चिममा डोट्याली (३०४५), नेपाली (३०१८), थारु (१७०१), बैतडेली (१०६५), अछामी (५५८) र बझाङी (२६४) प्रतिशत छन्। सिफारिसमा परेका डोट्याली र थारुले थप कार्य गर्नुपर्ने आयोगको ठहर छ। भाषाको विस्तार र विकासका दृष्टिले डोट्याली भाषा सबल देखिन्छ भने थारु भाषाले भाषाको छनोट, स्तरीकरण, कार्यान्वयन र कार्यविस्तारको प्रक्रिया अगाडि बढाउनुपर्ने देखिन्छ, आयोगको सुझाव छ। सम्भाव्य सूचीमा रहेका अन्य भाषालाई पहिलो चरणमा सरकारी कामकाजको निश्चित कार्य र क्षेत्रका लागि मान्यता पाउने गरी सिफारिस गरिएको प्रतिवेदनमा उल्लेख छ। आयोगले स्थानीय तहका सरकारी कामकाजको भाषाका सम्बन्धमा पनि विभिन्न सुझाव दिएको छ। संविधानमा भने यससम्बन्धी स्पष्ट व्यवस्था छैन। तर, धारा ७ (३)को आसय स्थानीय तहको सरकारी कामकाजको भाषाका सम्बन्धमा संविधानले आयोगलाई सिफारिस गर्ने दायित्व दिएको अर्थमा बुझिएको प्रतिवेदनमा उल्लेख छ। संविधानको धारा ७ मा सरकारी कामकाजको भाषासम्बन्धी व्यवस्था छ। उपधारमा १ मा देवनागरी लिपिमा लेखिने नेपाली भाषा नेपालको सरकारी कामकाजको भाषा हुने उल्लेख छ। उपधारा २ मा नेपालीका अतिरिक्त प्रदेशले आफ्नो प्रदेशभित्र बहुसंख्यक जनताले बोल्ने एक वा एकभन्दा बढी अन्य राष्ट्रभाषालाई प्रदेश कानुनबमोजिम प्रदेशको सरकारी कामकाजको भाषा निर्धारण गर्न सक्ने व्यवस्था छ। यस्तै, उपधारा (३) मा भाषासम्बन्धी अन्य कुरा भाषा आयोगको सिफारिसमा नेपाल सरकारले निर्णय गरेबमोजिम हुने जनाइएको छ। आयोगले बहुसंख्यक जनताले बोल्ने एक वा एकभन्दा बढी राष्ट्रभाषालाई कानुनबमोजिम मान्यता दिनुपर्नेलगायत सुझाव दिएको छ। स्थानीय तहमा सरकारी कामकाजको भाषाका रुपमा मान्यता पाउन भाषाको छनोट, स्तरीकरण, कार्यान्व्यन र प्रयोग विस्तारका सबै प्रक्रिया एकसाथ पूरा हुने स्थिति नरहेको सन्दर्भमा, प्रतिवेदनमा लेखिएको छ, स्थानीय तहको व्यवस्थापिका, न्यायापालिका र कार्यपालिकाको कामकारबाहीमा प्रयुक्त हुने भाषाको विकास र स्तरीकरणको अवस्था हरी चरणबद्ध रुपमा सरकारी कामकाजको भाषा विस्तार गर्दै लैजाने नीति लिनु उचित हुने देखिन्छ। आयोगका अध्यक्ष डा अवस्थीले सोमबार यो प्रतिवेदन प्रधानमन्त्री शेरबहादुर देउवालाई हस्तान्तरण गरेका हुन्। प्रधानमन्त्री देउवाले प्रदेशका भाषाहरुप्रति चासो राख्दै प्रतिवेदन कार्यान्वयन गर्ने प्रतिबद्धता जनाएको डा अवस्थीले बताए। संविधानले नचिनाएको अंग्रेजीलाई भने समकक्षी भाषाका रूपमा प्रयोग गरिँदै आएको प्रतिवेदनमा उल्लेख छ। संविधानको धारा ७ (१) ले नेपालको सरकारी कामकाजको भाषाका रुपमा नेपाली भाषालाई चिनाएको देखिन्छ भने सोही धाराको उपधारा (२)ले प्रदेश कानुनबमोजिम प्रदेशको सरकारी कामकाजको भाषा निर्धारण हुन सक्ने अवस्था रहेको छ, प्रतिवेदनमा छ, तर, संवैधानिक आधार नभएको अंग्रेजी भाषाको सरकारी कामकाजमा प्रयोग विस्तार संविधानले अंगीकार गरेको सरकारी कामकाजको भाषाको प्रावधानअनुकूल भएको पाइँदैन। सरकारले संविधानको धारा २८७ को व्यवस्थाअनुसार २०७३ भदौ २३ गते आयोग गठन गरेको हो। यसका अध्यक्ष र सदस्यको पदाधिव ६ वर्ष हुने र उनीहरूको पुनर्नियुक्ति हुन नसक्ने संवैधानिक व्यवस्था छ। सरकारी कामकाजको भाषाका रुपमा मान्यता पाउन पूरा गर्नुपर्ने आधारहरुको निर्धारण गरी भाषाको सिफारिस गर्नु मुख्य कार्यभार तोकिएको थियो। कुन प्रदेशमा कुन भाषा सिफारिस ? प्रदेश १ मैथिली, लिम्बू प्रदेश २ मैथिली, भोजपुरी, बज्जिका बागमती तामाङ, नेवार (नेपाल भाषा) गण्डकी मगर, गुरुङ, भोजपुरी लुम्बिनी थारू, अवधि कर्णाली मगर सुदूरपश्चिम डोट्याली, थारू"
निर्वाचन आयोगविरुद्ध मुद्दाको पेशी प्रधानन्यायाधीशको इजलासमा,"काठमाडौं : नेकपा एमालेले निर्वाचन आयोगलाई विपक्षी बनाइ सर्वोच्च अदालतमा दायर गरेको रिटको पेशी प्रधानन्यायाधीश चोलेन्द्र शमशेर राणाको इजलासमा परेको छ। एमालेले दायर गरेको रिटको पेशी प्रधानन्यायाधीश राणाले मंगलबार आफ्नै इजलासमा राखेका हुन्। यस अगाडि पनि मुद्दाको पेशी पटकपटक चढेपनि हेर्न 'नभ्याइने' भन्दै पन्छाएको थियो। मुद्दाको पेशी आइतबार प्रधानन्यायाधीश चोलेन्द्र शमशेर राणाको इजलाशमा परेको थियो। त्यसैगरी शुक्रबार मुद्दाको पेशी न्यायाधीश मिरा खड्काको इजलासमा परेपनि 'बेन्च बस्न नभ्याए' पछि मुद्दाको सुनुवाइ रोकिएको थियो। दल दर्ताका क्रममा निर्वाचन आयोगले दस्तखत नै नभएका निवेदनहरुलाई पछि सनाखत गराएको,बिना कारण प्रक्रिया नै पूरा नगरी गलत मनसायले हतारमा छुट्टै दल दर्ता गराएको भन्दै एमालेले सर्वोच्चमा रिट दायर गरेको थियो। सभामुख र निर्वाचन आयोगविरुद्ध अदालत गयो एमाले निर्वाचन आयोगविरुद्ध रिटको पेशी न्यायाधीश खड्काको इजलासमा निर्वाचन आयोगविरुद्ध मुद्दाको पेशी प्रधानन्यायाधीशको इजलासमा यस्तै लुम्बिनी प्रदेशका दुईजना सांसद बिमला वली र अजय शाहीलाई दलले निष्कासन गरेका दुवै सांसदलाई यथावत राख्नेगरी भएको निर्णय बदर गरी गैरकानुनी कार्य गरेको भन्दै एमालले असर्वोच्चमा अर्को रिट दायर गरेको थियो। यस्तै एमालेले भदौ १ गते माधवकुमार नेपालसहित १४ सांसदलाई कारबाही गर्दै पदमुक्त गर्न संसद् सचिवालयमा पत्र पठाएको थियो। तर सभामुख सापकोटाले कारवाही प्रक्रिया अगाडि बढाएका थिएनन्। त्यसपछि नेकपा एमालेका अध्यक्ष केपी शर्मा ओलीले निर्वाचन आयोगलाई विपक्षी बनाइ रिट दायर गरेका थिए। एमालेले सभामुखको उक्त निर्णय बदर गर्न अन्तरिम आदेश जारी हुनुपर्ने माग गरेको छ।"
गोकर्णेश्वर मन्दिरमा भक्तजनको घुइँचो (फोटो),"काठमाडौं : आज कुशे औंशी। आजकै दिन अर्थात् भाद्र कृष्ण औंसीका दिन बुवाको मुख हेर्ने दिन मनाइन्छ। आज बुवा हुने सन्तानले विशेष सम्मानका साथ मिठो मसिनो खान दिने र राम्रो लगाउन दिने प्रचलन रहेको छ। यसैगरी पिता नहुनेले काठमाडौंको गोकर्णेश्वर महादेव मन्दिरमा जलदान, सिदादान र पिण्डदान गर्ने प्रचलन रहेको छ। कोरोना महामारीकैबीच मंगलबार भक्तजनको घुइँचो लागेको छ। बिहानैदेखि दिवंगत पितृलाई जलदान तथा पिण्डदान गर्नेको भीड लागेको हो।आजका दिन यहाँ आएर जलदान, सिदादान र पिण्डदान गरे २१ कुलसम्म पितृ तर्छन् भन्ने धार्मिक विश्वास रहेको छ। यहाँ हरेक वर्ष भाद्र कृष्ण औंसीका दिन मेला लाग्ने गरेको छ। तर यसपटक कोरोनाको नयाँ भेरियन्टका कारण जोखिम हुने भन्दै मेला स्थगित गरिएको छ। अघिल्लो वर्ष पनि कोरोनाको जोखिमकै कारण मेला स्थगित गरिएको थियो। तस्बिरहरु : दीपन श्रेष्ठ"
सेवाबाट अवकाश हुँदै गर्दा प्रधानसेनापति थापाले सार्वजनिक गरे सम्पत्ति विवरण,"काठमाडौं : प्रधानसेनापति पूर्णचन्द्र थापाले सैनिक सेवाबाट अवकाश हुन केही बाँकी रहँदा आआफ्नो पछिल्लो अद्यावधिक सम्पत्ति विवरण सार्वजनिक गरेका छन् । लम्जुङ बेँसीशहर नगरपालिका२ नरुवाल, पाखाथोक स्थायी ठेगाना रहेको महारथी थापाको काठमाडौं महानगरपालिका२६ लैनचौरमा घरसहित ०८३२ जग्गा पैत्रिक तथा बूढानीलकण्ठमा आफ्नो र श्रीमती दीपाको संयुक्त नाममा निर्माणाधीन घरसहितको २४१६५२ वर्गमिटर जग्गा रहेको छ । उनको लम्जुङ बेँसीशहर२ मा अंशवण्डावापत प्राप्त १२०२२ क्षेत्रफल जग्गा, काठमाडौं महानगरपालिका२६ मा श्रीमतीलाई माइतीबाट प्राप्त दाइजो ०२०२ जग्गा, पूर्वी नवलपरासी मध्यविन्दु नगरपालिका२ मा श्रीमती र आफ्नो संयुक्त नाममा शान्ति सेनाका कमाई आदिबाट खरिद गरिएको ४१६४५७ वर्गमिटर जग्गा तथा छोरी रुरु थापाको नाममा बेँसीशहर नपा२ पैत्रिक १०१३ क्षेत्रफल जग्गा रहेको सम्पत्ति विवरणमा उल्लेख छ । बूढानीलकण्ठमा रहेको जग्गामध्ये करिब ७०० वर्गमिटर जगगा बिक्री प्रक्रियामा रहेको जानकारी दिइएको छ । महारथी थापा दम्पतीसँग पैत्रिक, खरिद र बुहारीबाट प्राप्तसमेत ६१ तोला सुन, ६८० तोला चाँदी र रु १४ लाखमा खरिद गरिएकोसमेत औठीसहित हीरा हार छ । उनीहरूसँग घरभाडा, शान्ति सेना र सरकारी तलबभत्तासमेत गरी मेगा बैंकमा रु एक लाख ३५ हजार ७७२, ग्लोबल आइएमई बैंकमा रु ९९ हजार ३३, नेपाल इन्भेष्टमेन्ट बैंकमा रु २० लाख २२ हजार ३८१ र अमेरकी डलर छ हजार ७० रहेको छ । प्रधानसेनापति थापा र दीपासँग तलबभत्ता र विविध आयबाट खरिद गरिएको विभिन्न बैंक र हाइड्रोका समेत गरी १४ वटा कम्पनीका करिब रु ४६ लाख मूल्य बराबरका २० हजार ४४१ सेयर रहेको सार्वजनिक गरिएको सम्पत्ति विवरणमा उल्लेख छ । उनीहरूले नेपाल बैंकबाट रु एक करोड ९० लाख ऋण लिएको तथा छोरा रौनकले लक्ष्मी बैंकबाट अटोलोन रु ३० लाख ऋण लिएकामा रु १२ लाख २४ हजार तिर्न बाँकी रहेको देखाइएको छ । श्रीमती दीपाको रु २० लाख र छोरा रौनकको रु ५१ लाख मूल्यमा खरिद गरिएका एकएक थान सवारी साधन रहेको सम्पत्ति विवरणमा उल्लेख छ । प्रधानसेनापति थापाको अवकाशपछि कर्मचारी सञ्चयकोषबाट रु ३५ लाख ३७ हजार ६२८, नागरिक लगानी कोषबाट रु १४ लाख ६६ हजार ३१३, सञ्चित बिदा र औषधोपचारवापत प्राप्त हुने सञ्चित मौज्दात रु २५ लाख ९० हजार ७३२ तथा आवास र बिमावापत रु चार लाख ९७ हजार २७४ बचत मौज्दात अवकाश हुने मितिका हिसाबले प्राप्त हुने जानकारी दिइएको छ । उनले सेनाको नेतृत्व सम्हालेलगत्तै सम्पत्ति विवरण सार्वजनिक गरेका थिए । महारथी थापा नै सम्पत्ति विवरण सार्वजनिक गर्ने पहिलो सैनिक हुनुहुन्छ । तीनवर्षे प्रधानसेनापतिको कार्यकालसहित ४१ वर्ष आठ महिना २२ दिनको सैनिक जीवन व्यतित गरी आगामी बिहीबार सेवानिवृत्त हुँदै गर्दा उनले वेबसाइटमार्फत सम्पत्ति विवरण सार्वजनिक गरेका हुन् ।"
"तस्करीको सामान बोकेका दुईवटा ट्रक बरामद, चालक फरार","वीरगन्ज: भारतबाट तस्करी गरी ल्याइएका दुई ट्रक सामान प्रहरीले वीरगन्जबाट बरामद गरेको छ । भारतबाट राजश्व छलेर भित्र्याइएका कपडा, विद्युतीय सामान, मोटरपार्टसलगायतका सामान बोकेर चितवन जाँदै गरेका पशुपति ट्रान्सपोर्टको दुईवटा ट्रक प्रहरीले वीरगन्जबाट बरामद गरेको हो । सुराकीको आधारमा खटिएको प्रहरी टोलीले वीरगन्ज १४ गण्डकबाट ना ३ ख ५१६५ र ना ३ ख ५५२५ नम्बरको ट्रक कपडा बरामद गरेको हो । वीरगन्जबाट चितवन जाँदै गरेका दुवै ट्रक गण्डक चोकमा प्रहरीले चेकजाँचका लागि रोक्न खोज्दा दुवै ट्रकका चालक सामानसहितको ट्रक छाडेर फरार भएका थिए । त्यसपछि प्रहरीले दुवै ट्रक जिल्ला प्रहरी कार्यालयमा ल्याएर खानतलासी गरेको थियो । त्यस क्रममा ट्रकमा भन्सार राजश्व तिरेको पुरानो मितिको प्रज्ञापनपत्र भेटिएको तर सामानको बीलविजक भने एक दुई दिन यताको मितिमा काटिएको देखिएकाले ट्रकमा भएका सामानहरु तस्करी गरेर ल्याइएको हुन सक्ने आशंकामा नियन्त्रणमा लिइएको पर्साका प्रहरी उपरीक्षक बेलबहादुर पाण्डेले बताए । पाण्डेका अनुसार, ना३ ख ५१६५ नम्बरको ट्रकमा भेटिएको प्रज्ञापनपत्रमा मिति २०७७ माघ २२ गते र ना ३ ख ५५२५ नम्बरको ट्रकमा भेटिएको प्रज्ञापनपत्रमा मिति २०७८ साउन २१ गते उल्लेख छ । तर दुवै ट्रकमा बरामद सामानको बिलबिजकमा मिति भने यहि भदौ १९ र २० गतेको उल्लेख छ । प्रज्ञापनपत्र र बिलबिजकको मिति बीच धेरै दिनको फरक देखिएकाले ट्रकमा रहेका सामान तस्करीको भएको पाण्डेले बताए । त्यसैले सामानसहितको दुवै ट्रक ८० लाख रुपैयाँको मुल्यांकन गरी बाराको पथलैयास्थित राजश्व अनुसन्धान कार्यालयमा पठाइएको प्रहरी उपरीक्षक पाण्डेले जानकारी दिए ।"
भन्सार छलीकाे सामान बरामद,नवलपरासी : भन्सार छलेर ल्याउँदै गरेको कपडासहित ७ लाख बराबरको सामान पश्चिम नवलपरासी प्रहरीले सोमबार बरामद गरेको छ । प्रतापपुर गाउँपालिकाको सीमा क्षेत्र धर्मौली नाकाबाट अटो रिक्सामा ल्याउँदै गरेको अवस्थामा ४ सय ८१ थान टिसर्ट र थान कपडालाई बरामद गरिएको जिल्ला प्रहरी कार्यालयका प्रवक्ता डिएसपी राजु लामाले जानकारी दिए । बरुवाबाट बरामद भएको सामानको मूल्य करिब ६ लाख बराबरको छ । सामान ओसारपसार गरेको आरोपमा अटो रिक्सा चालकलाई समेत प्रहरीले नियन्त्रणमा लिएको छ। त्यसैगरी पाल्हीनन्दन गाउँपालिकाको लोहोरौलीबाट ७ वटा बेट्री प्रहरीले बरामद गरेको छ । भारतीय मोटरसाइकलमा लैजाँदै गरेको अवस्थामा बरामद भएको बेट्रीको मूल्य १ लाख बढी रहेको छ । पक्राउ परेका अटो चालकसहित बरामद सबै सामान र सवारी साधान आवश्यक कारवाहिका लागि महेशपुर भन्सार कार्यालय चलान गरिने प्रहरीले जनाएको छ ।
अब स्वास्थ्य संस्थाबाहेक अन्यले एम्बुलेन्स चलाउन नपाउने,"काठमाडौं : एम्बुलेन्स सेवा अस्पताल र स्वास्थ्यसँग सम्बन्धित संस्थाबाट मात्रै दिइने भएको छ । राष्ट्रिय एम्बुलेन्स निर्देशिका २०७८ बमोजिम स्वास्थ्य संस्थाहरुले मात्रै एम्बुलेन्स सेवा दिन पाउने भएका हुन्। स्वास्थ्य तथा जनसंख्या मन्त्रालयका प्रवक्ता डासमीरकुमार अधिकारीले एम्बुलेन्स संचालन तथा व्यवस्थापन गर्न निर्देशिका जारी गरेको बताए। उनले एम्बुलेन्स सेवाको गुणस्तर,भाडादर निर्धारण र नियमनका लागि अनुगमन समितिको व्यवस्था गरिएको बताए। निर्देशिकामा भनिएको छ,एम्बुलेन्स सेवा अस्पताल र स्वास्थ्यसँग सम्बन्धित संस्थाद्वारा मात्र दिइनेछ । अस्पताल बाहेकका स्वास्थ्य संस्थाहरुले सम्झौता गरेको एम्बुलेन्स संचालन अस्पतालको नियमित अनुगमनमा रहने गरि अनुसूची १३ बमोजिमको ढाँचामा संझौता गर्नुपर्नेछ । विगतमा सहकारी संस्था, सुधार समिति, टोल संस्था, क्लबहरु, निजी क्षेत्रहरुले एम्बुलेन्स सेवा दिँदै आएका थिए। एम्बुलेन्स बिरामीमैत्री नहुँदा कतिपयको ज्यान एम्बुलेन्समै जाने गरेको थियो । एम्बुलेन्स संचालन अनुमति दुई वर्षका लागि दिनुपर्ने उल्लेख छ । निर्देशिकामा हाल ग वर्गमा संचालित एम्बुलेन्सहरू नविकरण गर्दा अनिवार्य ख वा क वर्गमा स्तरोन्नति गर्नुपर्ने अन्यथा नविकरणका लागि सिफारिस वा निर्णय नहुने भनिएको छ । अब प्रेषण केन्द्रको निर्देशन बमोजिम जुनसुकै बेला सेवामा खटिनुपर्ने भएकाले एम्बुलेन्स सेवा चौबिसै घण्टा सञ्चालन गर्ने गरी तयारी अवस्थामा राख्नु पर्नेछ । सबै एम्बुलेन्सहरू अनिवार्य रुपमा फोर व्हील ड्राइभ, पावर स्टेरिङ, सस्पेन्सन चेन सिस्टमको हुनुपर्ने छ । एम्बुलेन्स सञ्चालन गर्न चाहने संस्थाले एम्बुलेन्स संचालन, खरिद, आयात वा प्राप्तिको प्रक्रियाभन्दा अघि जिल्ला एम्बुलेन्स व्यवस्थापन समिति र प्रादेशिक एम्बुलेन्स व्यवस्थापन समितिबाट सहमति लिनुपर्नेछ । एम्बुलेन्स संचालन गर्दा 'क' वा 'ख' कुन वर्गको खरिद वा प्राप्ति गर्ने हो सो स्पष्ट उल्लेख गरी निवेदन दिनुपर्नेछ । सबै एम्बुलेन्सहरू प्रेषण केन्द्रमार्फत सेवा दिने गरी एकीकृत एम्बुलेन्स सेवामा अनिवार्य आवद्ध गर्नुपर्नेछ र एम्बुलेन्समा जीपीएस अनिवार्य जडान गरिएको हुनुपर्नेछ । विरामीलाई घटनास्थलबाट अस्पताल वा उपचार स्थलसम्म वा चिकित्सक वा स्वास्थ्य संस्थाले सिफारिस गरे बमोजिमको स्थानसम्म पुर्याउनका लागि मात्र एम्बुलेन्सको प्रयोग गर्नुपर्ने छ । एम्बुलेन्स, एम्बुलेन्स चालक, एम्बुलेन्समा सवार बिरामी तथा बिरामीको सहयोगीको बिमा गर्नुपर्ने प्रावधान छ । असहाय, गरीब तथा सवारी दुर्घटनामा परेका व्यक्तिलाई एम्बुलेन्स तथा पूर्वअस्पताल सेवा निशुल्क प्रदान गर्ने निर्देशीकामा उल्लेख छ । कुनैपनि बहानामा एम्बुलेन्स सेवाबाट कसैलाईपनि बञ्चित गर्न नहुने विषय निर्देशिकामा समेटिएको छ । बेवारिसे, विपन्न बिरामीलाई निशुल्क सेवा प्रदान गर्न आवश्यक आर्थिक व्यवस्थापन गर्नुपर्ने उल्लेख छ । अस्पताल बाहेकका स्वास्थ्य संस्थाहरुले सम्झौता गरेको एम्बुलेन्स संचालन अस्पतालको नियमित अनुगमन गरीने उल्लेख छ । यो निर्देशिका लागू हुनुपूर्व संचालन स्वीकृत पाएका अस्पताल बाहेकका संस्थाहरुको हकमा सरकारी अस्पतालसँगको सम्झौताको आधारमा मात्रै नविकरण वा नविकरण सिफारिस गरिनेछ । निर्देशिका गत भदौ १८ मा प्रधानमन्त्रीबाट स्वीकृत भएको थियो ।"
नेपाली मनका मोतीराम,"नेपाली भाषासाहित्यका अमर विभूति युवककवि मोतीराम भट्ट अग्रज प्रतिभा हुन्। नेपाली भाषासाहित्यको छामछाम र छुमछुमको युगमा बदलीभित्र लुकेका जातीयताका कवि भानुभक्त आचार्यबाट प्रारम्भ भएको भाषिक एकताका साथै साहित्यको सिर्जनात्मक कार्यलाई हुर्काउने दायित्व मोतीरामबाटै भएको हो। उनी नेपाली युवाका लागि पनि प्रेरणाका आलोक हुन्। राष्ट्र र समाजको मर्मलाई बुझ्ने पारखीहरूको जन्म लाखौंमा एक पनि मुस्किलले हुने गर्दछ। युवककवि मोतीराम यही कोटीमा पर्छन्। पुगनपुग ३० वर्षको कलिलै उमेरमा मोतीरामले नेपाली वाङ्मयको बहुपक्षीय क्षेत्रमा समर्पण गरेको योगदानको वीरगाथा हिमचुलीजस्तै छ। यिनै मूर्धन्य साधक मोतीरामको व्यक्तित्वलाई नेपाली समाजमा जीवन्त राख्ने कैयौं रचनात्मक कार्यमध्ये युवावर्ष मोती पुरस्कारको स्थापना र यसको कार्यान्वयन पनि एक महत्त्वपूर्ण पक्ष हो। भानुभक्तबाट प्रारम्भ भएको भाषिक र जातीय एकता हुर्काउने दायित्व कवि मोतीरामबाट भएको हो। प्रत्येक वर्ष भाद्र कुशेऔंशीका दिन यिनै राष्ट्रिय विभूति मोतीरामको जन्मजयन्ती मनाउने परम्परा कायम छ। आदिकवि परलोक हुनुभन्दा दुई वर्षअघि काठमाडौंका पण्डित दयाराम भट्टको कुलमा जन्मेका मोतीराम ३० वर्षको उमेरमा नेपाली साहित्यमा राष्ट्रिय विभूतिद्वारा सम्मानित हुन पुगे। मोतीरामको मन आधुनिक मात्र होइन, उनी परिवर्तनका अनुयायी थिए। पण्डित कुलमा जन्मेका र सानै उमेरमा बाबुआमासँग बनारसमा गई संस्कृतको अध्ययन गरेका कारण उनी धेरै भाषाका ज्ञाता पनि भए। उनी प्रतिभाका बेजोड धनी थिए। नेपाली साहित्यमा मोतीराम शृंगारिक धाराका प्रवर्तक र प्रतिभा सम्पन्न व्यक्तित्व हुन्। नेपाली साहित्यको माध्यमिककालमा मोतीराम मूलतः तीन तथ्यका लागि सही आन्दोलक भए। प्रथमतः उनले बदलीभित्र लुकेका भानुभक्तलाई उनका कृति संकलन गरी प्रचारप्रसार गरे। दोस्रो, अद्वितीय समर्पण र तेस्रो, निस्वार्थका साथ भानुभक्तपछि चक्रपाणि चालिसे र लेखनाथ पौड्याल नआएसम्मको साहित्यिक युगलाई समेत उनले प्रतिनिधित्व गरे। यस क्षेत्रमा उनको चौतर्फी ध्यान पुगेको देखिन्छ। उनले समकालीन कविहरूलाई साहित्य लेखनतर्फ प्रेरणा जगाए। उनका मौलिक कृतिहरूको चर्चा गर्दा सर्वप्रथम १९४४ सालमा प्रकाशित काव्य उषाचरित्रलाई लिइन्छ। नेपाली साहित्यमा कविता, काव्य, नाटक, पत्रकारिता, जीवनी, गजल, संवाद र सम्पादन विधामा कलम चलाएका मोतीरामका प्रकाशित कृतिहरू क्रमशः मनोद्वेगप्रवाह, गजेन्द्रमोक्ष, पञ्चक प्रपञ्च, प्रल्हाद भक्तिकथा, गफाष्टक, उषाचरित्र, तीजको कथा, उखानको बखान, गुलसनाबेर, बालाजी वर्णन, चाणक्य नीति, कमल भ्रमर संवाद, काशीराज चन्दसेन, संगीत चन्द्रोदय, स्वप्नाध्याय, प्रियदर्शिका, पिकदूत, कालमहिमा, शकुन्तला, कविसमूह वर्णनम् र कवि भानुभक्तको जीवनचरित्र छन्। कवि मोतीरामले भानुभक्तीय रामायणको पनि अनुवाद सम्पादन गरेका छन्। यसका साथै उनका दुई दर्जनभन्दा बढी फुटकर कविता छन् भने गजल र गीतको पाटो त्यतिकै बलियो छ। समस्यापूर्ति कविताले उनको प्रतिभाको थप परिचय दिएको छ। उनको शृंगारिक कविता पिकदूत ज्यादै मीठो काव्य हो। पिकदूत पहिलोपटक १९७४ सालमा सुक्तिसिन्धुमा प्रकाशित भएको हो। सुक्तिसिन्धु नेपाली साहित्यजगत्मा प्रभावकारी भूमिका खेल्ने कविहरूका शृंगाररस प्रधान कविताको संकलन हो। उनले नेपाली पत्रिका गोर्खा भारत जीवनको पनि सम्पादन कार्य गरे। भानुभक्तको जीवनचरित्र प्रकाशित गर्नु महत्त्वपूर्ण पक्ष हो। नेपाली साहित्यमा पहिलो जीवनीपरक समालोचनात्मक कृति कवि भानुभक्तको जीवनचरित्र १९४८ भदौमा भारतजीवन यन्त्रालय काशीबाट सार्वजनिक गरे। त्यसपछि भाषासाहित्यको क्षेत्रमा भानुभक्तको व्यक्तित्व र कृतित्वका बारेमा चिन्तनमनन, अध्ययनअनुसन्धान र टीकाटिप्पणी आआफ्नै शैली, क्षमता र अनुभवका आधारमा हुन थाले। यो क्रम भानुभक्तको जीवनी सार्वजनिक भएको १ सय ३१ वर्ष बित्दा पनि तथ्यपरक उठानको भ्रम निरूपण हुन सकिरहेको छैन। कवि भानुभक्तको जीवनचरित्र भानुभक्त जन्मेको ७८ वर्ष र निधन भएको २४ वर्षपछि मोतीरामले २५ वर्षको उमेरमा प्रकाशित गरेका हुन्। नेपाली वाङ्मयको क्षेत्रमा कवि, नाटककार, गजलकार, जीवनीकार, समस्यापूर्तिकार, समालोचक, अन्वेषक, पत्रकार, पत्रिका तथा छापाखाना प्रबन्धक एवं पुस्तकालयको संस्थापकका रूपमा मोतीरामको योगदानको मूल्यांकन गर्न सकिन्छ। नेपाली समाजको तत्कालीन परिवेश संस्कृतकै विद्वान्हरूको आधिपत्य जस्तै थियो। तापनि भानुभक्तले नेपाली भाषामा रामायण लेखेर परिस्थितिलाई कडा चुनौती भने दिए। जहाँनियाँ शासनको समय उर्दु र फारसीको प्रभावले नेपाली भाषा फस्टाउन नसकेको अवस्थामा नाटकहरू पनि उर्दु र फारसी भाषामा नै मञ्चन हुन्थे। त्यस प्रकारको परिपाटीलाई अन्त्य गरी शकुन्तला र प्रियदर्शिका नाटक मोतीरामले नेपाली भाषामा मञ्चन गरेका थिए। मोतीरामलाई राष्ट्रिय विभूतिका रूपमा देशले सम्मान गरेकै कारण युवककवि भनेर सम्बोधन र स्मरण गर्नुको पछाडि सवल कारणहरू पर्याप्त छन्। उनी ३० वर्षमात्र बाँचे, सो अवधिमा नेपाली भाषासाहित्यको सेवामा गरेको योगदान अविस्मरणीय छ। मोतीरामका अनेकन फुटकर कवितामध्ये नेपालको राष्ट्रिय महिमा प्रस्तुत अचल झण्डा प्रसिद्ध कविता हो। उनको भावना आकाशजस्तो निर्मल थियो। अरूलाई उठ्न नदिएर आफूमात्रै अगाडि बढ्ने संकुचित भावना उनमा बिलकुलै थिएन। १९५३ भाद्र कुशेऔंसी आपू जन्मेकै दिन ३० वर्षको उमेरमा पशुपति आर्यघाटमा निधन भयो। १४ वर्षकै उमेरमा विवाह गरे पनि उनका सन्तान भएनन्। परिवारमा आमा, बाबु र बहिनी मात्र भएको देखिन्छ।"
"सुयोग्य नेतृत्व, सुसभ्य नागरिक","नेपालमा लामो समयदेखि सच्चा जनप्रेमी राजनीतिक नेता र नेतृत्व देशले प्राप्त गर्न सकेको छैन। आधुनिक विश्व लोकतन्त्रको पक्षमा आफ्नो प्रतिबद्धता जाहेर गर्दैछ। सर्वसत्तावाद, तानाशाहीतन्त्र र साम्यवाद क्रमशः लोप हुँदै गएका छन्। राजतन्त्र भएका धेरै देशले यस संस्थालाई सामन्तवादको प्रतीकका रूपमा आत्मसात् गर्दै गणतन्त्र उन्मुख भइराखेका छन्। राजनीतिक प्रणालीका सबल र दुर्बल पक्षभन्दा पनि त्यसबाट देश र जनताले प्राप्त गर्न सकेको उपलब्धिका बारेमा विश्लेषण गर्ने प्रवृत्ति बढ्दै गएको छ। विश्वका अधिकांश देशले स्वीकार गर्दै गएका लोकतन्त्रवादी व्यवस्थासमेत संकटमा पर्दै गएको स्थिति छ। लोकतन्त्रका खराबीलाई यथासमयमा नियन्त्रण गर्न नसक्दा कतिपय देशले असल शासनको अनुभूति गर्न पाएका छैनन्। स्वतन्त्र र उन्मुक्त वातावरणमा बाँच्न पाउने अधिकारका कारण सम्पूर्ण प्राणीको आकर्षण बन्दै गएको लोकतान्त्रिक प्रणाली यसलाई नेतृत्व गर्ने कुपात्रहरूका कारण असफल हुँदै गएको र आलोचित बन्दै गएका उदाहरण विश्व परिवेशमा सघन रूपमा देखिन थालेका छन्। देशमा कस्तो प्रकारको शासन प्रणाली छ भन्ने भन्दा यसलाई नेतृत्व प्रदान गर्नेहरू कस्ता शासकीय शैलीमा अभ्यस्त छन् ? भन्ने विषय बढी निर्णायक भएको पाइन्छ। लोकतन्त्रकै आधारमा शासन प्रणाली सञ्चालन गर्दै देशको भलाईका लागि तानाशाहकै रूपमा प्रस्तुति दिने शासकसमेत अपवादकै रूपमा भए पनि सफल प्रमाणित भएका छन्। यद्यपि तुलनात्मक रूपमा अन्य शासन प्रणाली अवलम्बन गर्नेभन्दा लोकतान्त्रिक प्रणालीलाई आत्मसात् गर्ने देशहरू नै समृद्धिको गन्तव्यतर्फ अघि बढेको स्थिति छ। अपवादबाहेक लोकतान्त्रिक पद्धतिबाट निर्वाचित भएकाहरू अत्यन्त भ्रष्ट देखिँदै गएका छन्। उपनिवेशमा रहेकाहरू, विदेशी हस्तक्षेपबाट आक्रान्त भएका देशहरूमा दासत्व प्रवृत्ति ज्यादा हुन्छ, यस्तो दासत्वले सबै प्रकारका विकृतिहरू आमन्त्रण गर्दछ। हाम्रो सामाजिक परिवेश, राजनीतिक प्रणाली, सुशासनको अवस्था सबै निर्धारित हुन पुगेको परिवेशलाई स्मरण गर्नुपर्ने हुन्छ। हामी सधैं राजनीतिज्ञहरू र सरकारमा रहनेहरूलाई दोषारोपण गर्न अभ्यस्त छौं। हाम्रै बीचबाट शक्तिमा पुगेकाहरू सबै खराब र उनैलाई जिम्मेवारीमा पुर्याउने हामी नागरिक नै हौं। सबै इमानदार र कर्तव्यनिष्ठ एवं चरित्रवान् हुन सक्ने स्थितिको कल्पना गर्नु अत्यन्त असान्दर्भिक र अपरिपक्वता देखिनेछ। जनप्रतिनिधिहरू पनि बेइमान, स्वार्थी र भ्रष्टाचारीका रूपमा रूपान्तरित भएका छन्। गलत प्रवृत्तिको दास बनेका छन्। देशको जनसंख्याको मूल प्रवाह यसैमा अभ्यस्त छ। मतदाता नागरिक र राजनीति गर्नेका बीच अधिकारको भिन्नता छ। जनविश्वासविपरीत सबै प्रकारका अधिकारको दुरुपयोग गरी जनप्रतिनिधि भ्रष्टाचारमा लिप्त हुन पुग्छन्। अर्को निर्वाचनमा तिनै आलोचित पात्रलाई मत दिन सहज महसुस गर्छन्। आफ्नो गलत निर्णयको आत्मसमीक्षा गर्दै अधिकारको सदुपयोग गर्दैनन्। यसरी चक्रीय प्रणालीका रूपमा नेपालमा विकसित भइराखेको छ। प्रतिनिधि र मतदाता दुवैले अधिकारको दुरुपयोग गरेको अवस्था प्रष्ट छ। कतिपयले भने पटकपटक देशले अवलम्बन गरेको लोकतान्त्रिक प्रणालीको समेत खुलेर आलोचना गरिराखेको स्थिति छ। निर्वाचनमा मतदातालाई राजनीतिज्ञहरूले स्वीकृत गराएका छन् भन्ने आरोप राजनीतिज्ञमाथि लागेको छ। अरूको अधिकार, स्वतन्त्रता, धर्म, रीतिरिवाज र संस्कृतिको सुसभ्य नागरिकको पहिचान दिँदै पूर्ण सम्मान गर्ने दृढता व्यवहारमा गर्न सक्नुपर्छ। समाजमा जातपात छुवाछूत आदिका आधारमा विभेदपूर्ण व्यवहार गर्दा हामीलाई थोरै मात्र पनि असहज हुँदैन। सम्पन्न र कुलीन ब्राह्मण परिवारको सदस्यले गरिब दलित परिवारको कन्यासँग मागी विवाह गर्न सक्ने साहस गर्न सक्दा मात्र छुवाछूत जस्तो सामाजिक अन्धविश्वासमा सुधार गरी सामाजिक परिवर्तन गर्न सक्दछौं। विभेदपूर्ण व्यवहारबाट उन्मुक्ति पाउन सक्छौं। यसका लागि सामाजिक परिवेशमा सुधार हुनु जरुरी छ। यस प्रकारको समाज सुधारकको रूपमा उपस्थिति दिन सक्ने व्यक्ति र त्यसलाई स्वीकार गर्ने समाजकै अभाव छ। यस परिवेशमा छुवाछूतविरुद्ध सैद्धान्तिक अभिव्यक्ति दिएर खासै प्रयोजन रहँदैन। अधिकारको दुरुपयोग र भ्रष्टाचारजन्य व्यवहारलाई सर्वत्र भत्र्सना गर्न थालिएको छ। यसले सामाजिक विकृतिहरूको सुधार गर्नेछ। व्यवहारमा स्वीकार गर्न नसक्दा विभेदपूर्ण व्यवहारको अन्त्य गर्न सम्भव हुँदैन। नेता जनतामा रहेको कमी, कमजोरीसँग परिचित छन्। त्यसैले जनतालाई स्वार्थअनुकूल प्रयोग गर्छन्। प्रयोजन सकिएपछि परित्याग गर्दछन्। यस यथार्थताको पहिचान गर्न सक्नुपर्छ। नेताहरूले यस प्रकार प्रयोग गरेकोमा उनीहरूलाई दोषारोपण गर्न सकेका छैनौं। निर्वाचन खर्चिलो भयो, निर्वाचनमा मत खरिद गरेर सत्तामा पुगेकाहरू अत्यन्त भ्रष्ट भएकाले निर्वाचन प्रणालीमा नै पुनरावलोकन हुनुपर्ने दाबी नागरिकले गरिराखेको देखिन्छ। हामी पनि आफ्नै क्षणिक स्वार्थमा बेचिएको पक्षलाई विस्मरण गर्दछौं। पवित्र मतको महत्त्वबोध हामीमा भएन। आफ्ना अनियमित कार्यहरूको संरक्षण गरी दिने राजनीतिज्ञप्रति हामी आकर्षित भई मतपत्रको सही प्रयोग गर्न नसकेको अवस्था छ। आफूबाहेक सबैलाई भ्रष्ट देख्ने हामी आफैं भ्रष्ट भएकोतर्फ ध्यान दिनु आवश्यक छ। भ्रष्टाचारलाई दैनिकी बनाउँदै विकृतिको विरोध गरिराखेको अवस्था त छैन। आफूलाई फाइदा हुने अवस्थामा हामी स्वयं भ्रष्ट बनेको अवस्था छ। व्यापारी, उद्योगपति र कर्मचारीबीच देखिने मित्रवत् व्यवहार, ठेकेदार र इन्जिनियरका बीच लेनदेन, राजनीतिज्ञ र उद्योगी व्यापारीका बीचको गठबन्धन आदि भ्रष्टाचारका स्रोतहरू हुन्। दहेज प्रथाबाट आजित भई दाम्पत्य जीवन मात्र होइन, जीवनलीला नै जोखिममा पारेका महिलाले पति र घरपरिवारविरुद्ध न्याय प्राप्तिका लागि तयार भएको अवस्थासमेत उल्लेखनीय देखिँदैन। त्यसैले राजनीतिज्ञहरू पनि हामीजस्तै हुन्, हाम्रै व्यवहार कार्यशैली सीप, कलाकौशल सिकेर सत्तामा पुगेका हुन्। समाजले ठीक पथप्रदर्शन गर्न सक्दा यस प्रकारका सामाजिक विसंगतिहरू नियन्त्रण हुन सक्छ। अधिकांश नागरिक भ्रष्ट छौं, देशले अवलम्बन गरिआएको लोकतान्त्रिक पद्धतिमा इमानदार र नैतिकवान् व्यक्ति अपवादका रूपमा समेत नेतृत्वमा पाउन कठिन भएको छ। इमानदार नेता सर्वजन हितायमा र धनी एवं गरिबका बीचको दूरीलाई कम गर्न समर्पित रहन्छ। कानुन कार्यान्वयन गर्ने निकायहरूमा भ्रष्टाचार नियन्त्रण गर्न लागि पर्दछ। राष्ट्र, राष्ट्रियता र राष्ट्रवासीको समृद्धिका लागि चिन्तन गर्दछ। सार्वजनिक निकायहरूलाई पारदर्शी बनाउन तल्लीन रहन्छ। स्वार्थलोलुप भ्रष्ट माफियाहरूलगायतका अपराधीलाई राजनीति गर्ने ढोका सधैंका लागि बन्द गर्न प्रयास गर्दछ। देशको रूपान्तरणका लागि दीर्घकालीन सोचका साथ काम गर्दछ। सार्वजनिक सेवालाई सहज, सरल र गुणस्तरीय बनाउन भगीरथ प्रयास गर्दछ। यी सबै परिणामस्वरूप समाजमा उसको कार्यशैली इमानदारिता र देश एवं जनताप्रतिको निष्ठाभाव व्यवहारमा परिणत हुँदै गर्दा जिम्मेवारीबाट वञ्चित हुनुपर्छ। लामो समयदेखि सच्चा जनप्रेमी राजनीतिक नेतृत्व देशले प्राप्त गर्न सकेको छैन। लोकतन्त्रका लामालामा वक्तव्यबाजी नगरी व्यवहारमा देशका लागि केही राम्रा कार्यहरूको थालनी गर्ने इमानदार तानाशाहको शासन जरुरी देखिएको छ। तर जनताको पक्षमा कार्य गर्ने तानाशाह आफैंमा लोकतन्त्रवादी हुने भएकाले हाम्रो परिवेशमा यस प्रकारको नेतृत्व प्राप्त गर्ने सन्दर्भ उत्तिकै चुनौतीपूर्ण छ। खोजी गरे यस प्रकारको नेतृत्व देशले प्राप्त गर्न सक्छ तर प्रदूषित, भ्रष्ट र स्वार्थीहरूको बाहुल्य भएको प्रायः माफियाबाट नियन्त्रित समाजले यस प्रकारको आदर्श र समग्र समाजका लागि समर्पित हुने व्यक्तिलाई नेतृत्वमा पुग्न र निरन्तरता प्रदान गर्न दिँदैन। इमानदार नेताले पनि भ्रष्टाचारलाई समूल समाप्त गर्न सक्दैन तर कडा कारबाहीबाट हतोत्साही गर्न सक्छ। कारबाही गर्दा मृत्युदण्डको व्यवस्था भएका देशहरूले भन्दा सामाजिक दबाबबाट नागरिकहरूले क्रियाशीलता प्रदर्शन गर्दा भ्रष्टाचारजन्य अपराध घट्दै गएका छन्। समाज एवं शासकीय शैलीमा सुधार भएको उदाहरण विश्व परिवेशमा पाउन सकिन्छ। उदाहरणका रूपमा चीनमा भ्रष्टाचारीलाई मृत्युदण्ड दिइन्छ तर त्यहाँ भ्रष्टाचार खासै नियन्त्रण हुन सकेको छैन। राजनीतिक प्रतिशोध लिने हथकण्डाका रूपमा यो दण्डलाई प्रयोग भएको अवस्था छ। डेनमार्क समाजमा आएको सुधारबाट भ्रष्टाचार नियन्त्रण गर्न सफल हुँदै आएको छ। भ्लामिदिर पुटिन, सिल्भिया वार्लुस्कोनी, ह्युगो चाभेज सबैले भ्रष्टाचार नियन्त्रण गर्ने नारालाई शक्तिमा पुग्ने माध्यम बनाए तर परिणाम सकारात्मक दिन सकेनन्। हङकङमा नागरिक दबाब र सचेतनाकै कारण सामाजिक विकृतिहरूमा उल्लेखनीय सुधार भएको छ । वर्तमान समयमा नागरिकमा आएको चेतना, सञ्चारमाध्यमहरूको प्रभावकारिता, राष्ट्रिय चिन्तनका साथ सेवाभावले राजनीतिमा लागेकाको क्रियाशीलता देखिन्छ। यस्तै कारण अधिकारको दुरुपयोग र भ्रष्टाचारजन्य व्यवहारलाई सर्वत्र भत्र्सना गर्न थालिएको छ। यसले सामाजिक विकृतिहरूको सुधारमा उल्लेखनीय सहयोग पुगी असल शासन कायम गर्न योगदान दिने स्थिति छ। त्यसैले सबै प्रकारका विकृतिहरूको नियन्त्रण गर्दै, देशलाई सुशासन र समृद्धिको दिशामा अभिमुख बनाउन समाजमा सबै प्रकारका सकारात्मक रूपान्तरण हुन अत्यावश्यक छ। एक वर्गले अर्को वर्गको आलोचना गरेर समस्याको समाधान सम्भव हुँदैन। सामाजिक रूपान्तरणका दिशामा हामी सबै प्रतिबद्ध नहुँदासम्म यस प्रकारका विकृति र विसंगतिमा मौलिक रूपमा सुधारको अपेक्षा गर्नु अस्वाभाविक हुनेछ।"
"त्यो तीज, यो तीज","तीज जहिले पनि बर्खामा पर्ने चाड हो । डुंगा पार गरी जानुपर्ने अवस्थाको संवादयुक्त माझीसँगको दोहोरी गीत ज्यादै रोचक र मार्मिक छ । हामीहरू केटाकेटी हुँदा तीजका अवसरमा हजुरआमा, आमा, फुपूहरू जम्मा भएर त्यतिबेलाका चल्तीका गीत गाउनुहुन्थ्यो । हामी पनि रमाइलो मानेर पछिपछि लाग्थ्यौं । त्यो बेला सम्झँदा पनि अहिलेसम्म रमाइलो लाग्छ । जतिजति तीज नजिक आएको महसुस हुन्छ, त्यतिबेलाका गीतहरू गुनगुनाउन मन लाग्छ । धेरैजसो गीत भगवान्मा समर्पित हुन्थे भने त्यसको आधाआधी घरको बुहार्तन, पाएको दुःख कष्ट, माइतीको सम्झनामा । पहिले र अहिलेका गीतका लय, ताल, भाका पनि फरक खालका हुन्छन् । विशेषतः ५० उमेर कटेकालाई पुरानै गीतले झक्झक्याइरहन्छ । वृद्धवृद्धालाई त आजभोलिका गीतहरू बुझ्नै गाह्रो हुन्छ । आजभोलिका गीतमा तीजको रन्कोभन्दा पनि आधुनिक नृत्य र गीतको चमकधमक बढी हुन्छ । केटाकेटी दुवैले सहभागिता जनाउँछन् । पहिलेका तीज गीतमा महिला र पुरुषसँगै नाच्ने हुँदैनथ्यो । यहाँ उल्लेख गर्ने गीतहरू खासगरी उनै प्रौढलाई समर्पित छ भने नयाँ पुस्तालाई पनि यसले नयाँ स्वाद दिनेछ । करिब आधा शताब्दी अघिसम्मको कुरा होला, आफ्नो घरबारीको रक्षा होस् भनी बारीको कुनै छेउमा नागको स्थान बनाइन्थ्यो । छपनी ढुंगामा कपासको नाग बनाई पूजा गरिन्थ्यो । सर्वप्रथम त यिनै नागको सम्झनामा यस्तो गीत गाइन्थ्यो : सयपत्री फूल फुलेछ नमो नागिनी पहिलो थुँगो त नमो नागिनी देउती चढाउँला नमो नागिनी दोस्रो थुँगो त नमो नागिनी धर्ती चढाउँला नमो नागिनी तेस्रो थुँगो त नमो नागिनी भाइलाई खेलाउँला नमो नागिनी चौथो थुँगो त नमो नागिनी माथै भरौंला । यस्तै फरकफरक देवताका लागि फरकफरक गिन्तीका फूलहरू चढाउने चलन आजभोलि पनि छ जस्तो गणेशलाई २१, देवीलाई ९ आदि । यसै प्रसंगमा यस्तो गीत गाउने चलन थियो ऐले फूल नगने भरे अन्धकार देउता जति सबैलाई कोटी नमस्कार ऐले दूबो नगने भरे अन्धकार ऐले बत्ती नगने भरे अन्धकार देउता जति सबैलाई कोटी नमस्कार, आदि आदि । माथिको गीतको लय र शैलीभन्दा तलको गीत फरक छ । कतिपय गीत एकल हुन्छन् भने यो गीत चाहिँ दोहोरी पाराका छन् पहिली पशुपतिका देवता अञ्जली बाँधी बसेका को चेली गरला देवताको ध्यान ? दोस्री फूलबारीमा बसौंला फूलको माला गाँसौंला हामी चेली गरौंला देवताको ध्यान पहिली कुन बेला जाउली, कुन बेला आउली कुन बेला गरौली, देवताको ध्यान दोस्री उदाए जाउँला, अस्ताए आउँला मध्याह्नमा गरौंला देवताको ध्यान । माथिको गीतको टुक्का समात्दा देवताको नाम फेरी फेरी भन्ने चलन छ जस्तै बद्रीनाथका देवता, मुक्तिनाथका देवता, विश्वनाथका देवता आदि, आदि । तलको गीत लामो भाका तानी गाइन्छ । यो गीत पनि भगवान्लाई नै सम्झेर गाउने हो डिलै र मुनिको सयपत्री बिरुवा मठमा ल्याएर सारौं बरिलै मठमा सारेर जलपान गरेर स्वर्ग जाने बाटो गरौं बरिलै । सयपत्री फूल फुल्यो ढकमक्क बारीमा टिपी ल्याउँला बरिलै सुनको थालीमा सके त भगवान् सेवा पूजा गरौंला नसके भगवान् शरण परौंला । पतिपत्नीबीच भएको दोहोरी भावको गीत पनि महिलाले नै गाउँथे । यो गीत तीज संसारको सबैभन्दा पुरानो मानिन्छ पत्नी झम र झम तीजै आयो भन्छन् कमाई देऊ राजै शिरफुला पति तिमी त नारी कालीमा छौ र सुहाउँदैन शिरफुला । पत्नी वेदका अक्षर काला हुन्छन् राजै नहेर राजै पुस्तक पति त्यतिका वचन नलगाऊ नारी, दोसरी बिहा घनकाउँला पत्नी दोसरी बिहा घन्काए नि राजै मै जस्ती नारी पावैनौ ।। यसरी नारीले आफ्नो मनले नै आफूलाई जिताएर चित्त बुझाउँथे । त्यतिबेला श्रीमान् धेरैजसोले दोस्रो बिहा पनि गर्ने चलन थियो । सौता भित्रिएपछि जेठीले यसरी आफ्नो विरहभाव पोख्ने गर्थिन् बिहानै उठी पानी लिन जाँदा सयपत्री फूलले बाटो छेकेको एकुमा मेरो जनम दोषी दोसरी ललाटमा सौता लेखेको । पहिले र अहिलेका गीतका लय, ताल, भाका पनि फरक खालका हुन्छन् वृद्धवृद्धालाई त आजभोलिका गीतहरू बुझ्नै गाह्रो हुन्छ। तिनमा तीजको रन्कोभन्दा पनि आधुनिक नृत्य र गीतको चमकधमक बढी हुन्छ। साथीबीच पनि दोहोरी चल्ने गथ्र्यो । यो दोहोरी मनका आवेगलाई काल्पनिक रूपमा प्रस्तुत गर्ने माध्यम हो हातमा झारी काँधमा सारी, कहाँ पो जान्छ्यौ नुहाउन कहाँको ल्याउँछ्यौ निर्मल जल कसका पाउ धुन्छ्यौ नि हो । बद्रीको ल्याउँला निर्मल जल कन्याका पाउ धुन्छु नि हो । कन्याका पाउ धोएर तिमीले के कस्तो वर माग्छौ नि हो अरू क्यै वर चाहिँदैन मलाई जनम भरि सौभाग्य हो । त्यतिबेला रोग लागेर वा अकस्मात् दुर्घटनामा परी खासगरी लोग्नेमान्छे चाँडै नै बित्थे । श्रीमती बिते भने श्रीमान्ले तुरुन्त अर्को बिहा गरिहाल्थे । तर श्रीमान् बितेपछि भने श्रीमती आजन्म विधवा भएरै बस्थे । पत्नीले पुनर्विवाह गर्दा उसको जातभात जान्थ्यो, नारीहरू अपहेलित हुन्थे । यसैकारण महिला श्रीमान्को आयु बढाउन हरप्रयास गर्थे । माथिको गीतले यही सन्दर्भ बोकेको छ । यसैगरी, चेली र मातापिताका बीच पनि आआफ्ना दुःखदर्दका विचारहरू आदानप्रदान हुन्थे छोरी लिपेम् लापेम् बाबाको आँगनी छिर्कने मारी खेलौंला आमा छिर्कने मारी खेलने चेलीको शिरमा छैन शिरफुला छोरी त्यत्तिका मनकारी भए त बाबा कमाइ दिनोस् शिरफुला छोरी सादा शिरफुला म लाउने छैन हीरामोती चढाइयोस् बाबा हीरामोती चढाउँदा खेरी भाइलाई ऋण लाग्छ बरिलै । यस गीतमा छोरा र छोरीबीच स्पष्ट विभेद गरेको पाइन्छ । अद्यपि छोरीलाई बिहा गर्दा कन्यादान भन्ने गरिन्छ । छोरीलाई दान गरेर पठाउने र भएको जे जति सम्पत्ति सबै छोरालाई नै साँचेर राख्ने चलन थियो । यतिसम्म कि छोरा नहुने मान्छेले पनि आफ्नो सम्पत्ति बरु दाजुभाइलाई दिने, छोरीलाई नदिने गर्थे । आफ्नी छोरी दुःख पाएर रुँदै हिँड्ने गर्थी, उसको बाबुको सम्पत्ति अर्कैले मोज गथ्र्यो । यातायातको राम्रो व्यवस्था नभएको अवस्थामा पनि छोरीलाई एकदुई दिन टाढाको बाटोमा बिहा गरी पठाइन्थ्यो । बाटोमा खोला, नदीनाला पर्थे । फेरि तीज जहिले पनि बर्खामा पर्ने चाड हो । डुंगा पार गरी जानुपर्ने अवस्थाको यो संवादयुक्त माझीसँगको दोहोरी गीत ज्यादै रोचक र मार्मिक छ । माझीलाई बोटे पनि भनिन्छ ः चेली लामपाटाकी लामी डुंगा गैह्री जंगार बोटे गैह्री जंघार सलमा सल तारी दे बोटे बाबा भेट्न बोटे बाबा भेट न । बोटे बाबालाई पाहुर (कोसेली) के ल्यायौ नानी ? चेली सुनै हुक्का छ बोटे, सुनै हुक्का छ बोटे बाटालाई पाहुर के ल्यायौ नानी चेली झर र फिनी छ बोटे झर र फिनी छ बोटे बोटेलाई पाहुर के ल्यायौ नानी चेली छप्प रुपैयाँ बोटे, छप्प रुपैयाँ । कागजको नोट नभएको बेला सिक्का नै चल्तीमा हुन्थे । ती सिक्काको आवाज छप्पछप्प बज्थे । त्यही पैसालाई छप्प भनिएको हो । मैले थाहा पाएसम्म माथिका गीतहरू गण्डकी प्रदेशमा सघनरूपमा चलनचल्तीमा थिए भने सामान्यतः पश्चिमतर्फ सुर्खेतसम्म पुग्छ । यो बाहुन, क्षेत्री, मगर, दलित समुदायमा बढी प्रचलित भएकाले काठमाडौं उपत्यकाको ताल, लय, भाका संस्कृतिभन्दा फरक रहेको अनुभव हुन्छ । अचेल युवामा यस्ता भावका गीत नभए पनि कुनै घटना विशेषलाई लिएर गाउने चलन छ । यसबाट सामाजिक चेतना जागरण गर्न र परिस्थिति बोध गर्न सहयोग पुगेकै छ । जेहोस्, यस लेखबाट तीजको ऐतिहासिक पक्ष बुझ्न नयाँ पुस्तालाई पनि मद्दत गर्ला भन्ने आशा गर्न सकिन्छ ।"
"परिवारै सखाप हुने गरी ६ को बीभत्स हत्या, हत्याको कारण खोज्दै प्रहरी","बारी : ढुंगामाटोको घर, सामान्य आर्थिक अवस्था। अकल्पनीय दुःखद् र बीभत्स हत्या। एकै परिवारका ६ जनाको हत्याले सिंगो गाउँ त्रसित छ। संखुवासभाको मादी नगरपालिका१ खोलागाउँका बौदमान कार्कीको परिवारका ६ जनाको वीभत्स हत्या भएको छ। सोमबार बिहान घरभित्र र नजिकै परिवारका सदस्यको शव फेला परेको छ। घटना रहस्यमय छ, जिल्ला प्रहरी कार्यालयका डीएसपी लालध्वज सुवेदीले भने। बौदमानका ५८ वर्षीय छोरा तेजबहादुर कार्की गम्बुट लगाएकै अवस्थामा मृत भेटिएका थिए। सोही घरमा रहेका ८५ वर्षीय बौदमान भने सकुशल छन्। उनी कान कम सुन्ने र आँखा पनि धमिलो देख्छन्। बौदमानकी ८४ वर्षीया श्रीमती पार्वता कार्की भने मृत भेटिएकी छन्। तेजबहादुरकी ५२ वर्षीया पत्नी कमला र ३२ वर्षीया बुहारी रञ्जना कार्कीको शव घर नजिकैको खोल्सामा भेटिएको थियो। ११ वर्षीय नाति दिपेन र ७ वर्षीया नातिनी गोमाको शव घरमाथिको खरबारीमा भेटिएको प्रहरी निरीक्षक खतिवडाले बताए। मृतक सबैका शव घरबाट सय मिटरको आसपासमा भेटिएका थिए। काम गर्न जाँदा लगाउने लुगा लगाएको र गम्बुट, चप्पलसहित भएकाले उनीहरूको हत्या बिहान वा बेलुकीको समयमा भएको हुन सक्ने स्थानीयको अनुमान छ। गम्बुट र चप्पल लगाएकाले भाग्दाभाग्दै उनीहरूको हत्या भएको प्रहरीको अनुमान छ। वडा१ का वडाध्यक्ष खेमनाथ कटुवालले ५६ जनाको हत्या भएको भन्दै बौदमानका छिमेकीले आफूलाई फोन गरेको जानकारी दिए। यहाँ चाँडो आउनुहोस् भनेर फोन आउँदा मलाई पत्यार नै लागेको थिएन, उनले भने। वडाध्यक्ष कटुवाललाई बिहान ९ बजेतिर फोन गर्ने बौदमानका छिमेकी लक्ष्मीभक्त कार्की थिए। कृषि पेसामा आबद्ध सामान्य आर्थिक अवस्था भएको परिवारको हत्या किन गरियो भन्ने आँकलन गर्नै सकिएन, लक्ष्मीभक्तले भने। हत्यापछि गाउँ नै त्रसित रहेको उनले बताए। सकुशल भेटिएका ८५ वर्षीय बौदमान आइतबार साँझ खाना खाएर सुते। बिहान उठेर हेर्दा कोही नदेखेपछि खोजी गर्ने क्रममा बौदमानले सबैभन्दा पहिले श्रीमतीलाई मृत भेटे। त्यसपछि उनले छिमेकीलाई खबर गरेका थिए। छिमेकीले प्रहरीलाई खबर गरेपछि बिहान ११ बजेतिर प्रहरी घटनास्थल पुगेको थियो। घरबाट ५ मिनेट टाढा छिमेकी रहे पनि बिहान मात्र घटनाका बारेमा जानकारी पाए। वृद्धकी श्रीमती पार्वता कार्कीको शव घरैभित्र भेटिएको थियो। परिवारका अन्य ५ जनाको शव भने यत्रतत्र छरिएको प्रहरीले जनाएको छ। घटना रहस्यमय भएकाले थप अनुसन्धान गर्न संघीय प्रहरी कार्यालय धरानका एसपी भीम दाहाल नेतृत्वको टोली घटनास्थल आइपुगेको छ। डीएसपी सुवेदीले भने, घटना हेर्दा भाग्ने क्रममा हत्या गरेको जस्तो देखिन्छ। तेजबहादुरका दुई छोराहरू वैदेशिक रोजगारीमा छन्। जेठो छोरा रमेश र नरेश दुवै मलेसिया छन्। रमेशकी श्रीमती रञ्जनाको हत्या भएको छ। नरेशकी श्रीमती मुना भने झापामा बस्छिन्। धन कमाएर परिवार चलाउन विदेश गएका छोराहरूलाई अब हामीले कसरी खबर सुनाउने ? छिमेकी लक्ष्मीभक्तले पीडा सुनाए, यो परिवारको छरछिमेकका कसैसँग झैझगडा पनि थिएन। मिजासिला थिए। यो त रहस्यमय घटना भयो। तराईमा जग्गाको बैना गरेर बौदमानको परिवार जग्गापास गर्न जाने तयारीमा थियो। जग्गापास गर्न लागेको खबर पाएकाले घरमा पैसा राखेको हुन सक्ने आशंकामा उनीहरूको हत्या भएको हुनसक्ने स्थानीयको अनुमान छ। तीजपछि उनीहरू तराईमा जग्गापास गर्न जाने तयारीमा रहेको मृतकका आफन्तले बताए।"
फर्नान्डेजको सनसनी,"न्युयोर्क : क्यानडाकी लोयला फर्नान्डेजले अमेरिकन (यूएस) ओपन टेनिसमा सनसनीपूर्ण यात्रालाई निरन्तता दिएकी छन्। सोमबार बिहान भएको अन्तिम १६ को भिडन्तमा सन् २०१६ की विजेता एन्जेलिक कर्बरलाई हराउँदै उनले क्वार्टरफाइनलमा स्थान बनाएकी छन्। १९औं जन्मदिनको पूर्वसन्ध्यामा फर्नान्डेजले जर्मनीकी कर्बरलाई ४६, ७६(७५), ६२ ले स्तब्ध बनाइन्। त्यसअघि उनले तेस्रो चरणको खेलमा साविक विजेता जापानी स्टार नाओमी ओसाकालाई पराजित गर्दै सनसनी मच्चाएकी थिइन्। फर्नान्डेजले सेमिफाइनल प्रवेशका लागि युक्रेनकी पाँचौं वरीयता प्राप्त एलिना स्वितोलिनाको सामना गर्नेछिन्। एलिनाले रोमानियाकी सिमोना हालेपलाई ६३, ६३ को सेटमा पराजित गरेकी थिइन्। एलिना शीर्ष वरीयताकी अस्लेइघ बार्टी र तेस्रो वरीयताकी नाओमी ओसाकापछिको उच्च वरीयता प्राप्त खेलाडी हुन्। न्युयोर्कस्थित लुइस आर्मस्ट्रङ स्टेडियममा कर्बरविरुद्ध सनसनीपूर्ण जित निकालेपछि फर्नान्डेज खुसीले उफ्रिएकी थिइन्। लगत्तै उनलाई स्टेडियममा उपस्थित दर्शकले उठेर सम्मान दिएका थिए। म धेरै खुसी छु। कर्बरविरुद्धको खेल निकै रमाइलो भएको थियो, फर्नान्डेजले भनिन्, मैले र्याकेट समाउन थालेदेखि नै मेहनत गर्दै आइरहेको छु। ब्यावसायिक खेलाडीका रुपमा स्थापित गर्न गरेको मेहनतकै प्रतिफल आज पाएको हुँ। मलाई पूर्ण विश्वास थियो, ठूलो अन्तर्राष्ट्रिय मञ्चमा सनसनीपूर्ण जित निकाल्न सक्छु। त्यही आत्मविश्वासकै कारण मैले यो उपलब्धि हासिल गरेको हुँ। चार पटकको ग्रान्डस्लाम विजेता नाओमी ओसाका र तीन पटककी च्याम्पियन एन्जलिक कर्बरलाई पराजित गर्ने फर्नान्डेज तेस्रो युवा खेलाडी हुन्।"
प्रकृति र पितृ पूजाको पर्व,"आज भाद्रकृष्ण अमावश्या अर्थात् भाद्रकृष्ण औंसी तिथि। लोकव्यावहारिक भाषामा कुशेऔंसी, बाबुको मुख हेर्ने तिथि तथा पर्वसमेतको दिन। यो यस्तो पवित्र दिन हो, जसले वैदिक सनातन धर्मसंस्कृति र परम्पराले आत्मसात् गरेका औंसी, कुशेऔंसी र कुशको महत्व दर्शाउने काम गरेर हामीलाई आफ्नोपनको बोध गराउँछ। औंसी समयबोधक तिथिको नाम हो। तिथि सौर र चान्द्र दुई प्रकारका हुन्छन्। अमावश्या चान्द्र तिथि हो। व्रतोत्सवमा चान्द्र तिथिको प्रयोग हुन्छ। ज्योतिषशास्त्रीय मान्यताअनुसार आकाशीय शक्तिपिण्ड सूर्य र चन्द्र एक विन्दुमा आउँदा अमावश्या तिथिको जन्म हुन्छ। समयचक्रका पनि उज्यालो र अँध्यारो दुई पक्ष (पखेटा) छन् जो शुक्लपक्ष र कृष्णपक्ष भनिन्छन्। शुक्लपक्ष देवोपासनाका लागि र कृष्णपक्ष पितृ उपासनाका लागि प्रसिद्ध छन्। उज्यालो पक्षले पूर्णिमा तिथि र अँध्यारो पक्षले अमावश्या तिथिको बोध गराउँछन्। सूर्य र चन्द्र आमनेसामने रहेको अवस्था पूर्णिमा हो भने सूर्य र चन्द्र एक विन्दुमा रहँदाको स्थिति अमावश्या। शास्त्र भन्छन्ः औंसीको रातका स्वामी पितृ हुन्। कुशेऔंसी पर्वले दिने एउटा सन्देश यो कालगणनाको वैज्ञानिक पक्ष पनि हो जो शास्त्रसम्मत खगोलीय प्रकाशपिण्डको गतिसँग सम्बन्धित छ। कुश र औंसी दुई शब्दको जोडबाट निर्मित कुशेऔंसी शब्दले कुशसँग सम्बन्ध गाँसिएको तथा कुश भिœयाउने औंसी भन्ने बुझाउँछ। कुश एउटा धार्मिक वनस्पति (एक प्रकारको घाँस) हो भने औंसी आकाशीय शक्तिपिण्ड सूर्यचन्द्रमाको गतिका कारणले निर्मित समयबोधक तिथि विशेष हो। कुशको एउटा नाम दर्भ पनि हो। शास्त्रले कुश, काश, दूबो, बाबियो आदिका भेदले दर्भको संख्या १० बताएको छ। औंसी पनि सिनीवाली र कुहू दुई प्रकारको हुन्छ। प्रातः सूर्योदय पहिले चन्द्रमा रेखास्वरूपमा देखिने सिनीवाली र चन्द्रमाको अवशेष नै नदेखिने औंसीलाई कुहू भनिन्छ। वैदिक सनातन धार्मिकसांस्कृतिक परम्परागत जीवनमा कुशको महत्वपूर्ण स्थान छ। पापनाशक र कल्याणकारी वनस्पति कुशको उत्पत्ति सृष्टिकर्ता ब्रह्माजीसँगै भएकाले यसको ऐतिहासिकता र पवित्रतालाई पनि यो पर्वले बुझाउँछ। प्रत्येक तिथिका फरक विशेषता हुनेहुँदा अमावश्या तिथिका आफ्नै विशेषता छन्। वैशाखकृष्ण औंसी मातृऔंसी (आमाको मुख हेर्ने दिन), भाद्रकृष्ण औंसी पितृऔंसी (बाबुको मुख हेर्ने दिन) जो कुशेऔंसी र पौषकृष्ण औंसी पितृकर्मका लागि प्रसिद्ध छन्। वैदिक सनातन परम्पराअनुसार श्रावणकृष्ण चतुर्दशीमा रोपेको कुश कुशेऔंसीमा उखेलेर विधिपूर्वक पूजा गरी भित्र्याइन्छ। कुश उखेल्नु, गोकर्णतीर्थ तथा नदीमा स्नान र शिवदर्शन गर्नु, दिवंगत पितृका नाममा तर्पणश्राद्ध गरी द्रव्य तथा सिदादान र जीवित पितृलाई मानसम्मान गरी श्रद्धा प्रकट गर्नु भाद्रकृष्ण औंसीमा गरिने पवित्र कर्म हुन्। हिन्दूसंस्कार अनुसार देव र पितृकर्मका साथै आशौचकर्ममा कुशको आवश्यकता पर्छ। स्नान दान, जप, होम, स्वाध्यायलगायतका कर्ममा समेत प्रयोग गरिने कुश विधिसम्मत ढंगले उखेलेर पूजा गरी घरघरमा राखिने भएकाले उत्सवको रूपमा मानिने यो पर्वलाई कुशेऔंसी भनिएको हो। यज्ञवेदीमा बिछ्याउने, श्राद्ध गर्दा पवित्र र ब्रह्मा बनाउनुका साथै पिण्डमा चढाउने, विवाहमा विष्टर बनाउने, प्राणान्त हुँदा कुशको सिरानी लगाउने, पञ्चक मरणमा दोष निवारणका लागि लासका पुतला बनाएर पूजा गरी जलाउने, सप्तर्षिका प्रतीक बनाएर पूजा गर्ने, आशौचमा तिलानी बनाएर आफूलाई पवित्रीकरण गर्न सेचन गर्ने र झारफुकलगायतका विविध कार्यमा प्रयोग हुने बहुउपयोगी वनस्पति हो कुश। जसलाई आजका दिन उखेलेर ब्राह्मण, भाञ्जाभाञ्जी, ज्वाइँचेला वा कन्याकेटीद्वारा पूजा गराई घरका दैलामाथि सिउरेर राख्दा घरका साथै सन्ततिको रक्षा हुने जनविश्वास छ। आजका दिन उखेलेको कुश वर्ष दिनसम्म चल्ने, अझ यो दिन सोमबार परेको भए १२ वर्षसम्म त्यो कुश प्रयोग गर्दा दोष नलाग्ने, ब्राह्मणले घरमूलीलाई र घरमूलीले सन्ततिलाई कुश छुवाएर राख्दा कल्याण हुने लगायतका विविध विश्वासले धार्मिकसांस्कृतिक जीवनमा औंसीले साँचेका थप विशेषता हुन्। कुशको उत्पत्ति सम्बन्धमा पौराणिक पात्र जालन्धर पत्नी वृन्दाले भगवान् विष्णुलाई घाँस हुनु भनी श्राप दिएको, एकसिंगे मृगरूपी शिवलाई ब्रह्मा, विष्णु र इन्द्रले पक्रन खोज्दा तीन टुक्रा भएको सिंगलाई स्वर्ग, पाताल र गोकर्णमा प्रतिष्ठा गरी राखिएको लगायतका विभिन्न आख्यान हिन्दूशास्त्रमा पाइन्छन्। यो औंसीको अर्को नाम गोकर्णे औंसी हो। भगवान् शिवको एउटा नाम गोकर्ण हो। हिन्दूदर्शन अनुसार पितृतृप्ति एवं आत्मकल्याणार्थ तीर्थमा स्नान, देवपितृ तर्पणश्राद्ध र पूजन एवं दानधर्म गर्नुपर्छ। हिन्दूदर्शनमा पिता, माता र गुरुको अग्रस्थान छ। दस गयातीर्थको फल गोकर्णमा गरेको पितृकर्मबाट पाइने र आफू पितृलोकको अधिकारी भइने विश्वास गरिन्छ। आफन्तको देहान्त तिथि, आश्विनकृष्ण पक्षका १६ तिथि र ग्रहण परेका अवसरमा समेत तीर्थमा गएर गरिने पितृकर्म कुशेऔंसीका दिन गोकर्णमा गएर दिवंगत पितृप्रति विशेष श्रद्धाभक्तिसाथ गरिने यस तिथिलाई गोकर्णेऔंसीको भनिएको पाइन्छ। लौकिक व्यवहारअनुसार आजको दिनमा जीवित पितालाई मनपर्ने खाना र नाना दिएर छोराछोरीले सम्मान गर्ने परम्परा छ। यसले पनि बाबुको मुख हेर्ने दिनका रूपमा पनि यो औंसीले महत्व पायो। सन्ततिले पितामाताको सम्मान गर्ने यो मौलिक परम्परा हाम्रो धार्मिक सांस्कृतिक जीवनको धुकधुकी हो। आमालाई सृष्टिकर्ता र बाबुलाई पालनकर्ता मान्ने हाम्रो संस्कार र परम्पराको मान्यतालाई जीवन्त राख्न जन्मकर्मदाता मातापितालाई गाउँमा एक्लै छोडेर, वृद्धाश्रमडेराअपार्टमेन्टमा राख्ने चलनको सुरुआत भएको छ जुन संस्कारविपरीत छ। बहुपक्षीय विशेषताको धरोहर यो पर्व जोगाए संस्कार र संस्कृतिको पनि संरक्षण हुनेछ।"
छोराछोरीको आस मात्रै,"आज कुशे औंसी । यस दिनलाई हिन्दू धर्मावलम्बीहरूले विशेष दिनका रूपमा लिने गर्छन् । आजको दिनलाई बुवाको मुख हेर्ने र पितालाई सम्मान गरी यो पर्व मनाउने उनीहरूमा प्रचलन छ । पितृदेवो भवः अर्थात् जन्म दिने बाबुलाई देवता समान मान भन्ने धार्मिक मान्यताका आधारमा आज छोराछोरीले पितालाई विशेष सम्मान गर्छन्। आजको दिन पिताप्रति आदर सम्मानका साथ मीठो खाना तथा राम्रो लगाउन दिने प्रचलन छ । तर वृद्धावस्थामा छोराछोरीको माया ममता अनि आड भरोसा हुनुपर्नेमा कतिपयको भने त्यो भरोसा टुटेर सन्तानसुखबाट बञ्चित हुनु परेको छ। हीरालाल नेपाल पनि यस्तै मध्येका एक पात्र हुन् । काठमाडौं : हीरालाल नेपालको घर बाह्रबीसे हो। ४५ वर्षीय नेपालको सानैदेखि तोते बोली थियो। उनका आमाबुबासमेत कान्छो छोरा साह्रै सोझो छ भनेर सधैं चिन्तित हुन्थे। मैले पछि दुःख पाउँछु की भन्ने लागेर उहाँहरूले मर्ने बेलामा पनि मेरो दाजुलाई कान्छोको ख्याल गरेस् है भनेर बित्नुभयो, आमाबुबाको आफूप्रतिको माया उनले यसरी सुनाए। उनको दाजु अहिले कलंकीमा छन्। दाजुसँग मात्र बोल्न उनले मोबाइल बोकेका छन्। तर, आफ्नो परिवार र घर छाडेर पशुपतिनाथको शरणमा आएको ४ वर्ष बितिसक्यो। छोराछोरी साना हुँदा सम्बन्ध राम्रै थियो। पछि छोराले कमाउन थाले। छोराको कमाइ खान पाएपछि पत्नीले समेत वास्ता गर्न छाडेको उनको गुनासो छ। उनका तीन छोरा र एक छोरी गरी चार सन्तान छन्। छोराछोरी जागिरे र आफू जागिरविहीन भएपछि उनीहरूलेसमेत बाबु हुनु र नुहुनु एउटै भयो भन्दै हिँड्न थाले। यहाँसम्मकी पत्नीले समेत उतै लागेर आफूलाई हेला गर्न थालेको उनी बताउँछन्। गाउँमा अरूका छोराछोरीले जागिर खाएर बुबाआमालाई सुख दिएको देख्दा उनलाई पनि भोलि आफ्ना छोराछोरीले पनि यसै गर्लान् भन्ने आस थियो। घाम पानी नभनि १२ वर्षको उमेरदेखि अरूको खेताला गरेरै उनले छोराछोरी हुर्काएका थिए। आफूले पाए जस्तो दुख छोराछोरीले नपाउन् भन्नेमै उनले सधै ध्यान दिए। तर, अहिले बुढेसकालमा सहारा कोही नभएकोमा उनलाई धेरै दुःख लाग्छ। चाडपर्व आउँछन् सधैं रुवाएरै जान्छन्, उनले भने, तर मैले आफूलाई बलियो बनाइसकें, अब कसैको याद पनि आउँदैन, मनमा चिन्ता पनि लाग्दैन। त्यस्तै, भक्तपुर मध्यपुर ठिमी नगरपालिकामा जन्मिएका चन्द्रबहादुर महर्जनका एक छोरा र ६ छोरी छन्। उमेरले ८१ वर्ष लागेका उनलाई पनि छोराछोरी र परिवार सम्झने पटक्कै मन छैन। उतिबेला भक्तपुरका नेवार समूदायमा छोरीलाई पढाउने भन्ने त्यति चलन थिएन। तर उनले धेरै हण्डर खाएर भए पनि छोराछोरी सबैलाई धेरथोर पढाए। अहिले उनले चाहेर परिवारका कसैसँग भेट हुन सक्दैन। उनीहरूले चाहे भने कहिलेकाहीं भेट्न आउने उनी बताउँछन्। तिमीहरू आफ्नो हिसाबले गरी खाउ, मेरो बाटो फरक छ भनेर मैले घर छाडेको हुँ, उनले भने। उनका बुबा, जिजुबुबाहरू जमिनदार थिए। त्यतिबेला बुबाहरूको शानमान र इज्जत उनलाई अहिले पनि सम्झना छ। आज आफ्ना परिवारले कुरा नसुन्दा घर छाडेर हिँड्नुपरेको दुखेसो उनको छ। तर, पनि आफ्नै हिसाबले आश्रममा दिन बिताएर उनी खुसी हुने प्रयास गर्छन्। ध्यान र जप नै अहिले आफ्ना खुशीका स्रोत बनेका उनले बताए। बुवा हुन पाइनँ साँझमा सन्तानको पर्खाइ"
बुवा हुन पाइनँ,"आज कुशे औंसी । यस दिनलाई हिन्दू धर्मावलम्बीहरूले विशेष दिनका रूपमा लिने गर्छन् । आजको दिनलाई बुवाको मुख हेर्ने र पितालाई सम्मान गरी यो पर्व मनाउने उनीहरूमा प्रचलन छ । पितृदेवो भवः अर्थात् जन्म दिने बाबुलाई देवता समान मान भन्ने धार्मिक मान्यताका आधारमा आज छोराछोरीले पितालाई विशेष सम्मान गर्छन् । आजको दिन पिताप्रति आदर सम्मानका साथ मीठो खाना तथा राम्रो लगाउन दिने प्रचलन छ । तर वृद्धावस्थामा छोराछोरीको माया ममता अनि आड भरोसा हुनुपर्नेमा कतिपयको भने त्यो भरोसा टुटेर सन्तानसुखबाट बञ्चित हुनु परेको छ। यस्तै मध्येका अमिर राणा र कृष्णप्रसाद कडरिया पनि हुन् । काठमाडौं : अमिर राणा ७२ वर्षका भए। मूल घर महाराजगन्जमा भए पनि अहिले उनको परिवार विराटनगरमा बस्छन्। पुख्र्यौंली घर दाजुले लिएपछि उनी सपरिवार विराटनगर सरेको पनि चार दशक बढी भइसक्यो। परिवारमा अन्य सदस्यसँग कुरा बाझिँदै गएपछि उनी घर छाडेर काठमाडौं आए। विगत २२ वर्षदेखि पशुपति गौरीघाटमा उनको पाटीको बास भएको छ। उनको जेठो छोरा पेसाले इलेक्ट्रिक इन्जिनियर हुन् भने कान्छो छोरा कम्प्युटर इन्जिनियर हुन्। पहिलेपहिले छोराहरूले फोन गर्थे, तर म आफै उठाउँदैन थिएँ, उनले आवेशमा आउँदै भने। छोराहरूसँग उनी कुराकानी गर्न चाहँदैनन्। श्रीमतीसँग पारपाचुके त भएको छैन। तर छुट्टिएर बसेको लामो समय भइसक्यो। केही हदसम्म आफ्नै बुद्धि बिग्रिएर पनि घर भाँडिएको उनी स्वीकार्छन्। छोराहरू साना छँदा औंसीका दिनमा खानेकुरा र मिठाइ दिएर मुख हेरेको उनलाई याद छ। अझै तिहारमा झन् धेरै रमाइलो हुने पनि उनी सम्झन्छन्। तर, हिजोआज यो साइनो यति बिरानो भइसक्यो कि परिवार छ भन्ने पनि उनलाई याद छैन। याद आउने र जाने कुरा सकियो, उनले झोक्किँदै भने। बीसौं वर्षसम्म छोराहरूले वास्ता नगर्दा बाबु हुन पाइनँ भन्ने पीडाले उनलाई धेरै सताउँछ। वृद्धभत्ताले उनी आफ्नो केही गुजारा चलाउँछन्। त्यस्तै, उनकै उमेरका कलैया, रघुनाथपुरका जयनाथ बर्माले पनि पशुपति क्षेत्रमै दिन कटाउन थालेको १० वर्ष भइसक्यो। चार वर्ष भयो उनको पत्नी बितेको। छोरा काठमाडौंकै एक अस्पतालमा डाक्टर छन्। गाउँको ३ बिघा जमिनमा गरेको कृषि कर्मबाट आएको आम्दानीले उनले छोरालाई ब्याङ्लोरमा पढाए। भएका जग्गा जमिन पनि छोराकै नाममा गरिदिए । डाक्टर छोराका यी बाबुको पाटीको बास भएको छ। यति दुःख गरेर पढाएको छोराको पनि बाबु हुन सकिन भन्ने पीडाले त उनलाई सताउँछ नै। छोराले आउनुस् सँगै बसौं नभनेपछि उनलाई मेरो पनि परिवार छ भन्ने कहिले लाग्दैन। कृष्णप्रसाद कडरिया पशुपति क्षेत्रमा बस्न थालेको ३० वर्ष भयो। रामेछाप घर भएका कडरिया एसएलसी परीक्षा नदिई काठमाडौं आएका हुन्। ७२ वर्षीया कडरियाका बाबुले ६ जनासँग बिहे गरेका थिए। सबै पट्टिका दाजुभाइ दिदीबहिनी जोड्दा धेरै हुन्छन्। तर, अहिले उनको कोहीसँग पनि सम्पर्क छैन। सानोमा आफ्ना दौतरीको बिहे भोजमा जाँदा पनि उनलाई बिहे गर्ने रहर कहिले भएन। बाबुआमाले कहर गर्दा पनि वैवााहिक जीवनमा प्रवेश गर्न उनलाई मन लागेन। त्यसैले पनि यो उमेरमा आएर बुवा हुन पाइनँ भन्ने तुष उनलाई कहिल्यै भएन। छोराछोरी हुनेका पनि बिजोग भएको उनले आँखै सामु पशुपति वृद्धाश्रममा धेरै देखेका छन्। त्यो देख्दा बरु बिहे नगरी ठिकै गरेछु भन्ने लाग्छ। तर, उनका आश्रममा आउनेहरू सबैले उनलाई बुवाभन्दा आनन्द लाग्छ। चाडपर्व आउँदा पनि परिवार छैनन् भन्नेमा ध्यान कहिले जाँदैन। यसको सट्टामा भगवान्को ध्यानमा आनन्द लिएर उनी रमाउने गर्छन्। साँझमा सन्तानको पर्खाइ छोराछोरीको आस मात्रै सन्तानभन्दा प्यारो आश्रम"
सन्तानभन्दा प्यारो आश्रम,"आज कुशे औंसी । यस दिनलाई हिन्दू धर्मावलम्बीहरूले विशेष दिनका रूपमा लिने गर्छन् । आजको दिनलाई बुवाको मुख हेर्ने र पितालाई सम्मान गरी यो पर्व मनाउने उनीहरूमा प्रचलन छ । पितृदेवो भवः अर्थात् जन्म दिने बाबुलाई देवता समान मान भन्ने धार्मिक मान्यताका आधारमा आज छोराछोरीले पितालाई विशेष सम्मान गर्छन् । आजको दिन पिताप्रति आदर सम्मानका साथ मीठो खाना तथा राम्रो लगाउन दिने प्रचलन छ । तर वृद्धावस्थामा छोराछोरीको माया ममता अनि आड भरोसा हुनुपर्नेमा कतिपयको भने त्यो भरोसा टुटेर सन्तानसुखबाट बञ्चित हुनु परेको छ। गुरुप्रसाद पौडेलले पनि यस्तो सुखानुभूतिबाट बञ्चित हुनुपरेको छ। धनकुटा : उमेरले ८२ वर्ष पुगेका छन्, गुरुप्रसाद पौडेल। चार सन्तानका बुवा हुन्,उनी। तर, उनका लागि अहिले आफ्नो सन्तानभन्दा प्यारो बनेको छ, मुलघाटस्थित विश्रान्ति वृद्धाश्रम। पौडेलको पुख्र्यौंली घर छथरजोरपाटी२ सल्ले हो। पछि धनकुटा२ भीरगाउँ बसाइसरी आएका हुन्। उनका २ छोरा र २ छोरी छन्। कान्छो छोरा रोजगारीका सिलसिलामा विदेश छन् भने जेठो छोरा भीरगाउँमै छन्। दुई छोरीको विवाह भइसकेको छ। गाउँमा बस्न चाहना हुँदाहुँदै पनि विश्रामसम्म आउनुपरेको उनी बताउँछन्। अहिले पनि भीरगाउँमा मेरो नाममा ५ रोपनी जग्गा छ। यता आउनु पर्दा गाउँकै मान्छेलाई कमाइ खाउ भनेर छोडेर आएको छु, उनले भने, खान दिन छाडेपछि मेरो बिजोग देख्न नसकेर भतिजले आश्रममा ल्याइदियो। जेठी छोरीले उनलाई आफ्नै घरमा लगेकी थिइन्। छोरीको ठूलो परिवारमा बस्न मन लागेन र केही महिनापछि उनी फर्किए। भीरगाउँ रहँदा उनीसँग जेठो छोरा छुट्टिएका थिए। कान्छो छोरा पनि बिहे गरेपछि छुट्टिए। पछि विदेश गए। छोराबुहारीसँग बस्दा मन मिलेन। मनमुटाव भएपछि यहाँ आइपुगे। आश्रमको बसाइ घर जस्तो लाग्ने उनको भनाइ छ। घरपरिवारसँगै भए जस्तो त कहाँ हुन्छ र ? तैपनि यहाँ मजस्तै धेरै साथीसंगिनी छन्। उनीहरू पनि मजस्तै त होलान् भनि चित्त बुझाउँछु। अहिलेसम्म छोराबुहारी कोही पनि उनलाई भेट्न आएका छैनन्। यहाँ आउनेले सन्चोबिसन्चो के छ ?, खाना खाएनखाएको सोधीखोजी गर्दा आफ्नो सन्तानको याद आउँदो रहेछ। छोराछोरी सम्झेर घरिघरि उनको आँखा रसाउँछ। अबको बाँकी जिन्दगी आश्रममै बिताउने उनी बताउँछन्। उनलाई घर जान मन छैन। उनी प्राय सधै सबेरै उठ्छन्। धर्मकर्ममा धेरै चासो राख्छन्। बिहानको नित्यकर्मपछि नजिकै रहेको विश्रान्ति मन्दिरमा गई पूजाआजा गर्छन्। भजनकिर्तन्मा सहभागी हुन्छन्। दिउँसो आश्रमको अन्य काममा सघाउँछन्। ७५ वर्षीया जीवन संगिनी लिलाकुमारी पौडेलले पनि आफूजस्तै दुःख नपाउन् भनि सँगै ल्याएका छन्। यहाँ आउनुभन्दा अघि हिँड्डुल गर्न सक्दिन थिइन्। अहिले अलि अलि मन्दिर सम्म हिँडडुल गर्न सक्ने भएकी छिन्, उनले भने। पौडल दम्पतीको हेरचाह बेलाबखत भतिज विष्णु पौडेलले गर्दै आइरहेका छन्। उनले पाउने सामाजिक सुरक्षा भत्ता भजितले नै थापेर ल्याइदिन्छन्। बुवा हुन पाइनँ साँझमा सन्तानको पर्खाइ छोराछोरीको आस मात्रै"
टेलिकमको गुणस्तर खस्केको स्वीकारोक्ति,"काठमाडौं : राजधानीमै नेपाल टेलिकमको फोन लाग्दैन। फोन लागे पनि प्रष्ट सुनिँदैन, बोल्दाबोल्दै काटिन्छ। रिचार्ज गर्न पनि कठिन हुन्छ। यी समस्याबाट सर्वसाधारण हैरान छन्। तर नेपाल टेलिकम व्यवस्थापन भने गुणस्तर सुधार गर्नेतर्फ केन्द्रित छैन। टेलिकमका २ करोड ४ लाख ९ हजार ५ सय ७८ ग्राहक छन्। तर टेलिकमले काठमाडौंमै गुणस्तर सुधार गर्न सकेको छैन। जसले गर्दा सर्वसाधारण नेपाल टेलिकमको सट्टा वैकल्पिक फोन प्रयोग गर्न बाध्य छन्। नेपाल टेलिकमका प्रबन्ध निर्देशक डिल्लीराम अधिकारी फोन नचल्ने समस्या रहेको स्वीकार्छन्। काठमाडौंमा टावर राख्नै समस्या भएको उनले सुनाए। टावर राख्न समस्या छ उनले भने, टावरका लागि अन्तरनिकाय समन्वय गर्दैछौं। टेलिकमले ४२ स्थानमा टावर राख्न अनुमति मागे पनि वन आरक्षणले अनुमति नदिएको टेलिकम व्यवस्थापनले जनाएको छ। राजधानीसहित विभिन्न सहरमा फोन नलाग्ने समस्या यथावत् छ। त्यतिमात्र नभई दुर्गम क्षेत्रमा झन् फोन नलाग्ने समस्या अझ विकराल छ। नेपाल टेलिकमका प्रवक्ता राजेश जोशी देशका विभिन्न भागमा टावर राख्न नसकिने बताउँछन्। काठमाडौं उपत्यकामा फोन नलाग्ने समस्या टेलिकमको मात्र नभई कनेक्टिभिटीका लागि रेडियो जडान हुनपर्ने उनले बताए। जडान गरेर मात्र हुँदैन, मोबाइलका लागि टावर चाहिन्छ, उनले भने। काठमाडौं उपत्यकामै फोन नलाग्ने समस्या समाधान गर्न टेलिकम व्यवस्थापन उदासीन देखिएको छ। कुनै पकेटमा फोन नलाग्ने समस्या समाधान गर्न टेलिमकले स्थानीयका घरको छत भाडामा लिएर टावर राख्छ। टेलिकमले आफैं टावर राख्न समस्या हुने भएकाले छत भाडामा लिएर टावर राख्ने गरेको हो। स्थानीयले छत भाडामा नदिने समस्या पनि छ, उनले भने, घरबेटीले अन्तै व्यवस्था गर्नुहोस् भनेपछि लगानी पनि खेर जाने र तत्काल अर्को व्यवस्था पनि गर्न नसकिने समस्या हुन्छ। फोरजी अलपत्र, फाइभजी परीक्षण तयारी करिब दुई वर्षअघि सुरु भएको फोरजी अलपत्र अवस्थामा छ। त्यसमा टेलिकमले २० अर्बको लगानी गरेको छ। तर अझै सञ्चालनमा आउन सकेको छैन। तर टेलिकमले फाइभजी परीक्षण गर्ने तयारी सुरु गरिसकेको छ। टेलिकमले २०१९ फेब्रुअरीमा देशव्यापी रूपमा तीव्रगति र उच्च क्षमताको डाटा ट्रान्सफर गर्ने फोरजी सुरु गरेको थियो। यो टेलिकमको लाइफलाइन प्रोजेक्ट मानिएको थियो। तर, टेलिकम व्यवस्थापन पक्ष फोरजी सञ्चालन गर्नतर्फ ध्यान नदिई फाइभजीको परीक्षण सुरु गर्ने घोषणा गरेको छ। फोरजी सेवा एक वर्षमा सम्पन्न गर्ने टेलिकमको लक्ष्य थियो तर, अढाई वर्ष हुँदासम्म पूर्वाधार निर्माणसम्म भएका छैनन्।"
साँझमा सन्तानको पर्खाइ,"आज कुशे औंसी । यस दिनलाई हिन्दू धर्मावलम्बीहरूले विशेष दिनका रूपमा लिने गर्छन् । आजको दिनलाई बुवाको मुख हेर्ने र पितालाई सम्मान गरी यो पर्व मनाउने उनीहरूमा प्रचलन छ । पितृदेवो भवः अर्थात् जन्म दिने बाबुलाई देवता समान मान भन्ने धार्मिक मान्यताका आधारमा आज छोराछोरीले पितालाई विशेष सम्मान गर्छन् । आजको दिन पिताप्रति आदर सम्मानका साथ मीठो खाना तथा राम्रो लगाउन दिने प्रचलन छ । तर वृद्धावस्थामा छोराछोरीको माया ममता अनि आड भरोसा हुनुपर्नेमा कतिपयको भने त्यो भरोसा टुटेर सन्तानसुखबाट बञ्चित हुनु परेको छ। यस्तै मध्येका एक पात्र हुन् हीराबहादुर भट्टराई । चितवन : झमक्क साँझ परेपछि आश्रमको गेट बन्द भए। ढोकाबाट बाहिर हेर्दै गरेका हीराबहादुर भट्टराईको आँखा केही रसिला देखिन्थे। आज (मंगलबार) कुशेऔंसी, बुवाको मुख हेर्ने दिन। आफ्ना सन्तान सम्झिँदै थिए। आफ्ना सन्तानलाई बाल्यकालमा काँधमा बोकेको, उनीहरूलाई हुर्काउन गरेको दुःख सम्झिन्छन्,भक्कानिन खोज्छन् अनि सम्हालिन्छन्। बुवाको मुख हेर्ने औंसीमा छोराले नसम्झिएको धेरै वर्ष भयो। पहिले सन्तानलाई धेरै माया गर्ने हीराबहादुर तिनै सन्तानको व्यवहारले मन अमिलो बनाउँछन्। छोराछोरी पाएपछि केही गरौंला भन्ने उनको सपना थियो। दुःख गरेर खाइनखाई सन्तानलाई हुर्काए, पढाए। बुढेसकालमा छोराछोरीसँगै बसेर नातिनातिना खेलाउने रहर थियो। तर, उनलाई सबैले छोडेर हिँडे। उचालियोबोकियो, माया गरियो पछि उनैले हेला गरेर यहाँ आइयो, उनले भने, हामीले गर्ने कर्तव्य गर्न छोडेका छैनौं। उनीहरूले हेर्न सकेनन् निस्किएर हिँड्यौं। यहाँ आनन्द भएको छ। उनीहरूले गरेको व्यवहारले घरै सम्झिन मन लाग्दैन। ८७ वर्षका हीराबहादुर श्रीमती रेककुमारीको साथमा देवघाटको वृद्धाश्रममा बस्दै आएका छन्। उनी ७८ वर्षकी भइन्। छोराका कारण उनी घर बस्न सकेनन्। अनि आफ्ना सबै पीडा भुलाउन उनले वृद्धाश्रम रोजे। उनीसँग सन्तानको सम्झना मात्रै छ। आजभोलि सन्तान पनि सम्झन उनको मनले मान्दैन। दाङको घोराहीका हीराबहादुरको छोरा नेपाली सेनाको अवकाश प्राप्त जम्दार हुन्। छोराबुहारीले औंसीमा खोज्लान् भन्ने उनलाई आस छैन। सन्तानको व्यवहारले मन विक्षिप्त भएपछि ९० वर्षीय छविलाल उपाध्याय अधिकारीले सन्यासी जीवन रोजे। छोराले हेला गरेपछि उनले घर गृहस्थी त्यागेर बसेका छन्। अहिले उनी त्यसैमा रमाएर वृद्धाश्रममा रमाएका छन्। आफूले माया गरेर हुर्काएको तीन छोराले उनको वास्ता गर्न छोडेनन्। गोरखाको भच्चेकबाट आएका ८५ वर्षीय ज्ञानप्रसाद धितालले घर सम्झिनै मान्दैनन्। तीन छोराबुहारी र ६ नातिनातिना छन्। तर, उनको बास वृद्धाश्रममा छ। चितवनतर्फको देवघाटस्थित गलेश्वर आश्रममा पचास जना वृद्धावृद्धाहरू बसेका छन्। बिहान भजनकिर्तन, योगा, ध्यान गरी घरको तनाव बिर्सन्छन्। यसले सबै पिर भुलेको नवलपुर कावासोतीका लक्ष्मीप्रसाद पौडेलले बताए। बुवा हुन पाइनँ"
मन्त्रीमा मरिहत्ते,"राज्यका कुनै विभागको सञ्चालन गर्ने वा त्यसको व्यवस्था मिलाउने प्रमुख अधिकारी नै मन्त्री हो। नेपाली शब्दकोशले सम्मानजनक यो पदलाई यसरी व्याख्या गरेको छ। सबैखाले बेथिति र अभावबाट मुलुकलाई समृद्धि र स्थिरतातिर लैजाने दायित्व मन्त्रीको काँधमा पनि हुन्छ। काम र भूमिकाले मन्त्री पदको गरिमा जति हुनुपर्ने हो तर अहिले त्यो छैन। नेता, कार्यकर्ता रिझाउन बाँड्ने लड्डुजस्तै बनेको छ यो पद। मन्त्री पदकै लागि जे पनि गर्ने परिपाटीको विकास भएको छ। राजनीतिक र नैतिक इमान्दारी बेचेर मन्त्री पद हत्याउने घटनाक्रम बढ्दो छ। नयाँ सरकार बन्नेबित्तिकै जनतामा आशा र आकांक्षा बढ्छ। यो स्वाभाविक पनि हो। सरकार गठन लोकतान्त्रिक विधि र प्रक्रिया हो। तर, सरकार ढल्नु र बनाउनु नै राजनीतिक दलहरूले आफ्नो सफलता ठान्छन्। सरकार परिवर्तन हुने र मन्त्री बन्नेहरूको लर्को नै लाग्छ। मन्त्रीको लर्कोमा पर्नेहरूको कुनै मापदण्ड नै छैन। कोटा पुर्याउन, आफ्नालाई समेट्न, कसैलाई रिझाउन यो पदको वितरण हुन्छ। यस्तो क्रियाकलाप सामान्य जस्तै बनेको छ, नेपालका लागि। आपराधिक क्रियाकलापमा संलग्नदेखि व्यापारी र ठेकेदार पनि यो कोटाभित्र परेका छन्। जनआन्दोलन सफल भएपछि बनेका सबै सरकारमा अस्वाभाविक व्यक्तिसहितको मन्त्रिमण्डल बन्ने गरेको छ। हुन त यस्ता विकृति २०१५ सालपछि सुरु भए। कांग्रेसका तत्कालीन नेता तुलसी गिरी, सूर्यबहादुर थापा, विश्वबन्धु थापालगायतका नेताले २०१७ सालको काण्डमा राजालाई साथ दिए। गिरी, थापा बीपी कोइरालाको मन्त्रिमण्डलमा नै सहभागी थिए। २०४७ पछि मन्त्रीका लागि पार्टी छोड्ने मात्रै होइन, व्यवस्था परिवर्तनदेखि पार्टी फुटाउने र गुट परिवर्तन गर्नेसम्म नेता पछि परेका छैनन्। सत्ताको लोभमा यस्ता धेरै क्रियाकलाप दोहोरिएका छन्। जुन कदमले राजनीतिक दलहरूलाई भन्दा पनि जनतालाई लाज लागेको छ। देशलाई समृद्धिको गोरेटोमा डोर्याउने भन्दा पनि जम्बो मन्त्रिमण्डल बनाएर भागबन्डा पुर्याउने संस्कार झाँगिएको छ। सरकार टिकाउनकै लागि पनि कतिपय समयमा संसद्मा एक सिट मात्र रहेका दलहरूलाई पनि रोजेको मन्त्रालय दिने गरिएका छन्। यसले संसदीय प्रणाली नै विकृत बनाएको छ। तत्कालीन एमाले अध्यक्ष मनमोहन अधिकारी नेतृत्वको सरकार ढलेपछि नै राजनीतिमा धेरै विकृतिको सुरुआत भएको पाइन्छ। त्यसपछिका घटना क्रममा जो पनि मन्त्री हुन तयार हुन थाले। अधिकारीपछि प्रधानमन्त्री बनेका शेरबहादुर देउवाले ५१ सदस्यीय जम्बो मन्त्रिमण्डल नै बनाए। जसले नेपालको राजनीतिको मूल नीति विकृत बनायो। जसलाई पनि मन्त्री बनाए हुने रहेछ भन्ने नजिर बसायो। राजनीतिक दलहरूले अहिलेको परिवर्तन ल्याउन खेलेको भूमिका सकारात्मक छ। तर परिवर्तित सन्दर्भमा दलहरूले आफ्नो सोच र संस्कार भने पटक्कै फेर्न सकेनन्। हरेक सरकारले देशको समृद्धिको बहस अगाडि बढाउनेभन्दा पनि आफ्नो सत्ता कसरी टिकाउनेमा नै बढी ध्यान दिए। संसदीय अभ्यासमा सरकार ढाल्ने र गठन गर्ने विधिलाई सामान्य रूपमा लिइयो। नयाँ संविधान बनेपछि यस्ता प्रवृत्ति हट्लान् भन्ने आशा थियो। तर, हटेन। देशको अवस्था, व्यवस्था र कानुन नियम नबुझेका पनि मन्त्री बने। जसकारण मन्त्री पदमा दुर्गन्ध फैलियो। नेतालाई लगानी गर्नेदेखि यहाँ पुगेर उठाउनेसम्मका व्यक्तिलाई मन्त्रालय सुम्पदा लोकतन्त्रकै खिल्ली उडेको छ। व्यवस्था ध्वस्त बन्दै छ। संवैधानिक व्यवस्थाअनुसार २५ भन्दा बढी मन्त्री बनाउन नपाइने व्यवस्था छ। यो कोटा नेपालको लागि ठीकै हो। मन्त्री आकांक्षी पार्टीभित्र बढ्दा विभिन्न पार्टीले मापदण्ड पनि बनाए। तर त्यस्ता मापदण्ड दिगो बन्न सकेनन्। मन्त्री भएपछि राज्यको ढुकुटी बाँडेर समर्थकलाई पाल्न सकिन्छ भन्ने मनस्थिति बोकेकाले विकास हुन सकेन। यस्तो बेथितिले राज्यलाई फाइदा गर्दैन। देशको समृद्धिका लागि सोच्ने र जनताको चाहना बुझ्नेलाई मन्त्री बनाउनु पर्छ। त्यस्ता व्यक्तिले देशको शिर उच्च पनि पार्छन्। जनमतको अपमान गर्दै स्वेच्छाचारी ढंगले मन्त्रिपरिषद् विस्तार गर्न पक्कै पनि सुहाउने विषय होइन। सरकारमा गएर जनताको सेवा गर्ने हो भन्ने सोच भएका योग्य व्यक्ति मन्त्रीको सूचीमा पर्नुपर्छ। यसका लागि जनताको पनि मुख्य भूमिका हुन्छ। निर्वाचनमा राम्रो व्यक्तिलाई चुने मन्त्रीको कुर्सीमा राम्रै व्यक्ति पुग्ने हो। मन्त्रीमा के छ त्यस्तो ?"
"त्यो तीज, यो तीज","तीज जहिले पनि बर्खामा पर्ने चाड हो । डुंगा पार गरी जानुपर्ने अवस्थाको संवादयुक्त माझीसँगको दोहोरी गीत ज्यादै रोचक र मार्मिक छ । हामीहरू केटाकेटी हुँदा तीजका अवसरमा हजुरआमा, आमा, फुपूहरू जम्मा भएर त्यतिबेलाका चल्तीका गीत गाउनुहुन्थ्यो । हामी पनि रमाइलो मानेर पछिपछि लाग्थ्यौं । त्यो बेला सम्झँदा पनि अहिलेसम्म रमाइलो लाग्छ । जतिजति तीज नजिक आएको महसुस हुन्छ, त्यतिबेलाका गीतहरू गुनगुनाउन मन लाग्छ । धेरैजसो गीत भगवान्मा समर्पित हुन्थे भने त्यसको आधाआधी घरको बुहार्तन, पाएको दुःख कष्ट, माइतीको सम्झनामा । पहिले र अहिलेका गीतका लय, ताल, भाका पनि फरक खालका हुन्छन् । विशेषतः ५० उमेर कटेकालाई पुरानै गीतले झक्झक्याइरहन्छ । वृद्धवृद्धालाई त आजभोलिका गीतहरू बुझ्नै गाह्रो हुन्छ । आजभोलिका गीतमा तीजको रन्कोभन्दा पनि आधुनिक नृत्य र गीतको चमकधमक बढी हुन्छ । केटाकेटी दुवैले सहभागिता जनाउँछन् । पहिलेका तीज गीतमा महिला र पुरुषसँगै नाच्ने हुँदैनथ्यो । यहाँ उल्लेख गर्ने गीतहरू खासगरी उनै प्रौढलाई समर्पित छ भने नयाँ पुस्तालाई पनि यसले नयाँ स्वाद दिनेछ । करिब आधा शताब्दी अघिसम्मको कुरा होला, आफ्नो घरबारीको रक्षा होस् भनी बारीको कुनै छेउमा नागको स्थान बनाइन्थ्यो । छपनी ढुंगामा कपासको नाग बनाई पूजा गरिन्थ्यो । सर्वप्रथम त यिनै नागको सम्झनामा यस्तो गीत गाइन्थ्यो : सयपत्री फूल फुलेछ नमो नागिनी पहिलो थुँगो त नमो नागिनी देउती चढाउँला नमो नागिनी दोस्रो थुँगो त नमो नागिनी धर्ती चढाउँला नमो नागिनी तेस्रो थुँगो त नमो नागिनी भाइलाई खेलाउँला नमो नागिनी चौथो थुँगो त नमो नागिनी माथै भरौंला । यस्तै फरकफरक देवताका लागि फरकफरक गिन्तीका फूलहरू चढाउने चलन आजभोलि पनि छ जस्तो गणेशलाई २१, देवीलाई ९ आदि । यसै प्रसंगमा यस्तो गीत गाउने चलन थियो ऐले फूल नगने भरे अन्धकार देउता जति सबैलाई कोटी नमस्कार ऐले दूबो नगने भरे अन्धकार ऐले बत्ती नगने भरे अन्धकार देउता जति सबैलाई कोटी नमस्कार, आदि आदि । माथिको गीतको लय र शैलीभन्दा तलको गीत फरक छ । कतिपय गीत एकल हुन्छन् भने यो गीत चाहिँ दोहोरी पाराका छन् पहिली पशुपतिका देवता अञ्जली बाँधी बसेका को चेली गरला देवताको ध्यान ? दोस्री फूलबारीमा बसौंला फूलको माला गाँसौंला हामी चेली गरौंला देवताको ध्यान पहिली कुन बेला जाउली, कुन बेला आउली कुन बेला गरौली, देवताको ध्यान दोस्री उदाए जाउँला, अस्ताए आउँला मध्याह्नमा गरौंला देवताको ध्यान । माथिको गीतको टुक्का समात्दा देवताको नाम फेरी फेरी भन्ने चलन छ जस्तै बद्रीनाथका देवता, मुक्तिनाथका देवता, विश्वनाथका देवता आदि, आदि । तलको गीत लामो भाका तानी गाइन्छ । यो गीत पनि भगवान्लाई नै सम्झेर गाउने हो डिलै र मुनिको सयपत्री बिरुवा मठमा ल्याएर सारौं बरिलै मठमा सारेर जलपान गरेर स्वर्ग जाने बाटो गरौं बरिलै । सयपत्री फूल फुल्यो ढकमक्क बारीमा टिपी ल्याउँला बरिलै सुनको थालीमा सके त भगवान् सेवा पूजा गरौंला नसके भगवान् शरण परौंला । पतिपत्नीबीच भएको दोहोरी भावको गीत पनि महिलाले नै गाउँथे । यो गीत तीज संसारको सबैभन्दा पुरानो मानिन्छ पत्नी झम र झम तीजै आयो भन्छन् कमाई देऊ राजै शिरफुला पति तिमी त नारी कालीमा छौ र सुहाउँदैन शिरफुला । पत्नी वेदका अक्षर काला हुन्छन् राजै नहेर राजै पुस्तक पति त्यतिका वचन नलगाऊ नारी, दोसरी बिहा घनकाउँला पत्नी दोसरी बिहा घन्काए नि राजै मै जस्ती नारी पावैनौ ।। यसरी नारीले आफ्नो मनले नै आफूलाई जिताएर चित्त बुझाउँथे । त्यतिबेला श्रीमान् धेरैजसोले दोस्रो बिहा पनि गर्ने चलन थियो । सौता भित्रिएपछि जेठीले यसरी आफ्नो विरहभाव पोख्ने गर्थिन् बिहानै उठी पानी लिन जाँदा सयपत्री फूलले बाटो छेकेको एकुमा मेरो जनम दोषी दोसरी ललाटमा सौता लेखेको । पहिले र अहिलेका गीतका लय, ताल, भाका पनि फरक खालका हुन्छन् वृद्धवृद्धालाई त आजभोलिका गीतहरू बुझ्नै गाह्रो हुन्छ। तिनमा तीजको रन्कोभन्दा पनि आधुनिक नृत्य र गीतको चमकधमक बढी हुन्छ। साथीबीच पनि दोहोरी चल्ने गथ्र्यो । यो दोहोरी मनका आवेगलाई काल्पनिक रूपमा प्रस्तुत गर्ने माध्यम हो हातमा झारी काँधमा सारी, कहाँ पो जान्छ्यौ नुहाउन कहाँको ल्याउँछ्यौ निर्मल जल कसका पाउ धुन्छ्यौ नि हो । बद्रीको ल्याउँला निर्मल जल कन्याका पाउ धुन्छु नि हो । कन्याका पाउ धोएर तिमीले के कस्तो वर माग्छौ नि हो अरू क्यै वर चाहिँदैन मलाई जनम भरि सौभाग्य हो । त्यतिबेला रोग लागेर वा अकस्मात् दुर्घटनामा परी खासगरी लोग्नेमान्छे चाँडै नै बित्थे । श्रीमती बिते भने श्रीमान्ले तुरुन्त अर्को बिहा गरिहाल्थे । तर श्रीमान् बितेपछि भने श्रीमती आजन्म विधवा भएरै बस्थे । पत्नीले पुनर्विवाह गर्दा उसको जातभात जान्थ्यो, नारीहरू अपहेलित हुन्थे । यसैकारण महिला श्रीमान्को आयु बढाउन हरप्रयास गर्थे । माथिको गीतले यही सन्दर्भ बोकेको छ । यसैगरी, चेली र मातापिताका बीच पनि आआफ्ना दुःखदर्दका विचारहरू आदानप्रदान हुन्थे छोरी लिपेम् लापेम् बाबाको आँगनी छिर्कने मारी खेलौंला आमा छिर्कने मारी खेलने चेलीको शिरमा छैन शिरफुला छोरी त्यत्तिका मनकारी भए त बाबा कमाइ दिनोस् शिरफुला छोरी सादा शिरफुला म लाउने छैन हीरामोती चढाइयोस् बाबा हीरामोती चढाउँदा खेरी भाइलाई ऋण लाग्छ बरिलै । यस गीतमा छोरा र छोरीबीच स्पष्ट विभेद गरेको पाइन्छ । अद्यपि छोरीलाई बिहा गर्दा कन्यादान भन्ने गरिन्छ । छोरीलाई दान गरेर पठाउने र भएको जे जति सम्पत्ति सबै छोरालाई नै साँचेर राख्ने चलन थियो । यतिसम्म कि छोरा नहुने मान्छेले पनि आफ्नो सम्पत्ति बरु दाजुभाइलाई दिने, छोरीलाई नदिने गर्थे । आफ्नी छोरी दुःख पाएर रुँदै हिँड्ने गर्थी, उसको बाबुको सम्पत्ति अर्कैले मोज गथ्र्यो । यातायातको राम्रो व्यवस्था नभएको अवस्थामा पनि छोरीलाई एकदुई दिन टाढाको बाटोमा बिहा गरी पठाइन्थ्यो । बाटोमा खोला, नदीनाला पर्थे । फेरि तीज जहिले पनि बर्खामा पर्ने चाड हो । डुंगा पार गरी जानुपर्ने अवस्थाको यो संवादयुक्त माझीसँगको दोहोरी गीत ज्यादै रोचक र मार्मिक छ । माझीलाई बोटे पनि भनिन्छ ः चेली लामपाटाकी लामी डुंगा गैह्री जंगार बोटे गैह्री जंघार सलमा सल तारी दे बोटे बाबा भेट्न बोटे बाबा भेट न । बोटे बाबालाई पाहुर (कोसेली) के ल्यायौ नानी ? चेली सुनै हुक्का छ बोटे, सुनै हुक्का छ बोटे बाटालाई पाहुर के ल्यायौ नानी चेली झर र फिनी छ बोटे झर र फिनी छ बोटे बोटेलाई पाहुर के ल्यायौ नानी चेली छप्प रुपैयाँ बोटे, छप्प रुपैयाँ । कागजको नोट नभएको बेला सिक्का नै चल्तीमा हुन्थे । ती सिक्काको आवाज छप्पछप्प बज्थे । त्यही पैसालाई छप्प भनिएको हो । मैले थाहा पाएसम्म माथिका गीतहरू गण्डकी प्रदेशमा सघनरूपमा चलनचल्तीमा थिए भने सामान्यतः पश्चिमतर्फ सुर्खेतसम्म पुग्छ । यो बाहुन, क्षेत्री, मगर, दलित समुदायमा बढी प्रचलित भएकाले काठमाडौं उपत्यकाको ताल, लय, भाका संस्कृतिभन्दा फरक रहेको अनुभव हुन्छ । अचेल युवामा यस्ता भावका गीत नभए पनि कुनै घटना विशेषलाई लिएर गाउने चलन छ । यसबाट सामाजिक चेतना जागरण गर्न र परिस्थिति बोध गर्न सहयोग पुगेकै छ । जेहोस्, यस लेखबाट तीजको ऐतिहासिक पक्ष बुझ्न नयाँ पुस्तालाई पनि मद्दत गर्ला भन्ने आशा गर्न सकिन्छ ।"
नेपाली मनका मोतीराम,"नेपाली भाषासाहित्यका अमर विभूति युवककवि मोतीराम भट्ट अग्रज प्रतिभा हुन्। नेपाली भाषासाहित्यको छामछाम र छुमछुमको युगमा बदलीभित्र लुकेका जातीयताका कवि भानुभक्त आचार्यबाट प्रारम्भ भएको भाषिक एकताका साथै साहित्यको सिर्जनात्मक कार्यलाई हुर्काउने दायित्व मोतीरामबाटै भएको हो। उनी नेपाली युवाका लागि पनि प्रेरणाका आलोक हुन्। राष्ट्र र समाजको मर्मलाई बुझ्ने पारखीहरूको जन्म लाखौंमा एक पनि मुस्किलले हुने गर्दछ। युवककवि मोतीराम यही कोटीमा पर्छन्। पुगनपुग ३० वर्षको कलिलै उमेरमा मोतीरामले नेपाली वाङ्मयको बहुपक्षीय क्षेत्रमा समर्पण गरेको योगदानको वीरगाथा हिमचुलीजस्तै छ। यिनै मूर्धन्य साधक मोतीरामको व्यक्तित्वलाई नेपाली समाजमा जीवन्त राख्ने कैयौं रचनात्मक कार्यमध्ये युवावर्ष मोती पुरस्कारको स्थापना र यसको कार्यान्वयन पनि एक महत्त्वपूर्ण पक्ष हो। भानुभक्तबाट प्रारम्भ भएको भाषिक र जातीय एकता हुर्काउने दायित्व कवि मोतीरामबाट भएको हो। प्रत्येक वर्ष भाद्र कुशेऔंशीका दिन यिनै राष्ट्रिय विभूति मोतीरामको जन्मजयन्ती मनाउने परम्परा कायम छ। आदिकवि परलोक हुनुभन्दा दुई वर्षअघि काठमाडौंका पण्डित दयाराम भट्टको कुलमा जन्मेका मोतीराम ३० वर्षको उमेरमा नेपाली साहित्यमा राष्ट्रिय विभूतिद्वारा सम्मानित हुन पुगे। मोतीरामको मन आधुनिक मात्र होइन, उनी परिवर्तनका अनुयायी थिए। पण्डित कुलमा जन्मेका र सानै उमेरमा बाबुआमासँग बनारसमा गई संस्कृतको अध्ययन गरेका कारण उनी धेरै भाषाका ज्ञाता पनि भए। उनी प्रतिभाका बेजोड धनी थिए। नेपाली साहित्यमा मोतीराम शृंगारिक धाराका प्रवर्तक र प्रतिभा सम्पन्न व्यक्तित्व हुन्। नेपाली साहित्यको माध्यमिककालमा मोतीराम मूलतः तीन तथ्यका लागि सही आन्दोलक भए। प्रथमतः उनले बदलीभित्र लुकेका भानुभक्तलाई उनका कृति संकलन गरी प्रचारप्रसार गरे। दोस्रो, अद्वितीय समर्पण र तेस्रो, निस्वार्थका साथ भानुभक्तपछि चक्रपाणि चालिसे र लेखनाथ पौड्याल नआएसम्मको साहित्यिक युगलाई समेत उनले प्रतिनिधित्व गरे। यस क्षेत्रमा उनको चौतर्फी ध्यान पुगेको देखिन्छ। उनले समकालीन कविहरूलाई साहित्य लेखनतर्फ प्रेरणा जगाए। उनका मौलिक कृतिहरूको चर्चा गर्दा सर्वप्रथम १९४४ सालमा प्रकाशित काव्य उषाचरित्रलाई लिइन्छ। नेपाली साहित्यमा कविता, काव्य, नाटक, पत्रकारिता, जीवनी, गजल, संवाद र सम्पादन विधामा कलम चलाएका मोतीरामका प्रकाशित कृतिहरू क्रमशः मनोद्वेगप्रवाह, गजेन्द्रमोक्ष, पञ्चक प्रपञ्च, प्रल्हाद भक्तिकथा, गफाष्टक, उषाचरित्र, तीजको कथा, उखानको बखान, गुलसनाबेर, बालाजी वर्णन, चाणक्य नीति, कमल भ्रमर संवाद, काशीराज चन्दसेन, संगीत चन्द्रोदय, स्वप्नाध्याय, प्रियदर्शिका, पिकदूत, कालमहिमा, शकुन्तला, कविसमूह वर्णनम् र कवि भानुभक्तको जीवनचरित्र छन्। कवि मोतीरामले भानुभक्तीय रामायणको पनि अनुवाद सम्पादन गरेका छन्। यसका साथै उनका दुई दर्जनभन्दा बढी फुटकर कविता छन् भने गजल र गीतको पाटो त्यतिकै बलियो छ। समस्यापूर्ति कविताले उनको प्रतिभाको थप परिचय दिएको छ। उनको शृंगारिक कविता पिकदूत ज्यादै मीठो काव्य हो। पिकदूत पहिलोपटक १९७४ सालमा सुक्तिसिन्धुमा प्रकाशित भएको हो। सुक्तिसिन्धु नेपाली साहित्यजगत्मा प्रभावकारी भूमिका खेल्ने कविहरूका शृंगाररस प्रधान कविताको संकलन हो। उनले नेपाली पत्रिका गोर्खा भारत जीवनको पनि सम्पादन कार्य गरे। भानुभक्तको जीवनचरित्र प्रकाशित गर्नु महत्त्वपूर्ण पक्ष हो। नेपाली साहित्यमा पहिलो जीवनीपरक समालोचनात्मक कृति कवि भानुभक्तको जीवनचरित्र १९४८ भदौमा भारतजीवन यन्त्रालय काशीबाट सार्वजनिक गरे। त्यसपछि भाषासाहित्यको क्षेत्रमा भानुभक्तको व्यक्तित्व र कृतित्वका बारेमा चिन्तनमनन, अध्ययनअनुसन्धान र टीकाटिप्पणी आआफ्नै शैली, क्षमता र अनुभवका आधारमा हुन थाले। यो क्रम भानुभक्तको जीवनी सार्वजनिक भएको १ सय ३१ वर्ष बित्दा पनि तथ्यपरक उठानको भ्रम निरूपण हुन सकिरहेको छैन। कवि भानुभक्तको जीवनचरित्र भानुभक्त जन्मेको ७८ वर्ष र निधन भएको २४ वर्षपछि मोतीरामले २५ वर्षको उमेरमा प्रकाशित गरेका हुन्। नेपाली वाङ्मयको क्षेत्रमा कवि, नाटककार, गजलकार, जीवनीकार, समस्यापूर्तिकार, समालोचक, अन्वेषक, पत्रकार, पत्रिका तथा छापाखाना प्रबन्धक एवं पुस्तकालयको संस्थापकका रूपमा मोतीरामको योगदानको मूल्यांकन गर्न सकिन्छ। नेपाली समाजको तत्कालीन परिवेश संस्कृतकै विद्वान्हरूको आधिपत्य जस्तै थियो। तापनि भानुभक्तले नेपाली भाषामा रामायण लेखेर परिस्थितिलाई कडा चुनौती भने दिए। जहाँनियाँ शासनको समय उर्दु र फारसीको प्रभावले नेपाली भाषा फस्टाउन नसकेको अवस्थामा नाटकहरू पनि उर्दु र फारसी भाषामा नै मञ्चन हुन्थे। त्यस प्रकारको परिपाटीलाई अन्त्य गरी शकुन्तला र प्रियदर्शिका नाटक मोतीरामले नेपाली भाषामा मञ्चन गरेका थिए। मोतीरामलाई राष्ट्रिय विभूतिका रूपमा देशले सम्मान गरेकै कारण युवककवि भनेर सम्बोधन र स्मरण गर्नुको पछाडि सवल कारणहरू पर्याप्त छन्। उनी ३० वर्षमात्र बाँचे, सो अवधिमा नेपाली भाषासाहित्यको सेवामा गरेको योगदान अविस्मरणीय छ। मोतीरामका अनेकन फुटकर कवितामध्ये नेपालको राष्ट्रिय महिमा प्रस्तुत अचल झण्डा प्रसिद्ध कविता हो। उनको भावना आकाशजस्तो निर्मल थियो। अरूलाई उठ्न नदिएर आफूमात्रै अगाडि बढ्ने संकुचित भावना उनमा बिलकुलै थिएन। १९५३ भाद्र कुशेऔंसी आपू जन्मेकै दिन ३० वर्षको उमेरमा पशुपति आर्यघाटमा निधन भयो। १४ वर्षकै उमेरमा विवाह गरे पनि उनका सन्तान भएनन्। परिवारमा आमा, बाबु र बहिनी मात्र भएको देखिन्छ।"
प्रकृति र पितृ पूजाको पर्व,"आज भाद्रकृष्ण अमावश्या अर्थात् भाद्रकृष्ण औंसी तिथि। लोकव्यावहारिक भाषामा कुशेऔंसी, बाबुको मुख हेर्ने तिथि तथा पर्वसमेतको दिन। यो यस्तो पवित्र दिन हो, जसले वैदिक सनातन धर्मसंस्कृति र परम्पराले आत्मसात् गरेका औंसी, कुशेऔंसी र कुशको महत्व दर्शाउने काम गरेर हामीलाई आफ्नोपनको बोध गराउँछ। औंसी समयबोधक तिथिको नाम हो। तिथि सौर र चान्द्र दुई प्रकारका हुन्छन्। अमावश्या चान्द्र तिथि हो। व्रतोत्सवमा चान्द्र तिथिको प्रयोग हुन्छ। ज्योतिषशास्त्रीय मान्यताअनुसार आकाशीय शक्तिपिण्ड सूर्य र चन्द्र एक विन्दुमा आउँदा अमावश्या तिथिको जन्म हुन्छ। समयचक्रका पनि उज्यालो र अँध्यारो दुई पक्ष (पखेटा) छन् जो शुक्लपक्ष र कृष्णपक्ष भनिन्छन्। शुक्लपक्ष देवोपासनाका लागि र कृष्णपक्ष पितृ उपासनाका लागि प्रसिद्ध छन्। उज्यालो पक्षले पूर्णिमा तिथि र अँध्यारो पक्षले अमावश्या तिथिको बोध गराउँछन्। सूर्य र चन्द्र आमनेसामने रहेको अवस्था पूर्णिमा हो भने सूर्य र चन्द्र एक विन्दुमा रहँदाको स्थिति अमावश्या। शास्त्र भन्छन्ः औंसीको रातका स्वामी पितृ हुन्। कुशेऔंसी पर्वले दिने एउटा सन्देश यो कालगणनाको वैज्ञानिक पक्ष पनि हो जो शास्त्रसम्मत खगोलीय प्रकाशपिण्डको गतिसँग सम्बन्धित छ। कुश र औंसी दुई शब्दको जोडबाट निर्मित कुशेऔंसी शब्दले कुशसँग सम्बन्ध गाँसिएको तथा कुश भिœयाउने औंसी भन्ने बुझाउँछ। कुश एउटा धार्मिक वनस्पति (एक प्रकारको घाँस) हो भने औंसी आकाशीय शक्तिपिण्ड सूर्यचन्द्रमाको गतिका कारणले निर्मित समयबोधक तिथि विशेष हो। कुशको एउटा नाम दर्भ पनि हो। शास्त्रले कुश, काश, दूबो, बाबियो आदिका भेदले दर्भको संख्या १० बताएको छ। औंसी पनि सिनीवाली र कुहू दुई प्रकारको हुन्छ। प्रातः सूर्योदय पहिले चन्द्रमा रेखास्वरूपमा देखिने सिनीवाली र चन्द्रमाको अवशेष नै नदेखिने औंसीलाई कुहू भनिन्छ। वैदिक सनातन धार्मिकसांस्कृतिक परम्परागत जीवनमा कुशको महत्वपूर्ण स्थान छ। पापनाशक र कल्याणकारी वनस्पति कुशको उत्पत्ति सृष्टिकर्ता ब्रह्माजीसँगै भएकाले यसको ऐतिहासिकता र पवित्रतालाई पनि यो पर्वले बुझाउँछ। प्रत्येक तिथिका फरक विशेषता हुनेहुँदा अमावश्या तिथिका आफ्नै विशेषता छन्। वैशाखकृष्ण औंसी मातृऔंसी (आमाको मुख हेर्ने दिन), भाद्रकृष्ण औंसी पितृऔंसी (बाबुको मुख हेर्ने दिन) जो कुशेऔंसी र पौषकृष्ण औंसी पितृकर्मका लागि प्रसिद्ध छन्। वैदिक सनातन परम्पराअनुसार श्रावणकृष्ण चतुर्दशीमा रोपेको कुश कुशेऔंसीमा उखेलेर विधिपूर्वक पूजा गरी भित्र्याइन्छ। कुश उखेल्नु, गोकर्णतीर्थ तथा नदीमा स्नान र शिवदर्शन गर्नु, दिवंगत पितृका नाममा तर्पणश्राद्ध गरी द्रव्य तथा सिदादान र जीवित पितृलाई मानसम्मान गरी श्रद्धा प्रकट गर्नु भाद्रकृष्ण औंसीमा गरिने पवित्र कर्म हुन्। हिन्दूसंस्कार अनुसार देव र पितृकर्मका साथै आशौचकर्ममा कुशको आवश्यकता पर्छ। स्नान दान, जप, होम, स्वाध्यायलगायतका कर्ममा समेत प्रयोग गरिने कुश विधिसम्मत ढंगले उखेलेर पूजा गरी घरघरमा राखिने भएकाले उत्सवको रूपमा मानिने यो पर्वलाई कुशेऔंसी भनिएको हो। यज्ञवेदीमा बिछ्याउने, श्राद्ध गर्दा पवित्र र ब्रह्मा बनाउनुका साथै पिण्डमा चढाउने, विवाहमा विष्टर बनाउने, प्राणान्त हुँदा कुशको सिरानी लगाउने, पञ्चक मरणमा दोष निवारणका लागि लासका पुतला बनाएर पूजा गरी जलाउने, सप्तर्षिका प्रतीक बनाएर पूजा गर्ने, आशौचमा तिलानी बनाएर आफूलाई पवित्रीकरण गर्न सेचन गर्ने र झारफुकलगायतका विविध कार्यमा प्रयोग हुने बहुउपयोगी वनस्पति हो कुश। जसलाई आजका दिन उखेलेर ब्राह्मण, भाञ्जाभाञ्जी, ज्वाइँचेला वा कन्याकेटीद्वारा पूजा गराई घरका दैलामाथि सिउरेर राख्दा घरका साथै सन्ततिको रक्षा हुने जनविश्वास छ। आजका दिन उखेलेको कुश वर्ष दिनसम्म चल्ने, अझ यो दिन सोमबार परेको भए १२ वर्षसम्म त्यो कुश प्रयोग गर्दा दोष नलाग्ने, ब्राह्मणले घरमूलीलाई र घरमूलीले सन्ततिलाई कुश छुवाएर राख्दा कल्याण हुने लगायतका विविध विश्वासले धार्मिकसांस्कृतिक जीवनमा औंसीले साँचेका थप विशेषता हुन्। कुशको उत्पत्ति सम्बन्धमा पौराणिक पात्र जालन्धर पत्नी वृन्दाले भगवान् विष्णुलाई घाँस हुनु भनी श्राप दिएको, एकसिंगे मृगरूपी शिवलाई ब्रह्मा, विष्णु र इन्द्रले पक्रन खोज्दा तीन टुक्रा भएको सिंगलाई स्वर्ग, पाताल र गोकर्णमा प्रतिष्ठा गरी राखिएको लगायतका विभिन्न आख्यान हिन्दूशास्त्रमा पाइन्छन्। यो औंसीको अर्को नाम गोकर्णे औंसी हो। भगवान् शिवको एउटा नाम गोकर्ण हो। हिन्दूदर्शन अनुसार पितृतृप्ति एवं आत्मकल्याणार्थ तीर्थमा स्नान, देवपितृ तर्पणश्राद्ध र पूजन एवं दानधर्म गर्नुपर्छ। हिन्दूदर्शनमा पिता, माता र गुरुको अग्रस्थान छ। दस गयातीर्थको फल गोकर्णमा गरेको पितृकर्मबाट पाइने र आफू पितृलोकको अधिकारी भइने विश्वास गरिन्छ। आफन्तको देहान्त तिथि, आश्विनकृष्ण पक्षका १६ तिथि र ग्रहण परेका अवसरमा समेत तीर्थमा गएर गरिने पितृकर्म कुशेऔंसीका दिन गोकर्णमा गएर दिवंगत पितृप्रति विशेष श्रद्धाभक्तिसाथ गरिने यस तिथिलाई गोकर्णेऔंसीको भनिएको पाइन्छ। लौकिक व्यवहारअनुसार आजको दिनमा जीवित पितालाई मनपर्ने खाना र नाना दिएर छोराछोरीले सम्मान गर्ने परम्परा छ। यसले पनि बाबुको मुख हेर्ने दिनका रूपमा पनि यो औंसीले महत्व पायो। सन्ततिले पितामाताको सम्मान गर्ने यो मौलिक परम्परा हाम्रो धार्मिक सांस्कृतिक जीवनको धुकधुकी हो। आमालाई सृष्टिकर्ता र बाबुलाई पालनकर्ता मान्ने हाम्रो संस्कार र परम्पराको मान्यतालाई जीवन्त राख्न जन्मकर्मदाता मातापितालाई गाउँमा एक्लै छोडेर, वृद्धाश्रमडेराअपार्टमेन्टमा राख्ने चलनको सुरुआत भएको छ जुन संस्कारविपरीत छ। बहुपक्षीय विशेषताको धरोहर यो पर्व जोगाए संस्कार र संस्कृतिको पनि संरक्षण हुनेछ।"
"सुयोग्य नेतृत्व, सुसभ्य नागरिक","नेपालमा लामो समयदेखि सच्चा जनप्रेमी राजनीतिक नेता र नेतृत्व देशले प्राप्त गर्न सकेको छैन। आधुनिक विश्व लोकतन्त्रको पक्षमा आफ्नो प्रतिबद्धता जाहेर गर्दैछ। सर्वसत्तावाद, तानाशाहीतन्त्र र साम्यवाद क्रमशः लोप हुँदै गएका छन्। राजतन्त्र भएका धेरै देशले यस संस्थालाई सामन्तवादको प्रतीकका रूपमा आत्मसात् गर्दै गणतन्त्र उन्मुख भइराखेका छन्। राजनीतिक प्रणालीका सबल र दुर्बल पक्षभन्दा पनि त्यसबाट देश र जनताले प्राप्त गर्न सकेको उपलब्धिका बारेमा विश्लेषण गर्ने प्रवृत्ति बढ्दै गएको छ। विश्वका अधिकांश देशले स्वीकार गर्दै गएका लोकतन्त्रवादी व्यवस्थासमेत संकटमा पर्दै गएको स्थिति छ। लोकतन्त्रका खराबीलाई यथासमयमा नियन्त्रण गर्न नसक्दा कतिपय देशले असल शासनको अनुभूति गर्न पाएका छैनन्। स्वतन्त्र र उन्मुक्त वातावरणमा बाँच्न पाउने अधिकारका कारण सम्पूर्ण प्राणीको आकर्षण बन्दै गएको लोकतान्त्रिक प्रणाली यसलाई नेतृत्व गर्ने कुपात्रहरूका कारण असफल हुँदै गएको र आलोचित बन्दै गएका उदाहरण विश्व परिवेशमा सघन रूपमा देखिन थालेका छन्। देशमा कस्तो प्रकारको शासन प्रणाली छ भन्ने भन्दा यसलाई नेतृत्व प्रदान गर्नेहरू कस्ता शासकीय शैलीमा अभ्यस्त छन् ? भन्ने विषय बढी निर्णायक भएको पाइन्छ। लोकतन्त्रकै आधारमा शासन प्रणाली सञ्चालन गर्दै देशको भलाईका लागि तानाशाहकै रूपमा प्रस्तुति दिने शासकसमेत अपवादकै रूपमा भए पनि सफल प्रमाणित भएका छन्। यद्यपि तुलनात्मक रूपमा अन्य शासन प्रणाली अवलम्बन गर्नेभन्दा लोकतान्त्रिक प्रणालीलाई आत्मसात् गर्ने देशहरू नै समृद्धिको गन्तव्यतर्फ अघि बढेको स्थिति छ। अपवादबाहेक लोकतान्त्रिक पद्धतिबाट निर्वाचित भएकाहरू अत्यन्त भ्रष्ट देखिँदै गएका छन्। उपनिवेशमा रहेकाहरू, विदेशी हस्तक्षेपबाट आक्रान्त भएका देशहरूमा दासत्व प्रवृत्ति ज्यादा हुन्छ, यस्तो दासत्वले सबै प्रकारका विकृतिहरू आमन्त्रण गर्दछ। हाम्रो सामाजिक परिवेश, राजनीतिक प्रणाली, सुशासनको अवस्था सबै निर्धारित हुन पुगेको परिवेशलाई स्मरण गर्नुपर्ने हुन्छ। हामी सधैं राजनीतिज्ञहरू र सरकारमा रहनेहरूलाई दोषारोपण गर्न अभ्यस्त छौं। हाम्रै बीचबाट शक्तिमा पुगेकाहरू सबै खराब र उनैलाई जिम्मेवारीमा पुर्याउने हामी नागरिक नै हौं। सबै इमानदार र कर्तव्यनिष्ठ एवं चरित्रवान् हुन सक्ने स्थितिको कल्पना गर्नु अत्यन्त असान्दर्भिक र अपरिपक्वता देखिनेछ। जनप्रतिनिधिहरू पनि बेइमान, स्वार्थी र भ्रष्टाचारीका रूपमा रूपान्तरित भएका छन्। गलत प्रवृत्तिको दास बनेका छन्। देशको जनसंख्याको मूल प्रवाह यसैमा अभ्यस्त छ। मतदाता नागरिक र राजनीति गर्नेका बीच अधिकारको भिन्नता छ। जनविश्वासविपरीत सबै प्रकारका अधिकारको दुरुपयोग गरी जनप्रतिनिधि भ्रष्टाचारमा लिप्त हुन पुग्छन्। अर्को निर्वाचनमा तिनै आलोचित पात्रलाई मत दिन सहज महसुस गर्छन्। आफ्नो गलत निर्णयको आत्मसमीक्षा गर्दै अधिकारको सदुपयोग गर्दैनन्। यसरी चक्रीय प्रणालीका रूपमा नेपालमा विकसित भइराखेको छ। प्रतिनिधि र मतदाता दुवैले अधिकारको दुरुपयोग गरेको अवस्था प्रष्ट छ। कतिपयले भने पटकपटक देशले अवलम्बन गरेको लोकतान्त्रिक प्रणालीको समेत खुलेर आलोचना गरिराखेको स्थिति छ। निर्वाचनमा मतदातालाई राजनीतिज्ञहरूले स्वीकृत गराएका छन् भन्ने आरोप राजनीतिज्ञमाथि लागेको छ। अरूको अधिकार, स्वतन्त्रता, धर्म, रीतिरिवाज र संस्कृतिको सुसभ्य नागरिकको पहिचान दिँदै पूर्ण सम्मान गर्ने दृढता व्यवहारमा गर्न सक्नुपर्छ। समाजमा जातपात छुवाछूत आदिका आधारमा विभेदपूर्ण व्यवहार गर्दा हामीलाई थोरै मात्र पनि असहज हुँदैन। सम्पन्न र कुलीन ब्राह्मण परिवारको सदस्यले गरिब दलित परिवारको कन्यासँग मागी विवाह गर्न सक्ने साहस गर्न सक्दा मात्र छुवाछूत जस्तो सामाजिक अन्धविश्वासमा सुधार गरी सामाजिक परिवर्तन गर्न सक्दछौं। विभेदपूर्ण व्यवहारबाट उन्मुक्ति पाउन सक्छौं। यसका लागि सामाजिक परिवेशमा सुधार हुनु जरुरी छ। यस प्रकारको समाज सुधारकको रूपमा उपस्थिति दिन सक्ने व्यक्ति र त्यसलाई स्वीकार गर्ने समाजकै अभाव छ। यस परिवेशमा छुवाछूतविरुद्ध सैद्धान्तिक अभिव्यक्ति दिएर खासै प्रयोजन रहँदैन। अधिकारको दुरुपयोग र भ्रष्टाचारजन्य व्यवहारलाई सर्वत्र भत्र्सना गर्न थालिएको छ। यसले सामाजिक विकृतिहरूको सुधार गर्नेछ। व्यवहारमा स्वीकार गर्न नसक्दा विभेदपूर्ण व्यवहारको अन्त्य गर्न सम्भव हुँदैन। नेता जनतामा रहेको कमी, कमजोरीसँग परिचित छन्। त्यसैले जनतालाई स्वार्थअनुकूल प्रयोग गर्छन्। प्रयोजन सकिएपछि परित्याग गर्दछन्। यस यथार्थताको पहिचान गर्न सक्नुपर्छ। नेताहरूले यस प्रकार प्रयोग गरेकोमा उनीहरूलाई दोषारोपण गर्न सकेका छैनौं। निर्वाचन खर्चिलो भयो, निर्वाचनमा मत खरिद गरेर सत्तामा पुगेकाहरू अत्यन्त भ्रष्ट भएकाले निर्वाचन प्रणालीमा नै पुनरावलोकन हुनुपर्ने दाबी नागरिकले गरिराखेको देखिन्छ। हामी पनि आफ्नै क्षणिक स्वार्थमा बेचिएको पक्षलाई विस्मरण गर्दछौं। पवित्र मतको महत्त्वबोध हामीमा भएन। आफ्ना अनियमित कार्यहरूको संरक्षण गरी दिने राजनीतिज्ञप्रति हामी आकर्षित भई मतपत्रको सही प्रयोग गर्न नसकेको अवस्था छ। आफूबाहेक सबैलाई भ्रष्ट देख्ने हामी आफैं भ्रष्ट भएकोतर्फ ध्यान दिनु आवश्यक छ। भ्रष्टाचारलाई दैनिकी बनाउँदै विकृतिको विरोध गरिराखेको अवस्था त छैन। आफूलाई फाइदा हुने अवस्थामा हामी स्वयं भ्रष्ट बनेको अवस्था छ। व्यापारी, उद्योगपति र कर्मचारीबीच देखिने मित्रवत् व्यवहार, ठेकेदार र इन्जिनियरका बीच लेनदेन, राजनीतिज्ञ र उद्योगी व्यापारीका बीचको गठबन्धन आदि भ्रष्टाचारका स्रोतहरू हुन्। दहेज प्रथाबाट आजित भई दाम्पत्य जीवन मात्र होइन, जीवनलीला नै जोखिममा पारेका महिलाले पति र घरपरिवारविरुद्ध न्याय प्राप्तिका लागि तयार भएको अवस्थासमेत उल्लेखनीय देखिँदैन। त्यसैले राजनीतिज्ञहरू पनि हामीजस्तै हुन्, हाम्रै व्यवहार कार्यशैली सीप, कलाकौशल सिकेर सत्तामा पुगेका हुन्। समाजले ठीक पथप्रदर्शन गर्न सक्दा यस प्रकारका सामाजिक विसंगतिहरू नियन्त्रण हुन सक्छ। अधिकांश नागरिक भ्रष्ट छौं, देशले अवलम्बन गरिआएको लोकतान्त्रिक पद्धतिमा इमानदार र नैतिकवान् व्यक्ति अपवादका रूपमा समेत नेतृत्वमा पाउन कठिन भएको छ। इमानदार नेता सर्वजन हितायमा र धनी एवं गरिबका बीचको दूरीलाई कम गर्न समर्पित रहन्छ। कानुन कार्यान्वयन गर्ने निकायहरूमा भ्रष्टाचार नियन्त्रण गर्न लागि पर्दछ। राष्ट्र, राष्ट्रियता र राष्ट्रवासीको समृद्धिका लागि चिन्तन गर्दछ। सार्वजनिक निकायहरूलाई पारदर्शी बनाउन तल्लीन रहन्छ। स्वार्थलोलुप भ्रष्ट माफियाहरूलगायतका अपराधीलाई राजनीति गर्ने ढोका सधैंका लागि बन्द गर्न प्रयास गर्दछ। देशको रूपान्तरणका लागि दीर्घकालीन सोचका साथ काम गर्दछ। सार्वजनिक सेवालाई सहज, सरल र गुणस्तरीय बनाउन भगीरथ प्रयास गर्दछ। यी सबै परिणामस्वरूप समाजमा उसको कार्यशैली इमानदारिता र देश एवं जनताप्रतिको निष्ठाभाव व्यवहारमा परिणत हुँदै गर्दा जिम्मेवारीबाट वञ्चित हुनुपर्छ। लामो समयदेखि सच्चा जनप्रेमी राजनीतिक नेतृत्व देशले प्राप्त गर्न सकेको छैन। लोकतन्त्रका लामालामा वक्तव्यबाजी नगरी व्यवहारमा देशका लागि केही राम्रा कार्यहरूको थालनी गर्ने इमानदार तानाशाहको शासन जरुरी देखिएको छ। तर जनताको पक्षमा कार्य गर्ने तानाशाह आफैंमा लोकतन्त्रवादी हुने भएकाले हाम्रो परिवेशमा यस प्रकारको नेतृत्व प्राप्त गर्ने सन्दर्भ उत्तिकै चुनौतीपूर्ण छ। खोजी गरे यस प्रकारको नेतृत्व देशले प्राप्त गर्न सक्छ तर प्रदूषित, भ्रष्ट र स्वार्थीहरूको बाहुल्य भएको प्रायः माफियाबाट नियन्त्रित समाजले यस प्रकारको आदर्श र समग्र समाजका लागि समर्पित हुने व्यक्तिलाई नेतृत्वमा पुग्न र निरन्तरता प्रदान गर्न दिँदैन। इमानदार नेताले पनि भ्रष्टाचारलाई समूल समाप्त गर्न सक्दैन तर कडा कारबाहीबाट हतोत्साही गर्न सक्छ। कारबाही गर्दा मृत्युदण्डको व्यवस्था भएका देशहरूले भन्दा सामाजिक दबाबबाट नागरिकहरूले क्रियाशीलता प्रदर्शन गर्दा भ्रष्टाचारजन्य अपराध घट्दै गएका छन्। समाज एवं शासकीय शैलीमा सुधार भएको उदाहरण विश्व परिवेशमा पाउन सकिन्छ। उदाहरणका रूपमा चीनमा भ्रष्टाचारीलाई मृत्युदण्ड दिइन्छ तर त्यहाँ भ्रष्टाचार खासै नियन्त्रण हुन सकेको छैन। राजनीतिक प्रतिशोध लिने हथकण्डाका रूपमा यो दण्डलाई प्रयोग भएको अवस्था छ। डेनमार्क समाजमा आएको सुधारबाट भ्रष्टाचार नियन्त्रण गर्न सफल हुँदै आएको छ। भ्लामिदिर पुटिन, सिल्भिया वार्लुस्कोनी, ह्युगो चाभेज सबैले भ्रष्टाचार नियन्त्रण गर्ने नारालाई शक्तिमा पुग्ने माध्यम बनाए तर परिणाम सकारात्मक दिन सकेनन्। हङकङमा नागरिक दबाब र सचेतनाकै कारण सामाजिक विकृतिहरूमा उल्लेखनीय सुधार भएको छ । वर्तमान समयमा नागरिकमा आएको चेतना, सञ्चारमाध्यमहरूको प्रभावकारिता, राष्ट्रिय चिन्तनका साथ सेवाभावले राजनीतिमा लागेकाको क्रियाशीलता देखिन्छ। यस्तै कारण अधिकारको दुरुपयोग र भ्रष्टाचारजन्य व्यवहारलाई सर्वत्र भत्र्सना गर्न थालिएको छ। यसले सामाजिक विकृतिहरूको सुधारमा उल्लेखनीय सहयोग पुगी असल शासन कायम गर्न योगदान दिने स्थिति छ। त्यसैले सबै प्रकारका विकृतिहरूको नियन्त्रण गर्दै, देशलाई सुशासन र समृद्धिको दिशामा अभिमुख बनाउन समाजमा सबै प्रकारका सकारात्मक रूपान्तरण हुन अत्यावश्यक छ। एक वर्गले अर्को वर्गको आलोचना गरेर समस्याको समाधान सम्भव हुँदैन। सामाजिक रूपान्तरणका दिशामा हामी सबै प्रतिबद्ध नहुँदासम्म यस प्रकारका विकृति र विसंगतिमा मौलिक रूपमा सुधारको अपेक्षा गर्नु अस्वाभाविक हुनेछ।"
"तस्करीको सामान बोकेका दुईवटा ट्रक बरामद, चालक फरार","वीरगन्ज: भारतबाट तस्करी गरी ल्याइएका दुई ट्रक सामान प्रहरीले वीरगन्जबाट बरामद गरेको छ । भारतबाट राजश्व छलेर भित्र्याइएका कपडा, विद्युतीय सामान, मोटरपार्टसलगायतका सामान बोकेर चितवन जाँदै गरेका पशुपति ट्रान्सपोर्टको दुईवटा ट्रक प्रहरीले वीरगन्जबाट बरामद गरेको हो । सुराकीको आधारमा खटिएको प्रहरी टोलीले वीरगन्ज १४ गण्डकबाट ना ३ ख ५१६५ र ना ३ ख ५५२५ नम्बरको ट्रक कपडा बरामद गरेको हो । वीरगन्जबाट चितवन जाँदै गरेका दुवै ट्रक गण्डक चोकमा प्रहरीले चेकजाँचका लागि रोक्न खोज्दा दुवै ट्रकका चालक सामानसहितको ट्रक छाडेर फरार भएका थिए । त्यसपछि प्रहरीले दुवै ट्रक जिल्ला प्रहरी कार्यालयमा ल्याएर खानतलासी गरेको थियो । त्यस क्रममा ट्रकमा भन्सार राजश्व तिरेको पुरानो मितिको प्रज्ञापनपत्र भेटिएको तर सामानको बीलविजक भने एक दुई दिन यताको मितिमा काटिएको देखिएकाले ट्रकमा भएका सामानहरु तस्करी गरेर ल्याइएको हुन सक्ने आशंकामा नियन्त्रणमा लिइएको पर्साका प्रहरी उपरीक्षक बेलबहादुर पाण्डेले बताए । पाण्डेका अनुसार, ना३ ख ५१६५ नम्बरको ट्रकमा भेटिएको प्रज्ञापनपत्रमा मिति २०७७ माघ २२ गते र ना ३ ख ५५२५ नम्बरको ट्रकमा भेटिएको प्रज्ञापनपत्रमा मिति २०७८ साउन २१ गते उल्लेख छ । तर दुवै ट्रकमा बरामद सामानको बिलबिजकमा मिति भने यहि भदौ १९ र २० गतेको उल्लेख छ । प्रज्ञापनपत्र र बिलबिजकको मिति बीच धेरै दिनको फरक देखिएकाले ट्रकमा रहेका सामान तस्करीको भएको पाण्डेले बताए । त्यसैले सामानसहितको दुवै ट्रक ८० लाख रुपैयाँको मुल्यांकन गरी बाराको पथलैयास्थित राजश्व अनुसन्धान कार्यालयमा पठाइएको प्रहरी उपरीक्षक पाण्डेले जानकारी दिए ।"
"नेपालपपुवा क्रिकेट: नेपालले पायो १३५ रनको लक्ष्य, सन्दीप एक्लैले ४ विकेट लिए","ओमान: पपुवा न्युगिनी विरुद्धको पहिलो एकदिवसीय अन्तर्राष्ट्रिय खेलमा नेपालले जितका लागि १३५ रनको सामान्य लक्ष्य पाएको छ । ओमानको अल अमिरात क्रिकेट मैदानमा मंगलबार सुरु भएको खेलमा पपुवा न्युगिनीले टस जितेर ब्याटिङ रोजेपछि नेपालले फिल्डिङ गर्ने निर्णय गरेको हो । पपुवा न्युगिनीले निर्धारित ५० ओभरको खेलमा ३३ ओभरमा सवै विकेट गुमाएर १३४ रन बनायो । पपुवा न्युगिनीका लागि लेगा सिकाले सर्वाधिक ३० रन बनाए । यस्तै चार्ल्स अमिनीले २३, गौडी टोकाले २२, किप्लिन डोरिगाले १५, चाड सोपरले अविजित १७, सेसे बाउले १४ र कप्तान असाद भालाले ४ रन मात्र बनाए । टोनी उरा र नोसिना पोकाना एक एक रनमा समेटिए भने जासन किला र डामिन राभु रन नबनाइकनै पेभेलियन फर्किए । पपुवा न्युगिनीको पारीलाई न्यून स्कोरमा खुम्च्याउने क्रममा नेपालका लेग स्पिनर सन्दीप लामिछाने एक्लैले चार विकेट लिए । यस्तै मंगलबारको खेलमा डेब्यू गरेका विक्रम सोबले दुई विकेट लिए । कुशल मल्लले दुई तथा सोमपाल कामीले एक विकेट लिए । आईसीसी विश्वकप क्रिकेट लिग२ अन्तर्गत ओमान र अमेरिकासँगको त्रिकोणात्मक एकदिवसीय सिरिज अघि नेपालले पपुवा न्युगिनीसँग दुई खेल खेल्न लागेको हो । नेपालले अहिले जवाफी व्याटिङ गरिरहेको छ । नेपालले केहीबेर अघिसम्म ६ ओभरमा बिना कुनै विकेट २९ रन बनाएको छ । प्रारम्भिक ब्याटस्म्यानद्वय कुशल भुर्तेल र आशिफ शेखले अहिले ब्याटिङ गरिरहेका छन् ।"
एकदिवसीय क्रकेट: पपुवा न्युगिनीलाई नेपालले हरायो,ओमान: ओमानमा मंगलबार भएको एकदिवसीय क्रिकेट खेलमा पपुवा न्युगिनीलाई नेपालले २ विकेटले जितेको छ । सोमपाल कामी र रोहित पौडेलको अर्धशतकीय साझेदारीसँगै नेपालले जित हात पारेको हो । पपुवा न्युगिनीले दिएको १३५ रनको लक्ष्यलाई नेपालले ३९३ ओभरमा ८ विकेट गुमाउँदै भेट्टाएको हो। आफ्नो ब्याटिङको क्रममा नेपालका लागि रोहितले ४१ रन बनाएका थिए भने सोमपालले अविजित २२ रन बनाए । नेपालका लागि सन्दीप लामिछाने एक्लैले ४ विकेट गरेका थिए ।
फर्नान्डेजको सनसनी,"न्युयोर्क : क्यानडाकी लोयला फर्नान्डेजले अमेरिकन (यूएस) ओपन टेनिसमा सनसनीपूर्ण यात्रालाई निरन्तता दिएकी छन्। सोमबार बिहान भएको अन्तिम १६ को भिडन्तमा सन् २०१६ की विजेता एन्जेलिक कर्बरलाई हराउँदै उनले क्वार्टरफाइनलमा स्थान बनाएकी छन्। १९औं जन्मदिनको पूर्वसन्ध्यामा फर्नान्डेजले जर्मनीकी कर्बरलाई ४६, ७६(७५), ६२ ले स्तब्ध बनाइन्। त्यसअघि उनले तेस्रो चरणको खेलमा साविक विजेता जापानी स्टार नाओमी ओसाकालाई पराजित गर्दै सनसनी मच्चाएकी थिइन्। फर्नान्डेजले सेमिफाइनल प्रवेशका लागि युक्रेनकी पाँचौं वरीयता प्राप्त एलिना स्वितोलिनाको सामना गर्नेछिन्। एलिनाले रोमानियाकी सिमोना हालेपलाई ६३, ६३ को सेटमा पराजित गरेकी थिइन्। एलिना शीर्ष वरीयताकी अस्लेइघ बार्टी र तेस्रो वरीयताकी नाओमी ओसाकापछिको उच्च वरीयता प्राप्त खेलाडी हुन्। न्युयोर्कस्थित लुइस आर्मस्ट्रङ स्टेडियममा कर्बरविरुद्ध सनसनीपूर्ण जित निकालेपछि फर्नान्डेज खुसीले उफ्रिएकी थिइन्। लगत्तै उनलाई स्टेडियममा उपस्थित दर्शकले उठेर सम्मान दिएका थिए। म धेरै खुसी छु। कर्बरविरुद्धको खेल निकै रमाइलो भएको थियो, फर्नान्डेजले भनिन्, मैले र्याकेट समाउन थालेदेखि नै मेहनत गर्दै आइरहेको छु। ब्यावसायिक खेलाडीका रुपमा स्थापित गर्न गरेको मेहनतकै प्रतिफल आज पाएको हुँ। मलाई पूर्ण विश्वास थियो, ठूलो अन्तर्राष्ट्रिय मञ्चमा सनसनीपूर्ण जित निकाल्न सक्छु। त्यही आत्मविश्वासकै कारण मैले यो उपलब्धि हासिल गरेको हुँ। चार पटकको ग्रान्डस्लाम विजेता नाओमी ओसाका र तीन पटककी च्याम्पियन एन्जलिक कर्बरलाई पराजित गर्ने फर्नान्डेज तेस्रो युवा खेलाडी हुन्।"
