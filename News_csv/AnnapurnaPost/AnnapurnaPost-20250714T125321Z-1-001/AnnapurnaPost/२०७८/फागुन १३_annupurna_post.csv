शीर्षक,विवरण
"देउवाओली भेटघाट सकारात्मक, लोकतन्त्र रक्षाका लागि एकसाथ उभिन एमाले तयार","काठमाडौं: लोकतन्त्रको रक्षाका लागि सत्तारुढ दल नेपाली कांग्रेस र प्रमुख प्रतिपक्षी दल नेकपा एमाले एकसाथ अगाडि बढ्ने सहमति गरेको छ। एमाले अध्यक्ष केपी शर्मा ओली निवास बालकोटमा भएको छलफलमा लोकतन्त्रको रक्षाका लागि दुई दल एकसाथ अगाडि बढ्ने सहमति जनाएका हुन्। अमेरिकी सहायता परियोजना एमसीसीका विषयमा भने दुई दलबीच अझै सहमित हुन सकेन। प्रधानमन्त्री शेरबहादुर देउवाले एमसीसी अनुमोदनका लागि अध्यक्ष ओलीलाई आग्रह गरेका थिए। ओलीले आफूहरुको लागि संसदको द्वारा अझै बन्द रहेकाले त्यो खोलिदिन आग्रह गरे। सञ्चार तथा सूचना प्रविधिमन्त्री ज्ञानेन्द्रबहादुर कार्कीले अध्यक्ष ओलीले संसद प्रवेश गर्ने वातावरण बनाइदिन आग्रह गरेको बताए। 'संसदको द्वार हाम्रो अझै बन्द छ। संसदभित्र प्रवेश गर्ने वातावरण बनाइदिन प्रधानमन्त्रीजीलाई अनुरोध गर्नुभयो,' कार्कीले सञ्चारकर्मीसँग भने। एमाले र कांग्रेस लोकतन्त्र स्थापना गर्न सहयात्रीको रुपमा रहेको भन्दै त्यसको रक्षा गर्न दुबै पार्टी एक ठाउँ आउनुपर्ने प्रधानमन्त्रीले आग्रह गरेका थिए। 'हामीले धेरै ठूलो संघर्ष गरेर लोकतन्त्र स्थापना गरेका छौं। त्यो यात्रामा हामी सहयात्री हौं। प्रजातान्त्रिक लोकतान्त्रिक शक्तिहरु मूल्य मान्यतामा एक ठाउँमा रहनुपर्छ। लोकतन्त्रलाई सम्मुनत लोकतन्त्रको रुपमा अगाडि बढाउने हो भने त्यो विषयमा पनि बृहत् छलफल हुन जरुरी छ,' प्रधानमन्त्रीको भनाइ उद्धृत गर्दै कार्कीले भने। उनले प्रधानमन्त्री देउवाले एमसीसी अनुमोदनका लागि अधिकतम प्रयास गरिरहेको बताए। त्यसका लागि दुई पाइला अगाडि सार्न प्रधानमन्त्री तयार रहेको उनले बताए। त्यस्तै नेकपा एमाले प्रवक्ता प्रदीप ज्ञवालीले प्रधानमन्त्री देउवाले एमसीसी अनुमोदनका लागि सहयोग गर्न संसद अवरोध हटाएर प्रक्रियामा सहभागी हुन प्रस्ताव गरेको बताए। जवाफमा अध्यक्ष ओलीले १४ जना सांसदको कारबाहीको सूचना टास नगरेसम्म वा सभामुखले राजीनामा नदिएसम्म अवरोध कायमै राख्ने बताएका थिए। एमसीसीको विषयमा एमाले अनिर्णित नरहने र एउटा दिशा दिने नेता ज्ञवालीले बताए।"
"बलात्कारपछि बालिका हत्या, घटनामा संलग्न वृद्ध पक्राउ","विराटनगर : मोरङको लेटाङ नगरपालिका८ ज्यामिरेकी १२ वर्षीया करुणा राईको बलात्कारपछि हत्या गरिएको घटनामा संलग्न भएको आरोपमा प्रहरीले एक जना वृद्ध पुरुषलाई पक्राउ गरेको छ। बालिकाको हत्या गत बुधबार साँँझ भएको मोरङ प्रहरी प्रमुख एसपी जनार्दन जीसीले बताए। उनका अनुसार हत्यामा संलग्न लेटाङ८ का ६४ वर्षीय दीपक गिरीलाई पक्राउ गरिएको छ। विद्यालयबाट घर फर्किने क्रममा बाटोमा एक्लै भेटिएकी बालिकालाई गिरीले नियन्त्रणमा लिएर बलात्कार गरेको र ढुंगाले हानेर हत्या गरेपछि शव एकान्त खोँचमा फ्यालेर माथिबाट ढुंगाले छोपिदिएको पाइएको जीसीले बताए। जाँते माध्यमिक विद्यालयको कक्षा ६ मा अध्ययनरत करुणा विद्यालयबाट घर फर्किने क्रममा गत बुधबार साँझदेखि हराइरहेकी थिइन्। खोजी गर्ने क्रममा खोँचभित्र ढुंगाले छोपेको अवस्थामा शुक्रबार बिहान उनको पूर्ण नग्न शव भेटिएको हो। विद्यालयका प्रधानाध्यापक उत्तमराज खतिवडाले बिहान १० बजे विद्यालय आएकी बालिका दिनभर पढेर अपरान्ह ४ बजे छुट्टि भएपछि घर फर्किएको बताए। बालिकाको हत्यामा संलग्नलाई कानुन अनुसार कारबाही हुनुपर्ने माग विद्यालयले गरेको उनको भनाइ छ। खतिवडाका अनुसार अभिभावक, विद्यालयका शिक्षक, विद्यार्थी, स्थानीय र प्रहरी सबै मिलेर खोजी गरिरहेका बेला जाँतेज्यामिरे सडक खण्डबाट लगभग सय मिटर तलको खोँचमा नांगो अवस्थामा बालिकाको शव भेटियो। एसपी जीसीका अनुसार बालिकाले स्कुल जाँदा लगाएको पोसाक घरनजिक ल्याएर जलाएको पाइएपछि गिरीलाई नियन्त्रणमा लिइएको हो। सुरुमा उनले केही दिनअघि मृत्यु भएकी आफ्नी पत्नीको कपडा जलाएको प्रहरीलाई बताएका थिए। तर जलाएको ठाउँमा स्कुलको छाप हानिएको बेल्ट(पेटी)को कब्जा र जल्न बाँकी जुत्ताको भाग भेटिएपछि नियन्त्रणमा लिएर सोधपुछ गर्दा गिरीले घटना स्वीकार गरेको जीसीको भनाइ छ। उनका अनुसार बलात्कारको पोल खुल्ने बालिकाको हत्या गरेको पाइएको छ। घटना कसैले थाहा नपाउन भनेर कपडा भने घरछेउमा ल्याएर जलाएको जीसीले बताए। उनका अनुसार घाँटी, टाउको, शरीरका विभिन्न भाग र यौनअंगमा चोट लागेको अवस्थामा बालिकाको शव भेटिएको हो। गिरीविरुद्ध प्रहरीले जबरजस्ती करणी र कर्तव्य ज्यान मुद्दा चलाउने भएको छ। प्रहरीले शव पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान लगेको छ। त्यसअघि हत्यामा संलग्न दोषीमाथि कारबाहीको माग गर्दै स्थानीय र विद्यार्थीले प्रदर्शन गर्दा घटनास्थलको अवस्था तनावपूर्ण बनेको थियो। पोस्टमार्टमका लागि लैजान शव हालिएको एम्बुलेन्सलाई सडकै छेकेर उनीहरु दिनभर प्रदर्शन र नाराबाजीमा उत्रिका थिए। आफै घटनास्थलमा पुगेका एसपी जीसीले जनप्रतिनिधिदेखि सबैसँग समन्वय गरी सम्झाईबुझाई गरेपछि आन्दोलनमा उत्रिएकाहरु शव पोस्टमार्टमका लागि लैजान दिन राजी भएका हुन्। उनले दोषीमाथि कानुन अनुसार कारबाही गर्ने प्रतिवद्धता पनि जनाए। जीसीले पोस्टमार्टम रिपोर्ट प्राप्त भइसकेपछि घटनाका बारेमा थप कुरा खुल्ने बताए। स्थानीय राजशम्शेर थापाले जंगलको बाटो विद्यालय जानुपर्दा बालबालिका असुरक्षित भइरहेको बताए। विद्यालयले स्कुल बसको व्यवस्था गर्नुपर्ने, जंगलको बाटोमा सुरक्षाकर्मीको दरिलो उपस्थिति हुनुपर्ने, प्रहरी चौकी स्थापना गरिनुपर्ने, बालिकाको हत्यामा संलग्न दोषीमाथि कारबाही अघि बढाइनुपर्ने, मृतक बालिकाका परिवारलाई क्षतिपूर्ति दिनुपर्ने लगायतका माग राखेर दिनभर प्रदर्शन र नाराबाजी भएको जानकारी उनले दिए। थापाका अनुसार स्कुले बालिकाको हत्या गरेर शव फ्यालिएको जानकारी पाएपछि बिहानैदेखि घटनास्थलमा विद्यार्थी र ठूलो संख्यामा स्थानीय भेला भएका थिए। खोँचबाट शव निकालेको देखेपछि त्रसित बनेका विद्यार्थी बालबालिका दिनैभर रोएर बसेको उनले बताए।"
चोरी गरिएका बालकहरुलाई फेला पार्ने साह भए पुलिस अफ द मन्थ,"जनकपुरधाम : अभिभावकबाट चोरी गरिएका दुई जना अबोध बालकहरुलाई १२ घण्टा नबित्दै फेला पार्न सफल भएका प्रहरी निरीक्षक बिक्रम साह जिल्ला प्रहरी कार्यालय धनुषाबाट पुलिस अफ द मन्थ घोषित भएका छन्। माघ २६ गते जनकपुरधाम उपमहानगरपालिका६ बस्ने मोहम्मद अमिर राईनका ७ महिनाका अबोध बालक मोहम्मद अख्तर राईनलाई अपरीचित व्यक्तिले चोरी गरेर फरार भएको थियो। सो घटनामा तत्काल अनुसन्धान गरी अपहरणमा परेका बच्चालाई १२ घण्टा नबित्दै उद्धार गर्न निरीक्षक साह नेतृत्वको प्रहरी टोली सफल भएको थियो। सो घटनामा संलग्न रहेको आरोपमा गणेशमान चारनाथ१० का मनिषा देवी मुखिया, किरण राम र कृष्ण कुमार यादवलाई पक्राउ गरिएको थियो। त्यसैगरी सप्तरीको तिलाठी कोलाठी ५ का बुधनु मुखियाको ६ वर्षिय छोरी सोनी कुमारी मुखिया र जनकपुरधाम उपमहानगरपालिका१४ का दिपिका दासको ५ वर्षको छोरा दिक्षाण्त दासलाई चोरी गरी फरार भएकाहरुलाई पनि घटना भएकै दिन फेला पार्न प्रहरी सफल भएको थियो। यी घटनाहरुमा सुक्ष्म अनुसन्धान गरेर दोषी पत्ता लगाउन निरीक्षक साहको प्रमुख भुमिका देखिएकोले उनलाई सम्मान गरिएको धनुषाका प्रहरी उपरिक्षक बसन्त रजौरेले जानकारी गराएका छन्। जिल्ला प्रहरी कार्यालय धनुषा अन्तर्गत कार्यरत एक हजार प्रहरी कर्मचारी मध्ये साह उत्कृष्ट भएका हुन्। उनीसँगै सोही घटनामा उत्कृष्ठ कार्य गरेका प्रसनि सिकेन्द्र कुमार साह र प्रहरी जवान अक्लेश कुमार रामलाई पनि सम्मानीत गरिएको छ। समाजका लागि उत्कृष्ट काम गरेका प्रहरीहरुलाई संगठन भित्रै सम्मान हुनुपर्दछ यसले उनीहरुको हौसला बढाउछ, प्रहरी उपरिक्षक रजौरेले अन्नपूर्णसँग कुरा गर्दै भने, हामीले प्रत्येक महिना सामाजिक क्षेत्रमा उत्कृष्ट काम गर्ने मध्येबाट एकजना प्रहरीलाई उत्कृष्ट प्रहरीको सम्मान दिने गरेका छौं। यसका साथै उत्कृष्ट हुनका लागि विषयवस्तु छुट्याएर पनि दिने गरेका छौं। अहिले यस क्षेत्रमा मोटरसाईकल चोरीको घटना निकै बढेको हुनाले मोटरसाईकल चोरीको घटनामा दोषी पक्राउ गर्नेलाई अर्को महिनामा उत्कृष्ट प्रहरी घोषीत गर्ने भनेका छौं।"
भगवानका तस्बिरले रंगिदै पशुपतिनाथ परिसर (फोटोफिचर),"काठमाडौं : मानिसलाई भगवानले बनाएका हुन् यो चलनचल्तीको कुरा हो। तर, मान्छेले भगवान् बनाए भनेर कमै भनिन्छ। तर,अहिले पशुपतिनाथ मन्दिर परिसर मान्छेले बनाएका भगवानका तस्बिरले सिंगारिएको छ। शिवरात्रिलाई लक्षित गरी मन्दिर प्रवेश गर्ने स्थान र भित्री क्षेत्रका पर्खालहरू भगवानका सुन्दर तस्बिरले रंगिन थालेका छन्। पशुपति क्षेत्र विकास कोषले महाशिवरात्रिका अवसरमा पशुपति क्षेत्रमा लाग्ने एक हप्ते मेलाका लागि मन्दिर क्षेत्र सिंगारेको हो। कोरोना महामारीका कारण दुई वर्ष रोकिएको मेला यस वर्ष सञ्चालन गर्ने भएकाले विषेश तयारीसहित मन्दिर क्षेत्रलाई सुन्दर बनाउन पर्खालहरू भगवानको तस्बिरले सजाएको कोषका प्रवक्ता रेवतीरमण अधिकारीले जानकारी दिए। तस्बिरहरु: रविन भट्टराई"
"एमसीसीले अन्य विदेशी सहयोग र रेमिट्यान्समा असर पार्छ, देश संकटमा फस्न सक्छ : सुरेन्द्र पाण्डे","काठमाडौं : नेकपा एमालेका उपाध्यक्ष सुरेन्द्र पाण्डेले अमेरिकी सहायता परियोजना एमसीसी सम्झौता संसदबाट अस्वीकार भए देशको अन्तर्राष्ट्रिय सम्बन्ध र अर्थतन्त्रमा गम्भीर संकट आउने बताएका छन् । फागुन १६ भित्र एमसीसी अनुमोदन गर्नुपर्ने दबाबमा सत्ता गठबन्धन रहेका बेला प्रमुख प्रतिपक्षी एमालेका उपाध्यक्ष पाण्डेले एमसीसीमा हुने निर्णयको असर नेपाली अर्थतन्त्रमा पनि पर्ने धारणा राखे । एमसीसीसँग कतै अन्तर्राष्ट्रिय सम्बन्धसँग रिलेटिभ भएर नयाँ संकटतर्फ देश जाने होइन ? यसको अध्ययन र प्रभावको बारेमा अध्ययन गर्नुपर्ने खाँचो देखिरहेको छु, त्रिवि केन्द्रीय अर्थशास्त्र विभागको नेपाली अर्थतन्त्रका नयाँ चुनौती र समाधानका उपायहरूको खोजी विषयक कार्यक्रममा पूर्वअर्थमन्त्री पाण्डेले भने । एमसीसीकै कारण नेपालले विश्व बैंक, दक्षिण एसियाली बैंक (एडीबी), आइएमएफलगायत वित्तीय संस्थाबाट पाउने सहयोगमा बाध पुग्ने र अन्य शक्ति राष्ट्र पनि आर्थिक सहायतामा हच्किने उनको भनाइ थियो । नेपालमा रेमिट्यान्स भित्रिने धेरै मित्र राष्ट्रसँग अमेरिकाको निकट सम्बन्ध रहेको भन्दै पाण्डेले नेपालबारे अमेरिकाले असहमति राखेमा रेमिट्यान्स नै प्रभावित हुनेतर्फ पनि उनले चिन्ता व्यक्त गरे । एमसीसी सम्झौता अमेरिकाले आफैं फिर्ता लगे त्यो सामान्य नै भए पनि नेपालले अस्वीकार गर्दा भने अन्तर्राष्ट्रिय सम्बन्ध र अर्थतन्त्रमा संकट आउनसक्ने उनको चिन्ता थियो ।"
एमसीसी अनुमोदन र गठबन्धन जोगाउने यस्तो छ माओवादी रणनीति,"काठमाडौं: अमेरिकी मिलेनियम च्यालेञ्ज कर्पोरेशन (एमसीसी) सम्झौतालाई संसदबाट अनुमोदन गर्ने समयसीमा नजिकिँदै गर्दा काठमाडौंमा राजनीतिक सरगर्मी बढेको छ। प्रमुख सत्तारुढ नेपाली कांग्रेसले एमसीसी अनुमोदनका लागि सत्ताघटक तथा प्रतिपक्षी सबैसँग सम्वाद गरिरहेको छ। अनुमोदन सुनिश्चित गराउन सरकारको आग्रहमा बिहीबार र शुक्रबार गरी दुई दिन संसद बैठक पनि स्थगित गरिएको छ। फागुन १६ को एमसीसीको समयसीमालाई लिएर सबै दल दबाबमा छन्। सत्ता गठबन्धनका दुई दल नेकपा माओवादी केन्द्र र नेकपा एकीकृत समाजवादीले सत्तामा पनि बस्ने र एमसीसीको विपक्षमा पनि उभिएर दोहोरो चरित्र देखाएपछि प्रमुख सत्तारुढ कांग्रेसका सभापतिसमेत रहेका प्रधानमन्त्री देउवा प्रतिपक्षी नेकपा एमालेसँग सहयोग मागिरहेका छन्। एमसीसी अनुमोदनका लागि एमालेका मागमा छलफल गरेर सम्बोधन गर्न पनि तयार भएका छन्। प्रधानमन्त्रीको एमालेसँगको सम्वादले सत्ता गठबन्धन पनि धरापमा पर्ने संकेत देखिएको छ। विगतमा एमाले नेतृत्वले गरेको संसद विघटन तथा परिवर्तन उल्ट्याउन खोजेको आरोप लगाएर बनाएको गठबन्धन अहिले एमसीसीका कारण धरापमा पर्ने अवस्था आएपछि माओवादी केन्द्रका अध्यक्ष पुष्पकमल दाहाल प्रचण्ड र नेकपा एसका अध्यक्ष माधव नेपाल दबाबमा छन्। गठबन्धन टुटे एमालेको एजेण्डा (संसद विघटन) स्थापितमात्रै हुनेछैन, माधव नेपालसहित १४ सांसद र सभामुख अग्निप्रसाद सापकोटाको पद पनि जोखिममा पर्नेछ। जुन आफ्ना लागि महँगो सावित हुने दुबै दलले बुझेका छन्। एकातिर एमसीसी अनुमोदन नगर्ने जनदबाब र अर्कोतिर प्रधानमन्त्रीको एमालेसँगको बढ्दो निकटतालाई मध्यनजर गर्दै माओवादी केन्द्रले गठबन्धन जोगाउनुपर्ने निष्कर्ष निकाल्यो। निवर्तमान स्थायी समिति सदस्यहरुको खुमलटारमा बसेको बैठकले एमसीसी अनुमोदन गर्न पनि असहयोग गर्ने र गठबन्धन बचाउन पनि अन्तिम प्रयत्न गर्ने निर्णय गर्यो। यो अस्पष्ट निर्णयले एमसीसीमा सहयोग नगरे कसरी गठबन्धन जोगिन्छ भन्ने प्रश्न उठेको छ। किनकि एमसीसी अनुमोदन गराउन सत्ता गठबन्धन भत्काउनेमात्र होइन, प्रतिपक्षी एमालेका माग सम्बोधनका लागिसमेत प्रधानमन्त्री तयार भइसकेका छन्। यो प्रश्नमा बैठकमा सहभागी माओवादी नेताहरु भने गठबन्धन जोगाउने हिसाबले एमसीसीमा देखिनेगरी नै असहयोग गर्ने रणनीति बनेको बताउँछन्। एमसीसी अनुमोदन गर्न पनि असहयोग गर्ने र गठबन्धन बचाउन पनि अन्तिम प्रयत्न गर्ने माओवादी रणनीति के हो त? भन्ने प्रश्नमा एक नेताले अन्नपूर्णसँग भने, प्रधानमन्त्री देउवाले जबरजस्ती गरे अनुमोदन हुने दिन संसदमा सहभागी नहुने। माओवादी केन्द्रका ती नेताकाअनुसार, बिना संशोधन एमसीसी अनुमोदन गर्न नदिने तर प्रधानमन्त्रीलाई सहज पार्नका लागि संसद बैठकमा सहभागी नहुने विकल्पमा जाने तयारी छ। त्यसैगरी बाहिर विरोध देखिनेगरी संसद बैठकमा उपस्थित हुने र संशोधन नगरी अनुमोदन गर्न नहुने भन्दै आफ्नो धारणा राखेर बैठक बहिष्कार गरेर बाहिरिने अर्को विकल्प पनि माओवादीले रणनीतिमा राखेको छ। यद्यपि गठबन्धन जोगाउन कुन विकल्पमा जाने भन्ने तय गर्ने अधिकार अध्यक्ष प्रचण्डलाई दिइएको छ। माओवादी नेता हरिबोल गजुरेल पनि गठबन्धन जोगाउन उपाय खोजिरहेको बताउँछन्। एमसीसीविरुद्ध जनमत छ। अर्को गठबन्धन चुनावसम्म रहनुपर्छ भन्ने जनमत छ। दुइटै जनमतलाई सम्मान गर्दै बीचको उपाय खोज्छौं। शीर्ष नेताहरुले खोज्छन्। उपायमा एमसीसीलाई चुनावपछि लानेलगायत कुराहरु हुनसक्छन्। पछि टुंगो लाग्छ, उनले भने। अर्का नेता गिरिराजमणि पोखरेल एमसीसी सत्ता गठबन्धन फुटाउन ल्याइएको बताउँछन्। यथास्थितिमा पास गर्न सकिँदैन। भूराजनीतिक मुद्दा बनेर महाशक्ति द्वन्द्व छ। हामी असंलग्न र पञ्चशील सिद्वान्त मान्छौं। यसले द्वन्द्व निम्त्याउँछ। असंवैधानिक छ। राष्ट्रहितभन्दा अरू योजनाबाट आएको छ, उनले भने, हामी विपक्षमा जान्छौं। तर प्रतिनिधिसभा विघटनमा सरकार बनेकाले गठबन्धन पनि जोगाउनुपर्छ। एकीकृत समाजवादीका अध्यक्ष माधव नेपाल पनि संसदमा देखिनेगरी विरोध गर्ने र गठबन्धन जोगाउने रणनीतिमा जान तयार छन्। शुक्रबार प्रधानमन्त्री देउवासँगको छलफलमा उनले यो सहमति जनाएका हुन्। लगत्तै पार्टीमा पनि उनले यही जानकारी गराएका छन्। समाजवादीका एक नेताअनुसार अध्यक्ष नेपालले गठबन्धन जोगाउन सरकारमा रहेका मन्त्रीले एमसीसी अनुमोदनको पक्षमा मत हाल्ने र सांसदहरुले बहिस्कार गर्नेगरी अगाडि बढ्नुपर्ने अवस्था आउने बताएका थिए। तर यसको टुंगो प्रचण्डसँगको समझदारीपछि लाग्ने नेता नेपालको भनाइ थियो। गठबन्धन जोगाउन माओवादी केन्द्र र एकीकृत समाजवादीसँगै सभामुखको भूमिका पनि महत्वपूर्ण छ। सभामुखको भूमिका केही हदसम्म माओवादी नेतृत्वको मूभमा भर पर्ने देखिन्छ। सरकारले ध्वनी मत प्रक्रियाबाट एमसीसी अनुमोदन गर्न खोजेको छ। तर माओवादी र एकीकृत समाजवादीको लाइन मतदान प्रक्रियामा जाने रहेकाले सभामुखले यहीँ प्रक्रिया अपनाउन सक्छन्। तर गठबन्धन जोगाउने विकल्पहरुमा माओवादीले सरकारको चाहनाअनुसार ध्वनी मतमा सभामुखलाई राजी गराउन सक्छ। यसो भएमा माओवादी र एकीकृत समाजवादीको विरोधबहिष्कारका बीच कांग्रेस, लोसपा र जसपाको समर्थनमा एमालेको अवरोध (वेल घेराउ)बीच एमसीसी सम्झौता सदनमा उपस्थित संख्याको सामान्य बहुमतले अनुमोदन हुनेछ।"
सम्पत्ति शुद्धीकरणतर्फ मधेश प्रदेशबाट न्यून उजुरी,"जनकपुरधाम : भ्रष्टाचार तथा आर्थिक अनियमितता छानबिन सम्बन्धी मधेश प्रदेशबाट अख्तियार दुरुपयोग अनुसन्धान आयोगमा उजुरीको चांग रहेपनि सम्पक्ति शुद्धीकरण निवारण तर्फ उजुरी न्यून आउने गरेको सम्पत्ति शुद्धीकरण अनुसन्धान विभागले जनाएको छ। २०६८ सालमा स्थापना भएको विभागमा हालसम्म सम्पत्ति शुद्धीकरण निवारण सम्बन्धी विभिन्न ७५ वटा मुद्दा दर्ता भएका छन्। जसमध्ये मधेश प्रदेशबाट पर्न गएको मुद्दाहरुको संख्या पनि कम रहेको विभागका महानिर्देशक प्रेम प्रसाद भट्टराईले जानकारी गराएका छन्। शुक्रबार विभागद्धारा जनकपुरमा आयोजना गरिएको सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारण सम्बन्धी सरोकारवालासँग अन्तरक्रिया कार्यक्रम मा बोल्दै महानिर्देशक भट्टराईले विभागलाई प्राप्त मुद्दाहरुमध्ये ८५ प्रतिशतको सफल अनुसन्धान भईसकेको बताए। हामी तथ्यगत उजुरीहरुलाईनै प्राथमिकतामा राखेर अनुसन्धान गर्छौ। उजुरी छानबिनमा पनि विशेष ध्यान दिईने हुँदा हामी कहाँ जे पाए त्यहिँ किसिमका मुद्दाहरु आई पुग्दैनन्। तर, ठोस प्रमाण र आधार भएका उजुरीहरु माथि सफल अनुसन्धान भई दोषी पत्ता लगाउने काम गरेका छौं। विभागले केही बैंकहरुलाई पनि वित्तिय अनुशासन विपरितका क्रियाकलापहरुमा संलग्न रहेको पाएको र तिनिहरुमाथि पनि छानबिन सुरु गरिएको महानिर्देशक भट्टराईले जानकारी गराए। त्यसैगरी गैरसरकारी संघसंस्थाहरु मार्फत भईरहेका आर्थिक क्रियाकलाप पनि विभागको छानबिनको दायरामा रहेको उनले बताए। विभागले गरेको कामकारवाही माथि कार्यक्रममा सहभागि व्यापारी तथा संघसंस्थाका प्रतिनीधिहरुले प्रश्न उठाएका थिए। कतिपयले विभागमाथि औंला ठड्याउँदै सानालाई ऐन र ठूलालाई चेन दिने काम भएको आरोप लगाए। जनकपुर उद्योग वाणिज्य संघका अध्यक्ष जितेन्द्र्रसाद साहले यो व्यापारी तर्साउने सरकारो हतकण्डा मात्रै रहेको आरोप लगाए। विभागले छानबिन नै गर्ने हो भने पहिला ठूलठूला नेताहरुको सम्पत्ति खोजोस्, वाणिज्य संघका अध्यक्ष साहले महानिर्देशक भट्टराईसँग प्रश्न गर्दै भने, पहिला केही नभएका र सत्तामा पुगेपछि विलासी जीवन बिताईरहेकाहरु तर्फ विभागको आँखा पुग्नै सकेको छैन् तर, सानातिना व्यापारीहरुलाई यी ऐनहरुमार्फत तर्साउने काम भएको छ।"
सूर्यविनायकको सूर्यविनायक नगर अस्पताल,"काठमाडौं: भक्तपुरको सूर्यविनायक नगरपालिकाले ३७ शय्याको सूर्यविनायक नगर अस्पताल सञ्चालनमा ल्याएको छ । अरनिको राजमार्गसँगै जोडिएको जगाती चोकस्थित भक्तपुर इँटा तथा टायल कारखानाको २५ रोपनी जमिनमा अस्पताल निर्माण गरिएकोे छ । अस्पतालमा भेन्टिलेटरसहित ४ शैय्याको आईसीयू, १० शय्याको एचडीयू, १३ साधारण, १० शैय्याको आकस्मिक कक्ष छन् । अस्पताल निर्माणमा हालसम्म ८ करोड ५० लाख रुपैयाँ खर्च भइसकेको निर्माण समितिका संयोजक तथा ८ नं वडाका अध्यक्ष किरण थापाले जानकारी दिए । थापाले शुक्रबार संचारकर्मीसँग भने, भक्तपुरको पूर्वी तथा काभ्रेपलान्चोक, सिन्धुपाल्चोक, सिन्धुली,दोलखा, रामेछापलगायत पूर्वबाट आउने बिरामीको सहज उपचार गर्ने लक्ष्य छ । अस्पताललाई अझै अत्याधुनिक बनाउने योजनारहेको उनले बताए । नगरपालिकाले अब नगरका बासिन्दालाई आफ्नै अस्पतालबाट स्वास्थ्य बीमा सेवासमेत उपलब्ध गराउने भएको छ । नगरपालिकाको ८ करोड र सांसद विकास कोषको ७५ लाख बजेट यहाँ खर्च भएको छ । अस्पतालसहित सूर्यविनायक नगरपालिकाले गरेका ५ उत्कृष्ट विकास योजनाको शुक्रबार अनुगमन तथा अध्ययन गरिएको थियो । राष्ट्रिय सञ्चार केन्द्र नेपालको आयोजना र नगरपालिकाको समन्वयमा भएको अनुगमनमा मेयर, उपमेयर, वडाध्यक्ष र ३० बढी सञ्चारकर्मी सहभागि थिए । सूर्यविनायक नगर अस्पताल, १० नं वडा कार्यालय भवन, सडक, डोलेश्वर मन्दिर र सीपाडोल खानेपानी आयोजनाको अबलोकन गरिएको थियो । मेयर वासुदेव थापा, उपमेयर जुना बस्नेत, वडा अध्यक्षहरु किरण थापा, उपेन्द्र केसी, शिवराम राउत र नगरपालिकाका निर्देशक जनक न्यौपानेले विकास योजनाका बारेमा जानकारी दिएका थिए । १० नं वडा कार्यालय भवन १ करोड ६८ लाख रुपैयाँमा बनाइएको नगरपालिकाका निर्देशक जनक न्यौपानेले बताए । यसलाई नगरले नमुना वडा कार्यालयका रुपमा निर्माण गरेको हो । भवनको फागुन २१ गते उद्घाटन गर्ने तयारी छ । केदानरनाथको शिरको रुपमा रहेको डोलेश्वर महादेवको मन्दिर संरक्षण गर्न नगरपालिकाले गुरुयोजना बनाएको छ । वडाध्यक्ष थापाका अनुसार सो मन्दिर संरक्षणमा हालसम्म १२ करोड खर्च भइसकेको छ । सीपाडोल खानेपानी आयोजना सहकारी मोडलमा सञ्चालन गरिएको छ । यो आयोजनाबाट ८ सय घरका लागि चौबिसै घण्टा पानी आपूर्ति भइरहेको छ । नगरपालिकाले मुहाननै किनेर पानीको व्यवस्थापन गरेको हो । आफूहरूको कार्यकालमा यी बाहेक नगरपालिकाले राष्ट्रिय प्राणी उद्यान, चित्तपोलमा झोलुङ्गे पुल, नगरभित्रको शिव सर्किट, हनुमन्ते करिडोर निर्माण लगायत सडक र पुल निर्माणमा महत्वपुर्ण काम गरेको उपप्रमुख बस्नेतले बताइन् ।"
नेपाली क्रिकेट टोली स्वेदश फिर्ता,काठमाडौं: टी२० विश्वकप छनोका लागि ओमान गएका नेपाली टोली स्वेदश फर्किएको छ। अष्ट्रेलियामा हुने विश्वकप छनोटमा नपरे पनि तेस्रो स्थान हासिल गर्दै नेपाली टोली स्वदेश फर्किएको हो। नेपाली टोलीलाई क्यानका पदाधिकारीले स्वागत गरेका थिए। बिहीबार तेस्रो स्थानको लागि भएको प्ले अफमा ओमानलाई ९ विकेटले हराउँदै नेपालले तेस्रो स्थान हासिल गरेको हो। सेमिफाइनलमा पराजित भएपछि नेपालको अष्ट्रेलियामा हुने टीट्वान्टी विश्वकप खेल्ने सपना सकिएको थियो। सेमिफाइनलमा नेपाल युएईसँग पराजित भएको थियो। छनोटको उपाधि युएईले जितेको थियो।
युक्रेनले आत्मसमर्पण गरे वार्ता गर्न रसिया तयार,"नयाँ दिल्ली : रसिया र युक्रेनबीचको युद्ध चरम सीमामा पुगेको छ । रसियाले युक्रेनमा ठूलो क्षति पुर्याएको छ । अहिलेसम्म कैयौं सैनिकको मृत्यु भएको समाचार आइरहेका छन् । अहिले यो विनाशपछि रसिया फेरि वार्ताको टेबुलमा आएको छ । रसियाका परराष्ट्रमन्त्री सर्गइ भिक्टोरोवीच लाभ्व्रोभले युक्रेनी सैनिकले हतियार राखे वार्ता हुने स्पष्ट पारेका छन्। बिहीबार युक्रेनविरुद्ध ठूलो सैन्य कारबाही गरेपछि रसियाले यो प्रस्ताव ल्याएको हो। युक्रेनले छिट्टै यो प्रस्तावलाई स्वीकार नगर्ने विज्ञहरू बताउँछन्। तर, अवस्था हेर्दा अन्त्यमा यो समाधान हुनसक्छ। युक्रेनलाई घुँडा टेक्ने र त्यसपछि आत्मसमर्पण गर्न बाध्य पार्ने रणनीति रसियाले पहिल्यै राखेको थियो। अहिलेसम्म युक्रेनले यस प्रस्तावमा कुनै प्रतिक्रिया भने दिएको छैन। तर, रसियाका विदेशमन्त्रीले युक्रेनको आवासीय क्षेत्रमा आफ्नो सेनाले आक्रमण नगरेको स्पष्ट पारेका छन् । रसियाले गरेको कारबाहीको विरोध हुन थालेको छ । रुसी राष्ट्रपतिको नीतिको विरोधमा रुसका नागरिक सडकमा उत्रिएका छन्। रुसी राष्ट्रपतिको नीतिको विरोध गर्दै रुसी नागरिक सडकमा उत्रिएका छन् । रसियामा हालसम्म १७ सय प्रदर्शनकारीलाई हिरासतमा लिइएको छ । रसियाबाहेक अमेरिकामा पनि ह्वाइट हाउस बाहिर युक्रेनमा भएको आक्रमणको विरोधमा प्रदर्शन भएको थियो । यसै क्रममा आज भारतमा रुसी दूतावास बाहिर प्रदर्शन भएको छ।"
"जसपाको केन्द्रीय कार्यकारिणी बैठक सुरु, एमसीसीको विषयमा छलफल हुँदै",काठमाडौं: जनता समाजवादी पार्टी (जसपा)को केन्द्रीय कार्यकारिणी बैठक सुरु भएको छ। इमाडोलस्थित इन्द्रेणी ब्यांकेटमा बसेको बैठकमा एमसीसीलगायत समसमायिक राजनीतिक विषयमा छलफल भइरहेको प्रमुख सचेतकसमेत रहेका नेता प्रमोद साहले जानकारी दिए। उनका अनुसार बैठकमा कार्यकारिणी सदस्यहरुले आआफ्ना विचारहरु राखिरहेका छन्। बैठकले सरकारले संसदमा पेस गरेको एमसीसी सम्झौताको विषयमा आधिकारिक धारणा बनाउने उनले बताए। त्यसबाहेक पार्टीभित्र चर्किएको अन्तरद्वन्द्वको विषयमा पनि गम्भीर छलफल भइरहेको उनले बताए।
"बालकोटमा कांग्रेसएमाले बैठक, को को छन् सहभागी ?","काठमाडौं : प्रमुख सत्तारुढ नेपाली कांग्रेस र प्रमुख प्रतिपक्षी नेकपा एमालेबीच बैठक सुरु भएको छ । भक्तपुरको बालकोटस्थित एमाले अध्यक्ष केपी शर्मा ओलीको निवासमा शुक्रबार दुई दलका नेताहरुबीच वार्ता सुरु भएको हो । बैठकमा सहभागी हुन प्रधानमन्त्री शेरबहादुर देउवा साँझ बालकोट पुगेका थिए । देउवाअघि कांग्रेस उपसभापति पूर्णबहादुर खड्का, महामन्त्री गगनकुमार थापा र सञ्चारमन्त्री ज्ञानेन्द्रबहादुर कार्की बालकोट पुगेका थिए । बैठकमा एमालेका तर्फबाट महासचिव शंकर पोखरेल र उपमहासचिव प्रदीप ज्ञवाली सहभागी छन् । अमेरिकी सहायता परियोजना एमसीसी संसदबाट अनुमोदन गर्न प्रधानमन्त्री देउवाले राजनीतिक दौडधुप तीव्र पारेका छन् । सत्ता गठबन्धन दल नेकपा माओवादी केन्द्र र नेकपा एकीकृत समाजवादी अनुमोदन गराउन कुनै हिसाबले पनि सहयोग गर्न तयार नभएपछि एमालेको साथ खोज्दै कांग्रेस नेताहरु पुन: बालुवाटार पुगेका हुन् । यसअघि देउवाले आज प्रचण्ड र माधव नेपालसँग एमसीसी अनुमोदनबारे छुट्टाछुट्टै छलफल गरेका थिए । हिजोमात्रै देउवाले एमालेसँग दुई चरणमा छलफल गरेका थिए ।"
वांगला स्वास्थ्य चौकीमा निःशुल्क दन्त शिविर,"सन्धिखर्क : सन्धिखर्क नगरपालिका४ को वांगला स्वास्थ्य चौकीमा निःशुल्क एक दिने दन्त शिविर सम्पन्न भएको छ। सन्धिखर्क४ को कार्यालय, वांगला स्वास्थ्य चौकी र शाइन रेसुंगा डेभ्लबमेन्ट बैंकको आयोजनामा सञ्चालन भएको शिविरमा १ सय ६७ जनाले दातको उपचार गराएका छन्। आधुनिक समाज डेण्टल क्लिनिक प्रालि बुटबलको प्राविधिक सहयोगमा सञ्चालित दन्त शिविरको जिल्ला समन्वय समितिका प्रमुख पिताम्वर शर्माले उद्धाटन गरेका हुन्। उनले दातको समस्या ग्रामीणस्तरमा बढी हुने भएकोले शिविर गाउँमै आउदा स्थानीयहरुलाई सजिलो भएको बताए। कार्यक्रममा सन्धिखर्क नगरपालिकाका नगर प्रमुख कमलप्रसाद भुसाल, वडा अध्यक्ष कृष्णप्रसाद श्रेष्ठ, शाइन रेसुंगा डेभलप्मेन्ट बैंकका प्रमुख कार्यकारी अधिकृत प्रकाश पौडेल, लगायतले मन्तब्य राखेका थिए।"
भलिभबल प्रतियोगिता सुरु,"सन्धिखर्क : अर्घाखाँचीको सन्धिखर्क नगरपालिका८ किमडाँडामा प्रथम ईश्वरी प्रसाद भुसालस्मृति भलिबल कप प्रतियोगिता सुरु भएको छ। वडा नम्वर ८ का स्वर्गिय वडा अध्यक्ष ईश्वरीप्रसाद भुसालको सम्झनामा भलिबल खेलको आयोजना गरिएको हो। भलिबल खेलको शुक्रबार एक कार्यक्रमकाबीच लुम्बिनी प्रदेशका पूर्व कानून मन्त्री तथा प्रदेश सांसद चेतनारायण आचार्यले उद्धाटन गरेका हुन्। खेलको उद्धाटन गर्दै पूर्वमन्त्री आचार्यले खेलकुदको विकासमा गम्भीर भएर लाग्न सरकारलाई आग्रह गरे। उनले खेलकुदको विकासका लागि स्थानीय, प्रदेश र संघिय तीनै तहका सरकार लाग्नु पर्ने बताए। भलिबल प्रतियोगीतामा ९ टिमको सहभागिता रहेको छ। प्रतियोगीतामा प्रथम हुनेले ५० हजार, दोस्रो हुनेले ३० हजार र तेस्रो हुनेले २० हजार रुपैयाँ प्राप्त गर्ने छन्। सन्धिखर्क नगरपालिकाका नगर प्रमुख कमलप्रसाद भुसालले विश्वमा नेपाललाई चिनाउने माध्यम खेलकुद भएकोले खेल क्षेत्रको विकासका लागि सन्धिखर्क नगरपालिका लागी परेको बताएका छन्। उनले तीनै तहका सरकारले खेल क्षेत्रलाई प्राथमिकतामा राख्नुपर्ने बताए। उद्धाटन समारोहमा सन्धिखर्क नगरपालिकाका नगर उपप्रमुख ठाकुरकुमार बिक, वडा अध्यक्षहरु युवराज बन्जाडे, मोतिजंग रायमाझी, लिलाराम गौतम, लक्ष्मीनारायण चुँदाली लगायतको उपस्थिति रहेको थियो।"
प्रचण्ड भेट्न खुमलटार पुगे बामदेव गौतम,काठमाडौंः नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र बामदेव गौतमबीच भेटवार्ता भएको छ। संसदमा एमसीसी टेबल भएपछि गौतमले प्रचण्डसँग खुमलटारमा भेटवार्ता गरेका हुन्। उनीहरुबीच एमसीसी सम्झौता र समसामयिक राजनीतिक विषयमा छलफल भएको बताइएको छ। यसअघि प्रचण्डले प्रधानमन्त्री शेरबहादुर देउवासँग भेट गरेका थिए। भेटवार्ता सकारात्मक भएको बताइएको छ। सत्ता गठबन्धनमा खटपट आएपछि माधव नेपाल र प्रचण्डबीच पनि आजै भेटवार्ता भएको थियो।
स्थानीय चुनाव : कांग्रेसले निर्वाचन आयोगमा गरायो दल दर्ता,काठमाडौं : प्रमुख सत्तारुढ नेपाली कांग्रेसले स्थानीय तह निर्वाचन प्रयोजनका लागि निर्वाचन आयोगमा दल दर्ता गराएको छ । कांग्रेस उपसभापति धनराज गुरुङ नेतृत्वको टोलीले शुक्रबार स्थानीय तह निर्वाचन प्रयोजनका लागि आयोगमा दल दर्ताका लागि निवेदन दिएको हो । गुरुङले आयोगमा दल दर्ता कार्य सम्पन्न भएको जानकारी दिए । दल दर्तापछि कांग्रेसको टोलीले प्रमुख निर्वाचन आयुक्त दिनेश थपलियासँग निर्वाचनको तयारी सम्बन्धी छलफल गरेको थियो । आयोगले शुक्रबारसम्म स्थानीय तह निर्वाचन प्रयोजनका लागि ४० भन्दा बढी दलले दर्ताका लागि निवेदन दिएको जनाएको छ ।
ऊर्जा क्षेत्रमा सहकार्य गर्न नेपालभारतबीच यस्तो भयो सहमति,"काठमाडौं: ऊर्जा क्षेत्र सहकार्य सम्बन्धी भारतनेपाल संयुक्त सञ्चालक समिति तथा संयुक्त कार्यदलको ९औं बैठक सकिएको छ। तीन दिने संयुक्त बैठकले ऊर्जा क्षेत्रमा द्विपक्षीय सहकार्यलार्ई सहयोग गर्न आवश्यक ढाँचा उपलब्ध गराउने सहमति भएको छ। भारत सरकार ऊर्जा मन्त्रालयका सचिव आलोक कुमार र नेपाल सरकार ऊर्जा, जलस्रोत तथा सिंचाइ मन्त्रालयका सचिव देवेन्द्र कार्कीको सहअध्यक्षतामा भएको बैठकमा दुवै पक्षले भारतनेपाल साझेदारीमा ऊर्जा क्षेत्र सहकार्य एक बलियो स्तम्भको रुपमा रहेको बताएका थिए। नेपालमा विद्युत उत्पादन परियोजनाहरुको संयुक्त विकास, सीमापार विद्युत प्रसारण पूर्वाधारको संयुक्त विकास, सम्बन्धित घरेलु नियम र नीतिगत ढाँचाअन्तर्गत विद्युत व्यापार क्षमता अभिवृद्धि सहयोगमार्फत् ऊर्जा क्षेत्रमा सफलता हासिल गर्न दुई पक्षबीच सहमति भएको हो। त्यस्तै नेपाली पक्षले काठमाडौंमा गरेको न्यानो स्वागत तथा आतिथ्यका लागि आभार प्रकट गर्दै भारतीय पक्षले नेपाली पक्षलाई विशाल नवीकरणीय उर्जा क्षमताको स्थापना, एक राष्ट्र, एक ग्रीड, एक बजार योजनाका उपलब्धिहरु लगायत पछिल्लो क्रममा भारतको उर्जा क्षेत्रमा भएका विकासबारे जनाकारी गराएको थियो भने नेपाली पक्षले पनि भारतीय पक्षलाई उर्जाको क्षेत्रमा भएका विकास, विद्युत उत्पादन र प्रशारणको भविष्य र नेपालमा विद्युत मागको परिदृश्यका बारे जानकारी गराएको थियो। त्यस्तै उर्जा क्षेत्रमा अझ बलियो र आपसी हितकर सहकार्यका लागि मार्ग प्रशस्त गर्न नेपालले विद्युत उत्पादन क्षमतामा सुदृढीकरण गरेको भारतीय पक्षको ठहर छ। भण्डारण परियोजनामा विशेष जोड दिँदै नेपालमा विकास गर्न सकिने किसिमका जलविद्युत परियोजना निर्माणका लागि संयुक्त जल विकास समितिको स्थापना गर्ने दुई पक्षबीच सहमति भएको हो। दुई पक्षबीच उर्जासँग सम्बन्धित छलफललाई जारी राख्ने र अर्को बैठक भारतीय पक्षले आयोजना गर्नेगरी सहमतिसमेत भएको छ।"
"डिलासैनी गाउँपालिकाको केन्द्र तोक्ने मन्त्रालयको निर्णय, अध्यक्षले नमान्ने","काठमाडौं : संघीय मामिला तथा सामान्य प्रशासन मन्त्रालयले डिलासैनी गाउँपालिकाको केन्द्र टुंगो लगाएको छ। गाउँपालिकाको केन्द्र विवादमा मन्त्रालयले निर्णय गर्दै सम्बन्धित निकायलाई पत्राचारसमेत गरेको छ। शुक्रबार मन्त्रालयले पठाएको पत्रमा भनिएको छ, गाउँपालिकाको केन्द्र साविक डिलासैनी गाउँ विकास समितिको कार्यालय र हालः गाउँपालिकाको वडा नं७ बाट वडा नम्बर ३ पन्सेरा हेरफेर गर्नका लागि मिति २०७७।०८।२१ मा नेपाल सरकार मन्त्रिपरिषद्मा प्रस्ताव पेश गरिएकोमा मिति २०७८।०२।३१ मा सरकार फेरबदलका कारण मन्त्रिपरिषद्मा पेश भएका सबै प्रस्तावहरु र्फिता भएकाले सो गाउँपालिकाको केन्द्र हेरफेरसम्बन्धी निर्णय नभएकाले सोसँग सम्बन्धित सक्कलै फाइल फिर्ता गरिएको र गाउँपालिकाको केन्द्र हालको वडा नं ७ साविकको डिलासैनी गाउँ विकास समितिको कार्यालय (नेपाल राजपत्रमा प्रकाशन भएको स्थान)मै सो गाउँपालिकाको केन्द्र रहने गरी गाउँपालिकाको सम्पूर्ण कार्य सञ्चालन गर्नु हुन नेपाल सरकार (सचिवस्तर)को निर्णयानुसार अनुरोध छ। गाउँपालिका स्थापना भएको करिब ६ महिनापछि साविकको डिलासैनी गाउँपालिकाको केन्द्र वडा न७ स्थित धामीगाउँबाट वडा नम्बर ३ पन्सेरमा सारिएको थियो। केन्द्र सारिएपछि स्थानीयलगायत विभिन्न राजनीतिक पार्टीहरुले केन्द्र विरोध गर्दै विभिन्न कार्यक्रमहरु गर्दै आएका थिए। केन्द्र सारिएपछि केन्द्र पुरानै ठाउँमा हुनुपर्छ भन्दै सर्वप्रथम डिलासैनी संघर्ष समिति स्थापना गरी आन्दोलन गरिरहेका हालः डिलासैनी गाउँपालिका नेपाली कांग्रेसका गाउँपालिका सभापति जयराज जोशी केन्द्र पहिलाकै स्थानमा स्थापना गर्ने मन्त्रालयको निर्णयपछि भने, पालिका केन्द्र जबरजस्ती कुनै पार्टीको र नेताको स्वार्थका लागि आफ्नो घर पछाडि राख्ने निर्णय विफल भएको छ, केन्द्र सरकारको निर्णय स्थानीय सरकारले मान्नपुर्ने हुन्छ। यसमा जनताको आज जित भएको छ। त्यस्तै माओवादी केन्द्रका नेता तिलक मालले न्याय कहिलै मर्दैन भन्ने सन्देश मन्त्रालयको निर्णयले गरेको बताए। तर गाउँपालिका अध्यक्ष रहेका उकेन्द्रबहादुर बोहराले भने, स्थानीय सरकारले गरेको निर्णय केन्द्र सरकारका सचिवले गरेको निर्णयभन्दा माथि हुने र तत्काल गाउँपालिकाको केन्द्र अहिलेकै स्थानमा रहने छ। उनले आजमात्रै पत्र पाएको र यस सम्बन्धमा गाउँपालिका कार्यसमिति र कानुन अधिकृतको छलफल पछिमात्रै अगाडि पक्रियामा बढ्ने बताए।"
एक किलो बढी सुनसहित अध्यागमनका कर्मचारी पक्राउ,काठमाडौं: सुन ओसार पसारमा संलग्न रहेको आरोपमा त्रिभुवन अन्तर्राष्ट्रिय विमानस्थलस्थित अध्यागमन कार्यालयका एक कर्मचारी पक्राउ परेका छन्। विदेशबाट फर्किएका आफन्त कमल घिमिरेको सामान बोकेका बेला ती कर्मचारीलाई प्रहरीले पक्राउ गरेको हो। उनी अध्यागमन कार्यालयका स्टोर किपर हुन्। प्रहरीका अनुसार विदेशबाट फर्किएका आफन्त घिमिरेको झोला उनले बोकेको स्रोतले बताएको छ। उक्त झोलाबाट ११ सय ६५ ग्राम सुन फेला परेको छ। सुन ओसार पसारमा अध्यागमनका ती कर्मचारीको समेत हात रहेको भन्दै सोधपुछका लागि पक्राउ गरिएको प्रहरी स्रोतले जनाएको छ। विमानस्थल प्रहरी प्रमुख एसएसपी भीम ढकालले ११ सय ६५ ग्राम सुनसहित दुई जना पक्राउ गरिएको अन्नपूर्णलाई बताए।
वीरगन्ज महानगरको कांग्रेस सभापतिमा त्रिपक्षीय प्रतिस्पर्धा,"वीरगन्ज : मधेश प्रदेशको एक मात्र महानगर वीरगन्ज महानगरपालिकाको कांग्रेस नगरसभापतिका लागि त्रिपक्षीय भिडन्त हुने भएको छ । जारी कांग्रेस वीरगन्ज महानगर अधिवेशनमा नगरसभापतिका लागि राधेश्याम चौरसीया , दिपेन्द्र चौहान र मणिन्द्रलाल नेपाली गरि ३ जनाको उम्मेदवारी परेको छ । चौरसीया , नेपाल तरुण दलका पूर्व केन्द्रीय सदस्य , चौहान नेपाल पत्रकार महासंघका केन्द्रीय सचिव र नेपाली, नेविसंघ पर्साका पूर्वसभापति हुन् । चौरसीया र नेपालीले आआफ्नो प्यानल बनाएर उम्मेदवारी दिएका हुन् भने चौहानले एक्लै सभापतिमा उम्मेदवारी दिएका हुन् । चाौरसीया, संस्थापन पक्षका कांग्रेस केन्द्रीय सदस्य रमेश रिजाल र अजय चौरसीया निकट छन् । सभापतिका अर्का उम्मेदवार नेपाली भने संस्थापन इतर पक्षका जिल्ला सभापति अजय द्धिवेदी र पूर्व जिल्ला सभापति राजेन्द्र बहादुर अमात्य निकटका हुन् । चौरसीयाको प्यानलबाट दुई पदको उपसभापतिमा विजय सिंह र सरजुग महत्तो, दुई पदको सचिवमा धिरज गुप्ता र श्यामकुमार प्रसाद कुर्मी तथा दुई सहसचिवमा दिपककुमार साह र सज्जाद हुसेनको उम्मेदवारी परेको छ । यसैगरी नेपालीको प्यानलबाट उपसभापतिमा सन्तोष गुप्ता र वीर भुषण पटेल, सचिवमा सन्जय श्रीवास्तव र शीवचन्द्र प्रसाद यादव तथा सहसचिवमा जइन्द्र पटेल र शम्शाद अलीको उम्मेदवारी परेको छ । मतदान , वीरगन्जको आदर्शनगरस्थित बालमन्दिर परिसरमा शनिबार बिहान ९ बजेदेखि सुरु हुनेछ । कांग्रेस वीरगन्ज महानगरको अधिवेशनमा ५ सय २६ जना मतदाता रहेको कांग्रेसका क्षेत्रीय सभापति महम्मद शाहबुद्धिनले जानकारी दिए ।"
माधवसँग छलफल गरेर प्रचण्ड बालुवाटारमा,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड प्रधानमन्त्रीको सरकारी निवास बालुवाटार पुगेका छन् । नेकपा एकीकृत समाजवादीका अध्यक्ष माधवकुमार नेपालसँग सिंहदरबारमा छलफल गरेर अध्यक्ष प्रचण्ड प्रधानमन्त्री शेरबहादुर देउवासँग वार्ता गर्न बालुवाटार पुगेका हुन् । प्रचण्डसँगै अर्थमन्त्री जनार्दन शर्मा पनि साथमा छन् । अमेरिकी सहायता परियोजना एमसीसी पनि पारित गर्ने र सत्ता गठबन्धन पनि जोगाउने मध्यमार्गी उपाय खोज्न माओवादी र एकीकृत समाजवादी कसरतमा लागेका बेला माधवसँग छलफल गरेर प्रचण्डले प्रधानमन्त्रीसँग वार्ता थालेका छन् । छलफलमा कांग्रेस उपसभापति पूर्णबहादुर खड्का, महामन्त्री गगन थापा र सञ्चारमन्त्री ज्ञानेन्द्र कार्की सहभागी छन् । यसअघि प्रधानमन्त्री देउवाले एकीकृत समाजवादीका अध्यक्ष नेपाललाई बालुवाटार बोलाएर एमसीसीमा सहयोग गर्न आग्रह गरेका थिए । गठबन्धन जोगाएर एमसीसी टुंगोमा पुर्याउन नेता नेपाल सहमत भएका थिए ।"
आफै उम्मेदवार घोषणा गर्नेलाई कारवाही,"जाजरकोट : आफूखुसी चिया पसल र चोकचोक लगायतका सार्वजनिक स्थलमा उम्मेदवारी घोषणा नगर्न नेपाली काँग्रेसले कार्यकर्तालाई निर्देशन दिएको छ। नेपाली काँग्रेस जाजरकोट प्रदेश सभा 'ख' क्षेत्रीय कार्यसमितिले कार्यक्षेत्र भित्रका जिल्लाका छेडागाड नगरपालिका, शिवालय गाँउपालिका, कुशेका केही वडा र जुनीचाँदे गाँउपालिका भित्रका कार्यकर्तालाई आफू खुसी उम्मेदवारी घोषणा गरेको पाईए कारवाही गर्ने चेतावनी दिएको छ। आगामी निर्वाचनमा पार्टीलाई कमजोर बनाउने गरी आफूखुसी वडा सदस्य, वडाध्यक्ष, गाँउपालिका अध्यक्ष, उपाध्यक्ष, नगरपालिका प्रमुख उपप्रमुख र प्रदेश साँसद पदमा उम्मेदवारी घोषणा नगर्न क्षेत्रीय कार्यसमितिले निर्देशन दिने निर्णय गरेको क्षेत्रीय सभापति जनकराज शर्मा न्यौपानेले बताए। आफू खुसी उम्मेदवारी घोषणा गर्दा विपक्षी पार्टीले चलखेल गर्ने, उचाल्ने र पार्टीमा मनमुटावको स्थिति सिर्जना हुने भएकोले उम्मेदवार घोषणा नगर्न निर्देशन दिने निर्णय गरेको सभापति न्यौपानेले बताए। पार्टीमा लगनशीलता, जनप्रियता, इमान्दारीता र त्यागी कार्यकर्ता तथा नेतालाई उचित स्थान दिइने भएकोले अनुशासनमा बस्न सवैलाई आग्रह गरेका छन्। कार्यकताको उचित मुल्यांकन हुन्छ। सवै ठाँउमा जित्ने गरि उम्मेदवारको टुङ्गो लगाउँछौ उनले भने।"
चित्रकारितामा समर्पित अप्परका छिरिङ,"जोमसोम : हिमाली जिल्ला मुस्ताङ धार्मिक सांस्कृतिक र ऐतिहाँसिक विविधता प्रख्यात छ। उत्तरी चिनसंग सीमाना जोडिएको मुस्ताङ जिल्लामा तिब्बती कलासंस्कृति हावी छ। यहाँका अधिकाँश मानिस बौद्ध धर्म मान्छन्। आठौं सेन्चुरीमा पद्यसम्भव तिब्बत आउँदा मुस्ताङमा बौद्ध धर्मको प्रभाव सुरु भयो। त्यसपछि यहाँ तिब्बती कलासंस्कृति झल्किने गुम्बा, माने, छोर्तेन आदी बन्न थाले। मुस्ताङमा निर्मित धार्मिक तथा सांस्कृति सम्पदाहरुमा थान्का, संस्कृतिक आर्ट र बौद्ध धर्म संस्कृति झल्किने भित्ते लेखनका अभिलेख मौजुत छन्। सदिंयौ वर्ष पुराना यस्ता धार्मिक तथा सांस्कृति अभिलेखले समग्र मुस्ताङको परिचय झल्काउछ। प्राचिन अभिलेख जीर्ण हुँदै जान थालेका छन्। तर यसलाई पूनजिर्वित गर्ने स्रष्टाहरु भने दुर्लभ हुन थालेको छ। मासिदैँ जान थालेका यस्ता प्राचिन सम्पदा संरक्षणका लागि योगदान दिने व्यक्ति बदलिदो आधुनिकता र विदेश पलायनका कारण यस मौलिक विधातर्फ रुचि राख्ने स्रष्टा हराउँदै जान थालेका छन्। आफ्नो जन्म थलो मुस्ताङ र मुस्ताङको कलासंस्कृतिप्रति अगाध माया गर्ने व्यक्ति हुन्, उपल्लो मुस्ताङका रोल मोडल युवा छिरिङ फेन्जो गुरुङ। गुरुङको घर लोमान्थाङ२ छोसेरमा पर्छ। उनी कक्षा ५ सम्म पढेका छन्। बाल्यकालदेखिकै उनको रुचि बन्यो चित्रकारिता, थान्का पेन्टिङ र भित्ते लेखनमा। कहाँ सिक्न सकिएला उनी यसकै खोजीमा सानै उमेरदेखि लागे। अप्पर मुस्ताङको एक दूरदराजको विकट गाउँ हो छोसेर। उत्तरी कोरलानाका देखि दक्षिण १५ किलोमिटर यता पूर्वमा उनको गाउँ। त्यहा अधिकाश गुरुङ समुदायको बस्ती छ। उनी त्यहीँ बिकट गाउँमा जन्मे हुर्किए। एक सामान्य परिवारका युवा उनी अहिले ४० वर्ष पुग्दैछन्। सानै देखिको रुचिका कारण उनी यसै अवसरको खोजीमा भौतारिए गन्तब्य खोज्न। छिरिङ फेन्जो गुरुङको परिचय माथिका हरफले काफी छ। अहिले उनी त्यही थान्का, चित्रकारिता र पेन्टिङको कामबाट मासिक २ लाखसम्म कमाउछन्। चित्रकारिता र भित्ते लेखनको पहिलो अवसर उनलाई गाउँमै सृजना भयो। जब उनी १६ वर्ष पुगे त्यही गाउँका लाक्पा लामाको पहिलो शिष्य बने। गुरु लाक्पाबाट थान्का पेन्टिङ सम्वन्धि तालिम प्राप्त गरे। १ वर्ष गाउँमै थान्का, चित्रकारिता र भित्ते लेखन सिकेपछि उनी सिकात्सेका थान्का पेन्टर तेन्जिङ निङ्गोको काठमान्डौंस्थित स्कुलअफ तिब्बतीयन थान्का स्कुलमा भर्ना भए। त्यहाँ बसेर उनले २ वर्ष थान्का पेन्टिङको एडभान्स तालिम लिई पेन्टिङ दायरालाई अझ फराकिलो बनाए। बौद्ध दर्शनलाई सहजताका साथ व्याख्या गर्न सकिने सजिलो माध्यम हो थान्का। तिब्बती शब्द थान्काको शाब्दिक अर्थ हो अभिलेखिकरण गरिएको सन्देश भन्ने बुझिन्छ। सुती वा रेशमको बुट्टेदार कपडामा बनाएको चित्रलाई थान्का भनिन्छ। जसमा बौद्ध धर्म झल्किने देवीदेवताका कलात्मक चित्रलाई थान्कामा उतारिन्छ। यस्ता चित्रहरु गुम्बाहरुको भित्तामा सजाईन्छ। छिरिङ फेन्जो यस्तै थान्का चित्र कोर्ने अभ्यास तालिम लिएका थिए। अभुतपूर्व रुचि र ईच्छ्याशक्ति भएका युवा छिरिङ फेन्जो यस सम्बन्धी सतहीमा पुगेर डुबुल्की मार्न चाहन्थे। दृष्य हेरेर चित्र कोर्ने, प्राकृतिक सुन्दरता नियालेर जस्ताको त्यस्तै हुबहु पन्नामा उतार्ने लेन्ड स्केप पेन्टिङ गर्नेतर्फ उनको अभिरुचि बढ्न थाल्यो। फलतःउनले काठमाण्डौंकै बौद्धमा ल्याण्ड स्केप तालिम दिईरहेका पुष्प आले र रुपक राईबाट ३ वर्षीय ल्याण्ड स्केप कोर्श पूरा गरे। चित्रकारिता, पेन्टिङ, थान्का र ल्याण्ड स्केप तालिम र अध्ययन पूरा गरेका छिरिङको आर्यआजर्न गर्ने पहिलो बाटोे अप्पर मुस्ताङबाटै खुल्यो। अप्पर मुस्ताङमा सदियौं पुराना थुक्तेन, गुम्बा र मठमन्दिर जीर्ण भईसकेका थिए, तर तीनका पुनजिर्वित गर्ने स्रष्टाको कमी थियो। त्यहाँको सम्पदा पुनःनिमार्ण आवश्यक थियो। उनले ईटालियन भित्ते चित्रकार लुईजी फिएनीसंग सहकार्य गर्दै त्यहाको धार्मिक, सांस्कृतिक र पुरातात्तिक महत्वका बस्तुहरुमा पेन्टिङ भर्ने र भित्ते लेखनको काम पूरा गरे। तर, उनले यतिधेरै ज्ञान, शीप र क्षमता विस्तार गरेपनि चित्रकारिता चटक्कै छोडेर कोरिया भौतारिए। मुस्ताङका युवाहरु धेरैजसो बिदेशीएका छन्। बिदेश गएर डलर कमाउने महत्वाकांक्षा उनलाई पनि जाग्यो। उनी चित्रकारिता र पेन्टिङको अनुभव बटुल्दै गर्दा उनलाई पनि समयक्रमले कोरियातर्फ हुत्याईदियो। काम गरेर पैसा कमाउन बिदेशीएका छिरिङ फेन्जो कोरियामा रहँदा तिनै चित्रकारिता र पेन्टिङको कामलाई सम्झन थाले। बस्दा, उठ्दा र खाँदासमेत पेन्टिङ र चित्रकारिताको बिम्ब उनको मानसपटलमा घुमिरहन थाल्यो। सानैदेखि अमूर्त सपना साकार पार्न चित्रकारिता थालेका उनी कोरिया बसाई उनका लागि बोझ बन्यो। चित्रकारिताको हुटहुटी अतितले उनलाई १ वर्ष बित्न नपाउदैँ स्वदेश फर्किन बाध्य बनाईदियो। त्यसपछि उनी आफ्नै जन्मभूमी नेपाल फर्किए। अहिले पनि चित्रकारिता, थान्का, भित्ते लेखन र पेन्टिङ पेशालाई निरन्तरता दिईरहेका छन् उनले। उनी भन्छन् पेन्टिङ र चित्रकारिता बाहेक अरु केही पनि सोच्न सकिन। ज्ञान शिप र क्षमता भए स्वदेशमै काम गरेर मनग्ये कमाउँन सकिन्छ भन्ने लाग्यो, त्यसपछि नेपाल फर्किए। उनले भने। छिरिङ फेन्जो राष्ट्रिय चित्रकला प्रर्दशनीमा ३ पटकसम्म सहभागीको रुपमा छनौट भए। मुस्ताङ, काठमाण्डौँ र पोखरामा उनले चित्रकारिता प्रदर्शनीसमेत गरे। यसपटक छोसेरको झोङ गुफामा लोमान्थाङ गाउँपालिकाले आयोजना गरेको पहिलो लोमान्थाङ महोत्सवमा चित्रकारिता शो गरेका हुन्। अप्पर मुस्ताङका रोल मोडल युवा चित्रकार छिरिङ थान्का र लेन्ड स्केप चित्रकारितामा मात्र दख्खल राख्दैँनन् भित्ते चित्रकारिता, बिभिन्न धार्मिक गुम्बा, मठमन्दिर र देवी देवताका मूर्तिहरुको सजावट र पेन्टिङ भर्ने काम पनि पोख्त छन्। पछिल्लो समय उनले फुन्चोक टसी छोलिङ गुम्बामा भित्ते चित्रकारिता गरिसकेका छन्। उनले यस कार्यमा समर्पित भएर लागि परेको २२ वर्ष पूरा भईसकेको छ। छिरिङ फेन्चो कहिले काठमाण्डौँ, कहिले पोखरा र कहिले अप्पर मुस्ताङमा यहीँ काममा व्यस्त रहन्छन्। उनी गाउँका बेरोजगार यूवाहरुलाई आफूजस्तै चित्रकारिता गर्ने सक्षम नागरिक होस् भन्ने चाहन्छन्। गाउँका युवाहरुले उनलाई रोल मोडलकोरुपमा लिन्छन्। हिउँदेयाममा काठमाण्डौँ, पोखरा र वर्षायाममा गाउँघर उक्लने गर्छन। गाउँघरका गुम्बा मठमन्दिर, थुक्तेन र भौगोलिक ल्याण्ड स्केप सम्वन्धी निःशुल्क युवाहरुलाई काम सिकाउने गर्छन्। आउटडोर, ईनडोर, थान्का पेन्टिङ र फर्निचर लगायतमा आर्कषक बुट्टा भर्ने पेन्टिङ गर्ने गर्छन् उनी। उनले कामको बिवरण र श्रम हेरेर कामको ठेक्का लिने गर्छन्। उनले कोरेको चित्रलाई २० हजार देखि ५० हजारसम्म बिक्री गर्ने गरेको बताउछन्। तयार गरेका तस्विर र पेन्टिङ बढी मात्रामा बिदेशी पर्यटकले मन पराउने र खरित्ने गरेको उनको भनाई छ। पछिल्लो समय पुराना ऐतिहासिक, धार्मिक, सांस्कृतिक चिनारी र भौतिक सम्पदा मासिन थालेको अवस्थामा उनले पुराना खजानाहरुको खोजी गर्दै ईतिहासमा सुरक्षित राख्ने उद्देश्यले दुर्लभ बस्तुहरुको संकलन गर्दै पेन्टिङ चित्र कोर्छन्। उनी भन्छन्,आफूले सृजना गरेको सामाग्री स्वदेश विदेश र गाउँठाउँमा पस्कन पाउँदा खुसी लाग्छ।"
हाईड्रोपावरमा सवारी दुर्घटना हुँदा चालकको मृत्यु,सोलुखुम्बु : सोलुखुुम्बुको लिखुपिकेमा निर्माणाधिन एमडी दुगड हाईड्रोपावरमा सवारी दुर्घटना हुँदा चालकको ज्यान गएको छ। ज्यान गुमाउनेमा गोरखा सौरापानीका ३० वर्षीय अर्जुन थेवाली मगर रहेको जिल्ला प्रहरी कार्यालय सोलुखुम्बुले जनाएको छ। प्रहरी नायब उपरीक्षक कवित कटवालका अनुसार गएराति २ बजे लिखुपिके गाउँपालिका५ पात्तालस्थित बेचिन प्लानबाट मिक्चर लोड गरेर जाँदै गरेको प्रदेश ३०१००३ क ६२८९ नम्बरको गाडी अनियन्त्रित भएर सडकबाट करिब १०० मिटर तल खसेको थियो। उक्त दुर्घटनामा सवारी चालक मगरको घटनास्थलमै ज्यान गएको प्रहरी नायब उपरीक्षक कटवालले बताए।
भायानेटको मिनी प्याक अब भायाटिभीसँगै,"काठमाडौँ : भायानेटले भायाटिभीसहित मिनी प्याकको नयाँ अफर सुरू गरेको छ। ग्राहकहरूले ८०० रुपैयाँमा ७५ एमबीपीएसको इन्टरनेट प्याकेजको मासिक सब्स्क्रिप्शनसँगै निःशुल्क भायाटिभी पनि प्राप्त गर्ने कम्पनीले जनाएको छ। सुपथ मूल्यमा गुणस्तरीय इन्टरनेट सेवा चाहने ग्राहकहरूलाई लक्षित गरी भायनेटले यो मिनी प्याक उपलब्ध गराएको हो। यस अफर मार्फत ग्राहकहरूले उच्चगतिको इन्टरनेटका साथसाथै मनोरञ्जनात्मक च्यानलहरू दुवैको लाभ लिन सक्ने र भायाटिभीद्वारा ग्राहकहरुले १७५प्लस च्यानलहरू, चलचित्र र टेलि श्रृंखलाहरू हेर्न सक्ने पनि कम्पनीले जनाएको छ।"
एमसीसीलाई असफल बनाउँछौंः नारायणकाजी श्रेष्ठ,"काठमाडौंः नेकपा माओवादी केन्द्रका नेता नारायणकाजी श्रेष्ठले अमेरिकी सहायता परियोजना सम्झौता एमसीसीलाई संसदीय प्रक्रियाबाट एमसीसी असफल बनाइने बताएका छन् । शुक्रबार खबरदारी सभालाई सम्बोधन गर्दै श्रेष्ठले यथास्थितिमा एमसीसी पास हुन नसक्ने बताएका हुन् । उनले भने, 'एमसीसीको विपक्षमा मतदान गर्छौं । यो यथास्थितिमा पास हुनै सक्दैन ।' सम्झौता इण्डोप्यासीफीक रणनीतिको अंग भएको दावी गर्दै उनले भने,' एमसीसी सम्झौतामा स्वाधिनता र हित विपरितका प्रावधान रहेका छन्, पास गराउनु हुँदैन। '"
"थप २७५ जनामा कोरोना संक्रमण, एकको मृत्यु","काठमाडौं : पछिल्लो २४ घन्टामा थप २७५ जनामा कोरोना भाइरस (कोभिड१९) संक्रमण देखिएको छ। स्वास्थ्य तथा जनसंख्या मन्त्रालयका अनुसार परीक्षण गराइएका ८ हजार ६२८ नमूनामध्ये २७५ जनामा संक्रमण देखिएको हो। ५४ सय ५२ नमूनाको पीसीआर र ३१ सय ७६ नमूनाको एन्टिजेन विधिबाट परीक्षण गराउँदा १५८ नमूनाको पीसीआरबाट र ११७ नमूनाको एन्टिजेन विधिबाट संक्रमण पुष्टि भएको हो। यस्तै, सोही अवधिमा कोरोनाबाट एकजनाको मृत्यु भएको छ। योसहित कोरोनाबाट मृत्यु हुनेको संख्या ११ हजार ९३२ पुगेको छ। मन्त्रालयका अनुसार शुक्रबार ५५५ जना कोरोनामुक्त भएका छन्। हाल ९ हजार २८० जना कोरोनाका सक्रिय संक्रमित रहेका छन्। यस्तै, पछिल्लो २४ घन्टामा १ लाख २२ हजार ४९३ जनाले कोरोनाविरुद्धको खोप लगाएका छन्। ९२ जनाको आइसीयू र १५ जनाको भेन्टिलेटरमा उपचार भइरहेको मन्त्रालयले जनाएको छ।"
एमसीसीबारे एकीकृत समाजवादीका नेता छलफलमा,"काठमाडौंः नेकपा एकीकृत समाजवादीका नेताहरुको बैठक संसदीय दलको कार्यालय सिंहदरबारमा बसिरहेको छ। संसदमा टेबल भएको एमसीसीका विषयमा छलफल केन्द्रित रहेको बताइएको छ। छलफलमा एमसीसीबारे रणनीति बनाउने तयारी रहेको नेकपा एसका एक नेताले बताए। पार्टी अध्यक्ष माधवकुमार नेपाल राष्ट्रिय सहमतिबाट एमसीसी पास गर्न सकिने पक्षमा छन् भने सम्मानित नेता झलनाथ खनाल कुनै पनि हालतमा एमसीसी पारित गर्न नहुने अडानमा छन्। अध्यक्ष नेपालले यसअघि प्रधानमन्त्री शेरबहादुर देउवासँग भेटवार्ता गरेका थिए। छलफलमा अध्यक्ष नेपाल, सम्मानित नेता झलनाथ खनाल, विरोध खतिवडालगायत सहभागी छन्।"
गर्भवती र सुत्केरीलाई पोषण तथा सरसफाई सामाग्री वितरण,"सन्धिखर्क : सन्धिखर्क नगरपालिकामा गर्भवती र सुत्केरी महिलाहरुलाई पोषण तथा सरसफाई सामाग्री वितरण गरिएका छ। नगरपालिकाको वडा नम्वर १० मा गर्भवती र सुत्केरी महिलाहरुलाई पोषण तथा सरसफाई सामाग्री वितरण गरिएको हो। गर्भवती तथा सुत्केरी अवस्थामा साविक भन्दा बढी पोषिलो खाना र सरसफाइमा बढी ध्यान दिनुपर्ने हुन्छ। पोषिलो खाना र सरसफाइमा गर्भवती तथा सुत्केरी महिला तथा घर परिवारका महिलाहरुको ध्यान पुगोस भनेर पोषण तथा सामाग्री वितरण गरिएको नगर प्रमुख ठाकुरकुमार बिकले बताए। वडाभित्र रहेका गर्भवती र २ वर्षभित्रका सुत्केरी महिलाहरुका लागि अण्डा, चना, साबुन, कोलगेट, ब्रस लगायतका पोषण तथा स्वास्थ्य सामाग्री वितरण गरिएको वडा अध्यक्ष लक्ष्मीनारायण चुँदालीले बताएका छन् । गर्भावस्थादेखि बच्चा २ वर्षको हुने समय सम्मको लागि सुनौला हजार दिन भनिन्छ। हजार दिनका महिलाहरुलाई अन्य समय भन्दा बढी मात्रामा पोषिलो खाना खानुपर्ने नगरपालिकाका स्वास्थ्य शाखा प्रमुख पूर्ण पराजुलीले बताए। गर्भवती जाँच गरी शुन्य होम डेलिभरी नगरपालिका बनाउन तथा स्वास्थ्य समाजको निर्माण गर्न यस्ता खाले कार्यक्रमले सहयोग गर्ने स्वास्थ्य शाखा प्रमुख पराजुलीको भनाई छ। शुक्रबार एक कार्यक्रमको आयोजना गरी हजार दिनका महिलाहरुका अण्डा, चना, साबुन, कोलगेट, ब्रस लगायतका पोषण तथा स्वास्थ्य सामाग्री वितरण गरिएको हो।"
"माओवादी संसद बहिष्कार गर्दैन, एमसीसीको विपक्षमा मतदान गर्छ : श्रेष्ठ","काठमाडौं: नेकपा माओवादी केन्द्रका नेता नारायणकाजी श्रेष्ठले आफ्नो पार्टीले संसद बहिष्कार नगर्ने स्पष्ट पारेको छ। उनले एमसीसी अनुमोदन गर्न माओवादी संसद बहिष्कार गर्ने लगत प्रचार गरिएको बताए। उनले माओवादीले एमसीसीको विपक्षमा मतदान गर्ने बताए। 'संसदमा एमसीसि पेस गरिसकिएको सन्दर्भमा हाम्रो पार्टी यसलाई विफल पार्न विपक्षमा मतदान गर्छ। यसबारे मतदान हुँदा हाम्रो पार्टीले संसद बैठक बहिष्कार गर्नेछ र यथास्थितिमा यो प्रस्ताव अनुमोदन गर्न सहयोग पुर्याउनेछ भन्ने प्रचार गलत हो,' उनले भनेका छन्। उनले यस्ता भ्रमात्मक प्रचारबाट सावधान रहन सबैमा आग्रह गरेका छन्। उनले एमसीसी सम्झौता संशोधन नगरी यथास्थितिमा स्वीकार गर्न नसकिने बताए। ' हाम्रो पार्टीले आठौं महाधिवेशनबाट र त्यसपछिका सबै छलफलहरुबाट एमसीसी सम्झौताका बारेमा निकालेको निष्कर्ष र लिएको निर्णय स्पष्ट छ, एमसीसी सम्झौता यसका राष्ट्रिय सार्वभौमिकता, स्वाधीनता र हित प्रतिकूलका प्रावधानहरुलाई संशोधन नगरी यथास्थितिमा स्वीकार नगर्ने र संसदबाट पारित नगर्ने। हामी त्यसैमा कायम छौं,' उनले भनेका छन्।"
एमसीसी कम्युनिस्ट विरोधी परियोजना हो : झलनाथ खनाल,"काठमाडौंः नेकपा एकीकृत समाजवादीका सम्मानित नेता झलनाथ खनाल एमसीसीको विरोधमा सडकमा निस्किएका छन्। आफ्नै पार्टीले आयोजना गरेको खबरदारी सभामा खनालले एमसीसी परियोजना कम्युनिस्ट विरोधी भएको बताएका छन्। एमसीसी राष्ट्रघाति छ। संसोधन गरिएन भने 'नो एमसीसी'। यो परियोजना कम्युनिस्टविरोधी परियोजना हो,' उनले भने। नेता खनालले एमसीसीको विषयमा खुलेरै विरोध गरिरहेका छन्। बिहीबार संसद भवन बानेश्वमा उनले एमसीसी कारण सडक तात्नेमात्र होइन, बल्ने पनि चेतावनी दिएका थिए।"
बालिकाको शव घटनास्थलबाट उठाउन अवरोध,"विराटनगर : मोरङको लेटाङ नगरपालिका८ स्थित लालहीरा सामुदायिक वनभित्र खाल्डो खनेर गाडिएकी बालिकाको शव प्रहरीले घटनास्थलबाट उठाउन सकिरहेको छैन। अवरोधका कारण लेटाङ नगरपालिका८ ज्यामिरे टोलकी १२ वर्षीया करुणा राईको शव प्रहरीले घटनास्थलबाट उठाएर पोस्टमार्टमका लागि लैजान नपाएको हो। खाल्डोबाट उत्खनन गरेर प्रहरीले शव एम्बुलेन्समा राख्दै पोस्माटमार्टका लागि बीपी कोइराला स्वास्थ्य विज्ञान प्रतिष्ठान धरान लैजान खोजेको थियो। तर घटनाको विरोधमा उत्रिएका स्थानीय र बालिकाका साथीहरुले सडक छेकेर शव लैजान नदिएको मोरङ प्रहरी प्रमुख एसपी जनार्दन जीसीले बताए। अवस्था तनावपूर्ण भएपछि समन्वयका लागि एसपी जीसी आफै घटनास्थल पुगेका छन्। शव पोस्टमार्टमका लागि लैजानका लागि घटनाको विरोधमा उत्रिएकालाई सम्झाईबुझाई गर्ने काम भइरहेको उनको भनाइ छ। खाल्डो खनेर वनभित्र गाडिएको नग्न अवस्थामा बालिकाको शव शुक्रबार बिहान फेला परेको थियो। उत्खनन गरेर पोस्मार्टमका लागि लैजाने तयारी गरिए पनि अवरोधका कारण सम्भव भइरहेको छैन, अन्नपूर्णसँग उनले भने, स्थानीय र स्कुले बालबालिका आक्रोसित बनेर नाराबाजी र प्रदर्शनमा उत्रिएका छन्। अवस्था मत्थर बनाउन सबैसँग छलफल एवम् समन्वय भइरहेको छ। प्रदर्शमा उत्रिएकाहरुले बालिकाको हत्यारालाई कारबाही हुनपर्ने, पीडित परिवारलाई क्षतिपूर्ति दिनुपर्ने लगायतका माग राखेर नाराबाजी गरिरहेका छन्। प्रहरीका अनुसार जाँते माध्यमिक विद्यालयको कक्षा ६ मा अध्ययनरत बालिका विद्यालयबाट घर फर्किने क्रममा गत बुधबार दिउँसो ४ बजेतिर बेपत्ता भएकी थिइन्। उनका अनुसार बालिका बेपत्ता भएपछि खोजतलासका लागि परिवारका सदस्यले प्रहरीलाई आग्रह गरेका थिए। प्रहरीसहित खोजी गर्ने क्रममा खाल्डो खनेर माथिबाट ढुंगाले छोपेको अवस्थामा वनभित्र निर्वस्त्र अवस्थामा शव फेला परेको प्रहरीले जनाएको छ। प्रहरीका अनुसार बालिकाको शरीरका विभिन्न भागमा चोट छ। बलात्कारपछि हत्या गरेर शव गाडिएको हुनसक्ने आशंकामा अनुसन्धानको दायरा फराकिलो पारिएको एसपी जीसीले बताए। पोस्टमार्टम रिपोर्ट प्राप्त भएपछि घटनाका बारेमा थप प्रष्ट हुने उनको भनाइ छ। घटनाको सत्यतथ्य पत्ता लगाउँदै हत्यामा संलग्नलाई पक्राउ गरेर कानुन अनुसार कारबाही अघि बढाउन प्रहरी प्रतिवद्ध छ, उनले भने, घटनामा संलग्न भएको आशंकामा ६४ वर्षीय वृद्ध र ४७ वर्षीय पुरुषसहित दुई जनालाई नियन्त्रणमा लिएर सोधपुछ गरिरहेका छौँ। बलात्कारपछि हत्या गरेर बालिकाको शव गाडिएको भन्दै आफन्त, स्थानीय र जाँते माध्यमिक विद्यालयमा अध्ययनरत विद्यार्थी दोषीमाथि कारबाहीको माग राखेर प्रदर्शन गरिरहेको स्थानीय राजशम्शेर थापाले बताए। उनका अनुसार घटनास्थलमा भेला भएका स्कुले विद्यार्थीहरु आफ्नी साथीको शव खाल्डोभित्र पुरिएको अवस्थामा देखेपछि भावविहल बनेका छन्। खाल्डोबाट शव निकालेको प्रत्यक्ष देखेका उनीहरु त्रसित मुद्रामा रोइरहेको थापाले बताए।"
एमालेले निर्वाचन आयोगमा गरायो दल दर्ता,काठमाडौं: नेकपा एमालेले स्थानीय तह निर्वाचन प्रयोजनका लागि निर्वाचन आयोगमा दल दर्ता गराएको छ। एमाले महासचिव शंकर पोखरेल नेतृत्वको टोलीले स्थानीय तह निर्वाचन प्रयोजनका लागि निर्वाचन आयोगमा दल दर्ताका लागि निवेदन दिएको हो। निर्वाचन आयोगले जारी गरेको सूचना अनुसार निर्वाचन आयोगमा दल दर्ता गरिएको एमाले महासचिव पोखरेलले जानकारी दिए। आयोगले शुक्रबार दिउँसोसम्म स्थानीय तह निर्वाचन प्रयोजनका लागि ४० वटा दलले दर्ताका लागि निवेदन दिएको जनाएको छ। फागुन १५ भित्र दर्ता भएका दलहरुले स्थानीय तह निर्वाचन प्रयोजनका लागि दल दर्ता गर्न सक्ने निर्वाचन आयोगले बताएको छ। सरकारले स्थानीय तहको निर्वाचन आगामी बैशाख ३० गतेका लागि घोषणा गरेको छ। शुक्रबार काठमाडौंको कान्तिपथस्थित निर्वाचन आयोगको कार्यालयका पुगेर एमाले महासचिव शंकर पोखरेल नेतृत्वको टोलीले स्थानीय तह निर्वाचन प्रयोजनका लागि दल दर्ता गराउन निवेदन दिएको हो।
युक्रेनमा रसियाका ४५० सैनिक मारिएको बेलायती रक्षामन्त्रीको दाबी,"लन्डन: बेलायतका रक्षामन्त्री बेन वालेसले रसियाका ४५० जना सैनिक मारिएको दाबी गरेका छन्। स्काइ न्युजसँगको कुराकानीमा उनले यस्तो दाबी गरेका हुन्। 'रसियाका राष्ट्रपति भ्लादिमिर पुटिनले युक्रेनभरि आक्रमण गर्न चाहेको हामीलाई लागेको छ। तर रुस धेरै पछाडि छ,' उनले भने। उनले रसियाले युक्रेनको एउटा विमानस्थललाई कब्जामा लिने प्रयास गरेपनि असफल रहेको दाबी गरे। 'रुसका ठूल्ठूला दाबीहरु गलत सावित हुँदैछ। पुटिनलाई लाग्थ्यो युक्रेनका जनताले साथ दिन्छन्। तर आम जनता रसियाको विरोधमा उत्रिएका छन्,' उनले भने। उनले रसियाको सैनिक कारबाही बिफल हुँदै गएको दाबी गरे। बेलायतले युक्रेन मामिलामा हस्तक्षेप गरेपछि रसियाले ब्रिटिस एयरलायन्सका विमानहरुलाई रसियामा अवतरण गर्न बन्देज लगाएको छ। यतिमात्र होइन, ती जहाजहरुलाई रसियाको भूमिसमेत प्रयोग गर्न नदिने बताइएको छ।"
माओवादी केन्द्रले एमसीसीका नाममा तमासा देखायोः ओली,"कास्कीः नेकपा एमालेका अध्यक्ष केपी शर्मा ओलीले गठबन्धन नाम मात्रैको भएको बताएका छन् । एमाले कास्कीले आयोजना गरेको कार्यकर्ता परीक्षणमा अध्यक्ष ओलीले माओवादीले एमसीसीका नाममा तमासा देखाएको समेत आरोप लगाए। उनले भने,' तमासाको पनि हद हुन्छ नि । सरकारमा पनि उनै छन्, प्रहरी देख्नै हुँदैन, ढुंगा हान्न लगाउँछन् । एमसीसी पास गर्ने भनेर अमेरिकालाई निवेदन पनि लेख्ने अनी ढुंगा पनि हान्ने ।' उनले एमसीसी सम्झौता गर्ने अनि सडकमा तमासा पनि गर्ने भन्दै माओवादी केन्द्रलाई प्रश्न गरे । ओलीले भने, 'एमसीसीका बारेमा फरकफरक कुरा आइरहेका छन् । टेबल गरेका छन् सभामुखले । बाहिर ढुंगामुडा छ । साना मसिना कुरामा अल्झिएका छन् । हामी देश बनाउने कुरामा समर्पित छौं ।' उनले भने, 'पाँच दलीय गठबन्धन अहिले चुनाव गर्नै हुँदैन भन्नेमा छ । अहिले चुनाब गरियो भने एमालेले सिध्याउँछ भन्ने चिन्ता छ । प्रतिद्धता छ देश बनाउने । ' ओलीले थपे, 'प्रचण्डले समाजवाद, जनवाद आउँछ भनेर सपना देखाए । हिजो माओवादीले बर्बाद बनाएका बहिर्गमित लडाकुकको बारेमा हामीले सोच्नुपर्छ । ' ओलीले प्रचण्डप्रति लक्षित गर्दै 'धक्का, महाविपत्ती, छलाङ,क्रमभंगले राष्ट्रियताको विकास गर्छ,' भन्दै प्रश्न गरेका छन् । उनले भने, 'कांग्रेसको नेतृत्वमा सरकार बनाएर क्रान्ति गर्ने । नेकपा एमाले वाइयात कुराको पछि लाग्दैन ।'"
"प्रधानमन्त्री देउवा र नेता नेपालबीच भेटवार्ता, एमसीसीलाई निष्कर्षमा पुर्याउने सहमति","काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवा र नेकपा एकीकृत समाजवादीका अध्यक्ष माधवकुमार नेपालबीच भेटवार्ता भएको छ । पश्चिम नेपालको भ्रमणमा रहेका नेता नेपाल काठमाडौं फर्किएर शुक्रबार प्रधानमन्त्री निवास बालुवाटारमा देउवासँग भेट गरेका हुन् । भेटमा अमेरिकी सहायता परियोजना एमसीसी सम्झौतामा सहयोग गर्न प्रधानमन्त्री देउवाले आग्रह गरेका थिए । मलाई प्रधानमन्त्री तपाईंहरुले नै बनाउनुभएको हो । गठबन्धन पनि हामीहरु मिलेरै बनाएको हो । एमसीसीलाई पनि गठबन्धनले नै निष्कर्षमा पुर्याउनुपर्ने दायित्व छ । सरकारले अघि बढाएको प्रस्ताव फेल भयो भने राम्रो सन्देश जाँदैन । तपाईंहरुले मिल्नेगरी सहयोग गर्नुपर्यो, देउवाको भनाई उद्धृत बालुवाटार स्रोतले भन्यो । जवाफमा नेता नेपालले परिवर्तन जोगाउन बनेको गठबन्धनलाई चुनावसम्म लैजानुपर्ने र एमसीसीलाई निष्कर्षमा पुर्याउन आवश्यक सहयोग गर्ने आश्वासन दिएका थिए । हामी जनमतविरुद्ध जान सक्दैनौं । तर एमसीसीमा कसरी हुन्छ सहयोग गर्छौं । यसबारेमा पार्टीभित्र थप छलफल गरेर निर्णय लिन्छौं, अध्यक्ष नेपालको भनाई उद्धृत गर्दै स्रोतले भन्यो । भेटमा नेता नेपालले हतारोमा एमालेसँग कुनै सहमतिसम्झौता नगर्न प्रधानमन्त्री देउवालाई आग्रह गरेका थिए । प्रधानमन्त्रीसँग भेटेपछि नेता नेपाल अहिले पार्टीभित्र आन्तरिक परामर्शमा जुटेका छन् । एमसीसी संसद टेबल हुँदा बैठक बहिष्कार गर्ने र पारित हुने वातावरण बनाउने विकल्पमा छलफल भइरहेको नेताहरुको भनाइ छ ।"
कोभिड खोप किन्न विश्व बैंकसँग २ अर्बको ऋण सम्झौता,"काठमाडौं : कोभिड १९ विरुद्ध खोप किन्न सरकारले विश्व बैंकसँग २ अर्ब १४ करोड बरारको सहुलियतपूर्ण ऋण सम्झौता गरेको छ । शुक्रबार अर्थ मन्त्रालयमा सरकारका तर्फबाट अर्थ सचिव मधुकुमार मरासिनी र बैंकका तर्फबाट नेपालसहित माल्दिभ्स र श्रीलंकाका लागि राष्ट्रिय निर्देशक फारिस हदादजर्भोसले सम्झौतामा हस्ताक्षर गरे । ५ वर्षभन्दा माथिका सबैलाई खोप व्यवस्थाका लागि सो रकम खर्च गरिनेछ । 'कोभिड १९ महामारीले सिर्जना गरेको निरन्तर बदलिँदो परिस्थितिमा समेत नेपालले प्रभावकारी रूपमा प्रतिकार्य जारी राखेको छ,'सचिव मरासिनीले भने, 'यस दोस्रो अतिरिक्त वित्तपोषणले सबै नेपालीमा, बालबालिकामा खोपको पहुँच विस्तार गर्ने नेपालको पहलमा थप टेवा प्रदान गर्नेछ ।' नेपालले १२ वर्षभन्दा माथिका व्यक्तिलाई कोभिडविरुद्धको सुरुवाती साथै बुस्टर मात्रासमेत प्रदान गर्ने कार्यमा उल्लेखनीय उपलब्धी हाँसिल गरेको जानकारी दिए ।विश्व बैंकका नेपाल, माल्दिभ्स एवम् श्रीलंकाका लागि राष्ट्रिय निर्देशक जर्भोसले विश्व बैंकले दिन लागेको थप ऋण सहायताबाट नेपालको ठूलो जनसंख्यालाई खोप व्यवस्था गर्न पुग्ने विश्वास व्यक्त गरे । उनले कोरोना भाइरसको विभिन्न उत्परिवर्तित रूपहरूले अर्थतन्त्र तथा सामान्य जीवन यापनमा समेत समस्या सिर्जना गरिरहेका बेला यस किसिमको वित्तीय सहायता महत्वपूर्ण हुने बताए । थप सहुलियतपूर्ण ऋण सहायता र कोभिड १९ आपतकालीन प्रतिकार्य तथा स्वास्थ्य प्रणाली पूर्वतयारी आयोजनाले कोभिड महामारीले निम्त्याएको खतराको पहिचान, रोकथाम तथा प्रतिकार्यका साथै नेपालको जनस्वास्थ्य पूर्वतयारी सम्बन्धी प्रणालीको सुदृढिकरण गर्ने साझा उद्देश्य राखेका छन् ।"
"आईपीएल मार्च २६बाट, समूहमा विभाजित भएपछि कसरी खेलाइन्छ खेल ?","काठमाडौँ : भारतीय चर्चित क्रिकेट प्रतियोगिता इन्डियन प्रिमियर लिग(आईपीएल) यस सजिन मार्च २६बाट सुरु हुने भएको छ। मार्च २६ बाट सुरु हुने आईपीएलको फाइनल भने खेल मे २९मा हुनेछ। यसपटक थप २ टीम थपिएसँगै १० टीम सहभागी हुने खेल भारतस्थित मुम्बइमा ५५ खेल तथा पुणेमा १५ खेल हुने आईपीएल गोर्भरनिगं काउन्सिलले जनाएको छ। १० टीम थपिएसँगै टीमहरुलाई २ समूहमा पनि विभाजन गरिएको छ। समूह 'ए' मा मुम्बई ईन्डियन्स, कोलकत्ता नाइट्राइर्डस, राजस्थान रोयल्स, दिल्ली क्यापिटल्स र लकनउ सुपर जायन्टस रहेका छन् भने समूह 'बी' मा साविकको विजेता चेन्नई सुपर किंग्स, सनराइर्जस हैदरावाद, रोयल च्यालेन्जर्स बैंगलोर, पन्जाब किंग्स र गुजरात टाइटन्स रहेका छन्। यस सिजनको खेल भने सहभागी टोलीले विगतको भन्दा फरक तवरले खेल्ने भएका छन्। यस पटकको खेल कुनै एक समूहमा रहेका सम्पूर्ण टोली एक अर्का विरुद्ध समान २ खेल खेल्नेछन् भने अर्को समूहमा रहेका टोलीको आईपीएलले तोकेको कुनै एक टीमसँग २ खेल र बाँकी ४ टीमसँग एकएक खेल खेल्नेछन्।"
एमसीसी सकस : गठबन्धन जोगाउने उपाय खोज्दै प्रचण्ड र नेपाल,"काठमाडौंः नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा एकीकृत समाजवादीका अध्यक्ष माधवकुमार नेपालबीच भेटवार्ता भएको छ । अमेरिकी सहयोग परियोजना सम्झौता (एमसीसी) संसदमा टेबल भएसँगै सत्तागठबन्धनभित्रै खटपट भइरहेको बेला प्रचण्ड र नेपालबीच शुक्रबार सिंहदरबारमा भेटवार्ता भएको हो । भेटवार्तामा गठबन्धनलाई निरन्तरता दिने उपाय खोजिएको छ । धनगढीमा रहेका माधवकुमार नेपाल काठमाडौं फर्किएलगत्तै भेटवार्तालाई तीव्रता दिएका छन् । नेपालले शुक्रबार दिउँसो प्रधानमन्त्री शेरबहादुर देउवासँग भेटवार्ता गरेका थिए । भेटमा प्रधानमन्त्री देउवाले नेपाललाई एमसीसी सम्झौतामा सहयोग गर्न आग्रह गरेका थिए । 'मलाई प्रधानमन्त्री तपाईंहरुले नै बनाउनु भएको हो । गठबन्धन पनि हामीहरु मिलेरै बनाएको हो । एमसीसीलाई पनि गठबन्धनले नै निष्कर्षमा पुर्याउनुपर्ने दायित्व छ । सरकारले अघि बढाएको प्रस्ताव फेल भयो भने राम्रो सन्देश जाँदैन । तपाईंहरुले मिल्नेगरी सहयोग गर्नुपर्यो,' देउवाको भनाई उद्धृत गर्दै बालुवाटार स्रोतले भन्यो । जवाफमा नेता नेपालले परिवर्तन जोगाउन बनेको गठबन्धनलाई चुनावसम्म लैजानुपर्ने र एमसीसीलाई निष्कर्षमा पुर्याउन आवश्यक सहयोग गर्ने आश्वासन दिएका थिए । 'हामी जनमतविरुद्ध जान सक्दैनौं । तर, एमसीसीमा कसरी हुन्छ सहयोग गर्छौं । यसबारेमा पार्टीभित्र थप छलफल गरेर निर्णय लिन्छौं,' अध्यक्ष नेपालको भनाइ उद्धृत गर्दै स्रोतले भन्यो । एमसीसी संसद टेबल हुँदा बैठक बहिष्कार गर्ने र पारित हुने वातावरण बनाउने विकल्पमा छलफल भइरहेको नेताहरुको भनाइ छ । देउवालाई भेटे लगत्तै नेपाल संसद भवन नयाँ बानेश्वर पुगेका थिए । संसद भवनमा पत्रकारसँग कुराकानी गर्दै नेपालले एमसीसीका कारण मुलुकको राजनीति जटिल अवस्थामा पुगेको बताएका थिए । उनले भने, 'हाम्रो विरुद्धमा समर्थन पाउने नाममा सीमा नाघेर गएको महशुस भएको छ । संसद् बैठक स्थगित गर्न प्रधानमन्त्रीज्यूलाई आग्रह गरेँ । बसेर छलफल गरौं, नेपालको हितमा अघि बढ्नुपर्छ । यथास्थितिमा एमसीसी अनुमोदन हुनसक्दैन ।' प्रधानमन्त्री देउवाले एमसीसीलाई यथास्थितिमा अनुमोदन गर्ने तयारी गरेपछि सत्ता गठबन्धनका शीर्ष नेताहरुले भेटघाटलाई तीव्र पारेका छन्।"
परिवार भेट्ने बाहनामा भिजिट भिसामा साउदी र कतार छिर्ने प्रयास,"काठमाडौं : परिवार भेट्न भन्दै भिजिट भिसामा साउदी अरेबिया र कतार हिँडेका ९ जनालाई त्रिभुवन अन्तर्राष्ट्रिय विमानस्थलस्थित अध्यागमन कार्यालयले फर्काएको छ। उनीहरु सबैजना बुधबार साउदी र कतार जाँदै थिए। साउदी अरब हिँडेका कपिलवस्तुकी तारा नोम खान, आफ वासिम खान र नोवाइरा वासिम खान, सुनसरीकी शुभ्रदा कुमारी साह , झापाकी रेनुका तामाङ र नर्वदा थापाको शंकास्पद यात्रा भन्दै प्रस्थान अनुमति नदिइएको हो। यस्तै, कतार हिँडेका धादिङकी विवशा श्रेष्ठ र विपिन श्रेष्ठ, र मकवानपुरकी विपना थापा श्रेष्ठलाई पनि शंकास्पद यात्रा भन्दै फर्किाइदिएको अध्यागमन कार्यालयले जनाएको छ। अनुमति नपाएपछि उनीहरु विमानस्थलबाट फर्किएको अध्यागमनका अधिकारीले बताएका छन्। अध्यागमन अधिकारीसमक्ष उनीहरुले पारिवारिक सदस्य भेट्न जानेबारे पुष्टि गर्न सकेनन्। अध्यागमनका अधिकारीहरुले मागेको कागजात उनीहरुले दिन सकेनन्। त्यसपछि यात्रा शंकास्पद रहेको ठहर गर्दै अध्यागमनले उनीहरुलाई प्रस्थान अनुमति नदिइ फर्काएको हो। उनीहरुले भिजिट भिसामा कतार र साउदी जान गृहमन्त्रालयले तोकेको मापदण्ड समेत पूरा गरेनन्। भिजिट भिसामा मलेसिया र खाडी मुलुक गएर काम गर्न थालेपछि गृहमन्त्रालयले भिजिट भिसामा कडाई गरेको छ।"
एमसीसी सकस : संसद् बैठक आइतबारसम्मका लागि स्थगित,काठमाडौं : प्रतिनिधि सभा बैठक स्थगित भएको छ। बैठक १५ गतेसम्मका लागि स्थगित भएको संसद सचिवालयले जनाएको छ। अमेरिकी सहायता परियोजना एमसीसीमा सहमति जुट्न नसेकपछि बैठक आइतबार १ बजेसम्मका लागि स्थगित भएको संघीय संसदको महासचिव डा भरतराज गौतमले जानकारी दिए। आजको बैठकमा एमसीसीबारे सामान्य छलफल हुने संभावित कार्यूचीमा थियो। कानुन न्याय तथा संसदीय मामिला मन्त्री दिलेन्द्र प्रसाद बडूले सभामुखलाई भेटेर स्थगित गर्न आग्रह गरेका थिए । सदनको अवरोध तथा कार्यसूचीमा रहेको एमसीसीमा सहमति जुटाउन बाँँकी रहेको भन्दै मन्त्री बडूले बैठक स्थगित गर्न सभामुखसमक्ष प्रस्ताव गरेका थिए। यसअघि बिहीबारको बैठक पनि नबसी स्थगित भएको थियो।
पासपोर्ट र भिसाबिना जहाजमा प्रवेश गरेको घटनामा गृहले थाल्यो छानविन,काठमाडौं : गृहमन्त्रालयले त्रिभुवन अन्तराष्ट्रिय विमानस्थलमा पासपोर्ट र भिसाबिना एक युवक प्रवेश गरेको घटनाबारे छानविन गर्न समिति गठन गरेको छ। उक्त घटनाको छानविन गर्न अध्यागमन विभागका महानिर्देशकको संयोजकत्वमा ९ सदस्यीय छानविन समिति गठन गरेको गृहमन्त्रालयका सहसचिव तथा प्रवक्ता फणिन्द्रमणि पोखरेलले जानकारी दिए। समितिलाई सात दिनभित्र प्रतिवेदन बुझाउन पनि भनिएको छ। सोमबार विमानस्थलको सुरक्षा घेरा तोड्दै कतारको दोहा उड्न लागेको नेपाल वायुसेवा निगमको विमानमा पासपोर्ट र भिसाबिना ती व्यक्ति छिरेका थिए।
प्रतितोला एक हजारले घट्यो सुनको मूल्य,काठमाडौं : सुनचाँदी बजारमा शुक्रबार छापावाल सुनको मूल्य प्रतितोला एक हजारले घटेर ९८ हजार तोकिएको छ। पहेँलो धातुको अघिल्लो दिन प्रतितोला ९९ हजारमा कारोबार भएको थियो। नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९७ हजार ५०० तोकिएको छ। बिहीबार यसको मूल्य प्रतितोला ९८ हजार ५०० थियो। त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला २० ले घटेर एक हजार ३३५ पुगेको महासङ्घले जनाएको छ। महासङ्घले अन्तर्राष्ट्रिय बजारमा सुन तथा चाँदीका मूल्यमा हुने उतारचडावका आधारमा यहाँ दैनिक कारोबार मूल्य तोक्दै आएको छ। अन्तर्राष्ट्रिय बजारमा आज सुन प्रतिऔँस एक हजार ९१४ डलर आसपास कारोबार भइरहेको छ।
"वनमा गाडेको अवस्थामा भेटियो बालिकाको शव, बलात्कारपछि हत्या गरिएको आशंका","विराटनगर : मोरङको लेटाङ नगरपालिका८ स्थित लालहिरा सामुदायिक वनभित्र गाडेको अवस्थामा शुक्रबार बिहान एक बालिकाको शव फेला परेको छ । लेटाङ८ ज्यामिरे टोलकी १२ वर्षीया करुणा राईको शव खाल्डो खनेर वनभित्र गाडिएको र नांगो अवस्थामा भेटिएको मोरङ प्रहरीका प्रवक्ता डीएसपी मञ्जील मुकारुङले जानकारी दिए । उनका अनुसार प्रहरीले शव उत्खनन् गर्दै पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान पठाउने तयारी गरिरहेको छ । प्रहरीका अनुसार विद्यालयबाट घर फर्किने क्रममा बुधबार दिउँसो ४ बजेतिर बालिका बेपत्ता भएकी थिइन् । बालिका जाँते माध्यमिक विद्यालयको कक्षा ६ मा अध्ययनरत रहेको डीएसपी मुकारुङले बताए । उनका अनुसार बालिका बेपत्ता भएपछि खोजतलासका लागि परिवारका सदस्यले प्रहरीलाई आग्रह गरेका थिए । प्रहरीसहित खोजी गर्ने क्रममा खाल्डो खनेर गाड्दै माथिबाट ढुंगाले छोपेको अवस्थामा वनभित्र निवस्त्र अवस्थामा शव फेला परेको मुकारुङको भनाइ छ । 'दुई दिनअघि विद्यालयबाट घर फर्किने क्रममा सम्पर्कविहीन बनेकी बालिकाको शव खाल्डोभित्र भेटियो,' उनले भने, 'उत्खनन् गरेर पोस्टमार्टमका लागि पठाउने तयारी गरेर घटनाका बारेमा थप अनुसन्धान अघि बढाइएको छ ।' इलाका प्रहरी कार्यालय लेटाङका प्रहरी निरीक्षक रोमन अर्याल नेतृत्वको टोली अहिले घटनास्थलमा छ । अर्याल नेतृत्वकै टोलीले गाडेको स्थान पत्ता लगाएर शव उत्खनन गरेको हो । प्रहरीका अनुसार बालिकाको शरीरका विभिन्न भागमा चोट छ । बलात्कारपछि हत्या गरेर शव गाडिएको हुनसक्ने आशंका प्रहरीको छ । पोस्टमार्टम रिपोर्ट प्राप्त भएपछि घटनाका बारेमा यकिन हुने जानकारी डीएसपी मुकारुङले दिए । उनका अनुसार घटनामा संलग्न भएको आशंकामा एक वृद्धसहित दुईजना पुरुषलाई नियन्त्रणमा लिएर सोधपुछ गर्ने काम भइरहेको छ । प्रहरी नियन्त्रणमा रहेका पुरुष ६४ र ४७ वर्षका छन् । नाम नुखलाइएका उनीहरुको घर बालिका विद्यालय जाने बाटो र सामुदायिक वनको छेउमा पर्छ । घटनास्थल बालिकाको घरबाट लगभग ३ किलोमिटरजति दक्षिण र उनी अध्ययनरत विद्यालयबाट लगभग २ किलोमिटरजति पश्चिममा पर्ने स्थानीय राज थापाले बताए । थापाका अनुसार प्रहरीले खाल्डोबाट बालिकाको शव उत्खनन गरेर बाहिर निकाल्दा घटनास्थल तनावपूर्ण बनेको थियो । चारपाँच सयको संख्यामा भेला भएका स्थानीयले आक्रोसित हुँदै नाराबाजी र प्रदर्शन गरिरहेको उनले बताए । शरीरका सबै कपडा खोलिएको अवस्थामा बालिकाको नांगो शव फेला पर् यो,' थापाले भने, 'शवको प्रकृति हेर्दा बलात्कारपछि हत्या गरेर गाडेजस्तो देखिन्छ ।' बलात्कारपछि हत्या गरेर बालिकाको शव गाडिएको भन्दै आफन्त र स्थानीयले दोषीमाथि कारबाहीको माग राख्दै प्रदर्शन गरेका हुन् । घटनास्थलमा जम्मा भएको भीड र प्रदर्शनका कारण अवरोध पुगेपछि प्रहरीले शव पोस्टमार्टमका लागि लैजान पाइरहेको छैन । पहिचान गरेर दोषीमाथि कारबाही अघि बढाउने प्रतिवद्धता जनाउँदै भीडलाई सम्झाईबुझाई गर्ने प्रयास प्रहरीले गरिरहेको छ । घटनास्थलमा भेला भएका स्कुले विद्यार्थीहरु आफ्नी साथीको हत्या भएको देखेपछि भावविह्व भएका छन् । खाल्डोबाट शव निकालेको देखेपछि उनीहरु त्रसित मुद्रामा रोइरहेका छन् ।"
रुसयुक्रेन विवाद : रुसी अर्बपतिले गुमाए ९० अर्ब डलर,"रुस : फोर्ब्समा प्रकाशित रिपोर्टका अनुसार युक्रेनमा जारी आक्रमणमा रुसी अर्बपतिहरूले करिब ९० अर्ब डलर गुमाएका छन्। फोर्ब्सको रिपोर्टमा इयान मार्टिनले रुसी समाचार एजेन्सी टासलाई उद्धृत गर्दै रुसी राष्ट्रपति भ्लादिमिर पुटिनले आफ्नो देशका शीर्ष अर्बपतिहरूको बैठक पनि बोलाएको बताएका छन्। रुसी राष्ट्रपति पुटिनले युक्रेनमाथि आक्रमण गर्ने घोषणा गरेदेखि नै सेयर बजारमा पनि ठूलो गिरावट आएको छ। जसका कारण जनताले निकै सास्ती बेहोर्नु परेको छ। यसैबीच अमेरिका, बेलायत र युरोपेली संघले पनि रुसी बैंक र अर्बपतिहरूलाई आफ्नो प्रतिबन्धको निशाना बनाएका छन्। उनीहरुको सम्पत्ति रोक्का गरिएको छ र उनीहरुको आवतजावतमा पनि प्रतिबन्ध लगाइएको छ। फोर्ब्सको आधारमा फेब्रुअरी १६ देखि रुसी अर्बपतिहरूले करिब ९० अर्ब डलर गुमाइसकेका छन्। जसमध्ये बिहीबार मात्रै करिब ३९ अर्ब डलर गुमेको छ। ब्लूमबर्गले पनि सोही रिपोर्ट दिएको छ। रुसको सेयर बजार ३३ प्रतिशतले घटेको छ भने रुबलको मूल्य डलरको तुलनामा रेकर्ड स्तरमा झरेको छ। फोर्ब्सको रिपोर्ट अनुसार धेरै नोक्सानमा परेका रूसी अरबपतिमध्ये अलेकपेरोफ, मिखेल्सन, मोर्दसाफ, पोटानिन र केरिमोफ रहेका छन्।"
एमसीसीले देशको राजनीति जटिल अवस्थामा पुर्यायो : माधव नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले अमेरिकी सहायता परियोजना एमसीसीका कारण मुलुकको राजनीति जटिल अवस्थामा पुगेको बताएका छन् । शुक्रबार संसद् भवनमा पत्रकारसँग कुराकानीमा नेता नेपालले यस्तो बताएका हुन्। उनले भने, 'हाम्रो विरुद्धमा समर्थन पाउने नाममा सीमा नाघेर गएको महशुस भएको छ । संसद् बैठक स्थगित गर्न प्रधानमन्त्रीज्यूलाई आग्रह गरेँ । बसरे छलफल गरौं, नेपालको हितमा अघि बढ्नुपर्छ ।यथास्थितिमा एमसीसी अनुमोदन हुनसक्दैन।'"
नक्कली भारतीय नोटसहित ३ जना पक्राउ,"विराटनगर : विराटनगरबाट नक्कली भारतीय नोटसहित ३ जनालाई प्रहरीले शुक्रबार पक्राउ गरेको छ। पक्राउ पर्ने तीनै जना भारतीय नागरिक हुन्। प्रहरीले भारत पूर्णीया ग्रामपञ्चायतका ३४ वर्षीय राजु गुप्ता, मधुवनीका ३५ वर्षीय चन्दनकुमार ठाकुर र २२ वर्षीय मोहमद महसुनलाई पक्राउ गरेको हो। उनीहरुलाई इलाका प्रहरी कार्यालय रानीले अनुसन्धान एवं कारबाहीको थप प्रक्रिया अघि बढाएको छ। मोरङ प्रहरीका प्रवक्ता डीएसपी मञ्जील मुकारुङका अनुसार पक्राउ परेकाहरुको साथबाट नक्कली ४ हजार ८ सय भारतीय रूपैयाँ बरामद भएको छ। मुकारुङले १ सय दरका ४८ वटा नक्कली भारतीय नोट भेटिएपछि टेम्पोमा सवार रहेका तीनै जनालाई विराटनगर महानगरपालिका१३ नहर चोकबाट पक्राउ गरिएको जानकारी दिए। प्रहरीको प्रारम्भिक अनुसन्धानबाट नक्कली नोट बोकेर उनीहरु नेपाल घुम्न आएको खुलेको छ। पक्राउ परेकाविरुद्ध प्रहरीले नक्कली खोटा मुद्रा सम्बन्धी कसुरमा कारबाही अघि बढाउने भएको छ।"
वैदेशिक रोजगारमा जाने कामदारको पीसीआर निशुल्क गर्ने सरकारको निर्णय,"काठमाडौं : सरकारले वैदेशिक रोजगारमा जाने कामदारको पीसीआर निशु्ल्क गर्ने व्यवस्था गरेको छ। शुक्रबार स्वास्थ्य तथा जनसंख्या मन्त्रालयले मन्त्रीस्तरीय निर्णय गर्दै निशुल्क पीसीआर परीक्षणको व्यवस्था गरेको हो । संविधानको धार ५१ अन्तर्गत नागरिकलाई स्वास्थ्य परीक्षण सेवा सर्वसुलभ पार्ने र मौलिक हक प्रत्याभूति दिने अभिप्रायले यस्तो निर्णय गरेको हो । शुक्रराज ट्रपिकल अस्पताल टेकु, वीर अस्पताल र केन्द्रीय जनस्वास्थ्य प्रयोगशालाबाट श्रमिकहरुका लागि निशुल्क पीसीआर परीक्षण हुनेछ । तर, त्यसका लागि वैदेशिक रोजगारीमा जाने निश्चित भएको कागजात भने पेश गर्नुपर्नेछ।"
"एमसीसी कि देश र जनता रोज्ने, त्यो प्रधानमन्त्रीको विषय हो : झलनाथ खनाल","काठमाडौं : नेकपा एकीकृत समाजवादीका सम्मानीत नेता झलनाथ खनालले अमेरिकी सहायता परियोजना एमसीसी जर्बजस्ती अनुमोदन गर्न खोजे मुलुक दुर्घटनामा फस्ने बताएका छन् । संसद भवन नयाँ बानेश्वरमा संचारकर्मीसँग कुरा गर्दै नेता खनालले प्रधानमन्त्री शेरबहादुर देउवाले एमसीसी जर्बजस्त अनुमोदन गर्न खोजे मुलुक दुर्घटनातर्फ उन्मुख हुने बताए । खनालले भने,'एमसीसी रोज्ने कि देश र जनता रोज्ने त्यो प्रधानमन्त्रीको विषय हो।' नेता खनालले एमसीसीले जनता, संसद् र गठबन्धनमा विभाजन ल्याएकाले राष्ट्रिय सहमति बिना केही नहुने बताए । उनले अझै पनि एमसीसीका बारेमा सहमति खोज्न सकिने बताए । एमसीसी अनुमोदन गर्ने नाममा नेकपा एमालेसँग कांग्रेसले सहकार्य गर्न खोजेको हो भने त्यो दिवासप्ना मात्र हुने खनालको भनाइ छ।"
युक्रेनमा फसेका भारतीयहरुको उद्दारका लागि कुटनीतिक पहल सुरु,"नयाँ दिल्ली : युक्रेनमा रुसले हमला गरेपछि त्यहाँ हजारौं भारतीय नागरिक फसेका छन्। भारतले बिहीबार युक्रेनबाट आफ्ना नागरिकलाई उद्दार गर्न कूटनीतिक पहल सुरु गरेको छ। युद्ध क्षेत्रमा १६ हजार भारतीय नागरिक फसेको जनाइको छ। युक्रेनमा रुसी आक्रमणका बीच प्रधानमन्त्री नरेन्द्र मोदीले रुसी राष्ट्रपति भ्लादिमिर पुटिनसँग कुराकानी गरेका छन् । यस क्रममा प्रधानमन्त्री मोदीले रुसी राष्ट्रपति पुटिनलाई युक्रेनमा फसेका भारतीय नागरिकको सुरक्षालाई लिएर भारतको चिन्ताबारे जानकारी गराए । भारतले आफ्ना नागरिकको सुरक्षित उद्दार र भारत फिर्तालाई उच्च प्राथमिकता दिएको छ। यसअघि प्रधानमन्त्री मोदीले युक्रेनमा फसेका करिब १६ हजार भारतीयको सुरक्षाका लागि क्याबिनेट कमिटी अन सेक्युरिटी (सीसीएस) को बैठक बोलाएका थिए । उक्त बैठकमा युक्रेनको अवस्था र सर्वसाधारणको उद्धारका विषयमा छलफल भएको थियो । रुसको आक्रमणपछि युक्रेनले आफ्नो हवाई सीमा बन्द गरेको छ । भारतले हंगेरी, पोल्याण्ड, स्लोभाकिया र रोमानिया हुँदै सडक मार्गबाट आफ्ना नागरिकलाई ल्याउने पहल सुरु गरेको हो।"
सडकमा हतारो होइन होशियार,"सन्तानलाई अनावश्यक रूपमा सवारी साधन (खासगरि मोटरसाइकल) खरिद गरिदिनुभन्दा आवश्यकतालाई ध्यानमा राखेर मात्र सवारीसाधन खरिद गर्नु उपयुक्त हुन्छ। घटना१ मोरङको उर्लाबारी३ स्थित सोल्टी खोला पुलमा केही साताअघि बिहान ट्याक्टर र मोटरसाइकल ठक्कर खाँदा मोटरसाइकल चालकको घटनास्थलमै मृत्यु भयो। पूर्वपश्चिम राजमार्गस्थित सोल्टी खोला पुलमा को२त ८२९६ नम्बरको ट्याक्टर विपरीत दिशाबाट गइरहेको प्रदेश १०१०१२प ७१५२ नम्बरको पल्सर मोटरसाइकल ठोक्कियो। मोटरसाइकल चालक उर्लाबारी७ का निश्चल बानियाँको घटनास्थलमै मृत्यु भयो। घटना२ सुनसरीको इटहरीमा मोटरसाइकल दुर्घटनामा परी नेकपा माओवादीका प्रदेश सांसद रिपुप्रसाद राई देवानका छोरासहित दुईजनाको मृत्यु भयो। मृत्यु हुनेमा संखुवासभा खाँदवारीका २६ वर्षीय सन्तोष राई र सोही ठाउँका २० वर्षीय अभि राई छन्। बसले विपरीत दिशाबाट आउँदै गरेको मोटरसाइकललाई ठक्कर दिएको थियो। यी दुई घटना प्रतिनिधि मात्र हुन्। हरेक दिन दुईचार सडक दुर्घटनाका समाचार आइरहेका हुन्छन्। पछिल्लो चरणमा जेठो छोराले विदेशमा काम गरेर पैसा कमाउने अनि सोही पैसाले कान्छो छोरालाई मोटरसाइकल किनिदिने चलन थपिएको छ। अल्लारे, बेरोजगार अनि नयाँ मोटरसाइकल, दुर्घटनाका कारण बनेको पाइन्छ। एसईई सकिएपछि कलेज पढ्न थाल्छन्। अब पनि के स्कुल बस चढ्नु ? साथीहरू सबैको बाइक छ। बजारमा नयाँ मोडेलको मोटरसाइकल आयो। कसरी मनलाई थाम्नु ? घुक्र्याएर, थर्काएर, बहाना बनाएर भए नि एउटा २०० सीसीको मोटरसाइकल किन्नै पर्छ। कलेज जीवन, बिदाको घुमफिर र रमाइलो, सबै दुर्घटनाका कारण नबन्लान् भन्न सकिँदैन। छिटो पुग्न सकिने, अप्ठ्यारो बाटोमा पनि सजिलो, सस्तो र ट्राफिक जाममा पनि सजिलै निस्कने सबैभन्दा प्रचलित साधन बनेको छ, मोटरसाइकल। तर, मोटरसाइकलकै कारणले रित्तिँदै छ, आमाहरूको कोख अनि राष्ट्रका कर्णधारहरू। सडक दुर्घटना मृत्युका नयाँ कारक होइन। विश्व स्वास्थ्य संघले जुन २०२१ को प्रतिवेदनअनुसार हरेक वर्ष १३ लाख मानिस सडक दुर्घटनाका कारण मृत्यु हुने तथा ५ करोड मानिस घाइते हुने गरेका छन्। सडक दुर्घटनाहरूको कुल संख्याको ९३ प्रतिशत दुर्घटना कम तथा मध्यम आय भएका मुलुकहरूमा हुने गरेको प्रतिवेदनले देखाएको छ। दुःखलाग्दो कुरा के भने यस्ता दुर्घटनामा मृत्यु हुने अधिकांशको उमेर ३० वर्षभन्दा कम छ। नेपालको अवस्थामा पनि यस्तै छ। ट्राफिक व्यवस्थापन महाशाखाका अनुसार आर्थिक वर्ष २०७१७२ पछि सवारी दुर्घटनामा ज्यान गुमाउनेको संख्या बढ्दो छ। २०७१७२ मा सवारी दुर्घटनाले २ हजार ४ जनाले ज्यान गुमाए। २०७२७३ मा २ हजार ६ जनाको मृत्यु भयो। २०७३७४ मा २ हजार ३ सय ८४ जनाको ज्यान गयो भने २०७४७५ मा २ हजार ८७ जनाको मृत्यु भयो। २०७५७६ मा २ हजार ७ सय ७९ जनाको मृत्यु भइसकेको छ। सडक दुर्घटना किन बढ्दो छ ? खोज अनुसन्धान नभएको होइन। महाशाखाले दुर्घटना हुने कारणहरूको प्रतिवेदन पनि सार्वजनिक गर्ने र सम्बन्धित पक्षलाई ध्यानाकर्षण गराउने गरेका छन्। नेपालमा मुख्यतः चालकको लापरवाही, सवारीको अति तीव्र गति, मादक पदार्थ सेवन, सवारीको यान्त्रिक गडबडी, ओभरटेक, ओभरलोडजस्ता कारण छन्। पछिल्लो समयमा सडकमा दुर्घटनाको डरमा कमी आउँदै गएको पनि देखिन्छ। त्यसैले चालकको मात्र होइन, पैदलयात्रुको पनि लापरबाही बढ्दै गएको तथ्यांक छ। काठमाडांै महानगरमा चालकको हतारका कारण दुर्घटना बढेको निष्कर्षसहितको समाचार पढें। दुर्घटना विभिन्न प्रकृतिले हुन्छ। पछिल्लो पटक गरिएको अध्ययनले चालक र यात्रुको हतारोपन नै दुर्घटनाको मुख्य कारण भेटेका छौं। महानगरीय ट्राफिक प्रहरी महाशाखाका प्रवक्ता सञ्जीव शर्मा दासले भनेका छन्। अन्नपूर्ण पोस्टको उक्त समाचारमा पछिल्लो तीन वर्षको अवधिमा सवारी दुर्घटनाकै कारण ७ हजार ५ सय ५१ जनाले ज्यान गुमाएको तथा १५ हजार ४ सय ४४ जना गम्भीर घाइते भएको पनि जनाएको छ। सडकमा सवारी साधनहरूको चाप थपिँदै गएको छ। त्यसैले सडकहरू साँघुरिएका छन्, जताततै ट्राफिक जाम हुने गरेको छ। यस्तोमा दुईपांगे्रेका चालकले जताबाट भए पनि छिराउने, अनि चारपांग्रेका चालकले सहजै नछोड्ने तथा प्रतिस्पर्धामा हुइँक्याउने गरेको नदेख्ने कमै होलान्। यसबाहेक घरबाट ढिला निस्किने अनि बाटोमा हतार गर्ने, ट्राफिक प्रहरीलाई देखाउन मात्र सडक अनुशासन कायम गर्ने संस्कारले पनि सडक दुर्घटना बढिरहेको छ। सडक दुर्घटनामा वास्तविक दोषी खोज्नेभन्दा पनि ठूला साधनलाई नै दोष देखाउने चलन छ। हाम्रो कानुन पीडित पक्षमैत्री छ। जसले गर्दा विशेषतः मोटरसाइकल चालकहरूले सडकका सर्वमान्य सिद्धान्तविपरीत ओभरटेक तथा लेन क्रस गर्ने, दूरी कायम नगर्नेजस्ता लापर्वाही गर्ने गरेका छन्। सडक दुर्घटनाबारे सरकार अनभिज्ञ पक्कै छैन। सडक सुरक्षाका लागि यातायात व्यवस्था विभाग तथा नेपाल प्रहरीको अगुवाइमा विभिन्न यातायात व्यवसायी, चालक तथा यात्रुलाई सचेतना गराउने काम भएका छन्। यस्तै, ट्राफिक नियमहरू अवगत गराउने, सडक अनुगमन तथा सडक नियमको अनुगमन, नियन्त्रण तथा कार्बाही गर्ने गरेका छन्। नेपालले संयुक्त राष्ट्रसंघको विश्वव्यापी डिकेड अफ एक्सन फर रोड सेफ्टी २०११२०२० लाई आत्मसात् गरेको छ। नेपाल रोड सेफ्टी एक्सन प्लान २०१३२०२० तर्जुमा गरेर राष्ट्रिय सडक सुरक्षा रणनीति लिएको थियो। यस रणनीतिअन्तर्गत सडक सुरक्षा व्यवस्थापन, सुरक्षित सडक तथा आवागमन, सुरक्षित सवारी, सुरक्षित सडक प्रयोगकर्ता र दुर्घटनापछिको सेवासमेत गरेर महŒवपूर्ण पाँच खम्बाहरू थिए। ती महत्वपूर्ण रणनीति अवलम्बन गरेर सन् २०२० सम्ममा सडक दुर्घटनाबाट मृत्यु र गम्भीर घाइतेको संख्या ३५ देखि ५० प्रतिशतसम्म घटाउने लक्ष्य नेपालले राखेको थियो। जुन सम्भव भएन भन्दा फरक नपर्ला। त्यसैले तिनै पाँच खम्बालाई परिमार्जित गरेर फेरि भौतिक पूर्वाधार तथा यातायात मन्त्रालयले नेपाल रोड सेफ्टी एक्सन प्लान २०२०२०३० तयार गरेको छ। यसले दुर्घटना न्यूनीकरण गर्ने तथा दुर्घटनामा घाइते भएकालाई तुरुन्त उपचार गर्नेसम्मको स्पष्ट र वैज्ञानिक उपाय भएकाले पक्कै प्रभावकारी हुने आशा पलाएको छ। तर जति नै योजना तथा रणनीति बनाए पनि सवारी साधनको संख्या र सडकको क्षमतासँग मेल खान नसक्नु एउटा मुख्य समस्या बनेको छ। दोषीलाई कार्बाही नगरेर पीडितलाई मात्र क्षतिपूर्ति दिने, समयानुसार कानुनमा संशोधन नगर्ने र ट्राफिक प्रहरी सवारी व्यवस्थापनमा भन्दा राजस्व उठाउन बढी केन्द्रित हुनुले दुर्घटनामा कमी आउँला भन्न सकिँदैन। अनावश्यक रूपमा यात्रा गर्ने, तीव्र गतिमा साधनहरू कुदाउने, समयमा सवारीसाधनको मर्मत नगर्ने, सडक अनुशासन कायम नगर्ने, गाडी चलाउँदा पनि मोबाइल प्रयोग गर्ने जस्ता समस्या सदा देखिन्छन्। सडक अतिक्रमण गरेर व्यापार गर्ने जस्ता व्यवहार सामान्य देखिए पनि सडक दुर्घटनाका कारण बनिरहेका हुन्छन्। पैदल यात्री, साइकल, विद्युतीय रिक्सा तथा दुईपांग्रे सवारीका लागि छुट्टै सडक लेन बनाउने काम सरकारले गर्नुपर्छ। सवारी दुर्घटनाको निष्पक्ष एवं वैज्ञानिक तवरबाट अनुसन्धान गरी दोषी देखिएका पक्षलाई कारबाही गर्ने जस्ता कार्यलाई तीव्रता दिनुको विकल्प छैन। चालकहरूले मोबाइल चलाउने, तीव्र गतिमा हुइँक्याउने, तथा जथाभावी ओभरटेक गर्ने कामलाई निस्तेज गराउनु आवश्यक छ। कम उमेरका चालकहरूमा धैर्य कम हुने, आपत्कालीन निर्णय लिन नसक्ने तथा चाँडै बहकिने भएकाले यिनीहरूबाट दुर्घटना बढी हुने मान्यता छ। यो यथार्थ युवा पुस्ताले मनन गरे आफ्नै ज्यान जोगिन्छ। ज्यान रहे न अरू काम। चालक अनुमतिपत्र प्रदान गर्दा उमेर र शिक्षालाई पनि महत्त्व दिनुपर्छ। सन्तानलाई अनावश्यक रूपमा सवारी साधन खरिद गरिदिनुभन्दा पनि आवश्यकतालाई ध्यानमा राखेर मात्र सवारीसाधन खरिद गर्नु उपयुक्त हुन्छ। कलेजहरूले पनि आफ्ना विद्यार्थीलाई अब विशेषगरी मोटरसाइकलमा आउन निस्तेज गर्नुपर्ने जरुरी भएको छ। अनावश्यक रूपमा दुईपांग्रे साधन हुइँक्याउने विद्यार्थी र बेरोजगार युवा वर्गलाई सचेतनासँगै निस्तेज गर्ने कार्यक्रमहरू अगाडि बढाउनु पर्ने पनि उत्ति नै आवश्यक देखिन्छ।"
नेटोले युक्रेनमा सेना नपठाउने,"केभ : उत्तर एटलान्टिक सन्धी संगठन, (नेटो)ले युक्रेनभित्र सेना नपठाउने भएको छ। सो कुराको जानकारी नेटोका महासचिवले बिहीबार दिएका हुन्। उनले दिएको जानकारीअनुसार नेटोले आफ्ना सेनाहरु स्वतन्त्रताको खोजी गरिरहेका युक्रेनका पूर्वी भूभागका दुई सहरमा पठाउन सक्ने तर युक्रेनभित्र नै सेना नपठाउने निर्णय गरेको हो। बिहीबार बसेको नेटोको आपतकालीन बैठकमा सो निर्णय भएको नेटोका महासचिव जेन्स स्टोल्टबर्गले जानकारी दिएका छन्। उनले यस विषयमा छलफल भएको र अहिले नै नेटोले युक्रेनमा रहनेगरी सेना नपठाउने विषयमा निर्णय भएको जानकारी दिएका समाचारमा जनाइएको छ। साथै सो बैठकले रुसलाई युक्रेनमाथिको आक्रमण तुरुन्त रोक्न र रुसी सेना फिर्ता गर्न पनि आग्रह गरेको छ। सो बैठकपछि भनिएको छ, 'हामीले रुसलाई युक्रेनमाथिको सैन्य हमला तत्कालै रोक्न भनेका छौँ र यसरी सैनिक आक्रमणबाट नभएर कूटनीतिक माध्यमबाट यसको समाधानका लागि तयार हुन हामीले भनेका छौँ।' रुसले बिहीबारदेखि युक्रेनमा सैन्य हमला गरिरहेको छ। युक्रेनका कैयौँ सहरमा रुसको सेनाले हवाई हमला गरिरहेका बताइएको छ। रासस"
नयाँ बानेश्वर क्षेत्रमा ट्राफिक व्यवस्थापन भद्रगोल,काठमाडौं: संसद भवन रहेको नयाँ बानेश्वर क्षेत्रमा शुक्रबार पनि एमसीसीको विरोधमा प्रदर्शन गरिएको छ। हजारौंको संख्यामा प्रदर्शनकारी सडकमा उत्रिएपछि सवारीसाधनहरु बीचमै फसेका छन्। जसका कारण ट्राफिक भद्रगोल बनेको छ। प्रतिनिधिसभा बैठकमा एमसीसीबारे छलफल हुने भएपछि प्रदर्शनकारी विरोधमा उत्रिएका हुन्। तर प्रतिनिधिसभा बैठक स्थगित हुँदासमेत प्रदर्शनकारीको विरोध भने कायमै छ। बिहीबार पनि प्रदर्शनकारीले एमसीसीको विरोध दिउँसोभरि सडक कब्जा गरेका थिए। तस्बिरहरु : सरोज वैजुसुनिता डंगोल
किरा परेको अवस्थामा घरभित्रै भेटियो भुटानी शरणार्थीको शव,"विराटनगर : मोरङको पथरीशनिश्चरे नगरपालिका१० स्थित भुटानी शरणार्थी शिविरमा आफ्नै घरभित्र एक जना पुरुष शुक्रबार मृत फेला परेका छन्। किरा परेको र कुहिएर दुर्गन्ध फैलिएको अवस्थामा शरणार्थी शिविर सेक्टर नम्बर सी (२)मा बस्दै आएका ४० वर्षीय दलबहादुर मगरको शव भेटिएको हो। मोरङ प्रहरीका प्रवक्ता डीएसपी मञ्जील मुकारुङका अनुसार सडेर दुर्गन्धित भएको अवस्थामा घरभित्र शव देखेपछि स्थानीयले प्रहरीलाई खबर गरेका हुन्। मगरको मृत्यु कहिले भएको हो भन्ने यकिन हुन नसकेको उनले बताए। शवको पोस्टमार्टम उर्लाबारीको मंगलबारेस्थित अस्पतालमा गरिएको प्रहरीले जनाएको छ। वडाध्यक्ष सागर राईका अनुसार मृत फेला परेका मगरको परिवारका सदस्य अमेरिकामा छन्। मगर घरमा एक्लै बस्थे। परिवारका सदस्य अमेरिकामा रहेकाले घरमा एक्लै बस्दै आएका मगर घरभित्रै मृत भेटिएका हुन्, वडाध्यक्ष राईले भने, शव किरा परेको र सडेर दुर्गन्ध फैलिएको अवस्थामा फेला परेको छ। डीएसपी मुकारुङले शवको प्रकृति हेर्दा एक साताअघि नै मृत्यु भएजस्तो देखिने बताए। घटना कहिले भएको हो भन्ने यकिन हुन बाँकी छ, उनले भने, मृत्युको कारण पनि खुल्न सकिरहेको छैन। घटनाका बारेमा विभिन्न कोणबाट अनुसन्धान भइरहेको बताउँदै मुकारुङले पोस्टमार्टम रिपोर्ट प्राप्त भएपछि मृत्युको कारण प्रष्ट हुने जानकारी दिए।"
सरकारमा बस्नेनबस्नेबारे माओवादी केन्द्र आन्तरिक छलफलमा,काठमाडौं : सत्ता गठबन्धनमा आवद्ध माओवादी केन्द्रका नेताहरु अमेरिकी सहायता परियोजना एमसीसी अनुमोदन गर्नेनगर्ने बारे रणनीति बनाउन छलफलमा जुटेका छन्। खुमलटारस्थित प्रचण्ड निवासमा बिहानैदेखि माओवादी केन्द्रका नेताहरु आन्तरिक छलफलमा जुटेका हुन्। प्रधानमन्त्री शेरबहादुर देउवाले जबरजस्ती एमसीसी अनुमोदन गर्न खोजे के गर्ने भन्ने विषयमा छलफल केन्द्रित छ। माओवादी केन्द्र यथास्थितमा एमसीसी पास नगर्ने पक्षमा छ। प्रचण्ड एमसीसीको विरोधी नभए पनि माओवादी केन्द्रका अन्य नेताहरुले भने यथास्थितिमा एमसीसी अनुमोदन गर्न नहुने भन्दै दबाब दिँदै आएका छन्। एकीकृत समाजवादीमा पनि एमसीसीबारे दुई धार देखिएको छ। प्रधानमन्त्री शेरबहादुर देउवा जसरी पनि एमसीसी पास गर्ने पक्षमा छन्। गठबन्धनका दलहरुले साथ नदिए प्रमुख प्रतिपक्षी दल नेकपा एमालेको साथ लिने प्रयासमा छन्।
"माओवादी केन्द्रको निर्णय  यथास्थितिमा एमसीसी अनुमोदन नगर्ने, गठबन्धन बचाउने",काठमाडौं : नेकपा माओवादी केन्द्रले यथास्थितिमा अमेरिकी सहायता परियोजना एमसीसी अनुमोदन गर्न नसकिने निर्णय गरेको छ। शुक्रबार बिहान बसेको पार्टीको केन्द्रीय कार्यालयको बैठकले यथास्थितिमा एमसीसी अनुमोदन गर्न नसकिने निर्णय गरेको माओवादी केन्द्रका अध्यक्ष पुष्पकमल दाहाल 'प्रचण्ड' का स्वकीय सचिव रमेश मल्लले बताए। सो बैठकले गठबन्धन जोगाउन हरसंभव कोसिस गर्ने निर्णय समेत गरेको छ। प्रधानमन्त्री शेरबहादुर देउवाले यथास्थितिमै एमसीसी अनुमोदन गर्न सत्तासहयात्री दलहरुलाई आग्रह गरिरहेका छन्। एमसीसीबारे सत्ता साझेदारी दलहरुबीच सहमति जुट्न नसकेपछि आजका लागि बोलाइएको संसद बैठक स्थगित भएको छ।
लगानी नियन्त्रण गरे तरलतामा सरलता हुन्छ,"कृषि विज्ञानमा स्नातक गरेपछि कृषि अधिकृतको रूपमा राष्ट्रिय वाणिज्य बैंकमा प्रवेश गरे उनी। २०४० सालमा उक्त बैंकमा प्रवेश गरेका कृष्णप्रसाद शर्मा प्रमुख कार्यकारी अधिकृत (सीईओ) भए। कमर्सियल बैंकिङतर्फ बदलिए। यो उनका लागि पेसागत टर्निङ प्वाइन्ट बन्यो। सो बैंकमा ३२ वर्ष बिताएका उनीसँग बैंकिङ सञ्चालन, व्यवसाय व्यवस्थापन र मानव संशाधन एवं व्यवस्थापनको अनुभव छ। ग्लोबल आईएमई बैंकको सञ्चालक समितिमा रहेका शर्मासँग अन्नपूर्णकर्मी ममता थापाले गरेको कुराकानी : नेपाल राष्ट्र बैंकले मौद्रिक नीतिको अर्धवार्षिक समीक्षामार्फत गरेको घोषणामा तपाईंको प्रतिक्रिया के छ ? राष्ट्र बैंकले एउटा दिशा लिएको छ। तत्काललाई भन्दा पनि दीर्घकालमा यसले बैंक र उद्योगहरूलाई दिगो बनाउने र अर्थतन्त्रको वातावरण राम्रो बनाउने दिशातर्फ लक्षित भएको देखिन्छ। यसले अप्रत्यक्ष रूपमा तरलतालाई दीर्घकालीन रूपमा व्यवस्थापन गर्न खोज्यो। अनुत्पादक क्षेत्रलाई नियन्त्रणभन्दा पनि कम गरेर उत्पादनशील क्षेत्रमा लैजानेतर्फ केन्द्रित गरेको छ। उत्पादनशील क्षेत्रभन्दा अनुत्पादनशील क्षेत्रहरूमा ब्याजदर कम थियो। उत्पादनशील क्षेत्रलाई प्राथमिकता दिँदा दीर्घकालमा आयात प्रतिस्थापन हुने सोचले नीति ल्याउन खोजेको देखिन्छ। तत्काल आयात बढी भएर तरलतामा चाप परेको छ। तरलतामा परेको चाप नियन्त्रित हुन्छ त ? केन्द्रीय बैंकले कर्जाको माग घटाउन खोजेको जस्तो लाग्यो। अहिले बैंंकदर पनि बढाएर ७ प्रतिशत पुर्याइयो। पुनर्कर्जाको पनि ब्याजदर बढाइयो। यसले निक्षेपको ब्याजदर बढ्छ। यसो हुनासाथ कर्जा महँगो हुन्छ। अहिले आक्रामक तरिकाले भएका लगानी कम हुन्छन्। यसपछि अहिलेको तरलता चापमा सकारात्मक हुन जान्छ। यसर्थ अहिले केन्द्रीय बैंकको नीति ब्याजदर बढाउने र कर्जाको माग घटाउने रणनीति देखिन्छ। ब्याजदर महँगो हुँदा लागत बढ्न जाने व्यवसायीको गुनासो कत्तिको जायज छ ? तत्काललाई असर गर्छ। ब्याजदर बढेपछि यसले उत्पादन लागत बढाउँछ। मूल्यवृद्धि पनि गर्ला। तर यसले दीर्घकालीन रूपमा अनुत्पादन क्षेत्रको लगानी नियन्त्रण हुँदासाथ अब चैत्रदेखि तरलतामा सरलता पनि होला। किनभने सरकारको खर्चहरू पनि बढ्छ। चुनाव भयो भने अनौपचारिक क्षेत्रको पैसा बाहिर आएर औपचारिक क्षेत्रमा परिणत हुन सक्छ। अर्कोकुरा अहिले बैंंकहरूले लगानी क्रमशः कम गरेका छन्। पुरानो लगानीको किस्ता पनि बैंंकमा आइरहेको हुन्छ। यसले गर्दा तरलतालाई ४५ महिना गाह्रो भए पनि सहजता आउन सक्छ। यसपछि ब्याजदर प्रतिस्पर्धाले तोक्लान्। मुख्यतः तरलतालाई सहयोग गर्ने रेमिट्यान्स हो। यसमा केन्द्रीय बैंकले केही संकेत गरेन। रेमिट्यान्सलाई ब्याजदरमा मात्रै प्रोत्साहन गरेर भएन। यो त खातामा राख्नेलाई मात्र भयो। खातामा नराखी आएको रेमिट्यान्स खर्च गर्नेहरू पनि हुन्छन्। उनीहरूलाई पनि प्रोत्साहन गर्ने खालको नीति ल्याउनु पथ्र्यो। अनौपचारिक क्षेत्र भयावह स्थितिमा किन छ ? नियन्त्रण सम्भव छ ? जस्तोसुकै विकसित मुलुकमा पनि अनौपचारिक अर्थतन्त्र भइहाल्छ। सबै चिज बिलबिजकमा चल्दैनन्। कतिपय औपचारिक अर्थतन्त्र पनि अनौपचारिकमा घुमिरहेको हुन्छ। हाम्रोजस्तो मुलुकमा अनौपचारिक कारोबार ४० प्रतिशत हुने अनुमान छ। अझ बढी नै होला। आयात गर्दा विदेशी मुद्रामा बाहिरबाटै भुक्तानी गर्ने, सुनहरू तस्करी हुने लगायतका धेरै सुनिन्छ। भारत निर्यात भएका कतिपय सामान पनि कति अनौपचारिक माध्यमबाट गएका हुन सक्छन्। यस्तालाई औपचारिक गर्नेतर्फ प्रयास गर्ने हो। शतप्रतिशत गर्न नसकिएला। कामदार र श्रमिकलगायतलाई नगदमै ज्याला दिइन्छ। कतिपय किनमेल नगदमै गरिन्छ तर बिल लिइँदैन। यो सबै अनौपचारिकमा आउँछ। अमेरिकामा पनि केही हदसम्म अनौपचारिक क्षेत्र छन्। केन्द्रीय बैंकले जग्गा, सेयर, सवारीजस्ता कर्जा प्रवाहलाई नियन्त्रण गरेको छ। यसले बैंकको नाफामा कत्तिको प्रभाव पर्ला ? यस्ता शीर्षकमा जोखिम भार बढाउने भनिएको छ। यसो हुनासाथ बैंकको पुँजी अवशोषण (क्यापिटल अब्जर्सन) बढ्छ। पुँजी बढी चाहिन्छ। जोखिमभार बढी राख्ने गरेका कारण सेयर, घरजग्गामा ब्याजदर धेरै हुने गरेको हो। यसर्थ जोखिमभार बढाएपछि बैंकले लगानी गर्दैनन् भनेरै केन्द्रीय बैंकले यसो गरेको हो। सेयर र घरजग्गाको लगानीलाई बढी उतारचढाव हुने सट्टा बजार प्रवृत्तिको कर्जाको रूपमा लिइन्छ। यसमा छिट्टै कमाउने र गुमाउने सम्भावना हुने हुँदा संसारभरकै जोखिमयुक्त कर्जाको रूपमा गणना गरिन्छ। अहिले तरलताको अभाव भएको अवस्थामा यस्तो क्षेत्रमा जाने कर्जालाई निरुत्साहित गर्न खोजेको देखिन्छ। निजी गाडी कर्जालाई पनि आवश्यकताभन्दा विलासी प्रवृत्तिको रूपमा व्याख्या गरिएको छ। अब कर्जा प्रवाहमा केही कम होला तर नाफामा भने प्रभाव पर्ने छैन। खुल्ला बजार अर्थतन्त्र भनिए पनि पटकपटक ब्याजदरमा हस्तक्षेप गर्नु कत्तिको उपयुक्त हो ? वास्तवमा खुल्ला बजार भनेको नियन्त्रण नगर्ने वा बजारले नै गर्ने भन्ने व्यवस्था हो। त्यो हुनलाई बजार पनि परिपक्व हुनुपर्यो। बैंंक, ग्राहक, बजार सबै परिपक्व भएको अवस्थामा खुल्ला छोड्नु ठीकै हो। नत्र केन्द्रीय बैंकले नियमनकारीको हिसाबले हस्तक्षेप गर्नुपर्छ। अप्ठ्यारो अवस्थामा जुनसुकै देशको नियमनकारी निकायले हस्तक्षेप गर्छ। अहिले पनि हाम्रो अवस्था अप्ठ्यारोमा छ। केही हदसम्म राष्ट्र बैंकले हस्तक्षेप गरेर सामान्य अवस्थामा ल्याइसकेपछि भने फेरि खुला छोड्दै जानुपर्छ। बैंकहरूलाई बजारले निर्धारण गर्नुपर्छ। खुला प्रतिस्पर्धा गरेर जान सक्ने गरी बजार परिपक्व भइसकेको छैन। सैद्धान्तिक रूपमा बजार स्वचालित प्रक्रियाबाटै ब्याजदर तोकिनु राम्रो हो। निक्षेपको ब्याजदर जति बढाए पनि बैंकबीच तानातान गर्ने बाहेक नयाँ आउन सकिरहेको छैन नि ? ब्याजदर बढाएपछि निक्षेप बढ्ने धारणा छ। यो गलत हो। देशको क्षमता कतिसम्म निक्षेप बढाउन र कर्जा दिन सकिने हो ? यसको अध्ययन हुनुपर्यो। सामान्यत कुल गार्हस्थ्य उत्पादन (जीडीपी)सँग जोडेर हेर्ने गरिन्छ। अहिले मुलुकको जीडीपीको ११४९६ प्रतिशत निक्षेप छ। जीडीपीको तुलनामा १०९७१ प्रतिशत कर्जा छ। छिमेकी देश चीन, भारत, पाकिस्तान, बंगलादेश, श्रीलंकालगायतको जीडीपीमा कर्जा तथा निक्षेपको हिस्सा ५० देखि ७० प्रतिशतभन्दा माथि छैन। भनेपछि हाम्रो बैंकिङ प्रणाली आक्रामक देखिन्छ। यो गतिको वृद्धिको तुलनामा ठ्याक्कै मुलुकको विकास भएको देखिन्न त ? अर्थतन्त्रमा सरकारी, निजी र बाह्य लगानी तीन तिरबाट भएको हुन्छ। लगानीको ठूलो हिस्सा निजी क्षेत्रबाट भएको छ। जसमा बैंंकहरू पनि पर्छन्। बाह्य लगानी सरकारी लगानी त्यति प्रभावकारी देखिएको छैन। एक त स्रोतको कमी छ। अर्को, भएको स्रोत पनि परिचालन गर्न सकेका छैनौं। तसर्थ, अहिलेको विकासमा बैंकिङ क्षेत्रको लगानी अत्यन्तै महत्वपूर्ण देखिन्छ। लगानीको आवश्यकता धेरै छ। यसो भन्दै गर्दा बैंकले मात्रै यो आवश्यकता पूरा गर्न सक्दैन। अन्य स्रोतको पनि खोजी गर्नुपर्छ। आयात वृद्धिभन्दा उत्पादन वृद्धि बढाउनुपर्ने हो। कहाँ चुकिरहेका छौं ? आयातभन्दा उत्पादन वृद्धि हुनु सबैभन्दा राम्रो हो। अहिले धेरैजसो खाद्यान्न पनि आयात हुन थालेको छ। यहाँ उत्पादन हुने चीजले बाहिरबाट आयात हुने चीजसँग प्रतिस्पर्धा गर्न सक्नु पर्यो। यहाँ ठूलो स्केलको उद्योग स्थापना गर्यौं भने हाम्रो क्षमता नै पुग्दैन। बाहिर निर्यात गर्दा पनि नेपालभन्दा ठूला मुलुकसँग लागत तथा करलगायतका कारणले प्रतिस्पर्धा गर्न सकिँदैन। यसकारण पनि आयातमुखी हुनु परेको हो। यसबीच निर्यातलाई प्रोत्साहन गर्न इन्टेन्सिभ पनि दिइयो। यसो हुँदा पनि निर्यात बढ्न सकेको छैन। अब आयात प्रतिस्थापन गर्ने उद्योगहरूलाई पनि प्रोत्साहन गर्नुपर्छ। हाम्रो जस्तो मुलुकमा स्वावलम्बन अर्थतन्त्र गाह्रो हुन्छ। यसबीच बैंकिङ पहुँच ह्वात्तै बढेको छ। कतै यसले त अस्वस्थ प्रतिस्पर्धा निम्त्याएको होइन ? बैंकिङ पहँुच अहिले धेरै छ। पाँच वर्षयता बैंकिङ पहुँच एकदमै बढ्यो। अहिले सबै बैंकको गरेर मुलुकभर ११ हजार २ सय शाखा कार्यालय छन्। ५ वर्षमा मात्रै करिब ६ हजार शाखा थपिएका देखिन्छन्। एउटै भवनमा ३४ बैंकका शाखा छन्। प्रति २७ सय जनसंंख्यालाई एउटा शाखा पुग्छ। अझै २७ सयमा पनि सक्रिय निक्षेपकर्ता छैनन्। धेरै शाखा भएका कारण पनि अस्वस्थ प्रतिस्पर्धा छ। यतिधेरै शाखा कार्यालयको व्यवस्थापन नगर्ने हो भने बैंकहरू प्रशासनिक र सञ्चालन खर्चको बोझले अप्ठ्यारोमा पर्छन्। किनभने जति सानो शाखा, त्यसको क्षमताअनुसारको व्यवसाय भएन भने सञ्चालन खर्च बढ्दा समग्र बैंकको नाफा राम्रो हुन सक्दैन। यसो हुँदा ग्राहकलाई पनि महँगो पर्न जान्छ। अनावश्यक खर्च घटाउन जरुरी छ। केन्द्रीय बैंकले म्याक्रो म्यानेजमेन्टमा भन्दा माइक्रो म्यानेजमेन्टमा ध्यान दिएको पनि भन्ने गरिएको छ, हो ? समग्रमा बैंकिङ क्षेत्रलाई कता लैजाने भन्नेमा राष्ट्र बैंकको हात हुन्छ। उसलाई मौद्रिक नीतिलाई कुन हिसाबले लैजाने भन्ने जिम्मेवारी हुन्छ। तर राष्ट्र बैंकले साह्रै ससाना कुरामा पनि हस्तक्षेप गर्नु हँुदैन। आवश्यक देखे हस्तक्षेप नगर भन्न पनि भएन। भोलिका दिनमा दुर्घटना हुनुभन्दा हस्तक्षेप भएर जोगिनु राम्रो हो। किनभने बैंकहरू तासको घरजस्ता लाग्छन्। यो बिग्रियो भने अर्थतन्त्रलाई ठूलो नोक्सान हुन्छ। बैंकलाई खुला रूपमा खेल्न दिए पनि राम्रोसँग सुपरिवेक्षण चाहिँ जरुरी छ। कुनै कुनै चीजमा राष्ट्र बैंंक अलि बढी भयो कि ? भन्ने पनि सुनिन्छ। अहिले अर्थतन्त्रको उतारचढाव (भोलाटाइल इकोनोमी)मा हिँडिरहेका छौं। यो अवस्थामा केन्द्रीय बैंकले बढी हेरेको ठीकै हो। मौद्रिक नीतिले स्थायी तरलता सुविधा दर ७ प्रतिशत तोकेको छ। जबकि यसअघि कम थियो। लगानीयोग्य पुँजी अभाव धेरै लम्बिने संकेत हो ? बैंकदर बढेपछि ब्याजदर पनि बढ्छ। ब्याजदर बढे निक्षेप पनि आउन सक्छ। यसो भएपछि ऋण महँगो हुन्छ। ब्याजदर बढ्दा कर्जालाई समस्या पर्छ। ब्याजदर बढाएर ऋणको माग घटाउने केन्द्रीय बैंकको नीति देखियो। अहिले बजारमा ऋणको माग बढी भएर तरलतामा चाप परेको छ। यसैले दरहरूलाई बढाउँदा अन्ततः महँगो ब्याजको कर्जा लिन ऋणीहरू पनि हच्किन्छन्। यसो हुँदा माग कम भएपछि कर्जावृद्धि घट्छ। यसरी प्राकृतिक बहावबाट पनि तरलता सहजीकरण गर्न खोजेको जस्तो लाग्छ। अधिकांश बैंक कर्जा निक्षेप अनुपात (सीडी रेसियो) ९० प्रतिशत हाराहारीमा पुगेका छन्। सीडीको सीमा नाघिरहनु कति खतरा हो ? अझ सीडी रेसियो ९० प्रतिशत पनि बढी हो। किनभने बैंकमा तरलता हुनुपर्छ। भुक्तानीहरू दिनुपर्छ। कर्जाको माग बढ्यो भनेर अगाडि बढेको देखिन्छ। नत्र उपयुक्त सीडी चाहिँ ८० देखि ८५ प्रतिशत हो। यद्यपि कर्जाको माग हुनु आर्थिक उत्पादनहरू बढ्न खोजेको पनि होला। यसलाई रोक्न पनि भएन। सकेसम्म नीतिहरू खुम्च्याएर अगाडि बढ्न खोजेर राष्ट्र बैंंकले असारसम्म ९० प्रतिशत ल्याउन पाउने सुविधा दिएको छ। सोअनुसार बैंंकहरूले व्यवस्थापन गर्दैछन्। बैंकिङ व्यवसाय सफलतापूर्वक कसरी सञ्चालन गर्न जरुरी छ ? समग्रमा बैंंकलाई हेर्दा रामै्र प्रतिफल दिइरहेका छन्। सेयर बजारमा बैंकको उपस्थिति राम्रो देखिन्छ। एकातिर बैंकले धेरै नाफा लिए भन्ने छ भने अर्कोतिर यसमा लगानी गर्नेहरूलाई इन्सेन्टिभ नभई सम्भव पनि हँुदैन। निजी क्षेत्रको बैंंकमा राम्रो लगानी छ। उनीहरूलाई प्रोत्साहन हुनुपर्छ। यसकारण १५२० प्रतिशतको लाभांश आउने वातावरण दिनुपर्छ। यसो गर्यो भने हाम्रो जस्तो मुलुकमा अहिले नै कुल जीडीपीको ११५ प्रतिशत हाराहारीमा निक्षेप र १०८ प्रतिशत हाराहारीमा कर्जा हुनु भनेको अर्थतन्त्रलाई धेरै सहायता पुग्नु हो। जीडीपीभन्दा कर्जा तथा निक्षेपको अंश धेरै हुनु भनेको स्रोतहरूको अत्यधिक प्रयोग भएको हो। अर्थतन्त्रको बराबर हिस्सा बैंकिङ क्षेत्रसँग छ। अर्थतन्त्र उकास्न केन्द्रीय बैंकले उत्पादनमूलक क्षेत्रमा लगानी गर्न जोड दिइरहेको छ नि ? बैंकहरूले यहीँ भएको स्रोत संकलन गरेर लगानी गर्ने हो। अहिलेको वार्षिक कुल लगानीमा ७० प्रतिशत बैंकहरूकै छ। राज्यको ३० प्रतिशत होला। यसैले बैंकहरूको योगदान ठूलो छ। अहिले लगानीयोग्य पुँजी अर्थात् स्रोतमा कसिलो पनि छ। बैंंकहरूले राम्रोसँग स्रोतको व्यवस्थापन गर्न नसक्दा तरलता अभावको स्थिति आएको हो। पछिल्लो समय कतिपय बैंकले व्यवसाय खासै गरेको देखिँदैन, हो ? मुलुकमा तीन किसिमका वाणिज्य बैंक छन्। सरकारी स्वामित्वका तीन बैंक नेपाल बैंक, राष्ट्रिय वाणिज्य बैंक र कृषि विकास बैंक। संयुक्त लगानीमा स्ट्यान्डर्ड चार्टर्ड, नेपाल बंगलादेश, एसबीआई, हिमालयन, नबिललगायतका सात छन्। १७ वटा बैंक नेपाली निजी लगानीका छन्। यी तीनै प्रकारका वाणिज्य बैंक ठीकै स्थितिमा छन्।"
जसपाका ४ केन्द्रीय सदस्य एमाले प्रवेश गराउन ओली पोखरामा,"पोखरा : जनता समाजवादी पार्टीका ४ जना केन्द्रीय सदस्य एवं गण्डकीका प्रभावशाली नेताहरुलाई आफ्ना पार्टीमा प्रवेश गराउन एमाले अध्यक्ष केपी शर्मा ओली शुक्रबार पोखरा आइपुगेका छन्। उनी शुक्रबार बिहान ११ बजे पोखरा आइपुगेका हुन्। गण्डकी प्रवेश कमिटीले पोखरा सभागृहमा आयोजना गरेको कार्यक्रममा जनता समाजवादी पार्टीका ४ जना केन्द्रीय सदस्य र प्रभावशाली नेता कार्यकर्ता एमाले प्रवेश गर्ने र पार्टी अध्यक्ष ओलीले सदस्यता प्रदान गर्दै स्वागत गर्ने कार्यक्रमा रहेको एमाले गण्डकीका सचिव धनञ्जय दवाडीले जानकारी दिए। जसपाका केन्द्रीय सदस्य एवं गण्डकी इन्चार्ज गणेशमान गुरुङ, केन्द्रीय सदस्य एवं तमुवान राज्य समिति इन्चार्ज देवीराज गुरुङ, केन्द्रीय सदस्य तथा तमुवान राज्य समिति अध्यक्ष हुमबहादुर गुरुङ र केन्द्रीय सदस्य एवं गण्डकी प्रदेश समितिका उपाध्यक्ष दीपक तामाङ लगायत एमाले प्रवेशको कार्यक्रम छ।"
पोखरीमा मृत भेटिए पुरुष,विराटनगर : मोरङको सुनवर्षी नगरपालिका७ बरडंगाको एउटा पोखरीमा एक जना पुरुष शुक्रबार मृत फेला परेका छन्। सुनवर्षी७ का ६० वर्षीय गंगाप्रसाद ताँती मृत फेला परेको मोरङ प्रहरीका प्रवक्ता डीएसपी मञ्जील मुकारुङले बताए। उनका अनुसार घरदेखि १५ मिटर पश्चिममा रहेको स्थानीय इनरलाल सिंहको पोखरीमा डुबेर मृत्यु भएको अवस्थामा ताँतीको शव भेटिएको हो। शव परिवारका सदस्य र आफन्तले पोखरीबाट निकालेर घरमा ल्याएका थिए। शव पोस्टमार्टमका लागि रंगेली अस्पताल पठाएर घटनाको अनुसन्धान सुरु गरिएको प्रहरीले जनाएको छ।
युक्रेनी राष्ट्रपति भन्छन् : रुस मलाई मार्न चाहन्छ,"युक्रेन : युक्रेनी राष्ट्रपति भोलोडिमिर जेलेन्स्कीले रुसले उनलाई मार्न चाहेको बताएका छन्। एक भिडियो सन्देशमा राष्ट्रपति जेलेन्स्कीले भने, 'उनीहरू (रूस) युक्रेनको टाउकोलाई राजनीतिक रूपमा नष्ट गर्न चाहन्छन्। दुश्मनको पहिलो निशाना म हुँ र दोस्रो नम्बरमा मेरो परिवार छ।' राष्ट्रपति जेलेन्स्कीले आफू राजधानी किफको सरकारी घरमा बस्दै आएको र उनको परिवार पनि युक्रेनमा रहेको बताए। उनले यसबारे थप जानकारी दिएका छैनन्। जेलेन्स्कीले युक्रेनी अधिकारीहरूलाई शत्रुहरू राजधानी किफमा प्रवेश गरेको चेतावनी दिएका छन्। रुसले जेलेन्स्कीलाई अमेरिकी समर्थन प्राप्त राष्ट्रपति भन्छ। पुटिनले जेलेन्स्कीले युक्रेनलाई अमेरिकाको उपनिवेश बनाएको समेत बताएका छन्। सन् २०१४ मा युक्रेनमा रुस समर्थित सरकारको पतन भएदेखि नै पुटिन त्यहाँ गठन हुने सरकारहरूप्रति आक्रोशित छन्। जेलेन्सी नाटोमा सामेल हुन चाहन्छन्, जबकि रूसी राष्ट्रपति पुटिन कुनै पनि परिस्थितिमा यो हुन दिन चाहँदैनन्। पुटिनले नाटोलाई रुसको सुरक्षाका लागि खतराको रूपमा हेर्छन्। बीबीसी"
अन्ततः युक्रेनमा रूसको आक्रमण,"किभ : शक्तिराष्ट्रको विरोधबीच रूसले अन्ततः छिमेकी युक्रेनमा बिहीबार आक्रमण गरेको छ। उसले युक्रेनका प्रमुख सहरहरूनजिकै मिसाइल आक्रमण र विस्फोटहरू गराएको हो। सम्पूर्ण सैन्य पूर्वाधारलाई निशाना बनाएको पाइएको छ। रूसी सेना एकै समयमा सबै सम्भावित दिशाहरूबाट प्रवेश गरेका थिए। युक्रेनी राष्ट्रपति भोलोडिमिर जेलेन्स्कीले आक्रमणमा ४० भन्दा बढी आफ्ना सैनिक र १० सर्वसाधारण मारिएको पुष्टि गरेका छन्। जेलेन्स्कीले देशमा मार्सल कानुन लागू गरेका छन्। यसको अर्थ अब केही समय देश सेनाको नियन्त्रणमा रहनेछ। यससँगै उनले रुससँगको सबै कूटनीतिक सम्बन्ध पनि तोडेका छन्। आत्तिनुपर्दैन। हामी बलियो छौं। हामी सबैका लागि तयार छौं। हामी सबैलाई पराजित गर्नेछौं, किनभने हामी युक्रेनी हौं, राष्ट्रपति जेलेन्स्कीले राष्ट्रका नाममा गरेको भिडियो सम्बोधनमा भने। उनले रुसको यो कदम युक्रेनको अखण्डता र सार्वभौमसत्तामाथिको प्रहार भएको बताए। रुसी नागरिकलाई रुसको यो कदमको विरोध गर्न पनि उनले आग्रह गरे। रुसी राष्ट्रपति भ्लादिमिर पुटिनले पूर्ण रूपमा युक्रेनविरुद्ध आक्रामक कदम चालेको उनले बताए। युक्रेनी अधिकारीका अनुसार राजधानी किफबाहेक निप्रो र खार्किभमा रहेको सैन्य मुख्यालय, हवाई अखडा र सैन्य गोदामहरूमा आक्रमण भएको छ। रुसले सीमामा करिब दुई लाख सैनिक र हजारौं सशस्त्र गाडी तैनाथ गरेको जेलेन्स्कीले बताए। युक्रेनले आफ्नो पूर्वी, दक्षिण र उत्तरी सीमाबाट युद्ध ट्याकं र सेना प्रवेश गरिरहेको बताएको छ। रुसी सेना बेलारुसबाट युक्रेनको उत्तरी चेर्निहाइभ क्षेत्रमा र रुसबाट सुमी क्षेत्रमा प्रवेश गरेको बताइएको छ। बेलारुस लामो समयदेखि रुसको सहयोगी रहेको छ। ओडेसा सहरको बाहिरी भागमा रहेको पोडिल्स्कस्थित सैन्य इकाईमा भएको आक्रमणमा छ जनाको मृत्यु भएको अधिकारीहरूले बताएका छन्। जसमा १९ जना बेपत्ता छन्। युक्रेनी सेनाले एक विज्ञप्तीमार्फत त्यहाँका जनतालाई शान्त रहन र युक्रेनको रक्षामा साथ दिन गर्न आह्वान गरेको छ। रुसी राष्ट्रपति पुटिनले बिहीबार बिहान युक्रेनको पूर्वी डोनबस क्षेत्रमा सैन्य कारबाही गर्ने घोषणा गरेका थिए। रुसी बोल्ने धेरै युक्रेनी उक्त ठाउँमा बस्छन्।"
युक्रेनमा १८ देखि ६० वर्षका पुरुषले देश छाड्न नपाउने,युक्रेन : युक्रेनमा १८ देखि ६० वर्षका पुरुषले देश छाड्न नपाउने भएका छन्। युक्रनेको आन्तरिक मामिला मन्त्रालयले सबै युक्रेनीलाई देशको रक्षा गर्न हतियार उठाउने बेला आएको बताएको छ। युक्रेनमा जगेडामा राखिएका सेनालाई काममा बोलाइएको छ। रुसी राष्ट्रपति भ्लादिमिर पुटिनले युक्रेनविरुद्ध सैन्य कारवाही गर्न आदेश दिएपछि बिहीबार बिहानैदेखि तीनतर्फबाट रुसी सेना युक्रेनतर्फ अघि बढेका थिए। बिहीबारबाट भएको रुसी हमलामा परेर हालसम्म युक्रेनमा १ सय ३७ युक्रेनीको मृत्यु भएको छ। युक्रेनका राष्ट्रपति भोलोडिमिर जेलेन्स्कीले रुसी सेनाको आक्रमणको पहिलो दिन युक्रेनमा १३७ सर्वसाधारण मारिएको बताएका हुन् । जसमा सैनिक र सर्वसाधारण भएका उनले जानकारी दिए।
"प्रतिनिधि सभाको बैठक आज बस्दै, एमसीसी सम्झौतामाथि छलफल गर्न प्रस्ताव पेश हुने","काठमाडौं : प्रतिनिधि सभाको बैठक आज बस्दैछ। संसद् भवन नयाँ बानेश्वरमा दिउँसो १ बजे बैठक बस्न लागेको हो। प्रतिनिधिसभाको शुक्रबारको बैठकका लागि एमसीसी सम्भावित कार्यसूचीमा परेको छ। अर्थमन्त्री जनार्दन शर्माले सम्झौतामाथि सामान्य छलफल गरियोस् भन्ने प्रस्ताव प्रस्तुत गर्ने कार्यसूचीमा उल्लेख छ। अर्थमन्त्री शर्मा भने आफ्नो जिम्मेवारीबाट पन्छिदै आएछन्। फागुन ८ एमसीसी सम्झौता पेश गर्ने कार्यसूची भएपनि उक्त दिन उनी संसद् बैठकमा उपस्थित भएनन्। अर्थमन्त्री शर्मा उपस्थित नभएपछि सञ्चारमन्त्री ज्ञानेन्द्रबहादुर कार्कीले प्रस्ताव पेश गरेका थिए । शुक्रबार पनि शर्माले सम्झौतामाथि सामान्य छलफल गरियोस् भन्ने प्रस्ताव प्रस्तुत गर्ने सम्भावित कार्यसूचीमा उल्लेख छ। तर अर्थमन्त्री शर्मा भने उपत्यका बाहिर नै रहेका छन्। प्रतिनिधिसभा बैठकमा बिहीबार सामान्य छलफलको कार्यसूची तय भएको थियो। तर, दलहरूले बैठकै रोकेर चरणचरणमा वार्ता गरे। एमसीसीबारे सत्ता गठबन्धनमा सहमति नभएपछि एमालेको सहयोग जुटाउन प्रधानमन्त्री शेरबहादुर देउवा अन्तिम दौडधुपमा सक्रिय बनेका हुन्। एमसीसी अनुमोदन गर्न स्पष्ट बहुमत नदेखेपछि प्रधानमन्त्रीले संसद् बैठक स्थगन गर्न सभामुखलाई आग्रह गरेका थिए। प्रधानमन्त्री जसरी पनि एमसीसी अनुमोदन गर्न चाहन्छन्। गठबन्धन भत्काउने सर्तमा सघाउने दाउमा देखिन्छन् एमाले अध्यक्ष केपी शर्मा ओली। आफूले सहयोग नगरे कतै गठबन्धन भत्किन्छ कि भनेर त्यसलाई जोगाउने ध्याउन्नमा थिए माओवादी केन्द्रका अध्यक्ष पुष्पकमल दाहालप्रचण्ड। दाहाल गठबन्धन जोगाउँदै सके एमसीसी नै संसद्बाट विफल पार्न चाहन्छन्। आआफ्ना अनुकूलका निर्णय गर्न नेताहरूका दौडधुप जारी नै छन्। एमालेले सभामुख हटाउनुपर्ने र एमालेबाट निस्किएका १४ नेतालाई कारबाही हुनुपर्ने माग राख्दै आएको छ। २०७४ भदौ २९ मा भएको अनुदान सहायता सम्झौतापत्रपारित गर्न २०७८ फागुन ८ गतेको संसद् बैठकमा एमसीसी सम्झौता सम्बन्धि प्रस्ताव टेबल भएको थियो। अर्थमन्त्री शर्मा उपस्थित नभएपछि सञ्चारमन्त्री ज्ञानेन्द्रबहादुर कार्कीले प्रस्ताव पेश गरेका थिए । संसद्मा बोल्दै कार्कीले भने, यो प्रस्ताव अमेरिकी सहयोग निकाय एमसीसीले नेपाल सरकारलाई ४०० केभी क्षमताको विद्युत् प्रसारण लाइन निर्माण र देशका विभिन्न स्थानका सडकखण्डहरूको मर्मतसम्भारका लागि अमेरिकी डलर ५०० मिलियन अमेरिकी डलर अनुदान सहायताका रूपमा उपलब्ध गराउने विषयसँग सम्बन्धित छ नेपाल सरकार र एमसिसीबीच संवत् २०७४ भदौ २९ गते भएको सम्झौताअनुसार यो सम्झौता कार्यान्वयनमा आएको मितिले ५ वर्षभित्र यस सहयोगबाट सञ्चालन हुने आयोजना सम्पन्न हुनुपर्ने हुन्छ सम्झौता कार्यान्वयनमा जानुपूर्व प्रतिनिधिसभाको सामान्य बहुमतबाट अनुमोदन हुनुपर्ने गरी कानुन, न्याय तथा संसदीय मामिला मन्त्रालयले २०७५ पुस २६ गते राय दिएको हुँदा यो सम्झौता अनुमोदनका लागि प्रस्ताव गरिएको छ ।' संसद छलेर पर्वत गएका अर्थमन्त्री शर्माले भने  एमसीसीमा राष्ट्रिय सहमति खोजौं एमसीसीबारे कार्यव्यवस्था परामर्श समितिमा दुईटा सहमति, तर किन स्थगित भयो संसद बैठक ? एमालेले एमसीसीबारे उपयुक्त समयमा निर्णय गर्छ : नेम्वाङ भोलिको संसद बैठकमा एमसीसीबारे सैद्धान्तिक छलफल सुरु हुन्छ : प्रवक्ता कार्की एमसीसी सम्झौताको सकिँदै डेडलाइन, दलहरू तीव्र दौडधुपमा सम्झौताबाट विद्युत् प्रसारण लाइनबाट दुई करोड ३० लाख तथा सडक मर्मत कार्य १० लाख जनताले प्रत्यक्ष लाभ प्राप्त गर्ने उल्लेख छ । त्यसैगरी यी परियोजनाबाट ५० लाख घरधुरी लाभान्वित हुने उल्लेख छ । संसदको बैठकअघि बिहान ११ बजे कार्यव्यवस्था तथा परामर्श समितिको बैठक बोलाइएको छ । बैठकमा एमसीसीबारे छलफल हुनेछ। फागुन १६ को समयसीमा भएको एमसीसी पारित गर्न सरकारले सबै विकल्पमा छलफल गरेर त्यस अगावै पारित गर्ने तयारी गरेको छ । कांग्रेस एमसीसीको पक्षमा दृढ भएर उभिएको छ। प्रधानमन्त्री शेरबहादुर देउवाले पहिलो प्राथमिकता गठबन्धनलाई दिएका छन्। कांग्रेसकै डा शेखर कोइराला पक्षधर भने गठबन्धन भत्काएर एक्लै निर्वाचनमा जानुपर्ने पक्षमा देखिन्छ। तर, साझेदार दलहरू माओवादी केन्द्र र एकीकृत समाजवादी गठबन्धन पनि नतोड्ने तर एमसीसीको विपक्षमा उभिने रणनीतिमा छन्। गठबन्धनमा सहमति नभए विपक्षीको सहयोग लिएर भए पनि एमसीसी अनुमोदन गराउने रणनीति प्रधानमन्त्री देउवाको देखिन्छ। कसका कति सांसद ? प्रतिनिधिसभामा एमालेका ९८ सांसद छन्। कांग्रेस ६३ सांसदमध्ये बिजयकुमार गच्छदार र मोअफ्ताव आलम निलम्बनमा छन्। लोसपाका १३ सांसद छन्। जसपाका २१ सांसद छन्। तर, दुई धार छ। माओवादी केन्द्रको ४९ र एकीकृत समाजवादीको २३ सिट छ। सत्ता गठबन्धनमा रहेको राष्ट्रिय जनमोर्चा सुरुदेखि एमसीसीको विपक्षमा छ। नेमकिपा र राप्रपा पनि एमसीसीको विपक्षमा छन्। राजमो, नेमकिपा र राप्रपा तथा स्वतन्त्रको ११ सिट छ।"
रुसमा युक्रेन हमलाविरुद्ध प्रदर्शन : १७ सय जना पक्राउ,मस्को : युक्रेनमा रुसले गरेको आक्रमणपछि रुसका धेरै सहरमा युद्धको विरोधमा प्रदर्शन भएका छन्। यो प्रदर्शनमा हालसम्म १ हजार ७ सय जना पक्राउ परेका छन् । विपक्षी र्यालीहरूमा गिरफ्तारी ट्र्याक गर्ने ओभीडी इन्फो समूहले मस्कोमा ९ सय जना र सेन्ट पिटर्सबर्गमा ४ सय जनालाई पक्राउ गरिएको बताएको छ। सामाजिक सञ्जालमा पोष्ट गरिएका भिडियो र तस्बिरहरूमा हजारौं मानिसहरू 'युद्धलाई नाई भन्नुहोस्' भन्ने प्लेकार्ड बोकेर सडकमा निस्किएका देखिन्छ। केही प्लेकार्डमा सरकारको निर्णयको आलोचना पनि भएको छ । समाचार एजेन्सी एएफपीका अनुसार युक्रेनमाथि आक्रमण गर्ने निर्णयको विरोध गर्न मस्कोको पुस्किन स्क्वायरमा हजारौं मानिस मानिस जम्मा भएका थिए। त्यस्तै सेन्ट पीटर्सबर्गमा पनि करिव १ हजार मानिस जम्मा भएका थिए। रुसी संसदको तल्लो सदनको भवनको अगाडि गेटमा से नो टु वार लेखिएको स्प्रे पेन्ट पनि देखियो । रुस बाहेक विश्वका अन्य धेरै सहरमा रुसको आक्रमणको विरोधमा प्रदर्शन भएका छन् । अमेरिकाको न्युयोर्क सहरमा सयौं प्रदर्शनकारीले युक्रेनको झण्डा बेह्रेर संयुक्त राष्ट्र संघको रुसी मिसनतर्फ मार्च गरेका छन् । बीबीसी हिन्दीबाट।
बिजुली किन्न भारत सहमत,"काठमाडौं : भारतले नेपालको बिजुली खरिद गर्ने प्रतिबद्धता जनाएको छ। वर्षायाममा खेर जाने बिजुली भारत निर्यातका लागि सैद्धान्तिक सहमति भएको हो। बिहीबार सकिएको नेपालभारत सचिवस्तरीय संयुक्त सञ्चालन समितिको नवौं बैठकमा भारतले अन्तरदेशीय विद्युत् व्यापारको प्रचलित नियमअनुसार नेपालको प्रस्ताव चाँडो स्वीकृति गर्ने जनाएको छ। स्वीकृतिको टाइमलाइन नै दिन भनेका थियौं। उहाँहरूले हामी चाँडै नै कार्यान्वयन गर्छौं भन्नुभएको छ, बैठकमा सहभागी एक अधिकारीले भने। नेपालले कालीगण्डकी (१४४), मध्यमस्र्याङ्दी (७०), अपर मस्र्याङ्दी (५०), तामाकोसी (४५६), लिखु (५२४) समेतको ८ सय मेगावाट बिजुली किनिदिन भारतसँग आग्रह गर्दै आएको छ। गएको बर्खामा दैनिक ६ सय मेगावाटसम्म बिजुली खेर गएको थियो। उक्त समयको बिजुली किनदिन भारतलाई आग्रह गरिएको हो। हाल ३९ मेगावाट बिजुली मात्रै भारत निर्यात भइरहेको छ। सचिवस्तरीय बैठक दुई दिनसम्म चलेको थियो। बैठकले दुई देशबीच मौजुदा प्रसारण लाइन, निर्माणाधीन तथा प्रस्तावित अन्तरदेशीय प्रसारण लाइन, अरुण३ जलविद्युत् तथा प्रसारण लाइन, अन्तरदेशीय विद्युत् आयात निर्यातलगायतका विषयमा छलफल भएको थियो। सञ्चालनमा रहेको पहिलो अन्तरदेशीय ढल्केबरमुजफ्फरपुर ४ सय किलो भोल्ट प्रसारण लाइनबाट ६ सय मेगावाटसम्म आयात निर्यात गर्ने सहमति भएको छ। प्राधिकरण तथा भारतको पावर ग्रिड कर्पोरेसन अफ इन्डिया (पावरग्रिड) संयुक्त कम्पनी स्थापना गरिने भएको छ। जसले भारतीय भूभागमा पर्ने संरचनाका लागि आवश्यक लगानी तथा कार्यान्वयनको प्रारूप तयार गर्नेछ। सन् २०२७ सम्ममा १३ हजार ५ सय मेगावाट बिजुली उत्पादन हुने प्राधिकरणको प्रक्षेपण छ। ३५ सय मेगावाट नेपालमा खपत हुने र बाँकी निर्यातका लागि पनि नयाँ अन्तरदेशीय प्रसारणलाइन निर्माण अघि ल्याइएको बताइएको छ। संयुक्त रूपमा ठूला जलविद्युत् आयोजना निर्माण सम्बन्धमा संयुक्त प्राविधिक टोली गठन गर्ने छलफल भएको ऊर्जा मन्त्रालयले जनाएको छ। नेपाल र भारतको पश्चिम बंगाल राज्यबीच अन्तरदेशीय विद्युत् प्रसारण लाइन निर्माणको सम्भावनाबारे संयुक्त प्राविधिक टोलीले अध्ययन गर्ने भएको मन्त्रालयले जनाएको छ। ऊर्जा सचिव देवेन्द्र कार्की तथा भारतको विद्युत् सचिव आलोक कुमारको सहअध्यक्षतामा बैठक भएको हो। यसैबीच भारतका ऊर्जा सचिव आलोक कुमारसहितको प्रतिनिधिमण्डलले ऊर्जामन्त्री पम्फा भुसालसँग बिहीबार शिष्टाचार भेट गरेको छ। सो अवसरमा समग्र ऊर्जाको विकास, व्यापार र आपसी हितका विविध विषयमा छलफल भएको छ।"
मधेसको माओवादी मोह,"व्यक्तित्वको टकराव नभएको भए पुष्पकमल दाहाल प्रचण्ड, उपेन्द्र यादव र डा बाबुराम भट्टराई एकै ठाउँमा हुन्थे। नेकपा माओवादीले अचानक र अप्रत्याशित रूपमा ९० डिग्रीको फन्को मार्यो। त्यसको चार वर्षपछि २ नम्बर प्रदेशको नामकरण सम्भव हुन सक्यो। संघीय शासन प्रणालीको मर्म र भावनालाई आत्मसात् गर्नेहरूका लागि यो विजयको ध्वजा फहराए सरह थियो। किनकि योभन्दा पहिले जे जति प्रदेशहरूको नामकरण गरिए, त्यसमा कहीँ कतै संघीय सिद्धान्तको गन्धसम्म थिएन। अर्थात्, पहिचानको मुद्दालाई गौण बनाइएको तथ्य जगजाहेर छ। जो नितान्त पूर्वाग्रही ढंगबाट गरिएको नामकरण पञ्चायती शासनको पुनरावृत्ति थियो। त्यसैले हर्ष र विस्मात्को बीच मनाइएको उत्सवले सिंगो मुलुकमा एक प्रकारको नौलो अभ्यासको थालनी गरेको सबैले महसुस गरे। यसरी पहिचान अन्तर्निहित रहेको नामकरणभित्रको राजनीतिको भेउ नै धेरैले पाउन सकेनन्। लुम्बिनी र सुदूरपश्चिम गरी दुईवटा प्रदेशमा रहेको माओवादी मुख्यमन्त्रीसमेतले गर्न नसक्ने काम मधेस प्रदेशले रातारात फत्ते पारे। जनयुद्ध दिवसको दिन फागुन १ गते स्थानीय बिदा दिइयो। मधेस प्रदेशको भौगोलिक सीमाभित्र जनयुद्धमा मारिएका परिवारहरूलाई एकएक लाख वितरण गरियो। यसले के देखिन्छ भने राजनीति भनेको सम्भावनाको खेल हो। र, यो कति खेर कोसँग टाँसिन्छ वा टुक्रिन्छ भन्ने गाह्रो छ। यस्तो भविष्यवाणीलाई समेत नेताहरूको व्यक्तिगत स्वार्थपूर्तिले सजिलै अनहोनीलाई होनी बनाउँदो रहेछन्। यसको ज्वलन्त प्रमाण हो जनयुद्धको कहिल्यै नामै नलिनेहरू पनि सो दिवसमा दिइएको बिदा र लाखौं रुपैयाँको वितरण ! त्यसैले मधेसको राजनीतिले एकपटक फेरि १ सय ८० डिग्रीको फन्को मारेको प्रतीत हुन्छ। करिब डेढ दशकयता मधेसवादी र माओवादी सधैं एकअर्काप्रति बैरीको स्वभाव प्रदर्शन गर्दै आएका थिए। तिनैको यो मिलनले स्थानीय निर्वाचनमा समेत गठजोडको संस्कृतिलाई एकतिर निरन्तरता दिने देखिन्छ। अर्कोतर्फ मधेस प्रदेश सरकारको मियो हातमा लिएका जसपा फुटको संघारमा छ। वर्तमान गठबन्धनले यसको पूर्वाधार तयार पारेको हो, जसमा एमसीसीको पनि अन्तरकुन्तर भूमिका छ। बाबुराम र उपेन्द्रबीच मनमुटाव मधेस जनविद्रोहबाट राष्ट्रिय नेताको आकार ग्रहण गरेका उपेन्द्र यादवले डा बाबुराम भट्टराईको नयाँ शक्तिसँग पार्टी एकतापछि मत मिले पनि मन भने कहिल्यै मिलेन। दुईवटै नेता वामपन्थी पृष्ठभूमिका हुन्। मनभिन्नताको न्यूनतालाई आकलन गरी आन्तरिक र बाहिर रूपमा पार्टीलाई बलियो बनाउने आशा धेरैले गरेका थिए। यो कुरा तत्कालीन प्रम केपी शर्मा ओलीबाट गैरसंवैधानिक रूपमा संसद् विघटन गरेको बेला प्रष्ट रूपमा दृष्टिगोचर पनि भयो। बाबुराम र उपेन्द्रबीचको एकता र सहकार्यले धेरैलाई प्रभावित पार्यो। कतिसम्म भने मधेसी जनअधिकार फोरमबाट संघीय समाजवादी फोरममा रूपान्तरित भएकाहरूले करिब एक दशकदेखि राम्ररी हिमाल र पहाड उक्लिन नसकेको अवस्था थियो। जसमा बाबुरामसँगको एकताले सजिलो बनाउने धेरैले लख नकाटेका होइनन्। अशोक राईको राजनीतिक लगानी, बौद्धिकता र विशिष्ट जातीय पहिचानबाट टसमस नभएका पहाडका आदिवासी जनजातिलाई बाबुरामको व्यक्तित्वले केही हदसम्म प्रभावित पार्ने आशा गर्नु स्वाभाविक थियो। यसका साथै खस आर्यहरू पनि पर्याप्त मात्रामा समावेश हुने सम्भावना पनि आकलन गरिएको थियो। यो पक्षप्रति पहिलेदेखि नै संवेदनशील बाबुरामले वैकल्पिक शक्ति निर्माणमा केही हदसम्म भूमिका निर्वाह गरेकै हुन्। तर, अनुपातिक रूपमा पहाडी समुदायलाई बाबुरामले आकर्षण गर्न खोजेकोभन्दा उपेन्द्रको पक्षमा पहिलेदेखि रहेको जनाधार तथा चुनावी मौसममा मधेसी समुदायको ठूलो लर्को लागेपछि पार्टीभित्रको वर्चश्व देखिन थाल्यो। प्रचार के गरियो भने मधेसको बलमा पहाडीहरू सत्ताको भागबन्डा खोजिरहेका छन्। कार्यकारिणीको भूमिकामा रहेका उपेन्द्र यादवले आफ्नो हस्ताक्षरलाई यिनै मनोविज्ञानसँग तादम्त्यता मिलाएपछि बाबुराम झस्केका हुन्। फलस्वरूप प्रधानमन्त्री शेरबहादुर देउवाको गठबन्धन सरकारमा पार्टीबाट मन्त्री चयन, सांसद प्रदीप यादवको पार्टी निष्कासन, राष्ट्रियसभा निर्वाचनजस्ता राष्ट्रिय महत्त्वका विषयमा निर्णय लिइयो। त्यसबाट बाबुराम र उपेन्द्रबीचको मतभिन्नताले आकाश छोएको हो। केही महिनासम्म बोलचालसमेत बन्द भएको हो। प्रचण्ड र उपेन्द्र यसरी बाबुरामसँग टाढिएपछि मधेस प्रदेशको नामकरणमा सहयोग पुर्याएका माओवादी अध्यक्ष पुष्पकमल दाहाल प्रचण्डले मौकामा चौका हाने। बाबुरामसँग सनातनी र पुख्र्यौली व्यक्तित्वको टकरावमा रहेका प्रचण्डले उपेन्द्रसँग हातेमालो गरेर बाबुरामलाई पाखा लगाउने सोच राखेको देखिन्छ। यो अभ्यास उनले नयाँ शक्तिकालमा पनि गरिसकेका छन्। मधेस प्रदेशको केही जिल्लामा माओवादीको संगठनात्मक अवस्था राम्रो रहेको कारणले पनि होला उपेन्द्र प्रचण्डसँग नजिकिएका छन्। खासगरी दोस्रो संविधानसभामा सिरहाबाट प्रचण्डलाई जिताउन तत्कालीन संघीय समाजवादी फोरमका उम्मेदवार डा वीरेन्द्र महतोले भूमिका खेलेका थिए। सोही कार्यलाई यसपालि उपेन्द्रसँग साट्ने प्रश्नले पनि अहं भूमिका खेलेको हुन सक्छ। होइन भने जनयुद्धको नामै नलिनेहरू अचानक र अप्रत्याशित रूपमा १८० डिग्रीको फन्को कसरी मारे होला ? विषय सोचनीय छ। प्रचण्डको सन्दर्भमा धेरै कुरा बाहिर आइसकेका छन्। उपयोगितावादी र उपभोगतावादी सिद्धान्तको आधारमा आफ्नो कार्यनीति र रणनीति बनाउने प्रचण्ड यसपालि छोरी रेणुले चितवनमा गरेको विकासको आधारमा चुनाव लड्ने देखिन्छ। यो उनका लागि शेरबहादुर देउवा र केपी शर्मा ओली जत्तिको सजिलो भने छैन। कतिसम्म भने अदालतले पार्टी अलग्याएपछि माओवादी आफ्नो अस्तित्वको लडाइँ लडिरहेका छन्। यस्तो अवस्थामा पूर्वएकता केन्द्र मसाल पक्षधरहरूले पञ्चायतकालदेखि नै निर्माण गरेको आधारभूमि मधेस प्रदेशका केही जिल्लामा जसपाको पनि राम्रो पकड बन्यो। त्यसकारण उनीहरूले अहिले नै अघोषित तालमेल गरेका छन्। तर पूर्व एकता केन्द्र मसाल पक्षधरहरू प्रचण्डको उपयोगितावादी सिद्धान्तको कारण अत्यन्तै रुष्ट र आक्रोशित छन्। जसपा फुटको संघारमा छ। यसको मूलकारण एमसीसी होइन। एमसीसी भएको भए दृश्य भिन्दै हुन्थ्यो। अन्ततोगत्वा उनीहरू पनि धेरै दिनसम्म प्रचण्डसँग टिक्ने सम्भावना न्यून हुँदै गइरहेको लख काट्न सकिन्छ। एमसीसीले त्यो कुराको छिनोफानो गर्छ। यद्यपि पार्टी महाधिवेशनले नै एमसीसीको विरोधमा अभिमत जाहेर गरिसकेकाले प्रचण्डलाई मान्नुपर्ने बाध्यता छ। यस सन्दर्भमा बेइजिङप्रति सहिष्णु रहेका छन् उपेन्द्र यादव। कार्यकारिणीको बैठकमा एमसीसीबारे नकारात्मक निर्णयको पक्षमा अभिमत जारी गरे पनि अधिकांशले पक्षमा नै मत हाल्ने बढ्दो सम्भावना छ। प्रारम्भदेखि नै संघीय परिषद्का अध्यक्ष डा बाबुराम भट्टराई जसरी पनि एमसीसी पास गराउने पक्षमा छन्। त्यसैले उपेन्द्रको अहिलेसम्मको मौनता अर्थहीन भने होइन। तर उनको त्यो मौनधारणभित्र प्रचण्डको प्रभाव पनि हुन सक्ने अड्कल काट्नेहरू पनि धेरै छन्। मधेसमा आक्रोश जनयुद्धको जगमा मधेस आन्दोलन सम्भव भएको हो भन्ने तथ्यलाई आत्मसात् नगर्ने मधेसवादीहरूले बल्ल यसपालि तथ्यलाई आत्मसात् गरेकोजस्तो देखिन्छ। पार्टी अध्यक्ष उपेन्द्रको प्रचण्डसँगको सामीप्यताले धेरैलाई बिझेको छ। किनकि अहिले पनि मधेसमा माओवादी विरोधीहरूको ठूलो सत्ता कायम छ। जसलाई विगत डेढ दशकदेखि उपेन्द्र यादवले हाँकिरहेका छन्। नेपालको राजनीतिक, सामाजिक तथा सांस्कृतिक आन्दोलनमा जनयुद्धले खेलेको भूमिकाप्रति कहिल्यै सकारात्मक नहुने यो तप्का हाल उपेन्द्रसँग आक्रोशित छ। कतिसम्म भने हामीलाई थाहै नदिई मन्त्रिपरिषद्को निर्णयबिनै जनयुद्ध दिवसको दिन बिदा दिइएकोमा एकजना प्रदेश मन्त्री आक्रोश पोख्दै थिए। प्रदेशमा एउटा मात्र मन्त्रालय पाएको माओवादीले यतिको ठूलो निर्णय गराउन सक्ने हैसियत नरहेको मन्त्रीको अभिमत छ। रौतहट काण्डपश्चात् त माओवादी र मधेसवादी उत्तरी र दक्षिणी धु्रव बाँडिएको पनि प्रचार गरियो। उपेन्द्रको व्यक्तित्व विकासमा यसले ठूलो भूमिका खेलेको हो। पार्टी निर्माणमा त यसले इतिहास नै कायम गर्यो। मधेसी जनअधिकार फोरम रातारात राष्ट्रिय पार्टीको हैसियत प्राप्त गर्यो। यसरी पहिलो संविधानसभामा चौथो शक्तिको रूपमा उदाएको फोरमले जे जति मत पायो, दिने सबै माओवादी विरोधी थिए। यद्यपि सामाजिक न्यायको हकमा पाएको यो मत सैद्धान्तिक र वैचारिक रूपमा माओवादीसँग खासै भिन्नता थिएन। यो कुरा डेढ दशकपश्चात् मधेस प्रदेशको नामकरणमा माओवादीले गरेको सहयोगबाट प्रष्ट रूपमा दृष्टिगोचर भयो। कतिसम्म भने शासकीय र चुनावी प्रणालीमा पनि जसपा र माओवादी धेरै नजिक छन्। फुट्ने र जुट्ने प्रसंग अहिले प्रचण्ड र उपेन्द्रको मन त्यतिकै मिलेको होइन। दुवैमा उपभोगतावादी र उपयोगितावादी सिद्धान्त प्रचुर मात्रामा पाइन्छ। जो बाबुराममा लेस मात्र पनि छैन। अहिले बाबुरामसँग उपेन्द्रको मनमुटाव हुनुमा सिद्धान्तभन्दा पनि यही उपयोगितावादी र उपभोगतावादी सिद्धान्तले काम गरेको हो। बरु बाबुरामसँग पार्टी एकता गर्नुभन्दा पहिले उपेन्द्रले प्रचण्डसँग एकता गरेको भए त्यो दीर्घायु हुन्थ्यो। यो कुरा त्यतिबेला सही साबित हुन्छ, जतिबेला नारायणकाजी श्रेष्ठ आफ्नो समूह लिएर माओवादीबाट बाहिर निस्कने छन्। नाराणकाजीसँग न उपयोगितावादी न उपभोगतावादी गुण छ। यस अर्थमा उनी ठ्याकै बाबुरामसँग मिल्छन्। बाबुरामले भने रणनीतिक सोचाइमा मारेको फड्को नारायणकाजीको बुताभन्दा बाहिर छ। यसरी व्यक्तित्वको टकराव नभएको भए प्रचण्ड, उपेन्द्र र बाबुराम एकै ठाउँमा हुन्थे। प्रचण्डले बहुलवादको जति विरोध गरे पनि उनको चारित्रिक तथा व्यावहारिक विशेषतामा रत्तिभर फरक देखिन्न। उनको आसेपासे प्रायः सबैले सगर्व त्यो दर्जा हासिल गरिसकेका छन्। अन्त्यमा, जसपा फुटको संघारमा छ। यसको मूलकारण एमसीसी होइन। एमसीसी भएको भए दृश्य भिन्दै हुन्थ्यो। तर एमसीसीलाई मनैदेखि स्वीकार्ने बहुलवादी प्रचण्ड भने अवश्य हुन् जसले उपेन्द्रलाई बाबुरामको विरोधमा उक्साएका छन्। होइन भने कुनै पदको चाहना नगर्ने बाबुरामप्रति उपेन्द्रले किन यस्तो व्यवहार गर्थे र ! बरु उल्टै बाबुरामले पो गर्नु पर्ने थिएन र ! कहीँ कतै बाधा अवरोध सिर्जना नगरी बौद्धिक अभ्यासमार्फत कुरा पस्किरहेका बाबुरामले सम्पूर्ण कार्यकारिणी अधिकार उपेन्द्रलाई दिएकै हुन्। कार्यकारिणीको अभिभारा बोक्नेहरू सामूहिक निर्णय र नेतृत्व प्रणालीप्रति कति संवेदनशील हुनुपर्छ भन्ने कुरातर्फ ध्यान नपुर्याएपछि पार्टीभित्र विग्रह उत्पन्न हुनु स्वाभाविक थियो। कतिसम्म प्रचार गरियो भने पार्टी विभाजनपश्चात् खाली रहेको एउटा कार्यकारिणी अध्यक्ष पदतर्फ बाबुराम ताकेकोले उपेन्द्र झस्केका हुन्। तर यो तथ्यहीन कुरालाई बाबुरामले सो पदका लागि वरिष्ठ नेता अशोक राईको नाम प्रस्ताव गरेपछि ढोल पिट्नेहरूको मुखमा बुझो लागेको छ।"
नेपाल आइडलबाट को बाहिरिए ? (भिडियो),"लोकगीतका अग्रज स्रष्टा जयनन्द लामाको सांगीतिक योगदानलाई सम्झँदै बिहीबारको नेपाल आइडलको दैलो खुलेको थियो। आइडल परिवारले लामाकोे निधनले नेपाली संगीत क्षेत्रमा अपुरणीय क्षति पुगेको भन्दै उनीप्रति श्रद्धाञ्जलि व्यक्त गरेको थियो। एपीवान टेलिभिजनबाट हरेक हप्ता प्रशारण हुने नेपाल आइडल सिजन४ को फाइनल मिति नजिकिँदै गर्दा प्रतिस्पर्धा भने तीव्र बनेको छ। बिहीबारको कार्यक्रममा बटम थ्रीमा लक्ष्मी पौडेल, सुमिन पाख्रिन र कानदेन लिम्बू परेका थिए। अघिल्लो हप्ताको प्रस्तुतिका आधारमा सबैभन्दा कम भोट ल्याएको प्रतियोगी बाहिरिने नियम अनुसार बिहीबार कानदेव लिम्बू बाहिरिए। वाइल्ड कार्डका रुपमा गत हप्ता मात्रै कार्यक्रममा इन्ट्री पाएका कानदेन लिम्बू उत्कृष्ट आठबाटै बाहिरिए। जाँदाजाँदै उनले नेपाल आइडलमा दिएको प्रस्तुतिको झलक देखाइएको थियो। उनी बाहिरिँदै गर्दा निर्णायक तथा उपस्थित दर्शक स्तब्ध बनेका थिए। निर्णायक सुगम पोखरेलले उनी बाहिरिँदा नरमाइलो लागेको बताए। तपाई एउटा खोलाजस्तै बन्नुस्। बाटो भेट्नुहुन्न आफैँ बनाउँदै जानुस्, उनले भने। नेपाल आइडलका निर्देशक तथा प्रोजेक्ट हेड सुरेश पौडेलका अनुसार नेपाल आइडल सिजन४ का प्रतियोगीहरूले उत्कृष्ट प्रस्तुति दिइरहेका छन्। आगामी चैत पहिलो हप्ता नेपाल आइडल सिजन४ को विजेता घोषणा हुनेछ।"
जसपाको केन्द्रीय कार्यकारिणी समितिको बैठक आज बस्दै,"काठमाडौं : जनता समाजवादी पार्टी नेपालको केन्द्रीय कार्यकारिणी समितिको बैठक शुक्रबारबाट काठमाडौंमा बस्दैछ । शुक्रबार बिहान ११ बजेबाट बालकुमारीस्थित केन्द्रीय कार्यालयमा बैठक बस्ने अध्यक्ष उपेन्द्र यादवले जानकारी दिए। बैठकमा पदाधिकारी, केन्द्रीय कार्यकारी समितिका सदस्य सहभागी हुनेछन्। आजको बैठकमा एमसीसी, पार्टीको विधान, स्थानीय तह निर्वाचन र देशको वर्तमान राजनीतिक परिस्थितिलगायतका विषयमा छलफल हुनेछन्। आन्तरिक विवादका कारण लामो समयदेखि जसपाको बैठक बस्न सकेको थिएन। जनता समाजवादीमा संघीय परिषद् अध्यक्ष बाबुराम भट्टराई र अध्यक्ष उपेन्द्र यादवबीच शक्ति बाँडफाँटको विषयमा विवाद भएको छ। जसपामा एमसीसीबारे दुई धार देखिएको छ। भट्टराई पक्षधर एमसीसी पास गर्नुपर्ने लाइनमा छन् भने यादव पक्ष संशोधन बिना अनुमोदन गर्न नहुने बताउँदै आएका छन्।"
संस्थापक सेयर कारोबारमा कडाइ,"काठमाडौं : एउटा बैंकको संस्थापक सेयर भएका व्यक्तिले अरू संस्थाको सेयर खरिदबिक्री गर्नुपूर्व नेपाल राष्ट्र बैंकबाट अनुमति लिनुपर्ने भएको छ। बैंक तथा वित्तीय संस्थाहरूको संस्थापक सेयर कारोबारमा कडाइ गर्दै राष्ट्र बैंकले यस्तो निर्देशन दिएको हो। यसअघि कुनै संस्थाको कुल पुँजीको दुई प्रतिशत सेयर भएकाले मात्र स्वीकृत लिनुपर्ने व्यवस्था थियो। सोही व्यवस्थालाई परिमार्जन गरिएको राष्ट्र बैंकका डेपुटी गभर्नर बमबहादुर मिश्र बताउँछन्। कुनै एक बैंक वा वित्तीय संस्थाको एक प्रतिशत वा सोभन्दा बढी संस्थापक सेयर धारण गर्ने वा गरेका सेयरधनीले सो संस्थाबाहेक अन्य कुनै बैंक वा वित्तीय संस्थाको जतिसुकै संस्थापक सेयर खरिदबिक्री गर्नुपूर्व अनिवार्य रूपमा यस बैंकको स्वीकृति लिनु पर्नेछ, केन्द्रीय बैंकको एकीकृत निर्देशन २०७८ मा उल्लेख छ। यो व्यवस्थाबारे मौद्रिक नीति समीक्षामा घोषणा भने गरिएको थिएन। बैंक तथा वित्तीय संस्थाको सेयर कोसँग कति छ (क्रस होल्डिङ) बारे पनि अधययन गरेको थियो। धेरै सेयर दोहोरिएका बैंकबीच मर्जर तथा प्राप्ति गर्न सहज हुने भएकाले पनि यस्तो रणनीति अपनाएको हो। यससँगै, राष्ट्र बैंकले व्यक्तिगत ओभरड्राफ्ट कर्जा, सवारी कर्जा, सेयर धितो कर्जालगायतमा कडाइ गरेको छ। यस्तो कर्जाको जोखिम भारलाई बढाएर १५० प्रतिशत पुर्याएको छ। यसअघि उक्त कर्जाको जोखिमभार १०० प्रतिशतसम्म राख्ने गरिन्थ्यो। आयातका लागि ट्रस्ट रिसिप्ट (टीआर) कर्जाको जोखिमभार भने १२० प्रतिशत राख्न निर्देशन दिएको छ। असारदेखि लागू गर्नुपर्नेछ। यस्ता शीर्षकमा जोखिम भार बढाउँदा बैंकको पुँजी अवशोषण (क्यापिटल अब्जर्सन) बढ्ने ग्लोबल आईएमई बैंकका निर्देशक कृष्णप्रसाद शर्मा बताउँछन्। उनका अनुसार जोखिमभार बढी राख्ने गरेका कारण सेयर, रियल स्टेट (घरजग्गा)मा ब्याजदर धेरै हुने गरेको हो। बैंकले पहिला १ करोड ५० लाख रुपैयाँ लगानी गर्न सक्थ्यो भने राष्ट्र बैंकले जोखिमभार क्षमता बढाएपछि अब १ करोड रुपैयाँ मात्रै पुँजी लगानी गर्न पाउँछन्, उनले भने। यसैगरी राष्ट्र बैंकले कर्जाको ब्याजदर ७ प्रतिशत कायम गरेको छ। यसअघि ५ प्रतिशत थियो। ब्याजदर करिडोरको माथिल्लो सीमाका रूपमा रहेको स्थायी तरलता सुविधा दर ७ प्रतिशत, तल्लो सीमाको रूपमा रहेको निक्षेप संकलन दर ४ प्रतिशत र नीतिगत दरका रूपमा रहेको रिपो दरलाई ५५ प्रतिशत कायम गरिएको छ।"
रुसी आक्रमणमा हालसम्म १ सय ३७ युक्रेनीको मृत्यु,"केभ : रुसी राष्ट्रपति भ्लादिमिर पुटिनले युक्रेनविरुद्ध सैन्य कारवाही गर्न आदेश दिएपछि बिहीबार बिहानैदेखि तीनतर्फबाट रुसी सेना युक्रेनतर्फ अघि बढेका थिए। बिहीबारबाट भएको रुसी हमलामा परेर हालसम्म युक्रेनमा १ सय ३७ युक्रेनीको मृत्यु भएको छ। युक्रेनका राष्ट्रपति भोलोडिमिर जेलेन्स्कीले रुसी सेनाको आक्रमणको पहिलो दिन युक्रेनमा १३७ सर्वसाधारण मारिएको बताएका हुन् । जसमा सैनिक र सर्वसाधारण भएका उनले जानकारी दिए। रुसले युक्रेनमा क्षेप्यास्त्र हान्यो युक्रेनको सार्वभौमसत्तामाथिको रुसी हस्तक्षेपको विरोध गर्छौं : परराष्ट्र मन्त्रालय युक्रेनले भन्यो रुसको आक्रमणमा सातजनाको मृत्यु, कैयौं घाइते अन्ततः युक्रेनमा रूसको आक्रमण युक्रेनी राष्ट्रपति भन्छन् : रुस मलाई मार्न चाहन्छ रुसमा युक्रेन हमलाविरुद्ध प्रदर्शन : १७ सय जना पक्राउ युक्रेनको राजधानीमा विस्फोट"
एमसीसी सकस : बिहानैदेखि बानेश्वर क्षेत्रमा ठूलो संख्यामा प्रहरी परिचालन,"काठमाडौं : बानेश्वर क्षेत्रमा बिहानैदेखि ठूलो संख्यामा प्रहरी परिचालन गरिएको छ। प्रतिनिधिसभाको शुक्रबारको बैठकमा अर्थमन्त्री जनार्दन शर्माले सम्झौतामाथि सामान्य छलफल गरियोस् भन्ने प्रस्ताव प्रस्तुत गर्ने सम्भावित कार्यसूचीमा उल्लेख छ। संसद्मा एमसीसीबारे प्रस्ताव प्रस्तुत हुने भएपछि विरोधमा हुने सभावित प्रदर्शनलाई मध्यनजर गर्दै गृह मन्त्रालयको निर्देशन अनुसार प्रहरी प्रधान कार्यालयले बानेश्वर वरपर बाक्लो संख्यामा प्रहरी परिचालन गरेको हो। बानेश्वर आसपासका क्षेत्रमा सादा पोसाकका प्रहरी, गुप्तचरलाई समेत बिहानैदेखि खटाइएको गृह स्रोतले बताएको छ। प्रतिनिधि सभाको बिहीबारको बैठकमा समेत एमसीसीबारे छलफल हुने कार्यसूची थियो। तर सत्ता गठबन्धनबीच एमसीसी अनुमोदन गर्नेबारे सहमति हुन नसकेपछि अन्तिम समयमा सभामुख अग्नी सापकोटाले बैठक स्थगित गरेका थिए। बिहीबार समेत बानेश्वर, बिजुलीबजार, बबरमहल लगायतका क्षेत्रमा प्रहरी र प्रदर्शनकारीबीच झडप भएको थियो। कांग्रेसएमाले बैठक निष्कर्षविहीन, संसद अवरोध हटाउने विषयमा सहमति भएन एमसीसी सकस : भित्र वार्ता, बाहिर झडप एमसीसी सम्झौताको सकिँदै डेडलाइन, दलहरू तीव्र दौडधुपमा प्रतिनिधि सभाको बैठक आज बस्दै, एमसीसी सम्झौतामाथि छलफल गर्न प्रस्ताव पेश हुने जसपाको केन्द्रीय कार्यकारिणी समितिको बैठक आज बस्दै"
स्थानीय निर्वाचनलाई भयरहित र निष्पक्ष बनाउनुपर्नेमा जोड,"विराटनगर : आसन्न स्थानीय तह निर्वाचनलाई सुरक्षित, भयरहित र निष्पक्ष बनाउनुपर्नेमा सरोकारवालाहरुले जोड दिएका छन्। प्रदेश १ को राजधानी विराटनगरमा बिहीबार आयोजित कार्यक्रमका सहभागीहरुले सुरक्षित र भयरहित तवरबाट निर्वाचन सम्पन्न गराउन सबै पक्ष क्रियाशील भएर लाग्नुपर्ने बताएका हुन्। निर्वाचनलाई लक्षित गरेर प्रदेश १ निर्वाचन कार्यालय विराटनगरले जिल्ला प्रशासन कार्यालय मोरङको सभाहलमा आयोजना गरेको अन्तरक्रिया कार्यक्रममा सुरक्षा निकायका प्रमुख, सरकारी कर्मचारी, राजनैतिक दलका प्रतिनिधि, सञ्चारकर्मी लगायतको सहभागिता थियो। त्यस अवसरमा स्थानीय तह निर्वाचन २०७९ मतदाता नामावली अद्यावधिक (दावी विरोध)समेतको कार्यक्रम सार्वजनिक गरिएको छ। मोरङका प्रमुख जिल्ला अधिकारी काशीराज दाहालले त्रुटिरहित तरिकाले मतदान सम्पन्न गर्न सबै पक्षको सहयोग आवश्यक रहेको बताए। निर्वाचन भनेको मतदाताले मताधिकार प्रयोग गरेर आफ्ना जनप्रतिनिधि छनोट गर्न पाउने महत्वपूर्ण अवसर हो, उनले भने, त्यही भएकाले मतदान गर्नबाट कोही पनि छुट्न हुँदैन। मताधिकार प्रयोग गर्नबाट कोही पनि नछुटुन भनेर राजनैतिक दल र सरोकारवाला चनाखो हुनुपर्नेमा दाहालको जोड छ। उनले निर्वाचनमा भयरहित, निष्पक्ष र सुरक्षित तवरबाट मतदानको वातावरण बनाउन सबैलाई संवेदनशील भएर लाग्न आह्वान गरेका छन्। निर्वाचनमा स्वच्छ प्रतिस्पर्धाका लागि अहिल्यैदेखि ध्यान दिनुपर्छ, प्रजिअ दाहाल भन्छन्, अनि मात्रै निर्वाचन भयरहित र सुरक्षित हिसाबले सम्पन्न हुन्छ। निर्वाचनमा असर पुग्ने खालका गतिविधी हुन नदिन सुरक्षा निकाय संवेदनशील रहेको जानकारी पनि उनले दिए। उनका अनुसार निर्वाचनलाई लक्षित गरेर सुरक्षा योजना बनाउने कार्यलाई तीव्र पारिएको छ। भारतसँगको खुला सीमा र मुलुकभित्रै हुने कानुनविपरीतका गतिविधी निर्वाचनका चुनौती हुन्, उनले भने, त्यसलाई मध्यनजर गरेर निर्वाचन लक्षित सुरक्षा योजना बनाउने काम भइरहेको छ। प्रजिअ दाहालले भारतबाट अवैध तरिकाले हातहतियार भित्राउने र निर्वाचन बिथोल्ने समूह सक्रिय हुनसक्ने सम्भावनालाई ध्यानमा राख्दै सीमा क्षेत्रमा बेलैदेखि निगरानी बढाउन थालिएको बताए। उनले निर्वाचनका बेला हुनसक्ने सम्भावित अपराधको जानकारी तत्काल दिन पनि सबैमा आह्वान गरेका छन्। सुरक्षा निकायले बेलैमा सूचना पाउँदा अपराधिक घटना हुन पाउँदैनन्, दाहालले भने, सुरक्षा संवेदनशीलतालाई ख्याल गर्दै स्वच्छ तरिकाले निर्वाचन सफल बनाउनेतिर सबैले ध्यान दिँदा मतदाताले सहज, सरल र भयरहित वातावरणमा मतदान गर्न पाउँछन्। उनका अनुसार मोरङमा ३ सय मतदाना स्थल हुने छन्। प्रदेश १ निर्वाचन कार्यालय विराटनगरका प्रमुख लेवन काश्यव अधिकारीले आगामी वैशाखमा हुन लागेको स्थानीय तह निर्वाचनलाई लक्षित गरेर निर्वाचन आयोगले तयारी तीव्र बनाइरहेको जानकारी दिए। उनले निर्वाचनका बारेमा मतदातालाई सुसूचित गराउने उदेश्यले विभिन्न कार्यक्रम र सूचना सार्वजनिक गर्दै गतिविधी सञ्चालन गर्न थालिएको पनि बताए। अधिकारीका अनुसार आयोगले निर्वाचनलाई लक्षित गरेर मतदाता नामावली यही फागुन १९ गते पुनः प्रकाशनको तयारी गरेको छ। उनले नामावलीमा त्रुटि रहेमा सच्याउन फागुन १९ गते निवेदन दिन पाउने व्यवस्था रहेको बताए। झुटा विवरण पेस गरी कसैले नामावलीमा नाम समावेश गरेको भए विरोधमा उजुरी दिन तथा नामावलीबाट नाम हटाउने निवेदन दिन फागुन २० देखि २२ गतेसम्मको समय दिइएको अधिकारीको भनाइ छ। निर्वाचन आयोगले प्रकाशन गरेको गत पुस ५ गतेसम्मको नामावली अनुसार मोरङमा ६ लाख ६९ हजार ४ सय ९० मतदाता छन्। जसमा ३ लाख ३० हजार १ सय २० जना महिला र ३ लाख ३९ हजार ३ सय ६८ पुरुष छन्।"
तीन साझेदार हत्याको अनुसन्धान सकियो : ६ जनाको संलग्नता,"विराटनगर : मोरङ र ललितपुरमा गरेर ९ दिनभित्रमा ३ जना व्यावसायिक साझेदारको हत्या गर्दै शव खाल्डो खनेर गाडिएको घटनाको अनुसन्धान सकिएको छ। इलाका प्रहरी कार्यालय रंगेलीले हत्या प्रकरणको अनुसन्धान सकेर अनुसन्धान प्रतिवेदन (मिसिल) सरकारी वकिल कार्यालय मोरङमा बुझाएको हो। मिसिल अध्ययन गरिसकेपछि वकिल कार्यालयले अभियोगपत्र तयार पारेर हत्यामा संलग्नविरुद्ध जिल्ला अदालत मोरङमा कर्तव्य ज्यान मुद्दा दर्ता गर्ने भएको छ। रंगेलीका इन्सपेक्टर अनमोल खड्का नेतृत्वको टोलीले घटनाको अनुसन्धान सकेर अनुसन्धान प्रतिवेदनलाई अन्तिम रूप दिएको हो। मोरङ प्रहरीका प्रवक्ता डीएसपी मञ्जील मुकारुङका अनुसार अनुसन्धानबाट हत्यामा ६ जनाको संलग्नता पुष्टि भएको छ। ५ जना पक्राउ परिसकेका छन्। १ जना फरार रहेकाले खोजी जारी राखिएको डीएसपी मुकारुले बताए। घटनाको अनुसन्धान सकेर मिसिल सरकारी वकिल कार्यालयमा बुझाइएको छ, उनले भने, मुद्दाको बाँकी प्रक्रिया अब उतैबाट अघि बढ्छ। हत्या गरेपछि २ वटा अलगअलग खाल्डो खनेर गाडिएको अवस्थामा मोरङको धनपालथान गाउँपालिका७ उखुबारीमा गत माघ १२ र १३ गते दुईवटा शव भेटिएको थियो। प्रहरीले १२ गते सप्तरीको शम्भुनाथ नागरपालिका४ घर भई काठमाडौंमा बस्दै आएका ३२ वर्षीय शम्भुकुमार चौधरी र १३ गते सुनसरीको धरान उपमहानगरपालिका३ घर भई भक्तपुरमा बस्दै आएका ४८ वर्षीय राजेन्द्रकुमार श्रेष्ठको शव खाल्डोबाट उत्खनन गरेको हो। चाँडो गलाउन ३० मिटरको दूरीमा रहेका दुवै खाल्डोमा नुनसमेत हालेर गाडिएको अवस्थामा शव भेटिएको थियो। अनुसन्धानबाट राजेन्द्रको हत्या पुस ३ र शम्भुको पुस ७ गते भएको खुलेको छ। त्यसअघि नै उनीहरुका व्यावसायिक साझेदार तेह्रथुमको संक्रान्ति२ घर भई काठमाडौं महानगरपालिका८ गोठाटारमा बस्दै आएका ६३ वर्षीय मोहन लिम्बूको हत्या भइसकेको पत्ता लाग्यो। ललितपुरको गोदावरी नगरपालिका१२ थेचोस्थित एउटा घरको कम्पाउण्डमा खाल्डो खनी सिमेन्ट प्लाष्टर गरेर गाडेको अवस्थामा माघ २० गते प्रहरीले मोहनको शव उत्खनन गर्यो। मंसिर २८ गते हत्या गरेर लगभग साढे ४ फिट गहिरो खाल्डोभित्र गाडिएको मोहनको शव उत्खनन गर्न मोरङबाट डीएसपी मुकारुङ आफै ललितपुर पुगेका थिए। तीनै जनाको हत्या व्यावसायिक साझेदार सिरहाको सिरहा नगरपालिका२१ घर भई काठमाडौं बल्खुमा बस्दै आएका ३१ वर्षीय अनिलकुमार मण्डलको योजनामा भएको मोरङ प्रहरी प्रमुख एसपी जनार्दन जीसीले बताए। उनका अनुसार आफैँ योजना बनाएर ९ दिनको अवधिमा ३ जना साझेदारको हत्या गरे पनि शव बरामद भइसकेपछि घटनाको अनुसन्धानमा सहयोग गर्ने बहानामा अनिल प्रहरीको सम्पर्कमा आएका थिए। काठमाडौंबाट कुरियर गरेर जहाजमार्फत केही कागजात मोरङ प्रहरीलाई पठाएका उनी काठमाडौं महानगरपालिका१३ बल्खुबाट पक्राउ परेका हुन्। अनिलसहित हत्यामा संलग्न मोरङको जहदा गाउँपालिका४ का २९ वर्षीय अमित साह भनिने दिनानाथ सोनार, धनपालथान७ का ६२ वर्षीय नासिर आलम, रंगेली नगरपालिका३ का ३३ वर्षीय मोहमद सुभाम र सुनसरीको देवानगन्ज गाउँपालिका६ का १८ वर्षीय मोहमद हकिम पक्राउ परिसकेको एसपी जीसीले बताए। उनका अनुसार नेपालबंगलादेश बैंकमा धितो राखिएको ललितपुरको हरिसिद्धीस्थित एनबी वार्ता हस्पिटल एण्ड मेडिकल रिसर्च सेन्टरको २५ रोपनी ७ आना जग्गा उकास्दा प्राप्त हुने ३ प्रतिशत कमिसन (लगभग डेढ करोड रूपैयाँ) मा कुरा नमिल्दा तीनै जनाको हत्या गरिएको हो। बैंकले लिलामीको प्रक्रियामा लगेको जग्गा उकास्ने विषयमा अनिल र काभ्रेका भरथ खड्काबीच सहमति भएको थियो। जग्गा उकास्नका लागि अनिलले भरथलाई ४५ करोड रूपैयाँ दुई महिनाभित्र दिने सम्झौता २ जनाबीच गत असोज १० गते भएको थियो। पुस २० गतेको म्याद राखेर त्यही बेला दिएको ६ करोडको चेक खातामा पैसा नभएपछि साटिएन। पैस जुटाउन नसकेपछि अनिलले राजेन्द्रलाई सुनाए। राजेन्द्रबाट मोहन हुँदै कुरा आएपछि शम्भु लगानी गर्न तयार भए। मोहनले कमिसनको आधा रकम मागेपछि क्रुद्ध बनेका अनिलले उनको हत्या गर्ने योजना बनाएको अनुसन्धानबाट खुलेको छ। मोहनको हत्या गरेको भोलिपल्ट अर्थात मंसिर २९ गते जग्गाको छलफल गर्न भन्दै राजेन्द्र र शम्भुलाई लिएर अनिल विराटनगर आए। विराटनगरमा शम्भु र भरथको भेट गराए। जग्गा उकास्नलाई ५५ करोड दिन शम्भु तयार भएपछि सबै पैसा पुस २७ भित्रमा दिने गरी शम्भु र भरथबीच पुस २ गते सम्झौता भयो। त्यहाँ पनि कमिसनको कुरा नमिलेपछि राजेन्द्रको हत्या पुस ३ गते गरिएको प्रहरीले जनाएको छ। पुस ७ गते अनिलकै योजनामा शम्भुको पनि हत्या भयो। कमिसनको रकम एकलौटी बनाउने दाउमा रहेका अनिलको योजनामा ३ जना साझेदारको हत्या गरिएको हो, एसपी जीसीले भने, १ जनाको ललितपुर र २ जनाको मोरङमा हत्या गर्दै खाल्डो खनेर गाडिएको अवस्थामा शव बरामद गरिएको हो। मोहनको हत्या ललितपुरमा भएकाले मोरङको घटनामा अदालतको आदेश आइसकेपछि ललितपुर प्रहरीले पनि घटनाको अनुसन्धान गर्ने भएको छ। सरकारी वकिल कार्यालय मोरङका प्रमुख एवं जिल्ला न्यायाधीवक्ता रामहरि शर्मा काफ्लेले प्रहरीले बुझाएको मिसिल अध्ययन गर्ने काम भइरहेको जानकारी दिए। अध्ययन गरिसकेपछि मिसिलमा केही कुरा छुटेको पाइएमा समेट्न प्रहरीलाई निर्देशन दिइने छ, उनले भने, मसिल पूर्ण रहेछ भने अभियुक्तविरुद्ध अदालतमा कर्तव्य ज्यान मुद्दा दर्ता गरिन्छ। काफ्लेका अनुसार आगामी आइतबार वा सोमबार अदालतमा मुद्दा दर्ता गर्ने तयारी छ।"
आजबाट 'म यस्तो गीत गाउँछु २',"काठमाडौं : कोरोनाको कारण रिलिज हुने मिति सरेको 'म यस्तो गीत गाउँछु २' आज शुक्रबारदेखि रिलिज भएको छ। बुधबार साँझ फिल्मको कीर्तिपुर सिनेप्लेक्समा प्रिमियर सो गरिएको थियो। कोरोनाको कारण रिलिज हुन एक हप्ता बाँकी हुँदा हलहरू बन्द भएका थिए । कोरोना नियन्त्रणमा आएपछि फिल्मले रिलिज मिति तय गरेको हो । फिल्म लभ स्टोरीमा आधारित भएकोले यसअघि भ्यालेन्टाइन्स डेको छेकोमा फिल्म रिलिज गर्ने भनिएको थियो। उक्त फिल्ममा पल शाह, पूजा शर्मा, हरिहर शर्मा, दिनेश डीसी, राजा राजेन्द्र पोखरेल लगायतको अभिनय रहेको छ । फिल्ममा शिवम् अधिकारी र दिनेश न्यौपानेको पटकथा रहेको छ। सुर्दशन थापाले निर्देशन गरेको सिनेमा सौरभ लामाले खिचेका हुन् भने बनिष शाह र मिलन श्रेष्ठले सम्पादन गरेका हुन्।"
तीन दिनको मौसम पूर्वानुमान : आज कहाँ कहाँ पर्दैछ पानी ?,"काठमाडौं : नेपालमा पश्चिमी न्यून चापीय प्रणालीको सामान्य प्रभाव रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाले शुक्रबार बिहान जारी गरेको बुलेटिनमा आगामी तीन दिन मेघ गर्जनचट्याङ्गसहित वर्षा र हिमपातको सम्भावना रहेको छ। आज बिहान सुदूरपश्चिम, कर्णाली, गण्डकी, बागमती र प्रदेश १ मा आंशिकदेखि सामान्य बदली रही बाकी भूभागमा आंशिक बदली रहेको छ। शुक्रबार दिउँसो सुदूरपश्चिम, कर्णाली, लुम्बिनी, गण्डकी, बागमती र प्रदेश १ का धेरै स्थानहरूमा मेघ गर्जनचट्याङ्गसहित हल्का वर्षाको सम्भावना रहेको छ। देशको उच्च पहाडी र हिमाली भूभागका केही स्थानमा हिमपातको सम्भावना रहेको छ। राती सुदूरपश्चिम,कर्णाली, गण्डकी, बागमती र प्रदेश १ का थोरै स्थानमा मेघ गर्जनचट्याङ्गसहित हल्का वर्षाको सम्भावना रहेको छ। देशको उच्च पहाडी र हिमाली भूभाग का केही स्थानहरुमा हल्का देखि मध्यम हिमपातको सम्भावना रहेको महाशाखाले जनाएको छ। शनिबार दिउँसो देशको सुदूरपश्चिम र कर्णाली प्रदेशभरि तथा कर्णाली, गण्डकी, बागमती र प्रदेश १ का उच्च पहाडी र हिमाली भूभागमा आंशिकदेखि सामान्य बदली रही अन्य भूभागमा आंशिक बदली रहनेछ। सुदूरपश्चिम, कर्णाली, लुम्बिनी, गण्डकी, बागमती र प्रदेश १ का पहाडी भूभागमा केही स्थानमा मेघ गर्जनचट्याङ्गसहित हल्का देखि मध्यम वर्षाको सम्भावना रहेको छ। देशको उच्च पहाडी र हिमाली भूभागका केही स्थानहरूमा हल्का देखि मध्यम हिमपातको सम्भावना रहेको छ। राती सुदूरपश्चिमको पहाडी भूभागका केही स्थानमा वर्षाको सम्भावना रहेको छ। सुदूरपश्चिम, कर्णाली, गण्डकी र प्रदेश १ का उच्च पहाडी र हिमाली भूभागका केही स्थानमा हिमपातको सम्भावना रहेको बुलेटिनमा उल्लेख छ। आइतबार पनि सुदूरपश्चिम, कर्णाली, लुम्बिनी, गण्डकी, बागमती र प्रदेश १ का पहाडी भूभागमा थोरै स्थानहरूमा मेघ गर्जनचट्याङ्गसहित हल्का वर्षाको सम्भावना रहेको छ। उच्च पहाडी र हिमाली भूभागका धेरै स्थानहरूमा हल्का देखि मध्यम हिमपातको सम्भावना रहेको छ।"
एकतामा छ बल,"गाउँ नजिकै जंगल थियो। गाउँले गाईबस्तु चराउन दिनहुँ जंगल जान्थे। उनीहरू जंगलको विभिन्न स्थानमा आफ्ना गाईबस्तु चराउँथे। लामो समय निरन्तर जंगल पुग्दा गाउँलेले कहिले एक त कहिले दुईवटासम्म गाईबस्तु हराउन थाले। यसको मुख्य कारण थियो, त्यहाँ रहेका बाघ र सिंहले एक्लो परेका गाईबस्तु मारेर खान्थे। थुप्रै गाईबस्तु चराउनुपर्ने भएकाले गोठालाले पनि कुन बस्तु कहिले कता लाग्छ पत्तो पाउँदैनथिए। यसै क्रममा एक दिन चारवटा गाई जंगलमा हराए। एकातिर गोठालो एकै पटक चार चारवटा गाई हराउँदा तनावमा परे। अर्कोतर्फ गाईहरू पनि समूहबाट अलग्गिनुको पीडा भोगिरहेका थिए। चर्दा चर्दै सधैंभन्दा टाढा पुगेका गाईले फर्कने मेसो पाएनन्। उनीहरूले एउटा सल्लाह गरे। गोठालोले नभेटाउञ्जेल हामी चार एकै ठाउँमा बसौं, ता कि बाघ र सिंहले आक्रमण गर्न नसकुन्। चारवटा गाई जंगलको बीचमा बसे पनि जता जाँदा पनि सँगै हिँड्थे। सँगै चर्थे। त्यसैले पनि बाघ र सिंह छेउछाउ आउँदा पनि आक्रमण गर्ने हिम्मत गर्दैनथे। आफ्नो खानाका लागि मार्न सक्ने त कुरै भएन। एकदिनको कुरो हो। चारवटा गाईबीच एउटा कुरामा मत मिलेन। दुईवटा एकातिर दुईवटा अर्कोतिर भए। दुई समूह दुईतर्फ लागे। बाटोमा फेरि दुई दुईबीच फेरि मत मिलेन। एउटा समूह चार टुक्रा भयो। सबै एक्लै एक्लै चर्न र बस्न थाले। यो सबै दृश्य सधैं झैं बाघ र सिंहले नियालिरहेका थिए। झाडीमा लुकिरहेका तिनले एकपछि अर्को गाईमाथि हमला गरे। कुनै गाई पनि कसैलाई सहयोग गर्न गएनन्। देखेर पनि नदेखे जस्तो भए। यही मौकामा बाघ र सिंह मिलेर आक्रमण गरिरहे। अन्ततः सबै गाईलाई तिनले एक एक गरी आफ्नो सिकार बनाए। नैतिक शिक्षा : समूहमा शक्ति हुन्छ। सानो मतभेदमा समूहबाट बाहिरिनु भनेको एक्लो हुनु हो, शक्तिविहीन हुनु हो।"
युक्रेनको राजधानीमा विस्फोट,किभ : युक्रेनको राजधानी किभमा केही स्थानमा विष्फोट भएको खबर बीबीसीमा छ । शुक्रबार बिहान किभमा दुईवटा ठूला विस्फोटको आवाज सुनिएको र तेस्रो शक्तिशाली विस्फोट राजधानीबाट अलग्गै भएको समाचारमा उल्लेख छ । पूर्व गृह उपमन्त्री एन्टोन हाराशेन्कोले युक्रेनको समाचार एजेन्सीसँग विष्फोटको आवाज सुनेको बताएका छन्। उनले क्रुज वा ब्यालिस्टिक मिसाइलको प्रयोग भएको बताएका छन् । युक्रेनी सेनाले यस विषयमा अहिलेसम्म केही बोलेको छैनन् । युक्रेनको गृह मन्त्रालयका एक अधिकारीले रुसी विमानलाई डार्निटस्कीमा खसालेको बताएका छन् । रुसी जेट ७ ए कोशिट्सिया स्ट्रिट नजिकै दुर्घटनाग्रस्त भएको अधिकारीहरुले बताएका छन् ।
बिजिनेस भिसामा कम्बोडिया हिँडेका ६ जनालाई फर्काइयो,"काठमाडौं : व्यापारिक प्रवेशाज्ञा (बिजनेस भिसा)मा कम्बोडिया हिँडेका ६ जनालाई त्रिभुवन अन्तर्राष्ट्रिय विमानस्थलस्थित अध्यागमन कार्यालयले रोकेको छ। त्रिअवि अध्यागमन कार्यालयले धादिङका दिनेशप्रसाद तिम्सीना र मनित तामाङ, खोटाङका अनिलकुमार चाम्लीङ, नुवाकोटका विराज अर्याल, सोलुखुम्बुका रमेशकुमार बस्नेत र खेमराज बस्नेतको कम्बोडिया यात्रा शंकास्पद भएको भन्दै प्रस्थान अनुमति नदिएको हो। उनीहरु बुधबार कम्बोडिया जाँदै थिए। प्रस्थान अनुमति नपाएपछि उनीहरु विमानस्थलबाट फर्किएको अध्यागमनका अधिकारीले बताएका छन्। उनीहरुको राहदानीमा कम्बोडियाको बिजनेस भिसा छ। बिजनेस भिसामा कम्बोडिया हिँडेका उनीहरुले अध्यागमनका अधिकारीहरु समक्ष आफ्नो यात्राको उद्देश्य पुष्टि गर्न सकेनन्। नेपालमा उनीहरुले गरेको व्यापारको कागजात समेत अध्यागमनका अधिकारीहरुलाई दिन सकेनन्। अध्यागमनका अधिकारीहरुले नेपालमा उनीहरुले गरेको व्यापारको विवरण मागेका थिए। बिजनेस भिसामा विदेश जान स्वदेशमा पनि विजीनेस गरेको हुनुपर्छ। उनीहरुले नेपालमा गरेको आफ्नो व्यापारको विवरण अध्यागमनका अधिकारीहरुलाई दिन सकेनन्। लगत्तै शंकास्पद यात्रा भन्दै अध्यागमनका अधिकारीहरुले उनीहरुलाई फिर्ता गरिदिएको हो। अध्यागमनका अधिकारीहरुले यात्रा पुष्टि गर्न नसकेपछि उनीहरु अन्तर्राष्ट्रिय मावन तस्करहरुको सञ्जालमा फसेको हुन सक्ने आशंका गरेको छ। युरोप, अमेरिका छिराउने भन्दै मानव तस्करको गिरोहले फसाउन खोजेको आशंकामा उनीहरुलाई हामीले प्रस्थान अनुमति नदिएका हौ, अध्यागमनका एक अधिकारीले अन्नपूर्णलाई बताए।"
"सुदूरपश्चिम सरकार : योजना बनाउँदै, अलपत्र पार्दै","धनगढी : सुदूरपश्चिम प्रदेश सरकारले चार वर्षको अवधिमा पाँचवटा बजेट परिचालन गर्यो। सुन्दर नारा योजनामा समेट्यो। तर, गौरव गर्न लायक काम र योजना बनेन्। सरकारमा भएका नेताहरूले जनता सामु गएर कुनै गर्वलाग्दो काम भन्नुस् तभन्दा त्यसको जवाफ फर्काउन सक्ने अवस्था छैन, आर्थिक विश्लेषक शिवहरी भुडभरी भन्छन्। प्रदेशले पाँचवटा बजेटबाट ८८ अर्ब ६० करोडभन्दा बढी रकम खर्च परिचालन गर्यो। प्रत्येक वर्ष सडक, पूर्वाधार र गौरवका आयोजना बजेटमा प्राथमिकतामा परे। नत राम्रा सडक नै बने। नत गौरवका आयोजना सम्पन्न नै भए, भुडभरी भन्छन्, योजना लाखका बने चर्चा करोडको बन्यो। मात्रै नाराको चर्चा भयो। चालू आर्थिक वर्षको ३० अर्ब ३३ करोडको बजेट भने कार्यान्वयनको चरणमा छ। प्रदेश सरकारले सार्वजनिक गरेको आफ्नो चारवर्षे प्रगतिमा दार्चुलाको नौगाड (६९७ मेगावाट) सुर्नायागाड (७७५ मेगावाट) र अपर सुर्नायागाड (७७१ मेगावाट) का जलविद्युत् आयोजनाको प्रारम्भिक वातावरणीय प्रभाव अध्यायन मात्रै गरेको उल्लेख छ। जबकी विद्युत् विकास बोर्डले दुई वर्षअघि २५ मेगावाटको चमेलिया जलविद्युत् आयोजना निर्माण गरेको थियो। त्यसबाहेक सुदूरपश्चिममा सरकारले लगानी गरेको जलविद्युत् आयोजना छैन। निजी क्षेत्रको अपी हाइड्रोले चमेलिया नजिकैको नौगाढ नदीबाटै ९ मेगावाटको परियोजना सफल रूपमा निर्माण गरेको उदाहरण दिँदै मुडभरी भने, के प्रदेश सरकारले, एक मात्र पनि गौरव गर्न लायकको जलविद्युत् आयोजना बनाउन सक्थेनन् ? अपर नौगाढमा पनि निजी क्षेत्रले ३० मेगावाटको परियोजना बनाई रहेको छ। विद्युत् आयोजनाको अध्ययनका लागि मात्रै ठूलो लगानीसँगै सरकारले चर्चा गरेको मुडभरी तर्क गर्छन्। २०७४ साल फागुन ४ गते नेकपा माओवादी केन्द्रबाट विजयी प्रदेशसभा सदस्य त्रिलोचन भट्टको नेतृत्वमा प्रदेश सरकार गठन भएको थियो। अरू प्रदेशहरूमा सरकार परिवर्तन भइरहे पनि मुख्यमन्त्री भट्टको सरकारमा मन्त्री त परिवर्तन भए, तर उनी चार वर्षदेखि मुख्यमन्त्री नै रहे पनि काम गर्न नसकेको आरोप जनप्रतिनिधिकै छ। धनगढी उपमहानगरपालिका५ का प्रमोद पाठक भन्छन्, जनताले प्रदेश सरकारबाट आश गरेजस्तो विकासको अनुभूति गर्न सकेको छैन। मुख्यमन्त्री परिवर्तन नभएको हाम्रो प्रदेशले विकासमा गति लिन सकेन। मन्त्री र नेताहरूका लागि विकास भए पनि जनताका लागि खासै केही परिवर्तन नभएको उनी बताउँछन्। कमजोर प्रतिपक्ष सरकार दौडाउन र सुशासन कायम गर्न बलियो प्रतिपक्ष चाहिन्छ। सुदूरपश्चिम प्रदेशमा प्रतिपक्ष कमजोर रह्यो। सुरुमा नेकपाको सरकार हुँदा नेपाली कांग्रेस र जसपा प्रतिपक्षमा थिए। त्यतिबेला नेकपाको दुईतिहाइ बहुमत थियो। ५२ जनाको प्रदेश संसद्मा नेकपामा सभामुखसहित ३९ जना प्रदेशसभा सदस्य थिए। त्यतिबेला कांग्रेस र जसपाले खासै प्रतिपक्षको भूमिका खेल्न सकेन। कांग्रेसले विरोध गरे पनि दुईतिहाइका अगाडि बिरोध लामो समय रहेन। उसले, केही दिन संसद् अवरुद्ध गरे पनि बजेटमा भागबन्डा मिलाएर सहमतिमा आयो। जसपाका दुई प्रदेश सभा सदस्य पनि चुपचाप रहे। नेकपा विभाजन भएर तीन पार्टी भएका छन्। नेकपा माओवादी केन्द्रका त्रिलोचन भट्टको नेतृत्वमा प्रदेश सरकार छ। नेकपा एकीकृत समाजवादी उसको सत्ता साझेदार भएको छ। केन्द्रको सत्ता गठबन्धनमा रहेकाले कांग्रेस चुप्प लागेर बसेको छ भने प्रतिपक्षमा गएको नेकपा एमालेले पनि प्रदेश सरकारलाई सही बाटोतिर डोर्याउने प्रयत्न गर्न सकेको छैन। प्रमुख प्रतिपक्षी दल नेपाली कांग्रेस संसदीय दलका नेता डाक्टर रणबहादुर रावल भन्छन्, प्रदेश सरकारले जहिले पनि दुईतिहाइको दम्भ देखायो। उसले, प्रतिपक्षको रत्तिभर पनि सम्मान गरेन। उनले प्रदेश सरकारको काम जनमुखीभन्दा पनि आफ्ना कार्यकर्तामुखी भएको आरोप लगाए। प्रदेश सरकारले राखेको डल्लो बजेटका विरुद्धमा आफूहरूले रातो किताब जलाएको स्मरण गराउँदै भने, हामीले सदनमा अवरोध गर्यौं। सडकमा आन्दोलन गर्यौं। रातो किताबसम्म जलायौं। तर, उनीहरू दुईतिहाइ थिए, हाम्रो कुरा कसैले सुनेनन्। गौरवका आयोजना सुस्त समृद्धिको आधार सडक भएको भन्दै प्रदेश सरकारले सुदूरपश्चिममा ९ जिल्लामा ९ वटा सडकलाई आफ्नो गौरवका योजनामा छनौट गर्यो। अछामको मंगलसेनलाई तराईसँग जोडने छोटो दूरीको चिसापानीजंगलघाटमंगलसेन सडक प्रदेश गौरवको आयोजना का रूपमा राखेको चार वर्ष भयो तर त्यसको निर्माणको काम सुस्त छ। २०२८ सालमा तत्कालीन अछाम जिल्ला पञ्चायतका सभापति हरिप्रसाद भण्डारीले चिसापानीजंगलघाटमंगलसेन ट्याक्टर सडक भनेर राजा महेन्द्रसँग योजना माग गरेका थिए। राजाको पालामा सडकको योजना त बन्यो तर त्यसले पञ्चायत हुँदै प्रजातन्त्र र अहिले गणतन्त्र आउँदासमेत सडक बनेन। धनगढीबाट अछामसम्म अहिले झन्डै तीन सय किलोमिटरको सडक छ। तर, चिसापानीजंगलघाटमंगलसेन सडक बन्यो भने त्यो दूरी ११० किलोमिटरमा छोट्टिने छ। ४० वर्षसम्म अलमलमै पश्चिम सेती प्रदेश सरकारले पहिलो वर्ष नै यस सडकलाई प्रदेश गौरवको योजनाका रूपमा अघि बढायो। प्रदेशले यसको नाम चिसापानीऋषिदहबडिमालिका सडक योजना नाम दिएको छ। बैतडीको सतबाँझश्रीभावर सडक पनि अर्को प्रदेश गौरबको आयोजना हो। सतबाँझश्रीभावर सडकले पूर्णता पाए पुरचौडी नगरपालिका, सुर्नया गाउँपालिका र सिगास गाउँपालिकाका केही वडाका नागरिक सदरमुकमसँग जोडिने छन्। यो सडकले सीमा नाका झुलाघाट पुग्नका लागि बझाङ जिल्लाका नागरिकलाई समेत सहज हुनेछ। अहिलेसम्म त्यो सडक कालोपत्रे भइसक्नु पर्ने हो, तर यस्तै त हो नी हाम्रो देशको विकास बैतडी उद्योग वाणिज्य संघका अध्यक्ष नरबहादुर चन्दले भने। दार्चुलाको खलंगाखारपारीबगरखण्डेश्वरी सडक पनि प्रदेश गौरवको योजना हो। त्यो सडकमा १८ किलोमिटर कालोपत्रे गर्नका लागि ठेक्का सम्झौता भएको छ। खलंगादेखि खार खण्डमा ९ किलोमिटर पारीबगरदेखि खण्डेश्वरी खण्डमा ९ किलोमिटर कालोपत्रेका लागि ठेक्का सम्झौता भएको पूर्वाधार विकास कार्यालय बैतडीले जनाएको छ। बाजुराको खप्तड मार्तडी सडक (सिंगडाकाँडाजयबाग्यश्वरीगैरीखादडोगडीआटिचौरमार्तडी सडक) खण्डकामा पनि ठेक्का भएका छन्। तर, बजेट कम भएका कारण त्यो सडकको काम पनि अघि बढ्न सकेको छैन। डडेल्धुराको दैजीजोगबुडापोखराढुंगाडबझाङ सडकको पनि केही कालोपत्रे भएको छ। यसमा चार वटा, पोखराबेलापुर खण्ड, सलौनचिरकिटे खण्ड, जोगबुडागाईबादे खण्ड र गाईबादेलिप्ना खण्ड समेटिएका छन्। जोगबुडागाईबादे खण्डको ७ करोड १९ लाखमा ठेक्का भएबाहेक अरु सडक योजनाहरूको ठेक्का नै लागेको छैन। यसवर्ष प्रदेश गौरवका योजनाका लागि बजेट कम विनियोजन भएको भन्दै सरकारको आलोचनासमेत भएको थियो। राजधानीको छैन टुंगो प्रदेश सरकारले दोस्रो वर्ष नै प्रदेशको राजधानी कैलालीको गोदावरी नगरपालिकाको तेघरीमा राख्ने निर्णय गर्यो। राजधानी घोषणा गरिएको तीन वर्षसम्म पनि त्यहाँको जग्गाको भोगाधिकार प्राप्त भएको छैन। भौगोलिक रूपमा पनि ठीक स्थान नभएको भन्दै गोदावरी राजधानीको विरोध भएको थियो। प्रदेश सरकारले, तत्कालिन संघीय सरकारले जग्गाको भोगाधिकार नदिएकाले समस्या भएको जनाएको छ। मुख्यमत्री त्रिचोचन भट्ट, नेकपाको सरकार भएकै बेला राजधानीको जग्गाको भोगाधिकारका लागि संघीय सरकार उदासीन देखिएको बताउँदै आएका छन्। विकास भएको सरकारको दाबी प्रदेश सरकारले सार्वजनिक गरेको चार वर्षको प्रगतिमा भने आफूले धेरै काम गरेको देखाएको छ। चार वर्षमा १७१९ किलोमिरट पक्कि र २७२ किमि कच्चि कुलो निर्माण गरिएको। १२३ वटा डिप ट्युवबेल निर्माण गरी १२ हजार ५५२ हेक्टर क्षेत्रफलमा सिँचाइ सुविधा पुगेको प्रदेश सरकारको प्रगतिमा छ।"
बाकसमा शव कहिलेसम्म ?,"स्वदेशको ढुंगाभन्दा विदेशको रोटी साह्रो हुन्छ भनिन्छ। तै नेपालीलाई विदेशको मुख नताकी सुख छैन र बाध्यताले रोजगारीका लागि दिनहुँ बिदेसिन्छन् युवा। खाडीको गर्मीमा हाडछाला घोटेर पैसा कमाउँछन्। मलेसियाका जंगलमा मजदुरी गर्छन्। डरलाग्दा मेसिनरी औजारसँग जुध्छन्। अंगभंग मात्र हुँदैनन्, ज्यानै पनि गुमाउँछन्। हृदय विदारक देखिन्छन् दृश्यहरू, उतै ज्यान गुमाएर बाकसमा बन्द भएर निष्प्राण स्वदेश फर्किएको। कहिलेकाहीँ त एकैदिन ९ जनाको शव स्वदेश ल्याइएका छन्। वैदेशिक रोजगार विभागकै तथ्यांकले भन्छ औसत तीन नेपालीले वैदेशिक रोजगारीमा ज्यान गुमाउँछन्। यो निकै कहालीलाग्दो तस्बिर हो देशको। २०७७०७८ मा १ हजार २ सय ४२ ले वैदेशिक रोजगारीमा ज्यान गुमाएको तथ्यांक विभागसँग छ। पछिल्लो १३ वर्षमा ९ हजार ४ सय २४ जनाको वैदेशिक रोजगारीको कर्मभूमिमा ज्यान गएको छ। धेरै ज्यान जाने देशमा मलेसिया नै पर्छ। विडम्बना के भने वैदेशिक रोजगारीमा मृत्यु भएकामध्ये थुप्रैको कारण आत्महत्या हो। पहिलो कारण त श्रम गरेसँगै गर्नुपर्ने स्वास्थ्य र जीवनशैलीको ख्याल गर्न नसक्नु हो। प्रशिक्षण अभावले त्यसो भएको हुन सक्छ। आत्महत्याको गुह्य पत्ता लगाउने राज्यले नै गहिरो अनुसन्धान गर्नुपर्छ। तर जोखिमपूर्ण श्रम गर्न नसक्नु, त्यहीअनुसारको पारिश्रमिक नपाउनुले घरपरिवारको गर्जाे टार्न र ऋण निखन्न नसक्नु कारण आत्महत्या गरिरहेको हुनसक्ने लख काट्न सकिन्छ। वास्तवमा ती युवाको त्यो आत्महत्या तिनको आत्महत्या होइन, यो राज्यका शासकहरूको नैतिक जिम्मेवारीको आत्महत्या हो। १८ देखि ४० वर्षका नेपाली वैदेशिक रोजगारीमा धेरै छन्। अझ २५ देखि ३५ वर्ष उमेरसमूहको बाहुल्य छ। त्यो उमेरका युवाशक्तिको अकालमा ज्यान जानु गम्भीर र संवेदनशील समस्या हो। देशलाई केही योगदान गर्न सक्ने, परिवार र समाजलाई योगदान गर्न सक्ने र उन्नति प्रगति गर्न सक्ने उमेरको मानव संशाधनको अकालमा ज्यान जानु मुलुकको लज्जाको विषय हो। एउटा युवाको ज्यान जाँदा उसको परिवार, समाज र राष्ट्रलाई नै नोक्सान परिरहेको हुन्छ। एउटा परिवार अपूर्ण हुँदा त्यसले परिवारमा हुने कष्ट त छँदैछ, समग्र समाजमा आउने प्रभाव पनि दुःखदायी हुन्छ। यसै त गाउँहरू रित्तारित्ता छन्। बालबालिका र वृद्धवृद्धा मात्र छन्। गाह्रोसाह्रोमा खटिने जनशक्ति अभाव छ, बिरामीलाई अस्पताल पुर्याउने काँधको अभाव छ। मलामीको खडेरी छ। वैदेशिक रोजगारीमा युवाको पहुँचले देशको अर्थतन्त्रलाई टेवा दिने रेमिट्यान्स त भित्रिएको छ। त्यसले पारिवारिक संरचना र सामाजिक सन्तुलनमा पुर्याएको दुष्प्रभावको कुनै लेखाजोखा छैन। निरोगिताको प्रमाणपत्र लिएर वैदेशिक रोजगारीमा जाँदाजाँदै किन हरेक दिन नेपालीले ज्यान गुमाएका छन् त ? त्यहाँ सुरक्षित भएर काम गर्ने ग्यारेन्टी गर्ने ल्याकत नेपालले राख्न सकेको छैन। वैदेशिक रोजगारीमा युवाहरूको मृत्युको कारण खोज्नु र समाधानको जुुक्ति निकाल्नु एउटा आवश्यकता हो भने युवालाई वैदेशिक रोजगारीमा जानै नपर्ने बनाउनु चाहिँ मूल तथा अनिवार्य आवश्यकता। स्वदेशमा उद्यमशीलताको वातावरण बनाउनु राज्यको दायित्व हो। नेपालको संविधानले व्यवस्था गरेको मौलिक हकमा रोजगारीको हक पनि छ। तर शासकहरू कार्यकर्तालाई पैसा बाँड्ने ध्येय राखेर बेरोजगारहरूलाई काम दिने कार्यक्रम ल्याउँछन्। एक त त्यस्ता कार्यक्रममा वास्तविक बेरोजगार समेटिन्नन्। अर्काे त्यो कार्यक्रम भनेको वर्षमा सय दिन बेरोजगार भएको सिंगो परिवारको एक सदस्यका लागि हात्तीको मुखमा जिरासरहको पारिश्रमिक उपलब्ध गराउने झारा टराइ मात्रै हो। सस्तो लोकप्रियतावादी त्यस्ता कार्यक्रम तुरुन्त खारेज गर्नुपर्छ। युवालाई स्वरोजगार बनाउने कार्यक्रम ल्याउनुपर्छ। बाँझा खेतबारीमा तरकारी र अन्नबाली फलाउन प्रेरित गर्ने वातावरण सिर्जना गर्नुपर्छ। सहुलियतको ऋण र अनुदानका जति कार्यक्रम र योजना छन्, ती वास्तवमै ल्याउनका लागि मात्रै ल्याइएजस्ता छन्। कृषि र उद्यमशीलताका चुनौतीको वास्तविक धरातल नबुझी ल्याइएका सहुलियतका ऋण र अनुदानले मात्रै उद्यमशीलता विकास हुन्न, कृषिमा क्रान्ति हुन्न। क्रान्तिकारी परिवर्तन नै चाहिन्छ मुलुकको व्यावसायिक वातावरणमा, नीति नियम र कानुनमा। तबमात्रै पैसाको आसमा विदेश गएकाहरू बाकसमा फर्कने दिनको अन्त्य हुन्छ। होइन भने वैदेशिक रोजगारीमा भइरहेको युवाको मृत्युको निरन्तरता रोकिन्न। मलेसियाबाट एकैदिन दश शव आउँदा कारुणिक बनेको विमानस्थलको दृश्य गए धनको आसमा, फर्किए बाकसमा"
"एमसीसी सम्झौताको सकिँदै डेडलाइन, दलहरू तीव्र दौडधुपमा","काठमाडौं : अमेरिकाले एमसीसी संसद्बाट अनुमोदन गर्न दिएको समयसीमा फागुन १६ मा सकिँदै छ। प्रतिनिधिसभा बैठकमा बिहीबार सामान्य छलफलको कार्यसूची तय भएको थियो। तर, दलहरूले बैठकै रोकेर चरणचरणमा वार्ता गरे। यसमा दुई प्रयोजन देखिन्छ। एक, गठबन्धन जोगाउने, एमसीसी पास गर्ने। अर्को एमसीसी रोक्ने। कांग्रेस र एमालेबीच दिउँसो र बेलुका गरी दुईपटक वार्ता भयो। छलफल सकारात्मक भएको एमाले उपाध्यक्ष सुवास नेम्बाङले बताए। प्रधानमन्त्री र अध्यक्षबीच एक्लाएक्लै र सामूहिक रूपमा पटकपटक कुराकानी भएको छ, नेता नेम्बाङले भने, वार्ता सकारात्मक ढंगले अघि बढेको छ। यसलाई शुक्रबार पनि निरन्तरता दिनेछौं। संसद्को अवरोध हटाउन समझदारी कायम गर्ने विषयमा कुराकानी भएको नेम्बाङले बताए। कांग्रेसले गठबन्धन जोगाइरहने पक्षमा नरहेको स्पष्ट पारेको पनि एक नेता बताए। एमालेका माग पूरा गर्ने विषयमा शुक्रबार थप सहमति हुने ती नेताको भनाइ छ। एमाले नेताहरूबीच पनि कांग्रेससँग कसरी सहकार्य गर्ने भन्ने विषयमा बालकोटमा छलफल भएको स्रोतको भनाइ छ। ओली र माओवादी केन्द्र अध्यक्ष पुष्पकमल दाहालबीच पनि एक्लाएक्लै र सामूहिक रूपमा कुराकानी भएको नेता नेम्बाङले बताए। ओलीले नेकपाकालमा आफूलाई लगाएका १९ बुँदे आरोपपत्र खारेज गरे सम्बन्ध सुधार हुने बताएका थिए। अध्यक्षज्यूले माओवादी केन्द्रसँग दुई कुरा राख्नुभयो। पहिलो त नेकपाकालमा आफूलाई लागएका आधारहीन १९ बुँदे आरोपपत्र फिर्ता लिन र खारेज गर्न भन्नुभयो। त्यो फिर्ता लिएपछि पार्टीको सम्बन्ध सुधारको वातारण बन्छ, नेम्बाङले भने। संसद्को गतिरोधका विषयमा एमालेले माओवादीसँग स्पष्ट धारणा राखेको उनले बताए। हामीले संसद्मा प्रवेश गर्ने ठाउँ नै पाएनौं। संसद्मा हामीप्रति भेदभावपूर्ण व्यवहार भयो। १४ सांसदको कारबाही सूचना दिँदा सभामुखले केही गर्नुभएन। तर, अरूको छिटोछिटो तामेली गर्नुभयो, उनले भने, यसकारण हामी आन्दोलनमै छौं। कुनै प्रक्रियामा नै प्रवेश गर्न पाएका छैनौं। यो विषयलाई सभामुखले सच्याउनुपर्यो। होइन भने उहाँले मार्गप्रशस्त गर्नुपर्यो। यी कुरा भएपछि सम्बन्ध नयाँ ढंगले अघि बढ्न सक्छ। प्रधानमन्त्री शेरबहादुर देउवाले संसद् भवनमै शर्मा ओलीसँग भेट गरेका थिए। लगत्तै माओवादी केन्द्र अध्यक्ष दाहाल ओलीलाई भेट्न पुगेका थिए। ओली राति भने प्रधानमन्त्री देउवालाई भेट्न बालुवाटार पुगेका हुन्। दाहालले बिहान एकीकृत समाजवादी अध्यक्ष माधवकुमार नेपाललाई भेटेका थिए। त्यसपछि बालुवाटार पुगेर प्रधानमन्त्रीसँग कुराकानी गरे। एमसीसीबारे सत्ता गठबन्धनमा सहमति नभएपछि एमालेको सहयोग जुटाउन प्रधानमन्त्री देउवा अन्तिम दौडधुपमा सक्रिय बनेका हुन्। आफूले सहयोग नगरे कतै गठबन्धन भत्किन्छ कि भनेर त्यसलाई जोगाउने ध्याउन्नमा थिए दाहाल। उनले संसद्को अवरोध फिर्ता लिन ओलीसँग आग्रह गरे। एमसीसी अनुमोदन गर्न स्पष्ट बहुमत नदेखेपछि प्रधानमन्त्रीले संसद् बैठक स्थगन गर्न सभामुखलाई आग्रह गरेका थिए। प्रधानमन्त्रीकै आग्रहमा बैठक एक दिन सारिएको सभामुखका प्रेस विज्ञ श्रीधर न्यौपानेले बताए। बिहीबार एमसीसीबारे सामान्य छलफल गर्ने कार्यसूची बनेको थियो। प्रधानमन्त्री जसरी पनि एमसीसी अनुमोदन गर्न चाहन्छन्। गठबन्धन भत्काउने सर्तमा सघाउने दाउमा देखिन्छन् ओली। दाहाल गठबन्धन जोगाउँदै सके एमसीसी नै संसद्बाट विफल पार्न चाहन्छन्। आआफ्ना अनुकूलका निर्णय गर्न नेताहरूका दौडधुप जारी नै छन्। दाहालको रोक्ने कसरत दाहाल बिहीबार बिहानै भेटेर बालुवाटार पुगे। संसद् अवरोध नखुलेसम्म एमसीसीलाई निर्णय प्रक्रियामा लैजान नहुने प्रस्ताव गरे। तर, देउवा सहमत भएनन्। त्यसपछि दाहालले सभामुख अग्निप्रसाद सापकोटालाई भेटे। एमसीसी रोक्नेबारे छलफल गरे। दाहालले एमसीसी फेल गराउने गृहकार्य गरेको कांग्रेसको बुझाइ छ। त्यही कारण देउवाले ओलीसँग सहयोग मागेको स्रोतको भनाइ छ। एमालेको अवरोधबीच मत विभाजनमार्फत सभामुखले एमसीसी असफल गर्ने योजना बनाएको सुइँको पाएर देउवाले संसद् बैठक स्थगन गर्न लगाएको स्रोत बताउँछ। दाहालको रणनीति बुझेपछि देउवा ओलीसँग भेट गर्न पुगे। उनीहरूबीच केही समय एक्लाएक्लै वार्ता भएको थियो। कुराकानी सकारात्मक भएपछि ओली राति बालुवाटार पुगेका जनाइएको छ। एमालेले गठबन्धन तोड्न र सभामुखलाई हटाउन कांग्रेस सहमत भए एमसीसी अनुमोदनमा सघाउन तयार रहेको सन्देश प्रधानमन्त्रीलाई दिएको छ। तर, प्रधानमन्त्रीले ओली नेतृत्वकै अघिल्लो सरकारले एमसीसी संसद्मा दर्ता गरेकाले अनुमोदन प्रक्रियामा सघाउन आग्रह गरेको कांग्रेस महामन्त्री गगनकुमार थापाले बताए। तपाईंकै पालामा एमसीसी संसद्मा दर्ता भयो। तपाईंको सरकार हुँदा हामीले सहयोग गरेकै हो। अहिले हामी सरकारमा हुँदा पनि सहयोगको अपेक्षा राख्छौं, देउवाको भनाइ उद्धृत गर्दै महामन्त्री थापाले भने। देउवाले संसद्को अवरोध हटाउन पनि आग्रह गरेका थिए। एमसीसीको विषयले गठबन्धन रहँदैन भन्ने निष्कर्ष निस्किसकेको थापाले बताए। गठबन्धन अगाडि जाने नसक्ने भयो। धराप भयो, थापाले भने। प्रधानमन्त्रीको आग्रहप्रति ओली सकारात्मक बनेको थापाले बताए। एमसीसीमा तपाईंहरूको गठबन्धन बीचमै सकेसम्म सहमति होस् भन्ने लागेको थियो, ओलीले भनेका थिए, ठीक छ मैले पनि पार्टीका साथीहरूसँग छलफल गर्नुपर्ने हुन्छ। कांग्रेसले गठबन्धन तोड्ने चेतावनी दिएपछि दाहालले राष्ट्रिय सरकारको नेतृत्व गर्न ओलीलाई आग्रह गरे। देउवासँगको गठबन्धन भत्किन लागेपछि दाहालले ओलीसँग सहकार्य हुन सक्ने सन्देश कांग्रेसलाई दिएका छन्। पर्वत पुगेर सहमतिको कुरा संसद्मा एमसीसीबारे सैद्धान्तिक छलफलका लागि प्रस्ताव गर्नुपर्ने थियो, अर्थमन्त्री जनार्दन शर्माले। तर, उनी पर्वतमा थिए। फागुन ८ गते संसद्मा एमसीसी टेबल गर्नुपर्ने भएपछि अर्थमन्त्री शर्मा एकाएक बिरामी भए। उनका तर्फबाट सञ्चारमन्त्री ज्ञानेन्द्रबहादुर कार्कीले सम्झौता टेबल गरेका थिए। अर्थमन्त्री शर्माले राष्ट्रिय सहमतिबिना एमसीसी अनुमोदन नहुने अभिव्यक्ति पर्वतबाट दिएका छन्। सरकारले अघि बढाउन खोजेको प्रस्तावमा मन्त्रीकै विरोध हुनु राजनीतिक अराजकता भएको जानकार बताउँछन्। कांग्रेस महामन्त्री विश्वप्रकाश शर्माले सरकारको प्रस्तावविरुद्ध मन्त्रीकै असहयोग हदैसम्मको अराजकता भएको टिप्पणी गरे। कि भनौं गठबन्धनमा छौं, सरकारमा छैनौं। कि सरकारमा रहँदाको मर्यादा पालन गरौं !, नेता शर्माले भने। सडकमा एमसीसीको विरोध गरिरहेको युवाको कुनै दोष नभएको उनले बताए। भने, दोषी त ती द्वैध चरित्र भएका नेताहरू हुन् जो बालुवाटारमा एउटा कुरा गर्छन् बानेश्वरमा अर्को ! माओवादी केन्द्र नेता गिरिराजमणि पोखरेलले यथास्थितिमा एमसीसी पास गर्न नसकिने बताए। आफूहरू अमेरिकाविरोधी नभएको र अनुदान पनि चाहिएको नेता पोखरेलले बताए। भने, यदि अनुदान हो भने पास गर भनेर किन हाम्रा राष्ट्रिय नेताहरूलाई धम्की दिँदै हिँडेको ? एकीकृत समाजवादीका प्रमुख सचेतक जीवनराम श्रेष्ठले पार्टीले गर्ने निर्णयमा सबै सांसद एक ठाउँ उभिने दाबी गरे। एकीकृत समाजवादीमा एमसीसीबारे दुई धार देखिएको छ। सहरी विकासमन्त्री रामकुमारी झाँक्रीलगायतले दोहोरो भूमिका निर्वाह गर्न नहुने बताउँदै आएका छन्। पूर्वप्रधानमन्त्री झलनाथ खनाललगायत कुनै पनि हालमा एमसीसी पास गर्न नहुने बताउँदै आएका छन्। हाम्रो पार्टी एकढिक्का छ। हाम्रो पार्टीले जे निर्णय गर्छ त्यहीअनुसार माननीयज्यूहरूले सहभागी हुनुहुनेछ, श्रेष्ठले भने। श्रेष्ठले एमसीसी राष्ट्रिय चासोका विषय भएकाले सांसदहरूले राम्रो वातावरणमा बोल्न पाउने वातावरण बनाउनुपर्ने बताए। अवरोधका बीचमा राष्ट्रिय महत्वको विषयमा माननीयज्यूहरूले कुरा राख्न उपयुक्त हुँदैन, श्रेष्ठले भने, राम्रो बातावरणमा बोल्न पाउनुपर्छ। प्रधानमन्त्री, सभामुख र शीर्ष नेताहरूले संसद् सञ्चालनको वातावरण बनाउनुपर्ने पनि श्रेष्ठले बताए। जनताको भावनाको कदर नगरी जबर्जस्ती बढाउँदा मुलुक विभाजित गर्ने र त्यसले नकारात्मक सन्देश जाने हुन्छ, उनले भने। सभामुखगृहमन्त्री खाँण भेट एमसीसीले गठबन्धन डगमगाएको बेला गृहमन्त्री बालकृष्ण खाँणले सभामुख अग्निप्रसाद सापकोटालाई भेटेका छन्। प्रतिनिधिसभाको बैठक स्थगन हुनेबित्तिकै खाँण र सापकोटाबीच भेटघाट भएको हो। सभामुख र दाहाल मिलेर एमसीसी असफल पार्न खोजेपछि देउवाले खाँणलाई सभामुखकहाँ पठाएका हुन्। गृहमन्त्री खाँणले भने, सदनलाई सहज गराउने र सदनको प्रक्रियामा अघि बढेका प्रस्तावहरूलाई टुंगोमा पुर्याउने विषयमा अहिलेको भेटघाट हो। प्रधानमन्त्रीजी पनि सदन अवरूद्घ हटाउन छलफलमै हुनुहुन्छ। त्यही सन्दर्भमा मैले पनि सभामुखजीसँग भेटेको हो। संसद् अवरोध कसरी हटाउने भन्ने नै छलफल हो। स्रोतका अनुसार एमालेले सभामुख हटाउनुपर्ने र एमालेबाट निस्किएका १४ नेतालाई कारबाही हुनुपर्ने माग राख्दै आएको छ। मार्गप्रशस्त गर्ने विषयमा छलफल भएको छ। देशलाई निकास जसरी पनि दिनपर्यो। गठबन्धनका साथीहरू अवरोध गर्दै सडक र सदन तताउनुभएको छ। कसरी निकास दिने भनेर गृहमन्त्रीले भन्दा सभामुखले भने मैले सजिलै छाड्ने भन्नुभएको होला। मलाई हटाउने हो भने महाभियोग लगाएर हटाउनुपर्ला भनेर हाँस्नुभयो। अध्यक्षज्यूले माओवादी केन्द्रसँग दुई कुरा राख्नुभयो। पहिलो त नेकपाकालमा आफूलाई लगाएका आधारहीन १९ बँुदे आरोपपत्र फिर्ता लिन र खारेज गर्न भन्नुभयो। त्यो फिर्ता लिएपछि पार्टीको सम्बन्ध सुधारको वातारण बन्छ। सुवास नेम्बाङ उपाध्यक्ष, एमाले एमसीसीको विषयले गठबन्धन रहँदैन भन्ने निष्कर्ष निस्कियो। प्रधानमन्त्रीले ओली नेतृत्वकै अघिल्लो सरकारले एमसीसी संसद्मा दर्ता गरेकाले अनुमोदन प्रक्रियामा सघाउन आग्रह गर्नुभयो। गगनकुमार थापा  महामन्त्री, कांग्रेस यथास्थितिमा एमसीसी पास गर्न सकिँदैन। हामी अमेरिकाविरोधी होइन। अनुदान नचाहिएको पनि भनेको छैन। पार्टीले गर्ने निर्णयमा सबै सांसद एक ठाउँ उभिने नै हो। गिरिराजमणि पोखरेल  नेता, माओवादी केन्द्र त्यसो त महाभियोगमार्फत हटाउन दुईतिहाइ आवश्यक पर्छ। त्यसका लागि कांग्रेसएमालेले मात्र पनि पुग्दैन। तर, लोसपा, जसपाको बाबुराम भट्टराई पक्षधर, केही नेकपा एसका सांसद जोडिएमा दुईतिहाइ पुग्ने सम्भावना पनि छ। संसद्मा एमालेको ९८, कांग्रेसको ६१, लोसपाको १३ सांसद छन् १९ सांसद रहेको जसपाका बहुमत सांसद आफूसँग रहेको दुवै पक्षले दाबी गर्छन्। अन्तर्राष्ट्रिय शक्तिको सलबलाहट एमसीसीले गर्दा अन्तर्राष्ट्रिय शक्तिको सलबलाहट बढेको छ। यो विषयमा चीन र अमेरिकाको चासो बढेको छ। चिनियाँ कम्युनिस्ट पार्टी(सीपीसी)का शीर्ष नेताले ओली र नेपालसँग भिडियो संवाद गरेका छन्। सीपीसीको अन्तर्राष्ट्रिय विभागका प्रमुख सङ ताओ र उपप्रमुख चेन चौले ओली र नेपालसँग कुराकानी गरेका थिए। चिनियाँ कम्युनिष्ट पार्टीका विदेश विभाग प्रमुख सोङ् ताओले ओलीसँग कुराकानी गरेका छन्। चिनियाँ कम्युनिष्ट पार्टी विदेश विभागका उपप्रमुख चेन चौले नेता नेपालसँग कुराकानी गरेका थिए। चिनियाँ परराष्ट्र प्रवक्ता वाङ् वन पिनले केही दिनअघि अमेरिकाले नेपालविरुद्ध धम्की कूटनीति सुरु गरेको बताएका थिए। अमेरिकी राजदुत र्यान्डी बेरीले पटकपटक नेताहरू भेटघाट गरिरहेका छन्। अमेरिकी सहायक विदेशमन्त्री डोनाल्ड लूले देउवा, ओली र दाहाललाई फोन गरेका थिए। उनले एमसीसी फेल भएका चीन कारणले भएको सम्झने भनेका थिए। एमसीसी उपाध्यक्ष फातिमा सुमारले नेपाल नै आएर शीर्ष नेतासँग भेटघाट गरिन्। पूर्वराजदूत लोकराज बराल पछिल्लो दिन चीन खुला रुपमा आएको बताउँछन। विगतमा चिनियाँहरूको सूक्ष्म कूटनीति थियो। अहिले चीन खुला रूपमा आइरहेको छ। पहिला भारतले हस्तक्षेप गर्यो भन्थे, अहिले चीनले हक्काहक्की गरिरहेको छ, उनले भने, कम्युनिष्ट मिलाउन, फुट्न रोक्न पनि चीनले चासो देखाएको हामी थाहा नै छ। अमेरिकासँगको प्रतिस्पर्धाको कारणले चीन नेपालमा एमसीसी नओस् भन्ने चाहने उनको टिप्पणी छ। चीन अहिले अमेरिकासँग प्रतिस्पर्धा छ, त्यही भएर एमसीसी विफल पार्न उ चाहन्छ, उनले भने। पूर्वराजदूत बराल विदेशी हस्तक्षेप बढ्नुमा नेपालकै नेताको कमजारी औंल्याउँछन्। कांग्रेस र एमालेको बालुवाटार वार्ता सकियो, एमसीसी पारित गर्नेबारे छलफल गृहमन्त्री खाँण र एमाले अध्यक्ष ओलीबीच भेट प्रधानमन्त्री देउवा र एमाले अध्यक्ष ओलीबीच संसद भवनमै वार्ता सुरु ओलीको च्याम्बरमा कांग्रेसएमाले वार्ता : देउवासँगै गगन र ज्ञानेन्द्र पनि सहभागी देउवापछि ओलीको च्याम्बरमा पुगे प्रचण्ड, संसद भवनमा सामूहिक वार्ता कानुन मन्त्री बडूको घरमा कालो ब्यानर झुन्ड्याइयो एमालेले एमसीसीबारे उपयुक्त समयमा निर्णय गर्छ : नेम्वाङ कांग्रेस र एमालेबीच बालुवाटारमा दोस्रो चरणको वार्ता जारी कांग्रेसएमाले बैठक निष्कर्षविहीन, संसद अवरोध हटाउने विषयमा सहमति भएन भोलिको संसद बैठकमा एमसीसीबारे सैद्धान्तिक छलफल सुरु हुन्छ : प्रवक्ता कार्की एमसीसी सकस : भित्र वार्ता, बाहिर झडप"
"एमसीसी सकस : भित्र वार्ता, बाहिर झडप","काठमाडौं : रामेछापकी मनमाया चौलागाईं बिहीबार काभ्रे बनेपाबाट आउँदै थिइन्। टेकु पुग्नु थियो। तर, बसले कोेटेश्वरमै ओराल्यो। हिँडेर जानुपर्ने भयो। बानेश्वरमा प्रहरी र प्रदर्शनकारीबीचको घम्साघम्सीले पैदल जान पनि कठिन भयो। घरी प्रहरीले अश्रुग्यास हान्थे। घरी प्रदर्शनकारीले ढुंगा हान्थे। भाग्दाभाग्दै बीचमा परिने हो कि भन्ने चिन्ता थियो, चौलागाईंलाई। दुःख भनेको त हामी गरिबलाई नै आइपर्ने रहेछ, उनले अन्नपूर्ण पोस्ट्सित भनिन्। एमसीसीको विपक्षमा रहेकाहरूले प्रतिनिधिसभा बैठक बस्ने दिन नयाँ बानेश्वर क्षेत्रमा प्रदर्शन गर्दै आएका छन्। बिहीबार संसद भवनमा दलहरूबीच वार्ता चलिरहँदा बाहिर उक्त ठाउँ अशान्त बन्यो। तर, यस्तो प्रदर्शनको चुरो कुराबारे अनभिज्ञ छिन् मनमाया। बरु छिटो टेकु पुगेर ठेलामा चटपटे बेच्ने हतार थियो उनलाई। देशलाई एमसीसी चाहिन्छ कि चाहिँदैन के भन्नु ? ३७ वर्षकी उनले भनिन्, हामीलाई थाहा छैन। बाटोघाटो छेउमा पसल राखेर खानेलाई दरबार आए पनि हामीलाई हुने केही होइन। पसल गर्नेहरूको सरसामान लुटपाट हुन्छ। झन् त्यसमाथि बन्दले सधैं दुःख दिन्छ। लगातार २ घण्टासम्म झडप बानेश्वर क्षेत्र बिहीबार प्रहरी र प्रदर्शनकारीले भरिभराउ थियो। दिनभर घम्साघम्सी चल्यो। दुई घण्टासम्म त लगातार झडप नै भइरह्यो।व्यापार व्यवसाय ठप्प थियो। तोडफोडको डरले व्यापारीले पसल खोलेनन्। तीनकुनेबाट माइतीघरसम्मका सडकमा गाडी गुडेनन्। निषेधित क्षेत्र भन्दै प्रहरीले सडकमा काँडेतार र फलामे छेकबार लगाएको थियो। प्रदर्शनकारीले निषेधित क्षेत्र तोड्न खोजेपछि प्रहरीले पानीको फोहोरा हानेको थियो। लगत्तै प्रदर्शनकारीले प्रहरीमाथि ढुंगा, इँटा, गुलेली, बियरका बोतल प्रहार गरेका थिए। प्रहरीले १ सय २ सेल अश्रुग्यास प्रहार गर्यो। त्यसपछि प्रदर्शन उग्र बनेको थियो। एक महिलासहित १२ जनालाई नियन्त्रणमा लिइएको महानगरीय प्रहरी कार्यालय रानीपोखरीका एसपी सन्तोष सिंह राठौरले बताए। उनका अनुसार एक जना गम्भीर घाइते भएका छन्। बानेश्वर चोकमा सहदेव खड्काको खाजा पसल छ। पसल तोडफोड हुने हो कि भन्ने चिन्ता छ उनलाई। सरकारमै रहेका माओवादी केन्द्र, नेकपा एकीकृत समाजवादीलगायत दलका कार्यकर्ताले सडक तताउने गरेका छन्। गाडी चल्दैन। पसल बन्द गर्नुपर्छ, व्यवसायी खड्काले भने, आन्दोलनले व्यापारमा असर गरिरहेको छ। महिनाको ६५ हजार सटर भाडा तिर्नुपर्छ। कमाई हुँदैन।दोलखाकी दिनमाया लामिछाने हिँड्दाहिँड्दै हैरान भइन्। झन्डै ६० वर्ष लागेकी उनी छोरा भेट्न गाउँबाट काठमाडांै आएकी थिइन्। सडकमा सार्वजनिक गाडी गुडेनन्। निकै दुःख पाइएको उनले सुनाइन्। प्रदर्शनकारीलाई यातना मानवअधिकार आयोगले शान्तिपूर्ण प्रदर्शन गर्न र बढी बल प्रयोग नगर्न बुधबारै सरोकारवालाको विज्ञप्तिमार्फत ध्यानाकर्षण गराएको थियो। आयोगको अन्तर्राष्ट्रिय सन्धि अनुगमन महाशाखाका खिमानन्द बस्यालले सुरक्षाकर्मीको बाक्लो उपस्थिति देखियो। उनका अनुसार केही प्रदर्शनकारीले निधेषित क्षेत्र तोड्न खोजे। त्यसपछि सुरक्षाकर्मीले उनीहरूलाई लखेटे। पानीको फोहोरा र अश्रुग्यास पड्काएर प्रहरीले तितरबितर भए। प्रहरीले आन्दोलनकारीलाई नियन्त्रणमा लिएर कुटेको हो भने गलत हो, उनले भने, यसबारे हाम्रो ध्यानाकर्षण भयो। प्रहरी नियन्त्रणमा रहेकाहरुसँग कुरा गर्छाैं।"
सडकमा हतारो होइन होशियार,"सन्तानलाई अनावश्यक रूपमा सवारी साधन (खासगरि मोटरसाइकल) खरिद गरिदिनुभन्दा आवश्यकतालाई ध्यानमा राखेर मात्र सवारीसाधन खरिद गर्नु उपयुक्त हुन्छ। घटना१ मोरङको उर्लाबारी३ स्थित सोल्टी खोला पुलमा केही साताअघि बिहान ट्याक्टर र मोटरसाइकल ठक्कर खाँदा मोटरसाइकल चालकको घटनास्थलमै मृत्यु भयो। पूर्वपश्चिम राजमार्गस्थित सोल्टी खोला पुलमा को२त ८२९६ नम्बरको ट्याक्टर विपरीत दिशाबाट गइरहेको प्रदेश १०१०१२प ७१५२ नम्बरको पल्सर मोटरसाइकल ठोक्कियो। मोटरसाइकल चालक उर्लाबारी७ का निश्चल बानियाँको घटनास्थलमै मृत्यु भयो। घटना२ सुनसरीको इटहरीमा मोटरसाइकल दुर्घटनामा परी नेकपा माओवादीका प्रदेश सांसद रिपुप्रसाद राई देवानका छोरासहित दुईजनाको मृत्यु भयो। मृत्यु हुनेमा संखुवासभा खाँदवारीका २६ वर्षीय सन्तोष राई र सोही ठाउँका २० वर्षीय अभि राई छन्। बसले विपरीत दिशाबाट आउँदै गरेको मोटरसाइकललाई ठक्कर दिएको थियो। यी दुई घटना प्रतिनिधि मात्र हुन्। हरेक दिन दुईचार सडक दुर्घटनाका समाचार आइरहेका हुन्छन्। पछिल्लो चरणमा जेठो छोराले विदेशमा काम गरेर पैसा कमाउने अनि सोही पैसाले कान्छो छोरालाई मोटरसाइकल किनिदिने चलन थपिएको छ। अल्लारे, बेरोजगार अनि नयाँ मोटरसाइकल, दुर्घटनाका कारण बनेको पाइन्छ। एसईई सकिएपछि कलेज पढ्न थाल्छन्। अब पनि के स्कुल बस चढ्नु ? साथीहरू सबैको बाइक छ। बजारमा नयाँ मोडेलको मोटरसाइकल आयो। कसरी मनलाई थाम्नु ? घुक्र्याएर, थर्काएर, बहाना बनाएर भए नि एउटा २०० सीसीको मोटरसाइकल किन्नै पर्छ। कलेज जीवन, बिदाको घुमफिर र रमाइलो, सबै दुर्घटनाका कारण नबन्लान् भन्न सकिँदैन। छिटो पुग्न सकिने, अप्ठ्यारो बाटोमा पनि सजिलो, सस्तो र ट्राफिक जाममा पनि सजिलै निस्कने सबैभन्दा प्रचलित साधन बनेको छ, मोटरसाइकल। तर, मोटरसाइकलकै कारणले रित्तिँदै छ, आमाहरूको कोख अनि राष्ट्रका कर्णधारहरू। सडक दुर्घटना मृत्युका नयाँ कारक होइन। विश्व स्वास्थ्य संघले जुन २०२१ को प्रतिवेदनअनुसार हरेक वर्ष १३ लाख मानिस सडक दुर्घटनाका कारण मृत्यु हुने तथा ५ करोड मानिस घाइते हुने गरेका छन्। सडक दुर्घटनाहरूको कुल संख्याको ९३ प्रतिशत दुर्घटना कम तथा मध्यम आय भएका मुलुकहरूमा हुने गरेको प्रतिवेदनले देखाएको छ। दुःखलाग्दो कुरा के भने यस्ता दुर्घटनामा मृत्यु हुने अधिकांशको उमेर ३० वर्षभन्दा कम छ। नेपालको अवस्थामा पनि यस्तै छ। ट्राफिक व्यवस्थापन महाशाखाका अनुसार आर्थिक वर्ष २०७१७२ पछि सवारी दुर्घटनामा ज्यान गुमाउनेको संख्या बढ्दो छ। २०७१७२ मा सवारी दुर्घटनाले २ हजार ४ जनाले ज्यान गुमाए। २०७२७३ मा २ हजार ६ जनाको मृत्यु भयो। २०७३७४ मा २ हजार ३ सय ८४ जनाको ज्यान गयो भने २०७४७५ मा २ हजार ८७ जनाको मृत्यु भयो। २०७५७६ मा २ हजार ७ सय ७९ जनाको मृत्यु भइसकेको छ। सडक दुर्घटना किन बढ्दो छ ? खोज अनुसन्धान नभएको होइन। महाशाखाले दुर्घटना हुने कारणहरूको प्रतिवेदन पनि सार्वजनिक गर्ने र सम्बन्धित पक्षलाई ध्यानाकर्षण गराउने गरेका छन्। नेपालमा मुख्यतः चालकको लापरवाही, सवारीको अति तीव्र गति, मादक पदार्थ सेवन, सवारीको यान्त्रिक गडबडी, ओभरटेक, ओभरलोडजस्ता कारण छन्। पछिल्लो समयमा सडकमा दुर्घटनाको डरमा कमी आउँदै गएको पनि देखिन्छ। त्यसैले चालकको मात्र होइन, पैदलयात्रुको पनि लापरबाही बढ्दै गएको तथ्यांक छ। काठमाडांै महानगरमा चालकको हतारका कारण दुर्घटना बढेको निष्कर्षसहितको समाचार पढें। दुर्घटना विभिन्न प्रकृतिले हुन्छ। पछिल्लो पटक गरिएको अध्ययनले चालक र यात्रुको हतारोपन नै दुर्घटनाको मुख्य कारण भेटेका छौं। महानगरीय ट्राफिक प्रहरी महाशाखाका प्रवक्ता सञ्जीव शर्मा दासले भनेका छन्। अन्नपूर्ण पोस्टको उक्त समाचारमा पछिल्लो तीन वर्षको अवधिमा सवारी दुर्घटनाकै कारण ७ हजार ५ सय ५१ जनाले ज्यान गुमाएको तथा १५ हजार ४ सय ४४ जना गम्भीर घाइते भएको पनि जनाएको छ। सडकमा सवारी साधनहरूको चाप थपिँदै गएको छ। त्यसैले सडकहरू साँघुरिएका छन्, जताततै ट्राफिक जाम हुने गरेको छ। यस्तोमा दुईपांगे्रेका चालकले जताबाट भए पनि छिराउने, अनि चारपांग्रेका चालकले सहजै नछोड्ने तथा प्रतिस्पर्धामा हुइँक्याउने गरेको नदेख्ने कमै होलान्। यसबाहेक घरबाट ढिला निस्किने अनि बाटोमा हतार गर्ने, ट्राफिक प्रहरीलाई देखाउन मात्र सडक अनुशासन कायम गर्ने संस्कारले पनि सडक दुर्घटना बढिरहेको छ। सडक दुर्घटनामा वास्तविक दोषी खोज्नेभन्दा पनि ठूला साधनलाई नै दोष देखाउने चलन छ। हाम्रो कानुन पीडित पक्षमैत्री छ। जसले गर्दा विशेषतः मोटरसाइकल चालकहरूले सडकका सर्वमान्य सिद्धान्तविपरीत ओभरटेक तथा लेन क्रस गर्ने, दूरी कायम नगर्नेजस्ता लापर्वाही गर्ने गरेका छन्। सडक दुर्घटनाबारे सरकार अनभिज्ञ पक्कै छैन। सडक सुरक्षाका लागि यातायात व्यवस्था विभाग तथा नेपाल प्रहरीको अगुवाइमा विभिन्न यातायात व्यवसायी, चालक तथा यात्रुलाई सचेतना गराउने काम भएका छन्। यस्तै, ट्राफिक नियमहरू अवगत गराउने, सडक अनुगमन तथा सडक नियमको अनुगमन, नियन्त्रण तथा कार्बाही गर्ने गरेका छन्। नेपालले संयुक्त राष्ट्रसंघको विश्वव्यापी डिकेड अफ एक्सन फर रोड सेफ्टी २०११२०२० लाई आत्मसात् गरेको छ। नेपाल रोड सेफ्टी एक्सन प्लान २०१३२०२० तर्जुमा गरेर राष्ट्रिय सडक सुरक्षा रणनीति लिएको थियो। यस रणनीतिअन्तर्गत सडक सुरक्षा व्यवस्थापन, सुरक्षित सडक तथा आवागमन, सुरक्षित सवारी, सुरक्षित सडक प्रयोगकर्ता र दुर्घटनापछिको सेवासमेत गरेर महŒवपूर्ण पाँच खम्बाहरू थिए। ती महत्वपूर्ण रणनीति अवलम्बन गरेर सन् २०२० सम्ममा सडक दुर्घटनाबाट मृत्यु र गम्भीर घाइतेको संख्या ३५ देखि ५० प्रतिशतसम्म घटाउने लक्ष्य नेपालले राखेको थियो। जुन सम्भव भएन भन्दा फरक नपर्ला। त्यसैले तिनै पाँच खम्बालाई परिमार्जित गरेर फेरि भौतिक पूर्वाधार तथा यातायात मन्त्रालयले नेपाल रोड सेफ्टी एक्सन प्लान २०२०२०३० तयार गरेको छ। यसले दुर्घटना न्यूनीकरण गर्ने तथा दुर्घटनामा घाइते भएकालाई तुरुन्त उपचार गर्नेसम्मको स्पष्ट र वैज्ञानिक उपाय भएकाले पक्कै प्रभावकारी हुने आशा पलाएको छ। तर जति नै योजना तथा रणनीति बनाए पनि सवारी साधनको संख्या र सडकको क्षमतासँग मेल खान नसक्नु एउटा मुख्य समस्या बनेको छ। दोषीलाई कार्बाही नगरेर पीडितलाई मात्र क्षतिपूर्ति दिने, समयानुसार कानुनमा संशोधन नगर्ने र ट्राफिक प्रहरी सवारी व्यवस्थापनमा भन्दा राजस्व उठाउन बढी केन्द्रित हुनुले दुर्घटनामा कमी आउँला भन्न सकिँदैन। अनावश्यक रूपमा यात्रा गर्ने, तीव्र गतिमा साधनहरू कुदाउने, समयमा सवारीसाधनको मर्मत नगर्ने, सडक अनुशासन कायम नगर्ने, गाडी चलाउँदा पनि मोबाइल प्रयोग गर्ने जस्ता समस्या सदा देखिन्छन्। सडक अतिक्रमण गरेर व्यापार गर्ने जस्ता व्यवहार सामान्य देखिए पनि सडक दुर्घटनाका कारण बनिरहेका हुन्छन्। पैदल यात्री, साइकल, विद्युतीय रिक्सा तथा दुईपांग्रे सवारीका लागि छुट्टै सडक लेन बनाउने काम सरकारले गर्नुपर्छ। सवारी दुर्घटनाको निष्पक्ष एवं वैज्ञानिक तवरबाट अनुसन्धान गरी दोषी देखिएका पक्षलाई कारबाही गर्ने जस्ता कार्यलाई तीव्रता दिनुको विकल्प छैन। चालकहरूले मोबाइल चलाउने, तीव्र गतिमा हुइँक्याउने, तथा जथाभावी ओभरटेक गर्ने कामलाई निस्तेज गराउनु आवश्यक छ। कम उमेरका चालकहरूमा धैर्य कम हुने, आपत्कालीन निर्णय लिन नसक्ने तथा चाँडै बहकिने भएकाले यिनीहरूबाट दुर्घटना बढी हुने मान्यता छ। यो यथार्थ युवा पुस्ताले मनन गरे आफ्नै ज्यान जोगिन्छ। ज्यान रहे न अरू काम। चालक अनुमतिपत्र प्रदान गर्दा उमेर र शिक्षालाई पनि महत्त्व दिनुपर्छ। सन्तानलाई अनावश्यक रूपमा सवारी साधन खरिद गरिदिनुभन्दा पनि आवश्यकतालाई ध्यानमा राखेर मात्र सवारीसाधन खरिद गर्नु उपयुक्त हुन्छ। कलेजहरूले पनि आफ्ना विद्यार्थीलाई अब विशेषगरी मोटरसाइकलमा आउन निस्तेज गर्नुपर्ने जरुरी भएको छ। अनावश्यक रूपमा दुईपांग्रे साधन हुइँक्याउने विद्यार्थी र बेरोजगार युवा वर्गलाई सचेतनासँगै निस्तेज गर्ने कार्यक्रमहरू अगाडि बढाउनु पर्ने पनि उत्ति नै आवश्यक देखिन्छ।"
मधेसको माओवादी मोह,"व्यक्तित्वको टकराव नभएको भए पुष्पकमल दाहाल प्रचण्ड, उपेन्द्र यादव र डा बाबुराम भट्टराई एकै ठाउँमा हुन्थे। नेकपा माओवादीले अचानक र अप्रत्याशित रूपमा ९० डिग्रीको फन्को मार्यो। त्यसको चार वर्षपछि २ नम्बर प्रदेशको नामकरण सम्भव हुन सक्यो। संघीय शासन प्रणालीको मर्म र भावनालाई आत्मसात् गर्नेहरूका लागि यो विजयको ध्वजा फहराए सरह थियो। किनकि योभन्दा पहिले जे जति प्रदेशहरूको नामकरण गरिए, त्यसमा कहीँ कतै संघीय सिद्धान्तको गन्धसम्म थिएन। अर्थात्, पहिचानको मुद्दालाई गौण बनाइएको तथ्य जगजाहेर छ। जो नितान्त पूर्वाग्रही ढंगबाट गरिएको नामकरण पञ्चायती शासनको पुनरावृत्ति थियो। त्यसैले हर्ष र विस्मात्को बीच मनाइएको उत्सवले सिंगो मुलुकमा एक प्रकारको नौलो अभ्यासको थालनी गरेको सबैले महसुस गरे। यसरी पहिचान अन्तर्निहित रहेको नामकरणभित्रको राजनीतिको भेउ नै धेरैले पाउन सकेनन्। लुम्बिनी र सुदूरपश्चिम गरी दुईवटा प्रदेशमा रहेको माओवादी मुख्यमन्त्रीसमेतले गर्न नसक्ने काम मधेस प्रदेशले रातारात फत्ते पारे। जनयुद्ध दिवसको दिन फागुन १ गते स्थानीय बिदा दिइयो। मधेस प्रदेशको भौगोलिक सीमाभित्र जनयुद्धमा मारिएका परिवारहरूलाई एकएक लाख वितरण गरियो। यसले के देखिन्छ भने राजनीति भनेको सम्भावनाको खेल हो। र, यो कति खेर कोसँग टाँसिन्छ वा टुक्रिन्छ भन्ने गाह्रो छ। यस्तो भविष्यवाणीलाई समेत नेताहरूको व्यक्तिगत स्वार्थपूर्तिले सजिलै अनहोनीलाई होनी बनाउँदो रहेछन्। यसको ज्वलन्त प्रमाण हो जनयुद्धको कहिल्यै नामै नलिनेहरू पनि सो दिवसमा दिइएको बिदा र लाखौं रुपैयाँको वितरण ! त्यसैले मधेसको राजनीतिले एकपटक फेरि १ सय ८० डिग्रीको फन्को मारेको प्रतीत हुन्छ। करिब डेढ दशकयता मधेसवादी र माओवादी सधैं एकअर्काप्रति बैरीको स्वभाव प्रदर्शन गर्दै आएका थिए। तिनैको यो मिलनले स्थानीय निर्वाचनमा समेत गठजोडको संस्कृतिलाई एकतिर निरन्तरता दिने देखिन्छ। अर्कोतर्फ मधेस प्रदेश सरकारको मियो हातमा लिएका जसपा फुटको संघारमा छ। वर्तमान गठबन्धनले यसको पूर्वाधार तयार पारेको हो, जसमा एमसीसीको पनि अन्तरकुन्तर भूमिका छ। बाबुराम र उपेन्द्रबीच मनमुटाव मधेस जनविद्रोहबाट राष्ट्रिय नेताको आकार ग्रहण गरेका उपेन्द्र यादवले डा बाबुराम भट्टराईको नयाँ शक्तिसँग पार्टी एकतापछि मत मिले पनि मन भने कहिल्यै मिलेन। दुईवटै नेता वामपन्थी पृष्ठभूमिका हुन्। मनभिन्नताको न्यूनतालाई आकलन गरी आन्तरिक र बाहिर रूपमा पार्टीलाई बलियो बनाउने आशा धेरैले गरेका थिए। यो कुरा तत्कालीन प्रम केपी शर्मा ओलीबाट गैरसंवैधानिक रूपमा संसद् विघटन गरेको बेला प्रष्ट रूपमा दृष्टिगोचर पनि भयो। बाबुराम र उपेन्द्रबीचको एकता र सहकार्यले धेरैलाई प्रभावित पार्यो। कतिसम्म भने मधेसी जनअधिकार फोरमबाट संघीय समाजवादी फोरममा रूपान्तरित भएकाहरूले करिब एक दशकदेखि राम्ररी हिमाल र पहाड उक्लिन नसकेको अवस्था थियो। जसमा बाबुरामसँगको एकताले सजिलो बनाउने धेरैले लख नकाटेका होइनन्। अशोक राईको राजनीतिक लगानी, बौद्धिकता र विशिष्ट जातीय पहिचानबाट टसमस नभएका पहाडका आदिवासी जनजातिलाई बाबुरामको व्यक्तित्वले केही हदसम्म प्रभावित पार्ने आशा गर्नु स्वाभाविक थियो। यसका साथै खस आर्यहरू पनि पर्याप्त मात्रामा समावेश हुने सम्भावना पनि आकलन गरिएको थियो। यो पक्षप्रति पहिलेदेखि नै संवेदनशील बाबुरामले वैकल्पिक शक्ति निर्माणमा केही हदसम्म भूमिका निर्वाह गरेकै हुन्। तर, अनुपातिक रूपमा पहाडी समुदायलाई बाबुरामले आकर्षण गर्न खोजेकोभन्दा उपेन्द्रको पक्षमा पहिलेदेखि रहेको जनाधार तथा चुनावी मौसममा मधेसी समुदायको ठूलो लर्को लागेपछि पार्टीभित्रको वर्चश्व देखिन थाल्यो। प्रचार के गरियो भने मधेसको बलमा पहाडीहरू सत्ताको भागबन्डा खोजिरहेका छन्। कार्यकारिणीको भूमिकामा रहेका उपेन्द्र यादवले आफ्नो हस्ताक्षरलाई यिनै मनोविज्ञानसँग तादम्त्यता मिलाएपछि बाबुराम झस्केका हुन्। फलस्वरूप प्रधानमन्त्री शेरबहादुर देउवाको गठबन्धन सरकारमा पार्टीबाट मन्त्री चयन, सांसद प्रदीप यादवको पार्टी निष्कासन, राष्ट्रियसभा निर्वाचनजस्ता राष्ट्रिय महत्त्वका विषयमा निर्णय लिइयो। त्यसबाट बाबुराम र उपेन्द्रबीचको मतभिन्नताले आकाश छोएको हो। केही महिनासम्म बोलचालसमेत बन्द भएको हो। प्रचण्ड र उपेन्द्र यसरी बाबुरामसँग टाढिएपछि मधेस प्रदेशको नामकरणमा सहयोग पुर्याएका माओवादी अध्यक्ष पुष्पकमल दाहाल प्रचण्डले मौकामा चौका हाने। बाबुरामसँग सनातनी र पुख्र्यौली व्यक्तित्वको टकरावमा रहेका प्रचण्डले उपेन्द्रसँग हातेमालो गरेर बाबुरामलाई पाखा लगाउने सोच राखेको देखिन्छ। यो अभ्यास उनले नयाँ शक्तिकालमा पनि गरिसकेका छन्। मधेस प्रदेशको केही जिल्लामा माओवादीको संगठनात्मक अवस्था राम्रो रहेको कारणले पनि होला उपेन्द्र प्रचण्डसँग नजिकिएका छन्। खासगरी दोस्रो संविधानसभामा सिरहाबाट प्रचण्डलाई जिताउन तत्कालीन संघीय समाजवादी फोरमका उम्मेदवार डा वीरेन्द्र महतोले भूमिका खेलेका थिए। सोही कार्यलाई यसपालि उपेन्द्रसँग साट्ने प्रश्नले पनि अहं भूमिका खेलेको हुन सक्छ। होइन भने जनयुद्धको नामै नलिनेहरू अचानक र अप्रत्याशित रूपमा १८० डिग्रीको फन्को कसरी मारे होला ? विषय सोचनीय छ। प्रचण्डको सन्दर्भमा धेरै कुरा बाहिर आइसकेका छन्। उपयोगितावादी र उपभोगतावादी सिद्धान्तको आधारमा आफ्नो कार्यनीति र रणनीति बनाउने प्रचण्ड यसपालि छोरी रेणुले चितवनमा गरेको विकासको आधारमा चुनाव लड्ने देखिन्छ। यो उनका लागि शेरबहादुर देउवा र केपी शर्मा ओली जत्तिको सजिलो भने छैन। कतिसम्म भने अदालतले पार्टी अलग्याएपछि माओवादी आफ्नो अस्तित्वको लडाइँ लडिरहेका छन्। यस्तो अवस्थामा पूर्वएकता केन्द्र मसाल पक्षधरहरूले पञ्चायतकालदेखि नै निर्माण गरेको आधारभूमि मधेस प्रदेशका केही जिल्लामा जसपाको पनि राम्रो पकड बन्यो। त्यसकारण उनीहरूले अहिले नै अघोषित तालमेल गरेका छन्। तर पूर्व एकता केन्द्र मसाल पक्षधरहरू प्रचण्डको उपयोगितावादी सिद्धान्तको कारण अत्यन्तै रुष्ट र आक्रोशित छन्। जसपा फुटको संघारमा छ। यसको मूलकारण एमसीसी होइन। एमसीसी भएको भए दृश्य भिन्दै हुन्थ्यो। अन्ततोगत्वा उनीहरू पनि धेरै दिनसम्म प्रचण्डसँग टिक्ने सम्भावना न्यून हुँदै गइरहेको लख काट्न सकिन्छ। एमसीसीले त्यो कुराको छिनोफानो गर्छ। यद्यपि पार्टी महाधिवेशनले नै एमसीसीको विरोधमा अभिमत जाहेर गरिसकेकाले प्रचण्डलाई मान्नुपर्ने बाध्यता छ। यस सन्दर्भमा बेइजिङप्रति सहिष्णु रहेका छन् उपेन्द्र यादव। कार्यकारिणीको बैठकमा एमसीसीबारे नकारात्मक निर्णयको पक्षमा अभिमत जारी गरे पनि अधिकांशले पक्षमा नै मत हाल्ने बढ्दो सम्भावना छ। प्रारम्भदेखि नै संघीय परिषद्का अध्यक्ष डा बाबुराम भट्टराई जसरी पनि एमसीसी पास गराउने पक्षमा छन्। त्यसैले उपेन्द्रको अहिलेसम्मको मौनता अर्थहीन भने होइन। तर उनको त्यो मौनधारणभित्र प्रचण्डको प्रभाव पनि हुन सक्ने अड्कल काट्नेहरू पनि धेरै छन्। मधेसमा आक्रोश जनयुद्धको जगमा मधेस आन्दोलन सम्भव भएको हो भन्ने तथ्यलाई आत्मसात् नगर्ने मधेसवादीहरूले बल्ल यसपालि तथ्यलाई आत्मसात् गरेकोजस्तो देखिन्छ। पार्टी अध्यक्ष उपेन्द्रको प्रचण्डसँगको सामीप्यताले धेरैलाई बिझेको छ। किनकि अहिले पनि मधेसमा माओवादी विरोधीहरूको ठूलो सत्ता कायम छ। जसलाई विगत डेढ दशकदेखि उपेन्द्र यादवले हाँकिरहेका छन्। नेपालको राजनीतिक, सामाजिक तथा सांस्कृतिक आन्दोलनमा जनयुद्धले खेलेको भूमिकाप्रति कहिल्यै सकारात्मक नहुने यो तप्का हाल उपेन्द्रसँग आक्रोशित छ। कतिसम्म भने हामीलाई थाहै नदिई मन्त्रिपरिषद्को निर्णयबिनै जनयुद्ध दिवसको दिन बिदा दिइएकोमा एकजना प्रदेश मन्त्री आक्रोश पोख्दै थिए। प्रदेशमा एउटा मात्र मन्त्रालय पाएको माओवादीले यतिको ठूलो निर्णय गराउन सक्ने हैसियत नरहेको मन्त्रीको अभिमत छ। रौतहट काण्डपश्चात् त माओवादी र मधेसवादी उत्तरी र दक्षिणी धु्रव बाँडिएको पनि प्रचार गरियो। उपेन्द्रको व्यक्तित्व विकासमा यसले ठूलो भूमिका खेलेको हो। पार्टी निर्माणमा त यसले इतिहास नै कायम गर्यो। मधेसी जनअधिकार फोरम रातारात राष्ट्रिय पार्टीको हैसियत प्राप्त गर्यो। यसरी पहिलो संविधानसभामा चौथो शक्तिको रूपमा उदाएको फोरमले जे जति मत पायो, दिने सबै माओवादी विरोधी थिए। यद्यपि सामाजिक न्यायको हकमा पाएको यो मत सैद्धान्तिक र वैचारिक रूपमा माओवादीसँग खासै भिन्नता थिएन। यो कुरा डेढ दशकपश्चात् मधेस प्रदेशको नामकरणमा माओवादीले गरेको सहयोगबाट प्रष्ट रूपमा दृष्टिगोचर भयो। कतिसम्म भने शासकीय र चुनावी प्रणालीमा पनि जसपा र माओवादी धेरै नजिक छन्। फुट्ने र जुट्ने प्रसंग अहिले प्रचण्ड र उपेन्द्रको मन त्यतिकै मिलेको होइन। दुवैमा उपभोगतावादी र उपयोगितावादी सिद्धान्त प्रचुर मात्रामा पाइन्छ। जो बाबुराममा लेस मात्र पनि छैन। अहिले बाबुरामसँग उपेन्द्रको मनमुटाव हुनुमा सिद्धान्तभन्दा पनि यही उपयोगितावादी र उपभोगतावादी सिद्धान्तले काम गरेको हो। बरु बाबुरामसँग पार्टी एकता गर्नुभन्दा पहिले उपेन्द्रले प्रचण्डसँग एकता गरेको भए त्यो दीर्घायु हुन्थ्यो। यो कुरा त्यतिबेला सही साबित हुन्छ, जतिबेला नारायणकाजी श्रेष्ठ आफ्नो समूह लिएर माओवादीबाट बाहिर निस्कने छन्। नाराणकाजीसँग न उपयोगितावादी न उपभोगतावादी गुण छ। यस अर्थमा उनी ठ्याकै बाबुरामसँग मिल्छन्। बाबुरामले भने रणनीतिक सोचाइमा मारेको फड्को नारायणकाजीको बुताभन्दा बाहिर छ। यसरी व्यक्तित्वको टकराव नभएको भए प्रचण्ड, उपेन्द्र र बाबुराम एकै ठाउँमा हुन्थे। प्रचण्डले बहुलवादको जति विरोध गरे पनि उनको चारित्रिक तथा व्यावहारिक विशेषतामा रत्तिभर फरक देखिन्न। उनको आसेपासे प्रायः सबैले सगर्व त्यो दर्जा हासिल गरिसकेका छन्। अन्त्यमा, जसपा फुटको संघारमा छ। यसको मूलकारण एमसीसी होइन। एमसीसी भएको भए दृश्य भिन्दै हुन्थ्यो। तर एमसीसीलाई मनैदेखि स्वीकार्ने बहुलवादी प्रचण्ड भने अवश्य हुन् जसले उपेन्द्रलाई बाबुरामको विरोधमा उक्साएका छन्। होइन भने कुनै पदको चाहना नगर्ने बाबुरामप्रति उपेन्द्रले किन यस्तो व्यवहार गर्थे र ! बरु उल्टै बाबुरामले पो गर्नु पर्ने थिएन र ! कहीँ कतै बाधा अवरोध सिर्जना नगरी बौद्धिक अभ्यासमार्फत कुरा पस्किरहेका बाबुरामले सम्पूर्ण कार्यकारिणी अधिकार उपेन्द्रलाई दिएकै हुन्। कार्यकारिणीको अभिभारा बोक्नेहरू सामूहिक निर्णय र नेतृत्व प्रणालीप्रति कति संवेदनशील हुनुपर्छ भन्ने कुरातर्फ ध्यान नपुर्याएपछि पार्टीभित्र विग्रह उत्पन्न हुनु स्वाभाविक थियो। कतिसम्म प्रचार गरियो भने पार्टी विभाजनपश्चात् खाली रहेको एउटा कार्यकारिणी अध्यक्ष पदतर्फ बाबुराम ताकेकोले उपेन्द्र झस्केका हुन्। तर यो तथ्यहीन कुरालाई बाबुरामले सो पदका लागि वरिष्ठ नेता अशोक राईको नाम प्रस्ताव गरेपछि ढोल पिट्नेहरूको मुखमा बुझो लागेको छ।"
"आईपीएल मार्च २६बाट, समूहमा विभाजित भएपछि कसरी खेलाइन्छ खेल ?","काठमाडौँ : भारतीय चर्चित क्रिकेट प्रतियोगिता इन्डियन प्रिमियर लिग(आईपीएल) यस सजिन मार्च २६बाट सुरु हुने भएको छ। मार्च २६ बाट सुरु हुने आईपीएलको फाइनल भने खेल मे २९मा हुनेछ। यसपटक थप २ टीम थपिएसँगै १० टीम सहभागी हुने खेल भारतस्थित मुम्बइमा ५५ खेल तथा पुणेमा १५ खेल हुने आईपीएल गोर्भरनिगं काउन्सिलले जनाएको छ। १० टीम थपिएसँगै टीमहरुलाई २ समूहमा पनि विभाजन गरिएको छ। समूह 'ए' मा मुम्बई ईन्डियन्स, कोलकत्ता नाइट्राइर्डस, राजस्थान रोयल्स, दिल्ली क्यापिटल्स र लकनउ सुपर जायन्टस रहेका छन् भने समूह 'बी' मा साविकको विजेता चेन्नई सुपर किंग्स, सनराइर्जस हैदरावाद, रोयल च्यालेन्जर्स बैंगलोर, पन्जाब किंग्स र गुजरात टाइटन्स रहेका छन्। यस सिजनको खेल भने सहभागी टोलीले विगतको भन्दा फरक तवरले खेल्ने भएका छन्। यस पटकको खेल कुनै एक समूहमा रहेका सम्पूर्ण टोली एक अर्का विरुद्ध समान २ खेल खेल्नेछन् भने अर्को समूहमा रहेका टोलीको आईपीएलले तोकेको कुनै एक टीमसँग २ खेल र बाँकी ४ टीमसँग एकएक खेल खेल्नेछन्।"
नेपाली क्रिकेट टोली स्वेदश फिर्ता,काठमाडौं: टी२० विश्वकप छनोका लागि ओमान गएका नेपाली टोली स्वेदश फर्किएको छ। अष्ट्रेलियामा हुने विश्वकप छनोटमा नपरे पनि तेस्रो स्थान हासिल गर्दै नेपाली टोली स्वदेश फर्किएको हो। नेपाली टोलीलाई क्यानका पदाधिकारीले स्वागत गरेका थिए। बिहीबार तेस्रो स्थानको लागि भएको प्ले अफमा ओमानलाई ९ विकेटले हराउँदै नेपालले तेस्रो स्थान हासिल गरेको हो। सेमिफाइनलमा पराजित भएपछि नेपालको अष्ट्रेलियामा हुने टीट्वान्टी विश्वकप खेल्ने सपना सकिएको थियो। सेमिफाइनलमा नेपाल युएईसँग पराजित भएको थियो। छनोटको उपाधि युएईले जितेको थियो।
भलिभबल प्रतियोगिता सुरु,"सन्धिखर्क : अर्घाखाँचीको सन्धिखर्क नगरपालिका८ किमडाँडामा प्रथम ईश्वरी प्रसाद भुसालस्मृति भलिबल कप प्रतियोगिता सुरु भएको छ। वडा नम्वर ८ का स्वर्गिय वडा अध्यक्ष ईश्वरीप्रसाद भुसालको सम्झनामा भलिबल खेलको आयोजना गरिएको हो। भलिबल खेलको शुक्रबार एक कार्यक्रमकाबीच लुम्बिनी प्रदेशका पूर्व कानून मन्त्री तथा प्रदेश सांसद चेतनारायण आचार्यले उद्धाटन गरेका हुन्। खेलको उद्धाटन गर्दै पूर्वमन्त्री आचार्यले खेलकुदको विकासमा गम्भीर भएर लाग्न सरकारलाई आग्रह गरे। उनले खेलकुदको विकासका लागि स्थानीय, प्रदेश र संघिय तीनै तहका सरकार लाग्नु पर्ने बताए। भलिबल प्रतियोगीतामा ९ टिमको सहभागिता रहेको छ। प्रतियोगीतामा प्रथम हुनेले ५० हजार, दोस्रो हुनेले ३० हजार र तेस्रो हुनेले २० हजार रुपैयाँ प्राप्त गर्ने छन्। सन्धिखर्क नगरपालिकाका नगर प्रमुख कमलप्रसाद भुसालले विश्वमा नेपाललाई चिनाउने माध्यम खेलकुद भएकोले खेल क्षेत्रको विकासका लागि सन्धिखर्क नगरपालिका लागी परेको बताएका छन्। उनले तीनै तहका सरकारले खेल क्षेत्रलाई प्राथमिकतामा राख्नुपर्ने बताए। उद्धाटन समारोहमा सन्धिखर्क नगरपालिकाका नगर उपप्रमुख ठाकुरकुमार बिक, वडा अध्यक्षहरु युवराज बन्जाडे, मोतिजंग रायमाझी, लिलाराम गौतम, लक्ष्मीनारायण चुँदाली लगायतको उपस्थिति रहेको थियो।"
