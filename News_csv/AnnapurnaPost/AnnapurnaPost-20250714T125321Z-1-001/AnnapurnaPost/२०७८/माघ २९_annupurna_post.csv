शीर्षक,विवरण
एमसीसीबारे कुनै पनि पार्टी एकमत छैनन्ः शिक्षा मन्त्री पौडेल,"काठमाडौः नेकपा (माओवादी केन्द्र)का नेता एवं शिक्षा, विज्ञान तथा प्रविधि मन्त्री देवेन्द्र पौडेलले एमसीसीमा राष्ट्रिय सहमति आवश्यक रहेको बताएका छन्। राजधानीमा आयोजित कार्यक्रममा बोल्दै एमसीसीमा राष्ट्रिय सहमति आवश्यक रहेको भन्दै अहिलेको पाँच दलीय गठबन्धन आगामी तीनै तहको निर्वाचनसम्म कायम रहने बताएका हुन्। मन्त्री पौडेलले अमेरिकी सहयोग सम्झौता एमसीसीबारे सबै दलमा एकमतको धारणा नभएको बताए। उनले भने, एमसीसीबारे अहिलेसम्म संस्थागत निर्णय गरेर कुनै पनि पार्टीले एकमत बनाएका छैनन्। एमसीसीबारे राष्ट्रिय सहमति बनाउनुपर्छ। अहिले यो विषयमा छलफल चलिरहेको छ। उनले स्थानीय तहको निर्वाचन एकै चरणमा गर्नेगरी मिति घोषणा भइसकेको बताउँदै यो राम्रो भएको बताए। '२०७४ सालमा स्थानीय तहको निर्वाचन हुँदा तीन चरणमा भएको थियो, त्यसमा कुनलाई अन्तिम कार्यकाल मान्ने? भन्ने कुरा थियो। यो विषय ऐनकानुनमा लेखिएको थिएन। त्यही भएर छलफल भयो। तीनै तहको निर्वाचन एकै पटक गर्ने भनेर छलफल भएको हो, उनले भने।"
"युक्रेनमा आक्रमणको खतरा, आफ्ना नागरिकलाई बाहिरिन अष्ट्रेलियाको आग्रह","क्यानबेरा: अष्ट्रेलियाले युक्रेनमा रहेका आफ्ना नागरिकलाई त्यहाँबाट बाहिरिन आग्रह गरेको छ। अष्ट्रेलियाका प्रधानमन्त्री स्कट मोरिसनले युक्रेनमाथी रुसले हमला गर्ने खतरा देखिएकाले युक्रेनबाट बाहिरिन आफ्ना नागरिकलाई अनुरोध गरेको हो। रुसले युक्रेनसँगको सीमा क्षेत्रमा रहस्यमय तरिकाले हजारौँ सुरक्षाकर्मी तैनाथ गराएकाले रुसले युक्रेनमा आक्रमण गर्ने तयारी गरेको धेरैको दाबी छ। 'युक्रेन र रुसको सीमा क्षेत्रको अवस्था हेर्दा र विभिन्न चर्चा सुन्दा युक्रेनमा बसिरहनु अहिले सुरक्षाको दृष्टीकोणले अत्यन्त खतरा छ, त्यसैले हाम्रा सबै नागरिकलाई युक्रेनबाट बाहिरिन अनुरोध गर्दछौं,' प्रधानमन्त्री मोरिसनले भनेका छन्। उनले युक्रेनमा अशान्ति नहोस् भन्ने आफूले चाहेको भए पनि द्वन्द्वको अवस्था सिर्जना हुने खतरा देखिएको उल्लेख गरे। युक्रेनमा अहिले सुरक्षाको सुनिश्चितता नरहेको र जुनसुकै बेला जे पनि हुन सक्ने भएकाले त्यहाँ बसिरहनु उपयुक्त नहुने मोरिसनको भनाइ छ।"
पोखराजोमसोम हवाई उडान दुई महिनादेखि ठप्प,"जोमसोम: पोखराजोमसोम हवाई उडान विगत दुई महिनादेखि ठप्प छ। गत पुस पहिलो सातादेखि ठप्प रहेको पोखराजोमसोम हवाई सेवा अझै सञ्चालनमा आएको छैन। सरकारले आन्तरिक तथा बाह्य उडानमा कुनै रोक लगाएको छैन। यद्यपि, मुस्ताङमा हवाई सेवा ठप्प रहँदा यहाँका पर्यटन व्यवसायी भने चिन्तित देखिएका छन्। मुस्ताङमा हवाई उडान नहुँदा जोमसोम विमानस्थल गुमनाम छ। झन्डै १० सय मिटर क्षेत्रमा फैलिएको यहाँको कालोपत्रे विमानस्थल जहाजको पर्खाइमा छ। तर, जहाज कहिले आउँछ भन्ने अझै टुंगो लागेको छैन। पोखरास्थित तारा एअरलाइन्सका एक प्रतिनिधिले पोखराजोमसोम हवाई सेवा मार्च १ तारिखदेखि सञ्चालनमा आउने बताएका छन्। उनका जहाजहरु मर्मत सुधारमा रहेको, मौसम प्रतिकुलता र पर्यटकीय अफसिजन भएकाले उडान नियमित हुन नसकेको हो। कोरोना सक्रमणकाल अघि हिउँदयामको मौसममा पर्यटकीय अफसिजन समेत भए पनि तारा एअरको जहाजले कम्तिमा एक उडान भर्ने गर्दथ्यो। चालु वर्ष भने विगतमा दिँदै आएको नियमित उडान समेत यसपटक रद्द गरेको हो। अत्यधिक चिसो र हिमपातका कारण हिउँदयाममा मुस्ताङको पर्यटन सुनसान हुने गर्छ। मुस्ताङमा पर्यटकको उपस्थिति नहुने भएपछि निजी एअरलाइन्स कम्पनीहरुले पोखराजोमसोम हवाई उडानमा चाँसो नदिएको जोमसोम नागरिक उड्यन कार्यालयका प्रमुख पुस्कलराज शर्माले जानकारी दिए। उनका अनुसार यहाँ आउने पर्यटक नहुने र मौसम प्रतिकुलता कारण निजी एअरलाइन्स कम्पनीले सेवा दिन नसकेका हुन्। मुस्ताङमा पुसको पहिलो सातादेखि अहिलेसम्म जहाज आउन नसकेको उनले बताए। मुस्ताङमा तारा एअर र समिट एअरका साना जहाजहरुले उडान भर्ने गर्दथे। वसन्त ऋतुको आगमनपछि पोखराजोमसोम हवाई दैनिक १८ उडानसम्म हुने गर्थ्यो। तर अहिले एक उडानसम्म हुन सकेको छैन। पोखराजोमसोम हवाई सेवा ठप्प हुँदा जिल्लाका कर्मचारी, सुरक्षाकर्मी र स्थानीय नागरिकलाई आउजाउमा निकै समस्या पर्दै आएको छ। निर्माणाधीन बेनीजोमसोम सडकमा ठाउँठाउँमा टाइमकार्ड लगाइएकाले मुस्ताङ आउजाउ गर्ने पर्यटक तथा स्थानीयलाई सास्ती हुने गरेको छ। त्यसै मुस्ताङमा कुनै नागरिक आकस्मिक बिरामी पर्दा उपचारका लागि सुगमको अस्पतालमा पुर्याउन समस्या परिरहेको छ। हवाई सेवा नियमित भएको भए यहाँका बिरामीलाई छिटोछरितो उपचारका लागि सुगमका अस्पतालमा पुर्याउन सहज हुने स्थानीयको भनाइ छ।"
सामूहिक व्रतबन्धमा नेपाल र भारतका ५५ बटुक सहभागी,"विराटनगर: प्रदेश १ को राजधानी विराटनगर मैथिल ब्राहमण बटुकहरुको सामूहिक व्रतबन्धन (उपनयन) सम्पन भएको छ। मैथिल ब्राहमन सभा युवा समिति विराटनगर मोरङले आयोजना गरेको सो सामुहिक ब्रतबन्धन (उपनयन ) सम्पन भएको हो। सामूहिक ब्रतबन्धन (उपनयन)मा नेपाल र भारतका ५५ जना मैथिल बुटुक (बरुवा)को सहभागिता रहेको आयोजन संस्थाका अध्यक्ष मनोज कुमार मिश्रले जानकारी दिए। मोरङको कटहरी गाउँपालिका स्थित गोपलफनपार्कमा आयोजनागरिएको ब्रतन्धनमा नेपालको काठमाडौं, विरगञ्ज, जनकपुर, सर्लाही, सप्तरीको हनुमाननगर नगरपालिका। छिन्नमस्ता गाउँपालिकासहित राजविराज, सुनसरीको धरान नगरपालिका र विराटनगरका बटुकहरुको सहभागिता रहेको थियो भने भारतको विहारको फारविसगञ्ज, कटिहार, मधुवनी, सिपोल र दरभङ्गनाको बटुकहरुको सहभागिता रहेको थियो। बुटुकसँगै उनका आफन्तहरुको ठूलो सहभागिता रहेको सो ब्रतबन्धमा लाग्ने सम्पूर्ण खर्च आयोजकले बेहोरेका थिए। एकलरुपमा मिथिला सँस्कृतिअनुसार ब्रतबन्धन (उपनयन) गर्दा प्रति बटुक (बरुवा) दुईदेखि ४ खर्च लाग्ने भएकाले खर्चिलो बन्दै गएको ब्रतबन्धनलाई सहज बनाउन सामूहिकरुपमा आयोजना गरेको आयोजका अध्यक्ष मनोजकुमार मिश्रले जानकारी दिए। गरिब र आर्थिक अवस्था कमजोर भएको मात्रै सहभागी थिएन् अध्यक्ष मिश्रले भने, सहरमा बसोबास गर्दे आएकाले विधिअनुसार गर्न नसकिने भएकाले सामूहिक ब्रतबन्धनमा सहभागी जनाए। आर्थिक अवस्था बलियो भए पनि सहरमा मिथिला विधिअनुसार ब्रतबन्धन गर्न नसकिने भएकाले काठमाडौं र धरानमा मैथिल बटुकहरु सहभागिता जनाएको उनले दाबी गरे। प्रदेश १ मा पहिलो पटक आयोजना भएको सो ब्रतबन्धनमा मधेस प्रदेशसहित सुनसरी र मोरङ र विहार मैथिल ब्राहमण सभाका अगुवाहरुले सहभागिता जनाएका थिए। सामूहिक ब्रतबन्धमा सहभागिभएका प्रति बटुकसँग परिवारका १० देखि २० जना सहभागी भएका थिए। उनीहरुलाई दुई दिनसम्म निःशुल्क बस्न र खानको ब्यवस्थापन गरिएको थियो।"
"भोलिदेखि देशभरका शैक्षिक संस्था खुल्ने, स्वास्थ्य मापदण्ड अनिवार्य","काठमाडौंः देशभरका शैक्षिक संस्थामा भोलि (आइतबार)देखि भौतिक उपस्थितसहित पठनपाठन हुने भएको छ। कोरोना संक्रमण जोखिमलाई मध्यनजर गर्दै बन्द भएका शैक्षिक संस्थाहरु फागुन १ देखि भौतिक उपस्थितीसहित पठनपाठन हुने भएको हो। विद्यालय, विश्वविद्यालयहरु, ट्युसन सेन्टरहरु सञ्चालनमा आउनेछन्। सरकारले जनस्वास्थ्यका मापदण्ड पालना गर्दै पठनपाठन गर्न भनेको छ। शिक्षा तथा मानवस्रोत केन्द्रले जारी गरेको विज्ञप्तिमा भनेको छ, प्रस्तुत विषयमा नेपाल सरकार कोभिड१९ संकट व्यवस्थापन समन्वय केन्द्रको मिति २०७८१०२३ को सिफारिस 'विश्वविद्यालय, विद्यालय, ट्युशन सेन्टर, तालिम वा अन्य प्रकारका शैक्षिक क्रियाकलापहरु जनस्वास्थ्य र सुरक्षाको मापदण्ड पालना गरी २०७८ फाल्गुण १ गतेबाट सञ्चालन गर्ने। विद्यालय सञ्चालन गर्दा १२ वर्ष पूरा भएका विद्यार्थीका हकमा नियमित रुपमा तथा १२ वर्ष पूरा नभएका विद्यार्थीका हकमा आलोपालो दिनमा कक्षा सञ्चालन गर्ने व्यवस्थाका लागि गृह मन्त्रालय र शिक्षा, विज्ञान तथा प्रविधि मन्त्रालयलाई सिफारिस गर्ने' उल्लेख भई आएकाले सो अनुसार नै कार्यान्वयनको लागि आवश्यक व्यवस्था मिलाउनुहुन निर्णयानुसार अनुरोध छ। कोरोना संक्रमण जोखिमका कारण शैक्षिक संस्थाहरुले भर्चुअल पठनपाठन गरेका थिए। तर, विद्यार्थीहरुले भर्चुअल पठनपाठन भए पनि प्रभावकारी नभएको गुनासो गर्दै आएका छन्।"
"अरुण नदीको बेलीब्रिज भाँचियो, तीनवटा ट्रक पुलमै अड्कियो","संखुवासभा: संखुवासभाको मकालु गाउँपालिका५, नुम र १, वालुङ जोड्ने बेलीब्रिज भाँचिएको छ। अरुण नदीमा रहेको चक्र कृष्ण पुल शनिबार दिउँसो भाँचिएको प्रमुख जिल्ला अधिकारी नुरहरी खतिवडाले जानकारी दिए। ट्रकमा सवार चालक र सहचालक सकुशल रहेको उनले बताए। निर्माणाधीन इप्सुवा हाइड्रो पावरको निर्माण सामाग्री लिएर गएको तीन वटा ट्रक (लोवेट) पुल भाँचिएपछि अरुण नदीमा खसेको छ। पुलको भन्दा बढी क्षमताभन्दा सामाग्री बोकेर एकैपटक तीनवटा ट्रक तर्ने क्रममा फुल भाँचिएको मकालुका कार्यपालिका सदस्य मकालु गाउँपालिका कार्यापालिका सदस्य पुरण याम्फुले बताए। दुई वटामा रड र एउटामा आयोजनाको ट्रनेलको पाइप लिएर ट्रकहरु आयोजनास्थल गएका थिए। याम्फुले भने, पुलको मध्यभाग भाँचिएपछि पुलमा रहेका तीनवटै ट्रक नदीको बीचमा पुलमा अल्झिएको अवस्थामा छ। पुल भाँचिएर भुँइमा छोए पनि भाँचिएको भागमा तीनै ट्रकबीचैमा अल्झिएको याम्फुले बताए। चालक र सहचालकलाई भने स्थानीय उद्धार गरेका छन्। ना२क २४४ नम्बरको ट्रकका चालक रामेछापका हिकमत बहादुर सुनुवार, प्रदेश २ ०३००१ ख ३१६५ नम्बरको ट्रकका चालक इटहरी सुनसरीका सुदिप चौधरी, प्रदेश २०३००१ ख ३१९८ नम्बरको ट्रकका चालक बाराका प्रमेख चौधरीसहितका अन्य सहचालक समेत सकुल रहेका छन्। ५४ मिटर लामो बेलिब्रिजको क्षमता ३० टनमात्र रहेको थियो। २०७५ सालमा इप्सुवा हाइड्रपावरले अरुण नदीमा निर्माण सामाग्री लैजान बेलिब्रिज निर्माण गरेको हो। बेलिब्रिज भाँचिएपछि आवतजावतमा समेत समस्या भएको छ। पुल भाँचिएर भएको दुर्घटनाको विषयमा अनुसन्धान भइरहेको प्रमुख जिल्ला अधिकारी खतिवडाले बताए। सवारी चालकहरुलाई प्रहरीले नियन्त्रणमा लिएको छ।"
"मेयर साहले दर्ता गराए दरपिठविरुद्धको मुद्दा, फागुन ४ गते सुनुवाइ हुने","महोत्तरी: महोत्तरीको भंगहा नगरपालिकाका मेयर संजिव साहले सर्वोच्चमा दरपिठ उपर रिट दायर गरेका छन्। शुक्रवार मेयर साहले आफ्नो कार्यकाल पूरा भएपछि मात्र स्थानीय तहको चुनाव हुनुपर्ने मागसहित रिट निवेदन दिएका हुन्। तेस्रो चरणमा तत्कालीन प्रदेश २ मा स्थानीय तहको निर्वाचन भएको र सोहीअनुरुप आफ्नो कार्यकाल अझै ६ महिना बाँकी रहेको भन्दै सर्वोच्च अदालतमा स्थानीय तहको निर्वाचन स्थगन गर्न हालेको रिट निवेदनमा सर्वोच्चले दरपिठ गरिदिएपछि सोही दरपिठविरुद्ध मेयर साहले मुद्दा दर्ता गराएका हुन्। मेयर साहले २०७४ असोज २ मा महोत्तरीमा स्थानीय तहको निर्वाचन भएकोमा वैशाख ३० गते चुनाव गर्दा धारा २१५ र २१६ अनुसारको पाँच वर्षे कार्यकाल पूरा हुन नपाउने जिकिर रिट निवेदनमा गरेका थिए। तर, सर्वोच्च अदालतका प्रवक्ता बाबुराम दाहालले स्थानीय तह निर्वाचन ऐनले चुनावबारे प्रष्ट पारेकाले त्यसकै आधारमा रिट निवेदन दरपिठ गरिएको बताएका थिए। उनले स्थानीय तहको चुनाव जति चरण भए पनि पहिलो पटक भएको चुनावलाई आधार मान्ने कानुनी व्यवस्था भएकाले पहिलो पटक चुनाव भएका ठाउँमा पदाधिकारीले पाँच वर्षे कार्यकाल पूरा गर्ने अवस्था देखिएकाले निवेदन दरपिठ गरिएको बताएका थिए। तर साहले यो अन्याय भएको र नेपालको संविधानले देश चल्ने भएकोले आफूले संविधानलाई टेकेर निवेदन हालेकोमा दरपिठविरुद्ध मुद्दा दर्ता गराएको बताए। सर्वोच्चले उनको मुद्दा दर्ता गर्दै आउँदो फागुन ४ गते सुनवाई गर्ने भएको छ।"
स्वास्थ्य स्वयंसेविकालाई साइकल,"विराटनगर: मोरङको जहदा गाउँपालिका वडा नम्बर ३ ले स्वास्थ्य स्वयंसेविकाहरुलाई साइकल वितरण गरेको छ। जहदा गाउँपालिका वडा नम्वर ३ ले गाउँपालिका भरिका ४५ जना स्वास्थ्य स्वंयसेविकाहरुलाई साइकल वितरण गरेको हो। वडाध्यक्ष अनिल ठाकुरले वडाको बजेटबाट जहदा गाउँपालिका ७ वटै वडामा कार्यरक्त स्वास्थ्य स्वयंसेविकाहरुलाई प्रोत्साहन गर्न साइकल वितरण गरेको जानकारी दिए। यसअघि उनी आफ्ना वडा नम्बर ३का ९ जना स्वास्थ्य स्वयंसेविकाहरुलाई साइकल वितरण गरेको थियो। स्वयंसेविकाहरुले गाउँपालिका गएर साइकल माग गर्दे आएको थियो। काम गर्न असहज भएपछि गाउपालिकासँग साइकल माग गरेपनि गाउँपालिकाले साइकल नदिएपछि वडा नम्बर ३ का वडा अध्यक्ष ठाकुरलाई साइकल उपल्बध गराउन आग्रह गरेपछि ठाकुर गाउँपालिका कार्यरक्त सबै स्वयंसेविकाहरुलाई साइकल दिएको बताइएको छ। वडाध्यक्ष ठाकुरले भने, गाउँपालिकामा स्वास्थ्य कार्यक्रमलाई प्रभावकारी बनाउन र प्रोत्साह स्वरुप साइकल वितरण गरका छौं।' साइकल वितरण कार्यक्रम सभापति स्वास्थ्य शाखा प्रमुख विजेन्द्र यादव, प्रमुख अतिथि वडा नम्वर३ का वडाध्यक्ष अनिल कुमार ठाकुरसहित गाउँपालिकाभरि सम्पूर्ण युवा क्लबहरुको प्रतिनिधिलगायत समाजसेवीहरुको बाक्लो उपस्थिति रहेको थियो।"
निक्षेपको ब्याजदर वृद्धि निर्णयय स्थगन गर्न आग्रह,काठमाडौं: नेपाल उद्योग वाणिज्य महासंघले बैंक तथा वित्तीय संस्थाहरुको निक्षेपमा ब्याजदर वृद्धि निर्णय स्थगन गर्न माग गरेको छ। कोभिडका कारण साना ठूला सबै प्रकारका उद्योग व्यवसाय कठिन अवस्थाबाट गुज्रिरहेको भन्दै निक्षेप वृद्धिले कर्जा पनि बढ्ने भएकाले तत्काल ब्याज नबढाउन माग गरेको हो। उत्पादित वस्तुको बिक्री वितरणबाट उठनुपर्ने रकम समेत बजारबाट उठ्न नसकिरहेको महासंघले जनाएको छ। बैकिङ क्षेत्रबाट उद्योग व्यवसायलाई पूर्णरुपमा सञ्चालन गर्ने कार्यमा सहयोगको अपेक्षा भैरहेको अवस्थामा निक्षेपमा ब्याज वृद्धिको निर्णयबाट उद्योग व्यवसाय क्षेत्र थप सशंकित भएको जनाइएको छ। असहज अवस्थाबाट गुज्रिरहेको उद्योग व्यवसाय क्षेत्र र उद्योगी व्यवसायीले लिएको ऋणको ब्याजदर पुन बढेमा यो क्षेत्र थप धरासायी हुने र सम्पूर्ण उद्योगी व्यवसायी सडकमा आउने परिस्थिति सिर्जना हुने भन्दै ब्याज वृद्धिको निर्णय फिर्ता लिन माग गरेको हो। व्याजदरमा अस्थिरता कायम रहँदा मुलुकमा व्यवसायिक लागत प्रक्षेपण गर्नसक्ने अवस्थासमेत नहुने बुझाई महासंघको छ। ब्याजदर वृद्धिबाट तरलता समस्या समाधान नहुनेमा हाम्रो बलियो विश्वास छ। विज्ञप्तिमा भनिएको छ। व्याजदर वृद्धि लगायतका कारणबाट उद्योग व्यवसाय क्षेत्र चौतर्फी दबाबमा पर्दा यसको प्रत्यक्ष असर मुलुकको उत्पादन र अर्थतन्त्रमा पर्ने विज्ञप्तिमा जनाइएको छ। व्यापारघाटाको दायरा बढिरहेको भन्दै महासंघले निक्षेपमा व्याजदर वृद्धिको निर्णयबाट कर्जाको व्याज दर वृद्धि हुन गई उद्योग व्यवसाय थप शिथिल हुने र त्यसले आन्तरिक उत्पादननै ठप्प हुने भन्दै राष्ट्र बैंकको ध्यानाकर्षण गराएको हो।
पुछारको च्यासलविरुद्ध अपराजित मछिन्दको सहज जित,काठमाडौं: कतार एयरवेज सहिद स्मारक ए डिभिजन लिग फुटबलमा मछिन्द्र फुटबल क्लबले अपराजित यात्रा कायमै राखेको छ। दशौं चरणको खेलमा शनिबार मछिन्द्रले च्यासल युथ क्लबलाई २० गोल अन्तरले पराजित गर्यो। मछिन्द्रका लागि विमल घर्तीमगर र मिडफिल्डर सुनिल बलले गोल गरे। त्रिपुरेश्वस्थित दथरथ रंशालामा १७औं मिनेटमा बिमल घर्तीमगरले गोल गर्दै टिमलाई अग्रता दिलाए। रेजिन धिमालको कर्नरमा बिमलको हेड पोलमा लाग्दै गोलमा परिणत भएको थियो। जारी लिगमा विमलको यो चौथो गोल हो। ३५औं मिनेटमा सुनिल बलले गोल गर्दै मछिन्द्रको अग्रता दोब्बर पारे। उनले विमलको पासमा सुन्दर फिनिस गरेका थिए। सुनिलको भने जारी लिगमा यो छैटौं गोल हो। नवौं मिनेटमा बल क्लियर गर्ने क्रममा बिमलसँग ठोक्किन पुग्दा च्यासलका गोलरक्षक अर्पण कार्की घाइते भए। उनी खेल्न नसक्ने भएपछि अर्का गोलरक्षक प्रदिप भण्डारी मैदान छिरेका थिए। त्यस्तै ६५औं मिनेटमा मछिन्द्रका मनिष डाँगी घाइते भए। उनलाई उपचारका लागि एम्बुलेसनमा राखेर अस्पताल लगिएको छ। बल खोस्ने क्रममा च्यासलका यान्निक केट्चाको प्रहार मनिषको टाउकोको पछाडि भागमा लागेको थियो। जितसँगै मछिन्द्रले उपाधि दाबेदारी थप बलियो बताएको छ। मछिन्द्रको १० खेलबाट २६ अंक पुगेको छ। एक खेल कम खेलेको मनाङसँग ७ अंकको अग्रता बनाएको छ। १० खेलमा ५ अंक मात्र जोडेको च्यासललाई रेलिगेसनको थप दबाब परेको छ। च्यासल अंक तालिकाको पुछारमा छ। शनिबारकै अर्को खेलमा मनाङमर्स्याङ्दी क्लब र रुस्लान थ्री स्टार क्लब भिड्दैछन्। यी दुईबीचको खेल दशरथ रंगशालामा ४:४५ बजे सुरु हुनेछ।
सातदोबाटोले पुलिसलाई हरायो,काठमाडौं: सहिद स्मारक ए डिभिजन लिग फुटबलमा सातदोबाटो युथ क्लबले नेपाल पुलिस क्लबलाई १० ले पराजित गरेको छ। सातदोबाटोस्थित एन्फा कम्प्लेक्सको मैदानमा शनिबर सातदोबाटोको जितमा आकाश बुढा मगरले गरेको गोल निर्णायक बन्यो। उनले १९औं मिनेटमा पहिलो हाफमा पेनाल्टीमार्फत् गोल गरेका थिए। आकाशलाई पेनाल्टी बक्समा हेमन्त श्रेष्ठले फउल गरेपछि सातदोबाटोले पेनाल्टी पाएको थियो। सातदोबाटोले १० खेलबाट १५ अंक जोड्दै पाँचौं स्थानमा छ। पुलिसले समान खेलमा १० अंक जोडेको छ।
रुसले युक्रेनमाथि जुनसुकै बेला जहाजबाट बम हान्न सक्छः अमेरिका,"वासिङ्टन डिसीः रुसले युक्रेनमाथि जुनसुकै बेला आक्रमण गर्न सक्ने अमेरिकले चेतावनी दिएको छ। रुसले जुनसुकै बेला आक्रमण गर्नसक्ने भएकाले आफ्ना नागरिकलाई युक्रेन छाडन अमेरिकाले फेरि ताकेता गरेको छ। रुसले हवाई आक्रमण गरी युक्रेनविरुद्ध युद्ध छेडनसक्ने अमेरिकी अधिकारीहरुको भनाइ उद्धृत गर्दै बीबीसीमा समाचार छ। युक्रेन बोर्डरमा एक लाख सेना तैनाथ गरे पनि आक्रमण नगर्ने रुसले दाबी गर्दै आएको छ। अमेरिकाका राष्ट्रिय सुरक्षा सल्लहाकार जेक सुलिभानले रुसी सेनाले युक्रेनविरुद्ध जुनसुकै बेला आक्रमण गर्न सक्ने बताए। अमेरिकाले अन्य मुलुकहरुलाई पनि आफ्ना नागरिकलाई युक्रेनबाट फिर्ता बोलाउन आग्रह गरेको छ। बेल्जियमले युक्रेनमा रहेका आफ्ना नागरिकलाई फिर्ता बोलाइसकेको छ। बेलायत, अष्ट्रेलिया, क्यानडा र नेदरल्याण्डले समेत आफ्ना नागरिकलाई तत्काल युक्रेन छाड्न आग्रह गरेको छ।"
"थप ८३६ जनामा कोरोना संक्रमण, चार संक्रमितको मृत्यु",काठमाडौं: नेपालमा कोरोना थप ८३६ जनामा कोरोना संक्रमण देखिएको छ। देशभरि ६६५४ जनाको नमुना परीक्षण गर्दा यी संक्रमित देखिएको स्वास्थ्य तथा जनसंख्या मन्त्रालयले जनाएको छ। पछिल्लो २४ घन्टामा १८२६ जना संक्रमित कोरोनमुक्त भएका छन् भने थप ४ जना संक्रमितको मृत्यु भएको छ। नेपालमा हालः २६ हजार १०२ सक्रिय संक्रमित रहेका छन्। गत माघ ६ गते एकैदिन सबैभन्दा १२ हजार ३३८ जनामा कोरोना संक्रमित थपिएको थियो। तेस्रो लहरअन्तर्गत शनिबार सबैभन्दा कम संक्रमित थपिएको मन्त्रालयको कोरोना अद्यावधिक तथ्यांकले देखाएको छ।
उम्मेदवार छान्न फागुन ११ गतेदेखि राप्रपा केन्द्रीय कार्यसमिति बैठक,"काठमाडौं: राष्ट्रिय प्रजातन्त्र पार्टी (राप्रपा)को आगामी फागुन ११ गते केन्द्रीय कार्यसमितिको बैठक काठमाडौंमा बस्ने भएको छ। स्थानीय तहको निर्वाचनमा उमेदवार छनोट, उम्मेदवार उठाउनका लागि नामावली तयार गर्ने मापदण्डकाबारे विशेष छलफल हुने बैठकमा सासामयिक विषयवस्तुमा समीक्षा हुने नेता सुन्दर पाण्डेले जानकारी दिए। जिल्ला कार्यसमिति र स्थानीय तहअन्तर्गत समितिका सिफारिसमा फागुन मसान्तभित्र उम्मेदवार छनोट गर्ने कार्ययोजना छ। पार्टीको नीति, विचार, सिद्धान्त र कार्ययोजनाबारे आम जनतालाई जागरुक गराउन देशव्यापी घरदैलो कार्यक्रम सञ्चालन गर्ने योजना छ। आगामी फागुन महिनालाई प्रशिक्षणको महिनाका रूपमा गतिविधि सञ्चालन गरी पार्टीको संगठन सुदृढीकरण गर्ने भएकाले केन्द्रीय, प्रदेश र जिल्ला तहमा प्रशिक्षण कसरी सञ्चालन गर्ने विषयमा पनि छलफल गरिने छ। देशव्यापीरूपमा राजनीतिक कार्यक्रम सञ्चालन गरी स्थानीय तहको निर्वाचनमा पार्टीका सम्पूर्ण शक्ति परिचालन गर्ने छ। आसन्न स्थानीय तहको निर्वाचनमा पार्टीलाई अत्यधिक सफलता हासिल गर्न महामन्त्री एवं स्थानीय तह निर्वाचन परिचालन समितिका संयोजकत्वमा स्थानीय तह निर्वाचन विशेष कार्ययोजना निर्माणका क्रममा छ। पार्टीले राजसंस्था, हिन्दू राष्ट्रको पुनःस्थापना, सङ्घीयताको खारेजी र सुदृढ स्थानीय तहलगायतका सैद्धान्तिक अवधारणा र कार्यदिशामा समान विचार भएका संगठनसँग एकता तथा सहकार्यका लागि वार्तालाई निरन्तरता दिएको छ भने समावेश भइसकेका र हुने व्यक्ति, समूहलाई उचित जिम्मेवारी दिने छ।"
सहकारीको ८० लाख लिएर अध्यक्ष बेपत्ता,"दमक: झापाको दमक८ स्थित त्रिगङ्गा कृषि सहकारी संस्थाका संस्थापक अध्यक्ष राजेन्द्र खनाल रु ८० लाख बढी रकम लिएर तीन महिनाअघिदेखि फरार रहेका खुलासा भएको छ। दमक८ निवासी ५२ वर्षीय खनाल गत मङ्सिरदेखि नै सहकारीसहित विभिन्न सात व्यक्तिको रु ८० लाख बढी ऋण रकम लिएर फरार भएको खुलासा बाहिरिएको हो। उनी गत मङ्सिर २९ गतेसम्ममा कार्यालय आइपुग्छु भन्ने जानकारी रहेकामा हालसम्म पनि कार्यालयको सम्पर्कमा नआएको व्यवस्थापक ललिता तामाङले बताए। अध्यक्ष खनालले संस्थाको बचत रकमसहित विभिन्न व्यक्तिको सापटी भन्दै ऋण लिएपछि उनी सम्पर्कविहीन भएको व्यवस्थापक तामाङसहित कर्मचारी तथा बचकर्ताको एक समूहले सोबारे दमक नगरपालिकाको सहकारी समन्वय शाखामा गत पुस २९ गते नै लिखितरूपमा जानकारी गराएका थिए। अध्यक्ष बेपत्ता भएपछि दमक७ मा रहेको सहकारीको कार्यालय गत मङ्सिर २९ गतेदेखि नै बन्द भएको छ। पीडितले दिएको निवेदनमा उल्लेख गरिएअनुसार सहकारीको रु २५ लाख ७० हजार १३३ सहित दमक८ का ज्ञानेन्द्र श्रेष्ठको रु २१ लख, दमक५ का राजु गौतमको रु चार लाख, दमक९ का टेकबहादुर योञ्जनको रु आठ लाख, दमक९ का रामकुमारी श्रेष्ठको रु १२ लाख, दमक६ का डिल्लीराम प्रसाईँको रु दुई लाख, कमल गाउँपालिका४ का गौरी राईको रु दुई लाख र कमल४ कै दुरेन्द्रबहादुर नेम्वाङको रु छ लाख सापटी रकम लिएर खनाल फरार भएका हुन्। सहकारीको ठगी विषयमा उजुरी गरिए पनि अहिलेसम्म नगरपालिका र स्थानीय प्रशासनले सो विषयमा पहलकदमी नचालेको भन्दै पीडितहरूको समूहले एकाएक घटना बाहिर ल्याउनुपरेको पीडित कमल४ का दुरेन्द्र नेम्वाङले बताए। सामाजिक सञ्जालमार्फत् पीडितले न्यायका लागि सहयोग पुर्याइदिन अपिल गरेका छन्।"
एचआइभी भाइरस पत्ता लगाउने व्यक्तिको निधन,"पेरिसः एचआइभी एड्स भाइसर पत्ता लगाउने सह आविष्कारक व्यक्तिको निधन भएको छ। एचआइभी भाइरसका सह आविष्कारक एवं फ्रान्सेली भाइरोलोजिस्ट लुक मोनटेग्नियरको ८९ वर्षको उमेरमा निधन भएको हो। उनको निधन गएको मंगलबार भए पनि स्थानीय समाचारले मृत्युबारे बिहीबारमात्र खबर प्रकाशित गरेका छन्। उनले भाइरसबारे सन् १९८० को दशकदेखि काम सुरु गरेका थिए। एचआइभी भाइरसका कारण एड्स नामक दीर्घकालीन रोग सर्ने पत्ता लगाएको भन्दै उनलाई सन् २००८ मा नोबल पुरस्कार प्रदान गरिएको थियो। त्यसपश्चात मात्र उनी संसारमा परिचित बनेका थिए। यद्यपि, कोभिड१९ प्रति अवैज्ञानिक दाबी गरेको भन्दै पछिल्लो समय उनको आलोचनासमेत हुँदै आएको थियो।"
एसियाकै धनाढ्य अडानीसँग कति छ सम्पत्ति?,"नयाँ दिल्लीः भारतीय उद्योगपति गौतम अडानी एसियाकै धनी व्यक्ति बनेका छन्। ब्लुमवर्ग अर्बपति सूचकांकको नयाँ सूचीअनुसार अडानी एसियाकै धनी व्यक्ति बनेका हुन्। भारतीय अर्बपति अडानी एक उद्योगपति हुन्। उनी भारतको अहमदावादस्थित बहुराष्ट्रिय कम्पनी अडानी समूहका संस्थापक र अध्यक्ष हुन्। ५८ वर्षीय अडानीको कुल आम्दानी ८८५ बिलियन डलर पुगेको छ। ब्लुमवर्गले उनीसहित एसियाका १० धनी व्यक्तिको सूची तयार पारेको छ। १० धनी व्यक्तिको सो सूचीमा क्रमशः मुकेश धिरुभाई अम्बानी, झोङ शान्शान, झाङ यिमिङ, जेङ युकुन, मा ह्वाटेङ, ज्याक मा, लि का सिङ, लि शाउ कि, हे सिन्जियानको नाम सूचीकृत छ।"
"भिजिट भिसाको जालो तोड्ने गृहको कसरत, अध्यागमनले फर्कायो १८ जना","काठमाडौं : अध्यागमनले थाइल्याण्ड, दुबइ, मलेसिया र कतार हिँडेका १८ जनालाई शंकास्पद यात्रा भन्दै प्रस्थान अनुमति दिन अस्विकार गरेको छ। त्रिभुवन विमानस्थल स्थित अध्यागमन कार्यालयले अत्यावश्यक कागजात नहुने एक भारतीय नागरिकसहित १८ जना नेपाली यात्रुलाई शुक्रबार फिर्ता(अफलोड) गरेको हो। गृह मन्त्रालयले भिजिट भिसा तस्करीको जालो तोडन गरेको प्रयास स्वरुप त्रिअवि अध्यागमन कार्यालयले कडाइ गरेको छ। अध्यागमनका अधिकारीहरुले शंकास्पद कसैलाई पनि प्रस्थान अनुमति नदिएका छैनन्। गृहले अध्यागमनकै अधिकारीहरुको समेत निगरानी गरिरहेको स्रोतले बताएको छ। शुक्रबार अध्यागमनबाट फिर्ता हुनेमा दुबइ हिँडेका भोजपुरका ओमकुमार श्रेष्ठ, दैलेखका सनत बहादुर थापा, धादिङकी पुनम श्रेष्ठ, पाल्पाकी शान्ता विश्वकर्मा, बर्दियाकी प्रमिला सुनार, सुर्खेतका लिलबहादुर रोका, ललितपुरका राजभाई महर्जन, काठमाडौकी समृद्धी श्रेष्ठ, अमृता श्रेष्ठ, शोभाकुमारी न्यौपाने र शुशिला श्रेष्ठ रहेका छन्। दुबइ हिँडेका भारतीय नागरिक सिरज राजपूतलाई पनि अध्यागमनले शंकास्पद यात्रा भन्दै फिर्ता गरेको हो। भिजिट भिसामा दुबइ हिँडेका अधिकांशले आफ्नो यात्राको उदेश्य पुष्टि गर्न सकेनन्। गृह मन्त्रालयले तोकेको मापदण्ड अनुसारको कागजात पेस गर्न नसकेपछि अध्यागमन अधिकृतले प्रस्थान अनुमति नदिइ फिर्ता गरेको हो। अध्यागमनले मालदिभ्स हिँडेकी सिन्धुपाल्चोककी सुष्मा लामा, थाइल्याण्ड हिँडेका बाग्लुङका याम बहादुर बिक र लाल बहादुर सुनार, कतार हिँडेका सिन्धुलीका देव बहादुर बाराकोटी, मलेसिया हिँडेका महोत्तरीकी प्रतिमा भट्टराई र करन थापालाई समेत प्रस्थान अनुमति नदिइ फिर्ता गरेको छ। थाइल्याण्ड हिँडेका बाग्लुङका बिक र सुनारको साथमा आवश्यक डलर नभएपछि अध्यागमनका अधिकारीहरुले उनीहरुलाई फिर्ता गरेको हो। रोजगारीका लागि मालदिभ्स हिँडेकी सिन्धुपाल्चोककी सुष्मा लामाले आवश्यक कागजपत्र पेस गर्न नसकेपछि अध्यामगनले उनलाई पनि प्रस्थान अनुमति दिएन्। अध्यागमनका अधिकारीका अनुसार, मलेसिया , खाडी मुलुक, थाइल्याण्ड लगायत मुलुकमा भिजिट भिसामा जान खोज्ने तर आफ्नो यात्राको उदेश्य पुष्टि गर्न नसक्नेलाई फिर्ता गरिएको बताएका छन्। गृह मन्त्रालयले तोकेको मापदण्ड अनुसार उदेश्य पुष्टि गर्ने भिजिट भिसा भएकाहरुलाई नरोकिएको पनि ती अध्यागमनका अधिकारीले बताए। गृह मन्त्रालयले मानव तस्करी भएको आशंकामा भिजिट भिसामा मलेसिया र खाडी मुलुक जान कडाइ गरेको छ।"
विप्लवका कार्यकर्ताको मुद्दा फिर्ता लिने सरकारको तयारी,"काठमाडौँ : सरकारले नेत्रविक्रम चन्द नेतृत्वको नेपाल कम्युनिष्ट पार्टी(नेकपा)बीच यसअघि भएको तीन बुँदे सहमति कार्यान्वयनका सन्दर्भमा छलफल भएको छ। गृह मन्त्रालयमा शनिबार भएको छलफलमा सरकारका तर्फबाट गृहमन्त्री बालकृष्ण खाण, कानुन न्याय तथा संसदीय मामिलामन्त्री दीलेन्द्रप्रसाद बडू, महान्यायाधिवक्ता खम्मबहादुर खाती, गृहसचिव टेकनारायण पाण्डे, कानुनसचिव उदयराज सापकोटा तथा नेकपाका तर्फबाट खड्गबहादुर विश्वकर्मा सहभागी भएका थिए। वार्तामा २०७७ फागुन २० गते नेपाल सरकार र नेकपाबीच भएको तीन बुँदे सहमति कार्यान्वयनमा अहिलेसम्म भएका प्रगति र अब कसरी अगाडि बढ्ने भन्ने विषयमा कुराकानी भएको गृह मन्त्रालयका प्रवक्ता फणिन्द्रमणि पोखरेलले जानकारी दिए। सरकार र नेकपाबीच भएको तीन बुँदे सहमति कार्यान्वयनमा अहिलेसम्म भएका प्रगति र अब कसरी अगाडि बढ्ने भन्ने विषयमा सौहाद्रपूर्ण तरिकाले छलफल भयो, प्रवक्ता पोखरेलले भने। मन्त्रालयका प्रवक्ता पोखरेलले फिर्ता लिन मिल्ने मुद्दा छिटो फिर्ता गर्ने विषयमा छलफल भएको जानकारी दिए। वार्तामा नेकपाका तर्फबाट प्रवक्ता विश्वकर्माले विभिन्न आन्दोलनका क्रममा पार्टी कार्याकर्तालाई लगाइएका मुद्दा र जेलमा रहेका कार्यकर्ताको विवरण सरकारलाई बुझाएका थिए। सरकारका तर्फबाट पनि अहिलेसम्म थुनामा रहेका नेकपाका कार्यकर्ता र मुद्दाको विवरण वार्तामा प्रस्तुत भएको मन्त्रालयका प्रवक्ता पोखरेलले जानकारी दिए। बैठकपछि नेकपा प्रवक्ता विश्वकर्माले तीन बुँदे सहमति कार्यान्वयनको टाइमलाइन वार्तामा बनाइएको जानकारी दिए। आजको वार्तामा तीन बुँदे सहमति कार्यान्वयनको टाइमलाइन बनेको छ। हाम्रो माग कार्यान्वयनमा सरकार सकारात्मक देखिएको छ। केही विषय टुंगिएका पनि छन्, केही टुंगिने क्रममा छन्। आशा छ छिट्टै निष्कर्ष निस्केला, प्रवक्ता विश्वकर्माले भने। यो भन्दा अघिल्लो केपी शर्मा ओली नेतृत्वको सरकारले गरेको सहमति कार्यान्वयन गर्न गृहमन्त्री खाणले निरन्तर वार्ता गरिरहेका छन्।"
नेपाल युएईसँग २५ रनले पराजित,"काठमाडौं: नेपाल युएईसँग पराजित भएको छ। ओमान भइरहेको चारदेशीय ट्वान्टी२० शृंखलाको दोस्रो खेलमा नेपाल २५ रनले पराजित भएको हो। टस हारेर ब्याटिङको निम्तो पाएको युएईले १९२ रनको विशाल लक्ष्य प्रस्तुत गरेको थियो। युएईले ३ विकेटको क्षतिमा उक्त रन बनाएको थियो। जितको लक्ष्यसहित मैदान उत्रिएको नेपाल निर्धारित ओभरको खेलमा ५ विकेट गुमाएर १६७ रनमात्र बनायो। नेपालका लागि दीपेन्द्रसिंह ऐरीले सर्वाधिक ४१ रन बनाए। त्यसबाहेक ओपनर ज्ञानेन्द्र मल्लले २२, आशिफ शेखले ३४, आरिफ शेखले ११, लोकेश बमले ३३ र शरद भेषवाकरले अविजित १० रन बनाए। युएईलाई जिताउन काशिफ दाउड र रोहन मुस्ताफाले दुई दुई विकेट लिए भने जुनेद सिद्धिकीले एक विकेट लिए। त्यसअघि युएका चिराग सुरीले ५३ बलमा सर्वाधिक ८४ रनको योगदान गरेका थिए। नेपालले पहिलो खेलमा ओमानलाई पराजित गरेको थियो। नेपालले अर्को खेल सोमबार आयरल्यान्डसँग खेल्नेछ।"
एमसीसी संसद्मा लैजान दबाब,"काठमाडौं : राजनीतिक सहमति नजुटे पनि एससीसीलाई संसद्को निर्णय प्रक्रियामा लैजान सरकारमाथि दबाब बढेको छ। सत्तासीन कांग्रेसकै नेताहरूले गठबन्धनभित्र सहमति नजुटेको भन्दै एमसीसी रोकेर राख्न नहुने धारणा पार्टीमा राखेको छ। विपक्षी एमालेले पनि एमसीसी रोक्ने अधिकार सभामुखलाई नभएको भन्दै संसद्को प्रक्रियामा लैजान माग गरेको छ। कांग्रेस नेता शेखर कोइरालाले सहमतिबाट नभए संसदीय प्रक्रियाबाट एमसीसीलाई टुंगोमा पुर्याउनुपर्ने बताएका छन्। पार्टीको केन्द्रीय कार्यसम्पादन समिति बैठकमा कोइरालाले एमसीसीमा राजनीतिक रंग दिन नहुने बताए। सम्भव भए राजनीति दलहरूबीचको सहमतिबाट, नभए सार्वभौम संसद्मा संसदीय प्रक्रियामार्फत यथाशीघ्र एमसीसीबारे निकास दिनुपर्छ, कोइरालाले भने, अहिले विश्वले नै कौतुहलपूर्वक हेरिरहेको नेपाल सरकार तथा संसद्को परीक्षणको विषय बनेको बहुचर्चित अमेरिकी सहयोग एमसीसी परियोजना अब सहयोग र अनुदानमा मात्रै सीमित नभई यो विषय धेरै माथि उठिसकेको छ। एमसीसीप्रति सबै दल गम्भीर बन्नुपर्ने परिस्थिति आएको कोइरालाको भनाइ थियो। उनले एमसीसी परियोजनासँगै मुलुकको कूटनीतिक कौशलता र देशलाई नेतृत्व दिने क्षमता जोडिने बताएका छन्। नेपालको विकासका लागि आएको अनुदानलाई विभिन्न रंग दिएर अहिले भइरहेको राजनीति सस्तो लोकप्रियताका लागि हो भन्ने मेरो ठहर छ, कोइरालाको भनाइ छ। प्रवक्ता डा प्रकाशशरण महतले एमसीसीबारे भ्रम फैलाइनु दुःखद् भएको बताए। सन् २०१२ मा डा बाबुराम भट्टराई प्रधानमन्त्री हुँदादेखि नै एमसीसी प्रक्रियामा गएको उल्लेख गर्दै महतले त्यसयता बनेका सबै सरकार यसको प्रक्रियामा जोडिएको बताए। सडक र बिजुलीको क्षेत्रमा सहयोग चाहियो भनेर नेपालले नै सम्झौता माग गरेको उल्लेख गरे । उनले भने, ट्रान्समिसन लाइन नहुँदा अहिले देशको बिजुली खेर गएको अवस्था छ। एमसीसीजस्ता सहयोगले ट्रान्समिसन बनाउने जस्ता विकासका कामहरू हुने हो। अमेरिकी सहायक विदेशमन्त्रीले नेताहरूलाई गरेको फोनलाई स्वाभाविक रूपमा लिनुपर्ने उनले बताए। तपाईंहरूले नै छानेको परियोजना, तपाईंले नै पास गर्छौं भनी गरेको प्रतिबद्धता हो। तर किन यसमा समस्या भइरहेको छ भनी उहाँहरूले सोध्नु स्वाभाविक हो, प्रवक्ता महतले भने,यसलाई दबाब भन्न मिल्दैन। उहाँहरूले चासो राख्नु भएको हो। अरुण तेस्रोजस्तो एमसीसीलाई बनाउन नहुने महतको भनाइ थियो। चिठी पठाउनेले प्रतिबद्धता पूरा गरुन् : ओली एमाले अध्यक्ष केपी ओलीले एमसीसी अनुमोदन गर्ने भनी चिठी पठाउनेले त्यसअनुसारको प्रतिबद्धता पूरा गर्न चुनौती दिएका छन्। माओवादी केन्द्रका अध्यक्ष पुष्ण्कमल दाहाल प्रचण्डसँग शुक्रबार भएको टेलिफोनमा ओलीले एमसीसी पास गर्ने दायित्व सरकारको भएको स्मरण गराएका थिए। अमेरिकी दबाबपछि प्रचण्डले ओलीलाई फोन गरे। ओलीले एमसीसीबारे सत्तापक्षलाई पहिले निर्णय गर्न सुझाएका थिए। एमाले प्रचार विभाग उपप्रमुख विष्णु रिजालका अनुसार ओलीले सत्तापक्षले निर्णय गरेपछि एमालेले पनि निर्णय गर्ने बताएका थिए। एमसीसी रोक्ने अधिकार सभामुखलाई छैन एमाले अध्यक्ष ओलीले एमसीसी सम्झौता संसद्मा पेस गर्नबाट रोक्ने अधिकार सभामुख अग्नि सापकोटासँग नभएको दाबी गरेका छन्। स्थानीय तह निर्वाचन लक्षित पार्टीको प्रशिक्षण कार्यक्रमको शुक्रबार उद्घाटन गर्दै उनले सभामुखले एमसीसी सम्झौता संसद्मा पेस गर्न दिन्न भन्नु सभामुखको अधिकारभन्दा बाहिर को कुरा भएको बताए। पेस नगरी रोक्छु भन्ने सभामुखको अधिकार छैन, ओलीले भने, यो उनको कर्तव्य होइन। उनले अनधिकृत ढंगले काम गर्न पाउँदैनन्। कृष्णबहादुर महरा सभामुखदेखि नै एमसीसीलाई अनधिकृत रूपमा रोकिएको प्रसंग उनले कोट्ट्याएका छन्। ओलीले एमसीसीबारे संसद्ले निर्णय गर्न पाउनुपर्ने बताए। उनले माओवादी केन्द्रका अध्यक्ष प्रचण्डले एमसीसीका विषयमा जनतामा भ्रम फैलाएको पनि आरोप लगाए। संवादबाट हल खोजौं पूर्वराजदूत नीलाम्बर आचार्यले देश र जनताको हितका पक्षमा सरकारले निर्णय लिनुपर्ने बताउँछन्। अरूले भनेर होइन, देशको लागि हित हुन्छ भने त्यो काम गर्नुपर्छ, आचार्यले अन्नपूर्णसँग भने। देशकै हित हुने गरी अरू देशसँग पनि सम्बन्ध बनाउनुपर्छ। अर्का पूर्वराजदूत डा भेषबहादुर थापा एमसीसीको विषय संवादबाटै समाधान गर्नुपर्ने बताउँछन्। संवाद जारी राख्नुपर्छ, थापाले भने, संवादबाटै यो समस्यालाई समाधान गर्नुपर्छ। उनले पछिल्ला गतिविधिले एमसीसी जेलिँदै गएको टिप्पणी गरे। पूर्वप्रधानमन्त्री डा बाबुराम भट्टराईले एमसीसी नितान्त आर्थिक पाटो भएको बताउँदै संसद्मा छलफलको लागि पठाउनुपर्ने बताए। उनले यो विषय चीनले प्रश्न उठाउने र अमेरिकाले आरोप लगाउन मिल्ने विषय नभएको बताए।  अहिले विश्वले नै कौतुहलपूर्वक हेरिरहेको नेपाल सरकार तथा संसद्को परीक्षणको विषय हो एमसीसी। अब सहयोग र अनुदानमा सीमित नभई यो विषय धेरै माथि उठिसकेको छ।  शेखर कोइराला, नेता, नेपाली कांग्रेस"
"एमसीसीमा सहमति जुटाउने देउवाको कसरत, प्रचण्ड र नेपालसँग छलफल",काठमाडौं : एमसीसीमा सहमति जुटाउन प्रधानमन्त्री शेरबहादुर देउवाले नेकपा माओवादी केन्द्रका अध्यक्ष पुष्पकमल दाहाल (प्रचण्ड) र नेकपा एकीकृत समाजवादीका अध्यक्ष माधव नेपालसँग छलफल गरेका छन्। शनिबार बालुवाटारमा भएको छलफलमा गठबन्धन दलबीच संसदमा एमसीसी टेबल गर्ने विषयमा कुराकानी भएको छ। बालुवाटारमा तीन शीर्ष नेताबीच जारी छलफलमा गठबन्धन कायम राखेर कसरी एमसीसी पारित गर्न सकिन्छ भन्ने विषयमा छलफल भएको स्रोतले बताएको छ। प्रधानमन्त्री देउवा संसदमा तत्काल एमसीसी टेबल गर्ने पक्षमा छन् भने अध्यक्षद्वय दाहाल र नेपाल यथास्थितिमा एमसीसी पारित गर्न नहुने भन्दै निर्वाचन पछाडि धकेल्ने प्रयासमा छन्।
युएईले दियो नेपाललाई १९३ रनको लक्ष्य,"काठमाडौँ : युएईले नेपाललाई जितका लागि १९३ रनको विशाल लक्ष्य दिएको छ। टस हारेर पहिलो ब्याटिंगको निम्तो पाएको युएईले पुरै २० ओभर खैल्दै ३ विकेट गुमाएर १९२ रन जोडेको छ। युएईका लागि चिराग सुरीले ५३ बलमा सर्वाधिक ८४ रनको योगदान गरेका छन्। उनले ५ चौका र ५ छक्का प्रहार गरे। नेपालका लागि कप्तान सन्दीप लामिछाने, आरिफ शेख र साहाव आलमले एकएक विकेट लिए। नेपालले अबको केही बेरमा आफ्नो ब्याटिंग गर्नेछ।"
इन्द्रको श्रापमोचनपछि १२ वर्षे मकर मेला,"श्रापपछि इन्द्रको शरीरभर स्त्रीअंगको विकास भएको थियो रे। त्यही श्रापमोचनका लागि इन्द्र यही स्थानमा आएर तपस्या गरेका थिए भनिन्छ। लामो समय कठिन तपस्या गरेपछि उनको श्रापमोचन भयो भन्ने किंवदन्ती छ। कृपया मास्क लगाएर मात्रै मन्दिर क्षेत्रमा प्रवेश गर्नुहोला। अनावश्यक भीड नगर्नुहोला। सामाजिक दूरी कायम राखेर फर्कनुहोला। कोभिड१९ को जोखिमबीच काभ्रेको पनौती नगरपालिकास्थित त्रिवेणीघाटमा लागेको १२ वर्षे मकर मेलामा आयोजक र प्रहरीले माइकमा भनिरहने वाक्य हुन् यी। १२ वर्षमा एकपटक लाग्ने मेला भएकाले स्वास्थ्य मापदण्ड कायम गर्दै मेला सञ्चालन भइरहेको छ। आयोजक र सुरक्षा निकायको एउटै ध्यान छ, मेलाबाट संक्रमण नफैलियोस्। मेलास्थलमा मास्क नलगाएकालाई मास्क वितरण गर्न र सामाजिक दूरी कायम राख्न नेपाल प्रहरी र सशस्त्र प्रहरी परिचालित छन्। प्रवेशस्थलदेखि मन्दिरसम्म माइकबाट सचेत गराइन्छ। १२ वर्षमा एकपटक मात्रै मेला लाग्ने भएकाले मेलाको महत्व छुट्टै छ। यसलाई कायमै राख्न र इतिहास जोगाउन पनि सुरक्षाका मापदण्ड कायम गरेर मेला सञ्चालन गरिएको आयोजकको भनाइ छ। परम्परागत रूपमा चलेको विश्वास र धार्मिक मान्यतालाई यथावत् राख्न मेला आयोजना गरिएको हो। आयोजकका अनुसार यो वर्ष ५० लाखभन्दा बढीले मेला अवलोकन गर्ने अनुमान छ। मकर मेला सुरुको दिन करिब ४० हजार भक्तजनले पूजाआजा गरेको उनीहरूको दाबी छ। कोरोनाको समयमा केही समय खाली रहेको मकर मेला माघको १५ गतेदेखि उल्लेख्य मात्रामा भक्तजन पुगेका छन्। मकर मेला मूल व्यवस्थापन समिति सचिवालय संयोजक इन्द्र अधिकारीका अनुसार पनौतीको त्रिवेणी घाटमा स्नान गरेपछि मोक्ष प्राप्त हुन्छ। जीवनभर गरेका पाप मोचन हुन्छ भन्ने विश्वास छ। स्वर्गका राजा इन्द्रले आफूलाई परेको श्राप मोचनका लागि यही त्रिवेणी घाटमा १२ हजार वर्ष तपस्या गरी स्नान गरेर श्रापबाट मुक्ति पाएको किंवदन्ती छ। सोही मान्यताअनुसार हरेक १२ वर्षमा पनौतीको त्रिवेणीघाटमा मेला लाग्छ। यो स्थानलाई सती तीर्थ पनि भनिन्छ। स्वर्गका राजा इन्द्रको धर्मपत्नी सतीले स्नान गरेको क्षेत्र भनेर प्रसिद्ध छ। यो क्षेत्रमा पापमोचन भइसकेपछि इन्द्रेश्वेर महादेवको स्थापना भएको इतिहास छ। प्रत्येक १२ वर्षमा पवित्र तीर्थस्थल पनौतीघाटमा मकर मेला लाग्ने गरेको छ। मेला अवधिभर त्रिवेणीघाटमा स्नान गर्दा पुण्य मिल्छ भन्ने विश्वास छ। यहाँ अवस्थित, बद्रीनाथ, केदारनाथ, कृष्ण मन्दिर, भद्रकाली ब्रह्मायणी क्षेत्रमा पूजाआजा गरेर इन्द्रेश्वर महादेवमा दर्शन गर्ने गरिन्छ। त्रिवेणीघाटको जल लिएर कुञ्जगरी पर्वतमा रहेको गोरखनाथ बाबाको मन्दिरमा गएर जल अर्पण गर्ने गरिन्छ। जीवनकालमा कहीँ कतै पाप गरेको भए मुक्ति प्राप्त हुन्छ भन्ने जनविश्वास छ। १२ वर्षे मेला सञ्चालनका लागि पनौती नगरपालिकाले व्यवस्थित रूपमा काम गरेको देखिन्छ। पनौती नगरपालिकाका प्रमुख भीम न्यौपानेको अध्यक्षतामा मकर मेला व्यवस्थापन समिति गठन गरेर मेला सञ्चालन गरिएको छ। मेला व्यवस्थापन, पूर्वाधार निर्माण, सामाजिक सुरक्षा र सरसफाइ, घाट क्षेत्र व्यवस्थापन, मन्दिरको रंगरोगन, पार्कको व्यवस्थापन, स्वयंसेवक व्यवस्थापन, स्वास्थ्य शिविर सञ्चालन, सुरक्षा व्यवस्थापन, स्नान कुण्ड व्यवस्थापन र थप धारा निर्माणलगायतका लागि करिब ८ करोड ३५ लाख रुपैयाँको लागतमा मेला आयोजना गरिएको हो। मेला परिसरमा ६ ठाउँमा हेल्थ क्याम्प सञ्चालनमा छन्। तीन नदीको संगमस्थलको रूपमा चित्रण गरिने पनौतीमा पुण्यमाता र रोशीखोला बगिरहेको देखिन्छ। लुप्त रूपमा पद्मावती नदी पनि बगिरहेकी छन् भन्ने जनविश्वास छ। यी तीन नदीको संगमस्थल पनौतीमा स्नान गर्नाले पाप पखालिन्छ, रोग नाश हुन्छ भन्ने मान्यता छ। संयोजक अधिकारीका अनुसार अघिल्ला मेलाहरूमा महिनाभर एक करोडभन्दा बढी भक्तालुले मेला भर्ने गरेका थिए। यो पटक कोभिड संक्रमणको डरले केही मात्रामा सहभागिता घट्यो। सुरुका केही दिन शून्य प्रायः बन्यो। १५ गतेपछि मन्दिर पुग्ने दर्शनार्थीको संख्या उच्च छ। करिब ५० लाख भक्तजनले यो पटकको मेला भर्ने अनुमान रहेको उनी बताउँछन्। मकर मेला दर्शनका लागि साधुसन्त र भक्तालुहरू छिमेकी देशबाट समेत आउने गरेका छन्। तीन नदीको संगमस्थलको रूपमा चित्रण गरिने पनौतीमा पुण्यमाता र रोशीखोला बगिरहेको देखिन्छ। लुप्त रूपमा पद्मावती नदी पनि बगिरहेकी छन् भन्ने जनविश्वास छ। यी तीन नदीको संगमस्थल पनौतीमा स्नान गर्नाले पाप पखालिन्छ, रोग नाश हुन्छ भन्ने मान्यता छ। करिब ६० वर्षदेखि पशुपति मन्दिरलाई आश्रयस्थल बनाएका वीरगन्ज रानीघाटका ८० वर्षीय शंकर दास बाबाजी पनि पनौतीमा रहेको महादेव मन्दिर परिसरमा भेटिए। महादेवप्रतिको श्रद्धा र आस्थाले घर गृहस्थी त्यागेको दास विभिन्न मन्दिरमा आश्रय लिएर जीवन कटाउँदै छन्। वृद्धावस्थामा पुगेका उनी भगवान्कै शरणमा लीन हुन चाहन्छन्। भन्छन्, जीवनभर भिक्षा मागेर बाँचियो। अब पनि यसरी नै बाँकी उमेर कटाउने मन छ। काठमाडौं बसुन्धराबाट मेला भर्न पुगेकी सीता केसी त्रिवेणीघाटको जल शिरमा चढाउँदै थिइन्। दिदीबहिनी र भाइबुहारीसँगै मकर मेला पुगेकी उनी सोचेको पुग्छ भन्नेमा दृढ देखिइन्। काभ्रे ढुङ्खर्ककी उनी सानैदेखि मकर स्नान गर्न जानकारी दिँदै भन्छिन्, भगवान्को शक्तिले मकर मेलामा स्नान गर्दा चिताएको कुरा पुग्छ। पुण्य हुन्छ, रोग लाग्दैन। यहाँ टेके मात्र पनि राम्रो हुन्छ भन्छन्। भनिन्छ, मन्दिर रहेको पनौती बजार एउटै ढुंगामा अडिएको छ। केसी भगवान्को ठूलो शक्तिकै कारण भूकम्पले पनि पनौती बजारलाई क्षति गर्दैन भन्ने जनविश्वास रहेको बताउँछिन्। उनका अनुसार पनौती बजारमा ढिकी जाँतो राख्दैनन्। स्नान कुण्डमा नुहाउँदै गरेकी भेटिइन्, हरिमाया तिमल्सेना। धुलिखेलबाट मकर स्नान गर्न पनौती पुगेकी उनी हरेक वर्षको माघ महिनामा मकर स्नान गर्न कहीँ न कहीँ पुगेकै हुन्छिन्। भन्छिन्, भगवान्को पावन भूमिमा आउँदा मात्रै पनि आनन्द हुने गर्छ। सारा दुःख पिर बिर्सिएर भगवान्को ध्यानमा लिन हुँदा मानसिक थेरापीसमेत महसुस हुने गर्छ। मन्दिर परिसरमा भक्तजनहरू नाच्दै रमाउँदै कीर्तन गाउँदै गरेका भेटिन्थे। तर पनि सबैसँग मास्क थियो। मादल र हार्मोनियम बजाउँदै श्रद्धालुहरू भजनमा मग्न देखिन्थे। युवकयुवती समूह मिलाएर नाचिरहेका थिए। मन्दिरको माथिल्लो सत्तलमा कीर्तन मण्डली भजन गाउनमा मग्न देखिन्थे। यही टोलीमा देखिए मच्छेनारायण तुलाधार। भजन मण्डलीका सदस्य उनी मन्दिरमा हरेक बिहान नित्य भजन चल्ने, बेलामौका आउने जात्रा पर्व र चाडपर्व पनि मनाउने गरेको बताउँछन्। पनौतीका रैथाने तुलाधरका अनुसार मकर मेला भगवान् इन्द्रको १२ हजार वर्षे कठिन तपस्यामा आधारित छ। तुलाधर भन्छन्, इन्द्र महाराजले तपस्या गरेको ठाउँ हो यो त्रिवेणी घाट। ऋषि पत्नीसँग अनैतिक सम्बन्ध राखेका इन्द्र भगवान्लाई ऋषिको श्राप लागेको कहानी छ। श्रापपछि इन्द्रको शरीरभर स्त्रीअंगको विकास भएको थियो रे। त्यही श्रापमोचनका लागि इन्द्र यही स्थानमा आएर तपस्या गरेका थिए भनिन्छ। लामो समय कठिन तपस्या गरेपछि उनको श्रापमोचन भयो भन्ने किंवदन्ती छ। यही मान्यता र परम्परालाई अपनाउँदै यस पवित्र स्थानमा १२ वर्षे मकर मेला आयोजना हुने गरेको छ। उनका अनुसार नेपालको विभिन्न ठाउँ तथा विदेशबाट समेत आएका साधुसन्त मन्दिरको यही सत्तलमा बस्ने व्यवस्था छ। उनीहरू भिक्षा मागेर मन्दिर परिसरमा पकाएर खाने गर्छन्। माघेसंक्रान्तिदेखि सुरु भएको मकर मेला माघको अन्तिम दिन सकिन्छ। सुरु गर्ने र समापन गर्ने विशेष खास विधि छैन। परम्परा जोगाउँदै स्वास्थ्य मापदण्ड अपनाउँदै माघ महिनाभर हजारौं भक्तजनले दर्शन गरेर मेला चलिरहन्छ।"
बंगलादेशमा बाजुरा खोज्दै,"उनीहरू बाध्यताका पाना पल्टाउँदापल्टाउँदा रहरका पाना छुट्दै गएका मान्छे हुन्। शासकहरूले खोला तरेपछि बिर्सेका लौरा हुन्। जीवन भुइँमै छोडेर दुःखजिलो रूख चढेका साहसी मानुष (मानिस) हुन्। अनि, सुखको उडान भरेका तर शासकहरूले पखेटा काटिदिएका बि(चरा)हरू हुन्। फिल्ड साइट ट्रेनिङका लागि कलेजले एक साता गाउँ लिने (जानुपर्ने) भयो। गाउँमा घुम्न पाइने खुसीले बर्साद्पछि तारमा लहरै झुन्डिएका पानीका थोपाजस्ता खुसीका थोपाहरू मनमा झुन्डिरहे। हर्षका सयपत्री मधुमासझैं फुलिरहे। उमंगका चंगाहरू कल्पनाको धागो हुँदै परपर क्षितिजसम्म उडिरहे। बस दौडिरह्यो, दौडिरह्यो। जति बेगले बस अगाडि जान्थ्यो, ठीक त्यति नै बेगले सडक छेउका ससाना घरहरू, बाँसका ठूलाठूला झ्यांगहरू पछाडि छुट्दैछुट्दै जान्थे। क्यामेराको रिलजस्तै। बाँसको झ्यांगबाट सुकेका पातहरू हावाको गतिमा गति मिलाएर उड्थे, कागजको फिरफिरे उडेको जस्तो। कुनै कुनै ठाउँमा सडकको विपरीत छेउमा ठडिएका बाँसका रूखहरू सडकको केही उचाइ माथि हात मिलाएका जस्ता देखिन्थे। धरतीमा एकै ठाउँ उभिन नसकेकाहरू आकाशमा एकै ठाउँ उभिँदा रहेछन्, ठीक मान्छे जस्तै। फरकफरक जन्मथात (जन्मस्थान) भएकाहरू आर्यघाट नाउँको अन्तिम गन्तव्यमा सँगै भेटिन्छन्। पशुपतिनाथको किनारमा उभिएको बेला सोच्थें। मृत्यु नाउँको चौतारी किन यति साह्रै सुन्दर रहेछ ? ता कि त्यहाँ पुगेपछि कुनै मान्छे फिर्ता हुँदैनन्। कोही फर्किन मान्दैनन्। बाँसको झ्यांगमा चराहरू एउटा हाँगोबाट भुर्र उडेर अर्को हाँगोमा जान्थे। कति सजिलो चराहरूको जातलाई। मन लागेको ठाउँ जान पखेटाले पुर्याइदिने। न सवारीसाधन किन्न लाखौं लाग्ने, न तेल खर्च हुने। न त सर्भिसिङ गर्ने न पाटपुर्जा किन्ने खर्च लाग्ने। आहा! मानिस पनि यस्तै सुविधामा बाँच्न पाउने भए! मान्छेहरूको जीवनमा चाहिँ सपनामा मात्रै यस्तो हुन्छ होला। हामीलाई बोकेर गाउँ पुग्यो बस। नदी पानी बोकेर समुद्र पुगेजस्तो। हामी बसबाट ओर्लेर बाटोमा उभियौं। हाम्रो टाउको माथि ठ्याक्कै घाम उभियो। चिसो महिनाको तातो घाम निकै प्यारो। आमा बाको पहिलो सन्तान जस्तो। कलेजका १ सय २५ जना विद्यार्थी फरकफरक बसबाट एकै पटक ओर्लिंदा वसन्तपुरको डबलीमा छरिएका परेवाका हुलजस्ता देखिए। स्वयम्भूको डाँडाबाट देखिने काठमाडौंका घरजस्ता। गंगाचरा उपजिल्ला हेल्थ कम्प्लेक्सको आँगनमा मेरो समूहलाई पिकअप गर्न हातमा डायरी र कलम लिएर एक आइमाई मान्छे उभिएको देखें। होचो घाँटी। बुद्धका जस्ता लाम्चा कान। आँखीभौं चिटिक्क मिलेका चोक (आँखा)। बाटुलो अनुहार। पुक्क फुलेका गाला। पाकेको रोटी सुन्निए जस्तो। थेप्चो नाक। नाकमाथि अर्धचन्द्रमा आकारको निधार। कम्मरसम्मै छुने लामो कपाल। घोडाको पुच्छर जस्तो। कालो अनुहारको बीचमा सेता टल्किएका दाँत। पूर्णिमाको रात नीलो आकाशमा उदाएका तारा जस्ता। निकै सुन्दर आइमाई मान्छे। लाग्छ, उनी सगरमाथाको बेस क्याम्प नाम्चेबजार हुन्। उनी रारा जाने बाटोमा फुलेकी लालीगुराँसजस्ती। उनी हिउँ खेलेकी डाँफे हुन्। के के हुन् के के। उनी सबै चिज हुन्। उनका आँखामा सेफोक्सुन्डोको नीलो पानी छचल्किरहेछ। उनी शुक्लाफाँटाबाट खप्तड उक्लिएकी मयूर हुन्। उनको नाम नहिडा बेगम। गाउँकी महिला स्वास्थ्य स्वयंसेविका! नाम नहिडा भए पनि उनले हामीलाई पूरै गाउँ हिँडाइन्। बसबाट झरेर हामी ठेलामा चढ्यौं। बाटोमा कहीँ ठेलाले हामीलाई धकेल्यो अनि कतै हामीले ठेला धकेल्यौं। ढल्दै गरेको दिनले क्षितिजमा सूर्य धकेलेजस्तो। उनले हामीलाई डोहोर्याउँदै डोहोर्याउँदै गाउँसम्म पुर्याइन्! यस्तो चित्र गाउँमा पथप्रदर्शकले पर्यटक घुमाउँदा देखिन्थ्यो। हिँड्दाहिँड्दै हामी एउटा गाउँमा पुग्यौं। गाउँ पुगिसकेपछि कर्णाली ब्लुज मा वर्णन गरिएको गाउँ मटेरा र कटासे बजार खुब सम्झें! मनै त हो। घामका पाइलाहरूकी प्रमुख पात्र अणुलाई खुब सम्झें। अणुलाई सम्झिँदा आफैंलाई बिर्सिएँ। हिउँले पग्लिन बिर्सेजस्तो! वास्तवमा बिर्सिनु भनेको सम्झिनु न हो। रात पर्नु भनेको बिहान हुनु जस्तो। शुक्रराज शास्त्रीले भने जस्तो मर्नु फेरि जन्मिनु हो। घरका कोठा साँघुरा हुनेहरूका हृदयका कोठा निकै फराकिला हुँदा रहेछन्। आवासको क्षेत्रफल सानो हुनेहरूको प्रेमको क्षेत्रफल ठूलो हुँदो रहेछ। अनुहारमा घाम परेपछि हत्केलाले घाम छेक्दै हामी एक घरबाट अर्को घर हुँदै पूरै गाउँ घुम्न भ्यायौं। आँगनमा बसिरहेका गाउँलेका आँगनमा पुग्यौं। बार्दलीमा बसेकासँग बार्दलीमै पुग्यौं। खेतमा काम गरिरहेकासँग खेतमै पुग्यौं। बारीमा तरकारी गोडिरहेकासँग बारीमै पुग्यौं। पोखरीमा माछा छोप्दै गरेकासँग पोखरीमै पुग्यौं। बाजुरामा गाउँका घरहरू एकले अर्कोलाई हेरेर बाँचेका हुन्थे। मान्छेहरू टाढा भए पनि घरहरू नजिक हुन्थे। एउटा घरमा के पाकेको हो अर्को घरले बास्ना सुँघेरै थाहा पाउँथे। तर बंगलादेशमा गाउँका घरहरू निकै टाढा तर एकै प्रकृतिका। अर्थात्, एकै आकार प्रकारका। यस्ता घरहरू देख्दा लाग्यो, यिनीहरू एउटै बोटको फरकफरक हाँगोमा फुलेका फूलहरू हुन्। हामी गाउँमा किनारा पसल चलाएका एक स्थानीय साजल अख्तरको घर पुग्यौं। केहीबेर कुराकानी गर्र्यौं। साजलकी श्रीमती पोखरीबाट एक बाल्टी माछा छोपेर आइन्। उनी लजाइन्। दोपट्टाको एउटा कुनाले मुख छोपिन्। उनलाई उनका स्वामीले (श्रीमान्ले) हामीलाई लाल चा (फिक्का रातो चिया) पकाउन लगाए। एक छिनपछि अफ्रुजा बुलबुल (साजलकी श्रीमती) चिया मात्रै हैन। चियासँगै बिस्कुट, अंगुर, केरा, सुन्तला र अम्बाको ठूलै प्लेट लिएर आइन्। हामीले आफूलाई मनपर्ने र खान मन लाग्ने परिकार लियौं। उनीहरू मुस्लिम हुन्। हामी हिन्दू। मुस्लिमको घरमा हिन्दूलाई यस्तो सत्कार! म तीनछक परें। नेपाली साथीसँग कानेखुसी गर्न थालें। यस्तो चित्र बिरलै देख्न पाइन्छ। दलितहरूलाई आँगनको डिलमा बसाल्दै सुनपानी छर्किने मेरो गाउँका लागि यो दृश्य नयाँ थियो। त्यो रोगका लागि यो औषधि सावित भो। प्रायः घरहरू फराकिला। आँगन झन् फराकिला। घरभित्रका कोठा साँघुरा। हामीलाई गरेको आतिथ्य सत्कार देखेर भन्न मन लाग्यो, घरका कोठा साँघुरा हुनेहरूका हृदयका कोठा निकै फराकिला हुँदा रहेछन्। आवासको क्षेत्रफल सानो हुनेहरूको प्रेमको क्षेत्रफल ठूलो हुँदो रहेछ। सबै धर्मको सार एउटै हुँदो रहेछ भन्ने महसुस मैले यहाँ पनि गरें। आईएस्सी पढ्दाताका साथी थियो, महोत्तरीको। यतिबेला उसलाई खुब सम्झें। मेरो दसैंमा ऊ मलाई भेटेर शुभकामना दिन्थ्यो। म उसको बकर ईदमा उसलाई भेटेर शुभकामना दिन्थें। यसरी हामी फरक धर्मका मित्र भेटेर आत्मीयताको माला साटासाट गथ्र्यौं। उसले छठको खजुरिया खुवाउँथ्यो। उसलाई तिहारको फिनी रोटी खुवाउँथें। यसरी बाजुराका गाउँदेखि बंगलादेशका गाउँसम्म पुग्दा एउटै कुरा थाहा पाएँगाउँमा देश कहिल्यै नपुग्दो रहेछ ! गाउँ पुग्छु भनेर हिँडेको देश बाटोमै हराई जाँदो रहेछ। शीतको थोपाजस्तै बिलाई जाँदो रहेछ ! गाउँलेहरू देश नबाँच्दा रहेछन्। सास हुनु मात्रै बाँच्नु हैन रहेछ। उनीहरूलाई हेरेर महसुस गरें, जीवन पुस्तकका सूत्रहरूमा खोजेर नभेटिँदो रहेछ। उपन्यासका अक्षरहरूमा भेटिने जीवनभन्दा ससाना प्रयासका त्यान्द्राहरू उनेर बनेको मेहनतको फूलमा भेटिने जीवन निकै सुन्दर हुँदो रहेछ। फूलमुनिको काँडाजस्तो हो, गाउँले बाँचेको जीवन। एक अञ्जुली जीवन बाँच्नेहरूका सपना चाहिँ रुसको नक्सा जत्रा हुँदा रहेछन्। गाउँका मान्छेहरूको मेहनत चाहिँ चीनको ग्रेटवाल जत्रै लामो हुन्छ। फूलमुनिको काँडाजस्तो हो, गाउँले बाँचेको जीवन। एक अञ्जुली जीवन बाँच्नेहरूका सपना चाहिँ रुसको नक्सा जत्रा हुँदा रहेछन्। गाउँका मान्छेहरूको मेहनत चाहिँ चीनको ग्रेटवाल जत्रै लामो हुन्छ। उनीहरूले पाउने सफलता चाहिँ थानकोटको उकालो जत्रो मात्रै। यहाँ उभिएकाहरू कोही मेरा आमा हुन्। कोही बा हुन्। कोही काका हुन्। कोही भाउजू हुन्। उनीहरू बाध्यताका पाना पल्टाउँदापल्टाउँदा रहरका पाना छुट्दै गएका मान्छे हुन्। उनीहरू शासकहरूले खोला तरेपछि बिर्सेका लौरा हुन्। उनीहरू जीवन भुइँमै छोडेर दुःखजिलो रूख चढेका साहसी मानुष (मानिस) हुन्। उनीहरू सुखको उडान भरेका तर शासकहरूले पखेटा काटिदिएका बि(चरा)हरू हुन्। एउटा मनले भन्छ, गाउँलेहरू देशै नभएका अनागरिक हुन्। श्रमिकहरूको आँगन हेर्ने ऐना खिया लागेको हुँदो रहेछ।ठीक त्यति नै बेला अर्को मनले भन्छ, त्यस्तो होइन। देशै नभएर पनि देश बाँच्न सक्ने भनेकै गाउँलेले हो। गाउँका श्रमिकका छोराछोरी सिंहदरबार पुर्याउने गाउँले हुन्। उनीहरू गाउँबाट सिंहदरबार पुगेपछि नेता बन्छन्। यसमा न गाउँलेको दोष, न त श्रमिकको नै। मभित्रका दुई मन बेलाबेला एकआपसमा लडिरहन्छन्, नदीका छाल र समुद्र लडे जस्तो। एउटा बाख्रीका जुम्ल्याहा पाठी लडे जस्तो।हिँड्दाहिँड्दै अर्को घरमा पुग्यौं। हामीलाई बस्न कुर्ची फिजारिए। नजिक गएँ। पान चपाइरहेकी आइमाईसित कुरा गरें।  सलाम वालेकुम! क्या मन आसे ? (सञ्चैआरामै। के छ ?)  आमी अनेक भालो। (एकदम ठीक छु।)  आप्ना र पढाइसुनाइ कतो भावी ? (कति पढ्नु भएको छ भाउजू ?)  ना। आमी पढी नाई। (मैले पढेको छैन।)  आप्ना र बसाइ कतो जोन आसे ? (घरमा कति जना हुनुहुन्छ ?)  स्वामी (श्रीमान्)। एक्टा छेले (एउटा छोरो।) चार्टा मे गुला (चार ओटी छोरी।) बाँकी प्रश्न अरू साथीले सोधे। म चुपचाप बसें। च्यातिएका पैताला देखें। नमीठो अतीत आएर मनको ढोकामा बस्यो। ढोकामा आएर बस्नेहरू निकै अप्ठ्यारा हुन्छन्। न भित्र जानेलाई सहजै छिर्न दिन्छन्, न त बाहिर जानेलाई सहजै जान दिन्छन्। कहिलेकाहीँ जिन्दगीमा अभाव पनि यसरी ढोकामै आएर बसिदिन्छ। ती भाउजूका फाटेका पैताला देख्दा मेरो मन पटक पटक च्यातियो। म धेरै ठाउँमा भत्किएँ। कतै भाँचिएँ। कतै पोखिएँ। कतै रित्तिएँ अनि कतै टुक्रिएँ। टुक्रिनु भनेको खतराको संकेत हो। सिसा टुक्रेपछि बनेका प्रत्येक टुक्राहरू आफैंमा हतियार हुन्। त्यसैले टुक्रिनुसँग डर त छ तर पनि कहिलेकाहीँ त लाग्छ, आफू टुक्रिएर सिंहदरबारको गेटमा बसूँ। ता कि मेरा प्रत्येक टुक्राहरूले शासकको पैताला हैन, आँखा घोचून्। एकछिन मन शान्त भो। मेरो खुसी टाल्दाटाल्दा फाटेका बाका पैताला सम्झें। मलाई संसार देखाउन आफ्नो आँखाको ज्योति गुमाएकी हजुरआमा सम्झिएँ। मलाई उज्यालो किनिदिने आफू अँध्यारोमा बसेकी आमा सम्झिएँ। यति मात्रै हैन, मलाई बिर्सिनेहरूलाई पनि सम्झिएँ। भाषा फरक, देश फरक, भूगोल फरक। भएका मान्छेहरूका पीडा चाहिँ एउटै हुँदा रहेछन्। आँसु एउटै हुँदो रहेछ। घरसम्म आउने अभावको बतास एउटै हुँदो रहेछ। यी गाउँलेहरूका समस्या देख्दा बुवाको भनाइ बहुत सम्झिएँ। बा भन्नुहुन्छ, समस्याको पुलमुनि समाधानको पानी बगिरहेको हुन्छ। आज गंगाचरामा म बाजुरा बाँचिरहेछु। गंगाचरा मेरो ईष्र्या गरिरहेछ। बाजुराको आफ्नै गाउँको सौंराईले (सम्झनाले) चिमोटिरहन्छ। सुईं लाउँदा सुईंले घोचेजस्तो घोचिरहन्छ। सपनामा पनि झस्काइरहन्छ। अञ्जुलीभरि आत्मीयताका फूलहरू लिएर प्रेमको मीठो कोसेली बोकी बाजुरा ढोग्न कहिले पुगुँपुगुँ भइराख्छ। बाजुराको माटोको स्वाद बंगलादेशका माछाहरूले नदिँदा रहेछन्। चोतोको (गान्टे मुलाको) अचारको स्वाद गाँजरले नदिँदो रहेछ। आफ्नो काम शेष भएपछि (सक्किएपछि) हामी जुन बाटो आयौं। उही बाटो हुँदै फर्कियौं। बाटोमा आउँदा जाँदा सडकको छेउमा सुकाउन राखिएका कहिल्यै घुटे (काठको मसिनो सिन्को वरिपरि गोबर लगाई सुकाएको एक प्रकारको दाउरा) देखें। गुइँठा देखेको थिएँ। घुटे यहाँ आएर देखें। म घुटेका लागि नयाँ। घुटे मेरा लागि पनि नयाँ। घुटेलाई यहाँको भाषामा नड्डा पनि भन्दा रहेछन्। प्रायः प्रत्येक घरको आफ्नो निजी पुकुर (पोखरी) हुँदो रहेछ। पोखरीको हिलोमा ढकमक्क फक्रेका कमल फूलहरूले हामीलाई नमस्कार गरेको जस्तो देखिन्थ्यो। कमलका फूलहरू सम्झिँदा देशका कलिला फूलहरू सम्झें। परार साथीको घरमा मुस्कुराउन गएको निर्मला पन्त नाउँको फूल फेरि कहिल्यै मुस्कुराउन नपाउने गरी भाँचियो। पोहोर स्कुलबाट फर्किंदै गरेकी भागरथी नाउँको फूलको बोट नै निमोठियो। आफ्नो घरमा सधैं सुवास दिइरहने कैयौं फूलको बोट घरमै उखेलिन्छ, मेरो देशमा। कहिलेकाहीँ त लाग्छ, राष्ट्रिय फूल लालीगुराँस सुरक्षित भएको देशमा किन छोरी नाउँका फूलहरू असुरक्षित छन् ? धोबीले लुगा चुटेजस्तो यो प्रश्नले मलाई बेस्सरी चुट्छ। कमलको फूलबाट यो पाठ पनि सिकें। भुइँमा फुलेकाहरूलाई न झर्ने डर हुँदो रहेछ, न खस्ने चिन्ता नै। उचाइमा फुल्नुभन्दा भुइँमा फुल्नु निको रहेछ। फर्किंदा गाउँका बालबालिकाले हामीलाई परसम्म हेरिरहे। उनीहरूलाई चकलेट दिन्छौं भनेर हामीले पर्याप्त फोटो खिच्यौं। नजिकै कतै पसल नभेटिएकाले चकलेट दिन पाएनौं। पूरा गर्छु भनेका अपूरा कुराले नमीठो गरी चिमोटिरहेछन्। बालबालिकालाई दिएको आश्वासन त्यस्तै भयो। गाउँमा गँगटो समात्दा उसले चिमोटे जस्तो। उनीहरू सोच्दा हुन्, कस्ता मूर्ख रहेछन्। नेताले जनता लोभ्याएजस्तो लोभ्याएर मात्रै गए। उनीहरू मुस्कुराए। बच्चा मुस्कुराएको दृश्य चलचित्रमा मात्रै हैन, जीवनमा पनि निकै सुन्दर देखिँदो रहेछ। बदलामा हामी पनि मीठो हाँसो हाँसिरह्यौं। गाउँ छुट्दाको अन्तिम घरका काकाकाकीले हात हल्लाइरहे। एकोहोरो ती काकीको अनुहारमा हेरिरहेका काकाले काकीलाई यो गीत सुनाउँदा हुन्, कालो केशमा रेलीमै बाँधेको रिबन तिमीलाई हेर्दै रेलीमै कटाउँला जीवन!"
मोदी सरकारले भारतमा धर्मनिरपेक्ष र लोकतन्त्रलाई नष्ट गरेको नोम चोम्स्कीको आरोप,"नयाँ दिल्ली : अमेरिकी भाषाविद्, दार्शनिक, इतिहासकार, सामाजिक चिन्तक नोम चोम्स्कीले भारतमा कथित इस्लामोफोबिया बढेकोमा चिन्ता व्यक्त गरेका छन्। मोदी सरकारले भारतको धर्मनिरपेक्ष लोकतन्त्रलाई नष्ट गरेको उनले आरोप लगाए। प्रोफेसर नोम चोम्स्कीले 'भारतमा घृणायुक्त भाषण र हिंसाको बिग्रँदै गएको अवस्था' मा विशेष छलफलको क्रममा यी टिप्पणी गरेका हुन्। भारतमा साम्प्रदायिकताको मुद्दामा अमेरिकी प्रवासी संगठनहरूले एक महिनामा तेस्रो पटक यो छलफल आयोजना गरेका थिए। उनले भने, पश्चिममा इस्लामोफोबियाको प्रभाव बढ्दै गएको छ । यसले भारतमा सबैभन्दा घातक रुप धारण गरेको छ। नरेन्द्र मोदी सरकारले भारतीय धर्मनिरपेक्ष लोकतन्त्रलाई व्यवस्थित रूपमा नष्ट गरी हिन्दू राष्ट्रको निर्माण गरिरहेको छ। यसले स्वतन्त्र विचार र मुस्लिम विरुद्धको शिक्षा प्रणालीमा आक्रमणको रूपमा अन्य रूपहरू पनि लिइरहेको छ।' उनले भने, 'कश्मीरमा अत्याचारको इतिहास छ तर मोदीको दक्षिणपन्थी र राष्ट्रवादी शासनमा यी अत्याचारहरू बढेका छन्।' प्रोफेसर चोम्स्की दक्षिण एसियाको अवस्था विशेषगरी दुखद भएको बताए । पाकिस्तानमा पनि यही अवस्था कायम छ। यो भयानक प्रकोपबाट बच्न केही सम्भावित उपायहरू अवलम्बन गर्न सकिन्छ तर त्यो भइरहेको छैन। यो दक्षिण एसियामा मात्रै सीमित नभइ पश्चिमका धनी राष्ट्रहरूको दायित्व पनि हो ।' यस छलफलमा नोम चोम्स्की सहभागी हुने बताइएको थियो। तर उनले भिडियो रेकर्डिङमार्फत सन्देश पठाए । नोम चोम्स्की एक प्रसिद्ध चिन्तक र म्यासाचुसेट्स इन्स्टिच्युट अफ टेक्नोलोजीका एमेरिटस हुन्। अमेरिकामा बस्ने प्रोफेसर नोम चोम्स्कीलाई अमेरिकाको वामपन्थी राजनीतिक शिविरमा एक प्रमुख बौद्धिक व्यक्तित्वको रूपमा चिनिन्छ। तर, उनी आफैं यो कुराको खण्डन गर्छन् । उनी आफूलाई उदार समाजवादी ठान्छन्। पछिल्लो समय भारतको कर्नाटकमा हिजाब विवाद चर्किएपछि भारतीय र अन्य मिडियामा उक्त घटनाको चर्चा चलिरहेको छ। सोही घटनाको बारेमा विभिन्न व्यक्तिले आफ्ना धारणा राखिरहेका छन्। यसै क्रममा चोम्स्कीले पनि भारतमा मोलाइरहेको हिन्दु मुसलमा विवादको बारेमा सो कार्यक्रममा आफ्ना धारणा राखेका हुन्। हिजाबका कारण विभेद कर्नाटकमा हिजाब विवाद चर्कियो : तीन दिन शिक्षण संस्था बन्द"
क्यानडामा ट्रक ड्राइभरको नाकाबन्दी अन्त्य गर्न अदालतको आदेश,"क्यानडा : क्यानडाका एक न्यायाधीशले ट्रक चालकले लगाएको नाकाबन्दी अन्त्य गर्न अदालतको आदेश दिएको छ। ट्रक चालकहरूले अमेरिकाबाट हुने एउटा महत्त्वपूर्ण व्यापार मार्ग बन्द गरेका छन्। ओन्टारियो अदालतको यो आदेश शुक्रबार साँझ ७ बजेदेखि लागू भएको छ। एम्बेसेडर ब्रिज, लिंकिङ विन्डसर, ओन्टारियो, डेट्रोइट र मिशिगन विगत पाँच दिनदेखि बन्द छन्। कोभिड महामारी रोक्न जारी प्रतिबन्धको विरोधमा ट्रक चालकहरूले विरोध प्रदर्शन गरिरहेका छन्। यो विरोध ओटावाको दोस्रो सिमानातर्फ पनि अघि बढिरहेको छ। विन्डसर शहर र अटोमोटिभ पार्ट्स एसोसिएसनले नाकाबन्दीको बिरूद्ध अदालतमा मुद्दा दायर गरेको थियो। त्यसमा उनीहरूले एक दिनमा ५ करोड डलरको क्षतिको सामना गरिरहेका उल्लेख गरेका थिए। अदालतको आदेशपछि प्रहरीले विज्ञप्ति जारी गर्दै अब सीमा नाकाबन्दी दण्डनीय अपराध हुने कुरा आन्दोलनकारीले बुझ्नुपर्ने बताएको छ। नाकाबन्दीमा संलग्न सवारी साधन जफत हुने र यी गाडीहरु फेरि अमेरिका जान नपाउने बताइएको छ। ओटावामा सयौं अन्य प्रदर्शनकारीहरूले प्रदर्शन गरिरहेका छन्। खोप विरोधी प्रदर्शनकारीहरूले अमेरिकासँगको अन्य दुई सीमानाहरू पनि बन्द गरेका छन्। शुक्रबार क्यानडाका प्रधानमन्त्री जस्टिन ट्रुडोले अमेरिकी राष्ट्रपति जो बाइडेनसँग सीमा नाकाबन्दीको बारेमा कुरा गरेका थिए। ट्रुडोले अमेरिकी राष्ट्रपतिसँग सीमामा रहेका साझा चुनौतीका बारेमा कुरा गरेको बताएका छन्। ट्रुडोले व्यापार पुनर्स्थापनाका लागि प्रभावकारी कदम चालिने बताएका छन्। ओन्टारियोको एम्बेसेडर ब्रिज र सडकमा पिकअप ट्रक, एसयूभी र लरीहरू सहित करिब १०० सवारी साधनहरू पार्क गरिएका छन्। यी गाडीहरूमा क्यानाडाको झण्डा छ। प्रदर्शनकारीहरू शुक्रबार स्थिति बिग्रिएको बताए। ट्रक ड्राइभर ह्याङ्कले भने कि उनी आफ्ना साथीहरूसँग प्रदर्शनमा संलग्न छन् किनभने उनीहरूसँग कुनै काम बाँकी छैन। ह्याङ्कले भने, 'हामी हाम्रो स्वतन्त्रता फिर्ता चाहन्छौं। हामी प्रतिबन्ध हटाउन चाहन्छौं। हामी हाम्रो जीवन पहिलेको जस्तै होस् र यी प्रतिबन्धहरूसँग बाँच्न बाध्य नहोस् भन्ने चाहन्छौं। न्यायाधीशको आदेशपछि ती क्षेत्रमा संकटकाल घोषणा गरिएको छ। अधिकांश आन्दोलनकारी अहिले प्रहरीको अर्को कदम पर्खिरहेका छन्। शुक्रबार क्यानेडियनलाई सम्बोधन गर्दै ट्रुडोले भने, 'प्रदर्शनकारीहरूले नियमहरू तोडिरहेका छन् यसको परिणाम अझ खतरनाक हुनेछ। यदि तपाईं लाइसेन्स खारेज गर्न चाहनुहुन्न भने, आपराधिक रेकर्डमा नाम राख्न चाहनुहुन्न भने, खतरामा पार्न चाहनुहुन्न भने र सीमापार आवतजावतमा प्रतिबन्ध चाहनुहुन्न भने, नाकाबन्दी अन्त्य गर्नुहोस्। हामीले कोभिड प्रतिबन्धका कारण तपाईंलाई भएको समस्या बुझेका छौं तर यी प्रतिबन्धहरू जनताको सुरक्षाको लागि हो। अब हामी जस्तोसुकै परिस्थितिको सामना गर्न तयार छौं।' बीबीसी हिन्दी"
एमसीसीको समर्थन गर्दै डा महतले भने : सहयोग गर्ने देश सबैलाई एउटै दृष्टिकोणले हेर्नुपर्छ,"चितवन : नेपाली कांग्रेसका प्रवक्ता डा प्रकाशशरण महतले सहयोग गर्ने देशहरू सबैलाई एउटै दृष्टिकोणबाट हेर्नुपर्ने बताएका छन्। शनिबार पत्रकारहरूसँग कुराकानी गर्दै उनले मिलेनियम च्यालेन्ज कर्पोरेशन (एमसीसी)लाई हेर्ने दृष्टिकोण अन्य देशहरूलाई जस्तै हुनुपर्ने बताए। अन्य देशको सहयोगलाई हेर्ने दृष्टिकोण र एमसीसीलाई हेर्ने दृष्टिकोण फरक बनाउँदा परराष्ट्र सम्बन्धमा असन्तुलन आउने उनको भनाइ छ । उनले भने, 'देशैपिच्छे अलग मापदण्डका आधारमा सहायता स्वीकार गर्ने हो भने परराष्ट्र सम्बन्ध असन्तुलन हुन्छ र देशलाई खतरा हुन्छ ।' एमसीसीका विषयमा अन्योल खडा नगरी संसद्बाट पास गर्नुपर्ने उनको तर्क छ । उनले थपे, 'एमसिसीमा अहिलेसम्म सरकारमा सहभागी दलहरूको सहभागिता रहेको छ । नेपालको स्वार्थका आधारमा आएको हो, बखेडा झिक्नु गलत प्रवृत्ति हो ।' नेता महतले सरकारले ल्याएका प्रस्ताव संसद्मा टेबुल गराउनु सभामुखको दायित्व रहेको बताए। उनले भने, 'सरकारले ल्याएको प्रस्तावमा सभामुखले म यो संसद्मा पेश गर्छु, यो गर्दिनँ भन्ने जिम्मेवारीभित्र पर्दैन ।' संसद्मा छलफल भए यस विषयमा निकास निस्कने उनको भनाइ छ । फरक प्रसङ्गमा बोल्दै उनले कांग्रेस अधिवेशन रोकिएका १६ जिल्लामा फागुन १३ गते अधिवेशन हुने बताए। पहिला कोभिडका कारण रोकिएका अधिवेशन अब भने तोकिएको मितिमै हुने उनले बताए। स्थानीय तहको निर्वाचनमा गठबन्धन हुन्छ कि हुँदैन भन्ने पत्रकारको प्रश्नमा उनले यस विषयमा अहिले बहस गर्ने समय नभएको बताए। उनले भने, 'गठबन्धनका विषयमा समय आएपछि छलफल हुन्छ ।' दलहरुले आआफ्नो आवश्यकतानुसार छलफल गरेरमात्रै गठबन्धनका विषयमा टुङ्गो लाग्ने उनले जानकारी दिए। फाइदाका आधारमा गठबन्धनको निर्णय हुने उनको भनाइ थियो । रासस"
हसिया प्रहार गरी श्रीमतीको हत्या,"कुश्मा : पर्वतको कुश्मा नगरपालिका वडा नं ४ डम्डारेखोला बस्ने एक व्यक्तिले धारिलो हतियार हसिया प्रहार गरी श्रीमतीको हत्या गरेका छन्। बागलुङ जिल्ला, बागलुङ नगरपालिका वडा नं ६ घर भइ हाल कुश्माबजार स्थित डम्डारेखोला बस्दै आएका ४३ वर्षीय राजु परियारले अन्दाजी ४१ वर्षीया श्रीमती सिता परियारको हत्या गरेका हुन्। शुक्रबार बिहान १० बजेको समयमा परियारले श्रीमतीको हत्या गरेको जिल्ला प्रहरी कार्यालय पर्वतका प्रहरी नायव उपरीक्षक शिवराज बुढाथोकीले जानकारी दिए। उनका अनुसार मृतक महिलाको शरीरमा निल डामसहित टाउकोमा धारिलो हतियार प्रहार गरेको देखिएको छ। प्रहरीले आरोपित श्रीमान् राजु परियारसहित घटना स्थलबाट खुर्पा (हसिया) पनि नियन्त्रणमा लिएको छ। दुबै श्रीमान् श्रीमती यसअघि पनि पटकपटक झगडा गरेर सामुदायिक सेवा केन्द्र र महिला तथा बालबालिका सेवा केन्द्रमा आउने र मेलमिलाप पश्चात् फर्किने गरेका थिए। शुक्रबार बीहान पनि स्वास्थ्य परीक्षणका क्रममा श्रीमान् राजु परियार मदिरा सेवन गरेको पर्वत अस्पतालको स्वास्थ्य परीक्षण रिपोर्ट उद्घृत गर्दै जिल्ला प्रहरी कार्यालय पर्वतका प्रहरी निरीक्षक प्रदिप पौडेलले बताए। मृतकका एक छोरा र एक छोरी रहेका छन्। तर दुवै छोराछोरी उनीहरुको साथमा छैनन्। शुक्रबार साँझ मात्रै आफन्तले किटानी उजुरी दिएको र शनिबार उनीहरुका आफन्त आएपश्चात् मृतकको शव बुझाउने प्रहरीले जनाएको छ।"
नेपालले युएईविरुद्ध टस जितेर बलिङ गर्ने,"काठमाडौँ : चारदेशीय टी२० सिरिज अन्तर्गत नेपाल र युएईबीचको खेलमा नेपालले टस जितेर बलिङ गर्ने भएको छ। खेल अब केही बेरमा ओमानको अल अमरेट क्रिकेट मैदानमा हुनेछ। शुक्रबार भएको खेलमा बलियो टोली मानिएको घरेलु टोली ओमानलाई नेपालले ६ विकेटले पराजित गरेको थियो। नेपालले युएईविरुद्ध सिरिजको दोस्रो खेल आज खेल्दै हाे। आईसीसी पुरुष टी२० विश्वकप छनोट अन्तर्गतको ग्लोबल छनोट अघि नेपालले चारदेशीय सिरिज खेलिरहेको छ। ग्लोबल छनोटमा नेपालसहित ओमान, फिलिपिन्स, क्यानडा, युएई, बहाराईन, आयरल्यान्ड र जर्मनी छन्।"
दिमागमा २५ एमएल रगत जमेका बिरामीको विराटनगरमा सफल शल्यक्रिया,"विराटनगर : दिमागमा २५ एमएल (मिली लिटर) रगत जमेका एक जना भारतीय बिरामीको विराटनगरस्थित गोल्डेन अस्पतालमा सफल शल्यक्रिया भएको छ। ब्रेन ह्याम्रेजका कारण टाउकाको पछाडि रहने सानो दिमागमा २५ एमएल रगत जमेका भारत अररियाका ६२ वर्षीय हरिलाल साहको शल्यक्रिया र उपचार सफल भएको हो। उपचार सफल भएपछि उनलाई शुक्रबार अस्पतालले डिस्चार्ज दिएको छ। साहलाई परिवारका सदस्यले शनिबार भारतस्थित घर लैजाने तयारी गरेका छन्। अस्पतालका न्युरो सर्जन डा रोशन खतिवडा र डा चन्द्रप्रकाश यादवको टिमले साहको टाउकाको शल्यक्रिया गरेको हो। चिकित्सकका अनुसार ब्रेन ह्याम्रेज भएर सानो दिमागमा यति धेरै रगत जम्नु निक्कै घातक मानिन्छ। यस्तो अवस्थामा बिरामीलाई बचाउन गाह्रो पर्ने डा खतिवडाले बताए। ७ एमएलसम्म रगत जम्दा दिमागले काम गर्न छाडिसकेको हुन्छ, उनले भने, तर २५ एमएल रगत जमेका बिरामीलाई शल्यक्रिया गरेर बचाउन सकियो। अस्पतालका प्रबन्धक सन्तोष मेहताका अनुसार गम्भीर अवस्थामा भर्ना भएका बिरामीलाई जटिल प्रकारको शल्यक्रिया गरेर बचाइएको छ। परिवारले माया मारिसकेको अवस्थामा शल्यक्रिया गरिएको थियो, उनले भने, उपचार सफल हुँदा बिरामीले नयाँ जीवन पाएका छन्। मेहताका अनुसार ब्रेन ह्याम्रेज भएर बेहोस बनेका साहलाई गम्भीर अवस्थामा उपचारका लागि गत माघ ११ गते अस्पताल भर्ना गरिएको थियो। बिरामीलाई आफन्तले अस्पताल भर्ना गरे। अवस्था एकदमै चिन्ताजनक थियो, उनले भने, निको हुँदैन भनेर अचेत अवस्थौ घर फर्काउने तयारी हुँदै थियो। अस्पतालकै आग्रहमा उपचार सुरु गरेपछि बिरामीले नयाँ जीवन पाउन सके। मेहताका अनुसार उपचार सफल भएपछि आफन्त र परिवारका सदस्य निक्कै खुसी भएका छन्। बुवा अचानक बेहोस भएपछि उपचारका लागि लिएर आएका थियौँ, हरिलालकी छोरी रेखा साहले भनिन्, निको हुने आशा मारिसकेको अवस्थामा चिकित्सकले बचाइदिए। हर्षित मुद्रामा देखिएकी रेखाले बुवाको जीवन बचाइदिएको भन्दै उपचारमा संलग्न चिकित्सक र अस्पताललाई धन्यवाद दिएकी छन्। उनका अनुसार हरिलाल अहिले मज्जाले हिँडडुल गर्न र बोल्न सक्छन्। १७ दिनको अस्पताल बसाइपछि बुवालाई लिएर घर फर्किने तयारी गरिएको रेखाले बताइन्। भनिन्, बुवालाई बचाएर अस्पतालले ठूलो गुन लगाएको छ। उपचारमा सहयोग गर्ने सबैलाई धन्यवाद दिन चाहन्छु। अस्पतालका अनुसार उपचारपछि बिरामीको अवस्था सामान्य बनिसकेको छ। प्रबन्धक मेहताले गोल्डेनमा लामो समयदेखि जटिल प्रकारका शल्यक्रिया र उपचार हुँदै आइरहेको बताए। अवस्था अन्तिम बनेपछि उपचारका लागि भर्ना गरिएका धेरै बिरामीलाई बचाइएको छ, उनले भने, अस्पतालको सेवालाई थप गुणस्तरीय र प्रभावकारी बनाउने छौँ।"
उत्खनन,"मेरा अस्तित्वका अंशहरू! उडिरहेको पुतलीको आँखाले संसार हेर्नू खुसी हुनू हरियो पातमा लेख्नु आफ्ना रहरहरू आमालाई माया गर्नू! घामसँगै उठ्नू जीवनका होमवर्कहरू राम्रोसँग गर्नू! कहिलेकाहीँ बहिनीहरूलाई काखमा लिनू कोरिबाटी गरिदिनू बेलाबेला गमलामा पानी हाल्नू आफंैसँग हुर्काउनु कलिला मुनाहरू! वर्षात्मा धेरै टाढा ननिस्कनू आँगनमा घाँस उम्रेला निस्केला छिमेकीको बारीबाट विषालु सर्पहरू! कहिलेकाहीँ मिलाएर यात्रा गर्नू अन्धकारदेखि भयभीत नहुनू नआत्तिनू जहाँ साँझपर्छ त्यही घर हो! अर्काको अनुहारमा आफूलाई खोज्ने भूल नगर्नू अर्काको हाँसो नचोर्नू ! सबै परिबन्दहरू सामान्य हुँदैनन् पहाडजस्ता जटिलताहरू बाटोमा छन् हिँड्न नछाड्नू! आफूतिर आइरहेको बतासलाई म सम्झनू हिँडिरहेको बाटोलाई म सम्झनू शून्य आकाश र अदृश्य वायुमण्डललाई म सम्झनू स्मृति एक दुर्लभ सम्पदा हो मलाई केवल सम्झनाहरूमा सम्झनू! मेरा वंशजहरू! मेरो पाइताला पछ्याउँदै नभौंतारिनू मेरो हड्डी खोज्दै नहिँड्नू मेरो खप्परको अनुसन्धानमा समय खेर नफाल्नू कृपया मेरो उत्खनन नगर्नू ! समयले समयलाई खोज्दै हिँड्यो भने इतिहासले इतिहासलाई खोज्दै हिँड्यो भने बाटोले बाटोलाई खोज्दै हिँड्यो भने रहस्यले रहस्यलाई खोज्दै हिँड्यो भने के हुन्छ ? यो धर्तीमा बारम्बार कुहिएर झोल हुँदै लेदो हुँदै जुन पदार्थमा परिणत भएँ म ! अहिले त्यहाँ फुलेको छ एउटा गुमनाम फूल! जो, फेरि झर्नेछ र, फेरि कुहिनेछ फेरि फुल्नेछ! त्यसैले मेरो उत्खनन नगर्नू!"
कसको राहदानीमा दुबई जाँदै थिए भारतीय नागरिक राजपुत ?,"काठमाडौं: भारतीय नागरिक सिराज मधापत राजपुत शुक्रबार दुबई उड्दै थिए। भी४३६५८४९ नम्बरको भारतीय राहदानीमा राजपुत दुबई जान त्रिुभवन अन्तर्राष्ट्रिय विमानस्थल पुगे। सेक्युरिटी जाँच पनि भयो। एयरलाइन्सले बोर्डिङ पास पनि दियो। तर विमानस्थलमा रहेको अध्यागमनका अधिकारीहरुले राजपुतलाई प्रस्थान अनुमति दिन अस्विकार गर्यो। राजपुत रोकिुनको कारण थियो, उनले बोकेको भारतीय राहदानी शंकास्पद हुनु। राजपुतको राहदानी नम्बर हराएको र चोरी (स्टोलन एण्ड लस्ट ट्राभल डकुमेन्टस् डेटाबेस) भएको इन्टरपोलको सूचीमा भेटिएपछि अध्यागमनका अधिकारीहरुले उनलाई प्रस्थान अनुमति दिन अस्विकार गरेका हुन्। केहीबेर त उनले आफ्नै राहदानी भएको भन्दै अध्यागमनका अधिकारीहरुसँग सबालजवाफ गरे। तर अध्यागमनका अधिकारीले सबै प्रमाण जुटाएपछि राजपुतको बोली बन्द भयो र सरासर अध्यागमनबाट बाहिरिए। राजपुत कसको राहदानीमा दुबई उड्दै थिए त्यो भने अनुसन्धानको पेचिलो विषय बनेको छ।"
आईपीएल अक्सन आजबाट : के सन्दीप पनि पर्लान त रोजाइमा ?,काठमाडौँ : चर्चित भारतीय फ्रेन्चाईज इन्डियन प्रिमियर लिग(आईपीएल) टी२० क्रिकेटका लागि आजबाट मेगा अक्सन हुँदैछ। भारतको बैंगलोरमा दुई दिनसम्म हुने मेगा अक्सनमा ५ सय ९० खेलाडीहरु रहेका छन्। मेगा अक्सनमा आईपीएल खेल्नका लागि एक मात्र नेपाली खेलाडी सन्दीप लामिछानेको नाम पनि रहेको छ। सन्दीपले यस अघि सन् २०१८मा पहिलो पटक दिल्ली क्यापिटल्समा अनुबन्ध हुँदै आइपीएलमा डेब्यु गरेका हुन्। गत सिजनमा कुनै टिमको नजरमा पर्न नसकेका सन्दीप यस पटक पने कुनै न कुनै टिमले उनलाई अनुबन्ध गर्ने सम्भावना बढी रहेको छ। किनकी यस पटक आईपीएलमा थप दुई टीमले सहभागीता जनाउँदैछन्। सन्दीपले यसपटक आईपीएल अक्सनमा आफ्नो बेस प्राइज ४० लाख भारु राखेका छन्। नेपालबाट अक्सनका लागि १५ खेलाडीले नाम दर्ता गराएका थिए तर अन्तिममा सन्दीप मात्र मेगा अक्सनका लागि छनोटमा परेका हुन्। यस संस्करणको आईपीएल प्रतियोगीता मार्च अन्तिम साताबाट हुने बताइएको छ।
"एमसीसीमा सहमति जुटाउन बसेको बैठक निष्कर्षविहीन, फेरि बैठक बस्ने",काठमाडौंः एमसीसीमा सहमति जुटाउन प्रधानमन्त्री निवास बालुवाटारमा बसेको बैठक सकिएको छ। बैठकले ठोस निष्कर्ष निकाल्न सकेन। प्रधानमन्त्री शेरबहादुर देउवाले नेकपा माओवादी केन्द्रका अध्यक्ष पुष्पकमल दाहाल (प्रचण्ड) र नेकपा एकीकृत समाजवादीका अध्यक्ष माधव नेपालसँग छलफल गरेका थिए। शनिबार बालुवाटारमा भएको छलफलमा गठबन्धन दलबीच संसदमा एमसीसी टेबुल गर्ने विषयमा कुराकानी भएको छ। अर्को बैठक आज साँझ या भोलि आइतबार पुनः बस्ने प्रधानमन्त्रीका प्रेस सल्लाहकार गोविन्द परियारले अन्नपूर्णलाई जानकारी दिए। बालुवाटारमा तीन शीर्ष नेताबीच भएको छलफलमा गठबन्धन कायम राखेर कसरी एमसीसी पारित गर्न सकिन्छ भन्ने विषयमा छलफल भएको स्रोतले बताएको छ। त्यस्तै फागुन २ गते बस्ने भनिएको प्रतिनिधिसभा बैठक सार्न एमालेले आग्रह गरेकोमा उक्त बैठक फागुन ४ गते बस्ने भन्नेबारेसमेत छलफल भएको बताइएको छ। प्रधानमन्त्री देउवा संसदमा तत्काल एमसीसी टेबल गर्ने पक्षमा छन् भने अध्यक्षद्वय दाहाल र नेपाल यथास्थितिमा एमसीसी पारित गर्न नहुने भन्दै निर्वाचन पछाडि धकेल्ने प्रयासमा छन्।
"धनुषामा पिकअपले मोटरसाइकललाई ठक्कर दिंदा एकजनाको मृत्यु, एक गम्भीर घाइते",ढल्केवर(धनुषा) : धनुषामा पिकअपले मोटरसाइकललाई ठक्कर दिंदा एक युवकको मृत्यु भएको छ। दुर्घटनामा अर्का एक युवक भने घाइते भएका छन्। शुक्रबार राति पूर्वपश्चिम लोकमार्ग अन्तर्गत धनुषाको मिथिला नगरपालिका५ ढल्केवरस्थित पश्चिमबाट पूर्वतर्फ जाँदै गरेको प्रदेश २०२००३ प ६४७२ नम्बरको मोटरसाइकललाई विपरित दिशाबाट आउँदै गरेको पिकअपले ठक्कर दिंदा दुर्घटना भएको इलाका प्रहरी कार्यालय ढल्केवरले जनाएको छ। ठक्कर दिने पिकअप फरार रहेको प्रहरीले बताएको छ। दुर्घटनामा परेर मोटरसाइकल चालक धनुषाको मिथिला नगरपालिका६ ढल्केवरका अन्दाजी १८ वर्षीय मनिषकुमार थापा र मोटरसाइकलमा पछाडी सवार सोही ठाउँका अन्दाजी १७ वर्षीय प्रेशिस थापा गम्भीर घाइते भएका थिए। घाइते दुवैजनालाई विराटनगरस्थित न्यूरो अस्पताल लगेकोमा प्रेशिसको उपचारको क्रममा राति साढे १२ बजे मृत्यु भएको इलाका प्रहरी कार्यालय ढल्केवरका प्रहरी निरीक्षक प्रदिप सुवेदीले जानकारी दिए। उनका अनुसार अर्का घाइते मनिषको उपचार विराटनगरमा सम्भव नभएपछि थप उपचारका लागि काठमाडौं रिफर गरिएको हो। ठक्कर दिने पिकअप सेतो रंगको रहेको भन्ने खुलेकाले एउटा पिकअपलाई नियन्त्रणमा लिएर अनुसन्धान थालिएको इलाका प्रहरी कार्यालय ढल्केवरले जनाएको छ।
एमसीसी पास गर्न एमाले र माओवादी केन्द्रको मौन स्वीकृति : वैद्य,"काठमाडौँ : नेकपा (क्रान्तिकारी माओवादी)का अध्यक्ष मोहन वैद्यले एमाले र माओवादी केन्द्रले एमसीसीमा मौन स्वीकृति जनाएको बताएका छन्। शनिबार विज्ञप्ती जारी गर्दै वैद्यले यस्तो बताएका हुन्। उनले भने, एमाले र माकेले यसबारे अहिलेसम्म कुनै आधिकारिक प्रतिक्रिया नदिएर अमेरिकी हस्तक्षेपप्रति मौन स्वीकृति जनाएका छन्। यो नेपालका शासक वर्गको अमेरिकी साम्राज्यवादप्रतिको चरम दलालीको अभिव्यक्ति हो। सार्वभौम देशको राष्ट्रिय स्वाधीनतामाथिको ठाँडो र नाङगो हस्तक्षेप भइरहेको बताए। उनले भने, हाम्रो पार्टी अमेरिकी साम्राज्यवादको यस प्रकारको प्रत्यक्ष हस्तक्षेप र संसदवादी राजनीतिक पार्टीहरुले गरेको अमेरिकी साम्राज्यवादको नाङ्गो दलालीको तीव्र भत्र्सना र घोर विरोध गर्दछ। साथै देशको राष्ट्रिय स्वाधीनतामाथि गंभीर खतरा मडारिइरहेको वर्तमान स्थितिमा एमसीसी परियोजनालाई खारेज गराउन र देशको सार्वभौमिकताको रक्षा गर्नका लागि सबै क्षेत्रबाट आवाज बुलन्द गर्नुका साथै सङ्घर्ष अगाडि बढाउन हामी सम्पूर्ण देशभक्त, प्रगतिशील, वामपन्थी तथा क्रान्तिकारी पार्टी, समुदाय र व्यक्तित्वहरुमा हार्दिक अपील गर्दछौं।"
बाइडेन र पुटिनबीच टेलिफोन वार्ता हुने : युक्रेन र रुस विवादबारे छलफल,"मस्को : रूसी राष्ट्रपति भ्लादिमिर पुटिन र अमेरिकी राष्ट्रपति जो बाइडेनले शनिबार फोन वार्ता गर्ने योजना बनाएका स्थानीय मिडियाले क्रेमलिनका प्रवक्ता दिमित्री पेस्कोभलाई उद्धृत गर्दै जनाएको छ। 'वास्तवमा, अमेरिकी पक्षले राष्ट्रपति पुटिनसँग वार्तालाप गर्न आग्रह गरेको छ। शनिबार दुई राष्ट्रपतिले वार्तालाप गर्ने कार्यक्रम छ,' क्रेमलिनका प्रवक्तालाई उद्धृत गर्दै स्पुतनिक समाचार एजेन्सीले उल्लेख गरेको छ। अमेरिकी पक्षबाट लिखित अपील गरिएको थियो। यसै बीच ह्वाइट हाउसले राष्ट्रपति बाइडेनले युक्रेनको अवस्था र रुससँगको तनावको बारेमा छलफल गर्न जर्मनी र फ्रान्सका नेताहरू साथै नाटो र इयुका प्रमुखहरू सहित धेरै सहयोगीहरूसँग टेलिफोन वार्ता गर्ने कार्यक्रम छ। अमेरिकाले युक्रेनमा रहेका सबै अमेरिकीहरूलाई आगामी २४ देखि ४८ घण्टाभित्र युक्रेन छाड्न आह्वान गरिरहेको राष्ट्रिय सुरक्षा सल्लाहकार(एनएसए) जेक सुलिभानले उल्लेख गरेका छन्। 'हामी यस बिन्दुमा स्पष्ट हुन चाहन्छौं। युक्रेनमा रहेका कुनै पनि अमेरिकीले जतिसक्दो चाँडो र कुनै पनि अवस्थामा अर्को २४ देखि ४८ घण्टा भित्र युक्रेन छोड्नुपर्छ,' सिएनएनका अनुसार सुलिवानले बताए।"
आगामी तीन दिन मौसम सफा रहने,काठमाडौं : आगामी तीन दिनसम्म मौसम सफा रहने मौसम पूर्वानुमान महाशाखाले जनाएको छ। हाल देशमा पश्चिमी वायुको सामान्य प्रभाव रहे पनि त्यसको उल्लेखनीय असर नदेखिएको महाशाखाको विश्लेषण छ। उक्त मौसमी प्रणालीको प्रभावले अहिले देशको पहाडी भूभागमा आंशिक बदली रहनुका साथै तराईका केही भूभागमा हुस्सुकुहिरो लागेको छ। दिउँसो देशभर आंशिक बदलीदेखि मौसम सामान्यतया सफा रहनेछ। आइतबार पनि देशभर आंशिक बदलीदेखि मौसम सामान्यतया सफा रहनेछ। सोमबार पनि मौसम सफा रहने महाशाखाले जनाएको छ। काठमाडौँ उपत्यकामा बिहानैदेखि पारिलो घाम लागेकाले केही न्यानो महसुस गरिएको छ।
ऐन मिचेर रकमान्तर,"काठमाडौं : विनियोजन ऐनले भन्छ, कुल बजेटको १० प्रतिशतभन्दा बढी रकमान्तर गर्न पाइँदैन। तर, पछिल्ला वर्षमा ३० प्रतिशतभन्दा बढी विनियोजन गरिएको छ। आर्थिक वर्ष (आव) २०७२७३ मा सुरु विनियोजित बजेटको औसत २९६७ प्रतिशतसम्म रकमान्तर गरेको थियो। यस अवधिमा १ खर्ब ६६ अर्ब रकमान्तरण भएको थियो। सोमध्ये असार अन्तिम साता मात्रै २४ अर्ब अर्थात् १४४६ प्रतिशत रकमान्तरण भएको थियो। मन्त्रालयले नियमविपरीत २ हजार ८४६२ प्रतिशतसम्म रकमान्तर गरी प्रावधानको पालना नगरेको महालेखा परीक्षकको ५५ औं प्रतिवेदनले औंल्याएको छ। यसपछि आव २०७३७४ मा कुल बजेट ७ खर्ब ५ अर्ब ५६ करोडमध्ये २ खर्ब ९० अर्ब ५ करोड रकमान्तर भएको थियो। आर्थिक कार्यविधि ऐन २०५५ को नियमविपरीत २१ गुणा अर्थात् २ हजार ११२७० प्रतिशतसम्म रकमान्तर भएको थियो। यसैगरी, आव २०७४७५ मा कुल बजेट १२ खर्ब ७८ अर्ब ९९ करोडमध्ये ९३ अर्ब ९७ करोड ५२ लाख रकमान्तरण भएको थियो। सोमध्ये असार २५ गतेपछि मात्रै १८ अर्ब ४२ करोड ३७ लाख भएको छ। मन्त्रालयले सो व्यवस्थाविपरीत १९ गुणासम्म अर्थात् १ हजार ९३७ प्रतिशतसम्म रकमान्तर गरी विनियोजन ऐनको प्रावधानको पालना नगरेको महालेखा परीक्षकको ५६औं प्रतिवेदनले देखाउँछ। यसअन्तर्गत बाहिरी चक्रपथको बजेटलाई शून्य हुने गरी रकमान्तरण गरिएको छ। तर, कारण नखुलाएकोमा महालेखाले टिप्पणी गरेको थियो। आव २०७५७६ मा कुल बजेट १३ खर्ब १५ अर्ब १६ करोडमध्ये ३ खर्ब ५४ अर्ब ८६ करोड १० लाख रकमान्तरण भएको थियो। सोमध्ये असारमा मात्रै ९७ अर्ब ७६ करोड ९९ लाख भएको छ। विनियोजन ऐन २०७५ अनुसार कुनै पनि शीर्षकमा विनियोजन भएको रकमको १० प्रतिशतभन्दा बढी रकमान्तरण गर्न नपाइने उल्लेख छ। मन्त्रालयले सो व्यवस्थाविपरीत १ हजार १७१ प्रतिशतसम्म रकमान्तर गरी विनियोजन ऐनको प्रावधानको पालना नगरेको महालेखा परीक्षकको ५७औं प्रतिवेदनले औंल्याएको छ। यसअघिका वर्षमा पनि रकमान्तरको सीमा नाघेकै छ। आर्थिक वर्ष २०७६७७ मा मात्रै औसत २१७८ प्रतिशत रकमान्तर गर्यो। अर्थ मन्त्रालयले नीतिविपरीत ३ खर्ब ३३ अर्ब ९७ करोड रकमान्तर गर्यो। सो आवमा १५ खर्ब ३२ अर्ब ९६ करोड रुपैयाँ बजेट विनियोजन भएकोमा १ खर्ब ५३ अर्ब २९ करोड रकमान्तर गर्न मिल्थ्यो। अझ मन्त्रालयगत रूपमा हेर्दा ५१५ गुणासम्म रकमान्तर गरी रकम थप गरेको छ। अर्थात्, कायम भएको बजेटमा ७८ गुणासम्म रकमान्तर गरी अन्य शीर्षकमा लगेको देखिएको महालेखा परीक्षकको कार्यालयले समेत टिप्पणी गरेको छ। यस कारण विनियोजन ऐनको प्रावधानको पालना नभएको महालेखाले औंल्याएको छ। आर्थिक वर्ष २०७७७८ मा १४ खर्ब ७४ अर्ब ६४ करोड ५४ लाख रुपैयाँ बजेट विनियोजन भएको थियो। यसमध्ये पुँजीगत (विकास) खर्चअन्तर्गत ३ खर्ब ५२ अर्ब ९१ करोड ७५ लाख रुपैयाँ हाराहारीमा विनियोजन भएको थियो। सो आवमा मन्त्रालयगत र यसभित्रको शीर्षकगत एकमुष्ठ रकमान्तर भने १ खर्ब ८९ अर्ब ८७ करोड ५५ लाख २७ हजार ७४३ रुपैयाँबराबरको भएको महालेखा नियन्त्रक कार्यालयले जानकारी दिएको छ। नियन्त्रक कार्यालयको अनुसार एउटै मन्त्रालयभित्रका विभिन्न शीर्षकमा रकमान्तर गर्न पाउने भएकाले यसमा कुनै सीमा लाग्दैन। यसैले यो तथ्यांकमा अवस्थाअनुसार एउटै मन्त्रालयभित्रका विभिन्न शीर्षकका रकम थपघट गरिएको छ। तर, मन्त्रालयगत मात्र भएको होइन, नियन्त्रक कार्यालयको तथ्यांक विभागको भनाइ छ। यद्यपि सो आवमा शीर्षकगत र मन्त्रालयगत गरेर पुँजीगत खर्चमा ५३८३ प्रतिशत रकम रकमान्तरण भएको देखिन्छ। यसमा चालू खर्चबाहेक कुल विनियोजित बजेटको पुँजीगत शीर्षकको मात्रै रकमान्तर भने १२८८ प्रतिशत भएको तथ्यांकमा उल्लेख छ। सरकारले पछिल्ला हरेक वर्ष विनियोजन गरेको बजेटमा नीति मिचेर रकमान्तर गर्दै आएको छ। प्रत्येक वर्ष विनियोजन ऐन बनाइन्छ तर पालना भएको देखिँदैन। अझ आवको अन्तिम महिनामा बढी रकमान्तर हुने ट्रेन छ। यो पनि नीतिविपरीत हो। किनभने हरेक आवको माघसम्ममा आवश्यक रकमान्तर गरिसक्नुपर्ने व्यवस्था छ। मन्त्रालयभित्रको एउटा शीर्षकको अर्को शीर्षकमा जती पनि रकमान्तर गर्न पाइन्छ। त्यसमा सीमा लाग्दैन। तर, खर्च शीर्षकमा मन्त्रालयबाट रकमान्तर गरेर अन्ततिर लैजान पाइँदैन। मन्त्रालयगतहरूले रकमान्तरण वर्षको अन्तिम सातामा गर्ने पुरानै गलत प्रचलन भएको अर्थशास्त्री रामेश्वर खनाल बताउँछन्। महालेखाले अन्तिममा गर्ने यस्तो गतिविधि अन्त्य हुनुपर्छ भनेको छ। अर्थशास्त्री खनाल यसलाई पहिल्यैदेखिको रोगको संज्ञा दिन्छन्। किनभने राजनीतिक दबाबको आधारमा असार ३१ गते कार्यालय बन्द भएपछि पनि रकमान्तर भएर निकासा भएको उनको भनाइ छ। प्रधानमन्त्री, अर्थमन्त्री तथा शक्तिशाली मन्त्रीको इच्छा भयो, शक्तिमा नभएका तर बाहिर भएका ठूला नेताहरूको दबाबका आधारमा विगतमा रकमान्तर भएको उदाहरणहरू छन्। यो रोग नियन्त्रण गर्नको निमित्त अर्थ मन्त्रालयले बजेट वक्तव्यमा थुप्रै कुराहरू उल्लेख गरेको छ। हरेक साल वैशाख मसान्तपछि कुनै पनि रकमान्तरण् गरिने छैन भनिएको छ। चैत्र मसान्तभित्र खर्च गर्न नसकेको रकम भए समयमै रकमान्तर गर्न भनिएको छ। साथै असारमा रकमान्तर गर्दै नगर्ने, असार २१ गतेपछि कुनै पनि निकासा नदिने भनिएको छ। तर लिखित नै बनाएको नीति पालना नगरिनुको कारण राजनीतिक दबाब भएको अर्थशास्त्री खनालले औंल्याए। यस्तो प्रवृत्तिले वित्तीय अनुशासन कायम नभएको उनको ठहर छ। अझ त्यसरी लिएर गएको रकमको सदुपयोग हुँदैन। आर्थिक वर्ष २०६५६६ मा डा बाबुराम भट्टराई प्रधानमन्त्री भएका बेला एक नेताले असार ३१ गते साँझ राष्ट्रिय योजना आयोगको तत्कालीन उपाध्यक्ष जगदीश पोखरेलको कार्यालयमा कार्यकर्ता लगेर धर्ना कसेरै रकमान्तर गरेर थप निकासा दिन दबाब दिएको निकट स्रोतले बताएको छ। यस्तो दबाबपछि असारमसान्तको दिन राति भए पनि निकासा गरिछाडे। यसका लागि कोष तथा लेखा नियन्त्रण कार्यालय (कोलेनिका) खोलेर एक नेताले भनेको जिल्लामा रकम निकासा गरिछाडेका थिए, स्रोतले भने, श्रमदानबाट काम गर्न निकासा लिएर गएको सो बजेटले डोजर किनियो। काम सम्पन्न भयो। डोजर पनि आफ्नो नाममा गरे। अर्थमन्त्री जनार्दन शर्मालाई रकमान्तरको राम्रो अभ्यास भएको एक नेताले बताए। यो वर्षको अन्त्यमा अझै रकमान्तर हुने संकेत अर्थमन्त्रीले देखाइसकेका छन्। किनभने आव सुरु भएको ६ महिनासम्म पुँजीगत खर्च एकल अंकमा मात्रै भएपछि अर्थमन्त्री शर्माले आक्रामक शैलीमा खर्च गर्न दबाब दिँदै आएका छन्। गत माघ १८ गते सबै मन्त्रालयका सचिवहरूलाई बोलाएरै उनले पुँजीगत खर्च गर्न बारम्बार दबाब दिइरहनु राम्रो नभएको र खर्च नगरे रकमान्तर गर्ने चेतावनी दिएका थिए। यसैक्रममा अर्थमन्त्री शर्माले निर्देशन दिँदै भने, हरेक मन्त्रालयका सचिवले खर्च हुन सक्नेनसक्ने योजनाहरूको स्पष्ट विवरण दिनु। खर्च बढाउन नसक्ने मन्त्रालयको बजेट अर्कोमा सार्नेतर्फ ध्यानाकर्षण गराएका थिए। अझ आगामी वैशाख ३० गते चुनाव घोषणा भएको छ। यसपछि चयन भएका नेतृत्वले पनि आवको अन्त्यतिर आफ्नो क्षेत्र अनुकूल रकमान्तर गरेर बजेटको दुरुपयोग हुन सक्ने सरोकारवालाको आशंका छ। यद्यपि चालू आवको माघ २७ गतेसम्म १५७१ प्रतिशत (५९ अर्ब ५० करोड)को पुँजीगत खर्च भएको छ। चालू आवमा सरकारले पुँजीगततर्फ कुल ३ खर्ब ७८ अर्ब खर्च गर्ने लक्ष्य लिएको छ। यसबीच अर्थ मन्त्रालयले चालू (२०७८७९) आवको ५ महिनासम्ममा विभिन्न शीर्षकका लागि ९ अर्ब २६ करोड रुपैयाँ रकमान्तर गरेको बताएको छ। यसमध्ये राष्ट्रिय जनगणना कार्यक्रममा मात्र एक अर्बभन्दा बढी बजेट रकमान्तर गरेको प्रतिवेदन सार्वजनिक गरेको छ। बजेटमा नछुट्ट्याएकाले यो विविध शीर्षकबाट रकमान्तर गर्नु परेको अर्थ मन्त्रालयको भनाइ छ। उक्त प्रतिवेदनअनुसार विविध शीर्षकमा ५ अर्ब ६ करोड रुपैयाँभन्दा धेरै रकम स्थानीय तहमा वित्तीय हस्तान्तरण गरिएको छ। यसअघिको आवमा डायुवराज खतिवडाको पालामा पनि असारमा आएर रकमान्तर गरे। किनभने उनलाई पनि प्रधानमन्त्रीको दबाब परेको थियो। डा खतिवडाले पनि अन्त्यतिर दमकमा गर्ने खर्च थुप्रै रकमान्तरण भएको स्रोतले बताए। त्यसरी अन्तिममा गएको पैसा प्रायः दुरुपयोग हुन्छ। कतिपय ठाउँमा कार्यकर्ताहरूले लटरपटर बिल बनाएर खान्छन्, स्रोतले भन्यो। विज्ञहरू ऐन नै पालना नभएको टिप्पणी गर्छन्। यहाँ त प्रधानमन्त्री नै ऐनभन्दा माथि बसिदिन्छन्। बजेट कार्यान्वयन कार्यविधिले कस्तो अवस्थामा, कहिले रकमान्तर गर्ने र रोक्ने, खर्च गर्न सकेको छैन भने कुन समयमा गर्ने भन्नेलगायतको लिखित व्यवस्था गरेको छ। प्रणाली छ तर यसलाई भत्काइयो। यसमा राजनीतिक हावी भएको छ, सरोकारवालाको विश्लेषण छ। यसै क्रममा अर्थ मन्त्रालयका प्रवक्ता रितेश शाक्य अर्थ मन्त्रालयको काम नै एउटा निकायमा नपुगेको अर्को निकायमा खर्च गर्न नसकेको रकम सार्ने भएको बताउँछन्। उनका अनुसार विनियोजन ऐनले सकेसम्म १० प्रतिशतभन्दा माथि नगर्ने भनेर राखेको हो तर आवश्यकता हेरेर जहाँ खर्च हुन्छ, त्यहाँ सार्न जरुरी पर्छ। कुनै निकायमा बढी खर्च हुन्छ कुनैमा हुँदै हुँदैन। यसैले त्यस्तोमा बाध्यता पर्छ। यसो हुँदा सीमा नाघ्न सक्छ। यसबारे अर्थ मन्त्रालयले महालेखा परीक्षकमा जवाफ दिने पनि गरेको छ, प्रवक्ता शाक्यले भने। अझ असार अन्ततिर गएर रकमान्तर हुने ट्रेन भएको उनले टिप्पणी गरे। यस्तो अवस्थामा विशेष गरेर विकास निर्माणको केसमा कुनै आयोजनामा धेरै खर्च भइरहेको हुन्छ। अर्थ मन्त्रालयले प्रायः जति आवश्यक पर्छ त्योभन्दा कमै विनियोजन गरेको अवस्था छ। बहुवर्षीय योजनाहरूमा यस्तै हुन्छ। यसमा जति आवश्यक हुन्छ कमै दिइरहेको हुन्छौं। कहिलेकाहीँ कुनै निकायले बढी खर्च गर्ने क्षमता रहन्छ। यस्तो अवस्थामा उहाँहरूलाई काम फत्ते गर्न दिने हो, उनले थपे, यसलाई जथाभावी खर्च भएको भन्न मिल्दैन। असार अन्त्यतिर खर्च गर्ने पहिल्यैदेखिको अभ्यास देखिन्छ। समयमै पुँजीगत खर्च बढाउनु पर्छ भने पनि जेठ, असारमा आएर खर्चको लोड बढी हुँदा रकमान्तर पनि पछि धेरै हुन गएको उनले प्रष्ट्याए। अझ सरकारले चालू आर्थिक वर्षको बजेट खर्चमा ढिलाइ भइरहेको छ। चालू आवमा मन्त्री फेरिए। प्रतिस्थापन बजेट ल्याउँदा समय लाग्यो। यसैले अहिले खर्च अगाडि तान्न खोजेको अर्थ मन्त्रालयले बताएको छ। अर्थ मन्त्रालयको सुरुको कार्यतालिका अनुसार पुससम्म ४० प्रतिशत पुँजीगत खर्च हुनुपर्ने थियो। तर अहिले ढिला भएका कारण ३० अनुरोध गरेका छौं। यो सिलिङ पूरा हुन्छ वा हुँदैन त्यो भने हेर्न बाँकी छ। सरकारले बजेट शतप्रतिशत खर्च गर्न सकेको छैन। सरकारले हरेक वर्ष योजनासहितको बजेट पेस गर्छ। तर रकमानतरले यसको बाँडफाँड भने नीतिअनुसार नभएको औंल्याइएको छ। प्रायः आवमा कुल पुँजीगत खर्चको औसत ६५ प्रतिशत हाराहारीमा खर्च गरेको देखिन्छ। अर्थविद् डिल्लीराज खनाल रकमान्तरको परिपाटीलाई अन्त्य गर्नुपर्ने पक्षमा छन्। यसअघि अर्थमन्त्रीसमेत भइसकेका खनाल यसलाई प्रोत्साहन गर्न नहुने बताउँछन्। उनका अनुसार बढी रकमान्तर गर्दा बजेट प्रणालीको मतलवै भएन। जुन ढंगले बजेट छुट्ट्याइन्छ, मनपरी ढंगले एउटाबाट अर्कोमा तानेर लैजाँदा त्यसले अर्थ राख्दैन। बरु बजेट खर्च हुन सक्ने वा नसक्ने हेरेर फागुन चैत्रभित्र अन्तरमन्त्रालयमा सीमामा रहेर गर्न सकिन्छ। खर्च गर्नै नसक्ने भए किन छुट्ट्याउनु। हामीले आधारभूत रूपमै बजेटरी प्रणाली खराब भयो भन्दै आएका छौं, उनले भने। बजेट विनियोजन गर्दा कृषि, स्वास्थ्य, यातायातलगायतका क्षेत्रमा उद्देश्य राखेर गरिएको निर्णय रकमान्तरणले अन्त्यमा आएर फेल खान्छ। महालेखा परीक्षकको कार्यालयका सहप्रवक्ता नेत्रप्रसाद पौडेलका अनुसार एउटै कार्यालयमा भएको बजेट एउटा शीर्षकबााट अर्को शीर्षकमा सचिवले २५ प्रतिशतसम्म सार्न सक्छ। यद्यपि चालू आवको माघ २८ गतेसम्म १५९१ प्रतिशत (६० अर्ब १६ करोड) को पुँजीगत खर्च भएको छ। जबकि अर्थमन्त्री जनार्दन शर्माले विकास खर्च गर्ने मन्त्रालयहरूलाई पुस महिनाभित्र बजेटको ३० प्रतिशत रकम खर्च गरिसक्न निर्देशन दिएका थिए। तर माघ अन्तिम बितिसक्दा पनि निर्देशनअनुसार खर्च भएको छैन। अन्ततः अर्थमन्त्री शर्माले माघ २७ गते ६ महिनाको समीक्षा गर्दै बजेटको आकार नै घटाए। खर्च गर्ने आधार नदेखिएको भन्दै सरकारले ८६ अर्बले पुँजीगत बजेट घटाएको छ। मन्त्री शर्माले ३ खर्ब ७८ अर्ब १० करोड पुँजीगत बजेट विनियोजन गरिएकोमा सरकारले घटाएर ३ खर्ब ४० अर्ब हुने अनुमान गरेको छ। यसअघि विष्णु पौडेलले ल्याएको बजेटमा १५ अर्ब घटाएर शर्माले प्रतिस्थापन विधेयक ल्याएका थिए। रकमान्तर पुरानै रोग हो  बजेटको आकार घटेपछि अब झन् आयोजनामा खर्च हुन नसकेको पैसा निर्वाचनमा जाने सम्भावना छ। यसर्थ पुँजीगत खर्च हुन नसक्दा रकमान्तर झन् बढेर जाने देखिन्छ। आर्थिक वर्षको ६ महिना कटेपछि मूल्यांकन, पुनरावलोकन गरिन्छ। बजेट कति खर्च गरियो, आगामी ६ महिनामा कति खर्च हुन्छ अनुमान गरिन्छ। बजेट नपुगेर थपेको घटना छैन। बजेट घटेको घटना देख्छौं। १४ खर्ब बजेट पेस गरिएमा साढे १२ भन्दा खर्च नहुने भयो भन्ने थियो। दीपेन्द्रबहादुर क्षेत्री(अर्थविद्)  अर्थ मन्त्रालयको काम नै एउटा निकायमा नपुगेको अर्को निकायमा खर्च गर्न नसकेको रकम सार्ने हो। आवश्यकता हेरेर जहाँ खर्च हुन्छ, त्यहाँ सार्न जरुरी पर्छ। कुनै निकायमा बढी खर्ब हुन्छ कुनैमा हँुदैन। यसैले त्यस्तोमा बाध्यता पर्छ। यसो हुँदा सीमा नाघ्न सक्छ। असार अन्ततिर गएर रकमान्तर हुने ट्रेन छ। यस्तो अवस्थामा विशेष गरेर विकास निर्माणको केसमा कुनै आयोजनामा धेरै खर्च भइरहेको हुन्छ। बहुवर्षीय योजनाहरूमा यस्तै हुन्छ। रितेशकुमार शाक्य(प्रवक्ता) अर्थ मन्त्रालय  रकमान्तरमा राजनीति दबाब पनि पर्छ। ठूलाठूला नेताहरूले आफ्नो चुनावी क्षेत्रमा हुने विकास निर्माणका लागि, अनुकूल कामका लागि रकमान्तर गर्छन्। थप निकासा भन्छन्। मेरा पालामा पनि यस्तो दबाब आउथ्यो। मिलाउँदै गइयो। रकमान्तर नियमित प्रक्रिया पनि हो। खर्च गर्नै पर्नेमा दिनुपर्छ तर मनलाग्दी तरिकाले होइन। दुरुपयोग चाहिँ हुनु भएन। अन्तिममा रकमान्तर हँुदा दुरुपयोग हुने जोखिम हुन सक्छ तर कुनै राम्रो काममा पनि गएको हुन्छ। सुमन शर्मा (पूर्व अर्थसचिव)  मन्त्रालयहरूले रकमान्तरण वर्षको अन्तिम सातामा गर्ने पुरानै गलत प्रचलन हो। महालेखाले अन्तिममा गर्ने यस्तो गतिविधि अन्त्य हुनुपर्छ भनेको छ। यो पहिल्यैदेखिको रोग हो। किनभने राजनीतिक दबाबको आधारमा असार ३१ गते कार्यालय बन्द भएपछि रकमान्तरण भएर निकासा गएको पनि छ। यो रोग नियन्त्रण गर्नको निमित्त अर्थ मन्त्रालयले बजेट वक्तव्यमा थुप्रै कुराहरू उल्लेख गरेको हुन्छ। वैशाख मसान्तपछि कुनै पनि रकमान्तरण गरिने छैन भनिएको हुन्छ। रामेश्वर खनाल (अर्थशास्त्री)  अहिले आएर यो प्रवृत्ति बढेको छ। कमसेकम एउटा मन्त्रालयबाट अर्कोमा गर्न नपाइने र मन्त्रालयभित्रै पनि विशेष कार्यक्रमलाई मात्रै गर्ने भन्नुपथ्र्यो। रकमान्तरको परिपाटीलाई अन्त्य गर्नुपर्छ। नत्र बजेट प्रणालीको मतलवै भएन। जुन ढंगले बजेट छुट्ट्याइन्छ, मनपरी ढंगले एउटाबाट अर्कोमा तानेर लैजाँदा त्यसले अर्थ राख्दैन। खर्च गर्नै नसक्ने भए किन छुट्ट्याउनु। यसो हो भने हामीले आधारभूत रूपमै बजेटरी प्रणाली खराब भयो भन्दै आएका छौं। डिल्लीराज खनाल (अर्थविद्)  सबैभन्दा बढी रकमान्तर राष्ट्रिय गौरवको आयोजनामा हुन्छ। अहिले राष्ट्रिय गौरवको आयोजना रकमान्तरण गर्ने ढुकुटी भएको छ। प्रगति हुँदैन, त्यसपछि त्यहाँको पैसा सिध्याउन अन्त लैजाने गर्छन्। संसद्ले पारित गरेको बजेट हुन्छ। रातो किताबमा उल्लेख भएअनुसार बाँडफाँट हुन्छ। संसद्ले पारित गरेको बजेटलाई नटेरी फेरबदल गरेर अर्थ मन्त्रालयले २१ प्रतिशत गर्नु ठीक होइन । रकमान्तरण ठीक होइन। खर्च गर्नेबेला एउटा मन्त्री लेखा परीक्षण गर्नेबेला अर्को भइसक्छन्। नेत्रप्रसाद पौडेल (सहप्रवक्ता) महालेखा परीक्षकको कार्यालय"
पुलबाट खसेर साइकल यात्रीको मृत्यु,विराटनगर : लोहन्द्रा खोलामाथिको पक्की पुलबाट खसेर मोरङको जहदा गाउँपालिका४ मा शुक्रबार साँझ एक जना साइकल यात्रीको मृत्यु भएको छ। साइकलमा यात्रा गरिरहेका बेला विराटनगरराम चोक पक्की सडक खण्डअन्तर्गतको पुलबाट खस्दा जहदा४ का ३५ वर्षीय राजेश ऋषिदेवको मृत्यु भएको हो। मोरङ प्रहरीका प्रवक्ता डीएसपी दीपक श्रेष्ठका अनुसार पश्चिमबाट पूर्वतर्फ जाँदै गरेको अवस्थामा ऋषिदेव साँझ ६ः४० बजेतिर पुलबाट खसेर गम्भीर घाइते भएका थिए। उपचारका क्रममा साँझ ७ः४० बजेतिर विराटनगरको कोसी अस्पतालमा उनको मृत्यु भएको जानकारी श्रेष्ठले दिए। अत्यधिक मदिरा सेवन गरेर साइकलसहित तर्ने क्रममा अनियन्त्रित भएर ऋषिदेव पुलबाट खसेको प्रारम्भिक अनुसन्धानबाट खुलेको छ। पुलमाथि नै फेला परेको साइकल सीमा प्रहरी चौकीको नियन्त्रणमा छ। डीएसपी श्रेष्ठले घटनाका बारेमा अनुसन्धान थालिएको बताए।
मुस्ताङ र मनाङमा च्यांग्रा पालन गर्नेलाई करोडौंको अनुदान,"जोमसोम : हिमाली जिल्ला मुस्ताङ र मनाङमा च्यांग्रा पालनको प्रचुर संम्भावना छ। अनुकुल भूगोल र वातावरणीय दृष्टिकोणले हिमालीक्षेत्र मुस्ताङ र मनाङ च्यांग्रा पालनका लागि उपयुक्त स्थानको रुपमा लिईन्छ। संघीयतापछि मुस्ताङमा संघ, प्रदेश र स्थानीय तहमा च्यांग्रा पालनका लागि प्रसस्तै अनुदानका कार्यक्रम सञ्चालनमा आएका छन्। संघीय सरकार अन्तर्गत आर्थिक वर्ष २०७० देखि २०८० सालसम्मका दश वर्षीय रणनीति अपनाउदैँ कृषि तथा पंक्षी विकास मन्त्रालयले च्यांग्रा पालनका लागि नेपाल लाईभस्टक सेक्टर ईनोभेसन परियोजना संञ्चालनमा ल्याएको छ। यो परियोजनाले आफ्नो आन्तरिक व्यवस्थापन गर्दै आव २०७५ सालदेखि कार्यक्रम सुरु गरेको हो। विश्व बैंकको १ सय मिलियन अमेरिकन डलर ऋण सहयोग लिएर नेपालका ७ प्रदेशको २८ जिल्लाका २ सय ९० पालिकामा परियोजना संञ्चालनमा ल्याएको छ।आयोजनाको पोखरा, मोरङ, डेटौडा र बुटवल लगायतका सहरमा विकेन्द्रित सहयोग ईकाई छन्। परियोजनाले सम्वन्धित जिल्लाको सम्भावना आकलन गरी व्यवसाय प्रर्वद्धनका लागि अनुदान उपलब्ध गराउने जनाएको छ। मुस्ताङमा पश्मिना उद्योग प्रर्वद्धन र पशु सेवालाई सुदृढीकरण गर्ने उद्देश्यले परियोजनाले च्यांग्रा पालन समूहलाई करोडौंको अनुदान उपलब्ध गराउने भएको हो। बदलिदो नयाँ प्रविधिको विकास र उपयोग गर्ने उद्देश्यले कार्यक्रम अघि बढाउदैँ गरेको परियोजनाका प्राविधिक एकदेव आचार्यले जानकारी दिए। परियोजना कार्यान्वयनका लागि मुस्ताङका स्थानीय तहसंग समन्वय गरी विभिन्न अन्तरक्रिया र प्रशिक्षण कार्यक्रम सम्पन्न भईसकेको छ। परियोजना अन्तर्गत च्यांग्रा पालनका लागि मुस्ताङ र मनाङबाट कुल ५० समूहलाई समावेश गराईने कार्यक्रम छ। हिमाली जिल्लामा व्यवसायिक च्यांग्रा पालन सुरु गर्न स्थानीय च्यांग्रा पालक किसान समूहको सूचिकरण गर्ने काम समेत सकिएको परियोजनाका प्राविधिक आचार्यले जानकारी दिए। परियोजना मार्फत पश्मिना उत्पादन, च्यांग्राको मूल्य श्रखंला विकास र दुग्ध मुल्य श्रखंला विकासका लागि बढीमा करोडसम्मको अनुदान उपलब्ध हुने उनले बताए। मुस्ताङ र मनाङमा पश्मिना उत्पादन, पश्मिना उद्योग संञ्चालन र यसको उपयुक्त बजारिकण गरी हिमाली क्षेत्रका च्यांग्रा पालक किसानलाई आत्मनिर्भर बनाउने उद्देश्यले परियोजना कार्यान्वयनमा आएको हो। यसअघि मुस्ताङ र मनाङका च्यांग्रा पालकलाई लक्षित गरी प्रस्ताव आह्वान समेत गरिएको थियो। व्यवसायिक च्यांग्रा पालनका लागि परियोजनाले सामाजिक परिचालक समेत खटाई सकेको छ। प्रस्तावित समूहले पेश गरेका डकुमेन्टका आधारमा च्यांग्रा र दुग्ध आयात प्रतिस्थापन र पश्मिनाको निर्यात प्रर्वद्धनमा परियोजनाले आर्थिक सहयोग गर्ने लक्ष्य राखेको छ। परियोजना अन्तर्गत च्यांग्रा पालन गर्न चाहने समूह र सहकारीलाई छनौट भई व्यवसाय सञ्चालनमा आएपछि ५० प्रतिशत अनुदान उपलब्ध गराउने छ। व्यवसाय संञ्चालनका लागि परियोजनाको कार्यविधि बमोजिम ३० प्रतिशत बैंकको ऋण र २० प्रतिशत समूह वा सहकारीको लगानी अनिवार्य गराएको छ। परियोजना अन्तर्गत मुस्ताङमा ३५ समूह तथा सहकारीले प्रस्ताव पेश गरेपनि घरपझोङ गाउँपालिकामा १ र वारागुङ मुक्तिक्षेत्र गाउँपालिकामा ७ वटा समूह मात्र परियोजनाको कार्यक्रम जोडिएका छन्। उपल्लो मुस्ताङको लोमान्थाङ र लोघेकर गाउँपालिकामा प्रस्ताप पेश गरेका समूहले परियोजनाको कार्यविधि बमोजिम व्यवसाय सञ्चालन गर्न सहमत नभएपछि कार्यक्रम अघि बढ्न नसकेको परियोजना प्राविधिक एकदेव आचार्यले जानकारी दिए। घरपझोङ कालिगण्डकी महिला पशुपालक तथा पश्मिना प्रशोधन समूहले व्यवसायिक च्यांग्रा पालन सुरु गरिसकेको उनले बताए। उनका अनुसार वारागुङ मुक्तिक्षेत्रमा पनि चाँडै व्यवसायिक च्यांग्रा पालन कार्यक्रम सुरु हुनेछ। विश्व बैंकको ऋण सहयोगमा सुरु गरिएको परियोजनाले ५० प्रतिशत अनुदान दिनेछ भने सम्वन्धि संस्थाले बैकको ऋण ३० प्रतिशत र समूहको लगानी २० प्रतिशत जोडेर बढीमा दुई करोडको लगानी समावेश गर्न सक्दछन्। यद्यपी परियोजना अन्तर्गत सम्वन्धि च्यांग्रा पालक समूहले आफूले स्टमेट गरेको लगानीको ढाँचामा पनि व्यवसाय सञ्चालन गर्न पाउने प्रावधान छ। परियोजनाले कार्यक्रम कार्यान्वयनमा ल्याउनु अघि संम्वन्धित समूह र सहकारीको च्यांग्रा गोठको समेत अनुगमन गरिसकेको परियोजना प्राविधिक आचार्यले जनाए। परियोजनामा जोडिएका मुस्ताङका च्यांग्रा पालक समूहसहकारीहरुलाई आवश्यक पर्ने ११ थान ८० वार्डको सौर्यउर्जा सोलार,घांसको बिउ,पश्मिना काट्ने चर्खा,बोका र पशु भ्याक्सिन शतप्रतिशत अनुदानमा उपलब्ध गराईएको छ। परियोजनाले मुस्ताङ र मनाङका च्यांग्रा पालक समूहसहकारीलाई ५० करोड अनुदान दिने भएपनि ताकिएको कोटा अझै पुग्न नसकेको हो। मुस्ताङका तीन पालिकामा च्यांग्रा जोन : प्रधानमन्त्री कृषि आधुनिकीकरण परियोजना, परियोजना कार्यान्वयन ईकाई मुस्ताङका तीन पालिकामा च्यांग्रा जोन कार्यक्रम सञ्चालन गर्ने भएको छ। मुस्ताङमा पशुपालन व्यवसायको प्रर्वद्धन गर्दै स्थानीय किसानको जीवनस्तर उकास्न चालु आर्थिक वर्षदेखि च्यांग्रा जोन कार्यक्रम सञ्चालनमा आएको परियोजना कार्यान्वयन ईकाई मुस्ताङका प्रमुख सुधिर थापाले जानकारी दिए। यसका लागि परियोजना कार्यान्वयन ईकाई मुस्ताङले गत कार्तिकमा च्यांग्रा जोनमा सुचिकृत हुन प्रस्ताव गरेको थियो। मुस्ताङको लोमान्थाङ गाउँपालिका अन्तर्गत छोसेर, न्यानोल, छोन्हुप, वारागुङ मुक्तिक्षेत्र गाउँपालिका अन्तर्गत खिंगा, झोङ, ताङ्वे, तेताङ, कागबेनी र धाकार्जुङ र लोघेकर दामोदरकुण्ड गाउँपालिका अन्तर्गत चराङ, मराङ, घिलिङ र ताङग्या गाउँलाई च्यांग्रा जोन क्षेत्र तोकिएको थियो। च्यांग्रा जोन क्षत्रे निर्धारण भएका कुल ११ वटा समूहसहकारीहरुलाई ५० लाख अनुदान दिईने परियोजना ईकाई प्रमुख थापाले बताए। च्यांग्रा जोन कार्यक्रम अन्तर्गत मासु पसल सुधार कार्यक्रमका लागि २ वटा कोटा, खोर सुधार सहयोगमा ६ वटा, खसी बोका संकलन केन्द्र निर्माण तथा सुधारमा १ र स्थानीय तहको समन्वयमा पशु नश्ल श्रोत केन्द्र स्थापना सुदृढिकरणमा १ वटा कोटा कायम गरिएको छ। च्यांग्रा जोनमा आवद्ध संस्थाले ५० प्रतिशत देखि ८५ प्रतिशत अनुदान उपलब्ध गराउने परियोजना कार्यान्वयन ईकाई मुस्ताङले जनाएको छ। यस्तै गण्डकी प्रदेश सरकार र संघीय सर्शत अनुदान अन्तर्गत मुस्ताङमा च्यांग्रा पालनका लागि विभिन्न कार्यक्रम सञ्चालनमा छन्।"
लोकलयमा नेपाल आइडल,"काठमाडौं : नेपाल आइडलको शुक्रबारीय शृंखला लोकभाका विशेष रह्यो। परम्परागत भेषभुषा र नेपाली पोसाकमा सजिएका प्रतियोगीले लोकभाकामा पनि अब्बल प्रस्तुति दिएर प्रशंसा बटुले। सुरुआतमा अतिथि शान्तीश्री परियारले गलबन्दी च्यातियो तिमीले तानेर गाएकी थिइन्। त्यसपछि भने कार्यक्रमका निर्णायकले प्रस्तुति दिए। दौरा, सुरुवालमा सजिएका सुगम पोखरेलले लोकगीत गाएर सबैलाई चकित बनाए। यसपछि भने शुवानी मोक्तानले आधुनिक गीत सुनाइन्। उनकै छोरी तरुनी हामीलाई केको दोष भन्दै मञ्चमा उक्लिएका थिएँ रञ्जित नेपाली। कुमार बस्नेतको स्वरमा रहेको गीत गाएर दर्शक नचाए। बेनिशा पौडेलले कुरा बुझ्नुपर्छ प्रस्तुत गरिन्। कालो चोली र रातो सारीमा सजिएकी उनले नाच्दै प्रस्तुति दिइन्। ड्राइभरलाई छ सलाम, माया जाउँ हिँड रेलैमा बोलको गीतमा आफूलाई प्रस्तुत गरे, विश्वास उप्रेतीले। रकपप जनरामा चिनिएका उप्रेतीले लोकगीतलाई पनि भरपुर रमाइलो तरिकाले गाए। कार्यक्रमको अन्तिममा आदेश पौडेलले प्रस्तुति दिए। उनले आकाशैमा कालो बादल गाएका थिए। वाइल्ड कार्ड इन्ट्रीमार्फत कन्देन लिम्बूले नेपाल आइडलमा पुनः सहभागी हुने मौका पाए। यस हप्ताको परफरमर अफ दी विक भूपेन्द्र थापामगरले प्राप्त गरे। एपीवान टेलिभिजनबाट प्रसारण भइरहेको नेपाल आइडल नेपालकै लोकप्रिय सांगीतिक कार्यक्रम हो। यो नेपाली सांगीतिक इतिहासकै पहिलो फेन्चाइज रियालिटी सो हो। नेपाल आइडलमा निर्देशक तथा प्रोजेक्ट हेडको जिम्मेवारी सम्हालेका छन्, सुरेश पौडेलले। निर्देशक पौडेलका अनुसार चैतको पहिलो हप्ता नेपाल आइडल सिजन४ को विजेता घोषणा गरिन्छ।"
कालीगण्डकी करिडोरको थासाङ खण्ड दैनिक चार घण्टा बन्द हुने,गलेश्वर : कालीगण्डकी करिडोरको बेनीजोमसोमथासाङ खण्ड आगामी फागुन १ गतेदेखि दैनिक चार घण्टा बन्द हुने भएको छ। मुस्ताङका सहायक प्रमुख जिल्ला अधिकारी रामचन्द्र ढकालले करिडोरअन्तर्गत बेनीजोमसोम खण्ड रहेको मुस्ताङको थासाङ गाउँपालिकामा सडक चक्लाबन्दी गर्न लागिएका कारण फागुन १ गतेदेखि उक्त सडक खण्ड बन्द गर्ने निर्णय गरिएको बताए। जिल्ला सुरक्षा समितिको निर्णयबाट फागुन १५ गतेसम्म सडक दैनिक बन्द गर्ने निर्णय गरिएको हो। कालीगण्डकी करिडोरको बेनीजोमसोम सडकखण्ड हिमालपारिको जिल्ला मुस्ताङलाई जोड्ने एकमात्र सडक हो। थासाङ गाउँपालिका४ मा रहेको काभ्रे र बादरजुङ भिरको कडा चट्टानलाई नेपाली सेनाले विस्फोटक पदार्थको प्रयोग गरी सडक चौडा बनाउने योजना छ। बिहान १० देखि दिउँसो ४ बजेसम्म सबै प्रकारका सवारी साधन प्रयोग बन्द गरिने भएको छ।
बारुदमाथि उडानमा विमर्श,"विषम समयमा जोखिमपूर्ण काम गर्नु नै उनको जोस र जाँगरको परिचायक बन्न गयो। माओवादीले बम बारुद आक्रमण गरेपछि जनजीवन असामान्य र असहज बन्यो। त्यसको सामना गर्दै आँटिलो काम उनले गरे। यस्ता काममा पनि अभिव्यक्ति सहज एवं सरल ढंगबाट गर्नु उनको बौद्धिक इमानदारी हो। बारुदमाथि उड्दा रामेश्वर थापाको क्याप्टेन जीवनको जीवन्त दस्तावेज बन्न गएको छ। उनले पाइलट जीवन प्रारम्भ गरेको प्रहरीसँग हो भनेर सहर्ष स्वीकार गरेका छन्। पाइलट बन्ने सपना उनले बचपनदेखि नै पालेको कुरा किताबमा प्रस्ट छ। सर्वप्रथम उनले आकाश जहाज उडेको देखेर आमालाई भनेका रहेछन् कि म पाइलट बन्नेछु। यो अठोट नै उनको जीवनको प्रेरणास्रोत बनेको पाइन्छ। हुन त उनले जीवनयापन गर्न धेरै कार्यालयमा काम गरेका रहेछन् तर अन्तिम अठोट एवं अभिलाषा उनको पाइलट बन्नु नै रहेछ। यसलाई उनले पूर्ण गर्न धेरै हन्डर र ठक्कर खानु परेको सत्य पुस्तकमा स्वीकारिएको छ। उनले रुसमा पाइलटको तालिम लिएका थिए। रुसमै निर्मित एमआई १० हेलिकोप्टरको प्रशिक्षक पाइलटकारूपमा नेपाली सेनाका लागि उनले काम थालेका थिए। सरकारले माओवादी जनयुद्ध नियन्त्रण र निस्तेज गर्न संकटकालको घोषणा गर्यो। सेना परिचालन गर्यो। विज्ञ पाइलटका हैसियतले सेनाको हवाई बाहिनीसँग थापा जोडिए। २०५८ मंसिरपछि सेनाकै हेलिकप्टर उडाउन थालेको कुरा पनि पुस्तकमा छ। क्याप्टेन थापाको प्रारम्भकालीन जीवनको सुरुआत नै सोचभन्दा फरक छ। सेनाका पाइलटहरूलाई तालिम दिने, सैनिक ब्यारेकहरूमा सैन्यशक्ति र एम्युनिसन ओसार्ने, भिडन्त स्थलबाट घाइते सेना र प्रहरीको उद्धार गर्ने, मृतकहरू ओसार्नेलगायतका काममा सघाउने भनेरै उनलाई नियुक्त गरियो। त्यो पनि सामान्य स्थितिमा आफ्नो काम सुरु गर्नु भएको थिएन। विषम र विपक्तियुक्त समयमा यस्ता जोखिमपूर्ण काम गर्नु नै उनको जोस र जाँगरको परिचायक बन्न गयो। माओवादीले बम बारुद आक्रमण गरेपछि जनजीवन असामान्य र असहज बन्यो। त्यसको सामना गर्दै आँटिलो काम उनले गरे। यस्ता काममा पनि अभिव्यक्ति सहज एवं सरल ढंगबाट गर्नु उनको बौद्धिक इमानदारी हो। कहिलेकाहीँ आपत्कालीन अवस्थामा नियमविपरीत काम गरेको अनुभव पनि वर्णन गर्दा पाठकलाई अचम्म एवं आश्चर्य लाग्छ। उनले त्यो पनि लुकाएको छैन।२१ जना क्षमताको जहाजमा ३२ जना र एम्युनिसन लोड गरेर हामी सोझै भैरहवा गयो। उनले संस्मरणात्मक संग्र्रहकारूपमा युद्ध साहित्यको सम्झना गराउनु स्वाभाविक हो। सुरुदेखि अन्यसम्म युद्धको बीभत्स विभीषिकाको वर्णन कसैकसैलाई अत्यासलाग्दो हुन सक्छ। तर युद्ध साहित्यमा यो सर्वथा स्वाभाविक हो। तत्कालीन राजा ज्ञानेन्द्रको सोझो हस्तक्षेप हो, जसरी भए पनि सेनाले यो युद्ध जित्नु पर्छ। एकातिर राजाको आदेश अर्कोतिर आक्रमणको मुख्य योजनाकार जनमुक्ति सेनाका सुप्रिम कमान्डर पुष्पकमल दाहाल प्रचण्ड। उनको आक्रमणको मुख्य कमान्ड मध्य डिभिजन प्रमुख नन्दकिशोर पुन, पश्चिम डिभिजन प्रमुख जनार्दन शर्मा प्रभाकर थिए। यसरी माओवादीले जनयुद्धकालमा आफ्नै छुट्टै सैन्य संरचना निर्माण गरेको तथ्य बुझिन्छ। अंग्रेजविरुद्ध नालापानी युद्धमा बलभद्र कुँवरले अपनाएको रणनीति माओवादीले प्रयोग गरिरहेको थियो। उनले आफ्नो दायित्व इमानदारीपूर्वक निर्वाह गर्न प्रतिबद्ध एवं प्रतिज्ञाबद्ध पूरा गरेको पाइन्छ। किनभने पुर्खाका निडर र निर्भिक गुण उनमा थियो। तसर्थ उनले प्रहरी सेना वा सशस्त्र प्रहरी मात्र होइन, घाइते अवस्थामा भेटिएका माओवादीलाई पनि उद्धार गरे। उनमा मानवीय गुण पनि भएकाले बिरामीको पहिलो आवश्यकता उपचार हो र यो सबै नागरिकको नैसर्गिक अधिकार पनि हो भन्ने भाव थियो। आक्रमणपछिको आर्तनाद सुन्नमा उनी अभ्यस्त भए। त्यहाँको बीभत्स दृश्यको वर्णन गर्न पनि उनी पछाडि परेनन् : रेन्जर फोर्स झटपट ओर्लिएर विभिन्न पोजिसन लिन थालें। एम्युनिसन पनि झर्न थाले। ककपिटबाट बाहिर ओर्लिने अवस्था थिएन। फोर्स र एम्युनिसन झारेर घाइतेलाई हेलिकप्टरमा राख्दै गर्दा मैले ककपिटबाटै बाहिर नजर घुमाएँ। त्यहाँ लासहरू छरिएका थिए। हदयविदारक अवस्था थियो (पृ २९)। कतिपय प्रसंगको उल्लेख गर्दा आफू पदोन्नति र पदका लागि होइन। मानवीयता र देशप्रतिको कर्तव्य सम्झेर जोखिम लिएको छु। पदक चाहिँदैन। उनले लेखेका छन्। क्याप्टेन थापाकै शब्दमा भन्दाजनयुद्धलाई प्रत्यक्ष देखेभोगेका मजस्तो एउटा पाइलटका आँखाबाट हेर्दा खारा भिडन्त माओवादीका निम्ति पक्कै एउटा महत्वपूर्ण घुम्ती हो। जहाँबाट उनीहरूका पाइला युद्धबाट विमुख हुन पुगे। अन्ततः माओवादी शान्ति प्रक्रियामा आएर अहिले त मूलधारको राजनीतिमा समाहित भइसकेको छ (पृ ०३२)। जिन्दगीको उडान शीर्षकमा पाइलट बन्ने सपना भएर दुई दशकदेखि आकाशमा उडिरहेको छु। अहिले केही दार्शनिक पारामा आफ्नो अभिव्यक्ति पोख्दा एउटा सफल व्यक्तित्वको छाप छोड्ने छनक भेटिन्छ। यस अध्यायमा लेखक बाल्यकालको सुखदुःखको कथन कथिएका छन्। तर यसमा सुखभन्दा दुःखद् स्थिति र अवस्था कोरिएको छ। पहिलो काठमाडौं यात्रा, अदालतमा आठ वर्ष जागिरे जीवनको व्यथासँगै रुसमा पाइलट ट्रेनिङको आरोह अवरोहलाई उनले अभिव्यक्त गरेका छन्। टे्निङपछि एभरेस्टसँग आबद्ध, पहिलो उडान, बारुदमाथिको उडानलाई आधार मानेर समस्त पुस्तकको नामकरण गरेका छन्। त्रिवेणी डोल्पा (३ पुस २०५३) मा ३०४० जनाको माओवादी जत्थासँग २ घण्टासम्म लडेर प्रहरी टोलीले चौकी कब्जा र माओवादी कमान्डर विजय घलेलाई घाइते तुल्याएको तथ्य लेखकलाई सुनाएका छन्। बेथान रामेछाप (२० पुस २०५३) अपरेसन किलो शेरा टुको वर्णन गरेका छन् : कालिकाटार अपरेसन तनहुँ (२०५५ जेठ दोस्रो हप्ता महत रुकुम (५ असोज २०५६), रारालिही जुम्ला रामपुर (२० पुस २०५६), सल्यान (१२ माघ २०५६), घर्ती गाउँ रोल्पा (८ फागुन २०५६)। लेखक थापाले दिनहुँको घटना परिघटनाको डायरीको रूपमा टिपोट गरेर प्रस्तुत गर्नु प्रशंसनीय काम हो। यसले लेखक कुन मितिमा कहाँ छ ? घटनाको विस्तृत व्यहोराबाट पाठकलाई सुसूचित गर्न लेखक सिपालु देखिन्छन्। माओवादी युद्धका बारेमा पुस्तक तयार गरेर एउटा उल्लेखनीय काम उनले गरेका छन्। जुन इतिहास बनेर रहेको छ। पुस्तकमा उल्लेखित ठाउँ र मितिमा घटना कहाँ कहाँ घटित भनेर त्यसको विस्तृत र व्यापक वर्णन गर्नु अभिनन्दनीय कार्य हो। माओवादी प्रहरी र सेनाबीच दिनहुँजसो भिडन्त हुनु त्यसताका अनौठो कुरो होइन। यिनीहरू लड्नमै धेरै श्रम र शक्ति साथै हातहतियार गोलाबारुद र गोली हानाहानमै थिए। एकअर्काको शत्रु पक्षलाई नै परास्त गर्ने प्रयत्नमा दिन, रात, बिहान, बेलुका ज्यू ज्यान अर्पेर पनि उद्देश्य पूरा गर्थे। पाण्डौन प्रोप्रोगान्डा, कैलाली शीर्षकमा लेखकले एउटा राम्रो प्रश्नको उद्घाटन गरेका छन्। यसलाई प्रमाणित गरेका छन् कि यो वास्तवमा प्रोप्रोगाण्डा नै हो। युद्धकालमा यस्तो अफवाह र प्रोपोगाण्डा भइरहन्छ। कहिले सेनाको पक्षमा कहिले शत्रुको पक्षमा यसो गर्दा हार्नेहरूको मनोबल गिर्ने गर्छ। लेखकले कैलालीमा पाण्डौन अपरेसनलाई नेपाल सरकारले सेनाको ठूलो उपलब्धी भनेर हल्लीखल्ली गर्यो। तर त्यो केवल प्रोप्रोगाण्डा थियो। सुदूरपश्चिम पृतनामा त्यसबेला जर्नेल थिए, राजेन्द्र थापा। सुपरिचित गीतकारसमेत रहेका उनी नेपाली सेनाका प्रवक्ता भएपछि सुदूरपश्चिम पृतनामा गएका थिए। उनकै समयमा सेनाले पाण्डौन जंगलमा माओवादीको तालिम केन्द्र छ भनेर अपरेसन गर्यो। राष्ट्रिय मानव अधिकार आयोगका आयुक्त सुदीप पाठक र म आयोगका तर्फबाट जर्नेल राजेन्द्र थापा र उनको मातहतमा खटेको टोलीसँग अन्तक्र्रिया कार्यक्रम गरेका थियौं। मानवअधिकारको स्थिति र अवस्थाबारे सुदूरपश्चिमको भ्रमणपछि सुदूरपश्चिममा मानव अधिकारमा स्थिति र अवस्थाबारे एउटा आलेख प्रकाशित गराएँ। त्यसपछि तत्कालीन राजा ज्ञानेन्द्र शाहले सुदूरपश्चिमको भ्रमण गरेका थिए। यसै दौरानमा लेखक क्याप्टेन थापा स्वयं हेलिकप्टर दुघर्टनामा परे। अचेतन अवस्थामा बी एन्ड बी अस्पतालमा उपचारार्थ पुर्याएको घटना पुस्तकमा छ। हेलिकप्टर दुर्घटनामा परे पनि बाँच्नु आफैंमा अभूतपूर्व संयोग थियो। दुर्घटनापछि प्राप्त जीवनलाई दोस्रो जीवन पाएको भनी लेखकले त्यसलाई एउटा रोमाञ्चक घटना भनेका छन्। उनको शब्दमा : दुर्घटना आफैंमा एउटा दुःखद् संयोग हो। क्याप्टेन हुँदै उद्यमी शीर्षकमा आफू कसरी सफल उद्यमी भएँ भन्ने सन्दर्भ साथै त्यसमा प्राप्त सफलता र असफलताको आकलनबारे लेखकले स्पष्ट पारेका छन्। साझेदारी व्यापार धेरै टिकाउ नभएको अनुभव अभिव्यक्त छ। स्पेस एयरको लाइसेन्स आफ्नो नाममा लिएर उड्डयन व्यवसायमा संलग्न भए थापा। आफूसँग पर्याप्त पुँजी नभए पनि विभिन्न उद्यमीसँगको सहयोगमा उनले सिम्रिक एयर सुरु गरे। यसमा बैंकको लगानी पनि भित्र्याएर त्यसलाई सुचारु रूपमा दुई दशकदेखि सञ्चालनमा ल्याएको कथा किताबमा छ। यस कथाको पछाडि उनको दृढ इच्छाशक्ति र अठोट महत्वपूर्ण रहेको कुरा उनी स्वीकार्छन्। उनले उद्यमीका रूपमा जुन सपना सँगाले र जुन संकल्प गरे, त्यसको उदाहरण हो सिम्रिक एयर। यसबाहेक पनि उनले आज मिडिया, रियलस्टेट, हाइड्रो, पर्यटनलगायत क्षेत्रमा पनि लगानी र सहभागिता जनाए। जुन उनको जीवनको सफलताको सोपान सबै सामु छर्लंग भएको छ। थापाले सफल जीवनको कथा र असफल जीवन कहानी दुवैलाई पुस्तकमा समेटेका छन्। अन्तिम अध्याय अब नदोहोरियोस् हिंसा प्रतिहिंसामा मा उनले देश र जनतालाई काम लाग्ने सन्देश छ। लेखकको शब्दमा एउटा सकारात्मक सोचको उल्लेख हुनु प्रेरणाप्रद सन्देश प्रवाहित गर्छ। आफ्नो सम्पूर्ण जीवनको निचोडका रूपमा सँगालेका अनुभवलाई उनले निम्नलिखित शब्दमा व्यक्त गरेका छन्, हेलिकप्टर उडानमा करिअर बढ्दै जाँदा मैले चाहे, सोचेभन्दा धेरै नै बढी देखें भोगें। गाउँले जनजीवनका अभाव र जटिलता मात्रै देखिनँ। गाउँहरू बादलमा रगमगिए झैं रगतमा लतपतिएको देखें। बम र बारुद नै मुस्लोमा छोपिएका वस्तुहरू पनि एउटा नेपालीले अर्को नेपालीलाई सहर्ष गरेको आन्तरिक युद्ध देखें। त्यसले बनाएका घाउ र पीडा प्रत्यक्ष अनुभूत गरें। जुन आजपर्यन्त बल्झिरहेको छ। लेखक थापाले प्रस्तुत गरेका जीवनभरका साक्षात र सप्रमाण अनुभवले के सिद्ध गर्छ भने हिंसाप्रतिहिंसाले देशको अधोगति हुन्छ। जुन सर्वथा सत्य साबित पनि हुँदै गएको छ। एक दशक लामो जनयुद्धबाट देशलाई कति क्षति भयो ? जनजीवनको कति क्षति भयो ? यसको लेखाजोखा हुन सकेको छैन। तर पनि संवेदनशील लेखकको दृश्य परिवर्तन हुनु एउटा महत्वपूर्ण दस्तावेजको रूपमा दर्ज भएको छ। पुस्तकको भाषाशैली सरल, सरस र सारगर्भित भएको स्वयंसिद्ध छ। एउटा उद्धरण, जुनसुकै पेसा व्यवसायमा सक्रिय भए पनि नेपालजस्तो तरल राजनीति रहेको देशका जनता राजनीतिबाट चाहिँ अलग्गिन नसक्ने रहेछौं। राजनीति सही बाटोमा हिँड्न नसकेकै कारण हुनुपर्छ, सबैको चासो राजनीतिक स्थिरता र सुशासनमा छ (पृ२०९)।"
हजमा डुबेर बालकको मृत्यु,"विराटनगर : मोरङको सुनवर्षीमा शौचालयको हज (सेफ्टी ट्यांकी)मा डुबेर एक नाबालकको मृत्यु भएको छ। सुनवर्षी नगरपालिका९ भेडुवाथानमा रहेको बीपी आधारभूत विद्यालयको शौचालयको हजमा डुबेर स्थानीय सन्तोषकुमार दासका ३ वर्षका छोरा खेमको मृत्यु भएको हो। विद्यालयले ६ महिनादेखि खुलै छाडेको हजमा बालक डुबेका हुन्। लापरबाहीपूर्ण तरिकाले खुला छाडेको महिला शौचालयको हजमा डुबेको मोरङ प्रहरीका प्रवक्ता डीएसपी दीपक श्रेष्ठले बताए। उनका अनुसार शौच गर्न आमा जमुनादेवी दास गएपछि ३ वर्षे बालक पनि पछ्याउँदै गएको प्रहरीको प्रारम्भिक अनुसन्धानबाट खुलेको छ। नाबालकले लगाएको एउटा चप्पल शौचालयको हजभित्र र अर्को बाहिर भेटिएको थियो। त्यसपछि हजभित्र छिरेको आशंकामा खोजी सुरु गरिएको थियो। खोजीकै क्रममा हजभित्र डुबेर घाइते भएको अवस्थामा नाबालकलाई फेला पारिएको श्रेष्ठले बताए। त्यसपछि उपचारका लागि रंगेली अस्पताल भर्ना गरिएको थियो। डीएसपी श्रेष्ठका अनुसार दिउँसो ४ः४५ बजेतिर हजभित्रबाट गम्भीर घाइते अवस्थामा बाहिर निकालिएका नाबालकको उपचारका क्रममा साँझ ७ बजेतिर उपचारकै क्रममा मृत्यु भएको हो। उनले घटनाको थप अनुसन्धान थालिएको जानकारी दिए। नाबालकका अभिभावक विद्यालयभन्दा बाहिर चिया पसल गर्थे। वरपर अरू केही पसल पनि सञ्चालनमा छन्। नजिकै एउटा सार्वजनिक शौचालय पनि छ। तर, सार्वजनिक शौचालय छाडेर पसल सञ्चालकहरूले विद्यालय परिसरभित्रै रहेको शौचालयको प्रयोग गर्दै आएको वडाध्यक्ष कमलकिशोर सिंहले बताए।"
सोलु करिडोरको लाइन फागुन २ गते प्रसारण गर्ने तयारी,"सोलुखुम्बु : बहुप्रतिक्षित सोलु कोरिडोर १३२ केभी प्रसारण लाइन आगामी सोमबारबाट सञ्चालनमा आउने भएको छ। परीक्षण प्रसारणको क्रममा कुनै अवरोध नभएकाले फागुन २ गतेबाट सञ्चालन गर्ने तयारी भइरहेको आयोजना प्रमुख जर्नादन गौतमले जानकारी दिए। उनका अनुसार वन तथा वातावरण मन्त्रालयबाट पछिल्लो ४ वर्षमा बढेका रुख विरुवा कटानको स्वीकृति आउन समय लाग्ने देखिएपछि हाँगाबिगा कटान गरेरै भए पनि प्रसारण लाइन सञ्चालनमा ल्याउने तयारी गरिएको हो। जसका लागि अहिले रुख विरुवाको हाँगा कटान गर्ने कार्य भइरहेको छ। आयोजनाको काम करिब १ महिना अगाडि नै सम्पन्न भए पनि रुट क्षेत्रमा रुख विरुवाको संख्या बढेपछि पुनः कटानको स्वीकृति लिने प्रक्रिया अघि बढाउँदा समय लागेको आयोजनाले जनाएको छ। प्राधिकरणले वन क्षेत्रको रुटमा हुर्किएका र थपिएका रुख कटानका लागि गरेको प्रस्ताव मन्त्रालयमा पुगिसकेको छ। वन क्षेत्रमा हुर्किएका र बढेका ३६४ रुख विरुवा कटानका लागि प्रस्ताव पेश गरेको छ। सन् २०१६ को सेप्टेम्बर २५ बाट यो प्रसारण लाइनको निर्माण सुरु गरेको थियो। सिराहाको मिर्चैयादेखि उदयपुर, ओखलढुंगा हुँदै सोलुखुम्बुको तिङलासम्म ९० किलोमिटर प्रसारण लाइन निर्माण गरिएको छ। प्रसारण लाइनको रुटमा ३ सय २ वटा टावर निर्माण भएका छन्। आयोजनाले यसअघि तिङलादेखि उदयपुरको घुर्मीसम्मको ४२ किलोमिटर खण्डको परीक्षण गरेको थियो। उक्त परीक्षण सफल भएपछि आज (शनिबार) बाँकी खण्ड उदयपुरदेखि सिराहसम्मको क्षेत्रमा परीक्षण गरिने जनाइएको छ। प्रसारण लाइन सञ्चालनमा आउनासाथ २३५ मेगावाटको सोलु खोला आयोजनाको विद्युत प्रवाह हुनेछ। विस २०७६ चैतदेखि सञ्चालनमा आएको आयोजना प्रसारण लाइनको समस्याकै कारण पूर्ण क्षमतामा सञ्चालनमा आउन सकेको छैन। हिउँदमा समस्या नभए पनि बर्खामा १७ मेगावाट विद्युत खेर गइरहेको थियो। सोही प्रसारण लाइनमा प्रवाह हुने गरी निर्माणाधीन ८२ मेगावाटको तल्लो सोलु, ८६ मेगावाटको सोलु दुधकोसी, १९८ मेगावाटको माथिल्लो सोलु, ५ मेगावाटको बेनी लगायत आयोजनाको काम भइरहेको छ।"
रुसले जुनसुकै बेला आक्रमण गर्न सक्ने अमेरिकाको आरोप : आफ्ना नागरिकलाई ४८ घण्टाभित्र युक्रेन छाड्न अनुरोध,"वासिङटन डिसी : रुसको सेनाले युक्रेनमा जुनसुकै बेला आक्रमण गर्न सक्ने भन्दै अमेरिकाले फेरि चेतावनी दिएको छ । अमेरिकाले आफ्ना नागरिकहरूलाई आगामी ४८ घण्टाभित्र युक्रेन छोड्न अनुरोध गरेको छ। ह्वाइट हाउसले शुक्रबार आक्रमण हवाई बमबारीबाट हुन सक्ने भन्दै, त्यसपछि त्यहाँबाट बाहिर निस्कन गाह्रो हुने र नागरिक जीवन खतरामा हुने बतायो। अन्य धेरै देशहरूले पनि आफ्ना नागरिकहरूलाई युक्रेन छोड्न आग्रह गरेका छन्। जसमा बेलायत, क्यानडा, नेदरल्याण्ड, लाटभिया, जापान र दक्षिण कोरिया पर्छन्। युक्रेनी सीमा नजिक एक लाखभन्दा बढी सैनिक तैनाथ गरेको मस्को भने कुनै पनि आक्रमणको सम्भावना नभएको बताउँछ। यसैबीच रुसको विदेश मन्त्रालयले पश्चिमा देशहरूले गलत सूचना फैलाएको आरोप लगाएको छ । अमेरिकी राष्ट्रिय सुरक्षा सल्लाहकार जेक सुलिभानले रुसी सेना कुनै पनि ठूलो सैन्य कारबाही गर्न सक्ने स्थितिमा पुगेको बताए । 'हामी भविष्य बताउन सक्दैनौं। के हुने हो हामीलाई ठ्याक्कै थाहा छैन तर जोखिम अहिले उच्च तहमा छ र यतिबेला रुस छोड्ने सही निर्णय हो,' उनले भने। बीबीसी"
सेतीदोभान पुल ३ महिनाभित्र,"स्याङ्जा : आँधीखोला५ र ६ जोड्ने निर्माणाधीन सेतीदोभानको पक्की पुल तीन महिनामा बन्ने भएको छ। आठ वर्षदेखि अलपत्र पुल बनाउन निर्माण व्यवसायी र सडक डिभिजनबीच लिखित सहमति भएको हो। सहमतिपछि मंगलबारबाटै निर्माण सुचारु भएको छ। कान्छाराम आशिष जेबीले २०७१ असोजमा निर्माणको जिम्मा लिएको थियो। २०७३ असोजमा सक्नुपर्ने पुलको निर्माण पाँच महिनापछि रोकियो। हालसम्म आधा पनि काम नभएको गाउँपालिका अध्यक्ष सुधीर पौडेलले बताए। निर्माण व्यवसायी र सडक कार्यालय दुवैको लापरबाहीले पुल बन्न नसकेको हो, पौडेलले भने, त्यहाँ पुल नबन्दा स्थानीयले सास्ती पाइरहेका छन्। अब तोकिएको समयमै पुल बन्ने उनको विश्वास छ। सडक डिभिजनले डिजाइन नदिने तर बनेपछि भत्काएर दुःख दिएकाले पुल निर्माणमा कठिनाइ भएको निर्माण व्यवसायी ऋषिराम गौतमले बताए। बनाउन थाल्छु, आएर भत्काइहाल्छन्, यो मिलेन, त्यो मिलेन भन्छन्। उनले भने, पटकपटक पुल भत्काउँदै बनाउँदा लाखौं रुपैयाँ नोक्सान भएको छ। तीन महिनाभित्र पुल बनेर सञ्चालनमा आउने सडक डिभिजन पोखराका डिभिजनल इन्जिनियर पारसमणि हमालले बताए। ४० मिटर लम्बाइ र सात मिटर चौडाइ रहेको पुलको लागत ३ करोड २७ लाख छ। यो पुलले सडकलाई सेतीदोभान बजारसँग जोड्नेछ। अलपत्र हुँदा खाद्यान्नलगायत अत्यावश्यक वस्तु ढुवानीमा कठिनाइ छ, स्थानीय प्रेमराज पौडेल भन्छन्, पुल सञ्चालनमा आए नेपालकै पहिलो पर्यटकीय गाउँ सिरुबारी पुग्न छोटो मार्ग खुल्छ।"
४७ वस्तु आयातमा कडाइ,"काठमाडौं : व्यापार घाटा बढेर विदेशी विनिमय सञ्चितिमा दबाब पर्न थालेपछि नेपाल राष्ट्र बैंकले ४७ वस्तु आयातमा कडाइ गरेको छ। ४७ मध्ये ६ मा ५० प्रतिशत र बाँकी ४१ वस्तुको आयातका लागि शतप्रतिशत मार्जिनमा प्रतीतपत्र खोल्नुपर्ने व्यवस्था गरेको हो। राष्ट्र बैंकले बुधबार परिपत्र जारी गर्दै उक्त वस्तुमा कडाइ गरेको हो। परिपत्रअनुसार अन्डा, गुलाफलगायत फूल, सुकेको तरकारी, सुपारी, केरा, छोकडा, मरिच, ससेज, कोका पाउडर, अचार, सोया सस, जुस, प्लास्टिकको सामान, ट्वाइलेट सप, मेडिकल पन्जा, एप्रोन, समुद्री जीवका माछा मासु, दूधको धुलो, कुकुरको पिठोलगायत वस्तु आयात गर्दा अग्रिम धरौटी (मार्जिन) राख्नु पर्नेछ। यसअघि मोटरसाइकल, कारजस्ता सवारीका साधन, कस्मेटिक सामान, तास, काँचका सामान, सुन, गरगहनालगायत आयातमा पहिल्यै वस्तुको कुल रकम बराबर नै धरौटी राख्नुपर्ने भनिएको थियो। यो व्यवस्था यथावत् छ। सवारीसाधन आयातमा ५० प्रतिशत मार्जिन राख्नुपर्ने व्यवस्था थियो। यो व्यवस्थाले आयातमा नियन्त्रण हुने अपेक्षा राष्ट्र बैंकको छ। चालू आवको ६ महिनामा १ खर्ब १८ अर्ब ८५ करोड रुपैयाँको निर्यात हुँदा आयात ९ खर्ब ९९ अर्ब भएको थियो। आयात नियन्त्रण गर्न केन्द्रीय बैंकले चालेको यो कदम उपयुक्त रहेको पूर्वगभर्नर डा चिरञ्जीवी नेपाल बताउँछन्। तर यो व्यवस्थाले साना व्यवसायीलाई मर्का पर्ने नेपाल चेम्बर्स अफ कमर्सका वरिष्ठ उपाध्यक्ष कमलेश अग्रवालले बताए। वस्तु आयात गर्नु तीन महिनाअघिदेखि बिनाब्याज रकम बैंकमा थन्क्याएर राख्न सक्ने अवस्था ठूला व्यवसायीको मात्रै हुन्छ, उनी भन्छन्, आयातलाई नियन्त्रण गर्ने अल्पकालीन उपायभन्दा व्यवस्थापन गर्न जरुरी छ। आयातमा मार्जिन राखेर समस्या समाधान नहुने उनको तर्क छ। यसले पैसा भएका ठूला व्यवसायीलाई असर पर्दैन तर साना व्यवसायी मारमा पर्छन, अग्रवालले भने, सञ्चिती बचतभन्दा यसले अझ समस्या ल्याउँछ। यो नीतिले अर्थतन्त्र सुधारोन्मुख हुँदैन। आयात अत्यधिक बढ्न थालेकाले शोधनान्तर घाटा बढ्न गएको हो। यसले विदेशी विनिमय सञ्चितिसमेत घट्ने संकेत देखिएपछि आयातमा कडाइ गरेको राष्ट्र बैंकको भनाइ छ। शतप्रतिशत मार्जिन खाद्य उद्योगबाट प्राप्त अवशेष र रद्दी पदार्थ, जीवजन्तुको आहार छाला प्रशोधन वा रङसम्बन्धी निष्कर्षणहरू साबुन, चिल्लो पार्ने साधन, कृत्रिम मैनलगायत प्लास्टिक र प्लास्टिकका सामान तयारी छालाबाट बनेका सामान गलैंचा (कार्पेट) प्राकृतिक वा संवद्र्धित मोती, बहुमूल्य धातु, नक्कली गहना, क्वाइन अपधातु ठूलो घडी र सानो घडी, तिनका पार्टपुर्जा फर्निचर, डस्ना, खाटपलङ, चकटी र तकिया, कलाकृति माछा र क्रुष्टासियन दुग्ध उत्पादन, चराका फुल, प्राकृतिक मह जीवित रुख, गानो, जरा, कलमी बिरुवा र सजावटका पात झिंगे माछा, गँगटो चिनी र चिनीबाट बनेका पदार्थ कोको र कोकोबाट बनेका पदार्थ वनस्पति, फलफूल, विविध खाद्य परिकार पेय पदार्थ, स्प्रिट्स र सिरका सुर्ती काठ र काठबाट बनेका सामान पाउपोस, गेटर शिरपोस छाता, हिँड्दा प्रयोग हुने लट्ठी तयारी प्वाँख, भुवा, मानिसका रौंबाट बनेका वस्तु पत्थर, प्लास्टर, सिमेन्ट, चिनियाँ माटाका उत्पादन ल्वाङ सुगन्धित वा शरीर सफाइसम्बन्धी पानी कपालमा प्रयोग गरिने सामान काँचका बोतल सुन वा प्लाटिनममा चाँदीको जलप लगाइएको अन्य फर्निचर र तिनका पार्टपुर्जा तास केराऊ सुपारी अन्य तरकारीका रूपमा प्रयोग गरिने केरा खजुर, अँजिर, भुँइकटहर, अम्बा, आँप सुकेको वा पिँधेको खुर्सानी र मरिच मेकअपका सामान ५० प्रतिशत मार्जिन सियोले बुनेको वा हुक सियोले बुनेको कपडा सलाईले बुनेको वा कुरुसले बुनेको पोसाक सलाई वा कुरुसले नबुनिएका पोसाक पुराना लुगाफाटा र पुराना कपडाका वस्तु मोटर कार मोटरसाइकल, साइड काररहित वा सहित"
मुस्ताङमा चौंथो राष्ट्रिय स्की प्रतियोगिता हुने,"जोमसोम : मुस्ताङमा चौंथो राष्ट्रिय स्की प्रतियोगिता हुने भएको छ। नेपाल स्की संघले मुस्ताङको वारागुङ मुक्तिक्षेत्र१ मुक्तिनाथ रानीपौवामा स्की प्रतियोगिता आयोजना गर्न लागेको हो। मुस्ताङमा जारी सिजनमा दुई पटक भारी हिमपात भएको थियो। हिमपातका कारण वारागुङ मुक्तिक्षेत्र१ को रानीपौवा पाखो पुरै हिउले सेताम्मे छ। मुस्ताङमा परेको भारी हिमपातको सदुपयोग गर्दै साशसिक खेल विकास र प्रर्वद्धन गर्न तथा बेमौसमे ब्यापार घाटा पूर्ती गर्ने उद्देश्यले नेपाल स्की संघले तेश्रो पटक मुस्ताङमा प्रतियोगिता आयोजना गर्र्ने तैयारी गरेको हो। स्की प्रतियोगिताको पूर्व तैयारीका लागि स्की खेलाडीहरु मुस्ताङ आइपुगेका छन्। उनीहरुलाई पूर्व तैयारी स्वरुप तालिम मुक्तिनाथमा अभ्यास गराइने छ। त्यसपछि प्रतियोगिता आयोजना हुने नेपाल स्की संघका कोषाध्यक्ष जितेन्द्र श्रेष्ठले जानकारी दिए। यसअघि नेपाल स्की संघले रसुवा क्यान्जेन भ्यालीमा प्रथम राष्ट्रिय स्की प्रतियोगिता आयोजना गरेको थियो। सेताम्मे हिउँमाथि खेलिने साहसी खेललाई स्की भनिन्छ। यसअघि मुस्ताङमा तेश्रो राष्ट्रिय स्की २०७६ साल माघमा सम्पन्न भएको थियो। त्यसपछि कोरोना कहरका कारण मुस्ताङमा स्की प्रतियोगिता हुन सकेको थिएन। यसपटक भने कोरोना संक्रमण यथावत रहे पनि नागरिकले कोरोनाविरुद्ध खोप लगाइसकेकाले स्की प्रतियोगिता हुन लागेको हो। प्रतियोगिताका लागि मनाङ, रसुवा, दोलखा र काठमाडौं लगायतका जिल्लाबाट स्की खेलाडी मुस्ताङ आइसकेका स्की प्रतियोगिताका अफिसियल निरज श्रेष्ठले जानकारी दिए। उनका अनुसार स्की प्रतियोगिताका लागि ३० जना खेलाडी, ४ जना प्रशिक्षक र २ जना अफिसियल मुस्ताङ आएका हुन्। यहाँको सम्पूर्ण तयारीपछि नेपाल स्की संघका पदाधिकारी पनि मुस्ताङ आइपुग्ने उनले बताए। उनले स्की ग्राउण्डको व्यवस्थापन र खेलाडी प्रशिक्षणपछि सोमबार वा मंगलबार चौंथो राष्ट्रिय स्की प्रतियोगिता आयोजना हुने जनाए। स्की प्रतियोगिता अन्तर्गत तेश्रो राष्ट्रिय स्की जस्तै यस वर्ष पनि खेलाडीहरुलाई स्नोबोर्डिङ स्की अल्पाइन स्की र क्रस कन्टी स्की बिधामा प्रतिस्पर्धा गराइने छ। नेपालमा स्की तथा स्नो बोर्डिङ स्कीलाई नेपालमा लोकप्रिय साहशिक खेलको रुपमा लिने गरिएको छ। संघले स्की खेलको विकास तथा प्रर्वद्धन गर्दै अन्तरराष्ट्रिय प्रतियोगितामा उपस्थिति दर्शाउन सहयोग पुग्ने जनाएको छ। मुस्ताङमा हिउँ पर्यटक आर्कर्षित गर्ने उद्देश्यले मुक्तिनाथका युवा पर्यटन व्यवसायी सुरज गुरुङले पहल थालेका थिए। उनकै समन्वयमा स्की संघले मुस्ताङमा प्रतियोगिता आयोजना गर्दै आइरहेको छ। युवा पर्यटन ब्यवसाय गुरुङले कोरोनाले थलिएको मुस्ताङको पर्यटन क्षेत्रमा स्की प्रतियोगिता राहत पुर्याउने विश्वाश ब्यक्त गरे। मुस्ताङमा अत्यधिक चिसो र हिमपातका कारण हिउँदयाममा पर्यटन क्षेत्र सुन्य गर्छ। बिस्तारै गर्मी सुरु हुने र पर्यटन क्षेत्रलाई चलाएमान बनाउन स्की प्रतियोगिताको योगदान महत्त्वपूर्ण हुने युवा पर्यटन व्यवसायी गुरुङको भनाइ छ।"
पाकिस्तानमा ४९ वर्षीय सांसदले गरे १८ वर्षीया युवतीसँग विवाह : सामाजिक सञ्जालमा आलोचना,"स्लामावाद : पाकिस्तानका प्रधानमन्त्री इमरान खानको पार्टी पाकिस्तान तेहरिकएइन्साफ (पीटीआई) का ४९ वर्षीय नेता तथा सांसद आमिर लियाकत हुसैन आजकाल निकै चर्चामा छन् । लियाकत हुसैनले ट्वीटरमा आफूले १८ वर्षीया सैयदा दानियासँग विवाह गरेको जानकारी दिएका छन्। यो उनको तेस्रो विवाह हो। दुवैको उमेरमा करिब ३१ वर्षको अन्तर छ । लियाकत हुसैनले ट्वीट गरेको ठीक एक दिन अघि, उनकी दोस्रो पत्नी सैयदा टुबा अनवरले एक इन्स्टाग्राम पोस्टमा सम्बन्ध विच्छेदको जानकारी दिएकी थिइन्। उनले लेखेकी छिन्, 'भारी मनले म मेरो जीवनमा आएको परिवर्तनको बारेमा मानिसहरूलाई जानकारी गराउन चाहन्छु। मेरो परिवार र नजिकका साथीहरूलाई थाहा छ कि १४ महिना हामी अलग भएपछि स्पष्ट भयो कि साथ हुने कुनै आशा छैन। मैले छुट्टिने विकल्प रोज्नु पर्यो।' टुबा अनवरले यो पोस्टमा लेखेकी छन्, 'यो कति गाह्रो थियो, म बताउन सक्दिनँ। म सबैलाई यो कठिन समयमा मेरो निर्णयको सम्मान गर्न अपील गर्दछु।' पेशाले टिभी प्रस्तोता २८ वर्षीया टुबा अनवर र लियाकत हुसैनले २०१८ मा विवाह गरेका थिए । त्यसबेला लियाकत हुसैनकी पहिलो श्रीमतीले फोनमा आफूसँग सम्बन्धविच्छेद भएको दाबी गरेकी थिइन् । लियाकत हुसेनले दक्षिण पञ्जाबको लोधरानमा बस्ने सादत परिवारकी १८ वर्षकी सैयदा दानिया शाहसँग विवाह गरेको बताए । लियाकत हुसेनले आफ्ना शुभचिन्तकहरूलाई प्रार्थानाका लागि अपील गरे। सामान्यतया श्रीमान् र श्रीमतीबीच ३१ वर्षको उमेरको अन्तर असाधारण हुन्छ । पाकिस्तानको कानुनले १८ वर्षको उमेरमा विवाह गर्न अनुमति दिएको छ । हुसैनको विवाहको बारेमा मानिसहरुले सामाजिक सञ्जालमा विभिन्न खाले आलोचना गरिरहेका छन्। कानूनले दिए पनि उमेर अन्तर यति धेरै हुनु गलत भएको मानिसहरुको भनाइ छ। बीबीसी हिन्दीबाट।"
नेपाल र युएईबीचको खेल आज ११ः४५ बजे देखि,"काठमाडौँ : चारदेशीय टी२० सिरिज अन्तर्गत आज नेपाल र युएईबीचको खेल हुँदैछ। खेल बिहान ११ः४५ बजे देखि ओमानको अल अमरेट क्रिकेट मैदानमा हुनेछ। शुक्रबार भएको खेलमा बलियो टोली मानिएको घरेलु टोली ओमानलाई नेपालले ६ विकेटले पराजित गरेको थियो। आईसीसी पुरुष टी२० विश्वकप छनोट अन्तर्गतको ग्लोबल छनोट अघि नेपालले चारदेशीय सिरिज खेलिरहेको छ। ग्लोबल छनोटमा नेपालसहित ओमान, फिलिपिन्स, क्यानडा, युएई, बहाराईन, आयरल्यान्ड र जर्मनी छन्।"
कोरोना महामारीले आँखाको उपचारमा ढिलाइ,"विराटनगर : मोरङको रंगेली नगरपालिका१ का दरपलाल चौधरीले आँखा मधुरो देख्न थाले। केही समयपछि नै दायाँ आँखाले कामै गर्न छाड्यो। विराटनगर आँखा अस्पतालले १ वर्षअघि गाउँमा आयोजना गरेको स्वास्थ्य शिविरमा परीक्षण गराउँदा मोतियाविन्दुको समस्या रहेको पत्ता लाग्यो। त्यहीबीचमा कोरोना महामारी चरम उत्कर्षमा पुग्यो। नियन्त्रणका लागि सरकारले लकडाउन गर्यो। थप उपचारका लागि चौधरी विराटनगरसम्म आउन डराए। आँखा नदेख्ने समस्या छँदै थियो। त्यहाँमाथि कोरोनाको त्रास सुरु भयो, उनले भने, उपचारका लागि अस्पताल जाँदा कोरोना सल्किने डर थियो। लामो समयसम्म घरमै बस्दा एउटा आँखा त देख्नै छाडें। आँखाको समस्या झन् बढ्दै गएपछि केही दिनअघि अस्पताल भर्ना भएर चौधरीले शल्यक्रिया गराए। सफल उपचारपछि उनी डिस्चार्ज भएर घर फर्किसकेका छन्। सुनसरीको बराहक्षेत्र नगरपालिका१० का ६९ वर्षीय महादेव यादवको पनि दायाँ आँखाको देख्ने क्षमता कम हुँदै गयो। विराटनगर आँखा अस्पतालले गाउँमै आयोजना गरेको शिविरमा उनको आँखामा मोतियाविन्दुको समस्या रहेको पहिचान भयो। तर कोरोनाको डरले २ वर्षदेखि उपचारका लागि अस्पतालसम्म पुग्ने वातावरण बनेन। समस्या बढ्दै गएपछि केही दिनअघि विराटनगर आँखा अस्पतालमा शल्यक्रिया गराइएको छोरा हिरालाल यादवले बताए। मोतियाविन्दु आँखाको नानीमै असर गर्ने चरणमा पुगिसकेको रहेछ, उनले भने, बुवाले देख्नै छाडेपछि तत्काल अस्पताल भर्ना गरेर शल्यक्रिया गरेपछि अहिले आँखा राम्रो भएको छ। कोरोनाको त्रासका कारण चौधरी र यादवजस्ता धेरै बिरामीले अस्पताल पुगेर समयमै आँखाको उपचार तथा परीक्षण गराउन पाएनन्। उपचारमा ढिलाइ हुँदा आँखामा समस्या झन् थपिने गरेको अस्पतालका प्रबन्धक कुमार पृथुले बताए। वर्ष दिनभरि अस्पताल खुलै रहे पनि कोरोनाका कारण आँखाका बिरामीले उपचारका लागि आउन सम्भव भएन, उनले भने, जसले गर्दा कतिपयको आँखामा समस्या बढ्दै गएर उपचार नै जटिल बन्ने अवस्था पनि आइरहेको पाइयो। विराटनगर आँखा अस्पताल। पृथुका अनुसार उपचारमा ढिलाइ हुँदा कतिपयको दृष्टि नै गुम्ने स्थिति पनि आइसकेको थियो। कोरोना कालमा पनि अस्पताल खुला नै रहेको जानकारी नहुँदा बिरामी उपचारका लागि नआउने गरेको उनको भनाइ छ। कोरोना महामारीमा पनि अस्पतालले स्वास्थ्य मापदण्डको पालना गरेर सेवा दिएको पृथुले बताए। उनका अनुसार अस्पतालमा विशेषज्ञ चिकित्सकसहित १ सय ५० जना स्वास्थ्यकर्मी छन्। महामारीका बेला यातायात बन्द हुँदा बिरामीले अस्पतालसम्म जान सकेनन्। कतिपयको समस्या छिप्पिँदा उपचार नै गाह्रो भयो, अस्पतालका निमित्त मेडिकल सुपरिटेन्डेन्ट एवं नेत्र रोग विशेषज्ञ डा ललित अग्रवालले भने, आँखा सम्बन्धी समस्या भएमा तत्काल अस्पताल पुग्नुपर्छ। अस्पताल सबै दिन खुला हुन्छ। उनका अनुसार अन्यत्रबाट रेफर भएर आएका बिरामीले पनि आँखाको थप उपचारमा पुग्न ढिलाइ गर्ने गरेको पाइन्छ। उच्च रक्तचाप र मधुमेहका बिरामीलाई आँखाको समस्या धेरै हुने भएकाले नियमित परीक्षण र उपचार गराउनुपर्छ। सबै उमेर समूहकालाई आँखा सम्बन्धी समस्या देखिन सक्छ, डा अग्रवालले भने, बेलैमा उपचार गराए निको हुन्छ। ढिलाइ गरेमा दृष्टि नै गुम्ने खतरा हुन्छ। उनले सुरक्षाको उपाय अपनाएर अस्पताल पुग्दै बिरामीले जतिबेलै पनि आँखाको उपचार गराउन सक्ने र उपचारमा ढिलाइ एवं लापरबाही गर्न नहुने बताए। आँखा मानव शरीरको महत्वपूर्ण अंग भएकाले समयमै उपचार गराएमा जिन्दगीभर दृष्टिविहीन बन्नुपर्ने अवस्थामा मुक्त भइने डा अग्रवालले बताए। उपचारका लागि आउने धेरै जनाले आँखाको समस्यालाई वास्तै नगर्ने गरेको पाइयो, उनी भन्छन्, दृष्टि गुमेपछि कतिपयको नानी नै प्रत्यरोपण गर्नुपर्ने अवस्था पनि आइरहेको छ। अग्रवालका अनुसार उपचारमा ढिलाइ हुँदा दृष्टि गुम्ने, उपचार सम्भव नहुने, उपचार भए पनि समस्या बल्झिरहने हुनसक्छ। सन् २००४ मा स्थापना भएको अस्पतालबाट हालसम्म ६० लाख जनाभन्दा बढीले स्वास्थ्य परीक्षण र उपचार गराएको प्रबन्धक पृथुले बताए। उनका अनुसार सात लाख जनाभन्दा बढीको आँखाको शल्यक्रिया भएको छ। यो अस्पतालमा आँखा सम्बन्धी सम्पूर्ण उपचार हुन्छ, उनले भने, अत्याधुनिक प्रविधि र विशेषज्ञ चिकित्सकको व्यवस्था छ। अस्पतालमा आँखाको नानीको प्रत्यारोपण गरेर गुमेको दृष्टि फर्काउने काम पनि हुँदै आएको पृथु बताउँछन्। १ वर्षमा २ सय जनासम्मको नानी प्रत्यारोपण गरिँदै आएको उनको भनाइ छ। अहिलेसम्म २ हजार ५ सय जनाले यो सेवा लिइसकेका छन्। यो अस्पतालमा उपचारका लागि छिमेकी मुलुक भारत, बंगलादेश र भुटानबाट पनि बिरामीहरु आउने गरेको जानकारी पृथुले दिए। उनका अनुसार अस्पतालबाट १ वर्षमा ५ लाख जनासम्मको आँखा र कानको उपचार हुँदै आएको छ। जसमा ४५ प्रतिशत भारत, ५ प्रतिशत बंगलादेश र २ प्रतिशत भुटानका बिरामी हुने गरेको अस्पतालको तथ्यांकमा उल्लेख छ। गत वर्ष ५१ हजार जनाको आँखा शल्यक्रिया गरिएको पृथुले बताए। कोरोनाका कारण उपचारका लागि आउने बिरामीको संख्यामा कमी आएको उनको भनाइ छ। वार्षिक ५ लाख जनासम्मको उपचार हुँदै आएकोमा गत वर्ष ३ लाख जनाले मात्रै सेवा लिए, उनी भन्छन्, कोरोनाका कारण आँखाको समस्या भएकाहरु उपचारका लागि आउन डराउने गरेको पाइयो। पृथुका अनुसार फेको, जेप्टोजस्ता आधुनिक प्रविधिमार्फत मोतियाविन्दुको सफल उपचार हुन्छ। जलविन्दु, रेटिनाको विशेष शल्यक्रिया, आँखाको नानीको प्रत्यारोपण, ओकुलोप्लास्टी समेत आधुनिक प्रविधिमार्फत गरिँदै आएको उनले बताए। आँखाको उपचारका लागि विराटनगरबाट बाहिर जानुपर्ने अवस्थाको अन्त्य भएको छ, उनले भने, सस्तो र गुणस्तरीय सेवाकै कारण नेपाल मात्रै नभएर अरु मुलुकबाट पनि बिरामी यहाँ आउने क्रम बढ्दो छ। विराटनगर आँखाको उपचारको हब बन्दै गएको छ। विराटनगर आँखा अस्पतालसहित रामलाल गोल्छा, तापडिया, विराट लगायतका ठूला आँखा अस्पतालहरु विराटनगरमा छन्। सरकारी अस्पताल कोसीसहित अरु निजी स्वास्थ्य संस्थामा पनि आँखाको उपचार हुँदै आएको छ। डा अग्रवालका अनुसार सन्तुलित आहार र हरियो सागसब्जी नखानेहरुलाई आँखाको समस्या धेरै हुन्छ। साथै स्वच्छ वातावरणमा नबस्ने र रोगलाई सामान्य मान्नेहरुको आँखामा धेरै समस्या हुने गरेको उनले बताए। नजिकबाट टिभी र मोबाइल धेरै हेर्ने गरेका कारण बालबालिकामा आँखाको समस्या बढ्दो छ। आँखाको कमजोरीले धेरै बालबालिकालाई चश्मा अनिवार्यजस्तै भइसकेको छ, उनले भने, यस्तो कुरामा अभिभावकले ध्यान दिनुपर्छ। टिभी र मोबाइलको अत्यधिक प्रयोगले बालबालिकाको आँखालाई कमजोर बनाइरहेको छ।"
