शीर्षक,विवरण
"कोरोना संक्रमणबाट थप १६ जनाको मृत्यु, २५२६ संक्रमित थपिए",काठमाडौं: नेपालमा थप २५२६ जनामा कोरोना संक्रमण देखिएको छ। ११ हजार ७३ जनाको नमुना परीक्षण गर्दा पीसीआरबाट १६०२ र एन्टिजेनबाट ९२४ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। त्यस्तै पछिल्लो २४ घन्टामा थप ८४२५ संक्रमित कोरोनामुक्त भएका छन् भने थप १६ जना संक्रमितको मृत्यु भएको छ। नेपालमा हालः ५६ हजार ४५७ सक्रिय संक्रमित रहेका छन्।
प्रदेशसभाको वार्षिकोत्सव स्थगित,जनकपुरधाम: मधेस प्रदेशको प्रदेशसभामा आयोजित वार्षिकोत्सव स्थगित गरिएको छ। प्रदेशसभा सचिवालय शुक्रवार चौथो वर्ष पूरा गरी पाँचौं वर्षमा प्रवेश गरेको अवसरमा आयोजना गरेको कार्यक्रम स्थगित गरेको हो। प्रतिकूल मौसमका कारण कार्यक्रम स्थगित भएको प्रदेशसभाका सचिव रञ्जित यादवले जानकारी दिए। उनका अनुसार सचिवालयभित्र कार्यक्रमका लागि बनाइएको मञ्चहरु पनि हावाले भत्काएको छ। हावाहुरीका कारण सांसदको पनि सहभागिता कम हुने भएकाले तय गरिएको कार्यक्रम स्थगित गरिएको सभामुखका प्रेस सल्लाहकार प्रभाकर सिंहले जानकारी दिए। सांसदहरुलाई मोवाइलमा एसएमएस पठाएर वार्षिकोत्सव समारोह स्थगितबारे सचिवालयले जानकारी गराएका छन्। यद्यपि अबको अर्को कार्यक्रम कहिले हुने टुंगो लागेको छैन। कार्यक्रम मिति तय भएपछि पुनः सूचना प्रकाशन गरिने र सांसदहरुलाई जानकारी गराइने बताइएको छ।
युट्युबर चेतन कार्की ब्राउन सुगर र गाँजासहित पक्राउ,काठमाडौं: युट्युबर चेतन कार्की लागुऔषधसहित पक्राउ परेका छन्। सिन्धुलीको गोलन्जोर गाउँपालिका ७ को खुर्कोटबाट चेतन भ्लगबाट चर्चामा आएका उनलाई प्रहरीले ब्राउन सुगर र गाँजासहित १९ गते पक्राउ गरेको थियो। बर्दिवासबाट काभ्रेपलाञ्चोकको धुलिखेलतर्फ जाँदै गरेका ३७ वर्षीय कार्कीले चलाउने ०१००३ क ९१८२ नम्बरको मिनी ट्रक जाँच गर्दा लागूऔषध फेला परेको थियो। उनीमाथि लागुऔषध मुद्दामा सिन्धुली जिल्ला अदालतबाट सात दिन म्याद थप गरी अनुसन्धान गरिरहेको छ।
हिउँले गुल्जार मुस्ताङ (फोटोसहित),"जोमसोम : हिमालपारीको जिल्ला मुस्ताङमा दोस्रो पटक भारी हिमपात भएको छ । बिहीबार दिउँसोदेखि परेको निरन्तर हिमपात शुक्रबार बिहान मात्र रोकिएको हो ।हिउँ परेसँगै मुस्ताङका डाँडाकाँडा ,खर्क र बस्ती सबै सेताम्मे बनेका छन् । मुस्ताङमा परेको दोस्रो पटक हिमपातको प्रभाव उपल्लो मुस्ताङभन्दा तल्लो मुस्ताङमा बढी देखिएको छ । उपल्लो मुस्ताङमा दुई फिट हिउँ परेको थियो भने तल्लो मुस्ताङमा ३ फिट बढी हिउँ परेको जिल्ला प्रशासन कार्यालय मुस्ताङले जनाएको छ । दोस्रो पटकको भारी हिमपातो प्रभावले उपल्लो मुस्ताङ जाने सडक र जोमसोममुक्तिनाथ सडक पूर्णरुपमा बन्द भएको छ भने बेनीजोमसोम सडकअन्तर्गत जोमसोम देखि घाँसासम्मको सडकमाथि हिउँ थुप्रिएको छ। मुस्ताङका ५ वटै स्थानीय तहमा भारी हिमपात भएको हो । मुस्ताङमा जारी सिजनको गत पुसको दोस्रो साता भारी हिमपात भएको थियो । पहिलो हिमपात परेको एक महिनापछि मुस्ताङमा दोस्रो पटक भारी हिमपात भएको हो ।विगत १० वर्षअघि मुस्ताङमा भारी हिमपात हुने गथ्र्यो । पछिल्ला वर्षहरुमा कुनै वर्ष भारी हिमपात हुने, कुनै वर्ष आशिंक हिमपात हुने र कुनै वर्ष हिउँसँगै वर्षा हुने गथ्र्यो ।तर,योवर्ष अपेक्षा गरेअनुरुपमा हिमपात भएपछि स्थानीय किसान उत्साहित भएको कृषि ज्ञानकेन्द्र मुस्ताङका कार्यालय प्रमुख प्रकाश बस्तोकोटीले जानकारी दिए । उनका अनुसार हिउँदको हिउँले जमिनको सतहलाई भित्री सतहसम्म सिंचाई गर्ने , कृषकले लगाएको अन्नबाली सप्रिनुको साथै फलफूल, अन्नबाली र तरकारी फलफूल फल्न र फूल फुल्नमा सहयोग पुग्ने बस्ताकोटीको भनाइ छ । मुस्ताङको प्रमुख नगदेबाली स्याल बोटको कटिङ पुसदेखि माघ मसान्तसम्म हुन्छ । स्याउ बगैचा व्यवस्थापनको समयमा हिमपात हुँदा कृषिक्षेत्रलाई फाइदा पुग्ने बस्ताकोटीले बताए । उनका अनुसार हिउँको प्रभावले उत्पादन र गणस्तरीय फल उत्पादन हुने गर्छ । यस्तै, मुस्ताङमा परेको हिमपातले पर्यटन क्षेत्रलाई टेवा पुग्ने स्थानीय पर्यटन व्यवसायीको भनाइ छ । मुस्ताङमा फागुनदेखि पर्यटकीय गतिविधि चलाएमान हुनेगर्छ । हिउँकै कारण जिल्ला बाहिरका पर्यटक मुस्ताङ आउनेमा पर्यटन व्यवसायी आशावादी छन् । कोरोना कहर अघि वारागुङ मुक्तिक्षेत्र१ को मुक्तिनाथमा दोस्रो राष्ट्रिय प्रतियोगितमा भएको थियो । नेपालका नागरिकले क्रमशः कोभिड भ्याक्सिन लगाएकाले पर्यटक मुस्ताङमा पर्यटक आउने व्यवसायीहरुको अनुमान छ । मुस्ताङमा हिउँ परेसँगै अत्यधिक चिसो बढेको छ । हिमपात भएसँगै स्थानीय नागरिक घरभित्रै बस्न बाध्य छन् । उपल्लो मुस्ताङमा माइनस १५ डिग्री तापक्रम पुगेकाले स्थानीयको जनजीवन प्रभावित बनेको छ । भारी हिमपातले मुस्ताङका परम्परागत पुराना घरहरु जोखिम परेका छन् । घरमाथि छतमा हिउँ थुप्रिएकाले परम्परागत घरहरुमा पानी चुहिने र भत्किने गरेका छन् । घरमाथि भारी हिउँ थुप्रिएकाले त्यसको व्यवस्थापन गर्न स्थानीय जुटेका छन् । यस्तै, अत्यधिक चिसो र हिमपातका कारण मुस्ताङमा विकास निर्माणका कामहरु ठप्पै छन् ।"
भलिबल टोली सम्मानित,"काठमाडौं : सरकारले एभीसी सेन्ट्रल जोन विजेता महिला राष्ट्रिय भलिबल टोलीलाई शुक्रबार सम्मान गरेको छ। प्रधानमन्त्री शेरबहादुर देउवाले टोलीका खेलाडी, प्रशिक्षक र व्यवस्थापकलाई नगदसहित सम्मान गरेका हुन्। विजेता १२ जना खेलाडी जनही ५ लाख, २ जना प्रशिक्षक जनही ३ लाख र १ जना अफिसियल २ लाख रुपैयाँले पुरस्कृत भए। प्रतियोगिता बंगलादेशको राजधानी ढाकामा पुस ६ देखि १६ गतेसम्म सञ्चालन भएको थियो। तपाईंहरूले भलिबलको माध्यमबाट नेपालको शिर उँचो बनाउन गर्नुभएको मेहनत अति नै प्रशंसनीय छ, प्रधानमन्त्री निवास बालुवाटारमा आयोजित सम्मान कार्यक्रममा देउवाले भने, भविष्यमा पनि यसलाई निरन्तरता दिनुहोला । खेलकुदमन्त्री महेश्वरजंग गहतराजले पुरस्कारले खेलाडीमा जिम्मेवारी थपिएको बताए। भलिबलको कभर्डहल निर्माणका लागि आगामी बजेटमा सम्बोधन गर्नसमेत गहतराजले देउवासमक्ष अनुरोध गरे। भलिबल टोलीकी कप्तान अरुणा शाहीले खेलका दौरान घाइते भएकी स्पाइकर सरस्वती चौधरीको सम्पूर्ण उपचार खर्च उपलब्ध गराउन सरकारलाई आग्रह गरिन्। पुरुष जुनियर एकलतर्फ विश्व वरीयताको शीर्ष स्थानका ब्याडमिन्टन खेलाडी प्रिन्स दाहाल पनि सोही कार्यक्रममा सम्मानित भएका छन्। प्रम देउवाले प्रिन्सलाई सम्मानपत्रसहित बधाई दिए। प्रिन्स शीर्षस्थानमा उक्लिएका थिए। यसैबीच, राष्ट्रिय फुटबल टोलीका मुख्य प्रशिक्षक अब्दुल्लाह अलमुताइरीलाई पनि सरकारले सम्मान गरेको छ। देउवाले अल्मुताइरीलाई धन्यवाद दिए। तपाईंको प्रशिक्षणमा नेपाली फुटबलले नयाँ उचाइ लिनेछ भन्ने विश्वास लिएको छु, देउवाले भने। नेपाली खेलाडीमा पर्याप्त प्रतिभा रहेको र नेपालमा फुटबलप्रति मोह निकै रहेकाले रंगशाला बनाउन सके थुप्रै अन्तर्राष्ट्रिय प्रतियोगिता आयोजनाको अवसर पाउने प्रधानमन्त्रीलाई जानकारी गराएका छन्। प्रम देउवाले सरकार फुटबललाई सहयोग गर्न सधैं तयार रहेको जनाउँदै मन्त्रालयमार्फत छलफल गर्न सुझाएको राष्ट्रिय फुटबल टोलीका व्यवस्थापक मधुसूदन उपाध्यायले जानकारी दिए।"
हिमपातले नगरकोटदेखि रानीकोटसम्म आन्तरिक पर्यटकको ओइरो,"काठमाडौं: शुक्रबार बिहान एकैछिन घाम झुल्किए पनि त्यसपछि पुनः परेको वर्षासँगैको हिमपातले पर्यटकीय क्षेत्र नगरकोटदेखि रानीकोटसम्म आन्तरिक पर्यटकको चाप बढेको छ । शुक्रबार दिउँसो १२ बजेदेखि हिउँ पर्न थालेपछि पर्यटकीय क्षेत्र सूर्यविनायक नगरपालिका८ रानीकोटमा २ बजेपछि आन्तरिक पर्यटकको ओइरो लागेको पर्यटन व्यवसायी रामसुन्दर बकेँले जानकारी दिए । रानीकोटस्थित होटल हाइल्याण्डका सञ्चालक बकेँले भने, कोरोनाले थलापरेको पर्यटकीय क्षेत्रमा आज परेको हिउँले रौनक बढाएको छ, व्यवसायमा आशा पलाएको छ, आज हिउँ पर्न थालेपछि अचानक पर्यटकको आगमन बढेको छ, पर्यटक हिउँमा रमाएर धेरै पर्यटक बास बस्ने गरी आउँदा हामी खुसी भएका छौँ। भक्तपुर वरिपरिका सबै डाँडा हिउँले सेताम्मे भएका छन् । पर्यटकीय क्षेत्र चाँगुनारायण, त्रिशुल डाँडा, तेलकोट, नगरकोट, बतासे डाँडा, नगरकोट टावर, बोझिनी, कलमसीलगायतका क्षेत्रमा बाक्लो हिउँ परेको छ । हिउँ परेपछि पर्यटकीय क्षेत्र नगरकोटमा हिउँ खेल्न जाने र रमाउने आन्तरिक पर्यटकको ओइरो लागेको छ । दिउँसो १ बजे पछिनै नगरकोटमा आन्तरिक पर्यटकको चाँप ह्वात्तै बढेको नगरकोटस्थित होटल मेरिगोल्डका सञ्चालक गोकुल लामिछानेले जानकारी दिए । उनले भने, दिउँसोदेखिनै आन्तरिक पर्यटकको चाप बढेको छ, राति बस्ने गरी धेरै पर्यटक आउनुभएको छ, तीन वर्षपछि नगरकोटमा परेको हिउँले पर्यटन व्यवसायमा थप ऊर्जा मिलेको छ।"
गुल्मीका अधिकांश स्थानमा हिमपात,"गुल्मी: गुल्मीका धेरैजसो स्थानमा हिमपात भएको छ। पर्यटकीय तीर्थस्थल रेसुंगामा वर्षेनि हिमपात हुन्छ। तर, यसपटक रेसुंगासहित प्रायःजसो ठाउँमा हिमपात भइरहेको छ। हिमपातले जनजीवन कष्टपूर्ण बनेपनि किसानहरुलाई राहत मिलेको छ। मकै छर्ने मौसम भएकाले किसान खुसी भएका छन्। मदाने गाउँपालिकास्थित मदाने लेकमा भारी हिमपात भएको छ। मालिकाको अर्खावाङ, छापहिले लेक, सोइरेलेक, मुसीकोटको सालीमेदह लेकलगायत स्थानमा हिमपात भएको छ। पहिलोपटक हिउँ खेल्दा बेग्लै आन्नद मिलेको मालिका गाउँपालिका ५ छापहिलेका प्रेम बहादुर जिसीले सुनाए। उनले दर्लिङ, नेटामा हिउँमा खेलेर आनन्द लिएको बताए। गुल्मीको मदाने लेक र काखमा रहेको मदाने सामुदायिक स्वास्थ्य केन्द्रमा परेको हिउँ।"
पैँतिस लाख ठगी गर्ने महर्जन पक्राउ,काठमाडौं: नेपाल प्रहरीले रु ३५ लाख ६८ हजार ठगी गर्ने एकजनालाई पक्राउ गरेको छ। प्रहरीको केन्द्रीय अनुसन्धान ब्यूरो (सिआइबी)ले काठमाडौंको कालीमाटीस्थित साइनिङ स्टार सेभिङ एन्ड क्रेडिट कोअपरेटिभ लिमिटेडमा जम्मा गरेको निक्षेप रकम फिर्ता नदिई ठगी गर्ने काठमाडौं स्वयम्भुका ४८ वर्षीय पञ्चमान महर्जनलाई बिहीबार पक्राउ गरी आज सार्वजनिक गरेको हो। ब्यूरोका प्रवक्ता एवम् प्रहरी उपरीक्षक श्यामकुमार महतोले निक्षेपकर्ताको रकम सम्बन्धित व्यक्तिलाई नदिई सो संस्थाका पदाधिकारी एवं सञ्चालकलाई आर्थिक लाभ हुने गरी जग्गा खरिद गरी ठगी गरेकाले सो संस्थाका लेखा समितिका संयोजकसमेत रहेका महर्जनलाई पक्राउ गरिएको जानकारी दिए। काठमाडौं जिल्ला अदालतको विसं २०७३ असार १९ गतेको फैसलाअनुसार महर्जनलाई ६ महिना कैद सजाया र बिगोबमोजिम रु ३५ लाख ६८ हजार जरिवाना हुने फैसला सुनाएको थियो। पक्राउ महर्जनलाई फैसला कार्यान्वयनका लागि आज काठमाडौं जिल्ला अदालत पेस गरिएको प्रवक्ता महतोले बताए।
राहदानी विभागको अनलाइन फर्म किर्ते गर्ने तीन पक्राउ,"काठमाडौं: नेपाल प्रहरीले राहदानी विभागको अनलाइन फर्म किर्ते गरी ठगी गर्ने तीन जनालाई पक्राउ गरेको छ। महानगरीय प्रहरी वृत्त कालिमाटीबाट खटिएको प्रहरी टोलीले काठमाडौं महानगरपालिका११ त्रिपुरेश्वरस्थित राहदानी विभागको हाताबाहिर राहदानीको अनलाइन फर्मको किर्ते गरी सेवाग्राहीबाट रकम लिने सिन्धुपाल्चोक जुगल गाउँपालिकाका ३५ वर्षीय दिनेश तामाङ, लमजुङ बेशीशहर नगरपालिकाका ४० वर्षीय नविनकुमार श्रेष्ठ र सुर्खेत वीरेन्द्रनगरका ३६ वर्षीय यमबहादुर थापामगरलाई बिहीबार पक्राउ गरी आज सार्वजनिक गरेको हो। महानगरीय प्रहरी परिसर काठमाडौँका प्रवक्ता, प्रहरी उपरीक्षक दिनेशराज मैनालीले राहदानीको अनलाइन फर्म किर्ते गरी सेवाग्राहीबाट रकम असुल उपर गरेको गोप्य सूचनाका आधारमा तीनजनालाई पक्राउ गरिएको जानकारी दिए। प्रहरीले पक्राउ परेकासँग रु ४० हजार नगद, एक थान कम्युटर, एक थान ल्यापटप, एक थान प्रिन्टर र ५० थान किर्ते गरिएका कागजपत्र बरामद गरेको छ। पक्राउ परेकासँग प्रहरीले मुलुकी अपराध (संहिता), २०७४ को परिच्छेद२५ अन्तर्गत दफा २७६ को कीर्ते गर्न नहुने कसूरमा काठमाडौं जिल्ला अदालतबाट सात दिनको अनुमति लिएर थप अनुसन्धान गरिएको प्रवक्ता मैनालीले बताए।"
मोरङ र ललितपुर घटना : अलगअलग समयमा भएको थियो तीनजनाको हत्या,"विराटनगर : व्यावसायिक साझेदारको योजनामा मारिएका ३ जनाको हत्या अलगअलग समयमा भएको खुलेको छ । १० दिनको अवधिमा ३ जनाको हत्या भएको पत्ता लागेको हो । हत्या गरेपछि खाल्डो खनेर गाडेको अवस्थामा मोरङको धनपालथानमा २ जना र ललितपुरको गोदावरीमा १ जनाको शव भेटिएको थियो । मोरङको धनपालथान गाउँपालिका७ उखुबारीमा गाडेको अवस्थामा सुनसरीको धरान उपमहानगरपालिका३ घर भइ भक्तपुरमा बस्दै आएका ४८ वर्षीय राजेन्द्रकुमार श्रेष्ठ र सप्तरीको शम्भुनाथ नागरपालिका४ घर भई काठमाडौंमा बस्दै आएका ३२ वर्षीय शम्भुकुमार चौधरीको शव फेला परेको हो । स्थानीय दिलिप सिंहको उखुबारीमा खनिएको अलगअलग खाल्डोभित्र चौधरीको शव माघ १२ र श्रेष्ठको शव माघ १३ गते भेटियो । उखु काट्ने क्रममा कामदारले भर्खरै खनिएको आलो माटो भएको खाल्डो देखेपछि गत माघ १२ गते साँझ ५ :३० बजेतिर प्रहरीलाई खबर गरेका थिए । घटनास्थल पुगेको प्रहरीले पहिले एउटा खाल्डोबाट चौधरीको शव निकालेको थियो । शव भेटिएको स्थानबाट करिब ३० मिटरको दूरीमा रहेको अर्का खाल्डोमा श्रेष्ठको शव फेला परेको हो । त्यतिबेला दुवैजनाको पहिचान खुलेको थिएन । प्रहरीले उत्खनन् गरेर दुवै शवलाई पोस्टमार्टमका लागि विराटनगरको कोसी अस्पताल ल्याएको थियो । त्यही क्रममा श्रेष्ठको माघ १४ गते र चौधरीको १५ गते परिवारका सदस्यले सनाखत गरेका हुन् । श्रेष्ठको शव निकाल्दा साथबाट सवारी चालक अनुमति पत्र पनि फेला परेको थियो । परिचय खुल्ने कागजात र लगाएको कपडाका आधारमा परिवारका सदस्यले श्रेष्ठको सनाखत गरिदिएपछि प्रहरीलाई घटनाको अनुसन्धान अघि बढाउन सहज भएको थियो । कपडा, जुत्ता, नाडीमा बाँधेको राखी र रुमालबाट परिवारका सदस्यले चौधरीको सनाखत गरेको मोरङ प्रहरीका प्रवक्ता डीएसपी दीपक श्रेष्ठले बताए । उनका अनुसार श्रेष्ठको पुस ५ गते र चौधरीको पुस ७ गते हत्या भएको पत्ता लागेको छ । दुई दिनको फरकमा दुबै जनालाई धनपालथान७ कमलपुर जाने नहरनजिक मारेको पाइयो,' डीएसपी श्रेष्ठले भने,'शव भने सय मिटरजति दक्षिणतर्फ लगेर खाल्डो खन्दै गाडेको अवस्थामा भेटिएको हो । उनका अनुसार डोरी तथा गाम्छाले घाँटीमा कसेर दुवैजनाको हत्या गरिएको प्रारम्भिक अनुसन्धानबाट खुलेको छ । अलगअलग खाल्डोमा शव गाडिएको भए पनि बिजुलीको पोल गाड्नेजस्तो गरेर खनिएका दुवै खाल्डो भने एउटै प्रकृतिका थिए । डीएसपी श्रेष्ठले चाँडो गलाउनका लागि खाल्डोभित्र नुन हालेर शव गाडेको पाइएको जानकारी दिए । हत्या गरेर ललितपुरको गोदावरी नगरपालिका१२ थेचोमा गाडेको अवस्थामा तेह्रथुमको संक्रान्ति२ घर भई काठमाडौं महानगरपालिका८ गोठाटारमा बस्दै आएका ६३ वर्षीय मोहन लिम्बूको शव बिहीबार फेला परेको थियो । मोरङमा शव भेटिएको घटनाको अनुसन्धान अघि बढाएको प्रहरीले त्यसअघि नै ललितपुरमा हत्या गरेर लिम्बूलाई गाडिसकेको पत्ता लगाएको हो । तर लिम्बूको शव भने सबैभन्दा अन्तिममा फेला पर्यो । बिहीबार साँझ अपराध महाशाखासहितको टोलीले उत्खनन गरेर गाडेको ठाउँ थेचोस्थित गोदाम घर रहेको कम्पाउण्ड एरियाबाट उनको शव निकाल्यो । लिम्बूको मंसिर २८ गते हत्या गरिएको प्रहरीले जनाएको छ । मोरङमा दुईजनाको शव भेटिएपछि उनीहरुसँग कनेक्सन देखिएका लिम्बू सम्पर्कबिहीन रहेको प्रहरीले पत्ता लगाएको थियो । सुरुमा प्रहरीले श्रेष्ठ र चौधरीको हत्या लिम्बूसहितले गरेको हुनसक्ने अनुमान गर्यो । तर, अनुसन्धान अघि बढाउँदै जाँदा घटनाले नयाँ मोड लियो । ३ जनाकै हत्या व्यावसायिक साझेदारको योजनामा भएको पत्ता लागेको मोरङ प्रहरी प्रमुख एसपी जनार्दन जीसीले बताए । उनका अनुसार हत्याका मुख्य योजनाकार सिरहाको सिरहा नगरपालिका२१ घर भई काठमाडौं बल्खुमा बस्दै आएका ३१ वर्षीय अनिलकुमार मण्डल हुन् । घटनाको योजना बनाउने र पेसेवर अपराधीलाई प्रयोग गरेर हत्या गर्न लगाउने मण्डललाई काठमाडौं महानगरपालिका१३ बल्खुबाट पक्राउ गरेर बिहीबार मोरङ ल्याइएको जानकारी जीसीले दिए । उनका अनुसार हत्यामा संलग्न मण्डलसहित मोरङको जहदा गाउँपालिका४ सिसवनीका २९ वर्षीय अमित साह भनिने दिनानाथ सोनार र धनपालथान७ कमलपुर पश्चिम टोलका ६२ वर्षीय नासिर आलमलाई पक्राउ गरिएको छ । सोनारलाई विराटनगर महानगरपालिका५ दावाबन्दी र आलमलाई विराटनगर१७ मटेरुवाबाट बिहीबार पक्राउ गरिएको जानकारी जीसीले दिए । प्रहरीका अनुसार मण्डल काठमाडौंमा अनलाइन डेलिभरी र जग्गा कारोबारको काम गर्थे । उनका नाममा केही कम्पनीहरु पनि दर्ता रहेको प्रहरी बताउँछ । जग्गाकै काम गर्ने सोनारले भने मोरङमा बसेर नेपालभारत सामान तस्करी पनि गर्दै आएको पाइएको प्रहरीले जनाएको छ । आलम भने खेतीकिसानी गरेर गाउँमै बसिरहेका थिए । राम्रो पैसा कमाई हुने लोभ देखाएर मण्डलले व्यावसायिक साझेदारको हत्यामा सोनार र आलमलाई प्रयोग गरेको खुलेको छ । जग्गाको कारोबारका क्रममा मण्डल र सोनारबीच चिनजान भएको पाइएको प्रहरीले जनाएको छ । हत्यामा संलग्न ३ जनालाई नै जिल्ला प्रहरी कार्यालय मोरङले शुक्रबार विराटनगरमा पत्रकार सम्मेलनको आयोजना गरेर सार्वजनिक गरेको छ । उनीहरुविरुद्ध कर्तव्य ज्यान मुद्दा चलाउन म्याद थप गरेर घटनाको थप अनुसन्धान अघि बढाइएको एसपी जीसीले बताए । प्रहरीले खाल्डो खन्न र शव पुर्नका लागि प्रयोग गरिएको खन्ती र कोदालो तथा आयो नुन बरामद गरेको छ । पक्राउ परेकामध्ये मण्डलले घटनाका बारेमा सुरुमा केही बताउन चाहेका थिएनन् । तर मोरङका २ जनाले घटनाका बारेमा बताएपछि मारेर लिम्बूलाई ललितपुरमा गाडेको पत्ता लागेको प्रहरीले जनाएको छ । एसपी जीसीका अनुसार लिम्बूलाई मारेर गाडेको भोलिपल्ट अर्थात मंसिर २९ गते मण्डल श्रेष्ठ र चौधरीलाई लिएर विराटनगर आए । दुवैजनालाई राख्नका लागि मण्डलले विराटनगरको मेट्रोसिटी होटल एन्ड लजमा मंसिर २९ गतेदेखि पुस ७ गतेसम्मका लागि कोठा बुक गरेको पत्ता लागेको छ । त्यही होटलबाट रातको समय परेर टेम्पोमा धनपालथान पुर्याउँदै अलगअलग दिन दुई जनाको हत्या गरेको पाइएको प्रहरीले जनाएको छ । प्रहरीका अनुसार होटलबाट पुस ५ गते लगेर सुरुमा श्रेष्ठको हत्या गरिएपछि पुस ७ गते चौधरीलाई पनि त्यही ठाउँमा लगेर मारेको खुलेको हो । कसरी भयो यत्रो घटना ? कारोबारबाट प्राप्त हुने रकम एकलौटी बनाउने उद्देश्यले घटना गराएको पाइएको एसपी जीसी बताउँछन् । उनका अनुसार मण्डल, हत्या गरिएका श्रेष्ठ, चौधरी र लिम्बू व्यावसायिक साझेदार हुन् । मण्डललाई राम्रो कमाई हुने जग्गाको कारोबारसम्बन्धी एउटा जानकारी आएको थियो । त्यो कुरा उनले श्रेष्ठलाई सुनाए । २ जनाबाट मात्रै काम सम्भव नहुने भएपछि उनीहरुले चौधरीलाई कुरा राखे । चौधरीमार्फत लिम्बू पनि टिममा मिसिन आइपुगेको खुलेको प्रहरीले जनाएको छ । मण्डललाई जग्गाको काम दिने व्यक्ति पनि विराटनगरको रत्ना होटलमा कोठा बुक गरेर बसेको खुलेको छ । मण्डललाई जग्गाको कमिसन बुझाउन आएर रत्नामा बसेको भनिएका उनको नाम भने प्रहरीले सार्वजनिक गरेको छैन । तर हत्यामा उनको संलग्नता भने नदेखिने प्रहरीले बतायो । जग्गाको कामबाट करोडभन्दा बढी आम्दानी हुने भएपछि सबैलाई पाखा लगाएर आम्दानी मण्डल एक्लैले लिन खोजेको प्रारम्भिक अनुसन्धानबाट खुलेको एसपी जीसी बताउँछन् । उनका अनुसार त्यसपछि घटनाको योजना बनाएका मण्डलले भाडाका अपराधी प्रयोग गरेर ३ जनाको हत्या गर्न लगाएको खुलेको छ । मण्डलले प्रतिव्यक्ति ५ लाख रूपैयाँसम्म दिने सर्तमा भारत र नेपालका पेसेवर अपराधी प्रयोग गर्दै व्यावसायिक साझेदारको हत्या गर्न लगाएको निस्कर्षमा प्रहरी पुगेको हो । ३ जनाको हत्या गरिसकेपछि हत्यामा संलग्न भाडाका अपराधीलाई उनले प्रतिव्यक्ति ३ लाख रूपैयाँ दिइसकेको खुलेको छ । २ लाख रूपैयाँ भने दिन बाँकी देखिएको प्रहरी स्रोतले बतायो । स्रोतका अनुसार केही व्यक्ति भने अलि कम रकम लिने सर्तमा हत्यामा संलग्न भएको खुलेको छ । प्रहरीले घटनामा संलग्न भएको आशंकामा सुनसरीको धरान, भन्टाबारी, बर्जु, काठमाडौं, झापा, विराटनगर लगायतका स्थानबाट धेरै व्यक्तिहरुलाई नियन्त्रणमा लिएर सोधपुछ गरेको थियो । तर हत्या गरिएकाहरुको कनेक्सन खोतल्ने क्रममा प्रहरी घटनाको निस्कर्षमा पुग्न सफल भएको हो । प्रारम्भिक अनुसन्धानबाट भाडाका भारतीय र नेपाली अपराधी प्रयोग गरेर हत्या गरेको देखिन्छ, प्रहरी स्रोतले भन्यो, घटना गराउने ३ जनालाई पक्राउ गर्न सफल भए पनि अरुको खोजी तीव्र पारिएको छ । प्रहरीको प्रारम्भिक अनुसन्धानबाट हत्यामा ८ जना भारतीय नागरिकलाई समेत प्रयोग गरेको देखिन्छ । यद्यपि प्रहरी अधिकारीले यसको पुष्टि गरिसकेका छैनन् । तर हत्यामा संलग्न भारतीय अपराधी भने फरार भइसकेको र पहिचान एवं खोजी जारी राखिएको उच्च प्रहरी स्रोतले बतायो । हत्यामा धेरै जनाको संलग्नता छ । घटनामा संलग्नको संख्या अहिल्यै यकिन भइसकेको छैन, एसपी जीसीले भने, घटना धेरैतिर जेलिएको छ । बुझ्न र सबै कुरा पत्ता लगाउन समय लाग्छ । प्रहरी स्रोतका अनुसार ललितपुरमा लिम्बूको हत्या भइसके पनि मण्डलसँगै विराटनगर आएका श्रेष्ठ र चौधरीलाई भने घटनाका बारेमा थाहै थिएन । श्रेष्ठ र चौधरीले व्यावसायिक साझेदार लिम्बूको खोजी गर्न थालेपछि मोरङमा उनीहरुको हत्या गरिएको प्रहरीले जनाएको छ । प्रहरी स्रोतका अनुसार श्रेष्ठको साथमा परिचय खुल्ने कागजात फेला नपरेको भए घटनाको निस्कर्षमा पुग्न गाह्रो थियो । नुन हालेर गाडिएकाले धेरै गलेको र सडेको कारण अनुहार चिन्न नसक्ने अवस्थामा शव भेटिएको थियो । एसपी जीसीले हत्यामा अरु व्यक्तिको पनि संलग्नता देखिएकाले अनुसन्धानको दायरा फराकिलो पारिएको जानकारी दिए । घटनाको प्रारम्भिक अनुसन्धानबाट प्रहरीले ठूलो सफलता हात पारेको छ, उनले भने, तर हत्यामा संलग्न ठूलो गिरोह पक्राउ पर्न र घटनाका बारेमा अरु धेरै कुरा खुल्न बाँकी छ ।"
६७ बुँदामा बागमती सरकारका सय दिनका उपलब्धी (सूचीसहित),"हेटौंडा : राजेन्द्र पाण्डे नेतृत्वको बागमती प्रदेश सरकारले एकसय दिनको उपलब्धी सार्वजनिक गरेको छ । शुक्रबार हेटौंडास्थित सामाजिक विकास मन्त्रालयको सभाहलमा मुख्यमन्त्री राजेन्द्र पाण्डेले ६७ बुँदामा सरकारा प्रमुख उपलब्धीहरु सार्वजनिक गरेका हुन् । रासायनिक मल कारखाना र कृषि औजार कारखाना स्थापनको प्रक्रिया अघि बढाइएको, हेटौंडा काठमाडौं सुरुङमार्ग सार्वजनिक निजी साझेदारीबाट निर्माण गर्न आवश्यक प्रक्रिया अघि बढाइएको, बागमती प्रदेशलाई मधेश प्रदेशसँग जोड्न मरिनखोला पक्की पुल निर्माण सुरु गरिएको, चारवटा पक्की पुल निर्माण सम्पन्न भएको, २१ वटा पक्की पुलको निर्माण प्रक्रिया अघि बढेको विषयलाई सरकारले मुख्य उपलब्धी भनेको छ । विषयगत मन्त्रालयले तयार गरेको एकीकृत नीति तथा कार्यक्रम कार्यान्वयनको माइलस्टोन तर्जुमा गरी कार्यान्वयनमा ल्याइएको, प्रदेश अनुसन्धान ब्यूरो सेवाको गठनको लागि आवश्यक प्रक्रिया अघि बढाइएको, भौतिक तथा सामाजिक पूर्वाधार विकासको कार्यक्रम सञ्चालन गर्न प्रदेश विकास कार्यक्रम ल्याइएको, प्रदेशभित्रका एकसय १९ स्थानीय तहबाट एक जनाको दरले दलित, अल्पसंख्यक, लोपोन्मुख र सिमान्तकृत जातिका विद्यार्थीलाई उच्च माध्यमिक तहको प्राविधिक विषय र स्नातक तथा स्नातकोत्तर तहमा अध्ययन गर्ने महिलालाई छात्रवृत्ति प्रदान गर्ने निर्णय भएको एकसय दिनको उपलब्धिमा उल्लेख छ । मुख्यमन्त्री पाण्डेले सार्वजनिक गरेको उपलब्धीमा एक दर्जन बढी कार्यविधि, नियमावली, विधेयक, ऐन निर्माण रहेका छन् । सय दिनको उपलब्धी सार्वजनिक कार्यक्रमा बोल्दै मुख्यमन्त्री पाण्डेले आफूले संविधानको परिधिभित्र रहेर मन्त्रालयको संख्या थपेको र मन्त्रालय थपेको पुष्टि हुनेगरी काम गर्ने बताए ।अहिलेभन्दा कामको गति बढ्छ, त्यसपछि परिणाम देखिनेछ,' उनले भने । प्रदेश सरकारले खर्च गर्न नसक्ने शीर्षकहरुबाट बजेट रकमान्तर गरेर नयाँ कार्यक्रमहरु अघि बढाइने उनले बताए। यस्ता छन् उपलब्धी बागमती प्रदेश सरकार मुख्यमन्त्री तथा मन्त्रिपरिषदको कार्यालय हेटौंडा, नेपाल २०७८ माघ २१ माननीय मुख्यमन्त्री राजेन्द्रप्रसाद पाण्डे बागमती प्रदेश सरकारको मुख्यमन्त्रीको रुपमा २०७८ कार्तिक ११ गते पद बहाली भए पश्चात् सोही दिन तीन सदस्यीय मन्त्रीमण्डल गठन भयो । त्यसको केही समयपछि मन्त्रीमण्डललाई पूर्णता दिई नेपालको संविधानको पूर्ण पालना गर्दै प्रदेशबासीको हित, विकास र सुशासनको प्रत्याभूति, सङ्घीय शासन प्रणालीको सबलीकरण, न्यायपूर्ण, विभेद रहित, समतामूलक समाज निर्माण र सबल एवं समृद्ध प्रदेश निर्माणको सङ्कल्पका साथ गठित सरकारले कार्यभार सम्हालेको आज एक सय दिन पुगेको छ । प्रदेश सरकारले गठवन्धनमा सहभागी दलहरूको सहभागितामा प्रभावकारी सेवा प्रवाह, दीगो विकास निर्माण, सन्तुलित आर्थिक विकास, उत्पादन तथा रोजगारी प्रवर्द्धन, गरिवी निवारण, शासकीय सुधार, भष्ट्राचार निवारण, सुशासन प्रवर्द्धन लगायतका उद्देश्य पुरा गर्न प्रदेशको स्रोत, साधन, सामर्थ्य र संयन्त्रलाई प्रभावकारी ढंगले र अभियानकै रुपमा परिचालन गर्ने नीति सहितको बागमती प्रदेश सरकारको साझा न्यूनतम कार्यक्रम, २०७८तर्जुमागरीकार्यान्वयनमाल्याएकोछ।बागमतीप्रदेशसरकारलेपहिलोएकसयदिनमागरेकाप्रमुखउपलब्धिहरूदेहायबमोजिमरहेकाछन्। १। प्रदेशको आर्थिक सामाजिक रूपान्तरण गर्न, नागरिकलाई सरल एवं सहज गुणस्तरीय सेवा प्रवाह गर्न, पूर्वाधार विकासलाई व्यवस्थित गर्न तथा सुशासन प्रवर्द्धन गर्न प्रदेश सरकार ९कार्य विभाजन० नियमावली, २०७४ को अनुसूचीमा हेरफेर गरी मन्त्रालयको संख्यामा केही बृद्धि गरिएको छ । यसवाट सरकारको काम छिटो तथा पूँजीगत खर्च प्रभावकारी रुपमा वृद्धि हुने र जनताले सहज रूपमा सेवा प्राप्त गर्ने विश्वास यो सरकारले लिएको छ । २। प्रदेश सरकारको निर्णयलाई प्रभावकारी कार्यान्वयन एवम् व्यवस्थित गर्न मन्त्रिपरिषद्समितिकासंयोजकतथासदस्यतोक्नेकार्यगरिएकोछ। ३। प्रदेश सरकारको सचिवालय तथा प्रशासनिक भवनहरु निर्माण गर्न प्रशासकीयभवनकालागिजग्गापहिचानसमितिगठनगरीआवश्यक कार्य अघि बढाइएको छ । चालु आर्थिक वर्ष भित्रै जग्गा पहिचान गरी आफ्नो नाममा ल्याई प्रशासकीय भवन निर्माणको प्रक्रिया अघि बढाइने छ । ४। कोभिड(१९ को रोकथाम, उपचार र नियन्त्रण सम्बन्धी व्यवस्था गर्न कोभिड(१९व्यवस्थापनप्रदेशनिर्देशकसमितिगठन गरी आवश्यक कार्य अघि बढाइएको छ । ५। माननीय मुख्यमन्त्रीको अध्यक्षता र नेपाल सरकारका मुख्य सचिवको समुपस्थितिमा सात वटै प्रदेशका प्रमुख सचिवको सहभागितामा अन्तर प्रदेश समन्वय बैठक तथा अन्तरक्रिया कार्यक्रम सम्पन्न भई प्रदेशका समस्या तथा समाधानका सम्बन्धमा ११ बुँदे प्रतिबद्धता पत्र जारी गरिएको छ । ६। आर्थिक वर्ष २०७८र७९ को नीति तथा कार्यक्रम कार्यान्वयनलाइ समय सीमा भित्र सम्पन्न गर्नकालागि विषयगत मन्त्रालयले तयार गरेको एकीकृत नीति तथा कार्यक्रम कार्यान्वयनको माइलस्टोन तर्जुमा गरी कार्यान्वयनमा ल्याइएको छ । ७। प्रदेशमा आवश्यक जनशक्ति व्यवस्थापन गर्न सङ्गठनसंरचनारदरबन्दीतेरिजसहितकोसंक्षिप्तसङ्गठनतथाव्यवस्थापनसर्वेक्षणस्वीकृतगरीकार्यान्वयनमाल्याइएकोछ। ८। प्रदेश अनुसन्धान ब्यूरो सेवाको गठन, स्थापना, काम, कर्तव्य र अधिकार सम्बन्धमा व्यवस्था गर्न बनेको विधेयक प्रदेश सभामास्वीकृतिको लागि पठाइएको छ । ९। प्रदेशका पदाधिकारी तथा कर्मचारीलाई नीति निर्माण, सेवा प्रवाह लगायतको विषयमा क्षमता अभिवृद्धि गर्नबागमती प्रदेशको क्षमता विकास योजना, २०७८ को मस्यौदा तयार भएको छ। १०। बेमौसमीवर्षाकाकारणधानबालीमाक्षतिव्यहोरेकाकृषकहरूलक्षितगहुँबालीकोबीउमाराहतवितरणसम्बन्धीकार्यविधि,२०७८स्वीकृतगरीकृषकहरूलाईगहुँकोबीउएवम्मलमाअनुदानउपलब्ध गराउने व्यवस्था मिलाइएको छ । ११। प्रदेश सरकारको आवश्यकता अनुरूपका भौतिक तथा सामाजिक पूर्वाधार विकासको कार्यक्रम सञ्चालन गर्न प्रदेशविकासकार्यक्रम ९विशेष० कार्यान्वयनसम्बन्धीकार्यविधि, २०७८स्वीकृतगरीकार्यान्वयनमाल्याइएकोछ। १२। जनशक्ति व्यवस्थापन र कर्मचारीको अभिलेख व्यवस्थापन गर्न प्रदेश किताबखाना ९स्थापना तथा कार्यसञ्चालन० आदेश, २०७८ स्वीकृत गरी कार्यान्वयनमा ल्याइएको छ। १३। बहुवर्षीय आयोजनाको छनौट तथा ठेक्का सम्बन्धी कार्यलाई व्यवस्थित बनाउन बहुवर्षीय ठेक्का सम्बन्धी मापदण्ड, २०७८ स्वीकृत गरी कार्यान्वयनमा ल्याइएको छ । १४। सार्वजनिकखरिदमा कन्टिन्जेन्सी रकम खर्चलाई व्यवस्थित गर्ने कार्यविधि, २०७८ स्वीकृत गरी कार्यान्वयनमा ल्याइएको छ । १५। कृषि, पशुपन्छी तथा मत्स्य क्षेत्रको रूपान्तरण मार्गचित्र, २०७८स्वीकृत गरी कार्यान्वयनमा ल्याइएको छ । १६। प्रदेशभित्रका ११९स्थानीय तहबाट एक जनाको दरले दलित, अल्पसंख्यक, लोपोन्मुख र सिमान्तकृत जातिका विद्यार्थीलाई उच्च माध्यमिक तहको प्राविधिक विषय र स्नातक तथा स्नातकोत्तर तहमा अध्ययन गर्ने महिलालाई छात्रवृत्ति प्रदान गर्ने सम्बन्धी शैक्षिक छात्रवृत्ति निर्देशिका, २०७८स्वीकृतगरीकार्यान्वयनमाल्याइएकोछ। १७। सञ्चार क्षेत्रलाई व्यवस्थित र अनुशासित बनाउन प्रदेशसञ्चारमाध्यमव्यवस्थापन ९तेस्रोसंशोधन० नियमावली, २०७८स्वीकृतगरीकार्यान्वयनमाल्याइएकोछ। १८। प्रदेश सरकारको आन्तरिक नियन्त्रण तथा आर्थिक अनुशासन कायम गर्न वित्तीयसुशासनजोखिमन्यूनीकरणसम्बन्धीकार्यविधि, २०७८स्वीकृतगरीकार्यान्वयनमाल्याइएकोछ। १९। प्रदेशका ब्लड बैँकबाट उपलब्ध गराइने ब्लड ब्याग अनुदानको रूपमा उपलब्ध गराइने नीति अनुरूपप्रदेशकास्थायी वासिन्दाको उपचारका लागि रक्त सञ्चार सेवा ९सञ्चालन तथा व्यवस्थापन० कार्यविधि, २०७८ स्वीकृत गरी कार्यान्वयनमा ल्याइएको छ । २०। प्रदेश सरकारको आन्तरिक नियन्त्रण प्रणाली मार्गदर्शन, २०७८ स्वीकृत गरी कार्यान्वयनमा ल्याइएको छ । २१। प्रदेशमा सञ्चालित सहकारी संस्थाको प्रभावकारी नियमन तथा व्यवस्थापन गर्न प्रदेशसहकारीविकासबोर्डविनियमावली, २०७८स्वीकृत गरी कार्यान्वयनमा ल्याइएको छ। २२। प्रदेश खेलकुद प्रतियोगिता सञ्चालन कार्यविधि, २०७८ स्वीकृत गरिएको छ । २३। प्रदेश खेलकुद विकास नियमावली, २०७६ संशोधनको प्रकृया अघि वढेको छ २४। प्रदेश जल उपयोग, नदी व्यवस्थापन तथा सिँचाई विधेयक, २०७८ कोप्रारम्भिक मस्यौदाको कार्य अघि बढाइएको छ । २५। बागमती प्रदेशमा सञ्चालित सार्वजनिक सवारी साधनको भाडालाई विद्युतीय माध्यमबाट भुक्तानी ९म्ष्नष्तबएिबथभलत०गर्ने प्रणालीको कार्यान्वयनको लागि आवश्यक प्रक्रिया अघि बढाइएको छ। २६। प्रदेश खानेपानी तथा सरसफाई विधेयक, २०७८ कोप्रारम्भिक मस्यौदा तयार भएको छ। २७। यातायात ऐन कार्यान्वयनका लागि नियमावलीको प्रारम्भिक मस्यौदा तयार भएको छ। २८। प्रदेश निजामती सेवा ऐन, २०७८ को प्रारम्भिक मस्यौदा तयार भएको छ । २९। स्थानीय तहमा कर्मचारी र कार्यालयको व्यवस्थापन तथा सेवा प्रवाह सम्बन्धी कानुन, २०७८को प्रारम्भिक मस्यौदा तयार भएको छ । ३०। प्रदेश आर्थिक कार्यविधि तथा वित्तीय उत्तरदायित्व ऐन, २०७८ को प्रारम्भिक मस्यौदा तयार भएको छ । ३१। सशर्त अनुदान सम्बन्धी कार्यविधि, २०७८को प्रारम्भिक मस्यौदा तयार भएको छ। ३२। प्रदेश कार्य सञ्चालन निर्देशिका तथा खर्चको मापदण्ड, २०७८को प्रारम्भिक मस्यौदा तयार भएको छ । ३३। प्रदेश औद्योगिक व्यवसाय नियमावली, २०७८ र प्रदेश व्यापार नियमावली, २०७८को प्रारम्भिक मस्यौदा तयार भएको छ । ३४। मकवानपुर, चितवन र धादिङका चेपाङ्गहरूको राष्ट्रिय पर्व न्वागीमा विदा दिने निर्णय गरिएको छ । ३५। किसानलाई गुणस्तरीय र उन्नत बीउ विजनको प्रत्याभुति गर्न बीउ विजन प्रयोगशाला, हेटौंडालाई प्रदेश बीउ विजन गुणस्तर नियन्त्रण केन्द्र को रूपमा कार्य गर्न व्यवस्था मिलाइएकोछ । ३६। सङ्घीय ढाँचा अनुसार प्रदेश तहको शान्ति सुरक्षालाई व्यवस्थित र मर्यादित बनाउन नेपाल प्रहरीलाई प्रादेशिक तहमा समायोजन गर्न माननीय मुख्यमन्त्रीको तहबाटनेपाल सरकारसँग अनुरोध गरिए बमोजिम नेपाल सरकारबाट अध्यादेश जारी भएको छ। ३७। कृषकलाई सर्वसुलभ रूपमा मल उपलब्ध गराउन रासायनिक मल कारखानास्थापनाको आवश्यक तयारी सुरु गरिएको छ । ३८। आधुनिक कृषि सामग्रीको व्यवस्था गर्नकृषि औजार कारखानास्थापनाकोआवश्यक तयारी सुरु गरिएको छ । ३९। बागमती प्रदेशसरकारको साझा न्यूनतम कार्यक्रम, २०७८ मा उल्लिखित सुरुङमार्गहरू सार्वजनिक निजी साझेदारीबाट निर्माण गर्न आवश्यक तयारी सुरु गरिएको छ। ४०। खोरेत रोग नियन्त्रण अभियान अन्तर्गत कृषकको घर(घरमा पुगी एक लाख पाँच हजार डोज खोप लगाइएको छ । ४१। कृषि तथा पशुपन्छी सम्बन्धी अनुदान कार्यक्रमहरूको प्रभावकारिता अध्ययन सुरु गरिएको छ। ४२। प्रदेश सरकार अन्तर्गतका१३ वटा अस्पतालहरू मध्ये ६ वटा ९बकुलहर अस्पताल, धादिङ्ग अस्पताल, रामेछाप अस्पताल,चरिकोट अस्पताल,बज्रबाराही चापागाउँ अस्पताल रचौतारा अस्पताल० अस्पतालमा पिसिआर ल्याब स्थापना गरी कोभिड(१९को द्रुत परीक्षणको व्यवस्था मिलाइएको छ । ४३। उच्चस्तरको रोग निदानात्मक सेवा प्रदान गर्न हेटौँडा अस्पतालको लागि एम।आर।आई। मेशिन, ९सिन्धुली, भक्तपुर, त्रिशूली, धादिङ र बकुलहर० अस्पतालको लागि सिटीस्क्यान मेशिन, महिलाको गर्भको जटिलता जाँच गर्न प्रयोग गरिने पोर्टेवल अल्ट्रासाउण्ड मेशिन ६४ स्थानीय तहका स्वास्थ्य संस्थालाई हस्तान्तरण र ११ वटा प्रदेश अस्पतालमा एन।आइ।सि।यु। स्थापना गर्ने तयारी भएको छ। ४४। कोभिड(१९ को उपचारलाई व्यवस्थित गर्न प्रादेशिक अस्पतालमा २ हजार ५ सय ३६ जनरल बेड, ३ हजार १ सय ७० एचडियु, ८ सय ९ आइसीयु र ४ सय १६ भेन्टिलेटरलाई तयारी अवस्थामा राखिएको छ । ४५। बागमती प्रदेश अन्तर्गतका ३ जिल्ला९धादिङ, चितवन र मकवानपुर०का सिमान्तकृत, पिछडिएको समुदाय र खोप लगाउने दर न्यून भएका क्षेत्रमा समुदायस्तरमा खोप अभियान सञ्चालन गरी खोप प्रदान गरिएको छ । ४६। सवारी दुर्घटनाबाट हुने घाइतेको उपचारका लागि गजुरी गाउँपालिका, मनहरी गाउँपालिका, मन्थली नगरपालिका र मेलम्ची नगरपालिकाका राजमार्ग आसपास क्षेत्रमा पर्ने स्वास्थ्य संस्थाहरुमा उपचारका लागि आवश्यक औजार उपकरणहरु स्थानीय तहमा हस्तान्तरण गरी प्रयोगमा ल्याइएको छ । ४७। यस अवधिमा थप ९९ वटा विद्यालयहरुमा एक विद्यालय एक नर्स कार्यक्रम विस्तार कार्यका लागि १५६ जना विद्यालय नर्सको नियुक्ति प्रक्रिया अघि बढाईएको छ । ४८। कोभिड(१९ का कारण बाबुआमा दुवै गुमाएका बालबालिकाहरुलाई मासिक रु तीन हजारका दरले सामाजिक सुरक्षा प्रदान गर्न सबै स्थानीय तहबाट तथ्याङ्क संकलन कार्य सुरु गरिएको छ । ४९। व्यावसायिक सीप विकास तालिमहरूको मानक निर्धारण एवं गुणस्तरीयता मापन गरी प्रमाणीकरण गर्न नेपाल व्यवसायिक सीप परीक्षण परियोजना कार्यान्वयनको लागि आवश्यक तयारी गरिएको छ । ५०। युवा वैज्ञानिक कोषमार्फतनव प्रवर्तनको क्षेत्रमा कार्य गर्ने युवा वैज्ञानिकहरूलाई प्रोत्साहन स्वरूप प्रदान गरिने अनुदानको लागि प्राप्त प्रस्तावहरू मूल्याङ्कनकोक्रममा रहेको छ । ५१। अन्तर्राष्ट्रिय स्तरको खेलकुद प्रशिक्षण प्रतिष्ठान गौरीटाररंगशालाहेटौँडाको संरक्षण र सम्बर्द्धनको कार्य अगाडी बढाइएको छ । ५२। सवारीचालक अनुमतिपत्र वितरण प्रणालीलाई प्रभावकारी बनाउँदै सेवाग्राहीलाई सरल र सहज ढंगबाट सेवा प्राप्त गर्ने व्यवस्था गर्नको लागि यातायात व्यवस्था कार्यालयमा कार्यरत जनशक्तिलाई कार्यसम्पादनमा आधारित प्रोत्साहन भत्ता उपलब्ध गराउने व्यवस्था मिलाईएको छ । ५३। ट्रायल सेन्टर सहित यातायात व्यवस्था सेवा कार्यालय, भरतपुरको निर्माण कार्यको लागि जग्गा प्राप्तिकोआवश्यक प्रक्रिया अघि वढाइएको छ । ५४। प्रचलित बजार मूल्य अनुसार समायोजन हुन नसकेको ट्याक्सी भाडालाई शर्त र मापदण्ड सहित वैज्ञानिक विधिबाट भाडा समायोजन गरी कार्यान्वयनमा ल्याइएको छ । ५५। नवीकरण हुन रोकिएका साझेदारी फर्मको नवीकरण म्याद फागुन मसान्तसम्म थप गरी व्यवसायमैत्री वातावरण तयार गरिएको छ । ५६। पर्यटन र उद्योग क्षेत्रको दर्ता, नविकरण लगायतका सेवालाई प्रविधिमैत्री बनाउनको लागि अनलाइन सफ्टवेयर निर्माणको ठेक्का सम्झौता सम्पन्न भएको छ । ५७। दोलखा, सिन्धुपाल्चोक र नुवाकोट जिल्लामा जडीबुटीमा आधारित उद्योग स्थापनाको लागि सम्भाव्यता अध्ययन तथा आर्थिक विश्लेषण सम्बन्धी कार्य सम्पन्न भएको छ । ५८। पिप्लामोड महेशफाँट रमाइलोचौर कोल्पुखोला सडक ९काठमाण्डौ(धादिङ(नुवाकोट०, पिङ्गथली रजवास भूमिचुली बुढाखानी देवीटार सडक, ९काभ्रेपलाञ्चोक०, भीमढुङ्गा लामिडाँडा सडक,कात्तिके(चुरिथुम्का(सिपाघाट सडक९काठमाण्डौ(काभ्रेपलाञ्चोक(सिन्धुपाल्चोक०लगायतका १५ वटा आयोजनारकार्यक्रम सङ्घीय समपूरक अनुदानको लागि प्रस्ताव गरिएको छ। ५९। चेपाङ्ग बोटे, माझी बनकरिया एकिकृत बस्ति तथा आवास कार्यक्रम ९मकवानपुर, चितवन,धादिङ०, खरको छाना विस्थापन कार्यक्रम, शहरी स्वास्थ्य कार्यक्रम लगायतका १० आयोजनारकार्यक्रमसङ्घीय विशेष अनुदानको लागि प्रस्ताव गरिएको छ। ६०। सङ्घीय राजधानी काठमाण्डौ र बागमती प्रदेशको राजधानी हेटौंडालाई जोड्ने मदन भण्डारी लोकमार्गको९हेटौंडा(भैंसे(भीमफेदी(कुलेखानी(सिस्नेरी(काठमाण्डौ०सडकअन्तर्गतको भीमफेदी(कुलेखानी खण्ड ९१५।६ कि।मी।० सडक कालोपत्र सम्पन्न भएको, भैंसे(भीमफेदी सडक खण्ड ९११।५ कि।मी।० को सडक क्षेत्राधिकारमा पर्ने घर टहराको क्षतिपूर्ति लगायतका विवादहरू समाधान भएको,दक्षिणकालीछैमले (रामचन्द्र भञ्ज्याङ्ग) खण्ड ९८।५ कि।मी।० को स्तरोन्नति कार्य अघि बढाइएको,सिस्नेरी(छैमले खण्ड ९१२।५ कि।मी।० सडकको स्तरोन्नतिको ठेक्का व्यवस्थापन भएको,सिस्नेरी(कुलेखानी खण्ड ९६।० कि।मी।० सडकमा कालोपत्रे गर्ने कार्य अन्तिम चरणमा पुगेको छ । ६१। बागमती प्रदेशलाई मधेश प्रदेशसँग जोड्ने मरिणखोला पक्की पुल ९२६४।४ मिटर०निर्माण कार्यसुरु भएको छ । ६२। प्रदेशका चार वटा पक्की पुल ९यार्साखोला(दोलखा, त्रिपङ्खे पुल(सिन्धुपाल्चोक, ग्वाङ्खोला पुल( सिन्धुली, कयरखोला चितवन० को निर्माण कार्य सम्पन्न भएको तथा २१ वटा पक्की पुलहरूको बहुवर्षिय योजना स्वीकृत भई निर्माण प्रक्रिया अघि बढेको छ । ६३। साइबर क्राइम, जातीय तथा लैंगिक विभेद,महिला हिंसा तथा चेलिबेटी बेचविखनविरुद्धकोसचेतना सम्बन्धी कार्यक्रम सञ्चालन गरिएको छ । ६४। प्रदेशको एकल अधिकार सूचीमा रहेको यातायात क्षेत्रको सुधारका सम्बन्धमा नेपाल सरकारबाट प्रदेश सरकारलाई प्रणाली हस्तान्तरण गर्न एवं प्रदेशको यातायात क्षेत्रको समग्र सुधारको कार्ययोजना पेश गर्न श्रम रोजगार तथा यातायात मन्त्रालयका प्रदेश सचिवको संयोजकत्वमा समिति गठन गरीआवश्यक कार्य अघि बढाइएको छ । ६५। हाल नेपाल सरकारबाट व्यवस्थापन भएका र प्रदेश कार्यक्षेत्र भित्र पर्ने बालाजु, पाटन, भक्तपुर र हेटौँडा औद्योगिक क्षेत्रहरूको व्यवस्थापन प्रदेश सरकारले गर्ने व्यवस्था मिलाउन नेपाल सरकारसँग पहल गरिएको छ । ६६। नेपाल सरकारको २०७८ चैत्र मसान्तसम्ममा लक्षित वर्गका सबै नागरिकहरुलाई कोभिड(१९ विरुद्धको खोपको पूर्ण मात्रा उपलब्ध गराउने घोषणा अनुरुप बागमती प्रदेशमा वर्तमान सरकार गठन भएको दिनसम्म १८ बर्ष माथिको ५८ प्रतिशत नागिरकले पुर्ण ९दोस्रो० मात्र खोप लगाएकोमा हाल १८ वर्ष भन्दा माथिको ८७ प्रतिशत र १८ वर्ष मुनिको ७७ प्रतिशत नागरिकलाई खोपको पहुँच पुर्याइएको छ । ६७। चितवन जिल्लाको शक्तिखोर औद्योगिक पार्क स्थापना गर्न माननीय मुख्यमन्त्री सहितको उच्च स्तरीय टोलीबाट स्थलगत निरीक्षण गरी शीघ्र रूपमा निर्माण र सञ्चालन गर्न आवश्यक व्यवस्था मिलाउन सहजीकरण गरिएको छ।"
हावाहुरीले दुई विद्यार्थीसहित तीन जनाको मृत्यु,"जनकपुरधाम: मौसम बदलीसँगै आएको हावाहुरीका कारण मधेश प्रदेशमा तीन जनाको मृत्यु भएको छ। रुख ढल्दा धनुषाको सबैला नगरपालिका र रौतहटको बौधिमाई नगरपालिकामा गरी तीन जनाको मृत्यु भएको हो। धनुषाको सबैला नगरपालिका१२ स्थित फकिरचन्द उच्च माध्यमिक विद्यालयको प्राङ्गणमा हावाहुरीका कारण रुख ढल्दा दुई जनाको मृत्यु भएको छ। मृत्यु हुनेमा धनुषा सबैलाको महेन्द्र सदाकी ८ वर्षीया छोरी प्रतिमा कुमारी सदा र चन्देश्वर सदाका ७ वर्षीय छोरा अरविन्द सदाको मृत्यु भएको जिल्ला प्रहरी कार्यालय धनुषाका प्रमुख प्रहरी उपरीक्षक बसन्त रजौरेले जानकारी दिए। ठूलो हावाहुरीका कारण विद्यालय प्राङ्गणमा रहेको मसालाको रुख ढल्दा दुबै जनाको टाउकोमा चोट लागेर घटनास्थलमै मृत्यु भएको जानकारी दिए। त्यसैगरी गएरातिबाट जारी हावाहुरी र अविरल वर्षामा परी रौतहटमा एक जना महिलाको घरमा च्यापिएर मृत्यु भएको छ। शुक्रवार दिउँसो करिब १२ बजे बौधीमाई नगरपालिका १ अजगैबी निवासी राम मंगल राय यादवको श्रीमती ४५ वर्षीया फुलमतिया देवीको आफ्नै खपडाले छाएको गोठ घरमा मृत्यु भएको हो। घर गोठमा वसिरहेको अवस्थामा वर्षा र हावाहुरीको कारण घर भत्किन जाँदा इट्टा, खपडा र काठले च्यापिएर घाइते भइ उपचारको लागि मौलापुरतर्फ लैजाने क्रममा बाटोमा मृत्यु भएको जिल्ला प्रहरी कार्यालय रौतहटले जनाएको छ।"
८६ किलो गाँजा बरामद,काठमाडौं: महोत्तरीको बर्दिबास३ गौरीडाँडाबाट बोलेरो पिक अपबाट प्रहरीले ८६ किलो गाँजा बरामद गरेको छ। सिन्धुपाल्चोक सुनकोशी गाउँपालिका४ का गाडी चालक ३१ वर्षीय गाडी चालक रमेश राना मगरलाई पनि प्रहरीले नियन्त्रणमा लिएर छ। बीपी राजमार्गस्थित सिन्धुलीबाट बर्दिबासतिर आउँदै गरेका बा१८च ३९५५ नम्बरको बोलेरोबाट गाँजा बरामद गरिएको इलाका प्रहरी कार्यालय बर्दिबासका इन्स्पेक्टर बालिष्ट सिंहले बताए।बो लेरो पिक अपमा फल्स हुड बनाइ भारततर्फ गाँजा पार गर्न लागिएको थियो। खैरो रङको प्लाष्टिकको टेपले बेरी ८ पोका ८६ किलो ३६५ ग्राम गाँजा लुकाइएको थियो। इलाका प्रहरी कार्यालय बर्दिबास र लागुऔषध नियन्त्रण व्युरो शाखा कार्यालय वीरगञ्जबाट खटिएको टोलीले चेकजाँचका क्रममा गाडीसहित गाँजा बरामद गरिएको हो।
"नेदरल्याण्ड्समा एचआइभीको खतरनाक भाइरस फेला, खडेरीका कारण तान्जानियामा तीन लाख बढी जनावरको मृत्यु","वेलिङ्टनः अन्वेषकहरुले नेदरल्याण्ड्समा एचआइभीको अत्यधिक संक्रामक नयाँ भाइरस फेला परेका छन्। अक्सफोर्डका अन्वेषकहरुले हालै नेदरल्याण्ड्समा एचआइभीको अत्यधिक संक्रामक नयाँ भाइरस फेला पारेका हुन्। सो नयाँ एचआइभी भाइरस दशकौंयताकै अत्यधिक संक्रामक भएको अन्वेषकहरुको खोजले पुष्टि गरेको छ। तर आधुनिक उपचारको प्रभावकारिताको कारण सो नयाँ भाइरस खासै खतरनाक भने नभएको सो खोजले जनाएको छ। एचआइभी भाइरससम्बन्धी नयाँ खोज बिहीबार प्रकाशित साइन्स नामक जर्नलमा प्रकाशित भएको थियो। अन्वेषकहरुले सो भाइरसको नाम भिवि भेरियन्ट राखेका छन्। भिवि भेरियन्ट नामक नयाँ भाइरस एचआइभीजन्य अन्य संक्रामक रोग भएका मानिसमा ३ देखि ५ गुणा बढी तीव्ररुपमा सर्ने बताइएको छ। हाल नेदरल्याण्ड्समा १०९ मानिसमा नयाँ एचआइभी भेरियन्ट संक्रमण पुष्टि भएको समेत अक्सफोर्डका अन्वेषकहरुले बताएका छन्। भारतमा कोरोना संक्रमणबाट मृत्यु हुनेको संख्या ५ लाख नाघ्यो नयाँ दिल्लीः भारतमा कोरोना भाइरसबाट मृत्यु हुनेको संख्या ५ लाख नाघेको छ। शुक्रबारसम्म भारतभर कोरोना भाइरसबाट मृत्यु हुनेको संख्या ५ लाख नाघेको हो। भारतको सरकारी तथ्यांकले सो तथ्य देखाएको हो। योसँगै भारत कोरोना मृत्युदर भएको चौथो ठूलो मुलुकको रुपमा चिनिएको छ। यसअघि गत वर्षको जुलाई महिनासम्म भारतमा कोभिड१९ संक्रमणबाट ४ लाख मानिसले ज्यान गुमाएका थिए। भारतमा सबैभन्दा बढी डेल्टा भेरियन्टबाट मानिसको मृत्यु भएको विभिन्न सर्वेक्षणहरुले देखाएका छन्। यद्यपि कतिपय विज्ञहरुले भारतमा कोभिडबाट मृत्यु हुनेको संख्या अझै बढ्नसक्ने अनुमान गरेका छन्। भारतमा पछिल्लो समय कोरोना संक्रमणदर र मृत्युदर उच्च भएको बताइएको छ। कोरोनाबाट पछिल्लो २४ घण्टामा भारतभर १ हजार ७२ ले ज्यान गुमाएका छन्। शीतकालीन बेइजिङ ओलम्पिक सुरु बेइजिङः शीतकालीन बेइजिङ ओलम्पिक खेलकुद २०२२ शुक्रबारदेखि आधिकारिकरुपमा सुरु भएको छ। कडा कोभिड१९ प्रतिबन्ध र त्रासकाबीच चिनियाँ राष्ट्रपति सी जिङपिङले सो खेलकुदको सुभारम्भको घोषणा गरेसँगै सुरु भएको हो। राष्ट्रपतिले बिहीबार भिडियोमार्फत् सो खेलकुदबारे अन्तर्राष्ट्रिय ओलम्पिक कमिटीसमक्ष सम्बोधन गरेका थिए। यस वर्षको उद्घाटन समारोह सन् २००८ मा जस्तो भव्य नभएको बताइएको छ। यद्यपि यस वर्षको शीतकालीन ओलम्पिक्समा विभिन्न मुलुकका खेलाडीहरु र उच्च अधिकारीहरु मात्र सहभागी हुन पाइने बताइएको छ। कोभिड१९ को त्रासका कारण यसपालीको शीतकालीन ओलम्पिक्समा कम भीडभाड हुने चिनियाँ मिडियाले जनाएका छन्। सन् २००८ को करिब ४ घण्टा लामो उद्घाटन समारोहमा १५ हजार कलाकारले आफ्नो कला प्रस्तुत गरेका थिए। विभिन्न आलोचना खेपिरहेको यसवर्षको शीतकालीन ओलम्पिक अझै विवादास्पद बन्ने विश्लेषकहरुले बताउँदै आएका छन्। कोभिड महामारीपछि ननिस्केका चिनियाँ राष्ट्रपतिले भेटे पुटिन मस्कोः संसारमा कोभिड१९ महामारीपछि देश बाहिरको भ्रमणमा ननिस्केका चिनियाँ राष्ट्रपति सी जिङपिङले रुसी राष्ट्रपति भ्लाद्मिर पुटिनसँग भेट गरेका छन्। जिङपिङले कोभिड महामारीपछि पहिलो पटक पुटिनसँग प्रत्यक्ष भेटवार्ता गरेका हुन्। उनले झन्डै दुई वर्ष अर्थात् ४ सय दिनपछि पहिलो पटक आफ्ना सहकक्षीसँग प्रत्यक्ष भेटवार्ता गरेका हुन्। शीतकालीन बेइजिङ ओलम्पिक्सको अवसरमा दुवै शीर्ष नेताले भेटवार्ता गरेको बताइएको छ। यद्यपि, रुसको कारण युक्रेन र पश्चिमा मुलुकमा तनाव बढिरहँदा सी र पुटिनबीच प्रत्यक्ष भेटवार्ता हुनुलाई विश्लेषकहरुले चासोका रुपमा हेरेका छन्। चिनियाँ राष्ट्रपति सीले सन् २०२० जनवरीपछि चीनबाहिरको भ्रमण गरेका छैनन्। यसअघि उनले कुनै पनि विदेशी अधिकारीहरुसँग प्रत्यक्ष भेट गरेका थिएनन्। शीतकालीन ओलम्पिक चीनको लागि ठूलो जीत : किम प्योङयाङः उत्तर कोरियाली नेता किम जोङ उनले शीतकालीन ओलम्पिक्स चीनको लागि महान जीत हुने बताएका छन्। शीतकालीन बेइजिङ ओलम्पिक खेलकुदको अवसरमा चिनियाँ राष्ट्रपति सी जिङपिङलाई बधाइ तथा शुभकानमा सन्देश दिँदै किमले सो बताएका हुन्। सो अवसरमा उत्तर कोरियाली नेता किमले आफूले दुई देशबीचको सम्बन्ध सुदृढ गर्न चाहेको समेत बताएको उत्तर कोरियाको सरकारी सञ्चारमाध्यम केसीएनएले जनाएको छ। विश्व महामारीले नित्म्याएको स्वास्थ्य संकट र अन्य गम्भीर परिस्थितिका बावजुद पनि समाजवादी चीनले ओलपिम्क्सको सफल उद्घाटन गरेको छ। यो नै चीनको महान जीत हो, शुभकामना सन्देश पत्रमार्फत् किमले शुक्रबार भनेका छन्, योसँगै म दुई देशका सत्तारुढ पार्टी र दुई देशबीचको सम्बन्ध सुधार्न चाहन्छु। गलवान झडपमा कम्तीमा ३८ चिनियाँ सैनिक मारिएको पुष्टि नयाँ दिल्लीः चीन र भारतबीच गलवानमा भएको झडपमा सबैभन्दा बढी चिनियाँ पक्षको नोक्सान भएको पुष्टि भएको छ। सन् २०२० जुनमा गलवानमा भएको झडपमा कम्तीमा ३८ चिनियाँ सैनिक मारिएसँगै सबैभन्दा बढी चिनियाँ पक्षको नोक्सान भएको पुष्टि भएको हो। अष्ट्रेलियन वेवसाइटद्वारा जारी रिपोर्टले सो पुष्टि गरेको हो। सो नोक्सानलाई चीनले हालसम्मकै ठूलो नोक्सान भएको बताउँदै आएको छ। सो झडपमा भारतीय पक्षको भने तुलनात्मकरुपमा कम नोक्सान भएको सो रिपोर्टले जनाएको छ। गलवान झडपमा २० भारतीय जवानको मारिएका थिए। सीमा सम्बन्धको विवाद चर्किएपछि सन् २०२० जुन १५ देखि १६ सम्म झडप भएको थियो। अमेरिकी सेनाले मारेको छापामा आइएसआइएस प्रमुखको निधन वासिङ्टनः अमेरिकी राष्ट्रपति जो बाइडेनले उत्तरपश्चिम सिरियामा आफ्ना सेनाले गरेको आक्रमणमा परी आतंकवादी समूह आइएसआइएसको निकाय आइएसआइएल प्रमुखको निधन भएको बताएका छन्। विशेष अमेरिकी सेनाको फौजले सिरियामा मारेको छापामा परी आइएसआइएल प्रमुखको निधन भएको बाइडेनले बताएका हुन्। बिहीबार राति सिरियामा सेनाले मारेको छापामा परी आइएसआइएल प्रमुख अबु इब्राहिम अल हशिमी अल कुरायसीलाई आफ्नो निर्देशनमा मारिएको पुष्टि बाइडेनले बिहीबार साँझ गरेका हुन्। सिरियाको विपक्षी नियन्त्रित सहर अतामेहमा भएको आक्रमणमा परी बिहीबार ६ बालबालिकासहित १३ मृत्यु भएको थियो। तान्जानियामा तीन लाखभन्दा बढी जनावरको मृत्यु दारएससलाम: पाँच महिना लामो खडेरीका कारण तान्जानियामा घर पालुवा गाई, बाख्रा, भेडा गधासहित तीन लाख छ हजार ३५८ जनावरको मृत्यु भएको पशुपालन तथा मत्स्य पालन मन्त्रालयले शुक्रबार जनाएको छ। पशुपालन तथा मत्स्य पालन मन्त्री माशिम्बा एनडिकीले जनवरीमा मन्त्रालयका विशेषज्ञहरूले गरेको आँकलनअनुसार लामो सुक्खाको कारण पानी र चरनको अभावले गर्दा सेप्टेम्बर २०२१ देखि जनवरी २०२२ अन्त्यसम्ममा ती जनावरहरूको मृत्यु भएको हो। अरुशा, किलिमन्जारो, मरोरा, मोरोगोरो, टांगा र कोस्टमा यी जनावरहरू मरेका हुन्। यो छ वटा क्षेत्रमा मौसमी वर्षापछि लामो सुक्खाका कारण चौपाया लगायतका जङ्गली जनावरहरू प्रभावित भएका एनडीकीले सिन्हुआलाई बताए। टेलिफोनमार्फत् गरिएको सोधपुछमा उनले भने, 'यी छ वटा क्षेत्रमा जनवरीको अन्त्यतिर पानी पर्न थालेको छ। यसका लागि हामी भगवानप्रति आभारी छौं।' सरकारले पशुहरूलाई थप मृत्युबाट बचाउने उद्देश्यले विभिन्न उपायहरू अपनाएको छ, जसमा गाईलाई किर्नाबाट जोगाउन गाईवस्तु डुबाउने पोखरीहरूको निर्माण गरिएको छ। पशुपन्छीलाई पानी उपलब्ध गराउन पशुपंक्षी तथा मत्स्य मन्त्रालयको सहयोगमा छनोट गरिएका क्षेत्रमा बोरीङहोल खन्दै आएको मन्त्रालयले बताएको छ। श्रीलङ्काका राष्ट्रपतिद्वारा १९७ कैदीलाई माफी कोलम्बो: श्रीलङ्काका राष्ट्रपति गोतावाय राजापक्षले १९७ कैदीलाई आम माफी दिएका छन्। देशको ७४औँ स्वतन्त्रता दिवसको अवसरमा सरकारको सिफारिसमा उनले उनीहरूलाई आम माफीको घोषणा गरेका हुन्। कारागारभित्र रहँदा व्यवहार तथा चरित्रमा सुधार हुँदै गएकाहरूलाई बाँकी सजाय छुट गरिएको सरकारले जनाएको छ। व्यवहारमा सुधार भएकामध्ये पनि ६५ वर्ष उमेर पूरा गरेका, तोकिएको कूल सजायमध्ये कम्तीमा ५० प्रतिशत कटाइसकेकालाई आम माफीका लागि छनौट गरिएको हो। तर हत्या, लागु औषध कारोवार, बलात्कार र सैन्य अपराधमा संलग्न भएको आरोप पुष्टि भएकाहरूलाई भने आम माफी नदिइने व्यवस्था छ। श्रीलङ्का सन् १९४८ को फेबु्रअरी ४ मा बेलायती उपनिवेशबाट मुक्त भएको थियो। त्यतिबेलादेखि श्रीलङ्कामा हरेक वर्षको फेब्रुअरी ४ का दिन राष्ट्रिय स्वतन्त्रता दिवस मनाउने गरिएको छ।"
पोखरा विश्वविद्यालयले दुई महिनाभित्र शिक्षण अस्पताल सञ्चालन गर्ने,"काठमाडौंः पोखरा विश्वविद्यायले दुई महिनाभित्र शिक्षण अस्पताल सञ्चालनगर्ने भएको छ। शुक्रबार पोखरामा विश्वविद्यालयका पदाधिकारी र शिक्षा, विज्ञान तथा प्रविधि मन्त्री देवेन्द्र पौडलेलसँगको नीतिगत छलफलपछि विश्वविद्यालयले दुई महिनाभित्र शिक्षण अस्पताल सञ्चालनगर्ने निर्णय गरेको हो। विश्वविद्यालयले गण्डकी प्रदेश त्यस आसपासका क्षेत्रका मेडिकल कलेजहरूलाई सम्बन्धनदिने र अन्य विश्वविद्यालयमा पढाइ नभएकाविषय समावेश गर्ने छलफल भएको विश्वविद्यालयका रजिष्ट्रार दीपक भण्डारीले जानकारी दिए। विश्वविद्यालयमा फिजियोथेरापी र अप्टोमेटिप विषयको अध्यापनको तयारी भइरहेको बताए। त्यसका लागिअहिले भौतिक संरचनाको काम भइरहेको छ। यसअघि बसेको विश्वविद्यालयको सभाले नयाँ विषय र मेडिकल कलेजको सम्बन्धन दिने विषयमा समेत निर्णय गरेको थियो। छलफलमा मन्त्रीपौडेलले मुख्य गरी तीन विषयमा ध्यानदिन आग्रह गरे। भौतिकपूर्वाधार, नयाँ विषय र अन्य विश्वविद्यालयभन्दा फरक कोर्स तयार गर्न उनको सुझाव छ। विश्वविद्यालय सुधारका लागि कुलपति तथा प्रधानमन्त्री शेरबहादुर देउवासँग पनि आवश्यक छलफल गर्ने मन्त्री पौडेलको भनाइ छ। विश्वविद्यालय सुधारका लागि अन्य विश्वविद्यालयका पदाधिकारीसँग छलफल भइरहेको छ, उनले भने, नयाँ योजना र नीतिगतविषयलाई जोड दिनुस्, आवश्यक परे प्रधानमन्त्रीसँग कुरा गर्छु।"
महिला भलिबल खेलाडीहरु सम्मानित,"काठमाडौं: सरकारले बङ्गबन्धु एशियन सेन्ट्रल जोन महिला भलिबल च्याम्पियनसिपका विजेता राष्ट्रिय महिला भलिबल टोलीलाई आज सम्मान तथा पुरस्कार प्रदान गरेको छ। प्रधानमन्त्री निवास बालुवाटारमा आयोजित कार्यक्रममा प्रधानमन्त्री शेरबहादुर देउवाले राष्ट्रिय महिला भलिबल टोलीका खेलाडी, प्रशिक्षक र व्यवस्थापकलाई नगदसहित सम्मान गर्नुभएको हो। उक्त प्रतियोगिता बङ्गलादेशको राजधानी ढाकामा गत पुस ६ देखि १६ गतेसम्म सञ्चालन भएको थियो। भलिबल टोलीले राष्ट्रको गौरव बढाएको भन्दै सरकारले कदरस्वरुप पुरस्कार र सम्मान प्रदान गरेको हो। कार्यक्रमा प्रधानमन्त्री देउवाले खेलकुद देशको नाम र प्रतिष्ठालाई अन्तर्राष्ट्रिय जगतमा चिनाउने महत्वपूर्ण र प्रभावकारी माध्यम भएको भन्दै खेलाडीको सुविधा विस्तारको विषयमा आवश्यक व्यवस्था मिलाउन सरकारले पहल गर्ने बताए। 'यहाँहरूले भलिबल खेलको माध्यमबाट नेपालको शिर उँचो बनाउन जुन मेहनत गर्नुभयो, त्यो अति नै प्रशंसनीय छ । भविष्यमा पनि नेपाली खेलाडीले भलिबललगायतका अन्य खेलकुद गतिविधिका माध्यमबाट राष्ट्रिय तथा अन्तर्राष्ट्रियस्तरमा आयोजना हुने प्रतियोगितामा सहभागी भई राम्रो नतिजा हासिल गरी नेपाल र नेपालीको शिर उँचो बनाउने कार्यमा निरन्तरता दिनुहुनेछ भन्ने विश्वास लिएको छु,' प्रधानमन्त्री देउवाले भने। विश्व ब्याडमिन्टन महासंघको पुरुष जुनियर एकलतर्फ विश्व वरियताको शीर्ष स्थानमा पर्न सफल भएका ब्याडमिन्टन खेलाडी प्रिन्स दाहाललाई पनि सो अवसरमा बधाइ दिए। फुटबलको क्षेत्रमा नेपाली खेलाडीलाई निरन्तर कुशल प्रशिक्षण दिइरहनुभएका प्रशिक्षक अब्दुलाह अल्मुताइरीलाई पनि उनले धन्यवाद दिए। 'आगामी दिनमा फुटबल प्रतियोगितामा पनि नेपाली खेलाडीले सफलता प्राप्त गर्न प्रयासरत रहनुहुनेछ भन्ने अपेक्षा लिएको छु,' उनले भने। त्यस्तै युवा तथा खेलकुदमन्त्री महेश्वरजङ्ग गहतराजले पुरस्कारले खेलाडीमा जिम्मेवारी थपिएको उल्लेख गर्दै नेपाललाई विश्व समुदायको जनस्तरसँग जोड्न खेलाडीको महत्वपूर्ण भूमिका रहेको बताए। उनले भलिबलको कभर्डहल निर्माणका लागि आगामी बजेटमा सम्बोधन गर्न प्रधानमन्त्री देउवासमक्ष अनुरोधसमेत गरे। कार्यक्रममा महिला भलिबल टोलीकी कप्तान अरूणा शाहीले खेलकुदको पूर्वाधारको विकास तथा खेलाडी सेवा सुविधा वृद्धि गर्न सरकारसँग आग्रह गरे। उनले खेलका दौरान घाइते भएकी भलिबल टोलीकी स्पाइकर सरस्वती चौधरीको सम्पूर्ण उपचार खर्च उपलब्ध गराउन सरकारलाई आग्रह गरे। सरकारले विश्व ब्याडमिन्टनको वरियातामा शीर्ष स्थानमा रहन सफल प्रिन्स दाहाल र साफ च्याम्पियनसिप फुटबलको फाइनलमा पुग्न सफल नेपाली राष्ट्रिय पुरुष फुटबल टोलीका मुख्य प्रशिक्षक अब्दुल्लाह अल्मुताइरीलाई पनि सम्मान गरेको छ। सरकारले फुटबल टोलीलाई यसअघि नै पुरस्कृत गरिसकेको छ। त्यतिबेला मुख्य प्रशिक्षक अल्मुताइरी अनुपस्थित रहेका कारण उनलाई आज सम्मान गरेको हो। सरकारले एशियन सेन्ट्रल जोन महिला भलिबलका टोलीका १२ खेलाडीलाई जनही रु पाँच लाख, प्रमुख प्रशिक्षक र प्रशिक्षकलाई रु तीनतीन लाख तथा टोली व्यवस्थापकलाई रु दुई लाख प्रदान गरेको छ। सम्मानित हुने खेलाडीमा अरुणा शाही (कप्तान), मनिषाकुमारी चौधरी, कामना विष्ट, लक्ष्मि चन्द, उषा भण्डारी, प्रतिमा माली, सलिना श्रेष्ठ, सरस्वती चौधरी, सुनिता खड्का, सफिया पुन, कृपा अधिकारी र शान्तिकुमारी थारु छन्। त्यस्तै सम्मानित हुने अन्यमा टोलीको मुख्य प्रशिक्षक जगदिशप्रसाद भट्ट र प्रशिक्षक भरत यादव तथा व्यवस्थापक ज्योति केसी छन्।"
ललितपुरमा मनाइयो किम जोङ इलको जन्मजयन्ती,"पाटन: उत्तर कोरियाका सर्वोच्च नेता किम जोङ उनका बुबा किम जोङ इलको जन्मजयन्ती ललितपुरमा मनाइएको छ। ललितपुरको एक होटलमा शुक्रबार उनका बुबाको ८१औं जन्मजयन्ती मनाइएको हो। उनका बुबाको जन्म सन् १९४१ फेब्रअरी १६ मा रसियामा भएको थियो भने उनको देहान्त सन् २०१ १ डिसेम्बर १७ मा भएको थियो। जन्मजयन्ती समारोहमा, नेकपा मालेका महासचिव सीपी मैनाली प्रमुख अतिथिको रुपमा सहभागी थिए। त्यस्तै जनता समाजवादी पार्टीकी नेतृ रेखा यादवसमेत सहभागी थिए। कोरोना भाइरस जोखिम कायमै रहेका कारण कार्यक्रममा सीमित व्यक्तिहरुलाई मात्र बोलाइएको थियो।"
गणित समाजको आयोजनामा अलजेब्रा सेरिज मोडुलवान हुने,काठमाडौंः नेपाल गणित समाजको आयोजनामा अलजेब्रा सेरिज मोडुलवान हुने भएको छ। शनिबारदेखि सुरु गर्न लागिएको अलजेब्रा सेरिज मोडुलवानको तयारी पूरा भएको आयोजकले जनाएको छ। हरेक शनिबार बेलुकी ७ बजेदेखि ८:३० बजेसम्म सञ्चालन हुने सो वर्कसपमा समाजका झण्डै एक सय ३६ जना सदस्यहरूको सहभागिता रहने छन्। त्रिभुवन विश्वविद्यालयका पूर्व उपकूलपति प्रा डा हिराबहादुर महर्जनसहित मुलुकभित्र र बाहिरका गरी ११ जनाभन्दा बढी गणितज्ञ प्राध्यापक तथा अनुसन्धाताहरू क्रमिकरूपमा सहजकर्ताका रूपमा रहने नेपाल गणित समाजका सदस्य डा जीवन काफ्लेले बताए। अलजेब्राका केही आभारभूत सिद्धान्तहरूदेखि सुरु गरी उक्त विषयको वर्तमान अनुसन्धान क्षेत्र तथा समस्यासम्मको चर्चा तथा विस्तार गर्ने लक्ष्य राखिएको उक्त वर्कसपको सुरूवाती चरणमा सो वर्कसपमा सहभागिताका लागि छनौट गरिएका सम्पूर्ण सदस्यहरूलाई जानकारी गराइसकिएको बताइएको छ।
कोरोना भाइरस : नेपालमा चौथो लहरको जोखिम कति ?,"काठमाडौं : गत माघ ११ मा एकैदिन देशभर १२ हजार ८ जनामा कोरोना संक्रमण देखियो । स्वास्थ्य तथा जनसंख्या मन्त्रालयको तथ्यांक अनुसार यो संख्या उच्च हो । दैनिक ३ सयमा झरेको संक्रमणदर उकालो लाग्नुको कारण ओमिक्रोन भएको विज्ञहरु औंल्याउँछन्। स्वास्थ्य तथा जनसंख्या मन्त्रालयले गत माघ ९ मा एसजीन पोजेटिभ देखिएका नमुनामध्ये ८८ प्रतिशतमा ओमिक्रोन पुष्टि भएको बताएको थियो । स्वास्थ्य मन्त्रालयको विश्लेषण थियो, देशभरिबाट पछिल्लो समय एसजीन पोजेटिभ रहेका मध्येबाट संकलित नमूनाहरुमध्ये राष्ट्रिय जनस्वास्थ्य प्रयोगशालामा गरिएको जीन सिक्वेन्सिङको प्राप्त नतिजा अनुसार ३२ नमुनामध्ये २८ नमुनामा ओमिक्रोन पुष्टि भएको छ। बाँकी ४ मा डेल्टा भेरियन्ट देखिएको छ। यसरी नेपालमा भइरहेको पछिल्लो संक्रमणमा एसजिन पोजेटिभ भएपनि ८८ प्रतिशत ओमिक्रोन भेरियन्ट रहेको पाइएको छ । नेपालमा सर्वप्रथम मंसिर २० मा जीन सिक्वेन्सिङ गर्दा दुईजनामा ओमिक्रोन देखियो । त्यसयता दैनिक संक्रमणदर उकालो लाग्दो क्रममा रहेको पाइन्छ । तर, केहि दिनयता भने संक्रमणदर ओरालो लागिरहेको छ । स्वास्थ्यका अधिकारीहरुले संक्रमीत संख्या घटेपनि जोखिम नटरेको बताउँछन् । नेपालमा चौथो लहरको जोखिम छ त ? सरुवा रोग विशेषज्ञ डाशेरबहादुर पुन भन्छन्, भाइरस म्युटेसन भइरहन्छ। अहिले संक्रमितको संख्या अप इन डाउन भइरहेको छ। पछिल्लो चरणमा एकैदिन १२ हजारसम्म पनि संक्रमित संख्या पुगेको छ । त्यसलाई उछिन्ने सम्भावना त धेरै कम देख्छु । सुरुको चरणमा नेपालमा २४ जनामा ओमिक्रोन देखिएको थियो । त्यहि बेलानै हाम्रो समुदायस्तरमै ओमिक्रोन छिरीसकेको थियो । त्यो बेला अस्पतालमा तनावग्रस्त त भएन । तर, संक्रमितको संख्या ह्वात्तै बढ्यो ।' स्वास्थ्य मन्त्रालयका प्रवक्ता डासंगिता कौशल मीश्रले संक्रमण जोखिम नटरेको बताइन् । उनले भनिन्, जोखिम कायम नै छ जनस्वास्थ्यका मापदण्डहरु(मास्कको समूचित प्रयोग, भौतिक दुरी कायम र व्यक्तिगत सरसफाइ) कार्यान्वयन गर्नुपर्छ । किन संक्रमित संख्या घट्यो त ? डापुन भन्छन्, अस्पतालको चाप पनि निकै न्युन छ । धेरै भन्दा धेरै मानिसहरु घरघरमा बसे । घरका परीवारलाई एकपछि अर्को संक्रमण हुँदै गयो । ओमिक्रोनको लक्षण सामान्य देखिने भएकाले टेष्ट गर्न पनि आएनन् । टेष्ट गर्न नआउँदा तथ्याकं उकालो लाग्ने दर त रोकिने भयो । संक्रमित संख्या घटेपनि समुदायमा छैन भन्ने चाहिँ होइन। मुख्य चासो अस्पताल तनावग्रस्त हुनुभएन । मानिसहरुको मृत्यु हुनुभएन । संक्रमण त भइहाल्छ नै । जनस्वास्थ्यका मापदण्डहरु अवलम्बन त गर्नैपर्छ, 'डापुन भन्छन् ।"
क्रिप्टो र नेटवर्किङमा झन् कडाइ,"काठमाडौं : सरकारले क्रिप्टोकरेन्सी र नेटवर्किङ व्यवसायलाई कडाइ गर्ने भएको छ। यसलाई रोक्न उच्चस्तरीय टास्कफोर्स गठन गर्ने तयारी गरेको हो। क्रिप्टोकरेन्सी र नेटवर्किङ व्यवसायका कारण विदेशी मुद्रा सञ्चिति घट्नुका साथै रेमिट्यान्समा समेत कमी भएको अर्थ मन्त्रालयले जनाएको छ। यसमा सरकार सचेत छ, मन्त्रालयका प्रवक्ता रितेशकुमार शाक्यले भने, टास्कफोर्स नै गठन गरेर अपरेसन गर्ने योजना बनाउँदैछौं। नेटवर्किङमा आबद्ध भएर क्रिप्टो किन्ने युवाको जमात बढेको पाइएको छ। हाइपर फन्ड, जोसियल, सोलेम्याक्स, वाउड वनलगायतका नेटवर्किङ व्यवसायले अर्थतन्त्रमा चुनौती थपेको शाक्यले बताए। नेपालमा रहेका मात्र नभई विदेशमा बस्ने नेपाली पनि यस्ता गतिविधिमा संलग्न छन्। सरकारले नेटवर्किङ र क्रिप्टोकरेन्सीलाई अवैध भनेको छ। हालै केन्द्रीय राजस्व चुहावट नियन्त्रण समितिको बैठकमा अर्थमन्त्री जनार्दन शर्माले डिजिटल प्रविधिको प्रयोगले राजस्व चुहावट बढेको र रेमिट्यान्स प्रवाहमै असर परेको बताएका थिए। मन्त्री शर्माले सोही बैठकमा यसलाई रोक्न टास्कफोर्स गठनको प्रस्ताव गरे। अर्थ मन्त्रालय, नेपाल राष्ट्र बैंक, राजस्व अनुसन्धान विभाग, गृह मन्त्रालय, प्रहरी, नेपाल दूरसञ्चार प्राधिकरणका प्रतिनिधि सम्मिलित फोर्स गठन गर्ने विषयमा छलफल अघि बढेको छ। नेटवर्किङका व्यवसायमा लाखौं नेपाली संलग्न छन्। आकर्षक कमाइको प्रलोभनमा परी सहरदेखि गाउँसम्मका युवा नेटवर्किङमा लागेका छन्। उनीहरूले नेटवर्किङबाटै बिटक्वाइन, इथेरियमलगायतका क्रिप्टो किन्ने गरेको पाइएको छ। क्रिप्टो र नेटवर्किङ रोक्न तत्काल बजेटको सुनिश्चित गर्ने अर्थले जनाएको छ। राष्ट्र बैंकले नेटवर्किङ तथा क्रिप्टो अवैध भन्दै कारोबार नगर्न अनुरोध गरिरहेको छ। तर, पनि कारोबारी घटेका छैनन्। यसैगरी सरकारले क्रिप्टोमा संलग्नलाई कारवाहीसमेत गर्न थालेको छ। राजस्व अनुसन्धान विभागले दिनेश खड्कासहित चारविरुद्ध मुद्दा दायर गरेको छ। अन्य व्यक्तिहरू प्नि पक्राउ परिरहहेका छन्। फितलो कानुनको फाइदा उठाउँदै क्रिप्टो र नेटवर्किङ कारोबार बढेको उपभोक्ता हित संरक्षण मन्त्रका सचिव श्रीधर खनाल बताउँछन्। नेटवर्किङ छाड्नुस् अर्थमन्त्री जनार्दन शर्माले डिजिटल नेटवर्किङ व्यवसायमा नजोडिन र जोडिएको भए तत्काल छाड्न आग्रह गरेका छन्। माओवादी केन्द्र कर्णाली प्रदेशको भर्चुअल विस्तारित बैठकलाई सम्बोधन गर्दै मन्त्री शर्माले डिजिटल नेटवर्किङका माध्यमबाट देशको पुँजी विदेश पलायन भइरहेकोमा चिन्ता व्यक्त गरे। यस्तो गैरकानुनी गतिविधि नियन्त्रणमा सरकारलाई सहयोग गर्न उनले आग्रह गरे। कोही यस व्यवसायमा संलग्न रहेको भए सूचना दिएर सहयोग गर्नसमेत मन्त्री शर्माले अनुरोध गरे। यसैगरी उनले प्राकृतिक स्रोतमा स्थानीयको स्वामित्व कायम गरी सामुदायिक पुँजी निर्माण गर्ने कार्यक्रम बनाउन कार्यकर्तालाई निर्देशन दिए। प्रत्यक्ष निर्वाचित कार्यकारी प्रमुख, पूर्ण समानुपातिक निर्वाचन प्रणाली र पहिचानको मुद्दा स्थापित गराउने विषयलाई आगामी निर्वाचनको एजेन्डा बनाउनुपर्छ, उनले भने । नेटवर्किङ जालो सिंगापुरसम्म फेरि नेटवर्किङ धन्दा : नेचर हर्ब्ससँग स्पष्टीकरण नेटवर्किङ व्यवसायलाई इजाजत नदिनू अवैध नेटवर्किङ धन्दा : २१ कम्पनीका ५० जनालाई पक्राउ गर्न सीआईबीलाई पत्र नेटवर्किङ शैलीमा दोलखाका १२ सय कृषक ठगिए हाइपर फन्ड नेटवर्किङको अर्को धन्दा नेटवर्किङमा लगानी नगर्न राष्ट्र बैंकको चेतावनी नेटवर्किङ व्यवसाय नियमन गर्नुपर्छ क्रिप्टो र नेटवर्किङमा कारोबार नगर्न बैंकर्स संघको आग्रह"
किंवदन्तीहरूको घुम्टोभित्र बाह्रवर्षे मेला,"मकरमेला लाग्ने स्थान पद्मावती, लीलावती र रुद्रावती नदीको संगम मानिन्छ। गुप्त रूपमा बहने रुद्रावतीलाई कसैले नदेखे पनि यसको बहाउमा शंका गर्ने तीर्थालु भेटिँदैनन्। जति हेरे पनि हेरिरहूँ जस्तो लाग्छ पनौती। इतिहासमा प्राचीनता, धर्ममा सहिष्णुता, कलामा सम्पन्नता, संस्कृतिमा विविधता र प्राकृतिक सौन्दर्यमा प्रचुरता बोकेर बसेको छ यो प्राचीन सहर। यो सहर कुनै दक्ष कालीगढले मेहनतपूर्वक कुँदेको वास्तुकलाको उत्कृष्ट नमुना जस्तो लाग्छ। यो सहर आफ्नो ऐतिहासिकतामा गर्व गर्छ। यसले आफ्नो पवित्रताको ख्यातिलाई सगरमाथा जत्तिकै उच्च बनाएको छ। देवताका राजा इन्द्रलाई समेत पापबाट मुक्ति दिलाएको यहाँको त्रिवेणी तीर्थस्थललाई आफ्नो पवित्रतामा घमण्ड छैन, गौरव छ। शचीतीर्थ नाम पाएर पनि मुक्तिधाम भनिएको छ यसलाई। पावनधाम कहलिएको यो त्रिवेणी तीर्थस्थलले आफ्नो ख्यातिलाई फराकिलो बनाउँदै लगेको छ। इतिहास पुरुष जयसिंह रामवद्र्धनको यो राज्यभूमिमा ऐतिहासिकता बाँचेको छ, उनले बनाएको कलात्मक र भव्य तोलानारायणको शिलामूर्तिसँगै। अनगिन्ती सम्पदाले पनौती सहरलाई खुल्ला सांस्कृतिक संग्रहालय भन्न सबैलाई बाध्य पारिरहेको जस्तो भान हुन्छ। यसभित्र इन्द्रेश्वर महादेव, उन्मक्त भैरव, तोलानारायण, सूर्यनारायण, बेनुधर कृष्ण, विश्वेश्वर, ब्रह्मायणी, वंशगोपाल, केदारनाथ, बद्रीनारायण, राम मन्दिरजस्ता मन्दिर शोभायमान बनी बसेका छन्। शिवको यो प्यारो भूमि धर्मभूमि हो, पवित्र तीर्थस्थल हो। पनौतीको इन्द्रेश्वर मन्दिरको प्राचीनतामा शंका गर्ने ठाउँ छैन। यसको बनावट र यसमा कुँदिएका कलाकृतिहरू आफैं यसको पौराणिकताका प्रमाणहरू हुन्। यहाँका मन्दिरमा कुँदिएका आकर्षक कलाकृतिहरू एवं सुन्दर बनावटका छन्। जसका कारण जो कसैको पनि मनलाई मन्दिरतर्फ चुम्बकले खिचे झैं खिच्छ। मन्दिरको कलात्मकताको रसास्वादन गर्न कसैका पनि आँखा र मन पछि पदैनन्। यहाँ जताततै रहेका धातुकला तथा काष्ठकलाको आकर्षण सबैमा समान छ। यहाँका अवर्णनीय र दर्शनीय सम्पदाहरूका कारण पनौतीले विश्वसम्पदा सूचीका लागि आपूलाई दाबेदारका रूपमा उभ्याएको छ। सतीदेवीको भाल अर्थात् निधार पतन भएर उत्पत्ति भएको भालेश्वर शिवलिंगको महिमा गाएर थाकिँदैन र सकिँदैन पनि। पनौतीकै माटोमा रहेका धनेश्वर महादेवको ख्याति सगरमाथाजस्तै चुलिएको छ। बौद्धमार्गीहरूको मनमनमा बाँचेको महामानव नमोबुद्धले यस नगरकै माटोमा पहिलोपल्ट आँखा खोलेका थिए। यसै राज्यका राजा महारथका कान्छा राजकुमारका रूपमा जन्मिएका महोत्सवले त्यागको अनुपम नमुना देखाएर नमोबुद्ध बने। मानिस भएर जन्मिएपछि आफ्ना लागि होइन, अरूका लागि बाँच्न सक्नुपर्छ। यही सन्देशको फूल फुलाए र त्यसको सुवास संसारमा फैलाए। पनौतीको त्रिवेणी तीर्थस्थलको जलको स्पर्शले मात्र पनि आफ्नो हृदयलाई पवित्र सम्झनेहरूको संख्या दिनानुदिन बढ्दैछ यतिबेला। राजा सुचन्द्रको कथासँग साइनो रहेको यःमरी पूर्णिमाको पर्व जन्माएर यहाँको धर्ती धन्य भएको छ। विश्वमै विरलै पाइने प्रकृति र संस्कृतिको संगमस्थलका रूपमा लिन सकिन्छ पनौतीलाई। भनिन्छ पनौती सहर एउटै शिलामा अवस्थित छ। विशाल ढुंगाका कारण यहाँ भूकम्पको असर देखिन्न। पर्यटन व्यवसायको प्रचुर सम्भावनालाई गर्भबाट विस्तारै बाहिर ल्याउँदै आफूलाई संसारमा चिनाउन उद्यत् छ पनौती। यसलाई १२ वर्षे मकर मेलाले होस्टेमा हैंसे गर्न सघाएको छ। यति मात्र कहाँ हो र ? किंवदन्तीहरूको घुम्टो ओढेर बसेको पनौती ज्ञानीका लागि ज्ञान हो, वैज्ञानिकका लागि विज्ञान हो। साहित्य, संस्कृति र प्रकृति बुझ्न चाहनेका लागि पनौती सिंगो पुस्तक हो। धार्मिक महत्त्वलाई कुञ्जगिरी पर्वत जतिकै उच्च बनाएको पनौतीप्रति धर्ममा आस्था राख्नेहरू पावनधाम मान्दछन्। श्रद्धाको फूल फुलाउँदै पनौतीको त्रिवेणीधाम आउँछन् अनि पखाल्छन् अन्जानमा गरेका पाप। तीर्थालु त्रिवेणीलाई पवित्र मान्छन् र झुक्छन्, श्रद्धाले। वंशगोपाल मन्दिरदेखि मच्छेनारायणको देवालयसम्म स्नान क्षेत्रदेखि दक्षिणतिर लहरै देवदेवीहरू मुस्कुराइरहेको आभास मिल्छ। उत्तरतर्फ कुञ्जगिरी पर्वतको काखमा यातादेवी विराजमान छिन्। देवदेवीबीच स्नान गरेर अथाह पुण्य आर्जन गरेको आत्मसन्तुष्टि लिएर फर्कन्छन् तीर्थालु। बाह्र वर्षको एकपल्ट माघ महिनाभर लाग्ने मकरमेलाको उपादेयता विशेष रहन्छ। पनौतीको त्रिवेणीलाई शचीतीर्थ अर्थात् उत्तरप्रयाग मानेर हरेक बाह्रवर्षको एकपल्ट मकरमेला लाग्दा लाखौंको संख्यामा मेला भर्न भक्तजन ओइरिन्छन्। विश्वव्यापी महामारी कोरोना संक्रमणले भने यस पटक यो मेला अलिकति ओझेलमा परेको छ। यद्यपि यस स्थलमा पाईला मात्र टेक्दा पनि मोक्ष पाइने जनविश्वासले मानिसको आगमन निरन्तर छ। मकरमेला भर्न देशका मात्र होइन, छिमेकी राष्ट्र भारतबाट समेत भक्तजन ठूलो संख्यामा आएर मेला भरेको विगत साक्षी छ। मकरमेला लाग्ने स्थान पद्मावती, लीलावती र रुद्रावती नदीको संगम मानिन्छ। गुप्त रूपमा बहने रुद्रावतीलाई कसैले नदेखे पनि यसको बहाउमा शंका गर्ने तीर्थालु भेटिँदैनन्। धार्मिक आस्थाले सायद मानिसलाई जीवन्त राख्न, कर्तव्यपरायणको पाठ सिकाउन, नैतिकवान बन्न बुटीको काम गर्दो हो। यही आस्थाकै कारण त्रिवेणीमा नुहाई यहाँका देवीदेवताको आराधनामा आफूलाई लिन बनाउँछन्। देवताका राजा इन्द्र, शची, विरुपाक्ष जस्ता देवताले समेत यस त्रिवेणी संगममा आई मोक्ष प्राप्त गरेका थिए भन्ने जनश्रुति जनजिब्रोमा छ। त्रिवेणीमा स्नान गरी यहाँ रहेका देवदेवीको दर्शन गर्नाले ठूलो पुण्य कमाइने जनविश्वास छ। पनौतीको त्रिवेणीघाटसँगै कुञ्जगिरी पर्वत छ जहाँ गोरखनाथ विराजमान छन्। त्रिवेणीघाटमा नुहाई पूजाअर्चना गरेपछि डाँडा चढ्न सक्नेहरू त्यहाँ गई गोरखनाथको दर्शन गर्छन्। इन्द्रेश्वर महादेव मकरमेलाको अर्को महत्त्वपूर्ण पाटो हो। मकरस्नान गरिसकेपछि यहाँ आएर इन्द्रेश्वर महादेवको दर्शन गर्ने प्रचलन पनि पुरानो हो। किंवदन्तीहरूले भरिएको पनौतीमा मकरमेला सम्बन्धी रोचक किंवदन्ती प्रचलित छ। यही महादेवको तपस्या गरेर देवताका राजा इन्द्र आफूले गरेको पापकर्मबाट मोक्ष पाएको किंवदन्ती पनि छ। देवताका राजा भएर पनि आफ्नो कामेच्छामाथि नियन्त्रण गर्न नसकी गौतम ऋषिकी पत्नी अहिल्यासँग छलपूर्वक यौनकर्म गरेका कारण गौतम ऋषिबाट श्राप पाए। त्यसपछि इन्द्र यहीं आएर मोक्ष पाएको हुनाले त्यही बेलादेखि मकरमेला लाग्दै आएको कुरा हिमवतखण्डमा उल्लेख छ।"
फुटबल प्रशिक्षक अल्मुताइरी सम्मानित,काठमाडौं : प्रधानमन्त्री शेरबहादुर देउवाले नेपाली राष्ट्रिय फुटबल टोलीका प्रशिक्षक अब्दुल्लाह अल्मुताइरीलाई सम्मान गरेका छन् । शुक्रबार प्रधानमन्त्री निवास बालुवाटारमा आयोजित कार्यक्रममा प्रधानमन्त्री देउवाले अल्मुताइरीलाई नगद पुरस्कारसहित सम्मान गरेका हुन् । कात्तिक १ गते बसेको मन्त्रिपरिषद् बैठकले बंगलादेशमा सम्पन्न साफ च्याम्पियनसिप फुटबल प्रतियोगितामा उपविजेता नेपाली फुटबल टोलीका खेलाडी तथा प्रशिक्षकलाई नगद पुरस्कारले सम्मान गर्ने निर्णय गरेको थियो । असोज १५ देखि ३० गतेसम्म आयोजना भएको १३ औं संस्करणको साफ च्याम्पियनसिपमा राष्ट्रिय टोलीका खेलाडीलाई जनही ५ लाख तथा प्रशिक्षकलाई ३ लाख नगद पुरस्काले पुरस्कृत गर्ने निर्णय भएको थियो । यसअघि सरकारले गत पुष ६ गते नेपाली राष्ट्रिय फुटबल टोलिका खेलाडी तथा प्रशिक्षकहरुलाई नगदसहित सम्मान गरिसकेको छ । सो समयमा अल्मुताइरी नेपालमा नरहेकाले उनलाई शुक्रबार सम्मान गरिएको हो ।
"भारतमा कोरोनाबाट एक लाख ४९ हजारभन्दा बढीमा संक्रमण, मृतकको संख्या पाँच लाख नाघ्यो","नयाँ दिल्ली : भारतमा पछिल्लो २४ घण्टामा कोरोना भाइरसबाट थप एक लाख ४९ हजार ३९४ सङ्क्रमण पुष्टि भएको छ। केन्द्रीय स्वास्थ्य र परिवार कल्याण मन्त्रालयका अनुासर सोही अवधिमा थप एक हजार ७२ जनाको कोरोना सङ्क्रमणबाट मृत्यु भएको हो। भारतमा कोरोना सुरु भएदेखि हालसम्म यस रोगबाट ज्यान गुमाउने संख्या ५ लाख नाघेको मन्त्रालयले जनाएको छ । स्वास्थ्य मन्त्रालयले शुक्रबार दिएको जानकारीअनुसार भारतमा कोरोनाका कारण ज्यान गुमाउने व्यक्तिको सङ्ख्या पाँच लाख ५५ जना पुगेको हो । कोरोना सङ्क्रमणको कारण ज्यान गुमाउने सबभन्दा धेरै महाराष्ट्र राज्यका नागरिक रहेका जनाइएको छ । महाराष्ट्रमा कोरोना सङ्क्रमणको कारण एक लाख ४२ हजार ८५९ व्यक्तिको मृत्यु भएको छ । त्यसपछि केरलामा ५६ हजार ७०१, कर्नाटकामा ३९ हजार १९७ , तमिल नाडूमा ३७ हजार ६६६, दिल्लीमा २५ हजार ९३२ र उत्तर प्रदेशमा २३ हजार २७७ जनाको कोरोनाको कारण ज्यान गएको भारतीय सञ्चार माध्यमहरुले जानकारी दिएको छ । हाल भारतमा कोभिड१९ कूल सङ्क्रमितको संख्या चार करोड १९ लाख ५२ हजार ७१२ जना पुगेको जनाइएको छ । ती मध्ये हाल सक्रिय सङ्क्रमितको संख्या १४ लाख ३५ हजार ५६९ रहेका छन् । कूल सङ्क्रमितको ३४२ प्रतिशत सक्रिय सङ्क्रमित रहेका छन्। यस्तै पछिल्लो २४ घण्टामा भारतमा दुई लाख ४६ हजार ६७४ कोरोनाबाट मुक्त भएका छन् । यसैसँगै कोरोना सुरु भएयता हालसम्म चार करोड १७ हजार ८८ जनालाई कोरोनामुक्त भएका हुन्।"
"सदस्यसचिवको मुद्दा सर्वोच्चमा, कर्मचारी र खेलाडीको विरोध रंगशालामा","काठमाडौं : राष्ट्रिय खेलकुद परिषद् कर्मचारी संघ, राष्ट्रिय तथा अन्तर्राष्ट्रिय खेलाडी संघ र नेपाल ओलम्पियन संघले बिहीबार विरोध जनाएका छन्। कर्मचारी, खेलाडी, प्रशिक्षक र ओलम्पियनहरूले त्रिपुरेश्वरस्थित परिषद् प्राङ्गणबाट विरोध र्याली निकाल्दै मूल गेटमा धर्ना दिएका थिए। राष्ट्रिय खेलकुद परिषद् लामो समयदेखि नेतृत्वविहीन हुँदा कर्मचारीले तलबभत्ता नपाउनुका साथै सिंगो खेलकुद गतिविधि ठप्प भएको भन्दै कर्मचारी र खेलाडी विरोधमा उत्रिएका हुन्। सदस्यसचिवको मुद्दा सर्वोच्च अदालतमा विचाराधीन रहँदा कर्मचारीले विगत दुई महिनादेखि तलब पाउन सकेका छैनन् भने नवौं राष्ट्रिय खेलकुदको आयोजना र एसियाली खेलकुदको तयारीलगायतका काम हुन सकेको छैन। खेलकुदका तीन संस्थाले युवा तथा खेलकुद मन्त्रालयको ध्यानाकर्षण गर्दै चाँडोभन्दा चाँडो समस्या समाधानका लागि आग्रह गरेका छन्। राखेप कर्मचारी संघका अध्यक्ष रञ्जन थापाले खेलकुद ऐनमा सदस्यसचिव नहुँदा वैकल्पिक बाटो अपनाउन सकिने ब्यवस्था रहेको बताउँदै लामो समयसम्म पनि युवा तथा खेलकुद मन्त्रालय मुकदर्शक बनेर खेलकुदलाई अनिर्णयको बन्दी बनाइरहेको बताए। सरकारले तत्कालीन सदस्यसचिव रमेश सिलवाललाई गत कात्तिक १ गते बर्खास्त गरेको थियो। उनले पदीय दायित्व निर्वाह गर्न नसकेको भन्दै बर्खास्त गरेको हो। सिलवालाई बर्खास्त गरेपछि मन्त्रालयको सिफारिसमा गत मंसिर १३ गते टंकलाल घिसिङलाई सरकारले सदस्यसचिव नियुक्त गरेको थियो। सिलवालले मन्त्रिपरिषद्को निर्णयविरुद्ध सर्वोच्च अदालतमा रिट दायर गरेका थिए। सर्वोच्चले रिटको सुनुवाई गर्दै सदस्यसचिवको नियुक्ति कार्यान्वयन नगर्न अल्पकालीन अन्तरिम आदेश दिएको छ। त्यही कारण राष्ट्रिय खेलकुद परिषद् नेतृत्वविहीन छ। बोर्ड बैठकको माग राष्ट्रिय खेलकुद परिषद् (राखेप) का बोर्ड सदस्यहरूले बोर्ड बैठक बोलाउन माग गरेका छन्। राखेपका १३ बोर्ड सदस्यले युवा तथा खेलकुदमन्त्री महेश्वरजंग गहतराजलाई बिहीबार ज्ञापनपत्र बुझाउँदै अविलम्व बोर्ड बैठक बोलाउन माग गरेका हुन्। राखेपका कार्यकारी बोर्ड सदस्य एकेन्द्र कुँवर, नन्दा बस्याल र बोर्ड सदस्य रेणु श्रेष्ठ, सुवास श्रेष्ठ, सम्पन्न श्रेष्ठ रीम रानाभाट, सुवर्ण श्रेष्ठ, पुरेन्द्रविक्रम लाखे, चन्द्रबन्दना राई, हरि खड्का, राजेश गुरुङ, मानदेव हजारा एवं सुमित्रा चौधरीले ज्ञापनपत्र बुझाउँदै बोर्ड बैठक बोलाउन माग गरेका हुन्। यसअघि २०७८ असार २९ गतेका लागि निर्धारण गरिएको बोर्ड बैठक सरकार परिवर्तनपछि बस्न नसकेको स्मरण गराउँदै सात महिना बितिसक्दा पनि बोर्ड बैठक बस्न नसकेकाले तत्काल बैठक बोलाउन उनीहरूले माग गरेका छन्। सात महिना बितिसक्दा पनि परिषद्को बोर्ड बैठक बस्न नसकेकाले राष्ट्रिय खेलकुद विकास ऐन २०७७ को दफा १० को उपदफा ४ बमोजिम बैठक बोलाउन संयुक्त रुपमा अनुरोध गर्दछौं, युवा तथा खेलकुदमन्त्रीलाई बुझाएको ज्ञापनपत्रमा भनिएको छ।"
हिँउले ढाक्यो बारपाक,"गोरखा : पर्यटकीय गाउँ बारपाक हिउँले ढपक्कै ढाकेको छ। १९०० मिटर उचाइमा रहेको बारपाकका एघार सय घरधुरी हिउँले ढकमक्क ढाकेको स्थानीय जीतबहादुर घलेले जानकारी दिए । यो वर्षको पहिलोपटक आज हिउँ पर्यो,' घलेले भने, युवाहरु हिउँ खेलेर रमाइरहेका छन् । बुढाबुढीहरु घरभित्रै आगो तापेर बसिरहेका छन् । धेरै बाक्लो हिउँ नपरे पनि गाउँ सेताम्मे भएको उनले बताए । हिउँले बारीमा लगाइएको गहुँ र जौ राम्रो हुने भन्दै स्थानीयबासी खुशी भएको उनले बताए । साथै धार्चे गाउँपालिकाको ठूलो गाउँ लाप्राकमा पनि हिउँ परेको छ । २७०० मिटर उचाइको गुप्सीबस्तीमा एक महिनादेखि हिउँ जमेपनि तल्लो गाउँमा भने अहिले परेको स्थानीयले बताएका छन् । अजीरकोट गाउँपालिकाको सिरानडाँडा, नम्की र भच्चेक बजारसम्म पनि शुक्रबार पहिलो पटक हिउँ आएको स्थानीयले बताएका छन् । धार्चे गाउँपालिका वडा नं १ हुल्चुक, २ को रुञ्चेत, केरौँजा, ३ को उहिया खोर्ला, वडा नं ४ को लाप्राक, ५ को सिङ्ला, गुम्दा, यमगाउँ, लप्सीबोट ६ को काशिगाउँ, यार्सा र वडा नं ७ को लापुसम्म पनि हिउँ परेको वडाअध्यक्ष सुकबहादुर गुरुङले जानकारी दिए । बिहानैदेखि हिउँ परेपछि स्थानीयबासी घरभित्रै आगो तापेर बसिरहेका उनले बताए । त्यस्तै सिरानचोक गाउँपालिकाका डाँडामा पनि यसबर्ष हिउँ परेको छ । धेरै वर्षपछि अहिले पहिलो पटक हिउँ परेको भन्दै स्थानीयबासीले सामाजिक सञ्जालहरुमा तस्बिर सजाएका छन् ।"
क्यान्सरको उपचारमा असमानता,"नेपालमा बर्सेनि ३० हजार क्यान्सरका नयाँ बिरामी थपिन्छन्। करिब २० हजारको क्यान्सरकै कारण ज्यान जान्छ। हरेक वर्ष फेब्रुअरी महिनाको ४ मा विश्व क्यान्सर दिवस मनाइन्छ। विश्व स्वास्थ्य संगठन (डब्लूएचओ) र युनियन फर इन्टरनेसनल क्यान्सर कन्ट्रोल (यूआईसीसी)को आह्वानमा क्यान्सर दिवस मनाउने गरिन्छ। विश्व स्वास्थ्य संगठनको आह्वानमा सन् २००० मा फ्रान्सको राजधानी पेरिसमा भएको बैठकपछि क्यान्सर दिवस मनाउने निर्णय भएको थियो। त्यसपछि हरेक वर्ष फेब्रुअरी ४ मा दिवस मनाउन सुरु गरिएको हो। क्यान्सर दिवस मनाउनुको मुख्य उद्देश्य क्यान्सरबारे जनचेतना जगाउनु नै हो। यसका साथै रोकथाम, उपचार र क्यान्सरबाट हुने मृत्युदर न्यून गर्ने नै हो। यस वर्ष उपचारमा असमानता हटाऔं भन्ने नारा तय गरिएको छ। तीन वर्षसम्म यही नारामा केन्द्रित रहेर यो दिवस मनाइनेछ। हाल नसर्ने रोगको प्रकोप बढेको छ। क्यान्सर, मुटु, फोक्सो, मधुमेह लगायतका रोगले धेरैलाई पिरोलिरहेको छ। विश्वका अधिकांश मुलुकमा ६० प्रतिशतभन्दा बढी मृत्युको कारण नसर्ने रोगहरू भएको विभिन्न अध्ययनले पुष्टि गरेका छन्। त्यसमध्ये कार्डियो भास्कुलर र क्यान्सरको प्रकोप बढिरहेको पाइन्छ। मुटुलगायत अन्य नसर्ने रोगको उपचार विधिमा व्यापक सुधार भएको छ। उपचारमा पहुँच पनि पुगेकाले यी रोगबाट हुने मृत्युको संख्यामा कमी आउन थालेको छ। तर, क्यान्सर रोगको उपचारमा अझै पहुँच पुगेको छैन। क्यान्सरलगायत अन्य नसर्ने खालका दीर्घ रोगको मुख्य कारक तत्त्वहरू एकै किसिमको पाइन्छ। त्यसैले यी रोगबारे व्यापक जनचेतना फैलाउनुपर्ने खाँचो छ। धेरैजसो मुलुकमा मृत्युको पहिलो नम्बरमा क्यान्सर नै हुने गरेको छ। विश्व स्वास्थ्य संगठनका अनुसार, सन् २०२० मा मात्र विश्वमा करिब १ करोड ९३ लाख क्यान्सरका बिरामी थपिएका थिए। सोही वर्ष करिब एक करोड बिरामीको मृत्यु क्यान्सरबाट भएको थियो। हरेक वर्ष मे ३१ मा विश्व धूमपान दिवस मनाइन्छ। करिब दुई तिहाइ क्यान्सरको मुख्य कारण धूमपान हो। धूमपान कम गर्न विश्व स्वास्थ्य संगठनले फ्रेमवर्क कन्भेन्सन अन टोबाको कन्ट्रोल (एफसीटीसी) ऐन पारित गर्यो। त्यसपछि जनचेतना बढाउने काम भयो। जसले गर्दा विश्वभरि नै धूमपान गर्नेको संख्या घट्दो छ। नेपालमा पनि धूमपान गर्नेको संख्या ३६ प्रतिशतबाट घटेर २४ प्रतिशतमा झरेको छ। फोक्सोको क्यान्सरको मुख्य कारण धूमपान मानिन्छ। हालसम्म पहिलो नम्बरमा रहेको फोक्सोको क्यान्सर दोस्रो नम्बरमा झरेको छ। डब्लूएचओको तथ्यांकअनुसार, प्रमुख पाँचवटा क्यान्सर रोगमध्ये पहिलोमा स्तन क्यान्सर पर्छ। यसका बिरामी २३ लाख अर्थात् ११७ प्रतिशत छन्। फोक्सोको क्यान्सर दोस्रो नम्बरमा छ। २२ लाख अर्थात् जसको प्रतिशत ११४ छ। आन्द्राको क्यान्सर १९ लाख अर्थात् १० प्रतिशत छ। प्रोस्टेटको क्यान्सर १४ लाख अर्थात् ७३ प्रतिशत छ। पेटको क्यान्सर भएका बिरामी ५ प्रतिशत हाराहारीमा छन्। नेपालमा पनि क्यान्सरविरुद्ध जनचेतना फैलँदै गएको छ। नेपाली मूलधारका सञ्चारमाध्यमले व्यापक जनचेतना फैलाएका छन्। अन्नपूर्ण पोस्ट् दैनिकले हरेक वर्ष विश्व क्यान्सर दिवसको दिनमा साइकल र्याली, विज्ञहरूसँग राउन्ड टेबललगायतका विविध जनचेतनामूलक कार्यक्रम गर्दै आएको छ। नेपाल अर्बुद्ध रोग निवारण संस्थालगायतले हरेक वर्ष यो दिवस मनाउँदै आएका छन्। यसको प्रभाव नेपाली समाजमा देखिन थालेको छ। सार्वजनिक स्थानमा धूमपान गर्ने प्रवृत्तिमा कमी आइसकेको छ। चुरोट, बिँडीलगायतको विज्ञापन देखिन छोडेको छ। विश्वमा ४० प्रतिशत व्यक्तिलाई क्यान्सर हुनबाट जोगाउन सकिने देखिएको छ। जसको फलस्वरूप विकसित मुलुकहरूमा क्यान्सरका बिरामीको संख्या स्थिर भइसकेको छ। कतिपय मुलुकमा घट्दो क्रममा छ। तर, अल्पविकसित मुलुकहरूमा क्यान्सरका बिरामी ७० प्रतिशत छन्। क्यान्सरका बिरामीको संख्या बढ्दो क्रममा छ। बिरामीले उपचारमा पहुँच नभएर, ढिलो निदान र उपचार हुने भएकाले मृत्यु बढी छ। जस्तै, पाठेघरको मुखको क्यान्सर। विकसित मुलुकमा पाठेघरको मुखको क्यान्सर प्रति एक लाखमा ११३ जनालाई हुन्छ। अल्पविकसित मुलुकमा प्रतिलाखमा १८८ लाई हुन्छ। तर, मृत्यु भने विकसित मुलुकमा प्रतिलाखमा ५२ जनालाई हुन्छ। अल्पविकसित मुलुकमा प्रतिलाखमा १२४ जनाको मृत्यु हुन्छ। यसैगरी स्तन क्यान्सरको हकमा पनि विकसित मुलुकमा प्रतिलाखमा ५५५ जनालाई क्यान्सर हुन्छ। मृत्यु भने १५ जनाको हुन्छ। अल्पविकसित मुलुकमा प्रतिलाखमा २९७ जनालाई क्यान्सर हुन्छ भने मृत्यु १२८ जनाको हुन्छ। यसै किसिमले क्यान्सरको निदान, उपचार र फलोअपको हकमा पनि विकसित र अल्पविकसित मुलुकमा ठूलो असमानता छ। नेपालमा पनि यस्तै किसिमको असमानता छ। विकसित मुलुकमा सुरुकै अवस्थामा बिरामी अस्पतालमा आउँछन्। उपचार गर्छन् र निको हुन्छन्। तर, दूरदराजमा रहेका क्यान्सरका बिरामी उपचारको पहुँचमा छैनन्। त्यसैले यस वर्षको नारा उपचारमा असमानता हटाऔं भन्ने राखिएको हो। यो नारा तीन वर्षका लागि हो। पहिलो वर्ष असमानताका बुँदाहरू पत्ता लगाउने हो। दोस्रो वर्ष कार्यान्वयनमा जाने हो। तेस्रो वर्ष चुनौतीको सामना गर्दै मृत्युदर घटाउन उल्लेखनीय कार्य गर्ने हो। नेपालको अवस्था र चुनौती नेपालमा बर्सेनि ३० हजार क्यान्सरका नयाँ बिरामी थपिन्छन्। करिब २० हजारको क्यान्सरकै कारण ज्यान जान्छ। धूमपानबाट हुने विशेषगरी फोक्सो, नाक, कान, घाँटी, मुख तथा पिसाब थैलीको क्यान्सर मुख्य छन्। यसका साथै संक्रमणले हुने क्यान्सर जस्तै पेट, पित्तथैली, कलेजो र पाठेघरको मुखको क्यान्सर हुन्छ। अस्वस्थकर खानपिन, निष्कृय जीवनशैली, मोटोपन र शारीरिक व्यायामको कमीलगायत कारणले प्रोस्टेट, आन्द्रा, स्तन, प्याङ्क्रियाजलगायत अंगमा पनि क्यान्सर फैलिँदै गएको छ। निदान र क्यान्सरको चरणमा महत्त्वपूर्ण मानिने मोलिकुलर डाइग्नोसिस, न्युक्लियर मेडिसिन (पेट स्क्यान)को अभावले रोगको सूक्ष्म निदान र क्यान्सरको चरण पत्ता लगाउन गाह्रो भएको हो। विश्वमा ४० प्रतिशत व्यत्तिलाई क्यान्सर हुनबाट जोगाउन सकिने देखिएको छ। जसको फलस्वरूप विकसित मुलुकहरूमा क्यान्सरका बिरामीको संख्या स्थिर भइसकेको छ। फलस्वरूप समयमै उपचार पाउन धेरै बिरामी उपचारबाट वञ्चित हुनु परेको छ। आर्थिक रूपमा सम्पन्न व्यक्ति विदेश गएर उपचार गर्न सक्छन्। तर, गरिब व्यक्तिहरू उपचारको सम्पत्ति बेच्न बाध्य छन्। क्यान्सरको रोकथाममा महत्त्वपूर्ण मानिने भ्याक्सिनहरू हेपाटाइटिस बी र एचपीभी भ्याक्सिनको पनि सहज आपूर्ति छैन। जसले गर्दा कलेजो र पाठेघरको मुखको क्यान्सर अपेक्षाकृत कम हुने छाँट छैन। हेपाटाइटिस सीको उपचारमा सरकारको उदासीनता देखिन्छ। निको हुने रोग भएर पनि कलेजोको क्यान्सर भई मृत्यु कुर्नुपर्ने बाध्यता छ। असमानता हटाउने उपाय क्यान्सरका अध्ययन, अनुसन्धान, निगरानी, रोकथाम र नियन्त्रण आवश्यक भइसकेको छ। यसका लागि सर्वप्रथम राज्यले दक्ष जनशक्ति उत्पादनमा ध्यान दिनुपर्छ। स्वदेशमै चितवनस्थित बीपी कोइराला मेमोरियल क्यान्सर अस्पताललाई क्यान्सर इन्स्टिच्युट वा प्रतिष्ठानको रूपमा विकास गर्नुपर्छ। राष्ट्रिय मोलिकुलर डायग्नोस्टिक र न्युक्लियर मेडिसिन केन्द्रको व्यवस्था गर्नुपर्छ। त्यसका लागि चाहिने उपकरणहरू जी टू जी (सरकार र सरकारमार्फत) आपूर्ति गर्ने व्यवस्था मिलाउनु पर्छ। अहिले विभिन्न स्वास्थ्य संस्थामा रहेका रेडियोथेरापी मेसिनहरू पूर्ण क्षमतामा सञ्चालन गर्नुपर्छ। सातै प्रदेशमा थप उपकरण राखी सम्पूर्ण बिरामीलाई निःशुल्क उपलब्ध गराउनु पर्छ। क्षयरोगमा सरकारले सम्पूर्ण बिरामीको निःशुल्क औषधि उपचार गर्छ। जी टू जीमार्फत सरकारले केमोथेरापीका औषधिहरू खरिद गरी बिरामीलाई निःशुल्क उपलब्ध गराउने व्यवस्था यथाशीघ्र गर्नुपर्छ। कुनै पनि क्यान्सरको अस्पतालमा पुगेपछि बिरामीको एक साताभित्रै रोगको पहिचान गर्ने क्षमताको विकास गराउनु पर्छ। रोगको निदान भएको दुई साताभित्र उपचार सुरु गरिसक्नुपर्ने व्यवस्था गर्नुपर्छ। किनकि उपचार एक महिना ढिलो भएमा पनि मृत्युदर कम्तीमा १० प्रतिशतले बढ्छ। सम्पूर्ण नागरिकलाई हेपाटाइटिस बीको भ्याक्सिन लगाउने व्यवस्था राज्यले गर्नुपर्छ। एचपीभी भ्याक्सिनलाई राष्ट्रिय खोपमा समावेश गरी ९ देखि १३ वर्षका बालिकामा दुई डोज खोप अनिवार्य गर्नुपर्छ। हेपाटाइटिस सी बिरामीको सातवटै प्रदेशमा निःशुल्क उपचार गर्ने व्यवस्था गर्नुपर्छ। डब्लूएचओले सन् २०३० सम्ममा पाठेघरको मुखको क्यान्सरका बिरामीको संख्या प्रतिलाख ४ जनाभन्दा कम गर्ने आह्वान गरेको तीन सूत्रीय कार्यक्रम पूर्ण रूपमा लागू गर्नुपर्छ। जसअनुसार १५ वर्ष उमेरका ९० प्रतिशत बालिकालाई खोप लगाउनु पर्छ। ३५ देखि ४५ वर्ष उमेर पुग्दासम्म कम्तीमा दुईपटक प्याप स्मेयर स्क्रिनिङ गर्ने व्यवस्था मिलाउनु पर्छ। ९० प्रतिशत प्रिक्यान्सर घाउहरूको उपचार गर्ने व्यवस्था गर्नुपर्छ। बहुक्षेत्रीय समन्वयमार्फत राष्ट्रिय एवं अन्तर्राष्ट्रिय गैरसरकारी संघसंस्था, सञ्चारमाध्यमलगायत सरोकारवालासँग सहकार्य गरी धूमपान नियन्त्रणका लागि जनचेतना वृद्धि गर्नुपर्छ। ५० वर्ष पुगेपछि सबैले दिसामा रगत जाँच गराउन सुरु गर्नुपर्छ। प्रत्येक १० वर्षमा कोलोनोस्कोपी गर्ने, २१ वर्ष पुगेका विवाहित महिलाले प्यापस्मेयर र ४० वर्षपछिका महिलाले म्यामोग्राफी गर्न सुरु गर्नुपर्छ। राष्ट्रिय क्यान्सर रजिस्ट्री कार्यक्रमलाई नियमित, अद्यावधिक र विश्वसनीय पार्नुपर्छ। सोको आधारमा विभिन्न जातजाति, क्षेत्रमा देखिने विशेष क्यान्सर समूहमा केन्द्रित भई लगानी गर्नुपर्छ। जस्तो, तराईमधेसमा मुखको क्यान्सर स्क्रिनिङ गर्ने, हिमाली क्षेत्रमा हेपाटाइटिसको भ्याक्सिन र उपचारमा ध्यान दिनुपर्छ। क्यान्सरविरुद्ध प्रतीकारात्मक, प्रवद्र्धनात्मक, उपचारात्मक, पुनस्र्थापनात्मक तथा प्रशासकलगायत आधारभूतदेखि विशिष्टिकृत र गुणस्तरीय सेवामा सबै नागरिकको पहुँच सुनिश्चित गर्नुपर्छ। प्रस्तुत कार्यक्रमहरू एकैचोटी गर्न सम्भव नभएकाले विज्ञ समूह बनाउनुपर्छ। अल्पकालीन, मध्यकालीन र दीर्घकालीन योजना बनाई लागू गर्ने र समीक्षा गर्दै कार्यान्वयन गर्दा क्यान्सरको उपचारमा असमानता न्यूनीकरण गर्न सकिन्छ। आशा छ, निकट भविष्यमा नेपालमा क्यान्सरका बिरामीले सहज ढंगले गुणस्तरीय उपचार सेवा पाउने छन्। क्यान्सरको उपचारमा भएको असमानता पनि हट्नेछ।  लेखक नेपाल क्यान्सर सर्जन समाजका अध्यक्ष हुन्।"
भौतिक उपस्थितीमा विद्यालय सञ्चालनबारे सिंहदरबारमा छलफल,"काठमाडौं : भौतिक उपस्थितीसहित विद्यालय सञ्चालन गर्ने या नगर्ने विषयमा प्रधानमन्त्री कार्यालयमा छलफल भइरहेको छ । सिंहदरबारस्थित प्रधानमन्त्रीको कार्यालयमा छलफल भइरहेको अभिभावक संघका अध्यक्ष सुप्रभात भण्डारीले जानकारी दिए । उनले भने, अहिले छलफल भइरहेको छ । छलफलले केहि निर्णय गर्ला । बैठकमा शिक्षा मन्त्रालय, सीसीएमसी, प्याब्सन र अभिभावकका प्रतिनिधि सहभागी छन् । काठमाडौं उपत्यकाका केहि विद्यालयले सरकारको निर्णय अवज्ञा गर्दै भौतिक उपस्थितसहित पठनपाठन गराइरहेका छन् । कोरोना जोखिमलाई मध्येनजर गर्दै सरकारले भौतिक उपस्थितीमा पठनपाठन बन्द गर्ने र भर्चुअल पठनपाठन गर्ने निर्णय गरेको थियो ।"
"भिजिट भिसामा ककसलाई रोक्यो अध्यागमनले, को कहाँ जाँदै थिए ? (सूचीसहित)","काठमाडौं : त्रिभुवन विमानस्थलस्थित अध्यागमन कार्यालयले भिजिट भिसामा कम्बोडिया, इजिप्ट, बहराइन, कुवेत, दुबई, साउदी अरेबिया र ओमान हिँडेका १४ जना लाई फिर्ता (अफलोड) गरेको छ । उनीहरु बिहीबार भिजिट भिसामा आआफ्ना गन्तव्य मुलुक जान लागेका थिए। भ्रमणको उद्देश्य पुष्टि गर्न नसकेपछि अध्यागमन कार्यालयले उनीहरुलाई फिर्ता गरेको हो । बिहीबार त्रिअवीस्थित अध्यामगन कार्यालयबाट फिर्ता हुनेमा कम्बोडिया हिँडेकी काठमाडौंकी इशा तुलाधर, इजिप्ट हिँडेका नुवाकोटका अमरबहादुर तामाङ, बहराइन जान लागेकी तनहुँका होममाया थापा र दिपिसा थापा, कुबेत जान लागेका झापाका न्यान्सी नकर्मी,अरिया क्षेत्री, केलुब बजगाँइ र अर्का एक क्षेत्री थरका व्यक्ति छन् । अध्यागमनले यात्रा शंकास्पद भन्दै दुबई जान लागेकी सिन्धुलीकी अन्जु लामा, पाल्पाका नरेश अर्गली मगर, रामेछापकी सिर्जना कुमारी थोकर, साउदी अरब हिँडेका रुपन्देहीका लक्ष्मण विक, मकवानपुरकी साधना आचार्य र ओमन हिँडेका चितवनका प्रकाश ल्वागुनलाई समेत फर्काएको स्रोतले बताएको छ । पाल्पाका अर्गली मगरलाई अध्यागमनका अधिकारीरुले कागजपत्र नपुगेको भन्दै माघ १८ गते समेत फर्काइ दिएका थिए । मगर पुरानै कागजपत्र लिएर दुबई जान खोजेपछि अध्यागमनले उनलाई बिहीबार पनि फर्काइदिएको थियो। भिजिट भिसामा गन्तव्य मुलुक जान आवश्यक कागजपत्र नपुगेका र शंकास्पद ढंगले यात्रा गर्नेहरुलाई त्रिअवी अध्यागमनका कर्मचारीहरुले प्रस्थान अनुमति दिन अस्वीकार गरेका हुन् । गृह मन्त्रालयको निर्देशनसँगै त्रिअवी अध्यागमन कार्यालयले मलेसिया, खाडी मुलुक र यात्रा उद्देश्य स्पष्ट नभएका भिजिट भिसा भएकाहरुको यात्रमा कडाई गरेको हो।"
शीतकालिन ओलम्पिक्स चीनको लागि महान जीत : किम जोङ,"प्योङयाङ : उत्तर कोरियाली नेता किम जोङ उनले शीतकालिन ओलम्पिक्स चीनको लागि महान जीत हुने दाबी गरेका छन्। शीतकालिन बेइजिङ ओलम्पिक खेलकुदको अवसरमा चिनिया राष्ट्रपति सि जिङपिङलाई बधाई तथा शुभकानमा सन्देश दिँदै किमले यस्तो बताएका हुन्। उत्तर कोरियाली नेता किमले आफूले दुई देशबीचको सम्बन्ध सुदृढ गर्न चाहेको समेत बताएको उत्तर कोरियाको सरकारी सञ्चारमाध्यम केसीएनएले जनाएको छ। विश्व महामारीले नित्म्याएको स्वास्थ्य संकट र अन्य गम्भीर परिस्थितिका बाबजुद पनि समाजवादी चीनले ओलपिम्क्सको सफल उद्घाटन गरेको छ। यो नै चीनको महान जीत हो शुभकामना सन्देश पत्रमार्फत किमले शुक्रबार भनेका छन्, योसँगै म दुई देशका सत्तारुढ पार्टी र दुई देशबीचको सम्बन्ध सुधार्न चाहन्छु।"
ज्येष्ठ नागरिकलाई सरकारको सेवा र सन्तानको माया चाहिएको छ,"नेपाल प्रहरीमा ३५ वर्ष बिताएका छत्रबहादुर प्रधान अहिले राष्ट्रिय ज्येष्ठ नागरिक महासंघमा अध्यक्ष छन्। सन् २०१२ र १९ मा नेपालमा ज्येष्ठ नागरिकको स्थिति र आवश्यकताबारे संयुक्त राष्ट्रसंघमा आवाज पुर्याएका उनी २०६५ सालमा राष्ट्रिय ज्येष्ठ नागरिक सञ्जालमा सदस्य बने। २०६७ सालमा सञ्जालमा सचिव बनेका उनले ०६८ सालमा संस्थालाई महासंघ बनाए र सचिवमा बसेर काम गरे। २०६९ सालदेखि तीन पटक महासचिव भएर सेवा गरे। संयुक्त राष्ट्रसंघबाट मान्यता प्राप्त महासंघले अहिले ७५ जिल्लामा काम गरिरहेको छ। अन्नपूर्णकर्मी तारा चापागाईंले ज्येष्ठ नागरिकका विविध विषयमा महासंघका अध्यक्ष प्रधानसँग गरेको कुराकानी : मातृ देवो भवः पितृ देवो भव भनिन्छ। नेपालमा वृद्धवृद्धाको अवस्था कस्तो छ ? आमाबुवा एक्लिएको अवस्था छ। देवता मान्ने कुराको चरितार्थ हुन सकेको छैन। वृद्ध भएका आमाबुवालार्ई परिवार भन्न छोडिँदै छ। परिवार भन्नाले श्रीमान्, श्रीमती वा तिनका छोराछोरीसमेत मात्रलार्ई लिने गरिएको छ अचेल। देशमा यो विकराल समस्याको रूपमा खडा भएको छ। ज्येष्ठ नागरिकलार्ई सम्मानको खाँचो छ। तपार्ईंले भने जस्तो मातृ देवो भवः पितृ देवो भवः अर्थात् मातापिता देवता समान हुन् भनेर बुझ्ने बुझाउनेको खाँचो छ। जबसम्म समाजले यी कुरामा ध्यान दिन सक्दैन, यो शब्दले सार्थकता पाउने छैन। आगो ताप्नु मुडाको कुरा सुन्नु बूढाको भनिए पनि वृद्धवृद्धाको अनुभव खासै सुन्ने गरेको पाइँदैन नि ? अहिलेको पुस्ता मुडाको आगो ताप्न छोडेर हिटर ताप्छन्। त्यसरी नै बूढाबूढीका कुरा सुन्ने फुर्सद कसैलार्ई छैन न चासो नै। सबै व्यस्त पनि छन्। बूढाबूढीको कुरा सुन्ने समय कहाँ छ अहिले ? भनिसकें नि सम्मानको खाँचो छ वृद्ध आमाबुवालार्ई। हरेक आमाबुवाले सन्तानलाई नैतिक शिक्षा सिकाउन नसक्नु अभिभावकको कमजोरी हुन सक्छ। ठूलालार्ई सम्मान गर्नुपर्छ भनेर हाम्रो पुस्ताले आमाबुवालार्ई भगवान् मान्थ्यो। उनीहरूका कुरा काट्न सकिँदैनथ्यो। अहिलेको पुस्तालाई यी दुवै कुरामा मतलब छैन। यो कुराको आवश्यकता पनि महसुस गर्दैन। सायद सिकाउन पनि सकेनौं कि ? राष्ट्रिय योजना आयोगले ज्येष्ठ नागरिकका लागि पञ्चवर्षीय योजना बनाउन भन्यो तर किन बनेन ? यसको यथार्थ कुरा के हो भने ज्येष्ठ नागरिकको सवाल प्राथमिकतामा आउन सकेको छैन। घर, परिवार र समाज मात्र नभएर राष्ट्रिय अन्तर्राष्ट्रिय रूपमै ज्येष्ठ नागरिकहरू प्राथमिकतामा छैनन्। घरमै विभेद छ। पहिलो प्राथमिकता दिनुपर्ने उनीहरू अन्तिममा गनिन्छन्। फरक आँखाले हेरिन्छन्। हाम्रो समाज नै यसरी अगाडि बढिरहेको छ। नेपालमा ज्येष्ठ नागरिकको संख्या कति छ ? तिनका लागि गरिएका आन्दोलनबाट कति माग पूरा भए ? पछिल्लो जनगणनाको तथ्यांक यकिन आइपुगेको छैन। ३० लाखको हाराहारीमा हुन सक्ने अनुमान छ। यस अगाडिको तथ्यांकअनुसार ८१३ प्रतिशत थियो भने अहिलेको अवस्थाको अनुमान त्यही ३ लाख गर्न सकिन्छ। ज्येष्ठ नागरिकका लागि सरकारलाई गराएको ध्यानाकर्षणमा प्रचारप्रसार मात्र भएको जस्तो लाग्छ। जति आवाज उठाए पनि फलदायी हुन नसकेको अवस्था छ। वृद्धाश्रम खुलिरहेका छन्। आश्रम जानेको संख्या बढ्दो छ। यसलाई कसरी रोक्न सकिन्छ ? केही र कोही नभएका वृद्धवृद्धाका लागि मात्र वृद्धाश्रम हो। किनकि उनीहरूको दायित्व सरकारको हुन्छ। जसलाई राज्यले हेर्नु पनि पर्छ। तर, हाम्रोजस्तो संस्कृति भएको देशमा वृद्धाश्रम चाहिन्छ जस्तो लाग्दैन। घरमा भइरहेका आमाबुवालाई वृद्धाश्रम लानुपर्ने आवश्यकता नै छैन। जति धेरै यस्ता आश्रम खुल्छन्, त्यति धेरै वृद्ध त्यहाँ पुग्छन्। नजिक वृद्धाश्रम भयो भने घरपरिवारसँग रिसाएर आश्रम पुग्न सक्छन्। भएन भने जाने सोच पनि नआउन सक्छ। पहिला मेरो पनि सोच वृद्धाश्रम खोलौं कि भन्ने थियो। जब बुझें तब यो गलत रहेछ भन्ने लाग्यो। खासमा हरेक घर वृद्धाश्रम हुनुपर्छ। छोराछोरी भन्छन् नि बाआमा मसँग बसेका छन्। मैले पालेको छु। त्यो होइन, उनीहरूले भन्नुपर्छ कि म आमाबुवासँग बसेको छु। ज्येष्ठ नागरिकलाई सरकारले संरक्षण दिन नसकेको हो त ? संविधानले व्यवस्था गरेको यतिका वर्षसम्म पनि कानुन कार्यान्वयन हुन सकेको छैन। संविधानले व्यवस्था गरेको भनेपछि त त्यो राज्यले गरेको प्रतिबद्धता हो नि। हैन र ? तर खै ? २०६३ सालमा बनेको ऐन राज्यले गरेको प्रतिबद्धता नै हो। तर १६ वर्षसम्म पनि कार्यान्वयन नहुनुलाई के भन्ने ? ६ वर्ष अगाडि सर्वोच्च अदालतले परमादेश जारी गरेको थियो। त्यसपछि पनि यतिका वर्ष बिते। लागू हुन सकेको छैन। ऐनले गरेको सामान्य कुरा पनि कार्यान्वयन भएको छैन। जस्तै, सवारीसाधनमा दुई वटा सिट वृद्धाका लागि र सरकारले निर्धारण गरेको थियो। सवारीसाधनमा ५० प्रतिशत छुट पनि कार्यान्वयन भएन। फाट्टफुट्ट मात्रामा गाडीमा ज्येष्ठ नागरिक सिट देख्न सकिन्छ। अरू धेरै कुरा छन् जुन ऐन बनेर पनि कार्यान्वयन हुन सकेनन्। सरकारले वृद्धावृद्धाको हकमा प्रतिबद्धता अनुसारको काम गर्न सकेन। यो सत्य सरकारले गलत साबित गरिदिए ज्येष्ठ नागरिकको इज्जत र सम्मान बढ्ने थियो। राष्ट्रिय ज्येष्ठ नागरिक महासंघले ज्येष्ठ नागरिकका लागि के गरिरहेको छ ? महासंघले पहिलेदेखि नै ज्येष्ठ नागरिकका आवाज बोल्दै आएको छ। जस्तै, २०६३ ऐन बनाउन, २०६५ नियमावली बनाउन र कार्यविधि बनाउन सरकारलाई त्यसबेला पहल गरेको थियो। अब सरकारको मुख मात्र ताकेर हुँदैन। त्यही भएर ज्येष्ठ नागरिकका विषयमा गम्भीर रूपमा अगाडि बढ्ने प्रयासमा छांै। महासंघलाई पालिकास्तरदेखि केन्द्रीय महासंघसम्मको अवधारणालाई सार्थकता दिँदैछौं। सबै जिल्ला र प्रदेशसँगै संस्थागत रूपमा संरचना बनाई संस्थागत विकासका लागि विभिन्न कार्यक्रम बनाउने योजना छ। योसँगै ज्येष्ठ नागरिकप्रति राज्य र परिवारको दायित्व अपर्याप्त भएको अवस्थाको समीक्षा हुन आवश्यक छ। राज्यले सेवासुविधाका आधार तयार पारे पनि पारिवारिक रूपमा हेलाँ र उपेक्षाको अवस्था रह्यो भने ज्येष्ठ नागरिकको अवस्था दुःखदायी हुनेछ। पारिवारिक रूपमा ज्येष्ठ नागरिकप्रतिको दायित्व निर्वाहमा विचलन आएको छ। योसँगै आपत्तिजनक व्यवहारमा सुधार ल्याउन नैतिक शिक्षा र नैतिक जागरणको खाँचो छ। अनुगमनको पनि थालनी हुनुपर्छ। ज्येष्ठ नागरिकको जीवनलाई सहजता प्रदान गर्न वृद्ध व्यवस्थापन तालिम आवश्यक छ। पाँच क्षेत्र विकासमै यो भइरहेकोमा रोकिएको छ, पुनः सञ्चालन गर्नुपर्छ। १८ वर्ष बित्दा पनि महासंघले वृद्धवृद्धाका आवाज उठाउन नसकेकै हो कि ? २०६० सालमा सञ्जालको नाममा स्थापना भयो। २०६८ सालमा महासंघ बन्यो। सक्रिय भएकै हो तर विगतमा के भयो थाहा भएन। तर गर्दै नगरेको भने होइन, विविध समस्याले जे जति हुनुपर्ने हो त्यो हुन सकेन होला। त्यतिबेला काठमाडांैमा मात्र संस्था सीमित थियो यो संस्था। म महासचिव हँुदा संयोजक भएर संस्था विस्तार गर्न तिर लागें। अहिले ७५ वटा जिल्लामा संस्था गठन भएको छ। अब हरेक जिल्लाबाट वृद्धावृद्धाका आवाज बुझ्नेछौं। उनीहरूका समस्यामा समाधानको बाटो खोजिनेछ। ज्येष्ठ नागरिकका आवश्यकता के छन् ? नेपालको संविधानको धाराले बोलेका कुरामा संशोधन गर्दा हुन्छ कि ? छोराछोरीबाट आमाबुवा के चाहन्छन् ? धेरै ज्येष्ठ नागरिकको समस्या के हो ? घरपरिवार भएर पनि आमाबुवा एक्लिएका छन्। यस्ता समस्या बुझ्ने र ती सबै कुरा अनुसन्धान गरी विज्ञसँगको सुझावबाट ज्येष्ठ नागरिकको आवश्यकता र समस्याको पहिचान गरी यसका लागि बारेमा नियम, ऐन कानुन र नियमका लागि सरकारलाई सुझाउने छौं। यसका लागि हाम्रो तयारी भइरहेको छ। महासंघले अब ज्येष्ठ नागरिकका आवाज जोडदारसँग उठाउने र नीतिनिर्मातालाई दबाब दिनेछ। संविधानको धारा ४१ मा विशेष संरक्षण भनेको छ नि त्यो भनेको के हो ? राज्यले के गर्नु पर्ला ? विशेष संरक्षण भनेको कोही नहुने र केही नहुनेलाई संरक्षण गर्नु हो। सन्तान र सम्पत्ति नहुनेलाई गर्नुपर्ने संरक्षण विशेष संरक्षण मानिन्छ। राज्यले ज्येष्ठ नागरिककलाई सहज हुने हरेक कुरा व्यवस्था गर्नुपर्छ। फितलो कानुन बनाएर मात्र हँुदैन। वृद्धालाई परिवारले हेर्नुपर्ने बाध्यता हुने खालको कानुन बनाउनु पर्छ। लागू भएन भने पनि जवाफदेही हुनुपर्ने समेत उल्लेख गर्नुपर्छ। कडा र सशक्त कानुन बनाएर ज्येष्ठ नागरिकप्रतिको दायित्व निर्वाह राज्यले गर्नुपर्छ। अहिलेको कानुन हेर्ने हो भने यदि कसैले आमाबुवा पालेनन् भने वडामा उजुरी दिन सकिन्छ। तर, यस्तो अवस्थामा केवल त्यो छोराको सिफारिस रोक्ने सक्ने व्यवस्था छ। त्यो बाहेक त वडाध्यक्षले केही गर्न सक्दैन। हाम्रोमा यति फितलो कानुन छ। सरकारले वृद्धाभत्ताको व्यवस्था गरे पनि परिवारले खर्च गर्दिएका गुनासा सुनिन्छन्। यस्तै समस्याको समाधान गर्न, उपायहरू खोज्न र तिनका आवाजलाई सरकार समक्ष लैजाने माध्यम बनेर नै महासंघ उभिएको छ। कसरी व्यवस्थित गर्ने भन्ने अभियानमा तालिम दिन लागेका थियौं। बीचमा कोभिड१९ का कारण केही कामलाई व्यवस्थित गर्न सकिएको छैन। सरकारसँग मिलेर काम गरेकाले सरकारविरुद्ध पनि जान सकेनांै। सडक तताउन पनि सकेनांै। सरकारले सम्मान गर्नुपर्ने बेलामा हामी सडकमा उत्रिनु जायज नहुन सक्छ। अबको प्रयास वृद्धभत्ता पाएका वा पाएर पनि के गर्छन् ? त्यति रकम पर्याप्त छ वा छैन ? भन्नेमा महासंघको ध्यान जानेछ। ज्येष्ठ नागरिक ऐनले ज्येष्ठ नागरिक कल्याण कोष, हेरचाह केन्द्र वा दिवा सेवा केन्द्रको समेत स्थापना र सञ्चालन गर्नेसम्बन्धी व्यवस्था गर्न भनेको छ। व्यवहारमा देखिँदैन नि ? नभएको पनि होइन, सरकारले भन्दा केही व्यक्ति र संस्थाले गरेका छन्। हरेक क्षेत्रका लागि आवाज उठ्छन् तर वृद्धवृद्धाका लागि आवाज कम उठ्ने गरेको छ। महिलाका लागि अन्तर्राष्ट्रिय सहयोग आउँछ। बालबालिकालाई पनि आउँछ तर वृद्धवृद्धाका लागि छैन। ज्येष्ठ नागरिकलाई छुट्याएको रकम पनि अपांगता भएका र महिलालाई दिलाउने काम हुन्छ यहाँ। वृद्धवृद्धाको सबैभन्दा ठूलो समस्या स्वास्थ्य हो। स्वास्थ्यसम्बन्धी काम पनि सरकारले गर्न खोजेको देखिन्छ। जेरियाट्रिकसम्बन्धी कार्यविधि बनाएको छ, स्वास्थ्य मन्त्रालयले। सबैभन्दा आवश्यक पर्ने स्वास्थ्य उपचार हो भन्ने बुझ्नुपर्छ। जब उमेर बढ्दै जान्छ, समस्या बढ्छन् तर खर्च गर्ने हैसियत हुँदैन। सरकारले ज्येष्ठ नागरिकलाई स्वास्थ्यमा निःशुल्क गर्दिए हुन्थ्यो। स्वास्थ्यसम्बन्धी बिमा भने पनि एक लाखले के हुन्छ ? धेरै घरमा वृद्धवृद्धा मात्र बस्छन्। परिवारले कसरी संरक्षण गर्नुपर्ला ? सबैभन्दा महत्त्वपूर्ण कुरा आमाबुवा परिवारभित्रै अटाउनु पर्छ। परिवारको रूपमा हेरिनुपर्छ। सरकारले बाध्यात्मक रूपले आमाबुवालाई राख्ने व्यवस्था गर्ने खालको कानुन बनाउन जरुरी छ। छोराछोरीलाई आमाबुवाले पाल्न सक्ने तर छोराछोरीले आमाबुवा पाल्न किन सक्दैनन् ? यो कुराको महसुुस गर्न गराउन नियम कानुन कडा चाहिएको छ। भए कार्यान्वयन अक्षरशः गराउनु पर्छ। मुलुकभर ज्येष्ठ नागरिकका गुनासा सुन्ने व्यवस्था गर्न महासंघ लाग्दैछ। आमाबुवालाई हेलाँ गर्ने सन्तानलाई के भन्नु हुन्छ ? जुन सन्तानका लागि आमाबुवा परिवार हुन सक्दैनन् त्यस्ता सन्तानलाई के भन्नु ? हेलाँ गर्ने सन्तानका लागि यो हृदयविदारक कुरा हो। आमाबुवालाई हेलाँ गर्नेले भोलि आफ्नै लागि बाटो बनाएका हुन् भन्ने लाग्छ। उसका सन्तानले ऊबाट के सिक्छ ? त्यो अहिल्यै बुझ्न सके आफू सुरक्षित भइन्छ। अहिले आमाबुवालाई हेलाँ गर्नु भनेकै आफू पनि पछि गएर अपहेलित हुनु हो। त्यसैले सबैले वृद्धवृद्धाको सम्मान गरौं। हेलाँ कसैले नगरांै। आमाबुवा पनि परिवारभित्र अटाउनु पर्छ।"
१८ करोड राजस्व छली गरेको आरोपमा ४ जना विरुद्द मुद्दा,"काठमाडौं : राजस्व अनुसन्धान विभागले राजस्व चुहावट गरेको अभियोगमा ४ जनाविरुद्ध मुद्दा दायर गरेको छ । विभागले ब्रिङ मिडिया डिष्ट्रिव्यूसयन प्रालिका संचालक चन्द्रबहादुर अधिकारी, सोही मिडिया डिष्ट्रिव्यूसनका व्यवस्थापक सुरेन्द्र क्षेत्री र सुमन क्षेत्रीविरुद्ध राजस्व छली गरेको अभियोगमा उच्च अदालत पाटनमा मुद्दा दायर गरेको हो । विभागले स्टार इन्डिया प्रालि भारतका आधिकारिक विक्रेता जुपिटर मिडिया प्राली भारतका प्रोपाइटर अञ्जली अरोराविरुद्ध पनि मुद्दा दायर गरेको हो । विभागले शुक्रबार विज्ञप्ति जारी गर्दै उनीहरुविरुद्द १८ करोड २७ लाख ८३ हजार ७ सय ५२ रुपयाँ राजस्व छली गरेको अभियोगमा मुद्दा दायर गरेको जनाएको छ।"
सीके राउत नेतृत्वको जनमत पार्टीको आन्दोलन स्थगित,"काठमाडौं : सीके राउत नेतृत्वको जनमत पार्टीले गर्दै आएको आन्दोलनका कार्यक्रम स्थगित गरेको छ । पार्टीको केन्द्रीय कार्यकारिणी समिति बैठकले मौसम प्रतिकूलतका कारण आन्दोलनका कार्यक्रम तत्काललाई स्थगित गर्ने निर्णय गरेको हो । पार्टीका महासचिव चन्दन सिंहले जारी गरेको विज्ञप्तिमा भनिएको छ, २०७८ माघ २० गते रातीबाट नेपालमा आँधीबेरी, असिना र वर्षासहित मौसम अतिप्रतिकूलहुनआएको र यस्तो मौसम करीब एक सप्ताह लम्बिने पूर्वानुमान रहेकाले लोकमार्ग केन्द्रित कार्यक्रमको सट्टामा मौसमले साथ दिए अनुसार गाउँपालिकानगरपालिका केन्द्रित अन्तरक्रियामूलक कार्यक्रम गर्नहुन अनुरोध छ । त्यस अन्तर्गत किसानसँग अन्तरक्रिया तथा छलफल गर्ने र अरू पार्टी तथा संघसंगठनबाट समर्थन लिने खालका कार्यक्रमहरू गर्न हुन अनुरोध छ । मौसममा सुधार भएपछि २०७८ फागुन १ देखि आन्दोलनको कार्यतालिका अर्को बैठकबाट निर्णय गर्ने विज्ञप्तिमा उल्लेख छ ।"
प्रधानमन्त्रीको प्रेस सल्लाहकारमा गोविन्द परियार नियुक्त,काठमाडौं : प्रधानमन्त्री शेरबहादुर देउवाको प्रेस सल्लाहकारमा गोविन्द परियार नियुक्त भएका छन् । मन्त्रिपरिषद्को बैठकले परियारलाई प्रधानमन्त्री देउवाको प्रेस सल्लाहकार नियुक्त गर्ने निर्णय गरेको हो । पछिल्लो पटक देउवा प्रधानमन्त्री भएयता परियारले प्रधानमन्त्रीको नै प्रेस संयोजन गर्दै आएका थिए । परियार तनहुँका हुन् ।
ध्यान केन्द्रका नाममा मासिदै चुरे,"महेन्द्रनगर : कञ्चनपुरको भीमदत्त नगरपालिका ९ स्थित चुरे क्षेत्रमा ध्यान केन्द्र बनाउने भन्दै बाटो निमार्ण गरिएको छ । चुरेमा डोजर लगाएर कानुन विपरीत बाटो निमार्ण हुन लागेको सुचना पाएपछि कञ्चनपुरका प्रमुख जिल्ला अधिकारी राम प्रसाद पाण्डेयलगायत वन अधिकृतहरुको टोलीले उक्त क्षेत्रको स्थलगत निरीक्षण गरेका छन् । डिभिजन वन कार्यालय महेन्द्रनगरले चुरे क्षेत्रको १५ हेक्टर वन विपश्यना साधना धार्मिक वनलाई दिएको थियो । उक्त क्षेत्रमा ध्यान केन्द्र बनाउने भन्दै अनुमति बिना बाटो र अन्य संरचनाहरु निमार्ण हुन थालेपछि डिभिजन वन कार्यालयले रोकेको हो। ब्रह्मदेब सव डिजिभन वन कार्यालयका प्रमुख प्रकाश जोशीले चुरे क्षेत्रमा अवैधानिकरुपमा निमार्ण कार्य भएको भन्दै कानुन बमोजिम कारवाही हुने बताए । 'चुरेमा डोजर लगाएर बाटो खनिएको छ, यो अवैधानिक काम हो,' उनले भने, 'हामी अनुसन्धान गरिरहेका छौं, कानुन बमोजिक कारबाही हुन्छ ।' उनले विपश्यना साधना धार्मिक वनलाई संरक्षणका लागि जग्गा उपलब्ध गराएको भन्दै कानुन विपरीत कार्य भएको बताए । 'हामीले समितिलाई पत्र पठाइसकेका छौं चुरे संरक्षणका लागि दिएको वनमा अनुमति बिना बाटो निमार्ण गर्नु गलत हो,'जोशीले भने । विपश्यना साधना धार्मिक वनका अध्यक्ष नारद पाण्डेले उक्त क्षेत्रमा ध्यान केन्द्र बन्न लागेको बताए । 'हामीले त्यहा ध्यान केन्द्र बनाउन लागेका हौं,' उनले भने, 'केही स्थानीयले नबुझेर विरोध गरेपछि काम रोकिएको हो ।' उनले धार्मिक वन ऐन अनुसार वनले दिएको १५ हेक्टर जग्गामा गतिविधि गर्न पाउने बताउँदै त्यही ऐन अनुसार निमार्ण गरेको बताए ।"
जाजरकोटमा तीन फिटसम्म हिँउ : पटक पटकको हिमपातले स्थानीय हैरान,"जाजरकोट : जाजरकोटका उत्तरी तथा पश्चिमी क्षेत्रका लेकाली भूभागमा पुनः हिमपात भएको छ । पटकपटकको हिमपात र वर्षात्ले स्थानीय हैरान भएका छन् । हिमपातले चिसो बढाएको छ । हिमपातसँगै जनजीवन कष्टकर भएको छ । मंसिर पुसमा हिउँ परे हिउँदेबाली र फलफूल खेती सप्रने गर्दछ । तर पटक पटक र बाली ठूलो भइसकेपछि परेको हिउँले बालीलाई झन् असर गर्ने किसानको भनाइ छ । हिउँ परेको बेला निकै चिसो हुन्छ । घर बाहिरै निस्कन गाह्रो हुन्छ । केटाकेटी र बुढाबुढी चिसोले बिरामी समेत हुन्छन् तर पनि हिउँ पनै पर्छ,' कुशे ५ पाँचकाटियाका कर्णबहादुर थापाले भने, हामी बाक्लो हिउँ परेपछि खुसी हुन्छौं । किनभने हिउँपरेको वर्ष भोकमरी हुँदैन । हिउँपरेपछि वातावरण सफा हुनुका साथै पानीका मुहानहरु नसुक्ने, सिंचाई असुविधा भएका पाखोवारीमा लगाएको अन्नपात, फलफूल र तरकारी खेती सप्रिने थापाले बताए । तर पटक पटक हिउँ पर्दा चिसोले सताउने उनको भनाइ छ । बिहीबार साँझदेखि परेको अविरल वर्षातसँगै परेको हिमपातले जिल्लाको ग्रामीण जनजीवन निकै कष्टकर बनेको छ । हिमपातले चिसो बढेपछि जिल्लाको ग्रामीण भेगका जनताको दैनिक जनजीवन नराम्रोसँग प्रभावित भएको थापाले बताए । जिल्लाको कुसे गाउँपालिका,वारेकोट गाउँपालिका र जुनीजाँदे गाउँपालिकाका विभिन्न वस्तीहरुमा भारी हिमपात भएको छ । कुसे गाउँपालिकाको पैंक, पाँचकटिया, समाइला वारेकोटका रामीडाँडा, रोकायगाउँ नायकवाडालगायतका गाउँ र बस्तीहरुमा हिमपात अत्यधिक भएको हो । ति स्थानमा तीन फिटसम्म हिमपात भएको छ । यसअघि दुई पटकसम्म हिमपात भएपनि यसपटक अलि तलैसम्म बस्तीमै बाक्लो हिमपात भयो बारेकोट गाँउपालिकाका स्थानीय खगेन्द्र बोहराले भने,' हिमपातले जनजीवन केही दिन कष्टकर भएपनि पर्यावरणको दृष्टिकोणले निकै राम्रो हुन्छ।' हिमपातका कारण डाँडाकाडा र वस्तीहरु सेताम्य भएका छन्। खोला र मुलको पानी जमेकाले स्थानीयको दैनिक जीवन कष्टपुर्ण भएको कताए । उनले किसानी गरेर खाने र गाई भैंसी पालेका सर्वसाधारणलाई झन बढी समस्या परेको बताए । हिमपात र वर्षातका कारण चिसो बढेपछि साना बालबालिकाहरु, वृद्धवृद्धाहरु र विपन्न समुदायका सर्वसाधारण बढी प्रभावित भएका छन्। सदरमुकाम खलंगामा पनि वरिपरिका डाँडाहरुमा परेको हिमपातको असर देखिएको छ । सदरमुकाम खलंगा नजिकै पाँचकाटियामा हिउँ परेपछि हिँउ खेल्न जानेहरुको भीड बढ्न थालेको छ । कुसे गाउँपालिका र भेरी नगरपालिकाको वडा नम्वर १ र २को उच्च लेकहरुमा परेको हिमपातका कारण सदरमुकाम खलंगामा चिसो अत्यधिक वढेको स्थानीय रत्नराज हमालले बताए ।"
"दैलेखमा भारी हिमपात : जनजीवन प्रभावित, यातायात अवरुद्ध","दैलेख : बिहीबार बिहानैदेखि वर्षासँगै भारी हिमपात भएको छ । यसअघि महाबु, तिनचुले हिमाललगायत दैलेखको उच्च भूभागमा मात्रै हिमपात भएको थियो । बिहीबार रातीदेखि भने गुराँस गाउँपालिकाको गुराँसे क्षेत्र, रानीमत्ता, महाबु गाउँपालिकाको महाबुलगायत जिल्लाका ११ वटै स्थानीय तहको उच्च भूभागहरुमा भारी हिमपात भएको हो। नौमूले गाउँपालिकाको तोली, बालुवाटार, सल्लेरी, चौराठा, भगवतीमाई गाउँपालिकाको रुम, जगनाथ, कट्टी, मेहेल्तोली, मन्घर, वडाभैरब, डुङ्गेश्वर गाउँपालिकाको लाँकुरी, अवलपराजुलको माथिल्लो भूभाग, गुराँस गाउँपालिकाको गुराँसे, लाँलीकाडा, पिलाडी, घोडाबासलगायतका क्षेत्रमा भारी हिमपात भएको छ । यस्तै, महाबु गाउँपालिकाको काशिकाँध, गैडाबाज, रानीवन, भैरबी गाउँपालिकाको कुसापानी, चामुण्डाविन्द्रासैनी नगरपालिकाको काफलमेला, चापागाउँ, ठाटीकाँध गाउँपालिकाको विशाला, हिमपाईला, बिजारे, तोलीजैसी, आठबीस नगरपालिकाको सिंहासैन, पिपलकोट र तिलेपाटा र दुल्लु नगरपालिकाको मालिकाक्षेत्रमा हिमपात भएको छ। नारायण नगरपालिकास्थित दैलेख जिल्ला सदरमुकामसहित भवानी तथा आसपासका क्षेत्रमा हिमपात भएको छ । जिल्ला सदरमुकाममा भने झण्डै १२ वर्षपछि सामान्य हिमपात भएको छ । यसअघि दैलेख जिल्ला सदरमुकाममा २०६६ सालमा भारी हिमपात भएको थियो । गुराँसे क्षेत्रमा भारी हिमपात हुँदा यातायात सेवा अवरुद्ध भएको छ । दैलेख देखि गुराँसेहुँदै सुर्खेतसम्मको यायातात सेवा अबरुद्ध भएको जिल्ला प्रहरी कार्यालय दैलेखका डीएसपी भुवनेश्वर प्रसाद साहले बताए । हिउँ परेसँगै जिल्लाभर अत्याधिक चिसो बढेको छ । रातिदेखि नै हिमपात सुरु भएपछि जनजीवन कस्टकर बनेको छ । हिमपातले एक्कासी बढेको चिसोले विशेषगरी वृद्धवृद्धा, बालबालिका तथा गरिखाने वर्ग बढी प्रभावित भएका छन् । दैलेखसहित कर्णालीका कालिकोट, जुम्ला, हुम्ला, मुगु, डोल्पा लगाएतका जिल्लामा समेत भारी हिमपात भएको छ ।"
"गृहमन्त्री खाँणको ६ महिने उपलब्धी, प्रहरी नियमावली संशोधनदेखि बढुवासम्म","काठमाडौं : गृहमन्त्री बालकृष्ण खाँणले पद बहाली गरेको ६ महिनामा भएका नीतिगत र कार्यगत प्रगित विवरण सार्वजनिक गरेका छन् । मन्त्री खाँडले सार्वजनिक गरेको विवरणमा त्रिवर्षीय अपराध नियन्त्रण तथा अनुसन्धान कार्ययोजनाको कार्यान्वयनदेखि प्रहरी नियमावली नवौं संशोधनसम्म परेका छन् । यस्तै, नेपाल प्रहरीमा नयाँ सृजना गरिएका तीन पददेखि सीमा निर्माण भएका बीओपीसम्म पनि उपलव्धीमा समेटिएका छन् । यस्तै कसुरजन्य सम्पती व्यवस्थापन विभागको स्थापनासँगै, सामाजिक सुरक्षा अध्यादेश, तेजाव तथा रासायनीक पदार्थ अध्यादेश, फौजदारी कसुर कैद कट्टा नियमावलीको मस्यौदा तर्जुमा, गृह सुधार कार्ययोजनालगायतका कार्यहरु समावेश गरेका छन्। गृहमन्त्रीको सचिवालयले बिहीबार सार्वजनिक गरेको ६ महिनाका उपलब्धीहरुमा अघिल्ला सरकारकै पालामा सुरुवात भएका तर पुरा हुन नसकेका अधिकांश कार्यहरु रहेका छन् । प्रहरी नियमावलीमा नवौं संशोधन रहेको छ। यसै संशोधनमार्फत प्रहरीमा सहायक तथा श्रेणीबिहीन दर्जामा वर्षौंदेखि एउटै पदमा कार्यरत रहनुपर्ने अवस्थाको अन्त्य गरी वृत्ति विकासलाई थप अनुमानयोग्य बनाइएको छ । राजपत्र अनङ्किततर्फ प्रहरी वरिष्ठ नायब निरीक्षक, प्रहरी वरिष्ठ हवल्दार र प्रहरी सहायक हवल्दार गरी तीन तह तथा श्रेणीबिहीनतर्फ द्वितीयदेखि पञ्चम स्तरसम्म चार तह गरी जम्मा सात तह थप दरबन्दी सिर्जना गरी ती पदहरूमा बढुवाबाट पदपूर्ति हुने व्यवस्था गरिएको मन्त्रालयले जनाएको छ । यो व्यवस्थाबाट १,८९० जना श्रेणीविहीन, १४,५५२ जना प्रहरी जवान, ३,३८३ जना प्रहरी हवलदार र १,१७९ वरिष्ठ नायब निरीक्षक गरी जम्मा २१,००४ प्रहरी कर्मचारीहरूको तहवृद्धि हुनेछ । यस्तै प्रहरीको रासन भत्ता १५ प्रतिशतले वृद्धि गरिएको छ । ट्राफिक प्रहरीतर्फ कार्यालय सहयोगीदेखि प्रहरी हवल्दारसम्म सुरु तलब स्केलको ४० प्रतिशत प्रहरी सहायक निरीक्षकदेखि प्रहरी निरीक्षकसम्म २० प्रतिशत र प्रहरी निरीक्षकदेखि प्रहरी नायव उपरीक्षकसम्म १० प्रतिशतका दरले प्रोत्साहन भत्ता उपलब्ध गराइएको मन्त्रालयले जनाएको छ । प्रहरी सङ्गठनभित्र सकल दर्जाका कर्मचारीलाई आदरार्थी शब्द प्रयोग गर्ने निर्देशन पनि गृहमन्त्रीले उपलब्धी विवरणमा समिटिएको छ। दलित समुदायका व्यक्तिहरूले प्रहरी कार्यालयबाट पाउने सेवा सुविधा छिटोछरितो र सहज रूपमा प्राप्त गर्नका तथा दलित व्यक्तिहरूसँग सम्बन्धित मुद्दा मामिलामा सहजीकरण गर्न सामाजिक सहायता कक्षको व्यवस्था गरिएको मन्त्रालयले जनाएको छ । यस्तै, सुरक्षाका लागि पछिल्लो ६ महिनामा मात्र महानगरीय प्रहरी कार्यालय तथा प्रदेश प्रहरी कार्यालयहरूमा गरी कुल ९५० थान सिसिटिभि क्यामेरा जडान गरिएको मन्त्रालयले जनाएको छ। थप ३ स्थानसहित हालसम्म मुलुकका विभिन्न सीमा क्षेत्रमा गरी सशस्त्र प्रहरीको कूल बिओपि संख्या २२७ पुगेको मन्त्रालयले जनाएको छ गृहमन्त्रीका उपलब्धीमामा नेपालभित्र अवैधानिकरुपमा बसेका तथा गैरकानुनी कार्यमा संग्लन १५४ जनालाई निष्काशन गरिएको छ । भैरहवा अन्र्तराष्टिय विमानस्थलमा अध्यागमन कार्यालय सञ्चालनका लागि पूर्वतयारी सकिएको छ । यस्तै, २०७७ सालको मनसुनबाट क्षति पुगेका संरचना पुननिर्माणका लागि ३६ करोड ३ लाख अनुदान विभिन्न जिल्लामा पठाइएको छ । काभ्रेको पनौतीमा निर्माण गर्न लागिएको राष्ट्रिय प्रहरी प्रशिक्षण प्रतिष्ठानको संरचना निर्माणका लागि खरिद कार्य अगाडि बढाइएको छ । विभिन्न जलविद्युत तथा आयोजना, महत्वपूर्ण प्रतिष्ठान, कुटनीतिक नियोग, रेल्वे गरी २५ स्थानमा सशस्त्र प्रहरीबाट सुरक्षा व्यवस्थापन गरिएको छ । गृह मन्त्रालय र प्रदेश नं २ (हाल मधेश प्रदेश) को आन्तरिक मामिला तथा सञ्चार मन्त्रालयको संयुक्त आयोजनामा प्रदेशस्तरीय सुरक्षा गोष्ठी जनकपुरको धनुषामा कात्तिक २२ गते सम्पन्न भएकोलाई समेत मन्त्री खाणको उपलब्धी मानिएको छ । सार्वजनिक सेवा प्रवाहमा लाग्ने समय एक तिहाइले घटाउने गरी प्रशासनिक सुधारका लागि सेवा प्रवाहलाई प्रविधिमैत्री बनाइएको, सिस्टम जेनेरेटेड क्यूआर कोड सहितको डिजिटल भिषा लागू गरिएको मन्त्रालयले जनाएको छ । मन्त्री खाँणको पहलमा जनतालाई उपलब्ध गराउने सेवालाई जनमैत्री, छिटो, छरितो, सुलभ कम खर्चिलो एवंम झन्झटमुक्त बनाउने सम्बन्धमा यस विभाग अन्तर्गतका पोखरा र काँकडभिट्टा अध्यागमन कार्यालयहरुलाई थप अधिकार प्रत्यायेजन गरी पर्यटक भिसा, नाता भिसा र वैवाहिक भिसा जारी गर्ने गरेको छ । यस्तै, लागुऔषध ओसारपसार तथा सेवनलाई निरुत्साहित गर्न जम्मा ३० वटा लागुऔषध उपचार तथा पुनस्र्थापना केन्द्रलाई मन्त्रालयमा आवद्ध गरिएको छ । लागुऔषध रोकथाम तथा नियन्त्रण राष्ट्रिय गुरुयोजनाको मस्यौदा तयार भएको मन्त्रालयले जनाएको छ । पछिल्लो ६ महिनामा मुलुकभर विभिन्न प्रकारका लागुऔषधसहित नेपाली नागरिक २१८३ जना, भारतीय नागरिक ५८ जना र विदेशी नागरिक ५ जना गरी कुल २२४६ जना पक्राउ गरिएको छ । पक्राउ गरिएका व्यक्तिहरुबाट ठूलो मात्रामा गाजा, चरेस, हेरोइन, अफिम, कोकिनलगायतका लागुऔषध बरामद गरिएको छ। लागुऔषधका प्रयोगकर्ताबाट आपूर्तिकर्तासम्म पुग्न प्रहरी सफल भएको छ । मन्त्रालयका अनुसार थप १७२ समेत गरी हालसम्म कुल ६५४ स्थानीय तहमा बैकिङ्ग प्रणालीमार्फत सामाजिक सुरक्षा भत्ता वितरण भइरहेको छ । यसका साथै कारागारमा रहेका व्यक्तिहरुको जीवन सहज बनाउन खुल्ला कारागार सञ्चालन नियमावलीको मस्यौदा तयार गरिएको छ । व्यक्तिगत घटना दर्ता तथा सामाजिक सुरक्षा व्यवस्थापन प्रणालीको लागि डाटा सेन्टर र रिकभरीको स्थापना भएको छ । विगत छ महिनामा थप ६६४ वडा कार्यालयमा अनलाईन घटना दर्ता विस्तार गरिएको मन्त्रालयले जनाएको छ । नेपाल प्रहरीतर्फ ६५ वटा भवनको निर्माण कार्य जारी रहेको छ । यस्तै मोरङ्ग र पाँचथरको नयाँ कारागार भवन निर्माण कार्य तीब्रताकासाथ भइरहेको छ । बाँकेको गनापुरमा खुला कारागार संचालनका लागि प्रशासनिक र सुरक्षा भवनको निर्माण कार्य अन्तिम अवस्थामा रहेको छ ।"
"सुदूरपश्चिममा भारी वर्षासँगै हिमपात : यात्रु अलपत्र, किसान खुसी","डडेल्धुरा : सुदूरपश्चिमका पहाडि जिल्लामा बिहीबार साँझदेखि परेको हिमपातले जनजीवन प्रभावित भएको छ । हिमपातका कारण तराईपहाड आवातजावत गर्ने सावारी साधान बीच बाटोमै अलपत्र परेका छन् । हिमपात जारी रहेका कारण यातायात संचालन गर्न कठिनाइ भइरहेको छ । बिहीबारदेखि लगातारको हिमपातका कारण विभिन्न पहाडि राजमार्गमा सयौं यात्रु अलपत्र परेका छन् । मौषम बदली भइ लागातार भइरहेको हिमपातले जनजीवन कष्टकर हुनुका साथै यातायातका साधन बन्द हुँदा यात्रु अलपत्र परेका हुन् । हिमपातका कारण भिमदत्त राजमार्गको साउखर्क, हगुल्टे, गैरालगायतका क्षेत्रमा यात्रुहरु कष्ठकर जीवन यापन गरिरहेका छन् । हिमपातले बन्द रहेको राजमार्ग खुलाउन स्थानीय तहका डोजर प्रयोग गरिएको छ । जिल्लाको उच्च लेकाली भाग अनारखोली, भालुमारे, साहुखर्क, हगुल्टेलेक, महाभारत लेकका विभिन्न स्थानमा बाक्लो हिमपात हिमपात भएको छ । लामो समय पछि डडेल्धुरामा माघ महिनामा हिमपात भएको स्थानीयले बताएका छन् । निरन्तर हिमपात भइरहेको छ। याततयात सुचारु गर्न डोजरको प्रयोग गरिएपनि बाटो खुलाउन नसकेको अमरगढी नगरपालिकाका मेयर विशेश्वरप्रसाद ओझाले जानकारी दिए। डडेल्धुरा सदरमुकाममा हिमपातमा स्थानीयहरु रमाउन थालेका छन् । बिहानैदेखि हिउँ खेल्नेको भीड लागेको छ। तेस्रो पटक भएको हिमपातले कृषक खुसी भएका छन्। खेति सप्रिने भएपछि किसान खुसी भएका हुन्। गर्मी सुरु हुनै लाग्दा भएको हिमपातले पुनः चिसो बढेको छ । हिमपातसँगै उच्च लेकाली भेगसहित जिल्ला सदरमुकाम क्षेत्रमा अध्याधिक चिसो बढेको स्थानीय प्रमबहादुर महरले बताए। लगातारको हिमपातसँगै सेताम्मे भएका डाडापाखाँमा हिउँमा रमाउने युवायुवतीहरुको ताँती छ । हरेक वर्ष हुने हिमपातलाई पर्यटनका रुपमा डडेल्धुरालाई चिनाउन सके हिमपातको समयमा भारतीय तथा नेपाली पर्यटक तान्न सकिने स्थानीय बताउँछन्।"
"भिजिट भिसामा नयाँ रुट खोज्दै मानव तस्कर, भारत हुँदै दुबई जान लागेका दुई युवती फर्काइए","काठमाडौं : गृह मन्त्रालयले पर्यटक प्रवेशाज्ञा (भिजिट भिसा)मा मलेसिया र खाडी मुलुक जान रोक लगाएपछि मानव तस्करहरुको सञ्जालले नयाँ नयाँ रुट खोज्न थालेका छन्। त्रिभुवन अन्तर्राष्ट्रिय विमानस्थलमा रहेका प्रहरी, एयरलाइन्स कर्मचारी र अध्यागमनका केही अधिकृतहरुले नै मावन तस्करीमा सहयोग पुर्याएको भन्दै गृह मन्त्रालयले भिजिट भिसामा मलेसिया र खाडी मुलुक जान रोक लगाएको हो। सर्वसाधारणले दुख नपाउन र मानव तस्करीको चेन ब्रेक होस् भन्ने उद्देश्यले गृह मन्त्रालयले भिजिट भिसामा कडाइ गरेको हो। भिजिट भिसामा विमानस्थलबाट सिधै मलेसिया र खाडी मुलुक जान नपाउने भएपछि मानव तस्करहरुको सञ्जालले भारतको बाटो प्रयोग गर्न थालेको पाइएको छ। केही म्यानपावर व्यवसायीले भिजिट भिसामा सेटिङ गरी सोझासाझा नेपालीहरुबाट चर्को रकम असुली खाडी मुलुक र मलेसिया पठाउने गरेका छन्। भिजिट भिसामा जानेहरुले खाडी मुलुकमा जागिर नपाउने र जागिर पाएपनि थोरै रकम प्राप्त गर्ने गरेका छन्। रुट फेर्दै भिजिट भिसामा भारत हुँदै दुबई जान लागेका दुई युवतीलाई बिहीबार अध्यागमनले फर्काइदिएको छ। त्रिभुवन अन्तर्राष्ट्रिय विमानस्थल अध्यागमन कार्यालयले बिहीबार भारत जान लागेका सिन्धुपाल्चोकका साङ्गे डोल्मो लामा र फुलमाया तामाङलाई प्रस्थान अनुमति दिन अस्विकार गर्यो। त्यसको प्रमुख कारण थियो, उनीहरुको राहदानीमा दुबईको भिसा भेटिनु। अध्यागमनका अधिकारीहरुसँग लामा र तामाङले आफूहरु भारत जाने जिकिर गरेका थिए। तर उनीहरुले भारत जानुको उद्देश्यसमेत पुष्टि गर्न सकेनन्। भारत जानु पर्ने कारण समेत पुष्टि गर्न नसक्नु र उनीहरुको राहदानीमा दुबईको भिसा भेटिएपछि अध्यामगनका अधिकारीहरुले शंका गर्ने ठाँउ प्रशस्त भेटे। त्यसपछि अध्यागमनले उनीहरुलाई शंकास्पद यात्रा भन्दै फर्काइदियो। अध्यागमनका एक अधिकारीका अनुसार, त्रिभुवन विमानस्थलबाट भिजिट भिसामा जान रोक लगाएपछि मानव तस्करी गर्दै आएका म्यानपावर व्यवसायीहरुले पाकिस्तान, श्रीलंका, भारतको बाटो हुँदै मलेसिया र खाडी मुलुक पठाउन प्रयत्न गरेको देखिन्छ। केही साता अघि दुबई हुँदै पाकिस्तान हिँडेकी एक महिलालाई समेत फर्काइदिएको थियो।"
"बाजुरामा फेरि हिमपात, जनजीवन कष्टकर","बाजुरा : बिहीबार दिउँसोदेखि उच्च हिमाली क्षेत्रमा हिमपात पर्न सुरु भएको बाजुरामा शुक्रबार सदरमुकाम मार्तडीसम्मै हिउँ परेको छ। हिमपात र भारी वर्षाले बाजुराको जीवन कष्टकर बन्दै गएको छ। हिमपात र भारी वर्षाले जिल्लामा अत्याधिक चिसो बढेको छ। चिसोले उच्च हिमाली क्षेत्रकाबालबालिका र बृद्धबृद्धालाई समस्या भएको स्थानीयले बताएका छन्। पोरखे लेकमा हिउँ परेपछि मार्तडी कोल्टि सडकमा यातायता बन्द भएका जयमालिका यायायात समितिका सचिव देबेन्द्र नाथले जनाएको छ। पहिलो पटक परेको हिउँ सफा गरेर यातायात सञ्चालनमा ल्याएको भएपनि बिहीबार बिहानदेखि पुन : हिउँ पर्न सुरु भएको हो। करिब ५ फिटभन्दा बढी हिउँ जमेको नाथले बताए। चिसो मौसममा जोगिएर काम गर्न र न्यानोमा बस्न प्रमुख जिल्ला अधिकारी उपेन्द्रराज पौड्यालले जिल्लाबासीलाई आग्रह गरेका छन्। मौसम खराब भई बाक्लो हुस्सु र कुहीरोले जिल्लाको पूर्वी उत्तरमा पर्ने कोल्टि एयरपोर्ट पनि बन्द भएको छ। उत्तरी क्षेत्रका एक नगरपालिका र तीन वटा गाउँपालिका बुढिनन्दा नगरपालिका हिमाली, स्वामीकार्तिक खापर र जगन्नाथ गाउँपालिका, हुम्ला, मुगु, कालिकोटका जनताहरुको यातायातको एक मात्र साधन जहाजसमेत बन्द भएपछि त्यस क्षेत्रका जनताको जीवन अस्तव्यस्त बनेको छ। विशेष गरी कोल्टि प्राथमिक स्वास्थ्य केन्द्रबाट रिफर गरेर जिल्ला सदरमुकाम मार्तडी, नेपालगन्ज धनगढी रिफर गरेका बिरामीलाई झनै समस्या भएको जिल्ला स्वास्थ्य कार्यालयका बाजुराका प्रमुख दयाकृष्ण पन्तले जानकारी दिए। ग्रामीण सडक हिलाम्मे भएर बिहीबार दिउँसोदेखि बन्द भएको जय बालिका यातायात प्रालिका कर्मचारी चक्र बडुवाले जानकारी दिए। बिहीबारबाट १२ वर्ष देखि १७ वर्ष उमेर समूहका बालबालिकालाई लगाउन सुरु गरिएको कोरोनाविरुद्धको खोप पनि प्रभावित भएको जिल्ला स्वास्थ्य कार्यालय बाजुराका प्रमुख दयाकृष्ण पन्तले बताए। अत्याधिक चिसोले बालबालिकाहरु विशेष गरी बडिमालिका नगरपालिका ७ ढम्कनेमा समस्या रहेको शरश्वती आधारभूत्त विद्यालयका प्रधानाध्यापक हस्तबहादुर धामीले बताए। जिल्लाका बडिमालिका,बुढिनन्दा नगरपालिका,हिमाली,स्वामीकार्तिक खापर,जगन्नथ,गौमूल खप्तड छेडेदह गाउँपालिकाको उच्च हिमाली क्षेत्रका शैक्षिक संस्थाहरु बन्द भएको जिल्ला शिक्षा ईकाईले जानकारी दिएको छ।"
भाडाका अपराधी प्रयोग गरेर ३ जना व्यासायिक साझेदारको हत्या,"विराटनगर : भाडाका अपराधी प्रयोग गरेर मोरङ र ललितपुरमा ३ जना व्यावसायिक साझेदारको हत्या गर्न लगाएको खुलेको छ। भाडाका अपराधीलाई पैसा दिँदै व्यावसायिक साझेदारको हत्या गर्न लगाएको अभियोगमा सिरहाका ३१ वर्षीय अनिलकुमार मण्डल पक्राउ परिसकेका छन्। हत्यामा संलग्न अन्य २ जनालाई पनि मोरङ प्रहरीले पक्राउ गरिसकेको छ। प्रहरीले उनीहरुको नाम खुलाएको छैन। मोरङ प्रहरी प्रमुख एसपी जनार्दन जीसीले हत्यामा अरु व्यक्तिको पनि संलग्नता देखिएकाले अनुसन्धानको दायरा फराकिलो पारिएको जानकारी दिए। हत्यामा संलग्न मण्डलसहित ३ जनालाई पक्राउ गरिसकिएको छ, उनले भने, घटनामा अरु व्यक्ति पनि संलग्न छन्। हत्यामा कति जनाको संलग्नता थियो भन्ने बारेमा यकिन हुन बाँकी रहेको उनले बताए। मण्डलले प्रतिव्यक्ति ५ लाख रूपैयाँ दिने सर्तमा भारत र नेपालका पेसेवर अपराधी प्रयोग गर्दै व्यावसायिक साझेदारको हत्या गर्न लगाएको निस्कर्षमा प्रहरी पुगेको छ। ३ जनाको हत्या गरिसकेपछि हत्यामा संलग्न भाडाका अपराधीलाई उनले प्रतिव्यक्ति ३ लाख रूपैयाँ दिइसकेको खुलेको छ। २ लाख रूपैयाँ भने दिन बाँकी देखिएको प्रहरी स्रोतले बतायो। मोरङको धनपालथान गाउँपालिका७ उखुबारी र ललितपुरको गोदावरी नगरपालिका१२ थेचोमा हत्या गरेर गाडेको अवस्थामा ३ जनाको शव भेटिएको थियो। हत्यामा भाडाका पेसेवर अपराधी प्रयोग गरिएको पाइएपछि घटनाले नयाँ मोड लिएको छ। मोरङमा २ र ललितपुरमा १ जनाको हत्या गरेर गाडेको अवस्थामा प्रहरीले शव उत्खनन गरिसकेको छ। सुनसरीको धरान उपमहानगरपालिका३ घर भई भक्तपुरमा बस्दै आएका ४९ वर्षीय राजेन्द्रकुमार श्रेष्ठ र सप्तरीको शम्भुनाथ नागरपालिका४ घर भई काठमाडौंमा बस्दै आएका ३२ वर्षीय शम्भु चौधरीको शव मोरङको धनपालथान७ उखुबारीमा खाल्डो खनेर गाडेको अवस्थामा भेटिएको हो। उनीहरुको शव गत माघ १३ र १४ गते फेला परेको हो। उखु काट्ने क्रममा कामदारले खाल्डो देखेपछि प्रहरीलाई खबर गरेका थिए। खबर पाएपछि पुगेको प्रहरीले पहिले एउटा खाल्डोबाट चौधरीको शव निकालेको थियो। शव भेटिएको स्थानबाट करिब ३० मिटरको दूरीमा रहेको अर्काे खाल्डोमा श्रेष्ठको शव फेला परेको हो। छुट्टाछुट्टै खाल्डोमा शव गाडिएको भए पनि दुवैको घाँटीमा डोरीको डाम थियो। बिजुलीको पोल गाड्नेजस्तो खाल्डो बनाउँदै नुन हालेर गाडिएको अवस्थामा शव भेटिएको हो। उक्त घटनाको अनुसन्धान अघि बढाएको प्रहरीले तेह्रथुमको सङ्क्रान्तिका ६२ वर्षीय मोहन लिम्बूको पनि हत्या गरेर गाडेको अवस्थामा ललितपुरको गोदावरीमा शव फेला पार्यो। प्रहरीले बिहीबार साँझ लिम्बूको शव उत्खनन गरेको छ। डोरीले घाँटी कसेर हत्या गरिएको भनिएका ३ जना व्यावसायिक साझेदार भएको खुलेको छ। सिरहाका मण्डलसँग मिलेर उनीहरुले जग्गा, हाइड्रो पावर, सिमेन्ट उद्योग लगायतमा लगानी गरेको खुलेको छ। ४ जना व्यवसायिक साझेदारमध्ये मण्डलले भारतीय र नेपाली अपराधीलाई भाडामा प्रयोग गरेर ३ जनाको हत्या गर्न लगाएको प्रारम्भिक अनुसन्धानबाट खुलेको उच्च प्रहरी स्रोतले बतायो। घटनाका बारेमा केही पनि बताउन नचाहेका मण्डल केही दिनअघि नै काठमाडौंबाट पक्राउ परेका हुन्। उनलाई बिहीबार विराटनगर ल्याइएको छ। यता मोरङ प्रहरीले सुनसरीको भन्टाबारी र बर्जुबाट सात जनाभन्दा बढीलाई नियन्त्रणमा लिएर घटनाको अनुसन्धान गरिरहेको थियो। प्रहरीले धरान, काठमाडौं, झापा, विराटनगर लगायतका स्थानबाट पनि केही व्यक्तिलाई नियन्त्रणमा लिएर आवश्यक सोधपुछ गर्यो। नियन्त्रणमा लिइएकामध्ये २ जनाले घटनामा संलग्नता स्वीकार गरिसकेको प्रहरीले जनाएको छ। घटनाका बारेमा काठमाडौंमा केही बोल्न नचाहेका मण्डलले पनि विराटनगर ल्याइसकेपछि हत्या आफ्नो योजना र लगानीमा भएको स्वीकार गरिसकेको प्रहरी स्रोतले बतायो। प्रारम्भिक अनुसन्धानबाट भाडाका भारतीय र नेपाली अपराधी प्रयोग गरेर हत्या गरेको देखिन्छ, जिसीले भने, घटना गराउने ३ जना पक्राउ परिसकेका छन्। अरु व्यक्तिहरुको खोजी जारी छ। मोरङ प्रहरीले शुक्रबार पत्रकार सम्मेलनको आयोजना गरेर घटनाको विस्तृत विवरण सार्वजनिक गर्दै छ। हत्या गरिएकामध्ये राजेन्द्रको साथबाट भेटिएको परिचय खुल्ने कागजातका आधारमा उनको पहिचान सम्भव भएको हो। त्यसपछि उनको कनेक्सन खोतल्दै जाँदा अन्ततः प्रहरी घटनाको निस्कर्षमा पुग्न सफल भएको छ। हत्यामा संलग्नमध्ये केहीलाई पक्राउ गर्न प्रहरी सफल पनि भइसकेको छ। लिम्बूको हत्या मंसिर २८ गतेअघि नै भएको प्रहरीले जनाएको छ। श्रेष्ठ र चौधरीको हत्या कहिले भएको हो भन्ने यकिन हुन बाँकी छ। तर हत्या मोरङमै गरेर दुवै जनाको शव गाडेको निस्कर्षमा प्रहरी पुगेको छ। उनीहरु दुवै जना एकै समयमा सम्पर्कविहीन बनेका थिए। हत्या गर्नुअघि उनीहरुलाई विराटनगरको रत्ना होटल र मेट्रोसिटी गेस्ट हाउसमा राखेको पाइएको प्रहरी स्रोतले बतायो। गत मंसिर पहिलो साता व्यवहार मिलाउन भन्दै काठमाडौंबाट पूर्वतर्फ आएका श्रेष्ठसँग चौधरी पनि थिए। कल डिटेल रेकर्ड (सीडीआर) ले पनि त्यही संकेत गरिरहेको प्रहरीले जनाएको छ। उनीहरुको कनेक्सनका आधारमा लिम्बूको शव फेला पारेको प्रहरीको अनुसन्धान लगभग घटनाको अन्तिम निस्कर्षतिर पुगिसकेको छ। लिम्बूको शव उत्खननका लागि मोरङ प्रहरीका डीएसपी मञ्जील मुकारुङ काठमाडौंसम्म पुगेका थिए। उनले शव बरामद गर्न अपराध महाशाखाको सहयोग लिए। त्यसपछि प्रहरी टोलीले ललितपुरको गोदावरीमा गाडेको अवस्थामा लिम्बूको शव बरामद गरेको हो। प्रहरीको प्रारम्भिक अनुसन्धानबाट हत्यामा ८ जना भारतीय नागरिकलाई प्रयोग गरेको देखिन्छ। व्यावसायिक साझेदार मण्डलले श्रेष्ठ, चौधरी र लिम्बूको हत्यामा भाडाका अपराधी प्रयोग गर्दै घटना गराएको प्रहरीले जनाएको छ। ५ लाख दिने सर्तमा ३ जनाको हत्या गर्न मण्डलले लगाएको पाइयो, प्रहरी स्रोतले भन्यो, हत्यामा संलग्नले प्रतिव्यक्ति ३ लाख रूपैयाँ लिइसकेको भए पनि २ लाख रूपैयाँ लिन बाँकी रहेको देखिन्छ। लिम्बूको हत्यापछि मण्डल मंसिर अन्तिम साता विराटनगर आएको पाइएको प्रहरीले जनाएको छ। मण्डलसँग श्रेष्ठ र चौधरी पनि विराटनगर आएको पाइएको छ। प्रहरी स्रोतका अनुसार ललितपुरमा लिम्बूको हत्या भइसके पनि श्रेष्ठ र चौधरीलाई भने घटनाका बारेमा थाहै थिएन। श्रेष्ठ र चौधरीले व्यावसायिक साझेदार लिम्बूको खोजी गर्न थालेपछि मोरङमा उनीहरुको हत्या गरिएको प्रहरीले जनाएको छ। प्रहरी स्रोतका अनुसार श्रेष्ठको साथमा परिचय खुल्ने कागजात फेला नपरेको भए घटनाको निस्कर्षमा पुग्न गाह्रो थियो। नुन हालेर गाडिएकाले धेरै गलेको र सडेको कारण अनुहार चिन्न नसक्ने अवस्थामा शव भेटिएको थियो। शारीरिक बनावट र शरीरमा लगाएका कपडाका आधारमा आफन्त तथा परिवारका सदस्यले श्रेष्ठ र चौधरीको सनाखत गरेका हुन्। व्यवसायबाट राम्रो कमाई हुन थालेपछि उक्त पैसाको लोभमा परेर मण्डलले ३ जना व्यावसायिक साझेदारको हत्या गर्न लगाएको पाइएको प्रहरीले जनाएको छ।"
झापाको जुत्ता उद्योगमा आगलागी : साढे आठ करोडको क्षति,"झापा : झापाको मेचीनगरस्थित एक जुत्ता उद्योगमा आगलागी हुँदा करोडौँको क्षति भएको छ। मेचीनगर नगरपालिका६ बर्मेली टोलमा श्याम खेतानले सञ्चालन गरेको एसएस फुटवेयरमा बिहीबार आगलागी हुँदा करिब रु आठ करोड ५० लाख बराबरको क्षति भएको जिल्ला प्रहरी कार्यालयका प्रवक्ता प्रहरी नायब उपरीक्षक वसन्त पाठकले जानकारी दिए। आगलागी पाँच घण्टापछि मात्र नियन्त्रणमा आएको थियो। उद्योगमा जुत्ता बनाउन प्रयोग हुने रबर, केमिकललगायत वस्तु भएकाले आगो नियन्त्रणमा लिन धेरै समय लागेको थियो। आगो नियन्त्रणमा लिन झापा, मोरङसहित भारतबाट समेत गरी ११ वटा बारुणयन्त्र परिचालन गरिएको प्रवक्ता पाठकले बताए। आगो निभाउन नेपाली सेना, नेपाल प्रहरी, सशस्त्र प्रहरी र स्थानीयवासीले उल्लेख्य सहयोग गरेका थिए। रासस"
म्याग्दीमा हिमपात : जनजीवन कष्टकर,"बेनी : म्याग्दीको लेकाली र उच्च पहाडी बस्तीहरुमा बाक्लो हिमपात भएको छ । बिहिबार रातीदेखिको हिमपातले जनजीवन प्रभावित बनेको छ । यो याममा लेकाली क्षेत्रमा पाँचौं पटक र तल्लो क्षेत्रमो दोस्रो पटक हिमपात भएको हो । धवलागिरी गाउँपालिकाको गुर्जा, लुलाङ, मुना, मुदी, मल्कवाङ, मच्छिम, मराङ, ताकम, मालिकाको देबिस्थान, रुम, निस्कोट, मंगलाको टोड्के, झाँक्रीपानी, किमचौर, रघुगंगाको कुइने, पाखापानी, दग्नाम, झिँ, रुइसे, अन्नपूर्णको घोडेपानी, राम्चे, टिकोट, लेकगाउँ, बेनी नगरपालिकाको भकिम्ली लगायतका ठाउँमा हिउँ परेको छ । यसैगरी पर्वतको जलजला गाउँपालिकाको लेकफाँट, फलामेडाँडा, लोप्रे, शालिजा, बनौमा पनि हिउँ परेको छ । हिमपातसँगै बढेको चिसोले जनजीवन प्रभाबित भएको छ । सर्वसाधारण घरभित्रै आगो तापेर बसेका धवलागिरी१ गुर्जाका वडा अध्यक्ष झकबहादुर छन्त्यालले बताए । पैदलमार्गमा हिउँ परेपछि गुर्जामा यातायात सम्पर्क बिच्छेद भएको छ । गाई, भैंसी, भेडाबाख्रा चरनमा जान सकेका छैनन् । गोठमै बाँधेर नल, पराल दिएर राखिएको कृषकले बताएका छन् । हिमपातसँगै बढेको चिसोका कारण सडक, भवन, सिचाई, खानेपानी लगायत बिकास आयोजना निर्माणमा समस्या भएको छ । तीन, चार फिटसम्म बाक्लो हिउँ जमेको छ । कृषकहरुलाई भने हिमपात र वर्षातले राहत मिलेको छ । आकाशे पानीको भरमा खेती गर्दै आएका कृषहरुलाई राहत मिलेको हो । धवलागिरी गाउँपालिका३ मुनाका करबहादुर पुनले हिउदेबालीका लागि वर्षातले फाइदा पुगेको बताए । जौ, गहुँ, केराउका लागि हिउँ र वर्षातले सिचाई भएको छ, उनले भने, आकाशे पानीको भरमा खेती गर्ने कृषकहरुलाई राहत मिलेको छ । ३० हजार ८५६ हेक्टर खेतीयोग्य जमिन भएको म्याग्दीमा १९ हजार ४९८ हेक्टर क्षेत्रफल खेतीको लागि प्रयोग भएको छ । छ हजार ५८ हेक्टर जमिनमा बाह्रै महिना सिचाई सुविधा रहेको खानेपानी, सिचाई तथा जलस्रोत विकास डिभिजन कार्यालय म्याग्दीको तथ्याङ्क छ । हिमपात र वर्षातले हिउदे बाली उत्पादन बढाउन सहयोग पुग्ने कृषि ज्ञान केन्द्रका कृषि प्रसार अधिकृत गोविन्द पाण्डेले बताए ।"
बाघ गणनाका लागि जडान गरिएका क्यामेरा गायब !,"रौतहट : बाघ गणनाका लागि वनमा राखिएको क्यामेरा हराउन थालेको छ। जिल्लाको पौराइ बन क्षेत्रमा जडान भएको क्यामेरा हराएको हो । रौतहटको वनमा बाघको संख्या बढदै गएपछि राष्ट्रिय प्रकृति संरक्षण कोष र निकुञ्ज तथा डिभिजन वन कार्यालयले वनमा बाघ गणनाका लागि माघ ४ गतेदेखि क्यामेरा जडान गरेको थियो । पौराइ बन क्षेत्रमा जडान भएको दुईवटा क्यामेरा चोरी भएको हो । पौराइ वन क्षेत्रमा लगाएको २ वटा क्यामेरा हराएको वन्यजन्तु प्रविधिक टिकाराम थारुले जानकारी दिए । बाघको सम्भावित बासस्थान र पानी खान आउजाउ गर्ने स्थानमा एक सय २२ वटा क्यामेरा जडान गरिएकोमा दुईवटा हराएको हो । अन्यस्थानको क्यामेराको अवलोकन गर्ने र हराएको क्यामेराको खोजी भइरहेको बन्यजन्तु प्राविधिक थारुको भनाइ छ । गत वर्ष भएको बाघ गणनामा जिल्लाको वन क्षेत्रमा ४ वटा बाघ फेला परेको थियो । एक वर्षयता बाघ आक्रमणबाट एकजनाको मृत्यु भएको छ भने ६ जना घाइते भएका छन्। यहि माघ ४ गते देखि सुरु भइ १५ दिनसम्म रौतहटको बनमा क्यामेरा जडान रहने डिभिजन बन कार्यालयले जनाएको छ । बाघ गणनाका लागि ठाउँठाउँमा क्यामराहरु जडान भएको हुँदा सो क्यामेरा नछुन बन कार्यालयले सूचना जारी समेत गरेको थियो । गत वर्ष पनि रौतहटको बनमा क्यामेरा जडान गरी बाघको गणना गरिएको थियो । रौतहटमा ४ वटा बयस्क बाघ भेटिएका थिए। रौतहटमा धन्सर खोला पूर्व, गैंडाटार, जुडिबेला, चोचा, सिम्री , नुनथर,पौराइ, रंगपुर लगायतका वन क्षेत्रमा क्यामेरा जडान गरिएको छ ।"
नीति कथा : कुरा सुन्नु पाकाको,"गाउँमा एउटा चौतारो थियो। फराकिलो खुला जग्गा भएकाले त्यहाँ विभिन्न किसिमका रूखबिरुवा थिए। मानिस खासगरी गर्मी मौसममा वरपीपल आदि रूखको शीतल ताप्न पुग्थे। मानिस कहिले राजनीतिका, त कहिले समाजका, अनि कहिले प्रकृतिका कुरा गर्थे। चौतारोको ठीक पछाडि वरको पुरानो रूख पनि थियो। आसपासमा विभिन्न रूखबिरुवा र बुट्ट्यान थिए। त्यो रूखलाई आफू सबैभन्दा पुरानो भएकाले अभिभावक भएको महसुस हुन्थ्यो। सबैका गतिविधि हेथ्र्यो र मनमनै गम्थ्यो। अरूले भने बूढो भनेर खासै वास्ता गर्दैनथे। त्यस वरको छेवैमा एउटा बेलको बिरुवा उम्रिन सुरु गर्यो। आज भोलि गर्दै त्यो विरुवा हलक्कै बढेर ठूलो देखियो। हेर्दाहेर्दै वरलाई आफूलाई जित्ला कि भन्ने लाग्यो। त्यो बेलको नयाँ बिरुवा तीन महिनामै हलक्क बढेर वरको रूखको आधासम्म पुग्यो। एक दिन बेलले वरसित सोध्योवृक्षराज ! तपाईंको आयु कति हो ? वर चुप लाग्यो। फेरि अर्को दिन बेलले त्यही प्रश्न सोध्यो। वरलाई बोल्न मन थिएन। अस्ति भर्खर जन्मिएको फुच्चे रूख मेरो उमेर सोध्ने ? भन्ने महसुस गर्यो। तर धेरै पटक सोधेपछि बाध्य भएर वरले जवाफ दियो तीन सय वर्ष। वरको कुरा सुनेर बेल गज्जबले हाँस्यो। हाँस्दाहाँस्दै बेलले भन्यो मलाई हेर्नुस्, तीन महिनामै म यति अग्लो भएँ। तर तपाईं भने तीन सय वर्षसम्म पनि यति होचो हुनुहुन्छ। आफ्नो गम्भीरता तोड्दै वरले भन्योमेरा बच्चा ! तिमीले अहिलेसम्म आँधीहुरी, भेलबाढी केही थामेका छैनौं। तीन सय वर्षमा मैले तिमीजस्ता थुप्रै बेल र अरू सयौं बोटविरुवा देखें। जुन हरेक वर्षको आँधीहुरी वा भेलबाढीमा नामेट हुन्थे। नैतिक शिक्षा : पुरानासँग धेरै कुराको अनुभव हुन्छ। नयाँले जतिसुकै फुर्ति लगाए पनि त्यो कुरा काँचो हुन सक्छ। नयाँले घमण्ड गर्नुभन्दा पनि पाकोलाई सम्मान गर्नुमै कल्याण हुनेछ।"
आगामी महिनादेखि रेल चलाउने तयारी,"जनकपुर : धनुषाको कुर्थाबाट भारतको जयनगरसम्म रेल सेवा हुने खबरले यतिबेला धनुषाका एक दर्जन गाउँका स्थानीयवासी हर्षित भएका छन्। रेलमा चढ्ने वर्षौँदेखिको आफूहरुको सपना अब बल्ल पूरा हुने भएपछि धनुषाको जनकपुरधाम उपमहानगरपालिका, औरही गाउँपालिका र जनकनन्दनी गाउँपालिकासहितको विभिन्न स्थानीय तहका एक दर्जन गाउँका स्थानीयवासीमा खुशीयाली छाएको हो। रेल्वे लिकको काम सकिएको लामो समयसम्म पनि रेल सेवा सञ्चालन हुन नसकेका कारण निरास बनेका स्थानीयवासीमा अबको केही दिनमै रेल चल्ने पछिल्लो खबरले उत्साहित बनाएको धनुषाको औरही गाउँपालिका६ का विशोलाल यादवले बताए। 'रेल्वे लिक बनेको धेरै समय भइसक्यो, रेल आज चल्छ, भोलि चल्छ भन्दै निरास भएर बसिरहेका छौँ', उनले भने, 'तर केही दिनअघि नेपाल रेल्वे कम्पनीले रेलको परीक्षण गरेको देखेपछि रेल चल्ने आशा जागेको छ।' सुरुमा त रेल चल्छ भन्ने विश्वासै लागेको थिएन, तर लिकमा रेल गुडेको देखेपछि आशा पलाएको उनको भनाइ छ। रेल चल्ने भएपछि रेल्वे लिक बनाउन आफ्नो बहुमूल्य जग्गा दिएका धनुषाको जनकनन्दनी गाउँपालिकाका रमेश मण्डलले पनि रेल चल्ने भएपछि उत्साहित भएको बताए। 'रेल्वे लिक बनेपछि रेल चल्छ र त्यो रेलमा चढ्न पाइन्छ भनेर आफ्नो बहुमूल्य जग्गा दिइयो', मण्डलले भने, 'धेरै समयसम्म रेल नचलेपछि निरास थिएँ, तर पछिल्लो समय रेल चल्ने खबर आएपछि खुशी लागेको छ।' विसं २०७७ असोज २ गते भारतीय कम्पनी कर्पोरेशनबाट ८४ करोड ६५ लाखमा खरिद गरिएको दुई सेट रेल बडो तामझामका साथ जयनगरबाट जनकपुर ल्याइएर धनुषाको जनकनन्दनी गाउँपालिकाको इनरुवामा पार्किङ गरी त्रिपाल ओढाएर राखिएको छ। भारतको जयनगरबाट धनुषाको कुर्थासम्म करिब ३५ किलोमिटर चल्ने सो रेल सेवाको नेपालका प्रधानमन्त्री शेरबहादुर देउवा र भारतका प्रधानमन्त्री नरेन्द्र मोदीले संयुक्तरूपमा उद्घाटन गर्ने तयारी भएको नेपाल रेल्वे कम्पनीले जनाएको छ। हामीले सन् २०२२ को फेब्रुअरी तेस्रो साताबाट जयनगरकुर्था रेल सेवा सञ्चालन गर्ने तयारी गरेका छौँ', नेपाल रेल्वे कम्पनीमा महाप्रबन्धक निरञ्जन झाले भने, 'रेल चलाउन अब कुनै समस्या छैन, केवल उद्घाटन हुनमात्र बाँकी छ।' दुवै देशका प्रधानमन्त्रीले संयुक्तरूपमा रेल सेवाको उद्घाटन गरेपछि नियमितरूपमा रेल सञ्चालन हुने महाप्रबन्धक झाको भनाइ छ। 'कुन मितिबाट रेल चल्छ भन्ने ठ्याक्कै म अहिले भन्न सक्दिनँ', महाप्रबन्धक झाले भने,तर हामीले फेब्रुअरीको दोस्रो वा तेस्रो साताबाट रेल चलाउने तयारी गरेका छौँ।' अहिले न्यूनतम आवश्यकताका आधारमा मात्र थोरै कर्मचारी नियुक्त गरेको र नियुक्त भएका कर्मचारीलाई तालिम दिएर काममा परिचालन गरिसकेको उनको भनाइ छ। 'रेल उद्घाटनपछि सुरुको पहिलो १५ दिन दिनको एकपटक आउने र जाने गरी रेल चलाउँछौँ', महाप्रबन्धक झाले भने, त्यसपछि यात्रुको चाप र आवश्यकता हेरेर दिनमा दुईतीनपटकसम्म पनि रेल चलाउन सकिन्छ।' रेल चलेपछि तत्कालका लागि जयनगरबाट कुर्थासम्म समान्य सिटमा ७० र एसी सिटमा ३०० भाडा निर्धारण गरिएको उनको भनाइ छ। रेल सेवा सञ्चालन गर्ने तयारी गरिए पनि रेल्वे लिकमा रहेका क्लिपहरु चोरी भइरहेको र ठाउँठाउँमा रेल्वे लिकमै तरकारी हाटबजार लगाउने गरेको, रेल्वे लिकमै अनधिकृतरूपमा छाप्रो हालेर पसल चलाउँदै आएको र छाडारूपमा पशु चौपाया छाड्ने गरेकाले रेल सञ्चालनमा कठिनाइ भइरहेकाले यसमा सबैले सहयोग गर्नुपर्ने महाप्रबन्धक झाले बताए। रासस"
साउदीबाट शव ल्याइदिन हारगुहार,"धनकुटा : विदेशमा श्रीमान्को मृत्यु भएको ४ महिना बितिसक्दा पनि शव नआएपछि छथरजोरपाटी गाउँपालिका५ परेवादिनकी विष्णुमाया लिम्बू चिन्तामा छिन्। साउदीमा बितेका श्रीमान्को शव नेपाल ल्याउन पहल गरिदिन सरकारसमक्ष उनले अनुरोध गरेकी छन्। उनका श्रीमान् ३९ वर्षीय रामकुमार लिम्बूको असोज २६ गते उपचारका क्रममा निधन भएको थियो। उनी १८ वर्षदेखि साउदीस्थित एइड दहिम अल हामउड एन्ड पार्टनर्स ट्रेडिङ एन्ड कन्ट्रयाक्टिङ कम्पनीमा मजदुरी गर्थे। उनी बाटोमा काम गरिरहेका थिए। त्यहीबेला गाडी आउँदा त्यसलाई साइड दिने क्रममा उनी पुलबाट खसेर गम्भीर घाइते भएका थिए। उपचारका क्रममा मृत्युु भएको कुरा साउदीमै रहेका उनका साथी युवराज कार्कीले फोनमार्फत आफूलाई जानकारी गराएको विष्णुमायाले बताइन्। मृत्यु हुनुभन्दा एक साताअघि भिडियो कलमा निको भएर चाँडै घर फर्किन्छु भन्नुभएको थियो, गहभरी आँसु पार्दै उनले भनिन्, त्यसको एक सातापछि मृत्यु भएको खबर आयो। उहाँको मृत्युको खबर सुन्दा सपना जस्तै लागेको छ। विष्णुमाया १४ वर्षीय छोरासँगै मोरङको सुन्दरहरैचा६ गछियामा सुकुम्बासी जग्गामा बस्दै आएका छन्। जिवीकोपार्जनका लागि गछियाखोलामा बालुवा चाल्ने काम गरिरहेको विष्णुमायाले बताइन्। रामकुमार २०६० मा वैदेशिक रोजगारीका लागि साउदी पुगेका थिए। बिदाका बेला उनी घर आउजाउ गर्थे। तर, अहिले कोरोना महामारीका कारण आउन पाएका थिएनन्। मृतकका साढु कमलकुमार राईले कात्तिकमा शव नेपाल ल्याइदिन वैदेशिक रोजगार बोर्डको सचिवालयलाई निवेदन दिएका थिए। उनका अनुसार वैदेशिक रोजगार बोर्डको सचिवालयले कात्तिक ८ गते राजदूतावास रियाद, साउदी अरबलाई पत्र काटेर मृतक लिम्बूको शव नेपाल पठाउन आवश्यक सहयोगका लागि अनुरोधसमेत गरे।"
"मन्त्रालय थपिए, मिलेन भागबण्डा","विराटनगर : मन्त्रालय भागबण्डाको विषयलाई लिएर प्रदेश १ मा सत्तारुढ ५ दलीय गठबन्धनबीच किचलो बढेको छ। सबैलाई भागबण्डा मिलाउन आइतबार बसेको प्रदेशको मन्त्रिपरिषद् बैठकले ७ वटा मन्त्रालयलाई विभाजन गरी १२ बनाएको छ। मन्त्रालय विभाजनपछि मन्त्रीका आकांक्षी धेरै हुँदा सत्तारूढ गठबन्धनमा भागबण्डाको विवाद झन् बढेर गएको छ। जसका कारण मन्त्रिपरिषद् विस्तारमा समेत ढिलाइ भइरहेको छ। सरकारले प्रदेश १ को उद्योग, पर्यटन, वन तथा वातावरण मन्त्रालय, भूमि व्यवस्था, कृषि तथा सहकारी मन्त्रालय, भौतिक पूर्वाधार विकास मन्त्रालय, सामाजिक विकास मन्त्रालय विभाजन गरी प्रदेशमा मन्त्रालयको संख्या १२ पुर्याउने निर्णय गरेको थियो। जसअनुसार सामाजिक विकास मन्त्रालय फुटाएर सामाजिक विकास मन्त्रालय र स्वास्थ्य मन्त्रालय बनाएको छ। उद्योग, पर्यटन, वन तथा वातावरण मन्त्रालय फुटाएर उद्योग, श्रम तथा रोजगार मन्त्रालय, वन, वातावरण तथा भूसंरक्षण मन्त्रालय र संस्कृति तथा पर्यटन मन्त्रालय बनाएको छ। त्यस्तै, भौतिक पूर्वाधार विकास मन्त्रालय फुटाएर सडक पूर्वाधार तथा सहरी विकास मन्त्रालय र खानेपानी, ऊर्जा तथा सिँचाइ मन्त्रालय बनाएको छ। भूमि व्यवस्था, कषि तथा सहकारी मन्त्रालय फुटाएर कृषि तथा पशुपक्षी विकास मन्त्रालय बनाएको छ। सोही मन्त्रालयमा रहेको भूमि सहकारी र भौतिक पूर्वाधार मन्त्रालयमातहतको यातायातलाई जोडेर भूमि सहकारी तथा यातायात व्यवस्था मन्त्रालय बनाएको छ। इन्द्रबहादुर आङ्बो मन्त्री रहेको आर्थिक मामिला तथा योजना र केदार कार्की मन्त्री रहेको आन्तरिक मामिला तथा कानुन मन्त्रालयलाई भने विभाजन गरिएको छैन। कांग्रेस र नेकपा (एकीकृत समाजवादी) बीच मन्त्रालय बाँडफाँटको विषयलाई लिएर कुरो मिल्न सकिरहेको छैन। कांग्रेसले ५ र नेकपा एसले ४ वटा मन्त्रालय माग गरिरहेको छ। प्रदेशमा नेकपा एसका नेता राजेन्द्रकुमार राई मुख्यमन्त्री छन्। उनले अरू ४ वटा मन्त्रालय आफ्नो पार्टीले पाउनुपर्ने स्पष्ट अडान राखेको स्रोतले बतायो। नेकपा (माओवादी) केन्द्रले ३ वटा मन्त्रालय पाउने लगभग पक्का भएको छ। १ सांसद रहेको संघीय लोकतान्त्रिक राष्ट्रिय मञ्चले पनि एउटा मन्त्रालय पाउनुपर्ने दाबी गरिरहेको छ। ५ वटा मन्त्रालयको अडान नछाडेको कांग्रेसलाई ४ वटा मन्त्रालय मात्रै दिने पक्षमा मुख्यमन्त्री राई छन्। यही विषयमा कुरा नमिल्दा प्रदेशको मन्त्रिपरिषद् विस्तार हुन नसकिरहेको एक सांसदले बताए। उनका अनुसार मुख्यमन्त्री राईले प्रदेशमा गठबन्धनको सरकार बनाउन आफ्नो दलका कारण सम्भव भएको भन्दै ४ वटा मन्त्रालय पाउनुपर्ने माग राखिरहेका छन्। माओवादी केन्द्रले भने मुख्यमन्त्री राईको मागलाई समर्थन गरेको छ। कांग्रेसले ५ वटा मन्त्रालयको माग छाड्नुपर्ने पक्षमा माओवादी छ। प्रदेशमा नेकपा एसका कारण गठबन्धन सरकार बनेको हो। उसलाई ४ वटा मन्त्रालय दिँदा केही फरक पर्दैन, माओवादीका एक नेताले भने, तर कांग्रेसले पनि ५ वटा मन्त्रालयको दाबी छाडेको छैन। कांग्रेसले आफ्नो अडान छाड्दा राम्रो हुन्छ। कांग्रेसका एक सांसद प्रदेशको सबैभन्दा ठूलो दल भएकाले कांग्रेसले अरूभन्दा धेरै अर्थात् ५ वटा मन्त्रालय पाउनुपर्ने माग राखिएको बताउँछन्। आङ्बोले मन्त्रालय विभाजन सकिएकाले मन्त्रिमण्डल विस्तारको तयारी भइरहेको बताए। एक साताभित्र सरकारलाई पूर्णता दिएर प्रदेशसभा बैठक बोलाइने जानकारी उनले दिए।"
जापानको ५० प्रतिशत आयात चीनमा निर्भर,"टोक्यो : जापानको ५० प्रतिशत आयात चीनमा निर्भर रहेको पाइएको छ । जापान सरकारद्वारा बिहीबार जारी नयाँ रिपोर्टअनुसार जापानको ५० प्रतिशत आयात चीनमा निर्भर रहेको पाइएको हो । मुल्य र आयातित वस्तुहरुको हिसाबले ५० प्रतिशतभन्दा बढीले जापानको निर्भरता चीनमा रहेको सरकारी रिपोर्टमा उल्लेख छ । आयातित सामग्रीमा जापान सबैभन्दा बढी सन् २०१९ मा चीनमा निर्भर रहेको समेत सो रिपोर्टले देखाएको छ । जापानले कपडा, खेलकुद सामग्री, फेस मास्क, मोबाइल र कम्प्युटरजस्ता सामग्रीहरु सबैभन्दा बढी चीनबाट आयात गर्ने गरेको क्योडो न्युजमा समाचार छ । अन्य मुलुकको तुलनामा जापान चीनबाट आयातित सामग्रीमा बढी निर्भर हुने गरेको समेत सरकारी तथ्यांकले देखाएको हो।"
नेपाल आइडल सिजन४ बाट को बाहिरिए ?,"काठमाडौं : मैले गीत छोडी आएँ फूलको तरेलीमा कहाँ खोजुँ, कहाँ भेटुँ कसको परेलीमा नेपाल आइडल सिजन४ को बिहीबारको कार्यक्रम विशेष रह्यो। कार्यक्रमको दैलो यही सामूहिक गीतले उघारेको थियो। यो सुमधुर गीत बज्दाबज्दै कार्यक्रममा अतिथिका रुपमा अग्रज कलाकार सरोज खनाल देखा परेका थिए। उनले गीतसँगै भैरहवाको सुटिङ दृश्य सम्झिए। यो गीत मैले अभिनय गरेका सिनेमाको गीतमध्ये उत्कृष्ट लाग्ने गीत हो। गीतको सुटिङ भैरहवामा भएको थियो। जेठको महिना नाच्दानाच्दै पसिनाले कपडा भिज्थ्यो। सेतो सुट र रातो सट लगाएर नाचिरहेको थिएँ। सर्टको रंग गएर सेतो सुट नै रातै भएको थियो। हरेक हप्ता कम भोट ल्याउने एक जना प्रतियोगी बाहिरिने दिन हो, बिहीबार। गत हप्ताको प्रस्तुतिका आधारमा कम भोट ल्याउने राजकुमार परियार कार्यक्रमबाट बाहिरिए। उनी बाहिरिँदै गर्दा जज शम्भुजित बाँस्कोटा भन्दै थिए, राजकुमार यति छिटो जान पर्ने प्रतिस्पर्धी होइन। अर्का जज सुगम पोखरेलले भने, राजकुमार भाइ तपाईका लागि ठूलो स्टेज पर्खिरहेको छ है। राजकुमार बाहिरिँदै गर्दा कार्यक्रमस्थलमा केहीबेर सन्नाटा छायो। केहीबेरमा मञ्चमा उपस्थित भए, विश्वास उप्रेती। उनी आँखाभरीका सपनाको कुरा गर्दै थिए। उनको स्वर र प्रस्तुतिमा सबैजना रमाएका थिए। यसपछि सुरेश लामाले मायालुलाई सम्झिएर प्रेमिल गीत गाए। सक्दिन म बाँच्न तिमीबिना भन्दै मञ्चमा देखापरिन्, बेनिसा पौडेल। जजहरूको प्रशंसा बटुल्न सफल भए, अर्का प्रतिस्पर्धी रञ्जित नेपाली। उनले जिन्दगीको भर नभएको कुरा सुनाए। कार्यक्रममा आदेश पौडेलले जीवनका घटना पहिले नै अनुमान गर्न नसकिने सत्यलाई गीतबाटै सुनाए, को कस्को हो ? कसले चिन्न सक्छ र ?, सिन्दुर हो या धुलो हो यो जीवन कस्ले भन्न सक्छ र ? कार्यक्रमको अन्तिममा बिहीबार बाहिरिएका राजकुमार परियारले पनि प्रस्तुति दिएका थिए। उनले साँचो माया लगाएको कसम खाए। उत्कृष्ट १० मध्ये पाँच जनाले बिहीबार प्रस्तुति दिए। हरेकले आफूलाई अब्बल सावित गर्न अनेक कोसिस गरेका थिए। प्रतियोगीहरू गीतको भावसँगै डुबिरहेका थिए।"
अमेरिकी कारबाहीमा इस्लामिक स्टेटका नेताको मृत्यु,"राष्ट्रपति जो बाइडेनले अमेरिकी सेनाले इस्लामिक स्टेटका नेता अबु इब्राहिम अलहाशिमी अलकुरैशीलाई उनको आदेशमा मारेको बताए। अमेरिकी राष्ट्रपति जो बाइडेनले ट्वीटरमा भनेका छन्, 'मेरो निर्देशनमा हिजो राती अमेरिकी सेनाले उत्तरपश्चिम सिरियामा अमेरिकी जनता र हाम्रा सहयोगीहरूको रक्षा गर्न र विश्वलाई सुरक्षित स्थान बनाउन सफलतापूर्वक आतंकवाद विरोधी अभियान सञ्चालन गरेको छ।' राष्ट्रपति बिडेनले आफ्नो ट्वीटमा थप लेखेका छन्, 'हाम्रा सशस्त्र सिपाहीहरूको बहादुरीलाई धन्यवाद, हामीले इस्लामिक स्टेटका नेता अबु इब्राहिम अलहाशिमी अलकुरैशीलाई मैदानएजंगमा मार्यौं। यस अपरेशनमा संलग्न सबै अमेरिकीहरू सुरक्षित रूपमा फर्किएका छन्। आज बिहान यस मुद्दामा अमेरिकी जनतालाई सम्बोधन गरिनेछ। भगवानले हाम्रा सैनिकको रक्षा गरून्।' सिरियामा घटनास्थलमा पुगेका सहायता कार्यकर्ताहरूले विपक्षी नियन्त्रित सहर अतामेहमा भएको आक्रमणमा छ बालबालिकासहित १३ जनाको मृत्यु भएको बताएका छन्। यस क्षेत्रमा धेरै अमेरिकी हेलिकप्टर अवतरण गरेको बताइएको छ। यो क्षेत्र उत्तरी इदलिब प्रान्तमा पर्छ। टर्कीसँग जोडिएको यस क्षेत्रमा अमेरिकी कारबाही मध्यरातमा भएको हो। त्यहाँ अमेरिकी सेनाले कडा विरोधको सामना गरेको स्थानीय स्रोतले बताएको छ। अमेरिकी सेनालाई विमान विरोधी बन्दुक र अन्य भारी हतियारले आक्रमण गरेको थियो। करिब दुई घण्टासम्म गोलीबारी र तोपको आवाज आइरहेको थियो। इस्लामिक स्टेटका नेता अबु बकर अलबग्दादीलाई मार्ने सैन्य कारबाहीपछिको यो अमेरिकी सेनाको उत्तरपश्चिम सिरियामा अहिलेसम्मको सबैभन्दा ठूलो सैनिक कारबाही भएको बताइएको छ। यो सम्पूर्ण क्षेत्र जिहादी समूहको गढ हो। टर्की समर्थित विद्रोही पनि यस क्षेत्रमा सक्रिय छन्। यो समूह इस्लामिक स्टेटको कट्टर विरोधी हो। ह्वाइट हेल्मेट भनेर चिनिने सिरियाली सिभिल डिफेन्सले एक विज्ञप्तिमा आफ्ना मानिसहरू दिउँसो ३:१५ बजे घटनास्थलमा पुगेको बताएको छ। संगठनले आफ्नो विज्ञप्तिमा छ बालबालिका र चार महिलासहित १३ जनाको शव निकालेको जनाएको छ। बीबीसी हिन्दीको सहयोगमा"
एन्फाको निर्वाचन कमिटी गठन,"काठमाडौं : अखिल नेपाल फुटबल सङ्घ (एन्फा)ले आगामी जेठ १५ गतेका लागि तय भएको नयाँ नेतृत्व निर्वाचनका लागि निर्वाचन कमिटी गठन गरेको छ । सातदोबाटोस्थित एन्फा कम्प्लेक्समा बसेको एन्फाको १६ औँ कार्यसमिति बैठकले निर्वाचन समितिको अधिवक्ता श्रीराम दबाडीको संयोजकत्वमा पाँच सदस्यीय निर्वाचन समिति गठन गरेको हो । त्यसैगरी सहसंयोजकमा अधिवक्ता रामचन्द्र गौतम, सदस्यमा दामोदर भट्टराई र वैकल्पिक सदस्यमा सरस्वती श्रेष्ठ र प्रिती कार्की छन् । निर्वाचन समितिमा मनोनयन गर्न सङ्घको २० औं विशेष साधरणसभा बैठकमा निर्णयार्थ पेश गर्ने निर्णय गरेको छ । यसैगरी निर्वाचन पुनरावेदन समितिको संयोजकमा अधिवक्ता विष्णु लुइँटेल र सहसंयोजकमा सुधा रिजाल, सदस्यमा केशवमणि अर्याल, वैकल्पिक सदस्यमा यज्ञबहादुर राना र राजेन्द्र इंगनाम रहेका छन् । उनीहरूको इन्ट्रीग्रिटी जाँच एन्फा लेखापालन तथा अनुपालक समितिले गर्नेछ । यस निर्णयपछि फिफा र एएफसीमा पठाइनेछ । त्यस्तै बैठकले आर्थिक वर्ष २०७७७८ मा १९औँ वार्षिक साधारणसभाबाट अनुमोदित वार्षिक कार्यक्रम विश्वव्यापीरूपमा फैलिएको कोरोना भाइरसको महामारीले स्थगन भएको हुँदा उक्त अनुमोदित बजेटलाई २०७८७९ को आर्थिक वर्षभित्र रकमान्तर गरी खर्च गर्ने निर्णय गरेको छ । रासस"
दलीय दाउपेचले गिजोलिएको बूढीगण्डकी आयोजना,"काठमाडौं गोरखा : १२ सय मेगावाटको बूढीगण्डकी आयोजना समयमै बनेको भए हाम्रो देशले जलविद्युत्मा फड्को मारिसकेको हुन्थ्यो। तर, राष्ट्रिय गौरवको यो आयोजना १० वर्षदेखि गिजोलिइरहेको छ। निर्माण सकेर बिजुली बालिसक्नुपर्ने बेलासम्म पनि लगानीको मोडालिटीकै टुंगो लागेको देखिँदैन। यसमा दलहरूले फोहोर राजनीति गरेको बताउँछन्, अर्थविद् डा चिरञ्जीवी नेपाल। दलहरूले राष्ट्रिय गौरवका आयोजनाको महत्व नै नबुझेको देखिन्छ, अर्थविद् डा नेपाल भन्छन्, कसको पार्टीले उठाएको एजेन्डा हो भनेर राष्ट्रिय गौरवका आयोजनालाई हेर्नु हुँदैन। यसमा सबै पार्टीको स्वामित्व हुनुपर्यो । सबैले नै अपनाएर अघि बढाउन जरुरी हुन्छ। तर, छुट्ट्याएको बजेट पनि फ्रिज हुने, अघि बढ्न नसक्ने भइरहेको डा नेपाल बताउँछन्। अब राष्ट्रिय गौरव भनेर नछुट्टाए पनि हुन्छ, जब यसको अर्थ नै थाहा छैन भने, उनी भन्छन्, मुख्य समस्या भनेको सुरुमा सिधै गजुवालाई दिइयो। हटाइयो। फेरि दिने भनियो। कहिले सरकार आफैं बनाउने भन्छ। यो गिजोलिइसकेको छ। पूर्वऊर्जासचिव अनुप उपाध्यायका अनुसार राजनीतिक खेलका कारण लगानी जुट्न नसकेको हो। चुनावी एजेन्डा बनाएर कार्यान्वयन नगर्ने दलहरूको परिपाटी मुख्य कारक रहेको पूर्वसचिव उपाध्याय बताउँछन्। सरकार साँच्चिकै तयार हो भने सम्भाव्य लगानीकर्ताहरूले खोजेका कुराहरूलाई ग्यारेन्टी गर्नुपर्यो। अर्को कुरा दक्षिण आयो भने उत्तर रिसाउने, उत्तर आयो भने दक्षिण रिसाउने भन्ने खेती बन्द गर्नुपर्यो, उनी भन्छन्, आफ्ना आयोजनाहरूबारे अनावश्यक टिप्पणीले पनि कुरा बिग्रिने हुन्छ। लगानीको मोडालिटीमा अलमल ? ईपीसीएफ (इन्जिनियरिङ, प्रोक्युरमेन्ट, कन्स्ट्रक्सन एन्ड फाइनान्सिङ) मोडलमा जाने भनिए पनि कानुन बनाउन नसकेको पूर्वसचिव उपाध्याय बताउँछन्। सरकारले सार्वजनिक खरिद ऐनमै यो विषय राख्नुपर्छ, उनी भन्छन्, ईपीसीएफमा जान बिड गर्ने विधि तयार गर्नुपर्यो। लगानी जुटाउन यी काम गर्नै पर्छ। पूर्वअर्थमन्त्री डा युवराज खतिवडाका अनुसार राष्ट्रिय गौरवको भनेर के गर्नु ? त्यसको लगानीको मोडालिटी नै तयार छैन। कुनै एउटा मुलुकलाई बिनाप्रतिस्पर्धा करिब ३ खर्बको आयोजना त्योे पनि सबै ऋणमा दिन सक्ने स्थिति नरहेको पूर्वमन्त्री डा खतिवडा बताउँछन्। म अर्थमन्त्री हुँदा चिनियाँ राष्ट्रपति सी चिनफिङको नेपाल भ्रमणमा हामीले एउटा ऋण र अनुदानको मिश्रित मोडल प्रस्ताव गरेका थियौं। करिब २५ प्रतिशत अनुदान र बाँकी ऋण दिनुहोस् भनेका थियौं। त्यसो गरे आयोजना अघि बढाउन सकिने अवस्था थियो, डा खतिवडा भन्छन्, तर, सकारात्मक उत्तर आएन। अहिले एकथरी आफैं बनाउने भन्छन्। अर्कोथरी ऋणमा भए पनि अघि बढाउने भन्छन्। मुअब्जा वितरण त सकिएला। अब लगानीको मोडलबारे सोच्नुपर्यो। कुनै कम्पनीलाई बिनाप्रतिस्पर्धा दिँदा पारदर्शितामा प्रश्न उठ्ने उनी बताउँछन्। गेजुवालाई नै दिने हो भने अनुदान र ऋणको मिश्रित मोडलबाट अघि जाऔं। गेजुवा चिनियाँ सरकारी कम्पनी हो। भुटानमा भारतले जुन मोडल अपनाएको छ, त्यस्तै मोडलबाट जाऔं, उनी भन्छन्, यस्तो हो भने हामी अघि बढ्न सक्छौं। तर, शतप्रतिशत ऋणमा बिनाप्रतिस्पर्धा दिन कानुनले दिँदैन। अर्का पूर्वअर्थमन्त्री डा रामशरण महत शेरबहादुर देउवा नै प्रधानमन्त्री भएका बेला लगानीको खाका तयार पारेको बताउँछन्। नेपाल आफंैले बनाउने भन्ने निर्णय पनि गरेको हो। माओवादी सरकारमा हुँदा गलत तरिकाले चीनको गेजुवालाई दिएका थिए। डिजाइन, खरिदलगायत सबै उनीहरूले गर्ने भनेर, पूर्वमन्त्री डा महत भन्छन्, हामीले त्यो काम रोकेर सरकारले आफैं निर्माण गर्नुपर्छ भनेका थियौं। आफंैले नै यो आयोजना बनाउने भनिसकेका छौं। बाहिरकाले बनाउने होइन। अर्थदेखि ऊर्जा मन्त्रालय माओवादीको हातमा भएर काम अघि बढाउन नसकेको डा महत बताउँछन्। भन्छन्, पार्टीगत स्वार्थका कारण अहिले बूढीगण्डकी अघि बढ्न नसकेको हो। यो आयोजनाको महत्व सबैले बुझ्न जरुरी रहेको बताउँछिन् पूर्वऊर्जामन्त्री राधा ज्ञवाली। यो आयोजना सबै कुराले लाभदायक देखेर सरकारले आफैं बनाउनुपर्छ भनी सबै दल समेटेर काम अघि बढाएका हौं। त्यसपछि मुअब्जाको काम अघि बढाएका थियौं। सरकारले ऋण लिएर आफैं गर्ने भनेका थियौं। कतैबाट ऋण दिने प्रस्ताव पनि आएको थियो। केही सेयर जनतालाई पनि दिने गरी अघि बढाउने भनेका थियौं, पूर्वमन्त्री ज्ञवाली भन्छिन्, तर, सरकार परिवर्तन भएपछि काम नै रोकिएको छ। म ऊर्जा तथा कृषि समिति सदस्य पनि हुँ। समितिमा अरू आयोजनाबारे छलफल हुन्छ। बूढीगण्डकीको छलफल भएको छैन। आयोजनालाई लिएर खेल खेल्ने काम हाबी देखिएको उनी बताउँछिन्। यो त मुलुकको ऊर्जाका लागि ब्याकअप आयोजना हो। यसको महत्व बुझ्न जरुरी छ। राजनीतिक इच्छाशक्ति नभएको देखिन्छ। लगानी मोडालिटीको टुंगो लागिनसकेको स्वीकार गर्छन्, ऊर्जासचिव देवेन्द्र कार्की । लगानीको स्रोत जुटाउने हो भने ईपीसी मोडल नै सजिलो भएकाले अहिलेसम्मको प्रगति हेर्दा यसअन्तर्गत नै आयोजना अघि बढ्ने सम्भावना छ। ईपीसीएफमा जाने कानुन पनि छैन, सचिव कार्की भन्छन्। दातृ निकायसँग अहिलेसम्म लगानीको पहलै नगरिएको कार्कीको भनाइ छ। लगानीबारे टुंगो नलागेकाले पनि दातृ निकाय या अरू कसैसँग हामीले प्रस्ताव गरेका छैनौं। गेजुवालाई दिने एक खालको निर्णय भएको हो। त्यसकै क्षेत्रभित्र रहेर कार्यान्वयनको पाटो के हुने भन्नेमै अहिले केन्द्रित छौं, उनी भन्छन्, कुनै पनि सरकारले ल्याएको भए पनि सरकारको नीति अविच्छिन्न हुन्छ। अनिच्छाका कारण होइन। मिल्छ कानुनबमोजिम अघि बढ्ने हो। नभए कानुन संशोधन गरेर जाने हो। कानुनले सपोर्ट नगरेका कारण गेजुवालाई दिन नसकिएको कार्की बताउँछन्। कम्पनीसँग छलफल त भइरहेको छ। कम्पनीको पनि कुरा स्पष्ट छैन। मन्त्रालयको पनि कुरा स्पष्ट छैन। कानुनविपरीत हामी जान सक्दैनौं। हामीले सार्वजनिक खरिद ऐन, खरिद नियमावलीले दिन सक्ने अवस्था छैन, उनी भन्छन्, पहिलादेखि नै गेजुवासँग कुरा अघि बढेकाले केही सकारात्मक ढंगमा अघि जाने भन्ने छ। सरकारको ४० अर्ब खर्च भइसकेकाले अब चाँडै निष्कर्षमा पुग्नुपर्छ। उनका अनुसार पछिल्लो भनेको जग्गा प्राप्तिको काम अघि बढेको छ। घरजग्गा, टहराको डिप्रिसियसन नकाटी मुआब्जा दिने भन्ने मन्त्रिपरिषद्को निर्णय छ। त्यसका लागि लगत संकलन भइसकेको उनी बताउँछन्। भन्छन्, अब काम सुरु हुन्छ। १० वर्ष धकेलियो म्याद २०७७७८ मा निर्माण सक्नुपर्नेमा सरकारले म्याद थपेर २०८३८४ पुर्याएको छ। २०६९७० देखि बजेट विनियोजन गरिँदै आएको छ। आयोजना कसरी बनाउने भन्ने निक्र्योल हुन नसक्दा प्रगति शून्यप्रायः छ। घरगोठ गणना र मुआब्जा वितरणको कामै भइरहेको ऊर्जा मन्त्रालयका सहसचिव चिरञ्जीवी चटौत बताउँछन्। ४० अर्ब रकम मुआब्जामा खर्च भइसकेको देखिन्छ। व्यवस्थापनका नाममा वार्षिक १ करोडभन्दा बढी खर्च हुँदै आएको छ। जलाशययुक्त यस आयोजनाको पूर्वसम्भाव्यता अध्ययन २०३९४० मा ६ सय मेगावाट जडित क्षमता रहने गरी गरिएको थियो। २०६६६७ मा विद्युत् प्राधिकरणले साविक अध्ययनलाई अध्यावधिक गरेको थियो। तर, तीन दशक कुनै पनि सरकारले चासो दिएनन्। डा बाबुराम भट्टराई प्रधानमन्त्री हुँदा २०६९ सालमा तत्कालीन पाँचै विकास क्षेत्रमा जलाशयुक्त आयोजना बनाउने अवधारणा बन्यो। राजधानी र राजमार्गबाट नजिक पर्ने भएकाले १२ सय मेगावाटको बूढीगण्डकी अघि बढाउने प्रक्रिया सुरु भयो। सरकारको २०६९ मंसिर १८ को निर्णयअनुसार बूढीगण्डकी जलविद्युत् आयोजना विकास समिति गठन भयो। जेडीई कन्सल्ट प्रालि र एनईएसएस प्रालिसँग सहकार्य गरी फ्रान्सको ट्रयाकबेल इन्जिनियरिङ एसएले २०७२ मा विस्तृत अध्ययन प्रतिवेदन (डीपीआर) सरकारलाई हस्तान्तरण गर्यो। उक्त डीपीआरमा २ खर्ब ६० अर्ब लागतमा ८ वर्षभित्र आयोजना बन्ने उल्लेख थियो। डीपीआरअनुसार ६३ वर्ग किलोमिटरको जलाशय बन्नेछ। जलाशयको पूर्ण जल सतह ५४० मिटर रहनेछ। २६३ मिटर अग्लो बाँध निर्माण गरिनेछ। औसत वार्षिक २ हजार ३८३ गिगावाट तथा सुक्खा मौसममा १ हजार ४०४ गिगावाट विद्युत् उत्पादन हुने प्रतिवेदनमा उल्लेख छ। के छ महत्व ? गोरखा र धादिङको सिमाना भएर बग्ने बूढीगण्डकीमा यो आयोजना सम्पन्न हुँदा देशले विद्युत्मा फड्को त मार्छ नै। जलाशयमा सञ्चित पानीको बहुपक्षीय उपयोग गर्न सकिनेछ। त्यसबाट तल्लो तटीय क्षेत्रमा बाढी नियन्त्रण, जल यातायात, सिँचाइ, मत्स्यपालनलगायत लाभ लिन सक्नुपर्ने जनाइएको छ। भारत, बंगलादेशलाई हुन जाने फाइदाका लागि नेपालले थप लाभसमेत प्राप्त गर्न सक्नेछ। स्वदेशी लगानी र प्रविधिबाट बनाउँदा राष्ट्रिय गौरवको अभिवृद्धि हुनेछ। अनुमतिपत्र लिई खोला ओगट्ने प्रवृत्ति निरुत्साहित हुनेछ। देश जलविद्युत् विकासमा सक्षम रहेको सन्देश जानेछ। वर्षमा १७१८ अर्ब रुपैयाँको विद्युत् भारतबाट खरिद गर्ने गरिएको छ। यो अवस्थामा आयोजना बन्दा सुक्खायाममा भारतसँगको परनिर्भरता हट्नेछ। अरु मझौला तथा बृहत् आयोजना निर्माण गर्न प्रस्थानविन्दु सावित हुनेछ। काठमाडौं, चितवन, पोखराजस्ता लोड सेन्टरबाट नजिक छ । आयोजनाको स्विचयार्डबाट ५८७ किलोमिटरको प्रसारण लाइन तान्दा उत्पादित विद्युत् हेटौंडा पुग्छ। ४०३ किलोमिटरमा धादिङको नौबिसे पर्छ। एमसीसीले रातमाटे, गल्छीमा ४०० केभी सबस्टेसन निर्माण गर्ने कार्यक्रम छ। त्यसले प्रसारणलाइन बनाउनुपर्ने आवश्यकता पर्दैन। स्विचयार्डबाट गल्छी (रातमाटे) सम्मको छोटो दूरीको प्रसारण लाइन मात्र बनाए पुग्छ। यो आयोजनालाई स्वदेशी पुँजीको एकीकृत उपयोग गर्ने अवसरका रूपमा पनि लिन सकिन्छ। देशलाई औद्योगिकीकरण गर्न, रोजगारी सिर्जना गर्न र सिँचाइजन्य लाभका लागि उपयोग गर्न अवसर मिल्ने जनाइएको छ। पेट्रोलियम पदार्थको आयातबाट बर्सेनि अर्बौं रुपैयाँ बिदेसिने स्थिति छ। त्यसलाई यस आयोजनाबाट उत्पादित हुने विद्युत्ले आंशिक मात्रामै भए पनि विस्थापन गरी नेपाली अर्थतन्त्रमा सकारात्मक प्रभाव पार्ने अपेक्षा आयोजनाले लिएको छ। हामीले नेपाल आफैंले नै यो आयोजना बनाउने भनिसकेका छौं। अहिले अर्थदेखि ऊर्जा मन्त्रालय नै माओवादीको हातमा भएर काम अघि नबढेको हो। डा रामशरण महत, पूर्वअर्थमन्त्री एकथरी आफैं बनाउने भन्छन्। अर्कोथरी ऋणमा भए पनि अघि बढाउने भन्छन्। अब सरकारले लगानीको मोडालिटीबारे सोच्नुपर्यो। तर, बिनाप्रतिस्पर्धा दिँदा वित्तीय पारदर्शितामा प्रश्न उठ्छ। डा युवराज खतिवडा, पूर्वअर्थमन्त्री हामीले केही सेयर जनतालाई पनि दिने गरी अघि बढाउने भनेका थियौं। तर, सरकार परिवर्तन भएपछि काम नै रोकिएको छ। राधा ज्ञवाली, पूर्वऊर्जामन्त्री दलहरूले राष्ट्रिय गौरवका आयोजनाको महत्व नै नबुझेजस्तो देखिन्छ। कसको पार्टीले उठाएको एजेन्डा हो भनेर गौरवका आयोजनालाई हेर्नु हुँदैन। डाचिरञ्जिवी नेपाल, अर्थविद् कुनै पनि सरकारले ल्याएको भए पनि सरकारको नीति अविच्छिन्न हुन्छ। अनिच्छाका कारण होइन। मिल्छ कानुनबमोजिम अघि बढ्ने हो। नभए कानुन संशोधन गर्ने हो। देवेन्द्र कार्की, ऊर्जासचिव कहिले के भयो ? डा बाबुराम भट्टराई नेतृत्वको सरकारले २०६९ मंसिर १८ गते बूढीगण्डकी जलविद्युत् आयोजना विकास समिति (गठन) आदेश, २०६९ बमोजिम समिति बनायो। पुष्पकमल दाहाल प्रधानमन्त्री भएपछि ऊर्जा मन्त्रालय र चाइना गेजुवा ग्रुप कम्पनीबीच २०७४ जेठ २१ मा इन्जिनियरिङ, प्रोकुमेन्ट, कन्स्ट्रक्सन एन्ड फाइनान्सिङ (ईपीसी एन्ड एफ) मोडेलमा विकास निर्माण गर्न सम्झौता भयो। बिनाप्रतिस्पर्धा चिनियाँ कम्पनीलाई आयोजना दिइएको थियो। संसद्को कृषि तथा जलस्रोत समिति र अर्थ समितिको २०७४ असोज ९ गतेको संयुक्त बैठकले उक्त समझदारी खारेज गर्न भन्यो। निर्देशानुसार प्रधानमन्त्री शेरबहादुर देउवा नेतृत्वको मन्त्रिपरिषद्को २०७४ कात्तिक २७ को बैठकले उक्त समझदारी खारेज गर्ने निर्णय गर्यो। २०७४ मंसिर ८ को मन्त्रिपरिषद् बैठकले स्वदेशी लगानी र प्रविधि उपयोग गरी विकास निर्माण गराउने निर्णय गर्यो। २०७४ वैशाख ७ को कम्पनीमार्फत आयोजना विकास निर्माण गराउने निर्णयको सट्टा इन्जिनियरिङ, प्रोक्युरमेन्ट एन्ड कन्स्ट्रक्सन (ईपीसी) मोडेलमा विद्युत् प्राधिकरणमार्फत स्वदेशी लगानी तथा प्रविधि प्रयोग गरी विकास गराउने निर्णय गरेको थियो। तत्कालीन प्रधानमन्त्री केपी शर्मा ओलीले चिनियाँ कम्पनी गेजुवासँग नै छलफल अघि बढाउन मन्त्रालयलाई निर्देशन दिए। अहिले पनि उही कम्पनीसँग छलफल चलाइरहेको सहसचिव चटौत बताउँछन्। स्वदेशी लगानीमै बन्ने गरी ईपीसीएफ मोडलमा आयोजना निर्माणका लागि योजना आयोगले लगानी खाकासम्बन्धी प्रतिवेदन २०७४ सार्वजनिक गर्यो। ट्रयाक्टेबेल इन्जिनियरिङले तयार पारेको सम्भाव्यता अध्ययन र विस्तृत डिजाइन प्रतिवेदनअनुसार कुल लागत २५९३ करोड अमेरिकी डलर छ। यत्ति ठूलो ऋण हाम्रो देशलाई दाताहरूले नपत्याउने भएर नै काम अघि बढ्न नसकेको पूर्वऊर्जासचिव अनुप उपाध्याय बताउँछन्। विश्वसनीयता अभावका कारण निजी क्षेत्रले पनि सरकारलाई पत्याउने अवस्था नरहेको तर्क गर्छन् उनी। भन्छन्, सरकारले लगानी चाहेको हो भने आफैं नै प्रतिबद्ध हुन जरुरी छ। लगानीको खाकासम्बन्धी प्रतिवेदनले ३ विकल्प अघि सारेको छ। जसअनुसार सार्वजनिक स्वामित्वमा विकास, पूर्ण निजी स्वामित्वमा विकास र पूर्ण निजीसार्वजनिक स्वामित्वमा विकास अवधारणा छन्। सार्वजनिक स्वामित्वअन्तर्गत ४ उपविकल्प पनि प्रस्तुत गरिएका छन्। बहुपक्षीय संस्थाहरूको लगानी, नेपाल सरकारको शतप्रतिशत स्वलगानी, या आंशिक स्वलगानी र आपूर्तिकर्ताको ऋण तथा खरिदकर्ताले लिने ऋण गरी यी विकल्पमा सरकार जान सक्छ। पूर्वतयारीका काम भइसक्दा पनि वास्ता नगर्नु सरकारको इच्छाशक्तिको कमजोरी भएको पूर्वसचिव उपाध्याय बताउँछन्। सरकार परिवर्तनको सिकार बूढीगण्डकी भएको उनी बताउँछन्। एउटा सरकारले ल्याएको नीति अर्को सरकारले अघि बढाउन चासो नदिने सरकारको पुरानै बानी भएको उनको भनाइ छ। सरकारले मुआब्जा बाँड्नेबाहेक आयोजना बन्ने कुनै पनि आधार तय गर्न सकिरहेको छैन। हामी प्रक्रियामा छौं। ठूला आयोजना ठूलो पैसा लाग्ने भएकाले समय लागेको हो, चटौत भन्छन्। नेपाल निर्माण व्यवसायी महासंघका अध्यक्ष रवि सिंह रिटर्न आउने नदेखेर नै लगानीकर्ताको चासो कम भएको बताउँछन्। सरकार आफंैले बजेट जोहो गरेर बनाउनुपर्छ। लामो समयसम्म बन्ने भनेर राख्दा यसको लागत पनि बढ्दै गएको छ। सरकारले मुअब्जा काम सक्काउन लागिसक्दा पनि लगानी जुटाउन सकेको छैन। यसका कारण सरकारको दूरदृष्टि नै कमजोर देखिएको छ, अध्यक्ष सिंह भन्छन्, स्पष्ट ढाँचा बनाएर मात्र काम सुरु गर्नुपथ्र्यो। सरकारले जनताको लगानी पनि तान्न सक्ने उनी बताउँछन्। तर, यसअघिका सरकारका कामकारबाहीले सरकारप्रति जनताको विश्वास कम देखिन्छ, उनी भन्छन्, अब विश्वासको वातावरण बनाएर जलविद्युत्को ब्याकअप आयोजना सम्पन्न गरी गेमचेन्जर बन्न सक्छ। आयोजना समयमा नै बनाउनेतर्फ सरकार अग्रसर हुन जरुरी रहेको छ। नेपाल र चीनबीच बूढीगण्डकी आयोजना निर्माण सम्झौतामा हस्ताक्षर बूढीगण्डकी सम्झौतामा कांग्रेस, एमाले र माओवादीले अर्बौ कमिसन खाएः बाबुराम बूढीगण्डकी आयोजना फेरि गेजुवालार्इ दिने खेल बूढीगण्डकी आयोजनाको क्षमता घटाउन प्रस्ताव बूढीगण्डकीबाट हट्यो गेजुवा बूढीगण्डकी प्रभावितको गुनासो  आफ्नो सम्पत्ति पनि प्रयोग गर्न पाइएन बूढीगण्डकी आयोजना : बन्ने पत्तो छैन, कर उठाको उठायै बूढीगण्डकीले डुबाउने क्षेत्रको मुआब्जा तोकियो, आरुघाटवासी आन्दोलित बूढीगण्डकीको मुआब्जा दरमा असतुष्टि"
फेरियो लाप्राक,"गोरखा : विगत ६ वर्ष अघिको लाप्राक र अहिलेको लाप्राकमा निकै फरक छ। त्यतिबेला लाप्राकका घर लोटसल्लाको फलेकले छाइएका थिए। ५ सय घरधुरी एकै ठाउँमा झुरुप्प थियो। फलेक चेप्न प्रयोग भएका ढुंगाले गाउँका सबै धुरीमा परेवा बसेजस्ता सुन्दर र रोचक देखिन्थ्यो। तर, अहिलेको लाप्राक नयाँ रूपरंगमा ब्युँतिएको छ। धार्चे गाउँपालिका४ लाप्राकका ती घर २०७२ भूकम्पले कुनै पनि ठाडो रहेनन्। केही महिनाभित्रै स्थानीयवासीले घर पुनर्निर्माण गरे। भूकम्पले क्षतिग्रस्त घर पुनर्निर्माण गर्न सरकारले प्रतिपरिवार ३ लाख रुपैयाँ अनुदान दिएको थियो। लाप्राकवासीले त्यो अनुदान पनि नलिई पुरानै जगमा घर ठड्याए। प्रत्येक घर रंगीन जस्तापाताले छाइएका छन्। जस्ताको रङ समान नभएकाले गाउँ रंगीचंगी छन् । ती फलेकले छाइएका घर त अब कहाँ पाउनु ?, स्थानीय सुमन गुरुङ भन्छन्, पहिले ढुंगाले मात्रै छाएका घर पनि थिए। अहिले छैनन्। संगठित रूपमा पुनर्निर्माण नभएकाले घरको ढंग र ढाँचा आफूखुसी भएको उनको भनाइ छ। काठका फलेक हरेक वर्ष ओल्टाइपल्टाइ गर्दा धुवाँले बलियो बनाउने स्थानीयको विश्वास छ। धुवाँले गर्दा फलेक २५३० वर्षसम्म सजिलै टिक्ने रहेछ। हिउँ पर्दा पनि उस्तो जाडो नहुने। जस्ताले धेरै चिसो हुनेरहेछ, अर्का स्थानीय राज गुरुङ भन्छन्, त्यसैले अहिले फलेकले छाना छाउन नसके पनि तल्लोतला ढुंगामाटोको गाह्रो लगाएका छन्। माथिल्लो तल्लामा फलेकले नै बारेका छन्। लाप्राकका प्रत्येक घरमा शौचालय भने छैनन्। भूकम्पअघि सबै घरमा सौचालय निर्माण गरी खुला दिसामुक्त गाउँ घोषणा गरेको भए पनि भूकम्पले नष्ट गरेका सबै शौचालय ठडिन सकेका छैनन्। कतिपय घरमा खुला शौचालय प्रचलनमा छन्। अहिले लाप्राकसम्म सडक सञ्जालले जोडेको छ। २०५६ को पहिरोले क्षतिग्रस्त बनाएको लाप्राकलाई भूकम्पका बेला झरेको पहिरोले पनि जोखिम बनायो। त्यसपछि सुरक्षित स्थलमा पुनस्थापित गर्न सरकारले गुप्सीपाखामा १८३२ हेक्टर जग्गा उपलब्ध गरायो। सो ठाउँमा गैरआवासीय नेपालीहरूको संघ (एनआरएनए)ले ५७३ घर रहेको एकीकृत नमुना बस्ती निर्माण गर्यो। गोलाप्रथाबाट घर हस्तान्तरण पनि भइसक्यो। तर, सो घर व्यवहारिक नभएको र हिउँ पर्ने ठाउँ भएकाले स्थानीयवासी त्यहाँ पुनःस्थापित हुन मानेनन्। अहिले सबै जना पुरानै बस्तीमा छन्। एकीकृत बस्ती हिउँमा छोपिएर रहेको छ। स्वास्थ्यचौकी, विद्यालय, वडा कार्यालय एकीकृत बस्तीमा सञ्चालित छ। तर, मान्छे भने पुरानै गाउँमा छन्। पुरानो गाउँमा पुराना संस्कृति, परम्परा जीवितै छन् तर रूपरंग भने फेरिएको छ। सुविधा फेरिएका छन्।"
"सोलुखुम्बुमा भारी हिमपात, सवारी आवगमन ठप्प","सोलुखुम्बु : सोलुखुम्बुको सदरमुकाम सल्लेरीसहितका क्षेत्रमा भारी हिमपात भइरहेको छ । जिल्लाको सदरमुकामसहित अन्य क्षेत्रमा गए रातिदेखि भारी हिमपात भइरहेको हो। सडकमा बाक्लो हिउँ जमेका कारण सवारी साधन चल्न सकेका छैन। जिल्लाबाट दैनिक रुपमा राजधानी काठमाडौं लगायतका स्थानहरुमा जाने सवारी साधनहरु सञ्चालन हुन नसकेको यातायात व्यवसायी दोर्जी शेर्पाले बताए । जसका कारण दर्जनौं यात्रु रोकिएको उनको भनाइ छ । सडक मार्गबाट जिल्ला भित्रने एक मात्र नाका पत्ताले क्षेत्रको सडकमा करिब २ फिट जति हिउँ जमेकाले तत्काल यातायातका साधन चल्ने सम्भावना कम रहेको छ । हिमपातपछि सदरमुकाम सल्लेरी, फाप्लु, नयाँ बजार लगायतका क्षेत्रमा हिउँ खेल्ने मनिसहरु सडकमा निस्कन थालेका छन् भने हिउँ पर्ने क्रम झनै बाक्लिदै गएको स्थानीय रमेश राईले जानकारी दिए । जिल्लाको खुम्बु क्षेत्रमा करिब ११ १२ दिन यता दैनिक जसो नै हिमपात भइरहेको छ भने गएरातिदेखि सुरु भएको भारी हिमपातले जनजीवन प्रभावित बनेको छ । सो क्षेत्रमा बाक्लो हिउँ जमेका कारण मानिसहरू घर बाहिर निस्कन समेत मुस्किल भइरहेको सगरमाथा राष्ट्रिय निकुञ्ज नाम्चेका प्रमुख भुमिराज उपाध्यायले जानकारी दिए । सुदूरपश्चिममा भारी हिमपात आजको मौसम : कहाँकहाँ हुँदैछ वर्षा र हिमपात ?"
"जाल्पा सामुदायिक लघुवित्तको आइपीओ खुल्यो, कहिलेसम्म भर्न मिल्छ ?","काठमाडौं : जाल्पा सामुदायिक लघुवित्त वित्तीय संस्था लिमिटेडले साधारण सेयर (आइपीओ) निष्काशन गरेको छ। कम्पनीले आजदेखि १०० रुपैयाँका दरले ५ लाख २२ हजार कित्ता साधारण सेयर निष्काशन गरेको हो। जसमध्ये साधारण सेयरमध्ये जारी पूँजीको ०५ प्रतिशत अर्थात् ८ हजार कित्ता सेयर कर्मचारीहरुका लागि र सर्वसाधारणलाई छुट्याइएको सेयर मध्येको ५ प्रतिशत अर्थात् ३६ हजार १०० कित्ता सेयर सामूहिक लगानी कोषका लागि छुट्याइएको छ । बाँकी सुरक्षित ४ लाख ८७ हजार ५०० कित्ताका लागि सर्वसाधारणका लागि छुट्याएको छ। आवेदकले न्यूनतम १० कित्तादेखि अधिकतम ५ हजार २२० कित्तासम्मका लागि माग गर्न पाउनेछन्। उक्त सेयर आजदेखि निष्काशन खुल्ला भइ छिटोमा माघ २५ गते र ढिलोमा फागुन ६ गते बन्द हुनेछ। कम्पनी ऐन, २०६३ तथा बैंक तथा वित्तीय संस्था सम्बन्धी ऐन, २०७३ अन्तर्गत स्थापित भएको संस्था हो । यस लघुवित्त वित्तीय संस्थाको रजिष्टर्ड कार्यालय पोखरा महानगरपालिका वडा नं ८, सिमलचौर, कास्कीमा रहेको छ। हाल वित्तीय संस्थाले राष्टियस्तरमा ८७ शााखा कार्यालयहरु, ३ वटा संकलन केन्द्रहरु, १४ वटा अनुगमन कार्यालयहरु र २ वटा प्रदेश कार्यालय स्थापना गरी लघुवित्त कारोबार गर्दै आएको छ ।"
काठमाडौं महानगरपालिकाका वडा सदस्यविरुद्ध २ लाखको भ्रष्टाचार मुद्दा,काठमाडौं : काठमाडौं महानगरपालिका १४ नम्बर वडा कार्यालयका वडासदस्य वसन्त महर्जनविरुद्ध विशेष अदालत काठमाडौंमा मुद्दा दायर भएको छ। वडा सदस्य महर्जनले जग्गाको मोहियानी हक नामसारी र नाता प्रमाणित गरी मोही प्रमाणपत्र र मालपोत तथा भूमि व्यवस्था कार्यालय काठमाडौंलाई सिफारिस दिनका लागि सेवाग्राहीसँग २ लाख घुस मागेका थिए। अख्तियार दुरुपयोग अनुसन्धान आयोगले घुसबापतको रकम लिइसकेको अवस्थामा लियन्त्रणमा लिइ अनुसन्धान सुरु गरेको थियो। अनुसन्धानबाट भ्रष्टाचार गरेको पुष्टि भएपछि महर्जनविरुद्ध भ्रष्टाचार निवारण एेन बमोजिम जरिवाना र कैद सजाय हुन मागदावी गरी विशेष अदालतमा आरोप पत्र दायर गरिएको अख्तियारका सहायक प्रवक्ता वेदप्रसाद भण्डारीले जानकारी दिए।
त्रिभुवन राजपथमा यातायात अवरुद्ध,मकवानपुर : गए रातिदेखि परेको अविरल वर्षाका कारण त्रिभुवन राजपथको सिमभञ्ज्ङ र अघोरमा बाक्लो हिउँ पर्नाले शुक्रबार बिहान २ बजेदेखि हेटौँडा काठमाडौँतर्फको यातायात अवरुद्ध भएको पालुङ इलाका प्रहरी कार्यालयले जनाएको छ। बिहीबार राति परेको हिउँ करिब छ इन्च बाक्लो भएको र पानी परिरहेकाले मौसममा सुधार नआएसम्म हिउँ पन्छाउन कठिनाइ उत्पन भएको थाहा नगरपालिकाका प्रमुख लवशेर विष्ट बताए। हेटौँडाबाट काठमाडौँतर्फ प्रस्थान गरेका सवारी त्रिभुवनराजपथको अघोरमा रोकिएको र आज अपराह्नसम्म मौसम सुधार भएमा हिउँ पन्छाएर यातायात सञ्चालन गर्ने तयारी भइरहेको जिल्ला प्रहरी कार्यालयका प्रवक्ता प्रहरी नायब उपरीक्षक जयश्वर रिमालले जानकारी दिए। त्रिभुवन राजपथमा यातायात अवरुद्ध भए पनि पूर्वपश्चिम राजमार्ग र भीमफेदीकुलेखानीतर्फ यातायात सेवा आज बिहानैदेखि सञ्चालन भइरहेको प्रवक्ता रिमालले बताए। अहिले हेटौँडासहित जिल्लाका विभिन्न भागमा चट्याङ परिरहेको पनि मानवीय क्षति भने नभएको प्रहरीले जनाएको छ। रासस
उपत्यकामा बढे सहरी पन्छी,"काठमाडौं : उपत्यकामा सहरी चराको संख्या बढेको छ । नेपाल पन्छी संरक्षण संघले गरेको गणनामा संख्या बढेको देखिएको हो । हालै सम्पन्न हिउँदे गणनामा उपत्यकामा ६ हजार ७ सय एक वटा रेकर्डमा आएको संघले जनाएको छ । गत वर्ष हिउँदमा ५ हजार ७ सय ५४ वटा थिए । यो तथ्यांकले ९ सय ४७ वटा चरा उपत्यकामा थपिएको देखाउँछ । संघको तथ्यांक अनुसार ग्रामिण क्षेत्रमा पनि चराहरूको संख्या बढेको छ । सन् २०२१ मा १५ सय २५ मात्रै देखिएको थियो । चराको संख्या यस वर्ष १८ सय १५ पुगेको छ । तर, उपनगरीय क्षेत्रमा चराको सख्या घटेको छ । गत वर्ष २ हजार तीन सय तीन वटा देखिए पनि यो वर्ष दुई हजार १५ मात्रै रहेको संघले जनाएको छ । मलेवा, घर काग, घर भँगेरा, घर गौथली, डाङ्रे रुपी, जुरेली, वन रुपी, रुख भँगेरा, कालो चील र वस्तु वकुल्ला जस्ता प्रजाति सबैभन्दा बढी पाइने चराको रूपमा देखिएको छ । उक्त गणना जनवरी १ देखि ८ सम्म सञ्चालन गरिएको थियो । गणना प्रत्येक वर्ष गरिँदै आएको छ । काठमाडौं उपत्यकाको उत्तर, दक्षिण, पूर्व र पश्चिमका २४ वटा ट्रान्जिक्टहरूमा सहरी चराको अवलोकन गरिएको संघले जनाएको छ । संघले जाडो र गर्मी याममा उपत्यकमा चराको आवागमन तथा क्रियाकलाप नियाल्दै आएको छ ।"
सुदूरपश्चिममा भारी हिमपात,"दार्चुला : सुदूरपश्चिमको बाजुरा, बझाङ, डडेल्धुरा, बैतडी, दार्चुला र डोटीलगायत जिल्लाका उच्च क्षेत्रमा बुधबार रातिदेखि हिमपात सुरु भएको छ । हिउँ परेसँगै लेकाली क्षेत्रमा अत्याधिक चिसो बढेको छ । हिमपातले एक्कासी बढेको चिसोले विशेषगरी वृद्धवृद्धा, बालबालिका तथा गरिखाने वर्ग बढी प्रभावित भएका छन् । विशेषगरी दार्चुलाका विभिन्न क्षेत्रमा रातिदेखि नै हिमपात सुरु भएपछि जनजीवन कस्टकर बनेको छ । दार्चुलाका उच्च हिमाली क्षेत्र ब्यास, नौगाड, अपी हिमाल, न्वालपानी, दल्लेखलगायतका क्षेत्रमा हिमपात भएको मालिकार्जुन गाउँपालिका२ का स्थानीय धनसिंह धामीले बताए । त्यस्तै, ब्यास गाउँपालिका३ को सीना तुसरपानी, वडा२ को राप्ला, दुम्लिङ, वडा४ को सुन्सेरा, डोकट, वडा५ को धौलाकोट, वडा६ को हुतीलगायतका बस्तीहरूमा हिउँ परेको ब्यास गाउँपालिकाका स्थानीय पदमराज भट्टले बताए । उनका अनुसार कालापानी नजिकको क्षेत्र वडा१ छाङरु र तिंकरमा भारी हिमपात भएको छ । हिउँले खानेपानीका पाइपहरू जाम भएका छन् भने शौचालय जानसमेत समस्या भएको छ । हिउँदमा भारी हिमपात हुने छाङरु र तिंकरका स्थानीय बासिन्दा मंसिर महिनामै दार्चुला सदरमुकाम खलंगा झरिसकेका छन् । तिंकर गाउँ हिउँदमा मानवविहीन हुने गरेको छ भने १२ किलोमिटर तल रहेको छाङरु गाउँमा नेपाल प्रहरी र सशस्त्र प्रहरी बाह्रै महिना बस्ने गरेको छ । अहिले चिसोका कारण ब्यास गाउँपालिका१ छाङ्रुमा रहेका सुरक्षाकर्मीलाई पनि समस्या भएको जिल्ला प्रहरी कार्यालय दार्चुलाका प्रमुख मनोहर भट्टले बताए ।"
मनोबल नै क्यान्सरको उपचार रहेछ,"म क्या भाग्यमानी छु । मेरो प्रतिरक्षा प्रणाली बलियो रहेछ ।  कोही मान्छे सबैथोक पाएर पनि भाग्यले ठगेको बिलौना गर्छन् । रुबी भने धेरैथोक गुमाएर पनि आफूलाई भाग्यमानी भनिरहेकी थिइन् । मन छियाछिया पार्ने जीवनभोगाइ अरूका प्रेरणामा पस्किइरहेकी छिन् उनी । त्यसैले त उनी आम मान्छेभन्दा फरक छिन् । संसारले आज क्यान्सर दिवस मनाइरहेको छ । क्लोज द केयर ग्याप अर्थात् हेरचाहको खाडल पुरौं मूल सन्देश छ यसपालि । नेपालमा यति धेरै क्यान्सरका बिरामी छन्, जोे उपचार र स्याहारको पहुँचमा छैनन् । कति यस्ता बिरामी छन्, जो यसको डरलाग्दो रूप ठानेर विक्षिप्त छन् । तिनका लागि पाठशाला हुन् रुबी क्षत्री । जसले चौथो चरणको लिम्फोमा क्यान्सर दह्रो मनोबलको सहारामा सहजै जितिनन् मात्रै, यस्तै पीडितका घाउमा मलम बनेर उभिँदै आएकी छन् पनि । मसँग के छैन र दुःखी हुने ? उनले निधार खुम्च्याइन् । अनि, मुस्कुराउँदै भनिन्, म त क्यान्सरको योद्धा हुँ । विजय प्राप्त गरिसकेँ । म एकल आमा हुँ । अनि, म धेरै व्यक्तिलाई मातहत राख्न सक्ने नेतृत्वदायी व्यक्ति हुँ । क्यान्सरको कथा घर र अफिस गरिरहँदा उनलाई एकाएक कम्मर दुख्यो । दुखाइ यति पीडादायी हुँदै गयो, सहनै नसक्ने भयो । सेक्दै, तेल लगाउँदै बसिन् उनी । केही महिनापछि छातीमा सानो फोका देखा पर्यो । त्यसलाई पनि सेक्न थालिन् । त्यो झन् ठूलो भएर आयो । एक सातामै निक्कै ठूलो भयो । उक्त फोकाको पहिचानका क्रममा उनी झन्डै आठ महिना भौंतारिरहिन् । उनी निदानका लागि काठमाडौंका विभिन्न अस्पताल चहारिन् । विज्ञलाई भेट गरिन् । तर, रोग हतपति पत्ता लागेन । जब पत्ता लाग्यो, क्यान्सर चौथो चरणको बनिसकेको रहेछ । आफन्तलाई चिकित्सकले तत्काल नयाँ दिल्ली लैजान सुझाए छन् । जुन उनलाई खबर गरिएन । दिल्लीको राजीव गान्धी क्यान्सर अस्पतालमा पुग्नासाथ उनले आफ्नो रोग चिनिन् । सन् २०१४ डिसेम्बर ५ । जब क्यान्सर शब्द मेरो कानमा पर्यो, होस हवास उडेझैं भयो । तैपनि हिम्मत हारिनन् । अस्पतालले इमर्जेन्सीमा तीव्र उपचार र परीक्षण सुरु गर्यो । ६ दिनमै किमो चलाउन थाल्यो । किमो दिने तयारी भइरहेको थियो । मेरो श्रीमान् आउनुभयो । मेरो हात च्याप्प समाउनुभयो । मलाई अँगालोमा बेर्नुभयो । र, रुँदै भन्नुभयो, तिमीलाई केही नहोस् । म भगवान्सँग प्रार्थना गर्नेछु । त्यो प्रेमपूर्ण ढाडस उनका लागि ठूलो आत्मबल थियो । बाँच्नुको तात्पर्य पनि त्यही थियो । उनले ढुक्क हुँदै श्रीमान्लाई जवाफ फर्काइन्, बाबा ! मलाई तिमीले माया मात्र गर है । म बाँच्छु । तिमीलाई छोडेर म कहाँ जान्छु र ? दुई छोरालाई टुहुरा कसरी बनाउन सक्छु र ? एक महिना उपचार गरेर उनी घर फर्किइन् । कपाल पूरै झरेको थियो । हापझाप गर्दै दुवै छोरालाई काखमा राखिन् । अँगालोमा बेरिन् । खुसीका आँसु झारिन् धेरै बेर । तैपनि त्यो त उपचारको प्रारम्भ मात्र थियो । धेरैले सुन्ने गरी भन्थे, चौथो चरणको क्यान्सरमा बाँच्नु त मिराकल हो । त्यसले उनलाई चस्स गथ्र्यो । तर, श्रीमान् र छोराहरूका मायालु अनुहारले उनलाई बाँच्न सधैं हौसलाई मिलरहन्थ्यो । एक महिनापछि फलोअप र अर्को किमो लिन उनी एक्लै दिल्ली जाने निधो गरिन् । निस्किने बेला ठूलो छोरा रोहनलाई काखमा राखिन् । उनले त्यो मर्मस्पर्शी क्षणमा आफूूले भनेको सुनाइन्, छोरा ! म बाँचे भने फर्केर आउँछु । बाँचिन भने बाबालाई कहिल्यै नरुवाउनूू । भाइलाई कहिल्यै नछोड्नु है । छोराले आँसु पुछ्दै हौसला दिए, हवस्, मम्मी हजुर ढुक्क भएर जानुहोस् । दिल्लीका लागि निस्किएका उनका पाइला एकोहोरो अघि बढे । अनुहार घरतिर फर्काउने हिम्मत गरिनन् । घरबाट निस्कँदा गह भरियो । उनले फर्केर हेर्नसमेत सकिनन् । उनलाई उपचारका क्रममा खर्च बढ्दै गयो । घरमा ससुराबुवा र अमेरिकामा रहेका भदाले आर्थिक सहयोग गरे । क्यान्सर हुँदा नैतिक बल निकै चाहिने रहेछ । त्यो महसुस भयो । आफूलाई आर्थिक एवं नैतिक सहयोग गर्नेप्रति उनले कृतज्ञता व्यक्त गरिन् । नतमस्तक देखिइन् । अमेरिकाबाट भदाले एक घण्टासम्म फोन गर्दै सम्झाउँथ्यो, तिमी नडराउन । कति खर्च लाग्छ, म व्यहोर्छु । उनले स्मरण गरिन्, भदाले पैसा पठाइहाल्छ । म खान्छु । त्यसपछि त बाँचिहाल्छु नि भन्ने ऊर्जा आउँथ्यो । यदि कसैसँग उपचार खर्च जुटाउने पैसा छैन र मोरल सपोर्ट पनि छैन भने त बाँच्दैनन् जस्तो लाग्छ । पहिलो पटक किमो दिएपछि लामो कपाल र आँखीभौंका रौं झरे । किमोथेरापी नेपालमै गर्न सकिने सुझाव डाएसके गुप्ताले दिए । उनी स्वदेशमै उपचार गर्न पाउँदा खुसी भइन् । दुई वर्षसम्म उनी उपचारमै तल्लीन भइन् । यस अवधिमा उनलाई पाँचौं किमो दिइसकेपछि उनले एक दिन फेसबुक हेर्दै थिइन् । आफूसँगै काम गरेकी एकजना सहकर्मीको क्यान्सरबाट अमेरिकामा ज्यान गएको थाहा पाइन् । आत्मबल कमजोर भयो । उनलाई आफू पनि मर्छु की जस्तो लाग्यो । भर्याङ चढ्न पनि सकस भयो । किमोको अन्तिम साइकल दिनुअघि मरिहाल्छ की एकदिन आँसु अलि बढी बग्यो । उनको अवस्थाले गर्दा कान्छो छोराको ब्रतबन्ध गरियो । उनी अन्तिम पटक किमोका लागि पुनः भारत गइन् । दुई वर्षको अवधिमा किमो ६ साइकल चलाइयो । १८ पटक रेडिएसन दिइयो । क्यान्सरसँग जुध्ने क्रममा उनले बालगुरु आदित्यबारे थाहा पाइन् । आत्मबल झन् बलियो हुँदै गयो । उहाँ जन्मजात अपांगता भएर पनि यति दुरद्रष्टा, विलक्षण क्षमताको हुनुहुँदो रहेछ, उनले भनिन्, ममा के कमजोरी छ र, चिन्ता लिनु ? त्यो संयोग उनलाई मन दह्रो बनाउन सहायक भयो । उनले खानपिनमा जोड दिइन् । विस्तारै तङ्ग्रिँदै गइन् । आइएम लक्की पर्सन उनी पुनः मुस्कुराइन् । ६ जनाको परिवारमा सबैभन्दा कान्छी छोरीका रूपमा जन्मेकी उनलाई घर र माइतीमात्र होइन साथीभाइ, सहकर्मीले दुःखको घाउमा मल्हम लगाए । अहिले उनको दैनिकी एकै खालको छ । बिहान अक्सिजन थेरापी लिन्छिन् । छोराहरू र आफ्ना लागि खानाखाजा बनाउँछिन् । छोराहरूलाई संस्कार दिन चाहन्छु । चुनौती स्वीकार गरे अघि बढ्न सक्ने संस्कार दिन चाहन्छु । संस्कार मैले दिन सकेँ भने अरू कुरा त संसारले सिकाउँछ, उनले भनिन् । ठूलो छोरो कम्प्युटर इन्जिनियरिङ अध्ययन गर्दैछन् । सानो छोरा ८ कक्षामा पढ्दै छन् । उनलाई क्यान्सर रोग आफैंले निम्त्याएको झैं लाग्छ । आसा अपेक्षा (एक्सपेक्टेसन) र वास्तविकता (रियालिटी) फरक छ । उनले थपिन्, आशा अपेक्षा (एक्सपेक्ट) गर्नु हुँदो रहेनछ । जे छ त्यसलाई एसेप्ट (स्वीकार) गर्नु पर्ने रहेछ । यो वास्तविकता त्यतिबेला बुझिनँ । तनाव लिएँ । त्यो तनाव नै क्यान्सर निम्त्याउने कारक हो जस्तो लाग्छ । उनी जागिरकै लागि घरछोडेर विभिन्न मुलुक पुगिन् । घर फर्केपछि क्यान्सरसँग जुधिन् । जब जितिन्, अरूलाई प्रेरणा बाँड्न थालिन् । नेपाल क्यान्सर सर्भाइकल सोसाईटीकी उनी र उनीजस्तै केही जना मिलेर खोले । उनी त्यसको संस्थापक उपाध्यक्ष बनिन् । उनले लिम्फोमा क्यान्सर जितेको सात वर्ष भयो । उनी पुलकित छिन्, क्यान्सर जितेकोमा । भन्छिन्, फैलिएर चौथो स्टेजमा पुगिसकेको क्यान्सरलाई जितेंँ । क्यान्सर जितेको बोनस जिन्दगीप्रति उनी गर्व गर्छिन् । मन पराउने मन नपराउने सबैलाई स्वीकार (एसेप्ट) गर्छु । स्वीकार गर्ने तरिका भने फरक छ । मन पराउनेलाई मुटुमा राख्छु । मन नपाउनेलाई दिमागमा राख्छु । जब डाक्टर बरर रोए आर यु म्यारिड (तपाईं विवाहिता हो ? चिकित्सकले अल्ट्रासाउन्ड गर्दै सोधे । ती डाक्टरका आँखाबाट बरर आँसु बगिरहेको थियो । जवाफमा रुबीले भनिन्, हजुर । कति बालबच्चा छन् ? दुई । दुई दिन ढिला भएको भए तपाईं बाँच्नु हुने थिएन । क्यान्सर पूरै फैलिइसकेको रहेछ, ती चिकित्सकले भने, तपाईंलाई भगवान्ले बचाए । अन्ततः उनले क्यान्सर जितिन् । गर्वका साथ जो कोहीलाई भन्छिन्, अहिले मेरो जस्तो स्वास्थ्य रिपोर्ट त तपाईंको पनि छैन । म तन्दुरुस्त छु । श्रीमान्को त्यो मुस्कान काठमाडौं, रिङरोड पारी अलिभित्र पसेपछि आउँछ, रुबीको घर । गेटको मुखैमै छ, गहिरो इनार । त्यो इनारभित्र गहिरो व्यथालाई सहेकी रुबीलाई श्रीमान्को मुस्कानको झझल्कोले सताउँछ । म आक्रामक छु । तर, श्रीमान् छेउँमा आएर मुसुक्क हाँस्दा नतमस्त हुन्थेँ । त्यति राम्रो दाँत र मुस्कान थियो, उनले स्मरण गरिन्, हाम्रो प्रेम विवाह (लभ म्यारिज) हो । जति सँगै भइयो, प्रेमपूर्ण जीवन जिइयो । उनले क्यान्सरलाई हराइन् । श्रीमान्लाई भने कोभिडले हरायो । कोरोना संक्रमणको दोस्रो लहरमा धेरै जना अस्पताल पुगे । हायात होटलमा कार्यरत उनका श्रीमान् वीरेन्द्रलाई २०७७ वैशाख अन्तिम साता बिसञ्चो महसुस भयो । विस्तारै श्वास फेर्न गाह्रो हुँदै गयो । जेठको पहिलो साता जाँच गराउँदा डेल्टा भाइरसको संक्रमण पुष्टि भयो । उपचारका क्रममा गंगालाल हृदयरोग केन्द्र पुगेका श्रीमान् घर फर्कन पाएनन् । असार ११ गते धर्ती छोडे । त्यसयता उनी बिहान चार बजे उठ्छिन् । उठ्नासाथ थप जीवन दिएकामा सम्मानपूर्वक पृथ्वीलाई ढोग्छिन् । घरको फोहोरमैला बाहिर फ्याँकेपछि सकारात्मक ऊर्जा आउने विश्वास छ उनमा । दैलोकुचो गर्छिन् । घर पुछपाछ गरेपछि स्नान गर्छिन् । फ्रेममा राखिएको श्रीमान् वीरेन्द्रको तस्बिर छेउ दियो र जल लिएर पुग्छिन् । दियो बाल्छु । जल चढाउँछु । नमस्कार गर्छु, उनी भक्कानिइन् तिमी मेरो जीवनमा आयौ । तिम्रै कारण मैले जिन्दगीमा दुई उपहार (छोरा) पाएँ । श्रीमान् बितेपछि दिन रात छटपटिमै बिते । उनी धेरै रात सुत्न सकिनन् । अन्ततः समाधान खोज्नै थियो । सुन्दर जीवन जिउनै थियो । उनले स्वयंलाई केही प्रश्न गरिन् तिमी कुन धरातलमा छौ ? तिमी को हौ ? तिमी कहाँबाट आयौ ? अब तिमी के गर्छौ ? अब तिमी कसलाई माया गर्छौ ? उत्तर आफैं पत्ता लगाइन् । जीवनमा कति धेरै चट्टानसँग जुध्नु पर्यो । चट्टानसँग जुध्दाजुध्दा म त प्युरिफाइड भएछु । माथिबाट झरेको पानी जस्तो जिन्दगी भयो । जिन्दगीसँग जिन्दगीलाई जितेँ मैले । उनले सूत्र खोजिन्, जीवन बगिरहने नदी रहेछ । मुटुको टुक्रा नहुँदा पनि अघि बढ्ने हिम्मत जुटाइन् ।"
आजको मौसम : कहाँकहाँ हुँदैछ वर्षा र हिमपात ?,"काठमाडौं : नेपालमा पश्चिमी न्युन चापीय प्रणालीको प्रभाव रहेको छ। हाल देशभर सामान्यदेखि पूर्ण बदली भई धेरै स्थानहरुमा मेघगर्जनचटयाङसहित हल्का वर्षा भइरहेको मौसम पूर्वानुमान महाशाखाले जनाएको छ। शुक्रबार दिउँसो देशभर सामान्यदेखि पूर्ण बदली रहने छ। देशका धेरै स्थानहरुमा मेघ गर्जनचटयाङअसिनासहित वर्षाको सम्भावना रहेको छ। साथै गण्डकी तथा लुम्बिनी प्रदेशको एक वा दुई स्थानमा भारी वर्षाको सम्भावना पनि रहेको छ। देशका उच्च पहाडी तथा हिमाली भूभागका धेरै स्थानहरुमा हल्कादेखि मध्यम हिमपातको सम्भावना रहेको मौसम बुलेटिनमा उल्लेख छ। राती प्रदेश १, मधेश प्रदेश, बागमती प्रदेश र गण्डकी प्रदेशका केही स्थानहरुमा मेघ गर्जनचटयाङअसिनासहित वर्षाको सम्भावना रहेको देखिन्छ साथै सुदूरपश्चिम, कर्णाली र लुम्बिनी प्रदेशका थोरै स्थानमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका केही स्थानहरुमा हिमपातको सम्भावना रहेको छ। शनिबार देशका प्रदेश नं १, मधेस प्रदेश, वागमती र गण्डकी प्रदेशमा आंशिकदेखि सामान्य बदली रहि अन्य प्रदेशमा आंशिक बदली रहनेछ। प्रदेश नं १, मधेस प्रदेश, बागमती र गण्डकी प्रदेशका थोरै स्थानहरुमा तथा अन्य प्रदेशका पहाडी भूभागका एक दुई स्थानमा हल्का वर्षाको सम्भावना छ। देशका पूर्वी तथा मध्य भूभागका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना समेत छ। आइतबारबाट देशभर आंशिक बदली देखि मौसम सामान्यतया सफा रहनेछ।"
धार्मिकस्थलमा अधार्मिक कार्य,"धार्मिक मान्यता नै छ, दानदक्षिणा गरे धर्म कमाइन्छ। पुण्य प्राप्ति हुन्छ। त्यही भएर, हुने खानेदेखि हुँदा खानेले पनि मठमन्दिर र गुठीका नाममा जग्गाजमिन र धनदौलत दान गर्छन्। दान दातव्य गर्ने धार्मिकस्थलकै सम्पत्तिमा आँखा गाड्ने कल्पना पनि गर्न सकिन्न। तर, प्रसिद्ध धार्मिकस्थल पाशुपत क्षेत्रको विकास निर्माण, नियुक्ति र भवन भाडामा व्यापक अनियमितता भएको पाइएको छ। त्यो पनि, पाशुपत क्षेत्रको विकास र समृद्धिका लागि गठन भएको कोषकै जिम्मेवार व्यक्तिहरूबाट। पदाधिकारीहरू पशुपतिको संरक्षण र विकासका लागि नियुक्त भएका हुन् वा पशुपतिको सम्पत्ति धरासायी बनाउन ? भन्ने छुट्ट्याउन गाह्रो भएको छ। को को मात्र यसमा संलग्न छन्, त्यो छानबिनले प्रष्ट पार्ला। तर, प्रसिद्ध धार्मिकस्थलमा अधार्मिक कार्य गर्नेको राज चलिरहेको देखिन्छ। सनातनदेखि स्थापित धार्मिक, सांस्कृतिक, ऐतिहासिक एवं पुरातात्त्विक महत्त्वको पाशुपत क्षेत्रको धर्मशाला सञ्चालनदेखि बाटोमा ढुंगा छाप्ने र सरसफाइ गर्न दिनेसम्मका काममा अनियमितता पाइएको छ। राष्ट्रिय सतर्कता केन्द्रको अध्ययनमा पशुपतिनाथको जग्गा, ती जग्गामा निर्माण भएका भौतिक संरचनाको भाडा निर्धारण, गौशाला प्रहरी कार्यालयदेखि पशुपतिनाथतर्फ जाने बाटोमा ढुंगा छाप्ने कामको ठेक्का नियमविपरीत भएको उल्लेख छ। त्यतिमात्र नभई वनकाली धर्मशाला र पर्यटन सूचना केन्द्रको भवन, गौशाला धर्मशाला, सुमार्गी भवन, वनकालीमा पूलपाती तथा सोभिनियरका पसल निर्माण र भाडामा अनियमितता भएको सतर्कता केन्द्रको प्रतिवेदनमा छ। पाशुपत क्षेत्रमा ६ करोडको बजेटमा प्लिजिङ लाइटिङको काम पनि व्यवस्थित र पारदर्शी नरहेको भेटिएको छ। वनकाली धर्मशाला र पर्यटन सूचना केन्द्रको भवन भाडामा पनि अनियमितता छ। पशुपतिनाथलाई प्राप्त सम्पत्तिमै हिनामिना र अनियमितता हुनु पाप मात्र नभई महापाप भएको धार्मिक अभियन्ताहरू बताउँछन्। देशविदेशबाट आउने दर्शनार्थीको सुविधाका लागि बनाइएको वनकाली धर्मशाला भाडामा पनि अनियमितता भेटिएको छ। देवी कन्सल्टेन्सीले भाडा नै नतिरी धर्मशाला बन्द गर्यो। तर, पशुपति क्षेत्र विकास कोषले भाडा असुलीतर्फ यथेष्ट कारबाही नबढाई कोषको लाखौं रकम डुब्ने अवस्थामा पुर्याएको थियो। पर्यटन सूचना केन्द्रको भवनमा सञ्चालित प्राणनाथ क्याफेमा पनि अनियमितता भएको केन्द्रले उल्लेख गरेको छ। यसले बुझाउनुपर्ने भाडा हालसम्म नबुझाएको देखिएको छ। कोषको कार्यकारी निर्देशक, कानुनी सल्लाहकार र कर्मचारी नियुक्तिमा पनि अनियमितता भेटिएको छ। कोषको कर्मचारी सेवा, सर्त तथा सुविधासम्बन्धी नियमावली २०४५ को नियम ७ क मा नयाँ पद सिर्जना नभई कर्मचारी भर्ना गर्न नपाइने व्यवस्थापन छ। तर नियमावली मिच्दै ९६ कर्मचारी नियुक्त गरिएका छन्। कार्यकारी निर्देशकको नियुक्तिमा पनि सतर्कता केन्द्रले प्रश्न उठाएको छ। कोषले गौशाला धर्मशाला कौडीको भाउमा भाडामा दिएको छ। गौशाला धर्मशालाको एउटै सटरको भाडा मासिक ५१ हजारभन्दा बढी छ। तर, कोषले २०६० जेठ ९ मा पूरै धर्मशालालाई वार्षिक ५१ हजारमा भाडामा दिने निर्णय गरेको थियो। कोषको अचाक्ली निर्णयलाई तत्काल रद्द गर्न संसद्को सार्वजनिक लेखा समितिअन्तर्गतको उपसमितिले २०६३ मंसिरमै निर्देशन दिए पनि कोषका पदाधिकारी सुनेको नसुन्यै गरिरहेका छन्। यसो हुनुको पर्दा पछाडि आर्थिक लेनदेन नै मुख्य कारण हो। पशुपति क्षेत्र विश्व सम्पदामा सूचीकृत छ। यसका केही निश्चित मापदण्ड हुन्छन्। तर, यसको संरक्षण र प्रवद्र्धन गर्ने जिम्मेवार व्यक्ति र संस्थाबाटै पैसाको लोभमा यसको सम्पत्ति र जमिन अतिक्रमण गर्ने, कुरूप बनाउने र मास्ने काम भइरह्यो भने यसको महत्त्व हराउँदै जानेछ। अर्कोतिर, पशुपति क्षेत्र धार्मिक पर्यटनको केन्द्र पनि हो। छिमेकी भारतलगायत विश्वका विभिन्न देशबाट ठूलो संख्यामा धार्मिक यात्रा गर्न आउँछन्। हिन्दू धर्मावलम्बीमा एउटा मान्यता छ, शिवस्व खानु नपरोस्। अर्थात, भगवान् शिवको सम्पत्ति खानु सबैभन्दा ठूलो पाप हो, अधर्म हो।"
सामूहिक बलात्कार प्रकरण : प्रहरीमाथि नै छानबिन,"विराटनगर : मोरङको बलियामा भएको सामूहिक बलात्कार घटनाको प्रमाण मेटाउन अभियुक्त पक्षलाई समय दिने प्रहरी कर्मचारीमाथि नै छानबिन सुरु भएको छ। इलाका प्रहरी कार्यालय बेलबारी, प्रहरी चौकी गछिया र अस्थायी प्रहरी चौकी बलियाका इन्चार्जमाथि विभागीय कारबाही अघि बढाउन प्रहरी प्रधान कार्यालयको निर्देशनमा जिल्ला प्रहरी कार्यालय मोरङले छानबिन थालेको छ। बलियाका इन्चार्ज प्रहरी सहायक निरीक्षक प्रल्हाद बोगटीलाई आवश्यक छानबिन एवं कारबाहीका लागि जिल्ला प्रहरी कार्यालय तानिएको मोरङ प्रहरीका प्रवक्ता डीएसपी दीपक श्रेष्ठले बताए। घटना चाँडै थाहा पाएर पनि घटनास्थलमा ढिलो पुगेको र माथिल्लो कार्यालयमा समयमै जानकारी नदिएको पाइएपछि जिम्मेवारीबाट हटाउँदै जिल्ला तानेर बोगटीमाथि छानबिन अघि बढाइएको हो, उनले भने, छानबिनका क्रममा दोषी देखिए कारबाहीको थप प्रक्रिया अघि बढाइनेछ। बोगटीको ठाउँमा असइ केशव ओख्राबुलाई बलियाको इन्चार्ज तोकेर पठाइएको छ। बलात्कार जस्तो जघन्य अपराधमा पीडित पक्षलाई हतोत्साही बनाउने प्रयास गरिएको र पीडकलाई प्रमाण मेटाउन समय दिएको आरोप लागेका बेलबारीका इन्चार्ज इन्सपेक्टर (प्रहरी निरीक्षक) सरोज खनाल र गछियाका सइ (प्रहरी नायब निरीक्षक) दुर्गा पोमुलाई भने जिम्मेवारीबाट हटाइएको छैन। खनाल र पोमु दुवैलाई लिखित स्पष्टीकरण सोधेर उनीहरूमाथि थप छानबिन अघि बढाइएको डीएसपी श्रेष्ठले बताए। बेलबारी घर भएकी महिलामाथि मोरङको सुन्दरहरैँचा नगरपालिकास्थित बलियाको श्रेष्ठ होटल एन्ड फेमिली लजमा माघ ७ गते राति सामूहिक बलात्कार भएको थियो। ३ जनाले बलात्कार गरेको प्रहरीले जनाएको छ। बलात्कारमा संलग्न होटल सञ्चालक सुन्दरहरैँचा४ का अर्जुन भनिने हिमबहादुर श्रेष्ठ, उनका भाइ मनोज भनिने सुरज श्रेष्ठ र झापा मेचीनगर नगरपालिका३ का रामबहादुर नेपाली भनिने सुधान्सु दर्जी पक्राउ परिसकेका छन्।"
के छ एमसीसीमा ?,"काठमाडौं : नागरिक र राजनीतिक दल मिलेनियम च्यालेन्ज कर्पोरेसन (एमसीसी) सम्झौताको पक्ष र विपक्षमा बाँडिएका छन्। विरोध र समर्थनको चर्को बहस छ। आर्थिक परियोजना मात्रै हो भन्नेदेखि अमेरिकाको हिन्द प्रशान्त रणनीतिक योजनाका रूपमा विश्लेषण गर्नेको संख्या उच्च छ। बीआरआईलाई प्रभावित गर्न ल्याएको अमेरिकी रणनीति भनेर पनि व्याख्या भइरहेको छ। एमसीसीको विषयमा बहस चलिरहँदा प्रमुख सत्तारुढ राजनीतिक दल नेपाली कांग्रेस र प्रमुख प्रतिपक्षी दल नेकपा एमाले सम्झौता पारित गर्ने पक्षमा प्रष्ट देखिन्छन्। सत्तारुढ दलमा पनि नेकपा माओवादी केन्द्र, राष्ट्रिय जनमोर्चा यसको विरोधमा छन्। नेकपा एकीकृत समाजवादीमा माधवकुमार नेपाल एमसीसीको विषयमा लचिलो छन्। झलनाथ खनाललगायतका नेता संशोधन नगरी पारित गर्न नहुने पक्षमा छन्। जसपामा डा बाबुराम भट्टराई पक्षमा देखिए पनि उपेन्द्र यादव खुलेका छैनन्। एमसीसीकै नामका कारण राजनीतिक धुव्रीकरण बढेको छ। राजनीतिलाई यसले पक्ष, विपक्ष छुट्याए पनि निजी क्षेत्र भने पक्षमा नै छन्। नेपाल उद्योग वाणिज्य महासंघ, नेपाल उद्योग परिसंघ, नेपाल चेम्बर अफ कमर्सलगायतका निजी क्षेत्र, पेसागत संगठन एमसीसी राष्ट्रहितमा नै भएको बताउँदै पारित गर्न ढिलाइ गर्न नहुने तार्क गर्छन्। किन विरोध भयो ? जनवरी २०१२ (माघ २०६८) मा डाबाबुराम भट्टराई प्रधानमन्त्री भएको बेला औपचारिक रूपमा एमसीसीसँग पत्राचार भएको थियो। त्यसपछिका प्रधानमन्त्री सुशील कोइराला, केपी शर्मा ओली, पुष्पकमल दाहालले यो सम्झौतालाई अघि बढाउने गृहकार्य गरेका थिए। नेपाली कांग्रेस र नेकपा माओवादी केन्द्रको संयुक्त सरकार (शेरबहादुर देउवा प्रधानमन्त्री) भएको बेलामा २०७४ भदौ २९ गते तत्कालीन अर्थमन्त्री ज्ञानेन्द्रबहादुर कार्कीले एमसीसी सम्झौता (कम्प्याक्ट) गरेका थिए। २०७५ मा युवराज खतिवडा अर्थमन्त्री हुँदा अर्को सम्झौता भयो। खतिवडाको समयमा आयोजना कार्यान्वयन सम्झौता (पीआईए) भएको थियो। एमसीसी विज्ञ कृष्ण ज्ञवाली नेपाल र एमसीसीबीच अहिलेसम्म दुईवटा सम्झौता भएको बताउँछन्। एउटा तत्कालीन अर्थमन्त्री कार्की अमेरिकामा नै गएर कम्प्याक्ट गरेका थिए। अर्को युवराज खतिवडा अर्थमन्त्री हुँदा प्रोग्राम इम्प्लिमेन्टेसन एग्रिमेट भएको थियो, उनले भने, यही दुईवटा सम्झौतामा नेपालले सही गरेको छ। एमसीसी नेपालको तत्कालिन राष्ट्रिय संयोजकसमेत रहेका ज्ञवाली एमसीसीलाई अब धेरै गिजोल्न नहुने बताउँछन्। खास आशंकाका विषयमा उताबाट जवाफ आइसकेको छ । सम्झौताका विषयमा अझै छलफल गर्न सकिन्छ । कृष्ण ज्ञवाली, तत्कालीन राष्ट्रिय संयोजक, एमसीसी नेपाल अहिले अर्थमन्त्री जनार्दन शर्माले एमसीसीको विषयमा सोधेका २६ प्रश्नको जवाफ पनि अमेरिकाबाट प्राप्त भइरहेको छ। खास आशंकाका विषयमा उताबाट जवाफ आइसकेको छ, उनले भने, सझौताका विषयमा अझै छलफल गर्न सकिन्छ। उनले अर्थ, पराराष्ट्र, प्रधानमन्त्री कार्यालय, जलस्रोत र भौतिक पूर्वाधार मन्त्रालयसमेत वार्ता टोली बनाएर अन्तिम र निर्णायक वार्ता एमसीसी गर्न सकिने बताउँछन्। राजीतिक तहको निर्देशनमा कर्मचारीतन्त्रबाट वार्ता अगाडि बढाएर निर्णय गर्ने, अभिलेख बनाउने र ससंद्मा लैजाउनु पर्ने उनको सुझाव छ। के हो एमसीसी ? नेपाल सरकार र एमसीसीबीच २०७४ साल भदौ २९ गते हस्ताक्षर भएको ५० करोड अमेरिकी डलर बराबरको पाँच वर्षे अनुदान सम्झौता हो। कुल लगानी ६३ करोड अमेरिकी डलर रहेको यो आयोजनामा नेपालले १३ करोड अमेरिकी डलर लगानी गर्नुपर्नेछ। विद्युत् प्रसारण आयोजना र सडक मर्मत आयोजना गरी दुई परियोजना एमसीसीमा छन्। एमसीसी रोकिँदा अर्थतन्त्र सुस्त निजी क्षेत्रले भन्यो, एमसीसी पास गरौं एमसीसीले सकसमा गठबन्धन संसद्मा अल्झिएको अल्झियै एमसीसी प्रचण्ड र नेपाललाई देउवाको प्रश्न, एमसीसी सम्झौताका कुनकुन बुँदा संशोधन गर्नुपर्ने हो ? एमसीसी एक, दाउ अनेक एमसीसी पास गर्न महन्थ ठाकुरसँग प्रधानमन्त्रीले मागे सहयोग विद्युत् प्रसारण आयोजनाले करिब ३१५ किलोमिटर लामो ४ सय केभी क्षमताको प्रसारण लाइनका साथै तीनवटा नयाँ विद्युत् सबस्टेसन निर्माण गर्ने छ। यो प्रसारण लाइन काठमाडौं, सिन्धुपाल्चोक, नुवाकोट, धादिङ, मकवानपुर, चितवन, तनहुँ, पाल्पा, नवलपुर, परासी जिल्ला हँुदै जानेछ। सडक मर्मत आयोजनाअन्र्तगत दाङमा पर्ने पूर्वपश्चिम लोकमार्गको सडक खण्डमा केन्द्रित हुनेछ। धनखोलादेखि लमहीसम्मको सडक मर्मत गरिनेछ। लमहीदेखि शिवखोलासम्मको थप सडह मर्मत कार्य गरिने सम्झौतामा उल्लेख छ। हाल मर्मत कार्यका लागि प्रस्ताव गरिएको पूर्वपश्चिम लोकमार्गको सडकखण्डको लम्बाइ ७७ किलोमिटर हुनेछ। एमसीसीको बजेट सरकारको योगदानमा जिन्सी तथा आर्थिक योगदान र उक्त आर्थिक सहयोगअन्तर्गतको दायित्वमा हुन आउने ऋण समावेश गरिएको छ। उक्त दायित्वअन्तर्गत सरकारले एमसीसी वित्तीय व्यवस्थाको सहायताका लागि बजेट छुट्याएको छ। नेपाल सरकारको योगदानका रूपमा उपलब्ध हुने रकम अमेरिकी डलर १३ करोड छ। सम्झौता लागू हुनु पूर्व र हस्ताक्षर भएपश्चात् सरकारको तर्फबाट सहयोगका रूपमा उपलब्ध हुने रकम अमेरिकी डलर ४० करोड रहेको छ। बाँकी रहेको रकम अमेरिकी डलर ९० करोड भने कार्यक्रमको प्रारम्भिक खर्च वितरण हुनुपूर्व र सम्झौता अवधिभर वितरण गरिने सम्झौतामा उल्लेख छ। नेपालमा विद्युत् प्रसारण परियोजना, सडक मर्मत परियोजना पाउँछ। विद्युत् प्रसारण परियोजना नेपालभित्र डबल सर्किट ४०० किलो भोल्टको लगभग ३०० किलोमिटर प्रसारण लाइनको निर्माणमा प्रयोग गरिने सम्झौतामा उल्लेख छ। यसमा काठमाडौंको उत्तरपूर्वमा पर्ने लप्सिफेदीदेखि काठमाडौंको पश्चिममा पर्ने रातामाटेसम्मको मुख्य योजना छ। रातामाटेदेखि काठमाडौंको दक्षिणमा पर्ने हेटौंडासम्म, रातामाटेदेखि पश्चिममा दमौलीसम्म, दमौलीदेखि दक्षिण पश्चिम बुटवलसम्म र बुटवलदेखि भारतीय सीमासम्म विद्युत् प्रसारण लाइन बन्ने छन्। विद्युत् प्रसारण परियोजनाले नेपालको सम्पूर्ण ग्रिड उपभोक्ताहरूलाई लाभ पुर्याउने सम्झौतामा उल्लेख छ। नेपालको कम्तीमा ७२ प्रतिशत घरधुरी विद्युत् ग्रिडमा जोडिएको विश्वास छ। यो परियोजनाले यसलाई फाइदा पुर्याउने आकलन गरिएको छ। नेपालको जनसंख्या ३ करोड १५ लाख रहेको खण्डमा ५० लाख घरधुरीमा बस्ने करिब २ करोड ३० लाख जनसंख्या लाभान्वित हुने परियोजनाको अनुमान छ। सडक मर्मत परियोजना नेपालको प्राथमिक वा रणनीतिक सडक नेटवर्कको गुणस्तर कायम राख्ने विषय सम्झौतामा छ। सडक मर्मत परियोजनाको उद्देश्य प्राप्तिका लागि एमसीसी वित्तीय व्यवस्थाले सडक विभाग (डीओआर) र सडक बोर्ड (आरबीएन) लाई प्राविधिक सहायता र तिनको क्षमता विकासका लागि आर्थिक सहयोग गर्ने छ। नेपालको एसआरएनमा ३०५ किलोमिटरसम्म सडक मर्मत सम्भारको काममा सहयोग गर्नेछ। सरकारले आवधिक रूपमा सडकको मर्मत सम्भारका लागि आफ्नो औसत वार्षिक खर्चभन्दा बढी खर्च गरेको प्रत्येक १ डलरबराबर २ डलर गरी वार्षिक १ करोड ५० लाख डलरसम्म तीन वर्षका लागि उपलब्ध गराउनेछ। नेपालको एसआरएनको २ हजार किलोमिटर सडक मध्येबाट छनोट गरिएको ३०५ किलोमिटरसम्मको सडकको मर्मत सम्भार कार्य गर्न सो कोषको प्रयोग गरिनेछ। एचडीएम मोडेल प्रयोग गरेर सरकारले प्रारम्भिक रूपमा ५ वटा सडक खण्डहरूको आवधिक मर्मत सम्भारका लागि छनौट गरेको छ। कार्यान्वयन गर्ने बखतमा छनोट गरिएको सडक खण्डहरूमा आवधिक मर्मत सम्भार गर्न सम्भव नभएमा सरकारले एचडीएम ४ मोडेल प्रयोग गरी कुल ३०५ किलोमिटरसम्मको सडक मार्ग आवधिक मर्मत सम्भारका लागि छनोट गर्नेछ। परियोजनाको प्राविधिक सहायताबाट सिर्जित बहुवर्षीय मर्मत योजनाको माध्यमबाट निश्चित गरिनेछ। योजना सुधारिएको डाटाको प्रयोग र कामको आर्थिक प्राथमिकतामा केन्द्रीकृत हुनेछ। सडक मर्मत सम्भार परियोजनामार्फत प्रस्तावित पाँच सडक खण्डहरूले पार गर्ने स्थानीय प्रशासनिक एकाइहरूमा छरिएका करिब ९ लाख २४ हजार (करिब २,०५,००० घरधुरी) लाई फाइदा पुर्याउने अनुमान गरिएको छ। बीआरआईसँग सम्बन्ध यो परियोजनालाई चीनको बेल्ट एन्ड रोड इनिसियटिभ (बीआरआई) सँग जोडेर हेरिने गरेको छ। बीआरआईको प्यारालल हो भनेर प्रचार गरिने गरेको छ। चीनलाई काउन्टर गर्नका लागि एमसीसी ल्याएको भन्ने पनि गरिएको छ। एमसीसी नेपालको राष्ट्रिय संयोजक ज्ञवाली यसलाई बीआरआईसँग जोड्नुको औचित्य नभएको बताउँछन्। ज्ञवाली बीआरआईसँग हस्ताक्षर गर्नु भन्दा पहिले नै एमसीसीसँग नेपालले साझेदारी गर्दै आएको बताउँछन्। २०१२ देखि नै नेपालसँग एमसीसीको साझेदारी रहेको छ। ज्ञवाली यी दुईबीच प्रतिस्पर्धा वा सम्बन्ध नभएको स्पष्ट पारिसकेको बताउँछन्। चिनियाँ पक्षधरले यसको विरोध गर्ने गरेको एकथरीको आरोप छ। २९ वैशाख २०७४ मा नेपाल र चीनबीच बीआरआईको सम्बन्धमा हस्ताक्षर भएको थियो। नेपालले ९ वटा परियोजनाको प्रस्ताव गरेको छ। प्रस्तावित परियोजनामा केरुङ काठमाडौं रेल मार्ग, काठमाडौं टोखादेखि नुवाकोट विदुरसम्मको सडक, रसुवागढी काठमाडौं सडकको स्तरोन्नति, दीपायलदेखि चीनको सीमासम्म सडक, गल्छी रसुवागढी केरुङ ४ सय केभी प्रसारणलाइन, ७६२ मेगावाटको तमोर जलविद्युत् परियोजना, ४२६ मेगावाटको फुकोट कर्णाली जलविद्युत् परियोजना, मदन भण्डारी प्राविधिक विश्वविद्यालय र किमाथांका हिलेसडक छन्। तर, बीआरआईको सम्झौता हस्ताक्षर बाहेकका काम अघि बढ्न सकेका छैनन्। एमसीसी र हिन्द प्रशान्त रणनीति (आईपीएस) बीचको सम्बन्ध एमसीसी र हिन्द प्रशान्त राणनीतिबीचको सम्बन्ध विषयमा नेपाल ठूलो बहस छ। एमसीसीको विरोधी पक्ष यो आईपीएससँग सम्बन्ध रहेको आरोप लगाउँछन्। तर, यसका विज्ञ ज्ञावाली अमेरिका एक अधिकारीले आएर विवादास्पद कुरा गर्दा आशंका पैदा भएको बताउँछन्। एउटा व्यक्तिको कुराभन्दा सम्झौतामा भएको कुरालाई विश्वास गर्नुपर्ने उनको तर्क छ। एमसीसी सम्झौता गैरसैन्य सम्झौता भएको र अमेरिकी कानुनअनुसार एमसीसीको रकम सैन्य सहयोग वा प्रशिक्षणका लागि प्रयोग गर्न नसकिने बताउँदै आएको छ। तर, एमाले नेता भीम रावल भने एमसीसी अमेरिकी रक्षा र सुरक्षा नीति तथा हिन्द प्रशान्त रणनीति कै अंग नै रहेको दाबी गर्छन्। अमेरिकी उपसहायक मन्त्री डेभिड जे राञ्ज, अमेरिकी सहायक राज्यमन्त्री एलिस वेल्सको भनाइ हिन्द प्रशान्त राणनीति विस्तृत अध्ययन गर्दा एमसीसी सैन्य राणनीतिकै अंग रहेको उनको भनाइ छ। नेपालको कानुन, हित, स्वाधीनता र सार्वभौम समाजनताविपरीत धेरै प्रावधान रहेको रावलको दाबी छ। उनका अनुसार, असमान सम्झौता, आयोजनाको अवधी पाँच वर्ष भनी प्रचार गरिए पनि अनिश्चित कालसम्म रहने गरिएको छ। अमेरिकाको सुरक्षा नीति र स्वार्थको प्रतिकूल नेपालले कुनै काम गरेको भन्ने लागेमा आयोजना तुरुन्त रद्द हुने व्यवस्था छ। सुरक्षा नीति र स्वार्थ अपरिभाषित छ।"
