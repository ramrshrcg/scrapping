शीर्षक,विवरण
पुलमा कार्यरत मजदुरको ढुंगामा चिप्लिएर मृत्यु,बागलुङ: बागलुङको निसीखोला गाउँपालिकामा काम गर्ने क्रममा चिप्लिएर एक मजदुरको ज्यान गएको छ । गोरखाको धार्चो गाउँपालिका२ केरौजाबेसी घर भइ हाल बागलुङको निसीखोलामा झोलुङ्गे पुल बनाउने काम गर्दै आएका २६ वर्षीय वीरे गुरुङको खानेपानीको पाइप जोड्ने क्रममा बिहीबार दिउँसो चिप्लिएर लड्दा मृत्यु भएको हो । निसीखोला गाउँपालिका७ राजकुटस्थित सेम्कादेखि चोलाङ जोड्ने निर्माणाधीन झोलुङ्गे पुलमा गुरुङले काम गर्दै आएका थिए । सोही स्थानमा रहेको खानेपानीको पाइप मर्मत गर्ने क्रममा ढुङ्गामा चिप्लिएर ५० मिटर तल खसेर घटनास्थलमै मृत्यु भएको जिल्ला प्रहरी कार्यालय बागलुङका सूचना अधिकारी तथा प्रहरी नायव उपरीक्षक इकवाल हवारीले जानकारी दिए ।
पाकिस्तानमा कोरोना संक्रमितको मृत्यु दर ९ प्रतिशतभन्दा बढी,"करिब तीन महिनापछि बिहीबार गरिएका परीक्षणले कोभिड संक्रमण दर नौ प्रतिशत भन्दा बढी देखाएपछि पाकिस्तानमा कोरोना भाइरस स्थिति खराब बन्दै गएको पुष्टि भएको छ । पाकिस्तानी समाचार संस्था न्यूज इन्टरनेशनलका अनुसार पछिल्लो २४ घण्टामा परीक्षण गरिएका नमूनामा पाकिस्तानको कोभिड१९ संक्रमितको दर ९०६ प्रतिशत रहेको छ । नेशनल कमाण्ड एण्ड अपरेसन सेन्टर (एनसीओसी) कोे तथ्यांकअनुसार उक्त अवधिमा कम्तीमा ६२ हजार ४६२ व्यक्तिको रगतको नमूनामार्फत् कोभिड१९ परीक्षण लिइएको थियो । पाकिस्तानमा यो भाइरसको चौथो लहर फैलिरहँदा दैनिक संक्रमित, मृत्यु र हाल सक्रीय बिरामीको सङ्ख्यामा तीव्र वृद्धि भएको तथ्याकंले देखाएको छ । यो २४ घण्टाको अवधिमा पाकिस्तानमा कोभिड१९ संक्रमित ६० जनाको मृत्यु भएको छ र यससँगै पाकिस्तानमा कोभिड१९ संक्रमित २३ हजार ६३५ जनाको मृत्यु भएको छ । देशभरि सक्रिय संक्रमितको संख्या ७७ हजार ४०९ रहेको भने हालसम्म १० लाख ५३ हजार ६६० व्यक्तिमा कोभिड संक्रमण पुष्टि भएको छ । यिमध्ये नौ लाख ५२ हजार ६१६ जना निको भइसकेका छन् । रासस"
मनास्लु संरक्षण क्षेत्रको झोलुङगे पुल पहिरोले भत्कायो,"गोरखाः प्रसिद्ध मनास्लु संरक्षण क्षेत्रअन्तर्गत लोक्पा र चुम्लिङ जोड्ने झोलुङ्गे पुल पहिरोले भत्काएको छ । चुमनुब्री गाउँपालिका ६ स्थित लोक्पा खोलाको पुल मंगलबार रातिको पहिरोले भत्काएको स्थानीय सरोज लामाले जानकारी दिए । पुल भत्किएपछि वडा नं ६ (साविक चुम्चेत गाविस) र वडा नं ७ (साविक छेकम्पार गाविस) का बासिन्दालाई आवतजावतमा समस्या भएको छ । मंगलबार राति ८ बजेपछि ङुयुखोलामाथि ठूलो पहिरो झर्यो, उनले भने पहिरोले पुलपारीको जिपमा लागेर लठ्ठा चुँडायो, प्लेटहरु सबै भत्काएर लग्यो । पुल भत्किएपछि चुम उपत्यकाका लागि खाद्यान्न ढुवानी रोकिएको छ । आज पहिलो पटक छेकम्पारका लागि चामल बोकेर आठ ग्रुप खच्चड आएको थियो । पुल नभएपछि रोकियो, लामाले भने, मान्छेहरु चाहिँ पुरानो बाटो घुमेर हिँडिरहेका छन् । खच्चड र भारी बोकेको मान्छे चाहिँ पुरानो बाटो हिँड्न नसक्ने रहेछ । साविक चुम्चेत गाविस र छेकम्पार गाविसका गरी करिब १५ वटा गाउँबस्तीका स्थानीयबासी र मनास्लु पदमार्गअन्तर्गत चुमभ्याली पुग्ने पर्यटकहरु उक्त पुलबाट आउजाउ गर्छन् । पुल भत्किएपछि कसरी वैकल्पिक उपाय गर्ने बारे बिहीबार बैठक आह्वान गरिएको लामाले बताए । चुमनुब्री गाउँपालिकाले पनि त्यहाँको अवस्थाबारे वडासँग समन्वय गरी वैकल्पिक उपाय गर्ने जनाएको छ । तत्कालका लागि वैकल्पिक बाटो खोल्ने अवस्था रहेछ भने गाउँपालिकाले सहयोग गर्छ, गाउँपालिका अध्यक्ष धनबहादुर गुरुङले भने, पुल २४ दिनमा बनाउन सक्ने अवस्था हुँदैन । त्यसका लागि पहल गर्छौँ । उक्त पुल कादुरी नामक संस्थाले ११ वर्षअघि ४७ लाखको लागतमा निर्माण गरेको थियो ।"
'गरिब देशलाई खोप उपलब्ध गराउन 'बूस्टर डोज'को योजना रोक्नुपर्छ' : डब्ल्यूएचओ,"विश्व स्वास्थ्य संगठन (डब्ल्यूएचओ) ले कोभिड खोपको बूस्टर डोज अर्थात् अतिरिक्त मात्रा वितरण गर्ने योजनालाई कम्तीमा सेप्टेम्बर महिनाको अन्त्यसम्म रोक्न आह्वान गरेको छ। डब्ल्यूएचओ प्रमुख डा टेड्रोस एड्हानोम गेब्रेयससले त्यस्तो अस्थायी रोकका कारण प्रत्येक देशमा कम्तीमा जनसंख्याको १० प्रतिशत मानिसले खोप पाउन सक्ने बताएका छन्। इजरायल र जर्मनीसहित कैयौँ देशरूले कोभिड खोपको तेस्रो मात्रा दिने योजना घोषणा गरेका छन्। तर डा टेड्रोसले गरिब देशहरू खोप अभियानमा पछाडि परिरहेको भन्दै असन्तुष्टि व्यक्त गरेका छन्। डब्ल्यूएचओका अनुसार कम आय भएका देशहरूले खोप आपूर्ति नभएकाले प्रति १०० जनामा १५ जनालाई मात्र खोप दिन पाएका छन्। डा टेड्रोसले त्यस्तो क्रम रोकिएर धेरैजसो खोप कम आय भएका देशमा जानुपर्ने बताए। उनले थपे, 'म डेल्टा भेरियन्टबाट आफ्ना नागरिकहरूलाई बचाउनुपर्ने देशका चासो बुझ्छु। तर यसअघि नै विश्वव्यापी आपूर्तिको धेरै खोप प्रयोग गरिसकेका देशले अझ धेरै त्यो प्रयोग गर्ने कुरा स्वीकार्य हुँदैन।' उच्च र कम आय भएका देशहरूबीच विद्यमान खाडल कम गर्ने प्रयास भइरहँदा राष्ट्रसङ्घीय स्वास्थ्य निकायबाट अहिले यस्तो आह्वान भएको हो। उसले अर्को महिनासम्ममा सबैजसो देशमा १० प्रतिशत जनसङ्ख्याले खोप पाऊन् भन्ने चाहेको छ। तर अहिलेको क्रमले त्यस्तो लक्ष्य पूरा हुने सम्भव देखिँदैन। हाइटी र प्रजातान्त्रिक गणतन्त्र कङ्गोमा कसैले पनि खोपको दोस्रो मात्रा लगाएका छैनन्। केही महिनायता डेल्टा भेरियन्टका कारण उच्च संक्रमण खेपिरहेको इन्डोनेशियामा ७९ प्रतिशत जनसंख्याले मात्र पूर्ण मात्रा खोप लगाएको आवर वर्ल्ड इन डेटाले जनाएको छ। यसैबीच इजरेलले ६० वर्षमाथिका मानिसलाई बूस्टर डोज दिन सुरु गरेको छ भने जर्मनीले मोडेर्ना र फाइजर खोप लगाएका मानिसलाई तेस्रो मात्रा दिइने घोषणा गरेको छ। बेलायतमा जोखिममा रहेको ठानिएका दशौँ लाख मानिसलाई सेप्टेम्बरबाट खोपको अतिरिक्त मात्रा दिन सकिने बताइएको छ। अमेरिकाले खोपको अतिरिक्त मात्रा दिने विषयमा आफ्नो नीति सार्वजनिक गरेको छैन। तथापि ह्वाइटहाउसले बुधवार जनाएअनुसार अमेरिकीहरूलाई खोप सुनिश्चित गर्नेगरी देशबाहिर खोप बाँड्न पर्याप्त खोप उपलब्ध छ। विपन्न देशहरूलाई खोप दान गर्न डा टेड्रोसले धनी देशहरूलाई पहिला पनि आह्वान गरेका थिए। मे महिनामै उनले धनी देशहरूलाई बालबालिका र किशोरकिशोरीलाई खोप दिने कार्यक्रम पर सारेर खोप दान गर्न आग्रह गरेका थिए। सबै देशलाई समानताका आधारमा खोप बाँड्ने कोभ्याक्स कार्यक्रमलाई थप खोप आपूर्ति गर्नमा उनको जोड छ।"
बालबालिकाको सघन उपचार गुणस्तरीय बनाउन मेडिसिटीमा प्रशिक्षण,"ललितपुर : नेपाल मेडिसिटी अस्पतालका नर्सहरुले बालबालिकाको सघन उपचार गुणस्तरीय कसरी बनाउन सकिन्छ भन्ने विषयमा चार दिने प्रशिक्षण कार्यक्रम सम्पन्न भएको छ । साउन १८ देखि अस्पतालमा आयोजना गरिएको प्रशिक्षण कार्यक्रम बिहिबार सम्पन्न भएको हो । कार्यक्रममा २० जना बालरोग विभागमा कार्यरत नर्सहरुले विभिन्न विषयमा प्रशिक्षण प्राप्त गरेका छन् । बाल सघन उपचारमा आवश्यक पर्ने सैद्धान्तिक तथा व्यवहारीक ज्ञान प्रदान गर्न प्रशिक्षण कार्यक्रममा आईसियु सेवा, मेकानिकल भेन्टिलेटर, संक्रमण न्युनिकरण, बिरामी सुरक्षा तथा गुणस्तरिय उपचार, स्तनपानबारे जनचेतना, खानपान सन्तुलन, फिजियोथेरापी तथा अन्य नैतिकताका विषयहरुलाई समेटिएको थियो । नेपाल मेडिसिटी अस्पतालको बालरोग विभाग प्रमुख डा आना शर्मा तथा नवजात शिशुरोग विभाग प्रमुख डा सुचिता श्रेष्ठ जोशीले नेतृत्व गरेका प्रशिक्षण कार्यक्रममा गुणस्तर तथा बिरामी सुरक्षा, प्रशिक्षण विभाग, पोषण विभाग, नर्सीङ एडुकेटर लगायतको टोली संलग्नता रहेको थियो । सघन उपचारका हरेक विषयलाई समेटेको प्रशिक्षण कार्यक्रमबाट सहभागि नर्सहरुले आफ्नो क्षमता अभिवृद्धि गरी कुनैपनि आपतकालीन अवस्थामा बालबालिकाहरुलाई उत्कृष्ट सेवा प्रदान गर्न सक्ने डा आना शर्माको अपेक्षा छ। उनले यस किसिमका प्रशिक्षण कार्यक्रमलाई भविष्यमा पनि निरन्तरता दिइने बताए । नेपाल सरकारले तेश्रो भेरियन्टको प्रभाव बालबालिकामा पर्न सक्नेबारे सुसुचित गरिरहेको अवस्थामा यस किसिमको प्रशिक्षणले त्यस्तो परिस्थिती आइहाले तयारी अवस्थामा रहन सहयोग पुर्याउने आशा राखिएको छ ।"
साताव्यापी अन्तर्राष्ट्रिय युवा दिवस मनाइँदै,"काठमाडौंः देशभर साताव्यापी रुपमा अन्तर्राष्ट्रिय युवा दिवस मनाइने भएको छ । राष्ट्रिय युवा परिषद्को सक्रियतामा विभिन्न संघसंस्थाहरुले दिवस मनाउन लागेका हुन् ।खाद्य प्रणालीमा रुपान्तरणः मानव र भूमण्डलीय स्वास्थ्यका लागि युवा नवप्रवर्तनमूल नाराका साथ दिवस मनाउन थालिएको हो । दिवसलाई सफल पार्न युवा तथा खेलकुदमन्त्रीको अध्यक्षतामा एक हजार एक सदस्यीय मूल समारोह समिति र परिषद्का उपाध्यक्ष माधवप्रसाद ढुङ्गेलको अध्यक्षतामा सचिवालय समारोह गठन गरिएको छ । दिगो विकासका लक्ष्य ३ ले निर्देश गरे बमोजिम स्वस्थ र समुन्नत समाज निर्माणमा युवाहरुको सहभागितासँग सम्बन्धित छ । युवाका सवालमा लगानी सहितको प्रतिवद्धतामा बृद्धि गर्नु, युवा सहभागिता र साझेदारीमा बृद्धि गर्नु र युवाहरु बीच अन्तर साँस्कृतिक समझदारीमा बृद्धि गर्न टेवा पुग्ने उद्देश्यले युवा दिवस मनाइने गरिएको छ । यही साउन २८ गते (अगस्ट १२) तारिखका दिन दिवस मनाउन लागिएको हो। दिवसका अवसरमा प्रधानमन्त्री शेरबहादुर देउवाले सम्बोधन गर्नेछन् । कोरोना भाइरसका कारण यसपटक भर्चुअल रुपमा दिवस मनाउन थालिएको छ । परिषद्का उपाध्यक्ष ढुङ्गेलका अनुसार यही साउन १८ गतेदेखि सप्ताहव्यापी रुपमा युवा दिवसका अवसरमा कलाकार अभिमुखिकरण भिडियो निर्माण प्रतियोगितता, रक्तदान कार्यक्रम वैदेशिक रोजगार वरदान कि अभिसाप, युवा जागरण लोक दोहोरी गित प्रतियोगिता, सहुलियतपूर्ण कर्जाका अवसर र चुनौती विषयक सरोकारवालाहरु बीच अन्तरक्रिया कार्यक्रम हुने भएको छ । यस्तै वतृत्वकला प्रतियोगिता (स्थानिय उत्पादन र खाद्य प्रणालिमा रुपान्तरण), यौनिक तथा अल्पसंख्यक समूहसंगको अन्तरक्रिया कार्यक्रम बालिका तथा किशोरीको स्वास्थ्य र संरक्षणमा युवाको भूमिका अपांगता भएका युवाहरुको राजनीतिक सहभागिता विषयक अन्तरक्रिया कार्यक्रम, युवा र उद्यमशिलता अन्तरक्रिया कार्यक्रम पनि गरिने छ । दिवस मनाउनका लागि ७७ जिल्ला युवा समिति र राष्ट्रिय युवा सञ्जाललाई निर्देशन दिइसकेको ढुंगेलले जानकारी दिए । जिल्लास्तरमा युवासम्बन्धी गतिविधि गरेर दिवस मनाइने गरिन्छ । युवाका सवाललार्ई सम्बोधन गर्ने हेतुले संयुक्त राष्ट्रसङ्घले सन् १९९९ देखि हरेक वर्षको अगस्ट १२ लाई अन्तरराष्ट्रिय युवा दिवसका रूपमा मनाउने निर्णय गरेसँगै सन् २००० देखि नियमितरूपमा विश्वभर युवा दिवसका सन्दर्भमा विविध कार्यक्रम हुँदै आएका छन् । नेपालमा युवासँग काम गर्ने सङ्घसंस्थाको अगुवाइमा पहिलो पटक सन् २००४ देखि दिवस मनाउन थालिएको हो । सरकारीरुपमा परिषद्को अगुवाइमा २०७३ सालदेखि मनाउन थालेको हो । युवाका मुद्दालाई सम्बोधन गर्न नेपालमा युवा विकास तथा परिचालनका लागि २०६५ मा सरकारले युवा तथा खेलकूद मन्त्रालय, राष्ट्रिय युवा नीति, २०७२ मा युवा विकासका व्यापक विषय वस्तुलाई नीतिगत रूपमा समावेश गरेको छ । सरकारले २०७२ मा युवा परिषद् गठन गर्दै युवाको नेतृत्व विकासमा काम गर्दै आइरहेको छ । नेपालमा कूल जनसङ्ख्याको ४०३ प्रतिशत युवा छन् । दिवसमा अवसरमा परिषद्ले वातावरणले खाद्यमा पारेको प्रभावबारे भिडियो प्रतियोगिता आयोजना गरिएको छ । खाद्य प्रणालीमा रुपान्तरण ः मानव र भूमण्डलीय स्वास्थ्यका लागि युवा नवप्रवर्तन भन्ने नारामा आधारित भएर नविनता र मौलिकता झल्किने छोटो भिडियो प्रतियोगिताको आयोजना गरिएको हो । प्रतियोगिता तीन मिनेटको हुनुपर्ने र कुनै समुदायको सामाजिक र अन्य कुनै आस्थामा चोट पुर्याउने खालको हुनु नहुने परिषद्का सदस्य गोविन्द गिरीले बताए । भिडियोमा प्रथम हुनेलाई ५० हजार, द्धितिय हुनेलाई ४० हजार र तेस्रो हुनेलाई ३० हजार र सवभन्दा बढी हेरिने भिडियोलाई १० हजार पुरस्कार प्रदान गरिने छ ।"
सरकारलाई अहिलेसम्म पूर्णता दिन नसक्नु गलत: डा रामशरण महत,"काठमाडौँ: नेपाली कांग्रेसका नेता तथा पूर्व अर्थमन्त्री डा रामशरण महतले जतिसक्दो छिटो सरकारलाई पूर्णता दिनुपर्ने बताएका छन् । सरकारलाई पूर्णता दिन ढिलाइ भयो, सरकार गठन भएको यतिका दिन बितिसक्दा पनि मन्त्रिपरिषद् विस्तार हुन सकेन, यो गलत कुरा हो । सत्तापक्षीय गठबन्धनमा आवद्ध दलहरुसँगको सहमतिमा जतिसक्दो चाँडो मन्त्रिपरिषद् विस्तार गर्नुपर्छ । अब ढिला गर्नु हुँदैन नेता महतले भने । बुधबार रिपोर्टर्स क्लब नेपालले आयोजना गरेको साक्षात्कारमा उनले वर्तमान सरकारले यसअघिको सरकारले गरेका गलत कामलाई खारेज गर्नुपर्ने र कमजोरी सच्याउनुपर्ने सुझाव दिए । यस्तै सरकारले जतिसक्दो चाँडो पूर्ण बजेट ल्याउनुपर्ने पनि बताएका छन् । यसअघि अध्यादेशबाट ल्याइएको बजेटलाई प्रतिस्थापन गर्न पनि नयाँ पूर्ण बजेट ल्याइनुपर्ने महतको भनाइ छ । अब ल्याउने बजेट कृत्रिम रुपमा आकारमात्रै बढाउन नहुने पनि उनको सुझाव थियो । यसअघि अध्यादेशमार्फत आएको बजेटले राष्ट्रको आन्तरिक र बाहृय दुवै ऋण बढाएको उनको गुनासो छ । ""अहिले एक जनाको भागमा ५२५३ हजार ऋण पुगेको छ । अब बजेट ल्याउँदा प्रशासकीय खर्च पनि घटाउनेतर्फ सरकारले ध्यान दिनुपर्छ"" डा महतले भने । भदौमा महाधिवेशन हुँदैन ! डा महतले भदौमै कांग्रेसको महाधिवेशन हुने सम्भावना लगभग समाप्त भएको टिप्पणी गरे । अहिलेसम्म क्रियाशील सदस्यताको विवाद टुँगो नलागेकोले तोकिएकै समयमा महाधिवेशन हुने सम्भावना नरहेको उनको भनाइ छ । साउन १२ गते वडा तहको अधिवेशन गर्नुपर्ने तालिका पनि टरेको र क्रियाशील सदस्यताले पूर्णता पाउन नसक्दा तोकिएको समयमा अधिवेशन सम्भव नभएको उनको भनाइ थियो । तोकिएकै मितिमा महाधिवेशन हुन नसक्ने भएपछि अब के गर्ने ? भन्नेबारे पनि छलफल सुरु भएको महतको भनाइ छ । उने भने, एउटा विचार के आएको छ भने अब भदौ १९ को समयमा महाधिवेशन गर्न नसकिने भएपछि त्यसपछि वर्तमान कार्यसमितिलाई नै अन्तरिम कार्यसमिति बनाएर जाने कुरा पनि छ, अर्को विचार सहमतिको आधारमा नयाँ समिति बनाउने कुरा पनि छ । अर्को कुरा असोज कात्तिकसम्म महाधिवेशन गरौं भन्ने पनि छ । अर्को अहिलेकै मितिमा पनि महाधिवेशन गर्न सकिन्छ भन्ने कुरा आएको छ । उनले कांग्रेस लोकतान्त्रिक पार्टी भएकोले आन्तरिक जीवन सधैं सुदृढ गर्नुपर्ने बताए । यो एउटा ऐतिहासिक पार्टी हो, हाम्रो आइडोलीजी ठीक छ । हामी बीचमा एकता हुनुपर्छ । पार्टीभित्र संघर्ष गर्नु उचित होइन । एकता कायम गरेर नै अघि बढ्नुपर्छ नेता महतले भनेका छन् ।"
बंगलादेशमा भेटियो एक हजार वर्ष पुरानो विष्णु भगवानको मूर्ति !,"ढाका: बंगलादेशमा कालो पत्थरबाट निर्मित हिन्दू देवता विष्णुको ऐतिहासिक तथा प्राचिन मूर्ति प्रहरीले एक शिक्षकबाट बरामद गरेको छ । स्थानीय मिडियाका अनुसार एक हजार वर्ष पुरानो मानिएको उक्त मूर्ति प्रहरीले बिहीबार सार्वजनिक गरेको हो । डेली स्टार न्युजका अनुसार प्रहरीले कुमिल्ला जिल्लाको बोरो गोली गाउँबाट उक्त मूर्ति समातिएको हो । बहुमुल्य यस कालो पत्थरको उचाइ झण्डै २३ इन्च छ भने चौडाइ ९ दशमलब ५ इन्च छ । साथै यसको तौल झण्डै १२ केजी छ । दौडकान्डी प्रहरी स्टेशनका प्रमुख नजरुल इस्लामका अनुसार अबु यूसुफ नामका शिक्षकबाट करिब डेढ महिनाअघि उक्त मूर्ति बरामद गरिएको हो । तर ती शिक्षकले प्रहरीलाई यसबारे जानकारी दिएका थिएनन् । प्रहरीका अनुसार ती शिक्षकको घरबाट सोमबार राति मूर्ति बरामद गरिएको हो । यूसुफले भने २०२२ दिनअघि आफ्नो जमिनमा रहेको पोखरीमा खन्ने क्रममा उक्त मूर्ति फेला परेको थियो । त्यो पत्थर मूर्ति भन्ने थाहा पाए पनि तत्कालै प्रहरीलाई खबर गर्न फुर्सद नमिलेको प्रतिक्रिया यूसुफले दिएका छन् । यस मूर्तिलाई बंगलादेशका पूरातत्वविद तथा जानकारहरुले बहुमुल्य रहेको बताएका छन् । साथै यसबारे थप अनुसन्धान गरिनुपर्ने पनि बताइएको छ । चत्तोग्राम क्षेत्रस्थित पूरातत्व विभागका क्षेत्रीय निर्देशक अतौर रहमानले भनेका छन्, ""फेला परेको भगवान विष्णुको मूर्ति ज्यादै बहुमुल्य हो । यो सम्भवत एक हजार वर्ष पुरानो हो । यसको विशेष संरक्षणका लागि यसलाई तुरुन्त मैनामती संग्रहालयमा हस्तान्तरण गरिनुपर्छ ।"""
"कर्णाली राजमार्गमा दुर्घटना, तीन बालबालिका सहित सात घाइते","दैलेखः कर्णाली राजमार्गस्थित चामुण्डा विन्द्रासैनी नगरपालिका७ रामघाटमा यात्रुवाहक बसले जिपलाई ठक्कर दिँदा जिपमा सवार तीन बालबालिका सहित सात जना घाइते भएका छन् । ठाटीकाँध गाउँपालिकाबाट सुर्खेततर्फ जाँदै गरेको कर्णाली प्रदेश ०२००१ च ०२०४ नम्बरको जिपलाई नेपालगञ्जबाट मुगु तर्फ जाँदै गरेको ना ६ ख ७४१९ नम्बरको बसले ठक्कर दिएको हो । दुर्घटनामा ठाटीकाँध गाउँपालिका३ बस्ने २१ वर्षीया मनिषा सारु मगर, २१ वर्षीया कल्पना तारामी मगर, २८ वर्षीय हिमाल बोगटी, ९ वर्षीया जीवन बोगटी, ७ वर्षीया कमला लामिछाने, १ वर्षीया लिजा आलेमगर र कैलालीको घोडाघोडी नगरपालिका२ बस्ने २४ वर्षीय खगेन्द्र अधिकारी घाइते भएका छन् । घाइते सबैको अवस्था सामान्य रहेको र घाइतेहरुको कर्णाली राजमार्गमै रहेको साङलेतडास्थित स्थानीय मेडिकलमा उपचार भइरहेको जिल्ला प्रहरी कार्यालय दैलेखका प्रहरी निरीक्षक राजेश साहुले बताए । प्रहरी निरीक्षक साहुका अनुसार बस, जिप र दुई जना चालकलाई प्रहरीले नियन्त्रणमा लिएको छ । ठक्करबाट जिपमा क्षति पुगेको प्रहरीले जनाएको छ । साथै घटनाको छानविन गरिने प्रहरीले जनाएको छ ।"
भारत तस्करी गर्न लागिएको सयौँ केजी स्याउ बरामद,"वीरगन्जः भारतबाट नेपालतर्फ तस्करी हुँदैआएको स्याउ अब भने नेपालबाट भारत तस्करी गर्न लागिएको प्रहरीले फेला पारेको छ । बिहीबार वीरगन्जबाट भारत तस्करी गर्न लागेको अवस्थामा प्रहरीले ठूलो परिमाणमा स्याउ बरामद गरेपछि यो तथ्य बाहिर आएको हो । वीरगन्ज महानगरपालिका वडा नम्बर १६ भुटनदेवी नजिकबाट बिहीबार बिहान प्रहरीले भारत तस्करी गर्न लागिएको अवस्थामा ५९ वटा कार्टुनमा रहेको ५ सय ६५ केजी स्याउ बरामद गरेको हो । चीनबाट आयात गरिएको ५९ कार्टुन चाइनीज स्याउ, भारत तस्करी गर्न लागेको अवस्थामा बरामद गरिएको पर्साका प्रहरी प्रवक्ता प्रहरी नायव उपरीक्षक ओम प्रकाश खनालले बताए । १०१५ जना मानिसले स्याउको कार्टुन टाउकोमा बोकेर भारततर्फ जाँदै गरेको अवस्थामा प्रहरीको टोली पुग्दा उनीहरु स्याउ फालेर फरार भएको खनालले बताए । बरामद स्याउको बजार मुल्य २८ हजार २ सय ५० रुपैयाँ रहेको उनले जानकारी दिए । बरामद स्याउ आवश्यक कारवाहीका लागि वीरगन्ज भन्सार कार्यालयमा बुझाइएको उनले बताए । प्रहरीका अनुसार भारतबाट चक्लेटी स्याउ नेपाल आउने गरेको छ भने चाइनीज स्याउ नेपाल हुँदै भारत निर्यात हुने गरेको छ ।"
"तुइन प्रकरणः घटनास्थल अवलोकन गर्दै छानविन टोली, अनुसन्धानमा भारतीय टोली पनि","मालघट्टे दार्चुलाः महाकाली तर्ने क्रममा दार्चुलाका जयसिंह धामी वेपत्ता भएको घटनाको छानविन गर्न भारतीय बाटो हुँदै गस्कु मालघाट गएको छानविन समितिको टोली घटनास्थल अवलोकन गरी दार्चुला पुगेको छ । मन्त्रालयका सहसचिव एवं छानविन समितिका संयोजक जनार्दन गौतम नेतृत्वको टोली केही बेरअघि जिल्ला सदरमुकाम दार्चुला पुगेको साहयक प्रमुख जिल्ला अधिकारी तथा छानविन सतिमि सदस्य ज्योत्स्ना भट्टले बताइन् । बिहीबार बिहान भारतीय बाटो हुँदै स्थलगत अध्ययनको लागि गएको टोली जिल्ला पुगेको भट्टले बताइन् । बिहीबार साँझ नै सदरमुकाम फर्किएर बसेको टोली शुक्रबार फेरि नेपाल तर्फको बाटो भएर घटनास्थल जाने बताइएको छ । टोलीमा छानविन समितिका संयोजक सहसचिव जनार्दन गौतम, नेपाल प्रहरीका प्रहरी नायव महानिरीक्षक पुरुषोत्तम कंडेल, राष्ट्रिय अनुसन्धान विभागका अनुसन्धान निर्देशक हुतराज थापा, सशस्त्र प्रहरी बल नेपालका सशस्त्र प्रहरी बरिष्ठ उपरीक्षक सुरेश कुमार श्रेष्ठ र जिल्ला प्रशासन कार्यालय, दार्चुलाका सहायक प्रमुख जिल्ला अधिकारी ज्योत्सना भट्ट जोशी छन् । छानविन टोली वाहेक सशस्त्र प्रहरी ४४ नम्बर गण दार्चुलाका गणपति एसपी नरेन्द्र बम तथा जिल्ला प्रहरी कार्यालय दार्चुलाका प्रहरी प्रमुख डिएसपी मनोहर प्रसाद भट्ट टोली सँगै घटनास्थलतर्फ गएका थिए । यस घटनालाई सुक्ष्म ढंगले अध्ययन गरेरै प्रतिवेदन ल्याइने छानविन समितिका संयोजक गौतमले बताएका छन् । भारतीय पक्ष पनि अनुसन्धानमा नेपाली छानविन टोलीसँगै भारतको डिडिहाटका एसएसबी कमाण्डेन्ट महेन्द्र प्रताप र अन्य दुई जना एसएसबी अधिकारी घटनास्थल गस्कुतर्फ गएका थिए । घटनास्थलमा नेपाली टोलीले घटनाको प्रकृति अवलोकन गरी स्थानीय प्रतक्षदर्शीहरुसँग सोधपुछ गरेको थियो । भारतीय सीमा सुरक्षा बल एसएसबीले पत्रकारहरुलाई घटनास्थल मलघट्टेसम्म जान दिएको थिएन । जिल्ला सदरमुकाम खलंगाबाट बिहान ९ बजे हिँडेको ५ जना पत्रकाको समूहलाई सुरुमा एसएसबीले दोबाट भन्ने ठाउँबाटै फर्काइदिएको थियो । दोस्रो पटक ५ जना पत्रकारको समूह क्यामेरा विना घटनास्थल माल्घट्टे पुगेको थियो। घटनास्थल महाकाली नदिको माथि कम्तिमा ३०४० मिटरको लम्बाइ छ । उक्त क्षेत्र को लम्बाइ र उचाइ बढी भएकाले घटनाबारे अनुसन्धान गर्न थप कठिन हुने बताइएको छ। विप्लव समूह र स्थानीयले गरे नाराबाजी घटनाबारे छानविन गर्न गस्कु मालघाट पुगेको टोलीविरुद्ध स्थानीय र नेकपा विप्लव समूहले नाराबाजी गरेका छन् । भारतको बाटो भएर घटनास्थल पुगेको भन्दै करिब ३० जनाको समूहले महाकाली नदी किनारबाट नाराबाजी गरेको अखिल क्रान्तिकारी विद्यार्थी युनियन दार्चुलाका अध्यक्ष भुवन जोशीले बताए । भारतीय पक्षले घटना लुकाउने प्रयास गरिरहेका बेला नेपाली छानविन टोली भारतको बाटो भएर गएको भन्दै नाराबाजी गरिएको उनले बताए । नेपाल र नेपालीको सुरक्षा गर्न नसक्ने सरकार राजीनामा दे, नेपाल र नेपाली माथिको हिंसा बन्द गर, भारतीय भूमि टेकेर आउने छानविन समिति मुर्दावाद, गोर्खाली कहिल्यै झुक्दैन, कालापानी लिपुलेक हाम्रै हो' लगायत नारा लगाएको अध्यक्ष जोशीले बताए । गृह मन्त्रालयले गठन गरेको छानविन टोलीलाई १० दिनभित्र सत्यतथ्य पत्ता लगाइ प्रतिवेदन बुझाउन निर्देशन दिइएको छ ।"
अमेरिकामा आगामी चार हप्ता कोराेना संक्रमित र मृत्यु हुनेकाे संख्या बढ्न सक्ने,अमेरिकामा पछिल्लो समयमा कोभिड१९ को संक्रमण बढ्ने देखिएको छ । पछिल्ला केही समयमा संक्रमण बढेपछि कतिपय राज्यमाा मास्क लगाउन अनिवार्य पनि गरिएको छ । त्यसैगरी कतिपय अस्पतालमा कोभिड संक्रमित बढेका समाचार पनि आइरहेका बताइएको छ । अमेरिकी संस्था 'सेन्टर फर डिजीज कन्ट्रोल एण्ड प्रिभेन्सन'ले आगामी चार हप्तामा अमेरिकामा कोभिडका संक्रमित बढ्न सक्ने बताइएको छ। सो संस्थाकाअनुसार आगामी चार हप्तामा अस्पतालमा भर्ना हुने दर बढ्ने तथा उपचारका लागि आएका व्यक्ति मृत्यु दर पनि बढ्न सक्ने अनुमान गरिएको छ । सो संस्थाले बुधबार विज्ञप्ति प्रकाशसित गर्दै कोभिडको संक्रमण अबका चार हप्तामा बढ्न सक्ने देखिएकोले यसको नियन्त्रणका लागि जनस्वास्थ्यका मापदण्ड अपनाउन सबै नागरिकमा अपिल पनि गरेको छ । आगामी चार हप्ता अर्थात अगष्ट महिनाको २८ तारिखसम्ममा दुई हजार ३०० देखि बढीमा नौ हजारसम्म मृत्यु हुने सक्ने पनि विज्ञप्तिमा उल्लेख गरिएको छ । यी चार हप्तामा बढीमा २४ हजार जना जति संक्रमित अस्पताल भर्ना गर्नुपर्ने अवस्था आउने पनि सो संस्थाले विज्ञप्तिमार्फत जनाएको छ । यसका साथै आगामी चार हप्तामा अमेरिकामा तीन लाख ५० हजार देखि १८ लाखसम्म नै नयाँ संक्रमित थपिन सक्ने पनि जानकारी दिइएको छ । बुधबारसम्म अमेरिकामा ६ लाख १४ हजार ७०० जनाको निधन भएको छ । त्यहाँ पछिल्लो समयमा मृत्यु हुने दर निकै घटे पनि संक्रमित भने थोरै मात्र थपिने अनुमान गरेको छ । केही दिन यता यो संक्रमण दर बढ्दै गएको देखिए पनि हालसम्म अमेरिकामा ३५४ जना कोभिडका संक्रमित हुन पुगेका छन् । रासस
महाधिवेशन प्रक्रिया रोक्न नेपाल पक्षको माग,काठमाडौँ: नेकपा एमालेका वरिष्ठ नेता माधव कुमार नेपाल पक्षका नेताहरुले पार्टी महाधिवेशन प्रक्रिया रोक्न माग गरेका छन् । यसअघि एकताका लागि कार्यदलले तयार पारेको १० बुँदे सहमति अनुसार २०७५ जेठ २ गतेको कमिटी बसेपछि मात्रै अरु प्रक्रिया अघि बढाउनुपर्ने नेपाल पक्षको माग छ । बिहीबार सुरु भएको नेपाल पक्षको केन्द्रीय कमिटी बैठकले यस्तो माग गरेको हो । वरिष्ठ नेता नेपालले पनि आफूहरु एकताकै पक्षमा रहेको बताएका छन् । अध्यक्ष केपी ओली पक्षले यसअघिको बैठकबाट असोजको पहिलो साताभित्र स्थानीय तहका अधिवेशन सम्पन्न गरिसक्न निर्देशन दिएको थियो । जुन बैठकमा नेपाल समूह उपस्थित थिएन । नेपाल पक्षको बिहीबारको बैठकले भने ओली पक्षको निर्देशन रोक्नुपर्ने माग गरेको हो । वडा र नगर कमिटीको अधिवेशन रोकेर एकताका लागि पहल गर्न नेपाल पक्षको माग छ । नेपाल पक्षका नेताहरुले अधिवेशन प्रक्रिया रोक्न कार्यदलका ओली पक्षीय नेताहरुसँग आग्रह गरेका छन् ।
लुम्बिनीमा प्रदेशसभाको विशेष अधिवेशन बोलाइयो,काठमाडौँ: लुम्बिनी प्रदेशका प्रमुख अमिक शेरचनले प्रदेशसभाको विशेष अधिवेशन आह्वान गरेका छन् । आगामी साउन २७ गते बुधबार १ बजेका लागि विशेष अधिवेशन आह्वान गरिएको हो । बिहीबार एक विज्ञप्ति जारी गर्दै शेरचनले संविधानको धारा १८३ को उपधारा ३ बमोजिम विशेष अधिवेशन आह्वान गरेको बताइएको छ । प्रदेशसभा सचिव दुर्लभ कुमार पुन मगरको हस्ताक्षर भएको विज्ञप्ति बुधबार जारी गरिएको हो । माओवादी नेता शेरचन लुम्बिनी प्रदेशको प्रमुख भएपछि पहिलो विशेष अधिवेशन आह्वान भएको हो । यसअघि लुम्बिनीका विपक्षी दलका नेताहरुले मुख्यमन्त्री शंकर पोखरेल अल्पमतमा रहेको भन्दै शेरचन समक्ष एक निवेदन दिँदै बहुमतका आधारमा सरकार गठन गर्न माग गरेका थिए । लुम्बिनी : ४१ हस्ताक्षर बोकेर प्रदेश प्रमुखसँग विपक्षी सांसद (पत्रसहित) लुम्बिनी प्रदेशमा ट्वीस्ट : सांसद विमला वली एमालेमै फर्किइन् लुम्बिनीका मुख्यमन्त्री पोखरेलविरुद्ध फेरि अविश्वासको प्रस्ताव दर्ता
सप्तरीमा २५ वर्षीय युवक मृत अवस्थामा भेटिए,"सप्तरी: सप्तरीको खडक नगरपालिका३ गरुराहामा बिहीबार बिहान २५ वर्षीय युवकको शव भेटिएको छ । स्थानीय २५ वर्षीय श्यामसुन्दर राम मृत अवस्थामा भेटिएका हुन् । घरदेखि झण्डै ५० मिटरको दूरीमा पर्ने नालामा श्यामसुन्दर मृत अवस्थामा भेटिएका हुन् । बुधबार साँझ नै घरबाट निस्किएका श्यामसुन्दर रातभर नफर्किएको र बिहान सडकमै रहेको परिवारजनले बताए । श्यामसुन्दरलाई हत्या गरेर नालामा फालिएको हुनसक्ने भन्दै परिवारजनले घटनाको छानविन हुनुपर्ने माग गरेका छन् । परिवारजनले घटनाको अनुसन्धान गरी दोषीलाई कानूनी दायरामा ल्याउन प्रहरीसँग आग्रह गरे । जिल्ला प्रहरी कार्यालय सप्तरीका प्रहरी प्रवक्ता प्रहरी नायव उपरीक्षक माधव प्रसाद काफ्लेले शव पोष्टमार्टमका लागि पठाइएको र घटनाबारे अनुसन्धान थालिएको बताएका छन् । प्रारम्भिक अनुसन्धान अनुसार श्यामसुन्दर मदिरा सेवन गरेर नालामा लडेको हुनसक्ने पनि देखियो, यद्यपि पोष्टमार्टम रिपोर्ट आएसँगै सोही अनुसार अनुसन्धान अघि बढाउँछौं, उनले भने । मृतक श्यामसुन्दरका पत्नी र अढाई वर्षीया छोरी छन् । यसअघि साउन १५ गते धनुषामा लक्ष्मीनियाँ गाउँपालिका२ का ४० वर्षीय पल्टु रविदासको प्रहरी हिरासतमा रहेको शौचालयभित्र आफ्नै गन्जीले पासो लगाएर झुण्डिएको अवस्थामा शव भेटिएको थियो ।"
प्रधानमन्त्रीलाई विश्वप्रकाशको सुझाव: काम राम्रो भए जनताले आफैँ बनाउँछन् भिडियो,"काठमाडौँ: नेपाली कांग्रेसका प्रवक्ता तथा युवा नेता विश्वप्रकाश शर्माले प्रधानमन्त्री शेरबहादुर देउवाको भिडियो श्रृंखलामाथि आलोचना गरेका छन् । 'मलाई शेरबहादुर देउवा मन पर्छ किनभने' शिर्षकको भिडियो श्रृंखला अहिले बनाउने समय नभएको भन्दै उनले प्रधानमन्त्री देउवाको सचिवालयलाई ध्यानाकर्षण समेत गराएका छन् । साथै प्रधानमन्त्रीलाई अहिले सही सल्लाह दिनुपर्ने बेला भएको र काम राम्रो भए जनताले आफैँ भिडियो बनाउने शर्माको सुझाव छ । ""प्रधानमन्त्रीले काम गर्ने बेला हो यो । उहाँलाई सहि सल्लाह र साथ दिने बेला हो । काम राम्रो भए जनता आफैँले बनाउने छन् भिडियो, नत्र पार्टीले बनाउला !"" नेता शर्माले भनेका छन् । सरकारको कामलाई फूल रोप्नुसँग तुलना गर्दै शर्माले फूल रोपेर गोडमेल गरे सुवास प्रकृतिले आफैँ फैलाउने टिप्पणी गरे । उनले ट्वीटरमा लेखेका छन्, ""पहिले फूल रोपौँ, गोडमेल राम्रो गरौँ, सुवास प्रकृतिले पछि फैलाउँछ । 'प्रधानमन्त्रीको सचिवालय'को ध्यानाकर्षण गराएको छु । जय नेपाल !"" प्रवक्ता शर्माले यसअघि अर्को ट्वीटमा पनि सरकारलाई सुझाव नै दिएका थिए । प्रधानमन्त्रीको प्रचार शैलीमाथि टिप्पणी गर्दै उनले यसअघि पनि प्रचार भन्दा काममा ध्यान दिन सुझाव दिएका थिए । ""खोपदेखि भोटसम्मको यो यात्रा तीन तहको निर्वाचन मार्फत संविधान कार्यान्वयनको अघिल्लो सफलता भन्दा चुनौतीपूर्ण छ । जति चुनौती उतिनै गम्भीरता अपेक्षित हुन्छ ! परिणाम राम्रो दिउँ, प्रचारको कमान्ड सम्हाल्न हजारौं स्वयंसेवी लामबद्द हुनेछन्"" उनले भनेका थिए । प्रधानमन्त्री शेरबहादुर देउवाको भिडियो श्रृंखला 'मलाई शेरबहादुर देउवा मन पर्छ किनभने' लाई लिएर सामाजिक सञ्जालमा छोटो समयमै तिब्र रुपमा आलोचना र टिप्पणी हुन थालेको छ। विदेशी नेताहरुको शैलीबाट प्रभावित भएर यस्तो भिडियो प्रशारण गरिएको भन्दै देउवाको व्यंग्य समेत गरिएको छ ।"
अफगानिस्तानमा एकैदिन २७४ तालिवान लडाकू मारिए,"सरकारी सुरक्षाकर्मीको सुरक्षा कारबाहीका क्रममा अफगानिस्तानमा एकै दिनमा २७४ तालिवान लडाकू मारिएका छन् । देशका विभिन्न प्रान्तमा भएका घटनामा परी उनीहरुको मृत्यु भएको र अरु ११९ घाइते भएका अधिकारीले जनाएका छन् । विषेश गरेर नान्गार्हार, कन्दहर, फराह, हेरात, हेल्मान्ड, तखार, कुन्दुज र बघ्लान प्रान्तमा सरकारी सुरक्षाकर्मीले सुरक्षा कारबाही चलाएका हुन् । लडाकूको आश्रयस्थल र उनीहरुले गरिरहेका गतिविधिका बारेमा प्राप्त सूचनाका आधारमा सुरक्षाकर्मीले सुरक्षा कारबाही गरेको बताइएको छ । अफगानिस्तानका धेरै सहरमा लामो समयदेखि सरकारी सुरक्षाकर्मी र विद्रोही लडाकूका बीचमा झडप तथा भीडन्त हुने गरेको छ । अफगानिस्तानमा लामो समयदेखि चलिरहेको गृहयुद्धका कारण हजारौँका मृत्यु भएको छ भने लाखौँ मानिस पीडित भएका छन् ।"
चीन सिमानामा बीओपी: सम्झौता अवधि सकिँदा बल्ल ३५ प्रतिशत काम सकियो,"जोमसोम: मुस्ताङको लोमान्थाङ१ छोसेरको नेचुङमा निर्माणधीन सशस्त्र प्रहरी बलको बोर्डर आउट पोस्ट (बीओपी) निर्माण सम्झौता अवधि सकिँदा पनि बल्ल ३५ प्रतिशत भौतिक प्रगति भएको छ । सरकारले २०७७ साल जेठमा उत्तरी कोरला नाकाको नेचुङ भन्सार कार्यालयको क्वारेन्टिन भवनमा बोर्डर आउट पोस्ट (बीओपी) स्थापना गरेको थियो । कोरला पासको नेचुङमा सशस्त्र प्रहरीको बोर्डर आउट पोस्ट स्थापना भएको ६ महिनापछि सरकारले बीओपी बस्ने भौतिक पूर्वाधार निर्माण सुरु गरेको थियो । सशस्त्रका पूर्व अतिरिक्त महानिरीक्षक नारायणबाबु थापाले मुस्ताङको नेचुङमा बीओपी स्थापना गरेका थिए । त्यसको ६ महिनापछि गृह मन्त्रालयका सचिव महेश्वर न्यौपाने र सशस्त्र प्रहरी बलका महानिरीक्षक शैलेन्द्र खनाल लगायतको टोली उपल्लो मुस्ताङ पुगेर बीओपी भवनको शिलन्यास गरेका थिए । सरकारले भवन निर्माणका लागि ६ करोड ३५ लाख बजेट बिनियोजन गरिदिएको थियो । सरकारबाट बजेट प्राप्त भएसँगै सशस्त्र प्रहरी बलले भवन निर्माणका लागि बोलपत्र आहन गरी ठेक्का सम्झौता गरेको थियो । समून्द्री सतहदेखि ४५ सय मिटर अग्लो उचाइमा अवस्थित मुस्ताङको नेचुङमा बाह्रै महिना सशस्त्र प्रहरी बलका जवान बस्न सक्ने मौसम अनुकुलित दुई तलाको ५५ कोठे भौतिक संरचना निर्माण सुरु गरिएको थियो । अत्यधिक चिसो र हिमपात थेग्न सक्ने भवन निर्माण गरी बीओपीको जवान बस्ने सक्ने पूर्वाधार निर्माण गरिन लागिएको हो । मापदण्ड अनुसार सशस्त्रको बीओपी भवन निर्माणका लागि नापी कन्ट्रक्सनले जिम्मा लिएको छ । सम्झौता अवधि एक वर्ष रहेको सो भवनको काम आर्थिक वर्ष २०७७०७८ को असार मसान्तसम्म सकिनु पर्ने थियो । भवन निर्माणको काम हिमपात, लकडाउन र बाढीपहिरोले सडक अवरुद्ध हुँदा संरचना निर्माणको काममा ढिलाइ हुन पुगेको कन्ट्रक्सनका प्रतिनिधि नवीन खनालले जानकारी दिए । उनले सडक अवरुद्धले निर्माण सामाग्री ढुवानी गर्न समस्या परेको बताए । प्रहरीका अनुसार सीमावर्ती क्षेत्रमा हुने सम्भावित अपराध नियन्त्रण, सीमा सुरक्षा र स्थानीय नागरिकलाई शान्ति सुरक्षाको प्रत्याभूति दिलाउन नेचुङमा बीओपी स्थापना गरिएको थियो। नाकामा बीओपी स्थापना भएसँगै सशस्त्र प्रहरी बलको टोलीले १६ देखि ३२ नम्बरसम्मको सीमा स्तम्भको अनुगमन गरिसकेको छ । तर, भौगोलिक विकटताका कारण ३३ नम्बर सीमा स्तम्भको अझै अनुमगन हुन सकेको छैन । मुस्ताङको उत्तरी सीमा नेचुङमा एकजना सशस्त्र प्रहरी निरीक्षकको कमाण्डमा २० जना जवान खटाइएको छ । नाकामा भवन निर्माण सम्पन्न भएमा ३५ जना जवान खटाउन सकिने जनाइएको छ । हाल नेचुङ भन्सार कार्यालयको क्वारेन्टाइन भवनमा बीओपी बसेको छ । मुस्ताङको उत्तरी कोरला नाका खोल्ने दीर्घकालीन लक्ष्य अनुसार उपल्लो मुस्ताङमा सरकारले सुरक्षा उपस्थित मजबुद पार्न खोजेको हो । यस प्रयोजनका लागि २०७४ सालमा उपल्लो मुस्ताङमा भन्सार, अध्यागमन, सुरक्षा निकाय लगायत सरकारी कार्यालय जग्गा उपलब्ध गराइएको थियो । लोमान्थाङ१ नेचुङमा सशस्त्र प्रहरीलाई ३३ रोपनी, जनपथ प्रहरीलाई १३ रोपनी, अध्यागमनलाई १२ रोपनी, भन्सार कार्यालयलाई १ सय ९ रोपनी र लोमान्थाङको लुङ्खुफाँटमा नेपाली सेनालाई १२ सय ७१ रोपनी गरी कुल १४ सय ३६ रोपनी सरकारी प्रति जग्गा ५ सरकारी कार्यालयलाई उपलब्ध गराइएको थियो । उपल्लो मुस्ताङमा २ वर्षअघि नै नेपाली सेनाले संरचना निर्माण गरी क्याम्प समेत खडा गरिसकेको छ भने नेचुङमा सशस्त्रको बीओपी भवन बन्दै गरेको हो । तर, सरकारले भन्सार, अध्यागनका लागि नेचुङमा जग्गा उपलब्ध गराए पनि सो नाका भन्दा टाढा अपायक रहेकाले पुनः उत्तरी कोरला नाकाको दशगजा क्षेत्रको दाँया र बाँया १ हजार रोपनी जग्गा सरकारको नाममा लिइएको छ ।चीनले कोरलाको आफ्नो क्षेत्रमा पूर्वाधार निर्माण गरिसकेकाले नेपालतर्फ पूर्वाधार निर्माण गर्ने उद्देश्यले जग्गा सरकारको नाममा दर्ता गरिएको हो ।"
खुसी आफैंभित्र हुन्छ,"एउटा घरमा कतैबाट कागको बच्चा झरेछ। प्वाँख पनि नउम्रिएको चराको बच्चो देखेर घरधनीलाई माया लाग्यो र उसले पाल्न थाल्यो। बच्चो हुर्किदै गयो र पछि पूर्णरूपमा काग भयो। सानैदेखि पालेकाले घरधनीलाई पनि कागसँग खासै गुनासो भएन। सानैदेखि कोठाभित्रको पिँजडामा भएकाले कागलाई बाहिरी संसार थाहा थिएन। घरधनीले खाना दिएकै थियो। काग सधैं टन्नै अघाएको हुन्थ्यो। काग त्यहीँ घरको एउटा कोठाभित्रको पिँजडामा खुसी भएर जीवन बिताइरहेको थियो। एक दिन त्यो कोठामा हाँस छिरेछ। हाँसलाई देखेर काग छक्क पर्यो। यति सेतो रंगको चरोलाई उसले कहिले देखेको थिएन। आफ्नो शरीरको एकनासको रंग देखेको उसलाई हाँस देखेर इर्ष्या लाग्यो। उसले सोच्यो, मेरो हाँसको जस्तो सेतो रंग हुनु भने त म कति खुसी हुन्थें होला, हाँस कति खुसी होला। यस्तो राम्रो रंग रहेछ तिम्रो। कागले भन्यो, तिमी त कति खुसी छौ होला। कागको कुरा सुनेर हाँसले भन्यो, म पहिले खुसी थिएँ तर जब सुँगालाई देखें, मलाई आफूलाई हेरेर खुसी लाग्न छाड्यो। मेरो प्वाँखमा त एउटा मात्रै रंग छ। सुँगाको त घाँटीमा अर्को रंग पनि हुन्छ। चुच्चो पनि फरक। असाध्यै राम्रो छ सुँगा। कागलाई लाग्यो, मभन्दा राम्रा यत्ति धेरै चरा रहेछन्। उसलाई झन् ग्लानी भयो। ऊ पिँजडामा विरहका गीत गाउन थाल्यो। उसको काँ काँ आवाजले वाक्क भएर घरधनीले पिँजडा खोलिदियो। काग हावाको वेगमा उड्यो। केही दिनपछि उसले साँच्चै नै सुँगालाई भेट्यो। कागले सुँगासँग पनि त्यही प्रश्न गर्यो तर सुँगाको जवाफ सुनेर ऊ झन् आश्चर्यमा पर्यो। सुँगाले भन्यो, म त के राम्रो छु र ? तिमीले मयुरलाई देख्यौ भने थाहा पाउँछौ कि चराहरू कतिसम्म राम्रा हुन सक्छन्। त्यसपछि काग निराश भयो। उसले सुँगालाई मयुरको गुँड कता पर्छ भनेर सोध्यो। भेट्न उड्यो। मयुरलाई भेट्नेबित्तिकै उसले मयुरका प्वाँखबाट आँखै नहटाइ सोध्यो, यति राम्रो प्वाँख भएको तपाई त संसारकै सबैभन्दा खुसी चरो हुनु पर्छ। होइन त ? मयुरले निराश भएर भन्यो, सुन्दर भएर खुसी कसरी हुन सकिने रहेछ र ? म त सुन्दर भएकै कारण दुःखी छु। लौ ! कसरी नि ? कागले छक्क परेर सोध्यो। सुन्दर भएकै कारण मेरा कयौं आफन्त चिडियाखानामा थुनिएर बसेका छन्, म आफैं पनि कहिले कसको फन्दामा पर्छु भन्न सक्दिनँ। मयुरले भन्यो, यस्तो सुन्दरता हुनुभन्दा त नभएकै राम्रो। अब कागले सम्पूर्ण कुरा बुझिसकेको थियो। उसलाई थाहा भयो, विशेषताहरूले नै कहिलेकाँही दुःख दिने रहेछ। कोही पनि सम्पूर्णरूपमा खुसी हुन नसक्ने रहेछ। आफूसँग भएकै कुरामा खुसी भइयो भने चैं खुसी हुन पाइने रहेछ।"
"थप ३९ सय ३८ जनामा कोरोना संक्रमण,३७ को मृत्यु",काठमाडौं : पछिल्लो २४ घन्टामा थप ३९ सय ३८ जनामा कोरोना भाइरस (कोभिड१९) संक्रमण पुष्टि भएको छ। १८ हजार ४०८ नमूना परीक्षणमा यो संख्यामा भाइरस संक्रमण देखिएको हो। विभिन्न प्रयोगशालामा परीक्षण गराएका ६५ सय ३८ नमूनाको एन्टिजेन विधिबाट र ११ हजार ८७० नमूनाको पीसीआर परीक्षण गरिएको थियो। जसमध्ये ९३१ नमूनाको एन्टिजेनबाट र ३ हजार ७ नमूनाको पीसीआर विधिबाट संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै बिहीबार २ हजार १२ जना कोरोनामुक्त भएका छन्। योसहित कोरोनाबाट निको हुनेको संख्या ६ लाख ६३ हजार ६६३ पुगेको छ। निको हुने यो ९३७ प्रतिशत हो। मन्त्रालयका अनुसार पछिल्लो २४ घन्टामा ३७ जनाको मृत्यु भएको छ। नेपालमा कोरोनाबाट मृत्यु हुनेको संख्या ९ हजार ९ सय ९४ पुगेको छ। यस्तै पछिल्लो २४ घन्टामा १ लाख १७ हजार ७७९ जनाले कोरोनाविरुद्धको खोप लगाएको मन्त्रालयले जनाएको छ। हाल ३४ हजार ४२२ जना कोरोनाका सक्रिय संक्रमित रहेका छन्।
१६ अंकले घट्यो नेप्से,"काठमाडौं : सेयर कारोबार मापक नेप्से परिसूचक १६ अंकले घटेको छ। नेपाल स्टक एक्सचेञ्जका अनुसार साताको सेयर कारोबार हुने अन्तिम दिन बिहीबार नेप्से परिसूचक १६ अंकले घटेको हो । आज कुल २२६ कम्पनीको दुई करोड ८८ लाख ४५ हजार ४३१ कित्ता सेयर १४ अर्ब ३१ करोड ६२ लाख ४९ हजार ९६५ रुपैयाँमा किनबेच भएको छ। सेन्सिटिभ इन्डेक्समा भने सामान्य वृद्धि भएको छ। सेन्सिटिभ इन्डेस्कस ०११ अंकले वृद्धि भएको छ। यस्तै बिहीबार बैंकिङ र विकास बैंक समूहका परिसूचकमा सामान्य वृद्धि भएको छ। विकास बैंक समूहको परिसूचक दुई दशमलव २१ प्रतिशतले बढेको छ भने बैंकिक समूहको परिसूचक ००१ प्रतिशतले वृद्धि भएको छ। जलविद्युत् समूहमा भने दुई दशमलव १६ प्रतिशतले गिरावट आएको छ ।नेप्से घटेपनि तीन कम्पनीको सेयर १० प्रतिशले वृद्धि भएको छ। नेपाल फाइनान्स, कर्णाली डेभलपमेन्ट बैंक र जीवन विकास लघुवित्त वित्तीय संस्थाको सेयर १० प्रतिशतले बढेको हो। पाँच कम्पनीको सेयर भने पाँच प्रतिशत बढीले गिरावट आएको छ।"
भूमि आयोग खारेजीको निर्णय सच्याउन माग गर्दै किसान महासंघ आन्दोलनमा,"उदयपुर: भूमि सम्बन्धी समस्या समाधान आयोग विघटन गर्ने सरकारको निर्णय तत्काल सच्याउन माग गर्दै नेकपा एमाले निकट अखिल नेपाल किसान महासंघ उदयपुरले प्रधानमन्त्रीलाई ज्ञापन पत्र बुझाएको छ । जग्गाको लालपुर्जा वितरण हुने क्रममा सरकारले आयोग खारेज गरेर किसानलाई पुरानै अवस्थामा फर्काएको भन्दै महासंघले निर्णय सच्याउन सरकारलाई आग्रह गरेको हो । पार्टीका जिल्ला अध्यक्ष परमेश्वर घिमिरेसहित जिल्ला प्रशासन कार्यालय पुगेको महासंघको टोलीले प्रमुख जिल्ला अधिकारी तुलसीराम सेढाईमार्फत ज्ञापनपत्र बुझाएको हो । ज्ञापनपत्र बुझाउँदै महासंघका केन्द्रीय सदस्य नारद निरौलले सरकारको उक्त निर्णयले पहिलो चरणमा उदयपुरका चार हजार एक सय २० परिवार लालपुर्जा पाउनबाट वञ्चित भएको बताए । जिल्लामा हालसम्म ५ हजार ३ सय ५९ भूमिहीन तथा विपन्न सुकुम्बासी, ३१ हजार पाँच सय २ अव्यवस्थित, ४ हजार ५ सय ५९ अघिल्ला आयोगले गर्न नभ्याएको अधुरा कामलाई प्रक्रियामा प्रवेश गराइ पुर्जा वितरणको अन्तिम तयारीका बेला आयोग खारेज गर्ने सरकारको निर्णय किसानको हित विपरीत भएको महासंघले निष्कर्ष निकालेको छ । नेपालको संविधानले प्रदान गरेको अधिकार अनुसार गठन गरिएको आयोगले धमाधम काम गरिरहेको अवस्थामा एकाएक खारेजीको निर्णयले भूमिहीनले फेरि पनि जमिन नपाउने अवस्था सृजना भएको आयोगका जिल्ला अध्यक्ष गोपाल खत्रीले बताए । उनले भने, स्थानीय तहसँग कार्यसम्पादन सम्झौता गरी भूमिहीनको लगत संकलन, प्रमाणिकरण गरी जग्गा वितरण गर्न चाँजोपाँजो मिलाएको अवस्थामा राजनीतिक प्रतिषोधले आयोग खारेख गर्नुले सरकारको भूमिहीनप्रति हेर्ने दृष्टिकोण प्रष्ट भएको छ ।' आयोगलाई जस्ताको तस्तै राखेर नेतृत्व गर्ने व्यक्ति फेर्नुपर्ने अध्यक्ष खत्रीको भनाइ छ । जनताको सदियौँदेखिको आफ्नो जग्गाको पुर्जा पाउने अधिकारमाथि सरकारले कुठाराघात गरेको उनले बताए । साथै निर्णय पुर्नविचार नगरे चरणबद्ध आन्दोलन गर्ने उनीहरुको चेतावनी छ ।"
मास्क नलगाई घरबाहिर निस्कनेलाई सय रुपैयाँ जरिवाना,"मुगु : जिल्लामा कोरोना भाइरस (कोभिड१९) संक्रमण दिनानुदिन बढ्न थालेपछि यसको रोकथाम तथा नियन्त्रणका लागि प्रहरीले 'तपाईँको मास्क खोई अभियान सुरु गरेको छ। घरबाट बाहिर निस्किदा मास्क अनिवार्य गर्दै प्रहरीले जिल्लाभर तपाईको माक्स खोइ अभियान सुरु गरेको हो । जिल्ला प्रहरी कार्यालयको अगुवाईमा उधोग बाणिज्य संघ, सामुदायिक प्रहरी ,र नागरिक समाजका अगुवाले बिहीबारबाट जिल्लाभर कोरोना भाइरस रोकथाम तथा नियन्त्रणका लागि घरबाट बाहिर निस्किदा अनिवार्य माक्स लगाउनुपर्ने भन्दै तपाईंको माक्स खोई अभियान सुरु गरी माक्स नलगाइ हिँड्नेलाई एकसय रुपैयाँ जरिवान समेत गर्ने चेतवानी दिएको हो । माक्स नलगाई हिँड्ने जोकोहीलाई एक सय रुपैयाँ जरिवान गर्ने जिल्ला प्रहरी कार्यालयका डिएसपी चित्रबहादुर भट्टराईले जानकारी दिए। उपभोक्ताहरुलाई सचेत गराउन यो अभियान सुरु गरिएको उधोग बाणिज्य संघ मुगुका अध्यक्ष कमल बुढाले बताए।"
नयाँ बन्ने भौतिक संरचना अपाङ्गमैत्री हुनेछन् : अर्थमन्त्री शर्मा,"काठमाडौं : अर्थमन्त्री जनार्दन शर्माले आगामी दिनमा निर्माण गर्ने भौतिक संरचना अपाङ्गमैत्री बनाउने विश्वास व्यक्त गरेका छन्। मन्त्री शर्माले बिहीबार मन्त्रालयमा स्पाइनल कर्ड इन्ज्युरी नेटवर्क नेपालका प्रतिनिधिसँगको भेटघाटमा सार्वजनिक संरचना अपाङ्गमैत्री बनाउने प्रतिवद्धता व्यक्त गरेका हुन्। नेटवर्कका प्रतिनिधिले सार्वजनिकस्थल अपाङ्गमैत्री नभएको, तीनपाङ्ग्रे सवारीसाधन आयातमा कर छुट, स्पाइनल इन्ज्युरीका कारण अपाङ्गता भएकाका लागि आवश्यक पर्ने स्वास्थ्य सामग्री सहज रुपले उपलब्ध हुनुपर्ने लगायतका माग राखेका थिए। प्रतिनिधिमण्डलको आग्रहअनुसार पुराना संरचनालाई भत्काएर अपाङ्गमैत्री बनाउन नसके पनि अब बन्ने संरचना अपाङ्गमैत्री बनाइने आश्वासन मन्त्री शर्माले दिएको उनको सचिवालयले जनाएको छ । मन्त्री शर्माले घाइते तथा अपाङ्गता भएकाको समस्या सम्बोधन हुने गरी नीतिगत समाधान निकाल्ने कोशिस भइरहेको जानकारी दिए।"
"त्यो सम्मान, त्यो अपमान","अधिकांश राजनीतिक दलको नेतृत्वले बोली एउटा व्यवहार अर्कै गर्दै आएका छन्। उनीहरूको जातिवाद, परिवारवाद मोह र नियुक्तिलाई हेर्दा प्रष्टै छ। बिडम्बना ! शिल्पी (कथित दलित)समुदायको गौरवशाली इतिहास बाहिर आएकै छैन। उनीहरूलाई जसरी बुझिन्छ, पढिन्छ, देखिन्छ, सुनिन्छ विगत त्यस्तो थिएन। जन्मसिद्ध अधिकार शिक्षाबाट वञ्चितीकरण गरेर अस्तित्व, इतिहास र पहिचान अन्यौलग्रस्त छ। यसबाट प्राज्ञिक क्षेत्र, बौद्धिक जमातउनीहरूको वास्तविकता भन्दा बाहिर रुमलिएका छन्। नेपालको राज्यसत्तामा शिल्पकौशलका धनी शिल्पी समुदायको विगत गौरवशाली रहेको पाइन्छ। उनीहरूको मौलिक शिल्पकौशल, संस्कृति, सम्पदा र सभ्यताबारे चर्चा भएकै छैन। जे जति भएका छन् ती अधुरा र अपुरा छन्। नेपालको प्रशासनिक इतिहासमा शिल्पीपुर्खाहरूले ज्यादै महत्वपूर्ण जिम्मेवारी पाएको पाइन्छ। पहिलेका शासकहरूले नियुक्तिका लागि अहिलेको जस्तो मोलमोलाइ गर्दैनथे। प्रशासनिक योग्यताको रूपमा सदाचार, इमान्दारिता र विश्वासयोग्य भए पुग्थ्यो। परम्परागत शिल्पकला, व्यवसायसँग सम्बद्ध पेशाको अख्तियारी दिइएको देखिन्छ।यसै सन्दर्भमा माझी, मिझार तथा दमाई, गाइने र भाँड जातिमा मिझार नियुक्ति दिइने गरिएको पाइन्छ। मिझार शब्दलाई शब्दकोशमा सार्कीलाई शिष्टतापूर्वक सम्बोधन गर्दा प्रयोग गरिने शब्द, मिजार, गाउँको एक प्रकारको मुखिया, तालुकदार चन्दा एकतह तल्लो दर्जाको तिरो उठाउने व्यक्ति, मिझारे भनिएको छ।मिझार दर्जाको थालनी कहिलेदेखि भएको यकिन छैन। तर १८६२आश्विन वदी ३ का दिन धनराम्या लाटा लोहारलाई महाकाली नदीदेखि पश्चिमका लागि लोहार, सुनार, टमौटा, बादी जातिको मिझार नियुक्त गरिएको थियो। मिझारको रूपमा उनलाई ती जातिको प्रत्येक घरबाट आठ आना संकलन गर्ने अख्तियारी दिइएको थियो(पन्त, २०७१)। गाइने मिझारकासन्दर्भमा सत्ता सम्हाल्नासाथ प्रधानमन्त्री जंगबहादुरले गाइने मिझारलाई परम्परागत रूपमा राज्यले दिँदै आएको न्यायिक अधिकारलाई निरन्तरता दिइएको कुरा १९०६ सालमा भिमसिन्या स्यामसुन्दरे गाइनेका नाममा भएको रुक्काबाट स्पष्ट हुन्छ।न्याय सम्पादन गरेवापत मिझारलाई दिइने सुविधाका सम्बन्धमा १९३६ मा जारी गरिएको छ।परापूर्व कालदेखि गाइने जातिका विभिन्न अपराधका बारेमा छानबिनगरी दण्डसजाय दिने अख्तियारी गाइने मिझारलाई दिइएको १९३६को रुक्काबाट के देखिन्छ भने मिझार नियुक्त गरिएवापत बस्नघर तथा खेतीगरी खानका लागि बारी दिइन्थ्यो भने न्याय सम्पादन गरेबापत मानाचामल, जाँड, पुङ(जाँड, रक्सी आदि राख्ने काठ, बाँस, माटो आदिको ढुंग्रो,ठेकी, भाँडो आदिको मुख)। कुखुरा एवं सुका पैसा अर्थात् २५ पैसा लिन पाउने व्यवस्था गरिएको थियो। राणा शासनकालमा भाँडहरूलाई तालुकदार दिइएको थियो भन्ने कुरा डोटी दिपायल निवासी इन्द्रे भाँडलाई तालुकदार दिइएको कुरा तालुकदार इन्द्रे भाँडको तालुकदारी पत्रबाट जानकारी हुन्छ। भाँडका अनुसार सो तालुकदारीको पत्रमा यस्तो लेखिएको छ भाँड,बादी,हुड्के,पुड्के,गायन,मुसलवानको रहिरकम दहिदस्तुर जातक बमोजिम चलिरहेको जाँडको चिण्डो कुखुराको चल्लो नानोतिनो खिन्गी ठिन्गी मुद्दारहेछ भने आफूले मिलाउँला र आफूले मिलाउन नसके अड्डाअदालत जाहिरनालाई बुझाइदिनु,जाँहिं गर्नु विजय नगर्नु रुस्या फुस्या रह्याछन् भन्या गाउँमा बोलाइ गाऊँ गुल्जार गर्नु। १५० रुपियाँ ५६ पैसा ३ दाम ३ कौडा सरकारमा ठेक भर्णागर्नु।त्यसबेला भेरीनदी पश्चिम र महाकाली पूर्वको तालुकदारीको रूपमा इन्द्रेभाँडलाई नियुक्त गरिएको थियो। यसरी त्यस समयमा स्थानीय र क्षेत्रिय प्रशासकको रूपमा वादी जातिलाई उच्च प्राथमिकता दिइनुले राज्यशासनमा सबै जातिको सहभागिता र समावेशीतालाई महŒव दिइएको देखिन्छ(दाहाल,२०६५)। राणाकालको मध्यतिर आइपुग्दा गाइने जातिको मात्र मिझारी दिने कार्यमा परिवर्तन गरिएको पाइन्छ।१९६३ मार्ग १९ गते रोज ३ मा प्रधानमन्त्री चन्द्रशमशेर तथा कमान्डर इनचिफ भीमशमशेरको नामबाट नगारची बाठो दमाईलाई मिझारी (गाउँको एक प्रकारको मुखिया,तालुकदारभन्दा दोस्रो तहको तिरो उठाउने) दिइएको एउटा रुक्का जारी गरिएको थियो। यसपटक उनलाई दमाई जातिको मात्र नभएर गाइने र भाँड(वादी) जातिको पनि मिझारी दिइएको थियो। यसका अतिरिक्त उनलाई मुलुकभरिका तीन जातिको मिझारी दिइएको थियो। निज बाठो दमाईलाई दमाई, गाइने र भाँड जातिको मिझारी दिइएको भएपनि आफ्नो जात अर्थात् दमाईबाहेक अन्य जातिको न्याय सम्पादन एवं सुविधा लिन पाउने अख्तियारी भने दिइएको थिएन। हेक्का रहोस् ! सबै दलका नेतृत्वका पदप्रतिष्ठा, मानसम्मान र मोजमस्तीमा शिल्पीको योगदान र बलिदानको हिस्सा छ। राजनीतिक अवसर समुदायगत हक हो, भिख मागेको होइन। यस रुक्काबाट नै दमाई जातिलाई नयाँ शब्दावली नगर्ची प्रयोग गरिएको थियो। संभवतः नगर्चीको हैशियतमा काठमाडौ उपत्यकाका तीन सहरका चौरासी नगरा मिझारको तैनाथीमा दिइएको थियो। ती सबै नगराको जिम्मा लिएर साँझ तथा बिहान दैनिक दुई समय नगरा जाँचबुझ गरी चलाउनुपर्ने थियो। बाठो दमाईलाई मुलुकभरि अर्थात् महाकालीदेखि पूर्व मेचीदेखि पश्चिम, राजधानी काठमाडौं, पहाड एवं मधेसका लागि मिझार नियुक्त गरिएको थियो। सोही हैसियतमा उनलाई दमाई जातिकोरकम, दस्तुराद मोहरू चन्द्रायन् लिने, कुखुरा,माना चामल तथा मेजमानी खाने अख्तियारी दिइएको थियो। यस रुक्काले ती मिझारलाई सरकारी उर्दी बमोजिम बाजा बजाउने तथा लुगा सिलाउने कार्यको थप अभिभारा दिएको थियो(नगर्ची बाठो दमाईलाई भर मुलुकका दमाई,गाइने र भाँड जातिको मिझारी दिइएको सम्बन्धमा १९६३ साल मार्ग १९ गते रोज ३ को रुक्का)। यस रुक्काले दमाई मिझारलाई पहिले भन्दा बढी अधिकार दिएको देखिन्छ। यसरी देशैभरि व्यापक मात्रामा दिइएको अख्तियारीबाट स्वाभाविकै रूपमा दमाई जातिलाई समाज एवं स्थानीय प्रशासनमा आफ्नै हैसियत,इज्जत,मानप्रतिष्ठा कायम राख्नमा ठूलो मद्दत पुग्नगयो। तत्कालीन प्रधानमन्त्री चन्द्रशमशेरले उक्त रुक्का जारी गरेको चौध वर्षपछि उनै बाठो दमाईका नाममा एउटा लालमोहर जारी गरेका थिए। १९६३ सालमा जारी गरिएको रुक्कामा उनलाई मिझार नियुक्तगरी नेपालभरबाट दैदस्तुर लिने अख्तियारी दिए पनि पाल्पा,गुल्मी,अर्घा र खाँची यी चार जिल्लाको मिझारी पाल्पा गौंडाका नाइकेले खाइआएको देखिएको तथा सरकारले पनि कतिपय क्षेत्रबाट ठेक्का दिएर विभिन्न रकम असुल तहसिल गरेको देखिएको थियो। मिझार दमाईलाई माथि उल्लेखित जिल्ला बाहेक कास्की तथा लम्जुङसमेत मुलुकभरिको दमाई जातिको मिझारी पनि दिइएको थियो (नगर्ची बाठो दमाईलाई मुलुकभरिका दमाई जातिको मिझारी दिइएको सम्बन्धमा १९७७आश्विन १३ गते रोज ३ मा जारी गरिएको लालमोहर)। कास्की जिल्ला सराङकोट मैजे ५२ नंको जिम्मुवाल मुखिया कासे दमै, लाले दमै नदीपुर जिम्मा झुत्ताको रहनु भएको थियो। यो१९९१ सालको मोठबाट सूचना प्राप्त भएको हो। बागलुङ जिल्लामा पनि कामी जिमु रहेको जानकारी आएको छ। देशैभर खोजी गरेमा अरू पनि पाउन सकिन्छ। इतिहासका विभिन्न कालखण्डमा नेपालको सामाजिक संरचनाअनुसार सुदूरपश्चिम एवं पश्चिम नेपालमा रहेका दमाई,गाइने,भाँड,कामीलगायत शिल्पी जातिहरूलाई तल्लो दर्जामा राखिएको थियो। समाजमा कथित उपल्लो जाति भनिएकाको सेवासुविधा तथा राज्यसञ्चालनका लागि त्यस्ता जातिको आवश्यकता पर्ने भएकाले उनीहरूको त्यत्तिकै महŒव थियो। त्यसका अतिरिक्त सम्बद्ध जातिमा परम्परादेखि विद्यमान विभिन्न सांस्कृतिक,धार्मिक,सामाजिक एवं न्यायिक विधि व्यवहार सञ्चालनका लागि सोही जातिलाई राज्यले विभिन्न नाममा अख्तियारी दिँदै आएको पाइन्छ। खासगरी दमाई,गाइने,भाँड,माझीजस्ता जातिलाई सरकारी काममा लगाउन एवं सो जातिको न्यायिक परम्परा कायम राख्नमिझार (मुखिया) बनाउने गरिन्थ्यो।समग्रमा जातीय दृष्टिबाट तहगत विभेदमा पारिएका दमाईलगायत जातिको मौलिक परम्परा,संस्कृति,धर्म एवं न्याय सम्पादनमासोही जातिलाई संलग्न गरिनु सकारात्मक पक्ष देखिन्छ। यसबाट सम्वद्ध जातिको इतिहासएवं परम्परा नष्ट हुनबाट बच्न जान्थ्यो। साथैमुखिया, मिझारजस्ता जातीय प्रमुखले राज्यव्यवस्थाको स्थानीय प्रशासन सञ्चालनमा उल्लेख्य योगदान दिएर आफ्नो जातिको अस्तित्वलाई बचाउन सक्ने स्थिति बनेको देखिन्छ(पन्त,२०७०)। कांग्रेस पार्टीमा बीपीकोइरालाले धनमानसिंह परियारलाई महामन्त्री बनाएको र पहिलो निर्वाचित सांसद कृष्णसिंह परियारको विरासत बोकको छ। तर गण्डकी प्रदेशमा मन्त्री बन्ने निश्चित भएका डोबाटे विश्वकर्माको मन्त्री पद रातारात बिक्री गरेर उनले आफ्नै इतिहासमा आगो झोसे। समानुपातिकका प्रावधान राज्यसत्ताबाट वञ्चितीकरणमा पारिएका सीमान्तकृतवर्ग र समुदायलाई माथि ल्याउने नीति हो।यो व्यवस्थालाई बदनाम गरी बिक्रीवितरणमा रूपान्तरण गरिँदैछ। विश्लेषक श्याम श्रेष्ठले भनेझंै कथित दलितका लागि अनिवार्य र बाध्यकारी कानुनी व्यवस्था गरिनुपर्छ। नेपालको सामाजिकआर्थिक प्रणालीको असमानता नै गरिबीको मूल हो। नेतृत्वमा बातचित गर्ने, कुरा सुन्ने धैर्यता पनि हुँदैन। यो देशको मूल समस्या र समाधानका विषयमा सुन्ने धैर्यता छैन भने उनीहरूबाट के आशा गर्ने ?यो समुदाय इतिहासकाविभिन्न आन्दोलन, क्रान्तिहरूमा कहाँ छुटेको छ ?राणा, पञ्चायत, ०३६, ०४६, ०५२, ०६२०६३ साल, तराईमधेश आन्दोलनमा बलिदानको कोटा चुक्ता गरेको बिर्सन मिल्छ ?हेक्का रहोस् ! सबै दलका नेतृत्वका पदप्रतिष्ठा, मानसम्मान र मोजमस्तीमा शिल्पीको योगदान र बलिदानको हिस्सा छ। राजनीतिक अवसर समुदायगत हक हो, भिख मागेको होइन। यो समुदायले अरूका स्वार्थका लागि कति लडिदिने, मरिदिने ?सधैं संक्रमणकाल, पार्टीमा मिलाउनु छ भन्दै समुदायको अवमूल्यन कहिलेसम्म गरिरहने ?भोटबैंकको सामन्ती राजनीतिक समीक्षा जरुरी छ। अधिकांश राजनीतिक दलको नेतृत्वले बोली एउटा व्यवहार अर्कै गर्दै आएका छन्। उनीहरूको जातिवाद, परिवारवाद मोह र नियुक्तिलाई हेर्दा प्रष्टै छ। यस्तो प्रत्यक्ष देख्दा पनि हनुमान र टमटम लगाएको घोडाजस्तो बन्नु दास प्रवृत्ति हो। जुन पार्टीमा सीमान्तकृतमैत्री र पूर्णसमानुपातिक नीति छ, त्यसैलाई समर्थन गर्दा उत्तम हुनसक्छ।थ्रेसहोल्डको संवैधानिक व्यवस्था हटाइनुपर्छ। राजनीतिक अस्थिरताकोकारण निम्नस्तरको चिन्तन प्रवृत्ति हो। समुदायगत थरीथरीका अभियान, साना राजनीतिक दल, तटस्थ बसेका समूह, उद्योगी, समाजसेवीहरूको एकीकृत पहलमा साझा राजनीतिक अभियान चलाइनुपर्छ। यसो नहुँदासम्म सामुदायिक हित सम्भव देखिँदैन।"
चियाको ठेक्का रद्द गर्न प्रस्ताव,"इलाम : संघाई समूहलाई दिइएको ठेक्का रद्द गर्न स्थानीय तहले माग गरेका छन्। २१ वर्षअघि सरकारले व्यवसायीक घराना संघाई समूहलाई ७ वटा चिया बगानको ठेक्का दिएको थियो। इलामको सूर्योदय नगरपालिकाको संयोजनमा फिक्कलमा सम्पन्न इलाम र झापाका पाँच स्थानीय तहका प्रमुखको बैठकले उक्त ठेक्का रद्द गर्न माग गरेको हो। बैठकले नेपालको परिवर्तित राज्य संरचनाअनुसार सम्झौता समयसापेक्ष नभएकाले भंग गरी सम्बन्धित स्थानीय तहलाई बगान सञ्चालनको जिम्मा दिन संघीय सरकारलाई प्रस्ताव गर्ने निर्णय गरेको हो। बैठकले बगान व्यवस्थापनले स्थानीय सरकारलाई लामो समयदेखि कर भुक्तानी नगरेकाले साउन मसान्तभित्रमा कर बुझाउनसमेत पत्राचार गर्ने निर्णय गरेको छ। सूर्योदय नगरपालिकाका मेयर रणबहादुर राईको अध्यक्षतामा बसेको बैठकमा झापाको मेची नगरपालिकाका मेयर विमल आचार्य, बुद्धशान्ति गाउँपालिकाका अध्यक्ष रमेशकुमार भुजेल, बाह्रदशी गाउँपालिकाका अध्यक्ष खड्गप्रसाद राजवंशी र इलामको माई नगरपालिकाका मेयर दीपककुमार थेवे सहभागी थिए। सरकारले २०५७ असार १४ गते संघाई समूहलाई ५० वर्षका लागि बगान भाडामा दिएको थियो। स्थानीय सरकार आएपछि संघाई समूह र स्थानीय सरकारबीच पटकपटक विवाद हँुदै आएको छ। यसअघि स्थानीय तहहरूले एक्ला एक्लै बगान फिर्ताको माग संघीय सरकार समक्ष गर्दै आएका थिए।"
सम्झौताअनुसार काम सम्पन्न नगर्ने सात कम्पनी कालोसूचीमा,"काठमाडौं : सम्झौताअनुसार निर्माण सम्पन्न नगरेको भन्दै सरकारले विभिन्न सात कम्पनीलाई कालोसूचीमा राखेको छ । विभिन्न कार्यालयको सिफारिसमा सार्वजनिक खरिद अनुगमन कार्यालयले ती कम्पनीलाई एक वर्षसम्मका लागि कालोसूचीमा राखेको हो । खरिद कार्यालयको बुधबार बसेको बैठकले बिहीबारदेखि लागू हुनेगरी एके एण्ड गान्बा कन्स्ट्रक्सनलाई दुई वर्षका लागि कालोसूचीमा राखेको छ । कारागार व्यवस्था विभागको सिफारिसका आधारमा उक्त कम्पनीलाई दुई वर्षका लागि कालोसूचीमा राखिएको हो । यस्तै महाशिला गाउँपालिका पर्वतको सिफारिसमा कालीगङ्गा निर्माण सेवा कुश्मा, सडक विभाग सङ्घीय सडक सुपरिवेक्षण तथा अनुगमन कार्यालय सडक डिभिजन कार्यालय दमकको सिफारिसमा कण्टा निर्माण सेवा र सङ्घीय सडक सुपरिवेक्षण तथा अनुगमन कार्यालय पोखराको सिफारिसमा लटिनाथ कन्स्ट्रक्सन सेवा कैलालीलाई एकएक वर्षका लागि कालोसूचीमा राखिएको हो । यस्तैगरी सिद्धिचरण नगरपालिका ओखलढुङ्गाको सिफारिसमा अम्बर सप्लायर्स एण्ड ट्रेडर्स, प्रदेश लोकसेवा आयोग प्रदेश नम्बर १ विराटनगरको सिफारिसमा आविद निर्माण सेवा र नेपाली सेवा जगदल गण जोमसोमको सिफारिसमा विक्रम खाद्य स्टोर साँगालाई एकएक वर्षमा लागि कालोसूचीमा राखिएको हो । कालोसूचीमा परेका कम्पनीले एक वर्षसम्म सरकारी निकायको कुनै पनि खरीद तथा निर्माणका कार्यमा भाग लिन पाउने छैनन् । कालोसूचीमा राख्नुभन्दा अगाडि सम्झौता भएका कार्य भने निरन्तरता हुने कार्यालयले जनाएको छ । रासस"
छत्रपाटी अस्पताल र नरदेवी आइसोलेसन सेन्टरको सेवा स्थगित,"काठमाडौं : कोभिड १९ को दोस्रो लहरको समयमा काठमाडौं महानगरपालिकाले सञ्चालन गरेको छत्रपाटी कोभिड विशेष अस्पताल तथा नरदेवी आइसोलेसन सेन्टरको सेवा हाललाई स्थगन गरिएको छ । बुधबार कामपाका प्रमुख विद्यासुन्दर शाक्यको अध्यक्षतामा बसेको ६७ औँ कार्यपालिका बैठकले कोभिड सङ्क्रमण रोकथाम र नियन्त्रणका लागि गरिएका कार्यक्रम हालका लागि स्थगन गर्ने निर्णय गरेको हो । 'अहिले अन्य अस्पतालमा बिरामीले सहजै उपचार गराउन पाउने भएकाले आइसोलेसनमा भर्ना हुन आउनेको सङ्ख्या कम छ, आगामी दिनमा आवश्यक परे सेवालाई निरन्तरता दिने गरी हाललाई सेवा स्थगन गरिएको छ,' कामपाका प्रवक्ता ईश्वरमान डङ्गोलले भने। उनका अनुसार राधास्वामी आइसोलेसन सेन्टरलाई अहिले भएका जनशक्तिमध्ये एकतिहाइले सञ्चालन गर्ने गरी निरन्तरता दिइएको छ । 'सेवा बन्द होइन, स्थगन हो । आवश्यक परेका बेला यसलाई पुनः सञ्चालन गर्न सकिन्छ,'उनले भने। दोस्रो लहरको उत्कर्षको समयमा कामपाले विभिन्न १२ अस्पतालसँग सम्झौता गरी सङ्क्रमित बिरामीको उपचारमा सहजिकरण गरेको थियो ।' त्यसैगरी बैठकले बन्दाबन्दीका कारण समयमा सम्पन्न हुन नसकेका योजनाको म्याद थप गर्ने, वडा १२ मा रुद्र विनायक नाय्खिँ गणेश निर्माण गर्न जग्गा प्राप्तिका लागि नेपाल सरकारलाई सिफारिस गर्नेलगायत निर्णय गरेको छ । यसैगरी नेपाल भाषा प्रशिक्षण व्यवस्थासम्बन्धी कार्यविधि, २०७७ मा केही संशोधन गरेर नेपाल भाषाका सहायक प्रशिक्षकलाई प्राथमिक तह तृतीय श्रेणीसरह बनाएको छ । यस्तै बैठकले नेपाल भाषा सहजीकरण तथा अनुगमन समिति र नेपाल भाषा समन्वय समितिका पदाधिकारीलाई काम गरेका दिनमा खाना, खाजा र यातायातबापत रु एक हजार ५०० रकम उपलब्ध गराउने निर्णय गरेको छ । रासस"
माधव समूहको केन्द्रीय कमिटी बैठक बस्दै : सरकारमा जानेबारे के गर्ला निर्णय ?,"काठमाडौं : नेकपा एमालेको माधवझलनाथ समूहको केन्द्रीय कमिटीको बैठक बिहीबार बस्दैछ। संसद् पुनस्थापना र शेरबहादुर देउवा नेतृत्वमा सरकार बनेपछि माधव समूहले केन्द्रीय बैठक बिहीबार ११ बजे आह्वान गरेको हो। केन्द्रीय कमिटीको बैठकबाट माधव समूहको औपचारिक निर्णय गरेपछि कांग्रेस सभापति शेरबहादुर देउवाले मन्त्रिपरिषद् विस्तारलाई पूर्णता दिने तयारी गरेका छन्। देउवा सरकारमा जाने नजाने, पार्टी एकता गर्ने नगर्ने विषयमा माधव समूहका नेताहरुबीच मतभेद रहेको छ। यसअघि बुधबारका लागि बैठक बोलाइए पनि नेताहरु काठमाडौं बाहिरका रहेकाले आजलाई सारिएको हो। पार्टीको नाममा अवैधानिक बैठक नगर्न माधव समूहलाई एमालेको चेतावनी नेकपा एमालेले माधव समूहलाई पार्टीको बैठक नगर्न चेतावनी दिएको छ। केन्द्रीय कार्यालयका सचिव शेरबहादुर तामाङले अनधिकृत गतिविधिमा सरिक हुने विषय संविधान, प्रचलित कानुन र पार्टी विधान विपरित कार्य नगर्न अपिल गरेका छन्। बुधबार विज्ञप्ति जारी गरी यही साउन २१ गते पार्टीको कुनै आधिकारिक बैठक नभएको उनले बताए। प्रेस वक्तव्यमा भनिएको छ, पटक पटक एमालेको नामबाट अनधिकृत गतिविधि गर्ने र सो गतिविधिमा सरिक हुने विषय संविधान, प्रचलित कानुन र पार्टी विधान विपरित हुने भएकाले सो गतिविधिमा नलाग्न पार्टी कार्याकर्ताहरुमा अपिल गर्दछ।"
अछामको सरानी गाउँ पहिरोको जोखिममा,"अछाम: लगातारको वर्षाका कारण मेल्लेख गाउँपालिका५ बिन्धेबासिनीको सरानी गाउँ पहिरोको जोखिममा परेको छ । गाउँको तलबाट पहिरो खसेपछि गाउँ नै जोखिममा परेको हो । १ सय ७ घरपरिवारको बसोबास रहेको सरानीमा ५३ घरधुरी उच्च जोखिममा रहेको छ । अहिले पनी सो क्षेत्रमा पानी परिरहेको स्थानीयले बताएका छन् । स्थानीय बासिन्दाहरुले आफुलाई सुरक्षित स्थानमा सारिदिन आग्रह गरिरहेका छन् । पहिरो र गाउँको दुरी सय मिटरको रहेको छ । पहिरोका कारण स्थानीयबासीहरुको भोक निन्द्रा नै हराएको स्थानीय गोबिन्द खड्काले बताए । उनले भने,पहिरो बगीरहेको छ,खेतहरु भासिएको छ, कति बेला के हुने हो थाहै छैन । सरानीको तल्लो टोलका २८ घर माथील्लो दलित टोलमा २५ घरधुरी पहिरोको जोखिममा परेको वडाध्यक्ष रमेशबहादुर खड्काले बताए । उनले भने,स्थलगत पहिरोको निरिक्षण गरेका छौ,उच्च जोखिममा रहेको परिवारलाई सुरक्षाकर्मीहरुको सहायतामा सुरक्षित स्थानमा सार्ने पहल भइरहेको छ । दुई वर्ष पहिले पालिकाको वडा नम्बर ७ नन्देगडाका सुख्खा पहिरो पिडितहरुका लागी गाउँपालिकाकाले नमुना बस्ती समेत निमार्ण गरिदिएको छ । पहिरोका कारण १६ घरपरिवार विस्थापित भएका थिए । गत वर्ष बाढी पहिरोका कारण जिल्लामा ठूलो धनजनको क्षति भएको थियो । भदौ २ गते कैलाश खोलामा आएको बाढीले रामारोशन गाउँपालिका५ स्थित सैनीबजार बगाउँदा १७ जनाको ज्यान गएको थियो ।"
सम्झौताअनुसार निर्माण नगर्ने सात कम्पनी कालोसूचीमा,"काठमाडौं : सम्झौताअनुसार निर्माण सम्पन्न नगरेको भन्दै सरकारले विभिन्न सात कम्पनीलाई कालोसूचीमा राखेको छ। विभिन्न कार्यालयको सिफारिसमा सार्वजनिक खरिद अनुगमन कार्यालयले ती कम्पनीलाई एक वर्षसम्मका लागि कालोसूचीमा राखेको हो। खरिद कार्यालयको बुधबार बसेको बैठकले बिहीबारदेखि लागू हुनेगरी एके एण्ड गान्बा कन्स्ट्रक्सनलाई दुई वर्षका लागि कालोसूचीमा राखेको छ। कारागार व्यवस्था विभागको सिफारिसका आधारमा उक्त कम्पनीलाई दुई वर्षका लागि कालोसूचीमा राखिएको हो। यस्तै महाशिला गाउँपालिका पर्वतको सिफारिसमा कालीगङ्गा निर्माण सेवा कुश्मा, सडक विभाग सङ्घीय सडक सुपरिवेक्षण तथा अनुगमन कार्यालय सडक डिभिजन कार्यालय दमकको सिफारिसमा कण्टा निर्माण सेवा र सङ्घीय सडक सुपरिवेक्षण तथा अनुगमन कार्यालय पोखराको सिफारिसमा लटिनाथ कन्स्ट्रक्सन सेवा कैलालीलाई एकएक वर्षका लागि कालोसूचीमा राखिएको हो। यस्तैगरी सिद्धिचरण नगरपालिका ओखलढुङ्गाको सिफारिसमा अम्बर सप्लायर्स एण्ड ट्रेडर्स, प्रदेश लोकसेवा आयोग प्रदेश नम्बर १ विराटनगरको सिफारिसमा आविद निर्माण सेवा र नेपाली सेवा जगदल गण जोमसोमको सिफारिसमा विक्रम खाद्य स्टोर साँगालाई एकएक वर्षमा लागि कालोसूचीमा राखिएको हो। कालोसूचीमा परेका कम्पनीले एक वर्षसम्म सरकारी निकायको कुनै पनि खरीद तथा निर्माणका कार्यमा भाग लिन पाउने छैनन्। कालोसूचीमा राख्नुभन्दा अगाडि सम्झौता भएका कार्य भने निरन्तरता हुने कार्यालयले जनाएको छ। रासस"
सिंह निवासमा कांग्रेस नेताको बैठक : कोको छन् सहभागी ?,"काठमाडौं : आगामी महाधिवेशनलगायत पार्टीको आन्तरिक विवाद सामाधान गर्न सभापति शेरबहादुर देउवाइत्तरका नेताहरुको छलफल जारी रहेको छ। प्रकाशमान सिंहको निवास चाक्सीबारीमा भएको छलफलमा वरिष्ठ नेता रामचन्द्र पौडेलसहित, महामन्त्री शशांक कोइराला, अर्जुननरसिंह केसी, डा मिनेन्द्र रिजाल, बलबहादुर केसीलगायतका नेता रहेको सिंहको सचिवालयले जनाएको छ। सचिवालयका अनुसार आगामी १४ औं महाधिवेशन र क्रियाशील सदस्यताको विवादबारे छलफल भइरहेको छ। कांग्रेसको महाधिवेशनको तयारी भइरहँदा शीर्ष नेताहरुबीच अलग अलग समूहका भेटघाट तथा छलफलमा व्यस्त छन्। सभापति देउवाविरुद्ध गठबन्धन बनाउने तयारीमा रहेका नेताहरु विभिन्न चरणमा छलफलमा जुटेका हुन्। कांग्रेस महाधिवेशन भदौ १६ देखि १९ गतेसम्म निर्धारित छ। तर कार्य तालिका प्रभावित हुँदा तोकिएको समयमा महाधिवेशन नहुने निश्चितजस्तै भएको छ। कांग्रेसले स्थानीय तहका अधिवेशनको नयाँ कार्यतालिका छिट्टै सार्वजनिक गर्ने तयारी गरेको छ। क्रियाशील सदस्यता छानविन समितिका सदस्य रमेश लेखकलेक्रियाशील सदस्यतामा देखिएका समस्या समाधानपछि प्रभावित स्थानीय तहको नयाँ कार्यतालिका सार्वजनिक गरिने जानकारी दिएका छन्। सभापतिका लागि यसपाली देउवा, वरिष्ठ नेता रामचन्द्र पौडेल, महामन्त्री डाशशांक कोइराला, केन्द्रीय सदस्य डा शेखर कोइराला, उपसभापति विमलेन्द्र निधि, कृष्णप्रसाद सिटौलालगायतले रुचि देखाएका छन्।"
अलैंची निर्यातमा नेपाल,"ईलाम, पाँचथर, धनकुटा, संखुवासभा र भोजपुर अलैंची उत्पादनका लागि प्रमुख जिल्ला हुन्। नेपालमा उत्पादन हुने वस्तुमध्ये पहिलो नम्बरमा रहेको अलैंचीको निर्यात यस वर्ष दोब्बर भएको छ। अन्तर्राष्ट्रिय बजारमा अलैंचीको माग बढ्दै गएपछि निर्यातमा दोब्बरले वृद्धि भएको हो। भन्सार विभागको तथ्यांकअनुसार, चालू आर्थिक२०७७७८ को ११ महिनामा निर्यातमा ९३७ प्रतिशतले बढेर ६ अर्ब ७० करोड ३७ लाख ८० हजार रुपैयाँको ८४ लाख ४८ हजार ९ सय ३७ किलो निर्यात भएको देखिन्छ। अघिल्लो वर्ष सोही अवधिमा तीन अर्ब ४६ करोड १० लाख ४२ हजार रुपैयाँ बराबरको ४३ लाख ९ हजार ५०३ केजी निर्यात भएको थियो।नेपालमा १५ हजार चार सय हेक्टर जमिनमा यसको खेती हुने गरेको छ। व्यवसायीका अनुसार, मुलुकमा वार्षिक पाँच हजार टन अलैंची उत्पादन हुने गर्छ। केहीवर्षदेखि नेपालमा निरन्तर ओरालो लागेको अलैंचीको मूल्य सिजनको अन्त्यतिर वृद्धि भएको देखिन्छ। वैशाखमा प्रतिमन २३ हजार रुपैयाँमा खरिदबिक्री भएको अलैंची अहिले ३४ हजार रुपैयाँ पुगेको छ। कोरोना महामारीको समयमा नेपाली अलैंचीले राम्रो मूल्य पाएको छ। विश्व बजारमा नेपाली अलैंचीको माग र मूल्य दुवै बढेको व्यवसायी बताउँछन्। स्मरण रहोस्,कोरोनाका कारण गत वर्ष नेपाली अलैंची भारत हुँदै तेस्रो मुलुक निर्यात हुन सकेको थिएन। अलैंचीको खपत राम्रो हुने मुस्लिम देशहरू कोभिडले प्रभावित हुँदा त्यसको असर नेपाली अलैंचीमा परेको थियो। तर, यस वर्ष त्यो अवस्था छैन। मुस्लिम देशहरू विशेषगरी पाकिस्तानबाट अलैंचीको माग उच्चछ। कोरोनाका कारण पोहोर मुस्लिम देशहरूले इद पर्व राम्ररी मनाउन पाएनन्। यो वर्ष ती देशमा कोभिडको त्यति ठूलो संकट छैन। त्यसकारण पनि यो वर्ष नेपाली अलैंचीको माग बढेर गएको हो। खडेरीका कारण यस वर्ष औंल भेगका अलैंचीमा डढुवा रोगले क्षति पुर्याएको छ। डढुवाले अलैंचीका बोट नष्ट गरेकाले आगामी वर्ष उत्पादन कम हुन सक्ने अनुमान गरिएको छ। यसकारण पनि यो वर्ष अचानक अलैंचीको भाउ बढेको हुन सक्ने सम्भावनानकार्न सकिँदैन। नेपालमा मात्र नभई भारतमा पनि डढुवा रोगले अलैंचीमा क्षति पुर्याएको व्यवसायी बताउँछन्। एकपटक अलैंचीको बिरुवा मरेपछि तीन वर्षसम्म उत्पादनमा गिरावट आउने र नेपाली अलैंचीको प्रमुख बजार भारत रहेको छ।अलैंची भारतको अमृतसार, दिल्ली र कानपुरमा बढी व्यापार हुने गरेको छ। कोरोनाको दोस्रो लहरले दिल्लीसहित भारतमा संक्रमण दर उच्च हुँदा चैतवैशाखमा एक महिना नेपाली अलैंचीको भारत निर्यात ठप्प भयो। निर्यात खुलेलगत्तै अलैंचीको माग र मूल्य वृद्धि भएको हो। केही व्यक्तिको मतअनुसार ताप्लेजुङका किसान तथा स्थानीय व्यापारीले अलैंचीको मूल्य वृद्धि भए पनि यसबाट फाइदा लिन सकेका छैनन्। पछिल्लो समय अन्तर्राष्ट्रिय बजारमा नेपाली अलैंचीको माग बढेसँगै मूल्यवृद्धि भएको र त्यसको फाइदा भने स्थानीय किसान तथा व्यवसायीले लिन नपाएका हुन्। सर्सर्ती समीक्षा गर्दा पछिल्ला चारपाँच वर्षयता मूल्य बढ्नेभन्दा पनि निरन्तर घट्ने क्रम रहेको देखिन्छ। अलैंची उत्पादक किसान तथा स्थानीय व्यापारीले सिजनमा चलेको मूल्यमै खरिदबिक्री गरिसकेकाले हालको मूल्यवृद्धिको फाइदा लिनबाट उनीहरू वञ्चित भएको हुनसक्ने बलियो आधार छ।हाल ताप्लेजुङमा चार हजार दुई सय ५८ हेक्टर क्षेत्रफलबराबरमा अलैंची खेती गरिँदै आएको छ। उक्त खेतीबाट यसवर्ष मात्र दुई हजार नौ सय ६० मेट्रिक टन अलैंची उत्पादन भएको थियो। कृषि ज्ञान केन्द्र पाँचथरको तथ्यांकअनुसार यसवर्ष जिल्लामा गत वर्षभन्दा करिब १० देखि १५ प्रतिशतले अलैंची उत्पादन वृद्धि भएको हो।केही दिनभित्रै अलैंचीको मूल्य ४० हजार रुपैयाँसम्म पुग्ने व्यापारीको अनुमान छ। अहिले अन्तर्राष्ट्रिय बजारको मागलाई नेपाली उत्पादनले धान्न सकिरहेको छैन। भारतमा अलैंचीको फसल मरेकाले नेपाली अलैंचीको माग बढेको र मूल्यमा वृद्धि भएको व्यापारीको भनाइ छ।नेपालको कृषि प्रणालीले पछिल्ला वर्षमा एक स्पष्ट परिवर्तन देखाएको छ। यस परिवर्तनका लागि महत्वपूर्ण प्रेरणादायक कारक उपभोक्ताका केही उत्पादहरूका लागि बजार भएको छ। उत्पादित कृषिजन्य वस्तुको फसलको बजार र खेती प्रणालीको छनौट सहरी क्षेत्रहरूमा र बाहिर देशका उपभोक्ताको उत्पादनहरूको मागद्वारा निर्धारित भएको देखिन्छ। राम्रो यातायात सुविधाको साथ सहरका बासिन्दाको आम्दानी स्तरमा भएको वृद्धिले उत्पादकलाई असंख्य अवसर प्रदान गरेको छ। विगतमा यो विश्वास गरिन्थ्यो कि दुर्गम क्षेत्रमा कृषि विकासमा ठूलो धनराशीको लगानी न्यायसंगत र लगानीका लागि प्रतिफलयुक्त हँुदैन। यो तार्किक धारणा अब उल्लेखनीय रूपमा परिवर्तन भएको छ। विगत चार दशकको अवधिमा कृषि क्षेत्रमा गरिएका प्रयासले दुर्गम क्षेत्रहरूमा पनि आशाजनक परिणाम दिन थालेको छन्।किसानले घरेलु वा अन्तर्राष्ट्रिय बजारका लागि धेरै उच्च मूल्यको नगदे बाली उत्पादन गरिरहेका छन्।विगतका कुरा स्मरण गर्ने हो भने अलैंची सिक्किममा अनादि कालदेखि नै खेती गर्दै आएको देखिन्छ। यो सिक्किमको मूल बाली हो र यहाँबाट यो छिमेकी मुलुक र क्षेत्रहरूमा फैलिदै गयो। अलैंचीको निकासीवा नेपालीमा अलैंची, बारहमासी जडिबुटी हो जसमा भूमिगत राइजोमहरू पाइन्छ जसले थुप्रै पात र कोपहरूलाई उत्पन्न गर्दछ। नेपालमा नगदे बालीको उत्पादन सम्भावना र प्रवद्र्धन प्रायः पर्याप्त पुँजीको उपलब्धता, कृषि प्रविधिको स्तर, बजारीकरणको सुविधा र सरकारी र गैरसरकारी संस्थाहरूद्वारा नगद बालीनालीसम्बन्धी कारोबार गर्ने व्यवसाय तथा उनीहरूको संलग्नता र सक्रिय सहभागिताको माध्यमबाट गरिन्छ। राष्ट्रिय विकास योजना र कार्यक्रमहरूमा परिकल्पना गरिएको लक्ष्यलाई कार्यान्वयन गर्न सबै विकासोन्मुख देशले विदेशी विनिमय कमाउन नगदे बालीको निर्यात बढाउनु आवश्यक छ। नेपाली नगदे बालीनाली उद्यमीहरू ठूलो संख्यामा विदेशी बजारहरू निर्यात गर्न असमर्थ छन् किनकि उत्पादनको उच्च लागत, अपर्याप्त भण्डारण सुविधा, ट्यारिफ अवरोध, यातायात अवरोध र वास्तविक उत्पादनदेखि निकासी बजारसम्मको ज्ञानको अभावका कारण पनि केही नकारात्मक असर परेको छ। कृषिजन्य वस्तुहरू नेपालबाट कुल निकासीको एक प्रमुख हिस्सा हो। नेपाली निर्यातजन्य प्रमुख कृषि वस्तुहरू अदुवा, तेलका बीउहरू जस्तै सूर्यमुखी फूल, नाइजरको दाना, सुर्तिजन्य, तरकारीको बीउ, अर्थोडक्स चिया, अलैंची, मसला, फलफूल र तरकारी आदि। जनसंख्या र खाद्यान्नका लागि आन्तरिक माग दुवैतर्फ वृद्धि भइरहेको छ, उपलब्ध अधिक कृषिजन्य वस्तु निर्यातका लागि उपलब्ध घट्दैछन् किनकि उत्पादन जनसंख्याको वृद्धिको तुलनामा बढ्न सकेको छैन। अलैंचीको ईलामलगायत संखुवासभा जिल्लाभित्र र बाहिर ठूलो अलैंचीको मार्केटिङ गरिन्छ। साना उत्पादकहरू सामान्यतया थोकबिक्रेता र साहूबिक्रेताद्वारा भर्ती संकलकहरूको सट्टा आफ्नो उत्पादन स्थानीय संकलनकर्तालाईबेच्छन्। अलैंचीको निर्यात भारत जान्छ र त्यसपछि अन्य देशमा यसलाई निर्यात गरिन्छ। यसैले मूल्य सम्बन्धितद्वारा दोहन गर्ने भारी सम्भावना र अवसर छन्। ठूलो अलैंचीले नेपालको विदेश निर्यात व्यापारमा महत्वपूर्ण स्थान ओगटेको छ। नेपालको पूर्वी क्षेत्र अलैंची उत्पादन गर्ने प्रमुख क्षेत्र हो। संखुवासभा, इलाम, पाँचथर, धनकुटा र भोजपुर अलैंची उत्पादनका लागि प्रमुख जिल्ला हुन्। इलाम यी क्षेत्रमा उत्पादन हुने कुल बालीको महत्वपूर्ण हिस्सा ओगटेको छ। यद्यपि, पछिल्लो वर्षमा केही रोगका कारण तीव्र गिरावट आएको छ।अलैंचीको उत्पादन वर्षेनी बढ्दै गइरहेको छ र यसले निर्यात वृद्धि पनि बढाउनेछ। भारत अलैंचीको प्रमुख विश्व उत्पादक र निर्यातकर्ता हो, त्यसपछि ग्वाटेमाला, श्रीलंका र तान्जानिया मुलुक पर्छन्। नेपाल र पपुआन्यूगिनीबाट थोरै मात्रामा अलैंची विश्व बजारमा देखा पर्न थालेको छ। अलैंचीको प्रमुख आपूर्तिकर्ता नेपाल, भारत, भुटान, इन्डोनेसियाले पनि जंगली ठूलो अलैंचीको आपूर्ति गर्दछ।जुन नेपाली अलैंची जस्तै देखिन्छ। हाल नेपालको अलैंची सबै भारत जान्छ जहाँबाट यो अन्य देशहरूमा पुनः निर्यात गरिन्छन्। नेपाली अलैंचीका लागि भावी आयात गर्ने देशहरू बंगलादेश, पाकिस्तान, कतार र साउदी अरेबिया हुन् भन्नुमा अत्युक्ति नहोला। अलैंचीको आयातमा अन्तर्राष्ट्रिय व्यापार केन्द्रित छ। केही देशहरू जस्तै साउदी अरेबिया, कुवेत, बहराइन र मध्यपूर्वका खाडी देशहरू र युरोपमा समेत निर्यातको सम्भावना छ।साउदी अरेबिया विश्वको सबैभन्दा ठूलो अलैंची आयातकर्ता हो। ठूलो अलैंचीका लागि प्रमुख बजार सिंगापुर हो। तर सिंगापुर वास्तविक उपभोक्ता बजार होइन, केवल एक इन्टरपोर्ट हो। इस्लामी राष्ट्रहरू ठूलो अलैंचीको प्रमुख उपभोक्ता बजार हुन्, जसमध्ये पाकिस्तान ठूलो उपभोक्ता हो। सिंगापुर पाकिस्तानलाई ठूलो अलैंचीको प्रमुख आपूर्तिकर्ता हो। रुस र पश्चिम जर्मनी हालका वर्षमा अलैंचीको महत्वपूर्ण आयातकर्ताको रूपमा छ। अमेरिका र पश्चिम जर्मनी ठूलो अलैंचीका लागि सम्भावित बजार हुन सक्छन्। ठूलो अलैंचीका लागि अन्य अवस्थित र सम्भावित बजार भनेको युरोपियन युनियन हो। विश्वको सटिक तथ्यांक विशेषगरी अलैंचीको आयात प्राप्त गर्न धेरै गाह्रो हुन्छ किनकि आधिकारिक व्यापार तथ्यांकले प्रायः अलैंचीलाई अन्य असम्वद्ध मूल्यहरू जस्तै जायफलसँग वर्गीकृत गर्दछ। यद्यपि यो अनुमान गरिएको छ कि यस मसलाको औसत विश्व आयातप्रति वर्ष बढिरहेको छ। नेपाली अलैंचीको बजार धेरै सीमित छन्। यद्यपि ट्रेड एन्ड एक्सपोर्ट प्रोमोसन सेन्टरले विगत केही वर्षमा केही विविधीकरण गरेको भए पनि यस उत्पादनको प्रमुख खण्ड भारतमै निकासी हुन्थ्यो। यस पृष्ठभूमिमा एक विशेष तत्काल आवश्यकता यो मसलाको आन्तरिक बजार मूल्य नियन्त्रणका लागि हो। एक सरकारी संस्था हुनुपर्छ, उत्पादनदेखि अलैंचीको बजारका लागि हेर्न। नेपाली अलैंची सीमित बजार भएकाले नेपालले अन्य सम्भावित अन्तर्राष्ट्रिय बजारहरू पनि खोजी गर्नुपर्छ।  लेखक कृषि उद्यम केन्द्रका पूर्ववरिष्ठ कार्यक्रम व्यवस्थापक हुन्।"
डोरीले बाँधेर बालक कुटपिट गर्ने वडाध्यक्ष पक्राउ,"जाजरकोट : डोरीले बाँधेर अमानवीय तरिकाले कुटपिट गर्ने जाजरकोटको जुनीचाँदे गाउँपालिका २ का वडाध्यक्ष रामबहादुर नेपालीलाई प्रहरीले पक्राउ गरेको छ । पक्राउ परेका वडाध्यक्ष नेपालीलाई सदरमुकामतर्फ ल्याउने काम भइरहेको निमित्त जिल्ला प्रहरी प्रमुख खुमानन्द पाण्डेले बताए । घटनास्थल सदरमुकामबाट करिब ८० किलोमिटर टाढा भएकाले सदरमुकाम पुग्न केही समय लाग्ने पाण्डेले बताए। पीडितलाई पनि बोलाएका छौं। यस घटनालाई प्रहरीले गम्भीररुपमा लिएको छ । घटनाको छानवीन गरी कारवाही प्रक्रिया अघि बढ्छ,'उनले भने। वडाध्यक्ष नेपालीको धम्की र डरकै कारण सर्पेले अहिलेसम्म घटनाबारे कतै उजुरी दिएका छैनन् । गत साउन १५ गते वडा कार्यालयमा सामाजिक सुरक्षा भत्ता बाँड्ने क्रममा भ्रष्टाचार गर्न पाइदैन भन्दै जाँड खाएर होहल्ला गरेको भन्दै वडाध्यक्ष नेपालीले सोही ठाउँका सर्पे दमाईलाई डोरीले बाँधेर कुटपिट गरेका थिए। सामाजिक सुरक्षा भत्ता अनियमितताको आरोप लगाएपछि वडाध्यक्ष नेपालीले सर्पेलाई बाँधेर कुटपिट गरेको प्रत्यक्षदर्शीले बताएका छन् । सर्पेले वडाध्यक्षलाई भत्तामा अनियमितता गरेको आरोप लगाएका थिए, वडाध्यक्षले त्यही झोकमा कुटपिट गरे, एक प्रत्यक्षदर्शीले अन्नपूर्ण अनलाइनलाई भने । घटना भएकै दिन प्रहरीको रोहबरमा वडाध्यक्षले पीडितलाई उल्टै आइन्दा यस्तो नगर्ने भन्दै माफी मगाएर कागज गराएर आमा चन्द्रा दमाईको जिम्मा लगाएका थिए । घटनालाई गाउँमै मिलाउन खोजेको प्रहरीले मिडिया र अधिकारकर्मीको चर्को दबाव थेग्न नसकेपछि बल्ल बिहीबार पक्राउ गरेको हो । अन्नपूर्णपोष्ट दैनिक र अन्नपूर्णपोष्ट अनलाइनको बिहीबारको अंकमा वडाध्यक्षले पिटे, प्रहरीले मगायो पीडितलाई माफी भन्ने शिर्षकमा समाचार प्रकाशित भएपछि प्रहरी थप दबावमा परेको हो । पीडित सर्पे दमाईलाई पनि जाहेरी दिन लगाउने र घटनाबारे बुझ्नन सदरमुकाम बोलाइएको निमित्त प्रहरी प्रमुख पाण्डेले बताए ।"
बाल यौन दुरुपयोग मुद्दाका फरार अभियुक्त पक्राउ,काठमाडौं : रामेछापमा बाल यौन दुरुपयोग मुद्दाका फरार अभियुक्त पक्राउ परेका छन्। रामेछाप जिल्ला अदालतबाट सजाय तोकिएपछि फरार रहेका मन्थली नगरपालिका१२ गेलुका २३ वर्षीय सुरज भुजेललाई रामेछाप प्रहरीले पक्राउ गरेको सूचना अधिकारी एवम् प्रहरी निरीक्षक श्रीशंकर श्रेष्ठ जानकारी दिए। उनका अनुसार घरमा आएको सूचनाको आधारमा राती उनकै घरबाट पक्राउ गरी बुधबारअदालतमा पेश गरिएको थियो। १७ वर्षीया बालिकालाई बाल यौन दुरुपयोग गरेको अभियोगमा उनलाई गत फागुन १२ गते अदालतबाट ६ महिना कैद र १० हजार जरिवाना सजाय तोकिएको थियो।
तुइन प्रकरण : छानबिन समितिको टोली घटनास्थल जाँदै,"दार्चुला : जयसिंह धामी बेपत्ता भएको घटनाको छानबिन गर्न दार्चुला पुगेको गृह मन्त्रालयको छानबिन समितिको टोली स्थलगत अध्ययनको लागि भारतीय बाटो हुँदै गस्कु मालघाट गएको छ। मन्त्रालयका सहसचिव एवं छानबिन समितिका संयोजक जनार्दन गौतम नेतृत्वको टोली बिहीबार बिहान भारतीय बाटो हुँदै स्थलगत अध्ययनको लागि गएको हो। जयसिंह धामी बेपत्ता प्रकरणमा सुक्ष्म ढंगले अध्ययन गरेरै प्रतिवेदन आउने बताएका गौतमले घटनास्थल पुगेर त्यहाँको वस्तुस्थित ल्याउने जनाएको छ। यस्तै समितिले भारतीय एसएसबी र स्थानीयले भारतीय प्रहरी थानामा दिएको उजुरीको सम्बन्धमा पनि जानकारी लिने जनाएको छ। गत साउन १५ गते व्यास गाउँपालिका २ का मालका जयसिंह धामी सदरमुकाम खलंगामा महाकालीमा बेपत्ता भएका थिए। भारतीय एसएसबीले तुइन तर्ने क्रममा तुइनको तार फुकालिदिदा घट्ना घटेको समाचार आएसँगै घट्नाबारे अध्ययन गर्न छानबिन समिति दार्चुला पुगेको हो। बेपत्ता धामी अझै फेला परेका छैनन्। टोलीलाई १० दिनभित्र छानविन प्रतिवेदन बुझाउन भनिएको छ। समितिमा सुदूरपश्चिम प्रदेशका प्रहरी नायब महानिरीक्षक पुरुषोत्तम कँडेल, राष्ट्रिय अनुसन्धान विभागका निर्देशक हुतराज थापा, सशस्त्र प्रहरी बलका प्रहरी वरिष्ठ उपरीक्षक सुरेशकुमार श्रेष्ठ र दार्चुलाका सहायक प्रमुख जिल्ला अधिकारी ज्योत्स्नता भट्ट सदस्य छन्।"
भूमि आयोग विघटनविरुद्ध एमाले आन्दोलनमा : सुकुम्बासीसहित युवा संघले प्रदर्शन गर्दै,"काठमाडौं : भूमि सम्बन्धी समस्या समाधान आयोग विघटन गर्ने सरकारको निर्णयविरुद्ध प्रमुख विपक्षी दल नेकपा एमाले आन्दोलनमा उत्रिएको छ। सरकारले लाखौं भूमिहीनले जग्गा पाउने अधिकार खोसेको भन्दै एमालेले बिहीबार विरोध प्रदर्शन गर्न लागेको हो। राष्ट्रिय युवा संघ नेपालको नेतृत्वमा देउवा सरकारको जनघाति निर्णयविरुद्ध सशक्त दबाब सिर्जना गर्न दिउँसो ३ बजे प्रदर्शन गर्ने भएको छ। पूर्व मन्त्री एवम् सांसद महेश बस्नेतले १ लाख ८८ हजार भूमिहीन सुकुम्बासीहरुको लालपूर्जा दिने अन्तिम अवस्थामा, आयोग खारेज गर्ने सरकारको निर्णयविरुद्ध जनता आन्दोलन गर्न बाध्य भएको बताएका छन्। उनले सबै मिलेर सरकारलाई निर्णय फिर्ता लिन बाध्य बनाउनुपर्ने अवस्था भएको बताए। राष्ट्रिय युवा संघ नेपालका ईञ्चार्जसमेत बस्नेतले मनोहरा बस्तीबाट सुरु हुने भुमिहीन र सुकुम्मबासीहरुको जुलुसमा सहभागी हुन र ऐक्यवद्धता जनाउन अनुरोध गरेका छन्। बिहीबार एमाले सम्बद्ध अखिल नेपाल किसान महासंघले देशका ७७ वटै जिल्लामा विरोध प्रदर्शन गर्ने भएको छ। बुधबार एमालेका प्रवक्ता प्रदीपकुमार ज्ञवालीले विज्ञप्ति जारी गर्दै आयोग विघटन गरी जनताको अपेक्षा र अधिकारमाथि प्रहार गर्ने सरकारको निर्णय अविलम्ब सच्याउन माग गरेका थिए। विज्ञप्तिमा उनले भूमिहीन, सुकुम्बासी, दलित तथा अव्यवस्थित बसोबासीका हक र हितप्रति एमाले सधैँभरि सजग र संवेदनशील रहेको उल्लेख गर्दै भूमिहीन, सुकुम्बासीका जायज माग तथा आवाजप्रति पार्टीको सधैं ऐक्यबद्धता रहनेसमेत स्पष्ट पारे। भूमिहीन, सुकुम्बासी, दलित तथा अव्यवस्थित बसोबासीको लगत सङ्कलन पूरा भएर वर्षौंदेखि जारी यस समस्याको दिगो समाधान हुने दिशातिर अगाडि बढिरहेका बेला आयोग विघटन गर्ने सरकारको निर्णयले मुलुकका लाखौं भूमिहीन तथा सुकुम्बासी, दलित तथा अव्यवस्थित बसोबासीको जमीनको अधिकारसम्बन्धी मौलिक हकमाथि कुठाराघात भएको एमालेको ठहर छ। नेपालको संविधानले परिकल्पना गरेको आर्थिक समानता, समृद्धि र सामाजिक न्यायलाई प्रत्याभूत गर्न तथा संविधानले सुनिश्चित गरेका खाद्यसम्बन्धी हक (धारा ३६), आवासको हक (धारा ३७), दलितको हक (धारा ४०), सामाजिक न्यायको हक (धारा ४२) लगायत राज्यका निर्देशक सिद्धान्त तथा नीतिको कार्यान्वयन गर्न भूमिसम्बन्धी ऐन (आठौं संशोधन) को व्यवस्था अनुसार भूमिसम्बन्धी समस्या समाधान आयोग गठन गरिएको विज्ञप्तिमा उल्लेख गरिएको छ। करीब एक वर्षअघि गठन गरिएको उक्त आयोगको ७७ जिल्लामा जिल्लास्तरिय समिति गठन गरिएको थियो। आयोगले अहिलेसम्म दुई लाख ४७ हजार ९६० दलित र सुकुम्बासी तथा नौ लाख २२ हजार ८०१ अव्यवस्थित बसोबासीले विवरण फारम भरिसकेको एमालेले जनाएको छ। तीन सय १९ भन्दा बढी पालिकामा लगत सङ्कलन गरिएको बताइएको छ। एमाले अध्यक्ष केपी शर्मा ओली प्रधानमन्त्री भएका बेला देवीप्रसाद ज्ञवालीको अध्यक्षतामा आयोग गठन गरिएको थियो।"
कर्णाली राजमार्गको दुर्दशा,"दैलेख : कर्णालीको राजधानी विरेन्द्रनगर सुर्खेतबाट जुम्ला जोड्ने सडक हो कर्णाली राजमार्ग। सुर्खेतबाट दैलेख, कालिकोट हुँदै कर्णाली नदिको किनारै किनार भएर जुम्ला पुग्ने मार्ग अर्थात कर्णाली राजमार्ग। विश्व बैंकको आर्थिक सहयोगमा निर्माण भएको राजमार्ग २०६३ चैत्रबाट सञ्चालनमा आएको थियो। साँघुरो, हिलाम्य र खाल्डाखुल्डीका कारण राजमार्गमा यात्रा गर्ने यात्रुले वर्षेनी सास्ती खेप्दै आएका छन्। राजमार्गमा हुने सडक दुर्घटनाले वर्षेनी सयौं यात्रुले ज्यान गुमाउनु परेको छ। सडक मर्मत गुणस्तरीय नहुँदा यात्रु र चालकले सास्ती बेहोर्दै आएका छन्। ठाउँठाउँमा सडक हिलाम्य बनेको छ भने कयौँ स्थानमा सडक भाँसिएको छ। राजमार्गको स्तरोन्नतिका लागि सरकारले वर्षेनी बजेट विनियोजन गरे पनि टालटुलमै सकिने गरेको छ। बनेका काम पनि गुणस्तरहीन हुँदा पनि सडक जीर्ण बनेको हो। कालीकोटकै बासिन्दा महेन्द्रबहादुर शाही कर्णाली प्रदेशको मुख्यमन्त्री भएको बेला पनि कर्णाली राजमार्गको स्तरोन्नति हुन नसक्नु दुःखद भएको स्थानीय बताउँछन्। कर्णाली राजमार्ग अन्तर्गत बोट खोला पुल। पुल क्षेत्रमा खसिरहेको पहिरोले पुललाई क्षति पुर्याउन थालिसकेको छ। कालोपत्रे गरिएको भए पनि खाल्डाखुल्डीले दुर्घटनाको जोखिम उच्च रहेको सवारी चालक जीवन सुनारले बताए। पानी पर्दा हिलाम्मे र घाम लाग्दा धुलाम्मे हुने कर्णाली राजमार्गमा गाडी चलाउन निकै सास्ती हुने गरेको सुनारले बताए। उनले साघुँरो सडकका कारण गाडी क्रस गर्न पनि ब्याक गरेर साइड दिनुपर्ने बाध्यता रहेको गुनासो पोखेँ। सुर्खेतबाट जुम्ला जाँदै गरेका रामबहादुर बुढाले राजमार्गमा यात्रुहरु कष्टपूर्ण यात्रा गर्न बाध्य भएको बताए। दुर्घटनाको जोखिम उच्च छ, राजमार्ग भनेर तोकिए पनि सडकको अवस्था बेहाल छ, उनले भने। सामान्यतया एक दिनको यो बाटो पार गर्न वर्षातको बेला कालिकोटबाट सुर्खेत पुग्नै तीन दिनसम्म कष्टपूर्ण यात्रा गर्नुपर्ने बाध्यता रहेको उनले बताए। कालिकोटबाट सुर्खेत पुग्नै तीन दिन लाग्ने गरेको उनी बताउँछन्। वर्षातमा दैलेख र कालिकोट क्षेत्रका दर्जनौं स्थानमा सडक अवरुद्ध भइ सवारी जाममा पर्ने गरेको उनले बताए। सडकको अवस्था दयनीय हुनुमा राजनीतिक नेतृत्वको कमजोरी छ, पद र कुर्चीकै लागि लडाइँ गरिरहेका नेताले गरिब र विपन्न नागरिकको दुःख कहिल्यै बुझेनन्, बुढाले भने, राजमार्गमा यात्रा गर्दा कहिलेसम्म सास्ती खेप्नुपर्ने हो थाहा छैन। ट्रयाक ओपन भएको डेढ दशक पुग्दा पनि सडकको अवस्था सुधार हुन नसकेको दुल्लु नगरपालिका३ सियाँलाकी सुर्जा साँवदले बताइन्। राजमार्ग हुँदै यात्रा गर्ने यात्रुहरुले असाध्यै दुःख पाएका छन्', घरै छेउको राजमार्गलाई दिनुहुँ नियाल्दै आएकी सुर्जा भन्छिन्, सडक गुणस्तरीय र दिगो रुपमा स्तरोन्ती भए कर्णालीका जनताले सुख पाउँथे कि? राजमार्ग अन्तर्गत दैलेख खण्डको सियाँला, जाक्सी, राकमकर्णाली, घट्टेखोला क्षेत्रमा सडकको अवस्था नाजुक छ। बोट खोला क्षेत्रमा यात्रुले सास्ती बेहोर्नु परेको छ भने दुर्घटनाको उच्च जोखिम छ। पुलमा पहिरो खसिरहेको छ। पहिरोले पुलको दाँया बाँया क्षति पुर्याउन थालिसकेको छ। कर्णाली विकासको मेरुदण्ड मानिएको कर्णाली राजमार्गको सुर्खेतजुम्ला सडकको कालोपत्रे वर्षदिनसम्म पनि टिक्दैन। कर्णाली राजमार्गअन्तर्गत सुर्खेतजुम्ला सडक खण्ड २ सय ३२ किलोमिटर छ।"
पार्टीको नाममा अवैधानिक बैठक नगर्न माधव समूहलाई एमालेको चेतावनी,"काठमाडौं : नेकपा (एमाले)ले माधव समूहलाई पार्टीको बैठक नगर्न चेतावनी दिएको छ। एमालेको केन्द्रीय कार्यालयका सचिव शेरबहादुर तामाङले अनधिकृत गतिविधिमा सरिक हुने विषय संविधान, प्रचलित कानुन र पार्टी विधान विपरित कार्य नगर्न अपिल गरेका छन्। बुधबार विज्ञप्ति जारी गरी यही साउन २१ गते पार्टीको कुनै आधिकारिक बैठक नभएको उनले बताए। नेपाल कम्यनिष्ट पार्टी (एमाले) केन्द्रीय कमिटीको नामबाट श्रावण २१ गते बैठक आयोजना गरिएको भन्ने सुनिन आएकोले एमाले केन्द्रीय कार्यालयको गम्भीर ध्यानाकर्षण भएको छ । श्रावण २१ गते एमाले केन्द्रीय कमिटीको कनै बैठक आयोजना नगरिएको सबैमा जानकारी गराउँदछु । प्रेस वक्तव्यमा भनिएको छ, पटक पटक एमालेको नामबाट अनधिकृत गतिविधि गर्ने र सो गतिविधिमा सरिक हुने विषय संविधान, प्रचलित कानुन र पार्टी विधान विपरित हुने भएकाले सो गतिविधिमा नलाग्न पार्टी कार्याकर्ताहरुमा अपिल गर्दछ। एमालेको माधवकुमार नेपाल समूहले बिहीबार केन्द्रीय कमिटी बैठक आह्वान गरेको छ। संसद् पुनस्थापना र शेरबहादुर देउवा नेतृत्वमा सरकार बनेपछि माधव समूहले केन्द्रीय बैठक आह्वान गरेको हो। केन्द्रीय कमिटी बैठकमा पार्टी विवाद, राजनीतिक घटनाक्रम र सरकारमा जाने कि नजाने भन्नेबारे गम्भीर छलफल हुने बताइएको छ। सोही बैठकलाई मध्यनजर गर्दै एमाले बैठकमा सहभागी कार्यकर्तालाई आह्वान गरेको हो।"
कुमारी बैंकद्वारा बेलकामा निर्माणाधीन अक्सिजन प्लान्टलाई ३ लाख सहयोग,काठमाडौं : कुमारी बैंक लिमिटेडले उदयपुरको बेलकामा निर्माणाधीन अवस्थामा रहेको अक्सिजन प्लान्टलाई तीन लाख रुपैयाँ सहयोग गरेको छ। एक औपचारिक कार्यक्रमका बिच बेलका नगर प्रमुख दुर्गा कुमार थापा र उपप्रमुख राज कुमारी चौधरिलाई बेलका शाखाले चेक हस्तान्तरण गरेको हो। बिगत ३ बर्षदेखि सेवा सन्चालन गर्दै आएको बैंकले स्थानीयको दैनिक आर्थिक कारोबार सहजीकरण गर्दै सामाजिक उतरदायित्व अन्तरगत अक्सिजन प्लान्टलाई आर्थिक सहयोग गरेको कुमारी बैंक बेलका शाखा प्रमुख अमित झाले जानकारी दिएका छन्।
युएईमा नेपालीलाई प्रवेश खुला : कस्ता व्यक्ति जान पाउने ?,"काठमाडौं : संयुक्त अरब इमिरेट्स (युएई)ले कोरोनाविरुद्धको खोप लगाएका नेपालीलाई प्रवेश खुला गरेको छ। युएईले बिहीबारदेखि लागू हुने गरी प्रवेश खुला गरेको आबुधावीस्थित नेपाली दूतावासले जनाएको छ। त्यस्तै युएईको भिसा भएका तर खोप नलगाएका व्यक्तिलाई ४८ घण्टाको पिसिआर नेगेटिभ रिपोर्ट अनिवार्य गरिएको छ। युएइको सरकारी निकायमा कार्यरत व्यक्ति, युएइमा कार्यरत स्वास्थ्यकर्मी, युएइका विद्यालय तथा विश्वविद्यालयका शिक्षक, युएइमा उपचार चलिरहेका व्यक्ति, विशेष मानवीय परिस्थिति भएका व्यक्तिले प्रवेश पाउनेछन्। उनीहरूले युएई सरकारको अनुमति भने लिनुपर्नेछ। त्यसरी युएई प्रवेश गर्नेका व्यक्तिको हकमा नेपालको विमानस्थलमा र्यापिड टेस्ट हुने, युएईका विमानस्थलमा अवतरण भएपछि पीसीआर परीक्षण हुने, क्वारेन्टिनलगायतका अन्य स्वास्थ्य प्रोटोकलको पालना गर्नुपर्ने दूतावासले जनाएको छ।"
"वडाध्यक्षले पिटे, प्रहरीले मगायो पीडितलाई माफी","जाजरकोट : जुनीचाँदे गाउँपालिका२ का वडाध्यक्ष रामबहादुर नेपालीले हालै १८ वर्षीय सर्पे दमाईलाई निर्घात कुटपिट गरे । तर, प्रहरीले कुटाइ खाने पीडितलाई नै माफी मगाएर वडाध्यक्ष नेपालीको पक्षमा कागज गराएको पाइएको छ । सर्पे दमाईले आफ्नो गल्ती स्वीकार गरी एकचोटीलाई सुध्रिने मौका दिनुपर्यो, अब आइन्दादेखि म सुध्रिनेछु, गाउँसमाजमा रहँदाबस्दा सबैसँग राम्रो व्यवहार गर्नेछु, कोही कसैलाई पनि अभद्र व्यवहार, गाली, बेइज्जत गर्नेछैन, आइन्दा दिनमा यस्तो गल्ती दोहोर्याएमा प्रचलित ऐननियमबमोजिम सजाय सहन, भोग्न मञ्जुर छु भनी रियलाइज गरेको, साउन १५ गते गरिएको कागजमा लेखिएको छ । वडाध्यक्ष नेपालीले सुध्रिने मौका दिई सर्पेलाई सकुशल आमा चन्द्रा दमाईको जिम्मा लगाइएको उक्त कागजमा उल्लेख छ । उक्त कागजमा आमा चन्द्रा र सर्पे दुवै जनालाई हस्ताक्षर गराइएको छ । सर्पेले सामाजिक सुरक्षा भत्ता वितरण भइरहेका बेला गाली बेइज्जतसँग ढुंगा प्रहार गरी आतंकित पारेको भनी निवेदन परेको पनि कागजमै उल्लेख छ । स्थानीयका अनुसार वडाध्यक्षले ती युवकलाई डोरीले बाँधेर कुटपिट गरेपछि प्रहरी बोलाएर मिलापत्र गरिएको हो । उक्त घटना मिलाउन इलाका प्रहरी कार्यालय पञ्चालाको टोली खटिएको थियो । सर्पेले वडाध्यक्षलाई भत्तामा अनियमितता गरेको आरोप लगाएका थिए, वडाध्यक्षले त्यही झोकमा कुटपिट गरे, एक प्रत्यक्षदर्शीले भने । उक्त घटनाको भिडियो मंगलबारदेखि सामाजिक सञ्जालमा भाइरल नै बनेको छ । अर्का प्रत्यक्षदर्शीले वडामा पहिलादेखि नै वडाध्यक्षको दादागिरी चल्ने गरेको बताए । अनियमितता आरोप लगाएपछि कुटपिट गर्नु सामान्य भयो, ती स्थानीयले भने, सम्झाइबुझाइ गर्न सकिन्थ्यो, भनेको नमाने थुन्न सकिन्थ्यो । तर, वडाध्यक्ष आक्रोशमा आएर निर्घात कुटपिट गरे । वडाध्यक्षकै डरका कारण स्थानीयले यो घटनाबारे खुलेर कुरा गर्न नसकेको जनाइएको छ । भिडियो सार्वजनिक भएपछि बुधबार वडाध्यक्ष नेपालीले विज्ञप्ति निकालेका छन् । नेपालीले घटनालाई प्रहरीले मिलाइसकेको उल्लेख गरेका छन् । घटनाको यथार्थ नबुझी सामाजिक सञ्जालमा जे पायो त्यही लेखेको देख्दा ध्यानाकर्षण भएको उनले जनाएका छन् । उनले पीडितको नाम नलिई एक केटा रक्सी खाएर वडा कार्यालयमा आएर ढुंगा प्रहार गरी अपशब्द बोलेको आरोप लगाएका छन् । आफूले उसका हातका ढुंगा समातेर फालेको जिकिर उनले गरेका छन् । घटनाबारे जिल्ला प्रहरी कार्यालय जाजरकोटका प्रहरी निरीक्षक खुमानन्द पाण्डेले पीडित र पीडक दुवैलाई सदरमुकाम झिकाइएको बताए । वडाध्यक्ष नेपालीले यसअघि पनि गाउँपालिकाको स्वास्थ्य शाखाका सहसंयोजक यज्ञश्वर बस्नेतलाई कार्यकक्षमै कुटपिट गरेका थिए । पछि मिलापत्र गरिएको थियो ।"
आत्मनिर्भर लघुवित्तको साधारण सेयर निष्काशन सम्झौता,"काठमार्डौ : आत्मनिर्भर लघुवित्त वित्तीय संस्था लिमिटेड र सनराइज क्यापिटल लिमिटेडबीच साधारण सेयर निष्काशनसम्बन्धी सम्झौता भएको छ। घोराही, दाङमा रजिष्ट्रार कार्यालय भएको कम्पनीले एक लाख ८० हजार कित्ता साधारण सेयर निष्काशन गर्न सनराइज क्यापिटल लिमिटेड, कमलपोखरी, काठमाडौंलाई निष्काशन तथा बिक्री प्रबन्धकमा नियुक्त गरेको हो। उक्त कार्यको लागि कम्पनीको तर्फबाट प्रमुख कार्यकारी अधिकृत सौगत वीर चौधरी तथा सनराइज क्यापिटलको तर्फबाट प्रमुख कार्यकारी अधिकृत विजयलाल श्रेष्ठका बीच द्विपक्षीय सम्झौतापत्रमा हस्ताक्षर गरी निकट भविष्यमा उक्त साधारण सेयर निष्काशन गरिने सम्झौता गरिएको कम्पनीले जनाएको छ।"
सनराइज बैंकको ३ वटा शाखारहित बैंकिङ सेवा सुरु,"काठमाडौं : सनराइज बैंक लिमिटेडले बैंकिङ पहुँच नपुगेका देशका विभिन्न स्थानमा शाखारहित बैंकिङ सेवा विस्तार गर्दै आएको छ। सोही क्रममा बैंकले कर्णाली प्रदेशको विरेन्द्रनगर नगरपालिका बयलकाँडामा ८२ औं शाखारहित बैंकिङ सेवा सुरु गरेको छ। त्यसैगरीे गत हप्ता बैंकलै सुदुरपश्चिम प्रदेशको जानकी गाउँपालिका खैरीफाँटामा ८० औं र टिकापुर नगरपालिका धनसिंहपुरमा ८१ औं गरि थप २ शाखारहित बैंकिङ सेवा सुरुवात गरेको छ। योसँगै बैंकको शाखा रहित बैंकिङ संख्या ८२ पुगेको छ। बैंकले उक्त स्थानहरुमा सेवा सञ्चालनका लागी बयलकाँडाका स्थानीय व्यवसायी नवराज रोकाया, खैरीफाँटाका एकराज खड्का र धनसिंहपुरका किर्त ठकुल्लालाई व्यावसायिक प्रतिनिधिका रुपमा नियुक्त गरेको छ। शाखारहित बैंकिङबाट निक्षेप संकलन, रकम भुक्तानी, रकम स्थानान्तरण, बिल भुक्तानीलगायत बैंकले प्रदान गर्ने अन्य सेवासमेत उपलब्ध हुने बताएको छ। बैंकले हाल १३९ वटा शाखा, १२ वटा एक्सटेन्सन काउण्टर, १६१ वटा एटिएम र ८२ वटा शाखारहित बैंकिङ सेवा मार्फत सेवा दिइरहेको छ।"
प्रहरीको परीक्षामा छ जना नक्कली परीक्षार्थी पक्राउ,"विराटनगर : प्रदेश १ प्रहरी तालिम केन्द्र रानी विराटनगरले लिइरहेको प्रहरी जवान पदको परीक्षामा नक्कली परीक्षार्थी फेला परेका छन्। परीक्षामा सहभागी बनेका नक्कली परीक्षार्थीसहित ६ जनालाई अन्तरवार्ताका क्रममा पक्राउ गरिएको प्रहरीले जनाएको छ। उपस्थित भएर अरूकै नाममा परीक्षा दिँदै गरेका र प्रहरीको जागिर खान नक्कली परीक्षार्थीको सहारा लिएका उनीहरुलाई बुधबार पक्राउ गरेर तालिम केन्द्रले आवश्यक कारबाहीका लागि मोरङ प्रहरीको जिम्मा लगाएको छ। पक्राउ पर्नेमा भोजपुरको पौवादुङ्मा गाउँपालिका६ का २३ वर्षीय सूर्य राई, १९ वर्षीय सागर राई, २२ वर्षीय संगम राई, धनकुटा साँगुरीगढी गाउँपालिका८ का १९ वर्षीय सरोज राई, धनकुटा शहीदभूमि गाउँपालिका३ का २१ वर्षीय खपाङ राई र २७ वर्षीय राजकुमार राई रहेका छन्। पक्राउ पर्नेमध्ये सूर्यले प्रहरी जवानमा भर्ना गराइदिने सर्तमा संगम र सागरसँग एक लाख १८ रूपैयाँका दरले तथा सरोजसँग दुई लाख रूपैयाँ लिएको पत्ता लागेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार प्रहरीमा जागिर लगाईदिने भनेर पैसा असुलेका सूर्य आफै परीक्षार्थी बनेर अन्तरवार्तामा सहभागी भएको खुलेको छ। उनले खपाङसँग भने पैसा लिन बाँकी रहेको पनि पाइएको छ। प्रहरीमा जागिर लगाइदिने र परीक्षार्थी तयार पार्ने काम राजकुमारले गरेको डीएसपी श्रेष्ठले बताए। पक्राउ परेकाहरुविरुद्ध शिक्षा ऐन २०२८ को दफा १७ को १ (क) बमोजिम परीक्षा सम्बन्धी कसूरमा कारबाही अघि बढाउन ५ दिनको म्याद थप गरेर बाँकी अनुसन्धान अघि बढाइएको जानकारी उनले दिए।"
क्रिकेट व्यवस्थापनमा लाग्दै पूर्वकप्तान खड्का : एकेडेमी खोल्ने तयारीमा,"काठमाडौं : राष्ट्रिय क्रिकेट टोलीका पूर्वकप्तान पारस खड्काले क्रिकेट व्यवस्थापनमा इच्छा भएकाले अन्तर्राष्ट्रिय क्रिकेट खेलबाट सन्न्यास लिएको बताएका छन्। अन्तर्राष्ट्रिय क्रिकेट खेलबाट सन्न्यास लिने घोषणा गरेका उनले तत्काल क्रिकेट एकेडेमी खोल्ने तयारीमा रहेको जानकारी गराए। नेपाल क्रिकेट सङ्घ (क्यान)को आसन्न निर्वाचनबाट क्रिकेट व्यवस्थापनतर्फ लाग्ने योजना रहेको उनले उल्लेख गरे। म क्रिकेटबाट टाढिएको होइन मेरो भूमिका बदलिएको मात्र हो,पारसले भने। उनले दुई वर्षअघि नै आफूले अन्तर्राष्ट्रिय क्रिकेटलाई विट मार्ने विषयमा सोचिरहेको र अहिले त्यही सोचलाई कार्यान्वयन गरेको बताए। उनले सन्न्यासबारे सोचे तापनि क्रिकेट टोलीलाई सहयोग गर्नुपर्छ भनेर बसेको बताए। पूर्वकप्तान पारसले कप्तान र खेलाडीका रुपमा आफूले गर्नसक्ने योगदान राष्ट्रिय टोलीबाट पूरा गरेको बताए।क्रिकेटले नै मलाई सबथोक दिएको छ। सबै कुरा पाएको छु। यति हुँदाहुँदै पनि सन्यासका लागि यो सही समय हो भनेर निर्णय लिएको हुँ, उनले भने। उनले एकदिवसीय मान्यतालाई अहिले जोगाइराख्ने चुनौती नेपाली क्रिकेट सामु रहेको बताउँदै केही समयमै क्रिकेट एकेडेमीको शुरुआत गरेर देशभर लैजाने योजना रहेको बताए। अलराउण्डर पारसले सन् २००४ मा राष्ट्रिय टोलीबाट डेब्यु गरेका थिए। उनी त्रिवि क्रिकेट मैदानमा अप्रिल २३ का दिन आइसिसी अन्तरमहादेशीय कपमा मलेसियाविरुद्धको खेलबाट सिनियर टोलीमा सहभागी भएका थिए। सन् २००९ मा कप्तानीको भूमिका निर्वाह गरेको खड्का सन् २०१९ मा कप्तानी पद छोडेका थिए। उनले विनोद दासको स्थानमा कप्तानीको भूमिका निर्वाह गरेका थिए। संयुक्त अरब इमिरेट्स (युएइ) मा भएको एसिसी टिट्वान्टी ट्रफीबाट पारसले नेपाली टोलीको कप्तानी सम्हालेका थिए। नेपाली क्रिकेटका सफल कप्तानका रुपमा चिनिएका खड्काले आफ्नै कप्तानीमा नेपालले डिभिजन पाँचदेखि तीनसम्मको उपाधि हात पार्न सफल भएको थियो। उनकै कप्तानीमा नेपालले सन् २०१८ मा पहिलो पटक ऐतिहासिक एक दिवसीय अन्तर्राष्ट्रिय राष्ट्रको मान्यता पाएको थियो। त्यसैगरी सन् २०१४ मा बङ्गलादेशमा भएको टीट्वान्टी विश्वकपमा खड्काकै कप्तानीमा नेपालले प्रतिस्पर्धा गरेको थियो। खड्काले नेपालका लागि १० एकदिवसीय अन्तर्राष्ट्रिय र ३३ टीट्वान्टी अन्तर्राष्ट्रिय खेल खेलेका छन्। दाँयाहाते ब्याटस्म्यान उनले यस क्रममा एकदिवसीयमा ३१५ रन बनाए भने टी२० मा ७९९ रन बनाएका थिए। दुवै किसिमका प्रतियोगितामा उन शतक प्रहार गर्न सफल भए। खड्काले उत्कृष्ट बलिङसमेत गरेका थिए। उनले १० एकदिवसीय खेलमा नौ विकेट लिएका थियो भने ३३ टी२० खेलमा आठ विकेट लिएका थिए। रासस"
पशुपतिको जग्गामा महालेखाको आँखा,"पाशुपत क्षेत्र उत्कृष्ट र भव्य बनाउन पदाधिकारी र कर्मचारीको सामूहिक इच्छाशक्ति र निरन्तरको प्रयास अत्यावश्यक छ, महालेखाले पनि यही ठहर गरेको छ पशुपतिनाथ मन्दिरको नाममा मुलुकभर कति जग्गा छ ? आधिकारिक तथ्यांक छैन। विश्वमा नेपालको सांस्कृतिक विम्बको रूपमा पहिचान बनाइसकेको र विश्वका एक अर्बभन्दा बढीको आस्थाको केन्द्र पनि हो, पशुपतिनाथ। मूर्त र अमूर्त दुवै रूपमा सम्पन्न पनि छ पशुपतिनाथ। तर पाशुपत क्षेत्रका अमूल्य सम्पदाहरूका साथै मुलुकभरका हजारौं बिगाहा र सयौं रोपनी जग्गाको धनी भएर पनि गरिब र निरीहसरह बनिरहेछ पशुपतिनाथ। पाशुपत क्षेत्र व्यवस्थित, भौतिक रूपमा सम्पन्न र आकर्षणको केन्द्रविन्दु बनाउन सम्भव छ। यसका लागि कसैसँग हात फैलाउनुपर्ने अवस्था पनि छैन। केवल पशुपति क्षेत्र विकास कोषका पदाधिकारीको सबल नेतृत्व, कर्मचारीहरूको सामूहिक इच्छाशक्ति र यस क्षेत्रको समग्र विकासका लागि दुवै पक्षको निरन्तर प्रयास काफी छ। दुर्भाग्य, स्थापनाको तीन दसक पूरा भइसक्दा पनि यो संयोग जुरेको छैन। पशुपतिनाथ सम्पन्न र सर्वाधिक आकर्षणको केन्द्र बन्नु तीन करोड नेपालीका लागि गौरवको विषय हो। उसो त खासगरि हिन्दू धर्मावलम्बीसँगै ओमकार परिवारका लागिसमेत खुसीको विषय हो। कोष स्थापनाको ३५ वर्ष पूरा भइसकेको छ। यसले यी सबै कार्य सम्भव तुल्याउन सोहीअनुरूप कार्ययोजना बनाएर समयमै गुणस्तरीय कार्य सम्पन्न गर्न सक्ने पदाधिकारी चाहिन्छ। यी सबै कामका लागि सोहीअनुरूप कर्मचारीले होस्टेमा हैंसे गर्नुपर्छ। सम्भवत यी दुवैको अभाव छ र त पाशुपत क्षेत्रले आफूलाई भव्य हुने अवसर पाएको छैन। दसकयताको मात्र मूल्यांकन गर्ने हो भने पनि भएकै सम्पदा र भौतिक अवस्था बचाइराख्नसमेत कोषलाई हम्मे हम्मे परिरहेको देखिन्छ। जनबोलीलाई आधार मान्ने हो भने पशुपति क्षेत्र विकास कोष कमाई खाने थलो भएको छ। जुन भगवान् श्रीपशुपतिनाथकै लागि पनि अपाच्य विषय बनिरहेको छ। भनिन्छ, केही गर्न नसके पनि भएको जायजेथालाई सुरक्षित राख्नु सम्बन्धित व्यक्ति, संस्था वा निकायको कर्तव्य हो। पाशुपत क्षेत्रमा गहिरिएर हेर्ने हो भने भएको जोगाउने काम पनि पूर्णरूपमा भएको देखिँदैन। उखान नै छ, १२ वर्षमा खोलो फर्किन्छ तर पशुपतिमा खोलो फर्कन झन्डै तीन गुणा बढी समय अर्थात् ३१ वर्ष लाग्यो। २०४३ सालमा कोष स्थापना भएपछि पशुपतिनाथको नाममा रहेका जग्गाको खोजबिन गरियो। अर्थात्् पशुपतिनाथको सम्पत्ति तथा गुठी जग्गा अध्ययन एवं छानबिन समितिले २०७५ सालमा प्रतिवेदन तयार पारी कोष सञ्चालक परिषद्लाई बुझायो। कोषको संरक्षक प्रधानमन्त्री र अध्यक्ष संस्कृतिमन्त्री हुने व्यवस्था छ। यसअघि दुईवटा यस्तै समिति बनाएर कोषले काम अघि बढाए पनि दबाबलगायतका कारण प्रतिवेदन तयार हुन सकेको थिएन। यस्ता जग्गामा हुने चलखेलका कारण समितिले हिम्मत गर्न सकेन। तेस्रोपटक कोषका कोषाध्यक्ष डा मिलनकुमार थापाको संयोजकत्वमा २०७४ कात्तिक ६ गते बनेको उक्त समितिले १६ महिना लगाएर २०७५ सालमा करिब ६०० पृष्ठको प्रतिवेदन तयार भएको थियो। अर्को दुर्भाग्य भन्नुपर्छ, दबाब, प्रभाव र प्रलोभनका बाबजुद तयार पारिएको उक्त प्रतिवेदन सार्वजनिक त भयो तर कार्यान्वयन हुन सकेन। अढाई वर्ष कोषकै दराजमा थन्कियो प्रतिवेदन केवल कागजको ठेली बनिरह्यो। यस वर्षको महालेखा परीक्षकको कार्यालयको प्रतिवेदनले भने त्यो ठेलीमा सास भर्ने काम गरेको छ। हुनत प्रतिवेदन बुझ्दै तत्कालीन संस्कृतिमन्त्री योगेश भट्टराईले कोषले अहिलेसम्मकै ऐतिहासिक र गौरवमय काम पहिलो पटक भएको भन्दै खुसी व्यक्त गरेका थिए। उनले भनेका थिए, यो प्रतिवेदनले कम्तिमा पशुपतिनाथको नाममा रहेका अचल सम्पत्तिको लिखित दस्तावेजको काम गरेको छ, यसलाई अझ सूक्ष्म र परिमार्जित रूप दिएर कोषमार्फत पशुपतिनाथको नामका जग्गालगायत चलअचल सम्पत्तिको गहिरिएर छानबिन गर्नुपर्छ। नेपालमा राजनीतिक प्रणाली अस्थिर हुनुले पनि यो कार्य दराजमा थन्किन बाध्य भयो। यसपछि दुई मन्त्री आए गए। तिनले यसलाई पल्टाउन त के हेर्नसम्म भ्याएनन्। कार्यान्वयन गर्ने त सम्भावना पनि भएन। महालेखाको प्रतिवेदनमा कोषबारे टिप्पणी गर्दै एउटा सन्दर्भ लेखिएको छ, श्री पशुपतिनाथ मन्दिर तथा पशुपति क्षेत्रको विकास, निर्माण र स्तरोन्नतीका लागि सञ्चालक परिषद् (मन्त्री अध्यक्ष हुने) बाट अत्यन्त महत्वपूर्ण नीति तथा कार्यक्रम स्वीकृत गरेता पनि कार्यान्वयन पक्ष कमजोर रहेको देखियो। कोष व्यवस्थापनले उक्त नीति तथा कार्यक्रमको आगामी वर्षसमेत निरन्तरता दिई कार्यान्वयन गर्न विशेष पहल गर्नुपर्छ। पंक्तिकारले माथि प्रस्तुत गरिसकेकै छ, पाशुपत क्षेत्र उत्कृष्ट र भव्य बनाउन पदाधिकारी र कर्मचारीको सामूहिक इच्छाशक्ति र निरन्तरको प्रयास अत्यावश्यक छ। महालेखाले पनि यही ठहर गरेको छ। अख्तियार दुरूपयोग अनुसन्धान आयोग र राष्ट्रिय सतर्कता केन्द्रले केही समयदेखि कोषका यस्तै गतिविधिमा निरन्तर निगरानी गरिरहेको छ। पदाधिकारी र कर्मचारी नयाँ सोच र शैलीमा नजाने हो भने कोषका कारण श्रीपशुपतिनाथले यस्तै नियति भोगिरहनुपर्नेमा कुनै शंका छैन। दुर्भाग्य नै भन्नुपर्छ, दबाब, प्रभाव र प्रलोभनका बाबजुद तयार पारिएको पशुपतिनाथको सम्पत्ति तथा गुठी जग्गा अध्ययन एवं छानबिन समितिको प्रतिवेदन सार्वजनिक त भयो तर कार्यान्वयन हुन सकेन। केवल कागजको ठेली बनेर प्रतिवेदन अढाई वर्ष कोषकै दराजमा थन्कियो। मालपोत विभाग, गुठी संस्थान, भूमिसुधार मन्त्रालय, संस्कृति मन्त्रालय, जग्गाविज्ञ र कोषका सदस्य र कोष निर्देशक रहेको उक्त पशुपतिनाथको सम्पत्ति तथा गुठी जग्गा अध्ययन एवं छानबिन समितिले भरमग्दुर प्रयास गरेको देखिन्छ। नहुनु मामाभन्दा हुनु मामा निको भनेझैं कोषले पशुपतिनाथको नाममा रहेका चलअचल सम्पत्तिलाई अभिलेखीकरण गरी मूर्त रूप दिएको पक्ष साँच्चै सराहनीय छ। अब यो जगमा टेकेर घर ठड्याउने हिम्मत कोषमा आउने नयाँ नेतृत्वले अवश्य गर्नुपर्छ। अन्यथा पशुपतिनाथ विश्वको आकर्षणको केन्द्र बन्न वा हालकै अवस्थामा रहिरहन समेत भूकम्पले हल्लाएका घरलाई टेकोले अड्याएजस्तो हुनेछ। तत्कालीन समयमै कोषका संरक्षक रहेका प्रधानमन्त्रीले यो प्रतिवेदनमा चासो राखिदिएको भए सायद यो कार्यान्वयनमा जान्थ्यो किनकि प्रतिवेदनले जे देखायो त्यो कार्यान्वयनका लागि उच्चस्तरीय संयन्त्र आवश्यक छ भनेका थिए संयोजक डा थापाले। जुन यत्तिका समय कसैले सुनेन। बजारबाट सबै सामग्री जुटाएर ल्याए पनि दाल, भात र तरकारी पकाएर नखाएजस्तै भयो प्रतिवेदन। महालेखाले ढिलै भए पनि सुझाव दिएको छ, नेपाल राज्यको जुनसुकै जिल्लाका २०२१ सालको नापीमा फिल्डबुकमा जग्गाधनीको नाम श्री पशुपतिनाथ भनिएको जग्गा हाल अन्य निकायको नाममा दर्ता कायम भएकोमा जुनसुकै बखत श्री पशुपतिनाथको नाममा ल्याउन नीतिगत निर्णय हुनुपर्नेछ। कोष मातहतमा रहेका तीन कार्यालय पशुपतिनाथ भण्डार तहविल कार्यालय, जयवागेश्वरी भण्डार तहविल कार्यालय र अमालकोट कचहरी कार्यालयको नाममा रहेका जग्गाहरूको यथार्थ विवरण तयार पार्न पनि महालेखाले सुझाएको छ। जसको हालसम्म दर्ता प्रमाणित जग्गा ती हजार ६ सय ६७ रोपनी चार आना चार दाम ३० पैसा रहेको देखिन्छ। दर्ता प्रमाणित हुन बाँकी जग्गा दुई सय ३१ रोपनी १० आना एक दाम एक पैसा रहेको छ। त्रिभुवन विमानस्थल र गल्फ कोर्षका लागि ९९ वर्षसम्म भोगचलन गर्न एक हजार एक सय ६१ रोपनी १४ आना तीन दाम जग्गा कोषको नाममा छ। यस्तै तारागाउँ रिजेन्सी मोही रहेको जग्गा १७ रोपनी छ भने कोषले २०४९ सालदेखि २०७१ सालसम्म अधिग्रहण गरेको जग्गा एक हजार पाँच सय पाँच रोपनी दुई आना दुई दाम छ। नेपाल सरकारले कोषलाई काठमाडौंको गोठाटारमा उपलब्ध गराएको जग्गा ५३४ रोपनी छ। कोषले भएका यी जग्गाको भरपूर सदुपयोग गर्न सकेको छैन। ती जग्गावापत पाउनु पर्ने रकम वा भाडादरमा समयानुकूल परिमार्जन वा समायोजन गरेर आय बढाउन हिम्मत गर्न सकेको देखिँदैन। खासगरि पदाधिकारीले कर्तव्य पूरा नगरिदिँदा कोष वर्षेनी करोडौं रकम गुमाउन बाध्य छ। यसै वर्ष सही वर्षौंदेखि हराएको तीनवटै कार्यालयका नाममा रहेको २३१ रोपनी जग्गा खोजबिन गर्न नेपाल सरकारबाट अधिकार सम्पन्न उच्चस्तरीय समिति गठन गर्न सुझाएको छ जुन कागजमै सीमित नहोस्। गुठीसम्बन्धी ऐन संशोधन गरी श्रीपशुपतिनाथसँग सम्बन्धित पूजा, जग्गा, गुठी, खान्गी समेतका जग्गाहरूको अवस्था तथा गुठी, पूजा, जात्रासम्बन्धी कार्यहरू गुठी संस्थानले समेत गर्दै आएकोमा उक्त सबै कार्य एकद्धार प्रणालीबाट कोषमार्फत गर्न गराउन उपयुक्त हुने ठहर गरेको महालेखाको निर्णय र सुझाव पनि प्रतिवेदनमै नगुम्सियोस्। महालेखाले तिलगंगा क्षेत्रका जग्गाको मुआब्जा लिइसकेका व्यक्तिहरूको घरजग्गा खाली गरी गोठाटारको जग्गामा तत्काल स्थानान्तरण गरी उक्त जग्गाको संरक्षण गर्न पनि सुझाएको छ, कोषले यो कार्य गर्न पनि यो वा त्यो बहानामा वर्षौं लगाउन मिल्दैन। अन्यथा २३१ रोपनी जग्गाजस्तै करोडौं पर्ने तिलगंगाका जग्गाको अवस्था पनि समाचारमा पढ्नुपर्ने दिन आउने छ। तिलगंगामै रहेको नेपाल आँखा अस्पताललाई ४९ वर्षका लागि लिजमा दिइएको पाँच रोपनी जग्गा पनि सञ्चालक परिषद्बाट निर्णय भएको देखिँदैन। त्यसैले महालेखाले यसलाई पनि तत्काल सम्झौता पुनरावलोकन गर्न कोषलाई सुझाव दिएको छ। महिना दिनभित्र सदस्यसचिव र कोषाध्यक्षको कार्यकाल समाप्त हुँदैछ, त्यसैले नयाँ नेतृत्वले यो र महालेखाले सुझाएका जग्गाका प्रस्तुत थुप्रै काम समयमै कार्यान्वयन गरेर श्रीपशुपतिनाथको श्रीसम्पत्ति संरक्षण र सदुपयोग गरोस्। होइन भने पशुपतिनाथका जग्गा हडप्नेहरूका कारण अरबौंको धनी श्रीपशुपतिनाथ गरिब र निरीह बनेर भक्तजन आइदिए हुन्थ्यो भन्दै बाटोभरि आँखा बिच्छ्याउने अवस्थामा पुग्नसक्छ।"
चेक बाउन्स बढ्यो : झण्डै ९ हजार ७ सय कसुरजन्य मुद्दा दर्ता,"काठमाडौं : बाँके नेपालगञ्जका ५६ वर्षे विनोदकुमार श्रेष्ठले बाउन्स चेक दिँदा बैंकिङ कसुरको मुद्दादेखि जरिवाना र ७ दिने कैदको सजाय भोग्नु परेको छ। उनले आफ्नो खातामा पर्याप्त मौज्दात रकम नभएको भन्ने जानीजानी झुक्याएर नबिल बैंकको चेक काटेर दिए। तर, खातामा पर्याप्त रकम नहँुदा चेक बैंकबाट भुक्तान हुन नसकी फिर्ता भयो। यसपछि चेकबाहकले श्रेष्ठमाथि उच्च अदालत तुलसीपुर, नेपालगन्जमा बैंकिङ कसुरको मुद्दा दायर गराए। अदालतले गत चैत १२ गते बैंकिङ कसुर जन्य अपराधको ठहर गर्यो। जस्ले गर्दा श्रेष्ठलाई साढे २३ लाख जरिवाना र ७ दिनको कैद सजायको फैसला सुनायो। तर, प्रतिवादी श्रेष्ठ भागे। केन्द्रीय अनुसन्धान ब्युरोले (सीआईबी)साउन १८ गते भक्तपुरको काँडाघारीबाट पक्राउ गरेको छ। चेक बाउन्स गरेकै कारण काठमाडौं बूढानीलकण्ठका ६२ वर्षे ठाकुरप्रताप थापालाई पनि सीआईबीले साउन १९ गते चक्रपथबाट पक्राउ गरेको छ। श्रेष्ठले देव विकास बैंकमा रहेको पर्याप्त नगद नभएकोे चेक काटेर दिएको विरुद्ध जाहेरवालाले उच्च अदालत पाटनमा मुद्दा दायर गरेका थिए। अदालतले २०७६ भदौ ३ गते बैंकिङ कसुरजन्य अपराध ठहर गरेर ३९ लाख ९६ हजार ४ सय रुपैंयाँ जरिवानाको फैसला गरेको थियो। तर, उनी फरार रहेपछि सीआईबीले पक्राउ गरेको हो। यी त नमुना मात्रै हुन्। पछिल्लो समय यसरी चेकमार्फत हुने कारोबारबाट ठगी बढेको छ। यसले समग्रमा बैंकिङ कसुरका अपराध बढ्न गएको छ। बिगत पाँच आर्थिक वर्षमा कुल ९ हजार ७ सय २१ वटा बैंकिङ कसुरसम्बन्धी अपराध भएको प्रहरी प्रधान कार्यालयले जानकारी दिएका छ। यसमध्य प्रहरीले ३ हजार ९ सय ६४ जना अभियुक्तलाई पक्राउ गरेको छ। प्रहरीले बैंकिङ कसुर मुद्दामा उजुरी गरेको अनुपातमा ४० दशमलव ७८ प्रतिशतलाई मात्रै अदालतको फैसलाअनुसार पक्राउ गरेको छ। पक्राउमध्ये विदेशी नागरिक पनि परेका छन्। जसमा ५१ जना पुरुष परेका छन्। यस्तै, नेपालका पुरुष ३ हजार ४ सय ८१ ज्ना सो कसुरमा पक्राउ हँुदा ५१ जना महिला छन्। प्रहरी प्रधान कार्यालयलका अनुसार बैंक खातामा रकम नभएको चेक बाउन्स दिनेको संख्या बढ्दा बैंकिङ कसुरका अपराध बढेको हो। यससँगै विशेष गरेर लेनदेन, ठगी, जालसाजी फस्टाएको र अहिले अनलाइन कारोबारको समेत दुरुपयोग गर्ने बढेकाले पछिल्ला ३ आर्थिक वर्षमा यसको संख्या बढेको छ। कार्यालयका अनुसार आर्थिक वर्ष २०७३७४मा ९३ ओटा बैंकिङ कसुरका उजुरी परेकोमा छन्। यसमध्ये ७३ जना अभियुक्तलाई प्रहरीले पक्राउ गर्यो। यसपछिका वर्षहरूमा यस्तो उजुरीको संख्या क्रमशः बढ्दै गएको छ। आव २०७४७५मा बढेर यस्तो संख्या ७ सय ७६ पुग्यो। यसमध्ये ३ सय १५ जना अभियुक्तलाई पक्राउ समेत गरेको बताएको छ। अझै यसपछिका वर्षमा बैंकिङ कसुर अपराध गर्ने हजारमाथि पुग्न थाल्यो। आव २०७५७६ मा बैंकिङ कसुर गर्नेको संख्या ३ हजार १ सय ६७ पुगेको छ। यसमध्ये २ हजार ९ सय ५७ जना अभियुक्तलाई पक्राउ गरी कारबाही अद्दि बढाएको थियो। पछिल्लो ५ वर्षमा सबैभन्दा बढी यसै आवमा बढी पक्राउ गरेको छ। आव २०७६७७ मा बैंकिङ कसुर गर्ने ३ हजार ३ सय ९ मध्ये प्रहरीले ४ सय ३६ लाई पक्राउसमेत गरेको बताएको छ। गत आवमा भने यस्तो संख्या थोरै घट्न गएको छ। गत आव भर २ हजार ३ सय ७६ पुगेको छ। यसमध्ये १ सय ८४ जनालाई मात्रै पक्राउ गरेको छ। बैंकिङ कसुर तथा सजाय ऐन (पहिलो संशोधन) २०७३ ले अनधिकृत रूपमा कर्जा लिन वा दिन नहुने, अनधिकृत रूपमा खाता खोल्न वा रकम भुक्तानी माग गर्न नहुने, विद्युतीय माध्यमको दुरुपयोग वा अनधिकृत प्रयोग गरी भुक्तानी लिन वा दिन नहुने, कर्जाको दुरुपयोग गर्न नहुने, बैंकिङ स्रोत साधन र सम्पत्तिको दुरुपयोग गर्न नहुने, ऋणीले रकम झिक्न र सम्पत्ति प्राप्त गर्न नपाउनेलगायत व्यवस्था गरेको छ। उक्त ऐनले यो व्यवस्था विपरीतका कार्य गर्नेलाई बैंकिङ कसुर भनेर उल्लेख गरेको छ। पैसा नभएको खाताको चेक दिएर ठग्ने प्रवृत्ति (चेक बाउन्स) बढेकाले बैंकिङ कसुरका उजुरी तथा मुद्दा बढेको प्रहरी प्रधान कार्यालयका प्रवक्ता एसएसपी वसन्तबहादुर कुँवर बताउँछन्। यसमा व्यापारव्यवसाय, जग्गाको कारोबार गर्नेहरूदेखि सबैखाले क्षेत्रबाट चेक बाउन्स भएको देखिएको छ। अहिले झन इन्टरनेट तथा अनलाइनबाट हुने कारोबारमा पनि बैंकिङ कसुरहरू पर्ने गरेका छन्।, प्रहरी प्रधान कार्यालयका प्रवक्ता एसएसपी कुँवरले भने, यस्तो अपराध बढ्नुको कारण प्रविधिको दुरुपयोग गरेर छिटो लाभ लिने मानसीकता भएकाहरूले पनि हो।यस्तो काम सामूहीक रुपमा परिचालित भएर गरेका छ। हामीलाई थाहा भए जतिलाई समाएर मुद्दा अगाडि बढाएका छौं। साथै विज्ञानप्रविधिको बढ्दो प्रयोग हुनु र अधिकांश अवस्थामा व्यक्ति अप्रत्यक्ष संलग्न हुने गरेको अध्ययनले देखाएको उनको भनाइ छ। बैंकिङ कसुरका ठूलाठूला नेटवर्किङ रहेका जटिल अनुसन्धानको काम केन्द्रीय अनुसन्धान ब्युरो (सीआईबी)ले हेर्दै आएको छ। जघन्य अपराध, लामो समयसम्म पत्ता लगाउन नसकेका उजुरी हेर्दै आएको सीआईबीले गत कात्तिकमा मात्रै बैंकिङ कसुरका आधा दर्जन केशमा संलग्नलाई पक्राउ गरेको छ। यस्ता कसुरबारे बैंकका संगठनहरूसँग समन्वय गरिरहेको उनले बताए। यस्ता खाले अपराध रोक्न बैंक तथा वित्तीय संस्थाहरूले अत्याधुनिक प्रणालीका प्रविधिहरूको प्रयोग गर्न जरुरी भएको उनले औंल्याए। पुराना प्रविधि प्रयोगमा धेरै ह्याक हुने सम्भावना भएकाले नयाँ प्रविधिमा लगानी बढाउन कन्जुस्याइँ गर्न नहुने उनको तर्क छ। बैंकहरू स्वयम्ले लगानी बढाएर प्रविधि प्रयोग र सुरक्षामा थप सतर्कता अपनाउन जरुरी छ, उनले अन्नपूर्ण पोस्टसँग भने। आधुनिक बैंकिङ प्रणाली भित्र्याउन प्रविधिमा लगानी बढाउन नेपाल राष्ट्र बैंकले पनि जोड दिँदै आएको छ। यसैबीच साउन पहिलो साता पनि राष्ट्र बैंकसँगै १५ वटा वाणिज्य बैंकलाई फेक इमेल, म्यासेञ्ज्मार्फत ह्याक गर्ने चेतावनी आएको थियो। यसबारे केन्द्रीय बैंकले सिस्टम सुरक्षित भएकाले नडराउन ढाडस दियो। राष्ट्र बैंकका बैंक तथा वित्तीय संस्था नियमन विभागका प्रमुख तथा प्रवक्ता देवकुमार ढकालका अनुसार त्रास फैलाउन मात्रै धम्की आएकोले सबै सिस्टम जाँच गर्दा सामान्य रहेको थियो। यसलगत्तै साइबर ब्युरोलाई अनुसन्धानका लागि पठाएको र अहिलेसम्म चुरो पत्ता नलगाएको उनले जानकारी दिए। पछिल्लो समय बैंकिङ प्रणालीमाथी धम्की आउन थालेकाले थप सजगता, सुरक्षामा कडाइ, अनुगमन गर्न जरुरी भएको ठहर गर्दै प्रवक्ता ढकाल अझै प्रविधिमा लगानी बढाउन आवश्यक भएको बताउँछन्। यता नेपाल बैंकर्स संघका अध्यक्ष भुवनकुमार दाहाल बैंकहरूले केन्द्रीय बैंकले भनेअनुसार लगानी बढाएको बताउँछन्। यसमा कडाइ पनि गरेको छ। हरेक बैंकले प्रत्येक वर्ष आईटिको अडिट गर्नुपर्ने व्यवस्था छ, उनले भने, अडिट ईन्फरमेशन अफिसर राख्नै पर्ने व्यवस्था छ। आम जनताको पैसा राखेका छौं। चोरले याट्याक्ट गर्ने प्रयास गरिरहन्छन। हामीले सुरक्षा र लगानी त बढाउनै पर्यो नि। व्यक्तिहरूमा छिटो धनी हुने अभिलाषा, गलत देखासीकी, महत्वाकाङ्क्षा, बढ्दो सहरीकरण लगायतलेपनि यस्ता अपराध बढ्दै गएको देखिन्छ। बैंक कर्मचारीहरको मिलीमतोमा समेत भएका थुप्रै घटनाहरू भएको रे अधिकांशलाई कारबाहीको दायरामा ल्याइसकेको प्रहरी प्रधान कार्यालयले बताएको छ। कसरी हुन्छ चेक बाउन्स ? चेक काटेर दिने व्यक्तिले लेखिए अनुसारको नगद बैंक खातामा भुक्तानी योग्य रकम नभएमा चेक बाउन्स हुन्छ। भुक्तानीका निम्ति दिएको चेक बैंकबाट भुक्तान हुन नसकी फिर्ता हुनु भनेको चेक बाउन्स हुनु हो। प्रायले यस्तो चेक नियतवश दिँदा अपराधको भागेदारी बन्नु परेको छ। साथै बैंक खातावालाले चेकमा लेखिएको मिति, अंक, बेहोरा लगायतमा फरक परेमा पनि चेक बाउन्स भएको ठहर हुन्छ। यसैले यस्ता कुरामा ध्यान दिन जरुरी छ। चेक काट्दा धेरै सजग हुनुपर्छ। यदि चेक बाउन्स भए चेक काट्ने वा चेक जारी गर्ने ब्यक्तिले नेपालमा प्रचलित कानुनअनुसार सजाय भोग्नुपर्छ। सुरुमा चेक बाउन्स भएको एक साताभित्र बैंकलाई खबर गरेर चेक वाहकले चेक जारी गर्नेलाई कालोसूचीमा समेत राख्न पाउँछ। यसरी कालोूुचीमा भएपछि नहटेसम्म सो व्यक्तिले बैंकमा खाता खोल्न, ऋण लिन पाउँदैन। साथै सरकारी सेवा सुविधाबाट पनि वञ्चित हुनुपर्छ।"
विवादमा चिनियाँ खेलाडी,"एजेन्सी टोकियो : जापानमा जारी ३२औं गृष्मकालिन टोकियो ओलम्पिकमा थुप्रै कीर्तिमान बनेका छन् । केही चर्चित खेलाडी चाँडै बर्हिगमन भए भने बरमुडा, अलास्का, फिलिपिन्स, कतारलगायतका राष्ट्रले पहिलो पटक ऐतिहासिक स्वर्ण पदक जित्न सफल भए । विश्वका दुई सय पाँच राष्ट्रका ११ हजारभन्दा बढी खेलाडीले तीन सय ३९ स्वर्णका लागि प्रतिस्पर्धा गरिरहँदा केही खेलाडी भने विवादमा पनि मुछिएका छन् । विश्व खेलकुदको महाकुम्भमा विवादमा मुछिएका खेलाडीमध्ये स्वर्ण विजेता दुई चिनियाँ खेलाडी पनि हुन् । साइकल रेसिङको महिला डबल्सका स्वर्ण विजेता बायो सान्जु र झोंग तियान्सीले पदक समारोहमा चीनका पूर्व राष्ट्रपति माओत्सेतुङको तस्बिर अंकित ब्याच लगाएका थिए । पदक समारोहमा पूर्व राष्ट्रपतिको तस्बिर अंकित ब्याच लगाएर ओलम्पिक नियमको उल्लंघन गरेको भन्दै अन्तर्राष्ट्रिय ओलम्पिक कमिटी (आईओसी) ले अनुसन्धान सुरु गरेको छ । यस विषयमा आईओसीले चिनियाँ ओलम्पिक कमिटीसँग पनि सोधपुछ गर्दै रिपोर्ट माग गरेको छ । ओलम्पिक चार्टर अनुसार ओलम्पिक आयोजनाको क्षेत्रभित्र कुनै पनि प्रदर्शन, राजनीतिक गतिविधि, धार्मिक तथा जातीय, क्षेत्रीय र नश्लीय गतिविधि तथा प्रचार गर्न पाइँदैन । आईओसीका प्रवक्ताका अनुसार चिनियाँ खेलाडीले ओलम्पिक चार्टरको परिच्छेद ५० को नियम उल्लंघन गरेका छन् । दुई चिनियाँ खेलाडीका विषयमा हामीले अनुसन्धान सुरु गरेका छौं । यस विषयमा चिनियाँ ओलम्पिक कमिटीको पनि जवाफ मागेका छौं, आईओसी प्रवक्ता मार्क एडम्सले भनेका छन् ।"
चर्चामा कियारा,मुम्बई : कियारा आडवाणी बलिउडकी स्टाइलिस अभिनेत्रीमा गनिन्छिन् । उनी अहिले चलचित्र शेर शाहका कारण चर्चामा छिन् । यस चलचित्रमा उनको सुन्दरता र प्रेमी सिद्धार्थ मल्होत्रासँगको अनस्क्रिन केमेस्ट्रीका कारण पनि सबैको ध्यान तान्न सफल भएकी छन् । उनले पनि यो चलचित्रलाई निकै प्रतिक्षा गरिरहेकी छन् । कियारा पछिल्लो समय चलचित्रसँग सम्बन्धित विभिन्न सामग्री सामाजिक सञ्जालमा पनि सेयर गर्दै आइरहेकी छन् । उनले फिल्मका विभिन्न सामग्रीसँगै आफ्नो फेसनेवल तस्बिर पनि सामाजिक सञ्जालमा सेयर गरिरहेकी छन् । पछिल्लो समय उनले लगाएको दुई लाख १७ हजारको गाउनले चर्चा पनि निकै भइरहेको छ । यस सेतो रंगको पहिरनमा उनी निकै सुन्दर देखिएकी छन् । उनको सुन्दरता सामाजिक सञ्जालमा पनि चर्चाको विषय बनिरहेको भारतीय सञ्चार माध्यमले जनाएका छन् ।
आश्रममै भत्ता,"धनकुटा : १०५ वर्षीया गंगामाया काफ्लेले आश्रममै भत्ता पाएकी छन् । शारीरिक अशक्तताकै कारण भत्ता लिन जान नसक्दा वडाका जनप्रतिनिधिसहित बैंकका कर्मचारीको टोलीले मंगलबार आश्रममै पुगेर काफ्लेलाई भत्ता प्रदान गरेको विश्रान्ति मन्दिर व्यवस्थापन समितिका महासचिव जनार्दन घिमिरेले बताए । शारीरिक असक्तताकै कारण जान नसक्दा यसअघि उनले भत्ता पाएकि थिइनन् । घिमिरेका अनुसार गंगामाया राम्ररी अडिनसमेत सक्दिनन् । बोेली आउन छाडेको धेरै भइसक्यो । आँखा देख्दिनन् । ठूलो स्वरले कराउँदा पनि भेउ पाउन छाडेको घिमिरेले बताए । तर, हरेक बिहान ३ बजे ब्यूँझेर भगवान् नाम लिँदै भजनकिर्तन गाउने गरेकी छन् । गत आर्थिक वर्षको तीन चौमासिकको एकमुष्ट २४ हजार रुपैयाँ बैंकका कर्मचारीले हातमा थमाइदिँदासमेत उनले चाल पाउन सकिनन् ।"
कांग्रेस महाधिवेशन : संकट टार्न तीन विकल्प,"काठमाडौं : संवैधानिक समयसीमाभित्र महाधिवेशन नहुने निश्चित भएपछि पार्टीको वैधानिकता जोगाउने विकल्पमाथि कांग्रेस नेताहरू छलफलमा जुटेका छन्। संविधानले तोकेको ५ वर्ष र विशेष परिस्थितिको ६ महिना थप गर्दा पनि महाधिवेशन नहुने भएपछि कांग्रेसलाई संवैधानिक संकट आइलाग्दैछ। नेताहरूले क्रियाशील सदस्यताको किचलो टुंग्याउन नसक्दा भदौ १६ देखि १९ गतेसम्म निर्धारित पार्टीको १४औं महाधिवेशन तोकिएको मितिमा नहुने निश्चित छ। केन्द्रीय महाधिवेशनका लागि निर्धारित वडा, गाउँ र नगर अधिवेशन पछि धकेलेका छन्। महाधिवेशन नहुने भएपछि कांग्रेस नेताहरू औपचारिक र अनौपचारिक रूपमा पार्टीको वैधानिकता जोगाउने विकल्पमाथि छलफलमा जुटेका छन्। कांग्रेस नेता गोपालमान श्रेष्ठले क्रियाशील सदस्यता विवादका कारण महाधिवेशन रोकिन नहुने भन्दै अरू विकल्पमा जान सकिने बताए। विकल्पमै टेकेर पनि केही समय महाधिवेशन सार्न सकिन्छ, श्रेष्ठले भने। पूर्व निर्धारित मितिमा महाधिवेशन सम्पन्न नहुने भएपछि कांग्रेसभित्र ३ वटा विकल्पमा छलफल भइरहेको नेताहरू बताउँछन्। पहिलो विकल्प : सर्वोच्च अदालतले गरेको शून्य समयको ब्याख्यामा टेकेर ४ महिना पर महाधिवेशन सार्ने। अघिल्लो वर्ष सर्वोच्च अदालतले कर तिर्नका लागि लकडाउनको ४ महिनाको अवधिलाई शून्य समय भनी ब्याख्या गरेको थियो। त्यसमै टेकेर ४ महिनालाई शून्य समय मानेर अघि बढ्न सकिनेमा नेताहरूबीच छलफल भइरहेको छ। दोस्रो विकल्प : प्रत्येक पार्टीका प्रादेशिक र केन्द्रीय नेतृत्व ५ वर्षमा निर्वाचित हुनुपर्छ भन्ने संवैधानिक व्यवस्था छ। त्यो समयमा भएन भने विशेष परिस्थिति भन्दै थप ६ महिना महाधिवेशन पर सार्न पाइन्छ। ५ वर्ष ६ महिना कट्यो भने निर्वाचन आयोगले ५० हजार जरिवाना तिराएर थप ६ महिनाको समय दिन सक्ने भन्ने आधार रहेको कांग्रेसी नेताहरू बताउँछन्। महाधिवेशन गर्न नसकेको भन्दै ५० हजार जरिवाना तिरेर ६ महिना समय माग्ने कि भन्नेमा पनि नेताहरू लागेको एक केन्द्रीय नेताले बताए। तेस्रो विकल्प : भदौ २३ अगाडि वडा अधिवेशन सुरु गरेर महाधिवेशनको प्रक्रिया प्रारम्भ गर्ने। महाधिवेशनको प्रक्रिया सुरु गरिसकेको अवस्थामा बाढीपहिरो र कोरोनालगायतका कारण देखाउँदै महाधिवेशन सम्पन्न गर्न सकेनौं भनेर पत्र पठाउने र निर्वाचन आयोगसँग समय माग्नेबारे पनि कांग्रेसबीच बहस सुरु भएको छ। यस विषयमा आयोगका पदाधिकारीसँग कांग्रेसका नेताले छलफल गरिसकेको कांग्रेसका एक शीर्ष नेताले बताए। कांग्रेसले अघि सारेको विकल्पमाथि निर्वाचन आयोग पनि सकारात्मक देखिएको आयोग स्रोतले जानकारी दिएको छ। संविधानले तोकेको मितिमा महाधिवेशन नगरेकै कारण दल दर्ता खारेजीको व्यवस्था भने संविधानमा छैन। कांग्रेसले नियमित महाधिवेशन २०७६ साल फागुन ७ देखि १० गतेभित्र गर्ने भनेर पहिलोपटक तोकियो।"
कर्णालीमा पुल बनाउने गुमनाम पात्र : जसको मृत्युको कारण ४८ वर्षसम्म रहस्यमै,"दैलेख :कर्णालीका एक इतिहास हुन्, दलवीरसिंह कामी। जसले ३ कक्षासम्म पढे। तर, आफ्नो ज्ञान र सीपले झोलुंगे पुल निर्माणमा इन्जिनियरसरह बने। उनको क्षमताको कदर गर्दै जिल्ला पञ्चायतमा सबओभरसियरको जागिर दिइयो। उनै इतिहास गुमनाम प्रायः छन्। उनको मृत्यु ४८ वर्षदेखि रहस्यमै छ। उनको जन्म दैलेखको गुराँस४ रतीखोलामा विसं १९७८ मा भएको थियो। उनी फलामका सामान बनाउँथे। पछि बुवासँगै सुर्खेत झरे। सुर्खेतमा आरन चलाए। उनले भेरी नदीमा पुल नहुँदा गाउँलेले भोगिरहेको सास्ती नियालिरहेका थिए। त्यही भएर २०१९ सालतिर झोलुंगे पुल बनाउन सुर कसे। आफू धनी भएर होइन, भेरीमा पुलको आवश्यकता ठानेर। उनले आफ्नो सीप उपयोग गर्दै निर्माण सामग्री तयार पारे। जसमा लामो फलामे साङ्लो, छोटो तार र अन्य सामग्री थिए। त्यसमा गाउँलेले सहयोग गरे। पुलमा हिँड्न ससाना फल्याक राखियो। दायाँबायाँ बलियो गरी तारहरू बाँधियो। अनि झोलुंगे पुल तयार भयो। उनले सुर्खेतको रानीघाटमा पहिलो पुल बनाएको जानकार बताउँछन्। सुर्खेतकै उत्तरगंगास्थित भेरी नदीमा २०२० सालको सुरुवातमा करिब ४ सय ३५ फिट लामो झोलुंगे बनाए। सुर्खेतकै रामघाटमा पनि पुल बनाएको इतिहास फोटोग्राफर सुनील उलकले संकलन गरेका छन्। त्यसपछि दलवीरमा पुल बनाउने पागलपन नै चढ्यो। चिंगाड खोलामा पनि पुल तयार भयो। ठाउँठाउँमा पुल बनाउँदै गर्दा स्थानीयले साथ र हौसला दिन्थे। पुल तयार भएपछि नागरिकलाई धेरै आवतजावत गर्न सहज भयो। पुल निरीक्षणमा जाँदै गरेका दलवीरसिंह कामी । तत्कालीन अवस्थामा नेपालका विभिन्न स्थानमा बनेका पुलहरूको इतिहास खोजी गर्ने क्रममा दलवीरका बारेमा पत्ता लागेको उलक बताउँछन्। नेपालका पुलहरूका बारेमा खोजी गरिरहँदा दैलेखमा बनेका पुलहरूको इतिहास फेला पर्यो। त्यही क्रममा दलवीरको नाम पनि जोडियो, उलक भन्छन्, अमेरिकाका एलेन फेयरबैंकले दलवीरसँगै झोलुंगे पुल बनाएका रहेछन्। उनै एलेनबाट दलवीरका धेरै फोटोहरू मैले प्राप्त गरेको हुँ। अनि बन्यो सुर्खेत विमानस्थल तत्कालीन राजा महेन्द्र २०२० सालमा सुर्खेत आउने कुरा चल्यो। त्यस बेला सुर्खेत सडक यातायातले जोडिएको थिएन। राजाको आगमनका लागि विमानस्थल बनाउने तयारी भयो। अनि, दलवीर नै विमानस्थलका लागि जमिन सम्याउने रोलर बनाउन कस्सिए। मोटो सिमलको मुढालाई अगाडिबाट मान्छेले तान्ने, केही मान्छे त्यही मुढामा चढेर तौल बढाउन चढ्न मिल्ने गरी रोलर तयार भयो। जसले जमिन सम्याउन सहयोग पुगेको जानकार बताउँछन्। उक्त रोलर तत्कालीन शाही नेपाली सैनिक गुल्मले लामो समय सुरक्षित राखेको थियो। विमानस्थल बनाउँदा माटो ओसारपसार गर्न भैंसीको छालाको ठूल्ठुला थैलो बनाइएको थियो। सुर्खेत भ्रमणका क्रममा राजालाई सेनाका गुल्मपतिले दलवीरको कामबारे सुनाएको जानकार बताउँछन्। अनौठो प्रतिभाबारे जानकारी पाएपछि राजाले दलवीरलाई बोलाए। भेटमा राजा महेन्द्रले त्यस बेला ४ सय रुपैयाँ पुरस्कार दिए। दलवीरको प्रतिभा देखेर तत्कालीन राजाले सुर्खेतको विकासमा सहयोग पुग्ने भन्दै जिल्ला पञ्चायतमा जागिर दिलाएको इतिहास छ। उनले राजाको आदेशपछि दैलेख जिल्ला पञ्चायतमा सबओभरसियरको जागिर पाए। उनको जिम्मा झोलुंगे बनाउने थियो। तर, उनले इन्जिनियरिङ भने पढेका थिएनन्। उनले ज्ञान, सीपका आधारमा सबओभरसियरको जागिर पाएको कथन छ। अमेरिकीसँग सहकार्य केही समयपछि नेपालमा अमेरिकी पिसकोर भोलेन्टियर आउन थाले। त्यही क्रममा २०२४ सालमा अमेरिकी विद्यार्थी एलेन फेयरबैंक सुर्खेत आए। एलेनसँग पुल निर्माणसम्बन्धी ज्ञान थियो। उनले दलवीर सँगै काम गर्न थाले। दरवीरकी दोस्रो श्रीमती मोतीसरा र एलेनबीच दिदीभाइको नाता कायम भयो। मोतीसराको देहान्तपछि एलेन नेपालमा फर्केर नआएको जानकार बताउँछन्। सबओभरसियर भएका बेला दलवीरको निरीक्षणमा दैलेखमा झन्डै आधा दर्जन झोलुंगे पुल निर्माण भए। त्यस बेला दैलेखका डुंगेश्वर, चुप्रास्थित लोहोरे खोला, छामघाट खोलाको श्रीस्थान, रावतकोटको किटुलास्थित छामघाट खोला, लोहोरे खोला र दैलेखकै चोर खोलामा झोलुंगे पुल बनाइएको उल्लेख पाइन्छ। अभिवक्ता खड्गबहादुर सिजापती दैलेखको विकासमा दलवीरको महत्वपूर्ण योगदान रहेको बताउँछन्। दलवीर मिस्त्री थिए। पछि जिल्ला पञ्चायतले निर्णय गरेर सबओभरसियरको जागिर दिएको थियो। त्यसबेला उनी बाहेक यहाँ अरू प्राविधिक कोही थिएन, सिजापती भन्छन्, सुर्खेत तथा दैलेखको विकासमा योगदान दिएका दलवीरको सम्मान भने राज्यले गर्न सकेन। अर्कोतर्फ दलित भएकै कारण दलवीरलाई घरबाहिर राखेर खाना खुवाएको र भाँडासमेत माझ्न लगाएको मैले देखेँको छु। ठूला राजमार्गको रेखांकन अमेरिकाबाट अर्का पिसकोर भोलेन्टियर बब डेभिस आए। उनको साथ पनि दलवीरले पुल बनाउने काममा रह्यो। दलवीरकै निगरानीमा सुर्खेतबाट दैलेख हुँदै जुम्लासम्मको मोटरबाटोको रेखांकन भयो। उनले सुर्खेतबाट नेपालगन्ज जोड्ने सडकको रेखांकन पनि गरे। जागिरका क्रममा उनी दैलेख र सुर्खेतका विभिन्न ठाउँमा पुगे। फुर्सदमा फलामका सामग्रीदेखि सुनका गहनासम्म बनाउँथे। सेनाको बन्दुकदेखि सरकारी कार्यालयमा बिग्रेका टाइपराइटर, पेट्रोमेक्स बनाउन जानेका थिए। विद्युतीय सामानका साथै घडी, रेडियो र सेनाको बिग्रेको आवा सेट पनि दलवीरले नै बनाउँथे। पुल बनाउँदै दलवीरसिंह। नजिकबाट नियालेका ७२ वर्षीय प्रेमबहादुर विष्ट दलवीर काममा अनुभव र सीप भएको व्यक्ति भएको स्मरण गर्छन्। भन्छन्, सबओभरसियरमा जागिरे रहेका दलवीरले झोलुंगे पुल बनाउँथे। दैलेख सुर्खेत सडकखण्डको रेखांकन पनि उनैले गरेका हुन्। तत्कालीन समयमा रावतकोट गाउँका गाउँलेले दलवीरलाई सम्मानका साथ बिदाइ गरेको उनी सम्झन्छन्। धेरै अनुभव र सीप भएको व्यक्तिलाई राज्यले सम्मान दिन भने सकेन, उनी भन्छन्। सेनाभित्र चर्चा तत्कालिन अवस्थामा दैलेखको ताराघाटमा पुगेको सेनाको हेलिकप्टर बिग्रियो। दुर्गममा इन्जिनियर वा दक्ष मिस्त्री हुने नै भएन। सेनाका अफिसरले दलवीरलाई सम्झिए। दलवीरलाई ताराघाटमा बोलावट भयो। उनको ज्ञान र सीपले हेलिकप्टर बन्यो। त्यसपछि सेनाको हेलिकप्टर सुर्खेत गुल्ममा पुर्याइएपछि सैनिक गुल्मभित्र हेलिकप्टर बनाउन सक्ने दलवीर भनेर चर्चा भयो। उनले सुर्खेतको इत्राम खोलामा पानीबाट चल्ने मिल बनाएका थिए। तत्कालीन ज्वाला दल गुल्म दैलेखमा कुनै पनि सामानको मर्मत गर्नुपरे पनि दलवीरलाई नै खोजिन्थ्यो। मृत्यु ४८ वर्षदेखि रहस्यमय उनी २०३० साल वैशाखमा सुर्खेतबाट पूर्वमा पर्ने बादेपीपलमा भेरी नदीमा झोलुंगे पुल बनाउन निस्किएका थिए। तर, त्यही वैशाख १९ गते राति सुतेका उनी भोलि बिहान साथीहरूले हेर्दा ओछ्यानमा भेटिएनन्। खोजी गर्दा बादेपीपलनजिकै बागेश्वरी विद्यालय अगाडिको चौतारामा झुन्डिएको अवस्थामा मृत भेटिए। अधिकांशले दलवीरको हत्यापछि झुन्ड्याइएको हुन सक्ने बताए। तर, उक्त घटनाको छानबिन भएन। यथेष्ट प्रमाण नहुँदा आत्महत्या नै भनियो। उनका छोरा श्यामलाल २०२९ साल चैतमा सेनामा भर्ती भएका थिए। उनी छुट्टी लिएर बुवाको किरिया गर्न आइपुगेको त्यस बेलाका जानकार सुनाउँछन्। दलवीरसिंहको परिवार। दलवीरको मृत्युको कारणबारे छानबिन नभएको, राज्यले सम्मान गर्न नसकेको, दिने भनेको सुविधा पनि नदिएको परिवारको गुनासो छ। छोरा श्यामलाल सुनार बुवाले देशका लागि गरेको योगदानको मूल्यांकन नभएको गुनासो गर्छन्। उनी स्वास्थ्यमा समस्या आएपछि बाँकेको राँझास्थित आर्मी अस्पतालमा उपचाररत छन्। भन्छन्, हाम्रो बुवाले देशको लागि ठूलो योगदान दिनुभएको थियो। तर, राज्यले चिन्न सकेन। रकम अभावमा आफ्नो उपचारमा पनि हम्मेहम्मे परेको उनको दुखेसो छ। बुहारी प्रेमादेवी सुनार घरपरिवारलाई सडकमा राखेर देशका लागि योगदान दिने व्यक्तिमाथि राज्यको आँखा नपुगेको गुनासो गर्छिन्। त्यस बेला ससुराले परिवारलाई नभई देशलाई शिरमा राखेर योगदान दिनुभयो। तर, सरकारको नजरमा ससुरा र हामी पनि पर्न सकेनौं, उनी भन्छिन्। सधैं सरकारी काम भन्दै हिँड्ने दलवीरले सम्पत्ति जोडेका थिएनन्। दलवीरको मृत्युपछि आफन्तले मोतीसरालाई राजासमक्ष बिन्तीपत्र चढाउन सल्लाह दिए। लेख्न जान्नेको सहयोगमा मोतीसराले बिन्तीपत्र पनि चढाइन्। केही समयमै राजाको आदेश अञ्चलाधीश कार्यालयमा आइपुग्यो। त्यसमा भनिएको थियो, दलवीरको परिवारलाई निःशुल्क घडेरी र घर बनाउन खर्च दिनू। जानकारहरू भन्छन्, दलवीरको परिवारले त्यो घडेरी र घर बनाउने रकम पाएनन्। सरकारबाट घडेरी र पैसा पाउने आश बोकेकी मोतीसराको पनि २०५९ सालमा निधन भयो। दलवीरले दैलेखमा छँदा नै विवाह गरेका थिए। एक छोरा र एक छोरी थिए। पत्नी र सन्तानलाई दैलेखमै छोडेर सुर्खेत झरे। सुर्खेतमा रहँदा मोतीसरासँग दोस्रो विवाह गरे। दोस्रो विवाहपछि तीन छोरा र एक छोरी भए। त्यही बेला दैलेखमा पनि अर्को एक छोरी जन्मिइन्। अनि दलवीर चार छोरा र तीन छोरीका बाबु बने। जेठी पत्नीबाट जन्मेका छोरा र जेठी छोरीको निधन भइसकेको छ। कान्छी पत्नीबाट जन्मिएका जेठो छोरा श्यामलालतर्फ दुई नाती र एक नातिनी, माइला छोरा सर्वराजबाट दुई नातिनी र कान्छा छोरा तीर्थराजबाट एक नाति र चार नातिनी छन्। पुलको सामान खरिद गर्न कानपुर पुगेका बेला। दलवीरले यस क्षेत्रमा बनाएका दर्जनौं पुलहरूमा अहिले आधुनिक पुल निर्माण भएका छन्। यस्तै उनले रेखांकन गरेका सडकहरू राजमार्ग बनेर कालोपत्रे भएका छन्। सुर्खेत विमानस्थल पनि स्तरोन्नति भइरहेको छ। तस्बिर सौजन्य : सुनील उलक (यी तस्बिर दलवीरसिंह कामीका अमेरिकी साथी एलेन फेयरबैंकले खिचेका हुन्)"
टोकियो ओलम्पिक : ७० पदकसहित चीन शीर्ष स्थानमा कायमै,"काठमाडौं : जापानको राजधानी टोकियोमा जारी ३२औँ ग्रीष्मकालीन ओलम्पिक खेलकुदमा चीन ७० पदकसहित शीर्ष स्थानमा कायमै रहेको छ। अमेरिका र जापानलाई उछिन्दै चीन शीर्ष स्थान ओगट्न सफल भएको हो। चीनले हालसम्म ३२ स्वर्ण, २२ रजत र १६ कास्य पदक प्राप्त गरेको छ। अमेरिका दोस्रो तथा जापान तेस्रो स्थानमा रहेका छन्। अमेरिकाले २५ स्वर्ण, ३१ रजत र २३ कास्य पदक प्राप्त गरेको छ भने जापानले २१ स्वर्ण, सात रजत र १२ कास्य प्राप्त गर्न सफल भएको छ। यस्तै बेलायत १५ स्वर्ण, १८ रजत र १५ कास्य पदक प्राप्त गर्दै चौथो स्थानमा उक्लेको छ। अस्ट्रेलिया १५ स्वर्ण, चार रजत र १७ कास्य पदकसहित पाँचौँ स्थानमा छ। यसैगरी रसियन ओलम्पिक कमिटी पदक तालिकाको छैटौँ स्थानमा झरेको छ। उसले १४ स्वर्ण, २१ रजत र १८ कास्य पदक प्राप्त गरेको छ। जर्मनी नौ स्वर्ण, आठ रजत र १६ कास्यसहित सातौँ, फ्रान्स छ स्वर्ण, १० रजत र नौ कास्यका साथ आठौँ, इटली छ स्वर्ण, नौ रजत र १६ कास्य जित्दै नवौँ तथा नेदरल्याण्डस् छ स्वर्ण, आठ रजत र नौ कास्यका साथ पदक तालिकाको १०औँ स्थानमा रहेको टोकियो ओलम्पिकको वेबसाइटमा उल्लेख छ। टोकियो ओलम्पिकमा सहभागी २०५ देशमध्ये हालसम्म ८५ देशले पदक प्राप्त गर्न सफल भएका छन्। नेपालबाट चार खेलमा पाँच खेलाडी टोकियो ओलम्पिकमा सहभागी भएका थिए। सुटिङकी कल्पना परियार, जुडोकी सोनिया भट्ट, पौडीका एलेक्स शाह र गौरिका सिंह तथा एथलेटिक्सकी सरस्वती चौधरीले आआफ्नो खेलमा प्रतिस्पर्धा गरेका थिए। पाँचै खेलाडी टोकियो ओलम्पिकबाट बाहिरिएका छन्।"
गोङ्गबुबाट पेस्तोलसहित तीनजना पक्राउ,"काठमाडौं : नेपाल प्रहरीले काठमाडौँको गोङ्गबुबाट पेस्तोलसहित तीन जनालाई पक्राउ गरेको छ । महानगरीय प्रहरी वृत्त महाराजगञ्जबाट खटिएको टोलीले काठमाडौँ महानगरपालिका२६ गोङ्गबुस्थित वीरेन्द्र ऐश्वर्य मार्गको आरके रेष्टुराँबाट पेस्तोलसहित धादिङका २४ वर्षीय विकेश मगर भन्ने विपिन मगर, २५ वर्षीय मन्दिप थापा र १९ वर्षीय सुजन मगरलाई बुधबार साँझ पक्राउ गरेको हो । महानगरीय प्रहरी परिसर काठमाडौँका प्रवक्ता, प्रहरी उपरीक्षक रमेशकुमार बस्नेतले गोङ्गबु विजी मलअगाडि सडकमा जाँचका क्रममा स्कुटर छाडेर भागेपछि शाङ्का लागी पिछा गर्दा आरके रेष्टुराँमा लुकेर बसेका उनीहरूलाई पेस्तोलसहित पक्राउ गरिएको जानकारी दिए। पक्राउ परेकासँग प्रहरीले एक थान पेस्तोल, एक थान म्यागजिन, पाँच राउण्ड गोली, दुई थान खुकुरी र गाँजा बरामद गरेको छ । पक्राउ परेकालाई महानगरीय प्रहरी वृत्त महाराजगञ्जले अनुसन्धान गरिरहेको प्रवक्ता बस्नेतले बताए।"
