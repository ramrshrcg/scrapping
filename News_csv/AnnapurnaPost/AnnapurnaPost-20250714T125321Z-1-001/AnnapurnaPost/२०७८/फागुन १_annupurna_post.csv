शीर्षक,विवरण
सहकारीमा सुशासन कायम गर्न ८८ बुँदे निर्देशन,"काठमाडौं: सहकारीमा सुशासन कायम गर्न सहकारी विभागले ८८ बुँदे एकीकृत निर्देशन जारी गरेको छ। एकीकृत निर्देशनले सहकारी सुशासनमा ल्याउन सघाउ पुग्ने विभागको ठम्याई छ। सहकारी ऐन २०७४ र सहकारी नियमावली २०७५ कार्यान्वयन गर्न निर्देशनले सघाउने छ। अब सहकारीले निजी कम्पनीमा लगानी गर्न नपाउने भएका छन्। अर्थमन्त्री जर्नादन शर्माले सहकारीलाई भगिनी संस्थाको रुपमा कम्पनीमा लगानी गर्ने अवसर दिएका थिए। त्यसका लागि कार्यविधि बनाउने उनको योजना भए पनि मन्त्रालयका कर्मचारीलाई कार्यान्वयन हुन नसक्ने जवाफ दिएका थिए। विभागले सेवा केन्द्र स्थापना, बचत तथा ऋण परिचालन, सम्पत्ति शुद्धीकरण निवारणसम्बन्धी स्पट व्यवस्था व्यवस्था गरेको छ। एकाघरका सदस्यको मञ्जुरीनामा लिएको बाहेक सदस्य तथा गैर सदस्य धितो राखेर ऋण लगानी गर्न नपाउने व्यवस्था गरिएको छ। सहकारीले कूल पूँजीकोषको १० प्रतिशतमात्र ऋण प्रवाह गर्न पाउने व्यवस्था गरिएको छ। जलविद्युत आयोजना, अस्पताल, विद्यालय, क्याम्पस, होटल, पेट्रोल पम्पलगायतमा लगानी गर्नका लागि सहकारीले अनिवार्य विनियम स्वीकृत गर्नुपर्ने छ। विनियम स्वीकृत गरेर लगानी गर्दासमेत संस्थाको पूर्ण स्वामित्व हुनेगरी लगानी गर्नुपर्ने विभागले निर्देशन जारी गरेको छ। यस्ता विशिष्टकृत क्षेत्रमा बचत रकम लगानी गर्न नपाइने व्यवस्था गरिएको छ। सञ्चालक समितिका पदाधिकारीमध्ये ४९ प्रतिशतले मात्र ऋण लिन पाउने छन्। सहकारीले एटीएम, क्युआरकोड, मोबाइल बैंकिङ सञ्चालन गर्न विनियममा उल्लेख गर्नुपर्ने व्यवस्था गरिएको छ। त्यस्तै सहकारीले प्राइभेट कम्पनीको सेयर, डिबेन्चर बोण्ड खरिदबिक्रीका साथै घरजग्गामा लगानी गर्न नपाउने भएका छन्। सामाजिक सञ्जालबाट समेत बचत संकलनका लागि उपहार प्रलोभनसहितको प्रचार गर्न नपाउने व्यवस्था गरिएको छ। खराब कर्जा रोक्न ऋणहानी कोषको व्यवस्था गर्नुपर्ने निर्देशनमा उल्लेख छ। ५ प्रतिशतभन्दा बढी नकमाउने सम्पत्तिमा लगानी गर्न नपाइने व्यवस्था गरिएको छ। कोपोमिसमा अनिवार्य आबद्ध हुनुपर्ने, कोषको बाँडफाड सोही वर्ष हुनुपर्ने त्यसो नभए साधारणसभाबाट निर्णय गराइ साधारणसभामा पारित गर्नुपर्ने उल्लेख गरिएको छ। उत्पादन, स्थानीय स्रोतसाधनको परिचालन, उद्यमशीलता विकास, रोजगारी वृद्धि, गरिबी न्यूनीकरणसमा सहकारीले प्राथमिकता दिनुपर्ने छ। तर व्यापार गर्नेगरी कुनै मालसामान तथा सम्पत्ति खरिद गर्न नपाइने व्यवस्था गरिएको छ।"
एमसीसीको विरोधमा वैद्य माओवादीद्वारा मसाल जुलस प्रदर्शन,काठमाडौं: मोहन वैद्य नेतृत्वको नेकपा (क्रान्तिकारी माओवादी)ले एमसीसीको विरोधमा मासल जुलस प्रदर्शन गरेका छन्। बानेश्वस्थित संसद भवन अगाडि उनीहरुले मसाल जुलुस प्रदर्शन गरेका हुन्। यसैबीच ललितपुरको हरिरहर भवनमा मसाल जुलुस प्रदर्शन गर्ने वैद्य माओवादी नेतृत्वको केन्द्रीय सदस्य कृष्णभक्त महर्जनसहित ९ जनालाई प्रहरीले पक्राउ गरेको छ।
"गुण एयरलाइन्सको जहाजमा लाटोकोसेरो ठोक्किएको पुष्टि, बच्यो ३३ जनाको ज्यान","विराटनगर: यात्रु लिएर काठमाडौंका लागि उडे पनि फर्काएर विराटनगर विमानस्थलमै ल्याइएको गुण एयरलाइन्सको जहाजमा लाटोकोसेरो ठोक्किएको पुष्टि भएको छ। धावनमार्ग छाड्ने क्रममा लाटोकोसेरो ठोक्किएपछि ३० सिटे जहाजलाई आइतबार साँझ विराटनगर फर्काइएको थियो। विमानस्थल प्रमुख उत्सवराज खरेलका अनुसार लगभग साँझ ६:३० बजेतिर उडेको जहाज लाटोकोसेरो ठोक्किएपछि गन्तव्यसम्म पुग्न सकेन। लगभग ५ मिनेटजति उडेपछि पुनः फर्काएर चालक दलका सदस्यले जाहाजलाई सुरक्षित साथ अवतरण गराए। ७२४ उडान नम्बर रहेको जहाजमा ३० जना यात्रु र ३ जना चालक दलका सदस्यसहित ३३ जना रहेको खरेलले बताए। उनीहरु सबै सकुशल छन्। जहाजमा पनि ठूलो क्षति पुगेको देखिएको छैन। लाटोकोसेरो भने मरेको छ। खरेलका अनुसार धावनमार्ग छाड्न साथ जहाजको देव्रेतर्फको इन्जिनको भाग आवश्यकताभन्दा बढी तात्न थालेको खुलेको छ। इन्जिन हिट हुन थालेको पत्ता लगाएर जहाजलाई फर्काएर ल्यान्ड गराउन चालक दलका सदस्य सफल हुँदा ठूलो दुर्घटना हुन पाएन, उनले भने, ३३ जनाको ज्यान बाँचेको छ। जहाज अवतरण गराएर यात्रुहरुलाई ढोकाबाटै सुरक्षित साथ निकालिएको छ। प्रत्यक्षदर्शीका अनुसार उनीहरु निक्कै डराएको र त्रसित अवस्था देखिन्थे। खरेललका अनुसार जहाजलाई विराटनगरमै नाइट स्टप गरिएको छ। काठमाडौंबाट सोमबार आएर इन्जिनियरले समस्या पत्ता लगाएपछि आवश्यक मर्मत गरेरमात्रै जहाज पुनः सञ्चालन गरिने भएको छ। समस्या पत्ता लगाएर मर्मत गरेपछि मात्रै काठमाडौं पठाउन मिल्छ, खरेलले भने, त्यसअघिसम्म जहाज विराटनगरमै रहन्छ। गुण एयरलाइन्सका स्टेशन मेनेजर धर्म गिरीले जहाजमा चरा ठोक्किएको पुष्टि गरे। तर आफू कार्यालयभन्दा बाहिर रहेकाले थप जानकारी नभएको उनले बताए। यति एयरलाइन्सले विगतमा सञ्चालन गरेको जेड स्किम यो जहाजले दिनमा काठमाडौंविराटनगर एउटा उडान भर्दै आएको छ। विमानस्थलबाट दक्षिणपश्चिका बासिन्दा रवि मण्डलले धावन मार्ग छाड्नसाथ उचाई लिने क्रममा जहाजले अनौठो आवाज दिएको आफूहरुले प्रत्यक्ष सुनेको र देखेको बताए। धावनमार्ग छाड्दा जहाजले विगतभन्दा भिन्न आवाज दिएको सुन्यौं, उनले भने, आकाशमा देखुनजेल हेरिरहयौँ। मण्डलले चर्को र नयाँ खालको आजाव दिँदै जहाज केही बेरमै विराटनगर नै फर्किएको पनि बताए। उनले भने, जहाजमा केही समस्या आएको त अनुमान लगायौं। त्यसपछि के भएको होला भनेर मनमा खुलदुली हुन थाल्यो।"
"कांग्रेस बैठक: पौडेलसहितका नेताहरुले राखे धारणा, अर्को बैठक मंगलबार","काठमाडौं: नेपाली कांग्रेसको जारी केन्द्रीय कार्यसम्पादन बैठक सकिएको छ। सानेपास्थित पार्टी कार्यालयमा बसेको बैठकमा नेता रामचन्द्र पौडेल, उपसभापति धनराज गुरुङ, महामन्त्री गगनकुमार थापा, सहमहामन्त्रीहरु फरमूल्लाह मंसुर, उमाकान्त चौधरी, महालक्ष्मी उपाध्याय डिना, भीष्मराज आङ्दम्बे, महेन्द्र यादव, किशोरसिंह राठौर, बद्री पाण्डे, जीवन परियार र सदस्यहरु विमलेन्द्र निधि, प्रवक्ता डा प्रकाशशरण महत, ज्ञानेन्द्रबहादुर कार्की, उमा रेग्मी र एनपी साउँदले आफ्नो धारणा राखेका थिउ। माघ २७ गतेदेखि जारी केन्द्रीय कार्यसम्पादन समितिको बैठक फागुन ३ गते मंगलबार दिउँसो ३ (तीन) बजे बस्ने मुख्य सचिव कृष्णप्रसाद पौडेलले जानकारी दिए। कार्यसम्पादन बैठकमा समसमायिक विषयवस्तुसँगै पार्टीका विभिन्न एजेन्डामा छलफल हुँदै आएको छ।"
खगराज अधिकारीलाई संगठन विभागबाट हटाउन महेश बस्नेतको माग,"काठमाडौं: एमालेका युवा नेता महेश बस्नेतले पार्टी संगठन प्रमुख खगराज अधिकारीलाई संगठनको जिम्मेवारीबाट तत्काल मुक्त गर्न पार्टी नेतृत्वसँग माग गरेका छन्। उनले सामाजिक सञ्जालमा सात बुँदे वक्तव्य जारी गर्दै अधिकारीलाई जिम्मेवारी मुक्त गर्न माग गरेका हुन्। उनले पार्टीको जन वर्गीय संगठनहरु राजनीतिक रुपमा नेकपा (एमाले) लाइन र निर्देशनमा र सांगठनिकरुपमा आफ्नै विधान र स्वायत्त ढंगले अगाडि बढ्ने गरेको भन्दै उनले सो माग गरेका हुन्। 'पार्टीको सचिवालय बैठकले जनसंगठन संयोजन संयन्त्रले कार्यविधि पारित गरिसकेपछि सोसँग बाझिनेगरी केन्दीय कमिटी र पदाधिकारी बनाउन निर्देशन गर्ने अधिकार तपाईँलाई कसले दियो?,' बस्नेतले प्रश्न गरेका छन्, 'युवा संघले सचिवालयको अधिकारिक निर्णयबाट भएका फैसला र जिम्मेवारी पाएका साथीहरुलाई फरक निर्णय गर्ने जिम्मा कसले दियो?' उनले संगठनको इन्चार्ज, अध्यक्षसमेतसँग परामर्श नगरी संगठनको बारेमा विभागको आडमा आदेश दिने न्यायपालिकीय अधिकार दिएको एमालेविरुद्ध चौतर्फी आक्रमण भइरहेका बेलामा आन्दोलनको मोर्चा सशक्त ढंगले सम्हालिरहेको युवा संघमाथि अराजकता हाबी हुने र विरोधीहरुको हौसला बढ्नेगरी फैसला गरेको भन्दै अधिकारीको आलोचना गरेका छन्। उनले अधिकारीलाई संगठन विभाग चलाउनसक्ने ब्यक्ति नभएको समेत बताएका छन्।"
"महाभियोग प्रस्ताव आउनु गम्भीर षड्यन्त्र, प्रतिवाद गर्ने एमाले निर्णय","काठमाडौं: नेकपा एमालेले प्रधानन्यायाधीश चोलेन्द्र शम्शेर जबराविरुद्धको महाभियोग प्रस्तावको प्रतिवाद गर्ने निर्णय गरेको छ। बालकोटस्थित अध्यक्ष केपी ओली निवासमा भएको सचिवालय बैठकले महाभियोग प्रस्तावलाई गम्भीर षड्यन्त्रको रुपमा लिँदै प्रतिवाद गर्ने निर्णय गरेको हो। 'यो कदमलाई अत्यन्त गम्भीर षड्यन्त्रपूर्ण कदमको रुपमा लिएका छौं। यो अदालतमाथिको प्रहारमात्र होइन, सिंगो लोकतन्त्रमाथिको प्रहार हो, संघीय गगणतन्त्रमाथिको प्रहार हो र नेपाली जनताको सार्वभौमसत्तामाथिको प्रहारका रुपमा हामीले लिएका छौं,' बैठकको निष्कर्ष सुनाउँदै महासचिव शंकर पोखरेलले भने। उनले आगामी वैशाख ३० गते तोकिएको स्थानीय तहको निर्वाचनलाई धकेल्न यस्तो कदम आएको बताए। उनले सत्ता पक्ष र प्रतिपक्षबीच भइरहेको सम्वाद प्रक्रियालाई विथोल्नेगरी यो कदम आएको बताए। 'सत्ता पक्ष र प्रतिपक्षबीच लामो समयपछि सम्वादको पक्रिया थालनी भएको थियो। त्यसलाई विथोल्दै षडयन्त्रका रुपमा यो कदमलाई लिएका छौं,' उनले भने। गठबन्धनले सर्वोच्चका कतिपय विचाराधीन मुद्दालाई प्रभावित पार्ने र सर्वोच्च अदालतलाई सत्ताको निर्देशनमा चल्ने निरीह संस्थाको रुपमा रुपान्तारिक गर्ने योजनाका साथ अगाडि बढाएको एमालेको ठहर छ। 'समग्रमा भन्ने हो भने महाभियोग प्रस्ताव लोकतन्त्रमाथिको प्रहारको रुपमा बुझेका छौं। सुदृढ हुँदै गएको राजनीतिक प्रणालीलाई अस्थीर बनाउनलाई यो कदम अगाडि बढाइएको निष्कर्ष निकालेका छौं,' पोखरेलले भने। उनले नेपालको राजनीतिलाई अस्थिरतातर्फ ढकेल्नलाई शक्ति परिचालन भएको बताए। त्यसैले महाभियोगको गम्भीर ढंगले प्रतिवाद गर्ने बताए। एमालेले आवश्यक कदमका लागि संसदीय दललाई निर्देशन दिएको छ। महासचिव पोखरेलका अनुसार भोलि (सोमबार) बस्ने एमाले संसदीय दलको बैठकले महाभियोगबारे आवश्यक निर्णय लिनेछ।"
"मुस्ताङमा माओवादी जनयुद्ध दिवस, समाजवादीको एमसीसी विरोध","जोमसोम: मुस्ताङमा नेकपा माओवादी केन्द्र र नेकपा एकीकृत समाजावदीले अलगअलग कार्यक्रम गरेका छन्। माओवादी केन्द्र मुस्ताङले २७औं जनयुद्ध दिवस र समाजवादीले एमसीसीको विरोधमा कार्यक्रम गरेका हुन्। आइतबार घरपझोङ३ पुथाङ एअरपोर्ट स्थित पार्टी कार्यालय परिसरमा माओवादीले जनयुद्ध दिवस मनाइएको हो। त्यस्तै समाजवादी पार्टीले जिल्ला प्रशासन कार्यालयमा विरोध कार्यक्रम आयोजना गरेको हो। दिवसका अवसरमा पार्टी कार्यालय भवनमा चियापान कार्यक्रमको आयोजना समेत गरिएको थियो। मौसम प्रतिकूलताका कारण उल्लेख्य कार्यकर्ताको उपस्थिति हुन नसके पनि दुई दर्जन जिल्ला स्तरीय कार्यकर्ताले सशस्त्र जनयुद्धका क्रममा साहदत प्राप्त गरेका सहिदहरुको सम्झनामा जनयुद्ध दिवस मनाएका हुन्। २०४६ सालको आन्दोलनपछि २०५१ साल फागुन २ गत तत्कालीन सरकारविरुद्ध नेकपा माओवादीले सशस्त्र जनयुद्ध सुरु गरेको थियो। जनयुद्ध सुरु भएको २७ वर्ष पुगेको छ। यस क्रममा माओवादी केन्द्र देशभर जनयुद्ध दिवस मनाएको हो। मुस्ताङमा आयोजित समारोहमा बोल्दै नेकपा माओवादी केन्द्रका प्रदेश कमिटी सदस्य धिरेन्द्र ल्वागुनले नेपालमा गणतन्त्र स्थापना र लोकतान्त्रिक शासन ब्यवस्था कायम गर्न जनयुद्धको महत्वपूर्ण भूमिका रहेको बताए। उनले अहिले संघीय शासन ब्यवस्था,धर्मनिरिक्षेपता र समावेशीता जनयुद्धको महत्वपूर्ण उपलब्ध भएको बताए । यस्तै, अर्को प्रदेश कमिटी सदस्य सुकबहादुर विकले जनयुद्धकै बलमा नेपालमा अहिलेको राजनीतिक परिवर्तन सम्भव भएको बताए। उनले माओवादी जनयुद्धले नेपाली जनताको हकअधिकार मुखरित भएको उल्लेख गदै अझै जनयुद्धले परिकल्पना गरेको हक अघिकारको सुनिश्चिता हुन नसकेको बताए। त्यस्तै नागरिक समाजका अगुवा चन्द्रबहादुर थकालीले माओवादी जनयुद्धकै कारण नेपालमा विस्तृत शान्ति सम्झौता र गणतान्त्रि शासन ब्यवस्था स्थापित भएको बताए। दिवसकै अवसरमा जनयुद्धमा सहिद भएकाहरुमा श्रद्धाञ्जली अर्पण गर्दै घाइते अपाङ्गहरुको स्वास्थ्यलाभको कामना गरिएको थियो। मुस्ताङमा एमसीसीको विरोध अमेरिकन मिलियन च्यालेञ्ज कर्पोरशेन एमसीसीविरुद्ध मुस्ताङमा विरोध प्रर्दशन भएको छ। एमसीसी चाहिँदैन, लागू गर्न पाइँदैन भन्ने नारासहित नेकपा एकीकृत समाजवादी जिल्ला कार्यसमिति मुस्ताङले विरोध प्रर्दशन गरेको हो। पार्टी नेता आदी रसाईलीको नेतृत्वमा झन्डै दुई दर्जन कार्यकर्ताले एमसीसीविरुद्ध कार्यक्रम गरेका हुन्। जिल्ला प्रशासन कार्यालय मुस्ताङको गेटमा धर्ना कार्यक्रम गरिएको थियो। विरोध प्रर्दशनका क्रममा नेकपा समाजवादी जिल्ला कमिट सदस्य आदित्य रसाईलीले एमसीसी परियोजना नेपालको हितमा नरहेको दाबी गरे। उनले इन्डोप्यासेफिक सैन्य रणनीतिअनुसार विकासका नाममा नेपाललाई युद्धको संघारमा पुर्याउने परियोजनाले देशलाई बर्वादीको दिशातर्फ उन्मुख गराउने उल्लेख गरे।"
जाल्पा सामुदायिक लघुवित्तको आइपिओ बाँडफाँट,"काठमाडौं: जाल्पा सामुदायिक लघुवित्त वित्तीय संस्थाले सर्वसाधारणका लागि निष्काशन गरेको प्रारम्भिक सार्वजनिक निष्कासन(आइपिओ) बाँडफाँट गरेको छ। कम्पनीको धितोपत्र निष्काशन तथा बिक्री प्रबन्धक प्रभु क्यापिटल लिमिटेडको कार्यालयमा आज शेयर बाँडफाँट भएको हो। बिक्री प्रबन्धकका अनुसार कम्पनीले निष्काशन गरेको आइपिओमा कूल २७ लाख नौ हजार ८५५ जनाले तीन करोड ३१ लाख ४७ हजार १५० कित्ता शेयर खरिदका लागि आवेदन दिएका थिए। आवेदन दिएकामध्ये एक लाख २२ हजार ४४३ जनाको आवेदन रद्द भएको र बाँकी २५ लाख ८७ हजार ४१२ योग्य आवेदकमध्ये ४८ हजार ७९० आवेदकलाई १० कित्ताका दरले गोलाप्रथामार्फत् शेयर बाँडफाँट गरिएको छ। लघुवित्तले गत माघ २१ गतेदेखि प्रतिकित्ता रु १०० अङ्कित मूल्यमा साधारण शेयरमध्ये पाँच प्रतिशत अर्थात् २६ हजार १०० कित्ता सामूहिक लगानी कोषलाई छुट्याई जारी पूँजीको शून्य दशमलव पाँच प्रतिशत अर्थात् आठ हजार कित्ता शेयर कर्मचारीलाई सुरक्षित गरी बाँकी रहने चार लाख ८७ हजार ९०० कित्ता शेयर सर्वसाधारणका लागि बिक्री खुला गरेको थियो। बाँटफाँटको नतिजा सम्बन्धित कम्पनी, बिक्री प्रबन्धक र सिडिएस एण्ड क्लियरिङ लिमिटेडको वेबसाइट(मेरो शेयर)मार्फत हेर्न सकिने कम्पनीले जनाएको छ।"
काठमाडौं उडेको गुण एयरलाइन्सको जहाज चरासँग ठोक्कियो,"विराटनगर: धावनमार्ग छाड्नसाथ चरा ठोक्किएपछि विराटनगर विमानस्थलबाट काठमाडौंका लागि उडेको गुण एयरलाइन्सको ३० सिटे जहाजलाई आइतबार साँझ विराटनगर नै फर्काइएको छ। विमानस्थल प्रशासन र गुण एयरलाइन्सले भने यसको आधिकारिकरुपमा पुष्टि गरिसकेका छैनन्। प्रहरीले दिएको प्रारम्भिक जानकारीअनुसार विराटनगरबाट लगभग साँझ ६:३० बजेतिर उडेको जहाज चार ठोक्किएपछि गन्तव्यसम्म पुग्न सकेन। उचाई लिएर लगभग ५ मिनेटजति उडेपछि चालक दलका सदस्य पुनः फर्काएर यात्रुलाई सुरक्षित साथ विराटनगर विमानस्थलमै अवतरण गराउन सफल भए। उडान नम्बर ७२४ रहेको जहाजमा ३० जना यात्रु र ३ जना चालक दलका सदस्यसहित ३३ जना रहेको बताइएको छ। उनीहरु सबै सकुशल छन्। अरु विवरण खुल्न बाँकी छ। जहाज पनि सुरक्षित छ। धावनमार्ग छाड्न साथ देव्रेतर्फको इन्जिनको भाग आवश्यकताभन्दा बढी तात्दा जहाजमा समस्या आएको बताइएको छ। टेकअपका क्रममा इन्जिन बढी हिट भएको बेलैमा थाहा पाएपछि अकाशमा उडेर केही पर पुगेको जहाजलाई फर्काउएर ल्यान्ड गराउन चालक दलका सदस्य सफल हुँदा ठूलो दुर्घटना हुनबाट जोगियो, स्रोतले भन्यो, ३३ जनाको ज्यान बाँचेको छ। स्रोतका अनुसार धावनमार्ग छाड्नसाथ जहाजको देव्रे इन्जिनतर्फको भागमा चरा ठोक्किएको प्रारम्भिक जानकारी छ। जहाज अवतरण गराएर यात्रुलाई ढोकाबाटै सुरक्षित साथ निकालिएको छ। स्रोतका अनुसार जहाजबाट ओर्लदा क्रममा यात्रुहरु निक्कै डराएको र त्रर्सिएको अवस्था देखिन्थे। कोही गन्तव्यतिर लागेका छन्, भने केही त्यतै रहेको बताइएको छ। यसको विस्तृत विवरण संकलनको काम भइरहेको जानकारी स्रोतले दियो। विमानस्थलबाट दक्षिणपश्चिमा घर भएका स्थानीय चन्द्रशेखर शर्माले धावन मार्ग छाड्नसाथ जहाजले अनौठो आवाज दिएर उचाई लिएको आफूहरुले प्रत्यक्ष सुनेको र देखेको बताए। धावनमार्ग छाड्दा जहाजले अरु दिनको भन्दा फरक आवाज दिएको सुन्यौं, उनले भने, आकाशमा जहाज देखेपछि केही पर पुगुन्जेल हेरिरहयौं। शर्माले चर्को र नयाँ खालको आजाव दिँदै जहाज केही बेरमै विराटनगर नै फर्किएको पनि बताए। उनले भने, जहाजमा केही समस्या आएको त अनुमान लगायौं। त्यसपछि अरु थाहा नपाए पनि मनमा खुलदुली हुन थाल्यो।"
एमाले सचिवालय बैठक आजै बस्ने,"काठमाडौंः नेकपा एमालेले प्रधानन्यायाधीश चोलेन्द्रशमशेर जबरामाथि लगाइएको महाभियोगबारे छलफल गर्न केन्द्रीय सचिवालय बैठक बोलाएको छ। एमाले नेता विष्णु रीजालका अनुसार आज बेलुकी ६ बजे बैठक बोलाइएको हो। यसअघि एमालेले भोलि (सोमबार) ११ बजे संसदीय दलको बैठक बोलाएको छ। पछिल्लो राजनीतिक परिस्थितिबारे छलफल गर्न हाम्रो पार्टी नेकपा (एमाले)को केन्द्रीय सचिवालयको बैठक आज साँझ ६ बजे अध्यक्षको निवास बाल्कोटमा र संसदीय दलको बैठक भोलि ११ बजे, संसद् भवन, नयाँ बानेश्वरमा बस्ने तय भएको छ, रिजालले भने।"
सेनाको हेलिकोप्टरबाट बझाङको साइपालमा खाद्यान्न ढुवानी,"महेन्द्रनगर : बझाङको साइपाल गाउँपालिकामा नेपाली सेनाको हेलिकोप्टरले खाद्यान्न ढुवानी गरेको छ । आइतबार सुर्खेतबाट बझाङ सदरमुकाम चैनपुर गएको पश्चिम एयरवेसको एमआइ१७ हेलिकोप्टरबाट खाद्यान्न ढुवानी गरेको हो । गत साता भएको हिमपातका कारण साइपालमा खाद्यान्न ढुवानी हुन नसकेपछि सेनाको हेलिकोप्टरले गाउँपालिकाको वडा ३,४ र ५ मा ६० क्वीन्टल खाद्यान्न ढुवानी गरेको बझाङका प्रमुख जिल्ला अधिकारी बाबुराम अर्यालले जानकारी दिए । उनले हिमपातका कारण सो क्षेत्रमा खाद्यान्न ढुवानी हुन नसकेपछि सेनाको हेलिकोप्टरबाट खाद्यान्न ढुवानी गरिएको बताए । सेनाले सुर्खेतमा पश्चिम एयसवेस स्थापना गरेयता सुदूरपश्चिम,कर्णाली प्रदेश र लुम्बीनी प्रदेशका केही जिल्लामा आपतकालीन अवस्थामा खाद्यान्न ढुवानी, बिरामीको उद्धार र विपद न्यूनीकरणमा सहजता ल्याएको छ ।"
मधेस पुगेर प्रचण्डले दोहोर्याए गठबन्धन तोड्न षड्यन्त्र जारी छ,"काठमाडौंः नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले गठबन्धन तोड्ने षड्यन्त्र भइरहेको बताएका छन्। जनयुद्ध दिवसको अवसरमा जनकपुरमा आयोजित कार्यक्रममा प्रचण्डले यस्तो बताएका हुन्। 'यो गठबन्धनलाई हरहालतमा सुदृढ गरेर लैजानुपर्छ। गठबन्धन तोड्ने षड्यन्त्र अहिले पनि भइरहेको छ। पहिलो दिनबाटै गठबन्धन तोड्ने षड्यन्त्र भइरहेको छ, उनले भेन। उनले प्रतिगमनविरुद्धको आन्दोलनबाट गठबन्धन बनेको भन्दै यसलाई कसैले पनि तोड्न नसक्ने बताए। गठबन्धन कुनै सर्तमा आधारित थिएन। यो आन्दोलनको परिणाम हो। गठबन्धनलाई थप बलियो बनाउन म प्रयासरत छु, उनले भने। मधेस प्रदेशले जनयुद्धलाई संस्थागत गर्न अग्रणी भूमिका निर्वाह गरेको भन्दै प्रचण्डले यहाँबाट धेरै कुरा सिकेको बताए।"
"कोरोनाबाट थप १० जनाको मृत्यु, ५२१ संक्रमित थपिए",काठमाडौं: नेपालमा पछिल्लो समय कोरोना संक्रमितको संख्या घटेको छ। स्वास्थ्य तथा जनसंख्या मन्त्रालया अुनसार आज थप ५२१ जनामा कोरोना संक्रमण देखिएको छ। देशभरि १० हजार ११५ जनाको नमुना परीक्षण गर्दा यी संक्रमित देखिएको मन्त्रालयले जनाएको छ। त्यस्तै पछिल्लो २४ घन्टामा थप ३९३५ जना संक्रमित कोरोनामुक्त भएका छन् भने थप १० संक्रमितको मृत्यु भएको छ। नेपालमा हालः २२ हजार ५८४ सक्रिय संक्रमित रहेका छन्।
"कम्मर र भित्री वस्त्रमा फल्स बटम बनाएर सुन तस्करी, विमानस्थलमा समातिए चिनियाँ नागरिक","काठमाडौं : त्रिभुवन अन्तर्राष्ट्रिय विमानस्थलबाट प्रहरीले चार किलो ८४० ग्राम सुनसहित एक जनालाई पक्राउ गरेको छ । पक्राउ पर्नेमा चिनियाँ नागरिक रहेका छन् । दुबईबाट हिमालय एयरलाइन्समार्फत् काठमाडौं आएका चिनियाँ नागरिक ३६ वर्षीय झाङ लीबाट करिब पाँच किलो सुन बरामद गरिएको विमानस्थल सुरक्षा प्रमुख एसएसपी भीमप्रसाद ढकालले जानकारी दिए । 'चार किलो ८४० ग्राम सुनसहित एक जना चिनियाँ पक्राउ परेका छन् । विशेष सूचनाको आधारमा अध्यागमन कक्षबाट बाहिरिने क्रममा आगमन टनेल गेटमा जाँच गर्दा सुन फेला पर्यो । नियन्त्रणमा लिएर आवश्यक अनुसन्धान भइरहेको छ,' उनले भने । जाँचका क्रममा चिनियाँ नागरिकले पाइन्टको कम्मरको भागमा फल्स बटम बनाई मेटल डिटेक्टरले डिटेक्ट गर्न नसक्ने बनाएको पेटी आकारको अर्धठोस सुनको पोका एक थान र तीनवटा भित्री वस्त्रमा फल्स बटम बनाई प्रत्येक भित्री वस्त्रमा ११ पोका अर्धठोस सुनको पोका तीन थान फेला परेको थियो । तीन करोड ९० लाख ५ हजार ५६० रुपैयाँ बराबरको सुन अवैध रुपमा लुकाई छिपाई भन्सार छली गरी लैजान लागेको अवस्थामा फेला पारेर आवश्यक अनुसन्धान एवं कारबाहीको लागि विमानस्थल भन्सार कार्यालय, गौचरमा बुझाइएको विमानस्थल सुरक्षा कार्यालयले जनाएको छ ।"
माधव नेपालसहित १४ सांसदको रिट पेशीबाट हटाइयो,"काठमाडौंः नेकपा एकीकृत समाजवादी पार्टीका अध्यक्ष माधवकुमार नेपालसहित १४ सांसदलाई कारबाही र सो पार्टी खारेज गर्न दायर भएको रिटमा सुनुवाइपछि पेशी हटाइएको छ। न्यायाधीश ईश्वरप्रसाद खतिवडा र कुमार रेग्मीको संयुक्त इजलासमा रिट पेशी तोकिएको थियो। लुम्बिनी प्रदेशका मुख्य न्यायाधिवक्ता कृष्ण सुवेदीले पेशीमा चढे पनि सो रिट आज आइतबार हटाउन माग गर्दै निवेदन दिएपछि यो रिटलाई पेसीबाट हटाइएको हो। आदेशमा भनिएको छ, यसमा प्रत्यर्थीमध्येको लुम्बिनी प्रदेश सभा सचिवालय समेतबाट प्रतिरक्षामा खटिएको अवस्थामा रूघा खोकी र ज्वरो समेतले ग्रस्त भई कोभिड पोजेटिभजस्ता लक्षणहरू देखिई आइसोलेसनमा रहेको कारण आजको पेशी हटाई पाऊँ भनी प्रदेश नं ५ का मुख्य न्यायाधिवक्ता कृष्ण सुवेदीको निवेदन पर्न आएको हुँदा आजको पेशीबाट हटाइएको छ।"
कांग्रेस कार्यसम्पादन समितिको बैठक जारी,"काठमाडौंः नेपाली कांग्रेस केन्द्रीय कार्यसम्पादन समितिको बैठक सानेपामा सुरु भएको छ । एमसीसीबारे धारणा बनाउने, स्थानीय तहको निर्वाचन तयारी, भातृ संगठनहरुको संशोधित विधान पारित गर्ने, अधिवेशन नभएका जिल्लाहरुमा प्रतिनिधि खटाउनेलगायत बैठकका एजेण्डा रहेका छन् । बिहीबारदेखि कार्यसम्पादन समितिमा सदस्यहरुले आआफ्नो धारणा राखिरहेका छन् । आजको बैठकले एजेण्डामाथि निर्णय गर्ने पार्टीका प्रवक्ता डाप्रकाशशरण महतले बताए ।"
पूर्व महानिर्देशक क्षेत्रीको अवकाश पत्र यथास्थितिमा राख्न सर्वोच्चको आदेश,"काठमाडौं: उमेर हदका कारण हटाइएका नेपाल नागरिक उड्डयन प्राधिकरणका पूर्व महानिर्देशक राजकुमार क्षेत्रीविरुद्धको पत्र कार्यान्यवन नगर्न सर्वोच्च अदालतले अल्पकालीन आदेश दिएको छ। बमकुमार क्षेष्ठको एकल इजलाशले नागरिक उड्डयन प्राधिकरणले अवकास दिएको पत्र कार्यान्वयन नगर्न र १५ दिनभित्र छलफलमा आउन आदेश दिएको हो। 'निवेदकको मागबमोजिम आदेश किन जारी हुनु नपर्ने हो? माग बमोजिमको आदेश जारी हुनु नपर्ने कुनै आधार कारण भए सबुद प्रमाणसहित म्याद सूचना पाएका मितिले बाटोको म्यादबाहेक १५ दिनभित्र विपक्षी १, २ र ३ को हकमा आफैँ वा आफ्नो कानुन बमोजिमको प्रतिनिधिमार्फत् तथा अन्य विपक्षीहरुको हकमा महान्यायाधिवक्ताको कार्यालयमार्फत् लिखित जवाफ पेश गर्नू' भनी आदेश दिएको हो। त्यस्तै अन्तरिम आदेश जारीका सम्बन्धमा भनिएको छ, 'दुवै पक्षबीच छलफल भइ टुंगो लगाउँदा उपयुक्त हुने देखिँदा अन्तरमि आदेश छलफलको लागि मिति २०७८११९ गतेको पेशी तोकी छलफलमा उपस्थित हुनु भनी सोको जानकारी पक्षविपक्षीलाई दिनु। छलफल भइ टुंगो नलागेसम्म विपक्षी नेपाल नागरिक उड्डयन प्राधिकरणले निवेदकलाई सेवाबाट अनिवार्य अवकाश दिएको भन्ने व्यवहोराको मिति २०७८९२३ को पत्रको कार्यान्वयन नगरी यथास्थितिमा राख्नु अल्पकालीन अन्तरिम आदेश जारी गरिदिएको छ।' प्राधिकरणले उमेर हदका कारण क्षेत्रीलाई अवकाश दिएको थियो। प्राधिकरणले वरिष्टताका आधारमा महानर्देशक बन्ने परम्परा तोड्दै प्रदीप अधिकारीलाई महानिर्देशकको नियुक्ति दिएको थियो। त्यसविरुद्ध क्षेत्रीले सर्वोच्च अदालतमा रिट हालेका थिए। अल्पकालीन आदेश आएपछि क्षेत्रीले अदालतको पत्र बोकेर कार्यालयमा उपस्थित हुने बताए। 'भोलि अदालतको पत्र बोकेर प्रशासनमा हाजिर हुन्छ। र, आफ्नो हाजिरी बनाइदिन भन्छु,' उनले अन्नपूर्णसँग भने।"
मानिसमा पनि संक्रमण गराउन सक्ने बर्डफ्लु काठमाडौंमै देखियो,"काठमाडौं : काठमाडौंमा मानिसमा पनि संक्रमण हुनसक्ने लक्षणसहितको बर्डफ्लु भेटिएको छ । काठमाडौंको गोकर्णेश्वर नगरपालिका३ मा बर्डफ्लु भेटिएको स्वास्थ्य तथा जनसंख्या मन्त्रालयले जनाएको छ । स्वास्थ्य मन्त्रालयका सहप्रवक्ता डा समीरकुमार अधिकारीले बिहीबार काठमाडौं र चितवनमा यस्ता लक्षणसहितको फ्लु भेटिएको जानकारी दिए । उनले भने, 'काठमाडौंको गोकर्णेश्वर नगरपालिका३ , चितवनको राप्ती नगरपालिका६ स्थित कृषि फार्ममा पालिएका कुखुराको नमूना केन्द्रीय पशुपंक्षी रोग अन्वेषण प्रयोगशाला त्रिपुरेश्वरमा परीक्षण गर्दा (एचपीएआई सब टाइफ एचफाइभएन वान एभिएन इन्फ्लुन्जा) बर्डफ्लु पुष्टि भएको छ । प्रभावित क्षेत्रमा सो रोगको नियन्त्रण गर्ने कार्य भइरहेको छ । एभिएन इन्फ्लुन्जा भाइरसको संक्रमण खास गरी पंक्षीहरुमा हुने हुन्छ । तर, हाल पुष्टि भएको एच फाइभ एन वानले मानिसहरुलाई पनि संक्रमण गराउन सक्छ, उनले भने, यसको लक्षण श्वास प्रश्वासमा समस्या हुने हुन्छ । मानिसहरुमा बर्डफ्लू भए नभएको प्रयोगशालामा गएर मात्र पुष्टि गर्न सकिन्छ ।'"
बतास समूहको पक्षमा अदालतको अल्पकालीन आदेश,"काठमाडौं: उच्च अदालत पाटनले बतास समूहले पशुपति क्षेत्रमा सञ्चालन गरेको होटल आनन्दको सञ्चालनमा कुनै रोक नलगाउन अल्पकालीन अन्तरिम आदेश जारी गरेको छ। पर्यटन मन्त्रालयले पशुपतिस्थित धर्मशालाको सञ्चालन जिम्मा पाएको होटल आनन्द प्रालिसँग सम्झौता रद्द गरेपछि होटल सञ्चालकले दायर गरेको रिटमा न्यायाधीश नरिश्वर भण्डारीको एकल इजलासले अल्पकालीन अन्तरिम आदेश दिएको हो। उच्च अदालत पाटनले निवेदकको मागबमोजिम अन्तरिम आदेश दिने वा नदिने विषयमा छलफल गर्न आगामी फागुन ९ गते दुवै पक्षलाई छलफलमा झिकाउन समेत आदेश दिएको हो। अन्तरिम आदेशको टुंगो नलाग्दासम्म मिति २०७६०१३० को करार सम्झौताबमोजिम होटल आनन्द प्रालिको सञ्चालनमा कुनै बाधा, अवरोध सिर्जना नगर्नु नगराउनू भनी विपक्षीहरुको नाममा अल्पकालीन अन्तरिम आदेश जारी गरिदिएको छ,' आदेशमा भनिएको छ। सम्झौताविपरीत सञ्चालन गरेको भन्दै पर्यटनमन्त्री प्रेम आलेको निर्देशनमा धर्मशालमा होटल सञ्चालन गर्न बतास ग्रुपले पाएको इजाजत खारेज गरिएको थियो।"
महाभियोग ठीक बाटो होइन : कमल थापा,"काठमाडौं: राप्रपा नेपालको अध्यक्ष कमल थापाले प्रधानन्यायाधीश चोलेन्द्र शम्शेर जबराविरुद्धको महाभियोग ठीक नभएको बताएका छन्। उनले न्यायालयमा लामो समयदेखि कायम रहेको अराजकता अन्त्य आवश्यक रहे पनि महाभियोग ठीक बाटो नभएको बताएका हुन्। 'न्यायालयमा लामो समयदेखि कायम अराजकताको अन्त्य आवश्यक थियो। तर, महाभियोग ठीक बाटो होइन। विगतमा पनि कंग्रेस र माओवादी मिलेर तत्कालीन प्रन्या सुशीला कार्कीविरुद्ध महाभियोग लगाउँदा नैतिकताका आधारमा हामी सरकारबाट अलग भएका थियौँ। यस्ता कार्यले न्यायपालिकाको स्वतन्त्र अस्तित्वमा आघात पुग्छ,' उनले सामाजिक सञ्जालमा लेखेका छन्। सत्तारुढ दल नेपाली कांग्रेस, नेकपा माओवादी केन्द्र र नेकपा एकीकृत समाजवादी पार्टीका सांसदहरुको संयुक्त हस्ताक्षरसहित आज महाधियोग प्रस्ताव दर्ता गरिएको थियो।"
हिउँ खेल्न गएका दुई किशोर एघार दिनपछि मृत भेटिए,"गोरखाः ११ दिनअघि हिउँ खेल्न घरबाट निस्केका बारपाक गाउँका दुई किशोरहरु आइतबार मृत भेटिएका छन्। बारपाक गाउँका १६ वर्षीय करण घले र १६ वर्षकै साहिँला घलेको शव स्थानीयबासी र प्रहरीको संयुक्त खोजी टोलीले साँझ ५ बजेतिर बारपाकभन्दा पर भुनेखर्क भन्ने ठाउँमा फेला पारेको सोही टोलीका जीतबहादुर घलेले जानकारी दिए। बाटोबाट करिब एक सय फिट तल खसेको अवस्थामा दुवै जना भेटिए, घलेले भने, त्यसपछि हिउँले पुरिएर हराइरहे। अहिले बल्ल हिउँ पग्लिँदै गएर देखियो। शवलाई साँझ गाउँमा ल्याइएको उनले बताए। गत माघ २० गते हिउँ खेल्न गएका उनीहरु ११ दिनदेखि बेपत्ता थिए। उनीहरुको खोजीमा दैनिक प्रत्येक घरबाट एकजनाका दरले सयौँजना सक्रिय थिए।"
प्रधानन्यायाधीशविरुद्धको महाभियोगमा राष्ट्रिय सहमति जुटाउन कांग्रेसले सबै दलसँग वार्ता गर्ने,"काठमाडौं : नेपाली कांग्रेसका नेता एनपी साउदले प्रधानन्यायाधीश चोलेन्द्र शम्शेर जबराविरुद्धको महाभियोग दुई तिहाइले पारित गर्न राष्ट्रिय सहमति जुटाउने बताएका छन् । कार्यसम्पादन समिति बैठक चलिरहेका बेला पार्टी कार्यालय सानेपामा पत्रकारहरुसँग कुरा गर्दै नेता साउदले एमालेलगायत सबै दलसँग छलफल र वार्ता गरेर सहमति जुटाउने जानकारी दिए । 'न्यायालय गतिरोधमा थियो । मुद्दा मामिला प्रभावित थिए । बार आन्दोलनमा थियो । हामीले भित्रैबाट हल हुनुपर्छ, प्रधानन्यायाधीशले अग्रसरतासहजीकरण गर्नुपर्छ भन्यौं । उहाँले निकासमा सहजीकरण नगरेको हुनाले महाभियोगबाट उहाँलाई हटाउने प्रस्ताव गरिएको हो । सत्ता गठबन्धनमा छलफल भएरै महाभियोग दर्ता भएको हो,' उनले भने, 'राष्ट्रिय सहमति जुटोस्, न्यायलयले निकास पाओस्, न्यायलयको मर्यादा राख्न सकौं भन्ने कोसिसमा छौं । सबै दलहरुसँग छलफल र वार्ता गर्छौं ।' नेता साउदले प्रधानन्यायाधीशको महाभियोगको कुरालाई बैठकले अनुमोदन गर्ने बताए । 'प्रधानन्यायाधीशको सक्रियतासँग दलहरु आत्तिनुपर्ने कुनै कारण छैन । अदालतभित्रको अन्तर्विरोधले हामीले महाभियोग अघि बढाएका हौं । जनताले सर्वसुलभ निष्पक्ष न्याय पाउनुपर्नेमा निरन्तर आन्दोलन भयो र निकास दिन हामी अघि बढेका छौं,' उनले भने ।"
विमानस्थल सञ्चालनपछि इलामकाठमाडौं एक घण्टामा सरर,"इलाम: पूर्व प्रधानमन्त्री खनाल, संस्कृति पर्यटन तथा नागरिक उड्डयन मन्त्री प्रेमबहादुर आलेसहितको टोली काठमाडौंबाट इलामको फाल्गुनन्द सुकिलुम्बा विमान स्थलमा एक घण्टाको हावाई यात्रामा पहिलो पटक अवतरण गरे। सिलान्यास भएको ११ वर्षपछि विमानस्थल उद्घाटन गर्न आएका खनाल भन्दै थिए, अब विमानस्थललाई चाहिने पूर्वाधार निमार्णले तिव्रता पाउने छ। पर्यटकीय सम्भावनाले भरिएको इलामको फाल्गुनन्द सुकिलुम्बा विमानस्थलको नवनिर्मित धावन मार्ग उद्घाटन कार्यक्रमलाई सम्बोधन गर्दै खनालले विगतको सरकारले विमानस्थल निर्माणमा ध्यान नदिएकाले ढिला भएको बताए। खनाल र संस्कृति पर्यटन तथा नागरिक उड्डयन मन्त्री प्रेमबहादुर आलेले संयुक्तरुपमा विमानस्थल उद्घाटन गरेका हुन्। संस्कृति, पर्यटन तथा नागरिक उड्डयन मन्त्री प्रेमबहादुर आलेले इलाम पर्यटन सम्भावनाले भरिपूर्ण जिल्ला रहेको बताउँदै जहाजको नियमित उडानका लागि कुनै पनि कुरामा कमी हुन नदिने बताए। आइतबारदेखि उडानको सुरुवात भएकाले यात्रुको चाप हेरेर विमानको सेड्युल तय हुने बताए। मन्त्री आलेले निजी कम्पनीजस्तै साना जहाज थप्ने तयारीमा नेपाल बायुसेवा रहेको जानकारी दिए। उद्घाटन कार्यक्रममा प्रदेश १ पर्यटन मन्त्री खिनु लङ्वा, नेपाल नागरिक उड्डयन प्राधिकरणका महानिर्देशक प्रदीप अधिकारी, नेपाल वायुसेवाका कार्यकारी अध्यक्ष युवराज अधिकारीले इलाममा चाँडौ नै सेवा उपलव्ध गराउन चाहिने पूर्वाधार र उपकरणको व्यवस्था गरिने तत्परता व्यक्त गरे। गत माघ २६ गते परीक्षण उडान सम्पन्न भएपछि नेपाल वायुसेवाले आजको उडानमार्फत् धावनमार्गको उद्घाटन गरिएको जनाएको छ। निजी कम्पनीलाई समेत नियमित जहाज सञ्चालन गर्न कुनै समस्या नहुने प्राधिकरणले जनाएको छ। २०५८ सालमा सर्वे सुरु भई सुकिलुम्बा विमानस्थलमा २०६८ चैतदेखि निर्माण सुरु भएको थियो। आठ करोड ४० लाख लागतमा गत वर्ष नै धावन मार्ग र पार्किङ स्थलमा कालोपत्र निर्माण भएको थियो। जम्मा ६ सय ७० मिटर लम्बाइ र २० मिटर चौडाइको धावनमार्ग कालोपत्र सम्पन्न भइसकेको छ। विमानस्थल निर्माणका लागि स्थानीयले तीन सय २८ रोपनी जमीन उपलब्ध गराएका थिए।"
"स्थानीय निर्वाचनका लागि दुई लाख युवा मतदाता थपिने, १ करोड ७९ लाख मतदाता कायम","काठमाडौंः निर्वाचन आयोगले आगामी वैशाख ३० गते हुने स्थानीय तहको निर्वाचनमा करिब १ करोड ७९ लाख मतदाता कायम हुने बताएको छ। निर्वाचन आयोगले आजदेखि सुरु गरेको नियमित ब्रिफिङमा यस्तो बताएको हो। आयोगका प्रवक्ता शालीग्राम शर्मा पौडेलले भने, नेपाल सरकारले निर्वाचनको मिति घोषणा गरेको दिनलाई आधार मान्ने गरिएकोमा यसपटक आसन्न स्थानीय सदस्यको निर्वाचनमा १८ वर्ष उमेर पुग्ने मिति २०७९ साल वैशाख २९ गते अर्थात् निर्वाचन हुने दिनभन्दा ठीक अघिल्लो दिनलाई आधार मान्ने गरी निर्दिष्ट मिति 'कट अफ डेट' निर्धारण गरिएको छ। नेपालको निर्वाचन इतिहासमा पहिलोपटक निर्वाचन हुने दिनभन्दा अघिल्लो दिनलाई आधार मानी १८ वर्ष पुग्ने दिनलाई निर्दिष्ट मिति मान्दा मतदाता नामावलीमा नाम समावेश भएका थप करिब २ लाख युवाले आफ्नो मताधिकार प्रयोग गर्न पाउने सुनिश्चितता भएको छ। २०७९ साल वैशाख २९ गते १८ वर्ष पुग्ने दिनलाई निर्दिष्ट मिति मान्दा करिब १ करोड ७९ लाख मतदाता कायम हुने अनुमान छ। आयोगले निर्वाचन कार्यतालिका स्वीकृत भएको जनाएको छ। आयोगले मतदाता नामावली अद्यावधिकको काममा जुटेको बताएको छ। आयोगका प्रवक्ता शर्मा पौडेलले अन्तिम मतदाता नामावलीको नाम अद्यावधिक गर्ने कार्य भइरहेको बताए। आसन्न निर्वाचनका लागि सघन तयारीमा जुटिसकेका छौं। निर्वाचन कार्यतालिका स्वीकृत भइसकेको छ, उनले भने।"
"आजदेखि डान्स बार, दोहोरीलगायत रात्रिकालीन व्यवसाय खुल्ने","काठमाडौंः आजदेखि रात्रिकालीन व्यवसाय सञ्चालनमा आउने भएका छन्। कोरोना संक्रमण जोखिमका कारण बन्द भएका रात्रिकालीन व्यवसाय सञ्चालनमा आउने भएका हुन्। जिल्ला प्रशासन कार्यालय काठमाडौंका अनुसार आजदेखि डान्स बार, दोहोरी, नाचघर, लाउन्ज, पब, क्लबलगायतका रात्रिकालीन व्यवसाय, सिनेमा हल, हेल्थ क्लब, जिमखाना, स्वीमिङ पुल तथा फुटसल खुल्न पाउने छन्। जनस्वास्थ्य र सुरक्षाको मापदण्ड पालना गरी राति १० बजे नबढ्नेगरी २०७८ साल फागुन १ गतेबाट सञ्चालन गर्न सकिने सूचनामा उल्लेख छ।"
महाभियोग लागेका राणालाई पदमुक्त गर्न सर्वोच्च बारको माग,"काठमाडौं : सर्वोच्च अदालत बार एसोसिएसनले प्रधानन्यायाधीश चोलेन्द्र शम्शेर जबराविरुद्ध महाभियोग दर्ता गर्ने कार्यलाई सकारात्मक रुपमा लिएको छ । सर्वोच्च बारका सचिव ऋषिराम घिमिरेले विज्ञप्ति जारी गरेर महाभियोग प्रस्ताव दर्ताले न्यायलयमा भएका विकृत, विसंगति तथा भ्रष्टाचार नियन्त्रणका लागि चालेको कदमले न्यायलयभित्रका समस्याको समाधानमा महत्वपूर्ण भूमिका निर्वाह गर्ने उल्लेख गरेका छन् । साथै संविधान र विधिको शासन स्थापित हुन मद्दत पुग्नेमा सर्वोच्च बार विश्वस्त रहेको विज्ञप्तिमा उल्लेख छ । प्रधानन्यायाधीश जबरा संवैधानिक दायित्व पूरा गर्न असक्षम रहेकाले समग्र कानुन व्यवसायी आन्दोलित हुनुपरेको भन्दै सर्वोच्च बारले न्यायलयमा भएका विकृति, विसंगति, भ्रष्टाचार, विचौलियाको नियन्त्रण गर्न बारले चालेको कदमलाई मद्दत पुग्ने विज्ञप्तिमा उल्लेख छ । सर्वोच्च बारले प्रधानन्यायाधीशले संविधान र कानुनको गम्भीर उल्लंघन गरेको, कार्यक्षमताको अभाव तथा खराब आचरण भएको, इमान्दारितापूर्वक आफ्नो पदीय कर्तव्य लन नगरेको र आचारसंहिताको गम्भीर उल्लंघन गरेकाले जबराविरुद्ध दर्ता भएको महाभियोगको प्रस्तावबमोजिम पदमुक्त गर्न माग गर्को छ । 'संविधान र कानुन बमोजिम प्रधानन्यायाधीश चोलेन्द्र शम्शेर जबराविरुद्ध दर्ता भएको महाभियोगको प्रस्तावबमोजिम पदमुक्त गरी संवैधानिक सर्वोच्चता, विधिको शासन, स्वतन्त्र र सक्षम न्यायपालिकाको अवधारणालाई कायम राख्न यो बार जोडदार माग गर्दछ,' विज्ञप्तिमा भनिएको छ ।"
एमसीसी डाइभर्ट गर्न महाभियोग ल्याएको होइन : कांग्रेस नेता केसी,"काठमाडौं : नेपाली कांग्रेसका नेता अर्जुननरसिंह केसीले न्यालयको गतिरोधलाई निकास दिन प्रधानन्यायाधीश चोलेन्द्र शम्शेर जबराविरुद्ध महाभियोग दर्ता गराएको बताएका छन् । केन्द्रीय कार्यालय सानेपामा पत्रकारहरुसँग कुरा गर्दै केसीले न्याय दिन नसक्ने अवस्था र आन्तरिक द्वन्द्वको अवस्थामा न्यायलयलाई समाधान दिन महाभियोग अघि बढाइएको बताए । उनले एमसीसी र महाभियोगको विषय नै फरक भएको बताए । 'एमसीसीको बहस डाइभर्ट गर्न महाभियोग आएको होइन । एमसीसी अर्कै हो । महाभियोग अर्कै हो । डाइभर्ट गर्न खोजेको होइन,' उनले भने, 'न्यायलयमा निकास निकाल्न जरुरी थियो । अब संसदमा गणीतीय कुरा आउने दिनमा टुंगो लाग्ला ।' उनले एमसीसीबारे पार्टीमा औपचारिक छलफल नभए पनि ढिलै भए पनि महाभियोग आउनु सकारात्मक भएको बताए ।"
न्यायालयको गरिमा जोगाउन महाभियोग : कानुन मन्त्री बडु,"काठमाडौंः कानुनमन्त्री दिलेन्द्रप्रसाद बडुले लामो समयदेखि न्यायालयमा देखिएको गतिरोधको अन्त्य गर्न प्रधानन्यायाधीश चोलेन्द्र शमशेर जबराविरुद्ध महाअभियोग दर्ता गरेको बताए। प्रस्ताव दर्तापछि सञ्चारकर्मीहरूसँग कुरा गर्दै संविधान संरक्षकमाथि उठेको प्रश्नको जवाफमा मन्त्री बडुले सर्वोच्च अदालत न्यायालयको गरिमा जोगाउने चिन्ता नदेखिएकाले पनि महाअभियोग दर्ता गर्नुपरेको मन्त्री बडुले बताए। संविधानको धारा १०१ को धारा २ बोमोजिम महाअभियोगको प्रस्ताव दर्ता गरेको उनले जानकारी दिए। न्यायलय झण्डै ४ महिना देखि अवरुद्ध अवस्थामा छ। अवरोध फुकाउन शक्ति पृथकीकरणको सिद्धान्त अनुसार निकास दिन आग्रह गर्दै आएका थियौं। मन्त्री बडुले न्यायालयका सबै अवरुद्ध प्रक्रिया निकाससँगै न्यायालयको गरिमा र मार्यादा जोगाउन प्रधानन्यायाधीश जबराले कुनै चिन्ता व्यक्त नगरेको आरोप लगाए। 'गतिरोधमा न्यायपालिका, न्यायपालिकाको आवश्यकता र गरिमामाथि प्रश्न उठ्नसक्ने देखियो,' उनले भने, अवरोध निकास दिने कुरामा उहाँको कुनै अग्रसरता, चिन्ता देखिएन। यसै रह्यो भने न्यायपालिकामाथि प्रश्न उठने अवस्था थियो। यसकै लागि सांसदले संवैधानिक निकास खोज्नु भएको छ।' महाअभियोग लगाउनै थियो भने अहिलेसम्म किन लगाउनु भएन भन्ने पत्रकारको प्रश्नमा उनले भने, न्यायपालिकाको विवाद छताछुल्ल अवरुद्ध धेरै दिन जान हुँदैन्थियो। तैपनि औपचारिक, अनौपचारिक रुपमा आग्रह गर्यौं, सार्वजनिक रुपमा आग्रह गर्यौं। तर अनदेखा भयो, कार्यपालिकाका सीमा छ, स्वतन्त्र चेक एण्ड व्यालेन्सको सिद्धान्तले जुन भूमिका खेल्यौं, एउटा निकास त खोज्नुपर्ने भएकाले केही समय लाग्यो,' उनले भने। अब न्यायपालिका संवैधानिक ढंगले अगाडि बढ्ने उनले बताए।"
सात थान भरुवा बन्दुकसहित कपिलवस्तुमा ३ जना पक्राउ,काठमाडौं : जिल्ला प्रहरी कार्यालय कपिलवस्तुले सात थान भरुवा बन्दुकसहित तीन जनालाई पक्राउ गरेको छ । बाणगंगा २ स्थित मनकामना सामुदायिक वनबाट दुई थान भरुवा बन्दुकसहित दुई जना र वाणगंगा ९ चौवास्थित एक घरबाट पाँच थान भरुवा बन्दुकसहित एक जनालाई नियन्त्रणमा लिएको जिल्ला प्रहरी प्रमुख एसपी दानबहादुर कार्कीले जानकारी दिए । उनकाअनुसार मनकामना सामुदायिक वनभित्र केही ब्यक्ति भरुवा बन्दुकसहित हिँडिरहेको गोप्य सूचनाको आधारमा शनिबार राति प्रहरी निरीक्षक दिनेश गुरुङको कमाण्डमा प्रहरी टोली खटिएको थियो । टोलीले अर्घाखाची शितगंगा१४ का ५० वर्षीय विरबहादुर सोमै मगर र २८ वर्षीय खिमबहादुर मगरलाई दुई थान एकनाले भरुवा बन्दुक (लोड गरिएको अवस्थामा) सहित नियन्त्रणमा लिएको हो । त्यसैगरी चौवा निवासी ६० वर्षीय रामसमुज थारुको घरमा खानतलासी गर्ने क्रममा गोठको छानो मुनि प्लास्टिकले छोपेको राखेको अवस्थामा लोड गरी राखिरहेको पाँच थान भरुवा बन्दुक बरामद गरेर थारुमाथि अनुसन्धान थालेको छ । तीनै जनामाथि हातहतियार मुद्दामा म्याद थप भई थप अनुसन्धान भैरहेको कपिलवस्तु प्रहरीले जनाएको छ ।
यी हुन् प्रधानन्यायाधीशविरुद्ध महाभियोग प्रस्तावमा हस्ताक्षर गर्ने सांसद (नामावली),"काठमाडौं : प्रधानन्यायाधीश चोलेन्द्र शम्शेर जबराविरुद्ध ९८ जना सांसदले संसद सचिवालयमा महाभियोग प्रस्ताव दर्ता गराएका छन् । नेपाली कांग्रेस, नेकपा माओवादी केन्द्र र नेकपा एकीकृत समाजवादीका सांसदले महाभियोग दर्ता गराएका हुन् । अभियोग लागेसँगै प्रधानन्यायाधीश जबरा निलम्बनमा परेका छन् । यी हुन् महाभियोग प्रस्तावमा हस्ताक्षर गर्ने सांसद :"
प्रधानन्यायाधीशविरुद्ध महाभियोग अब कसरी अघि बढ्छ ?,"काठमाडौंः प्रधानन्यायाधीश चोलेन्द्रशमशेर जबराविरुद्ध ९८ जना सांसदले संसद सचिवालयमा महाभियोग प्रस्ताव दर्ता गरेका छन् । महाभियोग प्रस्तावमा सत्ता गठबन्धन दलहरु नेपाली कांग्रेस, नेकपा माओवादी केन्द्र र एकीकृत समाजवादीका सांसदले हस्ताक्षर गरेका छन् । नेपालको संविधान धारा १०१ मा महाभियोग सम्बन्धी व्यवस्था गरिएको छ । प्रतिनिधि सभामा तत्काल कायम रहेको सम्पूर्ण सदस्य संख्याको एक चौथाइ सदस्यले नेपालको प्रधानन्यायाधीश वा सर्वोच्च अदालतका न्यायाधीश, न्याय परिषदका सदस्य, संवैधानिक निकायका प्रमुख वा पदाधिकारीका विरुद्ध महाभियोगको प्रस्ताव पेश गर्न सक्ने उल्लेख छ । त्यस्तो प्रस्ताव प्रतिनिधि सभामा तत्काल कायम रहेका सम्पूर्ण सदस्य संख्याको कम्तिमा दुई तिहाइ बहुमतबाट पारित भएमा सम्बन्धित व्यक्ति पदबाट मुक्त हुने व्यवस्था छ । तर अहिलेको संसदीय अंकगणित हेर्दा संसदमा दुईतिहाइ पुग्ने अवस्था छैन । संसदको सबैभन्दा ठूलो दल नेकपा एमाले निर्णायक हो । कानुन न्याय तथा संसदीय मामिला मन्त्री दिलेन्द्र बडूले एमालेले पनि यो प्रस्तावको पक्षमा मतदान गर्ने दाबी गरेका छन् । एमालेले यो प्रस्तावमा मतदान गरे दुई तिहाइ पुग्छ । तर, एमाले प्रधानन्यायाधीश राणामाथिको महाभियोगविरुद्ध उत्रिएको छ । महाभियोगमा असन्तुष्ट जनाउँदै एमालेले परमादेश दिने अन्य चार जना न्यायाधीशविरुद्ध महाभियोग ल्याउने संकेत गरेको छ । जसले गर्दा महाभियोग पारित हुने सम्भावना कम छ । संसदको अंकगणित हेर्दा प्रतिनिधिसभामा २ सय ७१ सांसद छन् । जसको दुईतिहाइ १८१ हुन्छ । प्रतिनिधिसभामा एमालेका ९८, कांग्रेसका ६३ (२ जना निलम्बित) छन् । माओवादी केन्द्रका ४९ जना छन् । नेकपा (एकीकृत समाजवादी) २३, जनता समाजवादी पार्टी, नेपाल १९, लोकतान्त्रिक समाजवादी पार्टी, नेपाल १३ छन् । राष्ट्रिय जनमोर्चा नेपाल, राप्रपा र नेमकिपाको ११ जना छन् । महाभियोगको प्रक्रिया कुनै व्यक्तिको विरुद्ध महाभियोगको प्रस्ताव पेश गर्ने आधार र कारण विद्यमान भए नभएको छानबीन गरी सिफारिस गर्ने प्रयोजनका लागि प्रतिनिधि सभामा एक महाभियोग सिफारिस समिति रहनेछ । समितिमा प्रतिनिधि सभाका एघार जना सदस्य रहनेछन् । कुनै व्यक्तिको विरुद्ध महाभियोगको प्रस्ताव पेश गर्ने आधार र कारण विद्यमान भए नभएको छानबीन गरी सिफारिस गर्ने प्रयोजनका लागि प्रतिनिधि सभामा एक महाभियोग सिफारिस समिति रहने संविधानमा व्यवस्था छ । महाभियोगबाट पदमुक्त हने व्यक्तिले संविधानको गम्भीर उल्लंघन गरेको वा कार्यक्षमताको अभाव वा खराब आचरण वा पदीय दायित्वको पालन इमानदारीपूर्वक नगरेको बा आचार संहिताको गम्भीर उल्लंघन गरेको भन्ने आधारमा प्राप्त सूचना, जानकारी वा उजुरी ग्राह्य रहेको भनी प्रतिनिधि सभाका कम्तीमा तीन जना सदस्यले प्रमाणित गरी पेश गरेमा उपधारा (३) बमोजिमको समितिले त्यस्तो उजुरीमाथि संघीय कानून बमोजिम छानबिन गरी महाभियोग सम्बन्धी कारबाहीका लागि प्रतिनिधि सभा समक्ष सिफारिस गरेमा उपधारा (२) बमोजिम महाभियोगको प्रस्ताव पेश हुन सक्ने व्यवस्था छ । महाभियोगको कारबाही प्रारम्भ भएपछि नेपालको प्रधान न्यायाधीश वा सर्वोच्च अदालतका न्यायाधीश, न्यायपरिषदका सदस्य, संवैधानिक निकायका प्रमुख वा पदाधिकारीले त्यस्तो कारबाहीको टुंगो नलागेसम्म आफ्नो पदको कार्य सम्पादन गर्न नपाउने व्यवस्था छ । महाभियोगको आरोप लागेको व्यक्तिलाई सफाइ पेश गर्ने मौका दिनुपर्ने व्यवस्थासमेत छ ।"
"नयाँ दल खोल्न हिँडेका थापा पुरानै पार्टीमा फर्किए, फागुन ७ मा घोषणासभा","काठमाडौं : राप्रपा नेपालको अध्यक्षमा कमल थापा चयन भएका छन् । राप्रपाबाट अलग्गिएका थापा पहिलै दर्ता भएको राप्रपा नेपालको अध्यक्ष भएका हुन् । यो पार्टीको अध्यक्ष लाक्पा शेर्पा थिए । उनले सो पद त्याग गर्दै थापा अध्यक्षमा चयन भएको जानकारी गराएका छन् । राप्रपा नेपालको अध्यक्ष पहिला थापा नै थिए । पशुपति राणाको राप्रपासँग पार्टी एकता गरेपछि शेर्पाले राप्रपा नेपाल आफूसँग राखेका थिए । राप्रपा परित्याग गरेर राष्ट्रिय एकता पार्टी नेपाल गठनको तयारीमा रहेका थापालाई शेर्पाले राप्रपा नेपालको स्वामित्व हस्तान्तरण गरेका हुन् । 'देशको धरातलीय यथार्थ एवं सहयोगी तथा शुभचिन्तक साथीहरुको सुझावलाई मध्यनजर राख्दै हामीले राप्रपा नेपाललाई पुनर्जागृत गर्ने निर्णय गरेका छौं,' थापाले भनेका छन्, 'केही समयको अलमल पछि फेरि हामी आफ्नो घर फर्केका छौं । यस कार्यलाई सम्भव तुल्याई दिनुहुने तथा अन्तरिम र संक्रमणकालीन अवस्थामा राप्रपा नेपाललाई जीवन्त तुल्याई राख्न महत्वपूर्ण योगदान दिनुहुने राप्रपा नेपालका नेता लाक्पा तामाङप्रति आभार व्यक्त गर्दछु ।' थापाले पार्टी ठूलो बनाउने महत्वाकांक्षा र सत्ता केन्द्री रणभुल्लमा परेर गम्भीर राजनीतिक भूल गर्दा विगतको पाँच वर्ष राष्ट्रिय राजनीतिमा करिब निस्क्रिय र प्रभावविहीन अवस्थामा पुगेको भन्दै नियतिले फेरि ठीक ठाउँमा ल्याइपुर्याएको तर्क गरेका छन् । 'विगतका त्रुटि, कमजोरीहरुबाट पाठ सिकेर तथा गल्तीहरु सच्याएर फेरि एकपटक आफ्नो गन्तव्यतर्फ अग्रसर रहने अवसर हामीले पाएका छौं । बिचमा अवरुद्ध भएको हाम्रो यात्रा अब नयाँ उर्जा र अठोटका साथ अघि बढने छ । राष्ट्रियता, प्रजातन्त्र र उदारवादको चिन्तनमा आधारित 'सम्वर्द्धनवाद' को मूल शक्ति राप्रपा नेपाल हो भन्ने कुनै द्विविधा छैन,' थापाले भनेका छन् । थापाले राप्रपा नेपालको विरासतलाई निरन्तरता दिँदै अबदेखि 'हिन्दुराष्ट्र, सुशासन र समृद्धि' को मूल एजेण्डा बोक्ने उल्लेख गरेका छन् । आगामी स्थानीय तहको निर्वाचनमा हामी सक्रियताका साथ सहभागी हुने जानकारी दिँदै थापाले राप्रपा नेपालको घोषणासभा फागुन ७ गते काठमाडौं हुने उल्लेख गरेका छन् ।"
जापानी एफ१५ लडाकु विमान बेपत्ता भएको दुई सातापछि पाइलटको शव फेला,टोकियो : जनवरीमा बेपत्ता भएको जापानी एफ१५ लडाकु विमानका पाइलटको शव जापानको सागरमा फेला परेको जापानी सञ्चारमाध्यमले जनाएका छन्। पाइलटको शव इशिकावा दुर्घटनास्थल नजिकै फेला परेको एनएचके प्रसारकले आइतबार जनाएको छ। जापानको सागरमा सोही क्षेत्रमा लडाकु जेटको किलको टुक्रा भेटिएको थियो। अर्का पाइलटको भने खोजी भइरहेको जनाइएको छ। उक्त लडाकु विमान जनवरी ३१ मा इशिकावाको केन्द्रीय प्रिफेक्चरको एयरबेसबाट उडेको केही समयपछि जापानको सागरमा हराएको थियो।
यस्तो छ प्रधानन्यायाधीशविरुद्धको महाभियोग प्रस्ताव (पूर्णपाठ),"काठमाडौं : प्रधानन्यायाधीश चोलेन्द्र शम्शेर जबराविरुद्ध ९८ जना सांसदले संसद सचिवालयमा महाभियोग प्रस्ताव दर्ता गराएका छन् । नेपाली कांग्रेस, नेकपा माओवादी केन्द्र र नेकपा एकीकृत समाजवादीका सांसदले महाभियोग दर्ता गराएका हुन् । महाभियोग प्रस्तावमा पदीय आचरणअनुसार काम नगरेको आरोप लगाइएको छ । अभियोग लागेसँगै प्रधानन्यायाधीश जबरा निलम्बनमा परेका छन् ।"
भारतीय आरक्ष संरक्षण गर्दै सीमावर्ती नेपाली,"गुलरिया : बर्दियाको गुलरिया नगरपालिका९ नेपालभारत सीमावर्ती टेपरी गाउँका स्थानीयहरु दाउरा, घाँस लगायतका प्राकृतिक श्रोत साधनका लागि भारतीय बनमा परनिर्भर छन्। नेपालतर्फ जंगल नहुँदा उनीहरु भारतीय बनमा आश्रित हुनु परेको छ। हातमा हँसियाँ, कम्मरमा नाम्लो लिएर साथीसँगै दशगजामा भेटिएकी गुलरिया नगरपालिका९ टेपरी गाउँ निवासी ५५ वर्षीय जुनी गुरुङले भनिन्, नेपालमा जंगल नहुँदा सीमावर्ती भारतको जंगलमा दाउरा, घाँस लिन जानुपर्छ। सजिलै पाईदैन। भारतीय बन रक्षकहरुलाई खुशी बनाएर केही मात्रामा प्राकृतिक श्रोतहरु ल्याउँछौ। सजिलै त कहाँ ल्याउन पाईन्छ र कहिले काँही त गाली पनि खानुपर्छ। जंगलमा हामीले जनावरलाई जिस्काउँदैनौ, लखेट्दैनौ जनावर आफ्नो बाटो लागेपछि घाँसपात ल्याउँछौ। ठूला विरुवाहरु नोक्सान पनि गर्दैनौ। उनले थपिन् खसेका साना तिना हाँगा विँगा ल्याउने हो। सास्ती खेपेरै ल्याउँछौ। बोटविरुवाको मायाँ लाग्छ। आफ्नो गाउँमा जंगल छैन। सानो तिनो झरापरा घाँस दाउरा ल्याउन भारत सरकारले सजिलो बनाईदिए पनि हुन्थ्यो घाँसदाउरा ल्याउँदाको डरत्रास सम्झिदैँ उनले भनिन्। कित नेपाल सरकारले नेपाल तर्फ सामुदायिक वन बनाउन सार्वजनिक जमिन उपलब्ध गराईदिए पनि हुन्थ्यो। बर्दियाको भारतीय सीमातर्फ कर्तनियाघाट वाईल्डलाईफ सेन्चुरी पर्छ। भारतकै किशनपुर वाईल्ड लाईफ सेन्चुरी र दुधवा नेशनल पार्कसँग कर्तनियाघाट जोडिएको छ। नेपालको खाता जैविकमार्ग हुँदै बर्दिया राष्ट्रिय निकुञ्जसँग पनि जोडीन्छ। यी क्षेत्रहरु लोपोन्मुख पाटेबाघको बासस्थान क्षेत्र हो। बर्दियाको बाघ भारतमा र भारतका बाघ नेपालमा विचरण गर्ने मनोरम क्षेत्र मानिन्छ। हामी सीमावर्ती क्षेत्रमा बस्छौं। सीमा रक्षा गर्छौ। तर भारतीय सुरक्षाकर्मीहरुको हेपाई खानु पर्छ। टेपरी गाउँ निवासी रत्नप्रसाद देवकोटाले भने नेपालको सीमा क्षेत्रमा बस्छौं तर हाम्रो जमिनको स्थायी लालपुर्जा छैन। २६ बर्षदेखि बसोवासगर्दै आएका छौं नेपाल सरकारले कुनै वास्ता गर्दैन। वोर्डरमा सिभिल सेनाका रुपमा हामी छौं तर राज्यले सम्मान गरेन। प्रायजसो भारतीय पक्षहरुसँग सीमाका साना तिना झगडा भैरहन्छन्। उनले थपे गाउँमा करिव ५ सय घरका ४ हजार परिवार ०५२ सालदेखि वसोवासगर्दै आएका छौं। आफूहरु निम्न वर्गिय सुकुम्वासी भएकाले पनि राज्यले वेवास्ता गरेको उनीहरुले महशुस गर्न थालेका छन्। नेपाल तर्फ बन जंगल नहुँदा वनपैदावारका लागि भारतीय जंगलमा आश्रित हुनु परेको पिडा उनले सुनाए। वस्तीमा धेरै पिडा छन्। भारतीय जंगलमा घाँसदाउरा लिन जाने महिलाहरुलाई पक्रन्छन्। जरिवाना तिराउँछन्। उनीहरुको धेरै वेईजत सहनुपर्छ। सरकारले पहल गरी नेपालतर्फ वृक्षारोपण गरी बनक्षेत्र बनाए हामीलाई धेरै सहज हुन्थ्यो उनले भने।"
कारागारका बन्दीलाई सहयोग सामग्री प्रदान,नुवाकोट : नुवाकोट जिल्ला कारागार ढुंगेमा बन्दी जीवन बिताइरहेका महिलालाई एक महिलाले विभिन्न सामग्री हस्तान्तरण गरेकी छन्। जिल्ला कारागारमै जन्मदिन मनाउँदै विदुर नगरपालिका९ की इन्दिरा रिजाल लामिछानेले आफ्नो ३९ औं जन्मदिनको अवसरमा शनिबार जिल्ला कारागारमा रहेका महिला कैदिबन्दीलाई व्यक्तिगत रुपमा विविध सामगी प्रदान गरेकी हुन्। इन्दिराले महंगो खर्च गरेर खानपिन गर्दै जन्मदिन मनाउने चलन बढेकोमा सामाजिक भावनाले महिला बन्दीहरुका लागि ४ थान भित्ते पंखा ( फ्यान ) सहित सरसफाइ तथा दैनिक उपभोग्य सामग्री हस्तान्तरण गरेकी हुन्। इन्दिराले जन्मदिनको अवसरमा जिल्ला कारागार नुवाकोटमा रहेका १३ जना महिला कैदीबन्दीलाई सहयोग गरेको बताइन्। पछिल्लो समय ठुला होटेल तथा रेष्टुरेष्टमा साथीभाइलाई खुसी बनाउने बहानामा जन्मदिन महंगो खर्च गरेर मनाउने संस्कारलाई परिवर्तन गर्ने हेतुले सामग्रीहरु सहयोग गरिएको बताइन्। उनले कारागारमै पुगेर दुई जना बन्दीलाई ती सामग्री हस्तान्तरण गरिन्।
राणा निलम्बनमा परेपछि कार्की कामु प्रधानन्यायाधीश,काठमाडौं : प्रधानन्यायाधीश चोलेन्द्र शम्शेर जबरा महाभियोग प्रस्ताव दर्तासँगै निलम्बनमा परेपछि सर्वोच्चका वरिष्ठतम् न्यायाधीश दीपक कुमार कार्कीले कायम मुकायम प्रधानन्यायाधीशको जिम्मेवारी सम्हाल्ने भएका छन् । प्रधानन्यायाधीशको अनुपस्थितिमा वरिष्ठतम् न्यायाधीशले कार्यसम्पादन गर्ने परम्पराअनुसार कार्कीले जिम्मेवारी पाउने भएका हुन् । महाभियोगको टुंगो नलागेसम्म निलम्बनमा रहने र कुनै कामकारवाही गर्न नपाउने संवैधानिक व्यवस्था भएकाले कार्कीले कामुको जिम्मेवारी पाउने भएका हुन् ।
महाअभियोग दर्तासँगै प्रधानन्यायाधीश स्वत: निलम्बित,"काठमाडौं : प्रधानन्यायाधीश चोलेन्द्र शम्शेर राणाविरुद्द संसद्मा महाअभियोग प्रस्ताव दर्ता भएसँगै उनी स्वत निलम्बनमा परेका छन्। संसद् सचिवालयमा संविधानको धारा १०१ को उपधारा २ बमोजिम आइतबार बिहान प्रधानन्यायाधीशविरुद्द महाअभियोग प्रस्ताव दर्ता भएको हो। महाअभियोग प्रस्ताव दर्ता भएसँगै प्रधानन्यायाधीश जवरा पदबाट स्वतः निलम्बनमा परेका छन्। वरिष्ठ अधिवक्ता शुशील पन्तले महाअभियोग प्रस्ताव दर्ता भएसँगै प्रधानन्यायाधीश राणा स्वतः निलम्बन हुने बताए। वरिष्ठ अधिवक्ता पन्तले अन्नपूर्णसँग भने,प्रधानन्यायाधीशको रुपमा राणाले अब काम गर्न पाउँदैनन्।"
गुड्न थाल्यो रेल,"जनकपुरधाम : पछिल्लो १७ महिनादेखि त्रिपालमुनी थन्कीएको नेपाल रेल गुड्न थालेको छ। आईतबार इनरुवा स्टेशनबाट कुर्था स्टेशन सम्म ३४९ किलोमिटरको यात्रा तय गरेको रेललाई औपचारिक उद्घाटन नभएसम्म बिना यात्री प्रत्येक दिन एकपटक सञ्चालनमा ल्याईने नेपाल रेल्वे कम्पनी महाप्रबन्धक निरञ्जन झाले बताएका छन्। भारत सरकारको ८ अर्ब ७७ करोड नेपाली रुपैयाँ सहयोगमा निर्माण भएको जयनगरबिजलपुराबर्दिबाससम्मको ६९ किलोमिटर रेल मार्ग अन्र्तगत पहिलो चरणमा जयनगरकुर्थासम्म रेल चलेको छ। भारतबाट ८४ करोडमा खरिद गरिएको दुई सेट डेमो रेल सञ्चालन हालका लागि भारतकै चालकसहितका प्राविधिक कर्मचारी भारतीय रेल कम्पनी केआरसीएलसँग दुई पक्षीय जि टु जी सम्झौता भएको महाप्रबन्धक झाले बताएका छन्। रेल सञ्चालनका लागि २६ भारतीय कर्मचारीलाई ल्याईने तयारी गरिएको र जसमध्ये चालकसहित १४ जना हाल आईसकेको र अन्यलाई यात्री राखेर सञ्चालन गर्ने बेला ल्याईने महाप्रबन्धक झाले बताएका छन्। नेपाली पक्षबाट ५९ जना कर्मचारी हाललाई भर्ना गरिएको छ। जसमध्ये २२ वटा गेटका लागि २५ जना गेटम्यान, कि म्यान, प्वाईन्ट मेन, गेंगम्यान, गेंगम्यान इन्चार्ज, टिकट चेक गर्ने टिटि, तीनवटा स्टेशन मास्टर रहेका छन्। लामो समयदेखि थन्कीएको हुँदा रेलका मेशिनरी पार्टहरु सञ्चालनमा समस्या आउन सक्ने हुनाले प्राविधिक चेकजाँचका लागि बिना यात्री केही दिन रेल चलाउन लागिएको महाप्रबन्धक झाले बताए। नेपाल र भारतका प्रधानमन्त्रीले संयुक्तरुपमा उद्घाटन गरेपछि मात्रै यात्रुलाई राखेर दैनिक तीन पटक सेवा संचालन सुरु हुनेछ। औपचारिकरुपमा उद्घाटन भएपछि यात्रु ओसारपोसार गर्नुपर्ने हुन्छ र त्यस्तोमा यदि कुनै समस्या आएर रेल बन्द भयो भने त्यो निकै असहज हुने हुँदा पहिला केही दिन चलाएर चेक गर्न लागेका छौं, महाप्रबन्धक झाले अन्नपूर्णकर्मीसँग भने, अर्को कारण जनचेतनाका लागि पनि बिना यात्रु रेल सञ्चालन गर्न लागेका छौं। रेलको ट्रयाक पर्ने स्थानीय तहका जनप्रतिनीधिहरुसँग छलफल गरेर ट्रयाकमै लाग्ने गरेको हाटबजारहरु हटाउन अनुरोध गरेका छौं। र सर्वसाधारणलाई पनि अब रेल चल्न थाल्यो अनावश्यक पटरीमा घुमफिर नगरौं भन्ने जानकारी होस् त्यसका लागि पनि चलाउन लागेका छौं। औपचारिक उद्घाटनका लागि फागुनको दोस्रो साताको समय दिईएको छ अबको केही दिनमै रेलमा यात्रा गर्ने धोको सबैका लागि पूरा हुनेछ। एक पटकमा १३ सय यात्री ओसार पोसार गर्न सकिने क्षमता भएको डेमो रेलको जयनगरदेखि कुर्थासम्मको भाडा ७० रुपैयाँतय गरिएको छ भने वातानुकूलित बगिमा बसेर यात्रा गर्न प्रतियात्रु ३ सय रुपैयाँ तिर्नुपर्ने हुन्छ।"
अध्यागमन नीतिमा लोकतान्त्रिक मूल्यको खोजी,"अध्यागमनको प्रस्थानमा अनावश्यक नियन्त्रण गर्दा सरकारले गाली खाने तर निजी क्षेत्रले कमाउने भर्याङ बनाउने गरेको आरोप छ। विश्वभरका अध्यागमनले राष्ट्रिय अखण्डता, नागरिकको सुरक्षा, स्वाधीनता एवं मानिसको जिउधन र त्यसको अभिलेख राख्नेजस्तो संवेदनशील विषय कार्यान्वयन गर्ने गर्छन्। अध्यागमनको काम नै मानिसको भिसा र राहदानी जाँच गरी आवतजावतको अभिलेख राख्ने हो। करिब तीन दर्जनजति निकाय त्रिभुवन अन्तर्राष्ट्रिय विमानस्थलमा विभिन्न जिम्मेवारीमा छन्। यस्ता जिम्मेवारीमा कोही पनि अधिकारीले ८१० महिना विमानस्थलमा काम गरे पनि नागरिक उड्ययन प्रणालीबारे बुझ्न कठिन नै हुन्छ। बाहिर सुनेकै भरमा कोलाहल मच्चाउने, बदनाम गर्न खोज्ने, भन्सार, प्रहरी, एअरलाइन्स, श्रम तथा कोभिड पीसीआर डेस्कले आवश्यक सोधपुछमा यात्रु रोक्न सक्छन्। बाहिर भने अध्यागमन डेस्कमा रोके भनेर रिपोर्ट गर्ने चलन छ। चाहे त्यसको पुष्टि होस्, नहोस्। अध्यागमन कार्यालयको बदनाम हुनेगराउने परिपाटी चलाइरहने र आरोपित भइरहने हुँदा मारमा अध्यागमनमा रहने कर्मचारीलाई पर्ने गरेको छ। हुन त प्रहरी, वायुसेवा प्रदायक, भन्सारसम्बन्धी कामकारबाही पनि विवादमा नआएका होइनन्। अध्यागमनको कार्यशैलीप्रति सर्वसाधारणमा दुविधा छ। विमानस्थलको गेटमै कति मिटरमा केके कुन कुन निकाय छन् ? तिनमा कुन कुन कागजात चाहिन्छ ? भन्ने ब्रोसर बाँड्नुपर्छ। सूचना प्रवाहका लागि ब्रोसरको न्यूनतम मूल्य तोकेर निजी क्षेत्रलाई दिन पनि सकिन्छ। साथै ब्रोसरहरू सरकारी वेबपेजमा राख्दा कसले कुन कारणले रोकेको हो भन्ने जानकारी सजिलै पाइन्छ। अनलाइन सूचना प्रविधिको जमानामा श्रम डेस्कमा हातले म्यानुअल चेक गर्दा जनताले हैरानी खेप्नु परेको छ। भीडभाडमा बस्नुपर्ने र देख्दा पनि अशोभनीय देखिने हुन्छ। विमानस्थलमा स्थान अभाव रहेकाले श्रम डेस्क हटाउने र अनलाइन प्रणालीवाट श्रम स्वीकृतिको सत्यता परीक्षण गर्ने व्यवस्था गर्नुपर्ने देखिन्छ। यद्यपि हामी मध्यम आय भएको मुलुकतर्फ उक्लने अवस्थामा छौं। नेपाली सर्वसाधारण महिला भने विदेश जान अरूकै सहारामा छन्। यही मान्यताले हेर्ने मापदण्ड रहेको अवस्था छ। नातासम्बन्धको कुरा व्याख्या स्पष्ट हुन पर्यो ? यसरी यो वा त्यो नाता भनेर अध्यागमन अधिकारीहरूलाई व्याख्या गर्न छुट दिने हो भने सरकारी कार्यशैलीमा प्रश्न उठिरहने छ। हरेक दिन निजी क्षेत्र र नागरिक समाजले कार्यस्थलमा वा छापा मिडियामा तिमी न्यायाधीश हौ वा लोकसेवा आयोग वा विश्वविद्यालय को हौ ? भनी प्रश्न उठाइरहन्छन्। एकाघरको वा दुई पुस्ता वा तीन पुस्ता ? ससुराली वा माइतीपट्टि कुन हदसम्म नाता मान्ने स्पष्ट गर्नुपर्ने कि नपर्ने ? नागरिकको सुखदुःखको अन्तिम सारथि सरकार नै हो। तर, एउटा सदस्यका लागि उसको परिवार जति चिन्तित छ, त्यतिकै सरकारको ध्यान पुग्न जरुरी छ। सरकार चिन्तित हुनै सक्दैन। यद्यपि, विदेशी भूमिमा नातेदारसँगै सरकारको भूमिका अहं बन्छ। सकभर नाताको यो मापदण्ड हटाउनु उचित हुन्छ। राख्नै पर्ने देखिएमा कमसेकम ससुराली, माइतीपक्ष वा मूलघरतिरको एकाघर एक पुस्तालाई नाताको नामै किटेर मापदण्डमा परिभाषा गर्नु उपयुक्त हुन्छ। अध्यागमनमा तलमाथि व्याख्या गर्न नमिल्ने गरी मापदण्डमा व्याख्या गर्न सक्नुपर्छ। यसले कामलाई विवादरहित बनाउँछ। ग्राउन्ड क्लिरेन्समा साइन नगरी उडिहाल्ने र इमिग्रेसन कानुन र निर्देशन पालना नगर्ने एअरलाइन्सलाई के गर्ने ? अध्यागमन क्षेत्रमा चर्चाको विषय छ। मापदण्ड पार नगरेका र गन्तव्यस्थलको सरकारको नीतिविपरीतका यात्रु बोक्ने गरेका छन्। मापदण्डविपरीतका काम गरी बारम्बार गल्ली दोहोर्याउने, दिइएका निर्देशन पालना नगर्ने एअरलाइन्सलाई केही मुलुकमा इमिग्रेसनले ५ हजार डलरसम्म जरिवाना गर्न सक्ने व्यवस्था छ। नेपालमा पनि हजारदेखि १५ सय डलरसम्म जरिवाना गर्न सक्ने अधिकार इमिग्रेसनलाई दिनुपर्छ। नाता खोजी अफलोड भई नाता ल्याउनै नसक्ने हुन्छ। खाडी मुलुकमै पहिल्यै बसिसकेका नेपाली व्यक्ति एक पटक घर नेपालमा आउँदा फसादमा परी अफलोड भई इमिग्रेसनको बन्धनमा परी जान नपाएकालाई के गर्ने ? यात्रुलाई लिखितपत्र जारी भई पुनः आउँदा नाता ल्याउ भनी अफलोडपत्र दिइएको छ, सो कागज नल्याई रिलोड गर्न कर्मचारीको जागिर जान्छ भनी कोही पनि यात्रुलाई रिलोड गर्न तयार छैनन्। आखिरमा, यसले गर्दा यस्ता मानिस भारतबाट जाने देखिन्छ। नाताको नियम आएको भन्दा पहिले नै खाडी मुलुकमा बसिसकेकालाई घर आउँदा र फर्कंदा नाता खोजीले हैरान पारेको देखिन्छ। किनकि कानुनपश्चातदर्शी हुँदैन। कानुन त आउने सवाल वा घटनाहरूमा आकर्षित हुन्छ। विगतमा पहिल्यै पाँच वर्षदेखि विदेश बसेकालाई अहिलेको नाता प्रमाणपत्रको नियम लगाउनु अन्याय हुन्छ। पहिला गएर हिंसा र अन्यायमा नपरी विदेशको सफल अनुभव गरिसकेकालाई पुनः तिमीलाई जोखिम हुन्छ भनी अध्यागमनमा सम्झाउँदा मापदण्डनुसार रोक्न खोजे पनि असल नियतले भनेको भन्ने कुरा कसैले पत्याउँदैन। यो नियमले अध्यागमनलाई थप विवादित बनाएको पाइयो। विश्वविद्यालयबाट स्नातक पास गरेकालाई सोझै जान दिँदा एकातिर नेपाली विश्वविद्यालयप्रतिको सम्मान हुन्छ। अर्कोतिर उच्च शिक्षा प्राप्त गरेकालाई राज्यको संरक्षण अरू नागरिक जतिलाई आवश्यक पर्दैन भन्ने सन्देश पनि दिन सकिन्छ। खाडी मुलुकलगायत दुई देश घुमेर एक वर्षसम्म विदेश बसिसकेकालाई जान दिने नाता अन्य कागज नखोज्ने व्यवस्था हुनुपर्छ। नाता खोजी अपलोड भई जान नदिएकालाई स्वतः जान दिनेगरी सहजीकरण गर्नुपर्छ। अन्यथा अध्यागमनतर्फ नागरिकले औंला उठाउनु जायज हुनेछ। यस्ता विदेश बसाईको पर्याप्त अनुभव भएका मानिसको नातालाई आधार मानी उसको अन्य सदस्यलाई जान दिनुपर्नेमा मूल व्यक्तिलाई नै नाता मागी घर आउँदा फसादमा परी विदेश कार्यस्थलमा फर्कन नसकेको अवस्था छ। स्वदेशको कार्यक्रम आयोजना गर्ने गराउने संस्था वा ट्राभल गराउने संस्थालाई जिम्मेवार बनाई स्वतः जान दिनुपर्छ। बरु अध्यागन अधिकृतको रोहबरमा जिम्मेवारी र कबुलियतनामा गराउने व्यवस्था गर्नुपर्छ। यसले निजीक्षेत्रको व्यवसाय र आइपर्ने समस्यामा स्वयं जिम्मेवार बनाउनु नै उचित हुन्छ। जहाजको उडान रद्द वा गेट नट सो भएमा यात्रुको व्यवस्थापन कसरी गर्ने ? भन्ने विषय पनि नेपाली अध्यागमनमा बारम्बार आइरहने समस्या हो। एकले अर्कालाई दोष दिएर यात्रुप्रतिको दायित्व पन्छाउने गरेको अवस्था छ। सामान्यत एअरलाइन्सले नै भिसा लागेको सम्बन्धित स्थानमा यात्रुलाई पुर्याउँछु भनी इमिग्रेसनमा पठाएको हुन्छ। इमिग्रेसन स्क्रिनिङ पास भएपछि एअरलाइन्सको जिम्मा लगाइएको बुझ्नुपर्छ। गेट नट सो वा जहाजको पुनतालिकीकरण भएमा सम्बन्धित एअरलाइन्सको अनुरोधमा उसकै निगरानीमा होटल वा अन्य व्यवस्थापन गर्ने जिम्मा हुनेछ। अध्यागमनले एक पटक निर्णय गरी डिपार्चर दिइसकेकाले अध्यागमनमा पुनः अभिलेखबाहेक कागजात नखोज्ने व्यवस्था मापदण्डमा आउनुपर्ने हुन्छ। यात्रुको झन्झटलाई कम गर्न अध्यागमनपछि सुरक्षा जाँच पुनः गर्ने व्यवस्था हटाउनुपर्छ। ट्रान्जिट र अन्य यात्रु बोर्डिङ स्थलमा बाहेक अन्य स्थानमा नमिसिने अवस्था हुनुपर्छ। नेपालको इमिग्रेसनको अभिलेखमा नरहने गरी ट्रान्जिट आउने यात्रुको संख्यामा नेपाल अध्यागमनको हस्ताक्षर नहुने व्यवस्था गर्न सकिन्छ। अन्य देशको पक्षबाट प्रस्थान भई कुनै देशमा गन्तव्य बनाइएको र नेपालमा प्रवेश नगर्ने हुँदा नेपालले दोहोरो प्रमाणित गर्नुको औचित्य देखिँदैन। नेपालमा अभिलेख देखिँदैन भने मानवको अभिलेख जस्तो संवेदनशील विषयमा र नेपालको अध्यागमनको अभिलेखमा पछि पुष्टि नहुने कागजातमा सरकारको तर्फबाट हस्ताक्षर नगर्नु नै उचित हुन्छ। ट्रान्जिटका यात्रुलाई कसरी भिसा दिने, दुई घण्टा ट्रान्जिट ? १२ घण्टालाई ? एक दिनभन्दा बढी ट्रान्जिट भए के गर्ने ? भन्ने विद्यमान कानुनी व्यवस्था अनुत्तरित छ। दुई घण्टासम्मलाई नेपाल सरकारले निःशुल्कट्रन्जिट दिने व्यवस्था गर्ने, २४ घन्टालाई तीन डलरसम्म लिने, सोभन्दा बढी तीन दिनसम्म हो भने पाँच डलरसम्म लिने व्यवस्था गर्नुपर्ने हुन्छ। दैनिक उड्ने जहाजको संख्या बढिरहेको सन्दर्भमा भीडभाडलाई सहज सेवा कसरी दिने ? यस विषयले अध्यागमनको कार्यप्रणालीमा थप चुनौती थपिरहेको छ। दिनभरि डोमेस्टिक जहाजले कुनै पनि जहाज भनेको बेला झर्न र उड्न सक्ने अवस्थामा छैनन्। आधा घण्टाको दरमा रिसेड्युल गरे पनि ट्राफिक जामले जहाज झर्ने समयको अन्तराल १० मिनेटभन्दा बढी चाहेर पनि बनाउन सक्दैनौं। तसर्थ, दीर्घकालमा डोमेस्टिक रनवे सार्नुपर्ने हुनसक्छ। तत्काल डिपार्चरमा १० र अराइभलमा ६ वटा इमिग्रेसन काउन्टर र कर्मचारी थप्नुपर्छ। जसको विकल्प देखिएको छैन। अध्यागमनको कडा मापदण्डको नजायज फाइदा निजी क्षेत्रले लिएको भन्ने अर्को आरोप छ। अध्यागमनमा रहेको मापदण्ड हेरेर बुझेर निजी क्षेत्रले व्यापारिक लाभका लागि नीति लिने गर्छ। त्यसो हुँदा अध्यागमनमा देखाउन मात्र होटल बास, फर्कने टिकट, डलरसटही प्रमाण बनाएर पठाउने प्रवृत्ति बढेको छ। त्यसैले ती कागजात माग्नु त्यति सान्दर्भिक छैन। १० डलर मात्र कट्टी गरेर जतिखेर पनि फर्कने टिकट क्यान्सिल हुने निजी क्षेत्रमा नीति छ। यात्रु अफलोड हुँदा कुनै वायुसेवाले ४५ हजारमा टिकट काटे पनि ३ देखि ५ हजार मात्र कटाएर सबै फिर्ता दिन्छ। यात्रु पर्यटक भिसामा जान दिए जाउँला नदिए फर्कौंला भनी विदेश जाने गर्छन्। कामै नभए पनि विचार गरौं न भनेर पनि अध्यागमनसम्म पुग्ने गरेको पाइन्छ। यसले पनि अफलोड हुने संख्या बढेको देखिन्छ। जुन दैनिक यात्रुको ०३ प्रतिशतदेखि १ प्रतिशतसम्म छ। यसबाट नै अध्यागमनको साख गिरेको छ। सरकारको लोकप्रियताका लागि हाम्रो काम भनेकै जनता कसरी खुसी हुन्छन् ? त्यो काम गर्ने हो। जति धेरै अफलोड हुन्छन् त्यति नागरिक रिसाएको, अध्यागमनलाई सरापेको सुनिन्छ। अफलोड हुनेले नै अध्यागमनमा नानाथरीका आरोप लगाउने गर्छन्। अध्यागमनले नरोकेर पठाउँदा यात्रु यत्ति खुसी हुन्छन् कि विदेशी मुलुकमा पुगेका कसैले पनि इमिग्रेसनलाई गाली गर्दैनन्। दलालले कर्तुत र प्रपन्च लुकाउन अध्यागमनको नाम लिने गरेका छन्। उनीहरूले नेपाली नागरिकसँगै विभिन्न प्रलोभन देखाएर नाजायज फाइदा लिएको अनुमान गर्न सकिन्छ। त्यही कुरा सञ्चारमाध्यममा आएकाले आक्षेप लगाउने र अध्यागमनलाई हिलो छ्याप्ने काम भएको छ। सरकारले यस्ता कुरालाई गुनासाका रूपमा लिन सक्छ तर पत्रिकामा लेखैकै भरमा नीति र मापदण्ड परिर्वतन गर्न मिल्दैन। त्यसो भयो भने सरकारी काम कारबाही तथा कार्यक्रमहरू नागरिकको भावनाविपरीत हुनसक्छ। आक्षेप लाग्दैमा जनताको स्वतन्त्रता, इच्छा, अपेक्षा, खुसी, जनताका अन्तर्निहित क्षमता एवं जाँगर र शिक्षाको अन्तर्राष्ट्रिय उद्देश्यमा (नागरिकलाई अन्तर्राष्ट्रिय प्रतिस्पर्धी र सक्षम बनाउने) अंकुश लगाउने गरी प्रस्थानमा रोक लगाउने कार्य आलोचित र अलोकप्रिय हुनसक्छ। अर्को कुरा, टिकट नभई बोर्डिङ सामान्यत दिइँदैन, इमिग्रेसनले बोडिङ हेरिसकेपछि टिकट पनि हेरेर दोहोरो कागज हेर्नु अर्थहीन हो। मापदण्डमा बोर्डिङ वा टिकट कुनै एक मात्र हेर्नुपर्छ। टिकटको मूल्य रिफन्ड र रिटर्न टिकट नीतिमा निजी क्षेत्रमा चरम प्रतिस्पर्धा र उदार भएको देखिन्छ। निजी क्षेत्रको व्यापार भएकाले उनीहरूलाई कडा बनिदेऊ भन्न मिल्दैन होला। त्यसैले यी कुरा हामीले हेर्नुपर्ने गरी अध्यागमन मापदण्डमा नराख्नु बेस हुन्छ। कुन देशमा यात्रु डिपोर्ड हुने अवस्था के कस्तो छ ? भनेर अध्यागमनलाई भन्दा सम्बन्धित गन्तव्य स्थानमा यात्रु बोक्ने एअरलाइन्सलाई बढी जानकारी हुन्छ। यो हामीले बुझेर पनि साध्य हुँदैन। केही गरी यात्रु डिपोर्ट भएमा फिर्ता ल्याउने जिम्मेवारी सम्बन्धित एअरलाइन्सकै हुन्छ। त्यसैले अध्यागमनले व्यहोर्नु नपर्ने विषयमा मापदण्ड बनाए यात्रुको आरोप खेप्नु पर्दैन। यस्ता मापदण्ड लागू गरे बसिरहँदा बाहिर भित्रबाट यसै विषयबाट नाजायज फाइदा लिएको आरोप छ। त्यसैले टिकटसम्बन्धी मापदण्ड नहेरी बोर्डिङका भरमा सरकारलाई दोष आउने कुराबाट बाहिर निक्लनुपर्छ। दुबईमा किन गए त यति धेरै मानिस ? दुई वर्षदेखि कोभिडले नागरिक ऋण लाग्ने, बेखर्ची र बेरोजगार भए। त्यसले उकुसमुकुस हुने अवस्थामा पुगे। अवसरको खोजीमा कागजात पुर्याई अध्यागमनलाई ढाँटेर भिजिट भिसामा गए। तर, उनीहरूलाई सरकार वा नागरिक समाजको आँखाबाट नकारात्मक रूपमा मूल्यांकन गर्नु हुँदैन। बरु उनीहरूको साथ, सहयोग र समर्थन एवं सुरक्षा योजनामा सरकारको विशेष उपस्थिति देखाउनु बुद्धिमानी हुन्छ। उनीहरूलाई अपराधी जस्तो व्यवहार गर्नु अलोकप्रिय काम हुन्छ। यसका अलावा विदेशी भूमिमा नेपालीलाई सपना बोकाएर सपना पूरा नगराइदिनेबाट पीडितलाई उचित क्षतिपूर्ति भराउनु नै न्याय हुन्छ। राज्य एक अहं अभिभावक हुनुको नाताले जनताले गरेको अपेक्षामा साथ दिनुपर्छ। दुबईको भिजिट २०२१ मा नेपाली मात्र होइन, दुबई सरकारको नीतिले सबै मुलुकबाट दुबईमा ५० लाख भिजिटमा गएको तथ्यांक छ। त्यहाँ धेरै देशका मानिस मनोरञ्जनका लागि गए होलान् तर अधिकांश नेपाली काम वा अवसरको खोजीमा गएको नकार्न मिल्दैन। श्रम स्वीकृति छलेर गए भनेर अर्थ लगाउनु न्यायपूर्ण सोच हुँदैन। दुई वर्षमा श्रम स्वीकृति प्रक्रियामा भएको झन्झट र ढिलासुस्तीले नै नेपाली छदम भेषमा भिजिट भिसामा दुबई पुगेका छन्। यसरी गएका मानिसले यदि अवसर पाएका रहेछन् भने श्रम स्वीकृतिलाई अनलाइन सेवामार्फत वा नेपाली दूतावासको घुम्ती सेवामार्फत सहज रूपमा उपलब्ध गराउन सरकारले द्विपक्षीय रूपमा सहकार्य गर्न पहल गर्न सक्छ। सरकारले खोजीदिनुपर्ने रोजगारी नागरिकले आफैं खोजीपछि श्रम स्वीकृतिको दायरामा आउँछन्। सरकारले त्यस्ता श्रमिक नेपाली नागरिकलाई स्याबासी दिन पछि हट्न हुँदैन। दुःख पाउन पुगेका हजारभन्दा काम र अवसर पाएका १० हजारको लेखाजोखा नगर्नु पनि ठूलो भूल हुन जान्छ। भिजिटमा नजाऊ भनी रोक्नुभन्दा गएकालाई दुःख दिने र गैरकानुनी रूपमा मानिसलाई सपना बेच्नेउपर कारबाही गर्ने र क्षतिपूर्ति भराउने काम नै यसको सही समाधान हुन सक्छ। इमिग्रेसनलाई लागेको नैतिक आरोप कसरी हटाउने ? विश्वमा अध्यागमनको कार्य र अधिकार क्षेत्रमा प्रश्न उठाउने देशमध्ये एक देश हो, नेपाल। डिपार्चरमा नियन्त्रण गर्ने जस्तो कुनै देशमा अभ्यासै नभएको कार्य हो। नागरिक पनि स्वतन्त्रता र स्वाभिमानका लागि परिवार, समाज र देशबाट बाहिर जानु स्वाभाविक मान्नुपर्छ। लोकतन्त्रलाई स्वीकार गरेर अल्पविकसित मुलुकबाट माथि उठिसकेर नागरिक शिक्षित भए होलान् र उनीहरूको आर्थिक हैसियत बढ्यो होला भन्ठान्नु उपयुक्त होला। तसर्थ, प्रस्थानतिर मापदण्ड लगाउने कुरा अलोकप्रिय हुने काम मात्र हुन्छ। त्यसैले यो विषय पुनर्बोध र पुनर्विचार गर्नु आवश्यक हुन्छ। यसबाट नै न रहे बाँस, नबजे बाँसुरी स्वतः हुन्छ, थप केही गरिरहनु पर्दैन। जस्तैः पशुपतिनाथ मन्दिरमा हरेक शनिबार ३ हजार मानिस पुग्छन्। त्यहाँ पकेटमार, धकेलाधकेल, मारपिट, भागदौड, ठगी कार्य पनि हुन्छ होला। यसको अर्थ मन्दिर नजाऊ भन्न सक्दैनौं। त्यो निर्णय उचित नहुन सक्छ। नागरिकको इच्छा आकांक्षा र सोचमा साथ र सहयोग एवं सुरक्षामा सरकारको वा दूतावासको उपस्थिति बढाउँदा सरकारको हाई हाई हुन्छ। ठगलाई कारबाही गर्ने, बोलेको सर्त पुर्याउने, क्षतिपूर्ति भराउने संयन्त्र तेज बनाउनुपर्छ। यदि नेपाल इमिग्रेसनले बन्द गरेको भए भारतबाट जान्थे होला कसले रोक्ने ? कम्तिमा नेपालमा अभिलेख त छ। अध्यागमन मापदण्डमा कडाइ गर्दा सरकारले पाउने भन्दा गुमाउने धेरै हुन्छ। तसर्थ, हालको नियन्त्रणमुखी अध्यागमनको मापदण्ड नरहे बाँस नबजे बाँसुरी जस्तो हुनुपर्छ। हामीले भिजिट भिसा वा विदेश यात्राका लागि बिमा, हटलाइन उजुरी, द्रुत प्रहरी कारबाही, दूतावासबाट राहत तथा उद्धारका कार्यक्रम राख्नुपर्छ। सन् २०२१ मा दुबईमा त नेपालसहित अरू मुलुकका मानिस पुगेकाले ती देशले रोजगारी सहजीकरण र नागरिक सहायताका काम गरिरहेको देखिन्छ। विदेश जाने विषय नेपालीको रहर र बाध्यता दुवै हो। अभिभावक हुनुको नाताले सरकारले अध्यागमनमार्फत नागरिकको बाध्यता वा रहरको तगारो बन्नु हुँदैन। यस्ता क्रियाकलापले सरकारका संयन्त्रलाई थप आलोचित र विवादित बनाउँदै जान्छ। तसर्थ, मापदण्ड सरल, स्पष्ट र यात्रुका खुसीका लागि सर्वस्वीकार्य बनाउनुपर्छ। व्यवधान र अफलोडबाटै नागरिक सबैभन्दा बेखुसी हुने देखिन्छ। नागरिक विदेश गएर फर्केर पुनः मलाई विदेश जान दिएर बिगारिस् र दुःख पाएँ, जान नदिएको भए म राम्रो हुन्थें भनी अध्यागमनलाई गाली गरेको वा आलोचना गरेको सुनिएको छैन। देशभित्र थुनेर राखेर नागरिकलाई अन्तर्राष्ट्रिय रूपमा सक्षम नागरिक बनाउने राष्ट्रिय शिक्षाको उद्देश्यसमेत पूरा हुन सक्दैन। नेपाली मानिस प्रस्थान गरेको कारण अध्यागमनलाई कार्बाही गर्न खोज्नु वा त्यो व्यवस्था राख्नु नागरिकको खुसी र भावनालाई नबुझ्नु हो। एक पटक अफलोड भई कुनै कारण लेखिसकेपछि प्रस्थान हुन्छ। सो कागज ल्याइसकेपछि पुनः अर्को कागज माग्ने व्यवस्था नहुने बाध्यात्मक व्यवस्था गर्नुपर्छ। एउटै कार्यालय तर पटकै पिच्छे फरक फरक निर्णय गर्नाले कार्यालयको विश्वसनीयता र साख गिर्दै जाने देखिएको छ। अन्तर्राष्ट्रिय अनुभव र सिकाइ, विश्वव्यापीकरण र उदारीकरणमा अवसरको खोजी र मानव जनशक्तिको ज्ञान, सीप र अनुभव आदानप्रदानको कामलाई मुख्य धरोहरको रूपमा लिइएको छ। यसैका आधारमा जापान १९७८ देखि २००८ सम्म कम जनसंख्या भएर पनि विश्वको दोस्रो अर्थतन्त्र र कुल ग्राहस्थ उत्पादन भएको मुलुक बन्न सकेको हो। अर्को अर्थमा, हाल पनि चीन र भारतको डेढडेढ अर्ब जनसंख्या छ। जसको उत्पादनले जापानको १२ करोड जनसंख्याको उत्पादनलाई उछिन्न अत्यन्त धौ धौ परेको अवस्था छ। त्यसैले, हामीले जति आफ्ना नागरिक मिहिनेती र सीपमूलक बनाउन सक्यौं, त्यति नै आर्थिक उदारीकरणका अवसरहरूको उपयोग लिन सक्छौं। फिलिपिन्सका करिब सवा करोड महिला खाडी तथा अन्य मुलुकमा रोजगारीमा गएका छन्। तर उनीहरूको सीप र शिक्षाको स्तरले कोही पनि हिंसा र ठगीमा परे भन्ने कुरा विरलै सुनिन्छ। कम्बोडियामा मात्रै २०१८ मा ५५ लाख पर्यटक भित्रिएका थिए। फिलिपिन्सले २००१ मा अन्तर्राष्ट्रिय विमानस्थलमा १ करोड मानिसले आवतजावत व्यवस्थापन गर्न सक्यो। त्यो क्रम २०१० मा १० करोड र कोभिडको समयमा पनि २०२० मा ५ करोड मानिसले आवतजावत गरेको तथ्यांक छ। हामी जस्तै भुटानले पनि २०१२ मा २ लाख मानिस र २०२० मा वार्षिक ४ लाख मानिसको प्रस्थान अनुमति दिएको तथ्यांक छ। दुबईमा मात्र वार्षिक २० लाखले पर्यटक भिसामा सरदर भिजिट गर्छन्। २०१८ मा १ करोड ६० लाखले पर्यटक बनेर दुबई पुगे। सन् २०२१ मा सेप्टेम्बरसम्म मात्र नेपालीसहित करिब ५० लाखसम्म दुबई पुगेका छन्। चीन, भारत अमेरिकाजस्ता देशहरूको नागरिक विदेशी भूमिहरूमा सुरक्षित हुन्छन्। तर त्यहाँको इमिग्रेसन राम्रो भएर होइन, उनीहरूको नागरिकको शिक्षा र सीपको स्तर एवं आफ्ना विदेशस्थित नियोगहरूको गुनासो सुन्ने र व्यवस्थापन प्रणाली राम्रो भएर हो। अरूलाई दोष दिएर देशको अर्थतन्त्र चलायमान हुँदैन। यस्तो अन्य सार्वजनिक हित र फाइदाहरूको हिसाबै नगर्ने हो भने निजी क्षेत्रमार्फत सरकारी ढुकुटीमा योगदान जुटाउन सक्दैनौं। तसर्थ दुबईमा पुगेर हिंसा र अन्यायमा परेका मानिसका साथै अन्य खुसी भएका, सरकारप्रति कृतज्ञ भएका, सरकारले स्वतन्त्रताको कदर गरेको भनी आभारी भएकाहरू पनि लेखाजोखा गर्न भूल्न हुँदैन। साना खालका एकाध खराब घटनाहरूको आवरणले ठूला सार्वजनिक लाभहरू ढाक्न खोज्नु हुँदैन। खोजे सरकारी निकायहरू बदनाम हुने र हाम्रा काम कारबाही नागरिकको भावनाविपरीत हुनसक्छन्। निजी क्षेत्रले नेपालबाट रित्ता जहाजहरू पठाएर देश बाहिरबाट विदेशी मात्र लिएर नेपालमा पर्यटकहरू छाडिदिन्छ भन्ने सोच्नु हुँदैन। किनकि निजी क्षेत्रले नाफाका लागि काम गर्ने हुँदा हाल कयौं जहाजले उडान रद्द गरेका छन्। विदेशबाट यात्रुहरू नआउँदा आगमन क्षेत्रसमेत प्रभावित भएको छ। जसरी गत आर्थिक वर्षमा कोभिडका कारण अध्यागमनसम्बन्धी वार्षिक १२४ करोड राजस्व गुमेको थियो। त्यही अवस्था पुनः आउन सक्छ। सरकारी हरेक कार्यको शृंखलायुक्त प्रभाव हुन्छ। एउटै निकायले मात्र सुधार सम्भव हुँदैन। तसर्थ हामीले मात्र अध्यागमनमा कडा खाले मापदण्ड राखेर सफल भइन्न। सबै निकायको सहयोग आवश्यक रहेको देखिन्छ। देशभित्र थुनेर राखेर नागरिकलाई अन्तर्राष्ट्रिय रूपमा सक्षम नागरिक बनाउने राष्ट्रिय शिक्षाको उद्देश्यसमेत पूरा हुन सक्दैन। अबको अध्यागमनमा सुधारको विन्दु वा सुरुआत गर्ने तरिका नितान्त भिन्न हुनुपर्छ। करिब डेढ शताब्दीको शासकीय अनुभवसहित पब्लिक एडमिनिस्ट्रेसन, न्युपब्लिक मेनेजमेन्ट हुँदै न्यु पब्लिक गभर्नेन्सबाट न्यु पब्लिक सर्भिसको युगमा छौं। पहिले जस्तो रोविङ एन्ड स्टेरिङको अवस्थामा रहने हो भने सरकार वा राज्यको आलोचना हुन्छ। अध्यागमनको प्रस्थानमा कडाइ गर्ने कार्य भनेको स्टेरिङ गर्ने कार्य हो। जुन कुरा नागरिकको रुची, इच्छा, आकांक्षा र सोचाइमा अंकुश लगाउने कुरा हो। जसले राज्य लोकतान्त्रिक राज्य व्यवस्थाको चरित्र भन्दा बाहिर जानसक्छ। आलोचनाको पात्र हुन पुग्छ। त्यसैले हामी समयमै सचेत हुन जरुरी छ। सरकार नागरिकको रुची र अपेक्षा कहाँ कहाँ छ ? त्यसैमा रहेर अवलोकन गर्ने, विदेशी मलुकमा समेत नागरिकको आवतजावत भइरहेको छ। सोही बढ्दो प्रवृतिको आधारमा सरकारी संयन्त्रहरू नजिकमा राख्ने गर्नुपर्छ। तिनलाई सबलीकरण, विमा र गुनासो सुनुवाइ गर्न नागरिकको इच्छामा साथ दिने गरी उपस्थिति जनाउनु पर्छ। न कि अध्यागमन कार्यालयलाई गाली गरेर दायित्व पूरा हुन्छ। न त नागरिकलाई नै खुसी बनाउन सकिन्छ। यो नै कल्याणकारी राज्यको दायित्व हुन जान्छ। जस्तैः विदेशी मुलुकमा नै श्रम स्वीकृति, बिमा व्यवस्था, रोजगार सूचना र तालिम सबलीकरण कार्यक्रम। भिजिट भिसा सरल सहज र यात्रुमैत्री बनाउनुपर्छ। अध्यागमनको प्रस्थानमा अनावश्यक नियन्त्रण गर्दा सरकारले गाली खाने तर निजी क्षेत्रले कमाउने भर्याङ बनाउने गरेको आरोप छ। तसर्थ, हालको नियन्त्रणमुखी अध्यागमनको मापदण्ड नरहे बाँस नबजे बाँसुरी जस्तो हुनुपर्छ। सरकारले अध्यागमनको प्रस्थानमा अनावश्यक नियन्त्रण गर्ने मापदण्ड हटाउनुपर्छ। यही मान्यतामा रहेर अध्यागमनको नयाँ मापदण्ड ल्याउनुपर्छ। गृह मन्त्रालय नागरिकको अभिलेख, राजस्व संकलन र सीमा नियन्त्रण गर्ने महत्वपूर्ण निकाय हो। अध्यागमन मापदण्डमा कडाइ गर्दा सरकारले पाउने भन्दा गुमाउने धेरै हुन्छ। यसैले विदेशमा नेपाली नागरिकको आपत्विपद् तथा राहत उद्धारमा विदेशस्थित नियोगहरूमार्फत रेखदेख र खबरदारी बढाउने विश्वव्यापी प्रचलन हो। सोही संयन्त्रलाई प्रभावकारी बनाउनुपर्छ। नेपाल सरकारले नेपाली नागरिकको बढ्दो विदेशको गन्तव्य स्थललाई पहिचान गर्नुपर्छ। सोहीअनुसार साथ र सहयोग दिन र सहजीकरण गर्न सरकारको उपस्थिति बढाउनुको विकल्प छैन। यसका लागि प्रहरी, निजामती, निजी क्षेत्रबाट श्रम सहचारीको व्यवस्था गर्नुपर्छ। यति गर्न सके व्यक्तिको स्वतन्त्रताको सम्मान भई जनहित र नागरिकको खुसी थप्ने काम हुन्छ। जसले सरकार वा राज्यको कार्यशैलीमा समर्थन र लोकप्रियता पनि हासिल हुनेछ। (लेखक त्रिभुवन विमानस्थलका अध्यागमन कार्यालय प्रमुख हुन्।)"
"बारले भन्यो : महाभियोग लगाउनु सकारात्मक, अब आन्दोलनको स्वरुप परिवर्तन हुन्छ","काठमाडौंः नेपाल बार एसोसिएसनले प्रधानन्यायाधीश चोलेन्द्रशमशेर जबरामाथि महाभियोग लगाउने दलहरुको निर्णयको स्वागत गरेको छ । बारका महासचिव लीलामणी पौडेलले प्रधानन्यायाधीश चोलेन्द्रशमशेर जबरामाथि महाअभियोग लगाउने दलहरुको निर्णयको स्वागत गरेका हुन् । उनले अन्नपूर्णसँग भने, महाअभियोग लगाउनु सकारात्मक हो । यसका लागि सांसदज्यूहरुलाई धन्यवाद दिन चाहन्छौं । अब सेवाग्राहीलाई अफ्ठेरो नपर्ने गरी आन्दोलनको स्वरुप परिवर्तन हुन्छ । प्रधानन्यायाधीशज्यू निलम्बनमा परिसक्नुभयो । उनले न्यायालय शुद्धीकरणको अभियान भने जारी रहेको बताए । बार प्रधानन्यायाधीश चोलेन्द्र शमशेर जबराको राजीनामा माग गर्दै विगत चार महिनादेखि आन्दोलनमा छ । बारले जबराको सम्पत्ति छानविनको माग समेत गरेको छ ।"
एकाएक कसरी आयो महाभियोग प्रस्ताव?,"काठमाडौंः गत कात्तिक पहिलो सातादेखि न्यायालय शुद्धीकरणका लागि प्रधानन्यायाधीश चोलेन्द्र शम्शेर जबराको राजीनामा माग गर्दै नेपाल बार एशोसियसनले आन्दोलन घोषणा गर्यो। बारले प्रधानन्यायाधीशको राजीनामा माग राख्दै आन्दोलन थाल्दा जबरा टसमस भएनन्। बरु उनले आफू संवैधानिक प्रक्रियामार्फत् नियुक्ति भएको र संवैधानिक प्रक्रियामार्फत् विकल्प खुल्ला रहने बताइरहे। त्यसपछि बारले संसदमा रहेका प्रमुख राजनीतिक दलहरुलाई प्रधानन्यायाधीश जबराविरुद्ध महाअभियोग प्रस्ताव ल्याउन आग्रह गर्दै १७ बुँदे ज्ञापनपत्र बुझायो। एमालेले भने बारका पदाधिकारीसँगको भेटमा संसद विघटनविरुद्ध परमादेश दिने पाँच जना न्यायाधीशविरुद्ध आउन भन्यो। तर, दलहरुले यसबारे थप छलफल गरेर निकास निकाल्ने बताए। यो विषय केही समय मत्थर बन्यो। बारले थप आन्दोलन अघि बढाए पनि सो आन्दोलन निर्णायक बन्न सकेन। एमसीसीको विषय चर्कोरुपमा उठिरहेका बेला सत्तारुढ दल नेपाली कांग्रेस, नेकपा माओवादी केन्द्र र नेकपा एकीकृत समाजवादीका ९८ सांसदले प्रधानन्यायाधीशविरुद्ध महाभियोग प्रस्ताव ल्याए। सांसद रंगमति शाहीले आन्तरिक तयारीबाट महाभियोग प्रस्ताव ल्याइएको बताइन्। उहाँमाथि प्रश्न उठेपछि हामीले महाभियोग प्रस्ताव ल्याएका हौं। दुई तीन दिनअघि देखि नै महाभियोग प्रस्ताव ल्याउने तयारी भएको थियो,' उनले अन्नपूर्णसँग भनिन्। सांसद अभिषेकप्रताप शाहले महाभियोग प्रस्तावको ड्राफ्ट आजमात्रै तयार भएको बताए। महाभियोग प्रस्ताव आजै ड्राफ्ट भएर तयार भएको हो। खबर आएपछि मसहितका सांसदज्युहरुले आजै हस्ताक्षर गरेका थियौं,' उनले अन्नपूर्णसँग भने। एक सांसदले जबरामाथि योजनाबद्ध तरिकाले महाभियोग प्रस्ताव आएको बताए। उनले भने, केपी शर्मा ओलीले 'साइलेन्ट गेम' खेलिरहेका थिए। देउवाले त्यसविरुद्ध कडा जवाफ फर्काएका हुन्। चिनियाँ राजदूतको सक्रियता र ओलीले एमसीसी पास गर्न गठबन्धन टुटाउन गरेको प्रस्ताव शंकास्पद थियो। देउवालाई ओलीले एमसीसी पास गर्न सघाउँछु भने पनि अन्त्यमा गर्नुहुन्नथ्यो,' ती सांसदले भने, ओलीले बरु गठबन्धन तोडाएर राष्ट्रपति कहाँ पुगेर प्रधानमन्त्रीको सपथ खानुहुन्थ्यो।' अवैधानिक भन्दै एमालेबाट छुट्टिएका माधव नेपालसहितका सांसदहरुविरुद्ध सर्वोच्चमा परेको रिटको फागुन २ गतेका लागि राखिएको थियो। प्रधानन्याधीशले जबराले उक्त पेशीलाई आजका लागि सारेका थिए। 'आज माधव नेपाल पार्टीको वैधानिकता समाप्त हुन्थ्यो। स्वतः यो सरकार अल्पमतमा जान्थ्यो। संविधानकोफ ७६ (२) अनुसार ओली राष्ट्रपतिकहाँ पुगेर सपथ लिएर प्रधानमन्त्री भइहाल्नुहुन्थ्यो,' ती सांसदले भने। ती सांसदका अनुसार बाबुराम भट्टराईलाई उचालेर जसपा फुटाउने तयारी पनि गरिएको छ। महन्थ ठाकुर र बाबुराम पक्ष मिलाएर ओलीजीको बहुमत पुर्याइदिने। त्यसपछि एमसीसी पनि पास हुन्छ। यो ओलीजीको रणनीतिक तयारी थियो। देउवाले कडा जवाफ दिए, उनले भने।"
सभामुखले बोलाए सर्वदलीय बैठक,"काठमाडौं: सभामुख अग्निप्रसाद सापकोटाले सर्वदलीय बैठक बोलाएका छन् । समसामयिक विषयमा छलफल गर्न सभामुख सापकोटाले बैठक बोलाएको सभामुखका प्रेस सल्लाहकार श्रीधर न्यौपानेले जानकारी दिए । संसद सचिवालयकाअनुसार प्रधानन्यायाधीश चोलेन्द्र शम्शेर जबराविरुद्धको महाभियोगमा धारणा बनाउन, संसदमा जारी एमालेको अवरोध हटाउने लगायत विषयमा बैठकमा छलफल हुनेछ ।"
प्रधानन्यायाधीशविरुद्ध महाभियोग : एमालेले बोलायो संसदीय दलको बैठक,"काठमाडौं : नेकपा एमालेले संसदीय दलको बैठक आह्वान गरेको छ । प्रधानन्यायाधीश चोलेन्द्र शम्शेर जबरालाई सत्ता गठबन्धनले महाभियोग लगाएपछि त्यसबारे धारणा बनाउन एमालेले आफ्ना सांसदहरुलाई बोलाएको हो । बैठक सोमबार विहान ११ बजे नयाँ बानेश्वरस्थित संसद भवनमा बस्ने एमाले प्रमुख सचेतक विशाल भट्टराईले जानकारी दिए । एमालेले प्रधानन्यायाधीश राणासहित परमादेश दिने पाँचै जना न्यायाधीशविरुद्ध महाभियोग लगाउनुपर्ने बताउँदै आएको छ । यसअघि एमाले अध्यक्ष केपी शर्मा ओलीले आन्दोलनरत कानुन व्यवसायीलाई पाँचै जना न्यायाधीश हटाउनुपर्ने आशय राखेका थिए । भोलिको बैठकले परमादेश दिने बाँकी चार न्यायाधीश दिपककुमार कार्की, मिरा खड्का, आनन्दमोहन भट्टराई, ईश्वर खतिवडालाई पनि महाभियोग लगाउन सक्नेबारे निर्णय लिने अनुमान गरिएको छ ।"
प्रधानन्यायाधीशविरुद्ध महाअभियोग प्रस्ताव दर्ता,"काठमाडौं : प्रधानन्यायाधीश चोलेन्द्रशम्शेर जबराविरुद्ध महाअभियोग प्रस्ताव दर्ता भएको छ। आइतबार बिहान प्रधानन्यायाधीशविरुद्द संसदमा महाअभियोग दर्ता भएको हो। सत्तारुढ गठबन्धनका सांसदहरुले जबराविरुद्ध महाअभियोग दर्ता गरेका हुन्। सत्ता गठबन्धनका ९८ जना सांसदको हस्ताक्षरसहित प्रधानन्यायाधीशविरुद्ध महाअभियोग गर्दा भएको स्रोतले बताएको छ। नेपाली कांग्रेसकी सचेतक पुष्पा भुसाल, माओवादी केन्द्रका सचेतक देव गुरुङ र एकीकृत समाजवादीका सचेतक जीवनराम श्रेष्ठ प्रस्तावक छन्। नेपाल बार एसोसियसनले लामो समयदेखि प्रधानन्यायाधीशको राजीनामा माग गर्दै इजलास बहिस्कार गरेका थिए।"
"टाटाको नेक्सन, हुन्डाईको भेन्यू र रेनो काइगरमा कुन राम्रो? केके छन् विशेषता?","बजारमा विभिन्न कम्पनीको एसयुभी सेग्मेन्टअन्तर्गत प्रतिस्पर्धा बढ्दो छ। धेरैको रोजाइ एसयुभी भएकोले कम्पनीहरू यसैको बिक्री तथा वितरणको लागि विशेष जोड दिदैँछन्। तर उपभोक्ताहरूलाई गाडीको विशेषताहरू उपयुक्त लागे यसै पनि रुचाइन्छ। त्यसमध्येको एउटा उदाहरण हो टाटा नेक्सन। नेपालमा यसको बिक्री सन् २०२१ को जुलाईदेखि मात्रै सुरू भएको हो। तर टाटा नेक्सन निकै राम्रो प्रतिक्रिया र बजार पाएको छ। नेपाली बजारमा टाटा नेक्सनको प्रतिस्पर्धीको रुपमा हुन्डाईको भेन्यू र रेनोको काइगरलाई लिन सकिन्छ। टाटाको नेक्सन, हुन्डाईको भेन्यू र रेनोको काइगर तीनै गाडीमा बिएस६ कम्प्लायन्टको इन्जिन जडित छ। कम्पनीहरूले गाडीको विशेषता अपग्रेड गर्न कुनै ठाउँ छाडेको छैन। टाटा नेक्सनले ग्लोबल एनक्यापमा ५ स्टार सुरक्षा रेटिङ पाएको छ। भेन्यू र काइगरले भने सुरक्षा रेटिङमा जम्मा ४ स्टार रेटिङ पाएको छ। सुरक्षाको हिसाबमा सबैभन्दा अघि भएको टाटा नेक्सन किन सर्वाधिक रुचाइएको छ ? यी तीन गाडीमा केके विशेषता र भिन्नता छन्? टाटा नेक्सनको तौलको कुरा गर्दा यो जम्मा १,२३७ केजी छ। हुन्डाई भेन्यूको तौल भने १,११२ देखि १,२५१ केजी हुन्छ। यता रेनो काइगर यी दुईभन्दा कम तौलको छ। यो जम्मा १,०१२ केजी छ। भनेपछि नेक्सनको तौल दुईभन्दा बीचमा पर्ने हुँदा औसत मान्न सकिन्छ। टाटा नेक्सनको लम्बाई ३,९९३ एमएम, चौढाई १,८११ र उचाई १,६०६ एमएम छ। योभन्दा भेन्यूको लम्बाई बढी छ। यसको लम्बाई ३,९९५ एमएम, चौढाई १,७७० एमएम र उचाई १,६०५ एमएम छ। उस्तै, काइगरको लम्बाई भने ३,९९१ एमएम, चौढाई १,७५० एमएम र उचाई १,६०० एमएम छ। टाटा नेक्सनको ह्विलबेस २,४९८ एमएम छ भने भेन्यू र काइगरको ह्विलबेस २,५०० एमएम छ। भेन्यूको ग्राउन्ड क्लेरेन्स जम्मा १९० एमएम र काइगरको ग्राउन्ड क्लेरेन्स २०५ एमएम छ। यता नेक्सनको ग्राउन्ड क्लेरेन्स भने यी दुईभन्दा धेरै छ। त्यो भनेको यसमा २०९ एनएम ग्राउन्ड क्लेरेन्स छ। टाटा नेक्सन नेपालको उखाडखाबड बाटोको लागि निकै उपयुक्त छ। बाहिरी आवरणः ५ सिटर नेक्सन, भेन्यू र काइगर तीनवटै एसयुभीको बाहिरी डिजाइन लोभलाग्दो छ। कम्पनीले आफ्नो उत्पादनको आवरणमा विशेष ध्यान पुयाएको बुझ्न सकिन्छ। नेक्सनको कुरा गर्दा यसको लुक्स निकै बोल्ड छ भने पछाडिको भाग अलि स्लिम छ। नेक्सनको तुलनामा भेन्यूको आवरण भिन्न छ। यसमा ठूलो रेडियटर ग्रिल छ र हेडल्याम्पको लागि स्प्लिट थिम छ। नेक्सन र भेन्यूमा अगाडि भागमा फग लाइट छ। तुलनात्मक रुपमा काइगरमा भने फग लाइट छैन। त्यस्तै, भेन्यू र नेक्सनमा सन रुफ छ तर काइगरमा छैन। भेन्यूको तुलनामा टाटामा डुअलफंसन डेटाइम रनिङ एलइडी लाइट छ। तीनैवटा गाडीमा एड्जस्टेबल हेडल्याम्प र रिअर भ्यू ऐना भने पाउन सकिन्छ। यी गाडीहरूमा अलोय ह्विलको प्रयोग गरिएको छ। भेन्यू र काइगरको तुलनामा नेक्सन बढी युवा पुस्ताले रुचाउने डिजाइनमा तयार पारिएको छ। आन्तरिक विशेषताः टाटा नेक्सन, हुन्डाई भेन्यू र रेनो काइगर तीनवटै गाडीको इन्टेरिअर आधुनिक डिजाइनमा तयार पारिएको छ। गाडीहरूमा सफा र फराकिलो ड्यासबोर्ड पाउन सकिन्छ। तर तुलनात्मक हिसाबमा नेक्सनको क्याबिन फराकिलो र बढी विशेषताले भरिपूर्ण देखिन्छ। यसमा पुरै डिजिटल इन्स्ट्रुमेन्ट कन्सोल, फराकिलो सेन्ट्रल कन्सोल र थप स्टोरेजको लागि ठाउँ पनि छ। यो डुअलटोन थिममा आधार भएकोले पनि अझ आकर्षक देखिन्छ। नेक्सनमा जस्तै काइगरमा पनि डुअलटोन ड्यासबोर्ड भने पाउन सकिन्छ। भेन्यू र काइगरको तुलनामा नेक्सनमा चालक र यात्रुलाई बस्नको लागि फराकिलो ठाउँ छ। त्यस्तै, यात्रु सुविधाको लागि नेक्सनमा अटोमेटिक क्लाइमेट कन्ट्रोलको सुविधा छ। जुन काइगर र भेन्यूमा छैन। सुरक्षाः सुरक्षाको हिसाबमा टाटा नेक्सनले वयस्क सुरक्षाको लागि ग्लोबल एनक्याप टेस्टमा ५ स्टार र बालबालिकाको सुरक्षाको हकमा ३ स्टार रेटिङ पाएको छ। भेन्यू र काइगरले ग्लोबल एनक्यापममा जम्मा ४ स्टार रेटिङ पाएको छ। काइगरमा चार वटा एयरब्याग छन्। यता नेक्सन र भेन्यूमा भने जम्मा दुई वटा एयरब्याग छन्। काइगरमा पंचर रिप्येर किटहरू पाइदैन तर नेक्सनमा भने यो किट उपलब्ध गराइएको छ। त्यस्तै, नेक्सनमा हिल होल्ड कन्ट्रोल, ट्र्याक्सन कन्ट्रोल, ब्रेक असिस्ट र इलेक्ट्रोनिक स्टेबिलिटी जस्ता विशेषताहरू छन् जुन काइगर र भेन्यूमामा समावेश गरिएको छैन। नेक्सनमा इबिडीसहितको एबिएस, रिभर्स पार्किङ सेन्सर जस्ता सुरक्षा विशेषता पनि छन्। यी तीनवटै गाडीमा चाइल्ड सेफ्टी लक विशेषता पाउन सकिन्छ। इन्जिन र ट्रान्समिसनः एकै सेगमेन्टको भेन्यू, काइगर र नेक्सनमा सबैभन्दा बढी डिस्प्लेसमेन्ट नेक्सनको छ। नेक्सन १२ लिटर टर्बो रिभोल्ट्रोन पेट्रोल इन्जिन र १२ लिटर टर्बो रिभोल्ट्रोन डिजेल इन्जिन विकल्पमा उपलब्ध छ। १,१९९ सिसी डिस्प्लेसमेन्ट भएको नेक्सनको पेट्रोल इन्जिन विकल्पमा ३ सिलिन्डर, २ भल्भ, एसओएचसी इन्जिन जडित छ। जसले ५,५०० आरपिएममा १२० पिएस पावर र १,७५०४,००० आरपिएममा १७० एनएम टर्क जेनेरेट गर्छ। उस्तै डिजेल विकल्पमा उपलब्ध नेक्सनमा १,४९७ सिसी डिस्प्लेसमेन्ट, ४ सिलिन्डर छ। जसले ४,०० आरपिएममा ११० पिएस पावर र १,५००२,७५० आरपिएममा २६० एनएम टर्क जेनेरेट गर्छ। हुन्डाई भेन्यू पनि १२ लिटर कप्पा पेट्रोल र १५ लिटर यू२ सिआरडिआई डिजेल विकल्पमा उपलब्ध छ। १,१९७ सिसी डिस्प्लेसमेन्ट भएको भेन्यू पेट्रोल इन्जिनमा ४ सिलिन्डर, ४ भल्भ, डिओएचसी इन्जिन जडित छ। जसले ६,००० आरपिएममा ८३ पिएस पावर र ४,००० आरपिएममा ११४ एनएम टर्क जेनेरेट गर्छ। यसको डिजेल भर्सनमा भने १,४९३ सिसी डिस्प्लेसमेन्ट छ जसले ४,००० आरपिएममा १०० पिएस पावर र १,५००२,७५० आरपिएममा २४० एनएम टर्क जेनेरेट गर्छ। रेनोको काइगरमा ९९९ सिसी, ३ सिलिन्डर, ४ भल्भ, डिओएचसी इन्जिन जडित छ। यसले ६,००० आरपिएममा ८२ बिएचपी पावर र ४,००० आरपिएममा ११४ एनएम टर्क जेनेरेट गर्छ। पावरको हिसाबमा यी तीन एसयुभीमध्ये सबैभन्दा बढी पावर नेक्सनकै छ। यो पेट्रोल र डिजेल दुवैमा ६ गियर म्यानुअल ट्रान्समिसनमा उपलब्ध छ। इन्धन क्षमताः नेक्सनको पेट्रोल संस्करणले प्रति लिटर १७४ किलोमिटर र डिजेल संस्करणले २२४ किलोमिटर माइलेज दिन्छ। भेन्यूको पेट्रोल संस्करणले प्रति लिटर १७५२ किलोमिटर र डिजेल संस्करणले २३४ किलोमिटरको माइलेज दिन्छ। यता काइगरले भने प्रति लिटर १९३ किलोमिटरको माइलेज दिन्छ। अन्य फिचरः टाटाको नेक्सनमा इको, सिटी र स्पोर्ट गरि तीन ड्राइभिङ मोड छ। जुन भेन्यू र काइगरमा पाइदैन। यसमा ३५० लिटरको बुट स्पेस छ। भेन्यूमा पनि ३५० लिटरको बुट स्पेस छ। उता रेनो काइगरमा भने ४०५ लिटरको बुट स्पेस पाउन सकिन्छ। नेक्सनमा १६ इन्चको अलोय ह्विल छ। काइगरमा पनि १६ इन्चको ह्विल पाउन सकिन्छ। हुन्डाई भेन्यूमा भने जम्मा १५ इन्चको ह्विल छ। नेक्सनमा सनग्लास होल्डर पनि दिइएको छ। जुन भेन्यू र काइगरमा छैन। मूल्यः नेपालमा नेक्सनको मूल्य जम्मा ४० लाख ३० हजारदेखि ५३ लाख ९० हजार रुपैयाँसम्म तोकेको छ। यो हरियो, सेतो, रातो र ग्रे गरी चार रंग विकल्पमा उपलब्ध छ। हुन्डाईको नेपाली बजार मूल्य ३६ लाख ९६ हजारदेखि ५० लाख ५६ हजार रुपैयाँसम्म तोकेको छ। यो ग्रे, सिल्भर, सेतो, निलो र सुन्तले रंग गरी पाँच रंग विकल्पमा उपलब्ध छ। नेपाली बजारमा २८ लाख ४९ हजारदेखि ३७ लाख ६९ हजार रुपैयाँसम्म उपलब्ध काइगर भने निलो, रातो, सिल्भर, ग्रे, सेतो र कालो गरी ६ विभिन्न रंग विकल्पमा उपलब्ध छ।"
"एमसीसी सकस, संसद् बैठक फेरि स्थगित",काठमाडौं : फागुन २ का लागि तोकिएको संसद् बैठक फेरि स्थगित भएको छ । संघीय संसद्का महासचिव भरतराज गौतमले आइतबार सुचना निकाली बैठक बस्ने दिन र समय परिवर्तन भएको जनाएका छन्। अर्को बैठक फागुन ४ गते बुधबार दिउँसो १ बजे बस्ने भनिएको छ। एमसीसी संसद्मा टेबल गर्नेबारे सत्तारुढ दलहरुबीच सहमती कायम नभएपछि सभामुख अग्नि सापकोटाले संसद् बैठक स्थगित गरेका हुन्। बैठक विशेष कारणले स्थगित गरिएको सुचनामा उल्लेख छ।
झापामा एक जना कटुवा पेस्तोलसहित पक्राउ,"विराटनगर : झापाका एक जना युवालाई सशस्त्र र नेपाल प्रहरीको संयुक्त टोलीले कटुवा पेस्तोलसहित आइतबार बिहान पक्राउ गरेको छ। झापाको भद्रपुर नगरपालिका६ नयाँ बस्तीका २४ वर्षीय मुगालाल माझीलाई घरैबाट हतियारसहित पक्राउ गरिएको जानकारी सशस्त्र प्रहरी बल झापाका प्रवक्ता डीएसपी प्रेमबहादुर भण्डारीले दिए। माझीले आफ्नै घरमा हतियार लुकाएर राखेको जानकारी सुरुमा सशस्त्रलाई आएको थियो। त्यसपछि नेपाल प्रहरीसँग समन्वय गरेर उनको घरमा खानतलासी गरिएको डीएसपी भण्डारीले बताए। डीएसपी भण्डारी र नेपाल प्रहरीका निरीक्षक दलकुमार राई नेतृत्वको संयुक्त टोलीले माझीको घरमा छापा हानेको हो। त्यस क्रममा बिहान ६ः३० बजेतिर बाहिरपट्टि लुकाएर राखेको अवस्थामा खाली पेस्तोल फेला परेको भण्डारीले बताए। पेस्तोलमा लाग्ने गोली भने भेटिएन। प्रहरीका अनुसार गोली कतै लुकाएर राखिएको हुनसक्ने आशंकामा थप अनुसन्धान अघि बढाइएको छ। पेस्तोलसहित पक्राउ परेका माझीविरुद्ध हातहितयार खरखजना मुद्दा चलाइने भएको छ। पेस्तोल कहाँबाट ल्याएका हुन्भन्ने तत्काल नखुले पनि प्रहरीले भने भारतबाट ल्याएको हुनसक्ने आशंका गरेको छ। यसअघि पनि सशस्त्र प्रहरीले झापाबाट दुई पटक गरेर हतियार र विष्फोटक पदार्थ बरामद गरिसकेको छ। सशस्त्र प्रहरी बल प्रदेश १ का प्रमुख डीआइजी कमल गिरीले बारम्बार हतियार र विष्फोटक पदार्थ फेला पर्न थालेपछि भारतसँग सीमा जोडिएका स्थानमा थप निगरानी बढाउन सशस्त्र प्रहरीलाई निर्देशन दिएका छन्। शान्ति सुरक्षाका सवालमा कुनै पनि सम्झौता नगर्न र थप चनाखो रूपमा प्रस्तुत भएर शान्ति सुरक्षाको अवस्था मजवुत बनाउन उनको निर्देशन छ। विशेष टोली परिचालन गरेर नेपालभारत सीमा क्षेत्रलाई उच्च निगरानीमा राखिएको छ, डीआइजी गिरीले भने, अवैध एवम् अवाञ्छित गतिविधी नियन्त्रणमा लिन नेपाल प्रहरीसँग समन्वय गर्दै सीमा क्षेत्रको सुरक्षा व्यवस्था कडा बनाइएको छ। गिरीले हतियार एवं लागुऔषधको ओसारपसार, सीमा सुरक्षा, चोरी तस्करी नियन्त्रण र शान्ति सुरक्षाका सवालमा सशस्त्र प्रतिवद्ध रहेको बताए।"
प्रधानन्यायाधीशलाई महाभियोग चुनाव रोक्ने षडयन्त्र : एमाले उपमहासचिव रिमाल,"काठमाडौं : नेकपा एमालेका उपमहासचिव विष्णु रिमालले प्रधानन्यायाधीश चोलेन्द्र शम्शेर जबरामाथि महाभियोग लगाउने सत्ता गठबन्धनको निर्णय चुनाव सार्ने षडयन्त्र हुनसक्ने टिप्पणी गरेका छन् । सत्ता गठबन्धनका नेपाली कांग्रेस, माओवादी केन्द्र र नेकपा एकीकृत समाजवादीका ९८ सांसदले प्रधानन्यायाधीश जबराविरुद्ध संसद सचिवालय दर्ता महाभियोग प्रस्तावमाथि टिप्पणी गर्दै उपमहासचिव रिमालले महाअभियोगको सिलसिलाको विजारोपण गरेर अदालतलाई फेरि विवादमा ल्याउने र हुँडल्ने काम अत्यन्त हानिकार, अनुचित र अनुत्तरदायी भएको ट्वीटरमा उल्लेख गरेका छन् । यो कार्य वैशाख ३० मा निर्धारित स्थानीय तहको चुनाव रोक्ने षडयन्त्रको एउटा अंग हुनसक्ने उनको तर्क छ ।"
रकमान्तर ढुकुटी रित्याउने खेलो,"काम कुरो एकातिर कुम्लो बोकी ठिमीतिर भनेजस्तै छ, हाम्रो बजेट खर्चको शैली। बजेट एकातिर छुट्याइन्छ र अर्कातिर खर्च हुन्छ। त्यो शैली हेरेर भन्न सकिन्छ। ऐन, कानुन एकातिर बजेट खर्च अर्कातिर। पछिल्ला वर्षमा ३० प्रतिशतभन्दा बढी बजेट रकमान्तर भएको छ। जब कि विनियोजन भन्छ, १० प्रतिशतभन्दा बेसी रकमान्तर गर्न पाइन्न। बजेट ल्याउँदा जुन जुन योजना, कार्यक्रम र शीर्षकका लागि भनिएको हो, त्यसमा केवल १० प्रतिशत मात्रै अर्काेतिर सार्न मिल्छ। त्यति १० प्रतिशत पनि किन राखिएको हो भने भैपरी आउँदा खर्च गर्न सकियोस् भनेर हो। जस्तो कि सोच्दै नसोचेको कोभिड १९ महामारी आइलाग्यो, जसका लागि पहिल्यै कत्ति पनि बजेट छुट्याइएको थिएन। नत्र अरू प्राकृतिक विपद र प्रकोप लगायतका लागि त विभिन्न कोष नै बनाइएका हुन्छन्। बजेट पनि हुन्छ। कोभिड१९ जस्तै महामारी आउँदा बजेट रकमान्तर भयो भने त सुखद मान्नु पर्छ। सरकार जनताको स्वास्थ्यप्रति संवेदनशील बन्यो र रकमान्तरै गरेर भए पनि खर्च गयो। कोभिड फैलिएको २०७६७७ का बेला एक खर्बजसो त रकमान्तर भएको थियो। तर यहाँ सधैं जनताका समस्या हेरेर रकमान्तर गरिएको छैन, रकमान्तर गर्न पाइन्छ भन्ने कानुनको सानो छिद्रको उदाहरण दिँदै आर्थिक अनुशासन तोडेको तोड्यै गरिन्छ। यो मात्रै होइन, प्रत्येक सरकार आर्थिक अनुशासन तोड्न उद्दत छन्। संसद्को सार्वजनिक लेखासमिति होस् या महालेखा परीक्षक, सधैं गैरबजेटरी खर्च रोक्न भनिरहन्छन् र रकमान्तरका कमजोरी औंल्याइरहन्छन्। रकमान्तरको रोग भने बिसेक हुने कुनै छेकछन्द छैन। कारण हाम्रा राजनीतिकर्मी अटेरी छन्। अझ भनौं थेत्तरै छन्। जसलाई नैतिकताको कुनै पर्वाह छैन। आर्थिक वर्षको अन्त्यतिर जहाँजहाँको बजेट खर्च भएको छैन, त्यही त्यही आआफ्नो निर्वाचन क्षेत्र वा गाउँठाउँका लागि भनेर लैजान्छन्। एघारौं मिनेटमा आएर लगेको बजेटबाट न गतिलो काम हुन्छ न परिणाम निस्कन्छ। बरु बेरुजुचाहिँ आउँछ। कैयौं ठाउँमा त कागजमा काम हुन्छ र बजेट पास हुन्छ। त्यही भएर पनि आफ्ना कार्यकर्ता पोस्नकै लागि रकमान्तर गरी गरी पैसा लैजान नेताहरू मरिहत्तै गर्छन्। सरकार पनि त्यही उद्देश्यले दुरुपयोगमा लाग्छ। रकमान्तरको बजेटबाट कुनै ठूलो योजना र आयोजना बन्दैनन्। जुन योजना र बजेटमै छैनन्, त्यस्ता योजना र आयोजनामा रकमान्तर गर्नु भनेकै सरकारी ढिकुटी रित्याउने खेलो मात्रै हो। जहाँ बजेट चाहिएको हुन्थ्यो भने त्यस्ता योजना त बजेटमै पर्थे नै। यो आवमा सरकारले पुँजीगततर्फ तीन खर्ब ७८ अर्ब खर्च गर्ने लक्ष्य लिएको छ। अर्थ मन्त्रालयले ५ महिनासम्ममा विभिन्न शीर्षकका लागि ९ अर्ब २६ करोड रुपैयाँ रकमान्तर गर्न भ्याइसक्यो। अर्थमन्त्री जनार्दन शर्माले हाकाहाकी खर्च नहुने योजना र तिनको बजेटको सूची तयार गर्न कर्मचारीलाई निर्देशन दिनुबाटै रकमान्तरका लागि उनले भित्रभित्रै योजना बनाइसकेको बुुझिन्छ। आर्थिक वर्ष घर्किन लाग्दा उनले त्यसो गर्ने संकेत दिइसके। जुन अत्यन्त लज्जाजनक हो। रकमान्तरले खासमा कतै पनि विकास निर्माण हुन सक्दैन। हुँदैन पनि। यो कनिका छराइ मात्रै हो। खासमा त झन् ठूलो आर्थिक विचलन र विकृति हो। योजनाबद्ध विकासको अवरोधक प्रवृत्ति हो। योजना र बजेटभन्दा बाहिर गएर खर्च गर्न वास्तवमै बालुवामा पानी हाल्नुसरह हो। मुलुकको विकासले गति लिन नसक्नुको एउटा मुख्य कारणमध्ये यो प्रवृत्तिलाई लिन सकिन्छ। नैतिक रूपमा उत्तरदायी हुने राजनीतिक संस्कारबाटै रकमान्तर जस्तो महारोगको उपचार गराउनुपर्छ। आवश्यक ठाउँमा बजेट पार्ने, खर्च गर्ने र अनावश्यक ठाउँमा कनिका नछर्ने गर्न राजनीतिक नेतृत्व जहिलेसम्म प्रतिबद्ध भएर लाग्दैन, तबसम्म यो रोग निको हुन्न। विकास खर्च गर्नै नसक्ने र खर्च नभए आफूअनुकूल गरौंला भन्नेजस्तो निकै तल्लोस्तरको लोभ राखेर बस्ने राजनीतिकर्मी र तिनले रकमान्तर गरिदिएर पठाइदिएको बजेटबाट सानातिना विकास निर्माणको झारा टराइमा रमाउने प्रवृत्ति हुन अभिशाप हो। यो अभिशापको उपचार आर्थिक अनुशासनको पालनाबाहेक केही हुनसक्दैन।"
ग्लोबलको भ्यालेन्टाइन्स अफर,"काठमाडौं : ग्लोबल आईएमई बैंकले भ्यालेन्टाइन्स डेका अवसरमा ग्राहकलाई क्यूआर कोडमार्फत गरिने झुक्तानीमा १५ प्रतिशत क्यासब्याक प्रदान गर्ने भएको छ । प्रिय पात्रसँग माया, सद्भाव मित्रता र प्रशंसा बाँड्ने मौका प्रदान गर्न फाल्गुन १ तथा २ गते सरसामान खरिद गर्दा मेरी उनीलाई लेखी क्यूआर कोडमार्फत गरिने झुक्तानीमा १५ प्रतिशत वा अधिकतम २ सयसम्म क्यासब्याक पाउने छन् । ग्राहकको सुविधालाई मध्यनजर गरी बैंकले समय सान्दर्भिक योजना ल्याएर ग्राहकलाई लावान्भित गर्दै आएको छ ।"
गठबन्धन भत्काउने खेल भइरहेको छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले सत्ता गठबन्धन भत्काउन विभिन्न खेल भइरहेको बताएका छन्। पार्टी कार्यालय पेरिषडाँडामा आइतबार बिहान जनयुद्द दिवसको अवसरमा आयोजित कार्यक्रममा अध्यक्ष प्रचण्डले प्रतिगमनकारीहरुले गठबन्धन भत्काउने प्रयास गरिरहेको बताएका हुन्। अध्यक्ष दाहालले गठन्धन टुटाउन सके सरकारसमेत सजिलै ढाल्न सकिने प्रयासमा प्रतिगमनकारीहरु क्रियाशील रहेको बताए। कुनै पनि बहानामा गठबन्धन टुट्न नहुने उनको भनाइ थियो। स्थानीय तहको निर्वाचनको मिति घोषणा भइरहेको अवस्थामा प्रतिगमनकारीले चुनाव बिथोल्ने प्रयाससमेत गरिरहेको प्रचण्डले बताए। फरक प्रसंगमा अध्यक्ष प्रचण्डले संसद बैठक सरकारको आग्रहमा स्थगित भएको बताए। उनले भने,सरकारको आग्रहमा सभामुखज्युले संसद बैठक स्थगित गर्नुभएको हो। आरोपचाँहि ममाथि लागाइयो।"
मच्छिन्द्र उपाधि नजिक,"काठमाडौं : मच्छिन्द्र क्लब सहिद स्मारक ए डिभिजन लिगको उपाधि नजिक पुगेको छ। साविक विजेतासमेत रहेको मच्छिन्द्रले लिगमा ६ अंकको अग्रता बनाएको छ। लिगमा तीन खेल बाँकी छँदा मच्छिन्द्रले दोस्रो स्थानको मनाङ मस्र्याङ्दी क्लबसँग स्पष्ट ६ अंकको अग्रता बनाएको हो। १० खेल सकाएको मच्छिन्द्रको २६ र दोस्रो स्थानको मनाङको २० अंक छ। उपाधि होडमा रहेको मनाङ शनिबार थ्रीस्टारसँग बराबरीमा रोकिएपछि त्यसको प्रत्यक्ष फाइदा मच्छिन्द्रलाई पुगेको हो। लिगमा मच्छिन्द्रले अब सातदोबाटो, थ्रीस्टार र विभागीय टोली एपीएफसँग खेल्न बाँकी छ। मनाङले भने एपीएफ, एनआरटी र त्रिभुवन आर्मी क्लबसँग प्रतिस्पर्धा गर्नुपर्नेछ। शनिबार भएको खेलमा शीर्ष स्थानको मच्छिन्द्रले च्यासलविरुद्ध सहज जित निकाल्दा मनाङले भने चिरप्रतिद्वन्द्वी थ्रीस्टार क्लबसँग ११ गोलको बराबरी खेल्दै अंक बाँडेको हो। त्रिपुरेश्वरस्थित दशरथ रंगशालामा मच्छिन्द्रले पुछारको च्यासल युथ क्लबलाई २० गोलले हरायो। मच्छिन्द्रलाई सहज जित दिलाउन विमल घर्तीमगर र सुनील बलले एकएक गोल गरेका थिए। खेलको १७औं मिनेटमा विमलले गोल गर्दै मच्छिन्द्रलाई सुरुवाती अग्रता दिलाएका थिए। रञ्जित धिमालको कर्नरलाई सदुपयोग गर्दै विमलले गोल गरेका थिए। खेलको ३५औं मिनेटमा सुनील बलले गोल गर्दै मच्छिन्द्रलाई २० को अग्रता दिलाएका थिए। यसैगरी अर्को खेलमा सुरुवाती अग्रता जोगाउन नसक्दा मनाङ अंक बाँड्न बाध्य भएको हो। खेलको ६२औं मिनेटमा वैकल्पिक खेलाडी दयानन्द सिंहले गोल गर्दै मनाङलाई सुरुवाती अग्रता दिलाएका थिए। कप्तान अञ्जन विष्टको पासलाई सदुपयोग गर्दै दयानन्दले हेड गोल गरेका थिए। ७१औं मिनेटमा ऋतिककुमार खड्काले गोल गर्दै थ्रीस्टारलाई खेलमा फर्काएका थिए। त्यसपछि दुवै टोलीले पाएका अवसरको सदुपयोग गर्न नसक्दा एकएक अंक बाँड्न बाध्य भए। १० खेलमा १७ अंक जोडेको थ्रीस्टार तालिकाको चौथो स्थानमा छ। यसैगरी १० खेलमा पाँच अंक जोडेको च्यासल भने लिगको पुछारमा छ। सातदोबाटोसँग पुलिस स्तब्ध सहिद स्मारक ए डिभिजन लिगअन्तर्गत नै शनिबार भएको खेलमा नेपाल पुलिस क्लब नवप्रवेशी सातदोबाटो युथ क्लबसँग स्तब्ध बनेको छ। सातदोबाटोस्थित एन्फा कप्लेक्समा भएको खेलमा सातदोबाटोले पुलिसलाई १० गोलले हराएको हो। सातदोबाटोलाई जित दिलाउन आकाश बुढामगरले १९औं मिनेटमा पेनाल्टीमा निर्णायक गोल गरेका थिए। पुलिसका हेमन्त श्रेष्ठले डी एरियाभित्र आकाशलाई फल गरेपछि सातदोबाटोले पेनाल्टी पाएको थियो। जसलाई आकाशले सदुपयोग गरेका थिए।"
हिउँ खेल्न गएका २ किशोर १० दिनदेखि बेपत्ता : दैनिक सयौँजनाले खोजी गर्दै,"गोरखा : हिउँ खेल्न घरबाट निस्केका बारपाकका दुई किशोर १० दिनदेखि बेपत्ता भएका छन्। बारपाक गाउँका १६ वर्षका करण घले र १६ वर्षकै साहिला घले गत माघ २० गते बिहानदेखि सम्पर्कविहीन भएका स्थानीय नेमराज घलेले जानकारी दिए। बिगत १० दिनदेखि बेपत्ता भइरहेका करण र साहिला घले। हराइरहेका किशोरहरुको खोजी कार्य भइरहेको घलेले बताए। माघको १९ गते अलिअलि मात्र हिउँ परेको थियो। उनीहरु २० गते हिउँखेल्न गएका थिए तर दुर्भाग्यवश त्यो दिन बाक्लो हिउँ पर्यो त्यसैले फर्कन सकेनन्, उनले भने, बारपाकबाट प्राय धार्चेडाँडातिर हिउँ खेल्न जाने चलन छ। तर उनीहरु पहिलोपल्ट धार्चे गएको हुँदा हिउँभित्र फँसेर हराइरहेको हुनसक्छ भन्ने हाम्रो अनुमान हो । दैनिक सयौँजनाले उनीहरुको खोजी कार्य गरिरहे पनि सधैं निराश भएर फर्कनु परेको उनले बताए। किशोरहरु सम्पर्कविहीन भएको घटनाका बारेमा आफन्तले प्रहरीलाई २३ गते मात्र जानकारी गराएको डिएसपी प्रकाश दाहालले जानकारी दिए। स्थानीयबासी र प्रहरीले संयुक्त रुपमा खोजी कार्य गरिरहेको उनले बताए।"
युक्रेनमाथि हमला गरे रुसले ठूलो मुल्य चुकाउनु पर्छ : अमेरिकी राष्ट्रपति वाइडेन,वासिङन डिसी : अमेरिकी राष्ट्रपति जो वाइडेनले रुसले युक्रेनमाथि हमला गरे त्यसविरुद्द निर्णायक जवाफ दिने चेतावनी दिएका छन्। रुसी राष्ट्रपति भ्यादिमिर पुटिनसँगको टेलिफोन वार्तामा राष्ट्रपति वाइडेले यस्तो चेतावनी दिएका हुन्। राष्ट्रपति वाइडेनले रुसले युक्रेनमा आक्रमण गरे अमेरिकाले निर्णायक प्रतिक्रिया दिने र त्यो रुसकालागि महंगो पर्न सक्ने बताएका छन्। राष्ट्रपति वाइडेनले युक्रेनमा आक्रमण सुरु गरे रुसले ठूलो मुल्य चुकाउनु पर्ने बताएका छन्। रुसले युक्रेन बोर्डरमा झण्डै एक लाख सेना तैनाथ गरेको छ। रुसले भने युक्रेनमाथि आक्रमण गर्ने कुनै योजना नभएको प्रतिक्रिया दिँदै आएको छ। रुसले जुनसुकै बेला आक्रमण गर्न सक्ने अमेरिकाको आरोप : आफ्ना नागरिकलाई ४८ घण्टाभित्र युक्रेन छाड्न अनुरोध बाइडेन र पुटिनबीच टेलिफोन वार्ता हुने : युक्रेन र रुस विवादबारे छलफल रुसले युक्रेनमाथि जुनसुकै बेला जहाजबाट बम हान्न सक्छः अमेरिका
२० देशमा राजदूत नियुक्ति गर्न बेवास्ता,"काठमाडौं : २० देश राजदूतविहीन बनेको लामो समय भइसक्यो। तर, सरकारले नयाँ नियुक्ति गर्न सकेको छैन। राजदूतावास राजदूतविहीन नहोस् भनेर परराष्ट्र मन्त्रालयले तीन वर्षअघि निर्देशिका नै बनाएको थियो। त्यसमा कसैको कार्यकाल सकिनुभन्दा तीन महिनाअघि नयाँ नियुक्ति प्रक्रिया थाल्ने लेखिएको थियो। तर, राजदूत तथा स्थायी नियोगका प्रतिनिधि नियुक्तिसम्बन्धी उक्त निर्देशिका पालना नभएको देखिन्छ। यसले द्विदेशीय सम्बन्धमा असर पार्ने विज्ञ बताउँछन्। यथार्थ छरपष्ट छ। सर्वसाधारण नागरिकले पनि थाहा पाउने कुरा हो। राजदूत नहुँदा सम्बन्धित देशसँगको कूटनीतिक सम्बन्ध कस्तो हुन्छ भनेर, पूर्वराजदूत मधुरमण आचार्य भन्छन्, यो विषयमा कुनै पनि सरकार गम्भीर भएनन्। त्यसको असर अवश्य पनि देशलाई नै पर्ने हो। राजदूतावास खोलेर राजदूत नियुक्ति नगर्नुलाई उक्त मुलुकसँगको सम्बन्धलाई कम महत्व दिएको भन्ने पनि मानिने पूर्वराजदूत आचार्य बताउँछन्। कांग्रेस सभापति शेरबहादुर देउवा नेतृत्वको सरकारले राजनीतिक नियुक्ति पाएका १२ जनालाई कात्तिक ११ गते फिर्ता बोलाएको थियो। तीमध्ये अमेरिका, बेलायत र भारतमा मात्रै राजदूत पठाइएको छ। जसमा शंकर शर्मा (भारत), प्रा श्रीधर खत्री (अमेरिका) र ज्ञानचन्द्र आचार्य (बेलायत) छन्। तीनै जना कांग्रेसनिकट मानिन्छन्। थाहा नभएको होइन। तर, आफ्नो सानो व्यक्तिगत स्वार्थ पूरा गर्न र आफू नजिकको व्यक्तिलाई राजदूत बनाउन नेताहरूले स्थापित गरेको गलत अभ्यास र संस्कारलाई भत्काउने काम कसैले सुरु गर्न सकेका छैनन्, कांग्रेस प्रवक्ता डा प्रकाशशरण महत भन्छन्, यो सरकारले भने उक्त अभ्यास भत्काउँदै छ। गठबन्धन दलमध्ये अहिलेसम्म क्षमतावान् र प्रतिभावानलाई प्राथमिकता दिऊँ भन्ने अभ्यास भइरहेको छ। गठबन्धन सरकारलाई सफल बनाउन कार्यदल बनेको छ। गठबन्धन दलहरूको सुझाव लिएपश्चात् प्रक्रिया अघि बढ्ने बताउँछन् कार्यदल प्रमुख पूर्णबहादुर खड्का। माओवादी केन्द्रका नेता देवप्रसाद गुरुङ पनि आफ्नो पार्टीले भाग नमागेको बताउँछन्। भन्छन्, यस विषयमा गठबन्धन दलमा छलफल चलिरहेको छ। नेकपा एकीकृत समाजवादीका नेता मेटमणि चौधरी आफ्नो पार्टीले भाग खोजेर अड्काउने काम नगरेको बताउँछन्। हामीले हाम्रो मान्छेलाई राजदूत बनाएर पठाउनुपर्छ भनेका छैनौं, नेता चौधरी भन्छन्, भाग खोज्ने हिसाबले हामीले प्रस्ताव लगेकै छैनौं। राजदूत खाली नराखौं भन्ने अभियान हाम्रो हो। परराष्ट्र मन्त्रालयकी प्रवक्ता सेवा लम्सालका अनुसार राजदूत पद खाली भइरहँदा मिसनका कार्यवाहकबाट अन्य देशमा प्रतिनिधित्व हुने काम भइरहेको छ। यसो हुँदा अन्तर्राष्ट्रियस्तरका विभिन्न कार्यक्रममा अरूले किन प्राथमिकता नदिएको भन्ने भने हुन सक्छ, प्रवक्ता लम्साल भन्छिन्, राजदूत हुँदा जति मोबिलिटी समन्वय र सम्बन्ध राम्रोसँग बिस्तार हुन्छ। त्यो राजदूत नहुँदाको अवस्थामा हुन सक्दैन। मन्त्रालय र राजनीतिक गरी दुवैतर्फबाट नियुक्ति गर्ने नियमित परम्परा रहेकोमा मन्त्रालय तयार नै नरहेको लम्साल बताउँछिन्। राजनीतिक दलहरूबाट निर्णय हुनेबित्तिकै सबै रिक्त रहेका राजदूत पदपूर्तिको प्रक्रिया अघि बढ्छ, उनी भन्छिन्। उनका अनुसार अस्ट्रेलिया, अष्ट्रिया, ब्राजिल, बंगलादेश, बहराइन, चीन, डेनमार्क, इजिप्ट, इजरायल, जापान, मलेसिया, म्यानमार, ओमान, कतार, रुस, श्रीलंका, दक्षिण अफ्रिका, साउदी अरेबिया, दक्षिण कोरिया र स्पेनमा राजदूत छैनन्। श्रीलंका, दक्षिण कोरिया र दक्षिण अफ्रिकामा खाली भएको दुई वर्ष नाघ्यो। नेपालीहरू मजदुरी अथवा अध्ययन गर्न जाने देशमा राजदूत अनिवार्यजस्तै हुने बताउँछन् पूर्वराजदूत लीलामणि पौड्याल भन्छन्। राजदूतको उपस्थितिबिना उच्चस्तरको सम्बन्ध कायम नहुने पूर्वराजदूत पौड्याल बताउँछन्। भन्छन्, कतिपय निर्णय यस्ता हुन्छन् राजदूत नै आवश्यक महसुस हुन्छ। तर, सम्बन्धित देशमा गएर भिज्न नपाउँदै राजनीतिक खिचातानीका कारण फिर्ता बोलाउने गरिएको उनको भनाइ छ। राजदूतको पदावधि सामान्यतः ४ वर्ष हुन्छ। तर, तत्कालीन राजदूत लोकदर्शन रेग्मी बेलायतमा मुस्किलले एक वर्ष बस्न पाए। अमेरिकामा डा युवराज खतिवडाले गत वर्ष फेब्रुअरीमा मात्रै कार्यभार सम्हालेका थिए। चीनमा महेन्द्रबहादुर पाण्डेले अप्रिलमा मात्रै ओहोदाको प्रमाणपत्र बुझाएका थिए। ओमनमा ४ वर्ष ७ महिना बसेर फर्किएकी तत्कालीन राजदूत शर्मिला पराजुली ढकाल भन्छिन्, राजदूत नहुँदा कूटनीतिक प्रक्रियामा ढिलाइ हुन जान्छ। नेपालीहरूले सहयोग चाहिएका बेला पनि छिटो र सहज ढंगबाट सेवा पाउँदैनन् ढकाल भन्छिन्। दलीय भागबन्डाका कारण राजदूतजस्तो अति संवेदनशील पदमा प्रत्यक्ष खलल पुगेको उनी बताउँछिन्। मन्त्रालयका एक उच्च अधिकारीका अनुसार नियुक्ति प्रक्रिया नै बिग्रिएको छ। एकपटक गएको राजदूतलाई चार वर्ष ढुक्कले काम गर्न दिँदा के फरक पर्छ ? राजदूतले राम्रो काम गर्दा हुने फाइदा भनेको देशलाई नै हो, ती अधिकारी भन्छन्, क्षमतावान् राजदूत पठाउने गरौँ। देशलाई त्यसको सकारात्मक प्रभाव पर्छ। पूर्वपरराष्ट्रमन्त्री एवं कूटनीतिज्ञ डा भेषबहादुर थापा बलिया र सहयोगी मुलुकमा राजदूत खाली नराख्न सुझाव दिन्छन्। नियमले सरकारले यही अवधिमा राजदूत नियुक्ति गर्नुपर्छ भन्ने छैन, डा थापा भन्छन्, कुनै पनि मुलुकमा लामो समय राजदूत पद खाली हुनु राम्रो हैन। समयसीमा नराखौं। तर, राजनीतिक ढंगबाटै भए पनि सक्षम व्यक्ति पठाउने गरौं। त्यसो त संसदीय सुनुवाइ, एग्रिमोलगायत लामा प्रक्रिया पूरा गरेर राजदूत हुन्छन्। त्यसपछि सम्बन्धित मुलुकमा गएर कूटनीतिका विषयमा जानकारी लिन नपाउँदै फिर्ता हुने समय आइसक्छ। कतिपय अवस्थामा त संसदीय सुनुवाइलगायत सबै प्रक्रिया सकेर सम्बन्धित मुलुकमा जाने तयारीमा रहेकाहरू अन्तिम समयमा सरकार परिवर्तनका कारण जानै पाउँदैनन्। डा खतिवडा कम्तीमा जाने राजदूतको टुंगो लागेपछि मात्र फिर्ता बोलाउने संस्कारको विकास गर्नुपर्ने बताउँछन्। राजदूतको विषयमा सामान्य तयारीसमेत नगरी हचुवाका आधारमा कार्यसम्पादन गरिरहेका राजदूतलाई फिर्ता बोलाइन्छन्। तर, राजनीतिक खिचातानीका कारण लामो समयसम्म नयाँ नियुक्तिको प्रक्रिया अगाडि बढ्दैन। अहिले देउवा सरकारको पछिल्लो समस्या पनि त्यस्तै देखिन्छ। संसदीय समितिको चासो राजनीतिक दलका कोटाबाट नियुक्त हुने राजदूतको मापदण्ड र योग्यताबारे संसद्को अन्तर्राष्ट्रिय सम्बन्ध समितिले विज्ञ र परराष्ट्रमन्त्रीसँग छलफल गर्ने भएको छ। विज्ञ, समिति र परराष्ट्र मन्त्रालयबीच छलफल गरेर छिट्टै नियुक्ति प्रक्रिया अघि बढाउन सरकारलाई दबाब दिनेछौं, समिति सभापति पवित्रा निरौला खरेल भन्छिन्, यसअघि पनि बिनाकारण समय नै नपुगी फिर्ता बोलाइएको छ। जसकारण अन्तर्राष्ट्रिय छवि नै बिग्रिने भयो। हामीले ५० प्रतिशत राजनीतिक दलले छानेको नियुक्ति र ५० प्रतिशत ब्युरोक्याट्रसका तर्फबाट नियुक्ति हुनुपर्ने पनि प्रस्ताव अघि बढाएका छौं। ६ महिनामै फिर्ता बोलाउने अवस्था दोहोरिन नहुने उनी बताउँछिन्। समिति सदस्यले सरकारले नियुक्तिको मापदण्ड बनाउन सक्दैन भने समितिले तयार पारेको निर्देशकाअनुसार नै काम गर्नुपर्ने आवाज उठाएका छन्। भियना सन्धिअनुसार उच्च नैतिकवान व्यक्तिलाई मात्र राजदूत बनाउनुपर्ने सुझाव सदस्यहरूले राखेका छन्। सभापति खरेल भन्छिन्, अब बस्ने बैठकसम्म कुनै प्रक्रिया अघि बढेन भने परराष्ट्रमन्त्रीलाई बोलाएरै छलफल गर्छौं।"
बेलकाका २ सय ७४ परिवारलाई खानेपानी,"उदयपुर : पीउने पानीको चरम संकट भोगिरहेका उदयपुरको बेलका नगरपालिका४ का ८ वटा बस्तिमा पानीको सहज पहुँच पुर्याइएको छ। दुई दशकअघि युनिसेफ नेपालको सहयोगमा सञ्चालनमा आएको खानेपानी आयोजना पुरानो भई जीर्ण भएपछि काकाकुल जीवन बिताईरहेका त्यस क्षेत्रका २ सय ७४ घरपरिवारलाई लक्षित गरी खानेपानी सूचारु गरिएको हो। ग्रामिण खानेपानी तथा सरसफाइ कोष विकास समिति (फनवोर्ड) सँगको साझेदारीमा शान्ति समाज केन्द्र नेपाल (पेसोक) उदयपुरले १ हजार ४ सय जनसंख्यालाई लक्षित गरी कोक्सिलाकटारी खानेपानी आयोजना सञ्चालनमा ल्याएको हो। भर्खरै सञ्चालनमा आएको आयोजना शनिबार एक कार्यक्रमका विच पेसोका अध्यक्ष सृजना दनुवारले बेलका नगरपालिकाका मेयर दुर्गा थापालाई हस्तान्तरण गरिन्। आयोजनाबाट वडानं ४ को जनजागृती, महाभारत, गौरीशंकर, देवीस्थान, डाँडाँ टोल, कटारी, खोर्साने झोरा, गुरुङचौरी सहितका बस्तीका उपभोक्ता लाभान्वित हुने पेसोकका अध्यक्ष दनुवारले बताईन्। उनका अनुसार स्थानीयको जनश्रमदानसहित ६७ लाख ७१ हजार १८० रुपैयाँ र निर्माणपश्चात ३ लाख २५ हजार ३२१ रुपैँया लागतमा आयोजना सम्पन्न भएको हो। वडानं ६ को हर्देनीवारीको मुहानबाट ल्याइएको खानेपानीलाई संचित गर्न २० हजार लिटरको दुई वटा ट्यांकी निर्माण गरिएको उपभोक्ता समितिका अध्यक्ष सन्तोषकुमार आचार्यले बताए। दुई सार्वजानिक सहित घरघरमा पुर्याइएको धारा सञ्चालमा आएसँगै स्थानीयले खुशी प्रकट गरेका छन्। स्थानीय उपभोक्ता रमेश आचार्य भन्छन्, पीउने पानीको वर्षौदेखिको समस्याबाट बस्तिले मुक्ती पाएको छ। सहज नभएपनि सामान्य मर्मत सम्भारबाट काम चलाउ धारा चलाउँदै आएका थियौ, उनले भने, त्यो पनि एक दशकदेखि विग्रन थालेपछि एक घण्टाको पैदलयात्रा गरी पानी लिएर घर आउँछौ। पानी अभावमा पशुचौपायदेखि सर्वसाधरणलाई असहज हुँदै आएको छ। पर्याप्त पानी नहुँदा सरसफाइका क्षेत्रमासमेत असर पुगेको आचार्य बताउँछन्। खानेपानी आयोजना बुझ्दै मेयर थापाले भने, अब व्यवस्थापन र पुननिर्माणमा नगरपालिकाले प्राथमिकतामा राखेर अघि बढ्छ। उनले पानीको उपलब्धता भन्दा पनि पीउन योग्य सफा छ कि छैन् भन्ने महत्वपूर्ण बिषय बन्छ, त्यसैले योग्य पानी खोज्दा खोज्दै केही ढिलाई भएको बताए।"
भर केमा पर्ने ?,"कहिलेकाहिँ गज्जबको सन्दर्भ पर्छ कि ऊ जसको भर परिरहेको हुन्छ, त्यो व्यक्ति पनि आफ्नो भर परिरहेको हुन्छ। तर, त्यो कुरो थाहा हुँदैन। मानिसले आफूसँग भएको कुरो पनि थाहा पाउँदैन। एउटा सहरमा केही कारखाना थिए। कारखानामा काम गर्नेहरू कोही सहरमा र कम आम्दानी हुनेहरू सहर बाहिरका काँठ क्षेत्रमा बस्थे। सहरभित्रै बस्ने एक कर्मचारीको कामसँग थप जिम्मेवारी पनि थियो। अर्थात् उनले कर्मचारीहरूको कामको समय सकिएको जनाउ घन्टी बनाउने। जब साँझको पाँच बज्छ, तब मेसिनको स्वीच अन गरेर अर्लाम बजाउँथे। ती कर्मचारी बिहान कार्यालय निस्कन्थे। उनी बिहान सबेरै काममा जान्थे। उनी काममा जाँदा दैनिक रूपमा बिहान घडी बनाउने पसलअगाडि उभिन्थे। आफ्नो नाडीमा बाँधिएको घडीको सूइँलाई पसलमा भएको घडीमा हेरेर समय मिलाउँथे। घडी बनाउने व्यक्तिले ती व्यक्तिको क्रियाकलाप हरेक दिन नियालिरहेका थिए। मनमनै भन्थे, होइन, यो मान्छे किन सधैं मेरै पसल अगाडि उभिन्छ ? र किन एक पटक मेरो पसलमा हेर्छ ? घडी बनाउने व्यक्तिलाई घडी मिलाउने व्यक्तिको क्रियाकलापप्रति उत्सुक हुनु स्वाभाविक पनि थियो। अन्ततः एक दिन उसले ती व्यक्तिलाई सोध्ने निर्णय गरे। भोलिपल्ट पनि त्यसरी नै ती व्यक्ति पसल अघि उभिए। घडी बनाउने पसलबाहिर निस्किए र सोधे, तपाईं जहिले पनि किन यहाँ उभिनु हुन्छ र मेरो पसलमा हेर्नु हुन्छ ? ती मानिसले बताएम नजिकैको एउटा कारखानामा काम गर्छु। मेरो काम साँझ पाँच बजे अलार्म बजाएर कर्मचारीलाई तिनलाई कामगर्ने समय सकिएको संकेत दिनु पनि हो। तसर्थ हरेक दिन तपाईंको पसलको घडी हेरेर समय मिलाउँछु। घडी बनाउने व्यक्ति ती कर्मचारीको कुरो सुनेर मजाले हाँसे। कर्मचारी अचम्मित भए। के बोलूँ के नबोलूँ ? भए। पसलेले हाँस्दै भनेम पनि त हरेक साँझ आफ्नो घडी त्यही कारखानामा बजेको अलार्मबाट मिलाउँछु। नैतिक शिक्षा : कहिलेकाहिँ गज्जबको सन्दर्भ पर्छ कि ऊ जसको भर परिरहेको हुन्छ, त्यो व्यक्ति पनि आफ्नो भर परिरहेको हुन्छ। तर, त्यो कुरो थाहा हुँदैन। मानिसले आफूसँग भएको कुरो पनि थाहा पाउँदैन।"
एनसेलको सस्तो भ्वाइस सेवा,काठमाडौं : एनसेलका ग्राहकले अब अझै सस्तोमा एउटै कल दरमा भ्वाइस सेवाको लाभ लिन सक्नेछन्। नेटवर्कभित्र तथा नेपालका अन्य कुनै पनि दूरसञ्चार सेवा प्रदायकको नेटवर्कमा कल गर्दा लाग्ने भ्वाइस कलको महशुल दर कर बाहेक प्रतिमिनेट १६२ कायम गरेको छ। प्रिपेड ग्राहकका लागि लागू भएको नयाँ महसुल दरले देशभर समान रूपमा अन्य नेटवर्कमा मेन ब्यालेन्सबाटै पे एजयूगो दर अन्तर्गत कल गर्न अझै सुलभ बनाएको छ। परिमार्जित महसुल दर शुक्रबारदेखि लागू भएको हो। यसले ग्राहकलाई मेन ब्यालेन्सबाट अननेट र अफनेट भ्वाइस कल गर्न सजिलो र सहज बनाउँछ।
पसलमा आगलागी हुँदा ८० लाखको क्षति,"उदयपुर : उदयपुरको सदरमुकाम गाईघाटमा शनिबार राति विद्युतसर्ट भई आगलागी हुँदा चार वटा पसल जलेर नष्ट भएका छन्। त्रियुगा नगरपालिका १२ ग्रीनसिटी पार्टी प्यालेस दक्षिणतर्फ बाबुराजा प्रजापतिको जग्गामा बनेका घरटहरामा राति १ः३० बजे आगलागी हुँदा चार पसलमा ८० लाख बढीको क्षति भएको हो। आगलागीबाट मदन साहको चार वटा सटरमा रहेको ४० लाख बराबरको किराना पसलका सामानहरु जलेर नष्ट भएको छ। त्यसैगरी जनक मगरको स्टिकर पसलमा ११ लाखको क्षति भएको छ। जिल्ला प्रहरी कार्यालयका अनुसार सरोज रेग्मीको मोटर पार्टसमा २५ लाख र जग्गाधनी बाबुराजा प्रजापतीको एक तले टिनले छाएको भुइँ घरको ६ वटा कोठा जल्दा ८ लाख बढीको क्षति भएको छ। आगलागीबाट प्रारम्भिक क्षतिको विवरण मात्र आएको एसपी सुबासचन्द्र वोहोराले बताए। मध्यरातमा सबै सुतिसकेपछि आगलागी भएका कारण नियन्त्रणका लागि केही समय लागेको उनले बताए। आगो स्थानीय, नेपाल प्रहरी, सशस्त्र प्रहरी, त्रियुगा, चौदण्डीगढी नगरपालिका र रौतामाई गाउँपालिकाको तीन वटा दमकलको सहायतामा आइतबार विहान ४ बजे नियन्त्रणमा आएको डिएसपी बेदप्रसाद गौतमले बताए।"
हङकङमा फेरि कडाइ,"हङकङ : हङकङमा कोरोनाको तेस्रो भेरियन्ट ओमिक्रोनले पुनः त्रास सिर्जना गरेको छ। प्रत्येक दिन १ हजारभन्दा बढीमा संक्रमण देखिन थालेपछि सरकारले स्थानीयहरूलाई सचेत रहन आग्रह गरेको छ। आयातित कोरोना संक्रमणको संख्याभन्दा स्थानीयहरूमा संक्रमणको दर बढेपछि भयावह स्थिति सिर्जना हुन सक्ने भन्दै सामाजिक दूरीलगायत सुरक्षा मापदण्डमा कडाइ गरिएको छ। चिनियाँ नयाँ वर्षको बिदा सकिएलगत्तै कार्यकारी प्रमुख क्यारी लामले ओमिक्रोनसँग सामूहिक लडाइँ गर्न स्थानीयलाई प्रतिवद्ध हुन सुझाएकी छन््। सञ्चार माध्यमलाई सम्बोधन गर्दै लामले भनिन्, छैठौं चरणको कोरोना संक्रमणमा स्थानीय व्यापारी, लगानीकर्तालाई सहजताका लागि इन्ट्री इपिडोमिक सब्सिडी स्मिकअन्तर्गत २६ बिलियन हङकङ डलरको राहत कोष खडा गरिएको छ। उनका अनुसार होटल, रेन्टुरेन्टहरूमा झैं धार्मिक महत्वका स्थलहरू, डिपार्टमेन्टल स्टोर, सुपर मार्केटलगायतमा समेत लिभ होम सेफ मोबाइल एप्लिकेसनमार्फत खोप र आफू प्रवेश गरेका स्थलबारे जानकारी दिनुपर्छ। सार्वजनिक यातायातको हकमा भने यो लागू हुने छैन। ब्युटिपार्लर, मसाज केन्द्र र धार्मिक स्थललगायत २४ फेब्रुअरीसम्म बन्द रहनेछन्। अनिवार्य कोरोना परीक्षण नगरिए जारी गरिएको ५ हजार डलर जरिवानालाई बढाएर १० हजार डलर बनाइएको छ। सरकारले कोरोनाका कारण जागिर गुमाएकाहरूका लागिसमेत प्रतिव्यक्ति १० हजार डलर राहत प्रदान गर्नेछ। त्यस्तै, कोरोना महामारीसँग लडिरहेका फ्रन्टलाइनर सुरक्षा गार्ड, क्लिनर, एयरपोर्ट कार्गो कर्मचारीहरूले फेब्रुअरीबाट सुरु हुनेगरी पाँच महिनासम्म प्रतिमहिना २ हजार डलर राहत रकम पाउँनेछन्।"
उम्मेदवार छान्न राप्रपा बैठक,"काठमाडौं : राष्ट्रिय प्रजातन्त्र पार्टी (राप्रपा)को आगामी फागुन ११ गते केन्द्रीय कार्यसमितिको बैठक काठमाडौंमा बस्ने भएको छ। स्थानीय तहको निर्वाचनमा उमेदवार छनोट, उम्मेदवार उठाउनका लागि नामावली तयार गर्ने मापदण्डकाबारे विशेष छलफल हुने बैठकमा सासामयिक विषयवस्तुमा समीक्षा हुने नेता सुन्दर पाण्डेले जानकारी दिए। जिल्ला कार्यसमिति र स्थानीय तहअन्तर्गत समितिका सिफारिसमा फागुन मसान्तभित्र उम्मेदवार छनोट गर्ने कार्ययोजना छ। पार्टीको नीति, विचार, सिद्धान्त र कार्ययोजनाबारे आम जनतालाई जागरुक गराउन देशव्यापी घरदैलो कार्यक्रम सञ्चालन गर्ने योजना छ। आगामी फागुन महिनालाई प्रशिक्षणको महिनाका रूपमा गतिविधि सञ्चालन गरी पार्टीको संगठन सुदृढीकरण गर्ने भएकाले केन्द्रीय, प्रदेश र जिल्ला तहमा प्रशिक्षण कसरी सञ्चालन गर्ने विषयमा पनि छलफल गरिने छ। देशव्यापीरूपमा राजनीतिक कार्यक्रम सञ्चालन गरी स्थानीय तहको निर्वाचनमा पार्टीका सम्पूर्ण शक्ति परिचालन गर्ने छ। आसन्न स्थानीय तहको निर्वाचनमा पार्टीलाई अत्यधिक सफलता हासिल गर्न महामन्त्री एवं स्थानीय तह निर्वाचन परिचालन समितिका संयोजकत्वमा स्थानीय तह निर्वाचन विशेष कार्ययोजना निर्माणका क्रममा छ। पार्टीले राजसंस्था, हिन्दू राष्ट्रको पुनःस्थापना, संघीयताको खारेजी र सुदृढ स्थानीय तहलगायतका सैद्धान्तिक अवधारणा र कार्यदिशामा समान विचार भएका संगठनसँग एकता तथा सहकार्यका लागि वार्तालाई निरन्तरता दिएको छ भने समावेश भइसकेका र हुने व्यक्ति, समूहलाई उचित जिम्मेवारी दिने छ।"
तातोपानी कुण्ड आजदेखि खुल्यो,"गलेश्वर : गत माघ ७ गतेदेखि बन्द भएको म्याग्दीको प्राकृतिक चिकित्सालय तातोपानी कुण्ड फागुन १ गतेदेखि खुल्ला गरिएको छ। कोरोना रोकथाम र नियन्त्रणका लागि जनस्वास्थ्यको मापदण्ड पालना गर्दै आजदेखि नियमित खुला गर्न दिने निर्णय भएको जिल्ला कोभिड व्यवस्थापन समिति (डिसिएमसी)ले जनाएको छ। बेनी नगरपालिका४ मा रहेको सो कुण्डमा स्वास्थ्य मापदण्ड पूरा गरेका र कोरोनाको खोप कार्ड भएका, ज्वरो, रुघाखोकी नभएकाले कुण्डमा स्नान गर्ने पाउने कुण्ड व्यवस्थापन समितिले जनाएको छ। कुण्डमा नेपालका विभिन्न जिल्लाका साथै छिमेकी राष्ट्र भारतबाट समेत नियमित आउने भएकाले जनस्वास्थ्यको पालनालाई अनिवार्य गरिएको समितिका अध्यक्ष वीरेन्द्रमान शाक्यले जानकारी दिए। अस्पतालमा प्याथोलोजी र आयुर्वेदिक उपचार पद्धतिबाट समेत रोग निको नभएका ३० हजारभन्दा बढी बिरामी वार्षिकरूपमा तातोपानीमा स्नान गर्न आउँछन्। मुहानबाटै ४५ देखि ५० डिग्री सेल्सियसको तापक्रममा निस्कने बिरेनुन स्वादको तातोपानी आउने गरेको छ। जमिनभित्रबाट बिरेनुनको गन्धसहित निस्कने तातातोपानीमा नियमित नुहाउँदा छालासम्बन्धी रोग, ग्यास्ट्रिक तथा अन्य बाह्य रोग निको हुने भएकाले वर्षेनी नुहाउनका लागि बिरामी आउने गर्दछन्। कुण्डमा ग्यास्ट्रिक, बाथरोग, ढाड दुख्ने, छाला, सुन्निएको, बज्ररिएको, मर्किएको, पेट दुख्ने, खाना रुचि नहुनेलगायतका स्वास्थ्य समस्या भएका बिरामीको चाप धेरै हुने गर्दछ। डिसिएमसी बैठकले कोरोनाको जोखिम कायमै रहे पनि लामो समयसम्म बन्दलाई निरन्तरताभन्दा जनस्वास्थ्यको मापदण्ड अनिवार्य पालनासहित खुला गर्ने निर्णय भएको संयोजक एवं प्रमुख जिल्ला अधिकारी चिरञ्जीवी रानाले बताए। 'कोरोनाको जोखिम अझै टरेको छैन, सेवा सञ्चालन गरे पनि मापदण्डलाई कडाइका साथ पालना गर्नुपर्छ', उनले भने। जिल्लाभित्र खोपको पहुँचमै नपुगेका तथा दोस्रो र बुस्टर डोज नलगाएकालाई अनिवार्य खोप अभियानमा सहभागी हुनसमेत अपिल गरिएको छ। त्यस्तै समूहमा खेलिने खेलमा भने क्षमताको २५ प्रतिशतमात्रै उपस्थितिमा सञ्चालन गर्न पाइने भएको छ। जिल्लाभित्र फुटबल, भलिबलजस्ता खेलकुदजन्य गतिविधिमा दर्शकको क्षमताअनुसार उपस्थितिको अवस्था अहिले नभएकाले कडाइ गरिएको डिसिसिएसीले जनाएको छ। खुला गरिएको क्षेत्रका साथै सरकारी, वित्तीय तथा भीडभाड हुने होटल, रेष्टुरेन्ट तथा सार्वजनिक क्षेत्रमा सेवा लिन भने सेवाग्राहीले अनिवार्य खोपकार्ड देखाउनुपर्ने जनाइएको छ। रासस"
खस्कँदो अर्थतन्त्रप्रति चनाखो हुनुपर्छ,"काठमाडौं : नेपालको अर्थतन्त्रका अधिकांश सूचक नकारात्मक भएको भन्दै पूर्वअर्थमन्त्रीहरूले चिन्ता व्यक्त गरेका छन्। शनिबार बैंक तथा वित्तीय संस्था परिसंघ नेपाल (सिबिफिन) को कार्यालयमा पूर्वअर्थमन्त्री फोरमको बैठक बसेको थियो। बैठकमा बैंक तथा वित्तीय क्षेत्रमा देखिएको तरलता अभाव, आगामी बजेट र रेमिट्यान्स बढाउने विषयमा छलफल भएको थियो। चालू आर्थिक वर्षयता रेमिट्यान्स निरन्तर घटिरहेको छ। पुँजीगत खर्च पनि बढ्न सकेको छैन। सरकारले ६ महिनाको समीक्षामा खर्च गर्न नसक्ने भन्दै पुँजीगत बजेटसमेत कटौती गरिसकेको छ। अर्थ मन्त्रालय नेतृत्व सुस्त भएकाले पनि पुँजीगत खर्च वृद्धि हुन नसकेको पूर्वअर्थमन्त्री डा प्रकाशचन्द्र लोहनीले बताए। कडाइ गर्न खोजे पनि आयात बढिरहेको छ। ६ महिनामै ८ खर्ब बढीको आयात भएको छ। पूर्व अर्थमन्त्रीहरूले उत्पादनशील क्षेत्रमा लगानी वृद्धि गरी आयात प्रतिस्थापन गर्ने सवालमा छलफल गरेका छन्। देशको अर्थतन्त्र जटिल अवस्थामा पुगेकाले सही दिशातर्फ लैजान सरकार चनाखो हुनुपर्ने पूर्वअर्थमन्त्री सुरेन्द्र पाण्डेले बताए। बैठकमा पूर्वअर्थमन्त्रीहरू डा रामशरण महत, सुरेन्द्र पाण्डे, वर्षमान पुन, डा प्रकाशचन्द्र लोहनीलगायत उपस्थित थिए। उनीहरूलाई सिबिफिनका अध्यक्ष पवनकुमार गोल्यान, वरिष्ठ उपाध्यक्ष भोजबहादुर शाहले स्वागत गरेका थिए।"
"संवेदनशीलता घट्दै, भ्रष्टाचार बढ्दै","संघीय सरकारका विकासे मन्त्रालय र निकायबीच समन्वय छैन। त्यसैले एउटै काम धेरै निकायले गरिरहेको अवस्था छ। सामान्यतः नागरिकका आवश्यकताका आधारमा योजना छान्ने काम सरकारले गर्दै आएको छ। तर पछिल्लो समय लाभका आधारमा छान्ने काम कम भएको छ। मेरो गाउँ ठाउँ भन्ने वा पहुँचका आधारमा योजना एवं आयोजनाहरू छान्ने गरिएको पाइन्छ। यसरी आयोजना छान्दा त्यसका लाभका कुरा, त्यसले पार्ने वातावरणीय प्रभाव र त्यसको आवश्यकता के कति आदि कुरा ओझेलमा पर्छन्। अझ त्यसबाट समग्र मुलुकले के लाभ लिन्छ भन्ने विषय नै गौण बन्न जान्छ। यो पनि एक प्रकारको नीतिगत भ्रष्टाचार हो। सरकार यस्ता पक्षबाट प्रभावित बन्न भएन। सरकारले आफैंले ल्याएका नीति नियम पालना र कार्यान्वयन गराउन र चेकजाँच गराउने कुरामा स्वयं सचेत हुनपर्ने हो। जसले नीति निर्माण गर्छ उसले नीति नियमलाई पालना गर्दैन भने राम्रो काम होस् भनेर चाहेर मात्र हुँदैन। विकास समितिले सधैं नै सरकारलाई घच्घच्याउने काम गरेको छ। कानुन संशोधन र आवश्यक निर्देशनहरू दिने कुरा गर्दै आएको छ। विकास समितिमा भएका कारण हामीले नागरिकको आवश्यकता पहिचान गर्नुहोस्, स्रोत सुनिश्चित गर्नुहोस् र ढिलासुस्ती हटाउनुहोस् भन्दै आएका छौं। कुनै पनि ठेक्का गर्नु पर्यो भने ३५ दिने सूचना निकाल्ने भनिरहेका हुन्छौं। तर योजना सकिने समयावधिसम्म स्वीकृतिको अवस्था रहँदैन। निर्माण व्यवसायीहरूको कार्यक्षमता कति छ ? हिजो जिम्मा दिएका कामहरूको कार्य सम्पादन समयमै सकिएको छ कि छैन ? गुणस्तर कस्तो छ ? आदि जस्तो कुरामा ख्याल गर्दैनौं। यी सबैबिना नै योजना थप्दै जाने परिपाटी रहेको छ। एउटा मापदण्ड राखिदिएको छ। तर, उसले कागजात कहाँकहाँबाट पूरा गर्छ, के गर्छ ? सँग केही मतलब छैन। फिल्डमा कस्तो खालको काम भइरहेको छ ? त्योसँग पनि चासो हुँदैन। एउटैलाई खप्ट्याएर आयोजनाहरू दिने गरेका छौं। तर, प्रभावकारी अनुुगमन पनि नगर्ने र काम भएनभएको वास्ता नगर्दा पनि अनियमितता बढेको देखिन्छ। यहीँबाट भ्रष्टाचारको बिऊ स्वाभाविक रूपले रोपिन्छ। त्यसकारण हामीले भाषणमा भ्रष्टाचार गर्दिनँ र गर्न पनि दिन्नँ भन्दा पनि नागरिकले पत्याउँदैनन्। अनुभूत गर्ने गरी भ्रष्टाचार भएको छैन भन्ने वातावरण बनाउनु अबको चुनौती हो। यसका निम्ति सरकारले नै प्रवृत्ति सच्याउनु पर्यो। देशमा राजनीतिक परिवर्तन भयो। गणतन्त्र स्थापना गर्र्यौं, संघीय संरचनामा गयौं। धेरै काम त कागजमा मात्रै भएका छन्। कार्यान्वयनको तहसम्म जानुपर्छ। हाम्रा प्रवृत्तिहरू हिजो जस्ता छन्, अहिले पनि त्यस्तै छन्। नेपालमा प्रवृत्तिहरू, कार्यशैलीहरू र कामहरूलाई समयानुसार परिवर्तन गर्न सकेनौं भने कागजी परिवर्तनले मात्रै नागरिकले अनुुभूति गर्न सक्ने छैनन्। त्यसो हुँदा नागरिकले यहाँ भ्रष्टाचार भएको छैन, अनियमितता भएको छैन भन्ने देख्न पर्यो। कतिपय ठाउँमा राम्रा काम पनि भएका छन्। सरकार मात्र होइन, निर्माण व्यवसायीका तर्फबाट पनि राम्रा काम पनि भएका छन्। तर यो नगन्य रूपमा छ। बढीभन्दा बढी नराम्रा कामहरू अर्थात् भ्रष्टाचार गरेको नागरिकले ठाडै देखिने गरी भए। यो बिडम्वना हो। नीतिगत भ्रष्टाचार गर्ने र ठेक्कामा कार्टेलिङ गर्ने कामहरू माथिबाटै भएको देखिन्छ। कम मूल्यमा ठेक्का पार्ने कुरा, गुणस्तरका कुरा, क्षमताका कुरा, पहिलाको कामको परिणामका कुरा यी सबै हेर्नु पर्छ। अर्बौको ठेक्कालाई करोडमा गर्ने, ७० प्रतिशत भन्दा कम मूल्यमा ठेक्का गर्न भन्ने पनि हुन्छ। अनि कसरी गुणस्तरीय योजना पाउन सकिन्छ। अनि अर्को आयोजना निर्माण गर्ने भनेको ठाउँमा जग्गाको उपलब्धता छ कि छैन ? त्यहाँ उपयुक्त हो कि होइन ? त्यो पनि चासो छैन। खाली ठेक्का गर्ने पैसा निकाल्ने अनि काम नगर्ने गर्न भएन। यसैका लागि पहिला पूर्वतयारी गर्न पर्यो। नागरिकको आवश्यकता के हो, कुन स्थानमा आयोजना बनाउँदा मिल्छ, लागत सुनिश्चितता गर्ने जस्ता सर्वेक्षण सुरुमै गर्न जरुरी छ। तर, यहाँ केही पनि गरिँदैन। पूर्वतयारी नगरीकन नै आयोजनाहरूको शिलान्यास गर्दै जान्छौं, योजनाहरू कागजमा भर्दै जान्छौं। हाम्रो आर्थिक स्थिति के हो ? त्यो पनि हामी आफैंलाई थाहा छैन। यसैकै लागि सार्वजनिक खरिद ऐन संशोधन गर्नुपर्ने देखिन्छ। कार्यपालिकाले यसमा ध्यान दिनैपर्छ। विकासको मोडलका विषयमा पनि एक खालको मान्यता स्थापित गर्न जरुरी छ। राष्ट्रिय गौरवका आयोजना भनेका छौं। तर, सामान्य आयोजनाको हालत पनि उही छ। गौरवका आयोजनाको हालत पनि उही छ। के हो त गौरवका आयोजनाको पहिचान ? गौरवका आयोजनाले पाउनुपर्ने महत्व के हो त ? बजेट मात्रै हो कि भाषण मात्रै हो कि ? काम पनि हो। काम समयमै र गुणस्तरीय ढंगले सम्पन्न हुनुपर्ने होइन ? त्यस्तै जग्गा प्राप्ति र मुआब्जाका विषय र निर्माण सामग्रीका कुरा यी कुनै पनि कुरामा सरोकारवाला मन्त्रालय संवेदनशील बन्न सकेको देखिँदैन। शीर्षक मात्रै परिवर्तन गरिदिएर हुँदैन। कुनै पनि आयोजनाहरू बेलामा सम्पन्न हुँदैनन्, यसले पनि संवेदनशीलता स्पष्ट पार्छ। बेलामा सम्पन्न नभएपछि त्यहाँ भेरियसन हुन्छ। यत्ति र उत्ति लागत बढ्यो भन्ने हुन्छ। यसरी निर्माण व्यवसायीले बढी रकम दाबी गर्छन्। तर किन ढिलो भयो भनेर खोजिन्न। उल्टै रकम थपेर काम सक्नतर्फ मात्र ध्यानदृष्टि लगाइन्छ। त्यहाँ उल्टै अनियमितता जन्मन्छ। एउटा कुरा त्रुटि भएको छ भने त्यसलाई सच्चाउनका लागि महिनौं वा वर्षौं लगाउने चलन पनि छ। यसको आर्थिक भार कसले व्यहोर्छ ? कसैलाई चासो छैन। सरकारका तर्फबाट पनि धेरै कमजोरी हुने गरेका छन्। त्यही कानुनी छिद्रहरूको फाइदा उठाएर निर्माण व्यवसायीले खेल्ने मौका पाउँछन्। योजना लिएर अलपत्र छोड्ने गर्छन्। कारबाहीलाई हामीले किन मजबुत गर्न सकेनौं ? कानुनविपरीत काम हुँदा त्यसलाई कारबाहीको विषय बनाउनु पर्छ। कानुनलाई जटिल बनाउने र चलाख मान्छेले मात्रै आयोजना हत्याउन सक्ने बनाउने प्रवृत्ति देखिन्छ। एउटा सर्वसाधारण इमान्दार मान्छेले काम गर्न नसक्ने कानुन बनाउन हुँदैन। जो कागजमा पनि ठिक्क, बोल्नमा पनि ठिक्क हुने खालकालाई मात्रै पहुँच दिने प्रवृत्तिका छन्। तिनले अनियमितता बढाएको देखिन्छ। यसले आयोजनाहरूमा थप जटिलता थप्ने काम गरेको छ। यी सबै पक्षलाई ध्यानमा राखेर विकास समितिले आफ्ना निर्णय तथा निर्देशनहरूलाई व्यक्तिगत स्वार्थभन्दा पर राखेर अघि सार्ने गरेको छ। भएका त्रुटिहरूलाई सच्चाउने र लाभग्राहीले लाभ पाउने गरी निर्णय गर्ने गरेको छ। तर, मूल कुरो भनेको कार्यान्यवन गर्ने पाटोमा कार्यपालिका पनि उत्तिकै सचेत हुन जरुरी छ। हामीले कमीकमजोरी आंैल्याएका हुन्छौं। अनियमितता रोक्नका निम्ति विभिन्न निर्देशन दिएका हुन्छौं। गुणस्तरका कुरासमेत जोडतोडका साथ उठाएका हन्छौं। कारबाहीको विषयको कुरा उठाएका छौं। ती सबै कुरालाई कार्यान्वयनमा पनि उत्तिकै महत्व दिन जरुरी छ। विकास निर्माणको काममा संलग्न निर्माण व्यवसायी, परामर्शदाता, सरकारी निकाय सबै पक्षका बीचमा केही न केही कमजोरी छन्। त्यसकारण नीतिगत रूपमा जिम्मेवारी सरकारले लिनै पर्छ। अनुगमनको पाटो कमजोर भए सरकारले जिम्मेवारी लिनु पर्छ। गुणस्तरमा निर्माण व्यवसायीले जिम्मेवारी लिनु पर्छ। आवश्यक नीतिनिर्देशन औंल्याउने काम संसदीय समितिहरूले गर्नै पर्छ। सबैले आआफ्ना जिम्मेवारी समयमै गुणस्तरीय रूपमा पूरा गर्नु पर्छ। सरकारका तर्फबाट पनि धेरै कमजोरी हुने गरेका छन्। त्यही कानुनी छिद्रहरूको फाइदा उठाएर निर्माण व्यवसायीले खेल्ने मौका पाउँछन्। योजना लिएर अलपत्र छोड्ने गर्छन्। कतिपय निर्माण व्यवसायी राम्रोका काम गरेर मारमा पनि परेका छन्। भ्रष्टाचारभन्दा पनि ठूलो समस्या अन्तरनिकाय समन्वयको देखिन्छ। हामी यो एकात्मक सरकार र एकात्मक शासन प्रणालीबाट लामो समयदेखि गुज्रिएर आएको राज्य हो। कतिपय कुराहरू संघीय संरचनाअनुसार अघि बढ्ने परिस्थिति बनेको छैन। संघीय सरकारका विकासे मन्त्रालय र निकायहरूसँग समन्वय छैन। सोही कारण एउटै काम धेरै निकायले गरिरहेको अवस्था छ। एउटै प्रकृतिका काम गर्ने निकाय धेरै छन्। हामीले ती तहलाई समन्वय भएन भनेर पनि छलफल गरेका छौं। प्रदेशले थालेको योजनामा स्थानीय सरकारको सरोकार छैन। स्थानीयले सुरु गरेका काममा केन्द्र र संघले चासो राख्दैन। यसले पनि अनियमितता फस्टाउन भूमिका खेलेको छ। विकास निर्माणका कामका विकृत्तिहरू पनि यिनै हुन्। विकासको मोडल तय गरेर अघि नबढेसम्म विकृतिहरू मौलाउँदै जान्छन्। नीतिगत सुदृढीकरण नै पहिलो आवश्यकता बनेको छ। आवश्यक ऐनकानुन समयमै बनाउन नसक्दा पनि थुप्रै समस्या देखिएका हुन्। (लेखक विकास तथा प्रविधि समितिकी सभापति हुन्।)"
प्रचण्डद्वारा २७ औँ जनयुद्ध दिवसको शुभकामना : माओवादी घटकलाई एक हुन आह्वान,"काठमाडौं : नेकपा (माओवादी केन्द्र)का अध्यक्ष एवं पूर्वप्रधानमन्त्री पुष्पकमल दाहाल प्रचण्डले विभिन्न समूहमा छरिएर रहेका माओवादी घटकहरूलाई एकताबद्ध हुन आग्रह गरेका छन्। २७ औँ जनयुद्ध दिवसका अवसरमा शुभकामना दिँदै उनले देशको अगाडि आइपरेको समस्यालाई आत्मसात गर्दै एकताबद्ध हुन ती घटकलाई आह्वान गरेका हुन्। अध्यक्ष दाहालले परिवर्तनका लागि लडेका शक्तिहरू एक भए वर्तमान परिवर्तनलाई अझै सुदृढ र समृद्ध गर्न सकिने विश्वास व्यक्त गरेका छन्। 'परिवर्नतकारी क्रान्तिकारी शक्तिबीचको एकता भएमात्रै जनयुद्ध दिवस मनाउनुको अर्थ, महत्व र औचित्य रहन्छ। नेपालको इतिहासमा जनयुद्धको भूमिका दूरगामी महत्वको रहेको छ', सन्देशमा भने, 'नेपाली राजनीतिक र सामाजिक परिवर्तनको इतिहासमा पनि यो मुक्तियुद्धका रूपमा स्थापित भइसकेको छ। जनयुद्धको जगमा सम्पन्न भएको २०६२६३ को संयुक्त जनआन्दोलनपश्चात् मुलुक सङ्घीय लोकतान्त्रिक गणतन्त्रको रूपमा संस्थागत भएको हो।' संविधानसभामार्फत नयाँ संविधान निर्माण हुनु र संविधानले मुलुकलाई सङ्घीय गणतन्त्रात्मक शासन प्रणालीका साथै धर्मनिरपेक्ष, समावेशी तथा समानुपातिक प्रतिनिधित्व सुनिश्चित गरिनु पनि जनयुद्धकै योगदान भएको उनले बताए। देशीविदेशी प्रतिक्रियावादी शक्तिहरू जनताको बलिदानबाट प्राप्त परिवर्तनलाई उल्ट्याउन र परिवर्तनको नेतृत्व नेता र पार्टीलाई बदनाम गर्न अहिले पनि लागिरहेको जनाउँदै सन्देशमा अध्यक्ष दाहालले पार्टीका सम्पूर्ण नेता तथा कार्यकर्ता र शुभेच्छुकशुभचिन्तक आम जनसमुदायलाई एकताबद्ध भएर सबै खाले प्रतिक्रियावादी षड्यन्त्रलाई परास्त गर्नका लागि अगाडि बढ्न अपिल गरेका छन्। उनले जनयुद्धमा सहभागी भएका र माओवादी पहिचान बनेका विभाजित माओवादी नेता तथा कार्यकर्ता तथा शान्ति र संविधानको बाटोमा सहकार्य गर्दै आएका सम्पूर्ण शक्तिहरूमा जनयुद्धका उपलब्धि एवं सङ्घीय लोकतान्त्रिक गणतन्त्रको रक्षा र शान्ति सम्झौताको मर्म र भावनाअनुसार अगाडि बढ्न सन्देशमा विशेष अनुरोध गरेका छन्। उनले परिवर्तनका निम्ति जनयुद्धमा सहभागी भएर प्राणको आहुति दिने सहिदहरूप्रति श्रद्धाञ्जलि अर्पण गरे। उनले जनयुद्धका क्रममा बेपत्ता पारिएका योद्धा, घाइते योद्धा र उनीहरूका परिवारजनप्रति सम्मान प्रकट गरेका छन्। २७ औं जनयुद्ध दिवसको अवसरमा अध्यक्ष प्रचण्डको शुभकामना सन्देश२०७८ फागुन १ गते    ()  ,  २७ औं जनयुद्ध दिवसको अवसरमा अध्यक्ष प्रचण्डको भिडियाे सन्देश२०७८ फागुन १ गते:   ()  ,"
पूर्वाधार प्राधिकरणको सीईओ विवाद अन्त्य,"दाङ : लुम्बिनी प्रदेश पूर्वाधार विकास प्राधिकरणको प्रमुख कार्यकारी अधिकृत (सीईओ) नियुक्ति विवाद अन्त्य भएको छ। पहिलेका सीईओ ध्रुव मजगैयाले दाबी छाडेपछि नियुक्त अनन्त घिमिरे आधिकारिक सीईओ भएका हुन्। नयाँ सरकारले प्राधिकरणको सीईओसमेत नयाँ नियुक्त गरेपछि दुई जना कार्यकारी भएका थिए। आफ्नो कार्यकाल छँदै सरकारले अर्को व्यक्तिलाई नियुक्ति दिएको भन्दै मजगैयाले सर्वोच्चमा रिट हालेका थिए। अदालतले उनलाई पुनरबहालीको अन्तरिम आदेश दिएको थियो। तर, मजगैयाले नै मुद्दा फिर्ता लिएका छन्। मुद्दा फिर्तासँगै घिमिरेलाई काम गर्ने बाटो खुलेको छ। मजगैया प्राधिकरणमै विज्ञ सल्लाहकारका रूपमा छन्। लुम्बिनी मन्त्रिपरिषद् बैठकले असोज २२ गते दाङका अनन्तराज घिमिरेलाई प्राधिकरणको सीईओ नियुक्त गरेपछि शंकर पोखरेल नेतृत्वको पालामा नियुक्त सीईओ ध्रुव मजगैयाँ अदालत गएका थिए।"
सोलुखुम्बुमा भीरबाट लडेर दुई पुरुषको मृत्यु,सोलुखुम्बु : सोलुखुम्बुमा भीरबाट लडेर दुई जनाको ज्यान गएको छ। ज्यान जानेमा सोलुदुधकुण्ड नगरपालिका २ लबुचेका ६४ वर्षीय पासाङ लामा र सोताङ गाउँपालिका १ खोर्दाका २६ वर्षीय तेज बहादुर लामिछाने रहेको जिल्ला प्रहरी कार्यालय सोलुखुम्बुले जनाएको छ। लामाको सोही ठाउँमा पर्ने लबुचे भीरबाट लडेर ज्यान गएको हो भने लामिछानेको सोताङ गाउँपालिका १ स्थित हुँगा दुधकोशी सामुदायिक वनको भीरबाट लडेर ज्यान गएको जिल्ला प्रहरी कार्यालय सोलुखुम्बुका प्रहरी नायब उपरीक्षक (डिएसपी) कवित कटवालले जानकारी दिए। उनका अनुसार गत बिहीबार छोराको घर जान्छु भनी हिंडेका लामा शनिबार तीन दिनसम्म गन्तव्यमा नपुगेको खबर प्रहरीलार्ई आफन्तले गरेपछि खोजतलास गर्दा भीरबाट लडेर मृत्यु भएको अवस्थामा शनिबार शव भेटिएको हो। यस्तै लामिछानेको हुँगा दुधकोशी सामुदायिक वनमा घाँस काट्न जाने क्रममा शनिबार भीरबाट लडेर ज्यान गएको प्रहरीले जनाएको छ।
"गठबन्धनमा परकम्प, चीनको भूमिकामा प्रश्न","काठमाडौं : अमेरिकी सहायक विदेशमन्त्री डोनाल्ड लूले हालै एमसीसी फिर्ता भए चीनले हस्तक्षेप गरेको अर्थमा बुझ्ने बताए। लूको अभिव्यक्तिसँग चीन कहाँ जोडियो भनेर जिज्ञासा उब्जिएको छ। पूर्वराजदूत डा लोकराज बराल भारत र अमेरिकाका हरेक विषयलाई राष्ट्रघात देख्ने परिपाटीले समस्या सिर्जना गरिरहेको बताउँछन्। तर, चीनसँगको बीआरआई सम्झौताबारे कोही नबोलेको पूर्वराजदूत डा बरालको भनाइ छ। यहाँ भारत र अमेरिकाको जे कुरा पनि राष्ट्रघात हुन्छ, डा बराल भन्छन्, तर, एमसीसीजस्तै त हो नि बीआरआई। त्यो विषयमा चुँ पनि बोल्दैनन्। चीनको विषयमा नबोलेको देख्दा नेताहरू उतैबाट प्रभावित भएका त होइनन् भन्ने आशंका छ। नेताहरूको दोधारे चरित्रका कारण देश सधैं भड्खालोमा परिरहेको डा बराल बताउँछन्। कृष्णबहादुर महरा सभामुख हुँदादेखि नै एमसीसी अघि बढाउन अवरोध भइरहेको उनी बताउँछन्। माओवादी केन्द्रबाट बनेका सभामुखले एमसीसी टेबल गर्न अवरोध गर्नुले अरूबाट प्रभावित भएको आंशका थपिएको उनको भनाइ छ। यो प्रस्ताव संसद्को छलफलमा जान नदिने कुरा महराको पालाबाटै भएको हो, उनी भन्छन्, संसद्मा टेबल गर्नै नदिने पनि हुन्छ ? उनीहरू कहाँबाट सञ्चालित छन्् ? यसले प्रश्न खडा गर्छ। संसद्मा टेबल गर्नुअगावै राष्ट्रघात भनेर राजनीतीकरण गरिएको उनी बताउँछन्। भन्छन्, भित्रभित्र पत्र पठाउने अनि बाहिर भने जनतामा भ्रम छर्ने काम चारपाँच वर्षदेखि नै भइरहेको छ। अर्का पूर्वराजदूत दीपकुमार उपाध्याय कमजोर कूटनीति, नेतामा नैतिकता र इमानको संकटका कारण गन्जागोलको अवस्था आएको बताउँछन्। संसद्बाट पास गर्छौं भन्नेले टेबल पनि गर्दैनन्, पूर्वराजदूत उपाध्याय भन्छन्, उनीहरू कोहीबाट प्रभावित छैनन् कसरी भन्नु ? एमसीसीलाई अघि बढ्नै नदिनुको पछाडि कुनै न कुनै भित्री कारण रहेको उनको ठम्याइ छ। आपत्तिजनक छ भने पास गर्छु किन भन्ने ?, उपाध्याय भन्छन्, प्रतिबद्धतापत्र नै किन पठाउने त ? त्यो पत्र पठाउनुपर्ने आवश्यकता नै थिएन नि ! बीआरआई सम्झौता गरेर प्राथमिकतामा नराखेको भन्दै चीन पनि बेखुस भएको हुन सक्ने उपाध्याय बताउँछन्। सम्झौता गर्ने अनि प्राथमिकतामा नराख्दा उल्लु बनेजस्तो त सबैलाई भइहाल्छ नि, उनी भन्छन्, चीनलाई पनि त्यस्तो भएको हुन सक्छ। यता एमसीसीलाई पनि त्यस्तै बनाइँदै छ। अर्का पूर्वराजदूत डा भेषबहादुर थापा एमसीसीको विषय संवादबाटै समाधान गर्नुपर्ने बताउँछन्। संवाद जारी राख्नुपर्छ, डा थापा भन्छन्, संवादबाटै यो समस्यालाई समाधान गर्नुपर्छ। परराष्ट्रविद् दिनेश भट्टराई बीआरआईसँग एमसीसी जोड्न जरुरी नरहेको बताउँछन्। उनका अनुसार एमसीसीले सन् २००४ देखि नै औपचारिक रूपमा प्रवेश पाएको हो। बीआरआईले २०१३ मा प्रवेश पाएको भट्टराई बताउँछन्। बीआरआई र एमसीसी फरक रहेको उनको भनाइ छ। बीआरआई ऋण हो, उनी भन्छन्, तर एमसीसी अनुदान हो। यी दुई विषय नै फरक हुन्। नेपालले दरखास्त दिएर एमसीसी सम्झौता पाएको उल्लेख गर्दै भट्टराई भन्छन्, हामीले चाहियो भनेर एमसीसी मागेका हौं। प्रतिस्पर्धाबाटै पाएका हौं। परराष्ट्रविद् भट्टराई नेपालका पछिल्ला क्रियाकलापले अन्तर्राष्ट्रिय क्षेत्रमा देशकै छवि गुमिरहेको बताउँछन्। पूर्वराजदूत नीलाम्बर आचार्य देशको हितमा हुने काम राज्यले गर्नुपर्ने बताउँछन्। अरुले भनेर होइन देशका लागि हित हुन्छ भने त्यो काम गर्नुपर्छ, आचार्य भन्छन्, अरुले यस्तो गर नगर भन्नुपर्दैन। चीनले एमसीसी आउन नदिने, त्यसको सट्टा बीआरआई लागू गराउन खोजिरहेको परराष्ट्रका जानकारहरू बताउँछन्। नेपालले २०७४ भदौ २९ गते एमसीसीमा हस्ताक्षर गरेको थियो। त्यसको चार महिनाअघि अर्थात् २०७४ वैशाख २९ मा बीआरआईमा सम्झौता भएको थियो। बीआरआईमा नौ परियोजना प्रस्तावित छन्। केरुङकाठमाडौं रेलमार्ग, टोखादेखि नुवाकोट विदुरसम्म सडक, रसुवागढीकाठमाडौं सडक स्तरोन्नति, दीपायलदेखि चीन सीमासम्म सडक, गल्छीरसुवागढी केरुङ ४ सय केभी प्रसारण लाइन, ७ सय ६२ मेगावाटको तमोर जलविद्युत् परियोजना, ४ सय २६ मेगावाटको फुकोट कर्णाली जलविद्युत् परियोजना, मदन भण्डारी प्राविधिक विश्वविद्यालय र किमाथांकाहिले सडक निर्माण योजना छन्। तर, बीआरआई सम्झौताअनुसार काम भएको छैन। एमसीसी ५० करोड अमेरिकी डलरबराबरको पाँच वर्षे अनुदान सम्झौता हो। कुल लगानी ६३ करोड डलर रहेको यो आयोजनामा नेपालले १३ करोड डलर लगानी गर्नुपर्नेछ। एमसीसीमा विद्युत् प्रसारण लाइन र सडक मर्मत आयोजना समेटिएका छन्। विद्युत् प्रसारण आयोजनाअन्तर्गत ३१५ किलोमिटर लामो ४ सय केभी क्षमताको प्रसारण लाइनका साथै तीनवटा नयाँ विद्युत सबस्टेसन निर्माण गरिनेछ। यो प्रसारण लाइन काठमाडौं, सिन्धुपाल्चोक, नुवाकोट, धादिङ, मकवानपुर, चितवन, तनहुँ, पाल्पा, नवलपुर, परासी जिल्ला हुँदै जानेछ। सडक मर्मत आयोजनाअन्र्तगत दाङमा पर्ने पूर्वपश्चिम लोकमार्ग खण्डमा केन्द्रित हुनेछ। धनखोलाबाट लमहीसम्मको सडक मर्मत गरिने जनाइएको छ। लमहीबाट शिवखोलासम्मको थप सडक मर्मत गरिने सम्झौतामा उल्लेख छ। पूर्वपश्चिम लोकमार्गअन्तर्गत मर्मत कार्यका लागि प्रस्ताव गरिएको खण्डको लम्बाइ ७७ किलोमिटर हुने जनाइएको छ।  यहाँ भारत र अमेरिकाको जे कुरा पनि राष्ट्रघात हुन्छ। तर, एमसीसीजस्तै हो बीआरआई। चीनको विषयमा नबोलेको देख्दा नेताहरू उतैबाट प्रभावित भएका त होइनन् भन्ने आशंका छ। डा लोकराज बराल पूर्वराजदूत  आपत्तिजनक छ भने पास गर्छु किन भन्ने ? प्रतिबद्धतापत्र नै किन पठाउने ? एमसीसीलाई अघि बढ्नै नदिनुको पछाडि कुनै न कुनै भित्री कारण छ। दीपकुमार उपाध्याय पूर्वराजदूत  संवाद जारी राख्नुपर्छ। संवादबाटै यो समस्यालाई समाधान गर्नुपर्छ। अन्य विकल्प छैन। यसलाई लम्ब्याउनु राम्रो होइन। डा भेषबहादुर थापा पूर्वराजदूत  हामीले चाहियो भनेर एमसीसी मागेका हौ। प्रतिस्पर्धाबाटै पाएका हौ। नेपालका पछिल्ला क्रियाकलापले अन्तराष्ट्रिय क्षेत्रमा देशकै छवि गुमिरहेको छ। डा दिनेश भट्टराई परराष्ट्रविद् गठबन्धनमा परकम्प संसद्बाट आउने सोमबार एमसीसी अनुमोदन गर्नुपर्ने प्रधानमन्त्रीको प्रस्ताव सत्ता गठबन्धनका दुई दलले अस्वीकार गरेका छन्। माओवादी केन्द्र अध्यक्ष पुष्पकमल दाहाल र नेकपा एकीकृत समाजवादी अध्यक्ष माधवकुमार नेपालले शनिबार बरु सोमबारको प्रतिनिधिसभा बैठक केही दिन सार्न आग्रह गरेका हुन्। स्थानीय तह निर्वाचनपछि मात्रै एमसीसी अनुमोदन गर्नुपर्ने अडान दुवै जनाले दोहोर्याएका छन्। प्रधानमन्त्री शेरबहादुर देउवा, दाहाल र नेपालबीच शनिबार बालुवाटारमा छलफल भएको थियो। अमेरिकाले भने एमसीसी छिटो अनुमोदन गर्न दबाब बढाएको छ। सहायक विदेशमन्त्री डोनाल्ड लूले बिहीबार प्रधानमन्त्री देउवा, एमाले अध्यक्ष केपी शर्मा ओली र माओवादी केन्द्र अध्यक्ष दाहाललाई फोन गरी अलमल नगर्न भनेका थिए। तर, गठबन्धनका दुई दल तत्कालै एससीसी अनुमोदनका पक्षमा नउभिएपछि शनिबार भएको तीन नेताको छलफल बिनानिष्कर्ष टुंगिएको छ। छलफलमा कानुनमन्त्री दिलेन्द्रप्रसाद बडू र वरिष्ठ अधिवक्ता गोविन्द बन्दीलाई पनि राखिएको थियो। तीन नेताको छलफलको प्रारम्भमै प्रधानमन्त्री देउवाले एमसीसी अनुमोदन गर्नुपर्ने प्रस्ताव गरेका थिए। एमसीसी संसद्मा लैजानै ढिलो भयो, प्रधानमन्त्रीको भनाइ उद्धृत गर्दै स्रोतले भन्यो, अब बस्ने प्रतिनिधिसभा बैठकमा एमसीसी टेबल गर्ने वातावरण बनाउनुहोस्। तपाइहरूको धारणा संसद्मा राख्नुहोस्। जे निर्णय हुन्छ त्यहीँ गरौं। प्रतिनिधिसभा बैठक सोमबार तोकिएको छ। एमसीसीको विषयमा पहिला विस्तृत बुझ्नुहोस्। पार्टीका अन्य साथीहरूलाई पनि बुझाउनुहोस्, देउवाको भनाइ उद्धृत गर्दै बालुवाटार स्रोतले भन्यो, सदनमा छलफल गरौं। सदनमै लैजान नदिने पनि हुन्छ ? गठबन्धनका दलहरूले नमाने पनि एमसीसीलाई संसद्को निर्णय प्रक्रियामा लैजानुपर्ने दबाब कांग्रेसमा बढ्दो छ। माओवादी केन्द्र अध्यक्ष दाहाल र एकीकृत समाजवादी अध्यक्ष नेपालले भने स्थानीय तहको चुनावअघि एमसीसी टेबलमा लैजानै नसकिने अडान प्रधानमन्त्रीसँग राखेका थिए। दाहलले बरु संसद् बैठक दुई दिन पर सार्नुपर्ने बताएका थिए। नेपालले सबै दलबीच साझा धारणा बनाएर एमसीसीलाई संसद्मा टेबल गर्नुपर्ने बताएका थिए। जबरजस्ती एमसीसी सदनमा लगियो भने पनि आगामी निर्वाचन बिथोलिन्छ, नेता नेपालको भनाइ उद्धृत गर्दै स्रोतले भन्यो, त्यसैले अहिले नै अगाडि लैजाऔं भन्नेतर्फ नलागौं। चुनावपछिको समय मागौं। त्यतिबेलासम्म एउटा वातावरण बन्छ। दाहालकी छोरी गंगा दाहालले २ गतेको पूर्वनिर्धारित संसद् बैठक ४ गते सार्न प्रधानमन्त्रीसँग आग्रह गरिएको बताएकी छन्। प्रधानमन्त्री निवास बालुवाटारमा तीन शीर्ष नेताबीच भएको भेटवार्ताका क्रममा २ गते हुने भनिएको संसद् अधिवेशन प्रमुख प्रतिपक्ष दल एमाले २ गते उपस्थित हुन नसक्ने र संसद् सार्न गरेको अनुरोधको कारण अध्यक्षद्वयले फागुन ४ गते राख्न सुझाव दिनुभएको छ, गंगाले सामाजिक सञ्जाल फेसबुकमा लेखेकी छन्। गठबन्धनको एक दल एकीकृत समाजवादीले फागुन २ गते एमसीसीविरुद्ध आफ्ना जनवर्गीय संगठनलाई सडकमा उतार्दै छ। अमेरिकाले भने फेब्रुअरी २८ अर्थात् (फागुन १६) भित्र संसद्बाट एमसीसी अनुमोदन गरिसक्नुपर्ने डेडलाइन दिएको छ। अमेरिकी सहायक विदेशमन्त्री डोनाल्ड लूले एमसीसी पारित नभए नेपालसँगको सम्बन्धमा पुनर्विचार गर्ने सम्मको चेतावनी दिएकाले प्रधानमन्त्री देउवा निकै दबाब मा छन्। अमेरिकाले हरेक दिनजसो बालुवाटारमा पत्राचारसँगै फोन सम्पर्कसमेत गर्दै आएको स्रोतको दाबी छ। शुक्रबार पनि एमसीसी मुख्यालयबाट प्रधानमन्त्री कार्यालयमा इमेल आएको थियो। जसमा सहमति र पछिल्लो अपडेटका विषयमा जानकारी मागिएको थियो। एमसीसी सम्झौता संसद्बाट अनुमोदन गराउने भन्दै प्रतिबद्धता पत्रसमेत एमसीसी मुख्यालयमा पठाएका प्रधानमन्त्री देउवा र दाहालले दिएको समयसीमा सकिन पनि अब दुई हप्ता मात्र बाँकी छ। कांग्रेस प्रवक्ता डा प्रकाशशरण महतले भने, प्रधानमन्त्रीले अझै १२ दिन शीर्ष नेताहरूसँग छलफल गर्नुहुन्छ। सहमति जुटाउने प्रयास पनि उहाँको हुनेछ। तर, अब बस्ने प्रतिनिधिसभाको बैठकमा एमसीसी सम्झौता संसद्मा पेस गर्ने मनस्थितिमा हुनुहुन्छ। सरकारले अगाडि बढाउने वातावरण बनायो भने सभामुखले रोक्न मिल्दैन। अमेरिकाको चासोपश्चात् एमसीसी सम्झौता संसद्मा अघि बढाउने विभिन्न विकल्पबारे प्रधानमन्त्री देउवाले प्रतिपक्ष दलका नेतालगायत कानुनविद् र विभिन्न क्षेत्रका व्यक्तिहरूसँग भेटघाट र परामर्शलाई तीव्रता दिएका छन्। सभामुख हटाउने भन्ने कुरा के हो ? माओवादी केन्द्र अध्यक्ष दाहालले एमालेसँग मिलेर सभामुखलाई हटाउन खोजेको भन्ने कुरा के हो, भनी प्रधानमन्त्री देउवासमक्ष बालुवाटार छलफलमा प्रश्न गरेका थिए। कांग्रेसले प्रतिपक्ष एमालेसँग मिलेर सभामुख हटाउनेबारे आन्तरिक छलफलमा जुटेको कुरा सुनेको छु। के हो खासमा ? दाहालको भनाइ उद्धृत गर्दै स्रोतले भन्यो। सभामुख हटाउन हस्ताक्षर अभियान चलेको भन्ने पनि सुन्नमा आएको दाहालले बताएका थिए। प्रधानमन्त्री देउवाले दाहालको कुरा गलत भएको जवाफ दिएका थिए। तपाईं हुँदै नभएको कुरा सुन्नुहुन्छ। सभामुख हटाउने विषय अहिले सोच्न सकिन्न हेर्नुस्, देउवाको जवाफ थियो, बाहिरका कुरा धेरै नसुन्नुस्। एकीकृत समाजवादी सडकमा गठबन्धनको सहयात्री नेकपा एकीकृत समाजवादी एमसीसीविरुद्ध सडकमै ओर्लिने भएको छ। उसका जनवर्गीय संगठनहरूले सोमबार राजधानी काठमाडौंलगायत देशभर एमसीसीविरुद्ध प्रदर्शनको घोषणा गरेका छन्। एमसीसीविरुद्ध व्यापक जनता सडकमा उत्रार्ने तयारी भइरहेको पार्टीका नेताहरू बताउँछन्। माओवादी केन्द्र अध्यक्ष दाहालले संशोधन वा परिमार्जन नगरी एमसीसी जस्ताको जस्तै अनुमोदन गर्न नहुने धारणा पार्टीका नेताहरूसँग राख्ने गरेका छन्। प्रधानमन्त्री देउवाले जबर्जस्त संसद्मा अनुमोदनका लागि पेस गर्ने अवस्था आए आफ्नो पार्टी सत्ताबाट हट्नुपर्ने अवस्था आउन सक्ने धारणा दाहालले नेताहरूसँग भन्ने गरेको स्रोतले बतायो। प्रधानमन्त्रीले जर्बजस्त अघि बढाउन खोजे नैतिक रूपमा सरकारमा बस्न नमिल्ने हुन्छ, दाहालले नेताकार्यकर्तासँग भनेको उद्धृत गर्दै स्रोतले भन्यो। सत्ता गठबन्धन भत्काउने प्रयास पनि तीव्र बनेको दाहालको ठम्याइ छ। चुनावसम्मै गठबन्धन कायम रहनेमा ढुक्क हुने स्थिति नरहेको आफूनिकटलाई बताउने गरेको स्रोतले बतायो।  कांग्रेसले प्रतिपक्षी दल एमालेसँग मिलेर सभामुख हटाउनेबारे आन्तरिक छलफलमा जुटेको कुरा सुनेको छु । के हो खासमा ? पुष्पकमल दाहाल अध्यक्ष, माओवादी केन्द्र  अब बस्ने प्रतिनिधिसभा बैठकमा एमसीसी टेबल गर्ने वातावरण बनाउनुहोस्। तपाईंहरूको धारणा संसद्मा राख्नुहोस्। जे निर्णय हुन्छ त्यहीँ गरौं। शेरबहादुर देउवा प्रधानमन्त्री  जबरजस्ती एमसीसी सदनमा लगियो भने पनि निर्वाचन बिथोलिन्छ। त्यसैले अहिले नै अगाडि लैजाऔं भन्नेततर्फ नलागौं। चुनावपछिको समय मागौं। माधवकुमार नेपाल अध्यक्ष, नेकपा एकीकृत समाजवादी"
आजदेखि विद्यालय खुल्ने,"काठमाडौं : देशभरका शैक्षिक संस्थामा आइतबारदेखि भौतिक उपस्थितसहित पठनपाठन हुने भएको छ । कोरोना संक्रमण जोखिमलाई मध्यनजर गर्दै बन्द भएका शैक्षिक संस्थामा आजदेखि (आइतबार) पठनपाठन हुने भएको हो । विद्यालय, विश्वविद्यालय, ट्युसन सेन्टरहरू सञ्चालनमा आउने सरकारले जनाएको छ । शिक्षा तथा मानवस्रोत केन्द्रले जारी गरेको विज्ञप्तिमा कोभिड१९ संकट व्यवस्थापन समन्वय केन्द्रको मिति २०७८ माघ २३ को सिफारिसमा उक्त निर्णय भएको उल्लेख छ । विद्यालय सञ्चालन गर्दा १२ वर्ष पूरा भएका विद्यार्थीका हकमा नियमित रूपमा तथा १२ वर्ष पूरा नभएका विद्यार्थीका हकमा आलोपालो दिनमा कक्षा सञ्चालन गर्ने व्यवस्था गर्नुपर्नेछ । कोरोना संक्रमण जोखिमका कारण शैक्षिक संस्थाहरूले भर्चुअल पठनपाठन गरेका थिए । तर, विद्यार्थीहरूले भर्चुअल पठनपाठन भए पनि प्रभावकारी नभएको गुनासो गर्दै आएका छन् ।"
आईपीएल अक्सनमा सन्दीप अनसोल्ड,काठमाडौँ : नेपाली राष्ट्रिय क्रिकेट टोलीका कप्तानसमेत रहेका लेग स्पिनर सन्दीप लामिछाने इन्डियन प्रिमियर लिग(आईपीएल) टी२० क्रिकेटको शनिबारको चरणमा अनसोल्ड भएका छन्। उनले आफ्नो न्युनतम मुल्य ४० लाख भारुको राखेका थिए। शनिबारको अक्सन श्रृखंलामा अन्तिममा नाम आएको उनी माथि कुनै टीमले बोली लगाएनन्। सन्दीपले यस अघि दिल्ली क्यापिटल्सबाट आईपीएल खेलेका थिए। उनले कुल ९ खेलमा १३ विकेट लिएका थिए।
"कटान आदेश एउटा, काम अर्कै","विराटनगर : मोरङस्थित सुन्दरहरैंचाको सलकुपर सामुदायिक वनमा उपभोक्ता समितिले व्यापक अनियमितता गरेको खुलेको छ। वनमा कटान आदेशभन्दा बढी काठ र दाउरा काट्न थालेपछि अख्तियारले समेत छानबिन सुरु गरेको छ। सुन्दरहरैंचा नगरपालिका८ मा फैलिएको सलकपुर सामुदायिक वनमा सबडिभिजन वन कार्यालय सलकपुरले दिएको कटान आदेशभन्दा बढी काठ काटेको फेला परेको हो। कार्यालयले गत वैशाख २२ गते ३ हजार ६ सय ६९ दशमलव ५६ क्युफिट काठ र ६ दशमलव ६० चट्टा दाउरा कटानको आदेश दिएको थियो। तर, अनुमति पाएको भन्दा ५ सय क्युफिट बढी काठ काटेको भेटिएको कार्यालयका प्रमुख एवं सहायक वन अधिकृत लालबहादुर माझीले बताए। उनका अनुसार करम, जामुन, कुसुम, साज, सिरिसलगायतका जातका कु काठ काट्न अनुमति दिइएको थियो। कटानपछि वन कार्यालयले गत असार १० गते ३ हजार ३ सय ४९ दशमलव ३१ क्युफिट काठ र ७ चट्टा दाउरा उपभोक्तालाई बिक्री गर्न आदेश दियो। माझीका अनुसार कटान आदेशभन्दा बढी काटिएको काठ भने बिक्रीमा रोक लगाउँदै मुचुल्का उठाएर लगत बाँध्दै समितिकै घाटगद्दीमा सुरक्षित राख्ने व्यवस्था मिलाइएको थियो। त्यसको भर्पाइ नै बनाएर समितिलाई काठ बुझाइएको माझी बताउँछन्। समितिले उपभोक्तालाई काठ बिक्री वितरण गर्नलाई उपाध्यक्ष सुवासचन्द्र काफ्लेको संयोजकत्वमा दुर्गा पराजुली र मन्दिरा थापा सदस्य रहेको बिक्री समिति बनाएको थियो। यो समितिले आवश्यक प्रक्रिया पूरा नगरिकन काठ बिक्री गरेको गुनासो आएको माझीले बताए। उनका अनुसार जनप्रतिनिधिको रहोबरमा मुचुल्का तयार पारेर मूल्य निर्धारण गर्दै बिक्री समितिमार्फत निर्णय गरेर काठ उपभोक्तालाई बिक्री गर्नुपर्ने नियम छ। स्थलगत रूपमा घाटगद्दीको अनुगमन, चेकजाँच तथा समितिको आय र व्यायको विवरणको अध्ययन पनि माझीले बताए। फेला परेका कमजोरी र अनियमितता सहितको विवरण समेटिएको फायल कारबाहीका लागि डिभिजन वन कार्यालय मोरङमा यसअघि नै पठाइएको उनको भनाइ छ। पाउनुपर्ने काठ उपभोक्ताले नपाएको, समितिको भवन निर्माण, वन पूजा, कार्यालय सञ्चालन लगायतका नाममा बढी बजेट खर्च गरेर आर्थिक हिनामिना गरेको पाइएपछि त्यहीअनुसारको फायल तयार गरिएको थियो। तर, अहिलेसम्म डिभिजन वन कार्यालयले समितिमाथि कुनै कारबाही अघि बढाएको छैन। एक कर्मचारीका अनुसार समितिसँगकै मिलेमतो र सेटिङका कारण कारबाही अघि नबढेको हो। माझीका अनुसार बिक्रीमा रोक लगाइएको काठ समितिले वन कार्यालयसँग अनुमति नलिइकन भित्रभित्रै सलकपुरमै निर्माणाधीन पाथीभरा मन्दिरलाई बेचेको पाइएको छ। वनमा भएको अनियमितताका विषयमा अख्तियार दुरुपयोग अनुसन्धान आयोगको कार्यालय इटहरीले अहिले समितिमाथि छानबिन अघि बढाएको छ। स्थलगत अनुगमन गरी कार्यालयको राय प्रतिक्रियासहितको छानबिन प्रतिवेदन एवं सम्बन्धित कागजातको प्रमाणित प्रतिलिपीसमेतका आवश्यक विवरण उपलब्ध गराउन अख्तियारले निर्देशन दिएको छ। स्रोतका अनुसार वन कार्यालयले कारबाही नगरिकन अर्को कटान आदेशमा मिलान गर्ने गरी उपभोक्ता समितिलाई उन्मुक्ति दिएपछि अख्तियारमा उजुरी परेको हो। भ्रष्टाचार गरेको पर्याप्त प्रमाण हुँदा पनि समितिमाथि कारबाही भएन, स्रोतले भन्यो, समितिसँग कर्मचारी नै मिलेर भ्रष्टाचार लुकाउन खोजिएको छ। यसअघि आदेश दिएभन्दा बढी काटिएको काठलाई अबको कटान आदेशमा मिलान गर्ने तयारी भएको माझीको दाबी छ। वडा सदस्य भोजबहादुर राईले मनोमानी ढंगले चलिरहेको समितिले कटान र बिक्रीको आदेश लिएर पनि लक्षित उपभोक्तालाई भने काठ र दाउरा नदिएको बताए। वन उपभोक्ता समितिका अध्यक्ष जनक खत्रीले कटान आदेशभन्दा बढी काठ काटे पनि हरिया रूख नकाटिएको बताए। उनले समितिको घाटगद्दीमा रहेको काठ ९ सय रूपैयाँ प्रतिक्युफिटका दरले निर्माणाधीन मन्दिरलाई बिक्री गरिएको र पैसा लगेर बैंकमा राखिएको बताए। सिटिजन्स, सिद्धार्थ र मितेरी बैंकमा गरेर समितिका तीनवटा खाता छन्। खत्रीका अनुसार सिटिजन्समा ४ लाख ८३ हजार, सिद्धार्थमा ६० हजार र मितेरीमा १३ हजार हाराहारी रकम जम्मा छ। उनले वनबाटै भएको आम्दानीबाट १६ लाख रूपैयाँ खर्च गरेर सलकपुरको पानीट्यांकीबाट आमजुंगीसम्मको ५ किलोमिटर सडक निर्माण र ग्राभेल गरिएको बताए। त्यस्तै ५ सय जना अट्ने हलसहितको भवन समितिले ४० लाख हाराहारी खर्च गरेर बनाएको उनको भनाइ छ। कार्यालय सचिव, सहयोगी र हेरालु गरेर समितिका ६ जना तलबी कर्मचारी छन्। तलब र भत्ता गरेर कर्मचारीका लागि मासिक ६८ हजार रुपैयाँजति खर्च हुने जानकारी उनले दिए। खत्रीका अनुसार सामुदायिक वन १ सय ४६ दशमलव ९१ हेक्टर क्षेत्रफलमा फैलिएको छ। डिभिजन वन कार्यालय मोरङका सूचना अधिकारी रामलखन ठाकुरले अख्तियारबाट प्राप्त पत्रअनुसार कारबाही अघि बढाइएको बताए। ठाकुरका अनुसार समितिका अध्यक्ष खत्री, उपाध्यक्ष सुवासचन्द्र काफ्ले, सचिव कुमारी न्यौपाने, सहसचिव गजेन्द्रबहादुर भट्टराई र कोषाध्यक्ष लक्ष्मी थापासँग बयान लिइएको हो। वन कार्यालयले समितिलाई कारबाही अघि नबढाएको विषयमा भने उनले बोल्न चाहेनन्। विरोध गर्दा वन रक्षकको सरुवा उपभोक्ता समितिले गरेको बदमासीको विरोध गर्ने र त्यहाँ भइरहेको अनियमितता बाहिर ल्याउने दुई जना वन रक्षकलाई भने वन तथा भूसंरक्षण विभागले सरुवा गरेको छ। वन रक्षकहरू प्रेमकुमार विष्ट र वीरबहादुर कटुवाललाई सलकपुरबाट सशस्त्र वन रक्षक ब्यारेक (गुल्म) सागरनाथ सर्लाही सरुवा गरिएको हो।"
