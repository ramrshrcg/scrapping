शीर्षक,विवरण
एमाले एकतामा सहमति जुटेको कार्यदल सदस्यको दाबी,"काठमाडौं : सत्तारुढ नेकपा (एमाले) एकता कार्यदल सदस्यले पार्टी एकताको लागि सहमति भएको दाबी गरेका छन्। शुक्रबार सिंहदरबारस्थित अर्थ मन्त्रालयमा सात घण्टासम्म बसेको संयुक्त कार्यदल बैठकले सहमति गरेको कार्यदल सदस्य प्रदीप ज्ञवालीले जानकारी दिए। ज्ञवालीले पार्टी एकताका लागि सहमति भएको र केही भाषिक परिमार्जनका लागि शनिबार पुनः बैठक बस्ने जानकारी दिए। कार्यदलको आजको बैठक सौहार्द र सघन छलफलमा बिताएका छौँ, ज्ञवालीले भने, बैठक पार्टी एकता सुदृढ गर्ने सन्दर्भमा सहमतिमा पुगेका छौँ। थप छलफलका लागि हामी भोलि फेरि बैठक बस्दैछ। समस्यालार्य सहमतिको बिन्दुमा ल्याएको उनको दाबी छ। यतिचाहिँ शेयर गर्न सक्छु सहमतिको विन्दुमा पुगेका छौं, नेता कार्यकर्तामा पार्टीको भविष्य के होला भन्ने थियो, त्यसलाई दुर गर्ने गरी सहमतिका साथ आजको छलफल सकिएको छ, ज्ञवालीले भने। एमाले एकता प्रयास : १० दिनयता कुनै प्रगति नभएको घनश्याम भुसालको भनाइ एकाएक अल्झियो एमाले एकता घोषणा सिंहदरबारमा एमाले कार्यदल बैठक, नेपालको प्रस्ताव ओलीले स्वीकार गर्लान त? सहमतिको खाकालाई पूर्णता दिँदै एमाले एकता कार्यदल सहमति भएको र सहमतिका लागि भएका बुँदाबारे जान्न अझै १८ घण्टा पर्खिन ज्ञवालीले अनुरोध गरेका छन्। शुक्रबारको छलफल सकारात्मक भएको कार्यदल सदस्य रघुजी पन्तले जानकारी दिए। एकताको मस्यौदामाथि छलफल भइरहेको र प्राप्त सुझावलाई समेटेर पूर्णता दिने काम भएको उनको भनाइ छ। एकताको मस्यौदामा छलफल भयो। छलफल सकारात्मक भएको छ, बैठकपछि पन्तले भने, सबै साथीका सुझावलाई समेटेका छौँ। समस्यामाथि कार्यदल सदस्यले राखेको धारणा, भावना र विचारलाई राखेर पूर्णता दिने उनले बताए। उनले नेताहरुको धारणाकै आधारमा मस्यौदालाई फाइनल रुप दिने सुनाए। केही बुदाँमा सहमति बनाउने प्रयास गरेका छौँ। साथीहरुका धारणा, भावना र विचार राखेर पूर्णता दिने प्रयास भइराखेको छ, उनले थपे । नेता पन्तले प्रधानमन्त्री एवम् पार्टी अध्यक्ष केपी ओली र वरिष्ठ नेता माधवकुमार नेपालले गठन गरेको कार्यदल उनीहरुप्रति उत्तरदायी भएको बताए। कार्यदलले तयार पारेको प्रतिवेदन कार्यान्वयनमा शीर्ष नेताको सहमति आवश्य भएको उनले प्रष्ट पारे। कार्यदल दुई नेताले गठन गर्नुभएको हो। उहाँहरुले गठन गरेको कार्यदल उहाँहरुप्रति उत्तरदायी छ, उनले भने, हामीले तयार पारेको धारणा, सुझाव वा प्रतिवेदन कार्यान्वयन गर्न उहाँहरुको सहमति आवश्यक छ। एकता कार्यदलले ससग्र पार्टीलाई स्वीकार्य हुने प्रतिवेदन तयार पार्ने उनले सुनाए। पन्तले फाइनल खाका शीर्ष नेताले हेरेपछि मात्र सहमतिका बुँदा सार्वजनिक हुने प्रष्ट पारे। बच्च जन्मिन १० महिना लाग्छ। फाइनल गरेर नेताले ठिक छ भनेपछि बुँदाबुँदा भन्न मिल्छ, सहमतिको बुँदामा के छ भन्ने पत्रकारको प्रश्नको जवाफमा पन्तले भने।"
सहमतिको खाकालाई पूर्णता दिँदै एमाले एकता कार्यदल,"काठमाडौं : नेकपा (एमाले) एकताका लागि छलफल जारी छ। शुक्रबार सिंहदरबारमा भएको छलफल सकारात्मक भएको कार्यदल सदस्य रघुजी पन्तले जानकारी दिए। एकताको मस्यौदामाथि छलफल भइरहेको र प्राप्त सुझावलाई समेटेर सम्भव भएसम्म आजै पूर्णता दिने तयारी भएको उनको भनाइ छ। एकताको मस्यौदामा छलफल भयो। छलफल सकारात्मक भएको छ, बैठकपछि पन्तले भने, सबै साथीका सुझावलाई समेटेका छौँ। सम्भव भएसम्म आजै पूर्णता दिने तयारी हाम्रो छ। केही बुँदामा सहमति जुटाउने प्रयास अझै जारी भएको उनको भनाइ छ। समस्यामाथि कार्यदल सदस्यले राखेको धारणा, भावना र विचारलाई राखेर पूर्णता दिने उनले बताए। उनले नेताहरुको धारणाकै आधारमा मस्यौदालाई फाइनल रुप दिने सुनाए। केही बुदाँमा सहमति बनाउने प्रयास गरेका छौँ। साथीहरुका धारणा, भावना र विचार राखेर पूर्णता दिने प्रयास भइराखेको छ, उनले थपे, छलफल चलिराखेको छ। फाइनल रुप दिने प्रयास भइराखेको छ। नेता पन्तले प्रधानमन्त्री एवम् पार्टी अध्यक्ष केपी ओली र वरिष्ठ नेता माधवकुमार नेपालले गठन गरेको कार्यदल उनीहरुप्रति उत्तरदायी भएको बताए। कार्यदलले तयार पारेको प्रतिवेदन कार्यान्वयनमा शीर्ष नेताको सहमति आवश्य भएको उनले प्रष्ट पारे। कार्यदल दुई नेताले गठन गर्नु भएको हो। उहाँहरुले गठन गरेको कार्यदल उहाँहरुप्रति उत्तरदायी छ, उनले भने, हामीले तयार पारेको धारणा, सुझाव वा प्रतिवेदन कार्यान्वयन गर्न उहाँहरुको सहमति आवश्यक छ। एकता कार्यदलले ससग्र पार्टीलाई स्वीकार्य हुने प्रतिवेदन तयार पार्ने उनले सुनाए। पन्तले फाइनल खाका शीर्ष नेताले हेरेपछि मात्र सहमतिका बुँदा सार्वजनिक हुने प्रष्ट पारे। उनले नेताले ठिक छ भनेपछि मात्र सहमतिका बुँदाबुँदा भन्न मिल्ने बताए। बच्च जन्मिन १० महिना लाग्छ। फाइनल गरेर नेताले ठिक छ भनेपछि बुँदाबुँदा भन्न मिल्छ, सहमतिको बुँदामा के छ भन्ने पत्रकारको प्रश्नको जवाफमा पन्तले भने।"
"२२ सय ३९ जनामा कोरोना संक्रमण, २० को मृत्यु",काठमाडौं : ११ हजार ३१३ नमूना परीक्षणमा २२ सय ३९ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ६६ सय ५७ नमूनाको पीसीआर र ४६ सय ५६ नमूनाको एन्टिजेन विधिबाट परीक्षण गराइएको थियो। जसमध्ये पीसीआरबाट १४ सय ३९ जना र एन्टिजेन विधिबाट ७६० जना गरी २२ सय ३९ जनामा संक्रमण देखिएको स्वास्थ्य तथा जनसंख्या मन्त्रालयले पुष्टि गरेको हो। यस्तै पछिल्लो २४ घन्टामा १३ सय १६ जना डिस्चार्ज भएका छन्। यो सहित कोरोनाबाट निको हुनेको संख्या ६ लाख १६ हजार ९२९ पुगेको छ। निको हुने दर ९४५ प्रतिशत हो। मन्त्रालयका अनुसार शुक्रबार कोरोनाबाट थप २० जनाको मृत्यु भएको छ। बिहीबार कोरोनाबाट २९ जनाले ज्यान गुमाएका थिए। नेपालमा कोरोनाबाट मृत्यु हुनेको संख्या ९ हजार ३२० पुगेको छ।
लण्डनमा गोर्खा मेमोरियल गार्डेन निर्माण हुने,"बेलायत : लण्डनको वुलबीचस्थित सेन्ट जोर्जमा गोर्खा मेमोरियल गार्डेन निर्माण गरिने भएको छ। शनिबार ३ जुलाईका दिन सेन्ट जोर्जमा एक कार्यक्रम आयोजना गरी गार्डेन निर्माण गर्ने घोषणा गरिएको हो। कार्यक्रममा आरएचएस चेल्सी फूल शो गोल्ड मेडल विजेता जूलियट सर्जेन्टद्वारा डिजाइन गरिएको योजना प्रस्तुत गरिएको थियो। उक्त स्थानमा रहेको चर्च वरपरको भूमिलाई रुपान्तरण गरी प्रतिबिम्ब, शिक्षा र सौन्दर्यका लागि ठाउँ बनाउने योजना रहेको छ। सो गार्डेनमा स्थानीय समुदायको सहभागिता र विश्व आगन्तुकको आकर्षण रहेको छ। आयोजनाको काम सुरु हुनु अघि अन्य काम सहित समिक्षा र कोषको डिजाइन तयार गरिने छ। कार्यक्रममा राष्ट्रमण्डल देश तथा गोर्खा समुदायका वरिष्ठ प्रतिनिधिहरू, उद्योग वाणिज्य तथा परोपकारी क्षेत्रका प्रमुख व्यक्तिहरू, उप लेफ्टिनेन्टहरू, हलिउड नायिका तथा अभियन्ता जोआना लुम्ली, ९५ वर्षीया जमैका अनुभवी सैनिक, ग्रीनविच काउन्सिलरहरूको सहभागीता रहेको थियो। कार्यक्रममा स्वागत मन्तव्य बार्न्सले दिएका थिए। साथै निटखुट थिएटर कम्पनीद्वारा लिखित र प्रदर्शन गरिएको नाटक प्रस्तुत गरिएको थियो। यो टुक्राले दोस्रो विश्वयुद्ध भिसी पुरस्कार प्राप्त उमराव सिंहको कथा सुनाए साथै जुलिएट सर्जेन्टले आफ्नो डिजाइन अवधारणा, दृश्य र सीएडी एनिमेसनको प्रस्तुति गरिन्। उक्त अवसरमा नायिका तथा अभियन्ता जोआना लुम्लीले गोर्खाहरुको सम्झनामा गोर्खा गार्डेन निर्मान गरिनु सरहनीय कार्य भएको बताइन्। साथै कोरोना महामारीका बेला विभिन्न क्षेत्रका व्यक्तिहरूलाई एक लाख बढीलाई निशुल्क खाना खुवाएर सहयोग गरेकोमा पानस रेष्टुरेन्ट परिवार र संचालक सुजन कट्वालको मुक्तकण्ठले प्रशंसा गरिन् । साथै गार्डेन निर्माण लागत जुटाउन च्यारिटी संस्था हेल्पिङ हेन्डको पनि सहकार्य रहने कट्वालले बताए।"
राहत लिन बच्चा बोकेरै पाँच घण्टाको हिँडाइ,"चितवन : मकवानपुरको राक्सिराङ गाउँपालिका मैसिराङकी २२ वर्षीया अनुष्का चेपाङ राहत लिन एक वर्षकी छोरी बोकेर मनहरी झरिन्। भीरको बाटो छिचोलेर खोला तर्दै पूर्वपश्चिम राजमार्गमा आइपुग्न झन्डै पाँच घण्टा लाग्यो। घरमा खाद्यान्नको चरम अभाव छ। मजदुरी गर्न रोल्पा गएका उनका श्रीमान नआएको चार महिना भयो। कमाइ नभएपछि किनेर खान सक्ने अवस्था छैन। घरमा खानेकुरा केही छैन। गिठ्ठा खाएर बसेका थियौं। दुःखै भए पनि राहत पाइन्छ कि भन्ने आशमा आएको, उनले भनिन्, राहत पाएँ, अब ढुक्क भयो। संगै आएका साथीसंग सल मागिन्। ३० किलो चामलको बोरा, नुन, तेल, दालको झोला अनि काखमा छोरी बोकेर उकालो लागिन्। ५ बजे मनहरीबाट उकालो लागेका उनीहरूले मध्यरात घर पुग्ने बताए। अनुष्कासँगै मैसिराङका ७० परिवार मंगलबार बिहानै मनहरी झरेका थिए। घरमा छाक टार्ने विकल्प नभएपछि उनीहरु राहत लिन आएका हुन्। अञ्जली चेपाङ पनि छोरो बोकेर आएकी थिइन्। खोला तर्दै पहिरोको डर मानेर आउनुपर्छ। घरमा खानेकुरा कमजोर भएर राहत दिन्छ भनेर आशमा आको हो, उनले भनिन्, राहत पाइयो अब केही दिनलाई ढुक्क भयो। अञ्जलीका चार सन्तान छन्। यसपटक पानी ढिलो परेर मकै पनि राम्रो भएन। अहिले जोहो भयो। उनी खुशी हुदै फर्किन्। ग्रामीण क्षेत्रमा बस्ने प्रायः चेपाङ परिवारमा बर्सेनि खाद्यान्न संकट हुने गरेको छ। फागुनदेखि भदौ पहिलो सातासम्म अनिकाल लाग्छ। पाखो बारीमा लगाएको मकैले मुस्किलले ६ महिना धान्छ। यसपटक निषेधाज्ञाका कारण मजदुरी गर्न नपाएपछि उनीहरु थप समस्यामा परेका थिए। राहत लिन चार घण्टा हिँडेर शक्तिखोर झरेका थिए इच्छाकामना गाउँपालिका १ डिङलाङका चन्द्रबहादुर चेपाङ। खानेकुरा नभएको बेला दुःखै गरेर भए पनि आको हो, उनले भने, अब केही दिन मीठो खान पाउने भयौं। चेपाङ समुदायमा खाद्यान्न संकट भएको समाचार अन्नपूर्ण पोस्ट् र एपीवान टेलिभिजनमा प्रकाशनप्रसारण भएको थियो। त्यसका कारण सुमो माया गर्छु संस्थाले विकट बस्तीका चेपाङलाई राहत वितरण गरेको हो। चितवनको इच्छाकामना गाउँपालिका१ का ८० परिवार र राक्सिराङ गाउँपालिकाको मैसिराङका ६० परिवारलाई राहत वितरण गरिएको हो। चेपाङ समुदायले दुःख पाइरहेको समाचार आएपछि खाद्यान्न सहयोग गरेको उक्त संस्थाका प्रोजेक्ट म्यानेजर पेम्बा छिरी शेर्पाले बताए। सुमो माया गर्छु संस्थाले कोरोना भाइरसका कारण प्रभावितलाई सहयोग गरेको छ। भूकम्पमा ज्यान गुमाएकी नेपाली चेलीको सम्झनामा स्विस नागरिक क्यारिन क्सले संस्था स्थापना गरेकी हुन्। लाङटाङ हिमाल आरोहणका क्रममा सहयोगी सुमो लामाको मृत्यु भएको थियो। पछि पर्वतारोही क्यारिन लामाकै नाममा संस्था स्थापना गरेर सामाजिक गतिविधिमा सक्रियहुदै आएकी छन्। मकवानपुरको राक्सिराङ गाउँपालिका मैसिराङकी २२ वर्षीया अनुष्का चेपाङलाई राहत वितरण गर्दै सुमो माया गर्छुका प्रोजेक्ट म्यानेर पेम्बा छिरी शेर्पा र एपीवान टिभिका बरिष्ठ प्रोड्युसर फूर्वा शेर्पा। तस्बिर : अनिल ढकाल लकडाउनमा रोजिरोटी नहुँदा गिठ्ठा र भ्याकुर खाएको कुरा थाहा पाएपछि सहयोग चाहिएको रहेछ भन्ने थाहा पाएपछि हामी आएका हौ, शेर्पाले भने, महामारीले सबैलाई पीडा भएको छ। नेपालीले नेपालीलाई सहयोग गर्नुपर्छ भन्ने भावनाले सहयोग गरेका हौ। एपीवान टेलिभिजनका बरिष्ठ प्रोड्युसर फुर्वा शेर्पाले राहत वितरणमा समन्वय गरेका हुन। उनले सामाजिक संस्थाको सक्रियताले विपतमा परेकाहरुले राहत पाएको बताए। समाचारकै प्रभावले खाद्यान्नको चरम अभाव भोगेका चेपाङ बस्तीमा करिब ३५ लाखभन्दा बढीको राहत सहयोग जुटेको छ। यसअघि नेपाल हेल्पले राप्ती नगरपालिका१३ का ३ सय १८ घरधुरीलाई राहत वितरण गरेको थियो। संस्थाका कार्यकारी निर्देशक कृष्ण ढकालले अनिकालबाट प्रभावित परिवारका लागि सहयोग गरेको बताए। चेपाङ बस्तीमा दयनीय अवस्थाको समाचार आएपछि हामी अघि सरेका हौ। अहिलेसम्म पाँच सय घरधुरीलाई राहत बाढेका छौ। अझै केही गाँउमा पुग्ने योजना बनाएका छौ, उनले भने। उक्त संस्थाले कालिका र राप्ती नगरपालिकाका पाँच सय १८ घरपरिवारलाई राहत बितरण गरेको जनाइएको छ। चेपाङ अभियन्ता केपीकिरण शर्माले समाचारकै कारण चेपाङ बस्तीमा राहत जुटेको बताए। समाचारले खान नपाएर भोको भएका गरिबले खान पाएका छन्, उनले भने, चेपाङको घरमा चुलो बलेको छ। उनीहरु एकैछिन् भएपनि रमाउन पाएका छन्। मकवानपुरको राक्सिराङ गाउँपालिकास्थित मैसिराङकी २२ वर्षीया अनुष्का चेपाङ मनहरीबाट राहत बोकेर घरतर्फ लाग्दै। तस्बिर : अनिल ढकाल"
नि:शुल्क महाप्रस्थान यान सञ्चालनमा,"धनगढी : सम्मानजनक मृत्यु यात्राका लागि धनगढी उपमहानगरपालिकामा महाप्रस्थान यान सञ्चालनमा ल्याइएको छ । सुन्दर सुदूरपश्चिम अभियानका अभियन्ता गोपाल हमालले ३० लाखको लागतमा निःशुल्क महाप्रस्थान यान सञ्चालनमा ल्याएका हुन । धनगढीमा पार्थिव शरीर (शव) बोक्ने उपयुक्त वाहन नहुँदा मृतकका शोकाकुल आफन्तजनले भोग्दै आएको समस्यालाई मध्यनजर गरी अभियन्ता हमालले महाप्रस्थान यान नाम दिएर उक्त वाहन सञ्चालनमा ल्याएका हुन्। शुक्रबार धनगढीमा एक कार्यक्रमकाबीच महाप्रस्थान यान निःशुल्क रुपमा सञ्चालनका लागि हस्तान्तरण गरिएको छ। कार्यक्रमका प्रमुख अतिथी तथा सुदूरपश्चिम विश्व विद्यालयका पूर्वरजिष्टार डा हेमराज पन्त र हमाल परिवारले धनगढीका सामाजिक अगुवा सिद्धराज पनेरुलाई यानको चाबी हस्तान्तरण गरे । लगानी हमालले गरेका छन् । त्यसको खर्च पनि हमाल परिवारले नै व्यहोर्नेछन् । तर यानको सञ्चालनको व्यवस्थापनको पाटो भने समाजसेवी पनेरुले हेर्ने गरी हस्तान्तरण गरिएको हो । यानमा पनेरुको फोन नम्बर राखिएको छ । फोन गर्ने वित्तिकै यान मृतकका आफन्तको घर पुग्ने बताइएको छ । सुन्दर सुदूरपश्चिम अभियानका अभियन्ता गोपाल हमालले लगानी गरेको महाप्रस्थान यानलाई हस्तान्तरण गर्दै सुदूरपश्चिम विश्वविद्यालयका पुर्व रजिष्टार डाक्टर हेमराज पन्त । तस्बिर : शिवराज भट्ट हमालले उक्त यान धनगढीवासीमा समर्पित हुने बताए । परिवारको सदस्य गुमाउँदा कुनै पनि परिवार शोकमा डुबेको हुन्छ। त्यस्तो अवस्थामा शुल्क तिरेर पनि शव वाहन पाउन मुस्किल हुन्छ। शव यात्राका लागि अधिकांशले गाडी दिनै नमान्ने समस्या पनि छ। त्यसैले महाप्रस्थान यानको नाम दिएर निःशुल्क वाहन सञ्चालनमा ल्याइएको हो,' उनले भने । उनले पार्थिव शरिरलाई ट्रकमा, ट्याक्टरमा राखेर लैजाने बाध्यता रहेकाले मृत्यु संस्कार मानिसको अन्तिम र महाप्रस्थान भएकाले पनि सजावटयुक्त साधनमा लैजानुपर्ने अवधारणले यान सञ्चालनमा ल्याइएको बताए । यानको बीचमा पार्थिव शरीर राख्ने बनाइएको छ भने गाडीभित्र किरियापुत्री र आफन्त बस्ने सीट राखिएका छन् । गाडीको बाहिर पुष्पमाला झुन्ड्याउने गरी हुकहरु राखिएका छन् । गाडीको अगाडिको भागमा मृतकको ठूलो तस्बिर राख्ने व्यवस्था गरिएको छ । नगरमा कसको महाप्रस्थान भयो भनेर देख्नेले पनि थाहा पाउन, अझ फूलमालाले सजावट गरेको सवारी साधनमा अन्तिम यात्रा होस, ससम्मान घाटसम्म लगियोस् भनेर यस्तो यानको अवधारण आयो,' हमालले भने । यान हस्तान्तरण कार्यक्रमका प्रमुख अतिथी सुदूरपश्चिमाञ्चल विश्वविद्यालयका पूर्वरजिष्टार डा हेमराज पन्तले सम्मानजनक अन्तिम संस्कारका लागि अभियान्ता हमालले महाप्रस्थान यान सञ्चालन गरेर रचनात्मक कार्य गरेको बताए । शवयात्राका लागि लाग्ने ईन्धन, चालक सहितको यान धनगढी उपमहानगरपालिकाभीत्रका ब्यक्तिका लागि मात्रै प्रयोग हुने बताइएको छ । धनगढीबाट मोहना नदी आर्यघाट, गोदावरी नदी आर्यघाट, खुटिया, नदीको आर्यघाट, शिवगंगा आर्यघाट र कञ्चनपुरको महाकाली आर्यघाटसम्म मात्रै सञ्चालन हुनेछ।"
प्रधानाध्यापक नियुक्तिमा चलखेल,"राजनीतिक दलले आफू निकट प्रधानाध्यापकलाई कायम राख्न खोज्दा समस्या काठमाडौं : काठमाडौंको कागेश्वरी मनोहरा नगरपालिका९ स्थित आदर्श माध्यमिक विद्यालयका शिक्षक ९ महिनादेखि तलब पाएका छैनन् । प्रधानाध्यापक नियुक्तिको विवादका कारण लामो समयदेखि विद्यालय अस्तव्यस्त भएको छ । विद्यालयको खाता रोक्का रहेको अवस्था छ । शैक्षिकसत्र सुरुआत भइसके पनि पाठ्यपुस्तक वितरणमा समस्या भएको छ । बैक खाता बन्द भएका काण विद्यालय व्यवस्थापन समितिले ऋण लिएर पाठयपुस्तक किनिरहेको छ । खाता रोकिएका कारण नमुना विद्यालय भवन निर्माण अघि बढ्न नसकेको व्यवस्थापन समितिका एक सदस्यले बताए । । गत वर्ष यसै विवादले नमुना भवन निर्माणको ५० लाख रकम फिर्ता भएको छ भने यस वर्ष १ करोड रुपैयाँ फिर्ता हुने चिन्ता बढेको छ । राजनीतिक खिचातानीको शिकार नमुना विद्यालय भएको छ । नेपाली कांग्रेस आफू निकट प्रधानाध्यापकलाई कायम राख्न चाहन्छ, नेकपा एमालेबाट निर्वाचित मेयर आफू निकटलाई प्रअ बनाउन चाहन्छन् । राजनीति हस्तक्षेपको शिकार हुँदा न शिक्षकले तलब पाएका छन् न विद्यार्थीले पाठ्यपुस्तक, भौतिक संरचना निर्माणका लागि आएको बजेटसमेत फ्रिज भइरहेको छ । नगरपालिकाका मेयर कृष्णहरि थापा आफू निकटलाई प्रधानाध्यापक नियुक्त गर्न पाएपछि शिक्षकको तलब रोकिदिएको स्थानीय नेपाली कांग्रेसको आरोप छ । मेयर थापाले वर्तमान प्रधानाध्यापक गणेश चन्दलाई हटाउने र आफू निकटलाई प्रअ बनाउने प्रपञ्चको कारण विद्यालयको अवस्था यस्तो भएको कांग्रेसको भनाइ छ । कांग्रेसले एक साताभित्र विद्यालयका शिक्षकको रोकिएको तलब दिन र रोक्का गरिएका बैठक खाता खुला गराई विद्यालयको वातावरण सहज बनाउन लागि आग्रह गरेको छ । कांग्रेसका वडा सभापति अर्जुन थापाले विज्ञप्ति जारी गर्दै अनावश्यक रूपमा कर्मचारीको सरुवा गर्न खोज्ने हर्कत पनि बन्द गर्न चेतावनी दिएको छ । एक साताभित्र विद्यालयको समस्या समाधान नगरे आन्दोलन गर्न बाध्य हुने चेतावनी पनि स्थानीय कांग्रेसको छ । आन्दोलनका कारण हुन सक्ने परिणामको जिम्मेवारी मेयर थापाले दिनुपर्ने छ । विज्ञप्तिमा भनिएको छ, एउटा मयेरको लहडमा दुई हजार विद्यार्थीको भविष्य अन्धकार गर्न पाइँदैन ।"
"बंगलादेशको जुस फ्याक्ट्रीमा आगलागी हुँदा ५२ को मृत्यु, २० घाइते",ढाका: बंगलादेशको राजधानी ढाकाको नारायनगन्जस्थित जुस फ्याक्ट्रीमा आगलागी हुँदा कम्तिमा ५२ जनाको मृत्यु भएको छ । ६ तले भवनमा लागेको भीषण आगलागी शुक्रबार अवेरसम्म निभेको छैन । जुन बिहीबारदेखि नै सुरु भएको थियो । आगलागीबाट २० जना घाइते भएका छन् । मृत्यु हुनेमध्ये अग्लो भवनमा भीषण आगलागी भएकाले निभाउन नसकिएको बताइएको छ । यद्यपि अग्नि नियन्त्रक तथा उद्वारकर्मीहरु अवेरसम्म खटिरहेका छन् । भवनको भुइँतलादेखि नै आगलागी सुरु भएपछि फ्याक्ट्रीमा काम गर्ने कामदारहरु माथिका तलाबाट ज्यान जोगाउन हामफालेका समेत थिए । यसरी हामफाल्ने क्रममा तीनजनाको मृत्यु भएको छ । प्रहरीका अनुसार आगलागी कसरी सुरु भयो भन्ने यकिन भइसकेको छैन । यसबारे छानविन गरिने बताइएको छ । बंगलादेशमा हरेक वर्ष भवनको कमजोर सुरक्षा र अग्नि नियन्त्रण संरचनाका कारण यस्तै प्रकृतिका दर्जनौँ आगलागीका घटना हुने गर्छन् । यसपटकको आगलागीको घटनालाई २०१६ देखिकै सबैभन्दा ठूलो घटनाको रुपमा लिइएको छ ।
नेपालभारत रेलसेवा सम्झौताका लागि आदानप्रदान पत्रमा हस्ताक्षर,"काठमाडौँ: नेपाल र भारतले भारतनेपाल रेल सेवा सम्झौता २००४ का लागि आदानप्रदान पत्रमा हस्ताक्षर गरेका छन् । दुई देशका सरकारबीच शुक्रबार असार २५ गते एक भर्चुअल समारोहका बीच कूटनैतिक पत्र तथा दुवै पक्षले हस्ताक्षर गरेको    आदानप्रदान भयो । भारतका तर्फबाट सो समारोहको नेतृत्व भारतीय रेल मन्त्रालय अन्तर्गत परिचालन एवम् व्यवसाय विकास विभागका सदस्य सञ्जय कुमार मोहांतीले गरेका थिए भने नेपालका तर्फबाट समारोहको नेतृत्व नेपाल सरकार उद्योग, वाणिज्य तथा आपूर्ति मन्त्रालयका सचिव श्री दिनेश भट्टराईले गरेका थिए । समारोहमा नेपालका लागि भारतीय राजदूत विनय मोहन क्वात्रा, भारतका लागि नेपाली राजदूत नीलाम्बर आचार्य, भारतीय विदेश मन्त्रालय उत्तरी प्रभागका सह सचिव अनुराग श्रीवास्तव, परराष्ट्र मन्त्रालय नेपाल अन्तर्गत दक्षिण एसिया विभागका सह सचिव तीर्थराज वाग्ले उपस्थित थिए । साथै दुवै देशका दूतावास एवम् सम्बन्धित मन्त्रालयका प्रतिनिधिहरुको पनि सो समारोहमा उपस्थिति थियो । हस्ताक्षरसँगै सार्वजनिक तथा निजी कन्टेनर सञ्चालक, मोटरगाडी माल रेल सञ्चालक, विशेष मालसामान रेल सञ्चालक वा भारतीय रेल्वेले स्वीकृत गरेका अन्य माल ढुवानी सञ्चालक लगायत सबै अधिकार प्राप्त कार्गो रेल सञ्चालकहरुले नेपाल आउने कन्टेनर र अन्य भारत र नेपालबीच ओसारपोसार हुने मालसामान र तेस्रो मुलुकबाट आएका सामान भारतका बन्दरगाहबाट नेपालसम्म ल्याउन भारतीय रेलमार्ग सञ्जालको प्रयोग गर्न पाउनेछन् । यो नयाँ प्रावधानले नेपालको बजार शक्तिको पहुँचलाई विस्तार गर्नुका साथै सामानको ढुवानीलाई थप प्रभावकारी बनाई, मूल्य प्रतिस्पर्धामा वृद्धि गरी नेपाली व्यापारी, ढुवानीकर्ता र उपभोक्ताहरुलाई लाभान्वित तुल्याउने अपेक्षा गिरएको छ । यस सम्झौतापछि भारतको रेल सञ्जालमा सञ्चालन हुने सबै किसिमका मालवाहक रेलले भारत र नेपालबीच मालसामान ओसारपसार गर्नेछ । यसले विशेष प्रकारका मालडिब्बामा बोकिने मोटरगाडी र अन्य केही वस्तुहरुको ढुवानी खर्चमा कमी ल्याउनेछ । मापदण्ड र प्रक्रिया अनुरुप नेपाल रेलवे कम्पनीको स्वामित्वमा रहेका मालडिब्बाहरुले भारतीय रेल सञ्जालमा कलकत्ता र हल्दियादेखि विराटनगर र वीरगंज रुटहरुमा नेपाल आउने मालसामानहरु बोक्न पाउनेछन् । यस सम्झौताले भारतनेपाल रेल सेवा सम्झौताका अन्य थुप्रै पक्षहरुलाई अद्यावधिक गर्नुका साथै भारतीय र नेपाली रेलवेका परिचालन र पूर्वाधार सम्बन्धी नवीन पक्षलाई पनि समेट्ने पनि अपेक्षा गिरएको छ । छिमेकी पहिलोनीति अन्तर्गत क्षेत्रीय कनेक्टिभिटी विस्तार गर्नका लागि भारतका थुप्रै प्रयासहरुमध्ये यसलाई अर्को एउटा प्रयासको रुपमा लिइएको छ ।"
चीनबाट आठ लाख डोज भेरोसेल खोप ल्याइयो,काठमाडौं : नेपाल सरकारले चीनबाट शुक्रबार आठ लाख डोज खोप ल्याएको छ । नेपाल वायुसेवा निगमको जहाजमार्फत चीनको बेइजिङस्थित साइनोफार्म कम्पनीसँग भएको सम्झौता अनुसार पहिलो चरणमा आठ लाख डोज भेरोसेल खोप नेपाल ल्याइएको हो । स्वास्थ्य तथा जनसंख्या मन्त्रालय अन्तर्गतको स्वास्थ्य सेवा विभागका जनस्वास्थ्य प्रशासक उपेन्द्र ढुंगानाका अनुसार थप खोप अन्य चरणमा आपूर्ति हुनेछ । कोरोना महामारीविरुद्ध राष्ट्रिय खोप योजना अनुसार चरणवद्ध रुपमा लक्षित समूहलाई विभिन्न चरणमा प्रदान गर्नेगरी खोप आपूर्ति गरिएको हो । विज्ञप्ति सार्वजनिक गर्दै ढुंगानाले खोप आपूर्तिमा सरकार प्रतिवद्ध रहेको र सोही अनुसार शुक्रबार आठ लाख डोज खोप ल्याएको उल्लेख गरेका छन् ।
सरकारले चीनबाट खरिद गरेको आठ लाख डोज भेरोसेल खोप काठमाडौं आइपुग्यो,"काठमाडौं : चीनबाट कोरोना भाइरसविरुद्धको भेरोसेल खोप आठ लाख डोज काठमाडौं आइपुगेको छ। नेपाल वायुसेवा निगमको वाइडबडी विमानले चीनको बेइजिङबाट खोप शुक्रबार बिहान काठमाडौं ल्याएको हो। नेपालले चीनको सिनोफार्म कम्पनीबाट ४० लाख डोज खोप खरीद गरेको हो। त्यसमध्ये पहिलो पटकमा निगमको जहाजले आठ लाख डोज खोप ल्याएको हो। त्यस्तै, फेरि दोस्रो पटक असार ३१ गते र तेस्रो पटकमा खोप ल्याउन निगमको जहाज साउन ७ मा चीन जाने कार्यतालिका छ। स्वास्थ्य तथा जनसंख्या मन्त्रालयले आज ल्याइएको खोप ५५ वर्षभन्दा माथिका नागरिकलाई लगाइने जनाएको छ। भेरोसेल खोप ६० देखि ६४ वर्ष उमेर समूहकालाई पहिलो प्राथमिकता दिएर लगाइने र त्यसपछि ५५ देखि ६० वर्ष उमेर समूहकालाई लगाउने योजना स्वास्थ्य मन्त्रालयको छ । यसअघि कोभ्याक्समार्फत तीन लाख ४८ हजार डोज खोप आएको थियो भने नेपालमा अहिलेसम्म ४२ लाख ४८ हजार खोप आइसकेको मन्त्रालयको तथ्याङक छ।"
कोरोना खोपको माग गर्दै अर्घाखाँचीका शिक्षक धर्नामा,"सन्धिखर्क : अर्घाखाँचीका शिक्षकले शिक्षा विकास तथा समन्वय इकाइ अर्घाखाँचीमा धर्ना दिएका छन् । शिक्षक, कर्मचारी र सम्बन्धित उमेर समूहका विद्यार्थीको लागि तत्काल खोप लगाउन, आवश्यक पहल गर्न, संघीय सरकारको बजेट अनुसारका बालविकास शिक्षक, विद्यालय कर्मचारी र सहायक कर्मचारीको पारिश्रमिक व्यवस्था गरिनुपर्ने, पालिका तहका शैक्षिक योजना निर्माणमा शिक्षकका पेशागत संघ संगठनको अनिवार्य प्रतिनिधित्व गराइनुपर्ने लगायतका माग राखी धर्ना दिएका हुन् । शिक्षक ,विद्यालय कर्मचारी र बालविकासका शिक्षकले नेपाल शिक्षक महासंघको आन्दोलनको कार्यक्रमअन्तर्गत शिक्षा विकास तथा समन्वय इकाइमा धर्ना दिएको नेपाल शिक्षक संघका जिल्ला अध्यक्ष यादव प्रसाद घिमिरेले बताए । धर्ना कार्यक्रममा बोल्ने वक्ताहरुले राज्यले शिक्षकलाई फरक ढंगको व्यवहार गरेको बताएका छन् । उनीहरुले शिक्षकका मागको पुरा नभए कडाभन्दा कडा आन्दोलन गर्ने चेतावनी समेत दिएका छन् । कार्यक्रममा एकिकृत अखिल नेपाल शिक्षक संगठनका केन्द्रीय उपाध्यक्ष मानबहादुर पाण्डे, नेपाल ट्रेड युनियन कांग्रेसका लुम्बिनी प्रदेश सचिव नन्दराम भट्टराई, नेपाल शिक्षक संघका जिल्ला अध्यक्ष यादवप्रसाद घिमिरे, नेपाल शिक्षक महासंघका पूर्व केन्द्रीय उपाध्यक्ष हरिप्रसाद भुसाल, अखिल नेपाल शिक्षक संघका केन्द्रीय सदस्य हिमलाल वेल्वासे, नेपाल राष्ट्रिय शिक्षक संगठनका दिनामणी वेल्वासे, एकिकृत अखिल नेपाल राष्ट्रिय संगठनका युवराज भुसाल, अखिल नेपाल शिक्षक संघका कृष्ण प्रसाद बन्जाडेलगायतले मन्तव्य राखेका थिए । अखिल नेपाल शिक्षक संगठनका लक्ष्मण वलीको सञ्चालनमा सम्पन्न कार्यक्रममा शिक्षक संघ संगठनका महिला नेतृहरु सारदा भट्टराई, माधवा घिमिरे, राहत शिक्षकहरु खुमबहादुर बस्नेत, शिवबहादुर कुँवर, विद्यालय कर्मचारी प्रमोद गौतम, बालविकासका बसन्ता बस्नेतलगायतले मन्तव्य राखेका थिए ।"
"सिंहदरबारमा एमाले कार्यदल बैठक, नेपालको प्रस्ताव ओलीले स्वीकार गर्लान त?","काठमाडौं : नेकपा एमालेको कार्यदलको बैठक सिंहदरबारमा जारी छ। एमाले अध्यक्षसमेत रहेका प्रधानमन्त्री केपी शर्मा ओली र वरिष्ठ नेता माधवकुमार नेपाल पक्षका कार्यदल सदस्यहरु सिंहदरबारमा छलफलमा जुटेका हुन्। बैठक दिउँसो १ बजेदेखि सुरु भएको हो। एकता प्रक्रिया टुंगो लगाउन सोमबारदेखि कार्यदल बैठक जारी छ। बिहीबार पनि कार्यदलको बैठक बसेको थियो। एमालेको कार्यदलका सदस्य बिहीबार एकता प्रक्रिया टुंगो लगाउने भन्दै दिनभर दौडधुपमा व्यस्त रहे। बिहीबार बिहान आधा घण्टामा कार्यदलको बैठक स्थगन गरी बेलुका ७ बजे बसेको थियो। कार्यदलले चार दिनदेखि दिनहुँ बैठक बसेर एकताको प्रयास गरिरहेको थियो। तर, बिहीबार बेलुका एकता घोषणा हुने भन्ने विषय एकाएक स्थगन भएको छ। शक्ति बाँडफाँटका विषयमा कुरा नमिलेपछि एकताको घोषणा हुन नसकेको बताइएको छ। भेटवार्तामा नेपालले ओलीसमक्ष आगामी दिनमा हुने हरेक निर्णय दुई नेताबीचको सहमतिमा हुनुपर्ने, पार्टीमा महत्वपूर्ण जिम्मेवारी आफूलाई दिनुपर्नेलगायत विषयमा ठोस सहमति हुनुपर्ने प्रस्ताव गरेको बताइएको छ। बिहीबारको बैठकले कुनै ठोस निर्णय गर्न नसकेपछि शुक्रबार पुन: बस्ने गरी बैठक स्थगित भएको थियो। कार्यदलमा संस्थापन पक्षका नेम्वाङ, विष्णु पौडेल, प्रदीपकुमार ज्ञवाली, शंकर पोखरेल, विष्णु रिमाल छन् भने नेता नेपाल पक्षबाट भीम रावल, सुरेन्द्र पाण्डे, गोकर्ण विष्ट, रघुजी पन्त, घनश्याम भुसाल छन्।"
फिल्मका लागि हुलिया नै चेन्ज,"मुम्बई : बलिउड अभिनेता अजय देवगन अलग्गै रूपमा देखिएका छन्। यस्तो रूपमा उनलाई कसैले पनि पहिले देखेको थिएन। ९० को दशकदेखि उनी एक स्टाइलिस कलाकारका रूपमा नै देखिँदै आएका थिए। अहिले सामाजिक सञ्जालमा अजय देवगनको जुँगादाह्री पालेको फोटो भाइरल भइरहेको छ। उनले यस्तो रूप हामीले जस्तो लकडाउनमा घरमै बस्नु परेर बनाएका भने पक्कै होइनन्। बिरामी परेर पो उनको यस्तो रूप भएको भन्ने पनि उनका शुभचिन्तकको चिन्ता छ। तर, त्यस्तो होइन यो रूप उनको आउने फिल्म थ्याङ्क गड का लागि बनाएका हुन्। उक्त फिल्म उनका अति नै मिल्ने साथी इन्दर कुमारले निर्देशन गर्दैछन्।"
बागलुङमा थप दुईजना कोरोना संक्रमितको मृत्यु,"बागलुङ : जिल्लामा थप दुईजना कोरोना संक्रमितको मृत्यु भएको छ । धौलागिरी अस्पतालमा उपचाररत एक महिला र एक पुरुषको मृत्यु भएको हो । योसँगै बागलुङमा कोरोना संक्रमणबाट मृत्यु हुनेको संख्या ५७ पुगेको छ । बागलुङ नगरपालिका३ का ५५ वर्षीया महिलाको धौलागिरी अस्पतालको सघन उपचार कक्षमा मृत्यु भएको स्वास्थ्य कार्यालयका कोभिड फोकल पर्सन देव प्रकाश घिमिरेले बताए । ती महिलाको पित्त थैलीमा समेत समस्या थियो । कोरोना संक्रमणभइ गत असार १९ गते अस्पतालको सघन उपचार कक्षा भर्ना गरिएका उनको शुक्रबार बिहान १ बजे निधन भएको घिमिरेले जानकारी दिए । यस्तै, बिहीबार राति अक्सिजन कमि भइ अस्पताल भर्ना गरिएका बागलुङ नगरपालिका२ का ७७ वर्षीय पुरुषको अस्पतालमा भर्ना गरेको केही समयमै मृत्यु भएको हो । उनको एन्टिजेन परीक्षण गर्दा कोरोना पुष्टि भएको थियो । मृत्यु भएका पुरुषमा उच्च रक्तचाप र मधुमेहको समस्या थियो । जिल्लामा अहिले पनि २ सय ४५ जना कोरोनाका सक्रिय संक्रमित छन् ।"
"सुनको भाउ सामान्य बढ्यो, चाँदी घट्यो",काठमाडौं : शुक्रबार सुनको भाउमा सामान्य वृद्धि भएको छ। सुनको भाउ तोलामा १०० रुपैयाँले बढेर तोलाको ९२ हजार ४०० रुपैयाँ तोकिएको नेपाल सुनचाँदी व्यवसायी महासंघले जनाएको छ। तेजाबी सुनको मूल्य भने प्रतितोला ९१ हजार ९०० रुपैयाँ कायम गरेको छ। बिहीबार छापावाला सुन प्रतितोला ९२ हजार ३०० रुपैयाँ र तेजाबी सुन प्रतितोला ९१ हजार ८०० रुपैयाँमा कारोबार भएको थियो। यस्तै चाँदीको मूल्य भने तोलामा ५ रुपैयाँले घटेको छ। शुक्रबार चाँदी प्रतितोला १ हजार ३०५ रुपैयाँमा कारोबार भइरहेको छ। अघिल्लो दिन चाँदी प्रतितोला १ हजार ३१० रुपैयाँमा खरिद बिक्री भएको थियो।
आयोगमा दल दर्ता खारेजीको निवेदन परेपछि माओवादी केन्द्रको आपत्ति,"काठमाडौं : नेकपा माओवादी केन्द्रको दल दर्ता खारेजीका लागि निर्वाचन आयोगमा निवेदन परेपछि पार्टीले आपत्ति जनाएको छ । मन्त्री पद जोगाउन माओवादी केन्द्र छोडेर नेकपा (एमाले)मा प्रवेश गरेका पूर्व माओवादीका नेताले निवेदन दिएकोप्रति माओवादी केन्द्रले आपत्ति जनाएको हो । पार्टीको तर्फबाट माओवादी केन्द्रीय कार्यालय सचिव श्रीराम ढकालले विज्ञप्ति सार्वजनिक गर्दै निर्वाचन आयोगमा दल दर्ता खारेजीका लागि परेको निवेदनको विषयमा गम्भीर ध्यानाकर्षण भएको उल्लेख गरेका छन् । विज्ञप्तिमा अवसरवादी, लालची र अनैतिक तत्वको उक्साहटमा पार्टीलाई बदनाम गराउन आयोगमा निवेदन परेको उल्लेख गरिएको छ । माओवादी केन्द्रलाई छोडेर एमाले बनेका नेताले पार्टी अवैध भएको भन्दै निवेदन दिएका हुन् । पार्टी खारेजीका नाममा दर्ता भएको निवेदनको विषयमा भ्रममा नपर्नसमेत विज्ञप्तिमा सबैलाई आग्रह गरिएको छ । केही अवसरवादी, स्वार्थी, लालची, अनैतिक तत्वले यस प्रकारको दुष्प्रचार गरी पार्टीलाई बदनाम गराउन सकिन्छ भन्ने मनसायले उक्त कार्य गर्न गराउन प्रयत्न गरेको देखिन्छ, विज्ञप्तिमा भनिएको छ, संविधान, कानुन, विधि, विधान विपरित दुष्प्रचार गरिएकोमा पार्टीका सम्पूर्ण अंग नेता कार्यकर्ता, शुभचिन्तक भ्रममा नपर्न आग्रह गर्दछैँ ।"
आइसोलेसनबाटै काम गर्न वाध्य कोरोना संक्रमित कर्मचारी,"गोरखा : उत्तरी गोरखाको धार्चे गाउँपालिकामा कार्यरत सातजना कर्मचारीमा कोरोना संक्रमण देखिएको छ। पालिकाका लेखा शाखा, योजना शाखा, प्राविधिक शाखा, राजस्व शाखा, कृषि शाखा, पशु शाखाका कर्मचारी र वडा सचिवलाई कोरोना संक्रमण पुष्टि भएको गाउँपालिकाका प्रमुख सन्तोष गुरुङले जानकारी दिए । गत आइतबार गरिएको पीसीआर परीक्षणमा सातजना कर्मचारीमा संक्रमण पुष्टि भएको हो । त्यहाँ कार्यरत कर्मचारीमा रुघा, ज्वारोको लक्षण देखिएपछि आइतबार स्वाब परीक्षण गरिएको थियो । आर्थिक वर्षको अन्त्यमा बिल, भरपाई फस्र्यौटको चटारोका बेला मुख्य, मुख्य काम गर्ने सबै कर्मचारीमा कोरोना देखियो, उनले भने, अब यस्तो बेला कार्यालय बन्द गर्न पनि सकिएन । बरु उहाँहरु सुरक्षित रुपमा आइसोलेसनमै बसेर काम गरिरहनु भएको छ ।' संक्रमित कर्मचारीहरु सिकिस्त बिरामी भने नरहेको उनले बताए ।माछाखोलास्थित गाउँपालिकाको कार्यालयमा विद्युत र इन्टरनेट नभएपछि गोरखाको धार्चे गाउँपालिकाको कार्यालय धादिङको त्रिपुरा सुन्दरी गाउँपालिकाको आरुघाटबाट कार्यालय सञ्चालन भइरहेको छ । काम गर्ने क्रममा केही कर्मचारीहरुमा ज्वरो आउने र टाउको दुख्ने समस्या देखिएपछि उनीहरुको असार २० गते पीसीआर गरिएको थियो । आर्थिक वर्ष सकिने लागेका बेला कामको चापाचाप भएकाले कर्मचारीहरु सबैलाई सुरक्षित राखेर कोठा भित्रै सबै कुराको व्यवस्था मिलाएर कार्यालयको काम भइरहेको अध्यक्ष गुरुङ बताए ।"
छ वर्षदेखि ब्राउन सुगरको धन्दा गर्ने पक्राउ,"विराटनगर : धनकुटाको हिले घर भएका १८ वर्षीया जीया राई र सपना तामाङ लागुऔषध ब्राउन सुगर (खैरो हेरोइन)का सेवनकर्ता हुन् भन्ने जानकारी प्रहरीलाई थियो । उनीहरु बेलाबेला ब्राउन सुगर सेवन गर्नकै लागि मोरङको बेलबारी आउँथे । तर दुवैजनाले कहाँ पुगेर ब्राउन सुगर सेवन गर्छन् भन्नेमा प्रहरी अनविज्ञ थियो । प्रहरीको निगरानीमा रहेका जीया र सपना बिहीबारसाँझ बेलबारी आइपुगे । प्रहरीको विशेष टोलीले उनीहरुको पिछा गर्यो । दुवैजना बेलबारी नगरपालिका१ का ४६ वर्षीय बुद्धिमान तामाङको घरमा छिरे । बुद्धिमानले घरबाटै ब्राउन सुगरको धन्दा चलाइरहेको सूचना पनि प्रहरीमा थियो । तर आधिकारिक प्रमाणको अभावमा उनलाई पक्राउ गर्न सकेको थिएन । जीया र सपना छिरेको केही बेरमै प्रहरीको टोली पनि बुद्धिमानको घरमा पुग्यो । प्रहरी पुग्दा बुद्धिमानसँग ब्राउन सुगर किनेर उनीहरु सेवन गर्दै थिए । प्रहरीले बुद्धिमान, जीया र सपना तीनैजनालाई नियन्त्रणमा लियो । बुद्धिमानको घरमा खानतलासी गयो । त्यस क्रममा उनले धानको भकारीभित्र लुकाएर राखेको अवस्थामा १३ ग्राम पाँच सय ४० मिलिग्राम ब्राउन सुगर बरामद भएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले बताए । उनका अनुसार बुद्धिमानको साथबाट विभिन्न सिमकार्ड प्रयोग गरिएका आठवटा मोबाइल, नगद र ब्राउन सुगर बिक्री गर्दा प्रयोग गर्ने डिजिटल मेसिन (तराजु) पनि फेला परेको छ । ब्राउन सुगरसहित पक्राउ परेका एकै व्यक्तिबाट यति धेरै मोबाइल बरामद भएपछि गम्भीर ढंगले अनुसन्धान थालियो । प्रारम्भिक अनुसन्धानबाट ब्राउन सुगरको कारोबारकै क्रममा सबै मोबाइल जम्मा पारेको पाइयो, प्रहरी स्रोतले भन्यो, पक्राउ परेकामध्ये लागुऔषधको दुव्र्यसनमा फसेका युवतीहरु सेवनका लागि ब्राउन सुगर खरिद गर्न कारोबारीसँग गएको पुष्टि भयो । बुद्धिमानले विगत छ वर्षदेखि यसको धन्दा चलाइरहेको पाइयो । बरामद भएको ब्राउन सुगरको परिणाम, मोबाइल संख्या, डिजिटल तराजुसमेतले पनि उनी कानुनद्धारा बर्जित लागुऔषध ब्राउन सुगरको धन्दा चलाइरहेका कारोबारी हुन्भन्ने पुष्टि हुने प्रहरी स्रोतले बतायो । पक्राउ परेका बुद्धिमानले आफू छ वर्षदेखि यसको कारोबारमा संलग्न रहेको प्रहरीलाई बताइसकेका छन् । प्रहरीका अनुसार आफूसँग ब्राउन सुगर सेवनका लागि आउने लागुऔषधका दुव्र्यसनीहरुले पैसा तिर्ननसक्दा बुद्धिमानले मोबाइल कब्जा गरेर राखिदिने गरेको पनि पाइएको छ । उनले प्रयोग गर्नेसहित सबै मोबाइल प्रहरीले बरामद गरेको हो । दुव्र्यसनीले पैसा नपुग्दा मोबाइल धरौटी राखेर पनि ब्राउन सुगर सेवन गर्ने गरेको पाइयो, प्रहरीका एक अधिकारीले भने, पैसा तिरे फिर्ता गर्ने र तिर्न नसकेमा आफैले मोबाइल कब्जा गरिदिने गरेको पुष्टि भयो । प्रहरीका अनुसार बुद्धिमानले भारतको पानीट्यांकी लगायत विभिन्न स्थानबाट ब्राउन सुगर नेपाल भित्राएर सेवनकर्तालाई महँगोमा बिक्री गर्ने गरेको पाइएको छ । ब्राउन सुगर महँगोमध्येको लागुऔषधभित्र पर्ने प्रहरीको भनाइ छ । अनुसन्धानका क्रममा बुद्धिमानबाट खुलेको विषय, प्रहरीलाई प्राप्त सूचना र संकलित प्रमाणका आधारमा घटनाको अनुसन्धान थालिएको प्रहरीले जनाएको छ । एसपी राईका अनुसार लामो समयदेखि लागुऔषधको धन्दा चलाइरहेका बुद्धिमानमाथि अनुसन्धान अघि बढाएर ब्राउन सुगरका अरु कारोबारीसम्म पुग्ने प्रयास भइरहेको छ । पक्राउ परेकाविरुद्ध प्रहरीले लागुऔषध ऐनअन्तर्गतको मुद्दा चलाउनलाई अनुसन्धान प्रक्रिया अघि बढाउन शुक्रबार अदालतबाट म्याद थप गरेको छ ।"
सहिद परिवारलाई जीवन निर्वाह भत्ता,रोल्पा : रोल्पाको माडी गाउँपालिका ५ ले सहिद परिवारलाई मासिक जीवन निर्वाह भत्ता दिने भएको छ। गाउँपालिकाले उपलब्ध गराएको बजेटबाट आगामी आर्थिक वर्षदेखि वडाभित्रका २४ जना सहिद परिवारलाई मासिक १५ सय रुपैयाँ भत्ता दिने निर्णय गरेको छ। सहिदमध्ये २१ जना राज्य पक्षबाट र ३ जना विद्रोही पक्षबाट मारिएका थिए। वडाध्यक्ष भरतबहादुर बुढामगरले सहिद परिवारलाई जीवन निर्वाहमा सहजता ल्याउन गाउँसभाबाट पारित गरी भत्ता दिने निर्णय गरिएको बताए। गाउँपालिकाले आर्थिक वर्ष २०७८०७९ का लागि वडालाई उपलब्ध गराएको ३० लाख रुपैयाँ बजेटबाट सामाजिक सुरक्षाको यस्तो कार्यक्रम अघि सारेको हो। वडाले आगामी वर्षका लागि भौतिक पूर्वाधारभन्दा सामाजिक विकासलाई विशेष जोड दिने गरी योजना तथा कार्यक्रम अघि सारेको अध्यक्ष बुढामगरले बताए।
सोनुको पूजा !,"मुम्बई : भारतको नेल्लोरका स्थानीयले सोनु सुदलाई पूजा गरेका छन्। बलिउडका अब्बल कलाकार सुदले नेल्लोरमा अक्सिजन प्लान्ट बनाएका कारण उनलाई भगवान्को जस्तै गरी पूजा गरेका हुन्। कोरोना कालमा उनले गरेको सहयोगको जताततै चर्चा चलिरहेको छ। आन्ध्र प्रदेशको नेल्लोरमा पहिलो अक्सिजन प्लान्ट लगाएर उनले जनमानसमा पपुलर भएका छन्। सिलिन्डरले भरिएका ट्रकहरूमा सुदको फोटो टाँसिएको थियो। उनको फोटोमा आरति गर्दै स्थानीयले पूजाआजा गरेका थिए। उनको जयजयकारका साथै देशभक्तिको नारा लगाउँदै जनमानसले सुदमाथि सम्मान प्रकट गरेका थिए। सोनु सुदले त्यसको भिडियो सामाजिक सञ्जालमा पनि राखेका छन्। त्यहाँ उनले अक्सिजन प्लान्टको स्वागतका लागि धन्यवाद नेल्लोर। यी अक्सिजनले धेरैको ज्यान जोगाउनेछ भन्ने आशा गरेको छु। लेखेका छन्। पछिल्ला दिनमा उनले कोरोना बिरामीको मात्रै होइन, गरिबहरूका लागि पनि सहयोग गर्दै आइरहेका छन्।"
मेलम्चीको पानी आउन तीन महिना लाग्ने,"काठमाडौं : काठमाडौँ उपत्यकामा पुनःमेलम्चीको पानी ल्याउन कम्तीमा तीन महीना लाग्ने देखिएको छ । मेलम्ची खानेपानी विकास समितिले स्थानीय तह र सङ्घका सम्बन्धित निकायसँगको समन्वयमा असोजको अन्तिमसम्ममा पानी पुनःसुन्दरीजल ल्याउने लक्ष्य लिएर मर्मत अघि बढाइने भएको छ । सो आयोजनास्थलसम्म पुग्न सडक, पुललगायतका संरचनामा क्षति पुगेको छ भने निर्माणस्थलका कतिपय संरचनामा समेत क्षति पुगेको मेलम्ची खानेपानी विकास समितिले जनाएको छ । अहिले सडक खुलाएर र बेलिब्रिज राखेर आयोजनास्थलसम्म पुग्न सकेमा अस्थायी बाँधबाट भए पनि पानी ल्याउने लक्ष्य लिइएको समितिका सूचना अधिकारी राजेन्द्रप्रसाद पन्तले बताए। उनका अनुसार वर्षाभरमा नै प्रवेशमार्ग र पुल बनाउन सकियो भने अबका तीन महिनामा पानी सुन्दरीजल झार्न सकिनेछ । अझै पनि वर्षा कति लम्बिन्छ वा वर्षाले संरचनामा अझै कति क्षति गर्छ भन्ने यकिन नभएकाले कति समयमा पुनः पानी ल्याउन सकिन्छ भनी यकिन नभएको उनले बताए। उनले भने, 'त्यसका लागि हामीले सरोकार राख्ने निकायका प्रतिनिधिसँग छलफल गरिरहेका छौँ ।' भदौसम्ममा हेडवर्कसम्म पुग्न सकेमा असोजमा सुरुङको लेदो सफा गर्न सकिने समितिले जनाएको छ । सुधारका काम लामो समय लागेमा पानी सुन्दरीजल आउने अवधि अझै लम्बिन सक्ने देखिएको छ । उनका अनुसार वर्षा भइरहँदा तत्काल खुलाइएका सडक पुनःअवरुद्ध हुने सम्भावना हुन्छ । पछिल्लो समय चिनियाँ निर्माण कम्पनी सिनो हाइड्रोले आयोजनाका बाँकी निर्माण अघि बढाइरहेको छ । आयोजनअन्तर्गतको सुरुङ, हेडवर्क र पानी प्रशोधन केन्द्रमध्ये अहिले हेडवर्क मात्रै सम्पन्न हुन बाँकी छ । हेडवर्क निर्माणको ठेक्का नसकिएकाले कम्पनीले नै मर्मतको समेत काम गर्ने सूचना अधिकारी पन्तले बताए। अरु संरचनामा भने सोही कम्पनीले गर्ने वा अरुले गर्ने कि भन्ने टुङ्गो लाग्न बाँकी छ । समितिले आयोजनाको मर्मतको कामलाई तत्काल र दीर्घकालीन काम गरी छुट्याएको छ । तत्काल गर्नुपर्ने काममा प्रवेशमार्ग निर्माण र मर्मतको काम रहेको छ । प्रवेशमार्गमा रहेका पुल र सडक निर्माण पहिले गर्नुपर्ने सूचना अधिकारी पन्तले बताए। प्रवेशमार्गको निर्माण गरेर अम्बाथानसम्म पुग्न सकिन्छ । आयोजनस्थलसम्म पुगेपछि त्यहाँ रहेका अम्बाथान अडिट र डाइभर्सन टर्नेल खोलिने उनले बताए। अम्बाथान अडिट र डाइभर्सन टर्नेल खोल्दासम्म मेलम्ची नदीमा पानी सफा भयो भने पुनःडाइभर्सन गनरेर पानी ल्याउन सकिने समितिले जनाएको छ । अहिले ढुङ्गा, बालुवा थुपारेर सतह डाइभर्सन टनेलको मुखभन्दामाथि पुगिसकेकाले त्यो पनि हटाउनुपर्ने सूचना अधिकारीले पन्तले बताए। उनले भने, 'आयोजनास्थलमा मर्मत गर्न अहिले रु एक अर्ब लाग्ने हामीले अनुमान गरेका छौँ ।' अहिले पुनःमेलम्चीको पानी सुन्दरीजल झार्नका लागि सडक, पुलको निर्माण र डेडवर्कसम्म सफा गर्ने काम तत्काल गर्नुपर्ने देखिएको छ । वर्षापछि भने आगामी वर्ष आयोजनामा क्षति हुन नपाओस् भनी संरक्षणका काम गर्नुपर्ने उनले बताए। आयोजना मर्मतसँगै सडक र पुल मर्मत गर्नुपर्ने भएकाले यसमा सङ्घीय सरकारअन्तर्गतकै सडक विभाग, सेना र समिति गरी तीन निकाय जोडिएका छन् । त्यस्तै तत्कालका लागि आयोजनास्थलसम्म पुग्न स्थानीय तहको सहयोगमा सडक खुलाउन सकिन्छ । हेलम्बु गाउँपालिका र मेलम्ची नगरपालिकासँगको समन्वयमा उनीहरुसँग रहेका डोजर, तार जाली प्रयोग गर्न सकिने उनको भनाइ छ । 'तत्काल अस्थायी रुपमा सडक खुलाएर निर्माणस्थल पुगेपछि पछाडिबाट स्थायी काम अघि बढाउन सकिने देखिएको छ,' उनले भने। सडक पूरै अवरुद्ध भएर निर्माणस्थलसम्म पुग्न नसकिएकाले समितिले अहिले ड्रोनबाट नै त्यहाँ भएको क्षतिको अध्ययन गरिरहेको छ । केही दिनमा नै खानेपानी मन्त्रालय, भौतिक पूर्वाधार तथा यातायात मन्त्रालय, वन तथा भूसंरक्षण विभाग, राष्ट्रिय निकुञ्जलगायतका सरोकार राख्ने निकायका प्रतिनिधि जहाँसम्म सकिन्छ त्यहाँसम्म जाने योजना बनाइएको छ । टोलीले त्यहाँ पुगेर स्थानीयसँग छलफल र त्यहाँको क्षतिको अध्ययन गर्नेछ । समितिको मेलम्ची, पुलबजारस्थित कार्यालयका प्रतिनिधिसमेत अझै अम्बाथानसम्म पुग्न सकेका छैनन् । केही दिन पहिले प्राविधिकसहितको टोली पैदल हिँडेर किउलसम्म पुगेर फर्किएको थियो । आयोजनामा तत्काल गर्नुपर्ने मात्रै नभएर आगामी आवमा समेत आयोजनामा क्षति नपुगोस् भनी संरक्षणका कामसमेत गरी रु दुई अर्ब खर्च गर्नुपर्ने देखिएको छ । त्यसमा सडक र पुलको मर्मतसँगै आयोजनास्थलमा अपनाउनुपर्ने सावधानी तथा अध्ययनका कुरा समेटिने उनले बताए। अहिले तत्काल बेलिब्रिज निर्माण गरेर यातायात सञ्चालन हुनेछ भने दीर्घकालीनरुपमा कङ्क्रिटको नै पुल निर्माण हुनेछ । अहिले भइरहेको पुलभन्दा उचाइ बढाएर र ठूलो पुल बनाउनुपर्ने हुन्छ । अहिले तत्काल पहिरो हटाएर सडक सञ्चालन गरिएपछि दीर्घकालीनरुपमा त्यही ठाउँबाट नै कालोपत्र सडक निर्माण गर्नुपर्ने हुन्छ । हेडवर्कको क्षतिको अध्ययन गरेर भविष्यमा यस्तो दुर्घटना नहोस् भनी सुरक्षाका कार्यक्रम गर्न सकिने उनले बताए । उनले भने, 'विज्ञबाट हेडवर्कमाथि के काम सकिन्छ भनी अध्ययन, अनुसन्धान हुनेछ ।' सुरुङको निर्माण सम्पन्न भएर केही महीना पहिलेबाट मात्रै काठमाडौँ उपत्यकामा पानी ल्याउन थालिएको थियो । आयोजनाले यही असार १ गतेदेखि सुरुङको निरीक्षण थालेको थियो । सोही दिन हेडवर्क माथिबाट आएको पहिराका कारण आयोजनाको सुरुङबाहेक अरु संरचनामा क्षति पुगेको छ । रासस"
एकदिने कैद सजाय तोकिएका फरार कैदी पक्राउ,"गुलरिया : सवारी ज्यान मुद्दामा बर्दिया जिल्ला अदालतको फैसला आदेशले १ दिनको कैद सजाय तोकिएका फरार कसुरदारलाई बर्दिया प्रहरीले पक्राउ गरेको छ । अदालतको ०७१ साल मंसिर १ गतेको फैसला आदेशले १ दिनको कैद सजाय तोकेको थियो। बर्दियाको बारबर्दिया नगरपालिका ७ निवासी ४५ वर्षीय बलबहादुर थापाक्षेत्री एक दिने कैद सजाय भुक्तान गर्नुपर्ने कानुनी आदेशलाई अटेर गरी फरार रहेका थिए। उनलाई पक्राउ गरी अदालतमा बुझाइएको जिल्ला प्रहरी कार्यालय बर्दियाका प्रहरी उपरीक्षक ईश्वर कार्कीले जानकारी दिए। उनले भने,' कानुनी नियमको उल्लंघन कसैबाट हुनुहुँदैन।' प्रहरीमार्फत पक्राउ परेका थापाक्षेत्री सवारी ज्यान मुद्दाका कसुरदार हुन् । उनलाई ईलाका प्रहरी कार्यालय बानियाभारको टोलीले नियन्त्रणमा लिएको हो । प्रहरी उपरीक्षक कार्कीका अनुसार बर्दियामा प्रहरीले फरार कसुरदार पक्राउ गर्न अभियान नै चलाएको छ । चालु आर्थिक वर्षमा ९० जना पक्राउ गरी अदालतमा बुझाइएको उनले प्रष्ट्याए । अदालतले फैसला सुनाई सजाय तोकिएका व्यक्तिहरुलाई जिल्लाभित्र तथा जिल्ला बाहिरबाट समात्ने काम जारी छ । पक्राउ परेका व्यक्तिहरुबाट ५१ वर्ष ८ महिना २५ दिनको कैद र २१ लाख ९९ हजार २ सय ९ रुपैयाँ रिवाना असुल गरिएको छ। प्रहरीले अदालतको फैसलाका कसुरदारका अलावा विभिन्न आपराधिक क्रियाकलापमा संलग्न व्यक्तिहरु पक्राउ गरेको छ । बर्दियाको मधुवन नगरपालिका वडा नम्वर ९ स्थित १२ नम्बर चोकबाट लागुऔषध बिक्री गरेको आरोपमा मधुवन निवासी ३६ वर्षीय कमल शर्मालाई पक्राउ गरेको छ । उनको साथबाट बिक्रीका लागि पुरिया बनाइ राखेको अवस्थामा १० ग्राम ४२० मिलिग्राम ब्राउन सुगर फेला पारेको एसपी कार्कीले बताए। पक्राउ परेका शर्मालाई लागुऔषध मुद्दामा आवस्यक अनुसन्धान गरिँदै छ । प्रहरीले यसबर्ष लागुऔषधका २६ वटा मुद्दाहरु दर्ता गरी अनुसन्धान गरेको जनाएको छ । बर्दियामा ४ किलोग्राम १५३ ग्राम गाजा, ५ किलोग्राम ६९६ ग्राम चरेस, २६ किलो ५०० ग्राम अफिम, ५६ ग्राम ९१० मिलिग्राम ब्राउनसुगर, ७७८ गोटा ट्यावलेट सहित ३८ जनालाई पक्राउ गरी कारवाही प्रकृया अघि बढाएको बताए ।"
खुलामञ्चमा पार्क निर्माण रोक्न उच्च अदालतको आदेश,"सुर्खेत : वीरेन्द्रनगरको खुलामञ्चमा पार्क निर्माणको काम रोक्न उच्च अदालत सुर्खेतले आदेश दिएको छ । घण्टाघर र जिल्ला समन्वय समितिको कार्यालयको बीचमा रहेको खुलामञ्चको जग्गामा कुनै पनि संरचना नबनाउन अदालतले आदेश दिएको हो । वीरेन्द्रनगर नगरपालिकाले असारे बजेट सक्न रातारात खुलामञ्चको जग्गामा पार्क निर्माणको काम थालेको थियो । उपत्यका नगर विकास समितिको मातहतमा रहेको खुलामञ्चको जग्गामा कुनै पनि संरचना बनाउनु उपत्यकाको गुरुयोजना विपरित हुनेसमेत अदालतले ठहर गरेको छ । विस २०३६ सालमा नगर विकास समितिले खुलामञ्चकै लागि सो क्षेत्रको जग्गा अतिक्रमण गरेको थियो । यस्तै नगर विकास समितिको गुरुयोजनामा पनि उक्त खुलामञ्जलाई सार्वजनिक खुला मैदानको रुपमा नै विकास गरिने उल्लेख छ । तर सोही गुरुयोजनाको भावना विपरित पार्क निर्माण हुन थालेपछि उच्च अदालतमा रिट दर्ता भएको थियो । उक्त रिटमा सुनुवाइ गर्दै बिहीबार उच्च अदालत सुर्खेतले पार्क निर्माणको काम रोक्न र खुलामञ्चलाई साँघुरो हुने कुनै पनि काम नगर्न अन्तरिम आदेश दिएको हो । उच्च अदालतका न्यायाधीश राजेन्द्र सुवेदी र राजेन्द्र खरेलको संयुक्त इजलासले खुलामञ्चमा पार्क निर्माण नगर्न नगरपालिकाको नाममा अन्तरिम आदेश दिएको हो । नगरपालिकाले गुरुयोजना विपरित खुलामञ्चलाई पार्क बनाउन थालेको भन्दै अधिवक्ता शेरबहादुर खत्रीले रिट दायर गरेका थिए । अदालतको आदेशमा भनिएको छ,दैविक प्रकोप, सार्वजनिक कर्यक्रम सञ्चालन र वातावरणीय स्वच्छताका लागि सुर्खेत उपत्यका नगर विकास समितिको गुरुयोजनामा सो स्थानलाई सार्वजनिक क्षेत्रको रुपमा राखिएको र सो खुला क्षेत्रको संरक्षण तथा सम्बद्र्धन गर्नु वीरेन्द्रनगर नगरपालिकाको कतव्र्यसमेत भएकोले सो खुला क्षेत्रमा प्रवेश र सोको वपरिपरी फुटपाथ, ढल निकास, सरसफाइ, बृक्षारोपण र खुला स्थानको सौन्दर्यीकरण गर्ने बाहेक गुरुयोजनाको मर्मविपरित हुनेगरी खुला स्थानको क्षेत्रफल साँघुयाउने गरी कुनै पनि कार्य नगर्नुनगराउनु । अदालतको यो आदेशसँगै अब नगरपालिकाले खुलामञ्चलाई अतिक्रमण गरेर कुनै पनि निर्माण तथा संरचना गर्न पाउने छैन । संघीय सरकारको वन तथा वातावरण मन्त्रालय र वीरेन्द्रनगर नगरपालिकाको संयुक्त लगानीमा करिव एक करोड बराबरको लागतमा यहाँ पार्क निर्माण गर्न लागिएको थियो । खुलामञ्च ठूला आमसभा, चाडपर्व, महायज्ञ, मेला महोत्सव, भूकम्प, बाढीपहिरो र महामारजस्ता आपत्तविपद्मा प्रयोग गर्न सकिने एकमात्र स्थान हो । मञ्चमा साढे एकलाख नागरिक अटाउने क्षमता छ । तर अदालतको आदेश आउनु अघि नै नगरपालिकाले खुलामञ्चमा पार्क निर्माणको काम गर्दा आधा करोड बजेट खर्च गरिसकेको छ । हामीले पार्क निर्माण गर्न झण्डै एक करोडको लागतमा ठेक्का दिएको थियौँ नगरपालिकाका लेखा अधिकृत हरिबहादुर क्षेत्रीले भने, अहिलेसम्म झण्डै ५० लाख खर्च भइसकेको छ । बृक्षारोपण, कम्पाउण्डिङ लगायतका कार्यमा सो रकम खर्च भएको बताइएको छ । खर्चको सम्पूर्ण विल त पास भइसकेको छैन उनले भने, अनुमानित ५० लाख जति खर्च भयो होला । करिव ५० लाख बराबरको रकम भुक्तानीका लागि फाइल आएको उनले बताए । मञ्चको संरक्षणका लागि डिपिआर बनाउन मात्रै चार लाख रुपैयाँ खर्च भएको थियो । डीपीआरको भुक्तानी भने भइसकेको छ ।"
शर्माको अकविता,"काठमाडौं : डा खगेन्द्रनाथ शर्माद्वारा रचित ३३ कविताको संग्रह अकविता को डिजिटल विमोचन गरियो। सम्भवतः नेपालमा नै पहिलोपटक कविताको डिजिटल विमोचन भएको हो। कार्यक्रममा साहित्यिक क्षेत्रका विशेष अतिथि तथा डा शर्मा जुम र क्लब हाउसबाट विमोचनमा सरिक थिए। कवि केदार शर्मा, कवि राजेन्द्र शलभ, कवि विश्वविमोहन श्रेष्ठका साथै कविताको क्षेत्रमा निरन्तर कलम चलाइरहने धरणी गौतम तथा पुरुषोत्तम सिग्देलले कविलाई बधाईज्ञापन गर्दै पुस्तकको भौतिक तथा डिजिटल कपी विमोचन गरेका थिए। ८२ वर्षको उमेरपश्चात् सिर्जना गरेका कविताहरू मनोहरा साहित्य समाजद्वारा आयोजित कार्यक्रममा वाचन भइसकेका हुन्। चार वर्षको अन्तरालमा रचिएका कविताहरूको संग्रह अकविता भौतिक तथा डिजिटल कपीमा उपलब्ध भएको प्रकाशक एरो एडले जनाएको छ। परिवार तथा सर्जकहरूको निरन्तर प्रोत्साहन तथा उक्साइबाट कविता संग्रह प्रकाशन गर्ने जमर्को गरेको शर्माले बताए।"
नेपाल कम्युनिस्ट पार्टीमा गाली र ताली,"नेपालका राजनीतिक दलहरुमा विवाद छ । राजनीतिका हरेक दलमा गुट छन् । प्रत्येक दलको नेतृत्व निर्माण गुटका महासंघ जस्तो प्रतीत हुन थालेको छ । एकापसमा गालीगलौज, आरोप प्रत्यारोप सामान्य जस्तो देखिए पनि शब्द चयन र प्रस्तुतिले तिनको मनोदशाको प्रतिनिधित्व गर्दछ । नेतृत्वको मनोदशाका आधारमा नै कार्यनीतिहरुको निर्माण र कार्यान्वयन हुने नेपाल जस्तो मुलुकको भविष्य नेताका व्यवहारमा अडिएको प्रतीत हुनु स्वभाविक नै हो । नेपाल गणतन्त्रात्मक मुलुक भए तापनि उपरी संरचनामा मात्र परिवर्तन भएको छ । अन्तर्यमा अझै पनि सामन्तवाद जब्बर बसेको छ । व्यक्तिका आनिबानी, सोच, बोलीचाली संस्कार जनित पक्ष पनि हुन् । मान, सम्मान र आदर, अनादर जस्ता कुरा सामान्ती समाजका चरित्र हुन् । सामन्तवाद इज्जतको व्यवस्था पनि हो । सके पनि नसके पनि इज्जत धान्नुपर्ने व्यवस्था हो । पुँजीवादमा व्यक्तिको क्षमता हेरिन्छ । पुँजीवादी गणतन्त्रमा पनि सामान्ती समाजको व्यवहारको खोजी गरिनु स्वयंमा पछौटेपनको प्रदर्शन हो । सामन्ती चरित्र हो । नेपालका राजनीतिक दल र तिनका नेताहरुले एक अर्काँलाई होचो देखाउन प्रयोग गर्ने शब्द र त्यसबाट उत्पन्न प्रतिक्रियामा रमाउने स्याडिस्ट चरित्रका कारण नयाँ पुस्तामा राजनीति र नेतृत्वप्रति घृणा भाव मौलाएको छ । राजनीतिलाई फोहोरी बनाउने बिधि र व्यवहार स्वयं दल र तिनका नेता र कार्यकर्ताबाट भएको छ । समकालीन राजनीतिका उतारचढावलाई सामान्य ढंगमा लिनु र सोही अनुसार व्यवहार गरी लक्ष्यमा अविचलित रहनेहरुले नै भविष्यमा आफ्नो मुलुकमा देखिएको संकटको समाधानमा योगदान दिन सकेका छन् । उनीहरुको योग्यताको पुष्टि गरेका छन् । राजनीतिका क्षेत्रमा सबभन्दा धेरै आरोप प्रत्यारोप हुने गरेको छ । नेपाल कम्युनिस्ट पार्टी एमाले र नेपाल कम्युनिस्ट पार्टी माओवादी केन्द्र एकीकृत भई नेकपाको निर्माण २०७५ जेठ ३ मा भएपछिका सुरुका दिनहरु हनिमुन मनाइरहेका युगल जोडीझैं प्रतीत हुन्थे । जब विस्तारै पार्टी कमिटीहरु निर्माण हुँदै गए, तब नेताहरुले आफ्नो र आफ्नो गुटको सुरक्षामा ध्यान केन्द्रीत गरे । गुटका सुरक्षामा मात्रै आन्दोलनको भविष्य सुरक्षित देख्ने चिन्तन नै सामन्ती चिन्तन हो । सामन्तवादले आफ्ना सुसारे, हुक्के, बैठकेलाई छोड्न नसकेजस्तै कम्युनिस्ट पार्टीका नेताहरुले आफ्नो परिवार, पद, पैसा र गुटलाई छोड्न सकेनन् । सामन्तहरुले आफ्नो खानदान र पुर्खाको आर्जनको धक्कु दिएर समाजमा वर्चश्व जमाउन खोजेझैं कम्युनिस्ट पार्टीका नेताहरु पनि पार्टीलाई आफ्नो निजी आर्जन ठान्ने ठाउँमा पुग्नु भनेको सामान्ती चिन्तन बोकिरहनु हो । सामन्तलाई आफ्नो मान र सम्मानमा मात्र ख्याल रहन्छ । मुलुक र राज्य जेसुकै होस् तर आफ्नो र आफ्नाको सुरक्षा महत्वपूर्ण ठान्छ । जुन सामाजिक संरचनामा व्यक्तिको निर्माण भएको हुन्छ, त्यही सामाजिक चरित्रको प्रतिनिधित्व व्यक्तिले गरिरहेको हुन्छ । सामान्ती उत्पादन पद्धतिमा हुर्किएको पुस्ता ज्ञान, चेतना र प्रविधिको प्रयोगमा आधुनिक भएको त हुन सक्छ तर जन्मजात वा हुर्किएको परिवेशले दिएको शिक्षाको भारी बोकेर समाजमा देखा पर्दछ । त्यसका प्रभावले उसले आफ्नो चरित्र बदल्न सक्दैन । जो सबै खाले राप र तापबाट गुज्रन्छ, उसैले समाजलाई बाटो देखाउन सक्छ । उ नै अगुवा बन्दछ। लोकतन्त्रमा दलहरु र तिनका नेतृत्वले प्रयोग गर्ने भाषा र प्रदर्शन गर्ने व्यवहारले समाजको विकासको चरणको प्रतिनिधित्व गर्दछ । नेपालमा कम्युनिस्ट र कांग्रेसहरु नै लामो समयदेखि राजनीतिमा क्रियाशील छन् । तिनका क्रिया र कर्मबाट नै तिनका कार्यकर्ता र जनताले धेरै कुराको जानकारी राख्दछन् । जनता र कार्यकर्ता तिनका अभिव्यक्तिबाट तिनीहरुका व्यक्तित्व निर्माण गर्दछन् । लोकप्रिय नेता वा प्रभावशाली नेताको उपमा दिन्छन् । अपेक्षा वा उपेक्षा भाव प्रदर्शन गर्दछन् । नेताहरु पनि लोकरिझ्याइँका लागि बोल्ने गर्दछन् तर कतिपय नेता भीडबाट निर्देशित हुन्नन् । अर्काको लोकप्रियताबाट आहात पनि हुन्नन् । जति अपमान सहेर पनि भविष्यदर्शी भएर लक्ष्यमा लागि रहन्छन् । सामन्तवादले आफ्ना सुसारे, हुक्के, बैठकेलाई छोड्न नसकेजस्तै कम्युनिस्ट पार्टीका नेताहरुले आफ्नो परिवार, पद, पैसा र गुटलाई छोड्न सकेनन् । विगत १ वर्षमा नेपालका कम्युनिस्टहरुका विवादमा प्रयोग भएको भाषाशैली राजनीतिक र सैद्धान्तिकभन्दा व्यक्तिगत कुण्ठाहरुको चर्चा धेरै भएको छ । सबैभन्दा धेरै पूर्व प्रधानमन्त्री माधव नेपालले अपमान शब्दको प्रयोग गर्नु भएको छ । कम्युनिस्ट आन्दोलनमा विचार मिल्दा कमरेड र विचार नमिल्नेबित्तिकै गद्दार घोषणा गरिनु कुनै अनौठो जस्तो लाग्दैन । कार्ल माक्र्सले काउत्स्कीलाई र लेनिनले ट्रोत्सकीलाई गद्दार भनेबाटै नेपाली चेलाहरुले सहजै एकअर्कालाई आरोप प्रत्यारोप गर्ने प्रचलन नै देखियो । नेपालमा केही त्यस्ता घटना छन्, जसलाई व्यक्ति स्वयंले भन्दा पनि पछिल्लो पुस्ताले चर्चा गरेका र धारणा निर्माण गरेका पनि छन् । पहिलोनेपाल कम्युनिस्ट पार्टीको संस्थापक महासचिव हुन् : पुष्पलाल । २०१७ सालको फौजी काण्डपछि नेकपाको पार्टी र राजनीति छिन्नभिन्न अवस्थामा थियो । २०२५ सालमा पुष्पलालले पार्टीको तेस्रो सम्मेलन गरेर पार्टीलाई गतिशील बनाउन प्रारम्भ गरे । पुष्पलालले पञ्चायतका बिरुद्ध संयुक्त मोर्चाको अवधारणाअघि सारे तर मोहनविक्रम सिंहले चाहिँ देशभक्त जनतान्त्रिक शक्तिहरुको सरकारको कार्यनीतिक नाराअघि सारे । पञ्चायत विरोधी आन्दोलनलाई नै कमजोर बनाउने गरी अघि सारिएको मोहनविक्रम दृष्टिकोणको आलोचना पुष्पलालले गरेपछि मोहनविक्रमले गद्दार पुष्पलाल लेखे । समयक्रममा पुष्पलाल सही ठहरिए, उनैको नीतिमा नेपालको राजनीतिक परिवर्तन भयो । मोहनविक्रममा झैं व्यक्तिगत आग्रह र कुण्ठाका आधारमा पुष्पलालले धारणा निर्माण गरेका भए उनी नेपालका आदरणीय नेता बन्दैनथे । दोस्रो राणाविरोधी क्रान्ति सफल भयो । क्रान्तिका अगुवा बिपी कोइराला थिए । अन्तरिम सरकार निर्माण भयो । त्यस सरकारमा प्रधानमन्त्री मोहन शमसेर थिए । बबरशमसेर रक्षामन्त्रीका रुपमा दोस्रो नम्बरका मन्त्री थिए । बल्ल तेस्रो नम्बरमा गृहमन्त्रीका रुपमा बिपी कोइराला थिए । यो बिपीको मात्र अपमान थिएन, सिंगो क्रान्तिको अपमान थियो तर बिपीले यो तिक्ततालाई पचाए, चर्चा गरेनन्, तब न उनी राजनेता ठहरिए । तेस्रो नेपाल कम्युनिस्ट पार्टीका संस्थापक नेता पुष्पलाल हुन् । उनी पार्टीको प्रथम सम्मेलनबाट महासचिव निर्वाचित भएका थिए । पुष्पलालसहित तुलसीलाल, मनमोहन अधिकारी, डिपी अधिकारी र शैलेन्द्रकुमार उपाध्याय रहेको पोलिटब्युरो थियो । त्यही पोलिटब्युरोको बैठकले पार्टी महासचिवबाट पुष्पलाललाई हटाएर मनमोहन अधिकारीलाई महासचिव बनायो । केन्द्रीय कमिटीको बैठकसम्म यो बिषय चर्चामा ल्याइएन । बरु पुषपलालले पार्टीका साथीहरु अपरिपक्व भएसम्म भने तर कुनै गुनासा गरेनन्, तब न उनी कम्युनिस्टहरुका आदर्श नेता बनेका छन् । चौथो२०५०मा मदन भण्डारीको हत्यापछि रिक्त भएको काठमाडौंको निर्वाचन क्षेत्रबाट नेपाली कांग्रेसका सभापति कृष्णप्रसाद भट्टराई उम्मेदवार थिए । नेपाली कांग्रेसकै अर्का नेता गिरिजाप्रसाद कोइराला प्रधानमन्त्री थिए । कोइरालाले भट्टराईको उम्ममेदवारीलाई सहज रूपमा लिन सकेनन् र आफ्नै सभापतिका विरुद्ध सरकारी सञ्चार माध्यमबाट विरोधी वक्तव्य प्रसारण गरे । आफ्नै पार्टीको सरकार र तिनका साधनबाट त्यही पार्टीका सभापतिका विरुद्ध गरिएको अपमानजनक व्यवहार संसारमा नै दुर्लभ घटना हो । यस्तो अपमान पनि भट्टराईले पचाए । पाँचौ२०५१ को मध्यावधि निर्वाचनपछि मनमोहन अधिकारीको नेतृत्वमा पहिलो पटक नेपालमा कम्युनिस्ट सरकार गठन भयो । यो सरकार क्रान्तिपूर्व बनेको ऐतिहासिक सरकार थियो । त्यसअघि दुनियाँका कम्युनिस्टहरुले क्रान्तिपूर्व सरकार बनाएका थिएनन् । सबैको उत्सुकता र चासोका रुपमा यो सरकारलाई हेरिएको थियो । यही सरकारका प्रधानमन्त्री मनमोहन अधिकारीलाई एउटा पनि मन्त्रालय नदिई अपमान गरियो । माधवकुमार नेपाल पार्टी महासचिव थिए, सरकारका उपप्रधान मन्त्री पनि थिए । यिनैले मनमोहनलाई अपमान गरे तर मनमोहनले कहीं कतै केही बोलेनन् । तर माधव नेपालको २१ महिने सरकारको भन्दा मनमोहनको ९ महिने सरकार जनताको मन मनमा बसेको छ । छैटौं२०५२ साल प्रधानमन्त्री थिएमनमोहन अधिकारी । बर्दियाको बाढीग्रस्त क्षेत्रको अवलोकन भ्रमणमा जाँदा हेलिकप्टर दुर्घटनाबाट बालबाल बचेर काठमाडौ्र महाराजगञ्जको त्रिभुवन विश्वविद्यालय शिक्षण अस्पतालको आइसियुमा उपचाररत थिए । उपचारबाट सामान्य बनेपछि संसद बैठक बोलाउने शालिन आग्रह अस्वीकार गरेर विशेष महाधिवेशनमा अविश्वासको प्रस्ताव शेरबहादुर देउवाले गरे । यतिमात्रै होइन, ती वृद्ध नेतालाई अस्पतालको शड्ढयाबाटै अविश्वासको प्रस्तावको जवाफ दिन बाध्य पारियो । मुलुकको प्रधानमन्त्री दुर्घटनामा परेर बाँचेर आएको छ, उपचारमा केही समय दिने भन्ने मानवीयता पनि तत्कालीन प्रमुख प्रतिपक्षीसँग रहेन । उनलाई अपमान गरेर सत्ताबाट विस्थापन गरियो । तर आज नेपालमा उनको ९ महिने कार्यकाल बारम्बार स्मरण गरिन्छ । सातौं२०५२ भदौमा सर्वोच्च अदालतले संसदको पुनस्र्थापनको फैसला गरिदिएपछि नेपालको राजनीति अस्थिरतामा गयो । अस्थिर वातावरणकै बीचमा २०५६ सालको आमनिर्वाचन हुने भयो । आम निर्वाचनमा कृष्णप्रसाद भट्टराईलाई प्रधानमन्त्रीका रुपमा अघि सारेर कांग्रेसले निर्वाचनमा बहुमत ल्यायो । निर्वाचनमा बहुमत प्राप्त भएपछि स्वभाविक रुपमा कृष्णप्रसाद भट्टराई प्रधानमन्त्री बने । तर प्रधानमन्त्री बनेकै दिनपछि यिनले आफ्नै पार्टीको विरोधको सामना गर्नु पर्यो । राणा प्रधानमन्त्रीपछि नेपालबाट फ्रान्सको भ्रमण भएको छैन, त्यो भ्रमण गरेर पर्किएपछि राजीनामा गर्छु भन्दा पनि गिरिजाप्रसाद कोइरालाले धर नदिएछि अत्यन्तै भावुक वक्तव्य दिएर सरकारबाट बाहिरिएका थिए कृष्णप्रसाद भट्टराई । उनले यो अपमानलाई पनि सहज नै ठाने र नेपाली कांग्रेसको विभाजनलाई अस्वीकार गरे । यसैले उनी सन्त राजनेता बने । आठौं२०६२ को जनआन्दोलनपछि माओवादीसँग शान्ति सम्झौता गरेकाले गिरिजाप्रसाद कोइराला चर्चाको शिखरमा थिए । विद्रोहका नायकका रुपमा प्रचण्डको चर्चा चुलिइसकेको थियो । अन्तरिम संविधान र अन्तरिम सरकार हुँदै माओवादीहरु मूलधारको राजनीतिमा क्रियाशील हुँदै थिए । माओवादीका प्रचण्डसँग मिलेर काम गर्दा सहज हुने ठानेर गिरिजाप्रसाद कोइराला नेकपा एमालेलाई कम महत्व दिन्थे । मानौं प्रचण्ड र कोइराला एक सिक्काका २ पाटामात्र हुन् भने झैं व्यवहार हुन्थ्यो । माओवादीहरुले भावी राष्ट्रपतिका रुपमा गिरिजाप्रसाद कोइरालाको चर्चा गरेकै थिए । कांग्रेसजन यसैमा दंग थिए । २०६४ को आम निर्वाचनको परिणामपछि रत्नपार्कमा प्रचण्डको भाषणले झस्का त दिएकै थियो तर पनि जनआन्दोलन र शान्ति प्रक्रियामा खेलेको भूमिकाका कारण गिरिजाप्रसाद आफूलाई राष्ट्रपतिको स्वभाविक हकदार ठन्न थालेका थिए । तर माओवादीले गिरिजाप्रसाद कोइरालालाई कुनै हालतमा राष्ट्रपति मान्न नसकिने जवाफ दिएर अपमान गरेको थियो । यस अपमानको बदला गिरिजाप्रसाद कोइरालाले सत्ता हस्तान्तरण नगरेर लिए । माओवादीहरुले भावी राष्ट्रपतिका रुपमा गिरिजाप्रसाद कोइरालाको चर्चा गरेकै थिए । जनआन्दोलन र शान्ति प्रक्रियामा खेलेको भूमिकाका कारण गिरिजाप्रसाद आफूलाई राष्ट्रपतिको स्वभाविक हकदार ठन्न थालेका थिए । तर माओवादीले गिरिजाप्रसाद कोइरालालाई कुनै हालतमा राष्ट्रपति मान्न नसकिने जवाफ दिएर अपमान गरेको थियो । यस अपमानको बदला गिरिजाप्रसाद कोइरालाले सत्ता हस्तान्तरण नगरेर लिए । उता नेकपा एमालेलाई सुरुमा राष्ट्रपति बनाउन सहमत भएको माओवादी पार्टी उम्मेदवार उठाउने दिन समर्थन लिन गएका नेकपा एमालेका पार्टी अध्यक्ष झलनाथ खनाललाई माओवादीको निर्णयले निराशमात्र बनाएन, त्यो अपमानले उनी बिरामी नै भए । उनलाई ज्वरोले च्याप्यो । निर्वाचनमा २ ठाउँबाट पराजित माधव नेपाललाई राष्ट्रपति बनाउन माओवादी पार्टी तयार भएको थिएन । तर पुषपकमल दाहालको राजीनामा पछिको २१ महिना सरकारको नेतृत्व माधव नेपालले गरे । इतिहासका यी पात्र नै आज शेरबहादुर देउवालाई प्रधानमन्त्री बनाउने गठबन्धनमा हलजोडी छन् । नेपालमा मात्र नभई अन्यत्र पनि यस्ता उदाहरण पाइन्छन् । रसियाली क्रान्तिका दिनमा स्तालीनद्वारा बेला बेला अपमानित माशसल जुकोभले इख लिएनन्; राष्ट्ररुका लागि समर्पित रहे । दोस्रो विश्वयुद्धमा हिटलरका विरुद्ध लडेर मुक्तियोद्धा बने । यस्तै सांस्कृतिक क्रान्तिमा सताइएर अपमानित चिनियाँ प्रधानमन्त्री चओअनलाइले माओको मृत्युपश्चातका उथुलपुथलकारी घटना क्रममा चीन र चिनियाँ जनतालाई सम्हाले । त्यसैगरी माओकै आदेशमा पछौटै गाउँमा सुँगुरको हेरचाह गर्न बाध्य बनाइएका तेङस्याओ पिङले कुशलताका साथ चीनको श्रीवृद्धि गरे र वर्तमान चीनका चमत्कारिक नेता बने । चिनियाँ जनताका प्यारा नेता बने । नेपाली कम्युनिस्ट पार्टीका नेताले झैं आफ्ना नेता र नेतृत्वका विरुद्ध प्रतिपक्षी र विदेशी गुहारेका भए रुस र चीनको आज अवस्था कस्तो हुँदो हो ? इतिहास कहीं कतै पुनरावृत पनि हुन सक्ने खतरा देखियो । सन् १९९० अगस्ट १९ तारिखका दिन सोभियत संघको स्टेट कमिटी अफ इमर्जेन्सीका कुल ८ जना सदस्यले पार्टीका उपाध्यक्ष गेन्नाडी एनायभको नेतृत्वमा मिखाइल गोर्वाचोभका विरुद्ध कू गरे । सरकार पार्टी र केजिभिको सहयोगमा गरिएको यो कू ३ दिन पनि टिकेन । उक्त घटनामा भ्यालिन्टिन पाब्लोभ प्रधानमन्त्री, बोरिस पुगो गृहमन्त्री, दिमित्री याजोव रक्षामन्त्री, भ्लादिमिर कुजोभ केजिभी अध्यक्ष, ओलेक बाक्लाजोभ सुरुक्षा परिषद्को प्रथम उपप्रमुख, भासिलिस्टारोदुत्सेभ सोभियत किसान संघका अध्यक्ष र अलेकजेन्डर तिज्याकोभ सोभियत राज्य उद्योग संघको अध्यक्ष थिए । कू असफल भएर पक्राउ पर्नुअघि नै गृहमन्त्री पुगोले आत्महत्या गरेका थिए । अरु सबै जेल चलान भए तर आश्चर्य त के छ भने त्यस कूको नेतृत्व गर्ने एनायभले ३ वर्षपछि बोरिस यल्सिनद्वारा माफी पाएर जेल मुक्त भए । राष्ट्रपति मिखाइल गोर्वाचोभ विरुद्धको उक्त कूले सोभियत संघको विभाजन, अक्टोबर क्रान्तिद्वारा स्थापित गरेको समाजवादी सत्ताको अन्त्य गरेर यल्सिनपुटिनको उदय गरायो । कुका नाइकेले आममाफी पाए सोभियत संघको पतनपछि त्यहाँ कम्युनिस्ट सत्ता इतिहासको बिषय भएको छ । कम्युनिस्ट पार्टीको सत्तालाई यस्ता खाले कू र षड्यन्त्रले विस्थापित गरेका उदाहरण धेरै छन् । नेपालमा पनि विगत १ वर्षदेखिको सत्ता संघर्षमा नेकपाका दोस्रा अध्यक्ष पूर्व प्रधानमन्त्री पुष्पकमल दाहाल, नेता पूर्व प्रधानमन्त्री माधव नेपाल, वरिष्ठ नेता एवं पूर्व प्रधानमन्त्री झलनाथ खनाल, उपाध्यक्ष र पार्टी सचिवालयका नेताहरु संलग्न छन् । पार्टी नेतृत्वका बहुमत सदस्यद्वारा सुरु गरिएको यो संघर्षले नेकपा त बिभाजन गरिसक्यो । नेकपा एमालेलाई बिभाजन गर्न खोजिएको छ । यो संग्राममा कम्युनिस्टहरु मात्रै संलग्न छैनन्; यसमा त प्रमुख प्रतिद्वन्द्वी पार्टीका नेतालाई प्रधानमन्त्रीमा अघि सारिएको छ । देशका पूर्वप्रधानमन्त्री भई सकेकाले पनि अशोभनीय वक्तव्य जारी गरेका छन् । यति बेला मुद्दा सर्वोच्च अदालतमा पुगेको भए पनि प्रारम्भ कम्युनिस्ट पार्टीबाटै भएथ्यो । यसैले कतै नेपालमा कम्युनिस्ट पार्टी र उसको नेतृत्वको सरकार इतिहासमात्र हुने त होइन ? अपमान र आरोपबाट सुरु भएको यो आन्दोलनले पुगेको क्षतिको भविष्यमा मूल्यांकन हुने नै छ । (नेकपा एमाले लमजुङ अध्यक्ष दवाडी गण्डकी प्रदेशका सांसद हुन्)"
विवादास्पद मुख्यमन्त्री कप : छानबिनमै बिते दुई वर्ष,"विराटनगर : बजेट सक्नका लागि असारमा हतारहतार गर्दै आयोजना गरिएको प्रदेश १ को विवादास्पद मुख्यमन्त्री कप फुटबल प्रतियोगिताको छानबिन गर्नका लागि नै दुई वर्ष लगाइएको छ । दुई वर्षअघि सम्पन्न प्रतियोगितामा आर्थिक र प्राविधिक हिसाबका अनियमितता भएको आवाज उठेपछि प्रदेशको सार्वजनिक लेखा समितिले छानबिन थालेको थियो । तर छानबिन गरेर प्रतिवेदन तयार पार्न नै समितिलाई दुई वर्ष समय लागेको हो । तत्काल गर्नुपर्ने छानबिनमा ढिलाइ गरेर लामो समय लगाइएपछि समितिको विश्वसनीयता र पारदर्शीतामाथि नै प्रश्न खडा भएको छ । दुई वर्ष लगाएर तयार पारेको छानबिनको प्रतिवेदन प्रदेश १ को सार्वजनिक लेखा समितिले सदनमा पेस गरेको छ । समितिका सभापति शिवनारायणसिंह गन्गाईंले बिहीबार प्रदेश सभामा विवादास्पद प्रतियोगिताको विवरणसहित समितिको वार्षिक प्रतिवेदन पेस गरेका हुन् । प्रतियोगितामा कुनै पनि आर्थिक अनियमितता नभएको निस्कर्ष निकाल्दै समितिले प्रतिवेदन तयार पारेको उनको भनाइ छ । २०७६ साल असारमा सम्पन्न मुख्यमन्त्री कप विवादास्पद बनेपछि समितिले २०७६ साल साउन ९ गते प्रतियोगितासँग जोडिएका आवश्यक कागजपत्र उपलब्ध गराउन सम्बन्धित पक्षलाई निर्देशन दिएर छानबिन थालेको थियो । समितिले छानबिन थालेको करिब डेढ वर्षपछि २०७७ माघ २७ गते नै प्रतियोगितामा आर्थिक अनियमितता नभएको ठहर गर्दै सम्बन्धित पक्षलाई क्लिन चिट दिइसकेको छ । छानबिनका क्रममा प्रतियोगितामा भएका आर्थिक पक्षका कागजात मगाएर अध्ययन गरिएको दाबी समितिको छ । आर्थिक पक्षमा अनियमितता नभएको उल्लेख गर्दै समितिले प्राविधिक पक्षमा थप छानबिन र बेरुजु असुलउपर गर्नका लागि सामाजिक विकास समितिलाई जिम्मा लगाएको थियो । २०७६ चैत्र ७ गतेको बैठकबाटै समितिले प्रतियोगिताको आर्थिक पक्षमा छानबिन गर्न नपर्ने निर्णय गरेको हो । यद्यपि प्रतियोगितामा केही पदाधिकारीले राजस्व तिर्न बाँकी रहेको र उनीहरुको नाममा बेरुजु देखिएको करिब १७ हजार रुपैयाँ दाखिला गर्न निर्देशन दिएको थियो । समितिले आयोजक पक्षलाई क्लिन चिट दिनुपूर्व नै बेरुजु देखिएको राजस्व रकम भने दाखिला गरिएको थियो । क्लिन चिट दिएको लामो समयपछि प्रतिवेदन तयार पारेर समितिले सदनमा पेस गरेको हो । २०७६ असार १६ गतेबाट आयोजित प्रतियोगिता असार ३१ गते सम्पन्न भएको हो । प्रतियोगिताका लागि प्रदेशको सामाजिक विकास मन्त्रालयले एक करोड र तयारीका लागि अखिल नेपाल फुटबल संघ (एन्फा) ले ३३ लाख रुपैयाँ उपलब्ध गराएका थिए । मध्य असारमा बजेट सक्नका लागि प्रतियोगिता आयोजना गरिएको भन्दै चौतर्फी आलोचना भएको थियो । प्रतियोगिताको आर्थिक पक्ष पारदर्शी नभएको जनगुनासोसँगै प्रदेश सरकार र आयोजकको आलोचना भएको हो । प्रतियोगिताको विरोध हुन थालेपछि र प्रदेश सभामा सांसदले पनि प्रश्न उठाएसँगै लेखा समितिले छानबिनमा चासो दिएको थियो । तर समितिले दुई वर्षपछि तयार पारेको प्रतिवेदनले भने आर्थिक अनियमितता नभएको ठहर गरेको छ । खेल क्षेत्रका विज्ञहरुले भने समितिको छानबिनमै शंका गरेका छन् । ठूलै चलखेल गरेर हिलाम्य मैदानमा मध्य असारमा प्रतियोगिता आयोजना गरिएको थियो । त्यही भएकाले समितिले छानबिन गरेर सत्यतथ्य पत्ता लगाउने अपेक्षा थियो, एक जना खेल पदाधिकारीले भने, तर छानबिनमै लामो समय लगाइयो । अन्तिममा अनियमितता नभएको देखाएर क्लिन चिट दिँदै त्यही हिसाबको प्रतिवेदन तयार पारेर आयोजकलाई बचाउने खेल भएछ । उनका अनुसार आर्थिकदेखि लिएर सबै पक्षमा अनियमितता भएको कुरा प्रष्ट हुँदाहुँदै त्यसविपरीत प्रतिवेदन आउनू दुःखद् हो । लापरबाहीपूर्ण तरिकाले प्रतियोगिता आयोजना गरेको आयोजकले कागजपत्र मिलाएर पेस गरेका कारण पनि अनियमितता नदेखिएको हुनसक्ने उनको भनाइ छ । प्रतियोगिताअन्तर्गतका विभिन्न खेल धरान, उदयपुर र इलाममा भएका थिए । प्रतियोगिताको उपाधि झापाको सैनिक युथ क्लबले हात पारेको थियो । विजयी टिम तथा खेलाडीहरुलाई प्रदेश १ का मुख्यमन्त्री शेरधन राईले पुरस्कार, नगद तथा शिल्ड वितरण गरेका हुन् । समिति सभापति गन्गाईंले फुटबल प्रतियोगिताको छानबिनमा समय लागेको स्वीकार गरेका छन् । प्रतियोगितासँग सम्बन्धित विभिन्न कागजपत्र र बिलभौचर बेलैमा उपलब्ध नहुँदा छानबिनमा ढिलाइ भएको उनको भनाइ छ । बिलभौचर लगायतका कागजपत्र मागेका समयमा उपलब्ध नहुँदा बेलैमा रुजु गर्न सकिएन, गन्गाईंले भने, सबै कुरा पहिल्याउँदै वास्तविकता पत्ता लगाएर प्रतिवेदन तयार पार्न ढिलो भएकै हो । उनका अनुसार प्रतियोगिता सञ्चालनमा भने आर्थिक अनियमितता देखिएन । सार्वजनिक लेखा समितिले आयोजकलाई दिएको क्लिन चिट । तस्बिर : अन्नपूर्ण"
मेलम्चीको एक झड्काले सुकुम्बासी बनेका हेलम्बुबासीको कारुणिक रोदन,"हेलम्बु (सिन्धुपाल्चोक) : बेशीमा सडक विस्तार भएसँगै गाउँको जग्गा बेचविखन गरेर १८ वर्षअघि किउलको गणेशे बगर झरेका धनबहादुर तामाङ मेलम्ची खोलामा आएको बाढीले सुकुम्बासी भएका छन् । सडक पुगेको ठाउँमा सुविधा उपभोग गर्न पाउने आशामा हेलम्बु गाउँपालिका२, ढोडेनीबाट बेशी झरेका धनबहादुरको गत असार १ गते आएको बाढीले घर खेत सबै बगाएपछि सुकुम्बासीजस्तै भएका छन् । बाढीले घर र नजिकै रहेको साँढे चार रोपनी खेत सबै बगाएको धनबहादुर बताउँछन् । छिमेकीसँगै टेन्ट हालेर बसेका धनबहादुरको घर खेत मात्र हैन छोरा छोरीलाई राम्रो पढाउने सपना समेत बाढीले बगाएको छ । धनबहादुरका छिमेकी कामी तामाङको पनि बाढिले घर सँगै गरिखाने १५ रोपनी खेत बगाएको छ । अहिले तत्काल त दाताले दिएको राहत बाट पेट पालिएला, कामी भन्छन्, 'दाताले दिन छाडेपछि जहानबच्च लिएर कहाँ जाने ? ' आफू बाँचे पनि गरिखाने ठाउँ नभएपछि रातभर निदाउन नसक्ने उनी बताउँछन् । चनौटे बजारमा भूकम्पपछि बनेको पक्की घर बगाएपछि अन्य छिमेकीसँगै टेन्टमा बसिरहेकी लरिमाया तामाङलाई एक महिनाअघि बितेकी बुहारीको घेवा गर्न नपाएको दुखेसो पोख्छिन्। असार पहिलो हप्ता बुहारीको घेवा गर्ने योजना बनाएकी लरिमाया १ गतेको बाढीपछि घरबारविहीन अवस्थामा पुगेकी छिन् । जीवन भरी कमाएको बाढीले लगेपछि उनका श्रीमान साङ्बो लामाको मन थीरमा छैन । यसैवर्ष मात्र निर्माण सकेर बस्न थालेको दुई तलाको घर बाढीले बगाएपछि साङ्बो दिनभर मन बहलाउन गाउँ डुल्ने गरेको लरिमायाले बताइन् । 'घरमा भएको केही निकाल्न पाइएन, लरिमाया भन्छिन्, 'ब बाँकी जीवन कसरी बिताउने हो ?' खेतबारी र घरसँगै ६० लाख रुपैयाँ भन्दा बढी लगानी गरेर सुरु गरेको ट्राउट माछा फार्ममा बाढी पसेपछि दमै तामाङ पनि सुकुमबासी बनेका छन् । ऋण लिएर सुरु गरेको व्यवसाय बाढीले बगाएपछि ऋण कसरी तिर्ने भन्ने चिन्ताले उनलाई सताउन थालेको छ । हेलम्बु१, हल्देका ग्याल्जेन लामाले भूकम्पले भत्काएको घर पुननिर्माण सकेर अनुदानको अन्तिम किस्ता लिनै पाएका थिएनन् । अन्तिम किस्ता नलिंदै उनको घर बाढीमा परेको छ । घरमा बाढी पस्न थालेपछि मुस्किलले बाढीको लेदोसँगै हुत्तिएर बाँचेका उनी घर लगेपनि आफू बाँचेकोमा केही आशावादी छन् । तत्काललाई सुकुम्बासी भइयो, ग्याल्जेनले भने, बाँचिएको छ केही गर्न सकिएला नि ।' बाढीले बस्ती बगाएपछि प्रभावित बस्दै आएको गणेशे बगरस्थित अस्थायी शिविर। तस्बिर : अन्नपूर्ण गत असार १ गते मेलम्ची नदीमा आएको लेदोसहितको बाढीले हेलम्बुमा मात्र २० जना बेपत्ता बनाएको छ । बाढीले हेलम्बुका तीनसय भन्दा बढी घर पूर्णरुपमा क्षति भएका छन् । सयौं रोपनी खेतीयोग्य जमिन, नौ वटा ट्राउट फार्म र अन्य व्यवसाय समेत बाढीले बगाउँदा करोडौं रुपैयाको क्षति भएको गाउँपालिकाले जनाएको छ । बाढिले पुल बगाएपछि मेलम्चीघ्याङलगायतका गाउँ सडक र पैदल सम्पर्कबाट बञ्चित भएका छन् ।"
कांग्रेसले भन्यो बीपी प्रतिष्ठानको समस्याप्रति प्रधानमन्त्री किन मौन ?,"धरान : नेपाली कांग्रेसले बीपी कोइराला स्वास्थ्य विज्ञान प्रतिष्ठान धरानको समस्या तत्काल समाधान गर्न कुलपतिसमेत रहेका प्रधानमन्त्री केपी ओलीसमक्ष माग गरेको छ । कांग्रेस प्रवक्ता विश्वप्रकास शर्माले शुक्रबार एक प्रेस विज्ञप्ति प्रकाशित गरी बीपी प्रतिष्ठानको समस्याप्रति चिन्ता व्यक्त गर्दै समस्या समाधान गर्न माग गरेका छन्। प्रतिष्ठानका चारजना पदाधिकारीको राजीनामा, भ्रष्ट्राचारको छानविन गरी दोषीमाथि कारवाहीको माग राखेर २५ दिनदेखि प्रतिष्ठानका चिकित्सक र कर्मचारीहरुले आन्दोलन जारी राखेपछि प्रतिष्ठानको स्वास्थ्य सेवा र प्रशासनिक कामकाज प्रभावित बनेको छ । 'प्रतिष्ठानको कुलपति समेत रहेका प्रधानमन्त्रीले प्रतिष्ठानको समस्याप्रति आफ्नो गहन दायित्व र कर्तव्य निर्वाह नगरेर मौन, निरपेक्ष वा भुमिका शून्य बस्नु भनेको आफ्नो जिम्मेवारीप्रतिको ग्रैह जिम्मेवारी हो,' विज्ञप्तीमा उल्लेख गरिएको छ । कोभिड महामारी चलिरहेको बेला प्रतिष्ठानमा लामो समय द्वन्द्ध कायम रहँदा त्यसले समग्र प्रतिष्ठान र नागरिक, समेतलाई गंभिर असर पुगिरहेको छ भन्ने हेक्का नहुनु दुःखद भएको विज्ञप्तिमा उल्लेख छ। प्रतिष्ठानमा अनेकन बेथितिर अराजकता रहेको विवरण पटकपटक सार्वजनिक हुँदासमेत ठाकछोप गर्नुभन्दा आवश्यक उपचार गर्न जरुरी रहेको विज्ञप्तिमा उल्लेख छ। प्रतिष्ठानका चिकित्सक कर्मचारीसँग सार्थक संवादमार्फत जायज मागलाई अविलम्ब सम्बोधन गर्न र प्रतिष्ठानभित्र सहज वातावरण निर्माण गर्न प्रधानमन्त्रीसँ ग नेपाली कांग्रेस जोडदार माग गर्दछ, 'प्रवक्ता शर्माद्धारा हस्ताक्षर गरिएको विज्ञप्तिमा भनिएको छ । आन्दोलनरत चिकित्सक र कर्मचारीले प्रतिष्ठानका उपकुलपति डाज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक डा गोरीशंकर साह ग्रैह जिम्मेवार भएको, पदीय दायित्व पूरा नगरेको, आर्थिक अनियमितताका घटनामा पटकपटक सामेल भएको भन्दै चारैजनाले राजीनामा दिनुपर्ने माग अगाडि सारेका छन् । आन्दोलनकारीले हालका पदाधिकारीसँग कुनै हालतमा वार्तामा नबस्ने र मन्त्रीस्तरीय वार्ता समिति गठन गर्न माग गरेका छन् ।"
"एमाले मोरङमा विवादः ओली समूह अधिवेशनको तयारीमा, समानान्तर कमिटी बनाउँदै नेपाल समूह","विराटनगर: नेकपा (एमाले)भित्र केन्द्रमा देखिएको ध्रुवीकरणको असर मोरङमा पनि देखिएको छ । कोरोना संक्रमणले अवस्था जर्जर बनिरहँदा महामारी नियन्त्रणमा लाग्नुपर्ने बेला पार्टीभित्रको विवादको रापमा रुमलिएका नेता, कार्यकर्ता आआफ्नो समूहमा लागेर गुटगत गतिविधिमा व्यस्त छन् । केन्द्रमा देखिएजस्तै पार्टी अध्यक्ष केपी शर्मा ओली र वरिष्ठ नेता माधवकुमार नेपाल पक्षले आआफ्नो ढंगबाट गतिविधि सञ्चालन गरिरहेका हुन् । पार्टीको विवाद समाधानका लागि केन्द्रमा प्रयत्न भइरहँदा पछिल्लो समय नेपाल पक्ष समानान्तर अभ्यासमा व्यस्त छ । ओली समूह आगामी भदौ दोस्रो साताभित्र पार्टीको वडा र पालिका स्तरीय अधिवेशन गर्ने तयारीमा जुटेको छ । दुवै समूहले एकअर्कालाई काउन्टर दिने गरी पार्टीगत गतिविधि सञ्चालन गरिरहेका छन् । केन्द्रको प्रयासलाई नै काउन्टर दिने हिसाबमा त्यसको ठीक विपरीत मोरङमा भने समानान्तर अभ्यास भइरहेको हो । नेपाल समूहले बेलबारीमा बिहीबार पीपी थापामगरको अध्यक्षतामा दुई सय ५१ सदस्यीय नगर कमिटी घोषणा गरेको छ । कमिटीको इन्चार्जमा राजेश बस्नेत र सहइन्चार्जमा शंकर गुरुङ छन् । अध्यक्ष थापामगरले चाँडै नै पदाधिकारी, कार्यालय र वडामा कमिटी बनाइने जानकारी दिए । एमालेको नेपाल पक्षीय केन्द्रीय सदस्य महेश रेग्मीले समानान्तर कमिटी नभइकन पार्टीलाई पुर्नगठन गरिएको दावी गरे । कोरोना महामारी र केन्द्रमा देखिएको विवाद लगायत कारण लामो समयदेखि गतिविधि शून्य भएका कारण पार्टीका कमिटीलाई पुर्नगठन गरेर चलायमान बनाउन थालिएको उनको भनाइ छ । नेपाल समूहले यसअघि नै उर्लाबारीमा गंगा बास्तोलको अध्यक्षतामा दुई सय पाँच सदस्यीय कमिटी गठन गरिसकेको छ । बहुमत सदस्यको उपस्थितिमा पुरानालाई यथावत राख्दै नयाँ थप गरेर कमिटीहरु धमाधम गठन गर्न थालिएको रेग्मीले बताए । एमालेको संस्थापन अर्थात ओली पक्षले भने आगामी भदौ दोस्रो साताभित्रमा वडा र पालिका स्तरीय अधिवेशन गर्ने तयारी थालेको छ । त्यसका लागि साउन १० गते भित्रमा सदस्यता नवीकरण गर्न निर्देशन दिइएको ओली पक्षीय जिल्ला अध्यक्ष ऋषिकेश पोख्रेलले बताए । उनका अनुसार एमाले मोरङले आगामी भदौ ५ गतेभित्रमा एक सय ५९ वटै वडा कमिटी र भदौ १५ गते १७ वटै पालिकाको अधिवेशन गर्ने निर्णय भइसकेको छ । एमाले मोरङका संगठन विभाग प्रमुख महेश भट्टराईको अध्यक्षतामा गत बुधबार बसेको बैठकमा अध्यक्ष पोखरेलले निर्धारित समयभित्रै पार्टी सदस्यता नवीकरण गर्न निर्देशन दिएका छन् । भट्टराईका अनुसार अधिवेशन तयारीका लागि मोरङमा रहेका १७ वटै पालिकाभित्र तोकिएकै समयमा सदस्यता नवीकरण गर्नुपर्ने छ । ओली पक्षको यो निर्णयलाई भने नेपाल पक्षले अस्वीकार गरेको छ । रेग्मीले एकपक्षीय रूपमा निर्णय गरेर पार्टी एकता भाँड्ने प्रयास भएको दावी गरे । सर्वोच्च अदालतको फैसला बमोजिम नेकपा माओवादीसँगको एकता पूर्वको संगठन संरचनामा पार्टीलाई फर्काउनुपर्ने आफूको माग रहेको उनको भनाइ छ । पछिल्लो समय जारी वार्ता र छलफलबाट पार्टीलाई जेठ २ गतेको संरचनामै फर्काउने प्रयास भइरहेका बेला त्यसलाई प्रभावित पार्ने गरी भइरहेका निर्णयले एकताको वातावरण बिग्रने रेग्मीको दावी छ । एमालेका नाममा अधिवेशन लगायतसँग जोडेर जबरजस्ती गरिएका निर्णय अवैधानिक भएको उनको भनाइ छ । उनका अनुसार ओली समूहले गठन गरेको आयोजक कमिटीको संरचनाले गरेका निर्णयलाई सर्वोच्च अदालतले नै मान्यता नदिएको अवस्थामा पार्टी सदस्यता नवीकरण, वडा तथा गाउँनगरको अधिवेशन गर्ने सम्बन्धी निर्णय पार्टीको आधिकारिक हैन । बिना सल्लाह र हतारमा गरिने यस्ता निर्णय त्रुटिपूर्ण र पार्टी एकताको मर्मविपरीत छन्, रेग्मीले भने, पार्टीको आन्तरिक विवाद समाधान गरेपछि उपयुक्त समय र अपासी समझदारीमै यस्ता निर्णय लिँदा उत्तम हुन्छ । यसअघि मोरङमा एमालेका २३ हजार पार्टी सदस्य भएको बताइएको थियो । २०७२ सालमा भएको जिल्ला अधिवेशनपछि कसैको पनि सदस्यता नवीकरण भएको छैन । सर्वोच्चको फैसलाबाट नेकपाबाट एमाले र माओवादी बनेपछि एमालेसँग मोरङमा कति सदस्य छन्भन्ने यकिन तथ्यांक नरहेको स्रोतले बतायो । पार्टी विवाद उत्कर्षमा पुगेपछि विराटनगरको पाञ्चालीस्थित एमालेको जिल्ला कार्यालयमा नेपाल समूहका नेताकार्यकर्ता नपुगेको बताइएको छ । अन्यत्रबाटै यो समूहले आफ्ना गतिविधी गरिरहेको हो । नेपाल समूहले विराटनगरको तीनपैनीमा महानगर कमिटीको छुट्टै कार्यालय सञ्चालनमा ल्याएको छ । ओली समूहले भने सबै गतिविधि पाञ्चालीस्थित पार्टी कार्यालयबाटै गरिरहेको छ ।"
बालक हत्याका आरोपित आफन्तै,"टीकापुर : कैलालीको टीकापुर१ का साढे तीन वर्षीय बालक विवेक विष्टको हत्या आरोपमा आफन्तै मुछिएका छन्। तीन दिनअघि बेपत्ता भएका विवेकको बुधबार बेलुकी रानीजमरा कुलोमा शव फेला परेको थियो। इलाका प्रहरी कार्यालय टीकापुरले बिहीबार पत्रकार सम्मेलन गरी उक्त घटनामा उनकै दिदी नाता पर्ने १५ वर्षे सुनीता (नाम परिवर्तन)को संलग्नता देखिएको जानकारी दिएको हो। प्रहरीले सुनीताले नै योजनाबद्ध रूपमा विवेकको हत्या गरेको दाबी गरेको छ। कैलालीका प्रमुख प्रहरी उपरीक्षक विश्व अधिकारीले सुनीताले योजनाबद्ध रूपमा हत्या गर्ने मनसाय बनाएरै जमरा नदीमा धकेलेर हत्या गरेको बताए। हत्या गर्ने मनसाय नै राखेर जामुन खाने बहानामा बालकलाई घरदेखि ५६ सय मिटरको दूरीमा रहेको जमरा कुलानजिक लगेको देखिन्छ। त्यसपछि बालकको खुट्टा लगाइएको चाँदीको बाला झिकेर धकेलेर फालेको बयान पनि आएको छ, प्रहरी उपरीक्षक अधिकारीले भने। खुट्टाको बाला निकालेर लिनु, त्यो बाला साथीको घरमा राख्नु, घटनाको सुरुआतमा अटो रिक्सामा एक युवक देखेकोजस्ता फेरिएको बयानका आधारमा प्रहरीले उनीमाथि शंका गरेको थियो। प्रहरी उपरीक्षक अधिकारीले विवेकसहित ती किशोरी जमरा नदीतर्फ जाँदै गरेका प्रत्यक्षदर्शी भेटेपछि हत्याको आशंका गर्दै अनुसन्धान थालेका थिए। प्रदेश प्रहरी कार्यालयबाट ल्याइएका दुईवटा कुकुरले विवेक जमरा नदीतर्फ नै गएको संकेत देखाएपछि किशोरीमाथि अनुसन्धान केन्द्रित गरिएको उनले बताए। प्रहरीले चाँदीका बाला राख्ने सुनीताकी १४ वर्षीया साथीलाई अनुसन्धानका लागि नियन्त्रणमा लिएको छ। उनले विवेकलाई कुलोमा फालेपछि निकालेको बाला साथीको घरमा राख्न दिएकी थिइन्। हत्यामा प्रत्यक्ष संलग्नता देखिएको छैन। तर पनि चाँदीको बाला राख्न दिएको दुई दिनसम्म कुनै कुरा जानकारी नदिनुले शंका उब्जाएको छ, प्रहरी उपरीक्षक अधिकारीले भने। प्रहरीले अरू केही व्यक्तिहरूलाई समेत अनुसन्धानको घेरामा राखेको छ। विवेकको शव प्रहरीले बुधबार जमरा नदीको बाघमारा क्षेत्रमा घटनास्थलबाट झन्डै ५ किलोमिटर दक्षिणतर्फ फेला पारेको थियो। अनुसन्धानमा पारिवारिक रिसइबीका कारण हत्या गरिएको हुन सक्ने उनले बताए। घटनाबारे थप अनुसन्धान भइरहेको प्रहरीले जनाएको छ। साढे तीन वर्षीय नाबालकको हत्या नातामा दिदी पर्नेबाटै भएपछि टीकापुर क्षेत्रमा मानिसहरूमा डर पैदा भएको छ।"
टालटुले विकास,"भोजपुर : एक साताअघि मात्रै इर्खुवा खोलाको कंक्रिट पुलको पर्खाल बाढीले बगायो। ठेकेदार कम्पनीको लापरबाहीका कारण षडानन्द नगरपालिका र साल्पासिलिछो गाउँपालिकामा जोड्ने पुलको मेसिनरी ग्याबिन (पर्खाल) भत्किएपछि यातायात ठप्प बनेको छ। स्थानीय बासिन्दालाई जोखिम मोलेरै उपभोगीय सामान ओसारपसार गर्नु परेको छ। २०७५ सालमा बनेको उक्त पुल ठेकेदार कम्पनीको कमसल गुणस्तरका कारण बाढीले ग्याबिन भत्काएको स्थानीय जनक योगीले बताए। उक्त पुलको आयु ५ वर्ष रहने मापदण्ड भए पनि बनेको २ वर्ष नबित्दै भत्किएको छ। ५ वर्षअघि हरि राउतको हरिहर निर्माण कम्पनीले ४ करोड लागतमा पुल बनाउने ठेक्का पाएको थियो। यस्तै संखुवासभा जोड्ने लम्छुवाघाटको पुल पनि विगत १० वर्षदेखि अलपत्र छ। २०६७ असार २५ मा ३ वर्षभित्र काम सक्ने ठेक्का पाएको स्वच्छन्द निर्माण कम्पनीले पिलर राख्ने स्थानमा चट्टान भेटिएको भन्दै काम अलपत्र पारेको थियो। पुनः डिजाइनअनुसार पुलमा ४ वटा पिलर १६ मिटर गहिराइसम्म गाडिनुपर्ने प्रावधान भए पनि ठेकेदार बीचैमा काम अलपत्र पारेर हिँडेपछि पुलको काम बन्द भएको थियो। पछि समय थपेर २०७२ असोजभित्र काम सक्ने भनिए पनि ६ वटा पिलर उठाउने मात्रै काम भयो। थप पुनः डिजाइनपछि पुलको निर्माण खर्च १६ करोड ६३ लाख पुर्याइयो। तर पनि ठेकेदार, ठेकेदार कम्पनीको लापरबाही र सडक विभागको बेवास्ताले निर्माण कार्य ठप्पै भयो। थपिएको डिजाइनपछि पुलको लम्बाइ २ सय ४७ मिटरको भए पनि थप ९० मिटरको ठेक्का लाग्न बाँकी रहेको सडक डिभिजन कार्यालय तुम्लिङ्टारले बताएको छ। पुल नहुँदा षडानन्द नगरपालिका, साल्पासिलिछो गाउँपालिकाका ७० हजार बढी सर्वसाधारण प्रभावित छन्। ठेकेदार र ठेकेदार कम्पनीको चरम लापरबाहीका कारण अधिकांश पुलहरू ढलान सकिएको केही समय नबित्दै क्षतिग्रस्त हुने क्रम बढेको छ। पुल डिजाइनमा त्रुटि, निर्माणमा प्रयोग हुने कमजोर प्रविधि, ठेक्काको आकार घटाउनुपर्ने खरिद ऐन, कमिसन बचाउने प्रवृत्तिले बर्सेनि विकासे पुलको दुर्दशा बढेको छ। ठेकेदार कम्पनीले कमिसन, फाइदा निकाल्ने क्रममा डिजाइन अनुरूपकै काम र तोकिएको मापदण्ड अनुसारका निर्माण सामग्री प्रयोग नगर्दा कयौँ विकासे पुलहरू अलपत्र बन्ने गरेका छन्। कमसल गुणस्तरका कंक्रिट, मोटरेबल, झोलुंगे पुलहरू भत्किए पनि छानबिनका लागि कुनै ठोस नीति नबनेको सरोकारवालाहरूको बुझाइ छ। ठेकेदार र ठेकेदार कम्पनीको लापरबाहीले ती विकासे पुलहरूको दुर्गतिबाट नागरिकले चरम सास्ती भोग्नु परेको स्थानीय अगुवा नवीन प्रधान सुनाउँछन्। ठेकेदारलाई कमिसनका लागि गुणस्तरहीन काम सक्न हतारो हुन्छ, अनि कहाँबाट दिगो काम होस् त, उनले थपे, कमिसनका लागि नेतादेखि कर्मचारीसम्म योजना ठेक्कादेखि नै सेटिङ चल्छ, अनि त नामको मात्रैको विकासे पुल आउँछ, जुन वर्षाका बेला आएको बाढीले लैजान्छ। प्राविधिक चुस्त अध्ययन, अनुगमनका कार्यान्वयन फितलो बन्दा व्यथिती बढेको उनले बताए। भोजपुरको उत्तरी साल्पासिलिछो गाउँपालिकाका दर्जनौं खोला नदीमा पक्की पुल र झोलुंगे पुल नहुँदा सर्वसाधारणलाई जोखिम छ। धेरैजसो स्थानमा फड्के पुल तर्नुपर्छ। साल्पासिलिछो गाउँपालिका दोभाने फेदीका दिक्पाल राईले भने, भरासिलो पक्रिने कतै हुन्न, हिँड्दाहिँड्दै खुट्टा चिप्लिन्छ, बानी नहुनेलाई त शरीर असन्तुलन भएर खोलामा खस्ने गर्छन्, ज्यान पनि जाने गर्छ। ठेकेदार र ठेकेदार कम्पनीले कर्मचारीदेखि नेतासम्म पुर्याउने कमिसन र भागबन्डाका कारण बर्सेनि कमसल गुणस्तरका पुल बन्ने क्रमले विपद् खेप्नुपरेको अर्का स्थानीय अगुवा फविन्द्र प्रधान औंल्याउँछन्। ठेक्का लगाउने समयदेखि नै ठेकेदार, कर्मचारी र नेताको मिलेमतोमा बन्ने अल्पकालीन विकासे पुलहरू क्षतिग्रस्त बन्ने क्रम नरोकिएको उनले बताए। दीर्घकालीन पुलको निकास नहुँदा दक्षिणी क्षेत्रमा पनि मानवीय सास्ती उस्तै छ। हतुवागढी गाउँपालिका९, हसनपुरको चुहार र उदयपुरको बेलका नगरपालिका७, मैनामैनी जोड्ने दूधकोसी नदीमा पक्की पुल नहुँदा वर्षौंदेखि सर्वसाधारण नाउँबाट यात्रा गर्नुपर्ने स्थिति छ। गत वर्ष मात्रै प्रदेश १ सरकारको २१ करोड २३ लाख १२ हजार ४ सय ७ रुपैयाँको लागतमा उक्त नदीमा पुलको काम थालिएको छ। तीन पटक बोलपत्र खुलाइए पनि कुनै पनि बोलपत्र नआउँदा काम थालनीमा ढिलाइ भएको बताइएको छ। पुलको काम सम्पन्न हुने बित्तिकै तराईको दूरी छोटिने हुँदा आर्थिक विकासमा टेवा पुग्नेमा हतुवागढी गाउँपालिकाका अध्यक्ष प्रेमकुमार राई विश्वस्त रहेको बताउँछन्। यस्तै भोजपुर सदरमुकाम र रामप्रसाद राई गाउँपालिका जोड्ने घोरेटार सडकखण्डअन्तर्गत मानेभन्ज्याङ टक्सार पिखुवा खोला मोटरेबल पुल निर्माणाधीन अवस्थामा छ। प्रदेश १ सरकारको ६ करोडको लागतमा निर्माणाधीन पुलको काम २०७८ साल चैत मसान्तसम्म सक्ने प्राविधिक लक्ष्य छ। यता रामप्रसाद राई गाउँपालिका र हतुवागढी गाउँपालिका जोड्ने कावा खोलाको मोटरेबल पुल निर्माण कामले पनि गति पाएको छ। भोजपुर मानेभन्ज्याङ रानीबास घोडेटार सडकखण्डअन्तर्गत पर्ने उक्त पुल निर्माणमा स्विस सरकारको ५ करोड अनुदान लागत छ। स्थानीय सडक तथा पुल कार्यक्रम प्रदेश १ का संयोजक महेश्वर ठाकुरका अनुसार १ दशमलव २० मिटर दुवैतिर पैदल हिँड्न मिल्ने गरी कार्की बन्धु कन्स्ट्रक्सन विराटनगरले काम गरिरहेको छ। पुलको सिभिलतर्फ २ करोड ३ लाख २४ हजार ३ सय ७१ रकम विनियोजित छ। पुलमा ट्रस जडान भने अर्को कम्पनीले गर्ने पूर्वाधार विकास कार्यालय भोजपुरले जनाएको छ। यसबाहेक हतुवागढी गाउँपालिका, आमचोक गाउँपालिका, रामप्रसाद राई गाउँपालिका क्षेत्रमा पनि चालू आर्थिक वर्षमा साना तथा ठूला योजनाका पुलहरूको काम चलिरहेको छ।"
एकाएक अल्झियो एमाले एकता घोषणा,"काठमाडौं : एमालेको कार्यदलका सदस्यहरूबीच बिहीबार एकता प्रक्रिया टुंगो लगाउने भन्दै दिनभर नै दौडधुप भयो। अध्यक्ष केपी शर्मा ओली र वरिष्ठ नेता माधवकुमार नेपालबाट संयुक्त रूपमा एकताको सन्देश दिने तयारी कार्यदलको थियो। त्यहीअनुरुप गृहकार्यमा दुवै पक्ष जुटे पनि। बिहान आधा घण्टामा कार्यदलको बैठक स्थगन गरी बेलुका ७ बजे बसेर टुंग्याउने सहमति भएको थियो। सहमतिको खाका तयार भयो। कार्यदलका सबै सदस्य पनि सहमत भए। दुवै पक्षका नेताले बिहीबार निष्कर्षमा पुग्ने दाबी गरेका थिए। अध्यक्ष ओली र वरिष्ठ नेता नेपालमार्फत एकताको घोषणा गराउने भनिरहेका थिए। नेपाल पक्षका नेता एकता निष्कर्षमा पुग्ने विषयमा अझ उत्साहित भएका थिए। नेता गोकर्ण विष्ट र सुरेन्द्र पाण्डे एकता निश्कर्षमा पुगेको भन्दै अभिव्यक्ति दिइरहेका थिए। कार्यदल संयोजक भीम रावल पनि छिट्टै टुंगोमा पुग्नेमा विश्वस्त थिए। संस्थापन पक्षका कार्यदल संयोजक सुवास नेम्बाङ बिहीबारै निष्कर्ष पुग्ने जोडबल भइरहेको बताइरहेका थिए। कार्यदलकै प्रयासमा बुधबार बेलुका अध्यक्ष ओली र नेपालबीच भेटवार्ता गराइएको थियो। कार्यदलले चार दिनदेखि दिनहुँ बैठक बसेर एकताको प्रयास गरिरहेको थियो। तर, बिहीबार बेलुका एकता घोषणा हुने भन्ने विषय एकाएक स्थगन भएको छ। शक्ति बाँडफाँटका विषयमा कुरा नमिलेपछि एकताको घोषणा हुन नसकेको स्रोतले बतायो। भेटवार्तामा नेपालले ओलीसमक्ष आगामी दिनमा हुने हरेक निर्णय दुई नेताबीचको सहमतिमा हुनुपर्ने, पार्टीमा महत्वपूर्ण जिम्मेवारी आफूलाई दिनुपर्नेलगायत विषयमा ठोस सहमति हुनुपर्ने प्रस्ताव गरेको बताइएको छ। कार्यदल तहमा सबै तहका पार्टी र जनसंगठनका कमिटीहरू सम्पूर्ण हिसाबले पूर्ववत् अवस्था (०७५ जेठ २)मा फर्काएर क्रियाशील रहने भन्ने विषयमा सहमति भइसकेको छ। एमाले र माओवादी केन्द्रबीच एकताका समयमा थपिएका ३८ जना र माओवादी केन्द्रबाट आएका रामबहादुर थापासहित २३ जना व्यवस्थापनका विषयमा भाषा मिलाउनेबाहेक सहमति भइसकेको छ। संस्थापन पक्षका कार्यदल संयोजक नेम्बाङले आफूलाई शक्ति बाँडफाँटको विषय थाहा नभएको बताए। कार्यदलमा त्यो विषय नै आएको छैन, यो अनावश्यक हल्ला मात्रै हो, उनले भने। बैठकपछि कार्यदल सदस्य एवं एमाले उपमहासचिव घनश्याम भुसालले १० दिन यता खासै प्रगति नभएको बताइदिएर एकता आशामा रहेका कार्यकर्तालाई निराश बनाइदिएका छन्। भुसालले भने, पहिला जे थियो त्यही नै छ। उनले अघि भने, अनौपचारिक छलफल गरेर हामीले १० दिन अगाडि केही एजेण्डाहरू तय गरेका थियौं। गएको १० दिनदेखि हामीले विभिन्न कारणले खास, ठोस, मूर्त योगदान गर्न सकेका छैनौं। नेम्बाङले भने तीन वर्षदेखिको विवादलाई ९१० दिनमा यो अवस्थामा ल्याइपुर्याउनु पनि ठूलो कुरा भएको बताए। भने, शुक्रबार टुंगोमा पुग्नेमा आशावादी छौं। भुसालको १० दिनदेखि जहाँको त्यही रहेको भनी दिएको प्रतिक्रियाका सम्बन्धमा नेम्वाङले त्यो पनि सही भएको बताए। निश्कर्षमा नपुग्दासम्म स्थिति यस्तै छ, उनले भने। उनले प्रगति हुन नसके पनि शुक्रबार बिहान साढे ११ बजेपछि बस्ने बैठकले सकारात्मक निष्कर्ष निकाल्ने विश्वास व्यक्त गरेका छन्। संस्थापन पक्षका नेम्वाङ, विष्णु पौडेल, प्रदीपकुमार ज्ञवाली, शंकर पोखरेल, विष्णु रिमाल छन् भने नेता नेपाल पक्षबाट भीम रावल, सुरेन्द्र पाण्डे, गोकर्ण विष्ट, रघुजी पन्त, घनश्याम भुसाल छन्। एमाले कलहले कर्णालीमा संसद् बन्धक एमाले कार्यदल बैठक जारी : संयुक्त वक्तव्यमार्फत एकताको सन्देश दिने प्रयास एमाले एकताकाे खाका तयार : अनुमाेदनका लागि अध्यक्ष ओली र वरिष्ठ नेता नेपालबीच छलफल कठिन मोडमा एमाले कर्णालीको संसद्मा एमालेको अवरोध कायमै एमाले एकता प्रयास : १० दिनयता कुनै प्रगति नभएको घनश्याम भुसालको भनाइ"
रामोस पीएसजीमा,पेरिस : स्पेनका भेट्रान डिफेन्डर सर्जियो रामोस फ्रेन्च क्लब पेरिस सेन्ट जर्मन (पीएसजी) मा अनुबन्ध भएका छन्। पीएसजीले बिहीबार रामोससँग दुई वर्षको सम्झौता गरेको हो। सम्झौताअनुसार रियल म्याड्रिडका पूर्वकप्तान तथा डिफेन्डर रामोस सन् २०२३ को जुन ३० सम्म पीएसजीमा रहनेछन्। ३५ वर्षीय रामोस रियल म्याड्रिडमा १६ वर्ष बिताएका थिए। लामो समय एउटै क्लबमा बिताएका उनको रियलसँगको सम्झौता जुन अन्तिममा सकिएको थियो। रामोसले पीएसजीमा अनुबन्ध हुँदा खुसी लागेको बताएका छन्।पीएसजीका कार्यकारी प्रमुख नासेर अल खेलेफीले अहिलेका उत्कृष्ट खेलाडीलाई पीएसजीमा स्वागत गर्न पाउँदा खुसी लागेको बताए। रामोस पीएसजीमा अनुबन्ध हुने तेस्रो खेलाडी हुन्। यसअघि नै पीएसजीले मोरक्कोका डिफेन्डर अच्रफ हाकिमी र इन्टर मिलानका डच मिडफिल्डर जर्जिनिओ विजनाल्डमलाई क्लबमा अनुबन्ध गरिसकेको छ। सन् २००५ मा सेभिलबाट उनी रियल म्याड्रिडमा आबद्ध भएका थिए। त्यसपछि उनले डेढ दशकभन्दा बढी समय रियलमै बिताए। रामोसलाई सन् २००५ मा रियलका अध्यक्ष फ्लोरेन्टिनो पेरेजले क्लबमा भिœयाएका थिए। १९ वर्षीय रामोस त्यतिबेला कीर्तिमानी रकममा रियलमा आबद्ध भएका थिए। क्लबको हरेक दुःखसुखको साक्षी बनेका ३५ वर्षीय रामोसले रियलबाट ६ सय ७१ खेल खेलेका छन्। आक्रामक डिफेन्डरको भूमिकामा खेल्दै आएका उनले क्लबका लागि १ सय १ गोलसमेत गरेका छन्। यस्तै गोलका लागि उनले ४० असिस्ट गरेका छन्। उनले सेन्टियागो बेर्नाब्युमा २२ ट्रफी जिते। उनको कप्तानीमा रियलले पाँच पटक स्पेनिस ला लिगा र चार पटक च्याम्पियन्स लिगको उपाधि जितेका छन्। यस्तै फिफा क्लब विश्वकप र स्पेनिस सुपर कप चारचार पटक जित्दा यूईएफए सुपर कप तीन पटक जितेका छन्। यसैगरी रियलले कोपा डेल रे दुई पटक जित्दा उनले नै टोलीको नेतृत्व गरेका थिए।
आर्थिक संकटमा बयलपाटा,"अछाम : गुणस्तरीय र निःशुल्क स्वास्थ सेवा प्रदान गर्दै आएको अछामको बयलपाटा अस्पताल आर्थिक संकटमा छ। अस्पताललाई विगत लामो समयदेखि सहयोग गर्दै आइरहेको विदेशी संस्था पोसिवल हेल्थले हात झिकेपछि आर्थिक संकट भएको हो। न्याय हेल्थ नेपाल नामक गैरसरकारी संस्थाले बयालपाटा अस्पताल सञ्चालन गर्दै आइरहेको छ। अस्पतालले अहिले आर्थिक सहयोगका लागि संघ, प्रदेश र स्थानीय सरकारसँग हारगुहार गरे पनि संघ सरकारले पनि रकम नदिएको र प्रदेशले मागेको आधाभन्दा पनि कम रकम दिएपछि अस्पतालको सेवामा पनि कटौती भएको छ। प्रदेश सरकारले आगामी आर्थिक वर्ष २०७८०७९ को बजेटमा यस अस्पतालका लागि ८ करोड रकम मात्रै विनियोजन गरेको छ। विदेशी संस्था पोसिवल हेल्थले हात झिकेपछि अस्पताल सञ्चालनका लागि प्रदेश सरकारको बजेट मात्र अस्पताल सञ्चालनको विकल्पको रूपमा रहेको छ। अस्पतालले प्रदेश सरकारसँग २० करोड माग गरेको भए पनि ८ करोड मात्र विनियोजन गरिएको छ। बयालापाटा अस्पताल पुगेका सामाजिक विकास मन्त्री लालबहादुर खड्काले बयालपाटा अस्पताललाई प्रदेशका अन्य अस्पतालभन्दा बढी बजेट दिएको बताए। उनले भने, न्याय हेल्थ नेपाललाई न्याय नै गरेका छौं, प्रदेशभरिका अस्पताललाई हेर्नुपर्छ। अर्को वर्षलाई स्वास्थ स्तरोन्नति र सुधारको वर्षको रूपमा अगाडि बढाउँछौं। बयालपाटा अस्पतालमा अछाम, डोटी, बाजुरा, डँडेलधुरा, बैतडी र कर्णाली प्रदेशका दैलेख, मुग, हुम्ला र जुम्लासम्मका बिरामीहरू उपचारका लागि पुग्ने गर्छन्। साँफेबगर नगरपालिका प्रमुख कुलबहादुर कुँवरले अस्पतालका लागि आगामी आर्थिक वर्षमा ७१ लाख बजेट विनियोजन गरेको बताए। तीन वर्षपहिले अस्पतालको वार्षिक बजेट ३२ करोड थियो। वैदेशिक सहायता कटौती हुँदै गएपछि अस्पतालमा आर्थिक अभाव हुन थालेको हो। वार्षिक रूपमा अस्पताल सञ्चालन र निःशुल्क गुणस्तरीय सेवाका लागि २५ देखि ३० करोड आवश्यक पर्ने अस्पतालले जनाएको छ। एक वर्षमा अस्पतालले एक लाखभन्दा बढी बिरामीको उपचार गर्दै आइरहेकोे छ। अहिले बयालपाटा अस्पतालमा १ सय ९८ जना कर्मचारी कार्यरत छन्। स्वास्थ्यको क्षेत्रमा नमुना बनेको अस्पताललले बाहिरंग सेवा, २४ सै घण्टा अन्तरंग, आकस्मिक, प्रयोगशाला तथा एक्सरे सेवाहरू प्रदान गर्दै आइरहेको छ। यस्तै शल्यक्रियामार्फत प्रसूति सेवा, सुरक्षित गर्भपतन सेवा, हाडजोर्नीका सर्जरीहरू निःशुल्क, मानसिक स्वास्थ सेवा, समुदाय स्वास्थ सेवा प्रदान गर्दै आएको छ। छोरीको उपचारको लागि अस्पताल पुगेका डोटीको आदर्श गाउँपालिकाका शेरबहादुर विष्टले विगत वर्षका भन्दा सेवा घट्न थालेकाले अस्पताल बन्द हुने चिन्ता व्यक्त गरे। छोरीको खुट्ट भाँचियो, दिपायलमा उपचार असम्भव भएपछि बयालापाटा ल्याए, अहिले अप्रेसन सफल भएको छ खुसी हुँदै उनले भने, गरिबका लागि निःशुल्क र राम्रो उपचार हुने अस्पताल बन्द हुने हो कि भन्ने पीर लागेको छ। श्रीमतीको उपचारका लागि बयालपाटा पुगेका डोटीकै राम भण्डारी पनि अस्पतालको सेवा घट्ने चिन्तामा छन्। भन्छन, दिपायल र महाकाली अस्पतालमा उपचार सम्भव नभएपछि बयालपाटा ल्याएर सञ्चो भयो, आस मरिसकेको थियो, यहाँ उपचारपछि अहिले ठीक छ। बयालपाटा अस्पतालमा निःशुल्क उपचार मात्रै होइन बिरामी र कुरुवाका लागि खानाको व्यवस्थासमेत छ। सबै निःशुल्क हुने यस्तो अस्पताल त अन्तै छैन, सरकारले यसलाई पनि सरकारी जस्तै बजेट दिएर सेवा घट्न दिनु हुन्न उनले भने। आर्थिक संकटका कारण अहिले बयालपाटा अस्पतालमा जनशक्ति पनि कम भएको छ। हाडजोर्नी विशेषज्ञ डा मन्दीप पाठकबाहेकका तीन जना विशेषज्ञ चिकित्सकहरूले अस्पताल छोडिसकेका छन। न्याय हेल्थ नेपालले दिँदै आएको पारिश्रमिक, यसले हात झिकेपछि नपाएको भन्दै चिकित्सकहरूले छोडेका हुन्। नेपालमा हड्डीको क्यान्सर हेर्ने चारजना विशेषज्ञ डाक्टरमध्ये पाठक पनि एक हुन्। उनले थपे, शुल्क लिएर सेवा दिनुपर्छ भन्ने कुरा छलफलमा आएको छ, तर अहिलेसम्म निःशुल्क सेवा दिँदै आएको अस्पतालले शुल्क लिन थालेपछि राम्रो सन्देश जाँदैन उनले भने। सरकारले यस्ता अस्पतालहरूमा बजेट दिनुपर्छ। अस्पतालमा रहेका ९ जना मेडिकल अधिकृतहरूले पनि छोडिसकेका छन्। विशेषज्ञ चिकित्सकको रिक्त पदपूर्ति हुन सकेको छैन। पदपूर्तिका लागि अस्पतालले विज्ञापनसमेत गरेको छ तर पहिलाको जस्तो सेवा सुविधा नभएकाले चिकित्सकहरूले आउन नमानेको डाक्टर पाठकले बताए। कुनै बेला बयालपाटा अस्पतालमा आउनका लागि स्वास्थ्यकर्मीहरूको तँछाडमछाड हुन्थ्यो उनले भने। अहिले आर्थिक संकट छ, कोही आउन मान्दैनन्। बयालपाटा अस्पताललाई संघ वा प्रदेश कसको मातहत राख्ने भन्ने विषय पनि अन्योलमा छ। अस्पतालले, जिल्लामा मन्त्रीहरू वा सांसदहरू आउँदा बयालपाटा अस्पतालको अवस्थाका बारेमा जानकारी गराउने गरेका छन्।"
"बाढी, पहिरो र डुबानमा परेर ५१ जनाको मृत्यु, २९ बेपत्ता","काठमाडौं : मनसुनपछिको अविरल वर्षाका कारण देशका विभिन्न स्थानमा आएको बाढी, पहिरो र डुबानमा परी ५१ जनाको मृत्यु भएको छ। प्रहरी प्रधान कार्यालयका अनुसार मृत्यु हुने २६ पुरुष, १५ महिला, १० बालबालिका छन्। तीमध्ये सिन्धुपाल्चोकमा पाँच, डोटीमा चार, रोल्पा, तनहुँ, दाङ, पाल्पा, दार्चुला र गोरखामा तीनतीन, चितवन, प्युठान, धादिङ, म्याग्दी र रौतहटमा दुईदुई र ललितपुर, मकवानपुर, सर्लाही, खोटाङ, सप्तरी, काभ्रे, सिन्धुली, जुम्ला, अर्घाखाँची, कास्की, कालिकोट, पाँचथर, बझाङ र बाजुरामा एकएक जना रहेका छन्। पछिल्लो २४ घण्टामा मात्रै सात जनाको मृत्यु भएको छ। प्रहरी प्रधान कार्यालयबाट प्राप्त विवरणअनुसार दार्चुलामा तीन, पाल्पामा दुई तथा तनहुँ र दाङमा एकएक जनाको मृत्यु भएको हो। बाढीपहिरो र डुबानमा परी मनसुन अवधिको जेठ ३० पछि आजसम्म ७१ जना घाइते भएका छन्। तीमध्ये ३६ पुरुष, १९ महिला, ११ जना बालक र पाँच जना बालिका छन्। यस्तै बाढीपहिरामा परी २९ बेपत्ता छन्। तीमध्ये १९ पुरुष, ६ महिला, तीन बालक र एक बालिका रहेका छन्। बेपत्ता हुनेमा सिन्धुपाल्चोकका २०, चितवनका तीन, पर्वत र तनहुँका दुईदुई तथा बाजुरा र बाग्लुङमा एकएक जना छन्।। बेपत्ताको खोजी कार्य जारी रहेको प्रहरी प्रवक्ता बसन्तबहादुर कुँवरले जानकारी दिए। बाढीपहिरामा परेका एक हजार २६८ जनाको विभिन्न ठाउँबाट उद्दार गरिएको छ। बाढीको कारण एक हजार ५१६ घर डुबानमा परेका र ५६४ घर, ९९ गोठ, ४२ पुल, ३ विद्यालय र १३ सरकारी कार्यालयमा क्षति पुगेको छ। एक हजार १५८ घरका पाँच हजार ४२३ व्यक्ति विस्थापित भएका छन्।"
भक्तपुरमा मोटरसाइकल दुर्घटना : चालक भट्टराईको मृत्यु,भक्तपुर : भक्तपुरकाठमाडौं ६ लेन सडकअन्तर्गत भक्तपुरको चारदोबाटोस्थित साझा पेट्रोल पम्प अगाडि बिहीबार साँझ मोटरसाइकल दुर्घटना हुँदा चालकको मृत्यु भएको छ। महानगरीय प्रहरी परिसर भक्तपुरका अनुसार काठमाडौंबाट भक्तपुरतर्फ आउँदै गरेको बा ९३ प ९६५२ नम्बर मोटरसाइकल दुर्घटना हुँदा चालक संखुवासभा चैनपुर घर भई हाल सिन्धुपाल्चोकको बाह्रबीसे बस्ने ४३ वर्षीय प्रकाश भट्टराईको मृत्यु भएको हो। परिसरका प्रवक्ता प्रहरी नायब उपरीक्षक दीपक गिरीले मोटरसाइकल आफैँ अनियन्त्रित भई सडकको बायाँपट्टिको रेलिङमा ठक्कर खाई दुर्घटना भएको थियो। दुर्घटनामा मोटरसाइकल चालक भट्टराई गम्भीर घाइते भएको उनले बताए। दुर्घटना भएको जानकारी पाउनासाथ मध्यपुर थिमि नपा ४ चारदोबाटो चोकमा रहेको प्रहरी टोली घटनास्थल पुगेको थियो। उक्त टोलीले घाइतेलाई उपचारका लागि मध्यपुर अस्पताल पठाएको प्रहरी नायब उपरीक्षक गिरीले बताए। मध्यपुर अस्पतालमा उपचारकै क्रममा घाइते भट्टराईलाई सम्बन्धित चिकित्सकले मृत घोषणा गरेको प्रहरीले जनाएको छ। प्रहरीका अनुसार घटना सम्बन्धमा थप अनुसन्धान कार्य भइरहेको छ।
सवारीको ठक्करबाट एक जनाको मृत्यु,विराटनगर : कोसी लोकमार्गअन्तर्गत मोरङको बूढीगंगा गाउँपालिका३ स्थित शिवम् प्लाष्टिक उद्योग अगाडि पहिचान नखुलेको सवारी साधनको ठक्करबाट बिहीबार राति एक जनाको मृत्यु भएको छ। बूढीगंगा३ का २० वर्षीय रामकुमार राजवंशीको मृत्यु भएको मोरङ ट्राफिक प्रमुख प्रहरी निरीक्षक चन्द्रबहादुर खड्काले बताए। उनका अनुसार राति १० बजेतिर राजवंशीलाई गम्भीर घाइते भएको र सडकमा लडिरहेको अवस्थामा फेला पारिएको थियो। तत्काल उद्धार गरेर उपचारका लागि कोसी अस्पताल पठाइएका उनको राति १०:५५ बजेतिर मृत्यु भएको प्रहरीले जनाएको छ। घटनाको प्रकृति हेरेर राजवंशीलाई सवारी साधनले ठक्कर दिएको निस्कर्षमा प्रहरी पुगेको हो। तर ठक्कर दिने सवारी साधनको पहिचान हुन सकिरहेको छैन। घाइतेको मृत्यु भएको र सवारी साधनको पहिचान खुल्न नसक्दा घटनाको अनुसन्धानमा समस्या भइरहेको प्रहरी स्रोतको भनाइ छ। राजवंशीलाई ठक्कर दिएको हुनसक्ने आशंकामा प्रहरीले विभिन्न आठवटा सवारी साधनलाई नियन्त्रणमा लिएर घटनाको अनुसन्धान गरिरहेको छ।
विम्बल्डनबाट बाहिरिए फेडरर,"लन्डन : स्विट्जरल्यान्डका टेनिस स्टार रोजर फेडरर विम्बल्डन टेनिसको क्वार्टरफाइनलबाटै बाहिरिएका छन्। लन्डनमा बुधबार राति भएको निकै प्रतिस्पर्धात्मक खेलमा पोल्यान्डका ह्युबर्ट हर्काज्जसँग पराजित हुँदै फेडरर विम्बल्डनबाट बाहिरिएका हुन्। छैटौं वरीयताका फेडेरर ह्युबर्टसँग ३६,६७ (४७), ६० को सेटमा स्तब्ध बने। यस हारसँगै २० पटकको ग्रान्डस्लाम च्याम्पियन फेडरर इङ्ल्यान्डमा एकै सेट नजिती प्रतियोगिताबाट बाहिरिएको पहिलो पटक हो। हारसँगै २१औं उपाधि जित्ने फेडररको अभियानमा पनि गम्भीर धक्का लागेको छ। यसैगरी नवौं पटक विम्बल्डन जित्ने सपना पनि लम्बिएको छ। ३९ वर्षीय फेडरर आठ पटकको विम्बल्डन च्याम्पियन हुन्। फेडेररले पछिल्लो पटक सन् २०१७ मा उपाधि जितेका थिए। फेडरर विम्बल्डनको सेमिफाइनलमा पुग्ने पाका खेलाडीको कीर्तिमान बनाउनबाट पनि चुके। उनले ह्युबटलाई पराजित गर्न सकेको भए ३९ वर्ष ३ सय ३७ दिनमा विम्बल्डनको सेमिफाइनलमा पुग्ने सबैभन्दा पाका खेलाडी बन्ने थिए। अप्रत्याशित हारसँगै ग्रास कोर्टमा उनको अन्तिम खेल हुने अड्कलबाजी पनि गरिन थालिएको छ। फेडरर आफैंले पनि विम्बल्डनमा फेरि प्रतिस्पर्धा गर्नेमा शंका व्यक्त गरेका छन्। २४ वर्षीय ह्युबर्ट पहिलो पटक ग्रान्डस्लाम टेनिसको सेमिफाइनलमा पुगेका हुन्। पोल्यान्डका नम्बर एक खेलाडी ह्युबर्ट विश्व वरीयतामा १६औं स्थानमा छन्। ह्युबट ग्रान्डस्लामको सेमिफाइनलमा पुग्ने दोस्रो पोलिस खेलाडी हुन्। उनले फेडरर हराउनु आफ्नो खेल जीवनकै अविस्मरणीय क्षण भएको बताए। यो मेरो खेल जीवनकै अविस्मरणीय क्षण हो। यो जित मेरो लागि धेरै विशेष रहनेछ, ह्युबटले भने, फेडररसँग खेल्नु नै मेरा लागि सपना थियो। अझ उनैलाई हराउनु भनेको अविस्मरणीय र अकल्पनीय नै छ। उनले फाइनल प्रवेशका लागि सातौं वरीयताका इटालीका माटेओ बेरेट्टिनीको सामना गर्नेछन्। बेरेट्टिनीले क्यानडाका फेलिक्स अलियासिमलाई ६३, ५७, ७५, ६३ ले पराजित गर्दै पहिलो पटक विम्बल्डनको सेमिफाइनलमा पुगेका हुन्।"
मनसुनी वायुको प्रभावले भारी बर्षा : कुनकुन क्षेत्र र नदी आसपास बाढीको जोखिम ?,"काठमाडौं : अविरल बर्षापछिको बाढी पहिरोले देशका विभिन्न भूभागमा क्षति पुर्याएको छ। जल तथा मौसम विज्ञान विभागले निरन्तरको बर्षाले बाढी तथा पहिरोको जोखिममा बढोत्तरी हुने सम्भावना रहेको उल्लेख गर्दै सतर्कता अपनाउन सबैमा आग्रह गरेको छ। मनसुन सक्रियतासँगै ठूला तथा मझौला नदीहरुमा जल प्रवाह उल्लेख्य बढ्ने, साना नदीनाला तथा खहरे खोलाहरुमा आकस्मिक बहाव भई तराई र चुरे क्षेत्रहरुमा डुबानसमेत हुनसक्ने अत्यधिक सम्भावना रहेको विभागको आँकलन छ। विभागले शुक्रबार विज्ञप्तिमार्फत मनसुनको अवधिभर आम सर्वसाधारणलगायत सम्पूर्ण सरोकारवाला निकायलाई आवश्यक सतर्कता अपनाउन आग्रह गरेको छ। देशभर मनसुनी वायुको प्रभाव रहेको विभागले जनाएको छ। मौसम पूर्वानुमान महाशाखाका अनुसार शुक्रबार बाग्मती प्रदेशमा बर्षा भइरहेको छ। मौसम पूर्वानुमान महाशाखाका अनुसार शुक्रबार प्रदेश १, बागमती प्रदेश, गण्डकी प्रदेश र सुदूरपश्चिम प्रदेशका थोरै स्थानहरुमा मेघ गर्जन चट्याङ्गसहित भारी वर्षाको सम्भावना रहेको छ भने सुदूरपश्चिम प्रदेशको एक वा दुई स्थानहरुमा धेरै भारी वर्षाको पनि सम्भावना रहेको छ। राती प्रदेश १, वागमती प्रदेश, गण्डकी प्रदेश, कर्णाली प्रदेश र सुदुर पश्चिम प्रदेशका केही स्थानहरुमा तथा बाँकी प्रदेशका थोरै स्थानहरुमा हल्का देखि मध्यम वर्षाको सम्भावना रहेको छ। बाढी पूर्वानुमान शाखाले शुक्रबार बिहानको मापन अनुसार महाकाली, कर्णाली, नारायणी, कोशी र सहायक नदीहरुमा बहाव सामान्य रहेको र सबैमा सतर्कता तहभन्दा तलै रहेको जनाएको छ। महाकाली, कर्णाली, कोशी, नारायणी र यिनका सहायक नदीहरुमा बहाव केही बढ्ने तर सबैमा सतर्कता तहभन्दा तलै रहने पूर्वानुमान छ। कन्काई, कमला, बागमती, पुर्वी राप्ती लगायतमा बहाव समान्य घटबढ हुने, पश्चिम राप्ती, तिनाउ, बबई र यीनका सहायक नदीहरुमा बहाब बढ्ने र केही साना नदीमा आकस्मिक बहाब भई सतर्कता तह आसपास पुग्न सक्ने पूर्वानुमान छ । यसैगरी प्रदेश १ को संखुवासभा, सोलुखम्बु, भोजपुर, ओखलढुङ्गा, तेह्रथुम, खोटाङ,पाँचथर, ताप्लेजुङ, झापा, मोरङ, प्रदेश २ को सप्तरी पर्सा,सिराहा,धनुषा, बागमती प्रदेशको दोलखा, रामेछाप, काभ्रेपलाञ्चोक, सिन्धुपाल्चोक, नुवाकोट, रसुवा, चितवन, काठमाण्डौ, धादिङ, मकवानपुर, सिन्धुली, गण्डकी प्रदेशको तनहुँ, स्याङ्जा, लमजुङ, गोरखा, पर्वत, नवलपुर, बाग्लुङ, कास्की, मनाङ लुम्बिनी प्रदेशको पाल्पा, अर्घाखाँची, गुल्मी, रुपन्देही, बाँके, बर्दिया, दाङ,प्युठान कर्णाली प्रदेशको जाजरकोट, सुर्खेत, कालिकोट, दैलेख, रुकुम पश्चिम, सल्यान, सुदूरपश्चिम प्रदेशको दार्चुला, बझाङ, डोटी, कैलाली, कञ्चनपुर, डडेल्धुरा, बैतडी, अछाम, बाजुरा र आसपास जिल्ला भई बहने ससाना नदीहरुमा बहाव बढ्ने र केहीमा आकस्मिक वहाव हुन सक्ने पुर्वानुमान छ। बाढी, पहिरो र डुबानमा परेर ५१ जनाको मृत्यु, २९ बेपत्ता पहिरोले सात जनाको मृत्यु शनिबार प्रदेश १, बागमती प्रदेश, गण्डकी प्रदेश र लुम्बिनी प्रदेशका एकदुई स्थानहरुमा मेघ गर्जन चट्याङ्गसहित भारी वर्षाको सम्भावना रहेको छ भने प्रदेश १, बागमती प्रदेश र सुदूरपश्चिम प्रदेशको एक वा दुई स्थानहरुमा धेरै भारी वर्षाको पनि सम्भावना रहेको छ। आइतबार गण्डकी प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेशका केहि स्थानहरुमा मेघ गर्जन चट्याङ्गसहित भारीधेरै भारी वर्षाको सम्भावना रहेको छ । यस बर्षको मनसुनपश्चात देशका विभिन्न स्थानमा आएको बाढी, पहिरो र डुबानमा परी हालसम्म ५१ जनाको मृत्यु भएको प्रहरी प्रधान कार्यालयले जनाएको छ। बाढीपहिरो र डुबानमा परी मनसुन अवधिको जेठ ३० पछि आजसम्म ७१ जना घाइते भएका छन्। तीमध्ये ३६ पुरुष, १९ महिला, ११ जना बालक र पाँच जना बालिका छन्। यस्तै बाढीपहिरामा परी २९ बेपत्ता छन्। तीमध्ये १९ पुरुष, ६ महिला, तीन बालक र एक बालिका रहेका छन्।"
गोरखा जाने बाटोमा जोखिम,"गोरखा : बूढीगण्डकी कटान र डुबानले उत्तरी गोरखा जाने बाटो अबरुद्ध भएपछि सरकारले हेलिकप्टरबाट तार जाली ढुवानी गरी बाटो मर्मत गर्ने प्रयास गरे पनि फेरि सोही नदीले अन्य ठाउँमा क्षति गरेको छ। धार्चे गाउँपालिका१ यारुबगरको क्यान्टिलिभर पुलमाथि करिब दुई सय मिटर बाटो बूढीगण्डकी कटानमा परेपछि स्थानीयवासी निराश भएका छन्। चार वर्षअघि भीर खोपेर बनाएको क्यान्टिलिभर पुलभन्दा केही माथि थोरै मात्र कटान भएको थियो। मानिस जोखिम मलेर हिँड्न थालेका थिए, तर रातभरिमा दुई सय मिटरभन्दा लामो बाटो कटान गरेर हिँड्नै नमिल्ने बनाइदियो, स्थानीय विशाल हिमाली घलेले भने, बूढीगण्डकीले कुनासम्म रेटेर बाटो हिँड्न असम्भव बनाइदियो। बाटो अबरुद्ध भएपछि चुमनुब्री गाउँपालिकाका सातै वडाका बासिन्दा जगतभन्दा माथि नै रोकिन बाध्य भएका उनले बताए। यारुबगरभन्दा माथि जगत बगरमा हेलिकप्टरले ओसारेको तारजाली भरेर बाटो खुलाउने काम जारी छ। तर, यारुबगरमा बाटो बिग्रिएपछि स्थानीयवासी चिन्तित बनेका छन्। छिटोभन्दा छिटो बाटो खुलाउन सकिएन भने अब चुमनुब्री गाउँपालिकाका सातै वडामा खाद्यान्न संकट हुन्छ, वडा नं ४ का लाक्पाडुण्डुप लामा भन्छन्, हेलिकप्टरबाट बोकेको खाद्यान्नले कति दिनलाई पुग्छ र ? हेलिकप्टरले एक ठाउँमा लगेर थुपार्छ। त्यहाँबाट अरू गाउँमा कसरी लैजाने ? विभिन्न ठाउँबाट आफ्नो फर्ममा काम गर्न गएकाहरूलाई आफूले हेलिकप्टरमा चामल ढुवानी गरेर खाने व्यवस्था मिलाइदिएको भन्दै उनले यसरी धेरै दिन थेग्न नसक्ने बताए। सबै गाउँबस्तीमा जाने बाटो बिग्रिएकाले खाद्य संकटको जोखिमबाट बचाउन खच्चड हिँड्न सक्ने बाटो बनाउनु पर्ने वडा नं ७ का अध्यक्ष पासाङफुञ्जो लामाको भनाइ छ। गाउँगाउँमा खाद्यान्नको अभाव हुँदै गएको छ। अहिले सरकारले फिलिम डिपोसम्म हेलिकप्टरबाट चामल ढुवानी गरेको रहेछ, उनले भने, अब त्यहाँबाट गाउँगाउँमा कसरी लैजाने ? जताततै बाटो अबरुद्ध छ। मान्छे त ज्यानको माया मारेर हिँड्छन्, तर चामल बोकाएर खच्चडलाई कसरी हिँडाउने ? कि हेलिकप्टरले सबै वडावडामा लगिदिनुपर्ने उनको तर्क छ। यारु बगरभन्दा पारि नेपाली सेनाले खन्दै गरेको सडकमा तत्काल मान्छे र खच्चड हिँड्न मिल्ने बनाउनु जरुरी रहेको वडा नं २ का छिरिङ धार्केको सुझाव छ। कि भित्तामा क्यान्टिलिभर पुल बनाउनु पर्यो, कि सेनाले बनाउँदै गरेको बाटोमा अहिलेका लागि काम चलाउन हिँड्न मिल्ने बनाउनुपर्यो, उनी भन्छन्, यसका लागि गाउँपालिका, जिल्ला प्रशासन कार्यालय नेपाली सेना बसेर छिटोभन्दा छिटो निर्णय गर्नुपर्छ।"
कहाँ हराइन् बिना ?,"गैंडाकोट : गैंडाकोट नगरपालिका४ की २१ वर्षीया बिना सापकोटा असार १४ गतेदेखि बेपत्ता छिन्। छोरी हराएको पीरमा ४८ वर्षीया रीता सापकोटाले झपर्दी टोलस्थित घरमा ११ दिनदेखि आफूलाई सम्हाल्नै सकेकी छैनन्। काखमा सिरानी च्यापेर रुँदै बस्छिन्। बेलाबेला बरबराउँछिन्। घरमा आउने आगन्तुकलाई उनी छोरी छिटो खोजीदिन अनुरोध गर्छिन्। बाआमाको पीडा बुझ्ने भगवान्जस्ती थिई छोरी। उसकै पीरले छाती पोलेको छ। कहाँ होलिन् ? कस्तो अवस्थामा होलिन् ?, रीताले रुँदै भनिन्, छोरीको पीरले सिरानी च्यापेर बस्नी दिन आयो। जे भए पनि मेरी छोरी छिटो खोजी दिनुपर्यो। रीतालाई सम्हाल्न गाह्रो भएपछि भित्तामा झुन्डाइएका फोटा सबै झिकिएका छन्। नत्र छोरीको फोटो देख्यो कि उनी रोइहाल्थिन्। छोरीलाई कसैले बन्धक बनाएको आशंका छ उनको। फर्कन्छे भन्ने लागेको छ। छोरीको खुसीको कुरामा कहिल्यै रोकेनौँ। बाआमाको पीडा व्यवहार बुझ्ने छोरी हो, उनले भनिन्, जुन छोराछोरीको भरमा परियो आज उसको पीडामा रुनुपरेको छ। छोरीको अवस्था पत्ता लाग्ने आशामा चिना हेराउन पनि धेरै ठाउँ चहारे। नवलपुरबाट काठमाडौं, भक्तपुरका थाहा पाएसम्म सबैकोमा पुगिसके। गैंडाकोटमा हेराउने भन्नेकहाँ पुगिन्। हेराउनेले सोमबारसम्म घर फर्किने बताएपछि उनी त्यसको भरमा परेकी थिइन्। तर, सोमबारसम्म केही पत्ता नलागेपछि उनी झन् चिन्तित बनेकी छन्। ५० वर्षीय जायश्वर सापकोटालाई श्रीमती सम्हाल्न निकै गाह्रो परिरहेको छ। छोरी खोज्न बिहानै निस्केर साँझ फर्किंदा जायश्वर जवाफविहीन हुन्छन्। छोरीको अवस्था के होला भन्दै खोज्न निस्कन्छन्। निराश हुँदै फर्किन्छन्। उसको पीडा हेर्दैमा ठिक्क छ। आफैं सम्हाल्न गाह्रो भएको बेला उसलाई सम्हाल्न निकै कठिन छ, उनले भने, अवस्था यो हो भन्ने मात्रै थाहा पाए पनि यो अन्धकार हुन्थेन। पीडा त कम हुँदै जान्थ्यो। बिनाको प्रेम सम्बन्ध भरतपुर महानगरपालिका लंकुका प्रवेश कँडेलसँग रहेको जनाइएको छ। उक्त सम्बन्धबारे दुवै परिवार जानकार थिए। प्रवेशका दाइको विवाह यही वर्ष भएका कारण दुई वर्षपछि उनीहरूको विवाह गर्ने कुरा भएको थियो। प्रवेश अध्ययनका लागि बेलायतमा रहँदै आएका थिए। वैशाख दोस्रो साता नेपाल आएका उनी जुलाई १२ मा फर्किने हुन्। प्रवेश बिनालाई भेट्न गैंडाकोट पुगे। त्यही बेला प्रवेशको अर्कै युवतीसँग प्रेम रहेको आशंका भयो। बिनाले दुवैलाई राखेर कुरा गरी आधा घण्टामा फर्किने भनेर गएको बुवा जायश्वरले बताए। अर्की युवतीले गैंडाकोट आउन अस्वीकार गरेपछि परिवारलाई भनेर प्रवेश र बिना भरतपुरको गौरीगन्ज गएका थिए। दुई जनाबीचको प्रेममा अर्की युवतीको प्रसंग जोडिएपछि बिनाले सोधपुछ गर्न खोजेकी थिइन्। तीन जनासँगै बसेर कुरा गर्ने भनेर निस्किएकी थिइन्। प्रवेशको स्कुटर चढेर भरतपुर गएको जायश्वरले बताए। उनका अनुसार अर्की युवतीको घरनजिकको चौरमा बसेर गफ गरेका थिए। त्यसै क्रममा बाझाबाझ हुँदा बिना बेहोस भएकी थिइन्। बिनालाई घर लगेर धुपबत्ती बालेर ठीक हुने भन्दै धुप किन्न पसल गएको खुलेको छ। त्यति बेलै बिनाको होस आएपछि प्रवेशले उनको अवस्थाबारे जायश्वरलाई जानकारी गराएका थिए। सवारी साधन खोजेर घर ल्याइदिन उनले प्रवेशलाई आग्रह गरेका थिए। बिना प्रवेशसँग रिसाएर हिँडेकी थिइन्। त्यही क्रममा प्रवेशले मादक पदार्थ सेवन गरेको स्थानीयसँगको सोधपुछमा खुलेको जायश्वरको भनाइ छ। प्रवेशले स्कुटर मागेर पुर्याउन खोज्दा बिना चढ्न मानिनन्। आफू चौबीसकोठीस्थित राष्ट्रिय वाणिज्य बैंकको एटीएममा पैसा निकाल्न जाँदा बिना बेपत्ता भएको बिनाको परिवारलाई प्रवेशले बताएका छन्। तर, बैंकको सीसीटिभीमा एटीएमको कार्ड हाले पनि पैसा झिकेको नदेखिएको जायश्वरले बताए। बिनाको परिवारले जिल्ला प्रहरी कार्यालय चितवनमा छोरी खोजी पाऊँ भनी निवेदन दिएको छ। जिल्ला प्रहरी कार्यालय चितवनका प्रवक्ता डीएसपी सूर्य थापाले घटनाको अनुसन्धान भइरहे पनि नयाँ कुरा फेला नपरेको बताए। अनुसन्धानको क्रममै छ। बिनाका बुवा सम्पर्कमा हुनुहुन्छ। उहाँसँग समन्वय गर्ने खोज्ने काम भइरहेको छ, डीएसपी थापाले भने, थप नयाँ कुरा खुलेको छैन। हामी बुझ्ने क्रममै छौं। प्रहरीले बिनाका प्रेमी भनिएका प्रवेशलाई अनुसन्धानका लागि नियन्त्रणमा लिएको छ। उनको साथबाट बरामद गरिएको बिनाको मोबाइलको स्क्रिन फुटेको छ। बिनाको परिवारका सदस्य प्रवेशसँगै अर्की युवतीलाई पनि नियन्त्रणमा लिएर अनुसन्धान गरे पत्ता लाग्ने बताउँछन्। गैंडाकोटको जनक कलेजमा बीबीएस तेस्रो वर्षमा अध्ययनरत थिइन्। सापकोटा परिवार ११ वर्षअघि स्याङ्जाको पुतलीबजार नगरपालिका ठूलीबेंसीबाट गैंडाकोट बसाइ सरेको हो। केही वर्षअघिसम्म साइकल मर्मत पसल राखेका थिए। कोरोना महामारी चलेपछि गत वर्षदेखि खाजा पसल गरेका थिए। दुई छोरीमध्ये बिना कान्छी हुन्। बिनाका ११ वर्षका एक भाइ छन्। ठूली छोरीको विवाह भइकेको छ।"
राहत लिन पाँच घण्टा पैदल,"चितवन : मकवानपुरको राक्सिराङ गाउँपालिका मैसिराङकी २२ वर्षीया अनुष्का चेपाङ राहत लिन एक वर्षकी छोरी बोकेर मनहरी झरिन्। भीरको बाटो छिचोलेर खोला तर्दै पूर्वपश्चिम राजमार्गमा आइपुग्न झन्डै पाँच घण्टा लाग्यो। घरमा खाद्यान्नको चरम अभाव छ। मजदुरी गर्न रोल्पा गएका उनका श्रीमान् नआएको चार महिना भयो। कमाइ नभएपछि किनेर खान सक्ने अवस्था छैन। घरमा खानेकुरा केही छैन। गिठ्ठा खाएर बसेका थियौं। दुःखै भए पनि राहत पाइन्छ कि भन्ने आशमा आएको, उनले भनिन्, राहत पाएँ, अब ढुक्क भयो। सँगै आएका साथीसँग सल मागिन्। ३० किलो चामलको बोरा, नुन, तेल, दालको झोला अनि काखमा छोरी बोकेर उकालो लागिन्। ५ बजे मनहरीबाट उकालो लागेका उनीहरूले मध्यरात घर पुग्ने बताए। अनुष्कासँगै मैसिराङका ७० परिवार मंगलबार बिहानै मनहरी झरेका थिए। घरमा छाक टार्ने विकल्प नभएपछि उनीहरू राहत लिन आएका हुन्। अञ्जली चेपाङ पनि छोरो बोकेर आएकी थिइन्। खोला तर्दै पहिरोको डर मानेर आउनुपर्छ। घरमा खानेकुरा कमजोर भएर राहत दिन्छ भनेर आशमा आको हो, उनले भनिन्, राहत पाइयो अब केही दिनलाई ढुक्क भयो। अञ्जलीका चार सन्तान छन्। उनका अनुसार यसपटक पानी ढिलो परेर मकै पनि राम्रो भएन। अहिले जोहो भयो। उनी खुसी हुँदै फर्किन्। ग्रामीण क्षेत्रमा बस्ने प्रायः चेपाङ परिवारमा बर्सेनि खाद्यान्न संकट हुने गरेको छ। फागुनदेखि भदौ पहिलो सातासम्म अनिकाल लाग्छ। पाखो बारीमा लगाएको मकैले मुस्किलले ६ महिना धान्छ। यसपटक निषेधाज्ञाका कारण मजदुरी गर्न नपाएपछि उनीहरू थप समस्यामा परेका थिए। राहत लिन चार घण्टा हिँडेर शक्तिखोर झरेका थिए इच्छाकामना गाउँपालिका १ डिङलाङका चन्द्रबहादुर चेपाङ। खानेकुरा नभएको बेला दुःखै गरेर भए पनि आको हो, उनले भने, अब केही दिन मीठो खान पाउने भयौं। चेपाङ समुदायमा खाद्यान्न संकट भएको समाचार अन्नपूर्ण पोस्ट् र एपीवान टेलिभिजनमा प्रकाशनप्रसारण भएको थियो। त्यसका कारण सुमो माया गर्छु संस्थाले विकट बस्तीका चेपाङलाई राहत वितरण गरेको हो। चितवनको इच्छाकामना गाउँपालिका१ का ८० परिवार र राक्सिराङ गाउँपालिकाको मैसिराङका ६० परिवारलाई राहत वितरण गरिएको हो। चेपाङ समुदायले दुःख पाइरहेको समाचार आएपछि खाद्यान्न सहयोग गरेको उक्त संस्थाका प्रोजेक्ट म्यानेजर पेम्बा छिरी शेर्पाले बताए। सुमो माया गर्छु संस्थाले कोरोना भाइरसका कारण प्रभावितलाई सहयोग गरेको छ। भूकम्पमा ज्यान गुमाएकी नेपाली चेलीको सम्झनामा स्विस नागरिक क्यारिन क्सले संस्था स्थापना गरेकी हुन्। लाङटाङ हिमाल आरोहणका क्रममा सहयोगी सुमो लामाको मृत्यु भएको थियो। पछि पर्वतारोही क्यारिन लामाकै नाममा संस्था स्थापना गरेर सामाजिक गतिविधिमा सक्रिय हँुदै आएकी छन्। लकडाउनमा रोजिरोटी नहुँदा गिठ्ठा र भ्याकुर खाएको कुरा थाहा पाएपछि सहयोग चाहिएको रहेछ भन्ने थाहा पाएपछि हामी आएका हांै, शेर्पाले भने, महामारीले सबैलाई पीडा भएको छ। नेपालीले नेपालीलाई सहयोग गर्नुपर्छ भन्ने भावनाले सहयोग गरेका हांै। अन्नपूर्ण पोस्ट्का सम्पादक अखण्ड भण्डारी र एपीवान टेलिभिजनका सिनियर प्रोड्युसर फुर्वा शेर्पाले राहत वितरणमा समन्वय गरेका हुन्। उनले सामाजिक संस्थाको सक्रियताले विपतमा परेकाहरूले राहत पाएको बताए। समाचारकै प्रभावले खाद्यान्नको चरम अभाव भोगेका चेपाङ बस्तीमा करिब ३५ लाखभन्दा बढीको राहत सहयोग जुटेको छ। यसअघि नेपाल हेल्पले राप्ती नगरपालिका१३ का ३ सय १८ घरधुरीलाई राहत वितरण गरेको थियो। संस्थाका कार्यकारी निर्देशक कृष्ण ढकालले अनिकालबाट प्रभावित परिवारका लागि सहयोग गरेको बताए। चेपाङ बस्तीमा दयनीय अवस्थाको समाचार आएपछि हामी अघि सरेका हौं। अहिलेसम्म पाँच सय घरधुरीलाई राहत बाढेका छौँ। अझै केही गाउँमा पुग्ने योजना बनाएका छौं, उनले भने। उक्त संस्थाले कालिका र राप्ती नगरपालिकाका ५ सय १८ घरपरिवारलाई राहत वितरण गरेको जनाइएको छ। चेपाङ अभियन्ता केपीकिरण शर्माले समाचारकै कारण चेपाङ बस्तीमा राहत जुटेको बताए। समाचारले खान नपाएर भोको भएका गरिबले खान पाएका छन्, उनले भने, चेपाङको घरमा चुलो बलेको छ। उनीहरू एकैछिन् भए पनि रमाउन पाएका छन्।"
विपी प्रतिष्ठान र पाइलटको भूमिका,"विपी प्रतिष्ठान हालको अवस्थामा ल्याउन हामी पूर्वविद्यार्थीले कसलाई दोष दिनु ? नेतृत्व त बडो जिम्मेवारपूर्ण हुनुपर्छ राइट ब्रदरले पहिलोपटक जहाज उडाएर विमानको आविष्कारक भए। त्यसबेला उनको उमेर मात्र २४ वर्ष थियो। आकाशमा उड्ने बोइङहरू सुविधा सम्पन्न पनि प्रयोगमा आइसके। बिडम्बना करिब ११ वर्ष पहिले मेरो उमेर राइट ब्रदरले जहाज उडाएकोभन्दा पनि बढी भएको थियो। जीवनमै पहिलोपटक जहाज चढ्ने जमर्को गरें जतिबेला विपी कोइराला स्वास्थ्य विज्ञान प्रतिष्ठानमा एमबीबीएस अध्ययनरत थिएँ। सामान्य गाडी नै नपुग्ने ठाउँमा हुर्केबढेको विद्यार्थी म जसले स्कूल अवधिभर आधुनिक उपकरणहरूका बारेमा सुनेको मात्र थिएँ। उसका लागि पहिलोपटक हवाई यात्रा गर्नु चानचुने कुरा थिएन तर प्राविधिकरूपमा विकसित विश्व मानचित्रमा घत लाग्ने विषय पक्का पनि थियो। राष्ट्रको अर्थतन्त्र कमजोर रहने देश नेपालको गरिब जनताका लागि गुड्ने गाडीको तुलनामा उड्ने गाडीको यात्रा गर्नु त्यति सहज पनि छैन। महंगो हवाईयात्रा गर्नु बाध्यता हो नत्र भाडा दर सस्तो हुनुपर्छ। सस्तो भाडादर भएरै होला, दसैंताका केही साथी पनि थिए उड्ने सूचीमा। म भने विद्यार्थीका हकहित विषयक सम्मेलनमा भाग लिन जान लागेको थिएँ। विद्यार्थीको समस्या विद्यार्थीले नै सबैभन्दा बढी बुझ्छन् र उनीहरूले त्यसलाई सम्बन्धित निकायमा समाधानका निमित्त राख्न पाउनुपर्छ। त्यसका लागि विद्यार्थी संगठित हुनुपर्छ भन्ने गरेको छु। यस कारण मेरो पहिलो हवाईयात्रा तय भएको थियो। अध्ययनरत विपी कोइराला स्वास्थ्य विज्ञान प्रतिष्ठान धरानबाट बस चढेर प्रतिष्ठानकै समस्याबारे तीतामिठा कुरा गर्दै विराटनगर पुगें। प्रतिष्ठानमा समस्या त त्यतिबेला पनि थियो तर अहिलेको जस्तो जटिल होइन। नेपाली समय भनेपछि हरेक कार्य सधैं ढिला सुरु गर्ने परम्परा छ नेपालीको। प्रतिष्ठानका तत्कालिन उपकूलपति प्राडा पूर्णचन्द्र कर्माचार्यको भने निर्धारित समयभन्दा केहीअघि पुग्ने बानी मलाई मन पथ्र्यो। प्रशासनिक पूर्ण अनुभव भएका उनले प्रतिष्ठान विकासका धेरै खुड्किला तयार पारे। तर चाहेर पनि समयानुकूल पूर्ण विकास गर्न भने सकेनन्। उनका पालासम्ममा सबै नेतृत्वकर्ताले प्रतिष्ठानलाई उचाईमा राख्ने प्रयत्न नै गरेको देखिन्छ। इमान्दारिता नगुमाएका कर्माचार्यले समयलाई सदैव महŒव दिन्थे तर हवाई कम्पनी पनि उहाँजस्तो समयसापेक्ष हुन सकेन। हवाईजहाज त ठीक समयमै उड्छ भन्ठानेको तर बुद्ध एअरको त्यो विमान ठ्याक्कै एक घन्टा ढिलो उड्ने भयो। विमानस्थलको ट्रान्जिटमा बसेर हेर्दा प्राविधिक क्षेत्रमा द्रुत गतिमा विकास भइरहेको अवस्थामा सम्झिएँ। हवाई यात्राले मनका तरंगहरूलाई प्रभावित गरिरहेको थियो। केही क्षणमा जहाज नजिक पुगें त्यहाँ क्रमबद्ध भएर भर्याङबाट माथि उक्लिएँ। विमान परिचारिको इमान्दारिता, शालीनता र नम्रता क्या गज्जबको थियो। नेपालभर सबैमा यस्तो शालीनता, नम्रता र इमान्दारिता भए सायद देशले धेरै फड्को मार्न समय लाग्ने थिएन क्यार ! त्यो अहोभाव मुटुमै गाडिएर बसेको छ। विमानले गति लियो, मन भने अध्ययन प्रतिष्ठानतिर हुइँकिन पुग्यो। प्रतिष्ठानकै बारेमा सोच्न थालें, हरेक पक्षसम्म पुग्ने प्रयत्न गरें। विमानले जमीन छोड्यो, उड्दै गरेको विमान जमीनबाट धेरै माथि पुग्यो। लाग्यो यसले गन्तव्य पुग्न उचाई चुम्न आँटेको रहेछ। सोचें, प्रतिष्ठान पनि १९९३ सालमा स्थापित हुँदा आफ्नो गन्तव्यमा पुग्न सुरुका केही वर्ष उचाई चुम्ने गरी यसरी नै दु्रत गतिमा अगाडि बढेको थियो होला। विमान काठमाडौंतिर सोझियो। सोचें, प्रतिष्ठानको गन्तव्य त अनन्त नै हुनुपर्छ किनकि प्रगति र विकासको अन्त्य कहिल्यै हुन सक्दैन। अझ मेडिकल शिक्षा विकासको त अन्त नै छैन। यिनीहरू त अनन्तयीय हुन्। ४५ मिनटको छोटै समयावधिका लागि भए पनि विमानचालकको दायित्व सुरक्षित, बिना समस्याको विमानलाई अवतरण गराई यात्रीलाई विदाइ गर्नु थियो। बिरामीको सकुशल उपचार गर्नु तथा विकासको लक्ष्य परिपूर्ति गर्नुबाहेक प्रतिष्ठानको अर्को लक्ष्य अध्ययनरत विद्यार्थीलाई गुणस्तरीय सीपमूलक चिकित्सा शिक्षा दिनु हो। उनीहरूलाई निर्धारित समयमा विदाइ गर्नु हो। विमान हल्लिन थाल्यो। फेरि सोचें, प्रतिष्ठान पनि समय समयमा विकट परिस्थितिबाट गुज्रिरहेको हुन्छ, राष्ट्र नै राजनीतिक तरलतामा रहेको बेला प्रतिष्ठानको यो हालत हुनु केही हदसम्म सामान्य होला तर उचित अवश्य होइन। हुन पनि विमान हल्लिएझै विगतका केही वर्षदेखि अहिलेसम्म प्रतिष्ठानको स्थिति झन्भन्दा झन् डामाडोल भएको छ। शिक्षक विद्यार्थी अनुपात पहिलाको तुलनामा निकै कम छ। समयमा विद्यार्थीको पाठ्यक्रम पूरा हुन सकेका छैनन्। शैक्षिक सत्र झन्झन् ढिला हुँदै छ। बिरामीले पूर्ण उपचार र अन्य सुविधा सहज पाएका छैनन्। अनि यस्तै थुप्रै गञ्जागोल छ पछिल्ला वर्षहरूमा। यो त एक शिक्षण अस्पताल हो, त्यसैले शिक्षण क्षेत्रको विकास प्रमुख हुनुपर्छ। विद्यार्थी केन्द्रविन्दुमा हुनुपर्छ तर त्यस्तो छैन। न विद्यार्थी न बिरामी, कोही केन्द्रमा छैनन् दुवै अपहेलित छन्। यो प्रतिष्ठान एक शिक्षण अस्पताल हो भन्ने लाग्छ भने सबैले केन्द्रमा विद्यार्थी, शिक्षक तथा सम्बन्धित बिरामीको उपचारलाई राख्नुपर्छ। आफ्नो धर्म र मर्म त्यस क्षेत्रमा जोड्न सक्नुपर्छ तब मात्र प्रतिष्ठानप्रति समर्पित भएको मान्नेछ इतिहासले। प्रतिष्ठान रहे हामी रहन्छौं नत्र कोही पनि अस्तित्वमा रहँदैनौं भन्ने भावका साथ प्रतिष्ठानको विकास सबैको हृदयमा हुनुपर्छ। सबै जिम्मेवार पक्षले प्रतिष्ठानको दिगो विकास स्थायित्वका लागि समर्पित हुनु आवश्यक छ। यति सोच्दै के थिएँ, विमान त काठमाडौंनजिक पुगेछ। कतै अँध्यारो त कतै झिलिमिलि सायद लोडसेडिङले ठूलै स्थान पाएको थियो नेपालमा त्यस बखत। लाग्यो कहीँ प्रतिष्ठानमा बिरामी र विद्यार्थीले पनि लोडसेडिङ त खेप्नुपर्ने होइन ? विद्युत्को अभाव भएजस्तो अभाव त समय समयमा उपकरणको हुने गर्छ अस्पतालमा। अन्तमा विमान गन्तव्यमा पुगिछाड्यो, त्यो पनि सुरक्षित। हामी सबै यात्रु सुरक्षित पुग्यौं। विमानचालक र उनका सहयोगी चालकलाई मुरी मुरी धन्यवाद दिएँ। किनकि विमान हाँक्ने ती चालक नै हुन्, हामीलाई गन्तव्यसम्म सुरक्षित पुर्याउने। यता प्रतिष्ठानलाई हाँक्ने व्यक्तिको चालक समूहका मूलचालक उपकुलपति हुन् भने सहयोगी रेक्टर, रजिष्ट्रार, अस्पताल निर्देशक। तर सबै आआफ्नो स्वार्थमा तल्लीन छन्। प्रतिष्ठान उचाईमा पुगेर विश्वव्यापी ख्याती कमाइसकेको छ। धेरैले यसलाई राष्ट्रको गहना पनि भन्ने गरेका छन् तर यो गहनाको अवमूल्यन हुँदैछ, प्रतिष्ठानको स्तर दिनप्रतिदिन खस्कँदै छ। उचाईलाई कायम राख्न नसके त प्रतिष्ठानलाई गन्तव्यसम्म पुर्याउन निकै गाह्रो हुनेछ। त्यसैले सबै मिलेर प्रतिष्ठानलाई उचाईमा पुर्याउन र त्यही उचाईमा राख्न सके मात्र निर्धारित लक्ष्यसम्मको गन्तव्यमा पुनः तय गर्नु परेको छ। अन्यथा धरासयी भई गुमनाम हुने खतरा पक्का छ। समय समयमा इमान्दार पदाधिकारीको आगमनले प्रतिष्ठान केही उचाईमा पुग्न खोजे पनि त्यो सम्भव नभएको भान हुन्छ। तत्कालीन शिक्षाध्यक्षहरू रूपा राजभण्डारी सिंह एवं इमान्दार व्यक्तिको रूपमा चिनिएका विक्रमप्रसाद श्रेष्ठले पठनपाठनको क्षेत्रमा सुधार ल्याउन प्रयत्न पनि गरेका हुन्। तर समयसापेक्ष समग्रमा प्रतिष्ठानले उन्नति गर्न नसक्नु बिडम्बना नै रह्यो। पहिलो हवाईयात्रामा मात्र होइन, एमबीबीएस अध्ययनका क्रममा पनि पछिल्ला ११ वर्षमा गरिएका करिब तीन दर्जन हवाईयात्रामा समेत प्रतिष्ठानको झझल्को रहिरह्यो। अस्पताल व्यवस्थापन विषयमा एमबीए अध्ययनका लागि भारतको चिदाम्बरम जाने क्रममा उडेका बोइङले लिने उचाईमा पनि प्रतिष्ठानलाई नै सम्झाइरहे। संयोगले हाल अर्को प्रतिष्ठान पाटन स्वास्थ्य विज्ञान प्रतिष्ठानमा एमडी अध्ययनरत छु, जुन अहिले उचाई चुम्ने क्रममा छ। त्यसैले चाहन्छु, विपी प्रतिष्ठानले पनि पुनः विगतकै उचाई चुमोस्। प्रतिष्ठान हालको अवस्थामा ल्याउन हामी पूर्वविद्यार्थीले कसलाई दोष दिउँ ? यो गम्भीर प्रश्न हो तर प्रतिष्ठान हाँक्नेहरूलाई त भन्नै पर्छ किनकि पद बडो जिम्मेवारपूर्ण हुन्छ। प्रगति भए ख्याति पाइन्छ भने अवगति भए बदनामी। विगतको केही वर्षहरूमा करोडौं रुपैयाँको चलखेलमा अनि स्वास्थ्यमन्त्री र प्रधानमन्त्रीबाट प्रभावित राजनीतिक रूपमा नियुक्ति भएको पदाधिकारीको आडमा प्रतिष्ठानले यो हविगत झेलिरहेको छ। मसँग प्रमाण छैन तर सबै घटना र सन्दर्भहरू जगजाहेर छ। मलाई गन्तव्यमा पुर्याउने विमानचालकको समूहमा त एकअर्काले उत्तिकै जिम्मा लिन्छन् र सबैले सहयोग गर्छन् पनि। तर यस प्रतिष्ठानका सरोकारवालाहरू एकअर्काकै खुट्टा तान्न मात्रै व्यस्त छन् जस्तो लाग्छ। यस्तो समस्या त राष्ट्रको व्यवस्थापिकाकार्यपालिकामा पनि छ, प्रतिष्ठानमा किन नहोस् ? तर शैक्षिक विकास र प्रगतिका लागि यो ठीक भने अवश्य पनि होइन। पदाधिकारी चयनमा नै करोडौंको कारोबार गरिन्छ, योग्यताभन्दा राजनीतिक निकटता परिस्कृत हुन्छन्। अनि ती विमान परिचारिकाजस्ता शालिनता, सुशीलता र इमान्दारिता कहाँ होस्। अहं र बेइमानी मनोभावको बीचमा अनि कसरी होस् प्रतिष्ठानको विकास। कुलमानले लोडसेडिङ अन्त्यका लागि प्रयत्न गरेझै प्रतिष्ठानको लोडसेडिङको अन्त्य कसले गर्ने हो ? प्रतिष्ठानले त्यस्तो नेतृत्वलाई सदैव खोजिरहने छ। जायज मागहरूको सम्बोधन गर्नु पदाधिकारीको जिम्मेवारी पनि हो। अब सम्पूर्ण जिम्मा यिनै प्रमुख व्यक्तिहरूको काँधमा छ। तसर्थ उनीहरूले पूर्णरूपमा जिम्मेवारी बहन गर्नुपर्छ र तार्किक ढंगले काम गर्न सक्नुपर्छ अनि मात्र सम्भव छ प्रतिष्ठानको विकास। नेतृत्वले लगनशील भई प्रतिष्ठानप्रति समर्पित हुनुपर्नेछ, यसमै प्रतिष्ठानको र उनीहरूको भलाइ छ। यसको कुनै विकल्प छैन, नत्र सबैले धिक्कार्ने छन्। आवश्यक परेमा प्रतिष्ठान दिगो विकासका लागि पदाधिकारीबाट मार्गप्रसस्त गर्न पनि पछि हट्नुहुन्न। राजनीतिक कवचका कारण यो विकल्प त्यति सहज भने देखिन्न। प्रतिष्ठान रहे हामी सबै रहन्छौं नत्र कोही पनि अस्तित्वमा रहँदैनौं। त्यसैले प्रतिष्ठानको विकास सबैको हृदयमा हुनुपर्छ। सबै जिम्मेवार पक्षले प्रतिष्ठानको दिगो विकास स्थायित्वका लागि समर्पित हुनु आवश्यक छ। सबैको सहयोग र सहकार्यले मात्र प्रतिष्ठानको विकास सम्भव छ।  लेखक प्रतिष्ठानका पूर्वविद्यार्थी एवं अस्पताल व्यवस्थापनका जानकार हुन्।"
समावेशीता र (अ)समावेशी आयोग,"राज्यका साझास्थान, अवसर, स्रोतसाधन सबैलाई समान रूपमा हुनुपर्छ, मूलप्रवाहमा सबैको पहुँच हुनुपर्छ समावेशीताले विविधतालाई सम्बोधन गर्छ। पहिचानका लागि सहयोग गर्छ। सिमान्तकृत समूहलाई मूल प्रवाहमा ल्याउँछ। यो आधुनिक र सभ्य समाजको आधार र परिचायक हो। यसलाई निःशब्दको बोली, बेसहाराको आधार,नपाएका वा खोसिएकाको अवसर र समानताको मेरुदण्डकोरूपमा वुझ्न सकिन्छ। हाम्रो संविधान, कानुन र अन्तर्राष्ट्रिय दायित्व (पेरिस प्रिन्सिपल) ले पनि समावेशीतालाई अनिवार्य सर्तकोरूपमा राखेको छ। यो अनुलंघनीय र असंशोधनीय सर्त हो। संविधान र कानुनमा राष्ट्रपति र उपराष्ट्रपतिलगायत स्थानीय तहसम्मका प्रमुख र उपप्रमुखको फरक फरक लिंग वा समुदाय हुनुपर्ने, जनप्रतिनिधि, कर्मचारी र सार्वजनिक पदहरूमा महिला, दलित, आदिवासी जनजाति, खस आर्य, मधेसी, थारु, मुस्लिम, पिछडिएको क्षेत्र र फरक क्षमताका व्यक्ति हुनुपर्ने जस्ता व्यवस्था छन्। यस्ता प्रावधानलाई उच्च स्थान दिएर मात्र हुँदैन, व्यवहारमा लागू हुनुपर्छ। संविघानको प्रस्तावना अनुसार नेपाल बहुजातिय, बहुभाषिक, बहुधार्मिक, बहुसांस्कृतिक तथा भौगोलिक विविधतायुक्त देश हो। यो देश समावेशी र सहभागितामूलक मान्यतामा आधारित छ। धारा ४२ अनुसार आर्थिक, सामाजिक वा शैक्षिक दृष्टिले पछाडि परेका महिला, दलित, आदिवासी जनजाति, मधेसी, थारु, मुस्लिम, पिछडा वर्ग, अल्पसंख्यक, सीमान्तकृत, अपांगता भएका व्यक्ति, लैंगिक तथा यौनिक अल्पसंख्यक, किसान, श्रमिक, उत्पीडित वा पिछडिएको क्षेत्रका नागरिकसमेतलाई समानुपातिक समावेशी सिद्धान्तका आधारमा राज्यका निकायमा सहभागिताको हक छ। संविधानको धारा ५० अनुसार समानुपातिक समावेशीकरण समेतलाई राज्यका निर्देशक सिद्धान्त मानिएको छ।धारा ५६ अनुसार संघ, प्रदेश र स्थानीय तहमा समावेशी प्रतिनिधित्व र पहिचानको संरक्षण गर्नुपर्ने गरी राज्यको संरचना किटान गरिएको छ। नेपालमा राजदूत र विशेष प्रतिनिधि नियुक्ति गर्दा समावेशी सिद्धान्तको आधारमा गर्नुपर्ने कुरा धारा २८२ मा उल्लेखित छ। धारा २८५ अनुसार सरकारी सेवामा खुला र समानुपातिक समावेशी सिद्धान्तका आधारमा कर्मचारी लिइन्छ। नेपाली सेना समावेशी हुनुपर्ने कुरा धारा २६७ मा छ। जेहोस्, सबै क्षेत्रमा समावेशीताका लागि आआफ्ना कानुन स्पष्ट छन्।हालै समावेशी आयोगमा भएको नियुक्तिले यो विषय पुनः चर्चामा आयो। नआओस् पनि किन? समावेशी आयोगमा पदाधिकारीको नियुक्ति नै असमावेशी। गत असार १० भएको नियुक्तिले सो आयोगका अध्यक्षमा कास्कीका डारामकृष्ण तिमिल्सेना नियुक्त भए। सदस्यमा पर्वतका पुष्पराज तिमिल्सिना र बझाङका मानबहादुर क्षेत्री नियुक्ति भए। आयोगमा विगतदेखिकै सदस्यमा मकवानपुरकी विष्णुमाया ओझा र बैतडीका हरिदत्त जोशी थिए। यी सबै खस आर्य सम्प्रदायका परे, सबै पहाडका। महिला र जेष्ठ नागरिकबाहेक दलित, आदिवासी जनजाति, मधेसी, थारु, मुस्लिम, पिछडिएको क्षेत्र र फरक क्षमताका व्यक्ति परेकै छैनन्। पालना हुँदैनन् भने कानुन कागजका खोस्टा मात्र हुनपुग्छन्। समावेशी आयोगको वनोटले नेपालमा समावेशी सिद्दान्तलाई कागजको खोस्टामा सीमित गरेको देखिन्छ। एकातिर कानुन अर्कोतिर व्यवहार ! धारा ३०६(१)(ठ) अनुसार संवैधानिक निकाय भन्नाले अख्तियार दुरूपयोग अनुसन्धान आयोग, महालेखा परीक्षक, लोकसेवा आयोग, निर्वाचन आयोग, राष्ट्रिय मानव अधिकार आयोग, राष्ट्रिय प्राकृतिक स्रोत तथा वित्त आयोग, राष्ट्रिय महिला आयोग, राष्ट्रिय दलित आयोग, राष्ट्रिय समावेशी आयोग, आदिवासी जनजाति आयोग, मधेसी आयोग, थारु आयोग र मुस्लिम आयोग भनेर किटान गरिएको छ। धारा २८३ मा संवैधानिक अंग र निकायका पदमा नियुक्ति गर्दा समावेशी सिद्धान्तबमोजिम गरिनेछ भन्ने व्यवस्था छ। समावेशीताले विविधतालाई सम्बोधन गर्छ। पहिचानका लागि सहयोग गर्छ। सिमान्तकृत समूहलाई मूल प्रवाहमा ल्याउँछ। यो आधुनिक र सभ्य समाजको आधार र परिचायक हो।हाम्रो देश नेपाल समावेशी र सहभागितामूलक मान्यतामा आधारित छ। यसैले समावेशी आयोग मात्र नभई अन्य सबै सम्बैधानिक आयोगका पदमा नियुक्ति गर्दा समावेशी सिद्दान्त अनिवार्यरूपमा पालना गर्नुपर्ने हुन्छ। नेपालका संवैधानिक निकायमध्ये अख्तियार दुरूपयोग अनुसन्धान आयोग, महालेखा परीक्षक, लोकसेवा आयोग, निर्वाचन आयोग, राष्ट्रिय मानव अधिकार आयोग विगतको संविधानदेखि नै निरन्तर छन्। राष्ट्रिय महिला आयोग, राष्ट्रिय दलित आयोग, राष्ट्रिय समावेशी आयोग, आदिवासी जनजाति आयोग, मधेसी आयोग, थारु आयोग र मुस्लिम आयोग भने नयाँ संविधानसँगै अस्तित्वमा आएका हुन्। सँगै जन्मेका यी आयोगहरूमा भएको नियुक्ति पनि हेरांै। राष्ट्रिय महिला आयोगमा सबै महिला छन्। राष्ट्रिय दलित आयोगमा सबै दलित छन्। आदिवासी जनजाति आयोगमा सबै आदिवासी जनजाति छन्। मधेसी आयोगमा सबैमधेसी छन्। थारु आयोगमा सबै थारु छन्। मुस्लिम आयोगमा सबै मुस्लिम छन्। खोइ यी आयोगमा समावेशीता? धारा २८३ को व्यवस्था अनुसार यी सबै आयोग अनिवार्यरूपमा समावेशी हुनुपर्छ। दलित आयोगमा गैरदलित खै? आदिवासी जनजाति आयोगमा आर्य खस खै?मधेसी आयोगमा पहाडी खै?थारु आयोगमा अन्य जाति खै? मुस्लिम आयोगमा गैर मुस्लिम खै? २००७ पछि नेपाली कांग्रेसले सामवेशीताको कुरा उठायो। २०३० को दशकदेखि मालेएमाले। जनयुद्दसँगै माओवादीले नयाँ उचाईमा पुर्यायो। समावेशीताको मूल यथार्थ के हो भने यसको समाधान सम्बन्धित सम्प्रदायको एकल प्रयासले हुँदैन। २०२१ सालको भूमिसुधारले मोहियानी हक नदिएको भए विशाल संख्यामा रहेको काठमाडौंको ज्यापू समुदायमा जग्गाको स्वामित्व हुँदैनथ्यो किनकि त्योभन्दा अघि जात व्यवस्थाले ज्यापू समुदायलाई जग्गाको मालिक बन्न दिएकै थिएन। त्यो ल्याएको राजा महेन्द्र वा गैर नेवारले हो। अमेरिकामा काला जाति दास हुने व्यवस्था हटाउने अब्राहम लिंकन आफैं गोरा हुन्। नेपालमै कमारा कमारी हटाउने चन्द्र शमसेर क्षेत्रीय शासक हुन्। नेपालमा यदि केही सुधार भएको छ भने सबैको सहकार्यमा भएका छन्। एकल जातीय, क्षेत्रीय वा लैंगिक हिसाबले भएका छैनन्।तराईमा होली खेल्दा एउटै रंगमात्र नलगाई धेरै किसिममा रंगको वर्षा गरिन्छ त्यसमा लुकेकोछ समावेशीता। पहाडका तिहारमा निधारमा लगाउने सप्तरंगले देखाउँछ समावेशिता। हिमालमा फर्फराउने थरिथरिका रंगीविरंगी बौद्ध तोरणहरूले फैलाउँछन् समावेशिताको सन्देश। एउटा रंगको काग राम्रो देखिँदैन जबकि बहुरंगी मयूर आकर्षणको प्रतीक हो। एउटै रंग मात्र राम्रो हुँदैन, यही हो समावेशीताको मूल मर्म। धारा २८३ ले सबै संवैधानिक निकायमा समावेशीता हुनुपर्छ भन्दाभन्दै किन तराईको होली, पहाडको टिका र हिमालको तोरणमा एक रंगमात्र हुनुपर्नेजस्तो व्यवस्था गरियो? प्रधानमन्त्री, प्रधानन्यायाधीश जस्ता मुर्धन्य व्यक्ति संवैधानिक परिषद्का सिफारिसकर्ता हुने अनि राष्ट्रपतिले त्यसलाई सदर गर्ने? सिफारिसकर्ता, निर्णयकर्ता र पदमा आसिन व्यक्ति कसको दोष? जिम्मेवार व्यक्तिले किन नसोचेको? सल्लाहकार, सचिवालय र अन्य आसेपासेका के काम? हेर्नु पर्दैन? समावेशीताको कुरा गर्दा समावेशी चरित्र पनि देखिनु पर्छ। यदि कसैले यीमध्येका कुनै एक आयोगमा समावेशीता भएन भन्ने हो भने अरू आयोगलाई छोड्न मिल्ला र? एउटा आयोग समावेशी हुनुपर्ने अरू एकांकी हुन मिल्ला? जसको आयोग, त्यही समुदायका मानिस मात्र पदाधिकारी रहनु गलत र समावेशीताको मर्मविपरित हो। आफैंले आफ्नो कमजोरी देखिँदैन। सबै आयोगमा सबै जात जाति, महिला, दलित, आदिवासी जनजाति, मधेसी, थारु, मुस्लिम, पिछडा वर्ग, अल्पसंख्यक, सीमान्तीकृत, अपांगता भएका व्यक्ति, लैंगिक तथा यौनिक अल्पसंख्यक, किसान, श्रमिक, उत्पीडित वा पिछडिएको क्षेत्रका नागरिक हुनुपर्छ। गल्ती छ भने एउटा मात्र सुधारिने होइन, सबै सुधारिनु पर्छ। सुधार सबै ठाउँमा जरुरी हुन्छ। स्मरणीय छ, समावेशीताभित्र पनि योग्यता खोज्नैपर्ने हुन्छ, अन्यथा अयोग्यबाट योग्य शासित हुनु पुग्दछ। राज्यका साझास्थान, अवसर, स्रोतसाधन सबैलाई समानरूपमा हुनुपर्छ। मूलप्रवाहमा सबैको पहुँच हुनुपर्छ। नयाँ संविधान बनाएर मात्र हुँदैन, पालना हुनुपर्छ। नगरे यस्तै चर्चा परिचर्चा हुन्छन्। यस्तै लेख्नुपर्ने हुन्छ। संविधानविरुद्धको यस विषयलाई कोही इच्छुक भए रिटमार्फत अदालत लान सकिन्छ। अन्तमा, अब आइन्दा सबै निकायमा योग्यताको आधारमा समावेशी प्रतिनिधित्व गरियोस्। संवैधानिक परिषद्सँग अग्रिम अपेक्षा र शुभकामना। लेखक अधिवक्ता तथा कानुनका प्राध्यापक हुन्।"
मल अभावले किसानलाई सास्ती,"जनकपुरधाम : धनुषाको मिथिला विहारी नगरपालिका भुतही पटेर्वाका रामसागर साहले एक बिघा खेतमा धान रोपाइँ गरिरहेका छन्। रोपाइँ सक्न लागे पनि उनले मल भने पाउन सकेका छैनन्। गाउँको सहकारीमा हालसम्म मल पुग्न सकेको छैन। मलको अभावले गर्दा खेतीमा निकै समस्या भएको छ उनलाई। पोहर परारसम्म सीमापारि भारतीय बजारबाट सस्तोमा मल किनेर उनी रोपाइँ सकाउथे। तर, यसपालि बोर्डर बन्द छ। लुकिछिपी भारतीय बजार जाउ भने वर्षाको पानीले चोर बाटोहरू हिँड्नै नसक्ने बनाएको छ। यस्तोमा सहजै मल नपाउँदा खेतीमा साह्रै कठिनाइ भएको साह बताउँछन्। असार महिना बित्न लाग्दा एकातर्फ किसानहरूलाई धान रोप्न भ्याइँ न भ्याइँ छ भने अर्कोतर्फ मलको अभावले खेतीमा समस्या आएको छ। मल आपूर्तिको ७० प्रतिशत जिम्मा कृषि सामग्री कम्पनी र ३० प्रतिशत साल्ट ट्रेडिङको रहेको छ। कृषि सामग्री कम्पनी लिमिटेड जनकपुरमा हालसम्म लक्ष्यअनुसारको आधा पनि मल आइनपुगेको शाखा अधिकृत रामकुमार चौधरी बताउँछन्। हामीले जिल्लाभरिमा १० हजार मेट्रिकटन रासायनिक मल वितरण गर्ने लक्ष्य राखेका छौं तर, हाल गोदाममा त्यसको आधा पनि सामान आइपुगेको छैन, चौधरीले भने, मलखाद्य वितरणमा यहाँ निकै समस्या छ। कर्मचारी अभावका साथै स्थानीय तहमा सहकारी छनोटमा भएका विवादहरूले गर्दा पनि किसानलाई समयमा मल उपलब्ध गराउन अप्ठ्यारो भएको छ। लक्ष्यअनुसारको मल उपलब्ध गराई दिन आफूहरूले केन्द्रीय कार्यालयलाई भनिसकेको र किसानलाई रोपाइँमा समस्या नहोस् त्यसको हरसम्भव प्रयास गरिरहेको चौधरी बताउँछन्। धनुषामा ५१ हजार हेक्टर खेतीयोग्य जग्गामा धान रोपाइँ गरिएकोमा चालू आर्थिक वर्षमा प्रतिहेक्टर ३०१ प्रतिशतको हिसाबले कुल १ लाख ७७ हजार ३ सय ३० मेट्रिकटन धान उत्पादन भएको थियो। कम्पनीले स्थानीय स्तरको मलखाद्य व्यवस्थापन समितिबाट छनोट गरेको सहकारी संस्थाहरूलाई मल उपलब्ध गराउने र ती सहकारीहरूले सम्बन्धित वडाका किसानलाई मल उपलब्ध गराउनुपर्ने व्यवस्था छ। सरकारी मूल्यअनुसार युरिया मल प्रतिबोरा ८ सय १ र डीएपी २ हजार २ सय ५१ रुपैयाँ मूल्य रहेको छ। यसमा स्थानीय तहबाटै सहकारीहरूको दूरीको मापन गरी ढुवानी खर्च जोडेर मल बिक्री गर्ने प्रावधान छ। तर, अधिकांश सहकारीहरूले मनमानी रूपमा प्रतिबोरा २ सयदेखि ५ सयसम्म मूल्य बढाएर किसानलाई मल बिक्री गर्ने गरेको किसानहरूले नै गुनासो गर्दै आएका छन्।"
ॐकारमा एकता आजको आवश्यकता,"आज हामी धार्मिक अभियन्ताहरूको काँधमा ठूलो जिम्मेवारी आएको छ। यतिबेला संसारकै विशिष्ट पहिचान बोकेको आध्यात्मिक ज्ञान र भौतिक समृद्धिको अनन्त सम्भावना भएका हाम्रा पुर्खाहरूले आर्जेको नेपालको सिंगो परिचय नै गुम्ने खतरा बढ्दैछ। जुन परिचय बोकेको नेपाल संसारभरका हिन्दू, बौद्ध, बोन मुन्धुम, किराँत, सिख, जैन सबै ॐकार परिवारको आस्थाको केन्द्रकारूपमा छ। नेपालको राष्ट्रियता, सनातन हिन्दू धर्म, हिमाली संस्कृति, सभ्यता, भाषा र भेषसहित यसमा जोडिन्छ। संघारमा आएको राष्ट्रिय जनगणना २०७८ मा हिन्दू, बौद्ध, बोन, मुन्धुम, किराँत सिख, जैनसहित समग्र ॐकार परिवारको प्रतिशत घटाउने जाल प्रपञ्च चल्दैछ। यस्तो राष्ट्रिय संकटको घडीमा हिन्दूसहित ॐकार परिवारको एकताबद्ध प्रयास आवश्यक छ। देशको साझा समस्या समाधानका लागि सबै जुट्न उठ्नपर्ने यस्तो जटिल अवस्थामा केही स्वार्थी घमण्डी व्यक्ति र संस्थाहरू हाम्रो आपसी सद्भाव र एकता भाँड्ने बिथोल्ने दुष्प्रयास गर्दै हिँडेको बुझिन्छ। त्यस्तालाई हिन्दू ॐकार परिवारको सहयोगी भन्ने कि दुष्मन ठान्ने ? तिनले जनगणनामा इसाइकरण रोक्ने र आन्दोलनथाल्ने उद्घोष गर्नु हाँस्यास्पद छ। हामीले बितेका एक दुई वर्षयता युवाहरूको आन्दोलन विभिन्न नाममा भएका जुलस तथा सभाहरूपनि हेर्यौं। तर तिनका आन्दोलनले कुनै परिणाम ल्याएनन्। भरपर्दो र परिपक्क नेतृत्व र लोकप्रिय विषय वस्तु (एजेण्डा) बिनाको आन्दोलन दुईचार दिनको तमासा मात्र सावित हुन सक्छ। पक्कै पनि यतिबेला जनता निराश उकुस मुकुस र आक्रोशित छन्। कुनै हावादारी उत्तेजक जमातले आवेगमा अन्दोलनको उद्घोष गरेमा जनता सडकमा आउन सक्लान् तर त्यस्तो आवेशको आन्दोलनले उपलब्धि भन्दा बढी क्षति पुर्याउन सक्छ। त्यसतर्फ पनि आन्दोलन कर्ताले विचार पुर्याउनु जरुरी देखिन्छ। हामीले नेपालको राष्ट्रियता, सनातन, धर्मसंस्कृतिप्रेमी, लोकतन्त्र पक्षधर, धार्मिक सामाजिक संघ संस्था, विभिन्न जातीय समुदाय, नागरिक समाज सबैको सम्मान र अस्तित्वरक्षा हुने हिसाबले काम गर्नुपर्छ। जसमा समन्वयात्मकरूपमा आन्दोलनका विषयवस्तु किटान गरी आन्दोलन परिचालन संयन्त्र तयार गरेर मात्र नतिजा प्राप्त हुने गरी धार्मिक सांस्कृतिक आन्दोलनको तिथिमिति तोक्न उचित हुने देखेका छौं। हाम्रो सामूहिक प्रयासबाट थालनी गर्न खोजिएको त्यो भावी आन्दोलन सत्तापक्ष प्रतिपक्ष कुनै पाटी वा प्रगतिशील र पुरातन कुनै शक्तिका विरुद्ध लक्षित हुने छैन। नेपाली जाति र नेपाली भूमिको स्वाभिमान रस्वतन्त्रताको रक्षासँगै लोकतन्त्रको शुद्धीकरण एवं धर्मसंस्कृतिको पुनर्जागरण, नेपाली जातिको समृद्धि र बृहत्तर एकताका लागि परिलक्षित हुने छ। आज समाजका विभिन्न अंगराजनीतिक, सामाजिक, धार्मिक सबै क्षेत्रमा विसंगति विकृति बढ्दै गएको पाइन्छ। यिनको शुद्धीकरण आवश्यक छ। राजनीति डन, दलाल, ठेकेदार (मनीमसल) को कब्जामा, समाज सेवा र विकासमा एनजीओआईएनजीओको प्रवेशले सेवाभाव कम हुँदै गएको छ। यसको सट्टा सुख सुविधा र शानमानको होडबाजी, धार्मिक क्षेत्र पुराणकथा योग, ध्यान, साधनाजस्ता ज्ञान र ध्यानका पवित्र आध्यात्मिक विधासमेत व्यवसायीकरणमा परिणत हुँदै गएको अवस्था छ। संस्था र विधिविधानभन्दा व्यक्ति विशेषको प्रभाव र दवाब बढ्दो छ। कतिपय पण्डितहरूले कथा पुराण लगाउँदा रकम तोकेर ठेक्कामा चलाउने गरेको पाइन्छ। वाचनमा जाँदा तिनलाई पुराना राजाजस्तै फूलमाला गाजाबाजासहित जयजयकार गरेर घुमाउनु पर्ने सामन्ती संस्कारको पुनरुत्थान गर्ने प्रवृत्ति बढ्दै छ। स्रोताहरूलाई आध्यात्मिक चेतना र सत्संग ज्ञान दिनुको सट्टा मनोरञ्जनको शैलीमा नाचगानमा भुलाएर आर्थिक लाभ लिने गरिएको पाइन्छ। कथा पुराण लगाउँदा शास्त्रीय विधिविधानको ख्याल नगरी गुरु, शुक्र अस्त, अयन, महिना, पक्ष, मूहर्त जुठो सूतक समेतको वास्ता नगरी आफूखुसी गर्ने गरेको देखिन्छ। पुराणमा जाँदा पैसासँग प्रतिष्ठा जोडेर व्यक्तित्वको मानमर्दन गरिन्छ। मेकियावेली नामका एकजना उट्पट्याङ समाजशास्त्री थिए। उनले धर्मगुरुहरूलाई भनेका थिए तिमीहरूले भित्रीरूपमा धर्म कर्म केहीगर्न पर्दैन। तर दुनियाँलाई झुक्याउनका लागि बाहिरी आवरणमा साँच्चै धर्मात्मा जस्तो देखिनैपर्छ। चन्दन, टीका, माला, साधुसन्तको पोशाक, कतिपयले दाह्रीकपाल पालेर निस्किएपछि दुनियाँले ढोग्छन्। पैसा चढाउँछन्। मालामाल हुन पाइन्छ। त्यस्ता व्यक्ति कति धर्मात्मा कति पाखण्डी कसले जाँच्ने? कसरी चिन्ने ? ग्रीक भाषामा पर्सोना शब्दले मुकुण्डो जनाउँछ। अंग्रेजीमा पर्सनालिटी, नेपालीमा व्यक्तित्व। लाखेनाँचमा मान्छेहरू,मुकुण्डोधारीले गरेको हाउभाउ देखेर हाँस्छन्, रमाउँछन् त्यस्तै मुकुण्डोधारी धार्मिकहरूले दुनियाँ हँसाएर नचाएर पैसा बटुल्ने गरेको पाइन्छ। मुकुण्डोभित्र कस्तो मान्छे छ ? कसैले हेर्दैन,चिन्दैन। हामी मेची महाकाली जिल्ला भ्रमणमा जाँदा कतिपय त्यस्तै भेषधारी धार्मिक व्यक्तिहरूले कमिसनमा सदस्यता वितरण गर्ने गरेको, कतिपयले पैसा बटुल्ने ध्येयले राजनीतिसँग धर्मलाई जोेडेर प्रचारप्रसार गरेको गुनासो सुनियो। त्यस्ता धर्मका नाममा पैसा कमाउन पल्केकाहरूजसको विगतमा जनताको हक अधिकार प्राप्तिका लागि भएका कुनै पनि जनआन्दोलनहरूमा तिनको नाम र योगदान कही कतै उल्लेख भएको पाइँदैन। त्यस्ताले आन्दोलनको गफ हाँकेको ठूलो स्वर सुन्दा असह्य हुन्छ। सबै साधुसन्त, धर्मगुरु, पुराणवाचकहरूलाई यौटै तुलोमा राखेर जोख्न तुलना गर्न मिल्दैन। कतिपयले सेवाभावमा सात्विक जीवन यापन गर्दै परोपकारका कामहरू पनि गरेका छन्। जस्तै गुरुकुल, संस्कृत विद्यालय, महाविद्यालय, आश्रम, धाम, मठमन्दिर,गुम्बा, चैत्य, गुरुद्वाराका माध्यमले विपन्न समुदायका बालबालिकालाई निःशुल्क शिक्षादीक्षाको व्यवस्था गरेका छन्। त्यस्तै ठाउँ ठाउँमा गौशाला सञ्चालन गरेर अलपत्र परेका गौमाताको रक्षा गरेका छन्। रासायनिक मलबाट प्रदूषित किसानका खेतबारीको माटोको गुणस्तर सुधारमा जोड दिँदै पञ्चगव्य गोमूत्रका माध्यमले जनस्वास्थ्य उपचारमा टेवा र सेवा पुर्याएका छन्। हिन्दू ॐकार परिवारको प्रतिष्ठा जोगाउन र जनगणना २०७८ मा हिन्दू ॐकार परिवारको प्रतिशत घट्न नदिन हामी सबैमिलेर अघिबढ्नुको अब विकल्प छैन। कुनै व्यक्ति र संस्थाको प्रतिष्ठाभन्दा सिंगो राष्ट्रको प्रतिष्ठा र परिचय ठूलो हो। घरमा आगो सल्कन लाग्दा परिवारभित्र तँ ठूलो कि म ठूलो ? भनेर अहंकार देखाउनु र द्वेषभाव राख्नु नै मूर्खता शिवाय केही होइन। सबै मिलेर घरको आगो निभाउनु बुद्धिमानी हो। साझा उद्देश्य प्राप्तिका लागि समन्वय गरेर अघि बढौं। कसैको मान मर्दन नगरौं। गुण दोष सबैका हुन्छन्। विश्व हिन्दू महासंघ २०३७ सालमा योगी नरहरिनाथको अग्रसरतामा आयोजित स्वदेशी विदेशी साधुसन्त, धर्मगुरु धार्मिक अभियन्ताहरूको उपस्थिति रहेको विशाल धार्मिक सभाको तत्कालीन राजा वीरेन्द्रबाट वीरगन्जमा उद्घाटन गरिएको प्रतिष्ठित धार्मिक संस्था हो। संस्थापक अध्यक्ष पूर्वप्रधानमन्त्री नगेन्द्रप्रसाद रिजाल हुनुहुन्थ्यो। देशव्यापीरूपमा शाखा प्रशाखा रहेको यो धार्मिक संस्था कसैको दानदातव्य र निगाह दयाले चलेको छैन। नत कुनै व्यक्ति विशेषको नाम र प्रभावबाट चलेको छ। हिन्दू धर्मजस्तै यो सबैको साझा आस्था रसद्भावसँगै संस्थाको आफ्नै नामले चल्दै आएको अविछिन्न उत्तराधिकारवाला गैरराजनीतिक स्वतन्त्र, तटस्थ साझा धार्मिक संस्था हो। यसलाई हामी संस्थामा आवद्ध श्रद्धालुदिदीबहिनी दाजुभाइ आपसमा मिलेर आफूहरूबाटै जो सकेको उठाएर चलाउँदै आएका छौं। अब पनि त्यसरी नै चलाउँदै जानेछौं। देशव्यापी अभियान चलाउनुपर्दा र ठूला ठूला काम अघि बढाउँदा हाम्रो मात्र स्रोत साधनले नभ्याउने हुँदा त्यतिबेला सबैसँग हारगुहार माग्छौं, अनुरोध गर्छौं। अन्तमा, राष्ट्रिय सरोकारका साझा विषयमा हामी सबै मिलेर अघि बढौं। यस्तो राष्ट्रिय संकटको घडीमा हामी कसैले पनि अहंकार बोकेर, कुण्ठापालेर, आग्रह दुराग्रह राखेर नबसौं। कुनै यौटा व्यक्ति वा संस्थाले मात्र एक्लै मुलुकमा एकपछि अर्को गर्दै थपिँदै गएका समस्या समाधान गर्न सम्भव छैन। सबैको साझा प्रयास आवश्यक छ। मुलुकको दीर्घकालीन हित रक्षाका लागि सोचौं। कसैको बहकाउमा नलागौं। हिन्दू राष्ट्रलाई साँघुरो घेरामा यौटा कुनै धार्मिक सम्प्रदाय जस्तो न सोचौं। यो सम्प्रदाय होइन। सम्प्रदायका आँखाले हेर्दा मात्र यो सम्प्रदायजस्तो देखिएला तर यो सम्प्रदाय होइन। सनातन हो, सबैको साझा हो। यसमा जस्तो दूरदृष्टि र विशाल भावना अरू धर्म सम्प्रदायमा पाइँदैन। यसमा सबै धर्मसंस्कृति र सम्प्रदायहरू अटाउँछन्। यो नै धर्मको मूल बटवृक्ष हो। अरूसबै धर्महरू शाखा प्रशाखा हुन्। त्यसैकारण परधर्मीहरूले यही बटवृक्ष माथि बढी आक्रमण गर्दै आएका छन्। यो ढल्यो भने कसैले अहंकार नगरे हुन्छ। अरूकुनै बाँकी रहँदैनन्। बच्दैनन्। हिन्दू कुनै हावामा तैरिएको उडन्ते धर्म होइन। यो नेपालको राष्ट्रियता र यहाँको माटोसँग अभिन्न रूपमा जोडिएको मूल धर्मसंस्कृति हो। तसर्थ ढिलानगरी सबैको प्रतिनिधित्व हुने गरी यौटा साझा संयन्त्र तयार गरेर अघिबढौं।जय सनातन हिन्दू राष्ट्र नेपाल !  विश्व हिन्दू महासंघ नेपाल राष्ट्रिय समिति कार्यकारी सभापति हुन्।"
पहिरोले सात जनाको मृत्यु,"सुन्दरसिंह धामीदार्चुला,कृष्ण पोखरेलतानसेन, पवन पौडेल दमौली : अविरल वर्षापछिको पहिरोले घर पुरिँदा दार्चुलामा तीन, पाल्पा र तनहुँमा दुईदुई गरी सात जनाको ज्यान गएको छ। दार्चुलामा बिहीबार बिहान एकै परिवारका दुईसहित तीन जनाको मृत्यु भएको हो। मृत्यु हुनेमा नौगाड गाउँपालिका३ देउलाडका ७२ वर्षीया देवरुदेवी ठगुन्ना र उनकी तीन महिनाकी नातिनी मञ्जरी ठगुन्ना छन्। यस्तै २९ वर्षीय लक्ष्मण सितोलीको मृत्यु भएको गाउँपालिका अध्यक्ष प्रेमसिंह धामीले बताए। प्रहरी र स्थानीयले तीनै जनाको शव निकालेका थिए। नौगाडमा तीनवटा घर पूर्णरूपमा क्षतिग्रस्त भएका छन्। दर्जनौं घर बाढीको उच्च जोखिममा रहेका स्थानीयले बताएका छन्। बाढी गएको क्षेत्रमा उद्धार गर्न बाटो अवरुद्ध भएको छ। जामिरमा पहिरोले झोलुंगे पुल बगाएको छ। जामिर खोलामा बाढी पसेपछि एक गाउँबाट अर्को गाउँ जाने बाटो बन्द भएका छन्। खहरेहरूमा बाढी आएकाले नेपाल प्रहरीलाई घटनास्थलहरूमा पुग्न कठिनाइ भइरहेको छ। प्रहरी चौकी दल्लेख र होपरीगाडबाट प्रहरी खटिएको दार्चुलाका प्रहरी नायव उपरीक्षक मनोहरप्रसाद भट्टले बताए। बाढीले नौगाड३ मा रहेको ३२ किलोवाट क्षमताको खार खोला दोस्रो लघु जलविद्युत् आयोजना बगाएको छ। आयोजनाका सबै संरचना ध्वस्त भएको स्थानीय हरकसिंह धामीले बताए। बाढीले खार र जामिर जोड्ने झोलुंगे पुल, तीनवटा निर्माणाधीन आरसीसी पुल, तीनवटा घट्ट र तीनवटा पानीको मुहान पनि बगाएको छ। कति घर क्षति भए भन्ने यकिन नभएकोे धामीले बताए। गोकुलेश्वर हुँदै देथला खार खलंगा जोड्ने सडक अवरुद्ध भएको छ। सुदूरपश्चिम प्रदेशको गौरव योजनाअन्तर्गत कालोपत्रे भइरहेको सडक अवरुद्ध भएको हो। बाटो अवरुद्ध हुँदा शव पोस्टमार्टम गर्न समस्या भएको छ। नौगाडबाट शैल्यशिखर नगरपालिकाको गोकुलेमा पोस्टमार्टमका लागि ल्याउनुपर्ने शव ल्याउन गाह्रो भएको छ। चुनढुंगा खानीको पहिरोले बगायो बस्ती पाल्पाको तिनाउ गाउँपालिका५ गिट्टीखानीमा पहिरोले घर पुरिँदा दुई जनाको मृत्यु भएको छ। मृत्यु हुनेमा स्थानीय ४५ वर्षीय वीरबहादुर गुरुङ र ४ वर्षीय बालक आरोप परियार छन्। गुरुङको शव बिहीबार बिहान र परियारको शव दिउँसो भेटिएको जिल्ला प्रहरी कार्यालय पाल्पाका सूचना अधिकारी प्रहरी नायब उपरीक्षक रामेश्वर त्वातीले बताए। ७५ वर्षीया सुन्दरी गुरुङ, २६ वर्षीय रमेश परियार, २४ वर्षीया पूजा परियार, ७५ वर्षीय बलबहादुर पुन, २० वर्षीय आकाश तामाङ, २२ वर्षीय दिलबहादुर राना र १५ वर्षीय दीपेश पुन घाइते भएका छन्। घाइतेमध्ये ७५ वर्षीया सुन्दरी गुरुङको अवस्था गम्भीर छ। घाइतेहरूको उपचार लुम्बिनी मेडिकल कलेज प्रभास तानसेनमा भइरहेको छ। पहिरोले घरसँगै सडकसमेत बगाएको छ। सडकमा ठूला ढुंगा खसेका छन्। कतै सडकभरि पहिरोको लेदो जमेको छ। पहिरोले वीरबहादुर गुरुङ, रमेश परियार, नरबहादुर राना, हरि दर्लामी र बलबहादुर पुनको घर पुरिएको छ। पहिरोबाट विस्थापितलाई कल्याणी आधारभूत विद्यालयमा बस्नेखाने व्यवस्था मिलाइएको गाउँपालिका अध्यक्ष ओमबहादुर घर्ती मगरले बताए। सडकबाट माथि चुनढुंगा उत्खनन क्षेत्र छ। सडक किनारमा रहेको घरबस्ती चुनढुंगा खानी क्षेत्रबाट खसेको पहिरोले बगाएको हो। गिट्टी खानी क्षेत्रमा १२ घरपरिवार बस्दै आएका थिए। पहिरोका कारण बुधबार रातिदेखि अवरुद्ध सिद्धार्थ राजमार्गको तानसेनबुटवल खण्ड बिहीबार रातिसम्म खुलेको छैन। सिद्धबाबा, झुम्सा, पानीमिल, हिउँदे खोला, लामेदमारमा खसेको पहिरो हटाउने काम भइरहेको डिभिजन सडक कार्यालय पाल्पाका सूचना अधिकारी शिवु खत्रीले बताए। जिल्लाका अन्य स्थानमा भने खसेका पहिरो पन्छाएर यातायात निरन्तर भएको छ। दाङमा एक जनाको मृत्यु दाङको घोराही उपमहानगरपालिका१७ मा घरको पर्खाल भत्किँदा तीन महिने शिशुको मृत्यु भएको छ। ३० वर्षीया मनीषा चौधरीकी छोरीको मृत्यु भएको दाङका प्रहरी नायब उपरीक्षक मुकुन्दप्रसाद रिजालले बताए। पर्खालमा पुरिएर चौधरीसहित उनकी नौ वर्षीया छोरी बाटुली घाइते भएका छन्। घाइते दुवैको उपचार राप्ती स्वास्थ्य विज्ञान प्रतिष्ठान घोराहीमा भइरहेको छ। तनहुँमा २ को मृत्यु तनहुँको ऋषिङ७ दधिवनमा पहिरोले घर पुरिँदा एक वृद्धाको ज्यान गएको छ। पहिरोले ६० वर्षीया देवीसरा मगरको घर बगाएको र उनी पुरिएको सहायक प्रमुख जिल्ला अधिकारी चित्रांगत बरालले बताए। श्रीमान् भागे पनि उनी भने भाग्ने क्रममा पहिरोले पुरिएको जनाइएको छ। यसअघि घरगोठ पहिरोले पुर्दा बेपत्ता ऋषिङ८ मझकोटका खुमबहादुर आलेको शव भेटिएको छ। सैनिक, प्रहरी र स्थानीयले करिब १२ घण्टापछि शव भेटेका हुन्। ढुंगाले च्यापेको अवस्थामा उनको शव भेटिएको रेडक्रस सोसाइटी कोटादरबार सभापति इन्द्र आलेले बताए। त्यस ठाउँमा अरू तीन घर पहिरोले बगाएको छ। अरुमा मानवीय क्षति नभए पनि विस्थापित भएका छन्। त्यस क्षेत्रमा उद्धारका लागि सैनिक र प्रहरी परिचालन गरिएको थियो। गाउँपालिकाका अधिकारी दानबहादुर श्रेष्ठले विभिन्न स्थानमा भूस्खलन भएको जानकारी दिए। ऋषिङ गाउँपालिकाले भीमाद देउराली तर्फबाट र भिर्कोट तर्फबाट सडकको अवरोध खोल्ने तथा सम्बन्धित स्थानमा जेसिभिसम्म पुयाउन प्रयास गरिरहेको अध्यक्ष राजेन्द्रकृष्ण श्रेष्ठले बताए। निरन्तर दर्किरहेको झरी र ठाउँठाउँका पहिरोको अवरोधले समस्या गरिरहेको उद्धारमा संलग्न अधिकारीले बताएका छन्। गाउँपालिकाका धेरै ठाउँमा दर्जनौं घर जोखिममा रहेको जानकारी प्राप्त भएको आलेले बताए। खोला तर्ने क्रममा एक बेपत्ता खोला तर्ने क्रममा म्याग्दे ४ घुम्तीबाट स्थानीय करिब ४२ वर्षका मैते नेपाली बेपत्ता भएका छन्। म्याग्दे खोला निकै बढेकाले उनलाई बगाएको तनहुँ उद्योग वाणिज्य संघ थर्पु बजार एकाइ सभापति भीमलाल श्रेष्ठले बताए। बेपत्ताको खोजी भइरहेको प्रहरीले बताएको छ। यस्तै अत्यधिक वर्षा भएपछि बन्दीपुर गाउँपालिकाका विभिन्न ठाउँमा पहिरो खसेको छ। बाढीले बन्दीपुर २ खहरेमा ६ घर बगाएको गाउँपालिका अध्यक्ष पूर्णसिं थापाले बताए। उनका अनुसार मानवीय क्षति भने भएको छैन। गाउँपालिकाका प्रमुख प्रशासकीय अधिकृत महेश सुवेदीले अत्यधिक वर्षा भइरहेकाले नागरिकलाई सचेत गराइएको बताए।"
महामारी तथा वर्षायाममा स्वास्थ्य सचेतना,"सत्ता, विपक्ष लगायतका सबै दलका नेतृत्वहरू, उच्च ओहदाका कर्मचारीहरूले हेलिकप्टरबाट बाढीपीडित प्रभावित क्षेत्रको भ्रमणसँगै वा पालैपालो गर्दैछन्। आश्वासन, भाषण, औषधि, खाद्यान्न, स्वास्थ्यकर्मी पठाइदिने भन्दैछन् तर अधिकांश क्षेत्रमा अहिले पनि बिचल्ली नै छ। सन् १८४० मा राजा राजेन्द्र वीरविक्रम शाहले काठमाडौंवासीलाई भनेका थिए, पानी पिउनुभन्दा अगाडि अनिवार्य रूपमा उमाल्नु र फेरि चिस्याउनु। इनार र पानीका अन्य स्रोतलाई सफा राख्नु। खोला र जमिन तथा नहरको पानी नपिउनु। आज पनि नेपाल सरकारले बाढीपीडित नागरिकलाई त्यस्तै सुझाव दिइरहेका छन्। दुई शताब्दीपछि पनि उस्तै शिक्षा दिइनुले नेपालीको चेतनाको स्तर जहीको तही नै छ त भन्ने प्रश्न छ। स्थानीय बासिन्दा, पत्रकार, समाजसेवी भन्छन्, औषधि र डाक्टर होइन, हेलिकप्टर मात्र देखियो। हेलिकप्टरमा गरिने खर्च खाद्यान्न, औषधि, लुगाकपडा, उपचारमा गरियोस् भनी बासिन्दा फलाक्दैछन्। नेपाल सरकारले दुई दशकअघि सार्वजनिक गरेको एक अनुमानमा सरसफाईको अभावले मानिस बिरामी भएर उपचारमा हुने खर्च र उत्पादनशीलतामा आउने ह्रासले बर्सेनी देशलाई दस अर्ब रुपैयाँ बढीको घाटा भइरहेको थियो भने हाल अझै कति बढी छ। अझ परिवारको सदस्य बिरामी हुँदा र अकालमा मर्दा आफन्तले भोग्नुपर्ने मानसिक तनावलाई कुनै मूल्यमा आँक्नै सकिँदैन। विश्व स्वास्थ्य संगठनको सरसफाइमा गरिएको एक रुपैयाँ लगानीबाट आठ रुपैयाँसम्म प्रतिफल पाइने तथ्यांक सार्वजनिक छ। विश्व स्वास्थ्य संगठनअनुसार फोहोर छोएपछि खानेकुरा पकाउँदा, खाँदा साबुनपानीले राम्ररी हात धोएमा झाडापखाला हुने दरलाई आधा गर्न सकिन्छ। प्रभावित क्षेत्रमा गरिबी छ, भौगोलिक विकटता छ, दुई छाक राम्रोसँग खान पाउँदैनन् जसले गर्दा कुपोषण छ। डेंगु र कोभिडको मिल्दोजुल्दो लक्षणमा एक्कासी ज्वरो आउने, आफ्नो दैनिकी, खानपान वा अन्य कामकुरामा रुची नलाग्ने, थकान महसुस हुने, टाउको, मांसपेसी तथा जोर्नी दुख्ने र वाकवाक लाग्नु वा बान्ता हुने गर्दछ। शारीरिक शक्ति कमजोर भएर ससाना रोगले भेट्दा पनि रोगसँग लड्ने क्षमता नभएर जटिलता र मृत्यु हुने गर्दछ। महामारी स्वास्थ्यका कारण २५ प्रतिशत मात्रै हो, ७५ प्रतिशत घटनाको कारण भने शुद्ध खानेपानीको अभाव, सरसफाईको कमी, पोषणयुक्त तथा उचित खानपिनको अभाव तथा स्वास्थ्य सेवामा पहँुच नपुगी भएको छ। नेपाली भनाइ छ, नेपाली चाकडी गर्न जान्दछन् तर प्रशंसा गर्न जान्दैनन्। समाजसेवीहरूले गरेको मानवीय सहायतालाई पनि उनको जन्मस्थान तथा भविष्यको स्वार्थ भन्दै कुरा काट्ने, खुट्टा तान्ने कामले व्यापकता पाइरहेको छ। वर्षायामसँगै डेंगु प्राप्त तथ्यांकमा २०७७ साउन १ देखि २०७८ असार १६ सम्म ५७ वटा जिल्लामा ४७७ जना डेंगुका बिरामी फेला परेका छन्। म्याग्दीमा ८६ सबैभन्दा बढी र काठमाडौंमा कम ५ जना बिरामी भेटिएका थिए। जबकी महामारीको रूपमा फैलिँदा २०७६ मा १९ हजार संक्रमित, १२ हजार ३८९ बिरामी फेला र ६ जनाको मृत्यृ भएको थियो। डेंगु र कोभिडको मिल्दोजुल्दो लक्षणमा एक्कासी ज्वरो आउने, आफ्नो दैनिकी, खानपान वा अन्य कामकुरामा रुची नलाग्ने, थकान महसुस हुने, टाउको, मांसपेसी तथा जोर्नी दुख्ने र वाकवाक लाग्नु वा बान्ता हुने गर्दछ। लामखुट्टेजन्य रोग अरू समयको तुलनामा गर्मी तथा वर्षामा तराईतिर बढी लामखुट्टे लाग्छन्। जसले गर्दा उच्च र तीव्र ज्वरो हुने डेगु, फिलेरिया, इन्सेफलाइटिस, मेनेन्जाइटिस हुने सम्भावना रहन्छ। त्यसैगरी सैण्डफलाइले बिरामीको छाला कालो हुने, कलेजो सुन्निने, कालाजर लगाउँछ। लामखुट्टेजन्य रोगबाट बच्न लामखुट्टेको विकास र जीवनचक्र पूरा हुन दिनु हुँदैन। जसका लागि लामखुट्टेको टोकाइबाट मानिस जोगिनु पर्छ। झाडापखाला र हैजा पटकपटक पातलो दिसा (तीन पटकभन्दा बढी) हुनुलाई झाडापखाला भनिन्छ। यसले शरीरमा भएको पानी र लवणको मात्रालाई तुरुन्तै कम गर्ने भएकाले शरीरमा विभिन्न किसिमका जलविनियोजनसम्बन्धी स्वास्थ्य समस्याहरू देखा पर्छन्। वान्ता र पखालासँगै भयो भने स्वास्थ्यका दृष्टिले खतरनाक मानिन्छ। विश्व स्वास्थ्य संघका अनुसार करिब ७५ प्रतिशत हैजा संक्रमितलाई भने कुनै लक्षण देखिँदैन तर उनीहरूको दिसामा भने ७ देखि १४ दिनसम्म जीवाणु देखिन्छ। यसले नै अन्य स्वस्थ व्यक्तिमा वातावरणबाट सारिरहेको हुन्छ। विश्व स्वास्थ्य संगठनका अनुसार झाडापखालाको ८८ प्रतिशत कारण असुरक्षित पानी, अपर्याप्त सरसफाई र स्वच्छताको कमी छ। सरसफाईमा सुधारले झाडापखालाले हुने मृत्यु ३२ प्रतिशतसम्म कम गर्न सकिन्छ। त्यसैगरी खानेपानीको गुणस्तरमा सुधारले २५ प्रतिशतसम्म मृत्युदर कम गर्न सकिन्छ। स्वच्छ पानी, सरसफाई, व्यक्तिगत स्वच्छता तथा हात धुनुजस्ता स्वास्थ्य शिक्षामार्फत झाडापखाला ४५ प्रतिशतसम्म कम गर्न सकिन्छ। खानेपानीलाई क्लोरीनेसन गरेर शुद्ध बनाउँदा डायरीया ३९ प्रतिशतसम्म कम गर्न सकिने पनि विश्व स्वास्थ्य संगठनले जनाएको छ। करिब ८० प्रतिशतमा उपचार जीवन जल अर्थात् नुनचिनीपानीद्वारा गरिन्छ। गम्भीर अवस्थामा भने यो झोेल नसाद्धारा दिइन्छ। हैजा भएकामा पनि ८० प्रतिशत रोगीलाई भने सामान्य झाडापखाला मात्र हुन्छ। बाँकी २० प्रतिशतमा भने शरीरमा पानी कम हुनुका साथै कडा पानी जाने झाडापखाला लाग्न सक्छ। उपचार नगरिए यस्ता बिरामीमध्ये आधाको मृत्यु हुन सक्छ। समयमै उपयुक्त र उचित उपचार भए हैजाको मृत्युदर एक प्रतिशतभन्दा कम हुन्छ। रोकथाम मलमूत्रलाई पानीको मुहान नजिक वा जथाभावी नफाली खाल्डोभित्र पुर्नुपर्छ। खानेकुरालाई झिंगाबाट बचाउनुपर्छ। झिँगा लागेको, बासी, सडेगलेका, नपाकेका, चिसिएको खाद्य पदार्थ खानु हुँदैन। शौचालय गएपछि, खानाअघि तथा पछि साबुनपानीले हात पखाल्नुपर्छ। सलाद खानुपरे पोटासियम परम्याग्नेट मिसिएको पानीले सफा गरेर मात्र खानुपर्छ। सडकछेउ, होटल, रेष्टुरेन्टको खाद्य पदार्थ नखानुस्। खानेपानी कम्तिमा १० मिनेटसम्म उमाल्नुस् वा कलोरिन चक्कीले संक्रमणमुक्त बनाउनुस्। दाँत माझ्दा उमालेर चिसो भएको पानी प्रयोग गर्नुस्। रोगीलाई छुट्टै कोठामा राख्नुस् तर ओडारमा, घरमा थुनेर बाँकी सबैले घर छोड्ने काम नगरौं। अन्तमा, गर्मी तथा वर्षायाममा लाग्ने विभिन्न रोगहरूबाट बच्न जुनसुकै उमेर, वर्ग तथा तप्काका मानिसले स्वास्थ्यप्रति सचेत हुनुपर्छ। जसका लागि भोजनमा सर्तकता, सफा शुद्ध वा पोटासियम परम्याग्नेटले धोएको खाना, उमालेको किटाणुरहित पानीको प्रयोग गर्नुका साथै खानुअघि र पछि साबुनपानीले हात धुनुपर्छ। घर वरिपरीको वातावरण सफा राख्नुपर्छ। हाल कोरोना महामारीमा अपनाइएका जनस्वास्थ्यका मापदण्डले पनि धेरै संक्रामक तथा सरुवा रोगको रोकथाम गरेकाले त्यसलाई निरन्तरता दिँदै हरघडी सचेत बन्नुपर्छ।  लेखक नेपाल चिकित्सक संघका कोषाध्यक्ष हुन्।"
लक्ष्मी बैंकको १३०औँ शाखा बुढानिलकण्ठकाे गणेश चोकमा,"काठमाडौं : लक्ष्मी बैंकले आफ्नो शाखा संजाल विस्तार गर्ने क्रममा आफ्नो १३० औँ शाखा बुढानिलकण्ठको वडा न ६ स्थित गणेश चोकमा संचालनमा ल्याएकोे छ । यो शाखामार्फत बैकंले ग्राहकहरुको वित्तीय आवश्यकता पुरा गर्न आवश्यक सम्पूर्ण रिटेल बैकिंग सेवाका साथै सानातथा लघु व्यवसायीहरु माझ वित्तीयपहुँच पुर्याउने लक्ष्य राखेको छ । यो नयाँ शाखाको साथलक्ष्मी बैंकको संजाल ४८ जिल्लामा १३०शाखा, ६ एक्सटेन्सन काउन्टर र ५ हस्पिटल सेवा काउन्टर, १५९ एटिएम, २५०० भन्दा बढि रेमिटेन्स् एजेन्ट तथा ६१शाखा रहित बैंकिङ्ग एजेन्टहरु पुगेको छ । यो शाखाको साथ लक्ष्मी बैंकले आफ्नो सेवाअझ सुदृढ अनि व्यापक बनाउने विश्वास राखेको छ। सुविधाजनक बचत खाता योजना, मुद्दती निक्षेप योजना, घर तथा सवारी कर्जा, साना व्यवसायी कर्जा, लघुवित्त, लगायतका वित्तीय सेवाहरुको बढ्दो मागलाई पुरा गर्न बैंकले नयाँ तथा वित्तीय पहुँचन पुगेका क्षेत्रहरुमा आक्रामक रुपमा सेवाविस्तार गर्दै आएको छ ।"
गाँस त देऊ,"प्रधानमन्त्री केपी शर्मा ओलीले धेरै दोहोर्याउने वाक्य हो, नेपालमा गरिबीका कारण कोही भोकै पर्दैन, भोकले कोही मर्दैन। सरकार सम्हालेदेखि नै उनले धेरै कार्यक्रममा सरकारले यसको व्यावहारिक अभ्यास अघि बढेको दाबी गर्दै पनि आएका छन्। नीति तथा कार्यक्रममा राख्दै बजेटमा समेत भोक र रोगबाट नागरिकलाई जोगाउने प्रतिवद्धता सरकारले गरेको छ। आउने आर्थिक वर्षमा मात्रै नभई अघिल्ला आर्थिक वर्षमा पनि कोही भोकै पर्दैन, भोकले कोही मर्दैन भन्ने विषय जोडिएकै छन्। बजेटमा गरिबी निवारणका लागि कार्यक्रमहरू पनि ल्याइएको छ। सबै जिल्लाका गरिब घरपरिवारलाई राज्य सुविधा परिचयपत्र वितरण गर्ने, गरिबी निवारण कोषलाई खारेज गर्दै कोषमा आवद्ध भएका ३२ हजार सामुदायिक समूहलाई सहकारीमा रूपान्तरण गर्ने व्यवस्था बजेटमा गरिएको छ। यस्ता कार्यक्रमले गरिबीको दर घट्ने अपेक्षामा सरकारको छ। रोजगारी र आर्थिक उन्नतिका लागि औद्योगिक क्षेत्रको विकास, मेक इन नेपाल, मेड इन नेपालजस्ता नयाँ अभियान सञ्चालन गर्ने लक्ष्य राख्दै सरकारले नेपाल अब नयाँ युगमा प्रवेश गरेको बताउँदै आएको छ। समृद्ध नेपाल : सुखी नेपाली जस्ता नाराले पनि अब समृद्धिको यात्रा सुरु भएको पुष्टि गर्न खोज्छ। सरकारले नयाँ युगको सपना देखिरहँदा नेपालकै नागरिक भने अझै पनि भात खाने चामल लिन तीन दिनसम्म कुर्नुपर्ने बाध्यतामा छन्। यति कुर्दा पनि रित्तो हात घर फर्कनु पर्ने तीतो यथार्थ हाम्रै मुलुकमा छ। खाद्यान्न अभाव भएर भोकै बस्नु पर्ने वा एक छाक खाएर दिन कटाउनुपर्ने नागरिकको समस्या अझै हटेको छैन। यस्तो अवस्थाको अन्त्य नभई ठूलो सपना सरकारले देख्दा नागरिक प्रश्न गर्छन्, यो सपना नेपाल सरकारकै हो ? देशका हिमाली क्षेत्रमा खाद्यान्न अभाव छ। हिमाली तथा दुर्गम क्षेत्रका नागरिक अझै पनि ठेकेदारले कहिले चामल ल्याएर बाँड्ला र खाउँलाको अवस्थामा छन्। यसको एउटा उदाहरण हो, बाजुराको हिमाली क्षेत्र कवाडी। हिमाली गाउँपालिकाको कवाडी अस्थायी डिपोमा ठेकेदारले सम्झौता भएको वर्ष दिनसम्म पनि चामल ढुवानी नगर्दा महिना दिनदेखि चरम खाद्य संकट छ। हिमाली गाउँपालिका१, बिच्छँयाका नागरिक तीन दिन हिँडेर कवाडी अस्थायी डिपोमा चामल किन्न पुगे। तर, डिपोमा चामल नपाएपछि रित्तो हात फर्किन बाध्य भए। चामल नपाएपछि सिस्नो, कन्दमूल, गिठ्ठाभ्याकुरको भरमा यस क्षेत्रका नागरिक छन्। नागरिकको आधारभूत आवश्यकताभित्र पर्ने गाँस, बास र कपासमध्ये पहिलो आवश्यकता नै गाँस अर्थात् खाद्य हो। गाँसै नभए बासले मात्र जिन्दगी धान्दैन। यो सबैले जानेबुझेकै कुरो हो। नागरिकको आधारभूत खाद्य सुरक्षाको प्रत्याभूत गर्नु राज्यको दायित्व हो। खाद्यसम्बन्धी हकलाई मौलिक हकको रूपमा संवैधानिक व्यवस्था पनि गरिएको छ। उक्त हकको कार्यान्वयन गर्न खाद्य अधिकार तथा खाद्य सम्प्रभूतासम्बन्धी ऐन, २०७५ समेत जारी गरी हरेक नागरिकको खाद्य अधिकार, खाद्य सुरक्षा र खाद्य सम्प्रभूतालाई कानुनी अधिकारको रूपमा स्थापित गरिएको छ। सरकारले दिगो विकास लक्ष्यमा भोकमरीको अन्त्य गर्ने, खाद्य सुरक्षा तथा पोषणको अवस्था सुधार गर्ने र दिगो कृषि प्रणालीको प्रवद्र्धन गर्ने भनेर राखेको छ। यस्ता लक्ष्य, योजना र ती क्षेत्रमा ठूलो बजेट खन्याउँदा पनि अझै नागरिक चामलका लागि तीन दिन हिँडेर रित्तो हात फर्कनु पर्ने अवस्था हुनु सरकारका लागि लाज लाग्ने विषय हो। योजना राम्रो भए पनि कार्यान्वयनको पाटो शून्य हुँदा सरकारले गरिबी घटाउन वर्षेनी बनाएका यस्ता कार्यक्रमले सरकारलाई नै गिज्याइरहेको छ। विश्व भोकमरी सूची सन् २०२० मा १०७ मुलुकमध्ये नेपाल ७३औं स्थानमा छ। सो अध्ययन अनुसार नेपालले १९५ नम्बर ल्याएको थियो। यो अवस्था भनेको मोडरेट अवस्था हो, जसको अर्थ धेरै भोकमरी पनि होइन र भोकमरी नै नहुने अवस्था पनि होइन भन्ने बुझिन्छ। नेपालमा भोकमरीको अवस्थामा सुधार आएर गरिबीको दर कम भएको मानिन्छ। तर सानो मुलुक भए पनि नेपालले भोकमरी र गरिबी घटाउन भने नसकेको विभिन्न समयका अध्ययन प्रतिवेदनले देखाएका छन्। चीनले ४० वर्षमा ७० करोड नागरिकको अवस्था सुधार गरेको पाइन्छ। तर, नेपालले थोरै जनसंख्यालाई पनि गरिबीको पीडाबाट समयमा उकास्न सकेको छैन। शून्य भोकमरी चुनौती हो। तर, सुधार गर्ने धेरै विकल्प छन्। नागरिकलाई खानका लागि चामल मात्रै पुर्याउन पनि सरकारी संयन्त्रका रूपमा खाद्य डिपो छन्। यसलाई व्यवस्थित बनाउनु पर्छ। क्षेत्रगत रूपमा नागरिकको आवश्यकता पहिचान गरेर ढुवानी र वितरणको व्यवस्था मिलाउनु पर्छ। कतै नबिकेर कुहिने र गाईवस्तुलाई खुवाउनु पर्ने, कतै चामल नपाएर भोकै बस्नुपर्ने अवस्था छ। यो समस्याको पहिचान गरेर वितरण प्रणाली प्रभावकारी बनाउँ। नत्र सरकारका सुखी, समृद्धी र भोकमरी घटाउने योजना नारामा सीमित हुनेछन्।"
