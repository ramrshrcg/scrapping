शीर्षक,विवरण
कोरोना सकिएको छैन है,"कोभिड १९ रोगबारेमा जतिसुकै मै हु भन्नेलाई पनि नयाँ भएपछि राज्यसंयन्त्र तहसनहस मात्र बनेन, हताससमेत भयो। मूल कारण र अचुक उपचार पहिचान नभइसकेकाले मेसो पाइएको छैन। नेपालजस्तो मुलुकका लागि महामारी फैलिने सम्भावना रोक्न तत्काल आर्थिक, सांस्कृतिक र सामाजिक गतिविधि प्रतिबन्ध गरी लकडाउन अर्थात् बन्दाबन्दीको विकल्प छैन। लकडाउनमा उत्रिसकेपछि कतिबेला फिर्ता लिने भन्ने निश्चय गर्न ८३ दिन पर्खनुपर्यो नेपाललाई। तथापि स्वास्थ्य मन्त्रालयको हालै निर्मित व्यवस्थित जनस्वास्थ्य मापदण्डमा तीन प्रकारका व्यवस्था छन्। मापदण्डमा ५० जनासम्म संक्रमित भएका जिल्लालाई सुरक्षित, ५१ देखि दुई सय संक्रमित भएकालाई मध्यम प्रकृति मानी तोकिएको समयमा तोकिएको काम गर्न पाइने र दुई सयभन्दा बढी संक्रमित भेटिएका जिल्लामा पूर्ण लकडाउन गर्नेछ। साइलेन्ट कोरोना नेपालमा संक्रमितको संख्या साढे ६ हजारमाथि उकालो लाग्दै गर्दा १९ जनाको मृत्यु भएबाहेक बाकीमा लक्षण नै नदेखिएको अवस्था साइलेन्ट कोरोना देखिन्छ। वैज्ञानिकहरूले कोभिड १९ विरुद्ध रोगप्रतिरोधात्मक क्षमता हुन सक्ने बताउँछन्। कतै नेपालीमा देखिएका साइलेन्ट कोरोना पनि प्रतिरोधात्मक क्षमताकै कारण त होइन, यसबारेमा खोज हुन जरुरी छ। लक्षणविहीन साइलेन्ट कोरोना भएकाले अन्यलाई भाइरस सार्न सक्ने वैज्ञानिक पुष्टि भइसकेकाले नेपालमा संक्रमण रोक्ने योजनाको लागि चुनौती छ। नेपालमा २० देखि ४० वर्षका युवामा देखिएको र कोरोनाले ठूलो समस्या नल्याउने गरेकाले थाहै नपाई घरका ज्येष्ठ नागरिकलाई संक्रमित गराए हानिकारक हुन सक्छ। एकैपटकमा दर्जनौंलाई संक्रमण सार्न सक्ने क्षमता राख्नेलाई सुपर स्प्रेडरको नाम दिइन्छ। वैशाख अन्त्यमा हट स्पट बनेको बाकेको नरैनापुरमा एकैपटक ११८ जना संक्रमित पत्ता लागेपछि कतै सुपर स्प्रेडर त थिएन भन्ने अनुमान छ। खुल्दै लकडाउन विश्व स्वास्थ्य संगठनले लकडाउन कहिले अन्त्य गर्न सकिन्छ भनेर दिएको ६ बुदामा रोगको सर्ने दर नियन्त्रण, स्वास्थ्य प्रणाली र जनस्वास्थ्य क्षमता प्रत्येक बिरामीको पहिचान, परीक्षण, आइसोलेट, क्वारेन्टाइन र हरेक सम्पर्कमा आएकाको ट्रेस गर्न सक्षम, नर्सिङहोम, अस्पतालजस्ता जोखिम क्षेत्रहरूको न्यूनीकरण, रोकथामका उपाय स्थापित, नयाँ आयातीत बिरामी आउने जोखिम नियन्त्रित र व्यवस्थित भएको र नया अवस्थाको सामान्य अवस्थामा जिउन आमनागरिक पूर्णरूपमा व्यस्त, जानकार र सामर्थवान् भएको हुनपर्ने छ। विश्व स्वास्थ्य संगठनको मापदण्ड त नेपालले पूरा गर्न सक्ला ? भारतसँगको सिमाना अझ कडाइ गर्ने, अन्तर्राष्ट्रिय उडान बन्द गर्ने, भीडभाड हुने स्थानलाई बन्द गर्ने, सामाजिक दूरी कायम गर्ने, संक्रमण देखिएका क्षेत्रमा लकडाउन र बाकी ठाउँमा आन्तरिक रूपमा विस्तारै खुला गर्ने, कृषि, उद्योग तथा कलकारखाना, निर्माणसँग सम्बन्धित काम र बैंक तथा वित्तीय, पुँजी बजारलगायतमा कोरोना फैलिन नदिने हात धुने, मास्क, ग्लोब र सामाजिक दूरीजस्ता सुरक्षात्मक उपाय अपनाई सेमी र अनलकतर्फ जानुपर्नेमा देशैभर एउटै मापदण्डले खुलाइएको छ। हरेक नागरिकमा जिम्मेवारी बोध हुनैपर्छ किनभने बन्दाबन्दी सहज र खुकुलो बनाइएको हो, कोरोनाको महामारीकाल सकिएको छैन र होइन। लक्षण नभएकालाई पनि एप्सद्वारा निगरानीमा राख्ने, तीन महिना पहिल्यैदेखि देश भित्रिएकालाई परीक्षण र निगरानी, हरेक पाँच किमिमा अस्थायी अस्पताल, जोखिम वर्ग, उमेर र समूहको विशेष सुरक्षा र सावधानी, जनचेतना गाउँगाउँमा फैलाउने, हरेक घरमा थर्माेमिटर र रिपोर्ट इमेलमार्फत पठाउने, एप्स निर्माण गरी रेड, एलो र ग्रिन जोनभित्रका नागरिकको इन्ट्री गरी हेल्थ कोड उपलब्ध गराउने, रेडमा संक्रमित, एलोमा शंकास्पद र ग्रीनमा स्वस्थमा तीन वर्गमा वर्गीकरण गर्दै आफ्नो स्वास्थ्यको अपडेट गर्ने, २१ दिनको लक्षण हेरेर वर्गीकरण गर्ने, मोबाइल स्क्यानरमार्फत निगरानीमा राखिनुपर्नेमा केही भएको देखिँदैन। अदुवा, बोझो, बेसार खाने र जन्मैदेखि प्रतिरोधी क्षमता बलियो भएका नेपाली भएर होला ? कोरोना खर्च सरकार र मन्त्रालयले सम्बन्धित वेबसाइटमा खर्च विवरण दुरुस्त र सार्वजनिक नगरेकै कारण प्रश्न उठेका हुन्। केही राखिएका सूचना र जानकारी हटाइनु पनि शंकास्पद छ। प्रधानमन्त्रीले संसद्मा १० अर्बको होइन, कोरोनाको चिन्ता गर्ने हो, पारदर्शितामा दिनैपिच्छे लेखापरीक्षण हुँदैन भनेका छने। कोरोना प्राथमिकतामा हो तर त्यसका खर्च अपारदर्शी कदापि मान्य हुँदैन। लोकतन्त्रमा हरेक सरकारी खर्चबारे जान्न खोज्नु नागरिक र तिनका प्रतिनिधिको नैसर्गिक अधिकार हो।यसलाई सरकारले राजनीति र अर्घेल्याईं ठान्नु हुँदैन। त्यसैमा सरकारी खर्च आम्दानीको हिसाबकिताब हेर्ने र अनियमितता देख्ने, औंल्याउने संवैधानिक निकाय र मलेप कार्यालय लकडाउनमै छन्। संसद्देखि सडकसम्म चौतर्फी आवाज र हिसाबकिताब माग भएपछि बारम्बार १० अर्ब भनिँदै आएको खर्च जेठ २१ गते उच्चस्तरीय समन्वय समितिले नौ अर्ब ८७ करोड रुपैयाँ तब सरकारले आठ अर्ब ३९ करोड ११ लाख १९ हजार खर्च भएको विवरण जेठ ३१ गते गरेको छ। पछिल्ला दुई सार्वजनिक विवरणमा करिब डेढ अर्ब रुपैयाँ फरक देखिएको छ। सामान्य जीवनका सावधानी लकडाउन खुकुलो बनाएको सरकारले जुनसुकै ठाउँमा ६ फिटको भौतिक दूरी, घरबाहिर निस्कँदा सर्जिकल वा तीन तह भएको कपडाको मास्क र परिसरमा हात धुने साबुनपानी वा स्यानिटाइजरको व्यवस्था तथा प्रवेश गर्नेले हात धोएको वा प्रयोग गरेको तीन सर्त अनिवार्यरूपमा पालना गर्नुपर्छ। अनुहारको टी क्षेत्र आखा, नाक र मुख नछुने र खोक्दा, हाछ्युँ गर्दा सुरक्षित गर्नुपर्छ। सार्वजनिक स्थलमा नथुक्ने, विद्युतीय फेस रिडिङ हाजिर र कारोबारलाई प्रोत्साहन गर्ने, ज्वरो, खोकी अनि श्वासप्रश्वासका समस्या आउनेहरू जनसम्पर्कमा नआउने, खानपानमा सर्तकता, भाडाहरू साबुनपानीले सफाइ र सुके मात्र प्रयोग, शौचालय दैनिक कम्तीमा दुईपटक सफाइ, हात धुने बेसिनमा ब्रस नराख्ने र धेरै प्रयोग हुने ढोका, ह्यान्डल, टेबुललगायतमा नियमित डिसइन्फेक्सन गर्नुपर्छ। सामाजिक दूरी संक्रमणको फैलावट रोक्न निश्चित क्षेत्रमा निश्चित समयका लागि व्यक्तिव्यक्तिबीचको सम्पर्क घटाउन वैज्ञानिक, सामाजिक एवं व्यावहारिक उपाय अपनाइन्छ। व्यक्तिव्यक्तिबीचको प्रत्यक्ष सम्पर्क घटाउने विधिलाई सन् १९५२ ताका सोसल डिस्टेन्सिङ भनिएको थियो। तथापि त्यसबेला सामाजिक सम्बन्ध स्थापना गर्न व्यक्तिव्यक्तिबीचको भेट अनिवार्य अपेक्षित थियो। तर हाल सूचना प्रविधि, सामाजिक सञ्जाल र इन्टरनेटले एकअर्काबीच नभेटेर पनि सामाजिक सम्बन्ध कायम गर्न सकिन्छ। तसर्थ सामाजिक दूरी कायम गर्ने शब्दले बहिष्करण, विभेद बुझाउने भएकाले भौतिक दूरी भनिनुपर्छ। महामारी रोग विज्ञानको दृष्टिकोणमा सोसल डिस्टेन्सिङको मुख्य उद्देश्य भाइरसको सर्ने र आधारभूत प्रजनन संख्या घटाउनु हो। लकडाउन सुरु गर्दा मुलुक जहा थियो, अहिले त्यसभन्दा ठूलो संकटबाट गुज्रिरहेको छ र तत्काल नियन्त्रणमा आउने कुनै गुन्जायस छैन। संक्रमणले विस्तारै जरा फैलाउँदै छ। महामारी त भर्खर पो सुरु भएजस्तो देखिँदै छ। कोरोना भाइरस आफैं भागेर जाने होइन। हाम्रो उचित प्रयत्नबाट मात्र यसको साङ्लो चुँडालिने र संक्रमित हुनेको संख्या घट्दै जाने हो। कसैले पनि स्वास्थ्य अनुशासनको पक्षलाई भुल्नु हुँदैन। हरेक नागरिकमा जिम्मेवारी बोध हुनैपर्छ किनभने बन्दाबन्दी सहज र खुकुलो बनाइएको हो, कोरोनाको महामारीकाल सकिएको छैन र होइन। अन्त्यमा कोरोना संक्रमणमा परेर मृत्युको मुखमा परिहालियो भने सरकारका निम्ति एउटा संख्याबाहेक केही हँुदैन। तथापि परिवारका लागि भने ठूलो क्षति हो। सरकारलाई संक्रमण देखिएको स्थानमा व्यवस्थापन गर्न हम्मे छ। नयाँ सामान्य अवस्थामा सबैले उत्तिकै सावधानी अपनाउन जरुरी छ। तसर्थ व्यक्ति आफैंले आफ्नो र परिवारको स्वास्थ्यको ख्याल गर्नुपर्ने अवस्था छ। दुई मिटरको भौतिक दूरी, हात र श्वासप्रश्वासको सरसफाइ र मास्क अनिवार्य गर्नुैपर्छ हामी सबैले। डा बुढाथोकी नेपाल चिकित्सक संघका केन्द्रीय कोषाध्यक्ष हुन्।"
सगरमाथाजस्तै उच्च सम्झौता,"धेरै राष्ट्रको परराष्ट्र नीति उसको आन्तरिक नीतिको नै विस्तारित रूप हुन्छ, तर अपवादमा केही राष्ट्र छन्, जसको परराष्ट्र नीतिले आन्तरिक नीतिमा प्रभाव पार्छ त्यस्ता अपवादका मुलुकमा नेपाल पनि पर्छ भारत र चीनको नीतिले नेपालको आन्तरिक नीतिमा प्रभाव पर्ने गरेको छ। नेपाल स्ट्राटिजी फर सर्भाइबल मा अमेरिकी प्राध्यापक लियो ई रोज। सन् १९५५०५६ देखि नियमित रूपमा नेपाल आउने गरेका रोजले नेपालको गहन अध्ययन गरेर यो पुस्तक लेखेका हुन्। नेपालको महत्वपूर्ण घटनामा यी दुई छिमेकीको गहिरो प्रभाव पर्छ भन्ने अहिले नेपालको भारत र चीनसँगको सम्बन्धले पनि दर्शाउँछ। लिम्पियाधुरा र लिपुलेक हुँदै नेपालको भूमि भएर चीनसँग जोड्न भारतले बनाएको बाटोलाई लिएर नेपालले जनाएको असन्तुष्टिलाई भारतीय स्थल सेनाध्यक्षले कसैको इशारामा नेपालले यो विरोध गरेको बताए। लिम्पियाधुरा लिपुलेक हुँदै नेपालको पश्चिम भाग कालापानीमा भारतले बनाएको मोटरबाटोको कसरी पटाक्षेप हुन्छ धेरै हदसम्म नेपालको भोलिको भारत चीन नीति अघि बढ्नेछ। हात्ती दायाँबायाँ जता मोडिए पनि माडिने दुबो नै हो। बीपीले आफ्नो डेढ वर्षको शासनमा दुवै छिमेकी भारत र चीनसँगको सम्बन्धमा लिएका युगान्तकारी दुई घटना यहाँ चर्चा गर्नेछु। २०१६ सालमा बीपी प्रधानमन्त्री भएकै समयमा चीनले सेना पठाएर ल्हासा कब्जा गर्यो। दलाई लामा भागेर नेपाल हुँदै भारतको धर्मशालामा गएर बसे। उनका अनुयायी ल्हासामा लुटपाट मच्चाउँदै नेपाल भएर धर्मशाला गए। तीमध्ये केही नेपालको सिमाना मुस्ताङ आदि जिल्ला प्रवेश गरे। तिब्बतीहरू सिमानामा बस्दै ल्हासातिर लुटपाट मच्चाउन थालेपछि मुस्ताङ आदि विभिन्न सीमामा नेपाल सरकारले पनि आफ्नो सेना खटायो। यसरी सेना खटाइएका जिल्लामध्ये मुस्ताङ प्रमुख थियो। तिब्बती लुटेरा भनी चिनियाँ जनमुक्ति सेनाले चलाएको गोलीबाट नेपालको सुरक्षामा खटिएका सेनाका सुबेदार बमप्रसाद बाँस्कोटा मारिए। अरू केही जवान घाइते भए। यस घटनाले एकैसाथ अन्तर्राष्ट्रिय रूप लियो। पश्चिमा पत्रपत्रिकाले प्रमुखताका साथ छापे। कतिपयले तिब्बतपछि चीनले नेपाल पनि कब्जा गर्न लाग्यो भन्ने समाचार सम्प्रेषण गरे। नेपालभित्र पनि ठूलो हल्लीखल्ली मच्चियो, त्यतिबेला संसद् चलिरहेको थियो, स्वाभाविक थियो संसद्मा पनि यो प्रश्न उठ्यो। संसद्मा प्रमुख प्रतिपक्ष दलका संसदीय दलका उपनेता बेनीबहादुर कार्कीले प्रश्न उठाए। कांग्रेसका पनि कतिपय सांसदले सरकारको ध्यानाकर्षण गराए। सांसदहरूको प्रश्नको जवाफ दिँदै प्रधानमन्त्री बीपीले संसद्मा वक्तव्य दिनुभयो चिनियाँ सेनाको यो कदमको नेपाल सरकारले विरोध जनाउँदै चिनियाँ प्रधानमन्त्रीको ध्यानाकर्षण गराएको संसद्लाई जानकारी गराउनुभयो। सन् १९५६ को वाङडुङ सम्मेलनपछि एसिया अफ्रिकाका नवोदित राष्ट्रको नेतृत्व कसले लिने भन्नेमा चीनका प्रधानमन्त्री चाउ एन लाई र भारतका प्रधानमन्त्री नेहरूबीच एक किसिमको प्रतिस्पर्धा भइसकेको थियो। मुस्ताङ घटनालाई लिएर भारतीय संसद्मा प्रश्न उठ्दा सन् १९५० को सन्धिअनुसारको भारतमाथिको हमला हो। उचित समयमा भारतले जवाफ दिनेछ। नेहरूको यस भनाइबाट मुस्ताङ घटना त्रिपक्षीय विवादको विषय बन्यो। नेपालमा फेरि सांसदले प्रधानमन्त्रीसँग प्रश्न गरे, तपाईंको जवाफ र नेहरूका भनाइमा फरक देखियो कुन सत्य हो ? के नेहरूका भनाइ नेपाल सरकारले स्वीकार गर्छ ? सांसदहरूको प्रश्नमा बीपीले भन्नुभयो, पत्रपत्रिकामा नेहरूका भनाइ मैले पनि हेरें। यो समस्या सुल्झाउन नेपाल आपैं सक्षम छ। सन् १९५० को सन्धिलाई नेहरूजीले गरेको व्याख्यासँग म सहमत छैन। बीपीका भनाइ र तपाईंका भनाइमा फरक देखियो कुन सत्य हो ? के बीपीले गरेको सन् १९५० को सन्धिको व्याख्यालाई भारत सरकार स्वीकार गर्छ ? भारतीय संसद्मा पुनः प्रश्न उठ्यो। त्यतिबेला धेरैजना सांसद समाजवादी दलका थिए र कांग्रेसका पनि कतिपय सांसद बीपीका मित्र थिए। सांसदहरूको प्रश्नको जवाफमा नेहरूले उत्तर दिए, बीपीको भनाइ मैले पनि पढें सन् १९५० को सन्धिको सम्बन्धलाई लिएर बीपीले गरेको व्याख्या भारत सरकार स्वीकार गर्छ नेहरूले जवाफ दिए। नेपाल र भारतबीचको धार्मिक, सांस्कृतिक सम्बन्ध जनताजनताबीचको सम्बन्धलाई ध्यानमा राखेर भारतसँग वार्ता गर्नुको विकल्प छैन। दुर्भाग्य प्रधानमन्त्रीमा त्यो गाम्भीर्य देखिँदैन। बीपीको विरोध प्रथम पत्रको जवाफमा मुस्ताङ घटनामा आफ्ना सेनाको संलग्नता स्वीकार गरेका थिएनन् चाउ एन लाईले। बीपीले पुनः कडा पत्र लेखेर चिनियाँ सेनाको व्यवहारको निन्दा गर्दै चीन सरकारको यसमा गल्ती छ माफी माग्नुपर्छ र क्षतिपूर्ति दिनुपर्ने अडान दोहोर्याउनुभयो। बीपीको पत्रको जवाफमा आइन्दा फेरि यस्तो घटना नदोहोरिने आश्वासन दिँदै पीडितको परिवारका नाममा ५० हजार क्षतिपूर्ति दिने निर्णय गरेको चिनियाँ प्रधानमन्त्रीको जवाफपछि मुस्ताङ काण्ड टुंगियो। मुस्ताङ घटना साम्य भएपछि प्रधानमन्त्री चाउ एन लाईको निमन्त्रणामा बीपी चीन जानुभयो। साथमा थिए निर्माण यातायातमन्त्री गणेशमान सिंह र गृहमन्त्री सूर्यप्रसाद उपाध्याय। दुवै देशका प्रतिनिधिमण्डलका भेटका अवसरमा पञ्चवर्षीय योजनाअन्तर्गत नेपालको कृषि र उद्योग विकास गर्न खोजेको। यसमा मित्रराष्ट्र चीनको सहयोगको अपेक्षा राखेको कुरा बीपीले राख्नुभयो। चाउ एन लाईको जवाफ थियो चीन सहयोग गर्न तयार छ तर भारतको भन्दा अलि थोरै। बीपीले प्रश्न गर्नुभयो किन थोरै ? बीपीको प्रश्नको जवाफमा चाउ एन लाईको भनाइ थियो भारतको बराबरी वा त्योभन्दा बढी दिँदा भारत रिसाउन सक्छ। बीपीको आग्रहअनुसार १० करोड भारुबराबर सहयोग दिने प्रतिबद्धता चीनले जनाएपछि दुवै देशका प्रतिनिधिमण्डलको अन्य विषयमा कुराकानी भयो। सहायता सम्बन्धमा वार्ता टुंगिएपछि बीपीले सीमा विवादको प्रश्न उठाउनुभयो। बीपीको प्रश्नमा सगरमाथा आधाआधा गर्ने गरी दुवै देशले वार्ता टोली गठन गर्ने प्रस्ताव चिनियाँ प्रधानमन्त्रीले गरे, जसलाई बीपीले अस्वीकार गर्नुभयो। चीनले उत्तरी मोहडाबाट सगरमाथा आरोहण गर्न पाउने आफ्नो अधिकार छाड्न तयार थिएन। चीन जानुभन्दा पहिले इतिहासशिरोमणि बाबुराम आचार्यसँग दुई चरण कुरा गरी सगरमाथा नेपालको हो भन्ने प्रमाणसहित जानुभएको थियो। अन्य सिमानासम्बन्धी विवाद टुंग्याउन संयुक्त कमिसन बनाउन सहमत हुने तर सगरमाथा आधाआधा गर्ने प्रस्ताव नेपाललाई स्वीकार नहुने अडान बीपीले राख्नुभयो। बीपीको अडानमा चाउ एन लाईले भने त्यसो हो भने सगरमाथा विवाद थाँती राखेर अन्य सीमा टुंग्याउने प्रस्ताव गरी कमिसन बनाउन चाउ एन लाईको प्रस्ताव बीपीले पुनः अस्वीकार गर्नुभयो। बीपीसँगको भेटमा चिनियाँ नेताहरूले भन्ने गरेका थिए, नेपाल पूर्वको स्विटजरल्यान्ड हो। हामी नेपालको विकासमा हरतरहले सहयोग गर्न तयार छौं। अहिले नेपाल सरकारले लिएको नीतिको चीन समर्थन गर्छ। चीनको यही भनाइ समातेर बीपीले भन्नुभयो, अहिले नेपालमा प्रमुख प्रतिपक्ष दक्षिणपन्थी गोरखा परिषद् पार्टी छ, चीनले मेरो सरकारले राखेको अडानको समर्थन नगर्ने हो भने त्यसको फाइदा गोरखा परिषद्ले लिनेछ, यसबाट चीनलाई के फाइदा हुन्छ ? बीपीको यस प्रश्नको जवाफ नदिई वार्ता टुंगियो। दुवै प्रधानमन्त्री वार्ता स्थलबाट उठे। राति सुत्ने बेलामा अचानक ढोकामा दस्तक गरेको आवाज आयो बीपीले ढोका खोल्नुभयो। तपाईंसँग भेट गर्न अध्यक्ष माओ प्रतीक्षा गरिरहनुभएको छ। आगन्तुकले खबर गरेपछि बीपी गृहमन्त्री सूर्यप्रसाद उपाध्याय र यातायातमन्त्री गणेशमानजीलाई लिएर अध्यक्ष माओसँग भेट गर्न जानुभयो। भेटमा माओले नै कुरा अघि बढाए र भने मैले सुनें तपाईंहरू हाम्रो मुलुकसम्म आउने बाटो बनाउँदै हुनुहुन्छ ? बीपीले होइन हामी पहिलो चरणमा सोभियत संघको सहयोगमा पूर्वपश्चिम राजमार्ग बनाउन चाहन्छौं। माओले भने सुरुमा हामीले पनि सोभियत संघको सहायतामा बाटोको साथै उद्योग विकास योजना सञ्चालन गरेका थियौं। अहिले आफ्नै जनशक्ति प्रयोग गरेर विकास गरिराखेका छौं। देश विकास गर्न आफ्नै श्रम र साधन प्रयोग गर्नुपर्छ। प्रधानमन्त्री चाउ एन लाईसँग अन्य कुरामा सहमत भए पनि दुवै मुलुकका बीच पाँच ठाउँमा विवाद मिल्न सकेको छैन। त्यसमा मुख्य विवाद सगरमाथामाथिको दाबीलाई चीनले नछाडेपछि वार्ता टुंगिन सकेको थिएन। माओलाई बीपीले भन्नुभयो मुख्य विवाद सगरमाथालाई लिएर छ। बीपीको प्रश्नमा माओले भने त्यसो हो भने आधाआधा पारौं उत्तरबाट चीनको र दक्षिणबाट नेपालको स्वामित्व कायम गर्ने गरी। सगरमाथाको नाम नै विवादास्पद एभरेस्ट यो त साम्राज्यवादीले राखेका हुन्। हामी झोमोलोङमा भन्छौं। माओको प्रश्नमा बीपीले भन्नुभयो नेपालमा यसलाई सगरमाथा भनिन्छ। म यहाँ आउनुभन्दा पहिले इतिहासविद् र अन्य विशेषज्ञसँग छलफल गरेर आएको हुँ सगरमाथा भन्दा उत्तरसम्म नेपालको भूभाग पर्छ, माओको प्रस्ताव थियो, चीन र नेपालको मैत्री हिमाल राखौं। विश्वले थाहा पाउने छ चीनको र नेपालको सीमा कति उच्च र स्वच्छ छ, बीपीले होइन सगरमाथा हाम्रो भूभागमा पर्छ। प्रधानमन्त्री चाउ एन लाई यसलाई मान्न तयार हुनु हुन्न। यससँग हाम्रो भावनाको पनि सम्बन्ध छ। माओको जवाफ थियो चिन्ता नमान्नु होस् म प्रधानमन्त्रीसँग कुरा गर्छु। भोलिपल्टदेखि दुई देशका प्रतिनिधिमण्डलको वार्ता प्रधानमन्त्री चाउ एन लाई र बीपीको नेतृत्वमा सुरु भयो। चाउ एनसँग पनि बीपीले सगरमाथाको नेपालको हो भन्ने दाबी छाड्नुभएन, सीमा विवाद टुंग्याउन दुवै देशले आआफ्नो प्रतिनिधिमण्डलको घोषणा गरे। नेपालको प्रतिनिधिमण्डलको नेतृत्व मेजर जनरल पदमबहादुर खत्री र चीनले पनि प्रतिनिधि तोक्यो र वार्ता टुंगियो। नेपालको विकासका लागि चीनले १० करोड भारु दिने र टंकप्रसादजीको भ्रमणमा तय भएको सहायता रकममध्ये ३ करोड बाँकी थियो त्यो पनि यसैमा गाभेर चीनले १३ करोड दिने तय भयो। अन्य विषयमा मैत्रीपूर्ण वार्ता भएर संयुक्त वक्तव्य तयार भयो। बीपी नेपाल फर्केपछि चीनका प्रधानमन्त्री चाउ एन लाई नेपाल आए। उनको भव्य स्वागत भयो। नेपाल बसाइका क्रममा चाउ एन लाई पोखरा पनि गए। त्यसअघि भारतका प्रधानमन्त्री नेहरूले नेपाल भ्रमण गरिसकेका थिए। डेढ वर्षको कार्यकालमा भारत र चीनको भ्रमण र ती देशका प्रधानमन्त्रीबाट नेपालको भ्रमण र भारतसँग पहिलोपटक दसबर्से व्यापार तथा पारवहन सन्धि जसअन्तर्गत नेपालमा स्थापित उद्योगले विनारोकटोक भारतको बजारमा प्रवेश पाउने गरी न भूतो न भविष्यति नेपालको अधिकार स्थापित गर्ने गरी सम्झौता भयो। यसैगरी इजरायललाई मान्यता दिने र राष्ट्रसंघको महासभामा आफ्नै नेतृत्वमा भाग लिएर नेपालको स्वतन्त्र परिचय विश्वलाई दिन सफल भयो बीपीको डेढ वर्षको कार्यकाल। डेढ वर्षमा यति धेरै उपलब्धि हासिल भयो तर आफ्नो जीवनको अन्तिमतिर बीपीको एउटा शब्द प्यारो थियो नियतिको खेल। नियतिले अर्को खेल खेलिरहेको थियो। यो सफलता देशभित्र प्रतिक्रियावादी शक्ति र कतिपय छिमेकीलाई मान्य थिएन। डेढ वर्षमै ०१७ साल पुस १ गते राजा महेन्द्रले प्रजातन्त्रको घाँटी निमोठ्दै प्रधानमन्त्रीलगायत मन्त्रीहरू र नेताहरूलाई थुनेर संसद् विघटन गरेर दलहरूमाथि प्रतिबन्ध लगाए। सम्पूर्ण शक्ति आफ्नो हातमा लिएपछि महेन्द्र चीन भ्रमणमा गए। सगरमाथाको उत्तरी मोहडा चीनको हुने गरी सम्झौता गरेर नेपाल फर्के। नेपाल फर्केपछि उनको भव्य स्वागत भयो र नागरिकका तर्पबाट अभिनन्दन गरियो। टुँडिखेलमा आयोजित नागरिक अभिनन्दन सभालाई सम्बोधन गर्दै भने, आज योभन्दा मलाई गौरव लागेको छ सगरमाथा हिजो जहाँ थियो आज पनि त्यहीं छ र भोलि पनि त्यहीं रहनेछ उनको यो घोषणालाई जनताले ताली पिटे, सर्वसाधारण जनतालाई तानाशाहहरूले कसरी बेबकुफ पार्छन् भन्ने यो एउटा उदाहरण हो। अहिले नेपालको भूभाग लिम्पियाधुरा, लिपुलेक भएर भारतले चीन जोड्ने बाटो बनाएपछि दुवै देशबीच विवाद सुरु भएको छ। भूमिसँग सरकारको मात्र होइन, जनताको पनि भावना जोडिएको हुन्छ। अंग्रेजसँगको युद्धपछि अहिले सबभन्दा गहिरो विवाद सुरु भएको छ नेपाल भारतबीच। नेपाल र भारतबीचको धार्मिक, सांस्कृतिक सम्बन्ध जनताजनताबीचको सम्बन्धलाई ध्यानमा राखेर भारतसँग वार्ता गर्नुको विकल्प छैन। दुर्भाग्य प्रधानमन्त्रीमा त्यो गाम्भीर्य देखिँदैन। संसद्मा प्रधानमन्त्री जुन निम्छरो तरिकाले प्रस्तुत हुनुभयो, दुई मुलुकका बीचको वार्ताका लागि त्यो प्रवृत्तिले परिपक्वता उहाँमा देखिँदैन। दुर्भाग्य यतिबेला नेपाल विश्व समुदायबीच एक्लो देखिएको छ। नेकपाभित्रको एमसीसी किचलो, भेनेजुएलाको मुदराई सरकारको समर्थन र अब नेकपा चीनका राष्ट्रपतिको विचारधारालाई समर्थन गर्छ भन्ने नेकपाका नेताहरूको भनाइले विश्व समुदायले नेपाललाई हेर्ने अर्कै दृष्टि बनेको छ। जहाँसम्म चीनको समर्थन हामीलाई हुने मानसिकता नेकपाभित्र देखिन्छ, त्यो पनि एक मृगमरीचीका हुने देखिन्छ। भारतसँगको विवाद नेपाल आफैंले कुरा गरेर मिलाउने स्पष्ट सन्देश चीनले दिएको छ। जहाँसम्म चीन र भारतबीच देखिएको सीमा किचलो दुवै देशका पदाधिकारीले कुरा गरेर मिलाइसकेका छन्। जसरी बीपीले कूटनीतिक कौशलता देखाई भारत र चीनसँग सम्बन्धमा नयाँ आयाम थप्नुभएको थियो, त्यही कूटनीतिक कुशलता अहिले आवश्यक छ। भारतसँगको विवाद समाधानमा वार्ताको कुनै विकल्प छैन। महेन्द्रसँगको सम्झौतापछि चीनले उत्तर मोहडाबाट सगरमाथा आरोहण गर्ने गरेको छ। २०७२ सालको भूकम्पबाट सगरमाथाको उचाइ कति पुग्यो भन्ने विवाद चलिरहेकोमा चीनले संयुक्तरूपमा सगरमाथा नाप्ने प्रस्ताव राख्दा नेपालले अस्वीकार गर्यो। तर अहिले चीनले उत्तरी मोहडाबाट सगरमाथाको उचाइ नापिसकेको छ र हालै मात्र फाइभजीको पनि स्थापना गरेको छ।"
कागजमा मात्र सन्तुलित नहोस,"राष्ट्रले कोरोना भाइरस (कोभिड १९) को संकट भोगिरहेको अवस्थामा पनि सरकारले आर्थिक वर्ष २०७७७८ को बजेट सार्वजनिक गरेको छ। समग्रमा साढे दुई घन्टा लामो बजेट भाषण सुनेपछि भन्न सकिन्छ बजेट मितव्ययी र सन्तुलित रूपमा आएको छ। तर वर्तमान विश्वव्यापी महामारीका रूपमा फैलिएको कोरोना रोगका कारण विश्वले एकैपटक मानवीय र आर्थिक संकट सामना गर्नुपरेको तथ्य जगजाहेर छ यो अवस्थामा नेपालले पनि स्वास्थ्य संकटका कारण उत्पादन, व्यापार तथा लगानीसम्मको शृंखलामा प्रभाव पर्ने हुँदा विश्व अर्थतन्त्रमा आउने संकुचनको स्पष्ट संकेतले विश्व अर्थतन्त्रसँगको अन्तरआबद्धताका कारण नेपालको अर्थतन्त्रका प्रमुख क्षेत्रहरूमा समेत अवश्य गम्भीर प्रभाव पर्न सक्नेछ। यो अवस्थालाई मध्यनजर गरी कोरोना संकट समाधानका उपायको स्पष्ट पहिचान गरी समाधान गर्ने खालका स्पष्ट योजनाहरू भने बजेटमा प्रभावकारी रूपमा नसमेटिएको अनुभूति हुन्छ। तथापि, कोरोना संक्रमण रोकथाम र स्वास्थ्य प्रणालीमा सुधारसम्बन्धी विभिन्न महत्वपूर्ण कार्यक्रम र योजना बनाएर सोहीअनुसार बजेट विनियोजन गरिएको छ। यो सकारात्मक पक्ष हो। यसअगाडि प्रायः आर्थिक वर्षमा बजेटको आकार बढेर आउने गरेको थियो तर यसपटक भने गत वर्षभन्दा झन्डै ५८ अर्बले बजेट घटेर आएको छ। सरकारले विभिन्न क्षेत्रमा बजेट विनियोजन गर्दा आवश्यकताका आधारमा सन्तुलित किसिमले गरेको आभास हुन्छ। कोरोना संकट समाधान गर्न राजधानीलगायत विभिन्न प्रदेशमा समेत सरुवा रोग नियन्त्रणसम्बन्धी अस्पताल स्थापना गर्ने गरी बजेट विनियोजन गरिएको छ तर यति हुँदाहुँदै पनि सबैलाई जिज्ञासा बनाउने विषय भने यो सबै बजेट र सन्तुलित कार्यक्रम कागजमै सीमित हुने त होइनन् ? कार्यान्वयन कसरी होला ? विगतका वर्षहरूको जस्तो हुने हो या यो संकटको घडीमा विनियोजन गरिएको बजेटको सही समयमा सही तरिकाले नतिजा दिने गरी कार्यान्वयन होला नहोला ? सरकारले सिंगो राष्ट्रलाई स्वस्थ राष्ट्रका रूपमा स्थापित गर्ने लक्ष्य राखेर आफ्नो नीति तथा कार्यक्रम ल्याएको थियो र सोही नीति तथा कार्यक्रमलाई व्यावहारिक रूप दिने गरी बजेटको यो व्यवस्था गरिएको हुनुपर्छ। यसका लागि छिटोभन्दा छिटो पहल गरिनुपर्छ अन्यथा अहिलेसम्म मृत्यु अगाडि र परीक्षण पछाडि भइरहेको छ। दैनिक संक्रमितहरूको संख्या बढ्दै जानुले बन्दाबन्दी मात्रै लम्बिँदै जाने परीक्षण ढिला हुने स्थिति भएको हो कि भन्ने शंका जनमानसमा उत्पन्न हुनु स्वाभाविक हो। यो अवस्थामा सरकारले कोरोनाको महासंकटबाट राष्ट्रवासीलाई जोगाउन छिटोभन्दा छिटो धेरै व्यक्तिलाई परीक्षणको दायरामा ल्याउनुपर्छ। त्यसैगरी उपचार पद्धतिलाई प्रभावकारी बनाउन सुविधायुक्त अस्पताल बनाउनुपर्छ। अनि, विदेशमा अलपत्र परेका नेपाली नागरिकलाई छिटोभन्दा छिटो नेपालमा ल्याएर उनीहरूलाई क्वारेन्टाइनमा राख्ने व्यवस्थाका लागि समेत बजेट छुट्ट्याउनुपर्ने हुन्छ। संघीयता कार्यान्वयनमा तीनै तहको भूमिका समन्वयात्मक रूपमा अघि बढाउन ध्यान दिएको बजेटले स्थानीय तहको योगदान र प्रभावकारी कार्यान्वयनमा उच्च महत्व पाएको छ । कोरोना कहरमा आएको बजेट हुनाले यसले नागरिक र आर्थिक क्षेत्रलाई तत्कालीन तथा दीर्घकालीन राहत कसरी देला भन्ने उत्सुकता जाग्नु स्वाभाविकै हो। कोरोना उत्तरार्धको अर्थव्यवस्था कसरी व्यवस्थापन होला अनि संकटका कारण खुम्चिएको रोजगार कसरी क्रियाशील हुने होला भन्ने जिज्ञासा पनि त्यत्तिकै छ। सामान्य जीवनस्तर, उद्यम र भोकमरी समस्या कसरी समाधान गरिने होला भन्ने जस्ता सन्दर्भले पनि यो बजेटलाई विशेष आशाका रूपमा हेरिएको हो । कोरोना कहरका कारण हर क्षेत्रले राहतको अपेक्षा गरेको समयमा बजेटले जीवन रक्षा, राहत तथा आर्थिक पुनस्र्थापनामा उच्च महत्व दिएको छ । राजनीतिक स्थायित्व, वर्तमान सरकारले लिएको उपयुक्त आर्थिक तथा वित्तीय नीति, लगानीमैत्री वातावरणका कारण पछिल्ला वर्ष औसतमा ७३ प्रतिशत आर्थिक वृद्धिदर हासिल गर्दै आएको सरकारले चालू आर्थिक वर्षमा ८५ प्रतिशत वृद्धि गर्ने लक्ष्य लिएको थियो । विश्वव्यापी कोरोना महामारीका कारण सारा विश्व नै लामो समय बन्दाबन्दीमा जकडिएपछि अपेक्षित आर्थिक वृद्धिदर खुम्चिएर २३ प्रतिशत मात्र हुने कुरा चालु आव २०७६७७ को आर्थिक सर्वेक्षणमा उल्लेख छ । एकातिर समग्र आर्थिक वृद्धिदर कम हुनु, बन्दाबन्दीले राजस्व तथा कर न्यून उठ्ती र अर्कातिर राहत, आर्थिक पुनरुत्थान, बढ्दो साधारण खर्च र जनताका आवश्यकता तथा महत्वाकांक्षाबीच पनि बजेटले सन्तुलन गर्ने प्रयास गरेको देखिन्छ । सरकारको नीति तथा कार्यक्रम र बजेट आवश्यकतामा आधारित हुने भएकाले बजेटले कोरोनाको रोकथामदेखि स्वास्थ्य पूर्वाधार, जनशक्ति र दीर्घकालीन योजनामा उच्च महत्व दिएको छ । आर्थिक पुनरुत्थान र रोजगार सिर्जना गर्न बजेटले दिएको प्रमुख प्राथमिकताका कारण कार्यान्वयन भयो भने आर्थिक क्षेत्र चलायमान गरी जनताका आवश्यकता पूरा गर्न सहज हुनेछ । कामका लागि खाद्यान्न कार्यक्रममा सहभागी हुन नसक्नेका लागि दिइने एकतिहाइ खाद्यान्नले न्यून आय भएका दैनिक श्रममा आ ि श्रत परिवारलाई सुविधा दिनेछ । कोरोनाले समस्याग्रस्त उद्योग तथा पर्यटन क्षेत्रको राहत प्रवाहमा विशेष ध्यान दिइएको छ । औद्योगिक क्षेत्रलाई कर, राजस्व, दस्तुर, ब्याजमा दिइएको छुट तथा सहुलियतले ती क्षेत्रको पुनरुत्थान हुने देखिन्छ । कर्मचारीको पोसाकमा आन्तरिक उत्पादनलाई दिइएको प्राथमिकताले औद्योगिक प्रतिफललाई स्वदेशकेन्द्रित गराउनेछ । पर्यटन व्यवसायीका लागि ५० अर्बको कोष स्थापना र यो कोषबाट पाँच प्रतिशत ब्याजमा ऋण लिएर श्रमिकलाई तलब दिन तथा व्यवसाय सञ्चालन गर्न उपयोग गर्न सक्नेछन्। यसबाट पर्यटन व्यवसायी तथा श्रमिकले राहत पाउनेछन् । सहुलियत ऋण प्रवाह गर्न नेपाल राष्ट्र बैंकमा रहने पुनर्कर्जा कोषको रकम एक खर्ब पुर्याउने घोषणाको कार्यान्वयनले रुग्ण अवस्थामा पुगेका व्यावसायिक प्रतिष्ठान लाभान्वित हुनेछन् । कर्मचारीलक्षित देश दर्शन कार्यक्रमले आगामी दिन आन्तरिक पर्यटनमा विशेष योगदान दिनेछ । तर यसको उचित कार्यान्वयनमा सरकार आजैदेखि लाग्नुपर्छ । नीति तथा कार्यक्रम जसरी तय हुन्छ अनि बजेट विनियोजन हुन्छ कार्यान्वयन पक्ष त्यति सहज नभएका अभ्यास देखिएकाले यसका चुनौती छन्। विकास खर्चभन्दा प्रशासनिक खर्च अत्यधिक बढी हुनु बजेट कार्यान्वयनका चुनौती हुन्। यसैगरी गरिबीको रेखा बढ्दै जानु, बजेट तर्जुमा गर्ने र कार्यान्वयन गर्ने संयन्त्रबीच तालमेल र समन्वय नहुनु, राजनीतिक हस्तक्षेप हुनु, भ्रष्टाचार र बेरुजु बर्सेनि बढ्नुलगायतले पनि बजेट कार्यान्वयनमा अझै थप चुनौती थपिन सक्छ। यस्ता चुनौती समयमै समाधान गर्नतिर लाग्नुपर्छ। हाम्रो अभ्यासमा बजेट बनाउने क्रममा गरिने स्रोतको अनुमान र विश्लेषण नै त्रुटिपूर्ण हुने हुँदा पनि समस्या थपिने गरेको आशंका गर्न सकिन्छ। सामाजिक सुरक्षा, लोककल्याणकारी पहल र दुर्गम क्षेत्रको विकासमा प्राथमिकता दिइएको छ । संघीयता कार्यान्वयनमा तीनै तहको भूमिका समन्वयात्मक रूपमा अघि बढाउन ध्यान दिएको बजेटले स्थानीय तहको योगदान र प्रभावकारी कार्यान्वयनमा उच्च महत्व पाएको छ । समग्रमा भन्नुपर्दा बजेटले वर्तमान समय, सन्दर्भ र समस्यालाई सम्बोधन गरेको छ । तर यसको प्रभावकारी कार्यान्वयनले मात्र परिणाम निर्धारण गर्ने भएकाले अबको सम्पूर्ण ध्यान बजेट कार्यान्वयनमा केन्द्रित हुन आवश्यक छ । संकट समाधान गर्ने र संकटपछि आर्थिक पुनरुत्थान गर्ने उद्देश्यले ल्याइएको बजेटको अनुगमनलाई प्रभावकारी बनाएर कार्यान्वयन पक्ष सशक्त बनाउन सकिए मात्रै भविष्यमा आउन सक्ने संकटलाई सहजै निवारण गर्न सकिन्छ अन्यथा यी सबै लक्ष्य र उद्देश्य कागजमै सीमित हुनेछन्।"
कोरोना वर्षको बजेट कस्तो ?,"संसद्को कुरा सुनेपछि सरकारलाई बजेट संशोधन गर्न संवैधानिक, कानुनी वा राजनीतिक अप्ठ्यारो पर्दैन बजेट संशोधन गर्न हुँदैन। बजेट संशोधन भएमा सरकारले राजीनामा दिनुपर्छ भनेर नेपालका पुरातनवादी संसदीय खेमाका मानिसले भनिरहेको सुनिन्छ। यो अवधारणा पुरानो भइसक्यो। बेलायतले पनि बजेट संशोधन वा परिमार्जन भएमा सरकारले राजीनामा गर्न पर्दैन भन्ने मान्यता विकास गरिसकेको छ। सरकारले पेस गरेको बजेट संसद्ले महिनौं लगाएर कसरत गर्छ। प्रतिनिधिसभाले सो बजेटमा आवश्यक संशोधन माग गर्न सक्छ भने राष्ट्रियसभाले सरकारलाई बजेटबारे सुझाव दिन सक्छ। सो सुझाव र संशोधनको माग सरकारले स्वीकार गर्न सक्छ। नेपालमा पनि यो प्रचलन विकास हुँदै गएको छ। बजेट सरकारले संसद्मा पेस गर्नु र छलफल गर्नुको सही अर्थ यही हो। सरकार बन्न बहुमत चाहिन्छ। बहुमतले नै बजेट पारित हुन्छ। यही कारणले कतै बहुमत सरकारमा छैन कि भनी शंका हुने भएकाले बजेट संशोधन गर्न नहुने पुरानो मान्यता हो। अब दलीय व्यवस्था छ। दल त्याग ऐन छ। दलले ह्विप जारी गर्न सक्छ। ह्विप नमाने सांसदलाई हटाउनसम्म सक्ने कानुन छ। यसर्थ सरकार बजेट संशोधन गर्न नमान्ने तर संसद्ले बहुमतले बजेट संशोधन गरिदिने अवस्था न्यून हुन्छ। त्यसैले संसद्का कुरा सुनेर सरकारले बजेटमा परिमार्जन स्वीकार गर्न सक्छ। जसरी विधेयकमा सरकारले संशोधन स्वीकार गरेमा विधेयक संशोधन हुन सक्छ, त्यसैगरी आर्थिक विधेयक (बजेट) पनि सामान्यतः सरकारले स्विकारेपछि संशोधन हुन सक्छ। सरकारलाई संवैधानिक, कानुनी वा राजनीतिक अप्ठ्यारो पर्दैन। तसर्थ सरकारले यो आर्थिक वर्षको बजेट पारित गर्दा निम्नानुसारको कुरामा विचार राख्नुपर्ने हुन्छ ः नेपालमै रहेका बेरोजगार युवालाई रोजगार कसरी र कहाँ दिलाउने ? विदेश गएका फर्किंदै छन्, उनीहरूको व्यवस्थापन र रोजगार कसरी गर्ने ? नेपालको कृषकलाई आधुनिक ढंगबाट खेती गर्ने र अर्गानिक खेती सिकाउने, फलफूल, दूध, कुखुरापालन, तरकारीमा अनुदान र संरक्षण कसरी गर्ने ? चालु साना उद्योग र नयाँ साना उद्योग स्थापना गराउनेचलाउने पहिलो प्राथमिकतामा राख्न जरुरी छ। चल्तीका ठूला उद्योग सम्बन्धमा सरकारी प्रशासनिक झन्झट हटाई उत्पादन गर्न लाग्ने लागत घटाउने। रोजगारमूलक र निर्यातमूलक उद्योग स्थापना, पुनर्संञ्चालनमा जोड दिने, विद्युत् दस्तुर घटाउने, बैंक ब्याज सरकारको अनुदानसमेतबाट घटाउने, डिजेलको सट्टमा विद्युत् प्रयोग गर्न वातावरण बनाउने, विद्युतीय सवारी साधनलाई प्राथमिकता दिने। यो वर्ष महँगा सवारी साधन सरकारले नकिन्ने। जसरी विधेयकमा सरकारले संशोधन स्वीकार गरेमा विधेयक संशोधन हुन सक्छ, त्यसैगरी आर्थिक विधेयक (बजेट) पनि सामान्यतः सरकारले स्वीकारेपछि संशोधन हुन सक्छ। विद्युतीय सवारी साधनबाहेकको सवारी साधनको भन्सारको दर पनि बढाउने, विभिन्न मालवस्तु, कारखाना औजारका पाटपुर्जा र तयारी सामानको भन्सार दर २० प्रतिशत फरक पार्ने वा पाटपुर्जाका थोरै भन्सार हुनुपर्ने, एकपटक सबै नागरिकका सम्पत्ति विवरण लिएर त्यसको अभिलेख राज्यसँग हुनुपर्ने, आयातीत सामानमा भन्सार वृद्धि गर्नुपर्ने, सामान निर्यातमा जोड दिनुपर्ने, भन्सार दर घटाउनुपर्र्ने, विदेशबाट विलासिताका सामान, मादक पदार्थ, सिगरेट, सुर्तीजन्य पदार्थ, शृंगारका सामान, महँगा मोटर आदि आयात रोक्नुपर्ने, सरकारी प्रशासनिक खर्च कटौती गर्ने, कर्मचारी दरबन्दी कटौती गर्ने, सुविधा लिने पदाधिकारीको इन्धनको मात्रा घटाउने, सरकारी सवारी सरकारी काममा मात्र उचित प्रयोग गर्ने, सवारी साधन चालु आवमा खरिद नगर्ने। निकासी उद्योगलाई निकासीका आधारमा केही प्रतिशत अनुदान सम्बन्धित बैंकले तत्काल दिने, कृषि अनुदान दुरुपयोग नहुने गरिदिने, कुनै अनुदान दुरुपयोग हुन गएमा दोब्बर भराउने वा भ्रष्टाचारसरह कर्मचारी र सम्बन्धित व्यक्तिलाई सजाय हुने, अनुदान दिन एक ऐन नै बनाउनुपर्ने, तरकारी, फलफूल, अन्नपात आयातमा कम गर्ने नीति लिने, युवालाई यहीं उत्पादन गर्ने काममा लगाउने, गरिब मुलुकको नाताले डब्लूटीओमा गएर भन्सार शुल्क बढाउने प्रयास गर्ने, यो आवमा कुनै पनि कर्मचारीले वा राज्यकोषबाट विशेष भत्ता लिनेले सो नलिने, १० बजेदेखि पाँच बजेसम्म काम गर्दा कुनै भत्ता नलिने, जरुरीबाहेक ओभरटाइम नगर्ने, ओभरटाइम उत्पादकत्वमा बाहेक प्रशासनमा नगर्ने यी सबै काम गर्न छुट्टै विशेष आवधिक ऐन बनाउन (सनसेट ल) बनाउने। सरकारको निगरानीमा वन उत्पादन वा वनजन्य उद्योग व्यवसाय सञ्चालन र निर्यात। पूरै नाफा भएका सरकारी प्राधिकरणले यो आर्थिक वर्षमा बोनस नखाने, प्राधिकरण सेवामूलकलाई हुनुपर्ने। सम्पन्न अवस्थामा पुगेका योजनालाई मात्र बजेट दिएर योजना पूरा गर्ने, राज्यकोष खानेले सामाजिक कोषमा योगदान गर्ने, ठूला आयोजनामा पनि यो वर्षमा हुने खर्च मात्र बजेट राख्ने वा फ्रिज हुने गरी नराख्ने, स्वास्थ्य कृषि रोजगार र शिक्षामा यो वर्ष बजेट बढाउने, वैदेशिक लगानी आउनका लागि सरल गर्ने, उपरोक्त कार्य गर्न संसद्ले पनि परिवर्तन गरौं। सरकारको नीति तथा कार्यक्रम पनि परिवर्तन संसद्ले गर्न सक्ने थिति बसालौं। काम र योजनाको प्राथमिकता निर्धारण गरौं। नयाँ योजना नबनाआंै। सिँचाइ भएका वा पुगेका वा पुग्न सक्ने ठाउँमा घडेरी प्लटिङ बस्ती विकास रोक्नुपर्ने, सडक निर्माण गर्दा उत्तरदक्षिण सडकलाई प्राथमिकता दिनुपर्ने उद्योग स्थापना गर्दा आयात घटाउने गरी गर्ने यो आवमा बजेट पारित गर्नुपर्ने देखिन्छ। विश्वमा व्याप्त कोरोना भाइरसले नेपाललाई किन छाड्थ्यो र ? विस्तारैविस्तारै नेपालभर व्याप्त बन्दै छ। लकडाउन नै उपाय हो भन्ने गरिन्छ। जनता लकडाउनमा बसेका बेलामा राज्यका संयन्त्र प्रधानमन्त्रीदेखि कार्यालय सहायकसम्मका लागि भने उपचार सामग्री जुटाउने, उपाचारनिम्ति अस्पताल, आइसोलेसन कक्ष तयारी, क्वारेन्टाइनमा बस्नुपर्नेका लागि सोको व्यवस्था, रकमको व्यवस्था गर्ने, खाद्यान्नको जोहो गर्ने, दैनिक उपभोग्य वस्तुको आपूर्ति गर्ने, स्वदेशका उत्पादित सामान प्रयोग गर्ने आदि गर्नगराउन जरुरी छ। यो काम कति गरियो वा गरिएन भाषणबाट हैन, व्यवहारबाटै भुईंतहमा हेर्नुपर्ने हुन्छ। यहाँ जेजति काम भएका छन्, त्यो वर्तमान सरकारले नै गरेको हो। देशका मुख्य सहरमा दैनिक उपभोग्य वस्तुको खास अभाव भएन। यो सकारात्मक हो। तर उपभोग्य वस्तुको आपूर्ति देशभित्रकै आन्तरिक उत्पादनबाट गर्न पाएको भए आयात कम हुने र विदेशमा रकम नजाने थियो। यसैगरी सीमानाकामा सशस्त्र प्रहरी खटिएको छ। तर भारतबाट नेपाल छिर्ने व्यक्तिहरूकै कारणले नेपालमा कोरोना छिरेको छ। विदेश (भारतबाट बाहेक) बाट आउनेहरूकै कारण संक्रमण बढेको छ। सुरुमा क्वारेन्टाइनबारे सरकार अलमलमा परेकाले यो समस्या आएको हो। होम क्वारेन्टाइनमा बस्ने भन्ने सरकारको सुरुको भनाइले संक्रमणका लागि सहज बनायो। क्वारेन्टाइनमा आवश्यक राम्रो प्रबन्ध गर्न सकिएन, जसका कारण भारतबाट छिर्ने गाउँगाउँ पुगे। यसले गर्दा महामारी हुने प्रबल सम्भावना रहन्छ। सुरुमा लकडाउनलाई प्रहरीले कफ्र्युजस्तो र जनताले नेपाल बन्दजस्तो बुझे। जसको कारण प्रहरी बल प्रयोगमा र जनता साँझमा खुल्यो भन्ने प्रभावमा परेर लकडाउन तोडे। लकडाउन पनि समानरूपले हुने होइन। चीनले सटडाउन, स्लोडाउन, लकडाउन नामबाट सञ्चालन गरेको कुरा त्यहाँका विज्ञ बताउँछन्। अहिले नेपालमा पनि रेडजोन, अरेन्जजोन, ग्रीनजोनको अवधारणामा कुरा गरिरहेका छन्। अब त्यो मोडेलमै जानुपर्ने हो। संक्रमण फैलिनुमा राहतमा आफू देखिन खोज्ने नेता, जनताको उद्धारका नाममा उपत्यकाबाट बाहिर र बाहिरबाट उपत्यकामा जनता प्रवेश गराउन नेता, सांसद, मन्त्री नै लागिपर्नु नै पनि हो। यो कामले लकडाउन तोडिन पुग्यो। लकडाउनले मुलुकको अर्थतन्त्रलाई ठूलै नकारात्मक असर पुग्यो भने यो तोडेर नेताले संक्रमण पनि फैलाए। नेपाललाई दोहोरो मार पर्न गयो। यो रोगको महामारी फैलिएपछि विश्वमा धेरै देशमा कानुन अभाव देखियो। तसर्थ केही देशले संसद्बाट दुईतीन दिनभित्रमा कानुन बनाए। केही देशमा अध्यादेश ल्याए। केही देशले कार्यकारिणी आदेश जारी गरे। तर नेपालमा भने विसं २०२० मा बनेको संक्षिप्त ऐनका आधारमा नै सबै आदेश जारी भए। यस सम्बन्धमा पनि सरकार मौन रह्यो। न अध्यादेश ल्यायो न त यो अधिवेशनमा विधेयक नै ल्याउन तयारी गरेको देखिन्छ। यसको पनि दूरगामी असर पछि देखिन्छ। नयाँ कानुनविना प्रचलित कानुनलाई संशोधन हुने गरी कार्यपालिकाले आदेश जारी गरिरहेको छ। बेलायत, अमेरिका, इन्डोनेसिया, सिंगापुर, साउथ अफ्रिका आदि देशमा क्रमशः कोरोना भाइरस ऐन, नियम, निर्देशिका, डिजास्टर म्यानेजमेन्ट ऐन आदि कानुनको व्यवस्था रोग लागेपछि गरेको उदाहरण लिन सकिन्छ। केही देशमा मास्क लगाउन, खोक्दा मुख छेकेर गर्ने, सार्वजनिक ठाउँमा थुक्न नहुनेजस्ता कुरालाई दण्डनीय बनाएको पाइन्छ। कर्मचारीलाई लकडाउन अवधिभर सार्वजनिक बिदा घोषणा सरकारले गरेको देखिन्छ तर यस समयमा ड्युटीमा खटिएका स्वास्थ्य तथा सुरक्षाकर्मीलगायतलाई थप सुविधा दिँदा र घरमै बस्ने कर्मचारीले विनाकाम तलब पाउँदा मुलुकलाई ठूलै नोक्सान हुन गएको छ। सरकारले नेपालमा सबै काम डक्ट्रिन अफ फ्रस्टेसन (आवश्यकताको सिद्धान्त) अनुसार गरिरहेको देखिन्छ। विपद् जोखिम न्यूनीकरण तथा व्यवस्थापन ऐन, २०७४ मा पेन्डामिक फ्युलको समेत परिभाषा गरेकाले सो ऐनअन्तर्गत आदेश जारी गर्न सकिन्छ। तर अरू ऐनलाई निष्क्रिय भने बनाउन सकिँदैन। करसम्बन्धी ऐन, हद म्यादसम्बन्धी ऐन, दण्डजरिमानासम्बन्धी ऐन, नवीकरणसम्बन्धी ऐन आदिका कुरालाई सरकारले आदेश गरेर सच्याउन सक्दैन। तसर्थ यता सरकारको ध्यान गएन। लकडाउन उल्लंघन गर्नेलाई गर्ने सजाय आदि पनि स्पष्ट पार्न सकिएन। मुलुकमा सक्रिय सात सय ६१ सरकारले कति, कसरी र कहाँ महामारी रोकथाम गर्ने भन्ने सम्बन्धमा उचित कानुन नभएको, पर्याप्त बजेट नभएको, छिटोछरितो काम अगाडि नबढेकाले रोग संक्रमण वृद्धि हँुदै गएको छ। नेपालले उपचारका लागि चाहिने भ्यान्टिलेटरसहितको सामग्री अझै जुटाउन सकेको छैन। तसर्थ परीक्षण धेरै गरांै। संक्रमित धेरै फेला पर्छ। सामाजिक दूरी कायम गर्न अब तालिम दिऊँ र रोजगारका काम गरांै। निजी, सहकारी, सामुदायिक, सरकारी अस्पताललाई कसरी महामारीमा सक्रिय बनाउने भन्ने विशेष कानुन आवश्यक छ। कर्मचारी अनिवार्य सेवामा खटिनुपर्ने, बिदा बस्न, राजीनामा दिन, कुनै पनि बहानामा पन्छिन नमिल्ने गरी कानुन आवश्यक छ। रोग नियन्त्रण गर्न खरिद प्रक्रिया सरल र सहज गर्न, आवश्यक बजेट उपलब्ध हुन, कानुनले प्रदान गरेको केही अधिकार स्थगित गर्न, कमजोर वर्ग वा व्यक्तिलाई सुविधा दिन, कालोबजारी र कृत्रिम अभाव नियन्त्रण गर्न, सरकारले नै गाउँगाउँमा साधन पठाएर गाउँमा उत्पादित सामान आवश्यक ठाउँमा पुग्ने व्यवस्था गर्न, खुला सिमानामा सीमा बन्द गर्न, आवश्यकताबाहेक विदेशबाट सामान नझिकाउन आदि कार्यका लागि बजेट कानुन र संयन्त्र तयार गर्न। राष्ट्रियसभा सदस्य विडारी वरिष्ठ अधिवक्ता हुन्।"
स्थानीय तहको वार्षिक बजेट र कार्यक्रमका रणनीति एवं प्राथमिकता,"संघीय लोकतान्त्रिक गणतन्त्र नेपालमा पहिलोपटक निर्वाचित स्थानीय तहहरूले अबको १ हप्ताभित्र चौथो बजेट ल्याउँदैछन्। बितेका ३ वर्षको समीक्षा गर्दै निर्वाचनअघि मतदातालाई देखाएका सपनाहरू पूरा गर्न थप कौशल प्रदर्शन गर्नुपर्ने बेलामा विश्वव्यापी महामारीको संकट थपिएको छ। तेस्रो वर्षको बजेट कार्यान्वयनको उत्कर्षमा काम गर्ने अवधि मै महामारीका कारण सिर्जित लकडाउन र स्वास्थ्यसंकटविरुद्ध जुध्न आआफ्ना विकास बजेटलाई समेत कोरोना संक्रमणको रोकथाम र उपचारमा खर्च गर्नुपर्ने बाध्यताले स्थानीय तहमा निर्वाचित जनप्रतिनिधिलाई आफ्ना चुनावी प्रतिवद्धता प्राप्तिमा थप पछाडि धकेलिदिएको छ। यसर्थ चौथो वर्षको कार्यक्रम र बजेट तर्जुमाको दौरान मूलतः ३ थरी चुनौती एकसाथ खडा भएका छन् । पहिलो चुनौती स्वास्थ्यसंकटविरुद्ध जुध्दै पालिकाभित्रका नागरिकलाई कोरोनाबाट बचाउनु रहेको छ। दोस्रो चुनौती संविधानले दिएका कार्यभारहरूलाई प्रभावकारी कार्यान्वयन गर्दै संघीय व्यवस्थामा स्थानीय तहको भूमिकालाई प्रभावकारी बनाउँदै अपरिहार्य शासकीय इकाईको रूपमा स्थापित गर्नुपर्ने छ। यसैगरी, तेस्रो चुनौती निर्वाचनताका जनतासामू पस्किएका महत्वाकांक्षी विकास र समृद्धिका सपनाहरूलाई अधिकतम सम्बोधन गर्नुपर्ने छ। वार्षिक कार्यक्रम र बजेटका रणनीतिहरू स्थानीय तहमा यसपटकको वार्षिक कार्यक्रम र बजेटमार्फत उपरोक्त चुनौतीहरू सम्बोधन गर्न निर्वाचित जनप्रतिनिधिले निम्नानुसार रणनीति अख्तियार गर्नुपर्ने छ । लगानी ठूला पूर्वाधारमा होइन, साना तर धेरैमा आगामी वर्ष स्थानीय तहले ठूला ठूला पूर्वाधार संरचना निर्माण गर्ने महत्वाकांक्षी कार्यक्रमलाई स्थगित गर्नुपर्ने हुन्छ। ठूला संरचनाका लागि संघीय र प्रदेश सरकारबाट जे जस्तो कार्यक्रमहरू आए, ती नै यसपटकका लागि पर्याप्त छन्। त्यसैले स्थानीय तहको बजेट साना र मझौला आकारका स्थानीय पूर्वाधारमा केन्द्रित गर्नुपर्दछ। जसले गर्दा स्थानीय श्रमिक र निर्माण सामग्रीको अधिकतम उपयोग र खपत होस्। यस गरेको खण्डमा सरकारी बजेट पालिका क्षेत्रबाट वाहिरिन पाउँदैन र त्यो स्थानीय अर्थतन्त्रमा कारोबार भई थिग्रिने अवसर पाउँछ। यान्त्रिकीकरणमा होइन, मानवीय श्रम खपत यसपटक गाउँनगरपालिकाहरूले ठूला आकारका मेशिन औजार र आधुनिक उपकरणहरूको प्रयोगलाई न्यूनीकरण गर्ने एवं श्रमको कुशलता र प्रयोगलाई अधिकतम पार्ने प्रयास गर्नुपर्दछ। किनकि ठूला यन्त्रउपकरण स्थानीय लगानीमा तयार हुँदैनन् र तिनीहरूकोे भूक्तानी पनि ठूला सहर वा विदेशतिर पठाइन्छ। तर श्रमको उपयोग गर्दा आफ्नै ठाउँका बेरोजगारहरूलाई आम्दानीसहित व्यस्त राख्न सकिन्छ र तिनका परिवारको आयआर्जन पनि बढ्न जान्छ। एउटा बुल्डोजरले १ दिनमा १०० जना श्रमिकबरावर काम गर्छ र भूक्तानी पनि सोहीअनुसार लैजान्छ। आगामी महिनाहरूमा विदेशबाट आएका र सहरबाट गाउँ फर्केका श्रमजीवी युवाको ठूलो उपस्थिति हुनेछ। उनीहरूलाई उत्पादनमूलक काममा व्यस्त राख्न सकेकमा मात्र समाजमा नकारात्मकता र निराशा फैलिन पाउँदैन। तसर्थ शान्ति अमनचयन र सामुदायिक खुसीका लागि पनि स्थानीय युवालाई आफ्नो ठाउँको विकास निर्माणमा आयआर्जन सहितको सहभागिताका लागि श्रमिक केन्द्रित विकास रणनीतिमा जोड दिनुपर्ने देखिन्छ। यात्रा र खर्च घटाउने, किफायती र सुशासन बढाउने स्थानीय तहका जनप्रतिनिधि विगतमा जस्तो प्रदेश र संघीय राजधानी ओहोरदोहोर गरिरहने अभ्यासलाई घटाउनु पर्ने हुन्छ। त्यस प्रकारका यात्राले स्थानीय सरकारको प्रशासनिक खर्च नजानिँदो तवरले बढाएको हुन्छ। यसैगरी, पालिकास्तरमा हुने गोष्ठी, भेला र जमघटहरूलाई सामाजिक दूरी कायम गर्नुपर्ने बाध्यताले गर्दा हदैसम्म न्यूनीकरण गर्ने र छलफल एवं अन्तरक्रियालाई प्रविधिका माध्यमबाट चलाउनेतर्फ गाउँनगरपालिकाहरूले कार्यक्रम केन्द्रित गर्नुपर्नेछ। जनप्रतिनिधि र कर्मचारीहरूको अतिरिक्त भत्ता र बन्दोबस्ती खर्चलाई हदैसम्म घटाउनु पर्दछ। स्थानीय तहहरूले आगामी वर्षका लागि आफ्ना अड्डाहरूमा साजसज्जा र मसलन्द खर्चलाई रोक्नुपर्नेछ। अबका दिनमा साना सवारी साधनको खरिदलाई रोक्नु पर्नेछ भने अत्यावश्यक कामबाहेक अन्यत्र सवारी साधन, भवन र अचल सम्पत्तिहरू भाडामा लिने कार्य पनि अनुचित हुनेछ । समुदायप्रतिको भरोसा र परिचालन बढाउने स्थानीय तहले आफ्नो विकास प्रयासहरूमा कर्पोरेट ब्यवसायी माथिको निर्भरतालाई छोडेर आउँदा दिनमा स्थानीय पेशागत संगठनहरू, सांस्कृतिक सञ्जाल, युवा र महिला हितका लागि गठित समूहहरू एवं विषयगत सहकारी संस्थाहरूसँगको साझेदारी र तिनका सदस्यहरूको परिचालनलाई प्राथमिकतामा राख्नुपर्ने छ। वार्षिक कार्यक्रम र बजेटका प्राथमिकताहरू जिल्ला सहर र गाउँ, कोरोनामुक्त बनाऔं स्थानीय तहले आगामी वर्षको बजेटमा कोरोना शंकास्पदहरूको ब्यवस्थापनका लागि क्वारेन्टाइन निर्माण, स्थानीय स्वास्थ्य संस्थाहरूमा निश्चित संख्यामा आईसोलेसन बेडहरूको तयारी र डाक्टर नभएका पालिकाहरूले जिल्ला सदरमुकामस्थित अस्पतालहरूमा आईसोलेसन बेड स्थापनाका लागि लागत साझेदारी गर्नेगरी बजेट तर्जुमा गर्नुपर्दछ। राहतका लागि श्रम कार्यक्रममा संघीय सरकारसँग साझेदारी गर्न उल्लेख्य रकम विनियोजन गर्ने र त्यसको परिचालनमा भौतिक निर्माणका परियोजनाहरूलाई डिजाइन इष्टमेटसहित तयारी हालतमा राख्नुपर्दछ। जनताको ठूलो चाहना, सुदृढ स्वास्थ्यको कामना यसैगरी स्थानीय तहहरूले नियमित स्वास्थ्य संरचना र विपद् प्रतिकार्यसम्बन्धी पूर्वाधार व्यवस्थापनमा पर्याप्त बजेट विनियोजन गर्नुपर्नेछ। स्वास्थ्य सूचना ब्यवस्थापन प्रणाली खडा गर्ने, स्थानीय स्वास्थ्यकर्मीका अतिरिक्त विशेषज्ञ सेवा प्राप्ति एवं मनोपरामर्शकताहरूको सेवा उपलब्ध गराउने कार्यतर्फ ध्यान दिनुपर्दछ। यस वर्ष अस्पताल, स्वास्थ्य केन्द्र र स्वास्थ्य इकाईहरूका भवन संरचना सुधार गर्न प्रयास गरिनेछन्। यसैगरी, प्रयोगशाला, बहिरंग सेवा, आकस्मिक लाइफ सपोर्ट सिस्टमसम्बन्धी उपकरणहरू थप गर्ने, जनचेतनामूलक अभियान सञ्चालन गर्ने, टेलिमेडिसिन सुविधा स्थापना गरी विशेषज्ञ सेवा पुर्याउने र खोप तथा निःशुल्क औषधि वितरणलाई अझै परिणाममुखी बनाउने कार्यमा ठूलो मात्रामा बजेट विनियोजन गर्नुपर्दछ । नयाँ सडक कोर्न छोडौं, भएकालाई सुधार गरौं आगामी वर्ष स्थानीय तहहरूले नयाँ सडकको रेखांकन गर्ने कार्यलाई सकेसम्म बन्द गर्नुपर्दछ। हालसम्म निर्माण भएर पनि हिउँदमा मात्र गाडी गुड्ने सडकहरूलाई नै सुधार र स्तरोन्नति गरी बाह्रै महिना सवारी चल्न सक्ने भरपर्दो र सुरक्षित बनाउन बजेटको ब्यवस्था गर्नुपर्दछ। यसका लागि वडा र पालिका केन्द्र जोडिने वा बस्ती र राजमार्ग जोड्ने साना सडक एवं कृषि सडकहरू चौंडा पार्ने, मोड सुधार गर्ने, नाली वनाउने, कमजोर सतहमा सोलिङ गर्ने, रिटेनिङ वाल लगाउने र अप्ठेरा छेऊकुनामा प्याराफिटहरूको निर्माण गर्ने कार्यलाई ब्यापक रूपमा अघि वढाउनु पर्दछ। उपरोक्त प्रकृतिका कार्य गर्न मेशिनभन्दा श्रमशक्ति कै आवश्यकता पर्ने हुनाले यसबाट रोजगारी सिर्जना भई स्थानीय अर्थतन्त्रमा समेत योगदान पुग्नेछ। ख्याल गरौं अन्नबाली, खाद्य सुरक्षित नेपाली कृषि विकास र प्रवर्द्धन स्थानीय सरकारको आगामी बजेटमा महत्वपूर्ण प्राथमिकता क्षेत्र हुनेछ। कृषिअन्तर्गत पनि यसपटक व्यावसायिक खेतीको बहसबाट केही बाहिर निस्किएर आममानिसलाई खाद्यान्न बालीको उत्पादनतर्फ उत्प्रेरित गर्नुपर्दछ। अघिल्ला वर्ष झैं नगदेबाली, मसलाबाली वा फलफूल र तरकारीको उत्पादनमा मात्र लगानी बढाएर खाद्य सुरक्षाको ग्यारेन्टी गर्न सकिंदैन। उपरोक्त बालीहरूको विश्वव्यापी बजार मूल्य असन्तुलित र अनिश्चित भइरहेको सन्दर्भमा स्वदेशमा जनसंख्याको बढोत्तरीसँगै उनीहरूको दैनिक छाक टार्न मिल्ने खालका धान, गहुँ, मकै, कोदोजस्ता खाद्य बालीहरूको उत्पादन मै स्थानीय तहले जोड लगाउनु पर्दछ। यस्तोबेला अलैंची र अदुवाले आममानिसको छाक टर्दैन, तसर्थ त्यसलाई पाखाभित्तामा मात्र प्रोत्साहित गरेर सधैं झैं अन्नबाली फल्ने खेतबारीमा अन्नकै फसल लगाउन कृषकहरूलाई उन्नत बीऊमल र यन्त्रउपकरणसहित प्रोत्साहन गर्नुपर्ने हुन्छ। खनाउँ पानीपोखरी सिँचाइ, सघाउँ घरेलु किसानलाई कृषियोग्य भूमिहरूमा सिँचाइ सुविधा बिस्तार गर्न पानीको भरपर्दो स्रोत नभएका पहाडी क्षेत्रमा सिँचाइ पोखरीहरूको निर्माणलाई अभियानकै रूपमा सञ्चालन गर्नुपर्ने छ। हरेक टोलबस्ती र खेतबारीलाई पायक पर्नेगरी वर्षात्को पानी संकलन हुने खालका साना ठूला पोखरीहरूको निर्माण गर्नुपर्दछ। त्यस्ता पोखरीहरूमा सम्भव भएसम्म माछापालन गर्न सिकाउने र बस्ती वरिपरिको करेसाबारीमा सिँचाइ गरेर तरकारी खेती बढाउन सकिनेछ। यसका लागि प्रत्येक वडामा धेरै संख्यामा यस्ता पोखरीहरू निर्माण गर्नेगरी बजेट विनियोजन गर्नुपर्दछ। यसप्रकारको प्रयासले सिँचाइमा मात्र नभई समग्र पृथ्वीको सतहमा पानीको सञ्चिति र रिचार्ज बढाउनसमेत टेवा पुग्नेछ। एग्रो ट्रेडिङ कम्पनी बनाऔं, कृषि बजारको दुःख हटाऔं कृषि उत्पादनको असन्तुलित बजारलाई निश्चित र दिगो बनाउन स्थानीय सरकारहरूले साप्ताहिक हाट बजारहरूको प्रवर्द्धन गर्ने र राजमार्गहरूमा कृषि उपज बिक्रीका आउटलेटहरू निर्माण गर्नुपर्ने हुन्छ। त्यसैगरी, छिटो बिग्रने खालका तरकारी र फलफूल बालीहरूलाई भण्डारण गरेर लामो समय जोगाउन सकिने गरी चिस्यान केन्द्रहरूको निर्माण गर्ने र ठूला सहरहरूमा बजारको ग्यारेन्टी हुनेगरी आफ्नै बिक्रीकेन्द्रहरू खोल्न सकिनेछ। उपरोक्त कार्यहरू गर्न र कृषि बजारको सञ्जाललाई प्रभावकारी वनाउन गाउँनगरपालिकाअन्तर्गत छुट्टै एग्रो टेडिङ कम्पनी स्थापना गर्न बजेटको ब्यवस्था गर्नु आवश्यक छ। जोगाऔं भविष्यको सहारा, फेरौं विद्यालयको मुहार आगामी वर्ष स्थानीय तहहरूले विद्यालय शिक्षाको व्यवस्थापकीय संरचनामा पर्याप्त ध्यान दिनुपर्ने देखिन्छ। सहरबाट गाउँ पसेका र आर्थिक शिथिलताले आम्दानी गुमाएका परिवारका केटाकेटीहरू निजी विद्यालयबाट सरकारी विद्यालयतर्फ स्थानान्तरण हुने सम्भावना धेरै छ। यसका लागि कक्षाकोठा, फर्निचर, पाठ्यपुस्तक र दिवा खाजाजस्ता व्यवस्थापनका क्षेत्रमा स्थानीय तहको थप बजेट आवश्यक हुनसक्छ। यसैगरी, कोरोना भाइरस संक्रमणबाट रोक्न सामाजिक दूरी कायम गराउनु पर्ने बाध्यताले गर्दा विद्यालयका कतिपय कक्षाको पठनपाठन विद्युतीय माध्यमबाट सञ्चालन गर्नुपर्ने छ। यसका लागि आवश्यक कनेक्टिभिटी र इलेक्टोनिक पूर्वाधारहरूको बन्दोबस्तका लागि बजेट विनियोजन गर्नुपर्दछ । सहुलियत कर्जामा सहकारी, उद्यमशीलता र रोजगारी विगतमा घरेलु तथा लघुउद्यम प्रवर्द्धनका लागि इच्छुक उद्यमीहरूले ग्रामीण क्षेत्रमा कृषिमा आधारित र सहरी क्षेत्रमा मर्मतसम्भार व्यवसायका लागि ऋण प्राप्त गर्ने विद्यमान बैंक तथा वित्तीय संस्थाहरूबाट सम्भव हुन सकेन। काम गर्न चाहने कमजोर आर्थिक अवस्थाका उद्यमीहरूलाई पुँजी प्रवाहका लागि बैंकहरूले सम्पत्ति धितो माग्ने हुँदा उनीहरूको पहुँचबाहिर छन्। उपरोक्त सन्दर्भमा आगामी वर्ष घरेलु र लघुउद्यमीहरूलाई व्यापक रूपले ऋण प्रवाह गर्ने प्रयोजनका लागि सहकारी संस्थाहरूलाई परिचालन गर्न स्थानीय तहहरूले बजेट लगानी गर्नुपर्ने छ। ठूलो संख्यामा इच्छुक उद्यमीहरूलाई सस्तो ब्याजदरमा ऋण प्रवाह गर्न स्थानीय सहकारीहरूलाई अनुदान दिने र सोही अनुपातमा सहकारीहरूले ऋणको ब्याजदर न्यून गर्ने व्यवस्था मिलाउनु पर्नेछ। आगामी वर्ष न्यून प्राथमिकताका विषय क्षेत्रहरू स्थानीय तहले महामारीको दौरान र त्यसपछिको परिवेशमा केही महत्वपूर्ण विकासका पूर्वाधारहरू जुन तत्काल नगर्दा आर्थिक गतिविधिमा असर पर्दैन भने कम्तीमा आगामी एक वर्ष प्राथमिकताबाट वाहिर राख्नुपर्ने हुन्छ। अत्यावश्यक र प्राथमिकता प्राप्त क्षेत्रहरूमा लगानी गर्दा बजेट अपुग भएमा केही पूर्वाधारहरूको निर्माण स्थगन गर्न पनि सकिन्छ। यसअन्तर्गत पर्यटकीय सुविधाका क्षेत्रमा मनोरञ्जन पार्क, खेल बगैंचाहरू तथा भ्यू टावरहरूको निर्माण, बहुउद्देश्यीय भवन र सभाहलहरूको निर्माण, पालिकाको प्रशासनिक भवन निर्माण र रंगरोगनसम्बन्धी कार्यहरू, विद्यालय वाहिरका खेलकुद मैदान, रंगशाला तथा कभर्ड हल निर्माण र सांस्कृतिक संग्रहालयहरूको स्थापनाजस्ता कार्यहरू पर्दछन् ।"
चुनौती र सम्भावनाबीच एमसीसी,"मिलेनियम च्यालेन्ज कर्पोरेसन (एमसीसी) सन् २००४ मा स्थापना भएको अमेरिकी सहयोग निकाय हो। विकासोन्मुख देशको आर्थिक विकास र गरिबी न्यूनीकरणका लागि अनुदानमार्फत सहायता गर्ने उद्देश्यले गठित यो परियोजना नेपालमा पनि २०७४ भदौ २९ मा ऊर्जा पूर्वाधार तथा सडक स्तरोन्नतिका लागि अनुदान गर्ने गरी नेपाल सरकारसँग सम्झौता भएको थियो। तर सम्झौताका कतिपय बुँदामा सत्तारुढ दल नेकपाभित्र विवाद देखिएको छ। जसका कारण यसको कार्यान्वयनका लागि रहेको एउटा अनिवार्य शर्त संसद्बाट अनुमोदन हुनुपर्ने विषय नेपालमा एक वर्षदेखि अड्किरहेको छ। खासमा एमसीसी के हो ? यो कसरी उठान भयो ? कुन देशमा यसका कस्ता योजना छन् ? यसको भूराजनीतिक चुनौति र सम्भाव्यता कस्ता छन् ? अब संसद्मा यसको अनुमोदनको विषय कसरी प्रवेश गर्ला ? यसको टुंगो कसरी लगाउनु पर्ला भन्ने विषयमा नेपालभित्र यतिबेला बहस तातेको छ। यसै परिपेक्ष्यमा अन्नपूर्ण मिडिया ग्रुपअन्तर्गतको एपीवान एचडी टेलिभिजनले विज्ञहरूसँग मंगलबार एमसीसी सम्झौता : सन्देह, संवाद र समाधान विषयक बृहत बहस कार्यक्रम आयोजना गरेको थियो। उक्त कार्यक्रममा पूर्वाधारविज्ञ डा सूर्यराज आचार्य, संविधानविद् डा युवराज संगौला, अन्तर्राष्ट्रिय कानुनका जानकार सेमन्त दाहाल, एमसिएका पूर्वसंयोजक कृष्ण ज्ञवाली, राष्ट्रिय प्रसारण ग्रीड कम्पनीका प्रमुख कार्यकारीअधिकृत डा नेत्र ज्ञवाली र नेपाल विद्युत् प्राधिकरणका नायव कार्यकारी निर्देशक तथा प्रसारणविज्ञ हितेन्द्र शाक्यको उपस्थिति थियो। उहाँहरूको धारणा पाठकका लागि पठनीय हुने ठानी हामीले यहा मुख्य निश्कर्ष उतारेर प्रकाशित गरेका छौं। सरकारले म्याद थप गर्न सक्दैन भने किन लिइराख्नु  कृष्ण ज्ञवाली, एमसीए नेपालका पूर्वसंयोजक एमसीसीका विषयमा जसरी बहस उठेको छ, त्यसमा हामी किन ट्रान्समिसनमा गयौं र अन्य परियोजनालाई किन ख्याल गरिएन ? यसको संवेदनशीलता किन ख्याल गरिएन भन्ने प्रश्न जायज हो। तर, हामीले यसलाई यत्तिकै ल्याएका होइनौं। हामीले लामो शृंखलामा यसको अध्ययन गरेका छौं। विशेषतः नेपालको आर्थिक विकासका अवरोध के हुन् ? त्यसमा एउटा रिपोर्टले मुख्यतः चार अवरोध पत्ता लगाएको छ। हुन त अमेरिकाले ल्याएको भन्ने भ्रम सामाजिक सन्जालमा फैलाइएका छन्। तर, यो संयुक्त रिपोर्ट हो। नेपाल र अमेरिकी जानकारहरूले अध्ययन गरेर सडक तथा इनर्जी क्षेत्रमा काम गर्नुपर्छ भन्ने निष्कर्षपछि आएको हो यो। यसलाई अर्थ मन्त्रालयले स्वामित्व गरेको र शान्ताराज सुवेदीको यसमा प्रमुख भूमिका छ। खासमा जति बिजुली उत्पादन गर्यो त्यो बिस्तारै बचत हुँदै जान्छ। हामीले भएका स्रोतसाधनको उपयोग गर्ने र त्यही बेचेर धनी बन्ने हो। बिजुली बेच्न ट्रान्समिसन लाइन चाहिन्छ, त्यो पनि क्रसबोर्डर। मैले एक वर्ष मात्र काम गर्न पाएँ र एमसीसी संस्थागत प्रबन्ध गरें। तर, यसमा मेरो लिनुदिनु केही छैन। म यसको पक्षविपक्षमा पनि छैन। तर, जबरजस्ती पारित हुनुपर्छ भन्नेमा म छैन र अतिवाद पनि स्वीकार्य छैन। यो परियोजना पाँच वर्षमा सकिने भनिएको छ। मेलम्ची २४, चमेलिया १७, भेरीबबई, सिक्टा वर्षौंदेखि अलपत्र छन्। तर, यो पाँच वर्षमा सकिने परियोजनालाई अलिकति अधिकार दिनुपर्छ। एमसीसी गैरसरकारी होइन, सरकारी हो। तर, सम्झौतामा अति विशिष्ट खालका शब्द राखिएका छन्। यसले थप व्याख्या आवश्यक देखिन्छ। टिपिकल, एक्स्क्लुसिभ र कानुनी शब्द राखिएकाले यो खासै स्पष्ट छैन। तर, यो एउटा ग्रान्ट हो भनेर बुझ्न आवश्यक छ। यसमा मिलिटरी उद्देश्यका लागि सहयोग गरिएको भन्नु भ्रमित प्रोपोगन्डा मात्र हो। तर, यो संविधानभन्दा माथि छैन। तर, अझै थप पुस्ट्याइँ र व्याख्या आवश्यक छ। धेरैजसो स्थायी रूपमा सल्टाउनुपर्ने विषय संसद्बाटै टुंगो लगाउनुपर्छ। एमसीसीले पनि त्यही भनेको हो। यो सम्झौता (सीआईए) र (पीआईए) विशेष प्रकृतिको सम्झौता हो। शब्दहरू पनि त्यसै किसिमले राखिएका छन्। त्यसकोे अर्थ के हो भने यसले थप व्याख्याको आवश्यकता देखाउँछ। त्यो थप व्याख्याको माग हामीले नै गर्नुपथ्र्यो। किनकि, उनीहरूका तर्फबाट त हजारौं तर्क छन्। तर, एउटा कुरामा हामी स्पष्ट हुनै पर्छ। यो ननमिलिटरी एड (गैरसैनिक सहायता) हो। सम्झौताको २७ मा सैन्य गतिविधिका लागि प्रयोग हुँदैन भनेर स्पष्ट लेखिएको छ। तर, हाम्रोमा एकदमै प्रोपोगन्डाका रुपमा मिस इन्फर्मेसन चलिरहेको छ, त्यो वाहियात हो। व्यर्थको प्रोपोगन्डा हो। त्यसबाट भ्रमित नहुन मेरो आग्रह छ। तेस्रो कुरा, एमसीसीमा थप स्पष्ट हुनुपर्ने प्रावधानहरू छन्। कुन कुन हुन् भन्नेमा विवाद हुन सक्छ। मेरो विचारमा, ७१ मा उल्लेख भएअनुसार यो संविधानभन्दा माथि होइन भन्ने मेरो तर्क छ। तर, पनि थप व्याख्या र पुस्टयाइँको माग गर्छ। सम्झौताको २७ मा पनि थोरै व्याख्या गरिदिएको राम्रो हुन्छ। ५५ मा पनि थप व्याख्याको आवश्यकता छ। बौद्धिक सम्पत्तिको हकमा पनि थप व्याख्या पार्नुपर्छ। प्रोक्युर्मेन्टमा भने ठीकै लागेको छ। आईपीएस छुट्टै हो भन्नुपर्छ। यो सम्झौता लागू नगर्दा के हुन्छ त ? नगर्दा तीनवटा कुरा हुन्छन्। पहिलो, राज्यको विश्वसनीयतामाथि प्रश्न उठ्छ। यसको अपनत्वमा सबै दल सहभागी हुनुपर्छ। यो सन् २०१० मा सुरु भयो। त्यसपछि झलनाथजी, बाबुरामजी, खिलराज रेग्मी, प्रचण्डजी, सुशील कोइरालाजी, केपी ओलीजी गरी यतिका धेरै राजनीतिक दलले प्रतिनिधित्व गरेको सरकारले गरेको हो। अर्थमन्त्री भनेको त कांग्रेसको होस् कि एमालेको, अर्थमन्त्रीले हस्ताक्षर गरेको नभई राज्यले हस्ताक्षर गरेको भन्ने अर्थ लाग्छ। र, यसमा गम्भीर प्रश्न उठ्छ। यो नेपालका लागि राम्रो हुँदैन। दोस्रो पक्ष, भियना सन्धिले पक्ष राष्ट्रहरूले यो परियोजनालाई निस्फल हुने गरी कुनै काम गर्नेछैनन् भनेको छ। वार्षिक बजेटमा पनि असर पर्छ। अहिले चालू खर्च धान्न पनि ग्रान्ट लिनुपर्नेछ। सांसद् विकास कोषबाट पनि एमसीसी प्रोजेक्ट गर्न सकिन्छ भन्ने कुरा आएको छ। त्यो पैसा त अन्यत्र खर्च गर्ने ठाउँ छैन र ? पूर्वाधार निर्माणमा यो बजेट खर्च गर्दा हामीलाई धेरै राहत हुन्छ। एमसीसी पूर्वाधार लगानीका लागि सहायता हो। यो ऋण होइन, अनुदान हो। हामी एक्जिम बैंकबाट ऋण लिएर आच्छुआच्छु भएका छौं। यो सम्झौताको मुख्य विशेषता भनेको ५ वर्षे कार्यकालको कुरा छ। समयसीमाभित्र परियोजना सम्पन्न गर्नुपर्ने भन्ने प्रावधानले हामीलाई अनुशासनमा राख्छ। अरू देशले समयसीमाभित्रै काम गरेर देखाएका छन्। केहीले त दुईतीन चोटि एमसीसी लगिसके। तीनवटा देश भने आउट नै भए, यो प्रोजेक्टबाट। जब कार्यान्वयन सुरु हुन्छ, घडीको सुई सकिने बेलासम्म सक्नै पर्छ भन्या छ। छैटौं कुरा भनेको एमसीए नेपाललाई हामीले नराम्रो नभनौं। अर्थमन्त्रीले अध्यक्षता गर्ने एमसीएमा बरु कानुन र परराष्ट्र मन्त्रालयको पनि प्रतिनिधित्व गराउनुपथ्र्यो। निजी क्षेत्र, नागरिक समाजका प्रतिनिधित्व एमसीसी नेपालमा हुनु राम्रो कुरा हो। यो सम्झौताका विषयमा हामीसँग केही विकल्प छन्। पहिलो, यो सहायता नलिने। नलिने भनेपछि सकियो। तर, नलिने भन्ने कुरा पार्टीले भनेर हुँदैन, संसद्ले भन्नुपर्छ। दोस्रो, सहायता लिने, थप प्रस्टीकरण माग्ने। थप प्रस्टीकरण आइसकेपछि संयुक्त रुपमा स्पष्ट हुने। तर, व्यावहारिक रुपमा संशोधन भने सम्भव छैन। त्यसको पछि लाग्नु भनेको समय खेर फाल्नु मात्र हो। परिमार्जनभन्दा पनि व्याख्यात्मक टिप्पणी मागांै। अन्तिम कुरा, संसद्मा लैजाआंै। संसदीय समितिमा गहन छलफल गरांै। समितिले व्याख्यात्मक नोट माग्ने अर्थ मन्त्रालयलाई। विज्ञहरुका सुझाव लिने र निचोड निकाल्ने। त्यति गर्दा केही समय म्याद थप्नुपर्ने हुन्छ। सरकारले म्याद पनि थप्न सक्दैन भने किन लिइराख्ने ? यसकारण छानियो यही प्रसारण लाइन हितेन्द्र शाक्य, नेपाल विद्युत् प्राधिकरणका नायव कार्यकारी निर्देशक (प्रसारणविज्ञ) प्रसारण लाइन २०१५ मा हामीले प्रस्ताव गरेका हौं। त्यसबेला लोडसेडिङ थियो, १२ देखि १४ घण्टासम्म। त्यसबेला प्रसारण लाइन विकासको एउटा प्रमुख आवश्यकता छ आर्थिक विकासका लागि भनेर पहिचान भएको थियो। विद्युत् प्राधिकरणले त्यसबेला तयार पारेको मास्टर प्लानको एउटा अंगलाई यहाँ राखिएको थियो। त्यसबेला विश्व बैंकको सहयोगमा हेटौंडासम्म ४ सय केभीको लाइन ढल्केवरबाट आइपुग्ने र एडिबीको ऋणमा खिम्तीबाट बाह्रबिसे हुँदै लप्सेफेदी आइपुग्ने थियो। त्यसपछि त्यो काठमाडौं आइपुग्ने थियो। त्यसभन्दा पर जोडिने कडीहरू थिएनन्। दुई सय केभी र १३२ लाइन मात्र थिए। हामीले लप्सेफेदीदेखि रातमाते या नौबिसे कतै दक्षिण हेटौंडाबाट आउने र उत्तर लप्सेफेदीबाट आउनेलाई जोडने ठाउँ एउटा विन्दु बनायौं गल्छी। सुरुमा गल्छी भनेका थियौं, पछि त्यसलाई रातमातेमा सारेका हौं। त्यसपछि दमौली या मस्र्यादीमध्ये एकमा सुरुमा मस्र्याङ्दी पहिचान भएको थियो, पछि दमौलीमा सार्ने काम गरियो। दमौलीबाट बुटवल जाने क्रममा पहिले पोखरा भनियो, तर त्यहाँको वातावरण र भौगोलिक अवस्थाले सिधै दमौलीबाट बुटवल लगियो। यसरी त्यसबेला करिब ३ सय किलोमिटर प्रसारण लाइन पहिचान भएको थियो। त्यतिबेला हामीले अबको ५ वर्षमा कम, ठिक्क र उच्च तहमा उत्पादन गर्ने बिजुली नेपालमा मात्र खपत हुँदैन, त्यसलाई विदेश (भारत) मा पनि लैजानु पर्छ भन्ने देखिएको थियो। ढल्केवर मजफुर लाइनमा एक हजार बाट मात्र जान सक्छ। त्योभन्दा बढी उत्पादन हुने र बढी हुने देखिएपछि कहाँबाट लैजाने भन्ने भएपछि बुटवलबाट लैजाने भन्ने प्राधिकरणको मास्टर प्लान थियो। त्यो दो श्रो योजना थियो, त्यसलाई पनि जोडनुपर्छ भनेर यी कारणबाट ३२० किलोमिटर प्रसारण लाइन पेश भएका थिए। यो मात्र होइन अरू प्रसारण लाइन पनि पेश भएका थिए। त्यसमध्येमा उर्जा क्षेत्रमा रूपान्तणकारी भनेर एमसीसीले भनेकोले यो प्रसारण लाइन प्रस्तावित भएको हो। ००० २०१५ मा विद्युत् प्राधिकरणको सिष्टम प्लानिङ विभागमा म थिएँ। त्यो योजनामा सुरुको हेटौंडाबाट पश्चिम जाने प्रसारण लाइन चाहिन्छ भन्ने थियो। बुटवलबाट भारत पठाउनुपर्छ र पश्चिमसँग लाइन जोडनुपर्छ। त्यो हेटौंडाबाट पश्चिम जानेमा तराई भएर जाने कि पहाडबाट भएर जाने भन्नेमा सुरुको प्रस्ताव एडिएफले बनाएको हो। त्यो प्रस्तावमा हेटौंडा भरतपुर र बुटवल भन्ने देखियो। त्यसपछि विद्युत् प्राधिकरणले यो सम्भव छैन भन्यो। अहिले २२० केभी लाइन बनिरहेको छ, त्यही त सन् २०२० हुँदासम्म बनिरहेको छैन, त्यसमा समस्या छ। त्यसमा अर्काे ४ सय केभी लाइन अर्काे बनाएर सकिँदैन भनेर हामीले त्यहाँ घनाबस्ती छ, न घर भत्काउन सकिन्छ, न रुखहरू काट्न सकिन्छ। बीचमा चितवन राष्ट्रिय निकुन्ज पनि पर्छ। त्यसलाई माथि लैजानुपर्छ भनेर विद्युत् प्राधिकरणले गरेको कमेन्टलाई उहाँहरूले आत्मसाथ गरेर दोस्रो विकल्प भनेर हेटौंडा बुढीगण्डकी, कास्की लेखनाथ गाविसबाट बुटवल भनेर त्यो पनि त्यही मास्टर प्लानबाट आयो। यो विकसित हुँदै जाने क्रममा भएको हो। दुई तीन वर्षमा नयाँ लोकसनहरू परिवर्तन भयो। बुढीगण्डकी बन्ने भनेको नबन्ने भयो। परिवर्तन भइरहन्छ। अहिले स्वीकार गरिएको राष्ट्रिय योजना प्राधिकरणले बनाएको होइन। २०१७ मा जुन बन्यो त्यो राष्ट्रिय प्रसारण ग्रीडले बनायो। विद्युत् प्राधिकरणका गुरुयोजनालाई पनि लिएर त्यसपछि बनेको नेपाल भारत इन्टरकनेक्टिभमा छ। त्यो सन् २०१६ मा छ। त्यसका अंगहरू लिएर त्यसपछाडि एमसीसीमा थोरै परिवर्तन गरेर २०१७ मा तीनवटैलाई राखेर राष्ट्रिय प्रसारण गुरुयोजना बनेको छ। यो रणनीतिक हो भन्ने कतै थिएन र यसमा विदेशीलाई दिनुहुँदैन भन्ने नेपाल सरकारको कुनै योजना थिएन। जसले यी आयोजनामध्ये कुनै एउटा आयोजना गरे हुन्छ भनेर यस विषयमा नेपाल सरकारले पनि छलफल गरेकै हो। उर्जा मन्त्रालय, विद्युत् प्राधिकरणमा। त्यसबेला प्रसारण लाइनलाई दिनुहुँदैन भनेको भए सायद आउँदैनथ्यो होला। त्यो कुनै पावन्दी नभएको अवस्थामा टान्सफरमेटिक हुनुहुपर्छ, त्यसमा उर्जा र टान्सपोर्ट दुईओटा क्षेत्र छन्, त्यसमा टान्सपोर्टमा ढुवानीको लागत बढी हुने भएकाले घटाउने, कस्ता कस्ता आयोजनाले त्यसलाई प्रभावित गर्छ ? उर्जामा केले विकास रोकिएको छ ? त्यसबेला हामीले गरेको विश्लेषणमा उत्पादनमा निजीक्षेत्रको पनि सहभागिता छ, उत्पादनको प्रतिफल हेर्ने हो भने बढी हुन पनि सक्छ। तर, एउटा उत्पादनले उर्जाले मद्दत गर्छ भने उर्जाक्षेत्र एउटा हो। उर्जाक्षेत्रको उद्देश्यले मात्र हेरेको हो। यसमा राजनीतिक रूपले हेरिएको होइन। सबैभन्दा सरकारले हेर्नुपर्ने क्षेत्र नै उर्जा क्षेत्र हो। ट्रान्समिसन सेल विश्वमै मोनोपोलिमा छ। त्यसकारण त्यसबेला कुन क्षेत्र जरुरी थियो त भन्दा अहिले पनि लाग्छ, रातमाटेबाट पश्चिम जाने र हेटौंडाबाट पश्चिम जाने नै बढी उपयुक्त छ। जहाँसम्म कति वर्षमा मास्टर प्लान परिवर्तन भन्ने कुरा हो। बनेको स्वीकृत नै भएन। नर्वेजियनको सहयोगमा सन् १९९८ मा बनेको थियो होला। तर, त्यसपछि बेला बेला छलफल हुने तर मास्टर प्लान बनेन। २०१५ मा विश्व बैंकको सहयोगमा बन्यो, तर त्यो स्वीकार्य भएन। केही प्राविधिक कुराले। त्यो मास्टर प्लानमा परिमार्जन जेजस्ता भएका थिए, सन् २०१७ मा बन्यो। अव त्यसमा परिवर्तन हुनुहुँदैन। ००० यो प्रसारण लाइन नै मात्र निविर्ककल्प भन्ने होइन। भगवानको पनि किवल्प हुन्छ। कुनै पनि निर्किकल्प हुदैन। २०१५ मा जुन योजना आईसकेपछि, २०१६, १७ मा जसरी विवाद आयो। म एक वर्ष पछि फर्के विद्युत् प्राधिकरणमा। यो प्रसारण लाइन गिजोलिएपछि विकल्प खोज्नुपर्छ भन्ने भयो। विकल्प हुन्छ नै। तर उत्कृष्ट विकल्प यो हो। यसको उत्कृष्ट विकल्प हुनुको प्राविधिक रुपले देखाउने हो। लोड फलो बाट हेर्ने हो ? कता लोड वढ्छ कुन टान्समिसन लाइनले राम्रो समाधान गर्न सकिन्छ भनेर हेर्ने हो। नकी हामीले त्यसलाई राजनीतिक रुपले हेर्ने हो। एक वर्षको लोड फलोबाट हेरेर हुदैन , २५ वर्षको लोड फलो हेरेर योजना हेर्नुपर्ने हुन्छ। त्यो बेलामा लोड कति वढ्छ, सवै हेरेर कुन टान्समिसन लाइनले राम्रो समस्या समाधान दिन सक्छ भनेर हेर्ने हो। हामीले त्यो विश्लेषण विद्युत् प्राधिकरणमा पनि गर्यौं, कन्सल्ट्यान्स र एमसिएले पनि गरेको छ। त्यसकारण त्यत्ति कै लगेर जोडेका होइनौं। जतिबेला प्रसारण लाइनको मास्टर प्लान एनएले बनाएको थियो, विश्व बैंकको सहयोगमा। त्यो प्रसारण लाइनमा हेटौंडाबाट बुढीगण्डकी हुँदै पोखरा गएको थियो, त्यसमा लप्सेफेदीदेखि रातमाटे जोड्ने थिएन। तर, लप्सेफेदी २२० केभीको आइसकेपछि त्यहाँ अल्झेर १३२ को डबल सर्किट लाइन काठमाडौं भक्तपुर छिर्छ। जम्मा २५० मेगाबाट। अनि ४०० केभीको बनाएको छ, त्यसलाई कहाँ लैजाने ? प्रसारण लाइनको योजना बनाउँदा गल्ती हुनसक्छ, त्यसलाई सुधार गरेर जानुपर्छ। गल्ती भयो, छोड्ने भनेर हुँदैन। त्यसपछि त्यसलाई सुधार गरेर त्यसलाई जोडेर रातमाटे लगियो। त्यसपछि एउटा टावर फेल भयो भने अर्काे के त ? कहिलेकाँही सय मेगाबाट, दुई सय मेगाबाटको लाइन फेल भयो भने हाम्रो सिष्टममा गडबड हुन्छ। तर २ हजार, ३ हजार लाइनको सिष्टममा एउटा लाइन फेल भयो भने त्यो सोच्न सकिँदैन। त्यसका लागि सामानान्तर बाटो चाहिन्छ। त्यसकारण पूर्वपश्चिम तराईबाट आएको लाइनलाई मिडलमा आएको छ। अहिले २०१७ मा आएको प्रसारण लाइन, जसलाई सरकारले स्वीकार गरेको छ, त्यसमा पनि प्यारालाल (समानान्तर) लाइन छ, एउटा तल अर्काे माथि। किन यही प्रसारण लाइन रोजियो, किन यही उत्कृष्ट भयो भन्ने प्रश्न उठ्ला। यसका लागि हाम्रो पुस्तान्तरण कस्तो छ ? जनेरेसन कहाँ छ ? नर्थवेष्ट बगेका खोलाहरू छन् हाम्रा। मस्र्याङ्दी करिडोर, त्रिशूली करिडोर, तामाकोशी करिडोर, कालिगण्डकी करिडोर। विद्युत् उपयोग गर्ने सेवाग्राहीहरू पहाड पहाडमा छन्। त्यसकारण प्रसारण लाइन सेवाग्राहीहरूको छेउमा लैजानुपर्छ। लोड सेन्टर भनेको काठमाडौं, पश्चिम र पूर्व लैजाने हो। त्यसकारण पनि प्रसारण लाइन मास्तिर लैजानुपर्छ। हाम्रो त्यत्तिबेलाको अनुभवले पनि के देखाइरहेको थियो भने घनाबस्तीको क्षेत्रमा न रुख काट्न पाइन्छ, न घनाबस्ती उठाउन पाइन्छ। त्यो गाह्रो हुन्छ। त्यसकारण महाभारत र मिडल हिमालमा रहेका बस्तीहरूका लागि एउटा थुम्काबाट अर्काे थुप्म्का, कुइनेटा जोडेर जानु उपयुक्त हुन्थ्यो। त्यसरी जाँदा बीचमा रुख धेरै काट्न नपर्ने, घनाबस्ती उठाउनु नपर्ने देखियो। त्यसमा अझ मस्र्याङ्दी मातातीर्थको प्रसारण लाइन बन्दैछ। त्यही लाइन प्रसारण लाइनकै छेउछाउमा छ। त्यसकारण यो प्रसारण लाइनलाई हामीले त्यहा पेश गरेका थियौं। परियोजना महत्वपूर्ण छ डा नेत्रप्रसाद ज्ञवाली सिईओ, राष्ट्रिय प्रसारण ग्रीड कम्पनी परियोजना व्यवस्थापन गर्ने र मुलुकमा भइरहेको प्रसारण लाइन माग एवं आपूर्तिको दृष्टिकोणबाट हेर्दा यो परियोजना एकदमै महत्वपूर्ण छ। बुटवल रातामाटे लप्सिफेदी र रातामाटे हेटौडाको खण्डमा मस्र्याङदी करिडोर, बुढी गण्डकीको करिडोर, नेपाल चीनको क्रस बोर्डर लाइन र काठमाडौं उपत्यकामा अपुग पावर सप्लाइ गर्ने पस्थितिलाई मध्यनजर गर्दा उक्त रुट उपयुक्त एवं आवश्यक छ। यस अर्थ, अमेरिकी सहयोग मिलेनियम च्यालेन्ज कर्पोरेसन परिदृष्यमा नआएको भएपनि सरकारले उक्त ट्रान्समिसन प्रणलीलाई उच्च प्राथमिकतामा राखेर निर्माण गर्न आवश्यक देखिन्छ। विषयगत राष्ट्रिय वा अन्तर्राष्ट्रिय जटिलता छन् भने सरोकारवाला निकाय एवं विज्ञहरुले सल्टाउँ। राजनीतिक वा अन्य कुराको व्यवस्थापन गरौँ। समाधानको उपाय खोजौँ। तर, यो प्रसारण लाइन महत्वपूर्ण छ। नेपालमा प्रसारण लाइनको गुरु योजनाको सन् १९९८ बाट सुरु भएको थियो। त्यस समयको माग बमोजिम परम्परागत तरिकाले प्रसारण मागको फोरकास्ट गरिएको थियो। सोही अनुरुप प्रसारण र जेनेरेसन प्रणालीको विकास गर्ने योजना राखिएको थियो। करिब १५ बर्षपछि गुरु योजनालाई समिक्षा गर्ने आवश्यकता परेपछि सन् २०१५ मा नेपाल विद्युत् प्राधिकरणबाट विभिन्न अन्तर्राष्ट्रिय कन्सलेन्टहरुलाई मास्टर प्लान बनाउन दिइएको थियो। उनीहरुको रिर्पोट आएपनि प्राधिकरण र नेपाल सरकारले त्यसको स्वामित्व लिइसकेको अवस्था थिएन। यसै सन्दर्भमा राष्ट्रिय प्रसारण ग्रीड कम्पनीबाट नेपाल विद्युत प्राधिकरणसहित विभिन्न सरोकारवाला निकायहरुको समन्वयमा गुरु योजना तयार गरियो। उक्त गुरु योजनालाई सरकारले स्वीकृत गरी स्वामितवका रुपमा लिएको छ। गुरु योजनामा आगामी २० वर्षको माग र आपूर्तिलाई ख्याल गरी पूर्व पश्चिम तराई र मध्य पहाही हाईवेको समानान्तर हुने ब्याकबोन लाइनको योजना तयार पारिएको छ। र, बुटवल रातामाटे लप्सीफेदी र रातामाटेहेटौंडा खण्ड प्रस्तवित गुरु योजनाको भित्रको अंशको रहेको अवस्था हो। प्रस्तवित ब्यकबोन लाइन चार सय केभीको उच्चतम प्रसारण क्षमताको लाइन हो। जसमा क्वाटमोज डबल सर्किटको लाइन प्रयोग गरिएकोे छ। सम्झौतामा गम्भीर प्रश्न छन्, स्पष्ट पार्नैपर्छ  युवराज संग्रौला, वरिष्ठ अधिवक्ता बजारमा जसले एमसीसी पास हुुनुपर्छ भनेर कुरा गरिरहनुभएको छ, त्यसमा उल्लेखित बुँदाहरुका विषयमा आमनागरिकलाई विश्वस्त पार्न सक्नुपर्छ। एमसीसीको विपरीत जाँदा अमेरिका विरोधी हुने र त्यसलाई चिनियाँ पक्षधर भन्ने कुरा उठिरहेको छ, यो एकदम नकारात्मक विश्लेषण हो। सम्झौताबारे केही गम्भीर प्रश्न छन्, यसबारे स्पष्ट पार्नैपर्छ। यो परियोजना लागू हुनुहुँदैन भन्ने पक्षमा म होइन। यो पैसा एमसीए नेपाललाई दिएको हो कि सरकारलाई हो ? नेपाल सरकारलाई दिएको हो भने प्रश्न यो परियोजनाको होइन, अमेरिकी पैसा आउनु हुँदैन भन्ने पनि होइन, देश बन्ने कि नबन्ने भन्नेमा पनि होइन। यसमा लेखिएका कुराहरुले हामीलाई समस्यामा पार्न हुँदैन भन्ने अहम् प्रश्न हो। आमजनताले उठाएका सवाललाई सरोकारवालाहरुले स्पष्ट पार्नुपर्छ। सन् २०१७ मा एउटा सम्झौता भयो। सन् २०१९ मा अर्काे सम्झौता भयो। किन दुई वटा सम्झौता भयो ? दुई वटा सम्झौतामा एउटामा पैसा आउने र अर्काे खर्च गर्नेबारे रहेछ। सन् २०१७ ले परियोजनाबारे सरकारलाई अधिकार दिएको थियो भने सन् २०१९ ले एमसीएलाई अधिकार दियो। एमसीए विकास समिति अन्तर्गत मन्त्रिपरिषद्ले गठन गर्ने हो। सम्झौतामा एमसीएलाई सरकारभन्दा माथि अधिकारसम्पन्न बनाउने उल्लेख छ। उसलाई स्वायत्त अधिकार दिएको छ। मेरो मान्यता के हो भने सरकार मातहतको संरचनालाई सरकारले नियमन गर्न नसक्ने भन्ने कुरा हुन्छ ? यो आपत्तिजनक सम्झौता हो। सरकारलाई नै कमजोर बनाउने गरी सम्झौता गर्नु हुँदैन। संविधानको धारा ७५ ले सरकारी मातहतको निकायलाई नियमन गर्ने प्रष्ट व्यवस्था गरेको छ। सम्झौता हुँदा कम्तिमा एमसीएलाई सरकारभन्दा माथि राख्ने गरी गर्नु हुदैनथ्यो। यो परियोजना सरकारलाई दिएको हो एमसीएलाई होइन। सरकारको अधिकारलाई कटौति गरेर एमसीएलाई सर्वाधिकार दिने कुरा राम्रो होइन। सरकारलाई माइनस गरेर एमसीएलाई अधिकार दिने काम भयो। सेक्सन ३ (२) मा परियोजनाको सबै अनुगमन नियमन सरकारले गर्ने भन्ने प्रष्ट व्यवस्था छ। तर दोस्रो सम्झौतामा यो अधिकार एमसीएलाई दिईयो। सरकारले गलत काम गर्छ भनेर एमसीएलाई अधिकार दिइयो भनिएको छ, तर एमसीएले गलत गर्दैन भनेर कसरी विश्वास गर्ने ? कर्मचारी भर्नाका सवालमा पनि नेपाली नै हुनुपर्छ भन्ने प्रावधान छैन। नेपालमा बिजुली चहिन्छ, आपत्ति छैन। प्रश्न ट्रान्समिसन लाइन बनाउँदा पैसा हामी कसरी ल्याउछौं ? भन्ने त्यहा हो। १३ करोड डलर त नेपालले पनि हालेको छ। किन एग्रिमेन्टको कही पनि रिभोकलरीको कुरा लेखिएन अनि अमेरिकाको चाहिँ लेखियो ? हामी भन्छौं, सम्झौताले यस्तो गरेको छ, भोलि त्यस्तो हुँदैन नी ? तर, सम्झौताले अमेरिकाको लागि बोल्यो, हाम्रो लागि बोलेन। एक खालका मान्छेहरुको तर्क यसले फाइदा गर्छ भन्ने छ। अर्काथरी मान्छेहरुको प्रश्न छ, म जस्ताको कतै देश त फस्दैन ? हाम्रो शंका छ। जब सम्झौता गरिन्छ दुवैका शर्त र आवश्यकतालाई स्पष्टसँग राख्नुपर्छ। मैले यो फाइदा पाउने हो, उसले यो फाइदा पाउने हो भनेर एकदम स्पष्टसँग राख्नुपर्छ। नेपालको पनि पैसा छ, त्यसकारण यो पोजेक्ट एमसीसीको मात्र होइन। नेपाल र एमसीसीको हो। नेपालले तिरेको कर पनि छ। त्यसकारण एग्रिमेन्ट लेख्नेको शब्द कसरी बग्यो भने यो एमसीसीको पैसा हो। दोश्रो कुरा, नेपालमा म जस्ता सामान्य मान्छेले कहिले पनि यो सम्झौता गलत हो, अमेरिकासँग सम्झौता गर्न हुँदैन भनेको छैन। हामीले उठाइरहेको विषय भनेको यसको वुँदा वुँदामा जाऔं। शंका उठेको छ। यसको भाषा स्पष्ट पारौं। अहिलेको सम्झौतामा लेखिएको अंग्रेजी जिन्दगीमा मैले पढेको छैन। मैले पनि लेखेको छु धेरै यस्ता सम्झौता। तर यो किन यस्तो विवादित ? यसलाई सरल भाषामा लेख्न सकिन्थ्यो। यसलाई सही तरिकाले लेखेको भए हुन्थ्यो। ते श्रो, यो पैसा सरकारलाई आएको हो, एमसीएलाई होइन। त्यसकारण उत्तरदायित्व सरकारको काँधमा हुन्छ। सरकारले बनाएको यो संस्थाले बाध्न सक्दैन। जसले सिर्जना गर्छ, उसलाई सिर्जितले बाध्दैन। यो कुरा बुझनु पर्छ। म यो भन्दैछु, म जस्ता नागरिकको यसमा १३ करोड अमेरिकी डलर ट्याक्स परेको छ, त्यसकारण मैले प्रश्न गर्न पाउनुपर्छ। कसैले यो ठीक छ, राम्रो छ भनेर हुँदैन। मलाई एउटा अधिकार छ, मैले प्रश्न मेरो संसदलाई गर्न पाइरहन्छु जबसम्म म विश्वस्तहुँदिन। मैले उठाउनै पर्ने प्रश्न उठाएको छु। गलत कुरा नगरौं, संसदमा पेश गरौं  सेमन्त दाहाल, अन्तर्राष्ट्रिय कानून विज्ञ मैले विगत १० वर्षदेखि थुप्रै परियोजनामा काम गर्न पाएको छु। चाहे ती विदेशी ऋण, विदेशी लगानी र विदेशी ग्रान्डको रुपमा आएका आयोजना हुन्, चाहे ती चाइनाबाट आएका हुन्, चाहे जापानबाट आएका हुन् वा त्यहाँको दातृ निकायबाट आएका हुन् या इन्डियाबाट आएका हुन् वा अरु युरोपीयन देशबाट आएका हुन््। एमसीसी कार्यान्वयनको बेलादेखि मैले यसमा केही आवद्धता राखेको छु। म यहाँ तटस्थ रुपमा उपस्थित भएर आफ्ना कुरा राख्दैछु। म यहाँ एमसीसीलाई पास गर्नुपर्छ भनेर पनि उपस्थित भएको होइन, एमसीसीलाई खारेज गर्नुपर्छ भनेर पनि उपस्थित भएको छैन। एमसीसी लगायत मैले काम गरेका अरु सम्झौताहरुबाट पाएका अनुभव यहाँ प्रष्ट पार्न म उपस्थित भएको हुँ। जहाँसम्म प्रश्नको कुरा छ। केही साथीले उठाउनुभयो २०१९को सम्झौतालाई एक्ज्युकेसन भर्जन हो भनेर भन्नुभएको छ। म के भन्न चाहान्छु भने त्यहाँ टाइटल छ। टाइटलमा प्रस्टसँग दिइएको छ। त्यहाँ के भनिएको छ भने यो इम्प्लिमेन्टेसन प्रोग्राम हो। जहाँसम्म एक्जुकेसन भर्जन भन्ने कुरा एउटा साधारण कानुन व्यवसायको रुपमा काम गरेको व्यक्तिलाई थाहा छ कि यसका विभिन्न चरणहरु छन्। ती विभिन्न शृंखलाबाट ड्राप्टिङको प्रोसेसमा जान्छ। त्यो प्रोसेसबाट गएपछि अन्तिममा भएको सम्झौता जसको टाइटलमा एक्जुकेसन भर्जन लेख्छौँ। प्रोग्राम एप्लिमेन्टेसन एग्रीमेन्टलाई एक्जुकेसन भर्जन भनियौ भनै त्यौ गलत हुन्छ। कम्याक्टको व्याकराउन्डमा हामीबीच अर्को सम्झौता हुन्छ जसलाई एप्लिमेन्टेसन भर्जन भनिन्छ। जसलाई ३ (१) मा लेखिएको छ। एक्जुकेसन भर्जनको बारेमा त मैले प्रस्ट पार्न सकें हुँला। युवराज संग्रौलाजी के भन्नु भयो भने एमसीए नेपालले लिएको जतिपनि निर्णय सरकारले रिबोर्ग गर्ने छैन। उहाँले यो भनेपछि म प्रस्ट गर्ने प्रयास गर्छु। जहाँसम्म एमसीए नेपालको अधिकार क्षेत्र के हुन्छ भन्ने कुरामा बोलेको छैन भनेर भन्नु भो त्यहाँ थोरै खण्डन गरेर म मैरा कुरा राख्छु। प्रोजेक्टले के भन्यो भने त्यहाँ दुईवटा कुरा छन्। एउटा प्रसारण लाइन बनाउने अर्को सडक बनाउने। त्यहाँ थप केही केही हुनसक्छ। सरकारले त्यहाँ यी आयोजना गर्नको लागि एमसीए नेपाल खडा गर्छु भनेर कम्याक्टै एग्रीमेन्ट गरेको छ। यसमा अटोनोमिक किन दिइयो भने हाम्रो पुराना प्रचलनमा परियोजना कार्यन्वयन गर्नको लागि डेप्लोप्मेन्ट बोर्ड गठन हुन्छ। मेलम्चीमा पनि यही बोलेको छ। एजेन्टको मामलामा करार नै लेख्नुपर्ने छैन। अधिकारका लागि यसलाई एजेन्ट तोकिएको हो। जहाँसम्म एमसीए नेपालले नेपाल सरकारको निशान छाप प्रयोग गर्न हन्छ कि हुँदैन भन्ने कुरा मलाई थाहा छैन। मैले बुझेको के हो भने एमसीए नेपालले सरकारलाई नसोधिकन प्रयोग गर्न मिल्दैन। जहाँसम्म एमसीसी फन्डिङ रहन्छ कि रहँदैन भन्ने कुरा छ। एक हदसम्म रहन्छ। किनभने नेपालको बैंक अकाउन्टमा पैसा आएको हुन्छ। त्यहाँ ५० अर्बमा १० अर्ब हुन्छ। त्यहाँ त्यस १० अर्बलाई भन्न खोजेको बाँकी रहेको पैसा। इन्टलेक्च्युअल प्रपर्टीले जतिपनी क्रिएट हुन्छ त्यो दफा एमसीसीले दिएको १ सय ५० करोडसम्म मात्र लागु हुन्छ। किनभने कम्याक्टमा इन्टलेक्च्युअल प्रपर्टीको परिभाषा दिएको छ। त्यहाँ इन्टलेक्च्युअल प्रपर्टी भनेको फन्डिङबाट क्रिएट हुने कुरा कभर गर्छ। बौद्धिक सम्पत्ति भनेको के हो भने कसैको श्रम, सीप र सिर्जना लागेर कुनै चिज बन्छ भने त्यो बौद्धिक सम्पत्ति हो। त्यसमा जसको सिर्जना हुन्छ। त्यो उसैको सम्पत्ति हो। सरकारले यो बैद्धिक सम्पत्ति प्रयोग गर्न एमसीसीलाई दिइएको हो। यो किन दिइयो भन्ने कुरा उठ्ला। त्यसैले बौद्धिक सम्पत्ति नेपाल सरकारको हो र सरकारले प्रयोग गर्न एमसीसीलाई दिएको हो। नेकपाको अध्ययन प्रतिवेदनमा विद्युत प्रसारणको जिम्मा निजी कम्पनीले पाउँछ भनेर भनियो। यो गलत कुरा हो। किनकि एमसीसी सरकारी कम्पनी हो। पाँच वर्षपछि यो विघटन हुन्छ भन्ने कुरा ऐनमा पनि प्रस्टसँग बोलिएको छ। यसलाई नेपाल सरकारले सञ्चालन गर्छ। अर्को कुरा विद्युत नियमन गर्न एउटा छुट्टै कम्पनी खडा गर्ने भन्ने कुरा पनि आएको छ। त्यो पनि झुटो छ। यसमा के भनिएको हो भने हाम्रो हाइड्रोपावर पोलिसी छ त्यसले के भन्छ भने विद्युत लाइन, प्रसारण, उत्पादन र वितरण गर्नको लागि छुट्टै नियमनकारी निकाय खडा गरिनेछ। यो सन् २००१ को पोलिसी हो। त्यस अन्तर्गत पछिल्लो समयमा विद्युत नियमन आयोग गठन भएको छ। नेपालको संविधान भन्दा माथि हो कि होइन भन्ने कुरा छ। एउटा सर्वोच्च अदालतले फैसला गरिसकेको छ। अपवाद बाहेक सबै सम्झौताहरु सन्धि हुन्। कुनैपनि सन्धिले के भन्छ भने आन्तरिक कारण देखाएर त्यसलाई पालना गर्न पाउँदिन भन्न मिल्दैन। सम्झौताको आधिकारिता के हो भने अमेरिकी कानुन अन्तर्गत पनि यो अन्तर्राष्ट्रिय कानुन हो। यो भियाना कन्भिन्सन अन्तर्गत लागू हुन्छ। नेपाली कानुन अन्तर्गत पनि यो अन्तर्राष्ट्रिय कानुन हो। अन्तिममा यसको मुलबाटो के हुन्छ होला भने एमसीसी अगाडि बढ्दै गर्ला। यसलाई एकांकी ढंगले पनि नहेरौँ। एउटा सानो समिति बनाएर जतिपनि हाम्रो ग्रान्ड एग्रीमेन्टहरु छन् त्यसको तुलनात्मक स्टडी गरेपनि हुन्छ। त्यसले हामीलाई पछि पनि प्रिप्रियर हुन मद्धत पुर्याउँछ जस्तो लाग्छ। एमसीसी अगाडि बढाउने क्रममा यसलाई संसदमा पेश गर्नुपर्छ। यसलाई संसदका दलले बुझ्ने हो, हाम्रा सांसदहरुले बुझ्ने हो। उहाँहरुलाई प्रष्टिकरण दिने काम नेपाल सरकारको हो। अर्थमन्त्रीले प्रष्टिकरण दिने हो। यही प्रक्रियाका आधारमा अगाडि बढ्ने बाटो मैले देखेको छु। हतारिएर निर्णय नगरौं, समय लिएर छलफल गरौं  सूर्यराज आचार्य, पूर्वाधार विज्ञ एमसीसीको विषयमा हामी धेरै गिजोलिएका छौं। यो विषय किन गिजोलियो भने हाम्रो भौतिक पूर्वाधारको योजना त्यसपछि हाम्रा योजनाहरू तदर्थमा चलिरहेको छ। हामी विज्ञको काम राजनीतिज्ञलाई सही सूचना सूचित गर्ने पनि हो। तर बहसमा मैले मास्टर प्लानको कुरा किन उठाइरहेको छु भने हामीलाई चेन्ज भयो भनिन्छ। तर त्यो गलत हो। मास्टर प्लान दुई वर्षमा परिवर्तन हुँदैन। कि हामीलाई भन्नुपर्यो सन् २०१५ मा गरेको कुरा ठीक भएन। म एउटा विम्बबाट सुरु गर्छु। जसरी यो लाइन एडिसन गरियो। कस्तो भने तपाईंले एकदम राम्रो आर्किटेक्ट लगाएर बंगला बनाउन भयो अनि तपाईंको भिनाजु आएर अब यहाँ घाम ताप्ने एउटा बार्दली झिक भनेर तपाईंले झिकिदिनुभयो। म विद्युत्को एक्सपट त होइन। नेटवर्क हामी बनाउँछौँ। टान्सर्फमेसनको पनि नेटवर्क हुन्छ टेलिकमको पनि हुन्छ। क्रिटिकल इन्फ्रस्टक्चरमा नेटवर्क इन्फस्टक्चर रणनीतिक हुन्छ। रणनीतिक भनेको त्यो प्राइभेट सेक्टर चलायो भने पनि त्यसको अपरेसन फरक हुन्छ। त्यसैले समस्या के हो भने टान्समिसन लाइनको संवेदनशीलता थाहा भएको प्लानरले कहिले पनि टान्समिसन लाइनको कुनै पनि लिंकलाई दुईपक्षीय दाताका बीचमा यस्ता किसिमका सम्झौता गर्दैन, राजनीतिक चेत छ भने। राजनीतिक हैन एक्सर्पटको तहमा पनि त्यो चेत भएको भए त्यो पहिल्यै क्लोज गर्छ। दताले यो बनाइदिन्छु भने पनि। एमसीसी कसरी आयो ? अमेरिकाले यस्तो गर्यो कि यो त भयंकर दानबाट आएको जसरी कुरा आयो। यसका केही उदाहरण हेरौं, कोरियाले विश्व बैंकलाई लखेटेर विकास गरेको रहेछ। मैले भौतिक पूर्वाधारको थिंक ट्यांकमा साढे दुई वर्ष काम गरेँ। मैले रिसर्च गर्दा थाहा पाएको के हो भने, तपाईं ९० को दशकपछि अमेरिकाको थिंक ट्यांकमा एउटा के आयो भने जुन विश्व बैंक आईएमएफ भनेको दोस्रो विश्वयुद्ध पछिका संस्थाहरू थिए। ती अमेरिकाले नै सञ्चालन गरेका अमेरिका नै अभिभावक अनि अमेरिकाकै लागि बनाइएको थियो। सन् ८० मा नवउदारवाद आयो आईएमएफ र वल्र्ड बैंकलाई भेइकल बनाइयो। ९० पछि अमेरिकामा अब विश्व बैंक किन चाहियो भन्ने सोचाइ विकसित भयो। ८० मा दक्षिण अमेरिकी डेथ क्राइसिस भयो। त्यसबाट अलिकति वैधता गयो। एसियन क्राइसिस भएपछि अझ यसको वैधतामा आयो र त्यो सँगसँगै बाहिर देखिएको त्यो हो नै। तर त्यो बहस २००१ बाट सुरु भएको होइन। विश्वयुद्ध सकिनेबित्तिकै युनिपोलार वल्र्डमा अमेरिकाको डेभलभमेन्ट के हुने भनेपछि २००२ को नेसनल सेक्युरिटी रणनीति तपाईंहरूले आईपीएसका ल्याउनुहोला। त्यो कुरा गर्नै पर्दैन। नेसनल सेक्युरिटी रणनीतिमा जानुहोस्। यो दुईवटै त्यसको भाग हो। आईपीएस पनि त्यसको भाग हो। यो पनि त्यसको भाग हो। त्यसमा २००२ मा अमेरिकाले के परिवर्तन गर्यो भने थ्री डी पहिला डिप्लोमेसी र डिफेन्स मात्रै थियो। पछि डेभलपमेन्ट पनि छिर्यो। मल्टिलेटरल किन ? आरटीए जुन विश्व बैंकको एउटा हाँगा छ। मेजर डोनर नै उही हो नि। जापान अमेरिकाले नै हालेको पैसा हो नि। त्यहाँबाट निस्केर किन गयोभन्दा ९० को अमेरिकाको थिंक ट्यांकमा हेर्नुभयो भने पाउनुहुन्छ। जुन त्यो बहस थियो। हामी अमेरिकन युनिपोलार भएपछि मल्टिलेटरलले किन हाल्ने पैसा। यो बहस एकदम स्वाभाविक हो। दुई, तीन महिनासम्म त त्यसमा नेपालको निसान छाप थिएन। मैले कुरा पनि उठाएको थिएँ। मेरो आलोचना पनि गरियो। अखबारमा आएका कुरा सबै हेर्दा मेरो प्रथम दृश्यमा के पर्यो भने केही न केही यसमा गडबढ छ। हाम्रो राज्य संयन्त्र अथवा जे जति सहभागी भएका छौँ केही न केही कमजोरी छ। त्यसबाट मैले सुरु गरेँ। त्यसपछि मेरो चाहिँ खोज तथ्यको थियो। तर जति तथ्य खोज्न लाग्यो त्यति भ्रम आयो। भ्रम कोबाट आयो भने सरकारबाट आयो। सरकार भनेको यसको पक्ष। सबैभन्दा इकोनोमिकल हुने इकोनोमिकल अरूमा राम्रो हो तर इन्फमेसनमा इकोनोमी चै घातक हुन्छ। अड्कल गरीगरी सूचना दिने। मलाई यो इन्डोप्यासिपिफक रणनीति खासै तातिनुपर्ने हो जस्तो लाग्दैन। किनभने एमसीसी पनि इन्डोप्यासिफिक पनि, त्योभन्दा माथिल्लो अमेरिकाको नेसनल सेक्युरिटीका अंग हुन् दुवै। अब तपाईं त्यो दुवै अंग भएपछि वा दुवै एउटै परिवारका सदस्य भएपछि कहिलेकाहिँ लेनदेन सहयोग हुन्छ। यसमा राजनीतिज्ञले गर्ने काम कर्मचारीले गरे। अझ विज्ञले गरे। कन्सल्टटेन्टल गरे। कुरो बरालिएको त्यहाँबाट। राजनीतिक निर्णयलाई कर्मचारी र कन्सलटेन्टको हातमा हालेर यो विषय गिजोलिएको हो। अर्को यहाँ भ्रम धेरै छन्। परराष्ट्र मन्त्रीकोसम्म बुझाइ स्पष्ट छैन। राज्यको मन्त्रीले भ्रम फैलाउनु हुँदैन। उहाँले के भन्नु भएको छ भने, यो संविधान माथि हो कि होइन। उहाँले आर्बिटेसनका कुराहरू सार्वजनिक खरिदका खरिद कानुन २०६७ ले दिएका कुराहरू ल्याएर त्यो फरक छैन भन्ने ? त्यो अत्यन्तै आपत्तिजनक छ। दुईटा कुरा म भन्छु। पहलिो मल्टिल्याटरल र बाइल्याटरलको कन्फिक्टको। उस्तै हो भन्ने कुरा एकदमै गलत बुझाइ हो। यो के हो भने सन्धि ऐनको ६ (९) मा। ९ ले के भन्छ भने सन्धि ऐन संसद्बाट पास गर्ने नेपालको कानुन सरह हुन्छ। त्यहाँ के लेखेको छ भने यो जहाँजहाँ अप्ठ्यारो हुन्छ त्यही त्यही फुकाउँछ भन्ने छ। नेपालकोमा त्यो बाझिएको मात्रै पनि होइन। पुरै कानुनको माथि हुने भनिएको छ। सन्धि ऐनको ६ मा के भन्छ भने नेपाल सरकारले कुनै पनि सही गर्यो, तर आन्तरिक कानुनसँग बाझिएको छैन भने त्यसलाई कानुनको मान्यता नदिनुपर्ने। संसद्मा किन जाने भन्ने कुरा यति घुमाइएको छ कि। यो वल्र्ड बैंक एडीबीले गरेका संसद्मा किन जाँदैनन् भने यिनले नेपालका कानुनमा मध्यस्थतासम्बन्धी आर्विटेसन गर्छ। आर्विट्रेसन कानुनमा दिएको छ। सार्वजनिक खरिद ऐनको गर्छ। सार्वजनिक खरिद ऐन २०६७ ले दिएको छ। स्वर्णिम वाग्लेले यसलाई संसद्मा लानै नपर्ने भन्नुभयो। मैले पनि त्यही चाहन्थे। यो के रमाइलोको लागि लाने हो ? अब उहाँले के भन्नुभयो। अमेरिकी सिनेटबाट पास भएकाले नेपालको पनि संसद्बाट पास गर्नुपर्छ भनियो। गलत। दोस्रो संसद्मा गएपछि सहभागिता हुन्छ। झुट। यो संसद् किन जान आँटेको भने कानुनी मान्यताका लागि। ताकि अरू नेपालसँग बाझिएका कानुन रिजेक्ट हुन भन्नका लागि यो संसद्मा लगिएको हो। मेरो दुईवटा मात्र प्रश्न हुन्। यो पूर्वाधारको प्रोजेक्ट संसद् किन जानुपर्ने ? र सन्धि किन हुनपर्ने पहिलो चोटि ? दोस्रो धारा २६ को यी अनन्तकालीन हुने। ट्रान्समिसन लाइनको प्राथमिकता र कति महत्व भन्ने कुरा एमसीसीसँग नजोडौं। त्यो छुट्टै महत्वको कुरा हो। त्यो पहिलो प्राथमिकतामा हुनैपर्छ, एमसीसी आए पनि नआए पनि। दफा ५५ को जुन ६ वटा। अन्त्यमा यसलाई इगोको रूपमा नलिऔं। भीम रावलले स्वाधीनताको कुरो एकैछिन। हाम्रो ७० वर्षदेखि असल सम्बन्ध भएको देशलाई पाँच वर्षमा जाने हो भने अब पाठ सिकौं। अर्कोचै नेगोसियट गर्दा हाम्रा राजनीतिज्ञहरू अहिले आएर राजनीतिक बहस गर्ने होइन नि। २०११ मा गर्नु पथ्र्यो। २०११ मा जहाँ सुपर पावरको उसको वैदेशिक सहायता नीतिमै रणनीतिक प्रयोग के हो, बहस हुनुपथ्र्यो। यसलाई इगोको कुरा नबाउ। हामी सबै देशको हितै चाहने मान्छे हो। हाम्रा नेताहरूले पनि सुसूचित हुने अवस्था बनाऔं। त्यसले समय लिन्छ। हतार नगरौँ। विद्युत् नियमन नियमावलीको नियम ३९ को नियमन आयोगको सदस्यको व्यावसायिकता र विशेषताको बारेमा सदस्यले खुला समाज खुला राजनीति र उदार अर्थनीतिबमोजिम नागरिकको सोच व्यवहारलाई आत्मसात् गर्नुपर्ने भनिएको छ। मैले बुझेको अर्थमा उदार अर्थनीति फ्रान्सिस फुकोयामाले नै यसको आलोचना गर्न थाली सक्नुभयो। यसले त के लाग्छ भने उदार अर्थनीति गलत भनेर अखबारमा आर्टिकल लेखियो भने यसको सदस्य हुन अयोग्य हुइन्छ। यस्ता किसिमका लापरवाहीले काम नगरूम। त्यही पनि समाजवादी कम्युनिस्टले लेखेको हो। त्यसकारण यसमा बरु समय लिऔं, छलफल गरौ र हतारिएर कुनै पनि निर्णयमा नपुगौं। एमसीसी सम्झौता : सन्देह, संवाद र समाधान विषयक बृहत बहस कार्यक्रमको भिडियो"
इङ्लिस प्रिमियर लिग आजदेखि,"लन्डन : विश्वव्यापी रूपमा फैलिएको कोरोना भाइरसको महामारीका कारण करिब तीन महिनादेखि स्थगित इङ्लिस प्रिमियर लिग फुटबल बुधबारदेखि सुचारु हुने भएको छ। पहिलो खेलमा एस्टन भिल्लाले घरेलु मैदानमा सेफिल्ड युनाइटेडको सामना गर्नेछ। उक्त खेल नेपाली समयअनुसार राति १०ः४५ बजे सुरु हुनेछ। खेल सुरु हुनुअघि कोरोना भाइरसको संक्रमणका कारण ज्यान गुमाउनेहरूप्रति श्रद्धाञ्जलि अर्पण गर्न एक मिनेट मौन धारण गरिनेछ। हालसम्म २८ खेल खेलेको सेफिल्ड युनाइटेड ४३ अंकसहित तालिकाको सातौं स्थानमा छ। समान खेलबाट २५ अंक जोडेको एस्टन भिल्ला भने १९औं स्थान (रेलिगेसन क्षेत्र)मा छ। कोरोना भाइरसको महामारी फैलिएपछि स्थगित भएका युरोपका चर्चित पाँच लिगमध्ये पुनः सुचारु हुने प्रिमियर लिग तेस्रो हो। यसअघि जर्मन बुन्डेस लिगा र स्पेनिस ला लिगा सुचारु भइसकेका छन्। इटालियन सिरिए सुचारु हुन बाँकी छ भने फ्रेन्च लिग यसअघि नै रद्द भइसकेको छ। प्रिमियर लिग पनि गत मार्च १३ देखि स्थगित भएको थियो। कोरोना भाइरसको जोखिम अझै कम नभएकाले लिग सुचारु भए पनि रंगशालामा सावधानीका उपाय भने अपनाइने छ। खेलाडी र प्रशिक्षकले खेलका क्रममा मास्क प्रयोग गर्न नपाउने नियम बनाइएको छ। खेलका क्रममा आपसमा निश्चित दूरी कायम राख्न पनि खेलाडीलाई सुझाव दिइएको छ। जर्मन बुन्डेस लिगामा भने खेलाडीले खेलका क्रममा पनि मास्क लगाउन पाउने नियम बनाइएको छ। तर, प्रिमियर लिगमा खेलका क्रममा मात्र होइन बेन्चमा बस्ने खेलाडीले समेत मास्क लगाउन पाउने छैनन्। खेलाडीलाई चेन्जिङ रुममा समेत मास्क प्रयोग गर्न दिइने छैन। खेलाडीसँगै म्याच अफिसियल, चिकित्सक र फिजियोले समेत मास्क लगाउन पाउने छैनन्। यसैगरी खेलाडीलाई खेलका क्रममा मैदानमा नथुक्न र नाक सफा नगर्न पनि सुझाव दिइएको छ। गोल भएपछि खुसियाली मनाउँदा पनि सावधानी अपनाउन खेलाडीलाई निर्देशन दिइएको छ। बेलायत कोरोना भाइरसबाट सबैभन्दा बढी प्रभावित राष्ट्रहरूमध्ये एक हो। बेलायतमा हालसम्म करिब दुई लाख ९७ हजार व्यक्ति कोरोना भाइरसबाट संक्रमित भइसकेका छन्। हालसम्म कोरोना भाइरसको संक्रमणका कारण बेलायतमा ४१ हजार सात सयभन्दा बढीको मृत्यु भइसकेको छ। त्यसैले पनि लिगका क्रममा विशेष सावधानी अपनाउन लागिएको हो। जर्मन बुन्डेस लिगा र स्पेनिस ला लिगाजस्तै इङ्लिस प्रिमियर लिग पनि बन्द (दर्शकविहीन) रंगशालामै खेलाइने छ। रंगशालामा दर्शक कराएको अनुभूति दिन कृत्रिम आवाजको प्रयोग गरिने छ। तर, टेलिभिजनबाट प्रत्यक्ष प्रसारण हेर्ने दर्शकले चाहेमा त्यस्तो आवाज नसुन्न पनि सक्छन्। प्रिमियर लिगमा बल ब्वाइ वा बल गर्लको पनि प्रयोग गरिने छैन। खेलका क्रममा बल मैदानबाहिर गए कीटाणुनाशक औषधिले प्रशोधन गरिएको अर्को बल खेलाडीलाई दिइने छ। मैदानमा खेलिरहेका खेलाडीले भने त्यस्तो कृत्रिम आवाज सुन्न सक्ने छैनन्। खेलका क्रममा कुनै पनि रंगशालामा खेलाडी, प्रशिक्षक, अफिसियल र कर्मचारीसहित तीन सयभन्दा बढी व्यक्तिलाई प्रवेश गराइने छैन। रंगशालाको संवेदनशील क्षेत्रमा भने खेलाडी र कर्मचारीसहित बढीमा एक सय १० व्यक्तिमात्र उपस्थित हुन पाउने छन्। प्रिमियर लिग स्थगित हुनुअघि २९ खेल खेलेको लिभरपुल ८२ अंकसहित तालिकाको पहिलो स्थानमा आसीन छ। दोस्रो स्थानमा रहेको म्यानचेस्टर सिटीले २८ खेलबाट ५७ अंक बटुलेको छ। पहिलो र दोस्रो स्थानमा आसीन टोलीबीच निकै ठूलो अन्तर भएकाले पनि लिभरपुललाई उपाधिको प्रबल दाबेदारका रूपमा हेरिएको छ।"
"एन्फा आपत्कालीन बैठक, तासीलाई फर्काउने","काठमाडौं : अखिल नेपाल फुटबल संघ (एन्फा) ले यसअघि कारबाही गरिएका मानार्थ अध्यक्ष तासी घलेलाई एन्फा फर्काउने निर्णय गरेको छ। एन्फा अध्यक्ष कर्माछिरिङ शेर्पाको अध्यक्षतामा मंगलबार बसेको कार्यसमितिको आपत्कालीन बैठकले उक्त निर्णय गरेको हो। दुई वर्षअघि एन्फाको निर्वाचित नयाँ कार्यसमितिले मानार्थ अध्यक्ष बनाएपछि तासीले कार्यसमितिको कामकारबाहीप्रति असन्तुष्टि जनाएका थिए। त्यसपछि एन्फा कार्यसमितिले मानार्थ अध्यक्ष पद खारेज गरेको थियो। त्यसको विरोधमा अदालतमा उजुरी दिएका तासीलाई अदालतले हटाउनुपर्ने कुनै कारण नभएको भन्दै पदमा फर्काउन आदेश दिएको थियो। अदालतको आदेशमा सुरुमा चासो नदिएको एन्फाले लामो समयपछि तासीलाई फर्काउने निर्णय गरेको हो। यसैगरी बैठकले विधानविपरीत निर्वाचन गरेको भन्दै गौतम सुजखु नेतृत्वमा रहेको भक्तपुर जिल्ला फुटबल संघलाई भंग गरी १३ सदस्यीय तदर्थ समिति गठन गर्ने निर्णय गरेको छ। बैठकले किशोर हेक्कालाई अध्यक्षको जिम्मेवारी दिएको छ। यसैगरी विश्व फुटबल महासंघ (फिफा) ले उपलब्ध गराएको कोरोना सहयोग विभिन्न जिल्ला, क्लब, खेलाडीलगायतलाई प्रदान गर्ने निर्णय पारित गरेको छ। बैठकले कोरोनाबाट प्रभावित फुटबल गतिविधि सञ्चालनका लागि राष्ट्रिय खेलकुद परिषद् (राखेप) सँग समन्वय गर्ने, राष्ट्रिय टोलीको प्रशिक्षण यसै महिना सुरु गर्नेलगायतका निर्णय पनि गरेको छ।"
