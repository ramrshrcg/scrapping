शीर्षक,विवरण
समृद्धि सपना,"समृद्ध नेपाल, सुखी नेपालको नारालाई मूर्तरूप दिन राजनीतिक स्थायित्व चाहिन्छ नेपाल गरिब हुनु हुन्न, कुनै पनि नेपाली भोकै मर्न हुन्न, समृद्ध नेपाल र सुखी नेपाली सम्भव छ त्यो पनि हाम्रै पालामा। तर त्यसका निम्ति जनताप्रति समर्पित दृढ नेतृत्व र विकासप्रति भोक भएका देशवासी चाहिन्छन्। यी मान्यता आज नेपाली समाजका साझा मान्यता हुन पुगेका छन्। राजनीतिक एजेन्डामा मात्र केन्द्रित नेपाली मनोविज्ञान अहिले समृद्धि र विकासका सबालमा जागरुक हुँदै आएको देखिन्छ। समृद्ध नेपाल, सुखी नेपालको नारालाई मूर्तरूप दिन राजनीतिक स्थायित्व चाहिन्छ त्यही कुरालाई हृदयंगम गर्दै एकीकृत नेकपा माओवादीसँग चुनावी तालमेल हँुदै पार्टी एकतासमेत भएको थियो। २०७४ सालमा भएको पार्टी एकता केही महिना सत्ता प्राप्तिथार्थ गर्न मात्र थिएन। त्यो एकता सुदृढ राष्ट्रिय शक्ति निमार्णका निम्ति गरिएको एकता थियो। तर त्यो एकता टिकेन, टिक्न दिइएन, केहीले टिकाउन खोजेनन्। आफ्नै पार्टीको सरकार ढालेर दक्षिणपन्थी शक्तिको नेतृत्वमा सरकार निर्माण गर्न पुगे। त्यतिबेलाको सरकार कमरेड केपी शर्मा ओलीलाई प्रधानमन्त्री बनाउन मात्र जनताले भारी सिट संख्या दिएका थिएनन्। त्यो सरकारसँग नेपाली जनताका समृद्धिका सपना जोडिएका थिए। केपी शर्मा ओलीको नेतृत्वमा निर्माण वामपन्थी सरकारले केही नयाँ गर्छ भन्ने जनताको विश्वास पनि थियो। त्यो वामपन्थीहरूको नेतृत्वमा रहेको सुविधाजनक बहुमतको सरकार मात्र ढलेको थिएन, सरकारले अघि सारेका समृद्ध नेपाल र सुखी नेपालीको महान् अभियानमा समेत धक्का लागेको थियो। तत्कालीन ओली सरकारमाथि अदालतले गरेको कुले लय समात्न लागेको विकास मात्र अवरुद्ध भएन, जनतामा जाग्दै गरेको विकासको भोकलाई समेत बिच्काउने काम भयो। वास्तवमा नेपालको राजनीति जुन अस्थिर बिन्दुमा थियो त्यही बिन्दुमा पुनः पुयाइयो। २०७९ को आमनिर्वाचनपश्चात् निर्माण भएको गठबन्धन सरकार त अहिले छ, तर यो सरकारको कुनै राजनीतिक चरित्र छैन। न त यो सरकारसँग देश बनाउने गतिला एजेन्डा नै छन्। गठबन्धन सरकारको अक्षमताका कारण नेपाल अहिले तस्कर, अपराधी र अवाञ्छित गतिविधि गर्नेहरूको क्रीडास्थल बनेको छ। देशमा चरम राजनीतिक अस्थिता छ, जताततै जनतामा निराशाको कालो बादल मडारिएको छ, नेपालमा केही हुँदैन भन्दै देश छाड्नेहरूको लहर चलेको छ। गाउँमा जनप्रतिनिधिबाहेक अरू सबैमा निराशा देखिन्छ। कुम्भकर्ण निन्द्रामा मस्त सरकारका कारण समाजमा गरिबी, बेरोजगारी व्यापक झांगिँदै छ। जसका कारण आम जनजीवन असुरक्षित हुँदै आइरहेको छ। यो बीचमा धेरै नागरिकले गरिबीसँग संघर्ष गर्न नसक्दा आत्माहत्या गरेका थुप्रै घटना घटेका छन्। वर्तमान स्थिति र समग्र परिस्थितिको आकल गर्दा सोझै अनुमान गर्न सकिन्छ , देश सही मार्गमा हिँडिरहेको छैन। देशमा संघीय लोकतान्त्रिक गणतान्त्रिक व्यवस्था कार्यान्वयन भइरहँदा जनताको जनजीवनमा व्यापक सुधार आउनु पर्ने हो। जनतामा निराशा कम आशा धेरै हुनुपर्ने हो। अन्तर्राष्ट्रिय विमानस्थलमा घर खर्च आर्जन गर्न विदेश जानेको लाम होइन नेपालमा अब धेरै अवसर छन् भन्दै विदेश गएकाहरूको नेपाल फर्किनेहरूको लाम हुनुपर्ने हो, त्यो किन हुन सकेन ? यो नेपाली राजनीतिले उत्तर दिन सक्नुपर्छ। किन नेपालमा नेपाली बस्न सक्ने वातावरण बनेन ? आज प्रत्येक नेपाली युवाले सिंहदरबारमा बस्नेहरूलाई सोध्न चाहेको प्रश्न हो। सिंहदरबारमा प्रत्येक दिन सयौं फाइलमा गठबन्धनका कार्यकर्ता पालनपोषणका निम्ति टिप्पणी उठाइन्छ, तोक लगाइन्छ। तर जनताको दैनिकी बदल्ने किन एउटा फाइलमा टिप्पणी उठ्दैन र तोक लाग्दैन ? देशको पक्षमा चिन्ता गर्ने, जनताका समस्या बुझ्ने, जनताका पक्षमा काम गर्ने र जनताका भावनाको नेतृत्व गर्ने जबसँग देशमा सरकार बन्दैन तवसम्म देश बन्दैन। चल्तेचलाते पार्टी र नेतृत्वले समृद्ध नेपाल र खुसी नेपालीको राष्ट्रिय आकांक्षा पूरा हुन सक्दैन। जनताका सपना यथार्थमा रूपान्तरण गर्न दृढ इच्छाशक्ति भएको नेतृत्व र सबल, सक्षम राष्ट्रिय शक्ति नेपालमा चाहिएको छ। देशको विद्यमान अवस्थामा परिवर्तन ल्याउन राजनीति शक्ति सन्तुलनमा पनि फेरबदल हुनुपर्ने देखिन्छ। जनताको पक्षमा काम गर्ने स्पष्ट दृष्टिकोण, स्पष्ट नीति र कार्यक्रम भएको राजनीतिक दलले मात्र देशमा समृद्धि र विकास गर्न सक्छ। सत्ता प्राप्तिका निम्ति संसद्मा हुने अनुचित र अमर्यादित खेलहरूको अन्त्यका निम्ति बहुमत संख्यासहितको राजनीतिक दल संसद्मा हुन जरुरी छ। नेपालको सन्दर्भमा समृद्ध नेपाल, सुखी नेपालीको नारा जनताको बीचमा स्थापित गर्ने पार्टी एमाले र नेता केपी ओली नै हो। २०७२ सालमा केपी ओली नेतृत्वको सरकारले अगाडि सारेको समृद्ध नेपाल, सुखी नेपालीको नारा अहिले राष्ट्रिय आकांक्षा बन्न पुगेको छ। सबै नेपालीको मुखमा यो झुन्डिन सफल भएको छ। नेकपा एमालेले यो आकांक्षा पूरा गर्न जनतालाई जागरुक बनाउँदै लगेको छ। पार्टीका बैठक, सम्मेलन र कार्यक्रममा समृद्ध नेपाल, सुखी नेपाली राष्ट्रिय आकांक्षालाई पहिलो प्राथमिकता दिएर छलफल गर्दै आइरहेको छ। माक्र्सवादी दृष्टिकोणसहित नेपालको मौलिकतामा विकास गर्न ओली नेतृत्वमा समृद्ध नेपाल, सुखी नेपालीको कार्यक्रमिक व्याख्या गर्नुपर्ने र नेपालको मौलिक विकासका निम्ति यसलाई मार्ग बनाउनुपर्छ भन्ने बैठकमा कुरासमेत उठेको छ। अब राजनीतिक एजेन्डाभन्दा पनि देश विकासका एजेन्डामा जनतालाई जागरुक बनाउनुपर्ने देखिन्छ। आगामी एक दशकमा नेपाललाई विश्व मानचित्रमा विकसित देशको रूपमा स्थापित गर्न सकिन्छ। देशमा भएका विभिन्न नामका राजनीतिक दलहरूसँग सत्तास्वार्थका निम्ति एकीकरण, तालमेल वा एकता गर्ने अब होइन। बरु तिनीहरूलाई देश विकासका सबालमा रूपान्तरण गरी समृद्ध नेपाल, सुखी नेपालीको महान् अभियानका हिस्सेदार बनाउनु पर्छ। अब प्रत्येक नेपालीलाई जागरुक गर्न जरुरी छ धेरै राजनीतिक दल भएर देशको विकास हुँदैन। देश विकासका निम्ति सुदृढ, सबल राजनीतिक दलबाट देशको विकास सम्भव हुन्छ। अहिले नेपालको राजनीति चरम अस्थिरता र अवसरवादको चँगुलमा जकडिएको अवस्था छ। गठबन्धनको नाममा देश र जनताका विरुद्ध अनुचित काम भइरहेका छन्। व्यवस्थापिका, न्यायपालिकालगायत देशका सबै अंग माथि कार्यपालिकाले प्रत्येक क्षण धावा बोलिरहेको छ। राज्यको स्रोत साधन सदुपयोग कम दूरउपयोग ज्यादा भइरहेको अवस्था छ। यस्तो अवस्थाको अन्त्यका निम्ति देश विकासको दृढ अठोठ बोकेको निर्णायक राजनीतिक शक्ति र देश, जनताप्रति उत्तरदायी राजनीतिक नेतृत्व आजको आवश्यकता हो। विश्व इतिहासको अध्ययनले पात्रको महŒव देश विकासका निम्ति पहिलो सर्त हो भन्ने सत्यबाट कुनै देश अछुतो छैन। आज हामीले पढ्ने विश्व मानचित्रमा अवस्थित सबै देशको निमार्ण, विकास वा उत्थानमा कुनै न कुनै पात्रको अहम् भूमिकाबारे जो कोहीलाई अवगत भएकै विषय हो। उदाहरणका निम्ति सिंगापुका लि क्वान यू, मलेसियाका माथिर मोहम्मद, जर्मनका बिस्मार्क र संयुक्त राज्य अमेरिकाको सन्दर्भमा अब्राहम लिंकनजस्ता पात्रहरूका कारण ती देशहरू विश्व मानचित्रमा आजको अवस्थामा छन्। कसैको सिद्धान्तले कसैको अठोटले र दृष्टिकोणले देश विकासमा महŒवपूर्ण भूमिका निर्वाह गरेको हुन्छ। जस्तै सन् १९४९ मा चीनमा माओको नेतृत्वमा जनवादी क्रान्ति सफल भयो। त्यस्तै आजको विकसित र सम्पन्न चीन हुनुमा देङ सियाओ फिङजस्ता पात्रको भूमिका महŒवपूर्ण रहेको छ। संसारमा रहेका सबै देशहरूमा कुनै न कुनै पात्र छन् र ती पात्रहरूको योगदानको चर्चा हुने गरेको छ।"
"स्टन्ट छोडौं, अवस्था सुधारौं","विगत केही वर्षयता नेपालमा मात्र नभई विश्वका विभिन्न मुलुकका अर्थतन्त्रमा समस्या आएको छ। अन्य मुलुकहरूले समाधानको लागि पहल गरिरहेका छन्। तर हाम्रो देशमा सरकार र प्रतिपक्षले राजनीतिक जोड घटाउको लागि अर्थतन्त्रको आआफ्नो अनुकूलताका हिसाबले व्याख्या गरेको पाइन्छ। सरकारले कमाएको पैसाले सरकारको खर्च नपुगेर सामान्य खर्चको लागि ऋण लिन परिरहेको छ। यो अवस्था भनेको अर्थतन्त्रको लागि राम्रो होइन। यो समयमा सत्तापक्ष र प्रतिपक्ष एकै ठाउँमा बसेर समस्याको समाधानको उपाय निकाल्नु पथ्र्यो । तर, एक अर्कालाई दोषारोपणको काम भइरहेको छ। अहिले मुलुकको अर्थतन्त्रले खर्च धान्न सकिरहेको छैन। अहिलेको अवस्था हेर्दा आम्दानी उल्लेख्य रूपमा बढ्न सक्ने ठाउँ देखिँदैन। यस्तो बेला सरकार आर्थिक रूपमा मितव्ययी बन्नु तथा आम्दानी चुहावटका क्षेत्रहरू बन्द गर्नु पथ्र्यो। तर, उल्टो दिशामा हिँडिरहेको छ। उदाहरणको लागि प्रधानमन्त्रीले केही समयअघि आफ्नो कार्यालयका केही कर्मचारी घटाउने उद्घोष गरेका थिए। तर मन्त्री र उच्च पदस्थहरूको विदेश भ्रमण हेर्दा लाग्छ प्रधानमन्त्रीको घोषणा केवल राजनीतिक स्टन्टमात्र थियो। खर्च घटाउन र आम्दानी बढाउन विभिन्न उपाय अपनाऔं। आर्थिक संकटको अवस्थामा सरकारले अनावश्यक खर्चको कटौती गर्दै आयस्रोतको नयाँ व्यवस्था गर्नुपर्ने देखिन्छ। खर्च कटौतीको लागि सरकारी कार्यालयहरूमा अनावश्यक दरबन्दीको कटौती गर्ने, उत्पादकत्वमा जोड दिने, सरकारी कर्मचारीलाई गाडीभन्दा सटल सेवा प्रदान गर्ने, अनावश्यक भ्रमणमा कटौती गर्न सकिन्छ। लोकसेवा पास गरेबापत तलब हो र काम गरेबापत सेवाग्राहीले घुस दिनुपर्छ भन्ने प्रवृत्तिको अन्त गर्नु पर्छ। सरकारी लगानी अत्यावश्यक काममा लगाएर अन्य क्षेत्रमा निजी क्षेत्रलाई प्रोत्साहन गर्नुपर्छ। जस्तो मेलम्ची परियोजनामा सरकारी ढिलासुस्तीले स्रोतको खर्च भएको छ र जुन समय लागेको छ यसको साटो यो परियोजना निजी क्षेत्रबाट गरेको भए छिटो सम्पन्न हुन सक्थ्यो। हो, निजी क्षेत्रले गरेको भए उपभोक्ताले तिर्ने शुल्क केही बढी हुन सक्थ्यो तर यो परियोजना लम्बिँदा उपभोक्ताले अप्रत्यक्ष रकम खर्च गर्नु परेको छ। त्यसको तुलनामा निजी क्षेत्रले लिने शुल्क किफायती नै हुनेथियो। मानौं, धारामा लगातार पानी आउने भए कम्तीमा एक लाख तिरेर बोरिङ गाड्नु पर्दैनथ्यो । प्रत्येक २३ वर्षमा पानी सफा गर्ने भेसल परिवर्तन गर्न पचासौं हजार खर्च गर्नु पर्दैनथ्यो। जसको ब्याजले खानेपानीको बिल सहजै तिर्न सक्थ्यौं। भारतकै उदाहरण हेर्ने हो भने निजी क्षेत्रलाई अगाडि सारेर पूर्वाधारमा लगानी गर्दा प्रतिफलको सुनिश्चिततासँगै विश्वको नम्बर एक अर्थतन्त्र हुने दिशामा अगाडि बढिरहेको छ। तर अरू सबै नराम्रो कुरा नक्कल गर्न सक्ने हामीले यस्ता राम्रा कुराको अनुसरण नगरेर उल्टो दिशामा हिँडिरहेका छौं। अहिले आम्दानी बढाउन अनौपचारिक अर्थतन्त्रलाई रोक्नु पहिलो प्राथमिकता हो। यसको लागि सरकार निर्मम ढंगले अगाडि बढ्नुको विकल्प छैन। नागरिकहरूलाई पेलेर होइन प्रोत्साहन गरेर अनौपचारिक अर्थतन्त्र नियन्त्रण गर्नु पर्दछ। जस्तो कुनै व्यक्तिले नेपालमा एउटा ल्यापटप र मोबाइल किन्नभन्दा दुबई गएर ती सामान किनेर आउँदा सम्पूर्ण खर्च जोड्दासमेत दुबईमा सस्तो पर्ने गर्दछ भने यहाँ किनौं भनेर कुनै अर्थ राख्दैन बरु कर घटाएर यहीँ किन्ने वातावरण बनाउनु पर्दछ ताकि धेरै मानिसले यहाँ सामान किनुन् र धेरै कर जम्मा होस्। सामान्य उदाहरण हेर्ने हो भने अफ्रिकी मुलुक केन्यामा हाम्रो पठाओ तथा इन्ड्राइभरजस्ता सेवा सञ्चालन गर्ने व्यक्तिले प्रत्येक राइड बुक गर्दा उनीहरूले तिर्नुपर्ने कर स्वतः काटेर सरकारी राजस्वमा जम्मा हुने रहेछ तर हाम्रो देशमा यसतर्प हाम्रो ध्यान जान सकेको छैन। सामाजिक सुरक्षाभत्ता आवश्यकता केन्द्रित बनाऔं। नेपालले सामाजिक सुरक्षा भत्तामा खर्च गर्ने रकम प्रतिवर्ष बढिरहेको छ र निकट भविष्यमा नै यो देशले धान्न नसक्ने अवस्थामा पुग्दैछ। हो आवश्यकता भएका व्यक्तिलाई यस्तो सुविधा प्रदान गर्नु राज्यको दायित्व हो। तर बिनाअध्ययन तथा राज्यको ढुकुटी नहेरी सस्तो लोकप्रियताका लागि घोषणा गरिएका कार्यक्रमहरूले अझ गहिरो संकटतर्प लग्दैछ। लक्षित वर्गलाई मात्र हुनेगरी सामाजिक सुरक्षा भत्ताको व्यवस्था गरिनु पर्दछ। यसको उदाहरण हालै भारत सरकारले लक्षित वर्गको खातामा यस्तो भत्ता पठाउने व्यवस्था गरेपछि भत्ताको दुरुपयोग धेरै नै घटेको पाइएको छ। यस्तो नगरी एक करोडको गाडी चढेर चार हजार वृद्धभत्ता लिन जाने परिपाटी नरोक्ने हो भने देश चाँडै नै थप आर्थिक संकटमा पर्ने देखिन्छ। यस्को दुरुपयोगको उदाहरण हेर्ने हो भने मानौं सरकारले ग्यासमा एक सय रुपैयाँ कम लिइरहेको छ। विपन्न परिवारले ६ महिनामा एक सिलिन्डर ग्यास उपभोग गर्छ भने उसले प्रतिमहिना १५ रुपैयाँ अनुदान पायो भने कुनै रेस्टुरेन्ट वा व्यवसायले एक दिनमा दुई सिलिन्डर ग्यास खर्च गर्दछ भने उसले महिनाको ६ हजार छुट पायो जुन रकम प्रत्यक्ष वा अप्रत्यक्ष करको माध्यमबाट हामीहरूले तिरिरहेका छौं। यदि सरकारले ग्यासको परल मूल्य कायम गरेर लक्षित समुदायका मानिसलाई महिनामा सय रुपैयाँ अनुदान दिने व्यवस्था गरेको भए थोरै रकमले त्यो सुविधा दिन सकिने थियो। दुरुपयोगसमेत घट्ने थियो। देशमा केही हुँदैन भन्ने भाष्यमा परिवर्तन गरौं। अहिलेको आवश्यकता भनेको नेपालमा केही गर्न सकिन्छ र परिवर्तन सम्भव छ भन्ने धारणाको विकास गराउनु हो। राजनीति अलिकति मात्र लयमा फर्कने र सकारात्मक भाष्य निर्माण गर्न सके देशको मुहार परिवर्तन गर्न सकिन्छ। नेपाली वैज्ञानिक र उद्योगपतिहरू विश्वभर राम्रो गरिरहेका छन्। यति सानो भूगोल र जनसंख्या भएको देशमा यदि नीतिगत स्थायित्व भयो भने ५१० वर्षमा देशको कायापलट हुन सक्दछ तसर्थ सकारात्मक भाष्यको सिर्जना गर्नु अहिलेको आवश्यकता हो। विदेशमा रहेका नेपालीहरूले आफ्नो निराशा पोख्दै जन्मभूमिप्रति नकारात्मक सन्देश फैलाउनु साटो कुन क्षेत्रमा कसरी गर्न सकिन्छ ? भन्ने सुझाव दिन जरुरी छ । किनकि विदेशमा जतिसुकै प्रगति गरे पनि अन्य देशका मानिसले गर्ने व्यवहार तपाईंको मातृभूमिको अवस्थाको आधारमा हुने गर्दछ।"
दुग्ध किसानको बिल्लीबाठ भयो,"विगत सात महिनादेखि किसानले दूधको भुक्तानी नपाइरहेको अवस्था छ। किसानको मुख्य आम्दानीको स्रोत पशुपालन हो। तर, दूधको भुक्तानी नपाउँदा आमकिसान समस्यामा परेका छौं। पशुपालन संकटमा परेको छ। घरव्यवहार चलाउन समस्या परेको छ। दुग्ध विकास संस्थानहरूसँग पटकपटक सम्झौता हुँदासमेत समस्या समाधान भएको छैन। दुग्ध संस्थानहरूले बक्यौता भुक्तानी गर्छौं भनेर किसानसँग पटकपटक सम्झौता गर्छन्। तर, कार्यान्वयन गर्दैनन्। आश्वासनबाहेक किसानले केही पाउन सकेका छैनन्। नेपाल सरकारको कृषिमन्त्रीसँग बसेर पनि वार्ता भएको थियो। उक्त वार्ताले ठोस उपलब्धि ल्याउन सकेन। हामी दुग्ध उत्पादक किसान समस्यामा परेका छौं। किसानको रोजीरोटी नै खोसियो। सरकारले मागको सुनुवाइ गरेन। दुग्ध विकास संस्थानहरूले धनकुटा जिल्लाका किसानलाई मात्रै ११ करोड रुपैयाँ बक्यौता भुक्तानी दिन बाँकी छ। किसानको भुक्तानी नहुँदा हाम्रा बालबच्चा रोएका छन्। पशुपालन चौपट भइसक्यो। बिल्लीबाठ भएको छ। गाईवस्तुलाई दाना तथा चोकर खुवाउनसमेत समस्या हुन थालेको छ। व्यापारी साहुहरूले उधारो सामान दिन छोडिसके। हामी आन्दोलन गर्न बाध्य भएका छौं। ६७ महिनासम्म भुक्तानी नपाएका कारण बैंकको किस्ता तिर्न सकेका छैनौं। यसले किसानको घरखेत लिलामीका लागि कालोसूचीमा पर्ने जोखिम बढेको छ। अब बाध्य भएर आत्महत्या गर्ने दिन आएको छ।  (नारद कटुवाल दुग्ध उत्पादन जिल्ला सहकारी संघ लिमिटेड धनकुटाका अध्यक्ष हुन्।)"
गौतमबुद्ध अन्तर्राष्ट्रिय क्रिकेट रंगशाला निर्माणका लागि टेण्डर आह्वान,"चितवन : भरतपुर महानगरपालिकाले गौतमबुद्ध अन्तर्राष्ट्रिय क्रिकेट रंगशाला निर्माणका लागि टेण्डर आह्वान गरेको छ। महानगरपालिकाले रंगशालाको पहिलो चरणको निर्माण कार्यका लागि १ अर्ब १० करोड रुपैयाँको टेण्डर आह्वान गरेको हो। भरतपुर महानगरपालिका१५ रामपुरमा निर्माणाधीन रंगशाला करिब ३ वर्षदेखि अलपत्र अवस्थामा थियो। रंगशाला निर्माणको नेतृत्व लिएको धुर्मुस सुन्तली फाउन्डेसनले आर्थिक सहयोग जुटाउन नसकेपछि महानगरपालिकालाई स्वमित्व हस्तान्तरण गरेको थियो। महानगरपालिकाले बिहीबार सार्वजनिक सूचना जारी गरेर इच्छुक र योग्य कम्पनीलाई एक महिनाभित्र आवेदन पेस गर्न आह्वान गरेको हो। भरतपुर महानगरपालिकाका वरिष्ठ इन्जिनियर सन्तोष आचार्यका अनुसार टेण्डरको प्रस्ताव ३१औं दिनमा खोलिनेछ र त्यसको करिब दुई हप्तामा प्राप्त प्रस्तावहरूको मूल्यांकन गरी छनोट भएको कम्पनीलाई निर्माणको जिम्मा दिइनेछ। रंगशाला प्रकृतिको काम गरेको निर्माण कम्पनीलाई प्राथामिकता दिइने महानगरपालिकाका वरिष्ठ इन्जिनियर आचार्यले जानकारी दिए। टेण्डरसम्बन्धी गुनासो भए २० दिनभित्र महानगरपालिकामा सम्पर्क गर्न प्रकाशित सूचनामा भनिएको छ। रंगशालाको पहिलो चरणमा १० हजार जना क्षमताको स्टयाण्ड, मैदानको सम्पूर्ण काम, पेभेलियनसहित दुई वटा टावर बिल्डिङ निर्माण हुनेछ। यो काम पुरा हुँदा रंगशालाको क्षमता १५ हजार जनाको पुग्नेछ। महानगरपालिकाले विगत ५ वर्षमा सरदर ५८ करोडको वार्षिक निर्माण कारोबार गरेको राष्ट्रिय निर्माण कम्पनीसँग बोलपत्र आह्वान गरी रंगशाला निर्माणको प्रक्रिया थालेको हो। यसअघि बागमती सरकार र भरतपुर महानगरपालिकाले क्रमशः ७० र ३० को साझेदारीमा रंगशाला निर्माण गर्ने सहमति भएसँगै अलपत्र अवस्थामा रहेको रंगशाला निर्माण गर्ने निश्चित भएको थियो। भरतपुर महानगरपालिका प्रमुख रेनु दाहालले भ्रमण वर्ष २०२४ को एउटा आर्कषक गन्तव्य रंगशाला भएकाले सकरात्मक सन्देशका लागि भ्रमण वर्ष उद्घाटन अगावै टेण्डर आह्वान गरिएको जानकारी दिए। लामो समयको अथक मिहिनेत, प्रयास र तत्परताले रंगशाला निर्माण कार्य सुनिश्चित भएकाले नेपाली खेलकुद जगतका लागि उत्साह थपिएको उल्लेख गरे। उनले सन् २०२७ मा हुने यु१९ महिला विश्वकप क्रिकेट प्रतियोगिता यही मैदानमा खेलाउने गरी तयारी थालिने पनि बताए। काक्तिक २३ गते नेपाल सरकारको मन्त्रिपरिषद बैठकले गौतमबुद्ध अन्तर्राष्ट्रिय क्रिकेट रंगशाला, मोरङको विराटनगर, र काठमाडौंको मूलपानीलाई राष्ट्रिय गौरवको आयोजनाका रूपमा अगाडि बढाउने निर्णय गरेको थियो। रंगशाला निर्माणको लागि छनौट भएको कम्पनीले साढे २ वर्षभित्र रंगशाला बनाइसक्नु पर्नेछ। रंगशालाको सबै काम पुरा गर्न साढे ३ अर्ब रुपैयाँ लाग्छ। पहिलो चरणको काम पुरा भएपछि दोस्रो चरणको निर्माण सुरु हुने महानगरपालिकाले जनाएको छ।"
"उपाधिको लागि जोर्डनसँग भिड्दै नेपाल, सावित्रा भण्डारी नखेल्ने",काठमाडौं : नेपाल साउदी अरेबियामा जारी वेस्ट एसियन फुटबल एसोसिएसन (वाफ) च्याम्पियनसिपको उपाधिका लागि जोर्डनसँग प्रतिस्पर्धा गर्ने भएको छ। बुधबार राति भएको सेमिफाइनलमा लेवनानलाई २१ गोलले पराजित गर्दै नेपालले साविक विजेता जोर्डनसँगको उपाधि भिडन्त पक्का गरेको हो। जेद्दाहस्थित किङ अब्दुल्लाह स्पोर्ट्स सिटी स्टेडियममा एक गोलले पछि परेको स्थितिबाट पुनरागमन गर्दै नेपाल उपाधिनजिक पुगेको हो। खेलको ३८औं मिनेटमा नेपालले आत्मघाती गोल गरेपछि लेवनानले अग्रता लिएको थियो। डिफेन्डर पूजा रानाले गोलरक्षक एन्जिला तुम्बापो सुब्बालाई दिएको बलले आफ्नै पोस्टको जाली चुमेको थियो। दोस्रो हाफमा नेपालले लगातार आक्रमण बुन्दै गोल फर्काउने प्रयास गरेको थियो। स्टार स्ट्राइकर सावित्रा भण्डारीको प्रयासमा लेवनानका खेलाडी बाधक बनेका थिए। ७६औं मिनेटमा सावित्राले गोल गर्दै खेल बराबरी गरेकी थिइन्। रश्मीकुमारी घिसिङको पासमा गरेको प्रहार लेवनानी गोलरक्षक लमिटा एल डिपले रोके पनि क्लियर गर्न सकिनन्। डिफेन्डर अमिना करिमले क्लियर गर्न लागेको बल खोस्दै सावित्राले गोल गरेकी थिइन्। यससँगै उनले प्रतियोगितामा ९ गोल गरिसकेकी छन्। उनी सर्वाधिक गोलकर्ताको सूचीमा शीर्ष स्थानमा छिन्। खेलको इन्जुरी समयमा प्रिती राईले उत्कृष्ट गोल गर्दै नेपाललाई जित दिलाइन्। लेवनानका खेलाडीले क्लियर गर्न नसकेको कर्नर बललाई प्रितीले उत्कृष्ट गोल गरेकी थिइन्। यसैबीच बिहीबार पाँच पटकको विजेता जोर्डनसँगको फाइनलमा नेपालकी स्टार स्ट्राइकर सावित्रा भण्डारी भने अनुपस्थित हुने भएकी छन्। फाइनल खेल फिफा विन्डोमा नपरेका कारण सावित्राले अनुपस्थित हुने भएकी हुन्। फिफाको नियम अनुसार विन्डोमा रहेको राष्ट्रिय टोलीको खेलमा मात्र खेलाडीले अनिवार्य उपस्थिति जनाउनुपर्ने नियम छ। वाफ च्याम्पियनसिपको समूह चरणको खेल फिफा विन्डोमा रहे पनि नकआउट चरणका खेल भने विन्डो बाहिर थिए। फ्रान्सेली क्लब एन अभान्ट ग्वेंगाम्पमा अनुबन्धित सावित्रालाई क्लबले सेमिफाइनलसम्म खेल्न दिएको थियो। फ्रान्सेली लिगअन्तर्गत मार्च २ मा हुने खेल ग्वेंगाम्पका लागि निकै महत्वपूर्ण मानिएको छ। रेलिगेसन क्षेत्रमा रहेको लिल र ग्वेंगाम्पबीच चार अंकको मात्रै फरक रहेकाले क्लबका लागि महत्वपूर्ण मानिएको हो। रेलिगेसनबाट बच्न यो खेल जित्नै पर्ने भएकाले ग्वेंगाम्पले सावित्रालाई बोलाएको हो।
"चुक्याे नेपाल, जाेर्डनले जित्याे वाफकाे उपाधि",काठमाडाैं : नेपाल वेस्ट एसियन फुटबल एसोसिएसन (वाफ)काे उपाधि जित्नबाट चुकेकाे छ। साउदी अरेबियामा बिहीबार राति भएकाे खेलमा नेपाल पेनाल्टी सुटआउटमा जाेर्डनसँग ५३ गाेलले पराजित भएकाे हाे। जितसँगै जाेर्डनले उपाधि जितेकाे छ। खेलकाे २९औँ मिनेटमा नेपालले सविता राना मगरकाे गाेलमा अग्रता लिएकाे थियाे। ७४औँ मिनेटमा बराबरी गाेल गरेकाे जाेर्डनले ८९औँ मिनेट २१ काे स्थिति बनाएकाे थियाे। खेलकाे अतिरिक्त समयमा नेपालले पाएकाे पनाल्टीलाई सदुपयाेग गरेकाे थियाे।गीता रानाले शानदार गाेल गर्दै बराबरी पारेपछि खेल पेनााल्टी सुटआउटमा धकेलिएकाे थियाे।
राष्ट्रपति रनिङ सिल्ड वैशाखमा,"काठमाडौं : राष्ट्रिय खेलकुद परिषद् (राखेप) को आयोजनामा हुने १४औं केन्द्रस्तरीय राष्ट्रपति रनिङ सिल्ड खेलकुद प्रतियोगिताको मिति निर्धारण गरिएको छ। राखेप सदस्यसचिव टंकलाल घिसिङको अध्यक्षतामा बुधबार बसेको बैठकले प्रतियोगिता २०८१ वैशाख ४ गतेदेखि ६ गतेसम्म काठमाडौंमा गर्ने निर्णय गरेको हो। बैठकले प्रतियोगिताको उद्घाटन समारोहको प्रमुख अतिथिमा राष्ट्रपति रामचन्द्र पौडेललाई निमन्त्रणा गर्नेलगायत निर्णय पनि गरेको छ। त्रिपुरेश्वरस्थित राखेपमा भएको बैठकमा कोशीका सदस्यसचिव हंशराज वाग्ले, मधेस प्रदेशका खेलकुद तथा समाज कल्याण विकास मन्त्रालयका सचिव चूडामणि फुयाल, बागमती प्रदेशका सदस्यसचिव सूर्यलाल भण्डारी, गण्डकीका सदस्यसचिव श्रीधर शर्मा, लुम्बिनीका सदस्यसचिव जयप्रकाश भट्टराई, सुदूरपश्चिमका सदस्यसचिव दीपक सिंह, राखेप सदस्य अञ्जन धमला र प्रकाशकुमार कुसारीलगायतको उपस्थिति थियो।"
"टियु मैदानमा नेदरल्यान्ड्सको विष्फोटक ब्याटिङ, नामिबिया ५९ रनले पराजित",काठमाडौं : नेपालमा जारी त्रिदेशीय टी२०आई शृंखालाअन्तर्गत बिहीबारको खेलमा नेदरल्यान्ड्सले नामिबियाविरुद्ध विष्फोटक ब्याटिङ गरेका छन्। खेलमा नेदरल्यान्ड्स ५९ रनले विजयी बन्यो। टी२०आईमा नेदरल्यान्ड्सको यो उच्च स्कोर पनि हो। टस जितेर ब्याटिङ गरेको नेदरल्यान्ड्सले निर्धारित ओभरको खेलमा ५ विकेट गुमाएर २४७ रन बनायो। नेदरल्यान्ड्सका लागि माइकल लेभिटले शतकीय इनिङ्स खेलेका थिए। उनले ६२ बलमा ११ चौका र १० छक्का प्रहार गर्दै १३५ रन बनाएका थिए। त्यस्तै सीब्रान्ड इंगेलब्रेक्टले ७५ रन बनाए। ४० बल खेलेका उनले ७ चौका र ५ छक्का प्रहार गरे। त्यस्तै तेजाले १८ रन बनाउँदा म्याक्स ओडाउडले ५ र स्कट इडवार्डले ४ रन बनाए। जवाफी ब्याटिङ गरेको नामिबियाले निर्धारित ओभरको खेलमा ७ विकेट गुमाएर १८८ रनमात्र बनाउन सक्यो। नामिबियाका लागि ज्यान फ्रिलिंकले ४२ रन बनाए भने जेन ग्रिन ४२ रनमै अविजित रहे।
महिला खेलाडीलाई क्यानको विभेद,"काठमाडौं : खेलकुद क्षेत्रमा लैंगिक विभेदको विषय विश्वभर पेचिलो बनिरहेका बेला नेपालमा पनि त्यसको प्रभाव पर्न थालेको छ। गत मंगलबार बसेको नेपाल क्रिकेट संघ (क्यान) को बोर्ड बैठकले पुरुष तथा महिला क्रिकेट खेलाडीलाई ग्रेडिङ गरेर पारिश्रमिक निर्धारण गरेपछि लैंगिक विभेदको विषयले बुलन्द रूप लिएको छ। पूर्वप्रधानमन्त्री डाबाबुराम भट्टराईदेखि अधिकार र सामाजिक न्यायका लागि काम गर्ने ओरेक नेपाललगायतले विरोध जनाएका छन्। क्यानको वर्गीकरणअनुसार ए श्रेणीमा परेका पुरुष खेलाडीले मासिक एक लाख रुपैयाँ पारिश्रमिक थाप्दा यही श्रेणीका महिला खेलाडीले भने मासिक ५० हजार रुपैयाँ मात्रै पाउने भएपछि विरोध भएको हो। क्यानको वर्गीकरणमा बी श्रेणीका पुरुष खेलाडीले ७० हजार, सीले ५५ हजार, डीले ३५ र इमर्जिङ खेलाडीलाई २५ हजार रुपैयाँ पारिश्रमिक तोकिएको छ। महिलातर्फ भने बी श्रेणीले ३५, सीले ३०, डी ले २५ र इमर्जिङ खेलाडीले २० हजार रुपैयाँ मासिक तलब पाउने छन्। यसैगरी वर्गीकरणमा ३० जना पुरुष खेलाडी समावेश गर्दा महिलातर्फ भने १९ जनालाई मात्रै समावेश गरिएको छ। क्यानले यसअघि गरेको वर्गीकरणमा पनि १९ जना खेलाडी नै थिए। राष्ट्रिय टोलीका १९ जनालाई ए, बी र सी श्रेणीमा विभाजन गरिएको थियो। त्यतिबेला ए मा रुविना क्षत्री, नेरी थापा, इन्दु बर्मा, सीता राना मगर र करुणा भण्डारी थिए। यसपटक भने ए श्रेणीमा रुबिना क्षत्री, इन्दु बर्मा र सीता रानामगर मात्रै छन्। यसअघि ए श्रेणीका खेलाडीलाई १५ हजार, बी लाई १२ हजार र सीलाई १० हजार रुपैयाँ तलबको घोषणा गरिएको थियो। त्यसबेला पुरुषलाई भने क्रमशः ५०, ४० र ३० हजार रुपैयाँ तलबको व्यवस्था गरेको थियो। क्यानले खेलाडीको तलब स्केल घोषणा गरेलगत्तै पूर्वप्रधानमन्त्री तथा नेसपाका अध्यक्ष डा बाबुराम भट्टराईले सामाजिक सञ्जाल ट्विटरमा स्टाटस लेख्दै क्यानले महिला र पुरुष खेलाडीबीच विभेद गरेको आरोप लगाएका थिए। समान कामका लागि समान ज्याला आधुनिक लोकतन्त्रको आधारभूत सिद्धान्त र मान्यता हो। नेपालको संविधानको भाग३ मौलिक हक र कर्तव्यअन्तर्गत धारा १८ समानताको हकको उपधारा (४०) मा प्रष्ट लेखिएको छ, समान कामका लागि लैंगिक आधारमा पारिश्रमिक तथा सामाजिक सुरक्षामा कुनै भेदभाव गरिने छैन। अनि कसरी गर्न मिल्छ क्यानले पुरुष र महिला खेलाडीलाई यस्तो विभेद, भट्टराईले प्रश्न गरेका छन्। राष्ट्रिय खेलकुद परिषद्का सदस्यसचिव टंकलाल घिसिङले खेलाडीको वर्गीकरण गरेर संघले दिनुपर्ने सेवा सुविधा दिन आफूले निर्देशन दिएको र ढिलै भए पनि क्यानले त्यसको पालना गरेको बताए। यसैगरी महिला पुनस्र्थापना केन्द्र (ओरेक) ले लिंगका आधारमा पारिश्रमिक तोकिनु संविधानविपरीत भएको भन्दै आपत्ति जनाएको छ। ओरेकले महिलालाई दोस्रो दर्जाका नागरिकका रूपमा नहेर्न क्यानलाई ध्यानाकर्षणसमेत गराएको छ। नेपालको संविधान २०७२ ले लैंगिक आधारमा पारिश्रमिकमा कुनै भेदभाव गरिने छैन भनेको छ। तर, क्यानले महिला खेलाडीको पारिश्रमिक आधा तोकेको छ। यसले महिलाले गर्ने श्रमको अवमूल्यन भएको प्रष्ट हुन्छ। जुन पितृसत्तात्मक सोेचले ग्रसित मानसिकताको उपज र संरचनात्मक विभेदको परिणाम हो, आरेककी कार्यकारी निर्देशक सुनिता मैनालीले जारी गरेको विज्ञप्तिमा भनिएको छ। यसैगरी राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठ सबै ठाउँमा समानताको नारा लगाए पनि महिलामाथि विभेद भइरहेको बताउँछन्। विश्व खेलकुदको महाकुम्भ मानिने ओलम्पिकको नारामै महिला र पुरुषबीच समानता भनिएको छ। तर, नेपालमा मात्रै होइन, विश्वकै ठूलो प्रतियोगिताको पुरस्कार र खेलाडीको सेवा सुविधामा पनि विभेद भइरहेको छ, उनी भन्छन्, त्यसकै असर नेपाली खेलकुदमा पनि परेको छ। खेलमा पुरुषको वर्चश्व, नतिजामा महिला अगाडि नेपाली खेलकुदमा महिला र पुरुषका प्रतियोगिता बराबर हुन थालेका छन्। तर, त्यो नगण्य मात्र छ। अधिकांश खेलमा पुरुषकै वर्चस्व छ भने निजी क्षेत्रले मात्र होइन, सरकारी निकायले दिने पुरस्कार र पारिश्रमिकमा पनि महिला र पुरुषबीच असमान देखिन्छ। यसलाई राष्ट्रिय खेलकुद परिषद्ले आयोजना गर्ने प्रधानमन्त्री कप क्रिकेट प्रतियोगिताले नै छर्लङ पार्छ। पहिले पुरुषतर्फका विजेतालाई नगद पुरस्कार २० लाख रुपैयाँ प्रदान गरिएको थियो महिलातर्फ ५ लाख मात्रै राखिएको थियो। गत असोजमा चीनको हाङचाओमा आयोजना भएको १९औं एसियाली खेलकुदमा नेपालबाट २ सय ३४ जना खेलाडी सहभागी भएका थिए। जसमा १ सय २२ पुरुष र १ सय १२ महिलाले सहभागिता जनाएका थिए। तर, नतिजा भने महिला खेलाडीले मात्रै दिलाए। नेपालले करातेमा ऐतिहासिक पदक दिलाउँदा एरिका गुरुङले रजत जितिन्। यस्तै महिला कबड्डी टोलीले पनि पहिलो सहभागितामै कांस्य पदक जितेको थियो। एसियाली खेलकुदकै इतिहासमा सन् १९९८ को बैंककमा भएको १३औं संस्करणमा सविता राजभण्डारीले तेक्वान्दोमा पहिलोपटक नेपाललाई रजत पदक दिलाएकी थिइन्। नेपालले अहिलेसम्म तीन रजत र २३ कांस्यसहित २६ पदक जित्दा महिला खेलाडीले १० पदक भित्र्याएका छन्। जसमा दुई रजत र सात कांस्य छ। यस्तै एसियन पारा गेम्समा तेक्वान्दोकी पलेसा गोवद्र्धनले पनि ऐतिहासिक कांस्य पदक दिलाएकी थिइन्। पलेसाले सन् २०२० को टोकियो पारालिम्पिकमा दुई फाइट जित्दै ऐतिहासिक उपलब्धि हासिल गरेकी थिइन्। यसैगरी सन् २००४ मा संगीना वैद्य छनोट चरण पार गर्दै ओलम्पिकमा सहभागी हुने पहिलो नेपाली खेलाडी बनिन् भने गौरिका सिंहले सन् २०१६ मा कान्छी खेलाडीका रूपमा संसारभर चर्चा कमाएकी थिइन्। दक्षिण एसियाली खेलकुदको इतिहासमा पनि जलपरी गौरिका सिंहले एउटै संस्करणमा चार र तेक्वान्दो स्टार आयशा शाक्यले दोहोरो स्वर्ण पदक जित्दै उत्कृष्टताको प्रमाणित गरिसकेका छन्। नेपालको पुरुष टोलीले पाएको चर्चा, सफलता र उपलब्धिका आधारमा आईसीसीले नेपाललाई सहयोग गर्दै आएको क्यानका केन्द्रीय सदस्य प्रशान्तविक्रम मल्लले जानकारी दिए। खेलाडी संघका अध्यक्ष श्रेष्ठ नेपालमा पुरुषको तुलनामा महिला खेलाडीको उपलब्धि र पदक संख्या बढी भए पनि सेवा सुविधामा भएको विभेदकै कारण चाँडै पलायन हुने गरेको बताउँछन्। नेपालमा पुरुषको तुलनामा महिलाहरूले बढी सफलता दिलाएका छन्। अन्तर्राष्ट्रिय प्रतियोगितामा उनीहरूकै पदक बढी छ। तर, पुरुषको तुलनामा महिला खेलाडीहरू लामो समयसम्म टिक्दैनन्। उनीहरू पलायन भइहाल्छन्, आठौं र नवौं दक्षिण एसियाली खेलकुदका स्वर्ण विजेता श्रेष्ठ भन्छन्, महिला खेलाडी चाँडै पलायन हुनुमा सेवा सुविधामा भएको विभेद पनि प्रमुख कारण हो। राष्ट्रिय खेलकुद परिषद्का सदस्यसचिव टंकलाल घिसिङले खेलाडीको वर्गीकरण गरेर संघले दिनुपर्ने सेवा सुविधा दिन आफूले निर्देशन दिएको र ढिलै भए पनि क्यानले त्यसको पालना गरेको बताए। क्यानले ढिलै भए पनि खेलाडीको वर्गीकरण गरेर मासिक तलबको घोषणा गरेको छ। क्यानको निर्णय स्वागतयोग्य छ। क्यानलाई बधाई दिन चाहन्छु, सदस्यसचिव घिसिङले भने, संघहरूले खेलाडीको प्रदर्शन र अन्तर्राष्ट्रिय वरीयताका आधारमा वर्गीकरण गर्ने गर्छन्। क्यानले केको आधारमा खेलाडीको वर्गीकरण गरेको हो, त्यसको विस्तृत विवरण आएपछि मात्रै भन्न सकिन्छ। तर, खेलाडी वर्गीकरण र तलब सुविधा दिने घोषणा सही छ। पुरुष खेलाडीको प्रदर्शनका आधारमा आईसीसीबाट सहयोग विश्व क्रिकेटको सर्वोच्च निकाय अन्तर्राष्ट्रिय क्रिकेट परिषद् (आईसीसी) ले क्रिकेट खेल्ने विभिन्न राष्ट्रलाई सहयोग उपलब्ध गराउने गर्छ। त्यो सहयोग महिला तथा पुरुष टोलीको प्रदर्शन र उपलब्धिका आधारमा दिने गर्छ। नेपालको पुरुष टोलीले पाएको चर्चा, सफलता र उपलब्धिका आधारमा आईसीसीले नेपाललाई सहयोग गर्दै आएको क्यानका केन्द्रीय सदस्य प्रशान्तविक्रम मल्लले जानकारी दिए। पुरुष टोलीको प्रदर्शनका आधारमा हामीले अन्तर्राष्ट्रिय निकायबाट सहयोग पाइरहेका छौं। त्यही कारण पुरुष खेलाडीको तलब बढी भएको हो। भोलिका दिनमा महिला टोलीले पनि यस्तै उपलब्धि हासिल गरे भने पुरुषको भन्दा बढी तलब हुन सक्छ, उनी भन्छन्, तलब निर्धारण जसले जुन स्तरको काम गरेको छ र उपलब्धि हासिल गरेको छ, त्यहीअनुसार सेवा सुविधा र पारिश्रमिक पाउँछ। पछिल्लो समय नेपालमा क्रिकेट निकै लोकप्रिय छ। यो सबै पुरुष टोलीका कारण भएको हो। पुरुष टोलीले विश्वकप, एसिया कपमा प्रतिस्पर्धा गर्नुका साथै एकदिवसीय मान्यता पाएको छ। अन्तर्राष्ट्रिय वरीयता पनि माथि छ। यी सबैलाई हेरेर नै महिला तथा पुरुषको तलब निर्धारण गरिएको हो। एन्फाको समानताको कदम महिला र पुरुषबीचको पारिश्रमिकमा विवाद भएपछि अखिल नेपाल फुटबल संघ (एन्फा)ले भने तलब स्केल समान बनाएको छ। एन्फाको यो कदमले महिला फुटबलरलाई जति खुसी दियो त्योभन्दा बढी प्रशंसा नेपाली फुटबलले कमायो। समानताका लागि एन्फाले गरेको कदमलाई सबैले सकारात्मक रूपमा लिए। क्रिकेटको तुलनामा एन्फाले कम रकम दिए पनि समानताको मानक राख्न भने सफल भयो। एन्फाले राष्ट्रिय टोलीका महिला तथा पुरुष खेलाडीलाई मासिक जनही १८ हजार रुपैयाँ पारिश्रमिक दिँदै आएको छ। राष्ट्रिय तथा अन्तर्राष्ट्रिय खेलाडी संघका अध्यक्ष श्रेष्ठ खेलकुदमा महिलाको बढ्दो सहभागिता र सफलताले पछिल्लो समय विभेद कम भएको दाबी गर्छन्। खेलकुदमा महिला र पुरुष खेलाडीबीचको विभेद पहिले धेरै हुन्थ्यो। पछिल्लो समय महिलाको सहभागिता र सफलताले विभेदको अनुपात कम भएको छ, उनी भन्छन्, महिला र पुरुषले पाउने पदक समान हुन्छ। पदकमा भेदभाव हुँदैन। उनी खेलकुदलाई अनुकरणीय बनाउन पनि सेवासुविधा र पुरस्कार राशिमा समानता हुनुपर्नेमा जोड दिन्छन्। सबैभन्दा पहिले संघले पहल गर्नुपर्छ। महिलाको सहभागिता बढाउने हो भने सबै कुरामा समानता ल्याउनै पर्छ, उनी भन्छन्। भलिबल खेलाडीलाई मासिक ५ हजार नेपालको राष्ट्रिय खेल भलिबलले यही वर्षदेखि खेलाडीलाई मासिक रूपमा तलब दिन थालेको हो। नेपाल भलिबल संघले नेपाली राष्ट्रिय पुरुष तथा महिला भलिबल खेलाडीलाई गत भदौमा पहिलोपटक मासिक पारिश्रमिकको घोषणा गरेको थियो। पूर्वअन्तर्राष्ट्रिय खेलाडी, व्यवसायी र भलिबलप्रेमीको सहयोगमा संघले पहिलोपटक खेलाडीलाई मासिक पारिश्रमिक घोषणा गर्दै वितरणसमेत गरेको थियो। संघले महिला तथा पुरुष राष्ट्रिय टोलीका १२१२ गरी २४ जनालाई जनही ५ हजार रुपैयाँका दरले मासिक तलब प्रदान गरेको थियो। संघले गत भदौमा सेप्टेम्बर, अक्टोबर र नोभेम्बरको एकमुष्ट तलब जनही १५ हजारका दरले खेलाडीलाई वितरण गरेको थियो। संघका अध्यक्ष जितेन्द्रबहादुर चन्दले खेलाडीलाई ६ महिनाको पारिश्रमिक प्रदान गरिसकेको बताए। हामीले चन्दा उठाएर भए पनि खेलाडीलाई मासिक रूपमा तलब दिइरहेका छौं, उनी भन्छन्, सबैबाट सहयोग भएमा यो रकम बढ्न पनि सक्छ। बुद्धिचालमा दुई खेलाडीलाई तलब बुिद्धचालका दुई खेलाडीले पनि मासिक रूपमा तलब पाउँदै आएका छन्। नेपाल बुद्धिचाल संघले पुरुष र महिलातर्फका नम्बर एक खेलाडीलाई गत वैशाखदेखि मासिक रूपमा तलब दिन सुरु गरेको हो। अहिले पुरुषतर्फ रुपेश जैसवाल र महिलामा सुजना लोहनी शीर्ष स्थानमा छन्। उनीहरूलाई संघले मासिक १० हजार रुपैयाँ प्रदान गर्दै आएको नेपाल बुद्धिचाल संघका कार्यवहाक अध्यक्ष हेराकाजी महर्जनले जानकारी दिए। हामीले २०८० वैशाखदेखि महिला तथा पुरुषतर्फका नम्बर वान खेलाडीलाई मासिक जनही १० हजार रुपैयाँ तलब दिँदै आएका छौं, कार्यवहाक अध्यक्ष महर्जनले भने। पुरुष टोलीको प्रदर्शनका आधारमा हामीले अन्तर्राष्ट्रिय निकायबाट सहयोग पाइरहेका छौं। त्यही कारण पुरुष खेलाडीको तलब बढी भएको हो। भोलिका दिनमा महिला टोलीले पनि यस्तै उपलब्धि हासिल गरे भने पुरुषको भन्दा बढी तलब हुन सक्छ। प्रशान्तविक्रम मल्ल, सदस्य, नेपाल क्रिकेट संघ नेपालमा मात्रै होइन, विश्वकै ठूलो प्रतियोगिताको पुरस्कार र खेलाडीको सेवा सुविधामा पनि विभेद भइरहेको छ । त्यसकै असर नेपाली खेलकुदमा पनि परेको छ। दीपक श्रेष्ठ, अध्यक्ष, राष्ट्रिय तथा अन्तर्राष्ट्रिय खेलाडी संघ विश्व खेलकुदमै पनि उस्तै भेदभाव विश्वका चर्चित प्रतियोगिताका लागि पुरुष खेलाडी करोडौं डलरमा किनबेच भइरहेका हुन्छन्। तर, महिला खेलाडीको पारिश्रमिकको चर्चा हुँदैन। किनभने, महिलाले पुरुषको तुलनामा कम मात्रै पारिश्रमिक पाउँछन्। संयुक्त राष्ट्रसंघअन्तर्गत यूएन वुमनको अध्ययनले विश्वका ठूला अन्तर्राष्ट्रिय प्रतियोगितामा महिलालाई दिइने पुरस्कार राशिमा भेदभाव हुने गरेको देखाएको छ। वुमन्स स्पोर्टस् विकको एक सर्वेक्षणले पुरुषको तुलनामा महिलालाई दिइने पुरस्कार राशि निकै कम हुने गरेको देखाएको हो। सर्वेक्षणअनुसार चर्चित र ठूला खेलमध्ये फुटबल, क्रिकेट र गल्फमा महिलाले पाउने पुरस्कार राशि निकै कम देखिएको छ। पछिल्लो तीन वर्ष अवधिमा गरिएको अध्ययनमा पुरुषको तुलनामा फुटबल, क्रिकेट र गल्फ खेलमा महिलालाई दिइने रकम निकै कम छ। ८३ प्रतिशत खेलमा भने पुरस्कार राशि समान देखिएको उक्त संस्थाले जनाएको छ। पछिल्लो अध्ययनअनुसार स्की, डाइभिङ, डार्ट, स्नुकर, साइक्लिङजस्ता प्रतियोगितामा महिलाले पनि समान पुरस्कार पाउने गरेका छन्। यसैगरी फोब्र्सले सन् २०२३ मा जारी गरेको सर्वाधिक कमाउने खेलाडीको सूचीमा पुरुष खेलाडीकै बर्चश्व छ। ५० जना खेलाडीमध्ये एक जनामात्र महिला सूचीमा अटाएका छन् अमेरिकी स्टार सेरेना विलियम्स सूचीको ४९औं स्थानमा परेकी छिन्। बीबीसीले नै सन् २०१४ मा ६८ खेलमा आधारित भएर महिला र पुरुषले पाउने पुरस्कार रकमबारे सर्वेक्षण गरेको थियो।। उक्त अध्ययनले महिलाको तुलनामा पुरुषले पाउने पुरस्कार ३० प्रतिशले बढी भएको देखाएको थियो। केही समयअघि ४४ खेलमा आधारित भएर गरिएको अर्को अध्ययनमा पुरस्कार रकम ३५ प्रतिशत खेलमा मात्र समान पाइएको थियो। महिला विश्वकप क्रिकेट र विश्वकप फुटबलमा पुरुष र महिलाले पाउने पुरस्कारमै विभेद पाइएको छ। क्रिकेटमा पुरुष टोलीभन्दा महिलाले पाउने पुरस्कार रकम ज्यादै कम छ। अन्तर्राष्ट्रिय क्रिकेट परिषद् (आईसीसी) महिला कमिटीले सन् २०३२ सम्ममा महिलालाई पुरुषसरह पुरस्कारको व्यवस्था गर्ने प्रतिबद्धता जनाएको छ। गल्फमा महिलाले पाउने रकम आकर्षक भए पनि पुरुषको अनुपातमा कम छ। टेनिसमा भने सन् १९७३ को यूएस ओपनदेखि समान पुरस्कार प्रदान गरिँदै आएको छ। सन् २०१९ मा यूएन वुमनको बैठकमा अर्जेन्टिनी फुटबलर लियोनल मेसीको वार्षिक आम्दानीबारे चर्चा भएको थियो। विश्वका उत्कृष्ट सात फुटबल लिगमा खेल्ने १ हजार ६ सय ९३ महिलाको कुल आम्दानीभन्दा मेसीको आम्दानी झन्डै दोब्बर रहेको तथ्यांक यूएन वुमनले सार्वजनिक गरेको थियो। अमेरिकी महिला फुटबल टोलीकी कप्तान मेगान रापिनोइले केही समयअघि ह्वाइट हाउसको निमन्त्रणालाई अस्वीकार गरेर समानताको आवाज बुलन्द पारेकी थिइन्। उनले इक्वल पेको मुद्दा उठाउँदै आएकी छन्। सर्वेक्षणअनुसार खेलकुदमा महिलाको सहभागिता ४० प्रतिशत छ। तर, सन् २०२० सम्म पनि ओलम्पिक र विश्वकपजस्ता बृहत् प्रतियोगितामा महिला र पुरुषको समाचारमै विभेद पाइएको छ। पुरुषको तुलनामा महिला खेलाडीले मिडियामा चार प्रतिशत मात्रै स्थान पाउने गरेका छन्।"
नेपाल धितोपत्र बोर्डले कहिले र कस्तो पाउला अध्यक्ष ?,"काठमाडौं : नेपाल धितोपत्र बोर्ड अध्यक्षको नियुक्तिको लागि समिति बनेको करिब डेढ महिनापछि बल्ल कार्यविधि बनेको छ। अध्यक्ष चयनको कार्यविधि बनेसँगै बुधबार सार्वजनिक सूचना प्रकाशन गर्दै आवेदन माग भएको छ। तर, पुस २० गतेदेखि रिक्त पद यो वर्ष भने पूर्ति नहुने पक्का भएको छ। नेपाल धितोपत्र बोर्डको अध्यक्षको छनोट तथा सिफारिससम्बन्धी कार्यविधिअनुसार अध्यक्ष चयनको लागि राष्ट्रिय योजना आयोगका उपाध्यक्ष मीनबहादुर श्रेष्ठको संयोजकत्वमा तीन सदस्यीय समिति गत माघ पहिलो साता नै गठन भएको थियो। समितिले छनोट प्रक्रियाको पहिलो चरणको सुरुवातै ढिला गरेकाले केही समय लागेको छ। बोर्ड अध्यक्ष सिफारिस गर्न गठन भएको समितिले मंगलबारमात्र कार्यविधि तयार गरेको हो। यसअनुसार अब लामो समयदेखि खाली रहेको बोर्ड अध्यक्षको लागि उक्त कार्यविधिअनुसार नै उपयुक्त तीन व्यक्तिको नाम सिफारिस हुनेछ। बुधबारको सूचनाअनुसार तीन जनाभन्दा कमको आवेदन परेमा दोस्रो पटक ७ दिनका लागि अवधि तोकेर आवेदन दिन विज्ञापन गर्नु पर्नेछ। तीन जनाभन्दा कम आवेदकको आवेदन परेको अवस्थामा पहिलो चरणमा परेका आवेदनहरूलाई यथावत् राखी थप आवेदनको लागि सात दिनको म्याद दिई पुनः दरखास्त आह्वान गरिनेछ, कार्यविधिमा उल्लेख छ। त्यसपछि आवेदकलाई चार आधारमा मूल्यांकन गरिनेछ। आवेदकको व्यावसायिक कार्ययोजना, शैक्षिक योग्यता, व्यावसायिक कार्ययोजनाको प्रस्तुतीकरण र अन्तर्वार्तापछि योग्य तीन उम्मेदवारको नाम सरकारलाई सिफारिस गर्नेछ। सरकारले तीनै तीनमध्ये एकलाई बोर्डको अध्यक्षमा नियुक्त गर्नेछ। हाल बोर्ड अध्यक्ष पद रिक्त हुँदा नियमित नीतिगत कामकारबाहीसमेत रोकिएको छ। प्रशासनिक कार्यका लागि कार्यकारी निर्देशक डा नवराज अधिकारीले कायममुकायमको भूमिका निभाइरहेका छन्। ढिलै भए पनि सिफारिस समितिले कार्यविधि बनाएपछि अब कस्तो अध्यक्ष आउलान् भन्ने चासो सबैको छ। भावी अध्यक्षले पुँजी बजारका समस्याहरूबारे बुझेको नियमन गर्न सक्ने, अनुभवी, इमान्दार र वित्तीय क्षेत्रमा प्रतिष्ठित व्यक्तित्व हुनुपर्नेमा जोड दिन्छन्, नेपाल धितोपत्र बोर्डका पूर्वअध्यक्ष डा रेवतबहादुर कार्की। कार्कीका अनुसार उनी केही समययता पुँजी बजारमा केही विचलनहरू देखिएको बताउँछन्। कार्की भन्छन्, आईपीओ, एफपीओ जारी गर्ने प्रसंगमा अध्यक्ष, सञ्चालकहरूमा इमान्दारिता नहुँदा समस्या देखिए। म हुँदा नै सञ्चालक, कर्मचारीका लागि र सूचीकृत कम्पनीहरूका लागि पनि आचारसंहिता लागू गरिएको थियो। यो इमान्दारीपूर्वक लागू भएन। यसको पालना पूर्ण रूपमा गर्ने व्यक्ति चाहिन्छ। अर्कातर्फ लामो समयदेखि दुईओटा कमोडिटी एक्सचेन्ज (वस्तु विनिमय बजार) ल्याउने भनेको पनि टुंगो लागेको छैन। यसैले अब आउने अध्यक्षले मनोपोली बजार भइरहेकोले दुई कमोडिटी एक्सचेन्ज ल्याउनुपर्ने पूर्वअध्यक्ष डा कार्कीले सुझाव दिए। धितोपत्र दलालहरूको शुल्क घटाउनेबारे अर्थ मन्त्रालयमा काम अड्किएको बताउँदै उनले वास्तवमा ब्रोकर शुल्क अधिकतमको सीमा राखेर खुला प्रतिस्पर्धा गरिनु पर्नेमा उनले ध्यानाकर्षण गराए। पूर्वअध्यक्ष कार्कीले दक्षिण एसियामध्ये नेपालमा ट्रेडिङ लागत उच्च भएकाले घटाउन सुझाव दिएका छन्। प्राथमिक बजार, दोस्रो बजारको सुधार गर्दै सहभागीहरूको क्षमता वृद्धि, स्टकको नियामकीय र सुपरभाइजरी, धितोपत्र बोर्डमा मौद्रिक नीतिको हस्तक्षेपलाई तटस्थ बनाइनु पयो, डा कार्कीले थपे। बोर्डका अर्का पूर्वअध्यक्ष डा चिरञ्जीवी नेपाल कार्यविधिले तोकेअनुसार मापदण्डमै रहेर आउने अध्यक्ष उचित हुने बताउँछन्। अबको अध्यक्षले गर्नुपर्ने कामबारे सुझाव दिँदै भन्छन्, नेपाल जत्रो मुलुकलाई दुईवटा स्टक एक्सचेन्च चाहिँदैन भनेको हो तर अर्को स्टक एक्सचेन्ज आयो भने अबको नयाँ अध्यक्षलाई ठूलो चुनौती हुन्छ। किनभने सेयरको मूल्यमा ठूलो चलखेल हुनेछ। यसैले अत्यन्त नियमन गर्न सक्ने, इमान्दार, काम गर्न सक्ने क्षमतावान् अध्यक्ष जरुरी छ। बजारलाई राम्रोसँग अध्ययन गरेर सेयर मूल्यलाई स्थिर गर्ने खालका अन्तर्राष्ट्रिय बजारका विभिन्न खालका औजारहरू छन्, त्यसलाई प्रयोग गरेर सेयर बजारलाई अझै आधुनिक बनाउनुपर्ने उनको सुझाव छ। बजारलाई आधुनिकसँगै पारदर्शी, सेयर मूल्यलाई बढी उतारचढाव हुन नदिने क्षमता भएको व्यक्ति अध्यक्ष हुनुपर्नेमा उनले जोड दिए। केही समययता पुँजीबजारमा विचलन देखिएको छ यो। केही काम अड्किएका पनि छन्। आउने दिनमा ब्रोकर शुल्कमा अधिकतम सीमा राखेर खुला प्रतिस्पर्धा गरिनुपर्छ। बोर्डले विद्युतीय निगरानी प्रणालीमार्फत सुपरिवेक्षण बढाउनुपर्छ। इन्डेक्स डेरिभेटिभ र क्रसब्रोडर ट्रेडिङको पनि सुरुआत गर्न आवश्यक छ। डारेवतबहादुर कार्की, पूर्वअध्यक्ष, नेपाल धितोपत्र बोर्ड अर्को स्टक एक्सचेन्ज ल्याउँदा नयाँ अध्यक्षलाई ठूलो चुनौती हुन्छ। यसैले कडा नियमन गर्न सक्ने, इमान्दार तथा क्षमतावान् अध्यक्ष आउनु पर्छ। धितोपत्र बजारलाई थप आधुनिक, पारदर्शी बनाउन तथा मूल्यलाई बढी उतारचढाव हुन नदिने क्षमता भएको व्यक्ति अबको बोर्ड अध्यक्ष हुनुपर्छ। डा चिरञ्जीवी नेपाल , पूर्वअध्यक्ष, नेपाल धितोपत्र बोर्ड कस्तो व्यक्ति बन्छन् अध्यक्ष ? कार्यविधिअनुसार बोर्ड अध्यक्ष बन्नका लागि धितोपत्रसम्बन्धी ऐन, २०६३ को दफा ७ को उपदफा (२) बमोजिम मान्यता प्राप्त विश्वविद्यालयबाट कम्तीमा स्नातकोत्तर उपाधि हासिल गरी धितोपत्र बजार व्यवस्थापन, पुँजीबजार विकास, आर्थिक, वित्तीय, वाणिज्य, व्यवस्थापन वा कानुन क्षेत्रमा कम्तीमा सात वर्ष काम गरेको अनुभव हुनु पर्नेछ। दरखास्त आह्वानपछि इच्छुक व्यक्तिको आवश्यक योग्यता तथा अनुभव तोकिएको छ। जसअनुरूप धितोपत्रसम्बन्धी ऐन, २०६३ को दफा ७ को उपदफा (२) बमोजिम मान्यता प्राप्त विश्वविद्यालयबाट कम्तीमा स्नातकोत्तर उपाधि हासिल गरी धितोपत्र बजार व्यवस्थापन, पुँजीबजार विकास, आर्थिक, वित्तीय, वाणिज्य, व्यवस्थापन वा कानुन क्षेत्रमा कम्तीमा सात वर्ष काम गरको लब्ध प्रतिष्ठित व्यक्ति हुनु पर्नेछ। यस्तै, धितोपत्रसम्बन्धी ऐन, २०६३ को दफा १० बमोजिम नेपालको नागरिक भएको, उच्च नैतिक चरित्र भएको, धितोपत्र बजार व्यवस्थापन, पुँजी बजार विकास, आर्थिक, वित्तीय, वाणिज्य, व्यवस्थापन वा कानुन क्षेत्रमा कम्तीमा सात वर्षको पेसागत अनुभव हासिल गरेको र सोही ऐनको दफा ११ बमोजिम अयोग्य नभएको हुनुपर्ने छ। साथै, अर्थ मन्त्रालय सम्बद्ध सार्वजनिक निकायका पदाधिकारी तथा सदस्यको नियुक्ति र मनोनयनसम्बन्धी मापदण्ड, २०७३ (संशोधनसहित) को दफा ३ (ग) बमोजिम ३० वर्ष उमेर पूरा भई ६५ वर्ष उमेर ननाघेको व्यक्ति योग्य हुनेछन्। यससँगै, अर्थ मन्त्रालय सम्बद्ध सार्वजनिक निकायका पदाधिकारी तथा सदस्यको नियुक्ति र मनोनयनसम्बन्धी मापदण्ड, २०७३ (संशोधन सहित) ले तोकेबमोजिम देहायको अयोग्यता नरहेको हुनुपर्छ। जसमा भ्रष्टाचार, सम्पत्ति शुद्धीकरण, मानव बेचबिखन, लागूऔषध कारोवार, पुरातात्विक वस्तु वा संरक्षित वन्यजन्तुसम्बन्धी कसुर वा नैतिक पतन देखिने अन्य फौजदारी कसुरमा सजाय पाएको र प्रचलित कानुनबमोजिम कालोसूचीमा समावेश भई त्यस्तो सूचीबाट फुकुवा भएको अवधि तीन वर्ष पूरा नभएको, कुनै विदेशी मुलुकमा स्थायी आवासीय अनुमति प्राप्त गरेको, मानसिक सन्तुलन ठीक नभएको हुनुपर्नेछ। कसरी छानिन्छन् अध्यक्ष ? सिफारिस समितिले तोकिएबमोजिमको योग्यता र अनुभव भएका आवेदकहरूले दरखास्तसाथ पेस गरेको व्यावसायिक कार्ययोजनाको परीक्षण गर्नेछ। परीक्षणबाट प्राप्त अंकको आधारमा औसत अंक निर्धारण गरी व्यावसायिक कार्ययोजना बापतको प्राप्तांक गणना गरिनेछ। तोकिएबमोजिमको योग्यता र पेसागत अनुभव भएका आवेदकहरूको शैक्षिक योग्यताबापतको प्राप्तांक तथा पेस भएको व्यावसायिक कार्ययोजनाबापतको प्राप्तांकको योगफल निर्धारण गरी उच्चतम अंक प्राप्त गर्ने उम्मेदवारहरूमध्ये सम्भव भएसम्म पाँच जना उम्मेदवारहरूको संक्षिप्त सूची तयार गरी व्यावसायिक कार्ययोजनाको प्रस्तुतीकरण एवं अन्तर्वार्ताका लागि छनोट गर्नेछ। व्यावसायिक कार्ययोजनाको प्रस्तुतीकरणका लागि छनोटमा परेका आवेदकहरूले तोकिएको मिति र समयमा व्यावसायिक कार्ययोजनाको प्रस्तुतीकरण गर्नु पर्नेछ। प्रस्तुतीकरणका लागि ३० मिनेट समय प्रदान गरिनेछ। व्यावसायिक कार्ययोजनाको प्रस्तुतीकरण एवं अन्तर्वार्ताका लागि छनोट भई व्यावसायिक कार्ययोजनाको प्रस्तुतीकरण एवं अन्तर्वार्ताका लागि उपस्थित उम्मेदवारहरूको शैक्षिक योग्यताबापतको प्राप्तांक पेस भएको व्यावसायिक कार्ययोजनाबापत नियमअनुसार प्राप्तांक, व्यावसायिक कार्ययोजनाको प्रस्तुतीकरणको औसत प्राप्तांक तथा अन्तर्वार्ताको औसत प्राप्तांकको योगफल निर्धारण गरी उच्चतम अंक प्राप्त गर्ने तीन जना उम्मेदवारहरूको नाम वर्णानुक्रमानुसार सिफारिस गरिनेछ। तर तीनजना भन्दा कम आवेदकको आवेदन परेको अवस्थामा पहिलो चरणमा परेका आवेदनहरूलाई यथावत् राखी थप आवेदनको लागि सात दिनको म्याद दिई पुनः दरखास्त आह्वान गरिनेछ। पुनः दरखास्त आह्वान गर्दा थप आवेदन परे वा नपरे पनि छनोटसम्बन्धी प्रक्रियालाई अगाडि बढाउन सकिनेछ।"
"सेयर बजारमा २८ अंकको गिरावट, १३ वटै उपसमूहको सूचक नकारात्मक","काठमाडौं : सेयर कारोबार साताको अन्तिम दिन बिहीबार नेप्से परिसूचक दोहोरो अंकले घटेर बन्द भएको छ। नेप्से परिसूचक २८६८ अंकले घटेर १९७२०९ विन्दुमा कायम भएको हो। साताको पहिलो कारोबार दिन आइतबार २६८१ अंकले घटेको नेप्से सोमबार १३२८ र मंगलबार ९३४ अंकले बढेको थियो। दुई दिन लगातार बढेको नेप्से बुधबार फेरि ओरालो लागेको थियो। सो दिन नेप्से ०८७ अंकले घटेको थियो। सो दिन २ अर्ब ३ करोड मूल्य बराबरको सेयर कारोबार भएको थियो। आज नेप्से परिसूचक दोहोरो अंकले घटेपनि कारोबार रकम बुधबारको तुलनामा बढेको छ। यसदिन ३०९ कम्पनीको ७४ लाख ४६ हजार ९९१ कित्ता सेयर २ अर्ब ५९ करोड ८७ लाख ३७ हजार २२८ रुपैयाँमा खरिदबिक्री भए। सेन्सेटिभ इण्डेक्स १३४ प्रतिशतले घटेर ३५१६५ विन्दुमा अडिएको छ। बोटलर्स नेपाल (बालाजु )को सेयर सकारात्मक सर्किट लेभलमा कारोबार हुँदा मनकामना स्मार्ट लघुवित्त वित्तीयको ९८६,मानुसी लघुवित्त वित्तीयको ३९८, समाज लघुवित्त वित्तीयको ३९० र एनएमबी ५० को ३५९ प्रतिशतले सेयर मूल्य बढेको हो। दोहोरो अंकले घटेको बजारमा जोशी हाइड्रोपावर डेभलपमेन्टका लगानीकर्ताले भने गुमाए। सो कम्पनीको सेयर १० प्रतिशतले घट्यो। कारोबार रकमका आधारमा सोनापुर शीर्षस्थानमा रह्यो। सो दिन यो कम्पनीको ११ करोड मूल्य बराबरको सेयर कारोबार भयो। यसैगरी जोशी हाइड्रोपावरको १० करोड मूल्य बराबरको सेयर कारोबार हुँदा हिमालयन रिइन्स्योरेन्सले ८ करोड,हाथवेले ६ करोड र शिवम् सिमेन्टले ५ करोड मूल्य बराबरको सेयर कारोबार गरे। आज १३ वटै उपसमूहका सूचक नकारात्मक देखिएका छन्। फाइनान्स उपसमूहको सूचक सर्वाधिक ३२१ प्रतिशतले घट्यो। कारोबारमा आएका कम्पनीमध्ये १७ वटाको मूल्य बढ्दा २२० वटाको घट्यो भने ११ कम्पनीको मूल्य स्थिर रह्यो।"
पहिला सुन अनि थुन : बैंकर्स,"काठमाडौं : संवेदनशील बैंकिङ क्षेत्रमा धरपकड एवं पक्राउले समग्र बैंकर्स चिन्तित, आतंकित र मानसिक तथा सामाजिक अवस्थामा गम्भीर असर पुर्याएको भन्दै बैंक तथा वित्तीय संस्थाका छाता संगठनहरूले आपत्ति जनाएका छन्। बैंकिङ कसुरसँग सम्बन्धित अनुसन्धान प्रक्रिया पहिला सुन अनि थुन हुनुपर्नेमा पहिले थुन अनि सुनले बढावा पाएको भन्दै उनीहरूले आपत्ति जनाएका हुन्। बैंकरहरूले अपराधी उम्किन नहुने तथा निर्दोषले सजाय पाउन नहुने भन्ने न्यायका सिद्धान्तमा रहन अनुरोध पनि गरेका छन्। नेपाल बैंकर्स संघ, डेभलपमेन्ट बैंकर्स एसोसिएसन नेपाल, नेपाल वित्तीय संस्था संघ र नेपाल लघुवित्त बैंकर्स संघले बुधबार संयुक्त विज्ञप्ति जारी गर्दै पहिला सुनेर मात्रै प्रक्रिया अघि बढाउनुपर्नेमा ध्यानाकर्षण गराएका हुन्। पछिल्लो समय ११ जना बैंकका कर्मचारीलाई केन्द्रीय अनुसन्धान ब्युरो (सीआईबी)ले पक्राउ गरेको परिप्रेक्ष्यमा बैंकरहरूले संयुक्त विज्ञप्ति जारी गरेका हुन्। सीआईबीबाट भएको जस्तो गतिविधिबाट कर्मचारीहरूको मनोबल खस्कन गई कर्जा विस्तारमा समेत प्रभाव पर्ने जाने र समग्र अर्थतन्त्रको विकासमा समेत यसले असर पुग्न जानेतर्फ सजग हुन उनीहरूको सुझाव छ। अत्यावश्यक एवं संवेदनशील बैंकिङ क्षेत्रमा भइरहेको धरपकड एवं पक्राउले समग्र बैंकर्स चिन्तित र आतंकित बनेको, यसबाट यस क्षेत्रका कर्मचारीहरूको मनोबलसमेत खस्कन गएका हुँदा राज्यका सम्बन्धित निकायहरू यस विषयमा गम्भीर भइदिन हामी आग्रह गर्दछौं, विज्ञप्तिमा भनिएको छ, कर्जा लगानीका सम्बन्धमा नियमकीय निर्देशनको परिधिभित्र रही आआफ्नो कर्जा नीति तथा कार्यविधि भित्र बसी बैंक तथा वित्तीय क्षेत्रका कर्मचारीहरूले गरेको काम कारबाहीलाई नै आधार मानी हुने घडपकड नरोकिएमा यस क्षेत्रमा ठूलो चुनौती आउन सक्ने भएकाले तत्कालै यसतर्फ गम्भीर हुन आग्रह गर्दछौं। बैंक तथा वित्तीय संस्थाहरूले चलअचल सम्पत्तिबाहेक परियोजना, व्यापार, नगद प्रवाहलगायत थुप्रै आधारहरू हेरेर नेपाल राष्ट्र बैंकबाट जारी निर्देशनहरूको अधिनमा रही कर्जा प्रवाह गर्ने गर्छन्। पारदर्शी रूपमा नियामक निकायबाट निर्देशित सिद्घान्तलाई अक्षरशः पालना गर्दै अगाडि बढिरहेको संवेदनशील वित्तीय क्षेत्रमा कार्यरत कर्मचारीहरू भयरहित रूपमा काम गर्ने वातावरणको सुनिश्चितताको प्रत्याभूति गराउन सम्बन्धित निकायसँग ४ संस्थाले माग गरेका छन्। प्रचलित कानुन, नियमनकारी निकायबाट जारी निर्देशनहरू तथा बैंकिङ क्षेत्रको मान्य सिद्धान्तहरूको अधिनमा रही काम गरिरहेका बैंक तथा वित्तीय संस्थाका कुनै पनि घटनामा प्रत्यक्ष संलग्न नभएका व्यक्तिहरूलाई समेत पदीय ओहोदा वा कागजातमा हस्ताक्षर गरेको कारण निजहरूले असल नियतबाट गरेको कामलाई बेवास्ता गर्दै अनाहकमा कारबाहीको भागीदार बनाउन नहुने तर्क उनीहरूको छ।"
एउटा सूचकका आधारमा बैंक डुब्यो भन्न मिल्दैन,"अवस्था सधैं एकनासको नरहने र अर्थतन्त्रमा देखिएका समस्यामा सुधार हुँदै जाँदा बैंकिङ सेक्टर पनि राम्रो बन्ने ज्ञानेन्द्रप्रसाद ढुंगानाले बताए। काठमाडौं : नेपाल राष्ट्र बैंकका डेपुटी गभर्नर बमबहादुर मिश्रले बैंकको कुनै एक सूचक सामान्य कमजोेर हुँदा बैंक सकिने कुरा गर्न नमिल्ने बताएका छन्। नेपाल आर्थिक पत्रकार संघ (नाफिज) ले नबिल बैंकसँगको सहकार्यमा आयोजना गरेको एड्भान्स बैंकिङ तालिम कार्यक्रममा उनले कुनै पनि बैंकको एउटा कमजोर सूचक औंल्याएर संस्था नै सकिएको भन्न नमिल्ने बताएका हुन्। बैंक तथा वित्तीय संस्था विश्वासको आधारमा चल्छन्। त्यसैले यो क्षेत्रलाई संवेदनशील मानिन्छ, उनले भने, बैंकहरूले निक्षेपकर्ताको करिब ६२ खर्बको निक्षेप बोकेर बसेका छन्। यति धेरै दायित्व रहेका संस्थाको एक सूचकको गिरावटलाई हेरर त्यो सकियो भन्न हुँदैन। कसैले पनि एक सूचक देखाएर संस्था सकियो भन्दा त्यसको असर धेरै ठाउँमा देखिने उनले बताए। त्यसकारण यस्ता संवेदनशील क्षेत्रको बारेमा कुनै समाचार प्रवाह गर्दा निक्षेपकर्ताको विश्वासलाई ख्याल गर्नुपर्ने उनको भनाइ छ। पछिल्लो समय कुनै बैंकको एक एउटा सूचकलाई हेरेर संस्था नै डुब्न लागेको भन्ने सूचना सम्प्रेषण हुँदा त्यसको खण्डन गर्न केन्द्रीय बैंकले विज्ञप्ति नै जारी गर्नु परेको उनले बताए। अहिले बैंकिङ प्रणालीमा लगानी योग्य रकम (तरलता) सहज अवस्थामा रहेको मिश्रले दाबी गरे। अहिले बैंकहरू तरलताको सहज अवस्थामा छन्। तरलतालाई हेर्दा बैंकहरू सहज अवस्थामा हुँदा बैंकहरूको एउटा सूचकमा केही समस्या हुँदैमा त्यसलाई मात्रै हेरेर त्यो सकियो भन्न मिल्दैन, उनले भने, त्यसैले यस्तो संवेदनशील क्षेत्रको बारेमा सूचना सम्प्रेषण गर्दा ध्यान दिनुपर्छ। पछिल्लो समय अर्थतन्त्रमा देखिएको शिथिलताका कारण सबै क्षेत्रको मनोबल घटेको छ। ब्याजदर घट्दो अवस्थामा हुँदा विस्तारै कन्फिडेन्स बढाउनुपर्ने देखिन्छ। केन्द्रीय बैंकले कृषि, साना, घरेलु तथा मझौला उद्यम व्यवसायमा प्रवाह भएको दुई करोडसम्मको कर्जालाई रेगुलेटरी रिटेल पोर्टफोलियोमा गणना गर्न पाउने व्यवस्थाले यस क्षेत्रमा जाने कर्जा बढ्ने र कन्फिडेन्ट बढ्ने उनको भनाइ छ।बढ्दो रेमिट्यान्स र आयात घट्दा अर्थतन्त्रको बाह्य क्षेत्रमा देखिएको सुधारसँगै विदेशी विनिमय सञ्चिति बढेको हुँदा आत्तिनुपर्ने अवस्था नरहेको डेपुटी गभर्नर मिश्रको दाबी छ। यसै क्रममा नबिल बैंकका प्रमुख कार्यकारी अधिकृत (सीईओ) ज्ञानेन्द्रप्रसाद ढुंगानाले बंैकिङ क्षेत्रमा देखिएको समस्या क्षणिक रहेको बताएका छन। उनले परिस्थितिका कारण बैंकिङ क्षेत्रमा केही असर पर्दा खराब कर्जा बढ्ने र नाफा खुम्चिने अवस्था बनेको बताए। अवस्था सधैं एकनासको नरहने र अर्थतन्त्रमा देखिएका समस्यामा सुधार हुँदै जाँदा बैंकिङ सेक्टर पनि राम्रो बन्ने ढुंगानाले बताए। अर्थतन्त्रमा देखिएको समस्याको बारेमा नेपाल सरकार र अर्थ मन्त्रालय जानकार छन्, उनले भने, आगामी समयमा अर्थतन्त्रमा देखिएका समस्याको सम्बोधन गर्ने, निर्माण व्यवसायको पेमेन्ट समयममा निकासा गरिदिने र आगामी मौद्रिक नीतिमा केही सहुलियतपूर्ण प्रावधानको व्यवस्थाले अर्थतन्त्र उकासिने विश्वास छ। अर्थतन्त्रमा देखिएको समस्याको प्रभाव बैंकिङ क्षेत्रमा देखिँदा आगामी समयमा बैंकहरूले ७८ प्रतिशत बढी लाभांश दिन सक्ने अवस्था नरहेको उनको भनाइ छ। हिजोका दिनमा बैंकहरूले यति अर्ब नाफा कमायो भन्ने कुराको मात्रै चर्चा हुन्थ्यो। आजको परिस्थितिले भोलिका दिनमा फलानो बैंकको वितरणयोग्य मुनाफा यति नेगेटिभ भन्ने कुराको चर्चा होला, उनले भने, नाफा जहिले पनि सापेक्षिक रूपमा हेरिनुपर्छ। रिटर्न अन इक्विटी कति छ। लाभांश कति दिन सक्छ भन्ने कुरा हेर्नुपर्छ। रिटर्न अन इक्विटी घट्दै जाँदा वास्तविक लगानीकर्ताले पाउने रिटर्न कम हुँदै गएको ढुंगानाले बताए।"
पञ्चकोटमा आत्मनिर्भरमुखी राष्ट्रिय कृषि सम्मेलन,"बागलुङ : बागलुङको पञ्चकोटमा सञ्चालित अनन्तश्री ब्रह्माण्डीय महायज्ञमा आत्मनिर्भरमुखी राष्ट्रिय कृषि सम्मेलन भएको छ। गण्डकी प्रदेशका कृषि मन्त्रालयका कृषि विज्ञहरू, बागलुङ, पर्वत र म्याग्दीका कृषि ज्ञान केन्द्र र भेटेरिनरी तथा पशु सेवाविज्ञ केन्द्रका विज्ञहरू र स्थानीय कृषकहरूको उपस्थितिमा आत्मनिर्भरमुखी राष्ट्रिय कृषि सम्मेलन सम्पन्न गरिएको हो। सम्मेलनमा बोल्दै गण्डकी प्रदेश कृषि तथा भूमि व्यवस्था मन्त्रालयका प्रदेश सचिव डा टंकप्रसाद प्रसाईंले कृषिमा दुई वटा क्रान्तिको आवश्यकता रहेको बताए। उनले कृषिको विकासको लागि हरित क्रान्ति र स्वयत क्रान्तिको आवश्यकता रहेको बताए। सचिव प्रसाईंले हरित क्रान्तिमार्फत कृषि क्षेत्रमा ताजा तरकारी उत्पादन, करेसाबारीमा आवश्यक तरकारी उत्पादन, व्यावसायिक तरकारी खेतीका साथै आवश्यक खाद्यान्न उत्पादन र फलफूल खेती गर्नुपर्ने बताउँदै स्वयत क्रान्तिमार्फत दुग्धजन्य पदार्थ उत्पादनको लागि पशुपालन र दुध उत्पादन यथेष्ट ढंगले गरिनुपर्ने बताए। प्रदेश सचिव प्रसाईंले गण्डकी प्रदेशका तीन जिल्लामा न्यून र अन्य जिल्लामा आवश्यक मात्रामा उत्पादन हुने गरेको बताए। मनाङ, मुस्ताङ र कास्कीमा उत्पादन न्यून रहेको छ। तीन जिल्लामा उत्पादनमा जोड दिनुपर्ने अवस्था छ। ती जिल्लामा विशेष कार्यक्रम लागुपर्ने हुन्छ, उनले भने, गोरखा, लमजुङ, तनहुँ, पर्वत, स्याङ्जा र बागलुङ जिल्लामा आवश्यक खाद्यान्न आवश्यकस्तरमा उत्पादन हुन्छन्। तर, गण्डकी प्रदेश पर्यटकीय र धार्मिक पर्यटकीय प्रदेश हो त्यसैले यतिले पुग्दैन। बाहिरबाट आउने पर्यटकहरूलाई पर्याप्त मात्रामा स्थानीय स्तरमा उत्पादित खाद्यान्न खुवाउनको लागि उत्पादन बढाउनुपर्ने देखिन्छ। सम्मेलनमा बोल्दै नेपाली कांग्रेस गण्डकी प्रदेशका सभापति शुक्रराज शर्माले जमिनलाई बाँझो नराख्न सुझाव दिए। उनले जे गर्दा पनि जमिनबाट उत्पादन हुने बताउँदै बाँझो जमिनलाई कृषि भूमिको रूपमा प्रयोग गरेर उत्पादन बढाउनुपर्ने बताए। सभापति शर्माले सुविधाको खोजीमा नेपाली युवाहरू बिदेसिइरहेका बताउँदै संस्कार सुधारेर देश विकासमा लाग्नुपर्ने बताए। स्वामी मुक्तिनाथ बाबा कमलानयन आचार्यले माटोको पहिचान गरेर उत्पादन गरेमा नेपालीहरू खाद्यान्नको लागि परनिर्भरता बन्न नपर्ने बताए। भारतबाट सागसब्जीहरू नआउने हो भने हाम्रो उपाय लाग्दैन, उनले भने, परनिर्भरतामा हामी परआश्रित भएर बाँच्नुपरेको छ। विभिन्न ठाउँको माटोको पहिचान गरेर उत्पादन गर्ने हो भने हामी परनिर्भर बन्न पर्ने थिएन। उनले गौशाला संरक्षणमा आफूहरूले काम गरिरहेको बताए। उनले बागलुङ र पर्वतमा दुईवटा गौशाला सञ्चालन गरेर अहिले एक सयभन्दा बढी स्थानीय प्रजातिका गाईहरू पालन गरिरहेको बताए। धार्मिक यज्ञमा विभिन्न राष्ट्रिय विकासका सम्मेलनहरू पहिलो पटक भएको उनको भनाइ छ। मंगलबार सम्पन्न आत्मनिर्भरमुखी राष्ट्रिय कृषि सम्मेलनमा गण्डकी प्रदेश कृषि तथा भूमि व्यवस्था मन्त्रालयका वरिष्ठ कृषि अर्थविज्ञ भानुभक्त भट्टराई, बागलुङ, पर्वत र म्याग्दीका कृषि र पशु कार्यालयका कृषि तथा पशुपक्षी विज्ञहरूको साथै कृषकहरूको उपस्थिति थियो।"
वायुसेवा सञ्चालक संघमा मनोज कार्कीको नेतृत्वमा नयाँ कार्यसमिति चयन,"काठमाडौं : आन्तरिक वायुसेवा सञ्चालक संघ, नेपालको २३औं वार्षिक साधरणसभाले नयाँ कार्यसमिति चयन गरको छ। योसँगै क्याप्टेन रामेश्वर थापाको कार्यकाल सक्किएको छ। मनोज कार्कीको अध्यक्षतामा १५ सदस्य नयाँ कार्यसमिति सर्वसम्मत चयन भएको हो। कार्यसमितिको प्रथम उपाध्यक्षमा प्रतापजंग पाण्डे, द्वितीय उपाध्यक्षमा निमानुरु शेर्पा, तृतीय उपाध्यक्षमा अनिल मानन्धर, महासचिवमा सुवास सापकोटा, सचिवमा मुरलीधर जोशी, कोषध्यक्षमा रुपेश जोशी चयन भए। त्यस्तै सदस्यहरूमा सुवास अमात्य, उमेश पनेरु, बालकृष्ण पण्डित, प्रज्जवल थापा, सेचन सुवेदी, उमेश आचार्य, फुर्वा छिरिङ शेर्पा र विजयसिंह श्रेष्ठ छन्। संघको वार्षिक साधरणसभामा संस्कृति, पर्यटन तथा नागरिक उड्डयनमन्त्री सुदन किरातीले संघको नयाँ कार्यसमितिलाई बधाई दिँदै उडान सुरक्षामा ध्यान दिन निर्देशन दिएका थिए। उनले निजी क्षेत्रलाई व्यवसायीमुखी मात्र नभई बजारमुखी हुन आग्रह गरे। नाफालाई मात्र ध्यान नदिई मुलुकका दुर्गम भेगमा उडान चलाउन आवश्यक रहेको उनको भनाइ छ। पर्यटनको रक्तसञ्चारको रूपमा हवाई क्षेत्र रहेको बताउँदै मन्त्री किरातीले सरकार, नियामक निकाय र निजी उड्डयन कम्पनीहरू मिलेर अघि बढ्नुपर्ने बताए। उड्डयन क्षेत्रमा भएका समस्या लिएर मन्त्रालय आउन आग्रह गर्दै मन्त्री किरातीले समस्या समाधानमा मन्त्रालय सधैं तयार रहेन प्रतिबद्धता जनाए। कार्यक्रममा पर्यटन सचिव डा दीपक काफ्लेले सरकारले नेपालको उड्डयन क्षेत्रलाई सार्वजनिक निजी साझेदारी अवधारणमा लैजान अध्ययन गरिरहेको जानकारी दिए। समयसापेक्ष रूपमा ऐन, नियम परिवर्तन गर्दै र हातेमालो गर्दै अन्तर्राष्ट्रिय बजारमा नेपाली उड्डयनको क्षेत्रको धुमलिएको छबि सुधार्नुपर्ने जिकिर गरे। वार्षिक साधरणसभा कार्यक्रममा नेपाल नागरिक उड्डयन प्राधिकरणका महानिर्देशक इन्जिनियर प्रदीप अधिकारीले निजी वायुसेवा कम्पनी र नियामक निकायबीचको मतभेदलाई अन्त्य गर्नुपर्ने बताए। नियामक निकायको रूपमा प्राधिकरणको विकल्प नभएको भन्दै अधिकारीले व्यवस्थापकीय सुधारमा चालिएको कदम हवाई सुरक्षा बढाउनमै केन्द्रित रहेको स्पष्ट पारे। उडान सेवाका क्रमममा आइपरेका समस्या सामाधानका लागि प्राधिकरण सधैं तयार रहेको महानिर्देशक अधिकारीले जानकारी दिए। संघका निवर्तमान अध्यक्ष क्याप्टेन रामेश्वर थापाले सबै निजी वायुसेवा कम्पनीहरूले बजारमा प्रतिस्पर्धासँगै उड्डयन क्षेत्रमा विकास एक भएरअघि बढ्नुपर्ने बताए। संघले आगामी दिनमा पनि यात्रु सेवा तथा सुरक्षालाई ध्यानमा राखेर अघि बढ्ने विश्वास व्यक्त गरे। कार्यक्रममा संघका नवनियुक्त अध्यक्ष मनोज कार्कीले सरकार र नियामक निकायका नियम र कानुनलाई पालना गर्दै अघि बढ्ने प्रतिबद्धता व्यक्त गरे। संघले सुरक्षित हवाइ सेवाका लागि काम गर्ने अध्यक्ष कार्कीको भनाइ थियो। वार्षिक साधरणसभाको उपलक्ष्यमा पर्यटन तथा उड्डयन क्षेत्रका व्यक्तिहरूलाई सम्मान गरिएको थियो। सम्मान पाउनेमा प्राधिकरणका महानिर्देशक इ प्रदीप अधिकारी, पूर्व महानिर्देशकहरू राजकुमार क्षेत्री, राजन पोखरेल, सञ्जीव गौतम, रतिशचन्द्रलाल सुमन, त्रिरत्नमानन्धर, रामप्रसाद न्यौपाने, केशवराज खनाल, यज्ञप्रसाद गौतम, राजेशराज दली र स्वर्गीय उपेन्द्र प्रसाद धिताल छन्। त्यस्तै उड्डयनसँग र पर्यटन तथा होटल व्यवसायसँग सम्बन्धित व्यक्तिहरूलाई पनि संघले सम्मान गरेको थियो। कार्यक्रममा संघको अगुवाइमा प्राधिकरणका पूर्व महानिर्देशक यज्ञप्रसाद गौतमको टिमले तयार पारेको यस क्षेत्रका समस्या, चुनौती र सुझावहरू पर्यटनमन्त्री सुदन किरातीलाई हस्तान्तरण गरेको थियो।"
काठमाडौं महानगरमा दुई लाख करदाताले तिर्दैनन् नियमित कर,"काठमाडौं : काठमाडौं महानगरपालिकामा करिब दुई लाख करदाताले नियमित कर नतिर्ने गरेको पाइएको छ । कामपामा दर्ता भएका करदाता तीन लाख १२ हजार भए पनि दुई लाखले नियमित कर नतिर्ने बताइएको छ । लामो समयदेखि दर्ता प्रक्रियामा नै नआएर कर तिर्नका लागि आलटाल गरिरहेका करदातालाई नियमअनुसार समावेश गर्नका लागि कामपाले वडास्तरीय अनुगमन गरी नियमसङ्गतरुपमा ल्याउने तयारी गरेको कामपा राजस्व विभाग जनाएको छ। यसरी कर तिर्नका लागि आलटाल गर्नेमा सबैभन्दा धेरै बहाल करमा करिब एक लाख करदाता रहेको छन् । त्यस्तै व्यवसाय कर, मनोरञ्जन कर र विज्ञापन करमा एक लाखको हाराहारीमा रहेको कामपा राजस्व विभागका प्रमुख धु्रव काफ्लेले जानकारी दिए। उनका अनुसार दर्ता प्रक्रियामा नआएका सबै शीर्षकका करदातालाई नियमअनुसार बनाउनका लागि यसै महिनादेखि कामपाको ३२ वटै वडाबाट नियमित अनुगमन गरी प्रक्रियामा ल्याउने तयारी कामपाको रहेको छ । कामपामा कर तिर्नका लागि दर्ता प्रक्रियामा आएका तर नियमित कर नबुझाउने करदाताबाट पनि रु दुई अर्ब बक्यौता असुल गर्न बाँकी रहेको प्रमुख काफ्लेले जानकारी दिए। उक्त रकम विगत १२ वर्षदेखिको रहेको कामपाको भनाइ छ । दर्ता गरेर पनि नियमअनुसार कर नतिरेका करदाताका लागि कामपाले चालु आर्थिक वर्षको साउन महिनादेखि पुस मसान्तसम्म तिर्नुपर्ने रकममा केही छुट दिएको थियो । सोही अवधिमा दर्ता प्रक्रियामा रहेको केही करदाताले कर तिरेका भए पनि अझै धेरै करदाताले तिर्नका लागि आलटाल गरिरहेका छन् । दुई वर्षअघि पनि कामपाले २८ वर्षदेखिको बक्यौता रकम असुल गर्न भन्दै त्यस्ता करदाताको नाम नै सार्वजनिक गरेको थियो । उक्त समयमा घरजगगा र सम्पत्ति कर नतिर्ने ठूला करदाताको नाम सार्वजनिक गरेसँगै सम्पर्कमा आउने र बक्यौता तिर्ने क्रम बढेको भए पनि अहिले बक्यौता तीर्ने क्रम ठप्पजस्तै रहेको काफ्लेको भनाइ छ । चालु आवका लागि जम्मा रु दश अर्ब ८० करोड वार्षिक लक्ष्य लिएको कामपाले चालु आर्थिक महिनाको अवधि पार गरिसक्दा रु पाँच अर्ब ८० करोड ५१ लाख ९० हजार राजस्व असुल गरेको छ । चालु आवको अर्ध वार्षिक अवधिसम्म कामपाको राजस्व सङ्कलनको अवस्था राम्रो रहे पनि पछिल्लो माघ महिनामा कामपाको आम्दानी अन्य महिनाको तुलनामा घटेको छ । रासस"
"८ वर्षदेखि निरन्तर नाफामा विद्युत् प्राधिकरण : ६ महिनामै १५ अर्ब नाफा, १३ अर्बको निर्यात","काठमाडौं : नेपाल विद्युत् प्राधिकरणले चालु आर्थिक वर्षको ६ महिनामा १५ अर्ब ३६ करोड रुपैयाँ नाफा कमाएको छ। यो प्राधिकरणको अपरिष्कृत विवरण हो। गत आर्थिक वर्ष २०७९०८० को सोही अवधिमा प्राधिकरणको नाफा १० अर्ब ९१ करोड ६० लाख रुपैयाँ थियो। गत वर्षको पहिलो ६ महिनाको तुलनामा प्राधिकरणको सोही अवधिको नाफा ४ अर्ब ४४ करोड ४६ लाख रुपैयाँले बढी छ। आव २०७२०७३ मा ८ अर्ब ८९ करोड वार्षिक घाटामा रहेको प्राधिकरण त्यसपछिका वर्षहरूबाट निरन्तर नाफामा छ। आर्थिक वर्ष २०८००८१ को पहिलो ६ महिनामा विद्युत् बिक्री, ब्याज तथा अन्य आम्दानीबाट कुल ६७ अर्ब २८ करोड ७७ लाख रुपैयाँ आम्दानी गरेको प्राधिकरणद्वारा जारी विज्ञप्तिमा उल्लेख छ। विद्युत् खरिद, प्रशासनिक, आयोजनालगायतमा जम्मा ५१ अर्ब ९२ करोड ७१ लाख रुपैयाँ खर्च भएको छ। प्राधिकरणको मुख्य आम्दानी र खर्च क्रमशः विद्युत् बिक्री र खरिद तथा आयोजनाहरूमा हुने गरेको छ। प्राधिकरणका कार्यकारी निर्देशक कुलमान घिसिङ विद्युत् चुहावट नियन्त्रण, आन्तरिक रूपमा तथा भारतर्फको विद्युत् निर्यात बढ्दा आम्दानीमा भएको वृद्धि, खर्च नियन्त्रणलगायतले उल्लेख्य नाफा कमाउन सफल भएको बताउँछन्। प्राधिकरणले पहिलोे ६ महिनामा विद्युत् बिक्रीबाट ४५ अर्ब ४९ करोड ३८ लाख रुपैयाँ संकलन गरेको छ। यस अवधिमा देशभित्रका ऊर्जा उत्पादकहरूबाट र भारतबाट आयात गरी ३० अर्ब ४८ करोड ५८ लाख रुपैयाँको विद्युत् खरिद गरिएको छ। प्राधिकरणका सहायक तथा सम्बद्ध कम्पनीहरूबाट २८ अर्ब ४९ करोड ९६ लाख र भारतबाट १ अर्ब ९८ करोड ६२ लाख रुपैयाँको विद्युत् आयात गरिएको हो। समीक्षा अवधिमा नेपाल सरकारमार्फत विनियोजन गरिएको वैदेशिकतर्फ ९ अर्ब ३ करोड ८४ लाख रुपैयाँ खर्च भएको छ। १३ अर्बको विद्युत् निर्यात, २ अर्बको आयात नेपाल विद्युत् प्राधिकरणको पहिलो ६ महिनामा १३ अर्ब ३८ करोड ५६ लाख रुपैयाँको विद्युत् भारतर्फ निर्यात गरेको छ। सोही अवधिमा १ अर्ब ९८ करोड ६२ लाख रुपैयाँको विद्युत् आयात गरिएको छ। प्राधिकरणले देशभित्र खपत गरी बचत भएको वर्षायामको विद्युत् भारततर्फ निर्यात गर्दै आएको छ। प्रााधिकरणले आईएक्सको डेअहेड बजारमा प्रतिस्पर्धामार्फत र मध्यकालीन विद्युत् सम्झौताबमोजिम भारतीय कम्पनी एनटीपीसी विद्युत् व्यापार निगम लि एनभीभीएनलाई बिक्री गरिरहेको छ। एनभीएनले उक्त विद्युत् हरियाणा राज्यमा बिक्री गरिरहेको छ। ६ महिनामा १ अर्ब ४७ करोड ६४ लाख युनिट विद्युत् निर्यात गरिएको छ। सुक्खायाम सुरु भएसँगै नदी तथा खोलानालामा पानीको बहाव घटेर जलविद्युत् आयोजनाहरूको विद्युत् उत्पादन घटेपछि अहिले देशभित्रको आन्तरिक माग धान्न भारतबाट विद्युत् आयात भइरहेको छ। समीक्षा अवधिमा २२ करोड ५ लाख युनिट विद्युत् आयात गरिएको छ।"
