शीर्षक,विवरण
कांग्रेस महासमिति बैठकमा महिलाका मुद्दा स्थापित हुन्छन्,"फागुन ७ गतेदेखि हुन लागेको नेपाली कांग्रेसको महासमिति बैठकमा कांग्रेसका विभिन्न नीतिहरूका विषयमा छलफल हुन्छन्। पदाधिकारीले संगठनात्मक र राजनीति दस्तावेज पेस गर्ने छन्। त्यसपछि पार्टीभित्र महिलाको अवस्था र स्थानका विषय छलफलमा गर्ने तयारी गरेका छौं। कांग्रेसको यो विधान अधिवेशन पनि हो। यो अधिवेशनमा महिलामाथि भएको असमानता, विभेद र पाउनुपर्ने अधिकारका विषयका मुद्दा स्थापित गराउने अवसर पनि हो। यसलाई हामीले पूर्णरूपमा प्रयोग गर्ने छौं। यसबाहेक निर्वाचन प्रणाली, महिला सशक्तीकरणको विषयका मुद्दाहरूलाई पार्टीका विभिन्न फोरमहरूमा हामीले उठाइरहेका छौं। संविधानले नै तय गरेको महिलाको ३३ प्रतिशत सहभागिता कांग्रेसमा पूर्णरूपमा लागू हुन सकेको छैन। पार्टीका महिलाहरूले नै यो अवसरबाट बञ्चित हुनुपरेको तितो यर्थाथ हामीसँग छ। गठबन्धनका कारण स्थानीयदेखि संघसम्म निर्वाचन लड्दा महिला नै खुम्चिनुपरेको छ। यस्ता विषय पनि हामीले महासमितिमा सशक्त ढंगले उठाउने छौं। यसबाहेक महासमिति बैठकमा महिलासँग सम्बन्धित केके विषय उठाउन सकिन्छ भनेर तयारी पनि गरिराखेका छौं। आगामी निर्वाचनमा महिलालाई ५० प्रतिशत टिकट दिनुपर्ने विषय विधानमै समावेश गर्ने तयारी गरिरहेका छौं। यसबाहेक विधानको खेस्रा बनाउँदा त्यहाँ पनि हामीले यो विषयलाई समेट्छौं। पार्टीमा पदाधिकारी तहमा महिलाहरू धेरै आउनुपर्ने रहेछ। यसो भएमा मात्र विधानमा महिलाका मुद्दा समावेश गराउन केही हदसम्म दबाब दिन सकिन्छ। त्यो भूमिका अहिले हुन सकेको छैन। केन्द्रीय सदस्यमा महिलाको उपस्थिति त केही हदसम्म छ तर पदाधिकारीमा अत्यन्त न्यून छ। यो अवस्था महिलाहरू नभएर आएको होइन, महिलालाई विभेद गरिएकै कारण यो अवस्था आएको हो। महिलाको उपस्थिति न्यून हुँदा हाम्रा मुद्दाको सुनुवाइ हुन सकेको छैन। त्यसैले पार्टीमा महिलाको भूमिकालाई लत्याइनु भएन र विधान बनाउने सन्दर्भमा जतिसक्दो बढी महिला सहभागिता गराउनुपर्छ भनेर पनि हामी लागिरहेका छौं।  गौतम नेपाली कांग्रेसको केन्द्रीय सदस्य हुन्।"
राष्ट्रिय विभूतिका हकदार सहिद लखन,"नेपालमा १९०३ सालदेखि २००७ सालसम्म १०४ वर्ष निरंकुश राणाशासन सञ्चालित थियो। जनविरोधी सो व्यवस्थाविरुद्ध नेपाली जनतालाई जागृत गराउँदै संगठित रूपमा विरोध गर्ने पहिलो व्यक्ति थिए, लखन थापामगर। परिणाम तत्कालीन प्रधानमन्त्री जंगबहादुर राणाको आदेशमा १९३३ फागुन २ गते थापालाई झुन्ड्याएर मृत्युदण्ड दिइयो। जसले उनलाई नेपाली जनक्रान्तिको इतिहासमा प्रथम सहिद स्थापित गरेको छ। नेपालको इतिहासबारे सामान्य ज्ञान र जानकारी राख्नेहरूले नेपालको पहिलो सहिद लखन थापामगर हुन् भनी उहिलेदेखि नै पढ्ने र सुन्ने गर्छन्। तर लखनले शहादत प्राप्त गरेको १४० वर्षपछि नेपाल सरकारले उनलाई २०७२ असोज ३ गते औपचारिक रूपमा प्रथम सहिद घोषणा गरेको थियो। प्रथम सहिद घोषणा गरिदिने कार्यले मात्रै सरकारको जिम्मेवारी पूरा हुँदैन। उनलाई वर्तमान पुस्ताका माझ परिचित गराउने र उनीप्रति सम्मानित वातावरण बनाउनेतर्फ सरकारको ध्यान र कदम पुग्नुपर्छ। लखनको जन्म गोरखाको सहिद लखन गाउँपालिका ७, काहुले भंगारमा १८९१ सालमा भएको थियो। उनी १९११ मा नेपाली सेनाको पुरानो गोरख गण (मगर पल्टन)मा भर्ना भएका थिए। लखनले तत्कालीन युवराज त्रैलोक्य र विक्रम शाहको अंगरक्षकको रूपमा समेत जिम्मेवारी निर्वाह गरे (नेपालको सैनिक इतिहास२, २०६५)। सेनामा रहँदा राणाशासन व्यवस्थाले नेपाली जनतामाथि गरेको थिचोमिचोको नजिकबाट अनुभव गरेका लखनले १९२७ सालमा सेनाको जागिर छाडे। त्यसपछि घर गई स्थानीयवासीलाई सचेतना प्रदान गरी राणाशासनविरुद्ध संगठन गर्दै जनविद्रोह गर्ने अभियानमा सक्रिय भए (नवयुवा, २०५३)। यो नेपालको राजनीतिक इतिहासमा निरंकुश शासन सत्ताविरुद्ध प्रथम जनविद्रोह थियो। इतिहासकार प्रमोदशमशेर राणाको राणाशासनको वृत्तान्त अनुसार लखनले राणाशासनविरुद्ध करिब दुई हजार जनसेना तयार पारेका थिए। त्यतिबेला एकताबद्ध जनताले उनको नेतृत्वमा राणाशासनविरुद्ध जनसरकार र जनसेनासमेत गठन गरेका थिए। जुन जंगबहादुरको निरंकुश सत्ताविरुद्ध नेपालीले गठन गरेको पहिलो वैकल्पिक सत्ता थियो। फ्रान्सेली अनुसन्धाता मेरी लेकोम्ते टिलोइनले लखनले राजनीतिक कार्यक्रमसहित जंगबहादुरविरुद्ध किल्ला र जनसेना तयार गरी वैकल्पिक सत्ता स्थापना गरेको उल्लेख गरेका छन्। अनुसन्धाता महेशचन्द्र रेग्मीका अनुसार लखनको नेतृत्वको त्यो जनसरकारले जयसिंह चुमी रानामगरलाई सेनापति, जुठ्यार थापामगर, विराज थापामगर, जितमान गुरुङलाई कर्णेलको जिम्मेवारी दिइएको थियो। स्थानीय बुढापाका र बुद्धिजीवीका अनुसार झिल्के कुराल रानामगर, कालु (कानु) लम्साल, पलसिंह अछामी मगर, सन्त ज्ञानदिलदास, सुपति गुरुङ, शुकदेव गुरुङलगायत विद्रोहमा थिए। जंगबहादुरको जीवनी लेख्ने उनकै छोरा पद्मजंगका अनुसार लखनको नेतृत्वमा भएको विद्रोहको प्रमुख उद्देश्य जंगबहादुरलाई सत्ताच्युत गरी नेपालमा सुनौलो बिहानी ल्याउने भन्ने थियो। त्यतिबेला राणाशासनको अन्त्य गरी लोकतान्त्रिक शासन व्यवस्था स्थापना गर्नेलगायत जनविद्रोहसँग सम्बन्धित राजनीतिक दस्तावेज तयार गरिएको पूर्वमन्त्री चिरञ्जीवी वाग्लेले मधुपर्क, २०३३ मा उल्लेख गरेका छन्। नेपाली जनतालाई शासन अधिकार सम्पन्न बनाउने, जनअनुमोदित सरकार गठन गर्ने र लोकतान्त्रिक शासन प्रणालीको स्थापना गर्ने कार्यदिशा त्यो विद्रोहले तय गरेको थियो। लखनको नेतृत्वमा गोरखामा राणाशासनविरुद्ध जनविद्रोह उठेको खबर जंगबहादुरसमक्ष पुगेपछि उनी क्रुद्ध भई दमन गर्न देवीदत्त रेजिमेन्टका तीन कम्पनी सेना गोरखा पठाए (जबरा, २०७६)। गोरखामा सरकारी सेना र जनसेनाबीच भीषण युद्ध भएपछि अन्त्यमा जनसरकार प्रमुख लखन थापालगायतलाई पाता फर्काएर फलामको सिक्रीले बाँधी यातनापूर्वक काठमाडौं लगियो र थापाथली दरबारमा उनीसमक्ष पेस गरियो (राना, १९७४)। थापाथली दरबारमा लखनसहितका विद्रोहीमाथि कोर्रा हानियो, नेल ठोकियो। चरम यातना दिइयो तर पनि आत्मसमर्पण गर्न नमानेकाले जंगबहादुरले लखन, जयसिंह, विराज, जितमान, जुठ्यान, अछामी र अजपसिंह थापामगरलाई गोरखा काहुलेस्थित उनीहरूले नै निर्माण गरेको किल्ला परिसरमा लगेर मृत्युदण्ड दिने आदेश दिए। आदेशबमोजिम देवीदत्त गणका सेनाले उनीहरूलाई त्यहाँ पुयाए। विद्रोहमा नलाग्न चेतावनी दिन स्थानीयवासीलाई भेला गराइयो। सर्वप्रथम जनविद्रोहका प्रमुख लखनलाई छाला काढेर अमिलो चुक र खुर्सानी लगाई बर्बरतापूर्वक झुन्ड्याइयो (लखन७ का ८७ वर्षीय मीनबहादुर हुन्चिङ रानामगरसँग २०६३ मा गरेको कुराकानी)। अन्य ६ जनालाई पनि किल्ला परिसरमै फाँसी दिइयो। राणाशासनको अन्त्य गर्ने र जनपक्षीय लोकतान्त्रिक शासन व्यवस्था स्थापना गर्ने उद्देश्यले जनस्तरबाट संगठित रूपमा लखनको नेतृत्वमा भएको विद्रोहबारे राणा तथा अन्य धेरै इतिहासकारले उल्लेख गरेका छन्। सिंगो निरंकुश राणाशासन व्यवस्थाविरुद्ध पहिलोपटक औंलो ठड्याउने र जनविद्रोहका लागि प्रेरणा प्रदान गर्ने सपूतको रूपमा धेरै इतिहासकार, लेखक र शोधकर्ताले लखनको योगदानबारे चर्चा गरेका छन्। उनी नेपालका प्रथम सहिद हुन् भन्ने त ऐतिहासिक तथ्य प्रमाणले पुष्टि गरेको छ। मन्त्रिपरिषद्को बैठकले निर्णय भई उनलाई प्रथम सहिदको उपाधि प्रदान गयो। तर केही राजनीतिक दलका नेता र स्वार्थसमूह वा व्यक्तिबाट कहिलेकाहीँ यसबारे भ्रम फैलाएको पाइन्छ। जसको कुनै आधार र प्रमाण छैन। राणा सरकारबाट मारिएकै कारण सबै सहिदको कोटीमा पर्छन् ? निश्चय नै पर्दैनन्। उनीहरू के कारणले मारिए र उनीहरूको एजेन्डा र उद्देश्य के थियो भन्ने विषय प्रमुख हो। सहिद सर्वस्वीकार्य हुन्छ। जसको नाम सुन्दै जनताको शिर श्रद्धाले झुक्छ। लखन त्यस्ता व्यक्ति हुन्, जसले राणा सरकारका छिटफुट घटना र व्यवहारसँगै सिंगो राणाशासन व्यवस्थाकै विरोध गरेका थिए। उक्त व्यवस्थाको अन्त्य गर्ने र नेपाली जनतालाई अधिकार सम्पन्न गराई नेपालमा जनपक्षीय प्रजातान्त्रिक शासन प्रणालीको स्थापना गर्ने उनको स्पष्ट उद्देश्य थियो। उनको विद्रोह नेपाली जनताको प्रत्यक्ष सहभागिता र समर्थनमा थियो। जसले राणाशासनको जग हल्लाउने गरी सशक्त जनविद्रोहको आँधीबेहरी सिर्जना गरेका थिए। यसर्थ उनी निर्विवाद रूपमा नेपालका प्रथम सहिद हुन्। जसबारे अन्य तर्क र विश्लेषण गर्नु इतिहासको गलत व्याख्या गर्नु हो। जुन प्रथम सहिद लखनको योगदानको अवमूल्यनबाहेक अरू केही हुनै सक्दैन। देशले संघीय शासन प्रणाली अवलम्बन गरी तीन तहको सरकार रहेको वर्तमान स्थितिमा राष्ट्रिय सहिदहरूलाई सम्मान गर्नु सबै तहका सरकारको जिम्मेवारीभित्र पर्छ। प्रथम सहिदप्रतिको चासो र सम्मान आजको टड्कारो आवश्यकता छ। प्रथम सहिद लखनलाई अविलम्ब राष्ट्रिय विभूतिको रूपमा सम्मान गर्नु राज्यको पहिलो जिम्मेवारी हो। नेपालमा प्रजातान्त्रिक आन्दोलन, देश र जनहितका लागि जीवन उत्सर्ग गर्न भावी सन्ततिलाई प्रेरणा प्रदान गर्ने पहिलो मार्गदर्शक व्यक्तित्व भएकाले लोकतन्त्रको प्रतीकको रूपमा प्रथम सहिद लखनलाई राष्ट्रिय विभूतिको सम्मान प्रदान गरिनु औचित्यपूर्ण र सान्दर्भिक हुनेछ। जुन कार्यले समग्र राष्ट्रको ओज र गरिमा झनै उच्च बनाउँछ। यसैगरी, उनीसँगै बलिदानी दिने प्रथम जनविद्रोहका अन्य ६ सपूतलाई सहिद घोषणा गर्नु अपरिहार्य छ। प्रजातन्त्र र लोकतान्त्रिक व्यवस्थाका प्रथम पथप्रदर्शक लखनलाई लोकतन्त्रको प्रतीकका रूपमा आमसर्वसाधारणमाझ परिचित गराउनु अत्यावश्यक छ। त्यसैले उनको गौरवपूर्ण जीवनी विद्यालय र विश्वविद्यालयका पाठ्यक्रममा समावेश गरिनुपर्छ। उनका नाममा ठूला र महŒवपूर्ण सरकारी पूर्वाधार तथा संरचनाहरू, उनका सालिक र स्मारकहरू बनाउनुपर्छ। उनको नामबाट राष्ट्रिय पुरस्कार, मानपदवी र विभूषणको व्यवस्था गर्नु आवश्यक छ। यस्तै, प्रथम सहिदले शहादत गरेको दिनलाई राष्ट्रिय दिवसको रूपमा प्रथम सहिद दिवस घोषणा गरी सरकारी स्तरबाटै औपचारिक रूपमा मनाउनुपर्छ। र अन्तमा, उनको जन्मस्थल, विद्रोही स्थल र शहादत स्थललाई पुराताŒिवक र ऐतिहासिक स्थल बनाउन पनि ढिला गर्नु हुँदैन। आले प्रथम सहिद लखन थापामगर स्मृति प्रतिष्ठानका अध्यक्ष हुन्।"
वसन्त आगमनको नयाँ उत्साह,"नेपाल वैदिक सनातनीको बाहुल्य भएको विश्वको एकमात्र देश हो। यो लेख तयार गरिरहँदा गण्डकी सरकारले पञ्चकोटमा बसेर मन्त्रिपरिषद्को बैठक गर्ने विषय सार्वजनिक भइरहेको थियो। जसको मूल कारण वैदिक भूमि नेपालको पञ्चकोटमा एक बाबाको सान्निध्य र उनको संकल्पमा विशेष महायज्ञ हुँदैछ, त्यसो त यी बाबाले देशैभरि चेला चपेटा हजारौं बनाइसकेको धेरै भयो। धर्मलाई व्यापकता दिन मन्त्रिपरिषद्को बैठक उता सरेको हुनुपर्छ। जस्तो कि केही वर्षअघि जलवायु परिवर्तनको संकट संसारलाई देखाउन सगरमाथाको कालापत्थरमा बसेर केन्द्र्रको संघीय सरकारको मन्त्रिपरिषद् बैठक बसेको थियो। प्रसंग वसन्त पञ्चमी अर्थात् नयाँ उत्साहसहित वसन्त आगमनको संकेत दिने सरस्वती जयन्तीको। माघ शुक्ल पक्षको श्रीपञ्चमीमा अक्षरारम्भ गरे बालबालिकाले पछिल्लो जीवनसमेत ज्ञान र विज्ञानको असल प्रयोग गर्न सक्छन् भन्ने पूर्वीय धर्मशास्त्र र दर्शनले भन्छ। साथै, वैदिक सनातनीको धारणा छ। आज परेको वसन्त पञ्चमीमा माता सरस्वतीले आममानिसलाई कर्मशील हुन प्रेरित गर्छिन् भन्ने मान्यता छ। आज संसारमा ज्ञान र विज्ञानको धेरै दुरुपयोग भएको छ। कसैले अख्तियारको दुरुपयोग त कसैले वचनको अनि कसैले मन, धन वा तनको। खासमा दुरुपयोग विज्ञानको बढी भएको छ। आविष्कार र आक्रमण यसकै उदाहरण हुन्। जबकि वैदिक सनातनी शास्त्रहरूले सुदूर अतीतमै कराडौं सूर्य, चन्द्र र थरीथरीका ब्रह्माण्ड छन् भनेको थियो। आज नासालगायतले यसकै अनुसन्धानमा मनग्गे खर्च गर्छन्। रोबोर्ट अर्थात् यन्त्रमानवले समेत आफ्नो काम गरिसकेको धेरै समय भइसकेको छ। तर अचम्म, वेदका मन्त्रहरू अमेरिकाको वासिङ्टन डीसीमा घन्किरहेको छ। जर्मनीमा मात्र होइन, वेदको खोजअनुसन्धान गर्न धेरै देश तल्लीन भेटिन्छन् यतिबेला। सरस्वतीको खुलेर प्रशंसा गरेको छ वेदले र यसको मन्त्रशक्ति विज्ञानको यन्त्रशक्तिभन्दा कैयन गुणाले बलियो छ। ॐ यसको प्रणव मन्त्र हो। जसबाट ध्वनि, स्वर, अक्षर, शब्द, व्याकरण, सिद्धान्त, दर्शन, तमाम शास्त्रहरू निर्माण भएका हुन्। २४ अक्षरको गायत्रीमन्त्र वेदको प्राण हो। सरस्वती पूजामा वेद पल्टाउनुपर्ने कारण पनि यही हो। वेद बिर्संदा ज्ञान बिर्सिन्छ र ज्ञानको अभावमा विज्ञान अधुरो हुन्छ। वसन्त पञ्चमीमा वसन्त राग घन्काउने, राष्ट्रिय रूपमै हनुमानढोकामा वेद वाचन गर्ने, सुन्ने हाम्रो परम्परा हो। घर घर, विद्यालय, शैक्षिक संस्थाहरूमा त हुन्छ नै। कतिपयले अहिले यसै दिनमा विद्यार्थी तान्ने अस्त्रको रूपमा पनि लिने गरेका छन्। नयाँ उत्साहको संकेत, जीवनमा रंगीन क्षणहरू र उमंगका साथ नयाँ वसन्तको आगमन यतिबेलादेखि नै हुन्छ। वृक्षहरूमा पल्लवीहरू झुल्न थाल्छन्, नयाँ पालुवाको आगमन हुन्छ। सर्जकहरूका लागि यो दिन झन् बढी महŒवपूर्ण हुन्छ किनकि रतिको पूजा यतिबेलै हुन्छ। रतिरागमा रमाउने बा कामदेवका उपासकका लागि त यो दिन स्वर्गीय आनन्दकै दिन हो। सरस्वतीको अथाह ज्ञान भण्डार जति वितरण गरे पनि कम हुन्छ। त्यसो त हरेक बिहानी मानवको नयाँ युग हो। निकै धनी छौं, हामी पूर्वीय चिन्तनमा, साहित्यको सबै विधाकी स्रोत महामाया सरस्वतीलाई हरपल वन्दना। देवीका सामु विशाल ब्रह्माण्ड एउटा साकार रूप हो भने हरप्राणीका हृदयमा रहेको चैतन्य शक्ति उनको निराकार रूप हो। सिर्जनामा उनको रूप महासरस्वती, पालनामा महालक्ष्मी र संहारमा उनको रूप महाकालीको हुन्छ। श्रीशिवलगायत सबै देवता उनकै वन्दना गर्छन्। अनि कार्यकारी शक्तिको उपयोग र सदुपयोग गर्छन्। महान् स्रष्टा, ग्रन्थकार, कवि, वकिल, कलाकर्मी, सञ्चारकर्मी, डाक्टर, बुद्धिजीवी, शिक्षक, नेता, अभिनेतादेखि वैज्ञानिकसम्मको साधना सरस्वतीका कृपादृष्टि हुन्। मानिस ऊर्जामा उत्कृष्ट हुन खोज्दैछ। मस्तिष्कको ऊर्जा मात्रै नभएर जल, वायु, सौर्य ऊर्जामा समेत धनी छ। तर सरस्वतीको कृपा दुरुपयोग हुन जाँदा ठूला समस्या भएका कैयौं उदाहरण छन्। तर सदुपयोग गर्ने हो भने परिवार, समाज र देशकै विकास निर्माण भएको छ। ज्ञान सधैं हाँस्छ, मुस्कान छर्छ, सदाचार र सहयोग दिन प्रयास गर्छ। सम्पूर्ण मानवजगत् भय र क्रोधरहित, हुन सके विज्ञान कलात्मक बन्न पुग्छ। शुद्ध आचरण, नैतिकवान् र चरित्रवान् व्यक्तिहरूबाट सामाजिक पुनरुत्थान वा नवनिर्माण हुन सक्छ। सिर्जनाकी देवीले वसन्त ल्याउन प्रेरित गरिरहेकै हुन्छिन् हरमानव जीवनमा ! अरूमा सद्भाव जरुरी छ, मानव संस्कृति त्यहीँ जिउँदो हुन्छ। वसन्त पञ्चमीको प्रेरणा, मानव जीवनमा वसन्तको आगमन, नवीन ऊर्जाशैली, नयाँ किरण, नयाँ बिहानी नवीनतम् प्रयोग नै हो ! नवजीवन, स्वस्थ जीवन, सरल जीवन, सौन्दर्ययुक्त जीवन अनि सौन्दर्ययुक्त समाज निर्माणको पहल सबैले गर्नु आजको आवश्यकता हो।"
नेपालविरुद्ध कुवेतले ७४ रनको लक्ष्य प्रस्तुत,"काठमाडौं : एसीसी महिला प्रिमियर कप क्रिकेट प्रतियोगितामा कुवेतले नेपाललाई ७४ रनको लक्ष्य दिएको छ। मलेसियामा बुधबार नेपालविरुद्ध भएको खेलमा कुवेतले निर्धारित ओभरमा ९ विकेट क्षतिमा ७३ रन बनाएको हो। खेलमा नेपालकी बलर सीता रानामगरले ह्याट्रिक विकेट लिएकी छन्। रानामगरले १२२ ओभरमा कुवेतकी ब्याटर प्रियदा मुरलीको विकेट लिएकी थिइन् । लगत्तै १२३ ओभरमा रानामगरको बलमा काजल श्रेष्ठद्वारा कुवेतकी मारयम ओमर स्टम्प आउट भइन्। १२ ओभरको चौथो बलमा कुवेतकी कप्तान अमना सरिफ तारिकलाई पेभेलियन फर्काएकी हुन्। यसैगरी रुविना क्षेत्रीले २ विकेट र कविता कुँवरले २ विकेट लिइन्। कुवेतका लागि प्रियदा मुरली सर्वाधिक २९ रन बनाइन्। त्यसैगरी बालासुब्रमणि शान्ति र खादिजा खलीलले १३१३ रन बनाइन्। अन्य खेलाडीले दोहोरो अंक जोड्न सकेनन्। नेपालले केही समयपश्चात जवाफी ब्याटिङ गर्दैछ। नेपालले मलेसियामा जारी एसीसी महिला प्रिमियर कप क्रिकेटको सेमिफाइनलमा प्रवेश गरिसकेको छ। मंगलबार भएको खेलमा माल्दिभ्सलाई दुई सय १४ रनको फराकिलो अन्तरले पराजित गर्दै नेपालले अन्तिम आठमा स्थान बनाएको हो। समूह डीमा रहेको नेपाल विजेताका रुपमा अन्तिम आठमा पुगेको हो। नेपालले समूह चरणमा हङकङ, भुटान र माल्दिभ्समाथि जित निकालेको थियो। कुवेत समूह एको उपविजेताका रुपमा अन्तिम आठमा पुगेको हो। यो पनि पढ्नुहोस एसीसी महिला प्रिमियर कप : कुवेतविरुद्ध नेपाली बलर सीता रानामगरको ह्याट्रिक"
एसीसी महिला प्रिमियर कप : कुवेतविरुद्ध नेपाली बलर सीता रानामगरको ह्याट्रिक,"काठमाडौं : एसीसी महिला प्रिमियर कप क्रिकेट प्रतियोगितामा नेपाली बलर सीता रानामगरले ह्याट्रिक विकेट लिएकी छन्। मलेसियामा बुधबार कुवेतविरुद्ध भएको खेलमा उनले ह्याट्रिक विकेट लिएकी हुन्। रानामगरले १२२ ओभरमा कुवेतकी ब्याटर प्रियदा मुरलीको विकेट लिएकी थिइन् । लगत्तै १२३ ओभरमा रानामगरको बलमा काजल श्रेष्ठद्वारा कुवेतकी मारयम ओमर स्टम्प आउट भइन्। १२ औंओभरको चौथो बलमा कुवेतकी कप्तान अमना सरिफ तारिकलाई पेभेलियन फर्काएकी हुन्। नेपालले मलेसियामा जारी एसीसी महिला प्रिमियर कप क्रिकेटको सेमिफाइनलमा प्रवेश गरिसकेको छ। मंगलबार भएको खेलमा माल्दिभ्सलाई दुई सय १४ रनको फराकिलो अन्तरले पराजित गर्दै नेपालले अन्तिम आठमा स्थान बनाएको हो। समूह डीमा रहेको नेपाल विजेताका रुपमा अन्तिम आठमा पुगेको हो। नेपालले समूह चरणमा हङकङ, भुटान र माल्दिभ्समाथि जित निकालेको थियो। कुवेत समूह एको उपविजेताका रुपमा अन्तिम आठमा पुगेको हो।"
एसोसियटमा पहिलो बन्ने नेपालको लक्ष्य हो : कप्तान पौडेल,"काठमाडौं : राष्ट्रिय क्रिकेट टोलीका कप्तान रोहितकुमार पौडेलले नेपालको लक्ष्य एसोसियटमा पहिलो बन्ने रहेको बताएका छन्। आइसीसी विश्वकप लिग२ को खेलअघि आयोजित पत्रकार सम्मेलनमा उनले मुख्य प्रशिक्षकमा मोन्टी देशाई आएपछि नै नेपालको मुख्य लक्ष्य एसोसियटमा पहिलो बन्ने रहेको बताए। 'मोन्टी सर आएदेखि नै हामीले एउटै लक्ष्य राखेका छौं, त्यो भनेको एसोसियटमा नम्बर वान बन्ने हो,' कप्तान पौडेलले भने। बिहीबारदेखि टीयु क्रिकेट मैदानमा नेपालले नामिबिया र नेदरल्यान्डससँगको त्रीदेशीय सिरिज खेल्दैछ। यो आइसीसी विश्वकप लिग२ को पहिलो सिरिजसमेत हो। कप्तान पौडेलले गत सन् २०१९ मा लिग २ को सुरुवात खराब भए पनि त्यो दोहोर्याउने छुट आफूहरूलाई नभएको बताए। '२०१९ मा सोचेजस्तो सुरुवात भएको थिएन। तर अहिले सुरुवात नै उत्कृष्ट बनाउनुपर्छ। हाम्रो तयारी पनि राम्रो छ। हामी उत्साहित छौं। आशा गरौं राम्रो हुन्छ,' उनले भने। क्यानडासँगको सिरिज क्लिन स्वीप गरेपछि झनै आत्मविश्वास बलियो भएको उनको भनाइ छ। नेपाली टोलीलाई पीएम कपले पनि धेरै मद्दत गरेको उनले बताए। यद्यपि एक दिवसीय विश्वकप खेलेर आएको नेदरल्यान्ड्स र जिम्बावेलाई पछि पारेर टी२० विश्वकपमा छनोट भएको नामिबिया आफूहरूको लागि ठूलो चुनौती हुने उनले बताए। त्यस्तै मुख्य प्रशिक्षक मोन्टी देशाईले आइसीसी लिग२ नेपालका लागि निकै महत्वपूर्ण भएकाले राम्रो तयारी भएको बताए। उनले नामिबिया र नेदरल्याण्ड्स निकै राम्रो टीम भएकाले राम्रो क्रिकेट प्रदर्शन गर्नुपर्ने बताए। त्यस्तै नामिबिया र नेदरल्याण्ड्सका कप्तान र प्रशिक्षकहरुले पनि खेलका लागि आफूहरू उत्साहित भएको र राम्रो नतिजा आउने बताएका छन्।"
"नेपाल 'ए'का लागि सम्भावित ३६ खेलाडीको नामावली सार्वजनिक, ज्ञानेन्द्र र कलाम प्रशिक्षकमा नियुक्त","काठमाडौं : नेपाल क्रिकेट संघ (क्यान)ले नेपाल 'ए'का लागि सम्भावित ३६ जना खेलाडीको नामावली सार्वजनिक गरेको छ। क्यानले बुधबार विनोद भण्डारी, विवेक यादव, प्रतिश जिसी, सन्दीप जोरा, अर्जुन साउद, हेमन्त धामीलगायतलाई समेटेर 'टिम ए'को सम्भावित नामावली सार्वजनिक गरेको हो। त्यस्तै टिम एको प्रशिक्षकमा पूर्वकप्तानसमेत रहेका ज्ञानेन्द्र मल्ल र कलाम अलिलाई नियुक्त गरिएको छ।"
वीरगन्जले जित्यो दोस्रो लहान मेयर गोल्डकपको उपाधी,"सिरहा : दोस्रो लहान मेयर गोल्डकप फुटबल प्रतियोगिता२०८० को उपाधी वीरगञ्ज युनाइटेडले जितेको छ। पशुपति आदर्श माविको खेलमैदानमा भएको फाइनल खेलमा सिरहाको सल्हेश युवा क्लबलाई टाइब्रेकरमा रोक्दै वीरगञ्जले उपाधिसँगै नगद ३ लाख र आकर्षक ट्रफी पाएका छन्। निर्धारित ९० मिनेटको समयमा दुवै टोलीले ११ गोलको बराबरी खेलेका थिए। वीरगञ्जका अजित चौधरीले खेलको १३औँ मिनेटमा गोल गर्दै अग्रता दिलाएका थिए। तर, वीरगञ्जले गोलको खुसी साट्न नपाउँदै १५औँ मिनेटमा सिरहाका अबयोमीले गोल फर्काएर बराबरी गरेका थिए। यसैबीच, खेलको ६२औँ मिनेटमा वीरगञ्जका सञ्जय चौधरीले दोहोरो पहेँलो कार्डपछि रेड कार्ड पाएर मैदान छाड्न बाध्य भए। १० खेलाडीमा सीमित वीरगञ्जले रक्षात्मक रणनीति अपनाएर सिरहालाई थप गोल गर्न दिएन। टाब्रेकरमा वीरगञ्ज ३१ गोलले विजयी बन्यो। वीरगञ्जका लागि श्याम चौधरी, रञ्जय चौधरी र कृपा चौधरीको प्रहार गोलमा परिणत भएको थियो। सागर चौधरीको प्रहार सिरहाका गोलरक्षक सागर मगरले रोकेका थिए। यस्तै, सिरहाका सेबेको प्रहारमात्र गोलमा परिणत भएको थियो भने सुनिल खड्काको प्रहार विरगञ्जका गोलरक्षक दिलमणि चौधरीले बचाएका थिए। कप्तान अमन लामा र अबयोमीको प्रहार बाहिरिएको थियो। खेलको म्यान अफ दी म्याच वीगञ्जका विकास चौधरी भए। उनले नगद ३ हजार पाएका छन्। वीरगञ्जका अजित चौधरी बेस्ट मिडफिल्डर, सागर चौधरी बेस्ट फरवार्ड, दिलमणि चौधरी बेस्ट गोलकिपर घोषित भए। यस्तै, सिरहाका प्रवेश दनुवार बेस्ट डिफेन्स र सुनिल खड्का सर्वाधिक गोलकर्ता बने। उनीहरुले पुरस्कार स्वरुप जनही नगद ५५ हजार पाएका। सिरहाका कप्तान अमन लामा गोल्डकपकै उत्कृष्ट खेलाडी बन्दा आयोजक हिम कस्तुरी युवा क्लबका राधेश्याम चौधरी उदीयमान खेलाडी बने। उनले पनि नगद ५ हजार पाए। उपविजेता सिरहाले नगद १ लाख ५० हजारमा चित्त बुझाएको छ। गोल्डकप सञ्चालनका लागि लहान नगरपालिकाले प्रायोजन गरेको थियो।"
कुवेतलाई हराउँदै नेपाल एसीसी महिला प्रिमियर कपको सेमिफाइनलमा,"काठमाडौं : नेपालले कुवेतलाई हराउँदै सेमिफाइनल प्रवेश गरेको छ। मलेसियामा जारी एसीसी महिला प्रिमियर कप क्रिकेट प्रतियोगितामा नेपालले कुवेतलाई डीएलएस मेथडमा ८ विकेटले हराएको हो। डीएलएसबाट १२ ओभरमा ५० रनको लक्ष्य पाएको नेपालले ६५ ओभरमा पूरा गरेको थियो। नेपालका लागि इन्दु बर्मा २२ रनमा अविजित रहिन्। त्यस्तै कविता कुँवर १ रन, सीता राना मगर १७ रनमा आउट भएकी थिइन्। कविता जोशी भने ४ रनमा अविजित रहिन्। यसअघि कुवेतले निर्धारित ओभरको खेलमा ९ विकेटको क्षतिमा ७३ रन बनाएको थियो। खेलमा नेपालकी बलर सीता रानामगरले ह्याट्रिक विकेट लिएकी थिइन्। रानामगरले १२२ ओभरमा कुवेतकी ब्याटर प्रियदा मुरलीको विकेट लिएकी थिइन्। लगत्तै १२३ ओभरमा रानामगरको बलमा काजल श्रेष्ठद्वारा कुवेतकी मारयम ओमर स्टम्प आउट भइन्। १२ ओभरको चौथो बलमा कुवेतकी कप्तान अमना सरिफ तारिकलाई पेभेलियन फर्काएकी हुन्। त्यसैगरी रुविना क्षेत्रीले २ विकेट र कविता कुँवरले २ विकेट लिइन्।"
"विनोद भण्डारीको कप्तानीमा 'नेपाल ए' टोली घोषणा, को को परे?","काठमाडौं : नेपाल क्रिकेट संघ (क्यान)ले विनोद भण्डारीको कप्तानीमा 'नेपाल ए' टोली घोषणा गरेको छ। क्यानले यसअघि सम्भावित ३६ खेलाडीको नामावली सार्वजनिक गरे पनि केहीबेरमै १६ सदस्सीय टोली घोषणा गरेको हो। टोलीमा अशुतोस घिरैया, अर्जुन कुमाल, बसिर अहमद, विवेक यादव, हेमन्त धामी, किरन ठगुन्ना, मयन यादव, प्रतिश जिसी, रिसद खान, रिजन ढकाल, सागर ढकाल, साहब आलम, सन्दीप जोरा, शेर मल्ल र सुजन थपलिया रहेका छन्। टिमको प्रशिक्षकमा पूर्व कप्तान ज्ञानेन्द्र मल्ल र कलाम अलिलाई नियुक्त गरिएको छ।"
क्यानडासँग उत्कृष्ट प्रदर्शन गर्ने साह र खनाल राष्ट्रिय टोलीमा समेटिए,"काठमाडौं : ओपनर अनिल साह र यु१९ का कप्तान देव खनाल आइसीसी लिग२ अन्तर्गत त्रिकोणात्मक सिरिजका लागि टोलीमा समेटिएका छन्। घरेलु मैदानमा बिहीबारदेखि सुरु हुने आईसीसी विश्वकप एकदिवसीय क्रिकेट लिग२ अन्तर्गतको पहिलो सिरिज खेल्ने नेपाली टोलीमा क्यानडासँगको तीन ओडीआई खेलमा शानदार प्रदर्शन गरेका साह र खनालको पनि इन्ट्री भएको हो। क्यानले आज जारी गरेको सूचीमा शाह र खनालको पनि इन्ट्री भएपछि यसअघि घोषणा भएको टोलीबाट विकेटकिपर अर्जुन साउद र रिजन ढकाल बाहिरिएका छन्। नेपालको टोलीमा क्यानडासँग सिरिजमा नभएका अलराउन्डर दीपेन्द्रसिंह ऐरी, करण केसी, गुलशन झालगायत टोलीमा छन्। ऐरी हाल यूएईमा चलिरहेको आइएलटी२० मा गल्फ जायन्टसबाट खेलिरहेका छन्। नेपालले बिहीबार नामिबिया र शनिबार नेदरल्यान्ड्ससँग खेल्नेछ। २१ फेब्रुअरीमा नामिबिया र २५ फेब्रुअरीमा नेदरल्यान्ड्ससँग खेल्ने कार्यतालिका छ। लगत्तै क्यानले नामिबिया र नेदरल्यान्ड्ससँग नै त्रिकोणात्मक टी२० आई सिरिज खेल्ने कार्यतालिका बनाएको छ"
"सेयर बजारमा सामान्य अंकको वृद्धि, कारोबार रकम घट्यो","काठमाडौं : मंगलबार दोहोरो अंकले ओरालो लागेको सेयर बजार आज सामान्य अंकले उकालो लागेको छ। तेस्रो कारोबार दिन मंगलबार ३० अंकले घटेको नेप्से परिसूचक आज ५९१ प्रतिशतले बढेको हो। नेप्से परिसूचक सामान्य अंकले वृद्धि भएपनि कारोबार रकम भने मंगलबारको तुलनामा घटेको छ। यसदिन ३०२ कम्पनीको १ करोड २३ लाख ३ हजार २७ कित्ता सेयर ४ अर्ब २५ करोड ७ लाख २२ हजार ८९५ रुपैयाँमा खरिदबिक्री भए। अघिल्लो दिन ४ अर्ब ६६ करोड मूल्य बढिको सेयर कारोबार भएको थियो। नेप्से परिसूचक सामान्य अंकले बढेपनि आज चार कम्पनीको सेयर सकारात्मक सर्किट लेभलमा कारोबार भयो। नेपाल फाइनान्स,बोटलर्स नेपाल,पाँचथर पावर र समाज लघुवित्त वित्तीय संस्थाको सेयर सकारात्मक सर्किट लेभलमा कारोबार भएको हो। यसदिन पिपुल्स पावरका लागनीकर्ताले भने गुमाए। सो कम्पनीको मूल्य ५८१ प्रतिशतले घट्यो। कारोबार रकमका आधारमा हिमालयन रिइन्स्योरेन्स अग्रस्थानमा रह्यो। सो कम्पनीको १७ करोड १७ लाख मूल्य बराबरको सेयर कारोबार भयो। गुराँस फाइनान्सको १२ करोड,प्राइम कमर्सियल बैंक प्रमोटरको ११ करोड,जोशी हाइड्रोपावर र नेपाल फाइनान्सको १०१० करोड मूल्यको सेयर कारोबार भयो। १३ उपसमूहमध्ये ७ वटाको सूचक बढ्दा ६ उपसमूहको सूचक नकारात्मक देखिए। कारोबारमा आएका १३१ कम्पनीको मूल्य बढ्दा ११२ वटाको घट्यो भने ४ को मूल्य स्थिर रह्यो।"
प्री ओपन सेसनमा नेप्से परिसूचक १ अंकले बढ्यो,काठमाडौं : प्री ओपन सेसनमा नेप्से परिसूचक सामान्य अंकले बढेको छ। साताको चौथो सेयर कारोबार दिन बुधबार प्री ओपन सेसनमा नेप्से सूचक १११ अंकले बढेर २०७१७१ विन्दुमा कायम भएको छ। यो समयमा २७ कम्पनीको १ हजार ६४२ कित्ता ७ लाख २७ हजार ३५२ रुपैयाँमा खरिदबिक्री भए। यो सेसनमा कारोबारमा आएका ११ कम्पनीको मूल्य बढ्दा १६ वटाको घट्यो ।
"मधेसमा टुक्रे योजनामै जोडबल, गौरवका आयोजनालाई बेवास्ता","जनकपुरधाम : मधेसमा ६ वर्ष अवधिमा प्रदेश गौरवका आयोजना एउटा पनि सञ्चालन हुन सकेको छैन। जति छन् ती अलपत्र छन्। बरु प्रदेश सरकारले १२ लाखदेखि ५१० लाखसम्मका साना योजना कार्यान्वयनमा जोड दिइरहेको छ। मन्त्रालयहरूले टुक्रे योजनालाई प्राथमिकतामा राखेर बजेट निकासा गर्न थालेका छन्। विगतमा समयमा काम गर्न नसकेपछि विकास बजेट फ्रिज हुने गरेकामा यसपटक पनि कामै हुन सकेको छैन। मुख्यमन्त्रीलगायत मन्त्रीले प्रदेश गौरवका योजनालाई प्राथमिकतामा राख्ने प्रतिबद्धता कार्यक्रमहरूमा जनाए पनि कार्यकर्ता लक्षित योजना कार्यान्वयनलाई जोड दिइरहेका हुन्। ४४ अर्ब ११ करोड ४६ लाखको बजेट ल्याएको प्रदेश सरकार दीर्घकालीन महत्वका आयोजनालाई प्राथमिकता दिनुको साटो १० लाखदेखि ५० लाखसम्मका टुक्रे वितरणमुखी योजनामा केन्द्रित देखिएको छ। भौतिक पूर्वाधार विकास मन्त्रालयमा सबैभन्दा बढी १२ अर्ब बजेट छ। मन्त्री कृष्णप्रसाद यादवले आवश्यकता र प्राथमिकताभन्दा पनि कार्यकर्तालाई नाम तोकेर बजेट बाँडिरहेको पाइएको छ। धनुषाको हंसपुर नगरपालिकाले १० देखि १५ लाखसम्मका २५ योजना पाएको छ। जहाँ कांग्रेस मधेस प्रदेश समितिका कोषाध्यक्ष प्रदीप यादव प्रमुख छन्। हंसपुरकै दक्षिणमा रहेका धनौजी र औरही गाउँपालिकाले २० लाख रुपैयाँको योजनासमेत पाएका छैनन्। मन्त्रीहरूले आफ्नो क्षेत्रमा पर्याप्त बजेट लैजाने र नजिकका अरू क्षेत्रमा पटक्कै नदिने प्रवृत्ति देखिएको मधेस प्रदेशका एमाले संसदीय दलका उपनेता दीपेन्द्र ठाकुरको आरोप छ। जबकि १८ प्रतिशतभन्दा बढी जनसंख्या रहेको दलित समुदायको उत्थानका लागि गठित दलित विकास समितिलाई ६९ लाख मात्र बजेट छ। असार पहिलो र दोस्रो साता ६० करोडभन्दा बढी रकमान्तरण गरी छानबिनको दायरामा पुगेका अर्थमन्त्री सञ्जयकुमार यादव र उद्योग, वाणिज्य तथा पर्यटनमन्त्री सुनिता यादव संसदीय समितिमा बयान दिइरहेका छन्। मुख्यमन्त्री र मन्त्रीहरूले गृहजिल्लामा विगतभन्दा बढी बजेट केन्द्रित गरेको देखिन्छ। नागरिकका लागि प्राथमिकता के छन् भनेर त्यसलाई ध्यान नदिई विकास बजेट वितरण गरिएको बताउँछन् मधेस प्रदेश नीति तथा योजना आयोगका पूर्वउपाध्यक्ष डा भोगेन्द्र झा। माओवादी सांसद मालाकुमारी कर्णका अनुसार मुख्यमन्त्री, मन्त्रीले आफ्नो क्षेत्रको एउटा पनि वडा, एउटा पनि टोल छाडेका छैनन्। सरकारले टुक्रे र वितरणमुखी योजना ल्याउनुको साटो प्रदेश गौरवको आयोजना ल्याए मात्र पनि उपलब्धि हुने माओवादी केन्द्रका नेता भरतप्रसाद साह बताउँछन्। प्रदेश सरकारले ६ वर्ष अवधिमा देखाउन सक्ने एउटा पनि काम गरेको छैन, उनी भन्छन्, जसपाको सरकारमा म पनि केही दिनका लागि मन्त्री भएँ। तर, विकासे मन्त्रालय भएन। कुनै पनि विकासे योजना सञ्चालन गर्नै पाइनँ। जनमत पार्टीका सतिशकुमार सिंहका अनुसार जो मन्त्री हुन्छ त्यसकै वरपरका मान्छेले बजेट बढी पाउँछन्। भन्छन्, यसरी बढी योजना पाउने परम्परा संघीयता विरोधी हो। संघीयता गरेर देखाउने ठाउँ र प्लेटफर्म यही हो। तर हामी हाम्रै कारण व्यक्तिगत स्वार्थले संघीयता नामको बदनाम गराइरहेका छौं। मुख्यमन्त्री सरोजकुमार यादवले आर्थिक पारदर्शिता र सुशासन आफ्नो पहिलो प्राथमिकता रहेको प्रतिबद्धतासहित माघ २२ गते १९ बुँदे निर्देशन जारी गरेका थिए। तर, त्यसविपरीत मुख्यमन्त्री र मन्त्रीहरूमा देखिएको बजेट मोह र टुक्रे योजनाका कारण यादव नेतृत्वको प्रदेश सरकार पहिलो बजेटमै आलोचित बन्न पुगे। मधेसका गृह, सञ्चार तथा कानुनमन्त्री मोहम्मद समिमका अनुसार रामजानकी रंगशाला, एक निर्वाचन एक सडक, प्रादेशिक सडक तथा विश्वविद्यालयलगायत र प्रदेश गौरवको आयोजनाका रूपमा छन्। तर, उनी कामले गति लिन नसकेको स्वीकार गर्छन्। हामी आएको केही दिन मात्र भएको छ। काम गर्दै छौं, मन्त्री समिम भन्छन्, जनतालाई आभास हुने गरी काम गरिरहेका छौं। तर, संघीय सरकारबाट भएको अवरोधले काम गर्न कठिनाइ छ।"
"अकुत सम्पत्ति आर्जनका विषयमा विकल र सुनिलमाथि अनुसन्धान जारी, थप १० दिन थुनामा राख्ने अनुमति","काठमाडौं : गैरकानूनी सम्पत्तिआर्जन गरेको आरोपमा पक्राउ परेका नेपाल टेलिकमका तत्कालीन प्रबन्ध निर्देशक सुनिल पौडेल र सुरक्षित मुद्रण केन्द्र (सेक्युरिटी प्रेस)का कार्यकारी निर्देशक (हाल निलम्बित) विकल पौडेललाई थप १० दिन थुनामा राख्न विशेष अदालतले अनुमति दिएको छ। अख्तियार दुरुपयोग अन्सन्धान आयोगले अनुसन्धान गर्न समय अपुग भएको भन्दै बुधबार विशेष अदालतमा पेश गरेपछि थप १० दिन थुनामा राखेर अनुसन्धान अघि बढाउन अनुमति दिएको विशेष अदालतका प्रवक्ता धनबहादुर कार्कीले अन्नपूर्णलाई जानकारी दिए। उनका अनुसार यो चौथो पटक म्याद थप गरिएको हो। यस अगाडि ७७ दिन गरेर तीन पटक म्याद थप भएको थियो। अख्तियारले थप गरिएको १० दिन भित्र अनुसन्धान सकिए मुद्दा दर्ता हुने र नभए पुन: म्याद थप गर्न सकिने कार्कीले बताए। अख्तियार दुरुपयोग अनुसन्धान आयोगले पक्राउ गरेर उनीहरूविरुद्ध अकुत सम्पत्ति आर्जन गरेको उजुरीका विषयमा अनुसन्धान गरिरहेको छ।अख्तियारले अनुसन्धान गरिरहेका उनीहरूले नेपाल राष्ट्र बैंकको स्वीकृति बेगर विदेशी बैंकमा विदेशी मुद्रामा खाता खोली रकम जम्मा गरेको पाइएको छ। नेपालको सरकारी सेवामा कार्यरत रहँदाकै अवस्थामा अन्तर्राष्ट्रिय परामर्शदाताका पदमा नियुक्ति लिएको पनि भेटिएको अख्तियारले जनाएको छ। अख्तिारका अनुसार मुद्रण केन्द्रका कार्यकारी निर्देशक पौडेलले अमेरिकाको स्थायी आवासीय अनुमतिसमेत लिएको देखिएको छ। पौडेल दाजुभाइले कसुरसम्बद्ध प्रमाण नष्ट गर्न सक्ने र विदेश भाग्ने सम्भावना रहेकाले पक्राउ गरेर थप अनुसन्धान गरिएको अख्तियारका प्रवक्ता नरहरि घिमिरेले जानकारी दिए। गैरकानुनी सम्पत्ति आर्जन गरेको भन्दै अख्तियारले पौडेल दाजुभाइविरुद्ध विशेष अदालतमा मुद्दा दायर गरिसकेको छ। २०८० असोज १५ गते टेलिकमका प्रबन्ध निर्देशक पौडेलविरुद्ध २३ करोड २७ लाख ५८ हजार ७७ बराबरको बिगोसहित मुद्दा दायर गरिएको हो। राष्ट्रिय पेमेन्ट गेटवे प्रणालीमा भ्रष्टाचार गरेको आरोपमा प्रबन्ध निर्देशक पौडेलसहित ९ जनाविरुद्ध मुद्दा दायर भएको हो। मुद्दा दायरसँगै पौडेल निलम्बित भएका थिए। अख्तियारले टेलिकमका महाप्रबन्धक पौडेलविरुद्ध १३ वर्षसम्मको कैद सजायको माग गरेको छ। यो मुद्दा अदालतमा विचाराधीन छ। टेलिकमका प्रबन्ध निर्देशक पौडेलसँगको मिलेमतो र योजनामा अर्थ मन्त्रालयका बजेट तथा कार्यक्रम महाशाखाका तत्कालीन प्रमुख मधुप्रसाद मरासिनीले नीति तथा कार्यक्रममा समावेश नभएको र राष्ट्रिय सूचना प्रविधि केन्द्रले बजेट नै माग नगरेको नेसनल पेमेन्ट गेटवे खरिदका लागि २५ करोड बजेट निकासी गरिदिएका थिए। यो मुद्दामा अर्थ सचिवसमेत भइसकेका मरासिनी पनि मुछिएका छन्। उनीविरुद्ध अख्तियारले मुद्दा दायर गरिसकेको छ। नेसनल पेमेन्ट गेटवे अनलाइन भुक्तानी हो। बैंक तथा वित्तीय संस्थाहरूले पनि विभिन्न पद्धति अपनाएर अनलाइन पेमेन्ट सेवा प्रदायक कम्पनीहरूसँगको समन्वयमा काम गरिरहेका छन्। यसलाई एकै ठाउँमा ल्याएर धेरै निकायसँग भर पर्नु नपर्ने गरी सरकारसँग सम्बन्धित भुक्तानी सहज, सरलीकृत, भरपर्दो र विश्वासिलो बनाउन नेसनल पेमेन्ट गेटवेको अवधारणा ल्याइएको हो। यसलाई अगाडि बढाउने प्रक्रियामा नै भ्रष्टाचार भएपछि अलपत्र परेको छ। २०८० वैशाख ३ मा सुरक्षित मुद्रण केन्द्रका कार्यकारी निर्देशक विकल पौडेलविरुद्ध सेक्युरिटी प्रेसका लागि आवश्यक विद्युतीय पूर्वाधार खरिदमा झन्डै ७० करोड भ्रष्टाचार गरेको भन्दै मुद्दा चलाइएको थियो। अख्तियारले पौडेलविरुद्ध ६९ करोड ८ लाख ८१ हजार रुपैयाँ बिगो कायम गर्दै मुद्दा दायर गरेको छ। उनीविरुद्ध तीन वर्ष कैद र बिगोबमोजिम जरिवाना गरी बिगोसमेत असुलउपरको माग दाबी गरिएको छ। उनको मुद्दा पनि विशेष अदालतमा विचाराधीन छ। उनले खरिद सम्झौताविपरीत गुणस्तरहीन विद्युतीय ट्रान्सफर्मर स्वीकार गरेको देखिएको छ। सम्झौतामा उल्लेख भएभन्दा फरक जेनेरेटर स्वीकार गरी भुक्तानी गरिएको पनि भेटिएको छ। खरिद सम्झौताबमोजिम कामै नगरी संरचना सञ्चालन र आपूर्तिपछिको सेवाबापत अग्रिम भुक्तानी दिएको अनुसन्धानले देखाएको छ। भ्रष्टाचार र अनियमितताका कारण सरकारको महत्वकांक्षी योजना अलपत्र परेको छ। पौडेल दाजुभाइको नियुत्तिदेखि नै विवाद हुँदै आएको छ। कानुन नियम नै परिवर्तन गराएर उनीहरूको नियुक्ति गरिएको पाइएको छ। विकल पौडेललाई सुरक्षण मुद्रा केन्द्रको कार्यकारी निर्देशकमा पुनः नियुक्ति दिन सरकारले गठन आदेश नै संशोधन गरेको थियो। सुरक्षण मुद्रण विकास समिति गठन आदेशमा कार्यकारी निर्देशकको कार्यकाल पाँच वर्षको हुने व्यवस्था छ। सरकारले अर्को एक कार्यकालका लागि एक पटक थप गर्न सक्ने व्यवस्था गर्दै पौडेललाई पुनर्नियुक्त गरेको थियो। २०७४ असारमा पौडेल केन्द्रका कार्यकारी निर्देशक नियुक्त भएका थिए। कार्यकारी निर्देशक बनाउन गठन आदेश २०७३ को दफा ३ को उपदफा (५) मा उल्लेखित पाँच वर्षे कार्यकालको व्यवस्था परिवर्तन गरी एक पटकका लागि म्याद थप्न सक्ने व्यवस्था गरिएको थियो। सुनील पौडेल टेलिकमको प्रबन्ध निर्देशकमा नियुक्तिको पनि कार्यविधि नै परिवर्तन गरिएको थियो। नियुक्ति तथा सेवासम्बन्धी निर्देशिका नै परिवर्तन गरेर पौडेललाई प्रबन्ध निर्देशक बनाइएको थियो। मन्त्रिपरिषद्बाट नै पारित हुँदा १५ वर्षको कार्य अनुभवको ठाउँमा १२ वर्षको बनाइएको थियो। पौडेल दाजुभाइले शक्ति र सत्ताको आडमा आकर्षक नियुक्ति पाउँदै आएका छन्। जुनसुकै राजनीतिक दलमा उनीहरूको प्रभाव र पहुँच रहँदै आएको थियो।"
एउटै आईपीओ भर्न ४३ हजार चाहिने,"काठमाडौं : रिलायन्स स्पिनिङ मिल्सले बुक बिल्डिङ विधिबाट सर्वसाधारणलाई आईपीओ बिक्री गर्न नेपाल धितोपत्र बोर्डसँग अनुमति मागेको छ। कम्पनीले प्रतिकित्ता ८ सय २० रुपैयाँ ८० पैसाको दरले ११ लाख ५५ हजार ९ सय ६० कित्ता आईपीओ बिक्री गर्न बोर्डसँग माघ २३ गते अनुमति मागेको हो। कम्पनीले कुल ९४ करोड ८८ लाख ११ हजार ९ सय ६८ रुपैयाँको आईपीओ जारी गर्नेछ। आईपीओ निष्कासन तथा बिक्री प्रबन्धक ग्लोबल आईएमई क्यापिटल हो। कम्पनीले यसअघि योग्य संस्थागत लगानीकर्ताका लागि बोलपत्र आह्वान गरेकामा योग्य संस्थागत लगानीकर्ताले कबोल गरेको मूल्यका आधारमा सेयरको कट अफ मूल्य प्रतिकित्ता ९ सय १२ रुपैयाँ कायम भएको थियो। नियमअनुसार यो मूल्यको १० प्रतिशत कममा सर्वसाधारणलाई आईपीओ बिक्री हुन लागेको हो। बुक बिल्डिङ विधिबाट जारी हुने आईपीओमा सर्वसाधारणले न्यूनतम ५० कित्ता आवेदन दिनुपर्ने व्यवस्था छ। अर्थात् रिलायन्स स्पिनिङको आईपीओ भर्न सर्वसाधारणले न्यूनतम ४१ हजार ४० रुपैयाँ छुट्ट्याउनुपर्ने भएको छ। रिलायन्स बुकबिल्डिङमार्फत जारी भएको दोस्रो आईपीओ हो। यसअघि सर्वोत्तम सिमेन्टको आईपीओ बुक बिल्डिङ माध्यमबाट जारी भएको छ। यद्यपि सो आईपीओमा सर्वसाधारणले आवेदन दिन बाँकी नै छ। सर्वोत्तमका लागि सर्वसाधारणले कम्तीमा १८ हजार रुपैयाँ जोहो गर्नुपर्नेमा रिलायन्सका लागि ४३ हजार चाहिने भएको हो। यो विशेष प्रक्रियामार्फत जारी आईपीओका लागि ४३ गुणा बढी रकम चाहिने भएको हो। जबकि प्रतिकित्ता सय रुपैयाँ अंकित अन्य आईपीओमा १० कित्ता आवेदन दिन एक हजार रुपैयाँमात्र आवश्यक रहन्थ्यो। पहिलो बुक बिल्डिङको आईपीओमा योग्य संस्थागत लगानीकर्ताका लागि कट अफ प्राइस प्रतिकित्ता ४ सय १ रुपैयाँ तय भएपछि सर्वसाधारणले आईपीओ किन्न १० प्रतिशत कम अर्थात् ३ सय ६० रुपैयाँ ९० पैसा तिर्नुपर्ने भएको थियो। सर्वसाधारणको खातामा आवेदन दिने अवधिमा ४३ हजार ४० रुपैयाँ ब्यालेन्स कायम नभए रिलायन्सको आईपीओमा दिएको आवेदन रद्द हुनेछ। रिलायन्सको आईपीओमा योग्य संस्थागत लगानीकर्ताहरूले पेस गरेको बोलपत्र माघ १५ गते खोलिएको थियो। योग्य संस्थापक लगानीकर्ताले पेस गरेको बोलपत्रमार्फत कट अफ मूल्य ९ सय १२ रुपैयाँ निर्धारण भएको हो। यस निष्कासनमा योग्य संस्थागत लगानीकर्ताले कुल ६४ वटा आवेदन दिएएका थिए। जसमा १८ वटा संस्थाले ९ सय १२ रुपैयाँमा सेयर खरिदको लागि आवेदन दिएका थिए। रिलायन्सको बोलकबोलका लागि प्रतिकित्ता ६ सय ८ रुपैयाँदेखि ९ सय १२ रुपैयाँसम्म बिक्री मूल्य सीमा कायम गरिएको थियो। यस सीमाको बीचमा रहेर योग्य संस्थागत लगानीकर्ताले आवेदन दिन सक्ने व्यवस्था थियो। रिलायन्सले जारी पुँजी १ अर्ब ९० करोड रुपैयाँको १०१४५ प्रतिशतले हुने १९ करोड २६ लाख ६० हजार रुपैयाँबराबरको १९ लाख २६ हजार ६ सय कित्ता सेयर जारी गर्न अनुमति पाएको थियो। जसमध्ये पहिलो चरणमा संस्थागत लगानीकर्ताका लागि माघ १० गतेदेखि १४ गतेसम्म ४० प्रतिशत अर्थात् ७ लाख ७० हजार ६४० कित्ता सेयरका लागि कबोल पेस गरेका थिए। जसमा ३ गुणा बढी आवेदन परेको हो। दोस्रो चरणमा नेपाल धितोपत्र बोर्डबाट अनुमति पाएपछि कम्पनीले सुरुमा कर्मचारी, म्युचअल फन्ड र स्थानीयवासीलाई सेयर जारी गर्नेछ। बाँकी सेयरमा सर्वसाधारणले आवेदन दिन पाउनेछन्। रिलायन्स स्पिनिङ मिल्स सन् १९९४ मा स्थापना भएको पब्लिक लिमिटेड कम्पनी हो। यो नेपालको सबैभन्दा ठूलो स्पिनिङ मिल हो। यसले कपास, पोलिएस्टर, भिस्कोज, एक्रिलिक र पोलिएस्टर टेक्सचर्ड यार्नको उत्पादनमा गर्छ। कम्पनीको सुनसरीको खनार र दुहबी गरी दुईवटा उत्पादनस्थल छन्। यसको कुल उत्पादन क्षमता प्रतिवर्ष ४२ हजार ७ सय ५० मेट्रिकटन रहेको छ। पछिल्लो समय कम्पनीले उद्योगबाट उत्पादित वस्तुहरू विश्वबजार त्यसमा पनि खासगरी भारत र टर्कीमा ठूलो परिमाणमा निर्यात गर्दै आएको छ। रिलायन्स स्पिनिङ मिल्सले २०२३ मा १० अर्ब ६० लाख रुपैयाँबराबरको व्यापार गरेको छ। अघिल्लो वर्षको तुलनामा यो करिब एक प्रतिशतले कम हो। रेटिङ एजेन्सी केयर रेटिङ नेपालका अनुसार कम्पनीले सन् २०२२ मा १० अर्ब १० करोड ५० लाख र सन् २०२१ मा ७ अर्ब ७९ करोड ३० लाख रुपैयाँबराबरको व्यापार गरेको थियो। कम्पनीले बैंक कर्जाका लागि रेटिङ पुनः पुष्टि गराएको छ। दीर्घकालीन कर्जा ३ अर्ब ७२ करोड ७५ लाख लागि यसलाई केयर एनपी ए माइनस र अल्पकालीन ५ अर्ब ५८ करोड रुपैयाँबराबरको कर्जाका लागि केयर एनपी ए२ प्लस रेटिङ पुनः पुष्टि गराएको हो। यसले कुल ९ अर्ब ३० करोड ७५ लाख रुपैयाँका लागि पुनः रेटिङ पुष्टि गराएको छ।रिलायन्सले बुक बिल्डिङमार्फत आईपीओ निष्कासन गर्न गत वर्षको असार ३१ गते बोर्डमा निवेदन दिएको थियो। बुक बिल्डिङमार्फत आईपीओ जारी कसरी हुन्छ ? बुक बिल्डिङ विधिबाट आईपीओ जारी गर्दा आईपीओ जारी गर्ने कम्पनीले निष्कासन तथा बिक्री प्रबन्धकको सहयोगमा योग्य संस्थागत लगानीकर्तासँग उनीहरूले चाहेको न्यूनतम खरिद संख्या, आशय मूल्य र सोको मूल्यांकन विधिसहित प्रारम्भिक विवरणपत्रमा सुझाव माग हुन्छ, त्यसपछि योग्य संस्थागत लगानीकर्ताले आवश्यक अध्ययन गरी आशय मूल्य पेस गर्छन्। त्यही आशय मूल्यको आधारमा बिक्री मूल्य सीमा (कट अफ मूल्य) निर्धारण हुन्छ। यो मूल्यमा योग्य संस्थागत लगानीकर्ताले सेयर खरिद गर्छन् भने सर्वसाधारणले यो मूल्यको १० प्रतिशत कम तिर्नुपर्नेछ। कट अफ मूल्य भन्नाले यस्तो मूल्य हो, जुन मूल्यभन्दा बढी कबोल गर्ने योग्य संस्थागत लगानीकर्तालाई बाँडफाँट गरे सबै बिक्री हुनेछ। योग्य संस्थागत लगानीकर्तालाई बाँडफाँट सम्पन्न भएको विवरण ७ दिनभित्र नेपाल धितोपत्र बोर्डमा बुझाउनुपर्ने व्यवस्था छ। बोर्डको स्वीकृतिपछि सर्वसाधारणलाई आईपीओ जारी गर्ने प्रक्रिया अघि बढ्छ जसअघि सर्वसाधारणलाई सबै कुरा खुलाएर नयाँ विवरणपत्र पेस गर्नुपर्छ। बोर्डले स्वीकृति दिएको ७ दिनभित्र आह्वानपत्र प्रकाशन गर्नुपर्नेछ। र सोहीअनुसार आवेदन माग गरिनेछ।"
कि नेप्सेको पुनर्संरचना हुनुपर्यो कि नयाँ एक्सचेन्ज चाहियो,"मौद्रिक नीति समीक्षाको भोलिपल्टै सेयरबजार भारी अंकले घट्नुले के संकेत गर्छ ? मौद्रिक नीतिको अर्धवार्षिक समीक्षासँग लगानीकर्ताको विशेष अपेक्षा थियो। वास्तवमा त्रैमासिक समीक्षाले धेरै कुरा सम्बोधन गर्ने गरेको छैन। तर, अहिलेको बजारले मार्जिन प्रकृतिको सेयर धितो कर्जाको सीमा हटाउनुपर्ने अपेक्षा राखेको छ भने सेयर धितो कर्जामा जोखिम भार पनि घटाएर शतप्रतिशतमात्र कायम हुनेपर्छ। विशेष परिस्थितिबाहेक समीक्षाले नयाँ कुरा नल्याउने भए पनि लगानीकर्ता राम्रै कुरा आउनुपर्छ भन्ने अपेक्षामा थियौं। अपेक्षा धेरै भए पनि समीक्षाले सम्बोधन गरेन। किन आएन ? के भयो ? भन्ने हिसाबको मनोवैज्ञानिक निराशा बजारले देखाएको छ। सेयरबजारको पछिल्लो यात्रालाई नियाल्दा के पाउनुहुन्छ ? सेयरबजारमा सकारात्मक माहोल छ। नेपाल राष्ट्र बैंक समेत विगतभन्दा लचिलो भएको छ। हरेक महिना ब्याजदर घट्दै गएको छ। कर्जाको ब्याजदर एकल अंकमा झरिसकेको छ। जब ब्याजदर घट्दै जान्छ, सेयरबजार उकालो लाग्न थाल्छ। बजार यही फन्डामा चलेको छ। विगतमा ब्याजदर बढी हुँदा बजारले ओरालो यात्रा तय गरेको र घट्न थाल्दा सेयरबजार उकालो यात्रामा देखिने गरेको छ। अहिले ब्याजदर घटिरहेकाले अन्ततोगत्व बजारले उकालो यात्रा कायम गर्ने निश्चित छ। सेयरबजारको उकालो ओरालो यात्राको सम्बन्ध ब्याजदरसँग मात्र हो ? ब्याजदरसँगै तरलताको पर्याप्तता र आर्थिक परिस्थितिले पनि सेयरबजारलाई ड्राइभ गर्ने गरेको छ। अर्थतन्त्र विस्तारै लयमा फर्कंदै गरेको छ। आर्थिक गतिविधि चलायमान हुँदै गएको छ। यस हिसाबले स्थिति सकारात्मक छ। सरकारप्रति सेयरबजारको धारणा के हो ? सरकारप्रति बजारको धारणा सामान्य छ। माग धेरै छैन। अहिले मौद्रिक नीतिमार्फत नै हाम्रो माग सम्बोधन गर्नुपर्ने परिस्थिति छ। अर्कातर्फ सरकारसँग आशा गरेर पाउने ठाउँ पनि छैन। हामीले मागेको विषय राष्ट्र बैंकले थोरै भए पनि सम्बोधन गरेको हो। राष्ट्र बैंकको आफ्नै परिस्थिति र मान्यता होला। नीति जतिबेला पनि फेरिरहन विषय होइन भन्ने हामीले पनि बुझेका छौं। यस हिसाबमा बजारको गन्तव्य भनेको वर्तमानको भन्दा माथिल्लो अंकमै हो। माथि नै जान्छ। त्यस हिसाबले सबै लगानीकर्ताले सकारात्मक सोचेको अवस्था छ। सोच्नुपर्छ पनि सकारात्मक नै। सेयरबजारले सरकारसँग बढी अपेक्षा राख्नुपर्नेमा मौद्रिक नीति तर्जुमा गर्ने राष्ट्र बैंकबाट बढी आस गर्न थालेको छ। किन ? परिवेश नै त्यस्तै सिर्जना भयो कि सरकारले भन्दा राष्ट्र बैंकले नै सम्बोधन गर्नुपर्ने स्थिति छ। राष्ट्र बैंकले दुई वटा विषयमा सेयरबजारको साथ दिनुपर्छ। पहिलो हो, जोखिम भार। सेयर धितो राखेर दिइने कर्जाको जोखिम भार १०० प्रतिशत रहेकामा बढाएर १५० पुर्याइयो। अहिले १२५ बनाइए पनि त्यसलाई पुनः पूर्ववत् स्थितिमा ल्याउनुपर्छ। दोस्रो, मार्जिन प्रकृतिको सेयर धितो कर्जाको सीमा। विश्वमै नभएको व्यवस्था केन्द्रीय बैंकले गरिदिएको छ। यो क्याप तुरुन्तै हटाएर बजारलाई आफ्नै गतिमा चल्न दिनुपर्छ। अहिले सरकार (प्रधानमन्त्री वा अर्थमन्त्री)सँग भनेपनि राष्ट्र बैंक (गभर्नर)सँग भनेपनि हाम्रो माग यही हो। तर, हाम्रो माग राष्ट्र बैंक नै सम्बन्धित रह्यो। सेयरबजारको नियामक नेपाल धितोपत्र बोर्डसँग चाहिँ केही माग वा अपेक्षा छैन ? पक्कै पनि छ। हाम्रो नियामक धितोपत्र बोर्ड नै हो। बोर्डको कुरा गर्दा खै के कारणले हो, रोकिएको एउटै मुख्य कुरा ब्रोकर कमिसन घटाउने निर्णय हो। बोर्डले निर्णय गरेर अर्थ मन्त्रालय पठाइसकेको भए पनि अर्थ मन्त्रालयले बोर्डको निर्णय सदर नगर्दा लाखौं लगानीकर्र्ता अवैज्ञानिक र अत्यधिक ब्रोकर कमिसन तिर्न बाध्य छौं। अहिले ब्याजदर घटिरहेकाले अन्ततोगत्वा बजारले उकालो यात्रा तय गर्ने निश्चित छ। नेप्सेको एकलौटी बजार छ। सरकारको मात्र स्वामित्व छ। यो मोनोपोली र हालिमुहाली तोडिने भएकाले न त नेप्सेले नयाँ एक्सचेन्ज आउन दिन्छ र न त सरकारले नै निजी क्षेत्र प्रवेश हुन दिन्छ। हामीले अभ्यास गरेको अनलाइन प्रणाली फुल फ्लेजेडको होइन, सेमी अनलाइन हो। समस्यै समस्या छ। बाध्य भएरमात्र चलाइरहेका छौं। हामीले यसबारे जानकारी र दबाब दिइराख्दा छिट्टै निकास आउने प्रतिबद्धता अर्थमन्त्रीज्यूबाट पाएका छौं। मन्त्रालयले ढिलाइ गरिदिँदा ६ महिना बितिसक्दा पनि निर्णय कार्यान्वयन हुन सकेको छैन। फाइल स्वीकृति गरिदिने हो भने अर्थमन्त्रीसँगका थोरै अपेक्षामध्ये एउटा तत्कालै सम्बोधन हुन्छ। नेपाल धितोपत्र बोर्डको अध्यक्ष पद रिक्त हुँदा लगानीकर्ताको मुख्य माग दोस्रो स्टक एक्सचेन्ज ल्याउने काम अघि बढेन। के भन्नुहुन्छ ? कार्यवाहक अध्यक्षले नीतिगत निर्णय गर्न सक्दैन। यसकारण लगानीकर्ताले तत्कालै सम्बोधन हुने धेरै अपेक्षा गरेका छैनौं। बोर्ड नेतृत्वविहीन बन्दाखेरी अल्मलिएको सबैभन्दा ठूलो काम नयाँ स्टक एक्सचेन्ज नै हो। नयाँ एक्सचेन्ज चाँडो आउने हो भने लगानीकर्ताले बजारबीच प्रतिस्पर्धा रहेको महसुस चाँडै गर्न पाउने थियौं। पक्कै पनि दुईवटा संस्था भएमात्र कसले राम्रो डेलिभरी दिने, कसले गुणस्तरीय र लगानीकर्ताको आवश्यकताअनुसार सेवा दिने भन्नेमा प्रतिस्पर्धा हुने थियो। अहिले नेप्सेको एकल वर्चस्व छ। नयाँ एक्सचेन्ज आए नेप्सेबाट मुक्त भएर नयाँ प्रविधि र नयाँ औजार अभ्यास गर्न पाउने थियौं कि भन्ने सानो आशा छ। नेप्सेको पुनर्संरचना गरेर रणनीतिक साझेदार भित्र्याए केही नयाँ आउने पो थियो कि ? नेप्से वा नेपाल सरकारले यस्तो चाहना कहिल्यै राख्दैन। म इन्भेस्टर्स फोरममा रहेको १० वर्ष भइसक्यो। १० वर्षदेखि नेप्सेको पुनर्संरचना र निजीकरणको माग राख्दै आएका छौं। सरकार र निजी क्षेत्रको संयुक्त साझेदारी हुनुपर्छ भन्दै आएका छौं। विदेशी प्रविधि भित्र्याएर राम्रो बनाउनुपर्छ भन्ने माग छ। तर, नेप्सेको एकलौटी बजार छ। सरकारको मात्र स्वामित्व छ। यो मोनोपोली र हालिमुहाली तोडिने भएकाले न त नेप्सेले नयाँ एक्सचेन्ज आउन दिन्छ र न त सरकारले नै निजी क्षेत्र प्रवेश हुन दिन्छ। पुनर्संरचनाका लागि अर्थ मन्त्रालयको सहमति पर्खिंइँदै छ भन्ने सुनिन्छ। के हो कुरो ? नेप्सेमा राष्ट्र बैंक र सरकारकारी निकायको मात्र स्वामित्व छ। नयाँ कुरा केही गर्नुपर्दा वार्षिक कार्यक्रममा नपरेको भन्दै फाइल रोकिन्छ। सानो सफ्टवेयर किन्नुपर्दा पनि मन्त्रीसम्म कुरा पुग्नुपर्छ। सानोभन्दा सानो कामका लागि अर्थकै मुख ताक्नुपर्ने भएकाले नेप्सेबाट अब अपेक्षा गर्ने ठाउँ नै बाँकी भएन। नेप्सेको स्वामित्व निजी क्षेत्रसम्म नपुगे केही हुनेवाला छैन। दोस्रो स्टक एक्सचेन्जको विकल्प नेप्सेको पुनर्संरचना हो र ? नेप्सेको पुनर्संरचना गरिदिए साह्रै राम्रो हुने थियो। तर, पुनर्संरचना पनि नगर्ने र नयाँ स्टक एक्सचेन्ज पनि नल्याउने भए केही हुनेवाला छैन। वास्तवमा नेपाली सेयरबजार पुरानै युगमा छ। भारतकै प्रविधि कहाँबाट कहाँ पुगिसक्यो। हाम्रो अनलाइन प्रणाली वर्षौं पुरानो भइसक्यो। तर, अझै पनि पूर्ण रूपमा अटोमेटेड छैन। हामीले अभ्यास गरेको अनलाइन प्रणाली फुलफ्लेजेडको होइन, सेमी अनलाइन हो। समस्यै समस्या छ। बाध्य भएरमात्र चलाइरहेका छौं। स्टक एक्सचेन्जमा कम्तिमा निजी क्षेत्रको सहभागिता रह्यो भने ठूलो फड्को मार्नेछ। इन्ट्रा डे, सर्टसेलजस्ता नयाँ औजार पनि आउनेछन्। नेप्से यस्ता अभ्यास गराउन सक्षम छैन। किनकि नेप्सेले प्रदान गदै आएको सुविधा पूर्णरूपमा अनलाइन होइन। सेमिअनलाइनले कतिमात्र धान्ने ? नेपाल धितोपत्र बोर्डका भावी अध्यक्षसँग लगानीकर्ताका अपेक्षा के छन् ? प्रविधिसम्पन्न र लगानीकर्ता मैत्री कारोबार प्रणालीको अपेक्षा छ। ब्रोकर कमिसन घटाउने फाइल अर्थबाट अनुमोदन गराउन सक्ने, लगानीकर्ताको मर्म र भावना बुझ्न सक्ने बोर्ड अध्यक्षको आवश्यकता छ। सार्वजनिक निष्कासनमा विगतमा देखिएका विकृति निर्मूल गर्न सक्ने अध्यक्ष खाँचो नेपाल धितोपत्र बोर्डलाई छ।"
सरकारी विज्ञापनमा कालोबजारी र कमिसन हाबी,"सरकारी विज्ञापन मिडियाका लागि नखाउ त दिनभरिको सिकार, खाउँ त कान्छा बाबुको अनुहार जस्तै भएको छ। काठमाडौं : सञ्चारमाध्यमको मुख्य आयस्रोत होविज्ञापन। तर, सरकारी विज्ञापनमा कमिसन र कालोबजारी यसरी फस्टाएको छ कि, सुन्दै जिब्रो टोक्नुपर्छ। सरकारी निकायको १ लाखको विज्ञापन छापे मिडियाले १५ देखि २० हजार मात्रै पाउँछन्। तर, त्यही विज्ञापनको कारोबार मा संलग्नहरू ८० हजार बिचैमा सित्तै कमाउँछन्। यसबाट एकातिर मिडिया क्षेत्र पीडित छ, अर्कोतिर सरकारी सम्पत्तिमाथि कालोबजारी र कमिसन हाबी भइरहेको छ। त्यसैकारण, सरकारी विज्ञापन मिडियाका लागि नखाउ त दिनभरिको सिकार, खाउँ त कान्छा बाबुको अनुहार जस्तै भएको छ। सरकारी विज्ञापन दुई प्रकारका हुन्छन्। सूचना र लोककल्याणकारी। लोककल्याणकारी भन्दा सरकारी सूचनाका विज्ञापनमा बिचौलिया हावी हुन्छन्। विज्ञापन गर्नुपरे सरकारी कार्यालयले विज्ञापन एजेन्सीलाई जिम्मा दिन्छन्। अनि, सुरु हुन्छ, मिडिया हाउससँग मोलमोलाई। सीधै ८० प्रतिशतभन्दा माथि कमिसन का लागि लिलाम बढाबढ हुन्छ। एजेन्सी र बिचौलियाको दबाबमा ८० प्रतिशतभन्दा माथि कमिसन दिएर विज्ञापन छाप्न बाध्य हुन्छन्, मिडिया हाउस। नेपाल विज्ञापन बोर्डकै अध्ययनअनुसार सञ्चारमाध्यमहरूले २० देखि ९० प्रतिशतसम्म छुटमा सरकारी विज्ञापन प्रकाशन तथा प्रसारण गर्ने गरेको पाइएको छ। विज्ञापन बजारबारे बोर्डको अध्ययनले भनेको छ, सञ्चारमाध्यमले विज्ञापनदातालाई दिने विज्ञापनमा २० देखि ९५ प्रतिशतसम्म छुट दिएको पाइएको छ। छापा माध्यममा वार्षिक ८ अर्ब ४९ करोड ५९ लाख ५७ हजार ८ सय रुपैयाँको सरकारी विज्ञापन छापिन्छ। तर, मिडियाले ३ अर्ब ६८ करोड मात्रै पाउने गरेको बोर्डको अध्ययनले देखाएको छ। बोर्डका अनुसार आधाभन्दा बढी रकम कमिसनमै चलखेल हुने गरेको छ। बोर्डले छुटअघि र छुट पछिको विज्ञापनको रकम लेखाजोखा गरेको छ। अध्ययनले पत्रपत्रिका, रेडियो र टिभीमा छुट अघिको विज्ञापनको कुल कारोबार ३० अर्ब ६१ करोड ८० लाख देखाएको छ। तर, कमिसन छुट पछिको कारोबार १३ अर्ब २३ करोड १९ लाख मात्रै देखाएको छ। यसमा सरकारी विज्ञापन करिब ६ देखि ७ अर्बको छ। छुटअघिको कुल कारोबारमध्ये पत्रपत्रिकाको अंश सबैभन्दा बढी ७१८३ प्रतिशत (२२ अर्ब २ करोड ४८ लाख) रहेको देखाएको छ। दोस्रो र तेस्रो स्थानमा रेडियो र टिभीको हिस्सा क्रमशः १५४८ प्रतिशत (४ अर्ब ७४ करोड ७ लाख) र १२५८ प्रतिशत (३ अर्ब ८५ करोड २४ लाख) रहेको अध्ययनले देखाएको छ। छुट पछिको खुद कारोबारमध्ये पत्रपत्रिकाको अंश सबैभन्दा बढी ६६२२ प्रतिशत (८ अर्ब ७६ करोड १५ लाख) रहेको तथा दोस्रो र तेस्रो स्थानमा रहेका टिभी र रेडियोको हिस्सा क्रमशः १७७१ प्रतिशत (२ अर्ब ३४ करोड २७ लाख) र १६०८ प्रतिशत (२ अर्ब १२ करोड ७५ लाख) रहेको अध्ययनले देखिएको छ। आर्थिक वर्ष ०७८७९ मा मुलुकको कुल गार्हस्थ्य उत्पादन (जीडीपी) ४२ खर्ब ६६ अर्ब थियो। जसमा विज्ञापन बजारको हिस्सा जीडीपीको ०७५ प्रतिशतको हाराहारीमा मात्रै देखिन्छ। विज्ञापन बजारले वार्षिक डेढ अर्ब रुपैयाँ सरकारलाई कर तिर्दै आएको छ। विश्वमा विज्ञापनको बजार करिब ११ प्रतिशतले बढिरहँदा नेपाली विज्ञापन बजार भने खुम्चिँदै गएको सरोकारवाला बताउँछन्। हालसम्म देशभर २ हजार ६ सयदेखि २ हजार ८ सयको हाराहारीमा विज्ञापन एजेन्सी दर्ता छन्। मुलुकमा ७ हजार ८ सय ५८ पत्रपत्रिका, २ सय ३३ टेलिभिजन र १ हजार १ सय ७१ रेडियोएफएम दर्ता छन्। ८६८ पत्रपत्रिका सञ्चालनमा छन्। जसमा १ सय ९२ दैनिक, ५ सय २५ साप्ताहिक, १२ पाक्षिक तथा १ सय ३९ मासिक छन्। त्यसैगरी देशभर ९ सय २८ रेडियो र १ सय ८६ टिभी सञ्चालनमा रहेको बोर्डको तथ्यांक छ। कमिसन १५ प्रतिशत मात्रै विज्ञापन क्षेत्रलाई पारदर्शी बनाउनकै लागि बोर्डले गत साउनमा विज्ञापन नियमन गर्ने नियमावली २०७७ को पहिलो संशोधन गरेको थियो। संशोधित नियमावली अनुसार सञ्चारमाध्यमहरूले आफ्नो दररेट विज्ञापन बोर्डमा बुझाउनुपर्ने छ। सञ्चारमाध्यमले बुझाएको दररेटलाई बोर्डले सार्वजनिक गर्ने छ। त्यसपछि सञ्चारमाध्यमले तोकिएको दररेटमा कारोबार गर्नुपर्छ। विज्ञापन एजेन्सीले विज्ञापनको रकम भुक्तानी माग गर्दा सञ्चारमाध्यमको बिलको प्रतिलिपि राखेर र आफ्नो सेवा तथा शुल्क खुल्ने गरी भुक्तानी माग गर्नुपर्ने व्यवस्था गरिएको छ। यसको मतलब अब विज्ञापन एजेन्सीहरूले १५ प्रतिशतभन्दा बढी सेवा, शुल्क लिन पाउने छैनन्। अहिले एजेन्सीहरूले ९० प्रतिशतसम्म सेवा, शुल्क लिँदै आएका छन्। प्रसारण(श्रव्यदृश्य) हुने विज्ञापनको हकमा पनि विज्ञापन बोर्डमा सेन्सर भएर मात्र प्रसारण गर्न पाउने व्यवस्था संशोधित नियमावलीले गरेको छ। यो व्यवस्थाले सामाजिक सञ्जाल टिकटक, फेसबुकलगायतलाई पनि बोर्डको दायरामा ल्याएको छ। यस्तै रेडियो, टेलिभिजनमा प्रसारण हुने विज्ञापन पनि बोर्डमा सेन्सर हुनुपर्ने छ। सम्बन्धित निकायबाट नै सीधै भुक्तानीको व्यवस्था गरिने भएको छ। यसको मतलब विज्ञापन दिने सरकारी निकाय सिधै आउन पनि सक्ने भयो भने विज्ञापन एजेन्सीमार्फत पनि जान सक्ने भयो। सरकारी विज्ञापन छाप्दा मिडियाहरू ९० प्रतिशतसम्म छुट दिन बाध्य छन्। तर, त्यो जोगिएको पैसा राज्यकोषमा रहँदैन। पूरा बिल काटिन्छ, भुक्तानी दिइन्छ र एजेन्सीमार्फत घुमेर सरकारी कर्मचारीसम्मै पुग्छ। मिडियाले एजेन्सीलाई र एजेन्सीले सरकारी निकायलाई काटेका बिल भिडाएर हेर्दा यो छर्लङ्ग हुन्छ। ऐनअनुसार यो कालोबजारी हो। तर, खुलमखुला चलिरहेको छ। कहिलेसम्म चल्न दिने ? तीन प्रकारका विज्ञापन नियमावलीमा भएको संशोधनले विज्ञापन र सूचनालाई ३ खण्डमा विभाजन गरेको छ। सार्वजनिक हितसँग सम्बन्धित, प्रबद्र्धनात्मक र अन्य विज्ञापन गरी ३ भागमा विभाजन गरिएको छ। बाह्य विज्ञापन अर्थात् होर्डिङ बोर्डसम्बन्धी विज्ञापनमा स्थानीय तहले अनुमति दिनुपर्छ। तर, त्यस्ता विज्ञापन बोर्डले तय गरेको आकार, प्रकार र विधि तथा मापदण्डअनुसार हुनुपर्ने छ। सवारीसाधनमा गर्ने विज्ञापनको हकमा पनि बोर्डले मापदण्ड बनाउनुपर्नेछ। सोहीअनुसार गर्नुपर्ने व्यवस्था गरिएको छ। यस्तै, बोर्डले सार्वजनिक गरेको विज्ञापनसम्बन्धी आचारसंहिताको अनुगमन बोर्डले गर्ने छ। आचारसंहिता, ऐन र नियमालीविपरीत कारोबार गर्ने कारोबार दाता, विज्ञापन एजेन्सी र सञ्चारमाध्यमको निश्चित अवधिका लागि कारोबार रोक्का गर्नेसम्मको व्यवस्था संशोधनले गरेको छ। यो नियमावलीले विज्ञापन बजार अनुशासित, नियमित हुने र विज्ञापन क्षेत्रमा ७० प्रतिशतसम्म चुहावट नियन्त्रण हुने अपेक्षा गरिएको हो। कारबाही सुरु विज्ञापन बोर्डले कोकिल मिडिया एजेन्सीलाई मंगलबार कारबाही गरेको छ। मनपरी सेवा शुल्क तोकेपछि बोर्डको बैठकले कोकिल मिडियालाई १० हजार जरिवानासहित असार मसान्तसम्म कारोबार रोक्का गर्ने निर्णय गरेको हो। नसर्ने रोग रोकथाम तथा नियन्त्रणसम्बन्धी विज्ञापन प्रसारण गर्न राष्ट्रिय स्वास्थ्य शिक्षा, सूचना तथा सञ्चार केन्द्रसँग उक्त एजेन्सीले गत असोज १२ मा गरेको सम्झौताविपरीत शुल्क लिने तयारी गरेको बोर्डको भनाइ छ। बोर्डका अनुसार कोकिलले केन्द्रसँग विज्ञापन प्रसारणबापत प्रतिस्पट १०६६१ रुपैयाँमा सम्झौता गरी एफएम रेडियोमा प्रतिस्पट ११११ रुपैयाँमा प्रसारण आदेश दिई प्रतिस्पट ९८५० रुपैयाँ अर्थात् ९८६५८ प्रतिशत सेवा शुल्क लिने तयारी गरेको थियो। मिडियाले ५२ एफएम रेडियोबाट विज्ञापन प्रसारण गर्नुपर्नेमा २० वटा एफएम रेडियोमा मात्र विज्ञापन प्रसारणको आदेश दिएको बोर्डको भनाइ छ। बोर्डको माघ १९ गते बसेको बैठकले विज्ञापन (नियमन गर्ने) नियमावली २०७७ (पहिलो संशोधनसमेत) को नियम ११ख को उपनियम (१) बमोजिम २०८१ साल असार मसान्तसम्म उक्त एजेन्सीको विज्ञापन कारोबार रोक्का राख्ने र सो अवधिसम्म उक्त एजेन्सीलाई विज्ञापन बोर्डमा सूचीकरणसमेत नगर्ने निर्णय गरेको छ। कोकिल मिडियाले अत्याधिक सेवा शुल्क राखी कालोबजारी गरेको छानबिनका क्रममा पाइएपछि कारबाही गरिएको हो, बोर्डले जारी गरेको विज्ञप्तिमा भनिएको छ। कालोबजारी ऐनअनुसार पनि २० प्रतिशतभन्दा बढी सेवा शुल्क लिनेलाई सजाय र कारबाहीको व्यवस्था गरेको छ। उक्त ऐनको २०७५ मा भएको संशोधनको दफा ३ को उपदफा १ ले भनेको छ, मोल निर्धारित गरेको बाहेक नेपाल सरकारले तोकेको कुनै मालवस्तुको व्यापारको प्रचलनअनुसार सामान्यतया सयकडा २० भन्दा बढी मुनाफा लिएको अवस्थामा वा अभावको लाभ उडाइ सो मालवस्तुको अनुचित नाफा लिई बिक्री गरेमा निजलाई एक वर्षसम्म कैद वा २ लाख ५० हजार रुपैयाँसम्म जरिवाना वा दुवै हुन सक्नेछ। नियमअनुसार नै बोर्डले कारबाही गरेको बताउँदै हुमागाइले भने यदि अन्य कार्यालयमा पनि विज्ञापन शुल्कमा कालोबजारी गरेको पाइए कारबाही हुन्छ। तर, कोकिलमाथिको कारबाही भने दूषित मनासयले गरिएको विज्ञापन संघ नेपालका अध्यक्ष थापा बताउँछन्। सरकारी विज्ञापनको इतिहास ०१४ साल माघ २९ गते गठन भएको प्रेस कमिसनले आफ्नो प्रतिवेदनमा पत्रपत्रिकाको आर्थिक संकटमा रहेकाले सरकारले विज्ञापन दिए केही सहायता गर्न सक्ने सुझाव दिएको थियो। यसबाट सरकार र प्रेसबीच घनिष्ट सम्बन्ध हुने पनि प्रतिवेदनमा उल्लेख थियो। उक्त कमिसनले दैनिक अखबारलाई २० अंकसम्म छापेमा १०००, साप्ताहिकलाई ४ अंक छापेबापत ६ सय र ३ अंक छापेमा ४ सय ५० तथा पाक्षिकलाई २ पटकको ४ सय रुपैयाँसम्म मासिक रूपमा विज्ञापन दिन सिफारिस गरेको थियो। यसैगरी राष्ट्रिय चाडपर्व र विशेष पर्वमा एक पटकमा ५ सयमा नबढाइ दिन सुझाव दिइएको थियो। २०१४ माघ २० गते न्यायाधीश कृष्णप्रसाद चापागाईंको अध्यक्षतामा गठित पहिलो प्रेस कमिसनले २०१५ साल जेठ ३१ मा सरकारलाई बुझाएको २० सूत्रीय सुझावमा पत्रपत्रिकाहरूलाई सरकारी सचिवालय, विभाग र अड्डाखानाहरूको विज्ञापन दिनुपर्छ भनिएको थियो। विज्ञापनबारे सरकारका लागि दिइएको यो नै संभवतः पहिलो नीतिगत सुझाव भएको बोर्डको अध्ययनमा उल्लेख छ। २०१५ सालको चुनावपछि सरकारले विज्ञापनसम्बन्धी नीतिलाई पारदर्शी बनाउन थाल्यो र तात्कालीन प्रचार विभागमार्फत प्रत्येक पत्रपत्रिकालाई एकमुस्ट २ सय रुपैयाँ अनुदान दिने निर्णय गरेको थियो र यसलाई पञ्चायतकालमा पनि निरन्तरता दिइयो। २०१५ मा जारी गरेको प्रतिवेदनमा लोककल्याणकारी विज्ञापनको आवश्यकता उल्लेख भएपछि २०१६ सालबाट यो लागू भएको हो। विज्ञापनका प्रकारः विज्ञापनको प्रकृति, विज्ञापनको उद्देश्य र यसको प्रभावका आधारमा विज्ञापनलाई लोक कल्याणकारी विज्ञापन, सार्वजनिक सूचनासम्बन्धी विज्ञापन र व्यापारिक विज्ञापन भनी वर्गीकरण गर्नुपर्ने उच्चस्तरीय मिडिया सुझाव आयोगको प्रतिवेदन, २०६३ ले सिफारिस गरेको छ। समाजको सर्वांगिण हित र कल्याणको दृष्टिले गरिने विज्ञापनलाई लोक कल्याणकारी विज्ञापन, सार्वजिनक सरोकार र चासोसँग सम्बन्धी सूचनामूलक विज्ञापनलाई सार्वजनिक सूचनासम्बन्धी विज्ञापन र वस्तु तथा सेवाको लगानी र बिक्री प्रवद्र्धनको उद्देश्य बोकेका विज्ञापनलाई व्यापारिक विज्ञापन भनी वर्गीकरण गर्नु बान्छनीय देखिन्छ। यसमध्ये लोककल्याणकारी विज्ञापन र सरकारी निकायका सार्वजनिक सूचनासम्बन्धी विज्ञापन राज्यले समानुपातिक किसिमबाट वितरण गर्ने व्यवस्था गर्नुपर्ने भनिएको छ। विज्ञापन बजार सुधार्न सुझावः सामाजिक सञ्जाललगायत डिजिटल प्लेटफर्महरू लोकप्रिय हुन थाले पछि पत्रपत्रिका, रेडियो तथा टिभी जस्ता परम्परागत सञ्चारमाध्यमहरूबाट यस्ता नयाँ माध्यमहरूमा विज्ञापन बढ्न थालेको छ। तर, यी डिजिटल माध्यममा हुने विज्ञापनका लागि ठूलो रकमसँगै तिनीहरूले तिर्नुपर्ने राजस्वसमेत गुमेको छ। त्यसैले सरकारले डिजिटल माध्यममा आउने विज्ञापनको नियमन गरी यिनीहरूलाई करको दायरामा ल्याउनुपर्छ। विज्ञापन क्षेत्रको नियमन गर्ने निकाय विज्ञापन बोर्डसँग सीमित स्रोत साधन रहेको अवस्थामो डिजिटल माध्यम बृहत् बन्दै गइरहेको छ। बोर्डलाई कानुनले दिएको अधिकार प्रयोग गर्न स्रोत साधन सम्पन्न बनाउनुपर्ने छ। क्लिन फिडको प्रभावकारी कार्यान्वयन गर्ने विज्ञापनको बजार कोभिड महामारीपछि उल्लेख्य रूपमा घटेको अवस्थामा विज्ञापनको बजार पुनर्स्थापित गर्न सरकार, विज्ञापन एजेन्सी, सञ्चारमाध्यम तथा विज्ञापनदाताको संयुक्त प्रयास हुनुपर्ने देखिन्छ। रोजगारी तथा राजस्वमा राम्रो योगदान दिँदै आएको भए पनि यस क्षेत्रमा देखिएका पछिल्लो प्रवृत्ति, नयाँ अवसर र चुनौतीका बारेमा नियमित रूपमा अध्यययन गरी आवश्यक नीतिगत तथा कानुनीको आवश्यकता पहिचान गरी सुधारका प्रयासहरू निरन्तर अगाडि बढाउनुपर्छ। विज्ञापन दाताबाट सबै रकम लिने, मिडियासँग ९० प्रतिशत माग्ने एजेन्सीले विज्ञापनदाताबाट विज्ञापनबापतको पूरा रकम लिने गरेका छन्। तर, सञ्चारमाध्यममा भने ९० प्रतिशतसम्म छुट लिने गरेको बोर्डको अध्ययनले देखाएको छ। त्यसैकारण सरकारी विज्ञापनमा सञ्चारमाध्यमहरू निचोडिने गरेको बोर्डका अध्यक्ष लक्ष्मण हुमागार्इं बताउँछन्। अस्वस्थ प्रतिस्पर्धा र एजेन्सीहरूको अपारदर्शिताका कारण नै विज्ञापन क्षेत्र पारदर्शी बन्न नसकेको उनको भनाइ छ। विज्ञापन संघ नेपालका अध्यक्ष सुदीप थापा पनि यो कुरा स्वीका गर्छन्। एजेन्सी र मिडियाबीच भ्रष्टाचार हुने खाडल तय भइरहेको थापाको भनाइ छ। एउटा एजेन्सीले मार्केटिङ (व्यवस्थापन) गर्छ, अर्को एजेन्सीले रिलिजिङ (वितरण) गर्छ, थापा भन्छन्, यो बीचमा चलखेल हुने गरेको छ, भ्रष्टाचार भइरहेको छ। कमिसन र भ्रष्टाचारको चलखेल हुने खाडललाई बन्द गर्नुपर्ने थापाले बताए। सरकारको नीति नियम नै गतिलो नभएकाले विज्ञापनमा अपारदर्शिता बढेको नेपाल राष्ट्रिय विज्ञापन संघका अध्यक्ष धर्मेन्द्रकाजी श्रेष्ठ बताउँछन्। बोर्डका अनुसार विज्ञापन दाता, एजेन्सी र मिडियाभित्र नै चलखेल गर्ने तत्वहरू सक्रिय छन्। सरकारी विज्ञापनमा कर्मचारी नै कमिसनमा लागेका छन्, बोर्ड उच्च स्रोतले भन्यो, एजेन्सीभित्रका विशेषगरी रिलिजिङका कर्मचारीहरूले निश्चित रकम माग्छन् भने मिडियाभित्र पनि बजार व्यवस्थापन एवं ब्रान्डका कर्मचारीहरूले कमिसन लिने गरेका छन्।् सरकारी विज्ञापनको क्रममा सबै पक्ष नै कमिसनको खेलमा रहने गरेको स्रोतको भनाइ छ। मिडियाको अवस्थाको फाइदा उठाएर छुट लिने काम बन्द हुनुपर्ने नेपाल मिडिया सोसाइटीका महासचिव मदन लम्साल बताउँछन्। एजेन्सीदेखि सरकारी अधिकारीहरू नै विज्ञापन कमिसनमा लागेको अवस्थामा विज्ञापन बोर्डलाई निष्पक्ष काम गर्न दिनुपर्ने उनको भनाइ छ। विज्ञापन नियमनका लागि विज्ञापन ऐन, २०७६ तथा विज्ञापन नियमावली २०७७ कार्यान्वयनमा छन्। ऐन तथा नियमावलीको प्रावधानबमोजिम विज्ञापन बोर्ड गठन भएको हो। बोर्डले विज्ञापन उत्पादन, वितरण प्रकाशन तथा प्रसारणसम्बन्धी आचारसंहिता, २०७९ जारी गरेको छ। बोर्डले विज्ञापनको राष्ट्रिय नीति पनि ल्याएको छ। विज्ञापन दिइने छुटका लागि एक निश्चित मापदण्ड बनाउनुपर्ने लोककल्याणकारी विज्ञापनलाई पत्रपत्रिकाले दुरुपयोग गरेको सम्बन्धमा यसबारे समीक्षा, प्रभावकारी अनुगमन र प्रभावबारे राम्रो अध्ययन नभई अहिलेकै अवस्थामा लागू गर्न नहुने। लोककल्याणकारी विज्ञापन लागू गर्ने हो भने पनि सञ्चारमाध्यमको प्रभावकारिता र लोकप्रियताका आधारमा विज्ञापन दिनुपर्ने, विज्ञापनको रकम भुक्तानी प्रक्रिया सरल बनाउनुपर्ने र स्थानीय परिवेशअनुसार विभिन्न भाषा र संस्कृतिमा आधारित विज्ञापन बनाउनुपर्ने आवश्यकता देखिन्छ। बहुराष्ट्रिय कम्पनीहरूका उत्पादनहरूको बजार नेपालमा राम्रो भए पनि स्थानीय सं चारमाध्यममा निकै कममात्र विज्ञापन दिने गरेको अवस्थामा विज्ञापन बजारमा निश्चित रकम अनिवार्य खर्च गराउने नीतिगत व्यवस्था गर्ने। सरकारी विज्ञापन वितरणको प्रक्रिया पारदर्शी हुनुपर्ने देखिन्छ। सञ्चारमाध्यमहरू पनि आपसमा गाभिन प्रोत्साहित गर्ने नीति आवश्यक। विज्ञापनदाताले विज्ञापनबापतको पूरा रकम भुक्तानी दिने गरेका छन्। तर, सञ्चारमाध्यममा भने ९० प्रतिशतसम्म छुट लिने गरेको बोर्डको अध्ययनले देखाएको छ। त्यसैकारण सरकारी विज्ञापनमा सञ्चारमाध्यमहरू निचोरिने गरेका छन्। लक्ष्मण हुमागाईं, अध्यक्ष, नेपाल विज्ञापन बोर्ड एउटा एजेन्सीले मार्केटिङ (व्यवस्थापन) गर्छ। अर्को एजेन्सीले रिलिजिङ (वितरण) गर्छ। यस बीचमा चलखेल हुने गरेको छ, भ्रष्टाचार भइरहेको छ। कमिसन र भ्रष्टाचारको चलखेल हुने खाडलबन्द गर्नुपर्छ। सुदीप थापा, अध्यक्ष, विज्ञापन संघ नेपाल सरकारको नीति नियम नै गतिलो नभएकाले विज्ञापनमा अपारदर्शिता बढेको हो। यसमा सरकार पहिला गम्भीर हुनुपर्छ। नियमन र नियन्त्रण गर्नुपर्छ। धर्मेन्द्रकाजी श्रेष्ठ, अध्यक्ष, राष्ट्रिय विज्ञापन संघ मिडियाको अवस्थाको फाइदा उठाएर छुट लिने काम बन्द हुनुपर्छ। एजेन्सीदेखि सरकारी अधिकारीहरू नै विज्ञापन कमिसनमा लागेको अवस्थामा विज्ञापन बोर्डलाई निष्पक्ष काम गर्न दिनुपर्छ। मदन लम्साल, महासचिव, नेपाल मिडिया सोसाइटी"
"चिस्यान गृह अलपत्र, समस्यामा किसान","किसानले उत्पादन गरेका कृषिजन्य वस्तुको सुरक्षा र मूल्यमा स्थिरता कायम गर्न शीत भण्डार निर्माण थालिएको हो । बाजुरा : जिल्ला सदरमुकाम मार्तडीमा निर्माणाधीन चिस्यान गृह अलपत्र अवस्थामा रहेको छ। चिस्यान गृह अलपत्रले किसान समस्यामा परेका छन्। चिस्यान गृहको काम अलपत्र परेपछि किसान तथा किसान समूहले उत्पादन गरेका तरकारी, बीउ, फलफूललगायतका कृषिजन्य वस्तु भण्डारण गर्न नपाउँदा समस्या परेको स्थानीय किसान डबल रोकायाले बताए। मौसमअनुसार उत्पादन गरेका कृषिजन्य वस्तुलाई बेमौसमी समयमा बिक्री वितरण गर्न र बजारमा बिक्री हुन नसकेका तरकारी तथा फलफूललाई भण्डारण गर्ने चिस्यान गृहको अभावमा तरकारी तथा फलफूल कुहिएर खेर जाने गरेको रोकायाले बताए। जिल्ला कृषि ज्ञान केन्द्र बाजुराका प्रमुख मीनप्रसाद जैशीले किसानले उत्पादन गरेका कृषिजन्य वस्तुहरूको सुरक्षा र मूल्यमा स्थिरता कायम गर्ने अवधारणा अनुरूप शीत भण्डार केन्द्र निर्माण सुरु भएको बताए। शीत भण्डारको निर्माण पूरा नहुँदा उत्पादन गरेको तरकारी तथा फलफूल कुहिएर जाने गरेको बताए। चिस्यान केन्द्र समयमै सञ्चालनमा नआउँदा यहाँका उपभोक्ताले अन्य जिल्लाबाट आयात गरिएको तरकारी तथा फलफूल चर्को मूल्यमा किन्नुपर्ने र किसानले उत्पादन गरेको तरकारी सस्तोमा बेच्नुपर्ने बाध्यता रहको छ। प्रमुख जैशीका अनुसार अहिले कृषि ज्ञान केन्द्रले किसानको बारीबाटै सुन्तला ढुवानी अनुदानमा सहयोग गरेको छ। चिस्यान गृह सञ्चालन भएको भए तीन महिनापछि किसानले राम्रो मूल्यमा बिक्री गरेर आम्दानी गर्न सक्थ्ये। चिस्यान गृह नहुँदा सस्तो मूल्यमा बिक्री गर्नु परेको बताए। अहिले प्रतिकिलो एक सयमा बिक्री भएको सुन्तला तीन महिनापछि दुई सय रुपैयाँ बढीमा बिक्री हुन्छ। कृषि निर्देशनालय दिपायलका कृषि इन्जिनियर कोषराज बडूका अनुसार २०७८ वैशाखमा ठेक्का सम्झौता भएर सोही आर्थिक वर्षको असार मसान्तसम्ममा सक्ने गरी एसएच कन्स्ट्रक्सनले कामको ठेक्का सम्झौता गरेको थियो। कुल ५६ लाख ४९ हजारमा ठेक्का आह्वान भएकोमा जिम्मा पाएको कम्पनीले ४१ लाख ९६ हजार रुपैयाँमा सम्झौता भएको बताए। उक्त कोल्ड च्याम्मर निर्माण बजेटको अभावका कारण अलपत्र परेपछि सुदूरपश्चिम प्रदेश मन्त्रिपरिषद्बाट बजेट थप गर्ने निर्णय भएपछि अबलगत्तै काम सुरु हुने कृषि निर्देशनालय डोटीका कृषि इन्जिनियर कोषराज बडूले बताए। २०८१ को वैशाख महिनासम्म मात्रै उक्त कोल्ड च्याम्मर निर्माणको म्याद रहेकाले तत्काल काम पूरा गर्न ठेकेदारलाई निर्देशन दिइसकेको कृषि इन्जिनियर बडूले बताए। उक्त कोल्ड च्याम्मर निर्माण कार्यको बाँकी सामान दिल्लीबाट कैलाली भन्सारसम्म आइसकेकाले चाँडै काम पूरा हुने उनले बताए। बाजुरामै २० टन क्षमता भएको कोल्ड च्याम्मर बनेपछि बाजुरामा उत्पादन हुने आलु, बन्दालगायतका तरकारी तथा स्याउलगायतका तरकारी भण्डारण गर्न सहयोग पुग्ने ज्ञान केन्द्र बाजुराले जनाएको छ।"
