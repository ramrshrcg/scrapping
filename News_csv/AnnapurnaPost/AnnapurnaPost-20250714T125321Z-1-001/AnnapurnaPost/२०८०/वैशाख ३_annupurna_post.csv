शीर्षक,विवरण
लोकतन्त्रमा कर्मचारीतन्त्र,"राजनीतिक दल विधिविधान र पद्धतिमा नबसी कर्मचारीमाथि शासन गर्छु भन्ने मान्यतामा छन्। शासकीय व्यवस्था मुलुकअनुसार फरकफरक हुने गर्छ। तर, समयसापेक्ष शासकीय प्रणालीअनुसार हरेक मुलुकमा कर्मचारीतन्त्रको संरचना पनि परिवर्तन हुँदै जान्छ। आफूअनुकूल स्वतन्त्र रूपमा कुनै पनि काम गर्ने छुट उसलाई छैन। व्यवस्थापिकाद्वारा निर्मित कानुनको परिधिभित्र रहेर सरकारका निर्देशित नीति तथा कार्यक्रम कार्यान्वयन गर्ने एक शासकीय प्रणाली हो, कर्मचारीतन्त्र। कार्यपालिकाअन्तर्गत रहने भएकाले राज्य सञ्चालनका लागि देश र समाजको प्रारूपभित्रै यसले काम गर्नुपर्ने हुन्छ। नेपालमा पनि व्यवस्था परिवर्तनसँगै कर्मचारीतन्त्रको पुनःसंरचनाको बहस, छलफल भने साधनस्रोत अनुरूप हुने गरेको छ। २००७ सालसम्म जहानियाँ राणा शासनको गुणगान र चाकरी प्रथामा आधारित थियो, नेपालको कर्मचारीतन्त्र। प्रजातन्त्र आएसँगै प्रजातान्त्रिक शासन पद्धतिसँग आबद्ध गरेर निजामती प्रशासनलाई संस्थागत तथा सुधार गर्ने प्रयास भए। २००९ सालको बुच कमिसनदेखि २०६५ को प्रशासनिक पुनर्संरचना आयोगसम्मले थुप्रै सुधारका कार्य गरे। २०१३ मा प्रधानमन्त्री टंकप्रसाद आचार्यको अध्यक्षतामा गठित आयोगको सिफारिसबमोजिम ऐन नियमको व्यवस्था गरियो। २०२० मा विश्वबन्धु थापाको अध्यक्षतामा प्रशासनिक शक्ति विकेन्द्रीकरण आयोग गठन, २०२५ मा वेदानन्द झाको अध्यक्षतामा प्रशासन सुधार आयोग, २०३२ मा डा देवबहादुर थापाको अध्यक्षतामा प्रशासन सुधार आयोग गठन गरियो। यस्तै, २०४६ को परिवर्तनपछि २०४८ मा प्रधानमन्त्री गिरिजाप्रसाद कोइरालाको अध्यक्षतामा उच्चस्तरीय आयोग गठन बन्यो। प्रतिवेदन र सुझाव कार्यान्वयन गर्न निजामती सेवा ऐन २०४९ र नियमावली, २०५० जारी भयो। २०६२६३ को परिवर्तनपछि २०६४ मा मधुनिधि तिवारीको अध्यक्षतामा गठित समिति र २०६५ मा मन्त्रीको अध्यक्षतामा प्रशासन पुनर्संरचना आयोग गठन भयो। अहिलेसम्म जति पनि सुधारका आयोग गठन बने सबै हात्ती आयो हात्ती आयो फुस्सा जस्तै भए। सबै प्रतिवेदन र सुझावहरू कार्यान्वयन नहुँदा कागजको खोस्टोजस्तै भए। स्थायी सरकारको महत्त्वलाई बुझेर राज्यले कर्मचारीतन्त्रका सुधारका कैयौं प्रयास गर्यो। कार्यान्वयन भने शून्य छ। विशेषतः राजनीतिक परिवर्तन, संक्रमणकाल र प्रशासनिक पुनर्गठनको नाममा योग्यता प्रणालीमा राजनीतिले कर्मचारीतन्त्रलाई नराम्रोसँग रसातलमा पुर्याएको छ। ढिलै भए पनि मुलुक संघीयताको मोडेलमा गएसँगै कर्मचारीतन्त्रको पुनर्संरचनाको कामले निरन्तरता पाएको छ। नेपालको संविधान, २०७२ अनुसार राज्यको पुनर्संरचना कार्यान्वयन गर्न संघ, प्रदेश र स्थानीय तहलाई निकै चुनौतीपूर्ण देखिन्छ। अहिलेसम्म पनि कर्मचारीतन्त्रलाई संस्थागत गर्ने प्रयास भने जारी नै छ। संविधानले कतिपय ऐन जारी मितिले तीन वर्षभित्र जारी गर्नुपर्ने समयावधि तोकेको छ। सात वर्षपछि अहिले संघीय निजामती सेवाको गठन, सञ्चालन र सेवासर्त सम्बन्धमा व्यवस्था गर्न बनेको विधेयकबारे अर्थ र कानुन, न्याय तथा संसदीय मामिला मन्त्रालयमा छलफलमा छ। यो संघीय निजामती सेवा ऐन बनेसँगै प्रदेश र स्थानीय तहको ऐन जारी गर्ने बाटो खुल्नेछ। बदलिँदो प्रशासकीय स्वरूपअनुसार प्रशासनको सुधार हुन सकेन भने निर्वाचित सरकार निकम्मा हुन पुग्छ। गणतन्त्र व्यवस्थाका हिमायती र प्रशासन संयन्त्रका उच्चतहका पदाधिकारीको हातमै सम्पूर्ण डाडुपन्यू रहन पुगेको छ। अब कर्मचारीतन्त्र र राजनीतिकर्मीले भने राजनीतिक अस्थिरलाई देखाएर आफू चोखो हुने कदापि हुनै मिल्दैन। राज्यको पुनर्संरचना कार्यान्वयन गर्न संघ, प्रदेश र स्थानीय तहलाई निकै चुनौती देखिन्छ। अहिलेसम्म पनि कर्मचारीतन्त्रलाई संस्थागत गर्ने प्रयास जारी छ। मुलुकमा संघीयता आएपछि जनप्रतिनिधिले कर्मचारीको साथ सहयोग (विधिविधान) अनुरूप जवाफदेही भएर सार्वजनिक सेवा जनतालाई चुस्तदुरुस्त रूपमा दिनुपर्ने हो। दलहरूले कर्मचारीतन्त्रलाई बढी महत्त्व दिँदा जनप्रतिनिधिले भने जनतासमक्ष कबोल गरेका वाचा पूरा गर्न सकेका छैनन्। संघीय व्यवस्थाकै बदनाम भइरहेको छ। अधिकांश कर्मचारी जिम्मेवारीबाट पन्छिने, हाकिमको आदेशलाई पर्खिने, सेवाग्राहीका कागजपत्र एक टेबुलबाट अर्कोमा सार्न माहिर छन्। विभिन्न खालका द्वैधचरित्रका कर्मचारीतन्त्रका हर्कतले मुलुक कदापी अगाडि बढ्न सक्दैन। विशेषगरी २०६३ सालको आन्दोलनपछि कर्मचारीतन्त्रको छाडापनले प्रश्रय पाएको देखिन्छ। परिणाम, राजनीतिक आस्थाका कारण कर्मचारीवर्ग विभाजित हुँदा गुटउपगुटमा टुक्रिन पुगेका छन्। राजनीतिक दलका भातृसंगठन कर्मचारीमा हावी हुँदा कर्मचारीको सरुवा, बढुवा र पदस्थापनाजस्ता कार्य निष्पक्षहुन सकेको छैन। नेपालको कर्मचारीतन्त्र बिग्रिनुको मुख्य कारण राजनीतिक पहुँचका भरमा कार्यसम्पादनलाई प्राथमिकता दिनु, राजनीतिक प्रतिबद्धताको कमी, कर्मचारी समयसापेक्ष परिवर्तनका संवाहक नबन्नु, कर्मचारीभित्र व्यापक राजनीतीकरणद्वारा हालिमुहाली हुनु नै हुन्। परिणाममुखीभन्दा प्रक्रियामुखी हुनु, अनावश्यक संग्लनता, नीतिनिर्माण र कार्यान्वयनमा व्यक्तिगत स्वार्थ हुनु, कर्मचारी युनियनमार्फत राजनीतिक गर्नु र यथास्थितिवादको निरन्तरतामा रमाउनु पनि हो। निजी स्वार्थपूर्ति लागि निष्पक्षता, योग्यता र विधि एवं प्रक्रियाको आधारभन्दा आसेपासे, नातावाद, कृपावाद र चाकरी प्रथामा कर्मचारीतन्त्र पुग्यो। पार्टी विशेषको हस्तक्षेपबाट आउने परिणामले मूलतः कर्मचारीतन्त्रको मनोबल गिर्ने गरेको छ। राजनीतिक दलहरू आफू विधिविधान र पद्धतिमा नबसी अरूलाई शासन गर्छु भन्ने मान्यतामा छन्। यस्तो नियति हाबी हुँदा मुलुकको शासकीय प्रणालीले गुणस्तरीय परिणाम दिन सकेको छैन। मूलतः राजनीति र कर्मचारीतन्त्रलाई परिपूरक नै मानिन्छ। जहाँ राजनीतिक स्थायित्व हुन्छ, त्यहाँ कर्मचारीतन्त्रमा परिपक्वतार कार्यकुशलता हुन्छ। संघीय स्वरूपमार्फत राज्यका विभिन्न तहले नागरिकलाई दिने सेवासुविधामा स्पष्टता र कमभन्दा कम प्रक्रिया तय गरेर बिचौलियाको भूमिकालाई न्यूनीकरण गर्दै जानुपर्छ। कर्मचारीतन्त्रले संविधानको सीमामा रहेर नीतिनियम र व्यवस्थापिकाबाट निर्मित कानुनको अधीनमा रहेर कुशलतापूर्वक काम गर्नुपर्छ। सरकारले कर्मचारीसम्बन्धी नीति निर्माण र सुधारका प्रयास तत्काल गर्नुपर्छ। छड्के तथा नियमित अनुगमन गरिरहनुपर्छ। यसरी नियम, कानुन, विधि र मान्यताको आधारमा लोकतन्त्रको पक्षमा रहेर कर्मचारीतन्त्र कार्य गर्न अग्रसर हुन्छन्। अख्तियारीले कहिलेकाहीँ विवाद सिर्जना हुँदा एकअर्काको अधिकार क्षेत्र मिचिन सक्छ। विवादहरूका समाधान संघीय ऐनअनुसार खोज्नुपर्छ। सार्वजनिक क्षेत्रका सबै संस्थान, संघसंगठनका उच्चतहमा खुलारूपले नियुक्ति, कर्मचारी छनोटमा सार्वजनिक क्षेत्रका निकायबीच प्रतिस्पर्धा र कार्य सम्पादनमा प्रक्रियाअनुरूप गरिनुपर्छ। जबाफदेहिताको पालना र सरकारको प्रभावकारिता, नियमनको गुणस्तर, विधिको शासन चुस्तदुरुस्त हुनुपर्छ। अधिकारी सुशासन नेपालमा कार्यरत छन्।"
आर्थिक अनुशासनहिनता,"मुलुकको अर्थतन्त्र र वित्त (खर्च) प्रणाली कसरी चल्छ भन्ने कुरा महालेखा परीक्षकको कार्यालयको प्रतिवेदनमा झल्किएको छ। महालेखा परीक्षकको कार्यालयको ६०औं प्रतिवेदन सार्वजनिक भएको छ। मुलुकको अर्थतन्त्र र वित्त (खर्च) प्रणाली कसरी चल्छ भन्ने कुरा प्रतिवेदनमा झल्किएको छ। प्रतिवेदनले सुझाएका विषयमा सघन रूपमा छलफल एवं कार्यान्वयन हुन सकेको छैन। बेरुजुलाई समग्रतामा हेर्नुपर्छ। महालेखाले प्रकाशित गरेको बेरुजु त झन्डै ४० प्रतिशत मात्र हो। त्यसैले विस्तृत (डिटेल)मा जानुपर्ने आवश्यकता छ। संविधान र लेखा परीक्षण ऐन २०७५ बमोजिम संघ, प्रदेश र स्थानीय तहका सरकारी कार्यालय, पूर्णस्वामित्व भएको संगठित संस्थाको महालेखा परीक्षकबाट अन्तिम लेखा परीक्षण हुन्छ। विगतमा झैं यसपटक पनि बेरुजु, आर्थिक अनियमितता, पेस्की, असुल गर्नुपर्ने रकमको परिमाण बढ्दै गएको छ। आर्थिक अनुशासनहिनता पहिलेभन्दा पनि जटिल अवस्थामा पुगेको देखिन्छ। संविधानअनुसार तीनवटै तहको अन्तिम लेखापरीक्षण महालेखा परीक्षकले गर्दछ। बेरुजुमाथि संघमा संसद्को सार्वजनिक लेखासमिति र प्रदेशमा प्रदेशसभा सार्वजनिक लेखा समितिमा छलफल हुन्छ। तर, स्थानीय तहको बेरुजुमाथि त्यसको छलफल र निक्र्योल गर्ने ठाउँ नै भएन। त्यसैले पनि स्थानीय तहमा बेरुजुको मात्रा अनियन्त्रित र अराजक देखिएको छ। आर्थिक अनुशासनहिनता बढेको छ। महालेखा परीक्षकको कार्यालयबाट जारी प्रतिवेदनउपर प्रचलित कानुनबमोजिम गाउँसभा र नगरसभामा प्रस्तुत हुने भनिएको छ। तर, बेरुजु निकाल्ने र फर्छ्यौट गराउने निकाय एउटै हुन सक्दैन। संघ र प्रदेशबाट स्थानीय तहमा बजेट जान्छ। स्थानीय तहको नेतृत्व कमजोर देखिएको छ। आफ्नो इच्छाविपरीत स्थानीय तहमा जानु परेको मनस्थिति कर्मचारीको छ। धेरै स्थानीय तह करारका कर्मचारीबाट चलेका छन्। आर्थिक अनुशासनको विषयमा पनि करार कर्मचारीलाई जानकारी कम हुन्छ। दायित्वबोध पनि कम हुन्छ। यो सबैभन्दा चिन्ताको विषय हो। संघ र प्रदेश तहमा झैं स्थानीय तहमा पनि बेरुजुमाथि छलफल हुनु जरुरी छ। यसमा संविधान चुकेको छ। कानुन पनि सही ढंगले निर्माण हुन सकेन। स्थानीय तहमा प्रणाली नै विकास भएको छैन। संघीय तहमा सबैभन्दा बढी बेरुजु अर्थ मन्त्रालयमा देखिएको छ। संघीय निकायका सबै कार्यालयको कुल बेरुजुमा अर्थ मन्त्रालयको मात्र ५७ दशमलव ६६ प्रतिशत रहेको छ। फर्छ्यौटमा अर्थ मन्त्रालयले हेलचेक्रयाइँ गरेको छ। बजेटको अन्त्यमा कानुनविपरीत बाँडफाँट गर्ने प्रवृत्ति छ। बेरुजु फर्छ्यौटमा संसद्को महत्वपूर्ण भूमिका हुन्छ। संसद्को सार्वजनिक लेखासमिति कस्तो छ ? त्यसले पनि निर्धारण गर्छ। म सार्वजनिक लेखा समितिको सभापति हुँदा जुनजुन उम्मेदवारको बेरुजु, पेस्की बाँकी छ उसले चुनाव लड्न नपाउने निर्णय गर्यौं। उक्त निर्णय पछि झन्डै ५ अर्बबराबरको पेस्की उठेको थियो। सरकारी पक्षबाट नै आर्थिक नियमको उल्लंघन भएको हुन्छ। सत्ता पक्षलाई बचाउन खोज्ने लेखासमितिले काम गर्न सक्दैन। आबद्ध पार्टीको दबाब थेग्न सक्दैन। जनताको पर्सको पैसा कसरी खर्च भयो ? सही ढंगले खर्च भएको छ कि छैन ? त्यसको अनुगमन र निगरानी गर्ने काम संसद्ले गर्नुपर्छ। लेखासमिति सक्रिय र प्रभावकारी भयो भने आर्थिक अनुशासनहिनताको प्रवृत्ति न्यूनीकरण हुँदै जान्छ। हरेक वर्ष बेरुजु बढ्नुले मुलुकको खर्च प्रणाली अपारदर्शी र अराजक भएको प्रष्ट हुन्छ। एक किसिमले भन्नुपर्दा विकासको हकमाथिको डकैती हो। जनताको विकासको सम्भावना र अधिकारमाथिको उल्लंघन नै हो। यसले मुलुकको विकास र समृद्धिमा नकारात्मक रूपमा प्रभावित गर्छ। कार्यकारिणी सचेत हुने हो भने बेरुजु बढ्ने थिएन। आन्तरिक लेखापरीक्षण हिसाब मिलानमा सीमित हुँदा प्रभावकारी हुन सकेको छैन। प्रणालीभित्रैबाट गरिने भएकाले आन्तरिक लेखापरीक्षण प्रभावकारी हुन सक्दैन। कार्यकारीको प्रभाव परिहाल्छ। त्यसैले महालेखा परीक्षकको कार्यालय, सार्वजनिक लेखासमितिलाई नै प्रभावकारी बनाउनुपर्छ। प्रणालीमै सुधार हुनुपर्छ। संस्कृतमा एउटा भनाइ छ एक लज्जाम परित्यज्य सर्वत्र विजयी भवेत् (लाज मान्न छाडेमा सबैतिर जित हुन्छ)। समस्या कार्यकारिणीमा छ। खर्च गर्ने निकायले नै बेरुजु बढाउने हो। त्यसैले कार्यकारिणी निकाय नै पहिलो जिम्मेवार हुनुपर्छ। (त्रिपाठी, प्रतिनिधिसभा सार्वजनिक लेखासमितिका पूर्वसभापति हुन्। )"
हिन्द महासागर रणनीतिमा नेपाल,"विशेषतः यस क्षेत्रमा अमेरिका र चीनको बीचमा तनाब बढ्दै जाँदा साना मुलुक सैन्य रूपमा अप्ठेरोमा पर्न सक्छन्। विगत ५ वर्षदेखि नेपालमा निरन्तर हिन्द महासागर रणनीतिबारे बहस जारी छ। नेपाल हिन्द महासागर क्षेत्रको एक मुलुक हो। तर, नेपाल अमेरिकाले अगाडि सारेको हिन्द महासागर रणनीतिको अंग हो कि होइन भन्ने चाहिँ अर्काे विषय हो। अनि यस विषयमा पत्रकार, विज्ञ, सुरक्षा निकाय, राजनीतिक दल र समाजका बिभिन्न तह र तप्कामा काफी भ्रम, अन्योल र गलत बुझाई देखिन्छ। हिन्द महासागर शब्दको प्रयोग विभिन्न विज्ञहरूले सन् १९४० देखि नै गर्न थालेका हुन्। तर, सन् २००७ मा जापानका तत्कालीन प्रधानमन्त्री सिन्जो आबेले भारतको संसद्मा सम्बोधन गर्ने क्रममा स्वतन्त्र र खुला हिन्द महासागरको अवधारणा अगाडि सारेका थिए। त्यसपछि यस विषयमा बहस अगाडि बढ्यो। नेपालमा यसबारेमा तीव्र बहस सन् २०१९ मा विशेषतः तत्कालीन परराष्ट्रमन्त्री प्रदीपकुमार ज्ञवालीको अमेरिका भ्रमाणपछि भएको पाइन्छ। ज्ञवाली र अमेरिकी समकक्षी माइक पम्पियोकोबीचमा भएको दुईपक्षीय कुराकानीपछि अमेरिकाले जारी गरेको प्रेस विज्ञप्तिमा नेपालले हिन्द महासागर क्षेत्रमा केन्द्रीय भूमिका खेल्ने उल्लेख गरियो। त्यसलगत्तै ज्ञवालीलाई अमेरिकाको हिन्द महासागरसम्बन्धी कुनै दस्तावेजमा हस्ताक्षर नै गरेर आएको आरोप स्वयं उनकै पार्टी नेपाल कम्युनिस्ट पार्टीले लगायो। त्यसको केही महिनापछि सन् २०१९ को जुन महिनामा अमेरिकी रक्षा मन्त्रालयले हिन्द महासागर रणनीति निकाल्यो। जसमा नेपाललगायत दक्षिण एसियाका अन्य साना मुलुकहरूसँग सैन्य सहकार्य विस्तार गर्ने विषय उल्लेख थियो। जसले नेपाललाई झस्कायो। त्यसपछि नेपालमा सो रणनीतिलाई विशुद्ध रूपमा सैन्य रणनीतिका रूपमा बुझियो। र, त्यसको अंग बन्न नहुने भाष्य र अडान राजनीतिक वृत्तमा देखियो। त्यसपछि एमसीसी र एसपीपीलगायतका विषय र हिन्द महासागरको बीचमा नेपालमा भएका बहसहरू हाम्रो सामु छर्लङ छ। सन् २०२२ को फेब्रुअरीमा जो बाइडन प्रशासनले नयाँ हिन्द महासागर रणनीति सार्वजनिक गर्यो। जसमा पहिलेको जस्तो नेपाल र सैन्य विषयहरू समावेश छैनन्। एउटा विषय स्पष्ट के छ भने अमेरिकी हिन्द महासागर रणनीतिको प्रमुख उद्देश्य यस क्षेत्रमा चिनियाँ प्रभाव र उदयलाई रोक्नु हो। त्यसका लागि यस क्षेत्रका साझेदार मुलुकहरूसँग सहकार्य गर्नु र नयाँ साझेदार निर्माण गर्नु यसको उद्देश्य हो। तर, यतिवेलाको प्रश्न हो अमेरिकी हिन्द महासागर रणनीति र नेपालको साइनो के छ ? एक हिसाबले हेर्दा नेपाल सो रणनीतिमा गइसकेको छ। किनभने अमेरिकाले यस क्षेत्रमा जति पनि सहयोग र गतिविधिहरू गरेको छ। त्यो रणनीतिको बृहत् छाताभित्र नै पर्ने गर्छ। यस हिसाबले एमसीसी हिन्द महासागर रणनीतिकै अंग भन्नेमा दुविधा छैन। यति मात्र होइन, अमेरिकी सहयोग नियोग यूएसएडअन्तर्गत आउने सहयोगहरू सोही बृहत् रणनीतिअनुसार हो। सो रणनीतिलाई कार्यान्वयन गर्न यूएसएडले पनि महत्वपूर्ण भूमिका खेलिरहेको छ। त्यसैले नेपाल यो रणनीतिको अंग हो कि होइन्, भनेर धेरै बहस र अन्योल सिर्जना गर्नुपर्ने देखिँदैन। नेपालभारत र चीनको बीचमा रहेको मुलुक भएका कारण पनि यो विषय संवेदनशील बन्यो। चीनले सो रणनीतिको विरोध गर्नु स्वाभाविक हो किनभने यसको उद्देश्य चीनको प्रभाव कम गर्नुनै हो। माथि भनिए झैं सो रणनीतिमा सबै विषय पर्छन्। त्यसैले सुरक्षाको विषय पर्ने नै भयो। त्यसैले सुरक्षाको सवालमा चनाखो हुनैपर्छ। दुई पक्षीय सैन्य सहयोगलाई निरन्तरता दिनुको विकल्प छैन तर पनि दुईपक्षीय रूपमा हुने कुनै पनि सैन्य सम्झौतामा भने चनाखो हुनुपर्छ। अमेरिकासँग मात्र होइन, सबै मुलुकसँग किनभने यस क्षेत्रमा सैन्य तनाव बढेको छ। सैन्य भण्डार र लगानी यस क्षेत्रका केन्द्रित भइरहेको छ। विशेषतः यस क्षेत्रमा अमेरिका र चीनको बीचमा तनाब बढ्दै जाँदा साना मुलुक सैन्य रूपमा अप्ठेरोमा पर्न सक्छन्। भोलि युद्ध भएको खण्डमा कुनै मुलुकले विगतमा गरेका कुनै सम्झौताको आधारमा आफ्नो पक्ष लिन दबाब दिन सक्छन्। यतिबेला अमेरिका र चीनको बीचमा तनाब बढिरहेको छ। धेरैले केही वर्षमा नै ताइवानको विषयलाई लिएर युद्ध हुने भविष्यवाणी गरिरहेका छन्। त्यस्तो अबस्थामा नेपाल जस्तो सानो मुलुक शक्ति राष्ट्रको सैन्य योजनामा तानिने खत्तरा हु्न्छ, त्यसैले चनाखो हुनुपर्छ। हिन्द महासागर रणनीतिको कुरा गर्दा अमेरिकाले मात्र होइन, अन्य मुलुकले आफ्नै रणनीति सार्वजनिक गरेका छन्। केही महिनामात्र दक्षिण कोरियाले आफ्नै हिन्द महासागर रणनीति सार्वजनिक गरेको छ। त्यसैगरी जापानले केही महिना अगाडि सार्वजनिक गरेको रक्षा रणनीतिमा पनि हिन्द महासागर रणनीतिको पक्ष रहेको छ। युरोपियन युनियनको आफ्नै रणनीति रहेको छ। त्यसैगरी क्यानडाले पनि आफ्नो यस क्षेत्रको रणनीति सार्वजनिक गरेको छ। अमेरिकी रणनीति र अन्य देशको रणनीतिमा केही समानता र केही भिन्नता छन्। चीनको उदयसँगै सबै शक्तिशाली मुलुकको ध्यान र लगानी यस क्षेत्रमा छ। ठूला मुलुकले आफ्ना रणनीति र योजनाहरू अगाडी ल्याउँछन्, त्यसलाई हामी पूर्ण रूपमा इन्कार गर्न सक्दैनौं। खाली त्यो रणनीतिको कुन कुन पक्षमा सहभागी हुने कुनकुन पक्षमा नहुने भन्ने हामीले तय गर्ने विषय हो। त्यसैले यस विषयमा मूलतः हाम्रो राजनीतिक नेतृत्वले गहन अध्ययन गरी एक समझदारी बनाउनुपर्छ, नकि अधुरो र अपुरो सूचनाको आधारमा यसलाई राजनीतिक एजेन्डा बनाउने।"
विवादास्पद खेलमा संकटाले टार्यो संकट,काठमाडौं : जुनियर केङ्गेको निर्णायक गोलप्रेरित संकटा क्लबले सहिद स्मारक ए डिभिजन लिगमा आइतबार सशस्त्र प्रहरी बलको एपीएफ क्लबलाई १० को नतिजामा पराजित गरेको छ। च्यासल रंगशालामा भएको खेलको २९औं मिनेटमा पाएको पेनाल्टीमा गोल गर्दै जुनियरले संकटालाई अग्रता दिलाएका थिए। एपीएफका डिफेन्डर पेपेले संकटाका आयुष घलानलाई फाउल गरेपछि संकटाले पेनाल्टी पाएको थियो। सोही पेनाल्टीमा जुनियरले गरेको एक मात्र गोल संकटालाई तीन अंक दिलाउन पर्याप्त भयो। जितसँगै आठ खेलबाट १५ अंक जोडेको संकटा पाँचौं स्थानमा उक्लिएको छ। समान खेलबाट ११ अंक जोडेको एपीएफ छैटौं स्थानमा छ।
मेस्सी अर्को सत्रसम्म बार्सिलोनामा फर्कन्छन् : रोबर्ट लेवान्डोस्की,"बार्सिलोना : बार्सिलोनाका स्ट्राइकर रोबर्ट लेवान्डोस्कीले लियोनल मेसी अर्को सत्रसम्ममा क्लबमा फर्कन चाहेको बताएका छन्। स्पेनी सञ्चारमाध्यमका अनुसार एफसी बार्सिलोनाले आगामी गृष्म ऋतुमा आफ्ना पूर्व खेलाडीलाई पुनः अनुबन्ध गर्ने प्रयास गरिरहेको छ भने सन् २०२१ देखि पेरिस सेन्ट जर्मेन (पिएसजी) बाट खेल्दै आएका अर्जेन्टिनी खेलाडी पनि क्याम्प नोउ फर्कन आतुर भएको बताउँदै आइएको छ । लेवान्डोस्कीले मेसीसँग अर्को सत्र बार्सिलोनामा खेल्ने आशा व्यक्त गरेका छन् । उनले भने, 'यदि उहाँ (मेस्सी) फर्कनुहुन्छ भने, यो अचम्मको कुरा हुनेछैन । बार्सिलोना उहाँको स्थान हो । के हुन्छ मलाई थाहा छैन तर मलाई आशा छ अर्को सत्र हामी सँगै खेल्नेछौं।' यो सत्रको २८ खेलपछि रियल मड्रिडमाथि १३ अंकको अग्रता बनाएको बार्सिलोना ला लिगाको उपाधि जित्ने बाटोमा छ । 'बार्सिलोनाले पछिल्ला केही वर्षयता ला लिगा को उपाधि जित्न सकेको छैन, तर अहिले हामी राम्रो स्थितिमा छौं । यदि हामीले त्यसो गर्यौं भने धेरै खेलाडीमा ठूलो आत्मविश्वास हुनेछ,' उनले भने। लेवान्डोस्कीले यो सत्रमा ला लिगामा सर्वाधिक १७ गोल गरेका छन्। 'सिजनको बीचमा फिफा विश्वकपले स्थितिलाई जटिल बनाएको छ, जबकि मानिसहरूले स्ट्राइकरहरूबाट धेरैभन्दा धेरै गोलको अपेक्षा गरेका छन्। हामीले केवल गोल गर्नुपर्छ र मानिसहरूलाई खुसी पार्नुपर्छ । मलाई विश्वास छ कि हामी आक्रमणमा अझ राम्रो खेल्न सक्छौं,' ३४ वर्षीय खेलाडी लेवान्डोस्कीले भने। रासस"
कर्णालीमा राष्ट्रपति रनिङ शिल्ड छनोट प्रतियोगिता सुरु,"वीरेन्द्रनगर : कर्णालीमा १३ औँ राष्ट्रपति रनिङ शिल्ड छनोट प्रतियोगिता सुरु भएको छ। कर्णाली प्रदेश खेलकुद विकास परिषदको आयोजनामा प्रदेश राजधानी सुर्खेतको वीरेन्द्रनगर स्थित निर्माणाधीन रंगशालामा रनिङ शिल्ड छनोट प्रतियोगिता आइतबारदेखि सुरु भएको हो। प्रदेश खेलकुद विकास परिषदका सदस्य सचिव बिषामित्र संज्यालको अध्यक्षतामा तथा कर्णाली प्रदेशका मुख्यमन्त्री राजकुमार शर्मा, कांग्रेस प्रदेश संसदीय दलका नेता एवं पूर्व मुख्यमन्त्री जीवनबहादुर शाही, नेकपा एमाले प्रदेश संसदीय दलका नेता यमलाल कंडेल लगायतको उपस्थितिमा प्रतियोगिताको उद्घाटन गरिएको हो। उद्घाटनमा कर्णालीको लोक संस्कृति हुड्के नाच, डोरी तान्ने खेल, कराँतेको डेमो लगायतका रोचक प्रस्तुति पनि प्रदर्शन गरिएको थियो। तीन दिनसम्म सञ्चालन हुने प्रतियोगिताको उद्घाटनमा खेल क्षेत्रका अगुवाहरूले सरकारले खेल क्षेत्रको विकासका लागि उचित लगानी गर्न नसकेको बताएका छन्। प्रदेश खेलकुद विकास परिषदका उपाध्यक्ष प्रमोद हमाल, जिल्ला खेलकुद विकास समिति कालिकोटका अध्यक्ष गणेशबहादुर शाही लगायतका वक्ताहरूले कर्णालीमा आयोजना हुने १० औँ राष्ट्रिय खेलकुद प्रतियोगिता सम्पन्न गर्नका लागि पनि प्रदेशका १० वटै जिल्लामा खेल पूर्वाधार विकास गर्नु पर्ने बताए। उनीहरूले प्रदेश सरकार र संघीय सरकारले पनि कर्णालीको खेल क्षेत्रको विकासका लागि ध्यान नदिएको बताए। कार्यक्रममा कर्णाली प्रदेशका मुख्यमन्त्री राजकुमार शर्माले कर्णालीको खेल क्षेत्रको विकासका लागि कर्णालीमा आयोजना हुने राष्ट्रिय खेलकुद प्रतियोगिता अवसरका रूपमा लिनुपर्ने बताए। उनले त्यसका लागि प्रदेश सरकारले सक्दो सहयोग गर्ने बताए। कार्यक्रममा कांग्रेस संसदीय दलका नेता एवं पूर्व मुख्यमन्त्री जीवनबहादुर शाहीले आफ्नो नेतृत्वको सरकारले बजेटमा खेल क्षेत्रलाई पहिलो प्राथमिकता दिएको बताउँदै अहिलेको सरकारले पनि त्यसलाई निरन्तरता दिनुपर्ने बताए। नेकपा एमाले प्रदेश संसदीय दलका नेता यमलाल कंडेलले भाषण गर्ने तर काम नगर्ने राजनीति नेतृत्वकै कारण कर्णालीमा खेल क्षेत्रको विकासले गति नलिएको बताए। नेकपा एकीकृत समाजवादीका कर्णाली प्रदेशसभा सदस्य कल्याणी खड्काले मानव जीवनको स्वास्थ्य र समृद्ध राष्ट्रका लागि खेल क्षेत्रको महत्वपूर्ण भूमिका रहेको बताइन्। स्वस्थ नागरिक निर्माण र राष्ट्रको गौरव बढाउन खेलाडी र युवाहरूको प्रधान भूमिकालाई विशेष महत्वका साथ हेरिनुपर्ने उनको भनाइ थियो। कार्यक्रममा कर्णाली प्रदेशका सदस्य सचिव विश्वामित्र संज्यालले कर्णाली प्रदेश खेलकुद विकास परिषद् गठन भए यता कर्णालीमा खेल विकासको लागि ५ प अर्थात प्रतियोगिता, प्रोत्साहन, प्रशिक्षण, पुरस्कार र पूर्वाधारलाई पहिलो प्रथामिकतामा राखेर काम गरेको बताए। गनिज बुक अफ वर्ल्ड रेकर्ड्स गरी नेपालको नाम विश्वमा चिनाउने कीर्तिमानी धावक हरिबहादुर रोकायले ओलम्पिक टर्च बालेर मार्च पास गरेका थिए। विभिन्न विधामा सञ्चालन हुने राष्ट्रपति रनिङ शिल्ड छनौट प्रतियोगितामा हुम्लाबाहेक नौ जिल्लाका खेलाडी र प्रशिक्षक गरेर सात सय ८४ भन्दा बढीको सहभागिता रहेको आयोजकले जनाएको छ।"
एसीसी मेन्स प्रिमियर कप खेल्ने नेपाली टिम घोषणा,"काठमाडौं : नेपाल क्रिकेट संघ (क्यान)ले एसीसी मेन्स प्रिमियर कप खेल्ने १४ सदस्यीय राष्ट्रिय क्रिकेट टिम घोषणा गरेको छ। रोहित पौडेलको कप्तानीमा आइतबार घोषित टिममा कुशल भुर्तेल, आशिफ शेख, ज्ञानेन्द्र मल्ल, कुशल मल्ल, आरिफ शेख, सोमपाल कामी, दीपेन्द्रसिंह ऐरी, गुल्शन झा, करण केसी, सन्दीप लामिछाने, भीम सार्की, प्रतिश जिसी र ललित राजवंशी छन्। यस्तै, अर्जुन साउद, सन्दीप जोरा, सूर्य तामाङ र किशोर महतोलाई वैकल्पिक राखेको छ। प्रतियोगिताको तयारी स्वरुप शनिबार भएको अभ्यास खेलमा नेपालले ओमानलाई पाँच विकेटले पराजित गरेको थियो। त्रिवि क्रिकेट मैदानमा भएको टस हारेर ब्याटिङ थालेको ओमानले ९ विकेट गुमाएर दुई सय ४६ रनको योगफल तयार गरेको थियो। जवाफी ब्याटिङमा उत्रिएको नेपालले पाँच विकेट गुमाएर लक्ष्य पूरा गर्यो। वैशाख ५ गतेदेखि १८ गतेसम्म हुने प्रतियोगितामा १० टिमको सहभागिता रहने छ। त्रिवि क्रिकेट मैदान र मुलपानी क्रिकेट मैदानमा हुने प्रतियोगितामा १० टिमलाई दुई समूहमा विभाजन गरेर राउन्ड रोबिन पद्धतिबाट सेमिफाइनलिस्टको टुङ्गो लगाइनेछ। समूह एमा नेपालसँगै ओमान, कतार, मलेसिया र साउदी अरब परेका छन्। यस्तै, समूह बीमा यूएई, हङकङ, कुवेत, सिंगापुर र बहराइन छन्। प्रतियोगिताको विजेताले आगामी सेप्टेम्बरमा पाकिस्तानमा हुने एसिया कपमा भारत र पाकिस्तान सम्मिलित समूहमा रहेर खेल्न पाउने छ। यही प्रतियोगिताका शीर्ष तीन टिमले जुलाईमा हुने एसीसी इमर्जिङ टिम्स एसिया कप खेल्न पाउने छन्। नेपालले पहिलो खेल वैशाख ५ गते मलेसियासँग त्रिवि क्रिकेट मैदानमा खेल्ने छ। यस्तै, दोस्रो ८ गते ओमान, तेस्रो ११ साउदी अरबसँग र १४ गते कतारसँग खेल्ने छ। साउदी अरब र नेपालबीचको खेल मुलपानी मैदानमा हुनेछ। नेपालको प्रारम्भिक टिममा परेका खेलाडी : कुशल भुर्तेल, आसिफ शेख, ज्ञानेन्द्र मल्ल, रोहित पौडेल, कुशल मल्ल, आरिफ शेख, दीपेन्द्रसिंह ऐरी, गुल्शन झा, सोमपाल कामी, करण केसी, सन्दीप लामिछाने, भीम सार्की, प्रतिश जिसी, ललित राजवंशी, सन्दीप जोरा, श्याम ढकाल (मौसम), कमलसिंह ऐरी, अर्जुन साउद, सूर्य तामाङ, किशोर महतो, देव खनाल।"
रियालको सहज जित,"त्यसको चार मिनेट नबित्दै रियालले अग्रता दोब्बर पार्यो। फेडेरिको भल्भर्देले दिएको पासमा मार्को एसेन्सियोले गरेको गोलसँगै रियालले निर्धारित ९० मिनेटको खेल सकिन १४ मिनेट बाँकी हुँदा २० को अग्रता बनायो। मड्रिड : स्पेनिस ला लिगामा शनिबार राति रियाल मड्रिडले क्याडिजलाई २० को गोलको नतिजामा पराजित गरेको छ। क्याडिजको घरेलु मैदानमा भएको खेलको पहिलो हाफ गोलविहीन थियो। तर, औरेलिन चोआमेनीले दिएको पासमा नाचो फर्नान्डेजले गोल गर्दै ७२औं मिनेटमा भ्रमणकारी रियाललाई अग्रता दिलाएका थिए। त्यसको चार मिनेट नबित्दै रियालले अग्रता दोब्बर पार्यो। फेडेरिको भल्भर्देले दिएको पासमा मार्को एसेन्सियोले गरेको गोलसँगै रियालले निर्धारित ९० मिनेटको खेल सकिन १४ मिनेट बाँकी हुँदा २० को अग्रता बनायो। सोही अग्रताको बचाउ गर्दै रियालले २९ खेलमा १९औं जितसहित ६२ अंक जोड्यो। दोस्रो स्थानमा रहेको रियाल लिग लिडर बार्सिलोनाभन्दा १० अंकले पछाडि छ। समान खेलबाट ३१ अंक जोडेको क्याडिज १५औं स्थानमा छ।"
च्यासल रंगशालामा क्लबले देखायो बी डिभिजन ? ब्यानर,"काठमाडौं : सहिद स्मारक ए डिजिभन लिगअन्तर्गत संकटा क्लब र सशस्त्र प्रहरीको एपीएफ क्लबबीच जारी खेलमा बी डिभिजन क्लबहरूले बी डिभिजन लिग कहिले ? भन्ने आशयको ब्यानर देखाएका छन्। च्यासल रंगशाला जारी खेलका दौरान बी डिभिजन लिगको सरस्वती क्लबका अध्यक्ष शिक्षित पराजुलीलगायत उपस्थित भएर ब्यानर प्रदर्शन गरेका हुन्। अखिल नेपाल फुटबल संघ (एन्फा)ले यसअघि चैत १५ गतेदेखि बी डिभिजन लिग गर्ने घोषणा गरेको थियो। तर, प्राविधिक कारण देखाउँदै चैत २९ देखि मात्रै सुरू हुने भनेर सारेको थियो। तर, त्यसपछि एन्फाले लिग सुरू गर्न सकेको छैन भने क्लबहरूलाई पनि केही जानकारी गराएको छैन। एन्फा आर्थिक कारण देखाउँदै लिग आयोजनाबाट पछि परेको फुटबल वृत्तमा चर्चा छ। त्यसो त नेपाली फुटबलको सर्वोच्च निकायका उच्च पदस्थ पदाधिकारीहरू नै एन्फा टाट पल्टिसकेको बताइरहेका छन्। यसै क्रममा एन्फाका प्रवक्ता सुरेश साहले फिफाबाट पैसा आए बी डिभिजन लिग हुन्छ, नभए हुँदैनभनेर दिएको अभिव्यक्तिले पनि फुटबल क्षेत्र तरङ्गि बनेको थियो। एन्फाले बी डिभिजन लिगका क्लबहरूलाई तयारी खर्चसमेत दिन सकेको छैन भने क्लबहरूले उल्टै क्षतिपूर्ति मागिरहेका छन्।"
सिटीको जितमा हालान्डको दुई गोल,"घरेलु मैदान इथिहादमा भ्रमणकारी लेस्टरमाथि हाबी बनेको सिटीले पाँचौं मिनेटमा अग्रता लिएको थियो। जोन स्टोन्सले गरेको गोलसँगै पाँचौं मिनेटमा खाता खोलेको सिटीले १३औं मिनेटमा पेनाल्टी पाएको थियो। लन्डन : एर्लिङ हालान्डको दुई गोलप्रेरित म्यानचेस्टर सिटीले इङ्लिस प्रिमियर लिगमा शनिबार राति लेस्टर सिटीलाई ३१ गोलको नतिजामा पराजित गरेको छ। घरेलु मैदान इथिहादमा भ्रमणकारी लेस्टरमाथि हाबी बनेको सिटीले पाँचौं मिनेटमा अग्रता लिएको थियो। जोन स्टोन्सले गरेको गोलसँगै पाँचौं मिनेटमा खाता खोलेको सिटीले १३औं मिनेटमा पेनाल्टी पाएको थियो। सोही पेनाल्टीमार्फत हालान्डले सिटीको अग्रता दोब्बर पारेका थिए। जारी सिजन उत्कृष्ट लयमा रहेका हालान्डले पुनः २५औं मिनेटमा गोल गर्दै सिटीको अग्रता ३० मा लम्ब्याएका थिए। पहिलो हाफमा फराकिलो अग्रता बनााएको सिटीले मुख्य खेलाडी हालान्डलाई दोस्रो हाफमा सब्स्टिच्युट गरेको थियो। घरेलु टिमविरुद्ध निरिह देखिएको लेस्टरका लागि केलेची इन्याचोले ७५औं मिनेटमा एक गोल फर्काएका थिए। यद्यपि, सिटीले ३१ सहित जारी सिजनका ३० खेलमा २२औं जित दर्ता गर्यो। जितसँगै ७० अंक जोडेको सिटी लिग लिडर आर्सनलभन्दा तीन अंक मात्रै पछाडि छ। लेस्टर ३१ खेलबाट २५ अंक जोडेर १९औं स्थानमा छ।"
भारतबाट बढेर आयो पेट्रोल र डिजेलको मूल्य,काठमाडौं : भारतबाट पेट्रोल र डिजेलको मूल्य बढेर आएको छ। इन्डियन आयल कर्पोरेसन (आइओसी) ले पठाएको नयाँ मूल्यसूची अनुसार पेट्रोलमा साढे ६ र डिजेलमा एक रुपैयाँ मूल्य बढेर आएको हो। अन्तर्राष्ट्रिय बजारमा कच्चा तेलको मूल्य बढेकाले इन्धनको मूल्य बढेको नेपाल आयल निगमले जनाएको छ।
एक वर्षमा प्रणालीमा थपियो पाँच सय मेगावाट बिजुली,"काठमाडौं : आर्थिक समृद्धिको आधारस्तम्भका रूपमा रहेको ऊर्जा क्षेत्रको विकास र विस्तारमा सरकार र निजी क्षेत्रले काँधमा काँध मिलाउँदै कामलाई गति दिएका कारण सकारात्मक नतिजा निस्कन थालेको छ। वर्ष, २०७९ हालै हामीबाट बिदा भएको छ। वर्ष दिनभरीमा मुलुकको प्रणालीमा झण्डै पाँच सय मेगावाट बिजुली थप भएको छ। नेपाल विद्युत् प्राधिकरणका अनुसार प्रणालीमा बिजुली थप हुने क्रम क्रमशः वृद्धि भएको छ। यही अवस्था कायम रहे आगामी असार मसान्तसम्म मुलुकको कूल जडित क्षमता करिब तीन हजार मेगावाट बराबर पुग्नेछ। आन्तरिक खपतमा वृद्धि गर्दै ऊर्जा निर्यातमार्फत आर्थिक उपार्जन गर्न सरकारले प्रभावकारी पहल गरिरहेको छ। प्राधिकरणका अनुसार हालसम्म दुई हजार छ सय ८९ मेगावाट बिजुली राष्ट्रिय प्रणालीमा जोडिइसकेको छ। आगामी असारसम्म थप १५ आयोजना निर्माण सम्पन्न हुनेछ। त्यसमा प्राधिकरणका सहायक कम्पनीले निर्माण गरेका आयोजना समेत छन्। सो वर्षभरी नै कूल १९ वटा आयोजना पूर्ण रूपमा सञ्चालनमा आए। त्यस्तै, नौ वटा आयोजना परीक्षणको अन्तिम चरणमा पुगेका छन्। ती आयोजनाको बिजुली समेत प्रणालीमा जोडिसकेको छ। यो वर्ष प्रणालीमा जोडिएको जलविद्युत् परियोजनामध्ये निजी क्षेत्रले निर्माण गरेको सबैभन्दा ठूलो आयोजना हो सोलुखोला दूधकोशी प्रधानमन्त्री पुष्पकमल दाहाल प्रचण्डले उद्घाटन गरेको आयोजना साहस ऊर्जाले निर्माण गरेको हो। सो आयोजनाले गत फागुन १७ गतेदेखि व्यापारिक उत्पादन सुरु गरेको हो। प्रणालीमा जलविद्युत् आयोजनाका अलावा सौर्य परियोजनासमेत जोडिएका छन्। गतवर्ष चार सय ५६ मेगावाट क्षमताको माथिल्लो तामाकोशीलगायतका आयोजना प्रणालीमा जोडिँदा त्यसले मुलुकको ऊर्जा क्षेत्रमा नै रणनीतिक परिवर्तन गरिदिएको थियो। वर्षायाममा पूर्ण रूपमा बिजुलीमा आत्मनिर्भर बनेको मुलुक क्रमशः हिउँदमा समेत सहज अवस्थामा पुग्न लागेको छ। निर्माणका क्रममा रहेका तीन हजार दुई सय ८० मेगावाट क्षमताका आयोजना निर्माणका विभिन्न चरणमा छन्। ती सबै आयोजना निर्माण सम्पन्न हुँदा प्रणालीमा झण्डै सात हजार मेगावाट बराबर बिजुली पुग्नेछ। प्राधिकरणले आगामी वर्षायाममा झण्डै एक हजार दुई सय मेगावाट बराबरको बिजुली बिक्रीका लागि तयारी गरिरहेको छ। स्वतन्त्र ऊर्जा उत्पादकको संस्था नेपाल (इपान)का अनुसार निजी क्षेत्रले प्रवर्द्धन गरेका केही आयोजना हाल परीक्षण उत्पादनको क्रममा छन्। ती आयोजनाले प्राधिकरणका कर्मचारीको उपस्थितिमा १५ दिन परीक्षण उत्पादन गरेपछि व्यावसायिक उत्पादन सुरु गर्नेछन्। बेनी हाइड्रोपावरले प्रवर्द्धन गरेको माथिल्लो सोलु खोला जलविद्युत् आयोजनाको परीक्षण अन्तिम चरणमा छ। कम्पनीका प्रबन्ध निर्देशक गणेश कार्कीका अनुसार आयोजनाको बिजुली प्रणालीमा जोडिइसकेको र केही दिनभित्रैमा व्यावसायिक उत्पादन सुरु हुनेछ। माथिल्लो सोलु १९ दशमलव आठ मेगावाट क्षमताको आयोजना हो। प्राधिकरणका अनुसार सङ्खुवासभाको माया खोला १४ दशमलब नौ मेगावाट क्षमताको आयोजनाले परीक्षण उत्पादन सम्पन्न गरी व्यावसायिक उत्पादन सुरु गर्दैछ। यस्तै रुकुमको रुकुमगाड पाँच मेगावाट, सिन्धुपाल्चोकको घट्टेखोला झण्डै एक मेगावाट पनि व्यावसायिक उत्पादन थाल्दैछ। लमजुङको सुपर दोर्दी ख ५४ मेगावाट, नवलपरासीको सौर्य परियोजना दुई मेगावाट पनि प्रणालीमा जोडिसकेको छ। त्यस्तै, मोरङको छ दशमलब आठ मेगावाट र बाँकेमा आयोजनास्थल रहेको १० मेगावाट क्षमताको सौर्य परियोजनाको बिजुली पनि प्रणालीमा जोडिएको छ। परीक्षण उत्पादन भइरहेको अधिकांश आयोजनाबाट बिजुली प्रणालीमा आइरहेकाले प्राधिकरणलाई बिजुली व्यवस्थापनमा सहज भइरहेको छ। प्राधिकरणका अनुसार १० मेगावाट क्षमताको मकरीगाड आयोजनाले पनि यसैवर्ष व्यावसायिक उत्पादन सुरु गरेको हो। दार्चुलामा आयोजनास्थल रहेको सो आयोजनाले सुदूरपश्चिम प्रदेशको बिजुली व्यवस्थापनमा सहयोग पुगेको छ। प्राधिकरणका कार्यकारी निर्देशक कुलमान घिसिङले चालु आर्थिक वर्षको अन्त्यसम्म रसुवागढी, साञ्जेन र मध्यभोटेकोशी जलविद्युत् आयोजना निर्माण सम्पन्न गर्न सम्वद्ध निर्माण व्यवसायीलाई यसअघि नै निर्देशन दिइसकेका छन्। ती आयोजना सार्वजनिकनिजी साझेदारीमा निर्माण भइरहेका छन्। कूल एक सय ११ मेगावाट क्षमताको रसुवागढी, माथिल्लो र तल्लो साञ्जेन ५७ मेगावाट र एक सय दुई मेगावाट क्षमताको मध्यभोटेकोशी जलविद्युत् आयोजनाको बिजुली प्रणालीमा जोडिएपछि त्यसले थप सकारात्मक प्रभाव पार्नेछ। वर्ष २०७९ मा प्राधिकरणले चार सय २५ मेगावाट बराबरको बिजुली भारत निर्यात गरेको थियो। प्राधिकरणले बिजुली निर्यातबाट मात्रै चालु आवमा आठ अर्ब ४४ करोड रुपैयाँ बराबरको आम्दानी गरेको छ। यसवर्ष बर्खामा बढी हुने एक हजार दुई सय मेगावाट बिजुली निर्यात गर्ने तयारी भइरहेको छ। यस्तै, वर्ष २०७९ मा भारतसँग ऊर्जा व्यापारका लागि महत्वपूर्ण संवाद भएको थियो। बङ्गलादेशमा पनि प्रारम्भिक रूपमा ५० मेगावाट बिजुली निर्यात गर्ने सम्झौता भएको छ। न्यू बुटवल गोरखपुर चार सय केभी क्षमताको प्रसारण लाइन निर्माणको प्रक्रिया अगाडि बढेको छ। त्यस्तै, सरकारले एक हजार दुई सय मेगावाट क्षमताको बूढीगण्डकी जलविद्युत् आयोजना निर्माणका लागि कम्पनी दर्ता गरेर प्रक्रिया अगाडि बढाएको छ। केही ठूला आयोजना निर्माणका लागि भारतीय कम्पनीले चासो देखाएका छन्। कूल सात सय ५० मेगावाट क्षमताको पश्चिम सेती र चार सय ५० मेगावाट क्षमताको सेती नदी ६ आयोजनामा भारतीय कम्पनी एनएचपीसीले निर्माणका लागि आवश्यक प्रक्रिया अगाडि बढाएको छ। ऊर्जा क्षेत्रमा क्रमशः वैदेशिक लगानी आकर्षित भइरहेको छ। यस्तै, आन्तरिक रूपमा स्वदेशी लगानीकर्ताले नै एक हजार पाँच सय ५३ मेगावाट बराबरका आयोजना निर्माणमा लेजाने तयारी गरिरहेको इपानका कार्यकारी सदस्य प्रकाश दुलालको भनाइ छ। निर्माणधीन र निर्माणमा जाने तयारीमा रहेका आयोजनाको कूल क्षमता मात्रै चार हजार आठ सय ३४ मेगावाट बराबर छ। त्यस्तै, झण्डै ९६ दशमलव पाँच प्रतिशत घरधुरीमा बिजुली पुगेको छ। यस आधारमा हेर्दा गत वर्ष नेपालको ऊर्जा क्षेत्रको विकास र विस्तारका लागि महत्वपूर्ण वर्षको परिचय बनाएर हामीबाट बिदा भएको छ।"
वीरगन्जको रात्री बजारलाई निरन्तरता दिने महानगरको घोषणा,"वीरगन्जमा अब हरेक महिनाको अन्तिम शुक्रबार र शनिबार रात्री बजार लाग्नेछ। वीरगन्ज : वीरगन्जको व्यापार व्यवसाय चलायमान बनाउने उद्देश्यले पहिलो पटक आयोजना गरिएको रात्री बजार सफल भएको भन्दै वीरगन्ज महानगरपालिकाले यसलाई निरन्तरता दिने भएको छ। नयाँ वर्षको उपलक्ष्यमा वीरगन्ज महानगरपालिकाले चैत ३० देखि बैशाख २ गतेसम्म तीनदिन पहिलो पटक रात्री बजार लगाएको थियो। रात्री बजारमा उत्साहजनक जनसहभागिता र व्यापार भएका कारण आफूहरुको उद्देश्य सफल भएको मेयर राजेशमान सिंहले बताए। उनका अनुसार वीरगन्जमा अब हरेक महिनाको अन्तिम शुक्रबार र शनिबार रात्री बजार लाग्नेछ। यहि बैशाखको ३० र ३१ गते पनि दुई दिन रात्री बजार लगाउने उनले बताए। मेयर सिंहले भने,हामीले पहिलोपटक परीक्षणका रुपमा तीनदिने रात्री बजार लगाएका थियौं, यो तीन दिनको रात्री बजारमा भएको जनसहभागीता र व्यापारको कारोबारबाट हामी हौसिएका छौं, त्यसैका कारण यसलाई निरन्तरता दिन लागेका हौं। रात्री बजार व्यवस्थापन समितिका संयोजक जयप्रकाश खेतानलले तीनदिने रात्री बजारमा करिब ३ लाख मानिसले सहभागीता जनाएको बताए। उनले भने,जितपुर , सिमरा र हेटौंडाबाट समेत मान्छेहरु यहाँ आएका थिए, भारतका सीमावर्ती शहरहरुबाट पनि पाहुनाहरु आएका थिए। रात्री बजार बिहारको रक्सौल, मेतिया, मोतीहारी र मुजफरपुरबाट गरि ५० हजार भारतीय आएको उनले बताए। तीनदिनको रात्री बजारमा भारतीयहरुलाई लक्षित गरी भारतबाट नेपाल प्रवेश गर्ने वीरगन्जस्थित मुख्य नाका तीन दिनका लागि २४ सै घण्टा खुल्ला गरिएको थियो। तीन दिनको रात्री बजारमा ठूला होटल र रेष्टुरेन्टबाहेक बजारमा लगाइएका स्टलहरुमा झण्डै तीन करोड रुपैयाँको कारोबार भएको पनि उनले बताए। उनले भने,टेबुल र ठेलामा चाट, छोला भटुरा र पानीपुरी बेच्ने साना व्यापारीले मात्रै दिनको ३०३५ हजारको व्यापार गरेका छन्, ठूला होटल र रेष्टुरेण्टको समेत जोड्ने हो भने ४ करोड जतिको कारोबार भएको होला। मेयर सिंहले पहिलोपटक तीन दिनका लागि आयोजना गरिएको रात्री बजारमा देखिएको उत्साजनक जनसहभागीताले कम्तिमा हप्ता वा महिनामा एकपटक अबेररात सम्म बजारमा घुमफिर र रमाइलो गर्दै किनमेल गर्न वीरगन्जवासीले चाहिरहेको पुष्टि भएको बताए। व्यापारीलाई रातिको समयमा पनि सुरक्षित वातावरणमा व्यापार व्यवसाय गर्न सकिन्छ भन्ने वातावरण पनि तीन दिनको रात्री बजारले निर्माण गरिदिएको उनले बताए। मेयर सिंहले भने,कामकाजी शहरवासी हप्ता वा महिनामा एकपटक भएपनि रातिमा बजारमा निस्किएर खुल्ला जीवन जिउन चाहेको कुरा यो तीनदिने रात्री बजारले देखियो , त्यसका कारण अब यो रात्री बजार लाई निरन्तरता दिन्छौं। तीनदिनको रात्री बजारमा आदर्शनगर चोकदेखि कैलाश होटल चोक हुँदै पुरानो बसपार्क र चिल्ड्रेन पार्कसम्मको सडकमा खानाका परिकार, लत्ताकपडा , जुत्ता चप्पल, मसाज, पेयपदार्थ, विभिन्न समुदायका सांस्कृतिक झाँकी लगायतका गरी १ सयभन्दा बढी स्टलहरु राखिएको थियो। रात्री बजारमा राखिएका स्टल र बजार लगाइएको आदर्शनगर क्षेत्रका पसलहरु राति २ बजेसम्म खुल्ला गरिएको थियो। यसका साथै पुरानो बसपार्कमा अबेररातिसम्म सांगितिक कार्यक्रम पनि प्रस्तुत गरिएको थियो।"
कहिले उठ्ला सवा ३ खर्ब बक्यौता ?,"पछिल्लो एक वर्ष (०७८७९) मा मात्र १३ अर्ब १२ करोड रुपैयाँ राजस्व बक्यौता थपिएको छ। काठमाडौं : सरकारले उठाउनुपर्ने राजस्व बक्यौता ३ खर्ब नाघेको छ। पछिल्लो एक वर्ष (०७८७९) मा मात्र १३ अर्ब १२ करोड रुपैयाँ राजस्व बक्यौता थपिएको छ। असुल हुन बाँकी राजस्व बक्यौता ३ खर्ब २५ अर्ब ७३ करोड रुपैयाँ पुगेको छ। आर्थिक वर्ष ०७८७९ सम्म सबैभन्दा धेरै आयकरमा १ खर्ब ६१ अर्ब ९३ करोड ९३ लाख रुपैयाँ कर बक्यौता छ। मूल्य अभिवृद्धि कर २९ अर्ब ८६ करोड १६ लाख बक्यौता छ। अन्तःशुल्कमा ४ अर्ब २७ करोड ४६ लाख रुपैयाँ राजस्व बक्यौता रहेकामा अन्यमा भने २ अर्ब ९९ करोड १३ लाख रुपैयाँ बक्यौता छ। सरकारले सार्वजनिक संस्थान, समिति, बोर्ड, कोष र स्थानीय तहमा गरेको ऋण लगानीको भाखा नाघेको साँवा नै ६१ अर्ब ७९ करोड ५० लाख पुगेको छ। त्यसको ब्याज ४६ अर्ब २२ करोड रुपैयाँ गरी १ खर्ब ८ अर्ब २ करोड ४८ लाख राजस्व बक्यौता छ। विवरणअनुसार गत आवमा साँवा ८९६ प्रतिशत र ब्याज १०७१ प्रतिशतले बढेको छ। कुल ८० सरकारी निकायको यस्तो बक्यौता छ। सबैभन्दा बढी विद्युत् प्राधिकरणको ६३ अर्ब ७ करोड बक्यौता छ। यस्तै, खानेपानी संस्थानको ७ अर्ब ५८ करोड, काठमाडौं उपत्यका खानेपानी बोर्डको ५ अर्ब ७६ करोड, जनकपुर चुरोट कारखानाको ३ अर्ब ८८ करोड, उदयपुर सिमेन्टको ३ अर्ब ६ करोड र विराटनगर जुट मिलको २ अर्ब ८ करोड उठ्न बाँकी छ। स्थानीय तहतर्फ १३ निकायबाट २ अर्ब ७० करोड रुपैयाँ उठाउन बाँकी रहेको छ। सरकारले गरेको क्रण लगानीको भाखा नाघेको साँवा र ब्याज बुझाउन बाँकी रहने सार्वजनिक संस्थान र समितिमध्ये कतिपय निकाय खारेज भएका तथा सञ्चालनमा छैनन्।"
"३ लाख साँवाको ब्याज १३ लाख पुर्याए, अब के गरौं ?","मनासिब व्याजदर तिर्न पाइने भए र चक्रवर्ती ब्याजको पद्धति हटाइदिए आफूहरू ऋण तिर्न तयार रहेको उनीहरूको भनाइ छ। गोरखा : गोरखा नगरपालिका६ ढाँडगाउँका सन्तमाया र जुठे विक दम्पतीले भुइँचालो गएको साल गोरखा बजारका हरिबाबु श्रेष्ठ र पूर्णकुमार श्रेष्ठसित तीनतीन लाख रुपैयाँ सापटी लिए। एक जना साहुसित च्याङ्लीस्थित ससुरालीको १३ रोपनी जग्गाको लालपुर्जा र अर्का साहुसित ढाँडगाउँकै घरजग्गाको लालपुर्जा सुम्पेर ऋण लिएका थिए। मिटर ब्याजमा लिएको तीन लाखको साँवा, ब्याज गरेर अहिले १३ लाख पुगेको छ। साहुले कि पैसा तिर्न, कि जग्गा पास गरिदिन कचकच गर्न थालेपछि अचेल ससुराली खलकसँग जुठे दम्पतीको भनाबैरी भएको छ। तीन लाख भन्नु मात्रै हो, सयकडा तीनका दरले ६ महिनाको ब्याज त पहिल्यै कटाएर दिएका थिए। त्यति पनि आधा ससुरालीलाई आधा हामीले लिएका थियौँ, जुठे भन्छन्, अहिले दुइटा साहुको गरेर २४, २५ लाख ऋण पुग्यो। साहुले कि ऋण तिर, कि जग्गा छोड भनेर कराउँछन्। ससुराली खलकसित पनि झगडा भइराछ। सोही गाउँका ४५ बर्षीय काले विकलाई अचेल घरजग्गा बैंकले लिलाम गरिदिने हो कि, साहुले लिलाम गरिदिने हो भन्ने पिरलोमा छन्। साहुले दृष्टिबन्धक राखेको जग्गा १० बर्षसम्म फुकुवा गर्न सकिएन भने स्वतः लिलाम हुन्छ रे हो ?, उनी सोध्छन्, भूकम्प जानुभन्दा आठ महिनाअघि पाँच आना जग्गाको लालपुर्जा दृष्टिबन्धक राखी दिपेश साहुसित सयकडा तीनको दरले दुई लाख ऋण लिएको थिएँ। चलेको भाउमा अलिअलि थपेर त्यही घरजग्गा लिइदिए त हुन्थ्यो। तर, कति पनि नथपिकन लिने दाउ गर्दैछ। ३६ प्रतिशत ब्याजदर कबुलेर सीताराम सुनार(दिपेश घिमिरे)सँग दुई लाख रुपैयाँ लिएको उनले बताए। व्याज पनि साँवामा जोडेर अहिले तिर्नै नसक्ने भयो, उनले भने। सोही गाउँका चन्द्रवीर बिकले पनि सीताराम सुनार(दिपेश)सँग २०७१ सालको भदौमा दुई लाख रुपैयाँ सापटी लिएका थिए। सयकडा तीनका दरले ब्याज तिर्ने गरी दुई लाख रुपैयाँ सापटी मागेको थिएँ। साहु मिलाइदिने एउटा दलालले १० हजार, अर्को दलालले २५सय रुपैयाँ खाइदियो। मेरो हातमा त जम्मा एक लाख ८७ हजार पाँच सय परेको हो, बिक भन्छन्, त्यसको व्याजको स्याज गर्दागर्दै अहिले साहुले ११ लाख पुग्यो भनेको छ। लालपुर्जा उसले राखेको छ। लालपुर्जा बैंकमा राखेर तिम्रो ऋण तिर्छुभन्दा पनि लालपुर्जा दिन आनाकानी गरेर टार्दै आएका छन्। सुहाउँदो ब्याजदर कायम गर्न सके ऋण तिरिदिने उनको भनाइ छ। २०७१ सालको कात्तिकमा उनै दिपेशसँग पाँच लाख रुपैयाँ ऋण लिएकी स्थानीय ईश्वरी बिकलाई पनि साहुले २० लाख पुग्यो, चाँडै चुक्ता गर्न भनेको छ। सोही गाउँका रेशम विकले लालपुर्जा बन्धकी राखेर हरि साहुसित सातलाख रुपैयाँ ऋण लिएका थिए। साहुले उनको जग्गा कृषि विकास बैंकमा धितो राखेर २२ लाख रुपैयाँ ऋण झिकिदिए। त्यसबाट १७ लाख रुपैयाँ साहुले लिए। अहिले २२ लाख रुपैयाँको मासिक २३ हजार ६ सय रुपैयाँका दरले १५ बर्षसम्म किस्ता तिरिरहनु परेको छ, उनले भने, कमसेकम लालपुर्जाचाहिँ आफ्नो नाममा भएको भए नि हुने। २०७४ सालमा घरको लालपुर्जा बन्धक राखेर दिपेश साहुसित २३ लाख रुपैयाँ लिएकी गोरखा नगरपालिका८ की कुमारी र लोकबहादुर गुरुङ दम्पतीलाई घर छाड्ने चेतावनी आउन थालेको छ। छ वर्ष नपुग्दै कहिले ४० लाख पुग्यो भन्छ, कहिले ५० लाख पुग्यो भन्छ, लोकबहादुर भन्छन्, सधंै घर बेचेर ऋण तिर भनेर घर हेर्ने नयाँनयाँ मान्छे ल्याएर तनाब दिइरहेको छ। वैशाख लागेपछि घर खाली गर भनेर चेतावनी दिने गरेको उनको भनाइ छ। २०७४ साल कात्तिक १९ गते गोरखा बजारका हरिसाहुसित जग्गाको लालपुर्जा धितो राखी एकलाख रुपैयाँ लिएका हरिबहादुर रोकाको ऋण दुई वर्षपछि ब्याजसहित जोडेर १ लाख ६० हजार पुग्यो। साहुले त्यसमा एक लाख ४० हजार फेरि थपेर तीन लाख पुर्याइदिए। साँवा व्याज जोडेर पाँच वर्षमा ६ लाख ८७ हजार पुगेको छ, उनकी छोरी पूजा रोका भन्छिन्, बैंकले झै मनासिब ब्याज जोडेको भए, व्याजको स्याज नलिएको भए तिर्न समस्या हुने थिएन। ब्याजको स्याजले हामी गरिबको ढाड भाँचिएको छ। नौ वर्षअघि दिपेशसाहुसित पाँच लाख रुपैयाँ सापटी लिएकी ढाँड गाउँकै ईश्वरी विकको थाप्लोमा अहिले २० लाख रुपैयाँ ऋण पुगेको छ। ३६ प्रतिशत ब्याज र त्यसलाई पनि साँवामा जोडेर फेरि त्यसको पनि ब्याज जोड्दै गएपछि तिर्न मुस्किल परेको यहाँका दलित समुदायको गुनासो छ। साहुसित राम्रो मुखले लिएको ऋणतिर्न आनाकानी गरेको भनेर नबुझिदिनु होला, चन्द्रवीर बिक भन्छन्, साहु मिलाइदिने दलाललाई पनि पैसा दिनुपर्ने, ऋण लिँदैमा ६ महिनाको अग्रिम ब्याज दिनुपर्ने, ब्याज पनि ३६ प्रतिशतसम्म तिर्नुपर्ने र ब्याजको स्याज लिने चलनले गर्दा हामी गरिबको ढाँड भाँचिएको छ। रिनमा डुबेर हामी तिर्न नसक्ने अबस्थामा पुगेका छौँ। मनासिब व्याजदर तिर्न पाइने भए र चक्रवर्ती ब्याजको पद्धति हटाइदिए आफूहरू ऋण तिर्न तयार रहेको उनीहरूको भनाइ छ।"
त्रिशूलीमाथि प्याराग्लाइडिङ,"चितवन : उत्तरतर्फ हिमाल शृंखलाको मनोरम दृश्य, दक्षिणमा समथर मैदान, त्यसमा नागबेली चालको त्रिशूली नदी। नदी छेउको नारायणघाट मुग्लिन सडकमा गुडेका सवारी साधन। यी सबै दृश्यले मनै लोभ्याउँछ। कविलासको चौकीडाँडाबाट प्याराग्लााइडिङ गर्दा मनै आनन्दित बनाउँछ। २० देखि आधा घण्टासम्मको उडानले स्वर्गको अनुभूति गराउँछ। शुक्रबार नयाँ वर्षको अवसरमा नारायणगढका १० वर्षीय ओरेन श्रेष्ठले प्याराग्लााइडिङको मज्जा लिए। सुरुमा डर लागेजस्तो भएको थियो। तर, आकाशमा उड्दा मज्जा लाग्यो, उनले भने, आकाशमा उड्दा रमाइलो हुने रहेछ। भरतपुर महानगरपालिका२९ स्थित चौकीडाँडाबाट प्याराग्लाइडिङ गर्दा हिमाल, पहाड र तराई देखिन्छ। पोखराको तुलनामा चितवनकोे प्याराग्लााइडिङ उत्कृष्ट मानिन्छ। चौकीडाँडाबाट उडेपछि देवघाट गाउँपालिकाको जुगेडीमा अवतरण गरिन्छ। १२ सय मिटरको उचाइमा रहेको चौकीडाँडाबाट करिब चार हजार फिटसम्म उड्न सकिन्छ। त्रिशूलीसँगै देवघाट, रामनगर, नारायणगढ र पदमपुर छर्लङ्गै देखिन्छ। डाँडादेखि खोला अनि राजमार्ग सबै राम्रोसँग देख्न पाइन्छ। उड्नका लागि एकदमै राम्रो छ, पाइलटले सञ्जय गौतमले भने, हामीलाई यो ठाँउमा उडाउँदा मज्जा आउँछ। हिमालयन फन्टियर्स प्याराग्लाइडिङ कम्पनीले पर्यटन विभागबाट अनुमति लिएर उडान सुरु गरेको हो। कम्पनीले चौकीडाँडामा रिसोर्ट खोल्न लागेको छ। प्याराग्लाइडिङ र रिसोर्टका लागि चौकीडाँडामा कम्पनीको पाँच बिगाह जग्गा छ। यस्तै बञ्जीजम्प, स्काई साइक्लिङ, स्काई वाक सुरु गर्न लागेको कम्पनीका अध्यक्ष विजय घलेले जानकारी दिए। मौसम चिसो छ। त्यसैले हामी रिसोर्ट बनाउन सुरु गर्दैछौं, घलेले भने, पर्यटन प्रवद्र्धनका लागि अन्य कार्यक्रम पनि सञ्चालन गर्ने तयारी छ। चितवनको पर्यटनमा यो नयाँ आयाम हो। अन्तर्राष्ट्रिय विमानस्थलका कारण पोखरामा सराङकोट छोडेर मान्द्रे ढुंगाबाट उडाइन्छ। यसले गर्दा फेवाताल दृष्यको मजा लिन पाइँदैन। त्यसको विकल्पका रुपमा चौकीडाँडालाई लिइएको छ। अन्तर्राष्ट्रिय उडानले प्रभावित भएपछि नेपाल प्याराग्लाइडिङ संघका महासचिव शैलेन्द्र राउत विकल्प खोज्दै कविलास पुगेका थिए। प्याराग्लाइडिङमा १६ वर्षको अनुभव संगालेका राउतले चितवनको चौकीडाँडा विश्वमै उत्कृष्ट रहेको बताए। हावाको वहाव, अवतरण, दृष्यावलोकनले यो विश्वमै उत्कृटमध्येमा पर्छ, उनले भने। मुग्लिननारायणगढ सडकखण्डको भोर्लेबाट नौ किलोमिटर उत्तर र जुगेडीबाट ५ किलोमिटर उकालोमा चौकीडाँडा छ। चौकीडाँडा पुग्ने सडक स्तरोन्नती भइरहेको छ। चौकीडाँडा १२ सय मिटरको उचाइमा छ। भरतपुर२९ कै ५८० मिटर उचाइको कविलासबाट पनि अनुमति लिएको सञ्चालक शालिक दवाडीले जानकारी दिए। अन्तर्राष्ट्रिय विमानस्थलका कारण पोखरामा विस्थापित हुन लागेको प्याराग्लाइडिङलाई चितवनमा स्थापित गराउन लागिएको हो। त्रिशूली नदीमा वाटर एक्टिभिटिज गराइन्छ। र्याफ्टिङ, डेजर्ट सफारीजस्ता क्रियाकलाप गर्ने योजना कम्पनीले बनाएको बोर्ड डाइरेक्टर गोविन्द तिमल्सिनाले बताए। निकै लामो समयको अध्ययन र परीक्षणपछि यो काम थालिएको हो, उनले भने।"
छरपस्ट सरकारी ढुकुटी,"मुलुक आर्थिक संकटमा छ । तर, सरकारी निकायमा आर्थिक अनुशासनहिनता बढ्दो छ । आर्थिक अनुशासन पालना नगर्दा प्रणालीमा गम्भीर बिचलन देखिएको छ । काठमाडौं : मुलुक आर्थिक संकटमा छ। तर, सरकारी निकायमा आर्थिक अनुशासनहिनता बढ्दो छ। महालेखापरीक्षकको ६०औं प्रतिवेदनले सरकारी निकायमा जवाफदेहिता, पारदर्शिता र निष्ठाको कमी औंल्याएको छ। आर्थिक अनुशासन पालना नगर्दा प्रणालीमा गम्भीर बिचलन देखिएको छ। आर्थिक वर्ष २०७८७९ सम्म सरकारी बेरुजु ९ खर्ब ५९ अर्ब ७९ करोड नाघेको छ। गतवर्ष मात्रै १ खर्ब १९ अर्ब ७७ करोड बेरुजु थपिएको छ। महालेखापरीक्षकले गत वर्ष पनि आर्थिक वृद्धि र राष्ट्रिय बचतमा अपेक्षित वृद्धि हासिल हुन नसकेको औंल्याएको छ। अनुशासन पालना नगर्नेलाई जवाफदेही बनाउन सरकार चुकेको छ। मितव्ययितता कागज र गफमै सीमित भएको महालेखाको भनाइ छ। यसबीचमा सार्वजनिक सम्पत्तिको दोहन रोकिएन। वित्तीय निर्णय गर्ने बेला राज्यसंयन्त्र प्रभावको घेरामा रह्यो। आन्तरिक नियन्त्रण प्रणाली पालना नहुँदा बेरुजु, बक्यौता, अनियमितता, अनुशासनहिनता र आर्थिक अराजकता अकासियो। सवा खर्ब राजस्व छुटको लाभ कसले पायो ? सरकारले व्यवसायीलाई एक वर्षमै १ खर्ब २३ अर्ब रुपैयाँभन्दा बढी रुपैयाँ राजस्व छुट दियो। भन्सार विभागकोे तथ्यांकअनुसार ९७ अर्ब ३० करोड २ लाख रुपैयाँ र आन्तरिक राजस्वतर्फ २४ अर्ब ५० करोड २ लाख रुपैयाँ राजस्व छुट दिइएको थियो। यस्तै, यन्त्र र यान्त्रिक उपकरणमा लाग्दै आएको भन्सार दर घटाउँदा सरकारले १ अर्ब ५४ करोड ५२ लाख रुपैयाँ गुमायो। यस्तै, अर्थ मन्त्रालयले ०७८७९ को फागुन मसान्तसम्म मन्त्रालय, विभाग, स्थानीय तह, संस्थानहरू र निर्माण व्यवसायीहरूसमेत विभिन्न ४ सय ८४ निकायलाई १८ अर्ब १६ करोड १२ लाख रुपैयाँको सामान आयात गर्दा २ अर्ब ५१ करोड ९२ लाख रुपैयाँ छुट दिएको थियो। आर्थिक वर्ष २०७७७८ मा व्यवसायीहरूले प्लास्टिक ग्रेनुअल, स्टिल पाता, हर्लिक्स, ग्लासवेयर, प्राइमरी रेजिन, ग्लास बोतल, फलाम वा अमिश्रित स्पातका एंगल, सोयाविन मिल, प्रिफेब्रिकेटेड हाउसलगायतका सामान आयात गर्दा ६ अर्ब ९ करोड ४५ लाख रुपैयाँ भन्सार महसुल र सोको मूल्य अभिवृद्धि कर ७९ करोड २३ लाख रुपैयाँसमेत ६ अर्ब ८ करोड ६ लाख रुपैयाँ राजस्व छुट लिएका छन्। असारे विकास र रकमान्तरमा अगुवा अर्थ नै आर्थिक वर्ष ०७८७९ मा सरकारले गरेको रकमान्तर र पुँजीगत खर्च बराबरी जस्तो देखिएका छन्। गत वर्ष सरकारले २ खर्ब १६ अर्ब रुपैयाँबराबर पुँजीगत खर्च गरेको थियो। यस्तै १ खर्ब ९६ अर्ब रुपैयाँ रकमान्तर गरेको थियो। सरकारले आर्थिक कार्यविधि र वित्तीय उत्तरदायित्व ऐन मिचेर रकमान्तर गर्ने गरेको छ। रकमान्तर तथा वर्षान्तको खर्च अर्थ मन्त्रालयको सहमतिबिना गर्न पाइँदैन। तर, अर्थले नै यस्तो काम नरोक्दा परिस्थिति नियन्त्रणबाहिर जाँदै गरेको महालेखाको भनाइ छ। पुँजीगत खर्चमध्ये पनि ९९ अर्ब रुपैयाँ त असारको अन्तिम सातामा मात्रै खर्च भएको छ। गत आर्थिक वर्षका लागि सरकारले १६ खर्ब ३२ अर्ब ८३ करोडको बजेट ल्याएको थियो। त्यसमध्ये १२ दशमलव ३ प्रतिशत रकमान्तर गरेको छ। रकमान्तर पनि वर्षको अन्त्यमै हुने गर्छ। गत आवको असारमा ८२ अर्ब ८० करोड र असारको अन्तिम सातामा मात्रै २६ अर्ब ९९ करोड बराबर रकमान्तर गरेको थियो। सरकारले वार्षिक विनियोजन ऐन तथा बजेट वक्तव्यमै नपरेका र बजेट खर्च नै गर्न नसक्ने आयोजना तथा कार्यक्रममा रकमान्तर गर्ने गरेको छ। बजेट खर्च हुन नसक्ने अवस्थामा पनि विभिन्न बजेट उपशीर्षकमा रकमान्तर हुने गरेको छ। वार्षिक विनियोजनमा बजेट शीर्षक नै नराखिएका विभिन्न १० वटा कार्यक्रममा पनि रकमान्तर गरेको थियो। सुरु बजेट विनियोजन नभएको कार्यक्रममा रकमान्तर गरी खर्च गर्नु बजेट सिद्धान्तअनुरूप मानिँदैन। आर्थिक कार्यविधि तथा वित्तीय उत्तरदायित्व नियमावली, २०७७ को नियम ३० अनुसार आर्थिक वर्ष समाप्त हुनुभन्दा कम्तीमा एक साता अगावै सबै कोष तथा लेखानियन्त्रक कार्यालयले खर्चको लेखा अद्यावधिक गरी भुक्तानी निकासा बन्द गर्नुपर्ने हुन्छ। तर, आर्थिक वर्ष ०७८०७९ को असार महिनामा २ खर्ब ७५ अर्ब ९ करोड २५ लाख अर्थात् वर्षभरिको कुल खर्चको २१ प्रतिशत असारमा खर्च भएको देखिन्छ। यस्तै कुल खर्चको ७५६ प्रतिशत असारको अन्तिम सातामा खर्च भएको छ। कर छल्ने नयाँ प्रपञ्च कर छल्न अनेक प्रपञ्च गर्नेको सूचीमा बैंक तथा वित्तीय संस्था अगाडि छन्। उनीहरूले करयोग्य आयबाट कर नतिरेको पाइएको छ। ३९ वटा बैंक तथा वित्तीय संस्थाले कर योग्य रूपमा रहेको २१ अर्ब ५७ करोड ८५ लाख रुपैयाँ आय विवरणमा देखाएका छैनन्। एनएफआरएस लागू भएपछि नेपाल राष्ट्र बैंकले बैंक तथा वित्तीय संस्थाले ब्याज आम्दानीलाई प्रोतभावी आधार (एक्रुअल बेसिस) मा लेखांकन गर्नुपर्ने व्यवस्था गरेको थियो। सोहीअनुसार बैंक तथा वित्तीय संस्थाहरूको ब्याज आम्दानीको लेखांकन तरिका परिवर्तन भएको थियो। त्यसपछि बैंकहरूले नउठेको ब्याज आम्दानीलाई आय देखाएर कर तिर्नुपर्नेमा बैंकहरूले कर नतिरेका हुन्। आवश्यक्ताभन्दा बढी सभाहल सघन सहरी तथा भवन निर्माण विभागअन्तर्गत मुलुकभर ४३ सभाहल बन्दै छन्। तर, तिनको दिगोपन र व्यावसायिक सम्भाव्यता तथा उपयोगिताको विषयमा भने सरकारसँग चित्तबुझ्दो जवाफ छैन। ११ वटा सभाहल निर्माण भइसकेका छन्। १८ निर्माणाधीन छन्। १४ वटा लागि जग्गा प्राप्ति, विस्तृत परियोजना प्रतिवेदन तयारीलगायत प्रारम्भिक चरणका काम भइरहेका छन्। ४३ मध्ये २९ सभाहलको निर्माणका लागि १८ अर्ब १६ करोड १० रुपैयाँ लाखको लागत अनुमान छ। आर्थिक वर्ष ०७८७९ सम्म ९ अर्ब ८३ करोड ३३ लाख खर्च भइसकेको छ। सभाहल सञ्चालनको मापदण्ड नभएको, सञ्चालन खर्च निरन्तर व्यहोर्नुपर्ने तथा यस्ता संरचना निर्माण गर्दा दीर्घकालीन रूपमा आर्थिक दायित्व वृद्धि हुने भएकाले लाभ लागतको विश्लेषण गरेर आवश्यकतामा आधारित रहेर मात्र सभाहल निर्माण गर्नुपर्ने महालेखाको सुझाव छ। राष्ट्र बैंकको नियमन कमजोर नेपाल राष्ट्र बैंक नियमनमा चुक्दै गएको देखिएको छ। विशेष गरी निक्षेप र कर्जाको ब्याजदरको अन्तर र राष्ट्र बैंकले दिने स्थायी तरलता सुविधाको दुरुपयोग हुने गरेको महालेखाले जनाएको छ। बैंक तथा वित्तीय संस्थाहरूको ब्याज खर्चभन्दा ब्याज आय सन् २०२०२१ मा १ खर्ब ७५ अर्ब ६५ करोड ६० लाख र सन् २०२१२२ मा २ खर्ब ८ अर्ब ८२ करोड १० लाख बढी देखिएको छ। पुँजी तथा कोषको रकमसमेत लगानी हुँदा ब्याज आय रकम केही बढी हुनु स्वाभाविक मानिन्छ। तर, ब्याज आय र खर्चको अन्तर उल्लेख्य देखिएकाले राष्ट्र बैंकले स्प्रेडदरको प्रभावकारी अनुगमन गरी तोकिएको सीमामा राख्नुपर्ने महालेखाको ठहर छ। बैंकहरूको निक्षेपमा औसत ब्याजदर र कर्जाको दर २०७९ असारमा क्रमशः ७३४ प्रतिशत र ११५४ प्रतिशत पुगेको छ। यस्तो दर ०७७ असारमा क्रमशः ६०१ र १०११ प्रतिशत तथा ०७८ असारमा ८४३ र ११६२ प्रतिशत थियो। अर्कातर्फ बैंक तथा वित्तीय संस्थाले तत्कालको तरलता समस्या समाधान गर्न सुविधा लिने गरे तापनि उक्त अवधिमा ऋण तथा लगानी वृद्धि भएको, बढी प्रतिफल प्राप्त हुने क्षेत्रमा लगानी गरेको महालेखाको प्रतिवेदनमा उल्लेख छ। एसएलएफको सुविधा तरलता समस्या समाधानमा मात्र प्रयोग भएकोमा यकिन हुने अवस्था नरहेको महालेखाले जनाएको छ। राष्ट्र बैंकले ०७६७७ मा ८३ पटक एसएलएफ जारी गरेर १ खर्ब ३ अर्ब र ०७७७८ मा १६७ पटकमा ३ खर्ब ६१ अर्ब दिएको छ। गत आवमा पनि ४ हजार ९ सय ८ पटकमा ९१ खर्ब ७० अर्ब रुपैयाँ तरलता दिएको छ। रेमिट्यान्सभन्दा हुन्डी सस्तो ? विदेशबाट २ सय डलर पठाउँदा ४५ प्रतिशत र ५ सय डलर पठाउँदा औसतमा ३ प्रतिशत शुःल्क लाग्छ। रेमिट्यान्समा सरकारी शुल्क महँगो छ। त्यसैकारण हुन्डी कारोबार मौलाउँदै गएको महालेखाको भनाइ छ। तर, हुन्डीलगायत अनौपचारिक माध्यमबाट पैसा भित्रिने कार्यलाई निरुत्साहित गर्न सरकार चुकेको छ। सरकारले १५ औं योजना अवधि (०७६०७७ देखि ०८००८१) सम्म ५५ खर्ब ९२ अर्ब रेमिट्यान्स भिœयाउने लक्ष्य लिएको थियो। गत वर्षसम्म २८ खर्ब ४३ अर्ब प्राप्त भइसकेको छ। रेमिट्यान्सको ८० प्रतिशत उपभोगमा मात्रै खर्च हुने गरेको छ। त्यसैकारण पुँजी निर्माणमा यसको योगदान न्यून छ। वन पैदावारको सदुपयोग हुन नसक्दा अर्बौंको आयात ढलापडा, सुखड खडा, हैसियत बिग्रिएका, प्रकोपले ढलेका र बुढा तथा उमेर पुगेका रूखको संख्या बढ्दै गएको छ। हिउँद तथा सुक्खा मौसममा यस्ता रूख तथा काठ डढेलोबाट जलेर सित्तैमा नष्ट हुन्छन्। सरकारले यस्ता रूखको प्रभावकारी व्यवस्थापन गरी उपयोग गर्न सकेको छैन। ०७७७६ मा २ अर्ब ३३ करोड र ०७८७९ मा ७ अर्ब ९९ करोडको काठ र काठजन्य सामग्री बाहिरबाट आयात गरिएको थियो। चार क्यासिनोले बुझाएनन् २२ करोड कर गत वर्ष २४ वटा क्यासिनोले १ अर्ब १५ करोड ४६ लाख रुपैयाँ राजस्व तिर्नुपर्ने थियो। तर, २० वटाले मात्रै ९३ करोड ११ लाख सरकारलाई बुझाए। २२ करोड ३५ लाख रुपैयाँ राजस्व उठ्न सकेन। क्यासिनोले निवेदन दस्तुर, इजाजत दस्तुर, रोयल्टी रकम, नवीकरण दस्तुर र वार्षिक दस्तुर तिर्नुपर्छ। ६ महिनाभित्र रोयल्टी नबुझाए जरिवाना लाग्छ। पशुपतिको धातुजन्य भेटी (सुन, चाँदी, भाँडाकुँडा) कसले लैजान्छ ? पशुपति मन्दिरमा प्राप्त हुने नगद भेटी वाणिज्य बैंकमा जम्मा हुने गरेको छ। गत वर्ष ४ करोड ५२ लाख ८४ हजार रुपैयाँ बैंकमा जम्मा भएको थियो। सुन, चाँदी, भाँडाकुँडाजस्ता भेटी कोषमा टिपाएर मात्रै स्वीकार गर्नुपर्छ। तर पुजारी, पशुपति क्षेत्रविकास कोष र प्रहरीको मिलेमतोमा जिन्सी सामानको रेकर्ड नै नराख्ने गरिएको महालेखाले औंल्याएको छ। पशुपतिमा मेटल डिटेक्टर नभएको, शिवलिंगमा चढाएको भेटीमा पुजारीको मात्र पहुँच रहेको, धातुजन्य भेटीको वर्गीकरण तथा हिसाबकिताब हुन नसकेको कारण हरेक वर्ष यस्ता भेटी सीमित व्यक्तिको खल्तीमा पुग्ने गरेको महालेखाको भनाइ छ। दुई कम्पनीले तिरेनन् साढे ७ अर्ब युनिफाइड लाइसेन्स दस्तुर आधारभूत टेलिफोन सेवा प्रदान गर्न १० वर्षपछि अनुमतिपत्र नवीकरण दस्तुरस्वरूप २० अर्ब १३ करोड २८ करोड रुपैयाँ तिर्नुपर्छ। तर, २ वटा कम्पनीले गत आवसम्म दाखिला गर्नुपर्ने अनुमति दस्तुर ७ अर्ब ४० करोड रुपैयाँ तिरेका छैनन्। विश्वविद्यालयको जग्गा अतिक्रमण नेपाल संस्कृत विश्वविद्यालयको नाउँमा रहेको १ हजार ३ सय ७१ बिघा जग्गामा ०५८ सालदेखि विभिन्न व्यक्ति र समूहले अतिक्रमण गरेर बसेका छन्। सुदूरपश्चिम विश्वविद्यालयको ३ सय बिघा जग्गा पनि अतिक्रमणमा परेको छ। सरकारबाट लिएको ऋणको ब्याज किन तिर्ने ? सरकारले लगानी गरेको सेयर र ऋणबाट आर्थिक वर्ष २०७८७९ सम्ममा ५६ अर्ब ६७ करोड २७ लाख रुपैयाँ ब्याज प्राप्त हुनुपर्ने हो। तर, गत आवमा ६ अर्ब १८ करोड रुपैयाँमात्रै सरकारी कोषमा जम्मा भएको छ। सरकारबाट ऋण लिनेले साढे ५० करोड रुपैयाँ ब्याज तिरेका छैनन्। निगम र सञ्चय कोषलाई बोझ बन्यो वाइडबडी नेपाल वायुसेवा निगमले सरकारको जमानीमा कर्मचारी सञ्चय कोषबाट ऋण लिएर २ वटा वाइडबडी विमान किनेको थियो। तर, निगमले वाइडबडी चलाएर ब्याज र किस्ता समयमा भुक्तानी गर्न सकेको छैन। निगमले ०७४ जेठ २८ गते १२ अर्ब रुपैयाँ कर्जा लिएको थियो। त्यसको ब्याज पुँजीकरण भएर साँवा नै १४ अर्ब १५ करोड रुपैयाँ पुगेको छ। त्यसैकारण उक्त ऋण निगम, कोष र सरकारलाई नै बोझ बनेको छ। यसरी बढेको साँवा खाम्ने गरी सरकारको जमानी माग्न कोषले पहल गर्न सकेको छैन। तक्मा र मानपदवीमा ३५ करोड सरकारले विभूषण तयार गर्न तीन वर्षमा ३४ करोड ५८ लाख खर्च गरेको छ। विभिन्न क्षेत्रमा विशिष्ट योगदान पुर्याउने व्यक्तिलाई विभूषित गर्न तीन वर्षको अवधिमा चार प्रकारका १२ श्रेणीका मानपदवी, ९ प्रकारका अलंकार र १३ प्रकारका पदक तयार गरिएका थिए। सडक र पुलमा ठेकेदारको दादागिरी ठेकेदारले काम नगरी बीचैमा छाडे पेस्की जमानी लिने, क्षतिपूर्ति तिराउने, ठेक्का तोड्ने र कालोसूचीमा राख्ने व्यवस्था छ। तर, सडक विभागअन्तर्गतका डिभिजनहरूले ९ पल्टसम्म ठेकेदारको म्याद थपेको भेटिएको छ। ठेकेदारको दादागिरीका कारण २८ वटा डिभिजन तथा योजना कार्यालयका १ सय ९८ ठेक्कामा ठेकेदारले ७ अर्ब ३८ करोड रुपैयाँ भुक्तानी लिएर काम गरेका छैनन्। पाँच कम्पनीको एफपीओ जारी गर्दा सरकारलाई ३६ करोड घाटा फर्दर पब्लिक अफरिङ (एफपीओ) र सेयर लिलामीमार्फत् ५ वटा कम्पनीले ३६ करोड ८ लाख २२ हजार रुपैयाँ कर छलेका छन्। ती कम्पनीले विभिन्न आय वर्षमा लाभ आर्जन गरेको १ अर्ब २० करोड २७ लाखको ३० प्रतिशतले कर छलेका हुन्। यसबाट सरकारलाई ३६ करोड ८ लाख २२ हजार घाटा भएको हो। गतवर्ष मात्रै १ खर्ब १९ अर्ब ७७ करोड बेरुजु थपियो अनुशासन पालना नगर्नेलाई जवाफदेही बनाउन सरकार चुक्यो रोकिएन सार्वजनिक सम्पत्तिको दोहन वित्ताीय निर्णय गर्ने बेला राज्यसंयन्त्र प्रभावको घेरामा आर्थिक कार्यविधि र वित्ताीय उत्तारदायित्व ऐन मिचेर रकमान्तर उठाउनुपर्ने राजस्व बक्यौता ३ खर्ब नाघ्यो कर छल्न अनेक प्रपञ्च गर्नेको सूचीमा बैंक तथा वित्ताीय संस्था अगाडि कहिले उठ्ला सवा ३ खर्ब बक्यौता ? सरकारले उठाउनुपर्ने राजस्व बक्यौता ३ खर्ब नाघेको छ। पछिल्लो एक वर्ष (०७८७९) मा मात्र १३ अर्ब १२ करोड रुपैयाँ राजस्व बक्यौता थपिएको छ। असुल हुन बाँकी राजस्व बक्यौता ३ खर्ब २५ अर्ब ७३ करोड रुपैयाँ पुगेको छ। आर्थिक वर्ष ०७८७९ सम्म सबैभन्दा धेरै आयकरमा १ खर्ब ६१ अर्ब ९३ करोड ९३ लाख रुपैयाँ कर बक्यौता छ। मूल्य अभिवृद्धि कर २९ अर्ब ८६ करोड १६ लाख बक्यौता छ। अन्तःशुल्कमा ४ अर्ब २७ करोड ४६ लाख रुपैयाँ राजस्व बक्यौता रहेकामा अन्यमा भने २ अर्ब ९९ करोड १३ लाख रुपैयाँ बक्यौता छ। सरकारले सार्वजनिक संस्थान, समिति, बोर्ड, कोष र स्थानीय तहमा गरेको ऋण लगानीको भाखा नाघेको साँवा नै ६१ अर्ब ७९ करोड ५० लाख पुगेको छ। त्यसको ब्याज ४६ अर्ब २२ करोड रुपैयाँ गरी १ खर्ब ८ अर्ब २ करोड ४८ लाख राजस्व बक्यौता छ। विवरणअनुसार गत आवमा साँवा ८९६ प्रतिशत र ब्याज १०७१ प्रतिशतले बढेको छ। कुल ८० सरकारी निकायको यस्तो बक्यौता छ। सबैभन्दा बढी विद्युत् प्राधिकरणको ६३ अर्ब ७ करोड बक्यौता छ। यस्तै, खानेपानी संस्थानको ७ अर्ब ५८ करोड, काठमाडौं उपत्यका खानेपानी बोर्डको ५ अर्ब ७६ करोड, जनकपुर चुरोट कारखानाको ३ अर्ब ८८ करोड, उदयपुर सिमेन्टको ३ अर्ब ६ करोड र विराटनगर जुट मिलको २ अर्ब ८ करोड उठ्न बाँकी छ। स्थानीय तहतर्फ १३ निकायबाट २ अर्ब ७० करोड रुपैयाँ उठाउन बाँकी रहेको छ। सरकारले गरेको क्रण लगानीको भाखा नाघेको साँवा र ब्याज बुझाउन बाँकी रहने सार्वजनिक संस्थान र समितिमध्ये कतिपय निकाय खारेज भएका तथा सञ्चालनमा छैनन्।"
प्री ओपन सेसन : झिनो अंकले बढ्यो नेप्से,काठमाडौं : साताको पहिलो कारोबार दिन प्री ओपन सेसनमा नेप्से परिसूचक झिनो अंकले बढेको छ। नेप्से परिसूचक ००२ अंकले बढेर १९३४५० विन्दुमा पुगेको छ। सो सेसनमा सेन्सेटिभ इण्डेक्स भने ००१ अंकले ओरालो लागेको छ। आज प्री ओपन सेसनमा दुई कम्पनीको मात्रै सेयर कोरोबार भयो। दुई कम्पनीको ११० कित्ता सेयर ४२ हजार रुपैयाँमा खरिदबिक्री भयो। कारोबारमा आएका दुई कम्पनीमध्ये १ को मूल्य बढ्यो भने बाँकी १ को घट्यो
म्याग्दीका स्थानीय तहको साढे ४७ करोड बेरुजु,"महालेखा परिक्षकको कार्यालयले गत साता सार्वजनिक गरेको ६० औ प्रतिवेदनमा म्याग्दीका ६ वटा स्थानीय तहको बेरुजु रकम ४७ करोड पचास लाख ३६ हजार रुपैयाँ उल्लेख छ। बेनी : म्याग्दीका स्थानीय तहमा नियम, कानुन विपरित राज्यकोषबाट भएको खर्चको रकम ४७ करोड ५० लाख रुपैयाँ पुगेको छ। महालेखा परिक्षकको कार्यालयले गत साता सार्वजनिक गरेको ६० औ प्रतिवेदनमा म्याग्दीका ६ वटा स्थानीय तहको बेरुजु रकम ४७ करोड पचास लाख ३६ हजार रुपैयाँ उल्लेख छ। आर्थिक वर्ष २०७८७९ मा स्थानीय तहहरुले खर्च गरेको पाँच अरब १७ करोड ८७ लाख ८१ हजार रुपैयाँ बजेटको लेखापरिक्षण भएको थियो। यसअघिका वर्षको तुलनामा म्याग्दीका स्थानीय तहको बेरुजु बढेको छ। अघिल्लो वर्षको रु ३३ करोड ९८ लाख सात हजार बेरुजु रकम थपिएको छ। आर्थिक वर्ष २०७४०७५ मा नौ करोड चार लाख ८६ हजार रुपैयाँ, २०७५०७६ मा १० करोड ५० लाख ६१ हजार रुपैयाँ, ०७६७७ मा आठ करोड ५५ लाख २७ हजार रुपैयाँ र २०७७०७८ मा पाँच करोड चार लाख ३५ हजार रुपैयाँ बेरुजु देखिएको थियो। पुरानो फस्यौट नभएकाले पनि बेरुजु रकमको आकार बढी देखिएको हो। आर्थिक वर्षको अन्तिममा ठूलो मात्रामा बजेट खर्च गर्दा प्रक्रिया पूरा नगरेको, रकमान्तर नगरी बिनियोजितभन्दा फरक शीर्षकमा बजेट खर्च गरेको, सार्वजनिक खरिद ऐनको प्रतिकुल हुने गरी विना प्रतिस्पर्धा सामग्री खरिद र योजनाका काम गर्दा बेरुजु देखिएको महालेखाले टिप्पणी गरेको छ। यसैगरी पदाधीकारीहरुले कार्यबिधि र नियम विपरित सुविधा लिएको, उपभोक्ता समितिले पेश्की लगेर काम नगरेको र तोकिएको मात्रा पुरा नगरेको महालेखाले टिप्पणी गरेको छ। बेनी नगरपालिकाको एक अरब ३२ करोड ७० लाख ९७ हजार रुपैयाँको लेखापारिक्षण गरिएकोमा एघार करोड ३६ लाख १२ हजार रुपैयाँ बेरुजु देखिएको छ। मालिका गाउँपालिकाको ७७ करोड ६६ लाख ५५ हजार रुपैयाँ लेखापरिक्षण भएकोमा १४ करोड २३ लाख ५५ हजार रुपैयाँ बेरुजु आएको छ। धवलागिरी गाउँपालिकाको ६९ करोड ९९ लाख ६५ हजार रुपैयाँ लेखा परिक्षण गर्दा आठ करोड ६२ लाख ५५ हजार रुपैयाँ, अन्नपूर्ण गाउँपालिकाको ७८ करोड ७८ लाख ५७ हजार रुपैयाँ लेखापरिक्षण गरिएकोमा चार करोड एक लाख ४७ हजार रुपैयाँ बेरुजु देखिएको छ। मंगला गाउँपालिकाको ७६ करोड ८९ लाख २६ हजार रुपैयाँको लेखापरिक्षण गर्दा छ करोड ३१ लाख ९९ हजार रुपैयाँ र रघुगंगा गाउँपालिकाको ८१ करोड ८२ लाख ८१ हजार रुपैयाँको लेखापरिक्षण गर्दा दुई करोड ९४ लाख ६८ हजार रुपैयाँ बेरुजु आएको छ। प्रतिवेदनका अनुसार म्याग्दीका स्थानीय तहहरु संघ र प्रदेशको अनुदानमा निर्भर देखिएका छन्। आन्तरिक आम्दानी न्युन रहेको छ। गत आर्थिक वर्षमा म्याग्दीका स्थानीय तहले आठ करोड ३७ लाख २१ हजार रुपैयाँ राजस्व संकलन गरेका छन्। स्थानीय तहहरुले कार्ययोजना बनाएर पुरानो बेरुजु असुलउपर, कागजात, प्रक्रियामा कडाई गर्नुपर्ने देखिएको छ। नपुगेका कागजात पुरा गरेमा र असुल उपर गरेमा नियमित गर्नुपर्ने बेरुजु फस्यौट हुन्छ। बेरुजु बढ्न नदिन, पेस्की र असुल गर्नुपर्ने बेरुजु फस्यौट गर्न कार्ययोजना बनाएर कार्यान्वयन गर्नुपर्ने कोष तथा लेखा नियन्त्रक रामभक्त रानाभाटले बताए।"
८ सयले घट्यो सुनको भाउ,काठमाडौं : नेपाली बजारमा सुनको मूल्य घटेको छ । यसअघि चैत ३० गते प्रतितोला १ लाख १० हजार ८ सय मूल्य कायम भएकोमा आज ८ सयले घटेर प्रतितोला १ लाख १० हजार कायम भएको छ । नेपाल सुन चाँदी व्यवसायी महासंघका अनुसार आज तेजावी सुनको मूल्य प्रतितोला १ लाख ९ हजार ५ सय कायम भएको छ। चाँदी प्रतितोला १ हजार ४ सय ५० कायम भएको छ ।
अछामका स्थानीय तहमा ४३ करोड १९ लाख बेरुजु,"अछाम : अछामका स्थानीय तहमा ४३ करोड १९ लाख बेरुजु देखिएको छ। महालेखा परीक्षकको ६० औं प्रतिवेदनमा आर्थिक वर्ष २०७७०७८ को बेरुजु ४३ करोड १९ लाख ८२ हजार देखिएको हो। यो २०७६७७ भन्दा ७ करोड ५५ लाख ७२ हजार बेरुजु बढी हो। मंगलसेन र पञ्चदेवल बिनायक नगरपालिकाले क्रमश: वर्षेनि बेरुजु घटाउँदै गएका छन् भने तुर्माखाँद गाउँपालिकाको बेरुजु वर्षेनि बढ्दै गएको देखिन्छ। साँफेबगर, कमलबजार नगरपालिका, चौरपाटी, बान्नीगढी जयगढ, रामारोशन, ढकारी र मेल्लेख गाउँपालिकाको बेरुजु घट्बढ् रहेको छ। साँफेबगर नगरपालिकाको ३ करोड ९८ लाख ४२ हजार , पञ्चदेवल बिनायक नगरपालिकाको ३ करोड ६३ लाख ६ हजार, मंगलसेन नगरपालिका २ करोड ३१ लाख ४२ हजार, कमलबजार नगरपालिका ३ करोड ९५ लाख ९६ हजार, ढकारी गाउँपालिका ९ करोड ६७ लाख २२ हजार, बान्नीगढी जयगढ गाउँपालिका ८८ लाख ४ हजार, मेल्लेख गाउँपालिका २ करोड ३९ लाख २१ हजार, रामारोशन गाउँपालिकाको ७ करोड ५० लाख ७८ हजार, चौरपाटी गाउँपालिकाको ३ करोड १९ लाख १ हजार र तुर्माखाँद गाउँपालिकाको ५ करोड ६६ लाख ७० हजार बेरुजु रहेको छ। जिल्लाका पालिकाहरुको २०७५७६ मा ४२ करोड ७१ लाख ३८ हजार बेरुजु रहेको थियो भने आर्थिक वर्ष २०७७०७८ मा घटेर ३५ करोड ६४ लाख १० हजारमा झरेको थियो। अहिले पुन: ७ करोड ५५ लाख ७२ हजार बेरुजु बढेको छ। जिल्लाका १० पालिकामध्ये सबैभन्दा बढी बेरुजु ढकारी गाउँपालिका र सबैभन्दा कम वान्नीगढी जयगढ गाउँपालिका रहेको छ। ०७७०७८मा ढकारी गाउँपालिकाको बेरुजु रकम ९ करोड ६७ लाख २२ हजार छ। ०७७०७८ मा ४ करोड ५२ लाख ९८ हजार बेरुजु रहेको थियो। अहिले ५ करोड भन्दा बढीले बेरुजु बढेको छ। २०७५७६ मा पालिकाको ४ करोड १९ लाख ४२ हजार बेरुजु रहेको थियो। ०७७०७८ मा सबैभन्दा कम ८८ लाख ४ हजार बेरुजु भएको बान्नीगढी जयगढ गाउँपालिकाको ०७७०७८ एक करोड १९ लाख बेरुजु रहेको थियो। २०७५७६ मा १ करोड ९ लाख बेरुजु रकम रहेको थियो। बान्नीगढी सुदुरपश्चीम प्रदेशका ८८ वटा स्थानीय तह मध्ये सबैभन्दा कम बेरुजु रहेको पहिलो पालिका भएको लेखा अधिकृत नारद खनालले जानकारी दिए। रामारोशन गाउँपालिकाको बेरुजु रकम ५ करोड ५० लाख ७८ हजार रहेको छ। ०७७०७८मा ६ करोड ६२ लाख ८३ हजार रहेकोमा यो पटक एक करोड १२ लाख ५ हजार बेरुजु घटाएको छ।आर्थिक वर्ष ०७७०७८मा २ करोड ५२ लाख ३ हजार बेरुजु रहेको थियो। यसैगरी तुर्माखाँदको गाउँपालिकाको वेरुजु पनि वर्षेनि बढेको देखिन्छ। ०७७०७८मा ३ करोड ५४ लाख ८३ हजार रहेको बेरुजु अहिले बढेर ५ करोड ६६ लाख ७० रहेको छ। ०७६०७७ मा २ करोड ३९ लाख ४७ हजार बेरुजु रहेको थियो। साँफेबगर नगरपालिकाले ०७७०७८ मा देखिएको बेरुजुभन्दा अहिले एक करोड ६३ लाख ९५ हजारले घटेको छ। ०७७०७८ मा ३ करोड ९८ लाख ४२ हजार रहेको छ। ०७६०७७ मा ५ करोड ३७ लाख १२ हजार रहेको थियो। कमलबजार नगरपालिकाको बेरुजु बढेर ३ करोड ९५ लाख ९६ हजार पुगेको छ। ०७७०७८ मा २ करोड ३१ लख १४ हजार रहेको थियो भने ०७६०७७ मा २ करोड ६७ लाख २ हजार रहेको बेरुजु रहेको थियो। यसैगरी पन्चदेवल नगरपालिका बर्षेनी बेरुजु घटाउँदै गएको छ। ०७७०७८ मा ३ करोड ६३ लाख ६ हजार रहेको छ। एक करोड ३३ लाख ५० हजारले बेरुजु घटाएको छ। ०७७०७८ मा ४ करोड ९७ लाख १० हजार रहेको थियो भने। ०७६०७७ मा १६ करोड ९९ लाख ४४ हजार बेरुजु रहेको थियो। मेल्लेख गाउँपालिकाले बेरुजु घटाएको छ। ०७७०७८ मा २ करोड ६५ लाख ८७ हजार रहेकोमा ०७७०७८ मा घटाएर २ करोड ३९ लाख २१ हजारमा झरेको छ। ०७६०७७ मा २ करोड ३१ लाख ३६ हजार बेरुजु रहेको थियो। चौरपाटी गाउँपालिकाको बेरुजु बढेको छ। २०७७०७८ मा २ करोड २२ लाख १६ हजार रहेकोमा अहिले बढेर ३ करोड १९ लाख १ हजार पुगेको छ। २०७५७६ मा ४ करोड ८२ लाख ८२ हजार बेरुजु रहेको थियो। २०७५७६ मा तुलनामा २०७७०७८ मा २ करोड ६० लाख ६६ हजारले बेरुजु घटाएको चौरपाटीको अहिले फेरी बेरुजु बढेको छ। मंगलसैन नगरपालिकाले पनि वर्षेनि बेरुजु घटाउँदै गएको छ। ०७७०७८मा २ करोड ३१ लाख ४२ हजार बेरुजु रहेको छ। २०७७०७८ मा ३ करोड २६ लाख ४७ हजार वेरुजु रहेको थियो भने २०७६०७७ मा ३ करोड ७३ लाख ६५ हजार बेरुजु रहेको थियो। अछामका दश पालिकाको २०७८७९ मा १२ अर्ब ८० करोड ६८ लाख ८७ हजार रुपैंयाँ लेखापरीक्षण गरिएको छ।"
