शीर्षक,विवरण
गणतन्त्रमाथि कोबाट खतरा ?,"भीभीआईपीका लावालस्करले मात्रै पीडितका घाउमा मलम लाग्दैन। कात्तिक १७ को भूकम्पले जाजरकोट र रुकुमपश्चिमलाई क्षत्विक्षत बनायो। १ सय ५३ भन्दा बढीको ज्यान गयो। दर्जनांै चिचिला त्यसै निमोठिए। हजारौं घरवारविहीन बने। घर र आफन्त गुमाएकाहरू काम्दै कान्ला र बारीमा बास बसिरहेका छन्। उनीहरूसँग शीत ढाक्ने त्रिपाल छैन। कात्तिक, मंसिरको चिसो छल्ने एक थान न्यानो कम्बल पनि छैन। भूकम्प गएको झन्डै एक हप्ता पुग्न लाग्यो। यसबीचमा नागरिकका दुःख र पीडा बुझ्न राष्ट्रपतिदेखि प्रधानमन्त्रीसम्मका भ्रमण पनि भइसके। अझै पीडितसम्म राहत पुगेको छैन। आखिर, किन त ? भूकम्प प्रभावित स्थलको भ्रमणपछि प्रधानमन्त्री पुष्पकमल दाहालले मंगलबार सर्वदलीय बैठक बोलाए। सबैको अनुमान थियो भूकम्पपीडितका लागि राहतको प्याकेज घोषणा हुँदैछ। त्यसका लागि सरकारले दलीय संयन्त्रलाई पनि परिचालन गर्न खोज्यो। तर प्रधानमन्त्रीले बैठकमा आठौं आश्चर्यको एजेन्डा राखे। व्यवस्था (संघीय लोकतान्त्रिक गणतन्त्रमाथि) प्रहार भइरहेको र त्यसविरुद्ध सबै एकजुट हुनुपर्ने प्रधानमन्त्रीको बेमौसमी एजेन्डामा छलफल भयो। न भूकम्पपीडितलाई राहतको कुरा उठ्यो, न त पीडितलाई पुनस्र्थापनाको विषयले बैठकमा स्थान पायो। उल्टै ताई न तुईको विषयमा छलफल गर्न बोलाइएको बैठकमा चिया र खाजाका नाममा राष्ट्रिय ढुकुटीको दुरुपयोग गरियो। प्रधानमन्त्रीज्यू, पूर्वराजा ज्ञानेन्द्र शाह, राप्रपा अध्यक्ष राजेन्द्र लिङ्देन वा कमल थापाहरू संघीय लोकतान्त्रिक गणतान्त्रिक व्यवस्थाका चुनौती हुँदै होइनन्। तिनीहरू उठ्न नसक्ने गरी जनताले उहिल्यै थान्को लगाइसके। राजा आउ देश बचाऊ भनेर एकाध ठाउँका नियोजित नाराबाजीले गणतन्त्रको पिलरलाई ढाल्न त पर जाओस्, हल्लाउन पनि सक्दैन। वंश शासनलाई आजको युग र पुस्ताले कदापि स्वीकार्न सक्दैन। त्यसैले प्रधानमन्त्रीज्यू, गणतन्त्रका चुनौती राजावादीहरू हुँदै होइनन्। गणतन्त्रका शासक हुन्। भूकम्पका भग्नावशेषबाट काठ र दाउरा निकालेर बनाइएका टहराहरू भीभीआईपीका हेलिकप्टरले उडाइदिँदा गणतन्त्र जिन्दावादको नारा कसरी लाग्न सक्छ ? बारी र कान्लामा छाक टार्न राखिएका खानेकुरा भीआईपीका सवारीको धूलो र धुवाँले भरिँदा जनताले जयजयकार कसरी गर्न सक्छन् ? जनता शोक, भोक र रोगमा परेका बेला राहत चाहिन्छ। भीआईपीका लावालस्करले मात्रै जनताका पीडा र दुःखमा मलम लगाउन सक्दैन। जनताले दुःखकष्टबाट मुक्ति पाएका दिन सरकारलाई रातो कार्पेटमा स्वागत गर्न आतुर नै छन्। यतिबेला जाजरकोट र रुकुमपश्चिम शोकमा छन्। त्यहाँका जनताले सरकार अर्थात् अभिभावकको खोजी गरिरहेका छन्। चहर्याइरहेका घाउमा मल्हम चाहिएको छ। घाइतेलाई औषधि र अस्पतालको खाँचो छ। भोका पेटलाई अन्नको आवश्यकता छ। चिसोले कापिरहेकाहरूलाई न्यानो लुगा र कम्बल चाहिएको छ। परिवारै गुमाएकाहरूलाई बाँच्ने आशा चाहिएको छ। घरवारविहीनलाई राहतको खाँचो छ। सहाराविहीन बनेका बालबालिकालाई सहाराको खाँचो छ। तर, प्रधानमन्त्रीलाई भने व्यवस्थाको चिन्ता छ। तर एउटा कुरा निश्चित छ जनता भोकै, नाङ्गै र घरवारविहीन भइरहने हो भने व्यवस्थामाथि सधैं चुनौती भइरहन्छ। दुःख र कष्ट परेका बेला सरकार र राज्यले अभिभावकत्व दिन सक्दैन भने जनतामा फ्रस्टेसन बढ्छ। जनताको निराशाले सगरमाथाको टुप्पो चुम्न खोज्दा त्यसले परिवर्तनको खोजी गर्छ। यस्तोमा धमिलो पानीमा माछा मार्न खोज्नेहरू सल्बलाउनु स्वाभाविक हो। अभाव, अशान्ति र अराजकता जति बढ्दै जान्छ, व्यवस्थामाथि चुनौती थपिन्छ नै। यस्तो स्थितिमा उज्यालोको थोरै मात्र निशाना देख्यो भने जनता त्यतै ढल्किन्छन्। यसका केही संकेत देखा परिरहेका छन्। भूकम्पका भग्नावशेषबाट बनाइएका टहराहरू भीभीआईपीका हेलिकप्टरले उडाइदिँदा गणतन्त्र जिन्दावादको नारा कसरी लाग्न सक्छ ? बारी र कान्लामा छाक टार्न राखिएका खानेकुरा भीआईपीका सवारीको धूलो र धुवाँले भरिँदा जनताले जयजयकार कसरी गर्न सक्छन् ? नहोस् पनि किन त ? २००७ सालदेखि जनताले लड्दै कहिले प्रजातन्त्र त कहिले लोकतन्त्र ल्याए। संघीय गणतन्त्रपछि जनताको जीवनस्तर ह्वात्तै माथि उठ्ने आश्वासन दिइयो। तर भयो के त ? केही मुठ्ठीभरलाई मोजमस्ती ? यसैका लागि जनताले जीवन आहुति दिएका हुन् ? अनि, भूकम्पले घरवारविहीन हुँदा पनि राहत पाइँदैन, उद्धार हुँदैन र पुनस्र्थापनाका लागि सरकारले पहल गर्दैन भने जनताले कोसँग आशा राख्ने ? संकटमा परेका नागरिकको जिम्मा लिनु सरकारको कर्तव्य होइन र ? तर, बारीका कान्लामा जनता रोइरहेसम्म उदेकलाग्दा राजनीतिक छलफल वा भाषण सुन्ने धैर्य जनतामा छैन। भूकम्पपीडितका नाममा हुने कुनै पनि राजनीति स्वीकार्य हुन सक्दैन। जनताका पक्षमा काम गर्नुपर्ने बेला व्यवस्था जोगाउनुपर्ने एजेन्डा सुन्दै पनि उदेक लाग्छ। गणतन्त्रको चिन्ता गर्नेहरूले जनताका दुःख र पीडामा साथ दिनुपर्छ। कोरा भाषण र आश्वासनले मात्रै न भूकम्पपीडितका दुःख कम हुन्छन्, न जनतामा आशा जाग्छ। यतिबेला कुन पार्टी वा कसको सरकार छ भन्नेसँग जनताको खासै रुचि छैन। सरकारी संयन्त्रसँगै दलीय संरचना पनि भूकम्प प्रभावित जनताको पक्षमा सक्रिय हुन जरुरी छ। प्रधानमन्त्रीज्यू, यतिबेला भूकम्पपीडितको राहत, उद्धार र पुनस्र्थापनामा सरकारको ध्यान जाओस्। जाजरकोट र रुकुम पश्चिमका पीडित जनताको हातहातमा राहत पुगोस्। बलियाले मात्रै राहत पाउने र निर्धो चिल्लै हुने स्थिति नहोस्। राहत वितरणमा राजनीतिक रंग नछुट्ट्याइयोस्। को आफ्नो, को बिरानो नभनियोस्। तीनवटै तहका सरकारबीच समन्वयकारी भूमिका होस्। अर्कोतिर भूकम्पबाट दर्जनौ बालबालिकाको ज्यान गएको छ। दर्जनौं विद्यालयका भवन भत्केका छन्। अविलम्ब अस्थायी विद्यालय भवनहरू निर्माण गरेर पठनपाठनलगायतका शैक्षिक गतिविधि अघि बढाउनुपर्छ। आफन्त र साथीभाइ गुमाउनुपर्दा बालबालिकामा मानसिक समस्या परेको हुन सक्छ। यसका लागि विशेषज्ञ सेवा आवश्यक हुन सक्छ। अर्कोतिर, राहतका नाममा कुम्ल्याउन खोज्ने तत्त्वहरू पनि सल्बलाइरहेका देखिन्छन्। यस्तै, बीभत्स दृश्य राख्ने र पीडितको संवेदनशीलता नबुझी अनेकखाले सन्देश राखेर टिकटकलगायतका सामाजिक सञ्जालको व्यापक दुरुपयोग भइरहेको छ। यतातर्फ पनि सरकारको ध्यान जान जरुरी छ। भूकम्पबाट घाइतेको उपचारमा कमीकमजोरी हुन नदिन सरकारले आफ्ना सबै संयन्त्रको परिचालन गर्नुपर्छ। राहत पछि पुनस्र्थापनाको कार्यक्रम पनि व्यवस्थित अघि बढोस्। भूकम्पले क्षति पुर्याएको बेला मात्रै बुँझिने, अघिपछि चुपचाप बस्ने सरकारका संयन्त्रको उचित परिचालन होस्। नागरिक बलिया र खुसी भएका दिन व्यवस्था आफैं बलियो बन्छ। कसैले औंला ठड्याउन खोजे जनता आफैं जाई लाग्छन्। प्रधानमन्त्रीज्यू, देशमा जताततै निराशै निराशा छ। भविष्य सुरक्षित नदेखेर नयाँ पुस्ता देशमा बस्नै चाहँदैन। हरेक दिन अन्तर्राष्ट्रिय विमानस्थलमा बिदेसिने युवाको ताँती हुन्छ। त्यहाँको दृश्यले भन्छ युवा होइन, देश नै बिदेसिरहेको छ। युवा जति विदेश पठाएर न गणतन्त्र बलियो हुन्छ, न देश बन्छ। विदेशमा श्रम र पसिना बगाइरहेको जनशक्ति फर्काउनु त परै जाओस्, यतै केही गर्छु भन्नेले पनि उचित वातावरण नपाएको गुनासो गरिरहेका छन्। अर्थात्, सरकार हुनु र नहुनुको भेउ जनताले पाइरहेका छैनन्। अर्कोतिर, आर्थिक मन्दी र अराजकता उस्तै छ। समाजका हरेक क्षेत्र, व्यवसाय र पेसा संकटमा छन्। यो बेला अप्ठ्यारोमा परेका नागरिकको जीउधनको सुरक्षा गर्ने र सरकार भएको अनूभूति दिन सकिएन भने देशकै भविष्य संकटमा पर्ने निश्चित छ। यतिबेला कुन पार्टी वा कसको सरकार छ भन्नेसँग जनताको खासै रुचि छैन। सरकारी संयन्त्रसँगै दलीय संरचना पनि भूकम्प प्रभावित जनताको पक्षमा सक्रिय हुन जरुरी छ। वैधअवैध स्रोतबाट जम्मा भएको केही लाख रकम सरकारलाई दिएर भूकम्प पीडितका पक्षमा काम गरेका छौं भन्ने भ्रमबाट राजनीतिक दल, नेता र कार्यकर्ता मुक्त हुन जरुरी छ। जनताका समस्यासँग काँधमा काँध मिलाएर अप्ठ्यारोबाट मुक्ति दिलाउन सकियो भने मात्रै जनताबीच दलहरू स्थापित हुनेछन्। गणतन्त्रका लागि लडेका शक्तिहरू एकजुट भएर काम गर्न सके गणतन्त्रविरुद्धका ससाना परकम्प त्यसै बिलाउनेछन्।"
भूकम्पपछिको मानसिक स्वास्थ्य,"जाजरकोट केन्द्रबिन्दु बनाएको भूकम्प प्रभावित व्यक्तिहरू भावनात्मक पीडामा छन्। शुक्रबार मध्यरातको भूकम्पका कारण जाजरकोट र रुकुम पश्चिममा १ सय ५३ जनाले ज्यान गुमाएका छन्। ज्यान जोगाएका केही घाइते छन्। घाइतेहरूमा भूकम्पको मनोवैज्ञानिक र भावनात्मक असर देखिन थालेको छ। प्रियजन गुमाउनुको पीडाको असर तत्काल आँसुको रूपमा प्रकट भएको छ। आफन्तसँगको बिछोड र त्यसले पारेको चोट बिर्सन जो कोहीलाई सकस पर्छ। भूकम्प प्रभावित क्षेत्रमा पटकपटक आइरहेका परकम्पले झन् सताएको छ। सम्पूर्ण पीडितमाझ अझैं राहत पुग्न सकेको छैन। आकाशमुनि बसेकाहरूको जीवन कष्टकर छ। ज्येष्ठ नागरिक, सुत्केरी, गर्भवती र बालबालिका बढी मारमा परेका छन्। भोकभोकै रात बिताउनु परेको छ। दीर्घरोगीहरूको अवस्था झन् नाजुक छ। त्यसैले पीडितहरूमा तत्काल र दीर्घकालमा विभिन्न स्वास्थ्य समस्याहरू असरहरू देखिन सक्छन्। अहिले भूकम्पका घाइतेहरूको सरकारी एवं निजी क्षेत्रका विभिन्न अस्पतालमा निःशुल्क उपचार भइरहेको छ। शरीरका विभिन्न भागमा चोटपटक लागेका र हातखुट्टा भाँचिएकाहरूको शल्यक्रिया गर्नेलगायतका उपचारात्मक कार्यहरू भइरहेका छन्। यद्यपि, मनमा लागेको चोट अर्थात् पिर, व्यथाको यथाशीघ्र सम्बोधन हुन सकेको छ। मनको चोट झन् कहालिलाग्दो छ। चिन्ता, उदासीले छोइसकेको छ। भूकम्पमा परी बाँच्न सफल भएकाहरूलाई आफन्त गुमाउनेको पीडा एकातर्फ हुन्छ भने अर्कोतर्फ गाँस, बास, कपास र जीविकोपार्जनको समस्याले पिरोलिरहेको छ। अकालमा एक्लोपनको आभासले सताउँछ। त्यसलै सरकारले भौतिक क्षतिसँगसँगै पीडितको मनमा गढेको पीडालाई सम्बोधन गर्नु पर्छ। प्रकोपको कम्तीमा दुई सातासम्म पीडितहरू असामान्य अवस्थामा नै रहेका हुन्छन्। अहिले पनि भूकम्पमा परेर बाँच्न सफल भएकाहरू तनावमा छन्। पारिवारिक सदस्य सदाका लागि गुमाएका छन्। बास भत्किएको छ। गाँसको टुंगो छैन। आफन्त गुमाउनु पर्दा असहाय महसुस गरिरहेका छन्। कतिपयलाई निद्रामा कठिनाइ भइरहेको छ। भूकम्पपछिका मानसिक असरका रूपमा कतिपयमा स्तब्धता, क्रोध, अति उत्तेजनाजस्ता लक्षणहरू देखिन सक्छन्। त्यस्तै कतिपयमा चिन्ता, शोक, निराशाजस्ता लक्षणहरू देखिन सक्छन्। कतिपयमा रिसको भाव जागृत हुन सक्छ। विपत्ति परेकोले झोक्र्याउने, एक्लै बस्न रुचाउने, थोरै बोल्ने वा झडंग रिसाउनेलगायतका लक्षणहरू देखिन सक्छन्। कुनै पनि कार्यमा मन र ध्यानकेन्द्रित हुन सक्दैन। विशेषगरी भविष्यमा कसरी जिउने ? भन्ने प्रश्नले भूकम्प पीडितहरूलाई पिरोलिरहेको हुन्छ। पीडितहरू तीन सातापछि मात्र क्रमशः सामान्य जीवनमा फर्कन सुरु गर्छन्। यतिबेला परिवारजन गुमाएकाहरू पीडितका लागि मनोसामाजिक परामर्शको खाँचो छ। बेलैमा समस्याको सम्बोधन नभएमा धेरैमा मानसिक समस्या निम्तिन सक्छ। भूकम्पपछि बालबालिकामा डराउने, तर्सिने, सपनामा चिच्याउनेजस्ता समस्या पनि देखिन सक्छन्। त्यसैले भूकम्प प्रभावित क्षेत्रमा मनोसामाजिक सेवा सञ्चालन गर्न सरकारका साथै सरोकारवालाहरूले तत्काल अग्रसरता लिनुपर्छ। हरेक व्यक्तिको जीवनमा तनाव हुन्छ। अझ भूकम्पजस्ता प्राकृतिक प्रकोपको बेला आफन्त गुमाउनु पर्दाको पीडाले तनाव व्यवस्थापनमा सकस पर्छ। यस्तो अवस्थामा पीडितलाई मानसिक परामर्शलाई पहिलो प्राथमिकता दिँदै राहत, पुनस्र्थापनालगायतका पक्षमा संवदेनशील हुनुपर्छ। पीडितलाई तनाव व्यवस्थापन गर्न सहज बनाउँदै आफ्नो पेसालाई प्रभावकारी रूपमा निरन्तरता दिलाउनेतर्फ ध्यान दिनुपर्छ। त्यसका लागि स्थानीय सरकारले मनोपरामर्श टिम परिचालन गर्न सक्छ। अहिले मुलुकमा मनोचिकित्सकको संख्या अपर्याप्त छ। त्यसैले मनोचिकित्सकहरूको दरबन्दी सिर्जना गरेर भए पनि पर्याप्त व्यवस्था गर्नु जरुरी छ। मनोपरामर्श एवं मनोचिकित्सकको सहयोगबाट पनि पीडितको पीडालाई समयमै सम्बोधन गर्न सकिन्छ। भूकम्पलगायतका प्राकृतिक प्रकोपले पार्ने असर बहुआयामिक हुन्छन्। मानवीय मात्र नभई भौतिक क्षतिले परिवारलाई गरिबीतर्फ धकेल्छ। भूकम्पजस्ता प्राकृतिक प्रकोपले तत्काले सम्बन्धित घरपरिवार, समाजलाई असर पारेको देखिए पनि दीर्घकालीन रूपमा समग्र मुलुकलाई नै प्रभावित पारेको हुन्छ। राज्यको तर्फबाट पुनस्र्थापनामा ढिलाइ हुँदा त्यसले पीडितको मानसिक स्वास्थ्यमा प्रभाव पार्छ। भूकम्पले शिक्षा, स्वास्थ्य, रोजगारी, आर्थिकलगायतका क्षेत्रमा प्रभाव पार्दा स्थानीयवासीको जीवनमा झन् ठूलो प्रभाव पर्नेछ। पीडितमा पर्न सक्ने दीर्घकालीन असरको न्यूनीकरणको लागि बेलैमा सरोकारवाला पक्षहरू संवेदनशील हुनुपर्ने जरुरी छ। पीडितहरूलाई विस्तारै दैनिक जीवनमा फर्काउने कार्यमा सरोकारवाला सबैले ध्यान दिनु जरुरी छ। भूकम्पको मनोवैज्ञानिक प्रभावलाई न्यूनीकरण गर्न जोखिमको मूल्यांकन गरी न्यूनीकरण, व्यवस्थापनमा ध्यान दिनुपर्छ। प्रभावित समुदायलाई प्राथमिकता दिनुपर्छ। यस्तो प्राकृतिक प्रकोपको सही व्यवस्थापन गर्न नीति निर्माताहरूले योजना बनाई रोकथाम, तत्परता, पुनस्र्थापना र पुनर्निर्माणमा तीव्रता दिनुपर्छ। डा शर्मा मनोचिकित्सक हुन्।"
"श्रीलंकालाई हराएपछि न्युजील्यान्डको सेमिफाइनल पुग्ने सम्भावना बढ्यो, पाकिस्तानले इंग्ल्यान्डलाई २८७ रनले हराउनुपर्ने","काठमाडौं : आइसीसी विश्वकपमा न्युजील्यान्डले श्रीलंकालाई हराउँदै सेमिफाइनल पुग्ने सम्भावना बलियो बनाएको छ। भारतको बैंगलुरुमा भएको खेलमा श्रीलंकालाई ५ विकेटले पराजित गर्दै न्युजील्यान्ड सेमिफाइनल नजिक पुगेको छ। श्रीलंकाले दिएको १७२ रनको लक्ष्य न्युजील्यान्डले २३२ ओभरमा पूरा गरेको थियो। न्युजील्यान्डका लागि देभोन कनवे र रचिन रविन्द्रले उत्कृष्ट साझेदारी गरेका थिए। देभोन ४५ रन र रचिन ४२ रनमा आउट भएका थिए। त्यस्तै मेरिल मिचेलले ४३ रनको योगदान दिँदा कप्तान केन विलयम्सन १४ रनमा बोल्ड भएका थिए। ग्लेन फिलिप्स १७ रनमा अविजित रहँदै न्युजील्यान्डलाई विजयी बनाएका थिए। श्रीलंकाका एन्जिलो माथिउजले २ विकेट र दिल्सन र दुसमन्थाले एकएक विकेट लिए। त्यसअघि श्रीलंकालाई सस्तैमा अलआउट गर्न न्युजिल्यान्डका ट्रेन्ट बोल्टले ३ विकेट लिएका थिए। टस जितेर ब्याटिङ गरेको श्रीलंकाका लागि कुशल परेराले सर्वाधिक ५१ रन बनाएका थिए। त्यस्तै महिश थिकसानाले अविजित ३८ रन बनाउँदा एन्जिलोले १६, शिल्भाले १९ र दिल्शानले १९ रन बनाउँदै पेभेलियन फर्किएका थिए। अन्य खेलाडीले भने दोहोरो अंकको रन बनाउन सकेनन्। न्युजील्यान्डलाई सेमिफाइनल पुग्न पाकिस्तान र इंग्ल्यान्डबीचको खेल महत्वपूर्ण बनेको छ। शनिबार हुने खेलमा पाकिस्तानले इंग्ल्यान्डलाई कम्तिमा २८७ रनले जित्नुपर्ने भएको छ। क्रिकेट विश्लेषक मोहनदास मिनोनका अनुसार पहिले ब्याटिङ गर्दा पाकिस्तानले इंगल्यान्डलाई २८७ रनले हराउनुपर्छ वा अर्कोतर्फ इंगल्यान्डलाई २८४ बल अगावै अलआउट गर्नुपर्छ। जुन असम्भवजस्तै रहेको उनले ट्वीटरमा उल्लेख गरेका छन्।"
नवलपुर समूह विजेता,"बागलुङ : बागलुङमा जारी गण्डकी प्रदेशस्तरीय बागलुङ कप टी२० क्रिकेट प्रतियोगितामा दोस्रो जित निकाल्दै नवलपुर समूह विजेताको रूपमा सेमिफाइनलमा प्रवेश गरेको छ। बिहीबार आफ्नो दोस्रो खेलमा स्याङ्जालाई ४ विकेटले हराउँदै नवलपुर समूह विजेता बनेको हो। १ सय ५ रनको विजयी लक्ष्य पछ्याएको नवलपुरले १६२ ओभरमा ६ विकेट गुमाएर पूरा गर्यो। नवलपुरको लागि ओपनर गोविन्द विकले ३८ बलमा ५० रनको अर्धशतकीय इनिङ खेले। रविन तिमिल्सिनाले १० रन बनाए। स्याङ्जाको लागि सन्दिप खत्रीले ३२ ओभरमा २६ रन खर्चेर ३ विकेट लिए। आश्विनी रानाले २ विकेट लिए। त्यसअघि बाङ्गेचौर खेल मैदानमा टस जितेर पहिले ब्याटिङ गरेको स्याङ्जाले २० ओभरमा ९ विकेट गुमाएर १ सय ४ रन बनाएको थियो। स्याङ्जाको लागि करण पंगेनीले २२ रन र अंकित न्यौपानेले १६ रन बनाए। नवलपुरको लागि सुदिप अर्याल, कुमार राना र अपरजित पौडेलले २२ विकटे लिएभने शिशिर भुषाल र कमल परियारले ११ विकेट लिए। पराजित स्याङ्जा समूह उपविजेता बन्दै सेमिफाइनलमा प्रवेश गरेको छ। बागलुङ जिल्ला क्रिकेट संघले आयोजना गरेको प्रतियोगिताअन्तर्गत शुक्रबार सेमिफाइनलका खेल हुनेछन्। पहिलो सेमिफाइनलमा समूह ए को विजेता कास्की र समूह बी को उपविजेता स्याङ्जाबीच हुनेछभने दोस्रो खेल समूह बी को विजेता नवलपुर र समूह ए को उपविजेता पर्वतबीच हुने बागलुङ जिल्ला क्रिकेट संघका सदस्य एवं प्रतियोगिताका मिडिया फोकलपर्सन अभिषेक कटुवालले बताए।"
दोस्रो खानीखोला कप खेलकुद सुरु,"काभ्रे : जिल्लाको खानीखोला गाउँपालिकाको दोस्रो खानीखोला कप खेलकुद प्रतियोगिता बुधबारबाट सुरु भएको छ। कात्तिक २२ गतेदेखि २५ गतेसम्म सञ्चालन हुने प्रतियोगितामा फुटबल र भलिबल समावेश गरिएको जनाएको छ। गत वर्ष तीन खेलमा प्रतियोगिता भए पनि यो वर्ष भलिबल र फुटबल खेलमा मात्र प्रतियोगिता हुने आयोजकले जनाएको छ। कराँतेतर्फ पुरुष र महिला दुबै खेल दोस्रो कपमा भने हटाइएको जनाएको छ। गाउँपालिका अध्यक्ष इन्द्रबहादुर थिङका अनुसार गाउँपालिकाको खेलकुद विकास समितिका आयोजनामा राष्ट्रका लागि खेलकुद, स्वास्थ्यका लागि खेलकुद मूल नारालाई आत्मसात गर्दै पालिकाले खेलकुद प्रतियोगिता आयोजना गरिएको बताए। स्थानीय सरकारले औपचारिकरुपमा खेलकुद क्षेत्रलाई विकास गर्न र खेल मार्फत राष्ट्रको लागि योगदान दिन सक्ने युवाहरु स्थानीय, प्रदेश हुँदै देश तथा अन्तराष्ट्रि तहसम्म खेल क्षेत्रमा प्रतिभा जन्माउनको लागि सरकारले खेल प्रतियोगिता आयोजना गरिएको अध्यक्ष थिङले बताए। खानीखोला गाउँपालिका खेलकुद विकास समितिका संयोजक प्रेमप्रकाश लामाले फुटबलमा विजेतासँगै द्वितीय र तृतीय हुने टिमले पुरस्कारस्वरूप क्रमशः ४० हजार रुपैयाँ, ३० हजार र २० हजार रुपैयाँ नगदसहित शिल्ड, मेडल र प्रमाणपत्र पाउने बताए। भलिबलतर्फका प्रथम, द्वितीय र तृतीय हुने टिमले क्रमशः नगद २५ हजार, २० हजार र १५ हजार रुपैयाँसहित मेडल र प्रमाणपत्र पाउने छन्। प्रतियोगितामा फुटबलतर्फ ८ टिम र भलिबलतर्फ ५ टिमले सहभागिता जनाएको छ। खेल नकआउट चरणमा खेलाइने प्रतियोगितामा टिम दर्ता गर्दा खेलाडीले स्थायी बसोबास गरेको परिचय खुल्ने कागजात (नागरिकता, मतदाता परिचयपत्र तथा खेलकुद विकास समितिको परिचयपत्र) आदि संलग्न राख्नु पर्ने आयोजकले जनाएको छ। खेलकुद विकास समितिले एक विधामा खेल खेल्ने खेलाडी अर्को विधामा खेल्न नपाउने जारी सूचनामा उल्लेख गरिएको छ। यसअघि नयाँ वर्षको अवसर पारेर प्रथम खानीखोला कप प्रतियोगिता आयोजना गरेको आयोजकले यसपटक भने तिहार तथा छठ पर्वको अवसरमा दोस्रो खानीखोला कप प्रतियोगिता आयोजना गरिएको हो।"
"इन्दु बर्मा बनिन् राष्ट्रिय महिला क्रिकेट टोलीको नयाँ कप्तान, टी२० सिरिज खेल्ने टोली सार्वजनिक","काठमाडौं : राष्ट्रिय महिला क्रिकेट टोलीको कप्तान परिवर्तन भएको छ। नेपाल क्रिकेट संघ (क्यान)ले इन्दु बर्मालाई नयाँ कप्तानको जिम्मेवारी दिएको हो। यसअघि राष्ट्रिय महिला टोलीको कप्तानी रुविना क्षेत्रीले गर्दै आएकी थिइन्। रुविना टिममा परे पनि हङकङमा आयोजना हुने टी२० सिरिजको कप्तानी इन्दुले गर्ने क्यानले जानकारी दिएको छ। त्यस्तै टोलीमा उपकप्तान बिन्दु रावल, रुविना क्षेत्री, सीता राना मगर, अश्मिना कर्माचार्य, काजोल श्रेष्ठ, कन्चन श्रेष्ठ, सोमु बिष्ट, पूजा महतो, रोमा थापा, संगीता राई, खुसी डंगोल, सम्झना खड्का र सोनी पाख्रिन रहेका छन्। हङकङको आयोजनामा नोभेम्बर १५ देखि १९ सम्म हुने चार देशीय टी२० सिरिज खेल्न टोली त्यसतर्फ प्रस्थान गर्नेछ।"
ललितपुरको जर्सी सार्वजनिक,"काठमाडौं : नेपाल सुपर लिग (एनएसएल) टोली ललितपुर सिटी एफसीले आफ्नो जर्सी सार्वजनिक गरेको छ। बुधबार आयोजित कार्यक्रममा ललितपुर महानगरपालिकाकी उपप्रमुख मञ्जली शाक्य वज्राचार्यले ललितपुर सिटीको जर्सी सार्वजनिक गरेकी हुन्। ललितपुर सिटी एफसीले फुटबलसँगै संस्कृतिलाई पनि जोड्ने प्रयास गरेकोमा उनले खुसी व्यक्त गरिन्। उनले ललितपुरलाई स्वस्थ सहर बनाउन महानगरपालिकाले खेलकुदलाई मुख्य प्राथमिकतामा राखेको बताइन्। ललितपुरको संस्कृतिलाई फुटबलमार्फत अन्तर्राष्ट्रिय स्तरमा पुयाउन सहयोग गर्नु भएकोमा विशेष धन्यवाद दिन चाहन्छु, उपप्रमुख वज्राचार्यले भनिन्, ललितपुरलाई स्वस्थ सहर बनाउन तपाईहरूले खेल्नु भएको योगदान अतुलनीय छ। यस काममा महानगरपालिका पनि लागेको छ। कार्यक्रममा ललितपुर सिटी एफसीका म्यानेजिङ डाइरेक्टर आलोकजंग जोशीले सार्वजनिक जर्सीमा ललितपुरको कला र संस्कृति झल्किने बताए। कार्यक्रममा ललितपुर सिटी एफसीका पदाधिकारी, खेलाडी, प्रशिक्षकलगायतको उपस्थिति रहेको थियो। यही मंसिर ८ गतेबाट सुरु हुने एनएसएलको दोस्रो संस्करणमा नौ टोलीले प्रतिस्पर्धा गर्दै छन्। यस पटक ललितपुरसँगै वीरगन्ज युनाइटेड, बुटवल लुम्बिनी, धनगढी, चितवन, झापा, पोखरा थन्डर्स र स्पोर्टिङ इलाम एफसीले स्पर्धा गर्नेछन्। ललितपुर सिटी एफसी यस पटक अनन्त तामाङको नेतृत्वमा मैदान उत्रिँदै छ। उनी मार्की खेलाडी हुन्। ललितपुरको मुख्य प्रशिक्षकमा अस्ट्रेलियाका इयान एन्ड्यु गिलान रहेका छन्।"
एन्फा अध्यक्ष नेम्वाङविरुद्धको अविश्वास प्रस्ताव अस्वीकृत,हेटौंडा : अखिल नेपाल फुटबल संघ (एन्फा)को विशेष साधारणसभामा अध्यक्ष पंकज विक्रम नेम्वाङविरुद्धको अविश्वासको प्रस्ताव अस्वीकृत भएको छ। हेटौंडामा बिहीबार सम्पन्न विशेष साधारणसभामा अध्यक्ष नेम्वाङविरुद्ध भएको मतदानमा नेम्वाङले ५२ मत प्राप्त गरेसँगै उनीविरुद्ध दर्ता गरिएको अविश्वासको प्रस्ताव फेल भएको हो। गत भदौ २५ गते एन्फाका ४९ सदस्यले वर्तमान अध्यक्ष नेम्वाङ र महासचिव किरण राईको बर्खास्तीको माग गर्दै अविश्वास राखेका थिए। सोही अविश्वास प्रस्तावको छिनोफानो गर्न आज भएको विशेष साधारणसभामा कूल ८७ जना मतदातामध्ये प्रस्तावको पक्षमा शून्य मत र विपक्षतर्फ अर्थात् अध्यक्ष नहटाउने पक्षमा ५२ मत अध्यक्ष नेम्वाङले पाएका हुन्। मतदान प्रकियामा १ मत भने बदर भएको छ। मतदान प्रक्रियामा ५३ जनामात्र सहभागी भए पनि प्रस्तावक पक्षबाट ३४ जनाले मतदान बहिष्कार गरेका थिए।
अन्तर्राष्ट्रिय कोचिङ सेमिनारमा देवकी,"काठमाडौं : जुडो खेलाडी देवकीमाया श्रेष्ठ जुडोस अन्तर्राष्ट्रिय कोचिङ सेमिनारमा सहभागी भइ स्वदेश फर्किएकी छन्। जापानको हरतसुगासी कानागावास्थित टोकाइ विश्वविद्यालयमा एक महिनाको सेमिनारमा सहभागी भई देवकी स्वदेश फर्किएकी हुन्। सेमिनार एनपीओ जुडोसले आयोजना गरेको हो। सेमिनारका केही कक्ष जापान कोदोकानमा पनि भएको थियो। जुडोको कोचिङलगायत विविध शिक्षा हासिल गर्ने क्रममा देवकीले जापानको विभिन्न डोजो, जुनियर हाई स्कुल, सिनियर हाई स्कुल, कलेज, विश्वविद्यालयहरूमा प्रशिक्षण गर्ने अवसर पाएकी थिइन्। देवकीलाई एनपीओ जुडोसका मुख्य प्रशिक्षक मिसुमोटोलगायतले प्रशिक्षण दिएका थिए। गैर नाफामुलक संस्था एनपीओ जुडोसका अध्यक्ष ओलम्पिकका स्वर्ण विजेता कोसेईं इनोइ हुन्। यस्तो सेमिनारमा नेपालबाट जुडोमा सहभागी हुने देवकी पहिलो खेलाडी हुन्। देवकी बन्दी सहायता नियोग (पाम) मा सात वर्षको उमेरदेखि हुर्केकी हुन्। त्यहींबाट उनले सन् २००९ देखि जुडो खेल्न थालेकी हुन्। उनी पामकी सहायक प्रशिक्षक छिन्। घरेलु प्रतियोगितामा देवकी एक पटक मात्र मनिता श्रेष्ठ प्रधानसँग फाइनलमा पराजित भएकी छन्। मनिता पनि पामकै उत्पादन हुन्। देवकीले हालै चीनको हाङचाओमा भएको १९औं एसियाली खेलकुदमा पनि प्रतिस्पर्धा गरेकी थिइन्। देवकीका दाइ इन्द्र र निशा पनि आआफ्नो तौलसमूहका जुडोकै राष्ट्रिय च्याम्पियन हुन्। देवकीले सेमिनारबाट महत्वपूर्ण ज्ञान हासिल गरेको बताउँदै आफूले सिकेको सीप अरुलाई पनि सिकाउने बताइन्।"
वीरगन्ज गोल्डकपको उपाधिका लागि आर्मी र पुलिस भिड्ने,वीरगन्ज : वीरगन्जमा जारी प्रथम वीरगन्ज गोल्डकप फुटबलको उपाधिका लागि दुई विभागीय टोलीबिच भिडन्त हुने भएको छ। शनिबार हुने फाइनल खेलमा नेपाल प्रहरीको नेपाल पुलिस क्लब र नेपाली सेनाको त्रिभुवन आर्मी क्लब उपाधिका लागि भिड्ने भएका हुन्। आदर्शनगर रंगशालामा बिहीबार भएको अन्तिम सेमिफाइनल खेलमा संकटा क्लब काठमाडौंलाई १० ले हराएर फाइनलमा प्रवेश गरेको आर्मी क्लबले उपाधिका लागि पुलिससँगको भिडन्त पक्का गरेको हो। पुलिस भने यसअघि बुधबार भएको पहिलो सेमिफाइनल खेलमा आयोजक भेट्रान सिटी क्लब वीरगन्जलाई सडन डेथमा स्तब्ध पार्दै फाइनलको यात्रा तय गरिसकेको छ। बिहीबार भएको अन्तिम सेमिफाइनल खेलमा आर्मीका रिपु भ्लोनले खेलको ७ औं मिनेट गरेको एक मात्र गोल नै निर्णायक बन्यो। भरत चौधरीले गरेको प्रहारमा रिपुले सुन्दर हेड गर्दै बललाई संकटाको जाली चुमाउन सफल भए। पहिलो हाफ १० मा सकिएको खेलको दोस्रो हाफमा संकटाको अग्रपंक्तीले गोल गर्न बराबरी गोल फर्काउन पटक पटक प्रयास गरेपनि आर्मीको सशक्त रक्षापंक्तीले विफल पारिदिएको थियो। दोस्रो हाफमै आर्मीका खेलाडीले पनि टिमको जित अन्तर बढाउने अवसर पाएपनि सफल भने हुन सकेनन्। लको ६८ औं मिनेटमा विकास तमांगले संकटाको डिबक्स एरिया बाहिरबाट प्रहार गरेको बल पोलमा लागेर फर्किएको थियो।यस्तै खेलको ७१ औं मिनेटमापनि आर्मीका कप्तान नवयुग श्रेष्ठले डिबक्स नजिकैबाट गरेको प्रहार संकटाका गोलरक्षक युनिष चौधरीले उत्कृष्ट बचाउ गर्दै गोल हुनबाट जोगएका थिए। खेलको ७० औं मिनेटमा संकटाले आर्मीविरुद्ध बराबरी गोल फर्काउने सुन्दर मौका पाएको थियो। तर सफल भने हुन सकेन। आर्मीविरुद्ध पाएको कर्नर किकमा संकटाका विदेशी खेलाडी पेपे अडामाले गरेको हेड गोलपोष्ट बाहिर जाँदा संकटा बराबरी गोल फर्काउनबाट चुकेको थियो। आर्मीका लागि एकमात्र निर्णायक गोल गर्न सफल रिपु खेलको म्यान अफ दी म्याच घोषित भए। उनलाई नेपाल पत्रकार महासंघ पर्सा शाखाका अध्यक्ष अनुप तिवारीले १० हजार रुपैयाँको चेक प्रदान गरे। प्रतियोगितामा शुक्रबार नेपाल र भारतका महिला फुटबल टिमबिच मैत्रीपूर्ण खेल हुने आयोजक क्लबका उपाध्यक्ष सागर राणाले जानकारी दिए। मधेस प्रदेशकै सबैभन्दा उच्च धनराशीको यो प्रतियोगिता कार्तिक २५ गते सम्म चल्ने छ। प्रतियोगितामा नेपालका ६ र भारतका दुई गरी कूल आठ टिम सहभागी छन्। वीरगन्ज महानगरपालिकाको मुख्य प्रायोजनमा आयोजित प्रतियोगिताको उपाधि उपविजेता टिमले नगद ११ लाख ११ हजार १ सय ११ रुपैयाँ र उपविजेता टिमले नगद ५ लाख ५५ हजाार ५ सय ५५ रुपैयाँका साथै शील्ड र मेडल प्राप्त गर्नेछन्।
अभिलाषा र प्रकृति फाइनलमा,"काठमाडौं : अभिलाषा विष्ट र प्रकृति श्रेष्ठ तेस्रो वीर गणेशमान सिंह राष्ट्रिय टेनिस प्रतियोगिताको महिला एकलमा फाइनलमा प्रवेश गरेका छन्। वीर गणेशमान सिंह फाउन्डेसन र वीर गणेशमान सिंह स्पोर्ट्स कमिटीद्वारा आयोजित प्रतियोगिताको सेमिफाइनलमा अभिलाषाले माहिका राणालाई ७५, ६२ तथा प्रकृतिले शुभाङगीलक्ष्मी शाहलाई ४६, ६३, ६० ले पराजित गरे। पुरुष युगलमा प्रदीप खड्का र निहालजंगबहादुर थापाको जोडीले स्वर्ण जिते। खड्का र थापाको जोडीले फाइनलमा सक्षमविक्रम शाह र प्रितम परियारको जोडीलाई ४६, ६४, १०१ ले हराए। भेट्रान ६५ वर्षमाथिको पुरुष एकलको फाइनलमा कमल थापाले विदुर विष्टलाई ४१, ४० ले पराजित गर्दै शीर्ष स्थान हात पारे। भेट्रान ३५ वर्षमाथि पुरुष एकलमा जितेन्द्र परियारले सन्तोष खत्रीलाई ६२, ७६(३) तथा कमलबहादुर भण्डारीले सिमान्त गुरुङलाई ६३, ६२ ले पाखा लगाउँदै फाइनलमा स्थान पक्का गरे। ४५ वर्षमाथि पुरुष एकलमा महेश श्रेष्ठले विमलकुमार गुरुङलाई ६२, ६२ को सोझो सेटमा पन्छ्याउँदै सेमिफाइनलमा पुगे। ४५ वर्षमाथि पुरुष डबल्समा रोहित सुनुवार र यज्ञबहादुर भण्डारीको जोडीले डेगेन्द्र श्रेष्ठ र चन्द्र शाहीको जोडीलाई ६४, ६४ को सोझो सेटमा निराश पार्दै फाइनल यात्रा तय गरे। प्रतियोगिताअन्तर्गत जुनियरमा सरा पन्तले बुधबार दोहोरो स्वर्ण जितिन्। सराले यू९ र यू१० छात्रा एकलमा उनले स्वर्ण जितेकी हुन्। यू९ फाइनलमा सराले थिअ श्रेष्ठलाई ४०, ४१ ले पराजित गरिन्। अर्को फाइनलमा सराले अनुश्री धोजुलाई ६२, ७६(१३) ले निरास पारिन्। यू१० छात्र एकल फाइनलमा विश्वविशेष डल्लाकोटीले सुजन कुइँकेललाई ६३, ६३ ले हराउँदै पहिलो स्थान हात पारे। यू१२ छात्रा एकलमा शिभाली गुरुङले साल्भी महर्जनलाई ६१, ६० को सोझो सेटमा पाखा लगाउँदै शीर्ष स्थान कब्जा गरिन्। यू१४ छात्र फाइनलमा बृजेश अर्यालले बोरिस अधिकारीलाई ६२, ६३ ले पन्छ्याउदै शीर्ष स्थानमा रहे।"
"कास्की समूह विजेता, बागलुङ बाहिरियो","बागलुङ : बागलुङमा जारी गण्डकी प्रदेशस्तरीय बागलुङ कप टी २० क्रिकेट प्रतियोगितामा दोस्रो जित निकाल्दै कास्की अन्तिम चारमा प्रवेश गरेको छ । बुधबार बिहान समूह ए को अन्तिम खेलमा आयोजक बागलुङ क्रिकेट संघलाई ९ विकेटले पराजित गर्दै कास्की जिल्ला क्रिकेट संघ समूह विजेताको रुपमा सेमिफाइनलमा प्रवेश गरेको हो । बागलुङले खाता नखोली प्रतियोगिताबाट बाहिरिएको छ । ४४ रनको सामान्य विजयी लक्ष्य पछ्याएको कास्कीले ५२ ओभरमा १ विकेट गुमाएर पुरा गर्यो । कास्कीको लागि किरण पौडेलले २८ रनको अविजित इनिङ खेले । मुस्कान थापाले ९ रन बनाए । बागलुङको लागि अस्विन थापाले १ विकेट लिए । त्यसअघि बाङ्गेचौर खेल मैदानमा टस जितेर पहिला ब्याटिङ गरेको बागलुङले ११३ ओभरमा ४४ रनमा अलआउट भयो । बागलुङको लागि सन्देश खड्काले ८ रन, विश्व कार्की र लक्की सापकोटाले ६६ रन बनाउनु बाहेक अन्य व्याट्सम्यानको सम्झना लायक प्रदर्शन रहेन । बागलुङका पाँचजना खेलाडीले रनको खाता समेत खोल्न सकेनन् । बागलुङलाई सस्तैमा समेटन् कास्कीका कप्तान विपिन खत्रीले ३३ ओभार ८ रन खर्चेर ५ विकेट लिए । कृष्ण पौडेलले ३ विकेट लिए । कास्कीको जितसँगै पर्वत जिल्ला क्रिकेट संघ समूह उपविजेताको रुपमा सेमिफाइनलमा प्रवेश गरेको छ । पहिले खेलमा बागलुङलाई हराएको पर्वतले दोस्रो खेलमा कास्कीसँग पराजित व्यहोरेको थियो । समूह चरणका दुई खेलमै पराजित भएको बागलुङले खाता नखोली प्रतियोगिताबाट बाहिरिएको छ । प्रतियोगितामा समूह बी को विजेता र उपविजेताको लागि आज दिउँसो स्याङ्जा र नवलपुरबीच प्रतिस्पर्धा हुने बागलुङ जिल्ला क्रिकेट संघका सदस्य एवं मिडिया फोकलपर्सन अभिषेक कटुवालले बताए । समूह बी बाट तनहुँ दुई खेलमा हार व्यहोर्दै बाहिरिसकेको छ ।"
"मूलपानी, भरतपुर र विराटनगर क्रिकेट रंगशाला राष्ट्रिय गौरवको आयोजनाका रूपमा अघि बढ्ने","काठमाडौं : सरकारले खेलकुद क्षेत्रको विकासका लागि निर्माणाधीन रंगशालाहरूलाई राष्ट्रिय गौरवको आयोजनाका रूपमा अघि बढाउने निर्णय गरेको छ। बिहीबार बसेको मन्त्रिपरिषद् बैठकले काठमाडौंको मूलपानी, चितवनको भरतपुर र मोरङको विराटनगर रंगशालालाई राष्ट्रिय गौरवको आयोजनाको रूपमा अघि बढाउने निर्णय गरेको हो। पछिल्लो समय क्रिकेटमा नेपालले उल्लेखनीय सफलता हात पारेको भन्दै सरकारले खेलकुद क्षेत्रलाई राष्ट्रिय गौरवको आयोजनाको रूपमा अघि बढाउने निर्णय लिएको सञ्चार तथा सूचना प्रविधिमन्त्री रेखा शर्माले बताइन्। बैठकमा खेलकुद क्षेत्रको बृहत्तर विकासबारे छलफल भएको उनको भनाइ छ। 'क्रिकेटमा नेपालले धेरै फड्को मारेको विषयमा गम्भीररूपमा छलफल भयो। त्यही भएर पनि यस क्षेत्रको विकासका लागि निर्माणाधीन रंगशालाहरूलाई राष्ट्रिय गौरवको आयोजनाका रूपमा अघि बढाउने निर्णय सरकारले गरेको हो,' मन्त्री शर्माले भनिन्। केही दिनअघि प्रधानमन्त्री पुष्पकमल दाहालले राष्ट्रिय क्रिकेट टोलीलाई नगदसहित सम्मान गर्दै छिट्टै रंगशालाहरूलाई राष्ट्रिय गौरवको आयोजनाका रूपमा अघि बढाउने प्रतिवद्धता जनाएका थिए। हालै नेपालमा सम्पन्न प्रतियोगितामा नेपाल आइसीसी टी२० विश्वकपमा छनोट भएको थियो। आगामी वर्ष अमेरिका र वेस्ट इन्डिजमा हुने प्रतियोगितामा नेपाल सहभागी हुनेछ। यसअघि नेपालले क्रिकेटका हस्तीहरू भारत र पाकिस्तानसँग एसिया खेपमा खेलेको थियो।"
तिहारअघिको अन्तिम दिन सेयर बजारमा दोहोरो अंकको गिरावट,काठमाडौं : यस सातालाई सेयर बजारले घटेर बिदा गरेको छ। साताको तथा तिहारअघिको अन्तिम कारोबार दिन नेप्से परिसूचक ११८५ अंकले घटेको हो। बिहीबार नेप्से ०६३ प्रतिशतले घटेर १८५२०८ अंकमा कायम भएको छ। कारोबारमा आएका १ सय ७५ कम्पनीको सेयर मूल्य घट्दा नेप्सेमा गिरावट आएको छ। यसदिन ५७ कम्पनीको मूल्य बढ्दा ५ वटाको यथावत रहे। तीमध्ये सयपत्री हाइड्रोको सेयर धनीले सर्वाधिक कमाए। कम्पनीको सेयर मूल्य ६९६ प्रतिशतले बढ्दा माउन्टेन इनर्जीको मूल्य सबैभन्दा बढी ६५८ प्रतिशतले घटेको छ। नेप्से घटेको दिन सेन्सिटिभ इन्डेक्स १३६ प्रतिशतले घटेर ३५७०४ अंकमा कायम भएको छ। कारोबार सुरु भएदेखि नै ओरालो लागेको नेप्से अन्तिममा साधारण सुधारिने प्रयास गरेपनि नेगेटिभ नै रहेर सकिएको हो। बजारमा दिनभर २७ हजार ८ सय ४५ कारोबारमार्फत् २ सय ८२ स्क्रिप्टका २८ लाख ३३ हजार ७ सय ३१ इकाइ सेयर ८३ करोड ६० लाख ५ हजार ६ सय ५६ रुपैयाँमा किनबेच भए। तीमध्ये सबैभन्दा बढी सोनापुर मिनिरल्स एन्ड आयलको ७ करोड ७० लाख रुपैयाँको कारोबार भयो। यता कारोबारमा आएका सबै समूहगत उपसूचक राताम्य बने। सबैभन्दा बढी अन्य समूहको उपसूचक १५५ प्रतिशतले घटेको छ। नेप्से घटेको दिन लगानीकर्ताको सम्पत्ति १८ अर्बले घटेको छ। बिहीबारको कारोबार समाप्तिसम्म बजार पुँजीकरण २८ खर्ब ५३ अर्ब १ करोड रुपैयाँ कायम भएको छ।
"कम्पनीको आलटाल, लगानीकर्ता अलमल","काठमाडौं : सेयर कारोबार गर्नेका लागि चालू आर्थिक वर्षको चार महिना सकिन एक दिनमात्र बाँकी छ। सूचीकृत कम्पनीहरूका लागि दुई दिन। आइतबारदेखि तिहार बिदा परेकाले सेयर किन्न चाहनेका लागि बिहीबार एक दिन अवसर छ। शुक्रबार भने कार्यालयहरू खुला हुनेछन्। तर, बुधबार साँझसम्म २१ कम्पनीले मात्रै लाभांश घोषणा गरेका छन्। जसमा लगानीकर्तालाई खाली हात बनाउने ७ कम्पनीसमेत जोड्दा कुल २७ कम्पनीले प्रतिफलको टुंगो लगाएका छन्। सेयर किन्ने कि नकिन्ने भन्ने एउटा आधार मानिने लाभांश घोषणा नहुँदा लगानीकर्तामा अन्योल छ। नेप्से परिसूचकसँगै अधिकांश कम्पनीको मूल्य तल्ला बिन्दुमा झरिसक्दा उनीहरूमा कन्फिडेन्स घटेको छ। अर्थतन्त्रमा आएको सुस्ततासँगै सेयर कारोबारमा शिथिलता छाएको छ। त्यसमाथि सूचीकृत कम्पनीहरूको पर्फमेन्समा ह्रास आएकाले प्रतिफल पनि निकै कम दिन थालेका छन्। यसैगरी व्यवसाय र नाफाको आकार बढे पनि कम्पनीको पुँजी उच्च भएकाले पनि प्रतिफल घटिरहेकै छ। सेयर बजारका लागि विषम परिस्थिति चलिरहेको बेला लाभांश घोषणा गर्न सूचीकृत कम्पनीहरूले आनाकानी गर्नुले लगानीकर्ताको डिसिजन (निर्णय) क्षमतामा ह्रास आएको छ। नेप्सेमा कुल २ सय ४१ कम्पनी सूचीकृत छन्। जसमध्ये हालसम्म लाभांश घोषणा गर्ने कम्पनीमध्ये ८ वटा वाणिज्य बैंक, ५ वटा लघुवित्त, २२ वटा विकास बैंक र जलविद्युत् कम्पनी तथा ११ वटा पूर्वाधार विकास बैंक, उत्पादनमूलक, लगानी कम्पनी र होटल रहेका छन्। लाभांश घोषणा गर्ने बैंकहरू माछापुच्छे, एभरेस्ट, एनआईसी एसिया, सानिमा, सिटिजन्स बैंक इन्टरनेसनल, सिद्धार्थ, स्ट्यान्डर्ड चार्टर्ड र ग्लोबल आईएमई हुन्। यीमध्ये सबैभन्दा बढी एनआईसी एसियाले २९ प्रतिशत बोनस सेयर र १५३ प्रतिशत नगद लाभांश गरी कुल ३०५३ प्रतिशत प्रतिफल घोषणा गरेका छन्। तीन वटा बैंकले भने नगद लाभांशमात्र दिने घोषणा गरेका छन्। यस्तै साइन रेसुंगा डेभलपमेन्ट बैंक र सांग्रिला विकास बैंकले पनि लाभांश घोषणा गरेका छन्। लाभांश घोषणा गर्ने लघुवित्तहरू युनिक नेपाल, आरएसडीसी, स्वावलम्बन, एनआईसी एसिया र सपोर्ट हुन्। तीमध्ये एनआईसी एसियाले बोनस सेयर नदिने भएको छ। सर्वाधिक लाभांश प्रस्ताव गर्ने लघुवित्त सपोर्ट हो। सबैभन्दा बढी लाभांश घोषणा गर्ने कम्पनी युनिलिभर नेपाल हो। कम्पनीले प्रतिकित्ता १५ सय ८० रुपैयाँ नगद लाभांश दिँदैछ। यता सात वटा कम्पनीले भने गत आर्थिक वर्षको नाफाबाट लाभांश नदिने भएका छन्। कामना सेवा विकास बैंक, एनआरएन इन्फ्रास्ट्रक्चर, नेपाल रिपब्लिक मिडिया, मिड सोलु हाइड्रो, माईखोला हाइड्रो, सुपर माईहाइड्रो र शिवश्र्री हाइड्रोले लाभांश प्रस्ताव गरेनन्। सूचीकृत कम्पनीहरूले आर्थिक वर्ष सकिएको ६ महिनाभित्र वार्षिक साधारणसभा गरिसक्नुपर्छ। साधारणसभाले पारित नगरेसम्म प्रस्तावित लाभांश बाँड्न नपाइने भएकाले तिहारपछि ती कम्पनीलाई भ्याइनभ्याइ हुने भएको छ। लाभांश घोषणा गरेका ८ वाणिज्य बैंकमध्ये ५ वटाको साधारणसभा सम्पन्न भइसकेको छ। साधारणसभा सक्ने वाणिज्य बैंकहरू माछापुच्छे, सानिमा, एनआईसी एसिया, एभरेस्ट र सिटिजन्स हुन्। ओरियन्टल होटल्स तथा लगानीकर्तालाई रित्ता हात बनाएका सुपर माईहाइड्रो, मिड सोलु हाइड्रो, माईखोला हाइड्रो, एनआरएन इन्फ्रास्ट्रक्चर एन्ड डेभलपमेन्ट र नेपाल रिपब्लिक मिडियाको पनि साधारणसभा सकिएको छ। सिद्धार्थ बैंकले मंसिर ५ गते साधारणसभा डाकेको छ। जसका लागि बैंकको बुक क्लोज कात्तिक २१ गते भइसकेको छ। आरएसडीसीको साधारणसभा मंसिर १५ गते हुँदैछ जसका लागि कम्पनीले मंसिर ७ गते बुक क्लोज गर्ने भएको छ। मंसिर १५ गते नै साधारणसभा बोलाएको मान्डु हाइड्रोले मंसिर ४ गतेलाई बुक क्लोज मिति तोकेको छ। सानिमा माई हाइड्रोको साधारणसभा बिहीबार आयोजना हुँदैछ। युनिलिभर नेपालले भने साधारणसभा मिति तय नगरे पनि बुक क्लोजको मिति घोषणा गरेको छ। लाभांश प्रयोजनका लागि कम्पनीले मंसिर १२ देखि २६ गतेसम्म बुक क्लोज गर्ने भएको हो। वाणिज्य बैंकतर्फ ग्लोबल आईएमई बैंक र स्ट्यान्डर्ड चार्टर्ड बैंकले साधारणसभा बोलाएका छैनन्। यसैगरी लाभांश घोषणा गरेका दुईवटै विकास बैंकको पनि साधारणसभा मिति तय भएको छैन। निफ्रा र इमर्जिङ नेपालले पनि साधारणसभाको मिति तय गरेका छैनन्। इमर्जिङ नेपाल र सपोर्टले बुधबारमात्र लाभांश घोषणा गरेका हुन्। लाभांश नदिने घोषणा गरेको कामना सेवा विकास बैंकले पनि साधारणसभा बोलाएको छैन। बैंकले बुधबारै लाभांश नदिने घोषणा गरेको हो। हालसम्म नेप्सेमा सूचीकृत ३४ मध्ये १९ वटा म्युचुअल फन्डले प्रतिफल घोषणा गरेका छन्। जसमध्ये सबैभन्दा बढी सानिमा इक्विटी फन्डले १८ प्रतिशत प्रतिफल दिने भएको छ। लगानीकर्तालाई रित्तो हात पार्नेहरूः कामना सेवा विकास बैंक एनआरएन इन्फ्रास्ट्रक्चर एन्ड डेभलपमेन्ट नेपाल रिपब्लिक मिडिया शिवश्री हाइड्रोपावर मिड सोलु हाइड्रोपावर माइ खोला हाइड्रो सुपर माई हाइड्रो"
साल्ट ट्रेडिङबाट चिनी थोक बिक्री,"काठमाडौं : साल्ट ट्रेडिङ कर्पोरेसनले स्थानीय व्यापारीलाई २० बोरासम्म चिनी बिक्री गर्न थालेको छ। कर्पोरेसनले व्यापारीलाई थोक चिनी बिक्री थालेको निर्देशक बृजेशकुमार झाले जानकारी दिए। कर्पोरेसनले यसअघि ८ आउटलेटमार्फत सर्वसाधारणलाई प्रतिव्यक्ति २ किलोको दरले चिनी बिक्री गरेको थियो। हाल थोक तथा खुद्रा व्यापारीलाई नै बिक्री गर्न थालेको हो। स्थानीय रूपमा सरकारले व्यवस्थान गरेको चिनी कर्पोरेसनमार्फत बेच्न थालिएको हो। महोत्तरी रामनगरमा अवस्थित एभरेस्ट चिनी मिलबाट ल्याइएका तीन हजार टन चिनी व्यापारीलाई दिन थालिएको छ। झाका अनुसार मिलबाट खरिद गरेको मूल्यमा ढुवानी भाडा र बिमा खर्च जोडेर चिनी व्यापारीलाई दिइएको छ। हामीले मिलको भाउमा नाफा नराखी प्रतिकिलो १ सय १२ रुपैयाँ ५० पैसाका दरले बिक्री गरेका छौं, झाले अन्नपूर्ण पोस्ट्सँग भने, यससँगै बजारमा चिनीको आपूर्ति सहज हुनेछ भने मूल्य नियन्त्रणमा आउने अपेक्षा गरिएको छ। कर्पोरेसनले व्यवसाय दर्ता गरेको प्रमाणपत्र लिएर आउने व्यापारीलाई सहजै चिनी उपलब्ध गराउन थालिएको बताए। सोमबारबाट १० बोरा दिन थालेका थियौं, मंगलबारबाट २० बनाएका छौं, झाले थपे। मार्ट तथा सुपर मार्केटले भने आवश्यकताअनुसार चिनी लैजान पाउँछन्। एक बोरा चिनीमा ५० किलो हुन्छ। झाका अनुसार मंगलबार कालीमाटीस्थित बिक्री केन्द्रबाट साढे ३ सय बोराभन्दा बढी चिनीका लागि बिल काटिएको छ। चिनी बिक्रीसँगै कर्पोरेसनले चिनी विक्रेताको ठेगाना र सम्पर्क नम्बरलगायत विवरण संकलन गरेर अनुगमन गर्ने निकायलाई पठाउनेछ। कहीँ कतै चिनीको अभाव तथा कालोबजारी हुन नदिन सरकारले यस्तो संयन्त्र अपनाएको हो। यसबाट प्रतिकिलो १ सय ६० रुपैयाँसम्म पुगेको चिनीको मूल्य ब्रेक हुने अनुमान गरिएको छ। प्रधानमन्त्री तथा मन्त्रिपरिषद्को कार्यालयको अनुरोधमा चिनी उद्योगले कोकाकोलालाई बिक्री गरेको चिनी बजारमा पठाइएको हो। सुरुमा महात्तरीको उक्त मिलको गोदाममा भएको चिनी पठाइएको छ। कर्पोरेसनले बिक्री गरेको चिनी बजारमा प्रतिकिलो १ सय १५ रुपैयाँमा बिक्रीवितरण हुनेछ।"
घलेम्दीको हकप्रद मंसिर १० गतेदेखि,"काठमाडौं : घलेम्दी हाइड्रोको हकप्रद निष्कासन मंसिर १० गतेदेखि हुने भएको छ। कम्पनीले १ बराबरको २ को अनुपातमा हकप्रद सेयर निष्कासन गर्दैछ। तथा बिक्री खुला गर्ने भएको छ। कम्पनीले हाल कायम चुक्ता पुँजीको २०० प्रतिशत हकप्रद सेयर निष्कासन गर्न लागेको हो। कम्पनीले १ अर्ब १० करोड रुपैयाँबराबरको प्रतिसेयर १०० रुपैयाँ अंकित मूल्यका १ करोड १० लाख कित्ता हकप्रद सेयरमा बुक क्लोजअघि कायम सेयरधनीले आवेदन दिन पाउनेछन्। हकप्रद प्रयोजनार्थ कम्पनीले कात्तिक ३ गते नै बुक क्लोज गरेको थियो। सो हकप्रदमा पुस १ गतेसम्म आवेदन दिन सकिने छ। हकप्रद निष्कासनका लागि गराएको रेटिङ कम्पनीलाई इन्फोमेरिक्स क्रेडिट रेटिङ नेपालले आईआरएन सिंगल बी इस्युअर रेटिङ प्रदान गरेको थियो। अर्थात् समयमा वित्तीय दायित्व बहन गर्ने क्षमतामा उच्च जोखिम छ। कम्पनीको सेयर निष्कासन तथा बिक्री प्रबन्धक मुक्तिनाथ क्यापिटल हो। सो हकप्रदमा लगानीकर्ताले मेरो सेयर वा घलेम्दी हाइड्रो, मुक्तिनाथ क्यापिटल, मुक्तिनाथ विकास बैंक, प्रभु बैंक र गरिमा विकास बैंकका तोकिएका शाखा कार्यालयबाट आवेदन दिन सक्नेछन्। हकप्रद जारी गरेपछि कम्पनीको चुक्ता पुँजी १ अर्ब ६५ करोड रुपैयाँ पुग्नेछ। कम्पनीले सांग्रिला ऊर्जाद्वारा प्रवद्र्धित संखुवासभामा रहेको छुजुङ खोला जलविद्युत् आयोजनामा कम्तीमा ५१ प्रतिशत सेयर कायम हुनेगरी लगानी गर्न १ बराबर २ अनुपातमा हकप्रद सेयर निष्कासन गर्ने अनुमति पाएको हो।"
"भीआईपीको लावालस्कर, पीडितको आकाशमुनि बास","सर्वसाधारणको मतले जितेका राष्ट्रपति र प्रधानमन्त्रीलाई बिपत्तिमा परेर गाँसबासबिहीन भएका तिनै सर्वसाधारणबाट केको सुरक्षा चुनौती हुन्छ ? ठूला दैवी विपत्तिमा सहानुभूति दिन र मनोबल बढाउन राज्य र सरकार प्रमुख पुग्नु राम्रो निर्णय हो। तर, तिनैको स्याहारचकार र सवारी व्यवस्थापनमा राज्य संयन्त्र अलमलिनुचाहिँ देख्नेकै लागि लाजको विषय हो। जाजरकोट : सर्वसाधारणको मतले जितेका राष्ट्रपति र प्रधानमन्त्रीलाई बिपत्तिमा परेर गाँसबासविहीन भएका तिनै सर्वसाधारणबाट केको सुरक्षा चुनौती हुन्छ ? ठूला दैवी विपत्तिमा सहानुभूति दिन र मनोबल बढाउन राज्य र सरकार प्रमुख पुग्नु राम्रो निर्णय हो। तर, तिनैको स्याहारचकार र सवारी व्यवस्थापनमा राज्य संयन्त्र अलमलिनुचाहिँ देख्नेकै लागि लाजको विषय हो। जाजरकोट र रुकुमपश्चिममा अहिले त्यस्तै भइरहेको छ। भूकम्पपीडितलाई साथ सहयोग गर्ने नाममा राज्यको खर्चमा गएका मन्त्रीदेखि सुरक्षाकर्मीसम्मलाई राष्ट्रपति र प्रधानमन्त्रीको पछि लाग्न भ्याइनभ्याइ छ। राहतको आसमा बसेका पीडित हेलिकप्टरमा राहत होइन, राष्ट्रपति र प्रधानमन्त्री आएको देख्दा ठूलो आशा गर्छन्। तर, तिनले अनुहार देखाउने र सरकारी संयन्त्रलाई अलमल्याउनेबाहेक केही नगर्दा जिल्ल पर्ने गरेका छन्। प्राथमिकता एउटा, राज्यको ध्यान अर्कै भूकम्पबाट प्रभावित क्षेत्रमा हिजोआज दिनहुँ हेलिकप्टर उडिरहेका छन्। झट्ट हेर्दा पीडितका लागि राहत ओसार्न उडेका हुन् जस्तो लाग्नसक्छ। तर, जाजरकोट र रुकुमपश्चिमको आकाशमा उड्ने ती अधिकांश हेलिकप्टरहरू भूकम्पपीडितका लागि राहत ओसार्न उडिरहेका होइनन्छैनन्। ती त भूकम्प प्रभावित क्षेत्रमा आउने भीआईपीहरूलाई भ्रमण गराउन उडेका हुन्। प्रभावित क्षेत्रमा हिजोआज राहत सामग्री ओसार्नेभन्दा हेलिकप्टरलाई भीआईपीहरू बोक्न र डुलाउन भ्याइनभ्याइ छ। भूकम्पले घरबारविहीन बनेका पीडितहरू खुला स्थानमा रात बिताउन बाध्य छन्। खाद्यान्नको अभावमा छाक टार्न मुस्किल छ। पीडितहरू गाँस र बासको अभावमा छटपटाइरहेका छन्। यस्तो अवस्थामा पीडितलाई समयमै राहत सामग्री उपलब्ध गराउनुको साटो हेलिकप्टरहरू जिल्लामा आउने राष्ट्रपति, प्रधानमन्त्री, मन्त्री, सांसद् र राजनीतिक दलका नेताहरू ओसार्नमै अलमलिएका हुन्। यसले प्रभावित क्षेत्रमा पीडितहरूलाई राहत सामग्री उपलब्ध गराउन र भत्किएका घरहरूको उत्खननमा सकस भइरहेको छ। अर्कोतर्फ प्रभावित क्षेत्रमा अवलोकन र निरीक्षणको नाममाभीआईपीहरूको हेलिकप्टर सयरले राज्यको स्रोत र साधनको पनि दोहन भइरहेको छ। भूकम्पबाट सबैभन्दा बढी क्षति बेहोरेको जाजरकोटका दुर्गम बस्तीमा सडक पुगेको छैन। जहाँ हेलिकप्टरबाट मात्र राहत सामग्री लैजानुपर्ने बाध्यता छ। तर, भूकम्पपछि उद्धार र राहतमा प्रयोग गर्ने भनिएका सेनाका हेलिकप्टरले राहत सामग्री बोक्न पाएका छैनन्। तामझाम गरेर भएको राष्ट्रपतिको सवारीले न पीडितले राहत पाए, न त व्यवस्थापनको कुनै ठोस योजना बन्यो। बरु राष्ट्रपतिको यो भ्रमणका कारण पीडितले सास्ती भोगे। राहत र व्यवस्थापनमा खट्नुपर्ने कर्मचारी तथा सुरक्षाकर्मीको पनि समय खेर गयो। जिल्लामा आउने भीआईपीलाई प्रभावित क्षेत्रमा घुमाउने काममा प्रयोग हुँदा दुर्गम क्षेत्रमा न राहत पुगेको छ, न त भत्किएका घर उत्खननका लागि सुरक्षाकर्मी नै। उत्खननका लागि तत्काल दक्ष जनशक्ति र सुरक्षाकर्मीहरू परिचालन हुनुपर्ने हो। पीडितका लागि राहत सामग्री पुग्नुपर्ने हो। तर, दिनहुँ जिल्लामा अवलोकनका लागि आउने भीआईपीका कारण राहत, उत्खनन र व्यवस्थापनका कामहरू प्रभावित बनेका छन्। भूकम्प प्रभावित क्षेत्रको अवलोकनका लागि भन्दै जाजरकोट पुगेका राष्ट्रपति रामचन्द्र पौडेल। जिल्लामा विपद् व्यवस्थापनको नेतृत्व जिल्ला प्रशासन कार्यालय र त्यहाँका कर्मचारीले गर्नुपर्ने हुन्छ। तर, जाजरकोट र रुकुममा भने ठीक उल्टो भइरहेको छ। अर्थात् जिल्लामा लस्कर लागेर आउने भीआईपीको स्वागत र सत्कारमा नै खट्नुपर्ने बाध्यताले आफूहरूलाई विपद् व्यवस्थापनमा सकस भइरहेको कर्मचारीहरू बताउँछन्। विपद् व्यवस्थापनमा खटिएका एक कर्मचारीले भने, बिहान उज्यालो हुन नपाउँदै भीआईपीहरू आउन थाल्छन्, उनीहरूको स्वागत र सत्कारमै खट्नुपर्छ। भीआईपीको पछि लाग्दा पीडितहरूको व्यवस्थापनमा काम गर्न पाएका छैनौं, सुरक्षाकर्मीको नेतृत्व पनि राहत र व्यवस्थापनमा भन्दा भीआईपीकै पछाडि लाग्न बाध्य भएका छन्। प्रभावित क्षेत्रमा अवलोकन र निरीक्षणको नाममाभीआईपीहरूको हेलिकप्टर सयरले राज्यको स्रोत र साधनको पनि दोहन भइरहेको छ। जाजरकोटका प्रमुख जिल्ला अधिकारी सुरेश सुनार र रुकुमपश्चिमका प्रमुख जिल्ला अधिकारी हरिप्रकाश पन्त पनि राहत र व्यवस्थापनमा भन्दा भीआईपीको स्वागत कसरी मिलाउने भन्ने तनावमा छन्। यी जिल्लाका प्रहरी नेतृत्व मात्र होइन, कर्णाली प्रदेश प्रहरी कार्यालय सुर्खेतका प्रमुख डीआईजी भीम ढकाल आफंै भीआईपीको सुरक्षामा खटिन बाध्य छन्। राहत र उद्धारमा खट्नुपर्ने नेपाली सेना र सशस्त्र प्रहरीको जनशक्ति पनि भीआईपीको सुरक्षा गर्न लागिपरेका छन्। एक प्रहरी अधिकारीले भने, राष्ट्रपति, प्रधानमन्त्री र मन्त्रीहरू आउँदा सुरक्षाको व्यवस्था मिलाउनुपर्ने हुन्छ, उनीहरूको अघिपछि लाग्नुपर्ने र सुरक्षामा खटिनुपर्ने भएकाले सुरक्षाकर्मीलाई प्रभावित क्षेत्रमा उत्खननलगायतका काममा खटाउन सकिएको छैन। जाजरकोटका सहायक प्रमुख जिल्ला अधिकारी हरिश्चन्द्र शर्माले विपद् व्यवस्थापनको काम प्रभावकारी हुन नसकेको स्वीकार गरे। उनले भने, विपद् व्यवस्थापनमा सकस भइरहेको छ, सडक नपुगेका प्रभावित क्षेत्रमा राहत सामग्री लैजान सकिएको छैन। राहत र व्यवस्थापनमा जनशक्ति अभाव भएको छ, हामी केही जनशक्तिले मात्र रातदिन खटिएर सम्भव छैन। उनले भीआईपीका कारण समस्या भएको स्वीकार नगरे पनि विपद् व्यवस्थापनमा भने जनशक्तिको अभाव भएको बताए। पीडितलाई गिज्याउने भीआईपीको सवारी भूकम्पका कारण घरबारविहीन बनेपछि पीडितहरू टेन्टमा बसेका थिए। जाजरकोट सदरमुकाम खलंगास्थित त्रिभुवन माविको प्रांगणमा राखिएका टेन्टहरू मंगलबार बिहान एकाएक हटाइयो। राष्ट्रपतिको सवारी हुने भन्दै आफूहरूको ओत लाग्ने टेन्ट सुरक्षाकर्मीले एकाबिहानै हटाएपछि पीडितहरू आक्रोशित बने। मंगलबार राष्ट्रपति रामचन्द्र पौडेलको स्वागत गर्न भन्दै पीडितका त्रिपाल हटाइएको थियो। राष्ट्रपति सवार हेलिकप्टर अवतरण गर्ने स्थान नभएपछि पीडितहरूका त्रिपाल नै हटाइएको थियो। पीडितका त्रिपाल हटाएर राष्ट्रपतिको धुमधाम स्वागत गरिए पनि पीडितले भने आश्वासनबाहेक केही पाएनन्। भूकम्प प्रभावित क्षेत्रको अवलोकनका लागि सेनाको हेलिकप्टरमार्फत कात्तिक २१ गते जाजरकोट पुगेका राष्ट्रपति रामचन्द्र पौडेलको सुरक्षाका लागि लठ्ठी समाएर उनी हिँड्ने बाटो छेकेर उभिएका सुरक्षाकर्मी। यतिमात्र होइन राष्ट्रपतिले मंगलबार रुकुमपश्चिम र जाजरकोटका प्रभावित क्षेत्रमा हेलिकप्टरबाट पनि अवलोकन गरे। केही स्थानमा स्थलगत अवलोकन पनि गरे। उनको पछाडि स्वागतमा कर्मचारी र सुरक्षाकर्मीको लावालस्कर नै लाग्यो। तर, तामझाम गरेर भएको राष्ट्रपतिको सवारीले न पीडितले राहत पाए, न त व्यवस्थापनको कुनै ठोस योजना बन्यो। बरु राष्ट्रपतिको यो भ्रमणका कारण पीडितले सास्ती भोगे। राहत र व्यवस्थापनमा खट्नुपर्ने कर्मचारी तथा सुरक्षाकर्मीको पनि समय खेर गयो। राष्ट्रपति फिर्ता भएपछि पीडितहरूले हेलिकप्टर बसाल्न हटाइएका त्रिपालहरू पुनः टाँगे। राष्ट्रपतिको भ्रमण मात्र होइन, भूकम्प प्रभावित क्षेत्रको अवलोकनमा आउने मन्त्री, सांसद र नेताहरूले आफूहरूलाई गिज्याउने काम गरिरहेको पीडितको गुनासो छ। राहत र व्यवस्थापनमा ध्यान दिनुको साटो भीआईपीहरूले हेलिकप्टरमा घुमेर आफूहरूको पीडामा अरू पीडा थप्ने काम गरिरहेको पीडितको दुखेसो छ। रुकुमपश्चिमको आठबिस नगरपालिका११ रिठ्ठामा भूकम्पमा बाबुआमा दुबै गुमाएकी जैकुमारी मल्लले भनिन्, हामी छानो नभएर खुला स्थानमा बसेका छौं, मन्त्री र नेताहरू हाम्रो टाउकोमाथि हेलिकप्टरमा उडिरहेका छन्। आजसम्म गाउँमा न त्रिपाल आएको छ, न त राहत। मन्त्री र नेताहरू हाम्रो दुःखलाई हेलिकप्टरबाट हेरेर गिज्याउने काम गरिरहेका छन्। उनले नेता र मन्त्रीहरू आफूहरूकै अगाडिबाट धुलो उडाएर कुद्ने गरेको भन्दै हालसम्म गाउँमा राहत नआएको गुनासो गरिन्। भूकम्प प्रभावित क्षेत्र जाजरकोटमा अवस्था बुझ्न क्रमशः कात्तिक १८ गते पुगेका प्रधानमन्त्री पुष्पकमल दाहाल प्रचण्ड राहत ढुवानीमा पनि अवरोध प्रभावित क्षेत्रमा राहत तथा उद्धारका लागि सेनाका हेलिकप्टरहरू छन्। तर, ती हेलिकप्टरहरू राहत ढुवानीमा भन्दा मन्त्री र नेता ओसार्नमै व्यस्त छन्। यसले गर्दा सडक नपुगेका क्षेत्रमा राहत सामग्रीको ढुवानीमा कठिनाइ भइरहेको हो। सडक नपुगेका र मानिसले बोकेर लैजान सम्भव नभएका बस्तीमा पीडितले त्रिपाल नै पाउन नसकेको सूचना आइरहेको जाजरकोटका सहायक प्रमुख जिल्ला अधिकारी हरिश्चन्द्र शर्माले बताए। उनले भने, कतिपय यस्ता पनि प्रभावित क्षेत्र छन्, जहाँ राहत सामग्री लैजान सडक नै पुगेको छैन। पीडितहरूले राहत माग्दै दिनहुँ फोन गर्न थालेका छन्, सडक नपुगेको स्थानमा हेलिकप्टरबाट मात्र ढुवानी गर्नुको विकल्प छैन। हामी पीडितको उद्धार र राहतको काममा व्यस्त छौं, पीडितको व्यवस्थापनमा कठिनाइ भइरहेको छ। जाजरकोटको भेरी नगरपालिकाका प्रमुख चन्द्रप्रकाश घर्तीले भने, भीआईपीहरू हेलिकप्टरमा घुमिरहेका छन्, यो समयमा हेलिकप्टरहरू राहत सामग्रीको ढुवानीमा प्रयोग हुनुपर्छ। स्थानीय प्रशासनले राहत सामग्री ढुवानीमा हेलिकप्टरको आवश्यकता महसुस गरिरहेको छ। तर, हेलिकप्टरहरू जिल्लामा आउने राष्ट्रपति, उपप्रधानमन्त्री, मन्त्रीहरू र दलका नेतालाई बोक्न व्यस्त छन्। यसकारण पनि दुर्गममा राहत सामग्रीको ढुवानीमा अवरोध भइरहेको हो। मंगलबार मात्र राष्ट्रपति पौडेल भूकम्प प्रभावित क्षेत्रमा आएपछि दिनभर राहत ढुवानी रोकियो। राष्ट्रपति प्रभावित क्षेत्रमा रहुन्जेल अर्काे हेलिकप्टर उद्धारका लागि तयारी अवस्थामै राख्नुपर्ने भएका कारण दुईवटै हेलिकप्टरले दिनभर राहत सामग्री ढुवानी गर्न पाएनन्। यदि राष्ट्रपति नआएको भए मंगलबार सुर्खेत, नेपालगञ्ज र दाङबाट नेपाली सेनाले राहत सामग्री हेलिकप्टरबाट जाजरकोटका बारेकोट, कुशे र नलगाडका प्रभावित क्षेत्रमा ढुवानी गर्ने कार्यतालिका थियो। राष्ट्रपति पौडेलेको भ्रमणका कारण मात्र होइन, यही कात्तिक २० गते उपप्रधानमन्त्री तथा रक्षामन्त्री पूर्णबहादुर खड्काले पनि दिनभर सेनाको हेलिकप्टर प्रयोग गरे। जाजरकोट र रुकुमपश्चिमका आधा दर्जन प्रभावित क्षेत्रमा घुमेका उनले दिनभर हेलिकप्टर लिएका कारण पनि राहत तथा उद्धार सामग्रीको ढुवानीमा अवरोध भएको थियो। पछिल्ला दिनमा भीआईपीहरूले नै हेलिकप्टरमा प्रभावित क्षेत्रको अवलोकन र निरीक्षण गर्न थालेपछि राहत सामग्रीको ढुवानीमा अवरोध भएको छ। केहीदिन पहिला गृहमन्त्री नारायणकाजी श्रेष्ठले पनि हेलिकप्टरमा प्रभावित क्षेत्रको भ्रमण गरेका थिए। को भीआईपी कहिले आए ? भीआईपीका कारण भूकम्प प्रभावित क्षेत्रमा राहत तथा व्यवस्थापनको कार्यमा अवरोध भइरहेको छ। तर, अवलोकनको नाममा भीआईपीहरूको जिल्लामा आउने लस्कर भने लामै छ। भीआईपीहरू आउनेक्रम रोकिएको छैन। राष्ट्रपति रामचन्द्र पौडेल सेनाको हेलिकप्टरमा यही कात्तिक २१ गते जाजरकोट र रुकुमपश्चिम पुगे। उनको स्वागत र सुरक्षाका लागि कर्मचारी, नेता र सुरक्षाकर्मीको लावालस्कर नै लाग्यो। यस्तै भूकम्प गएको भोलिपल्टै प्रधानमन्त्री पुष्पकमल दाहाल हेलिकप्टरमा जाजरकोट पुगे। कात्तिक १८ गते बिहानै जाजरकोट र रुकुमपश्चिम पुगेका उनको स्वागत र सुरक्षाका लागि नै ठूलो जनशक्ति खटिएको थियो। यस्तै उपप्रधान तथा रक्षामन्त्री पूर्णबहादुर खड्का कात्तिक १९ गतेपछि निरन्तर प्रभावित क्षेत्रको भ्रमणमा छन्। उपप्रधान एवं गृहमन्त्री नारायणकाजी श्रेष्ठ, स्वास्थ्यमन्त्री मोहन बस्नेतसहितका नेता यस्तै अर्का उपप्रधान तथा गृहमन्त्री नारायणकाजी श्रेष्ठ कात्तिक १९ गते प्रभावित क्षेत्रको भ्रमणमा आए। कर्णालीका प्रदेश प्रमुख तिलक परियारले पनि प्रभावित क्षेत्रको भ्रमण गरेका छन्। उनी कात्तिक २१ गते जाजरकोट पुगेका थिए। प्रदेश प्रमुख तिलक परियार। कर्णालीका मुख्यमन्त्री राजकुमार शर्माले कात्तिक १८ गते भ्रमण गरे। यस्तै स्वास्थ्यमन्त्री मोहन बस्नेत कात्तिक १९ गते, ऊर्जामन्त्री शक्तिबहादुर बस्नेत कात्तिक १८ गते र भौतिकमन्त्री प्रकाश ज्वाला पनि कात्तिक १९ गते प्रभावित क्षेत्रमा दलवलसहित पुगे। उनीहरूको भ्रमणमा जिल्लाका कर्मचारी र सुरक्षाकर्मी खटिएका थिए। अर्काेतर्फ प्रदेशका मन्त्रीहरू सबैजना प्रभावित क्षेत्रमा बारम्बार आउने गरेका छन्। यस्तै प्रतिनिधिसभा र प्रदेशसभाका सांसद र दलका नेताहरू पनि एकपछि अर्को आउने गरेका छन्। भीआईपीको भ्रमण रोक प्रभावित क्षेत्रमा भीआईपीको लस्कर लाग्न थालेपछि सरोकारवालाले चिन्ता व्यक्त गरेका छन्। नागरिक समाजका अगुवा र स्थानीय तहका जनप्रतिनिधिहरूले तत्काल भीआईपीको भ्रमण रोक्नुपर्ने बताउन थालेका हुन्। भीआईपीको भ्रमणले पीडितको राहत तथा व्यवस्थापनका काम प्रभावित बनेको उनीहरूको भनाइ छ। नागरिक समाज जाजरकोटका संयोजक राजेन्द्रविक्रम शाहले पीडितका समस्याहरू ओझेलमा परेको बताए। उनले भने, यो समय भनेको पीडितलाई राहत सामग्री उपलब्ध गराउने र उनीहरूको व्यवस्थापन गर्नुपर्ने हो, तर दिनहुँ जिल्लामा आउने भीआईपीका कारण यी कामहरू प्रभावित भएका छन्। कर्मचारी र सुरक्षाकर्मीहरू भीआईपीकै स्वागत र सत्कारमा व्यस्त छन्, राहत वितरण र व्यवस्थापनमा कहिले समय दिने ? उनले भीआईपीहरू आएर समय खेर फाल्नुभन्दा जिल्लामा भइरहेको विपद् व्यवस्थापनमा निगरानी र निर्देशन दिनुपर्ने बताए। यस्तै जाजरकोटको भेरी नगरपालिकाका प्रमुख चन्द्रप्रकाश घर्तीले भीआईपीहरूको हेलिकप्टर आतंक बन्द हुनुपर्ने बताए। हामी पीडितको उद्धार र राहतको काममा व्यस्त छौं, पीडितको व्यवस्थापनमा कठिनाइ भइरहेको छ उनले भने, भीआईपीहरू हेलिकप्टरमा घुमिरहेका छन्, यो समयमा हेलिकप्टरहरू राहत सामग्रीको ढुवानीमा प्रयोग हुनुपर्छ। जिल्लामा आउने भीआईपीको सवारीले पीडितको व्यवस्थापनमा अलमल भएको छ, यसलाई रोकेर सबै शक्ति विपद् व्यवस्थापनमा केन्द्रित गर्नुपर्छ। अहिले अवलोकनभन्दा पनि काम गर्नुपर्ने समय भएको उनको भनाइ छ। महिला अधिकारकर्मी सुनिता बोहराले नेता र मन्त्रीहरू हेलिकप्टरमा मात्र घुमेको भन्दै आलोचना गरिन्। पीडितहरू खान नपाएर भोकै छन्, सुत्केरी र गर्भवतीहरूले ओत लाग्ने ठाउँ पाएका छैनन् उनले भनिन्, मन्त्री र नेताहरू हेलिकप्टरमा घुम्नमै मस्त छन्, मन्त्रीले चढेका हेलिकप्टरहरू राहत सामग्रीको ढुवानीमा प्रयोग गरौं। जिल्लामा आउने मन्त्री र नेताका कारण पीडितका समस्याहरू ओझेलमा परे, यसतर्फ नेता र मन्त्रीले सोच्नुपर्छ। हेलिकप्टरबाट अवलोकन गरेर पीडितका वास्तविक समस्याहरू समाधान नहुने उनको भनाइ छ। यस्तै अधिवक्ता भीमबहादुर सिंहले भीआईपीको लस्करले राज्यको स्रोत दुरुपयोग भएको बताए। उनले भने, पीडितले खाना पाएका छैनन्, भीआईपीहरू हेलिकप्टरमा सयर गरेर पीडितहरूको गास खोसेका छन्। मन्त्री र नेताहरूको लस्करले विपद् व्यवस्थापनमा खट्नुपर्ने कर्मचारी र सुरक्षाकर्मीले पनि काम गर्न पाएनन्, भीआईपीको अर्थ नहुने भ्रमणहरू रोक्नुपर्छ। यो समय भनेको पीडितलाई राहत सामग्री उपलब्ध गराउने र उनीहरूको व्यवस्थापन गर्नु हो। तर, दिनहुँ आउने भीआईपीका कारण यी कामहरू प्रभावित भएका छन्। राजेन्द्रविक्रम शाह,संयोजक, नागरिक समाज जाजरकोट पीडितको व्यवस्थापनमा कठिनाइ भइरहेको छ। तर, भीआईपीहरू हेलिकप्टरमा घुमिरहेका छन्। यो समयमा हेलिकप्टरहरू राहत सामग्रीको ढुवानीमा प्रयोग हुनुपर्छ। चन्द्रप्रकाश घर्ती, प्रमुख, भेरी नगरपालिका, जाजरकोट भीआईपीको लस्करले राज्यको स्रोत दुरुपयोग भएको छ। पीडितले खाना पाएका छैनन्। भीआईपीहरू हेलिकप्टरमा सयर गरेर पीडितहरूको गाँस खोसेका छन्। भीमबहादुर सिंह,अधिवक्ता, जाजरकोट"
अन्नपूर्ण केबलकारको पार्टनर्स मिट,"काठमाडौं : पोखराको अन्नपूर्ण केबलकारले राजधानी पार्टनर्स मिट आयोजना गरेको छ। केबलकारले देशका प्रमुख ट्राभल एजेन्सीका साथै कम्पनीका बिजनेस पार्टनरको सहभागितामा कार्यक्रम आयोजना गरेको हो। केबलकारले नयाँ पार्टनरलाई नेपालको पर्यटन क्षेत्रलाई थप सुदृढ बनाउने अभियानमा सहकार्य गर्न आमन्त्रण गरेको छ। उक्त अवसरमा कम्पनीले चाँडै नै आकर्षणका निम्ति ४८ फिट अग्लो पञ्चमुखी गणेशको प्रतिमा अनावरणको घोषणासमेत गरेको छ। कार्यक्रमले हाम्रा विद्यमान साझेदारीलाई थप सुदृढ बनाउँदै नयाँ साझेदारलाई स्वागत गर्ने महोत्सवका रूपमा हामीलाई सघाएको छ, अन्नपूर्ण केवलकारका अध्यक्ष कालु गुरुङले भने, यो सहकार्यले पोखराको मात्र नभई समग्र नेपालकै पर्यटन क्षेत्रको विकासका लागि उल्लेख्य योगदान पुग्याउने हाम्रो विश्वास छ। अन्नपूर्ण केबलकारका स्वतन्त्र निर्देशक सनत न्यौपानेले कार्यक्रममार्फत पोखराका साथै नेपाललाई नै एक प्रिमियम पर्यटकीय गणतव्यका रुपमा स्थापित गर्न सहकार्यका लागि अनुरोध गरे। अन्नपूर्ण केबलकार सुरक्षित, आरामदायी र अभूतपूर्व अनुभव प्रदान गर्ने यात्राको माध्यम हो, न्यौपानेले भने, केबलकारमार्फत सराङकोट उक्लँदै गर्दा र पुगेपछि देखिने ताल, सहर, हरियो जंगल, सूर्योदय र रमणीय हिमशृंखलाको अनुभूति सबैलाई अविस्मरणीय हुनेछ। ४८ फिट अग्लो पञ्चमुखी गणेश प्रतिमा आगामी शिवरात्रिमा अनावरण गरिने केबलकारले आगामी दिनमा रात्रिकालीन सेवा दिने न्यौपानेले अन्नपूर्ण केबलकारमा आगामी दिनमा रात्रिकालीन सेवा पनि दिइने र चाँडै आईपीओमार्फत सर्वसाधारण र सरोकारवालालाई अपनत्व प्रदान गरिने उद्घोष पनि गरे। साथै, पञ्चमुखी गणेश मूर्ति अनावरणमा पुग्न सबैलाई निमन्त्रणा गरे। मूर्ति अनावरण आगामी फागुन २५ गते महाशिवरात्रिको दिन गरिनेछ। अन्नपूर्ण केबलकारकासञ्चालकहरू तीर्थराज त्रिपाठी, चन्द्रबहादुर कार्की, सनत न्यौपाने र महाप्रबन्धक अन्जान बदगामीलगायत सामूहिक तस्बिर खिचाउँदै। २०७५ फागुनदेखि सञ्चालनमा आएको अन्नपूर्ण केबलकारले सेदीबगरदेखि सराङकोट जोड्ने २२ किमि लामो केबलकार प्रणाली सञ्चालन गर्दै आइरहेको छ। प्रणालीमा १७ गोन्डोला छन् जसको क्षमता प्रतिघण्टा ५ सय जनालाई सुविधा दिनेछ। केबलकारले साइक्लिङ, जिप लाइनिङ, बञ्जिजम्पिङ, स्विङ, रक क्लाइम्बिङ, क्यानोइङलगायत रोमाञ्चक खेलको मनोरञ्जन लिने सुविधा पनि उपलब्ध गराउँदै आएको छ। सुरक्षालाई पहिलो प्राथमिकताको विषय बनाएको कम्पनीले जापानको निप्पोन केबल कम्पनीले प्रदान गरेको सुरक्षा मापदण्ड विशेष रूपमा पालना गरेको छ। कम्पनीमा ८० भन्दा बढी दक्ष तथा अर्धदक्ष मानव संशाधन कार्यरत छन्। क्षेत्रको आर्थिक उन्ततिका साथै पोखरालाई प्रिमियम पर्यटकीय गन्तव्य बनाउने उद्देश्य केबलकारको छ। कम्पनीले भनेको छ, पोखराको आर्थिक सम्मुन्नतिको उद्देश्य बोकेको अन्नपूर्ण केबलकारले इमान्दारिता, अखण्डता, सुरक्षा, राम्रो आचरण, स्वच्छता, स्वास्थ्य मापदण्डलगायत मूलभूत मूल्य मान्यतामा अडिग रहँदै सबैप्रति उच्च आदर र सम्मानित व्यवहार प्रदर्शन गर्नु कम्पनीको प्रमुख प्राथमिकता हो।"
२१ हजार ग्राहकको काटियो लाइन,"काठमाडौं : नेपाल विद्युत् प्राधिकरणले समयमा विद्युत् महसुल नतिर्ने २१ हजार ग्राहकको लाइन काटेको छ। प्राधिकरणले विद्युत् महसुल बक्यौता असुलीलाई देशभरि अभियानकै रूपमा चलाइरहेको छ। विद्युत् लाइन काटेर करिब ५० करोड रुपैयाँ असुल गरिएको छ। प्राधिकरणका कार्यकारी निर्देशक कुलमान घिसिङले तिहारपछि वक्यौता असुलीलाई अझै सशक्त बनाइने बताए। असुलउपर गर्नुपर्ने विद्युत् महसुल बक्यौता वृद्धि हुँदै गएपछि प्राधिकरणका देशभरिका वितरण केन्द्रहरूले महसुल नतिर्ने ग्राहकको लाइन काटिरहेका छन्। विद्युत महसुल संकलन विनियमावली, २०७८ बमोजिम मिटर रिडिङ भएको १६औं दिनदेखि थप दस्तुर आकर्षित हुने व्यवस्था छ। मिटर रिडिङ भएको मितिले १६औं दिनदेखि ३०औं दिनसम्म ५ प्रतिशतका दरले र ३१औं दिनदेखि ४०औं दिनसम्म १० प्रतिशतका दरले थप दस्तुर लाग्ने प्रावधान छ। मिटर रिडिङ भएको मितिले ४०औं दिनसम्म पनि विद्युत् महसुल नबुझाउने उपभोक्तालाई ४१औं दिनदेखि बिलको २५ प्रतिशतका दरले थप दस्तुर लाग्ने व्यवस्था छ। यसरी २५ प्रतिशतका दरले थप दस्तुर लागेको ६०औं दिनसम्म पनि बक्यौता महसुल नबुझाएमा लाइन काट्ने व्यवस्था छ। लाइन काटेको ६ महिनासम्म पनि बक्यौता महसुल नबुझाउने उपभोक्ताहरूलाई कालोसूचीमा राखी असुली प्रक्रिया अगाडि बढाउने प्रावधान छ। विनियमावलीको यही प्रावधानको आधारमा मिटररिडिङ भएको मितिले ६०औं दिनसम्म पनि बक्यौता विद्युत् महसुल भुक्तान नगर्ने उपभोक्ताको चरणबद्ध रूपमा विद्युत् लाइन काटी बक्यौता महसुल असुलउपर गर्ने रणनीति लिइएको प्राधिकरण, वितरण तथा ग्राहकसेवा निर्देशनालयका उपकार्यकारी निर्देशक मनोज सिलवालले बताए। उनले तिहारपछि लाइन काट्ने कामलाई अझै तीव्रताका साथ अगाडि बढाइने सुनाए ।"
सिंहदरबारमा मन्त्रिपरिषद् बैठक जारी,काठमाडौं : मन्त्रिपरिषद् बैठक जारी रहेको छ। प्रधानमन्त्री पुष्पकमल दाहाल प्रचण्डको सचिवालयका अनुसार अहिले सिंहदरबारमा मन्त्रि परिषद् बैठक बसिरहेको हो। बैठकमा नियमित काम कारबाही र जाजरकोट र रुकुम पश्चिमका भूकम्पपीडितलाई आवश्यक राहत र पुनर्स्थापनालाई प्रभावकारी बनाउने विषयमा छलफल हुनेछ। शुक्रबार मध्यराति जाजरकोटको रामीडाँडालाई केन्द्रबिन्दु बनाएर गएको ६४ म्याग्निच्युडको भूकम्पले १५३ को ज्यान गएको छ।
