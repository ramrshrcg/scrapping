शीर्षक,विवरण
द्वन्द्वपीडित प्राथमिकतामा परेनन्,"विस्तृत शान्ति सम्झौताको १७ वर्ष पूरा भइसक्दा पनि द्वन्द्वपीडितले न्यायको अनुभूति गर्न पाएका छैनन्। अदालतको आदेशमा दर्ता भएका द्वन्द्वकालीन मुद्दाका मिसिल जिल्ला प्रहरी कार्यालयका दराजमा थन्क्याइएका छन्। द्वन्द्वपीडितलाई आयोगमार्फत न्याय दिने भनिए पनि ती आयोग दलका कार्यकर्ता भर्ती केन्द्रभन्दा अरू हुन सकेनन््। कामै नगरेर कार्यकाल सकिए। संक्रमणकालीन न्यायका संयन्त्रलाई देखाएर न्याय प्रक्रिया नै अनन्तकालसम्म अवरुद्ध गरिएको छ। सशस्त्र द्वन्द्वका मृतकलाई र बेपत्ताका परिवारलाई १० लाख रुपैयाँ उपलब्ध गराए पनि सबै पीडितले राहत पाउन सकेका छैनन्। किस्ताकिस्तामा दिएको यो रकम पनि द्वन्द्वपीडित परिवारलाई राहत बन्न सकेकोे छैन। कमाउने व्यक्तिको मृत्यु, बेपत्ता, घाइते र अपांग हुँदा द्वन्द्वपीडित परिवारको जीवन निर्वाहमै समस्या परेको छ। अधिकांश द्वन्द्वपीडितको आर्थिक अवस्था कमजोर छ। दुई छाक टार्नै समस्या छ। तराईमा भन्दा पहाडी जिल्लाका द्वन्द्वपीडितको अवस्था झन् दयनीय छ। हिजोको विद्रोही र सत्तापक्ष अहिले सत्ता साझेदार छन्। संक्रमणकालीन न्यायको काम टुंगोमा लाग्छ भन्ने द्वन्द्वपीडितलाई आशा र भरोसा छ। शान्ति प्रक्रियाका बाँकी काम पूरा गर्न र पीडितलाई न्याय दिनभन्दा पनि प्रमुख दलले सत्ताप्राप्ति र सत्ता ढाल्ने अस्त्रका रूपमा संक्रमणकालीन न्यायलाई लिइरहेका छन्। स्थानीय सरकारले पनि द्वन्द्वपीडित लक्षित कार्यक्रम सञ्चालन गर्ने, उनीहरूलाई स्वरोजगार एवं आत्मनिर्भर बनाउने विषय प्राथमिकतामा पारेका छैनन्। विगतमा विद्रोहमा संलग्न व्यक्ति नै स्थानीय, प्रदेश र केन्द्रीय सत्ताको नेतृत्वमा पुग्दा पनि उनीहरूले द्वन्द्वपीडितको समस्या समाधान गर्न सकेका छैनन्। उनीहरूले विकास भनेको सडक, बिजुली, सञ्चारलगायत भौतिक पूर्वाधार मात्र ठानेका छन्। माओवादीले सशस्त्र युद्ध थालेको रुकुमरोल्पामै द्वन्द्वपीडितको अवस्था दयनीय छ। द्वन्द्वपीडितलाई कानुनी न्यायमा दलीय उल्झन भए आर्थिक र सामाजिक न्यायका लागि सत्ताधारी दलले ध्यान दिन जरुरी छ। (गौतम, द्वन्द्वपीडितको पक्षमा वकालत गरिरहेका कानुन व्यवसायी हुन्।)"
बलमिच्याइँमा विश्वविद्यालय,"सरकारको गलत आर्थिक एवं शैक्षिक नीतिले विश्वविद्यालयबाट उत्पादित जनशक्ति पलायन उन्मुख छ। त्रिभुवन विश्वविद्यालय देशको एउटा यस्तो संस्था हो जसले उच्च शिक्षाको जिम्मेवारी बोकेको छ। यो निकायबाट दक्ष जनशक्ति उत्पादन गरी मुलुकको चौतर्फी विकासमा अग्रणी भूमिकाको अपेक्षा गरिएको छ। तर, विसंगतियुक्त एवं गैरप्राज्ञिक गतिविधिले यसको प्रतिष्ठा र विश्वसनीयतामा संशय पैदा गरेको छ। विश्वविद्यालयले प्रदान गर्ने उच्च शिक्षा, यसको सञ्चालन, व्यवस्थापन, अध्यापन, अनुसन्धानजस्ता विषयमा आलोचना हुँदै आएको छ। जसको नकारात्मक प्रभाव राज्यप्रणालीका अन्य निकायहरूमा समेत परेको छ। विश्वविद्यालयसँग जोडिएको नैतिकता एवं प्राज्ञिकतामा ह्रास हँुदै गएको छ। राजनीतिक हस्तक्षेपले उच्च शिक्षाको गुणस्तरमा मात्रै होइन, विश्वविद्यालयको स्वायत्ततामै प्रश्न उठ्न थालेको छ। अति राजनीतीकरणले विश्वविद्यालयको सुशासन एवम् कार्यसम्पादनमा नै असर पुगेको छ। दर्जनभन्दा बढी विश्वविद्यालय राजनीतिको दलदलमा छन्। जो राजनीतिक आग्रहपूर्वाग्रहबाट सञ्चालित छन्। विश्वविद्यालय सञ्चालनमा बौद्धिकता, दूरदृष्टिभन्दा पनि राजनीतिक आबद्धताले महत्व राख्ने हुनाले प्राज्ञिकताको रङ खैरो हुँदै गएको छ। विश्वविद्यालयका प्राज्ञिक पदहरू राजनीतिक दलका कार्यकर्ता उत्पादन गर्ने कारखानामा परिणत भएका छन्। विश्वविद्यालयहरू बाहिरी रूपमा प्राज्ञिक एंव प्रशासनिक नियुक्तिहरूमा स्वायत देखिन्छन्। तर, आन्तरिक रूपमा त्यस्तो छैन। तिनीहरूको आन्तरिक सञ्चालन निहित स्वार्थमा बेरिएको हुन्छ। विश्वविद्यालयका पदाधिकारीको उत्तरदायित्व र जवाफदेहिताजस्ता नैतिकतासँग जोडिएका प्रश्न दलीय आबद्धताको गुमराहमा बेरिएको हुन्छ। प्रत्यक्ष वा परोक्ष रूपमा कुनै खास दलप्रति बफादार कार्यकर्तालाई विश्वविद्यालय पदाधिकारीको उपल्लो पदमा पुर्याउने परिपाटी छ। जसका लागि हुने सौदाबाजीले विश्वविद्यालयको अखण्डता एवं दशकौंदेखिको प्राज्ञिक निरन्तरता धमिलिन पुगेको छ। देशका उच्च शैक्षिक संस्थाहरूको सञ्चालन एवम् व्यवस्थापनमा राजनीतिक हस्तक्षेप बढिरहने हो भने अन्तर्राष्ट्रियस्तरमा समेत यी संस्थाको स्वायत्तता र गुणस्तरमाथि प्रश्न उठ्नेछ। स्वतन्त्र एवं दबाबमुक्त भएर गुणस्तरीय शिक्षा प्रदान गर्न नसक्ने हो भने विश्वविद्यालयले अन्तर्राष्ट्रिय विश्वसनीयता समेत गुमाउने चिन्ता छ। दर्जनभन्दा बढी विश्वविद्यालय राजनीतिको दलदलमा छन्। जो राजनीतिक आग्रहपूर्वाग्रहबाट सञ्चालित छन्। आजका विद्यार्थीको अपेक्षा र विश्वबजारको मागअनुसार जनशक्ति उत्पादन नहुने हो भने हाम्रा विश्वविद्यालय निर्जीव ठहरिने छन्। जब देशका उच्च शैक्षिक संस्थाहरू निर्जीव बन्न पुग्छन् अनि समग्र देशको अवस्था कस्तो होला ? यो कुनै लहडी र मनगढन्ते कुरा होइन। हामीले नै शिक्षा हासिल गरेका विश्वविद्यालयको हविगत हो। आज विश्वविद्यालयले किन आफ्ना कार्यक्रम बिनाअवरोध र हस्तक्षेप लागू गर्न सकिरहेका छैनन् ? जनशक्ति पलायन किन रोक्न सकिएको छैन ? अध्ययन, अनुसन्धान, विस्तारजस्ता प्राज्ञिक गतिविधिमा विश्वविद्यालयका अनुसन्धान निकाय किन सुस्त छन् ? विश्वका कुनै पनि मुलुक कसरी सम्पन्न भए भनेर खोजी गर्ने हो भने त्यहाँका विश्वविद्यालयले अनुसन्धानमा गरेको लगानीको प्रतिफललाई मुख्य कारण पाउँछौं। यसै सन्दर्भमा देशको धरोहर विश्वविद्यालयको साख र भरोसालाई जीवन्त बनाई राख्न सम्बद्ध सबै पक्षको खबरदारी आवश्यक छ। विश्व मानचित्रमा राम्रा विश्वविद्यालयले प्रदान गर्ने गुणस्तरीय शिक्षाको मोडलमा हाम्रा विश्वविद्याललयलाई विकास गर्न ढिलो भइसकेको छ। नेपाली विद्यार्थीको आकर्षण र विश्व समुदायको समर्थन त्रिविलाई छ। नेपालमा जे जति मानव संशाधन उपलब्ध छ त्यो सबै त्रिविकै देन हो। तर, ६ दशक लामो प्राज्ञिक इतिहास बोकेको देशकै ठूलो शैक्षिक धरोहरको भविष्य अन्योलग्रस्त बन्न पुगेको छ। राजनीतिक हस्तक्षेप र व्यवस्थापकीय कमजोरीले विश्वविद्यालयको साख चिन्ताग्रस्त रूपमा घट्दो छ। यसको पछिल्लो उदाहरण टाइम्स हायर एजुकेसनले सार्वजनिक गरेको विश्वभरका विश्वविद्यालयको वरीयतामा त्रिविको कमजोर स्थानले यसको गुणस्तरमा प्रश्न उठेको छ। सन् २०२४ का लागि गरेको सर्वेक्षणले विगतभन्दा कमजोर वरीयता देखिनुले त्रिवि स्वायत्त हुन नसकेको हो भन्ने प्रश्न उठ्न थालेको छ। यसतर्फ बेलैमा सरोकारवालाले नसोच्ने हो भने वर्षंैपिच्छे त्रिविको वरीयता खस्कने अवस्था नआउँला भन्न सकिन्न। विश्वविद्यालयका हरेक केन्द्रीय विभागहरू पहिला विद्यार्थीले भरिभराउ हुन्थे। भर्ना हुन प्रवेश परीक्षा उत्तीर्ण हुनुपथ्र्याे। तर यसै शैक्षिक वर्षदेखि अंग्रेजी र नेपाली केन्द्रीय विभागले नयाँ भर्नासम्बन्धी प्रवाह गरेको सूचनाले के अब हाम्रो विश्वविद्यालय सकिन लागेको हो भन्ने चिन्ता बढेको छ। जुनसुकै विषयको स्नातकले एक सय पूर्णांकको अंग्रेजी वा नेपाली पढे स्नातकोत्तर तहमा यी विषय पढ्न पाउने उदार नीतिले विषय विशिष्टीकरणमा प्रश्न उठेको छ। अन्य विभागहरूमा विद्यार्थीको भर्नादर झन् टिठलाग्दो छ। यसको दोष कसलाई दिने ? विश्वविद्यालयको यो दुर्गतिले देशको मुख्य प्राज्ञिक थलोको गिर्दाे साखलाई सुधार गर्नेतर्फ राजनीतिक नेतृत्वको ध्यानाकर्षण हुनु पर्दछ। सरकारको गलत आर्थिक एवं शैक्षिक नीतिले विश्वविद्यालयबाट उत्पादित जनशक्ति पलायन उन्मुख छ। शिक्षाको व्यापारीकरण र निजीकरणले आज देशको शैक्षिक धरोहरको विश्वसनीयता गुम्न थालेको छ। दलीय अति राजनीतीकरणले विश्वविद्यालयको स्वयत्तता धुमिल हुन पुगेको छ। विश्वविद्यालयका पदाधिकारीहरू खुला प्रतिस्पर्धाबाट छनोट नहुँदा विश्वविद्यालय राजनीतिको बल मिच्याइँमा पिल्सिएको छ। गलत प्राथमिकता र थुप्रिएका विकृति र विसंगतिले त्रिविको गुणस्तर, पूर्वाधार र विश्ववरीयतामा ह्रास आएको छ। यसैको परिणाम हो दिनहुँजसो उच्च शिक्षा र कामको खोजीमा दैनिक दुई हजारभन्दा माथिको संख्यामा बिदेसिने नेपाली युवायुवतीहरूको लस्कर।"
विश्वव्यापी आर्थिक संकटका बाछिटा,"आँकलनअनुसार हालको मन्दीले फक्रँदै गएका बजार र विकासशील अर्थतन्त्रलाई दूरगामी प्रभाव पार्नेछ। विश्वको आर्थिक वृद्धि सन् २०२४ मा २२ प्रतिशत रहने देखिएको छ। जुन गत वर्षको प्रक्षेपणभन्दा ०१ प्रतिशतले कम हो। यो भनेको दि इकोनोमिस्टको प्रकाशक इकोनोमिक इन्टेलिजेन्स युनिटले सन् २०२३ को तेस्रो त्रैमासिकमा गरेको विश्व आर्थिक परिदृश्यको प्रक्षेपण हो। भनिएको छ खास रूपमा यसले युरोपको बजारलाई सीधा प्रभाव पार्नेछ। चीनको बजारमा मध्यम प्रभावसहित आर्थिक वृद्धि यथावत् कायम रहनेछ। यसमा इजरायलहमास युद्ध दायरा फराकिलो बन्नु, युक्रेनरुस युद्ध लम्बिनु, अमेरिकाचीन दूरी बढ्नुजस्ता सामरिक कारणलाई ठोस आधार मानिएको छ। विश्वव्यापी आर्थिक संकट निम्त्याउन सक्ने जोखिमलाई दृष्टिगत गर्दा राजनैतिक, आर्थिक, वातावरणीय तथा सैनिकीयलाई प्रमुख मानिन्छ। अझ निर्णायक त राजनीतिक पक्ष नै हो। जहाँबाट विकासजन्य कायान्तरणको आधारशिला तय हुन्छ। अर्थात्, राजनीतिक स्थिरता रहनु अति उत्तम। स्पष्ट आर्थिक नीतिसहितको कार्यगत एकरूपता धिमा गतिमा चलाउन सकियो भने पनि आर्थिक परिवर्तन सम्भव छ। यसै भनाइलाई एक अंग्रेजी वाक्यांशले अझ प्रस्ट पार्छ धिमाहा तर दिगोले दौड जित्छ (स्लो एन्ड स्टिडी विन दि रेस)। हो, हामीले आर्थिक विकासमा यही रणनीति तय गर्नु बेस हुन्छ। जुन कुरा सिंगापुरमा ली क्वान यूले ६५ वर्षअघि तटस्थ कूटनीतिको आडमा रहेर तय गरेका थिए। दिगोपनाकै जगमा रहेर। के बाछिटा परेकै हो ? अमेरिकाका दुई बैंक सिलिकन भ्याली र सिग्नेचर गत २०२३ मार्चमा बन्द भए। ऋण असुलीमा व्यवधान भएर हैन, ब्याजदर वृद्धिका कारण ऋणपत्रको मूल्यमा गिरावट भएर। कतिले त यसलाई सन् २००७०९ को विश्वव्यापी आर्थिक मन्दीको धङधङ्गीसमेत भनेका छन्। प्रथम विश्वव्यापी बाछिटाका रूपमा कोभिडलाई लिन सकिन्छ। जसको आर्थिक क्षयको लेखाजोखा यकिन गर्न सकिएको छैन। भनिन्छ, कोभिडको समयमा नेपालका बंैकहरू इतिहासमै सबैभन्दा बढी तरल भएका थिए। विश्व बैंक तथा नेपाल सरकारले समेत यस महामारीलाई एक कारकका रूपमा लिएका छन्, आर्थिक विकासको। विश्व र नेपाली आर्थिक बजारमा यसको असर कहिलेसम्म परिरहने हो ? त्यो पनि अनुमान गर्न कठिन छ। विप्रेषणमुखी अर्थव्यवस्था नेपालको अर्को गतिशील र ठोस चुनौती हो। तथ्यांकअनुशार गत असोजमा विप्रेषण सबैभन्दा बढी वा १३६९७ अर्ब भित्रियो। यो भनेको गत वर्षभन्दा १६८ प्रतिशतले बढी हो। यो रेकर्ड ब्रेक हुने सम्भावना हाल बिदेसिने नेपालीको संख्याले इंगित गर्दछ। यसलाई मास एक्जोडसभन्दा पनि फरक नपर्ला। विप्रेषणले नै मुलुकको समग्र वैयक्तिक र समष्टिगत अर्थव्यवस्थामा प्रभाव पार्नु स्वाभाविक रूपमा लाजमर्दाे कुरा हो। सबैभन्दा प्रभावयोग्य संशाधन भनेको विवेकशील तथा दूरदर्शी नेता हुन्। दोस्रो कुरा, प्राप्त विप्रेषण पनि अनुत्पादक क्षेत्रमा लगानी हुनु झन् दुर्भाग्य हो। विश्वमा सबैभन्दा बढी विप्रेषण भित्त्याउने मुलुक भारत हो। उसको पनि अर्थव्यवस्था कृषिमा आधारित छ। दुर्भाग्य, कृषिबाट हामी जानुपर्ने औद्योगिकीकरणतर्फ तर लाग्यौं विप्रेषणमुखी अर्थव्यवस्थातर्फ। कृषिजन्य परनिर्भरता चुलिनु अर्थतन्त्र मापक संयन्त्रमा झन् खस्कँदो भन्ने बुझिन्छ। किनकि विश्वमा बढ्दो अर्थतन्त्र भएका मुलुक (टाइगर इकोनोमिज)मा कुल गार्हस्थ्य उत्पादनको सबैभन्दा ठूलो हिस्सा कृषिले ओगटेको पाइन्छ। उच्च आयात पनि अर्थतन्त्रको सबलतालाई निर्धारण गर्ने एक तत्त्व हो। जसकारण व्यापार घाटाको अवस्था आउँछ। सोही कारण विदेशी विनिमय सञ्चितिको मात्रामा घटोत्तरी हुदाँ स्वदेशी बजारमा आन्तरिक प्रतिस्पर्धा हुँदैन। तसर्थ, समग्र अर्थतन्त्रमा असन्तुलन पैदा हुन्छ। स्वदेशी बजारमा आन्तरिक प्रतिस्पर्धा नहुनु भनेको हामीले अन्य मुलुकको सेवा या वस्तु खपत गर्नु हो। यो प्रक्रिया लामो हो जसको प्रभाव कालान्तरमा देखिन थाल्छ। जहाँ नेपालले भारत, चीन, संयुक्त अरब इमिरेट्स, अर्जेन्टिना र इन्डोनेसियाबाट अधिक आयात गर्दछ। जसको सबैभन्दा ठूलो हिस्सा भारतले ओगट्छ। अझ मनन्योग्य त यो छ कि नेपालले सबैभन्दा बढी निर्यात भारतमै गर्छ। सबैभन्दा बढी आयात पनि भारतबाट नै गर्छ। अर्थात्, नेपालको भुक्तानी सन्तुलन गरिदिने ठूलो बजार भारतीय बजार हो। हामीले अब आजको वैश्वीकरणको समयमा खुला बजार नीतिको आडमा विश्वबजारमा भारतको विकल्प खोज्नु जरुरी छ। विश्वले सन् २००७ देखि २००९ सम्म ठूलो आर्थिक मन्दीको सामना गर्यो। जसमा विश्व बजारको व्यापार करिब १५ प्रतिशतभन्दा बढीले खुम्चियो। कुनै पनि मुलुकहरू अछुतो रहन सकेनन्। जसको ठूलो मारमा स्टोनिया पर्यो भनिन्छ। त्यसको धङधङ्गी स्टोनियाले व्यहोरिरहेको छ। तर, आकलनअनुसार हालको मन्दीले फक्रँदै गएका बजार र विकासशील अर्थतन्त्रलाई दूरगामी प्रभाव पार्नेछ। बाछिटा पर्छ किन ? पानी पर्दा स्वाभाविक रूपमा बाछिटा पर्छ नै। फरक पार्छ पानी पराईको मात्राले। ऊ बेला वा सन् २००७०९ ताकाको आर्थिक मन्दीको बाछिटा नेपालको बजारमा नपरेको त हैन। तर कम पर्यो। यस मानेमा कम कि हामी कम आयातले धान्ने अवस्थामा थियांै। तर अहिले परिस्थिति ठ्याक्कै उल्टो छ। अर्कोतर्फ कोभिडको प्रकोपले हाम्रो निर्वाहमुखी अर्थतन्त्रलाई झन् थिलथिलो बनाइदियो। विश्वलाई एकै झट्कामा शिथिल बनाइदिने कोभिडको एक मसिनो बाछिटा नेपालजस्तो सानो अर्थतन्त्र भएको मुलुकमा काफी हुन्थ्यो। सोही प्रकारको बाछिटा नेपाली बजारले झेल्नु पनि दुर्भाग्यसमेत थियो। उच्च ब्याजदरलाई पनि यस्ता मन्दीका कारक तत्त्वका रूपमा लिइन्छ। जहाँ लगानीकर्ता उच्च ब्याजदरका कारण लगानी गर्न उत्सुक हुँदैनन्। बजारमा लगानीमैत्री रकम खपत नहुनु भनेको पुँजी बजारमा पैसाको व्यापार नहुनु हो भन्ने बुझिन्छ। लगानीका निमित्त रकम खपत नहुँदा रोजगारीमा घटोत्तरी हुनु स्वाभाविक हो। तसर्थ, उच्च ब्याजदरका कारण लगानीमा रकमको अचलायमानता मन्दीको कारक तत्त्व हो। विश्व व्यापारको चलायमानताको आपूर्ति शृंखला अवरुद्ध हँुदा या सो को मात्रा कम हुँदा यस्ता मन्दी आउनु स्वाभाविक हो। विश्वमा यस्ता आर्थिक अवरुद्धता प्राकृतिक प्रकोप, विश्वव्यापी महामारी, राजनीतिक अस्थिरताजस्ता कारणले हुने गर्छन्। अर्थशास्त्रको भाषामा आपूर्ति शृंखला यस्तो पद्धति हो जसमा सेवा वा वस्तुको वहाव अन्तिम उपभोक्तासम्म पुग्ने गर्दछ। व्यापारिक हिसाबले विश्व बजारमा यसको ठूलो महत्त्व छ। बाछिटा कम गर्न सकिन्छ त ? यस्तो बेला विकसित अर्थव्यवस्था भएका मुुलुकले मौद्रिक नीतिलाई खुकुलो बनाउने गर्छन्। जसकारण ब्याजदरमा स्वतः गिरावट आउँछ। अर्थव्यवस्थामा ब्याजदर घट्नु भनेको लगानीमा प्रोत्साहन हुनु हो। हेलिकप्टर मनीको उपयोग पनि यस्ता मन्दीमा आवश्यक पर्छन्। हेलिकप्टर मनी भन्नाले अर्थतन्त्रमा रकमको प्रवाह बढाउन प्रत्यक्ष रूपमा पैसा बाँड्ने विधि हो। तर, यो बढी काल्पनिक छ। यसको मूल उद्देश्य भनेको अर्थतन्त्रमा पर्याप्त मात्रामा रकमको प्रवाह गराएर मन्दीलाई कम गर्नु हो। यसो गर्दा मुद्रास्फीति दर उच्च हुने सम्भावना हुन्छ। यो अवधारणा सन् १९६९ तिर मिल्टन फ्रायडम्यानले ल्याएका हुन्। अर्कोतर्फ विस्तारवादी वित्तीय नीति यस्ता मन्दीका औषधि सावित बन्न सक्छन्। यो भनेको खर्चमा बढोत्तरी गर्न सक्ने सरकारी संयन्त्र, जसको माध्यमवाट कुल मागलाई चलायमान बनाएर अर्थतन्त्र वृद्धि गर्न सकिन्छ। यसमा करको मात्रामा कम, उपभोग र आत्मविश्वासमा वृद्धि गर्नेजस्ता तत्त्व पर्छन्। सबैभन्दा प्रभावयोग्य संशाधन भनेको विवेकशील तथा दूरदर्शी नेता हुन्। जसले अर्थतन्त्रलाई देशको मेरुदण्डको रूपमा स्वीकार गरी समग्र आर्थिक विकासको खाका तय गर्दछ।  पोखरेल, सिन्धुली बहुमुखी क्याम्पसका उपप्राध्यापक हुन्।"
कोशी प्रदेश स्तरीय भलिबल माघमा,"टक्सार : कोशी प्रदेश स्तरीय अन्तर पालिका भलिबल प्रतियोगिता भोजपुरमा हुने भएको छ। षडानन्द नगरपालिकाको केन्द्र दिङलामा प्रदेश स्तरीय भलिबल प्रतियोगिताको आयोजना हुन लागेको हो। जिल्ला खेलकुद विकास समितिको आयोजनामा प्रदेशका पालिकाहरुले सहभागिता जनाउन पाउने गरी प्रतियोगिताको आयोजना हुने जिल्ला खेलकुद विकास समिति भोजपुरका अध्यक्ष दावा शेर्पाले जानकारी दिए। प्रतियोगितामा प्रदेशभरिका एक सय ३७ पालिकाले सहभागिता जनाउने छन्। प्रतियोगितामा विजेता हुने टोलीले एक लाख ५० हजार नगदसहित शिल्ड, मेडल र प्रमाणपत्र तथा उपविजेता हुने टोलीले एक लाखको साथमा शिल्ड, मेडल र प्रमाणपत्र पाउने छन्। यस्तै प्रतियोगितामा तेस्रो हुने टोलीले नगद ५० हजारका साथमा शिल्ड, मेडल र प्रमाणपत्र पाउने छन्। प्रतियोगिताअन्तर्गत उत्कृष्ट छ विधामा खेलाडीले पाँच हजार साथमा मेडल र प्रमाणपत्र पाउने जिल्ला खेलकुद विकास कार्यालय भोजपुरका सचिव ग्याल्जेन शेर्पाले बताए। आगामी माघ २४ देखि २७ गतेसम्म सञ्चालन हुने प्रतियोगिताले जिल्लाको खेलकुद पर्यटनमा समेत मद्दत पुग्नेछ। सुन्दर प्रकृति र स्वर्गरुपी मेरो देश, खेलकुदमार्फत पर्यटनको सन्देश भन्ने मूल नाराका साथ हुने प्रतियोगितामा कोशी प्रदेशभरिका पालिकाहरुले नगद दुई हजार पाँच सय तिरेर टोली दर्ता गर्न पाउने अध्यक्ष शेर्पाले बताए। भलिबलका उत्कृष्ट खेलाडीहरु उत्पादन गरेको भोजपुरमा पछिल्लो समयमा कम हुँदै गएको प्रतियोगिताले खेलाडीहरुमा उत्साहसमेत हराएकाले प्रदेश स्तरीय प्रतियोगिता नै आयोजना गर्नुपर्ने आवश्यकता भएको समितिका उनको भनाइ रहेको छ। 'खेलकुद क्षेत्रको विकासका लागि समितिले काम गरिरहेको छ, खेलकुद क्षेत्रका लागि परिचित जिल्लाका रुपमा भोजपुरलाई चिनाउने गरी काम गर्ने छौँ,' अध्यक्ष शेर्पाले भने। राष्ट्रका लागि खेलकुद, स्वास्थ्यका लागि खेलकुद भन्ने नारालाई पूर्ण सार्थकता दिनका लागि खेलकुद अपरिहार्य भएको जिल्ला खेलकुद विकास कार्यालयका सचिव शेर्पाले बताउनुभयो। खेल बिनामानिस अधुरो हुन्छ भने खेलले स्वस्थ्यलाई सुधार्ने काम गर्छ र मानिस पूर्णरुपमा स्वास्थ्य हुन्छ भन्ने कुरामा पनि हामीले ध्यान दिएका छौँ', उनले भने। रासस"
राष्ट्रपति रनिङ्ग शिल्ड मंगलाको कब्जामा,"बेनी : बाबियाचौरको मंगला माविले लगातार तेस्रोपटक जितेर गाउँपालिका स्तरीय राष्ट्रपति रनिङ्ग शिल्ड आफ्नो बनाएको छ। म्याग्दीको मंगला गाउँपालिकाको आयोजनामा मंगलबार कैलाशफाँट खेलमैदानमा सम्पन्न चौथो विद्यालय स्तरीय राष्ट्रपति रनिङ शिल्ड खेलकुद प्रतियोगितामा मंगला मावि लगातार तेस्रोपटक च्याम्पीयन बनेको हो। १५ स्वर्ण, ४ रजत र २ कास्यसहित २१ पदकसहित मंगला माविले जितको निरन्ततालाई कायम राख्न सफल भएको छ। ६ स्वर्ण, १२ रजत र ५ कास्यसहित २३ पदक जित्दै महेन्द्ररत्न मावि बरंजा द्वितीय भएको छ। ३ स्वर्ण, ८ रजत १० कास्यसहित २१ पदक जितेर दिपशिखा मावि कुहुँ तृतीय भएको कार्यक्रम संयोजक ज्ञानेन्द्र आचार्यले जानकारी दिए। प्रतियोगितामा विजेता विद्यालयलाई ५० हजार रुपैयाँको साथमा रनिङ्ग शिल्ड, ट्रफी, मेडल र प्रमाणपत्र प्रदान गरिएको छ। यसैगरी दोस्रो र तेस्रो हुने विद्यालयलाई क्रमश: ३० हजार रुपैयाँ र २० हजार रुपैयाँको साथमा ट्रफी, मेडल र प्रमाणपत्र वितरण गरिएको थियो। प्रतियोगितामा शारदा मावि २ स्वर्ण, १ रजत ३ कास्य, शिशु कल्याण मावि २ स्वर्ण, २ कास्य, जनजागृति मावि पूर्णगाउँ १ स्वर्ण, २ रजत, २ कास्य पदक, त्रिभुवन मंगला मावि १ स्वर्ण, १ रजत र १ कास्य, डनिङ बोर्डिङ २ रजत, ४ कास्य पदक र किसानी आधारभूत विद्यालयले १ कास्य पदक जितेको छ। विजेता विद्यालय र खेलाडीहरुलाई प्रतिनिधिसभा सदस्य खमबहादुर गर्बुजा, गाउँपालिका अध्यक्ष सतप्रसाद रोका लगायतले पुरस्कार वितरण गरेका थिए। भलिबलतर्फ छात्रमा मंगला माविका प्रकाश नेपाली, छात्रातर्फ शिशुकल्याण माविकी बुद्धीमाया बुढाथोकी, कबडीतर्फ मंगला माविका छात्रछात्रामा किस्मत विक र सरिता बुढा, एथलेटिक्समा मंगला माविकै मिलन थापा र रिकजना बोटेलाई उत्कृष्ट खेलाडी घोषणा गरी ट्रफी, मेडल र प्रमाणपत्र वितरण गरिएको थियो। कबड्डी, भलिबल र एथलेटिक्स विधातर्फ छात्र र छात्राहरुको इभेन्टमा प्रतियोगिता सञ्चालन गरिएको थियो। तीन दिनसम्म सञ्चालन भएको प्रतियोगितामा मंगला गाउँपालिकाका १० वटा विद्यालयले सहभागिता जनाएका थिए।"
एपीएफले जित्यो प्रधानमन्त्री कपको उपाधि,"काठमाडौं : प्रधानमन्त्री कप महिला टी२० राष्ट्रिय प्रतियोगिताको उपाधि सशस्त्र प्रहरी बलको एपीएफ क्लबले जितेको छ। एपीएफ क्लबले कोशी प्रदेशलाई फाइनल खेलमा ११ रनले पराजित गर्दै उपाधि जितेको हो। विजेता एपीएफ क्लबले पाँच लाख तथा उपविजेता कोशीले तीन लाख पुरस्कार प्राप्त गर्यो। कीर्तिपुरस्थित त्रिभुवन विश्वविद्यालयको क्रिकेट मैदानमा टस जितेर पहिला ब्याटिङ गर्दै एपीएफ क्लबले कोशी प्रदेशसामु जितका लागि एक सय १५ रनको लक्ष्य प्रस्तुत गरेको थियो। कोशीले २० ओभर खेल्दै चार विकेटको क्षतिमा एक सय तीन रन मात्र बनाउन सक्यो। यसअघि ब्याटिङ गर्ने क्रममा एपीएफ क्लबले सात विकेटको क्षतिमा एक सय १४ रन बनाएको थियो। एपीएफका लागि इन्दु बर्माले अर्धशतकीय पारी खेलिन्। उनले ४७ बल खेल्दै ५३ रनको योगदान दिइन्। सो क्रममा बर्माले छ चौका र एक छक्का प्रहार गरिन्। त्यस्तै ज्योति पाण्डेले २७ तथा रोमा थापाले १४ रन बनाइन्। बलिङतर्फ कोशीका लागि अप्सरी बेगमले ह्याट्रिक गरिन्। उनले २०औं ओभरको पहिलो, दोस्रो र तेस्रो बलमा लगातार विकेट लिइन्। पहिलो बलमा इन्दु बर्मा, दोस्रो बलमा नेरी थापा तथा तेस्रो बलमा सोनु खड्काको विकेट लिइन्। त्यस्तै एलिशा खडियाले दुई तथा कप्तान रुविना क्षेत्री र निशा शाहले एकएक विकेट लिइन्। त्यस्तै कोशी प्रदेशका लागि ब्याटिङ गर्ने क्रममा कप्तान रुबिना क्षेत्रीले अर्धशकतीय पारी खेलिन्। उनले ६२ रन बनाइन्। क्षेत्रीले ५८ बल खेल्दै एक छक्का र सात चौका प्रहार गरिन् । यस्तै काजल श्रेष्ठले २९ बलमा २२ रन बनाइन्। बलिङतर्फ एपीएफ क्लबका लागि करुणा भण्डारी र कप्तान सीता रानामगरले एक एक विकेट लिइन्। रुविना सर्वोत्कृष्ट खेलाडी प्रतियोगितामा कोशी प्रदेशकी कप्तान रुविना क्षेत्री सर्वोत्कृष्ट खेलाडी घोषित भएकी छन्। उनी नेपाली राष्ट्रिय महिला क्रिकेट टोलीकी पूर्व कप्तानसमेत हुन्। कीर्तिपुरस्थित त्रिवि क्रिकेट मैदानमा आज सम्म्पन्न खेलमा कप्तान क्षेत्री सर्वोत्कृष्ट खेलाडी घोषित भएकी हुन्। उनले स्कुटर पुरस्कार प्राप्त गरिन्। त्यसैगरी गण्डकी प्रदेशकी ज्योत्स्निका मरासिनी उदियमान खेलाडी घोषित भइन्। उनले उपाधिसहित ५० हजार बराबरको क्रिकेट सामग्री प्राप्त गरिन्। प्रतियोगितामा मधेस प्रदेशकी पूजा महतो उत्कृष्ट बलर छनोट भइन् भने गण्डकी प्रदेशकी सुमन खतिवडाले उत्कृष्ट ब्याटरको उपाधि पाइन्। दुवैजनाले जनही ५० हजार पुरस्कार प्राप्त गरे।"
मेलम्ची खानेपानी मर्मतको काम ७० प्रतिशत सम्पन्न,"सिन्धुपाल्चोक : मेलम्ची खानेपानी आयोजना मर्मतको काम ७० प्रतिशत सम्पन्न भएको छ । बाढीले ध्वस्त बनाएको संरचनामा अहिले पुनः पानी पथान्तरणका लागि काम भइरहेको छ। बुधबार हेलम्बु गाउँपालिका१ मा रहेको अम्बाथान स्थित मुहान स्थलमा अवलोकनका लागि पुगेका प्रतिनिधि मण्डललाई त्यहाँ भइरहेको काम बारे जानकारी गराउँदै आयोजनाका सिनियर डिभिजनल इन्जिनियर पदमबहादुर कुँवरले मर्मतको काम ७० प्रतिशत सम्पन्न भएको बताए। कुँवरले अबका बाँकी कामहरु केहि कठन रहेको जनाउँदै जस्तोसुकै परिस्थिती आएपनी अबको १० दिन भित्र काम सम्पन्न हुने बताए। अम्बाथान स्थित ९ नम्बर, २१ नम्बर र १७ नम्बरको गेट सफा गर्ने काम भइरहेको कुँवरले बताए। 'मर्मतको काम तिब्र रुपमा अघि बढिरहेको छ। दैनिक ४५ जना कामदारले द्रुत गतीमा काम गरिरहेका छन्,' कुँवरले भने, 'यही गतिमा काम भइरहने हो भने अबको १० दिन भित्र काठमाण्डौ पानी पठाउन सकिन्छ।' उनले सरकारको लक्ष्य अनुसारनै पानी पथान्तरणका लागि तिव्र गतिमा काम भइरहेको बताए। अवलोकनको लागि आएका प्रतिनिधि सभा सांसद अमरेशकुमार सिंहले सरकारले मेलम्ची आयोजनालाई प्राथमिकता दिएर बाह्रै महिना काठमाडौं बासीलाई पानी खुवाउनुपर्ने बताए। खानेपानी मन्त्रालयका सचिव सुरेश आचार्यले दीर्घकालीनरूपमा काठमाडौंमा पानी लानेगरी काम गर्न लागि परेको जनाए। राष्ट्रिय प्राकृतिक स्रोत तथा वित्त आयोगका अध्यक्ष बालानन्द पौडेल, प्रतिनिधिसभा सदस्य अमरेशकुमार सिंह, वित्त आयोगका सदस्यहरु जुद्ध गुरुङ, बिपिनराज निरौला, खानेपानी मन्त्रालयका सचिव सुरेश आचार्य, खानेपानी विभागका महानिर्देशक कमलराज श्रेष्ठ, मेलम्ची खानेपानी विकास समितिका कार्यकारी निर्देशक जाकी अहमद अन्सारी लगायत टोली अवलोकनको लागि अम्वाथान पुगेको थियो। गत वर्षको बाढीले हेडवर्क्सको संरचनालाई करिब २० फिट अग्लो गेग्रानले पुरेको थियो। अहिले उक्त गेग्रान हटाएर अर्डिट सुरुङमा पसेको ढुंगा, गिटी र बालुवा झिक्ने काम भइरहेको छ। २०७८ असारमा आएको बाढीले मुहान क्षेत्रलाई तहसनहसनै बनाएपछि अस्थायीरूपमा पानी राजधानी पठान्तरण गर्न लागिएको हो। पछिल्लो पटक मेलम्ची खानेपानी विकास समितिले आयोजना पुनःनिर्माण र पानी पथान्तरणको जिम्मा सिनो हाइड्रोलाई दिएपछि पानी पठान्तरणको बाटो खुलेको थियो। हाइड्रोले अहिले दुई सिफ्टमा जनशक्ति परिचालन गरी पानी पथान्तरणका लागि आवश्यक कार्यहरू गर्दै आएको छ।"
मनास्लु क्षेत्रमा ९ हजार बढी विदेशी पर्यटक,"गोरखा : गोरखाको मनास्लु क्षेत्रमा अहिलेसम्मकै सबैभन्दा धेरै ९ हजार १७७ जना विदेशी पर्यटक पुगेका छन्। यसअघि सबैभन्दा धेरै पर्यटक आएको भनिएको सन् २०१७ सालमा भन्दा सन् २०२३ मा एक हजार पाँचसय जनाले धेरै पर्यटक आएका मनास्लु संरक्षण क्षेत्र आयोजना(एमक्याप)ले जनाएको छ। छ वर्षअघि सन् २०१७ मा सातहजार छ सय ५५ जना विदेशी पर्यटकले मनास्लु क्षेत्र भ्रमण गरेका थिए। सन् २०२३ मा नौ हजार १७७ जना विदेशी पर्यटकले भ्रमण गरेको एमक्यापका प्रमुख सन्तोष शेरचनले बताए। यस वर्ष पर्यटकको आवागमन हेर्दा साह्रै सुखद देखिन्छ। आउँदो असारसम्म १२ हजार पर्यटकले भ्रमण गर्ने हाम्रो अनुमान छ,' शेरचनले भने। विगत चार वर्षमा कोभिडका कारण पर्यटकको संख्या ज्यादै न्यून थियो। आर्थिक वर्ष २०७७०७८ मा सबैभन्दा कम अर्थात जम्मा एक सय ९४ जनामात्र पर्यटक सो क्षेत्रमा पुगेका उनले जानकारी दिए। गत वर्ष सबैभन्दा धेरै अक्टोबर महिनामा पर्यटकले भ्रमण गरेका हुन्। सो महिनामा सो क्षेत्रमा तीन हजार ३०५ जना पर्यटक पुगेका थिए। मनास्लु क्षेत्रमा सन् २०२२ मा छहजार १०२ विदेशी पर्यटकले भ्रमण गरेका थिए भने, कोभिड १९ महामारी मच्चिरहेको २०२१ मा ९२५ जनाले भ्रमण गरेका थिए। त्यस्तै २०२० मा ३७४, २०१९ मा सातहजार ५५५ जनाले र सन् २०१८ मा सातहजार ६५५ जनाले मनास्लु क्षेत्रको भ्रमण गरेका थिए। स्थानीय तह, प्रदेश तथा संघ सरकारले विस्तृतरूपमा योजना बनाएर लाग्ने हो भने मनास्लु क्षेत्र पर्यटक आकर्षित गर्नेमा विश्व नम्बर एक गन्तव्य बन्न सक्ने एमक्याप प्रमुख सन्तोष शेरचनले बताए। सडकको साँटो केवलकारको व्यवस्था गर्ने, इको टुरिज्म विकास गर्ने हो भने मनास्लु क्षेत्र विश्व नम्बर वान बन्नसक्छ,' उनले भने, 'त्यसका लागि अहिले झैं सडक निर्माण नगरी यातायातका लागि केवलकार निर्माण गर्ने, वातावरणमैत्री संरचना बनाउनुपर्छ। एमक्यापमा आउने पर्यटकलाई सहजताका लागि विभिन्न पदमार्गको खोजी गर्ने, आवश्यक सूचनाहरु दिन सूचना केन्द्र निर्माण गर्नेजस्ता पूर्वधारहरू बनाएको उनले बताए। यसले आगामि दिनमा मनास्लु क्षेत्रमा आउने पर्यटकको संख्या बढ्ने अनुमान गरिएको छ। एमक्यापलाई अझै लोकप्रिय बनाउन स्थानीय तह, पर्यटन मन्त्रालय, पर्यटन बोर्ड, टानजस्ता सम्बन्धित निकायहरुले विभिन्न प्याकेजहरु ल्याउनु पर्नेमा उनले जोड दिए। सो क्षेत्र प्रवेशका लागि सार्क राष्ट्रका पर्यटकले प्रतिब्यक्ति एक हजार र अन्य राष्ट्रका पर्यटकले तीन हजार रुपैयाँ बुझाउनुपर्ने हुन्छ। पर्यटकले काठमाडौंको भृकुटीमण्डप र पोखराको ड्यामसाईटस्थित काउन्टरमा प्रवेशदस्तुर बुझाउनुपर्ने व्यवस्था छ। यी दुबै ठाउँमा प्रबेश दस्तुर शुल्क नबुझाएका पर्यटकले एमक्यापको जगत र सामागाउँस्थित चेकपोष्टमा दोब्बर दस्तुर तिर्नुपर्ने एमक्याप प्रमुख शेरचनले बताए। निषेधित क्षेत्र मानिएकाले मनास्लु संरक्षण क्षेत्र भ्रमणका लागि पर्यटकले अध्यागमन विभागबाट पनि अनुमति लिनुपर्ने प्रावधान छ। विभागले चुम र नुब्री भ्याली भ्रमणका लागि एक हप्ताका लागि अनुमति दिने गर्छ। सो अबधिको भ्रमणका लागि पर्यटकले चुमभ्यालीका लागि सिजनमा प्रतिब्यक्ति ५० डलर र बेसिजनमा २५ र नुब्री भ्यालीका लागि प्रतिब्यक्ति सिजनमा ७० र बेसिजनमा ३५ डलर विभागमा बुझाउनुपर्ने छ। एक हप्ताबाहेक थप दिन भ्रमण गर्न चाहेमा थप शुल्क बुझाउनुपर्ने छ। मनास्लु क्षेत्रअन्तर्गत चुमनुब्री गाउँपालिकाको ७ वटा वडा पर्छन्। साविकका सिर्दिबास, ल्हो, प्रोक, बिही, सामागाउँ, चुम्चेत र छेकम्पार गाविसलाई संरक्षण क्षेत्रले समेटेको छ। जसमध्ये साविकका सामागाउँ, ल्हो, प्रोक र बिही गाविस नुब्री उपत्यकाका रुपमा चिनिन्छ भने चुम्चेत र छेकम्पार गाविस चुम उपत्यकाका रुपमा चिनिन्छ। सो क्षेत्रमा बसोबास गर्ने तिब्बती(भोटे) समुदायको धार्मिक तथा सास्ंकृतिक अबस्था अध्ययन गर्न, प्राकृतिक दृश्यावलोकन, मनास्लु हिमाल आरोहणका लागि पर्यटकहरू आउने गरेका एम क्यापका प्रमुख शेरचनले जानकारी दिए। यस क्षेत्रमा विश्वको आठौं अग्लो मनास्लु हिमाल, ५ हजार एकसय ६ मिटर अग्लो लार्केपास, कालताल, वीरेन्द्रताल, अहिंसा क्षेत्र चुम उपत्यका, नुब्री उपत्यका आदिको अवलोकन गर्न पर्यटक जाने गर्छन्। सन् १९९५ देखि मनास्लु क्षेत्र पर्यटकका लागि खुल्ला गरिएको हो।"
बुक बिल्डिङ अभ्यास सफल हुँदै,"दोस्रो चरणमा आयोजना प्रभावित स्थानीय र वैदेशिक रोजगारीमा रहेकाले आईपीओ पुस २५ देखि आवेदन दिन पाउने काठमाडौं : सर्वोत्तम सिमेन्टको आईपीओमा पुस २५ देखि आवेदन दिन पाइने भएको छ। बुक बिल्डिङमार्फत जारी भएको आईपीओमा हालका लागि आयोजना प्रभावित र वैदेशिक रोजगारीमा गएकाले आवेदन दिन पाउने भएका हुन्। कम्पनीले उद्योग प्रभावित क्षेत्रका स्थानीय बासिन्दाका लागि ९ लाख ३० हजार कित्ता र वैदेशिक रोजगारीमा जानेका लागि २ लाख ६७ हजार छुट्ट्याएको छ। आईपीओमा प्रतिकित्ता २ सय ६० रुपैयाँ ९० पैसाका दरले न्यूनतम ५० कित्ता सेयर माग गर्नुपर्नेछ। यसअघि योग्य संस्थागत लगानीकर्ताले दिएको आवेदनका आधारमा उनीहरूका लागि कट अफ मूल्य ४ सय १ रुपैयाँ कायम भएको थियो। सो मूल्यको १० प्रतिशत कम मूल्यमा सर्वसाधारणले आवेदन दिन पाउने भएका हुन्। स्थानीय र वैदेशिक रोजगारीमा गएकालाई आईपीओ जारी गरिसकेपछि सर्वसाधारणका लागि खुला हुनेछ। कम्पनीका अनुसार कम्पनीको उद्योग प्रभावित क्षेत्र भन्नाले नवलपरासी जिल्लाको सुनवल नगरपालिका वडा नं ३, ४, ५, ६ र १३ तथा उत्खनन प्रभावित क्षेत्र पाल्पा जिल्लाको रैनादेवी छहरा गाउँपालिका वडा नं १ र २ हुन्। ती वडाका स्थानीय बासिन्दाले आईपीओ आवेदन दिन सक्नेछन्। यसैगरी रिब्दीकोट गाउँपालिकाको वडा नं २, ३, ४ र ६, तिनाउ गाउँपालिकाको वडा नं १, २ र ३, माथागढी गाउँपालिकाको वडा नं ७ र ८ तथा निस्दी गाउँपालिकाको वडा नं ७ मा बसोबास गर्ने पनि स्थानीय बासिन्दा हुन्। आईपीओमा अधिकतम १० हजार कित्तासम्म सेयर माग गर्न पाइनेछ। उद्योग प्रभावित क्षेत्रका स्थानीयवासीले माघ १० गतेसम्म आवेदन दिन पाउनेछन् जुन अवधिमा सबै सेयर सब्स्क्राइब नभएको स्थितिमा आवेदन अवधि माघ २५ गतेसम्म लम्ब्याइनेछ। यसैगरी वैदेशिक रोजगारीमा रहेका नेपालीले भने माघ १० गतेभित्र आवेदन दिनु पर्नेछ। कम्पनीको सेयर निष्कासन तथा बिक्री प्रबन्धकमा ग्लोबल आईएमई क्यापिटल हो भने सहनिष्कासन तथा बिक्री प्रबन्धकमा एनआईएमबी एस क्यापिटल र प्रभु क्यापिटल हुन्। उद्योग प्रभावित क्षेत्रका बासिन्दाहरूले नवलपरासी जिल्लाको ग्लोबल आईएमई बैंक, लक्ष्मी सन्राइज बैंक, साइन रेसुंगा डेभलपमेन्ट बैंक, गरिमा विकास बैंक र मुक्तिनाथ विकास बैंकका तोकिएका शाखा कार्यालयबाट आवेदन दिन सक्नेछन्। यस्तै, खानी उत्खनन प्रभावित क्षेत्रका बासिन्दाले पाल्पाको ग्लोबल आईएमई बैंक, नेपाल इन्भेस्टमेन्ट मेगा बैंक, लक्ष्मी सन्राइज बैंक र कृषि विकास बैंकका तोकिएका शाखा कार्यालयबाट आवेदन दिन सक्नेछन्। वैदेशिक रोजगारीमा रहेका नेपालीहरूले भने सीआश्वा प्राप्त बैंक तथा वित्तीय संस्था तथा मेरो सेयरमार्फत सेयर भर्न सकिने बताइएको छ। सर्वोत्तमलाई इक्रा नेपालले वित्तीय दायित्व वहन गर्न मध्यम स्तरको क्षमता रहेको जनाउने इक्राएनपी इस्युअर रेटिङ ट्रिपल बी रेटिङ प्रदान गरेको छ। यो रेटिङले समयमा नै सुरक्षित रूपले वित्तीय दायित्व बहन गर्न मध्यम स्तरको क्षमता रहेको कम्पनी हो भन्ने बुझाउँछ। सर्वोत्तमको नवलपरासी सुनवलमा अवस्थित उद्योगले २०७१ फागुन १ गतेदेखि सिमेन्ट तथा क्लिंकर उत्पादन गर्दै आइरहेको छ। उद्योगको उत्पादन क्षमता प्रतिदिन ३ हजार टन क्लिंकर र ३ हजार टन सिमेन्ट रहेको छ। उद्योगले डेनमार्कको भीआरएम प्रविधि प्रयोग गरिरहेको छ। बुक बिल्डिङमार्फत जारी भएको पहिलो आईपीओ खरिद गर्न सर्वसाधारणले कम्तीमा १८ हजार रुपैयाँ जोहो गर्नु पर्नेछ। १ हजार रुपैयाँमा १० कित्ता पाउने गरेकामा यो विशेष प्रक्रियामार्फत जारी सर्वोत्तमको आईपीओका लागि १८ गुणा बढी रकम चाहिने भएको हो। कानुनी व्यवस्थाअनुसार आईपीओ खुल्दा अहिले सर्वसाधारणले न्यूनतम १० कित्ता सेयर माग गर्न पाउँछन्। तर, बुक बिल्डिङमार्फत जारी हुने आईपीओमा भने कम्तीमा ५० कित्ताका लागि आवेदन दिनुपर्छ। पहिलो बुक बिल्डिङको आईपीओमा योग्य संस्थागत लगानीकर्ताका लागि कट अफ प्राइस प्रतिकित्ता ४ सय १ रुपैयाँ तय भएपछि सर्वसाधारणले आईपीओ किन्न १० प्रतिशत कम अर्थात् ३ सय ६० रुपैयाँ ९० पैसा तिर्नुपर्ने भएको हो। यसको अर्थ आईपीओ पर्ने सर्वसाधारणले १८ हजार ४५ रुपैयाँ तिर्नुपर्ने हुन्छ। आवेदन दिने अवधिमा यति ब्यालेन्स कायम नभए आवेदन रद्द हुनेछ। यति ब्यालेन्स भए बाँडफाँट गर्ने अवधिसम्म रकम रोक्का हुनेछ। यसअघि इतिहासकै पहिलो बुक बिल्डिङमार्फत जारी गरिएको प्रारम्भिक सार्वजनिक निष्कासनमा ४१ योग्य आवेदकले ३६ लाख कित्ता सेयर माग गरेका थिए। कम्पनीले योग्य संस्थागत आवेदकका लागि २४ लाख कित्ता सेयर निष्कासन गरेकामा ४१ कम्पनीले ३६ लाख १९ हजार १ सय ९० कित्ता सेयर माग गरेका छन्। योग्य संस्थागत लगानीकर्ताका लागि ४ सय १ रुपैयाँदेखि ६ सय १ रुपैयाँ ५० पैसाको रेन्ज दिएको थियो। सर्वोत्तमले बुक बिल्डिङमार्फत आईपीओ निष्कासन गर्न गत वर्षको असार २८ गते बोर्डमा निवेदन दिएको थियो। सर्वाेत्तम सिमेन्टले सुरुमा प्रतिकित्ता ५ सय १ देखि ७ सय ५१ रुपैयाँ १० पैसासम्ममा बुक बिल्डिङ प्रणालीबाट आईपीओ जारी गर्ने अनुमति मागेकोमा पछि संशोधन भएर प्रतिकित्ता ४ सय १ देखि ६ सय १ रुपैयाँ ५० पैसाको रेन्ज पाएको थियो। योग्य संस्थागत लगानीकर्तार्ला मंसिर ६ देखि १० गतेसम्म बोलकबोल पेस गरेका थिए। सर्वोत्तमले जारी गर्ने ६० लाख कित्ता आईपीओमध्ये ४० प्रतिशतका लागि योग्य संस्थागत आवेदकले प्रतिस्पर्धा गरेका हुन् भने बाँकी ६० प्रतिशत सर्वसाधारणलाई छुट्ट्याइएको छ। सर्वोत्तमले जारी पुँजी ४ अर्ब ६४ करोड रुपैयाँको १२९०३ प्रतिशत ६० करोड रुपैयाँबराबर आईपीओ जारी गर्दै छ। स्थानीयवासी, वैदेशिक रोजगारीमा जाने र कर्मचारीलाई बिक्री गरिसकेपछि बाँकी रहेको सेयर र २५ लाख कित्तामा सर्वसाधारणले आवेदन दिन पाउनेछन्।"
"नेप्से परिसूचक २७ अंकले बढ्यो, सबै समूह हरियाली","काठमाडौं : कारोबार साताको चौथो दिन आएर नेप्से परिसूचक दोहोरो अंकले बढेको छ। नेप्से परिसूचक २७९० अंकले बढेर २०५८०० विन्दुमा कायम भएको छ। आइतबार सार्वजनिक बिदा परेकाले कारोबार भएन। सोमबार ८७५ अंकले ओरालो लागेको नेप्से मंगलबार १४ प्रतिशतले घटेर २०३०१० विन्दुमा पुगेको थियो। यस्तै सेन्सेटिभ इण्डेक्स ३७६ अंकले बढेर ३८४२९ विन्दुमा अडिएको छ। कारोबार सुरु भएदेखि नै उचार चढावमा रहेको नेप्से अन्तिममा आएर दोहोरो अंकले बढेको हो। कारोबारमा आएका २०९ स्क्रिप्टको मूल्य बढ्दा नेप्से बढेको हो। ३० स्क्रिप्टको मूल्य घट्दा ६ को मूल्य भने स्थिर रह्यो। दोहोरो अंकले बढेको बजारमा सातवटा स्क्रिप्टको मूल्य पोजिटिभ सर्किटमा कारोबार भयो। यसदिन लक्ष्मी लघुवित्त वित्तीय संस्थाका लगानीकर्ताले गुमाए। सो कम्पनीको ५१० प्रतिशतले ओरालो लाग्यो। २६ करोड बढीको सेयर कारोबार गरी सोनापुर मिनरल्स शीर्षस्थानमा रह्यो। यसैगरी शिवम् सिमेन्टको २३ करोड,आईएमई लाइफ इन्स्योरेन्सको १५ करोड,एनआरएन इन्फ्रास्टक्चर एन्ड डेभलपमेन्टको १५ करोड र हाथवेको १४ करोड बढी मूल्यको सेयर कारोबार भयो। यसदिन हाइड्रोपावर उपसमूहको सूचक सर्वाधिक बढेको छ। सो कम्पनीको सेयर मूल्य ३०८ प्रतिशतले बढ्यो। होटल्स एण्ड टुरिजम,इन्भेस्टमेन्ट,मनु एण्ड प्रो र नन लाइफ इन्स्योरेन्सको सेयर मूल्य २ प्रतिशत बढीले बढ्यो।"
अनलाइन सेयर कारोबारमा खेलाँची,"काठमाडौं : नेपाल स्टक एक्सचेन्जले सञ्चालन गरिरहेको सेयरको अनलाइन कारोबार गर्ने प्रणाली जोखिमपूर्ण रहेको पाइएको छ। सञ्चालनमा रहेको कारोबार व्यवस्थापन प्रणाली (टीएमएस) र नेप्से अनलाइन कारोबार प्रणाली (नट्स) विभिन्न ७ कारणले जोखिममा रहेको अध्ययनको ठहर छ। नेपाल धितोपत्र बोर्डले गरेको अध्ययन प्रतिवेदनको संक्षिप्त विवरणअनुसार नेपाल स्टक एक्सचेन्जको सूचना प्रविधिसँग सम्बन्धित स्थलगत निरीक्षण गर्दा सूचना प्रविधि सुशासनमा गम्भीर समस्या पाइएको हो। विशेषगरी अनधिकृत व्यक्तिले कारोबारको विवरण सजिलै हेरफेर गर्न सक्ने र मूल्यलाई सोहीअनुसार तोडमोड गर्न सक्ने अध्ययनको ठहर छ। धितोपत्र बोर्डले सूचना प्रविधिविज्ञ सरोज लामिछानेको संयोजकत्वमा बोर्डका निर्देशकद्वय रेवत श्रेष्ठ र सानु खड्का तथा सहायक निर्देशकहरू यमनाथ अर्याल र रवीन्द्रदेव भट्ट रहेको अध्ययन समिति बनाएको थियो। सोही समितिले दिएको प्रतिवेदनमा विभिन्न ७ कारण अनलाइन कारोबारमा व्यापक जोखिम रहेको उल्लेख छ। यस्तै सुशासनका निमित्त ९ सुझाव पनि सुझाइएको छ। बोर्डले सेयर बजार सञ्चालन क्षमताको मूल्यांकन गर्न, प्रयोगमा रहेका प्राविधिक पूर्वाधार, प्रणाली तथा मानव संशाधनलगायतका विषयको अध्ययन गर्न गत असोजमा अध्ययन समिति बनाएकामा समितिले मंसिर २५ गते बोर्डलाई प्रतिवेदन बुझाएको थियो। प्रतिवेदनमा नेपाल स्टक एक्सचेन्जको सूचना प्रविधिसँग सम्बन्धित स्थलगत निरीक्षणको प्रतिवेदनमा नेप्सेको सूचना प्रविधि सुशासनमा गम्भीर समस्या देखाइएको छ। धितोपत्र बजारको विद्युतीय कारोबार प्रणाली (नट्स) को बिक्री तथा मर्मत सम्भार गर्ने कम्पनीको भूमिकामाथि प्रतिवेदनमा प्रश्न उठाइएको छ। खासगरी यो कम्पनीले नेप्सेले सञ्चालनमा ल्याएको डाटा सेन्टरका फायरवाल, डाटा बेस र एक्टिभ डाइरेक्टोरीजस्ता महत्त्वपूर्ण प्रणालीमा सहज पहुँच पाइएकामा त्यसमाथि प्रश्न उठेको हो। सो कम्पनीले प्रणालीमा कति समय पहुँच पाएको छ भन्ने अध्ययनमा खुलाइएको छैन। नेप्सेले लग व्यवस्थापन नगर्दा अनधिकृत व्यक्तिले कतिसम्म पहुँच र कतिसम्म तोडमोड गरिन्छ भन्ने थाहा हुन सक्दैन। धितोपत्र बजारको विद्युतीय कारोबार प्रणालीलाई वाईको सोलुसन्सले तयार गरी धितोपत्र बोर्डलाई बिक्री गरेको हो। अहिले वाईकोले नै मर्मत सम्भारको सेवा पनि दिइरहेको छ। प्रतिवेदनले वाईकोका कर्मचारीद्वारा नेप्सेको प्रणालीमा गरिएको परिवर्तन थाहा हुने अवस्था नरहेको उल्लेख गरेको छ। अनलाइन कारोबारमा ७ कमजोरी : धितोपत्र बजारको विद्युतीय कारोबार प्रणालीका २ प्रणालीहरू टीएमएस र नट्सको सञ्चालन तथा मर्मतसम्बन्धी कार्य एउटै कम्पनीले गरिरहेको छ। यसबाट प्रचलित नियमको परिपालना नभएको र स्वार्थको द्वन्द्व उत्पन्न भई कारोबारको विश्वसनीयतामा शंका उत्पन्न भएको छ। म्याचिङ इन्जिनजस्तो संवेदनशील प्रणालीमा अझै पनि कारोबारमा लोड ब्यालेन्स गर्न म्यानुअल कार्य गर्ने गरिएको छ। यसले गर्दा केको आधारमा र कुन स्क्रिप्टलाई कति रिसोर्स दिने भन्ने स्पष्ट दिग्दर्शन (म्यानुअल) छैन। यसले गर्दा व्यक्तिगत तजबिजका आधारमा रिसोर्स मिलान गर्दा पूर्वाग्रही हुन सक्ने देखिएको छ। नट्स सञ्चालनका लागि आवश्यक पूर्वाधार (पावर ब्याकअप, डेटा सेन्टर, एसी आदि) तथा डेटा रिकभरी साइटको पर्याप्त व्यवस्था नहुँदा समयसमयमा कारोबार प्रणाली अवरुद्ध भई लगानीकर्ता कारोबारबाट वञ्चित हुनु परेको छ। नेप्सेको सूचना प्रविधि सञ्चालन गर्न पर्याप्त कागजात, म्यानुअल र मानक सञ्चालन प्रक्रिया (एसओपी) उपलब्ध छैन। प्राविधिक सञ्चालनमा तेस्रो पक्षमा अत्यधिक निर्भरता रहेकाले व्यावसायिक जोखिम बढेको छ। नट्सको बिक्री तथा मर्मत सम्भार गर्ने कम्पनीले नेप्सेले सञ्चालनमा ल्याइएको डेटा सेन्टरका फायरवाल, डेटाबेस र एक्टिभ रिमभरीजस्ता महत्त्वपूर्ण प्रणालीमा सहज पहुँच पुयाएको छ। यसबारे नेप्सेले कुनै पनि लग व्यवस्थापन गरेको छैन। यसकारण सो कम्पनीका कर्मचारीले नेप्सेको प्रणालीमा परिर्वतन गरे पनि कसैले थाहा पाउँदैन। डेटा माइग्रेसन प्रक्रियामा केही स्वविवेक प्रयोग गरिएको (डिस्क्रिपेन्सी) डेटा माइग्रेसन रिपोर्टले देखिएको छ। तर यसबारे अनुसन्धान गर्न कुनै लग उपलब्ध छैन। यसकारण के र कस्तो डेटा हटाइएको हो वा थपिएको हो कसैले पनि जानकारी पाउन सक्दैन। ब्रोकरहरूका लागि बनाइएको टीएमएस सञ्चालनका लागि आवश्यक सूचना प्रविधिसम्बन्धी पूर्वाधार निर्माणका लागि माग गरिएको प्रणालीको स्पेसिफिकेसन, परीक्षण गरिएको समयको युजर एसेप्टेन्स टेस्ट स्पेसिफिकेसन र हाल प्रयोग गरिएको पूर्वाधारको स्पेसिफिकेसनबीच तुलना गर्दा आवश्यकताभन्दा बढी क्षमता भएको पूर्वाधारको स्पेसिफिकेसन माग गरिएको पाइएको छ। यसकारण सूचना प्रविधि पूर्वाधार बनाउँदा अत्यधिक बढी खर्च लाग्ने देखाइएको अनुमान गरिएको छ। सुझाव ९ म्याचिङ इन्जिनको विस्तृत क्षमता परीक्षण गरी उक्त प्रणालीले हाल दैनिक हुने कारोबारको व्यवस्थापन गर्न सके नसकेको यकिन गर्नुका साथै भविष्यमा हुने कारोबारको पनि उचित व्यवस्थापन गर्न सक्ने नसक्ने यकिन गर्नुपर्ने। नेट्स र टीएमएसजस्तो प्राविधिक पक्षको विस्तृत कागजात तयार गरी ग्राहकलाई प्राविधिक कागजात र सेटअप म्यानुअल उपलब्ध गराउनुपर्ने। यस्ता कागजातहरूमा विस्तृत दिशानिर्देश, चार्टहरू, प्राविधिक टिप्पणीहरू र अन्य कुरा समावेश गर्नुपर्ने। नेप्सेले टीएमएस सञ्चालन गर्न चाहिने फाइलहरू, टीएमएस तथा एडअन, अपडेट र फायरवालमा पर्याप्त पहुँचको अनुमति आफ्नो इजाजत प्राप्त संस्थालाई उपलब्ध गराउनुपर्ने र सोको प्राविधिक कागजात र इन्स्टलेसन फाइलहरू, कुनै पनि इजाजतप्राप्त संस्थाले टीएमएस प्रणालीलाई सहजरूपमा स्थापना तथा सञ्चालन गर्नसक्ने गरी विकास गर्नुपर्ने। सूचना प्रविधि रणनीतिक समिति र सूचना प्रविधि कार्यान्वयन समिति बनाइनु पर्नेछ। यी समितिको भूमिका र जिम्मेवारीहरू स्पष्ट रूपमा परिभाषित भएको हुनुपर्छ। सूचना प्रविधि रणनीतिक समितिले भविष्यको सूचना प्रविधि रणनीतिक योजना विकास गर्न सक्षम हुनुपर्छ र सूचना प्रविधि कार्यान्वयन समन्वयन समितिले योजना कार्यान्वयन गरिनुपर्दछ। यी दुई समितिहरू एकअर्काबाट अलग हुनुपर्छ। साइबर सुरक्षासम्बन्धी घटनालाई पहिचान तथा विश्लेषण गरी प्रभावकारी रूपमा व्यवस्थापन गर्न घटना व्यवस्थापन प्रक्रियाको विकास गरिनुपर्छ। भीपीएनबाट नट्समा पहुँच राख्ने प्रणाली भेन्डर कम्पनीले नेप्सेको जानकारीबिना कुनै पनि समय नेप्सेको नेटवर्कमा प्रवेश गर्न सक्ने देखिएको हुनाले नेप्सेले उचित स्वीकृति दिएपछि मात्र सो कम्पनीको पहुँच हुनुपर्ने र स्वीकृत प्राप्त कार्य सम्पन्न गरेपछि तत्काल पहुँच बन्द गर्नुपर्छ। बीसीपीडीआरपी कार्यविधि बनाई तत्काल पूर्णरूपमा लागू गर्नुपर्छ। व्यावसायिक आवश्यकतामा आधारित आरटीओर आरपीओको अनिवार्यरूपमा परिचालना हुनुपर्छ। यस सम्बन्धमा नेप्सेले कम्तीमा पनि आईओएससीओको मापदण्डअनुसारको आरटीओ (बढीमा २ घण्टा) हुने गरी आरटीओ र आरपीओलाई घटाउनुपर्ने। सिस्टम लगहरूका लागि लग व्यवस्थापन सफ्टवेयर लागू गरी साइबर खतराहरू निरन्तर रूपमा निगरानी गर्न २४७ सुरक्षा सञ्चालन केन्द्र लागू गर्ने र लग भण्डारण तथा व्यवस्थापन नेपाल धितोपत्र बोर्ड र नेपाल सरकारको निर्देशनअनुसार हुनुपर्ने। सबै वेब, एप्लिकेसन र डेटाबेस सर्भरहरूको अडिट लग सुरक्षित गर्न र निरन्तर अनुगमन तथा समीक्षा गर्न आवश्यक छ। कम्तीमा आईपी ठेगाना, इनआउट समय, प्रयोगकर्ता विवरण, गरिएको गतिविधि, लगइन् असफल प्रयासहरू राख्नुपर्ने र प्रणालीमा निर्दिष्ट अवधिको लागि भण्डारण गर्नुपर्ने जसले कुनै पनि प्रकारको फरेन्सिक अडिट गर्दा सहयोग मिल्नेछ। नेप्सेको नेट्स र नेटवर्कमा विभिन्न समयमा हुने प्रणालीगत परिवर्तनलाई व्यवस्थापन र नियन्त्रण गर्न चेन्ज म्यानेजमेन्ट प्रक्रियाको अभलिेख राख्नुपर्छ। परिवर्तनको प्रभावकारिता मूल्यांकन गर्न र नेटवर्क तथा प्रणाली सञ्चालनमा सम्भावित अवरोध कम गर्न परिवर्तन नियन्त्रण प्रक्रिया लागू गर्नुपर्ने।"
विकास बजेट कार्यान्वयनमा प्रदेश सरकार असफल,"धनगढी : सुदरपश्चिम प्रदेश सरकार, विकास बजेट कार्यान्वयनमा असफलल देखिएको छ। आर्थिक वर्षको साढे ५ महिनामा उसले विकासतर्फ (पुँजीगत) ८ प्रतिशत मात्रै बजेट खर्च गर्न सकेको छ। बिकासतर्फको बजेटमा सबै मन्त्रालयभन्दा बढी, भूमी व्यवस्था कृषि तथा सहकारी मन्त्रालयले ११५८ प्रतिशत बजेट खर्च गर्दा मुख्यमन्त्री तथा मन्त्री परिषदको कार्यालयले ० ७० प्रतिशत मात्रै रकम खर्च गरेको छ। यद्यपी मुख्यमन्त्री तथा मन्त्री परिषद्को कार्यालय अन्तर्गत ९ करोड ८४ लाख रकम मात्रै पुँजीगत शीर्षकमा बजेट राखिएको छ। तर उसले चालुतर्फ भने १७ प्रतिशतभन्दा बढी बजेट खर्च गरिसकेको छ। रकम उद्योग पर्यटन वन तथा वातावरण मन्त्रालय पनि पुँजीगत बजेट खर्च कम गर्नेमा दोस्रो भएको छ। उसले २६२ प्रतिशत रकम खर्च गरेको छ। तर उसले चालुतर्फ भने सबै मन्त्रालयलाई उछिनेको छ। उसले चालतर्फ सबै मन्त्रालयभन्दा बढी झण्डै २४ प्रतिशत बजेट खर्च गरेको छ। बन मन्त्रालयमा पुँजीगत तर्फ ७० करोड र चालु तर्फ १ अर्व ११ करोड रकम विनियोजन गरिएको थियो। आन्तरिक मामिला तथा कानुन मन्त्रालयले ६ महिनामा साढे ९ प्रतिशत पुँजीगत रकम खर्च गरेको छ। कुल २४ करोड ८० लाखको बजेटमा उसले साढे ९ प्रतिशत रकम खर्च गरेको हो। तर चालुतर्फ भने उसले पनि दोब्बर झण्डै १९ प्रतिशत रकम खर्च गरेको छ। चालुतर्फ १४ करोड ५० लाख रकम विनियोजन गरिएको थियो। सबैभन्दा बढी १२ अर्व १९ करोड विकास बजेट रहेको भौतिक पूर्वाधार विकास कार्यालयको पनि पुँजीगत बजेट कार्यान्वयनको अवस्था सन्तोषजनक छैन। १२ अर्व १९ करोडमा उसले १ अर्व १२ करोड अथवा ९२१ प्रतिशत मात्रै खर्च गर्न सकेको छ। तर पुँजीगतमा भने भौतिक पूर्वाधारको खर्च झण्डै ३० प्रतिशत पुगेको छ। सामाजिक विकास मन्त्रालयले पुँजीगततर्फको बजेट ११ प्रतिशत मात्रै गरेकोमा उसले चालुतर्फ भने १९ प्रतिशतभन्दा बढी बजेट खर्च गरिसकेको छ। पुँजीगत बजेट शीर्षकमा सबैभन्दा कम बजेट रहेको आर्थिक मामिला मन्त्रालयले पनि ४६५ प्रतिशत मात्रै पुँजीगत खर्च गरेको छ। तर प्रदेश सरकारले स्थानीय तहका लागि विनियोजन गरेको बजेट भने २५ प्रतिशतभन्दा बढी खर्च भइसकेको छ। कहिलो फुट्छ डल्लो बजेट ? यसपाली पनि अर्थ विविध शीर्षकमा चालु र पुँजीगत गरी ६ अर्व ७४ करोड रकम राखिएको छ। त्यसलाई डल्लो बजेट भन्ने गरिन्छ। तर त्यो डल्लो बजेट पनि कहिले फुट्छ भन्ने कुराको टुंगो लागेको छैन। अर्थ विविध शीर्षक अन्तर्गत चालुतर्फ ५ अर्व ७४ करोड र पुँजीगततर्फ १ अर्ब बजेट राखिएको छ।"
भन्सार छलेर भित्र्याएको ३ सय ८७ थान मोबाइल बरामद,रौतहट : भन्सार छलेर नेपाल ल्याउँदै गरेको मोबाइल सेट प्रहरीले रौतहटबाट बरामद गरेको छ। प्रहरीले बसबाट विभिन्न कम्पनीका ३ सय ८७ थान मोबाइल सेट बरामद गरेको हो। पुस १५ गते ईलाका प्रहरी कार्यालय चन्द्रनिगाहपुरबाट खटिएको प्रहरी टोलीले चन्द्रपुर नगरपालिका५ तल्लोबजार स्थित चपुर गौर सडक खण्डमा चेक प्वाईन्ट राखेर सवारी साधन चेकजाच गर्ने क्रममा गौरतर्फबाट चन्द्रनिगाहपुरतर्फ आएको यात्रुबाहक बसको डिक्कीमा रहेको ३ ओटा बोरामा रहेको कार्टुनबाट विभिन्न कम्पनीहरुको मोबाइल सेटहरु बरामद गरेको छ। मोबाईल सेट भएको बोराको बारेमा बसमा सवार यात्रुहरुलाई सोधपुछ गर्दा बेवारिसे पाइएपछि उक्त मोबाइलहरु अवैध रुपमा भन्सार छली ल्याएको हुन सक्ने भएकोले स्थानीयको रहोवरमा राजश्व अनुसन्धान कार्यालयमा बुझाइएको छ। बरामद मोबाइलको मुल्य ८ लाख १८ हजार ९०६ रुपैयाँ बराबरको रहेको प्रहरीले जनाएको छ। बरामद गरिएबा मोबाइल कारवाहीको लागि राजश्व अनुसन्धान कार्यालय पथलैया पठाएको जिल्ला प्रहरी कार्यालय रौतहटले जनाएको छ।
निलगिरि क्यासकेड जलविद्युत आयोजना सञ्चालनको तयारीमा,"बेनी : म्याग्दीको अन्नपूर्ण गाउँपालिका४ नारच्याङमा ७१ मेगावाट क्षमताको निलगिरी दोस्रो क्यासकेड जलविद्युत आयोजनाबाट विद्युत उत्पादनको तयारी भएको छ। निलगिरि क्यासकेड म्याग्दीमा हालसम्म निर्माण भएकोमध्य सबैभन्दा ठूलो आयोजना हो। बाँध, सुरुङ, विद्युतगृह, प्रशारण लाइन, स्विचार्ड निर्माण सकेर उपकरण जडानलाई तीव्रता दिएको आयोजनाले भौतिक संरचनाको परीक्षण थालेको छ। आयोजनाका आवासीय इञ्जिनियर रत्न बमजनले परीक्षण उत्पादनको तयारीमा जुटेको बताए। छोटेपामा निर्माण भएको डिसेण्डर (बालुवा थिग्राउने पोखरी)मा पानी हालेर भौतिक संरचनाको परीक्षण थालेको हो। ४ हजार २७५ मिटर लामो सुरुङलाई पलास्टर गरेर फिनिसिङ गरिएको छ। नारच्याङको दोभानमा विद्युतगृह निर्माण भएको छ। विद्युतगृह र छोटेपाको बाँधसहित ५ वटा अडितबाट विस २०७६ देखि सुरुङ निर्माण थालिएको थियो। उपकरण जडान सकिएपछि सुरुङमा पानी हाल्ने र विद्युतगृहको आन्तरिक परीक्षण सुरु गरिने आयोजनाका इञ्जिनियर बमजनले बताए। ३८७ मेगावाटको निलगिरि पहिलोको विद्युतगृहबाट निस्कने पानीलाई बाँध बनाएर निलगिरि क्यासकेडको सुरुङमा हाल्न मिल्ने गरी संरचना निर्माण भएको छ। दुई वटै आयोजनाको प्रर्वद्धक कम्पनी एउटै निलगिरि हाइड्रोपावर हो। निलगिरि पहिलोको हुमखोलामा बाँध र छोटेपामा विद्युतगृह निर्माण निर्माण अन्तिम चरणमा पुगेको इञ्जिनियर केशव वाग्लेले बताए। २ हजार मिटर लामो सुरुङलाई पलास्टर गरेर फिनिसिङ गर्ने काम अन्तिम चरणमा पुगेको छ। विद्युतगृहको भवन निर्माण सकेर उपकरण जडान थालिएको छ। निलिगिरि पहिलोको करिब ८० प्रतिशत भौतिक प्रगति भएको छ। दुई वटै आयोजनाको विद्युतगृह परिसरमा स्विचार्ड बनाइएको छ। निलगिरि पहिलोको स्विचार्डमा गत बर्खामा पहिलोले क्षति पुर्याएको थियो। बस्तीदेखि टाढा रहेको निलगिरीखोला जलविद्युत आयोजना निर्माण स्थल भौगोलिक रुपमा बिकट र दुर्गम क्षेत्रमा पर्छ। तेह्र अर्ब रुपैयाँ लागत अनुमान गरिएको दुवै आयोजना रन अफ द रिभर प्रकृतिका हुन्। निलिगिरीखोलाबाट उत्पादन भएको बिजुली २२० केभी क्षमताको दाना सवस्टेशनबाट केन्द्रीय ग्रिडमा जोडिन्छ। छोटेपादोबिल्ना हुँदै दाना सव स्टेशन जोड्ने ७४ किलोमिटर दुरीको २२० केभी क्षमताको प्रशारण लाइन निर्माण भएको छ। नारच्याङमा यसअघि ५ मेगावाट क्षमताको घलेम्दीखोला र ४२ मेगावाट क्षमताको मिस्त्रीखोला जलविद्युत आयोजना निर्माण भएको थियो। ६ मेगावाट क्षमताको रेलेखोला जलविद्युत आयोजना पनि निर्माणको अन्तिम चरणमा रहेको कार्यवाहक वडा अध्यक्ष श्याम पुर्जाले बताए। ९१४ मेगावाटको सुपर घलेम्दी आयोजना निर्माणमा जाने तयारीमा छ। कालीगण्डकी हाइड्रोपावर लिमिटेड प्रर्वद्धक रहेको १६४ मेगावाटको कालीगण्डकी गर्ज आयोजनाको विद्युतगृह नारच्याङमा बनाउन प्रस्ताव गरिएको छ। मिस्त्री खोलाको प्रवद्र्धक माउन्टेन इनर्जी नेपालले १२ मेगावाटको मिस्ट्री खोला२ आयोजना निर्माण गर्दैछ। यो आयोजनाको अहिले वातावरणीय अध्ययन भइरहेको छ।"
गाउँमै खुल्यो श्रम बैंक,"बागलुङ : बागलुङको ताराखोला गाउँपालिकाले सहिद विश्व श्रम रोजगार बैंक सुरु गरेको छ। विदेश पलायनलाई घटाई युवालाई गाउँमै रोजगारी दिने उद्देश्यले स्थापना भएको श्रम बैंकको मंगलबार उद्घाटन गरिएको हो। प्रतिनिधिसभा सदस्य एवम् पूर्वशिक्षा, विज्ञान तथा प्रविधिमन्त्री देवेन्द्र पौडेलको उपस्थितिमा गाउँपालिकाका अध्यक्ष धनबहादुर विक हिमालले श्रम रोजगार बैंकमा आबद्ध ६७ सदस्यलाई शपथग्रहण गराए। युवालाई गाउँमै रोजगारी सिर्जना, स्थानीय सीप र श्रमको सदुपयोग, मानव संशाधनमार्फत गाउँपालिकाको समग्र विकासलागयत उद्देश्य राखेर श्रम रोजगार बैंक सञ्चालनमा ल्याइएको अध्यक्ष विकले बताए। रोजगार बैंकमा आबद्ध सदस्यलाई गाउँपालिकाले सञ्चालन गर्ने विकास निर्माणका आयोजना, निजी क्षेत्र, निर्माण व्यवसाय, कृषि, सहकारी र उद्यम्का विकासका काममा लगाइने उनले बताए। गाउँपालिकामा सञ्चालन हुने विकास योजना, ढुंगाखानी उत्खननलगायत स्थानीय उद्योगधन्दामा आवश्यक जनशक्ति आपूर्ति र रोजगारी सिर्जना गरी वैदेशिक रोजगारीमा जाने प्रवृत्तिलाई न्यूनीकरण गर्न श्रम रोजगार बैंक सञ्चालनमा ल्याइएको हो, अध्यक्ष विकले भने, पहिलो चरणमा वडा तहबाट आवेदन संकलन गरेर रोजगार बैंकमा सूचीकृत गरेका छौं। स्थानीय दक्ष जनशक्ति परिचालन गरी विकास योजनालाई समयमै र गुणस्तरीय रूपमा सम्पन्न गराउने, युवाको सीप र दक्षताको प्रयोगमार्फत सामाजिक रूपान्तरण, सामाजिक विकृति न्यूनीकरण, श्रमिकको सम्मान र सुरक्षा गर्ने बैंकको उद्देश्य रहेको गाउँपालिकाका उपाध्यक्ष भीमबहादुर रोकाले बताए। गाउँपालिकाले बजेट विनियोजन गरेका, संघीय र प्रदेशका आयोजनामा श्रम बैंकमार्फत जनशक्ति आपूर्ति गरिने उनले बताए। गाउँपालिकाभित्र रहेका निर्माण व्यवसायी र सञ्चालकलाई पनि रोजगार बैंकमा सूचीकृत गरिने प्रमुख प्रशासकीय अधिकृत चिरञ्जीवी घिमिरेले बताए। चालू आर्थिक वर्षमा ३ करोड ६ लाख रुपैयाँ बजेटबराबरको योजना श्रम बैंकमार्फत कार्यान्वयन गरिने गाउँपालिकाका प्रशासकीय अधिकृत प्रकाश गैरेले बताए। विकास निर्माणका अलावा सामाजिक गतिविधिमा पनि श्रम बैंकका जनशक्तिलाई परिचालन गर्छौं, उनले भने, श्रम बैंक सञ्चालनका लागि कार्यविधि बनाएका छौं, श्रमिकको सम्मान र श्रमको उचित ज्यालाको सुनिश्चितता गर्न गाउँपालिका प्रतिबद्ध छ। गाउँपालिकाले तारा खोलामा रहेका सबै २ हजार २ सय घरधुरीबाट एकएक जनालाई बैंकमा आबद्ध गराउने लक्ष्य लिएको छ। कार्यविधिमा दैनिक आठ घण्टा काम गर्ने मजदुरलाई गाउँपालिकाको योजनामा प्रतिघण्टा १ सय १० रुपैयाँ, प्रदेश, संघीय योजना र निजी क्षेत्रका काममा प्रतिघण्टा १ सय १५ रुपैयाँका दरले ज्याला उपलब्ध गराइने व्यवस्था छ। मासिक १७ हजार ३ सय रुपैयाँ ज्यालामध्ये ३१ प्रतिशत सामाजिक सुरक्षा कोषमा जम्मा गरिने भएको छ। गाउँपालिकाले श्रमिकलाई काम दिन नसके वा श्रमिकको एक महिनाको ज्याला १० हजार ८ सय २० रुपैयाँभन्दा कम दिएमा सामाजिक सुरक्षा कोषमा गाउँपालिकाले २० प्रतिशत र श्रमिकले ११ प्रतिशत जम्मा गर्ने व्यवस्था गरिएको छ। एक महिनाको ज्याला १० हजार ८ सय २० रुपैयाँभन्दा बढी भएमा गाउँपालिकाले १० प्रतिशत र श्रमिकले २१ प्रतिशत बराबरको रकम जम्मा गर्नुपर्नेछ। श्रम बैंकमा आबद्ध निर्माण व्यवसायीले सामाजिक सुरक्षा कोषमा २६ प्रतिशत र गाउँपालिकाले ६ प्रतिशत जम्मा गर्नेछन्। श्रम बैंकमा आबद्ध श्रमिक र आश्रित परिवारलाई सामाजिक सुरक्षा भत्ता, औषधि उपचार, मातृत्व सुरक्षा योजना, बिरामी बिदा, दुर्घटना बिमा, किरिया खर्च, शैक्षिक छात्रवृत्ति, पेन्सनलगायत सुविधा उपलब्ध गराइने गाउँपालिकाले जनाएको छ। एक जना श्रमिकको सामाजिक सुरक्षाका लागि उनीहरूको १० प्रतिशत सहभागितासहित वार्षिक १ लाख १५ हजार १९ रुपैयाँ खर्च गरिने भएको छ। श्रम रोजगार बैंकमा आबद्ध सदस्यका लागि कार्यस्थलमा मादक पदार्थ सेवन गर्न नपाउने, तोकिएको पोसाक र सामग्रीसहित गाउँपालिकाले लगाएको काम गर्नुपर्ने, काममा अनुपस्थित हुँदा व्यवस्थापकलाई जानकारी गराउनुपर्ने, सार्वजनिक रूपमा गाउँपालिका विरुद्ध अभिव्यक्ति दिन नपाउनेलगायत आचारसंहिता बनाइएको गाउँपालिकाका अध्यक्ष विकले बताए। श्रम रोजगार बैंकमा आबद्ध चन्द्रबहादुर रोकाले गाउँपालिकाले युवालाई लक्ष्य गरी रोजगारको कार्यक्रम ल्याएकामा खुसी व्यक्त गरे। केही दिनभित्रमा गाउँपालिकासँग सम्झौता गरेर सबै श्रमिक सदस्य कार्यस्थलमा खटिने उनको भनाइ छ।"
विकास र इन्जिनियर एक आपसका परिपूरक हुन् : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले विकास र इन्जिनियर एक आपसका परिपूरक भएको बताएका छन्। बुधबार नेपाल इन्जिनियर्स एशोसिएसनको १६ औं राष्ट्रिय सम्मेलनलाई सम्बोधन गर्दै उनले देश विकासको गतिलाई द्रूतरूपमा अगाडि बढाउन इन्जिनियरको भूमिका रहने बताएका हुन्। उनले भने,विकास र इन्जिनियर एक आपसका परिपूरक हुन्। देश विकासको गतिलाई द्रूतरूपमा अगाडि बढाउन इन्जिनियर समुदायको भूमिकालाई अभिवृद्धि र प्रोत्साहनपूर्वक प्रयोग गर्न सकेमा मात्र विकास र समृद्धिको एजेण्डाले सार्थकता पाउनेछ। प्रधानमन्त्री प्रचण्डले इन्जिनियरहरू राष्ट्रनिर्माणका संवाहक भएको उल्लेख गरे। उनले भने,देशमा विकास निर्माणका कामहरू भइरहेका छन्, पूर्वाधार निर्माणअन्तर्गत देशलाई समृद्ध बनाउन, सडक यातायात कलकारखाना उर्जा, सूचना प्रविधि, कृषि, पर्यटन आदि सबै क्षेत्रमा प्रगतिको जरूरत छ। यसका लागि राष्ट्रमा विज्ञान र प्रविधिको विकास तथा त्यसको उपयोगिताको आवश्यकता छ। यो सबै कार्यमा प्राविधिक जनशक्तिको भूमिका महत्वपूर्ण हुन्छ। उनले नेपाल इन्जिनियर्स एशोसिएसनले इन्जिनियरहरूको क्षमता अभिवृद्धि, पेशागत विकास तथा उन्नयनका निम्ति विगत लामो समयदेखि इन्जिनियरिङ स्टाफ कलेजको स्थापना गर्ने विषयमा जोड दिँदै आएको जानकारी आफूले पाएको बताए। तर्पाइहरूको यो चासो र मागलाई मैले सकारात्मक रूपमा लिएको छु। एशोसिएसनको यो मागलाई सम्बोधन गर्न नेपाल सरकारको तर्फबाट सम्भव प्रयास गरिने विषय पनि म तपाईहरूलाई स्पष्ट पार्न चाहन्छु। प्रधानमन्त्री प्रचण्डले भने, वर्तमान सरकारले सामाजिक न्याय, सुशासन र सामाजिक न्यायलाई प्रमुख प्राथमिकताका साथ आफ्नो कार्यसम्पादन गरिरहेको छ। मेरो तेस्रो कार्यकालको पहिलो वर्षमा भ्रष्टाचार नियन्त्रण गरी सुशासनको प्रत्याभूति, अर्थतन्त्रका चुनौतीहरू सम्बोधन गर्दै अगाडि बढिरहेको छ। यो लक्ष्य पूरा हुन आगामी दिनमा सरकारले आफ्ना गतिविधिहरूलाई पूर्वाधार निर्माणतर्फ लक्षित गर्नुपर्ने भएकाले संघ, प्रदेश र स्थानीय संरचनामा इन्जिनियर एवं प्राविधिक जनशक्तिको समुचित परिचालन र व्यवस्थापन हुन जरूरी छ। आधुनिक विकासको मुख्य प्राथमिकता भनेको पूर्वाधार नै भएको उनको भनाई छ। प्रधानमन्त्री प्रचण्डले भने,सडक, लोकमार्ग, उर्जा, विद्युत, सञ्चार, विमानस्थल, सिंचाइ, खानेपानी तथा ढल निकासका ठूला परियोजनाहरू गुणस्तरीय निर्माणद्वारा तोकिएकै समयमा सम्पन्न गर्न सक्यौँ भने मात्र आर्थिक विकासको ढोका खुल्न सक्छ, जसको फलस्वरूप वृहत् आर्थिक पूर्वाधारको मार्ग पहिल्याउन सक्छ। विद्यमान अवस्थामा ठूलो पूर्वाधारको अभावमा राज्यको ठूलो हिस्सा विकासको प्रतिफलबाट टाढा भएको उनको भनाई छ। उनले भने,विकास निर्माण गर्नु भनेको लामो तर जटिल प्रक्रिया हो। यसले समान्य रुपमा गतिलिन सक्यो भने कुनै पनि आयोजना तोकिएको अवधिभित्र सम्पन्न गर्न सकिन्छ, अनावश्यक विवाद र झमेलाका कारण विलम्ब भइदिँदा समयसीमाभित्र सम्पन्न हुन नसकेको विकास आयोजनाहरूमा लागत बढ्दै जाँदा राज्यलाई थप आर्थिक भार पर्न गएको विद्यमान अवस्था रहेको हामीले अनूभूति गरेका छौं।"
प्री ओपन सेसनमा नेप्से परिसूचक सामान्य अंकले बढ्यो,काठमाडौं : साताको चौथो कारोबार दिन आज प्री ओपन सेसनमा नेप्से परिसूचक सामान्य अंकले बढेको छ। नेप्से परिसूचक ०८४ अंकले बढेर २०३०९४ विन्दुमा पुगेको हो। यो सेसनमा ३८ स्क्रिप्टको २ हजार ३६७ कित्ता सेयर ६ लाख ५५ हजार ७३३ रुपैयाँमा खरिदबिक्री भए। प्री ओपन सेसनमा १७ स्क्रिप्टको मूल्य बढ्यो भने १२ को घट्यो। ६ स्क्रिप्टको मूल्य भने यो सेसनमा स्थिर रह्यो।
दुग्ध वितरण आयोजनामा लापरबाही,"काठमाडौं : दुग्ध वितरण आयोजना बालाजुले लामो समयदेखि किसानलाई दूधको पैसा नदिएको, बजार व्यवस्थापनमा कमजोर, अखाद्य वस्तु नष्ट नगरेकालगायतका लापरबाही गरेको छ। कृषि तथा पशुपन्छी विकास मन्त्री डा बेदुराम भुसालसहितको टोलीले गरेको अनुगमनमा यस्तो लापरबाही भेटिएको हो। लामो समयदेखि दूधको भुक्तानी किसानले नपाइरहेका बेला मन्त्री भुसालसँगै मन्त्रालयका सचिव डा रेवतीरमण पौडेलसहितको टोलीले मंगलबार उक्त आयोजनाको छड्के अनुगमन गरेका हुन्। केही दिनअगाडि किसानले भुक्तानी नपाउँदासम्म कर्मचारीले प्राप्त गर्दै आएको अतिरिक्त सेवालाई मन्त्री भुसालले कटौती गराएका थिए। तर पनि त्यसको कार्यान्वयन अझै नगरेको अनुगमन टोली बताउँछन्। अनुगमनका क्रममा कार्यालयमा आधाभन्दा पनि कम कर्मचारी मात्रै उपस्थिति भएको लगायतका लापरबाही भेटिएको छ। उक्त दिन आयोजनाका २ सय ५१ कर्मचारीमध्ये ८३ जना अनुपस्थित थिए। जसमा जुनियर टेक्निसियन असिस्टेन्ट विजयकुमार यादव बिहीबारसम्म बिदामा बसेर हाजिरी गरेको पाइएको छ, अनुगमन टोलीले भन्यो, यत्रिमात्रै होइन आयोजनाले किसानको भुक्तानी दिन नसकेको, बजार व्यवस्थापन राम्रो नभएको, सरसफाइको अवस्था दयनीय रहेको पाइएको छ। केही महिना अगाडि खाद्य प्रविधि तथा गुणस्तर विभाग र जिल्ला प्रशासन कार्यालयले गरेको संयुक्त बजार अनुगमनमा भेटिएका अखाद्य वस्तु नष्ट गर्न भनिए पनि अझै नष्ट नगरेको खुलेको छ। यसैले आयोजना भद्रगोल अवस्थामा सञ्चालन रहेको देखेपछि मन्त्री भुसालले आयोजना प्रमुख गणेशकुमार यादवलाई तत्काल सुधार गर्न निर्देशन दिएका छन्। आयोजनामा देखिएका बेथितिलाई अनुगमन टोलीले टिपोर्ट गरी ल्याएको र अब अध्ययनपश्चात् आवश्यक कदम चालिने मन्त्रालयले जनाएको छ। जबकि दुग्ध विकास संस्थान निरन्तर घाटामा गइरहेको छ। उक्त संस्थानमाथि मन्त्रालयमा उजुरीका चाङ छन्।"
