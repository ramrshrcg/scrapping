शीर्षक,विवरण
वृद्धावस्थामा समस्या होइन सम्मान,"आर्थिक अवस्था कमजोर हुँदा वृद्धहरूले प्राप्त गर्नुपर्ने स्याहारसुसार, सम्मान र सत्कार प्राप्त गर्न सकेका छैनन्। जबकि भन्नलाई ज्येष्ठ नागरिकलाई परिवार, समाज तथा राष्ट्रका अमूल्य निधि हुन् भनिएको छ। बेवारिसे नागरिक सबाल विश्वकै ज्यादै महत्त्वपर्ण तथा चुनौतीपूर्ण सबाल बन्न पुगेको छ। विगतका केही दशकयता बेवारिसे र ज्येष्ठ नागरिकको जनसंख्यामा क्रमशः वृद्धि हुँदै आइरहेको छ। विभिन्न राष्ट्र तथा संघसंस्थाले सामाजिक, आर्थिक, राजनीतिक तथा वैज्ञानिक सबै तबरले बेवारिसे र ज्येष्ठ नागरिकका बारेमा सबाल उठाएको पाइन्छ। बेवारिसे र ज्येष्ठ नागरिकको संख्यामा वृद्धि हुनुमा मृत्युदर घट्नु तथा औसत आयु वृद्धि हुनु साथै स्वास्थ्य, सुविधा, राम्रो गाँसबास, कपास आदि कारण हुन्। बेवारिसे र वृद्ध अवस्था एक प्राकृतिक अवस्था हो। संसारमा कुनै पनि प्राणी जन्मेपश्चात् युवा हुँदै वृद्ध हुन्छ नै। चाहेर पनि कोही यौवन समयमै रहिरहन सक्दैन। वृद्ध अवस्थालाई कहालिलाग्दो अवस्था पनि भनिन्छ। किनकि यो अवस्था पुगेपछि मानिसको हरेक अंगप्रत्यंग शिथिल हँुदै जान्छ। यो अवस्था पार गरेपछि जीवनको अन्त्य अवस्था अथवा मृत्युको विकल्प छैन। मानिसको ३० वर्षको उमेर पुगेपछि उसको काम गर्ने क्षमता कमी हुन थाल्छ र ६० वर्षभन्दा माथि पुगेपछि अरू थप समस्यासित जुझ्नुपर्ने हुन्छ। यो स्पष्ट छ कि कुनै व्यक्तिको कार्यक्षमतामा छिटो समस्या आउँछ भने कुनै व्यक्तिको ढिलो। वृद्धसम्बन्धी अध्ययनले के देखाएको छ भने मानसिक तनाव र रोगहरू आदिले मानिसलाई छिटो वृद्धावस्थामा र बेवारिसे अवस्थामा पुर्याउँछ। आजको एक्काइसौं शताब्दीमा विश्वमा बेवारिसे र वृद्धहरूको संख्या बढेको छ। यसकारण बालबच्चा र प्रौढको संख्यामा कमी आएको छ। मृत्युदर घट्नु साथै सामाजिक स्वास्थ्यमा सुधार आउनेको संख्यामा कमी आएको छ। मृत्युदर घट्नु साथै सामाजिक स्वास्थ्य सुधार आउनुको फलस्वरूप विश्वव्यापी रूपमा बेवारिसे र वृद्धहरूमा संख्या बढ्दै गएको छ। यसबाट नेपाल पनि अछूतो छैन। नेपालमा खान, लाउनबाट वञ्चित र अवस्था सुधार गर्न आर्थिक अवस्थाले नेपालको समाजमा अध्ययनको कमी छ। नेपालमा ६० वर्षभन्दा बढी उमेर भएका मानिसलाई वृद्ध भनिन्छ। अनि गाँस, बास, कपास र विभिन्न सहरको क्षेत्रमा गएको मानिसलाई बेवारिसे भनिन्छ। नेपालको ज्येष्ठ नागरिक ऐन २०६३ अनुसार ६० वर्ष माथिका मानिसलाई ज्येष्ठ नागरिक भनिए पनि उमेर र सेवा सम्बन्धमा नेपालमै केही भिन्नता छन्। यसले पनि केही क्षेत्रको ज्येष्ठ नागरिक रहँदा पनि सेवामा अवसर प्राप्त भएका देखिन्छन् भने केही क्षेत्रमा सेवा निवृत्त हुनेबित्तिकै ज्येष्ठ नागरिक हुने अवस्था प्राप्त भएका देखिन्छन् भने केही क्षेत्रमा सेवानिवृत्त भएको ज्येष्ठ नागरिक हुने अवस्था सिर्जना भएको छ। नेपाल सरकारले निजामती सेवामा ५८ वर्षलाई अवकाशको उमेर मानेको छ। संयुक्त राष्ट्रसंघले पनि ६० वर्ष उमेर पुगेकालाई अवकाश दिने गर्छ। त्रिभुवन विश्वविद्यालयमा ६३ वर्ष र त्यस्तै जिल्ला तथा पुनरावेदन अदालतका न्यायाधीशका लागि ६३ र सर्वाेच्चका न्यायाधीशका लागि ६५ वर्षलाई उमेर हद राखिएको छ। ज्येष्ठ नागरिक बेवारिसे नागरिक परिवार, समाज तथा राष्ट्रका अमूल्य निधि हुन्। ज्येष्ठ नागरिकका अनुभव, सीप र ज्ञानबाट परिवार, समाज र राष्ट्रले धेरै फाइदा लिन सक्छन्। २०५८ को जनगणनामा कुल जनसंख्याको ६५ प्रतिशत अथवा झन्डै १५ लाखभन्दा माथि पुगेको छ। यसबाट के पुष्टि हुन्छ भने ज्येष्ठ नागरिकको संख्या बढ्ने क्रममा छ। स्वास्थ्य क्षेत्रमा भएको सुधारका कारण मृत्युदर, बाल मृत्युदर तथा मृत्युदरमा आएको कमी र औसत आयुमा वृद्धि भई आउँदा दिनमा ज्येष्ठ नागरिकको संख्या बढ्ने देखिन्छ। मुलुकमा सम्पूर्ण आधारभूत आवश्यकताको परिपूर्ति समस्या राज्यले मात्र गर्न सक्दैन। हाम्रो देश विकास र समृद्धिको बाटोमा अगाडि बढिरहेको अवस्थामा नागरिकका सम्पूर्ण मौलिक हकअधिकार राज्यले मात्र पूरा गर्न सक्दैन। त्यसैले युवा पुस्ताको पनि कर्तव्य हो। हिजोको तुलनामा आज शिक्षा तथा चेतनाले खानपानमा सुधार गर्नुका साथै स्वास्थ्य सेवाको उपलब्धताले औसत आयुमा सुधार आएको छ। परिस्थितिले युवा बिदेसिनु परेका कारण वृद्धवृद्धा बेवारिसे अवस्थामा पनि पुगेका छन्। कष्टकर जीवन भोगिरहेका छन्। अझ केहीले त अनाहक मृत्यु कुर्नुको विकल्प देखेका छैनन्। गर्ने कोही नभएपछि वृद्धवृद्धाको खानपान, सरसफाइ, बसाइ उचित स्वास्थ्यको अभाव, असुरक्षित भएका कारण चिन्तित बन्दै गइरहेको छन्। वर्तमान आधुनिक समाजको सम्पूर्ण गतिविधि प्रत्यक्ष रूपमा आर्थिक पक्षसँग जोडिएको पाइन्छ। आर्थिक अवस्था कमजोर हुँदा वृद्धाहरूले प्राप्त गर्नुपर्ने स्याहारसुसार, सम्मान र सत्कार प्राप्त गर्न सकेका छैनन्। जबकि भन्नलाई ज्येष्ठ नागरिकलाई परिवार, समाज तथा राष्ट्रका अमूल्य निधि हुन् भनिएको छ। समाज तथा राष्ट्रका अनुभवी वर्ग, पथप्रदर्शक राष्ट्र निर्माणका अग्रणी परिवार, समाज तथा राष्ट्रका संरक्षक बेवारिसे अवस्थामा पुग्नु अत्यन्तै पीडादायी अवस्था हो। उनीहरूको उचित स्याहारसुसार गर्न सके युवालाई शत्मार्गमा डोर्याउने काम उनै वृद्धवृद्धाबाट हुनेछ। यसै पनि समस्यामा पर्न नदिनु र सम्मान प्रदान गर्नु हामी सबैको कर्तव्य हो। त्यसमाथि उनीहरूसँग भएको ज्ञान र अनुभव लिनु र अझ अभिलेखीकरण गर्न सक्नु त सुनमा सुगन्ध नै हुनेछ। जैसी, बुद्धभूमि मानवसेवा आश्रम, सुर्खेतका अध्यक्ष हुन्।"
८४ वर्षमा चिलगाडी चढ्ने सपना पूरा भयो,"२०४२ सालमा सुनथराली विमानस्थल निर्माणको थालनी हुँदा ४६ वर्षको थिएँ। त्यतिबेला कालीकोटमा हवाई सेवाका नाममा खाद्यान्न बोक्ने हेलिकप्टर मात्र चलथ्यो। त्यसमा सुर्खेतनेपालगञ्ज जान ठूलो पावर चाहिन्थ्यो। गाउँका जो कोहीले हेलिकप्टर चढ्न पाउँदैनन् थिए। जिल्ला सदरमुकामबाट हेलिकप्टरमा सुर्खेत जान आफ्नो मान्छे नेता वा सीडीओसँग चिनजानको हुनुपथ्र्यो। सर्वसाधारणले त आकाशमा उडेको मात्र देख्न पाउँथे। नजिकबाट हेलिकप्टर देख्ने पनि सदरमुकाम आएका केही निश्चित मान्छेहरू मात्र थिए। उनीहरूकै कुरा सुनेर हामी रोमाञ्चित हुन्थ्यौं। २०४२ सालमा कोटबाडामा चिलगाडी आउने हल्ला गाउँमा फैलियो। जतिबेला विमानस्थल निर्माणका लागि शिलान्यास भएको मात्र थियो, त्यसपछि केही वर्ष भन्दाभन्दा कामै भएन। बहुदलपछि २०४८ सालमा कालीकोटबाट तिलागुफा धनाडाका तिलक न्यौपाने सांसद भए। उनले नै पहिलोपटक सरकारी बजेट छुट्ट्याउन पहल गरेर विमानस्थल निर्माणको काम अगाडि बढ्यो। विमानस्थल बन्ला र आफ्नै गाउँबाट जहाज चढौंला भनेर मैले पनि आफू ४६ वर्षको हुँदा नै सपना देखेको थिएँ। तर, मेरो सपना अधुरै रह्यो। मनबहादुर विष्ट २०७३ सालमा पहिलोपटक सुनथरालीमा जहाज आयो। अब त जहाज चढ्ने सपना पूरा होला भन्ने थियो। तर, भएन। बल्लबल्ल २०७९ पुसमा विमानस्थल निर्माणको काम सम्पन्न भयो। त्यसपछि उद्घाटन हुन फेरि एक वर्ष लाग्यो। अर्थात निर्माण थालिएको ३८ वर्षपछि विमानस्थल सञ्चालनमा आएको हो। तत्कालीन संस्कृति, पर्यटन तथा नागरिक उड्डयनमन्त्री जीवनबहादुर शाहीको पहलमा सुनथरालीमा २०७३ साल माघ २९ गते पहिलो पटक परीक्षण उडान भएको थियो। विमानस्थल कालोपत्रे भइसकेपछि सोमबार तारा एयरको विमानले दोस्रोपटक परीक्षण उडान गरेको हो। सोमबार कोटबाडामा विमानस्थल उद्घाटन कार्यक्रममा आएको थिएँ। कालीकोटका प्रदेशसभा सांसद हिक्मतबहादुर विष्ट सुर्खेतबाट जहाजमा सुनथराली आएका थिए। उनी गाउँमै केही दिन बस्ने भनेपछि सांसद विष्टको बोर्डिङ पासमा मेरो नाम लेखेर पहिलोपटक सुनथरालीबाट सुर्खेत जहाजमा आउने अवसर पाएँ। मैले ४६ वर्षको उमेरमा देखेको सपना ८४ वर्षको उमेरमा आएर बल्ल पूरा भयो। मेरो त यो उमेरमा जहाज चढ्ने सपना पूरा भयो। सुनथरालीबाट चिलगाडी चढ्ने सपना देखेका मजस्ता कैयौं अहिले जीवित छैनन्। तीमध्ये कतिपय मेरा साथीहरू पनि थिए। ती अहिले बाँचेको भए मैलेजस्तै जहाज चढ्न पाउँथे कि ? भन्ने लाग्छ। उद्घाटनका क्रममा सुनथराली विमानस्थलमा सातामा नियमित एक उडान हुने भनेकाले मजस्ता धेरै कालीकोटवासीले आफ्नो रहर पूरा गर्न पाउने छन्। (मनबहादुर विष्ट, नरहरीनाथ गाउँपालिका८ कालीकोटका ज्येष्ठ नागरिक हुन्।)"
योग्यभन्दा अयोग्यको रजगज,"दलमा इमान्दार र सक्षम व्यक्तिहरू पाखा लाग्दै गएका छन् भने मुलुकमा सुशासनको अवस्था पनि कमजोर हुँदै गइरहेछ। पछिल्लो समयमा कतिपय राजनीतिक दलहरूले सबैजसो क्षेत्रका व्यक्तिलाई दलको सदस्य बनाउने गरेको पाइन्छ। बहालवाला प्राध्यापक, शिक्षक, कर्मचारी, डाक्टर तथा सार्वजनिक पद धारण गरेका व्यक्ति आदि। जसलाई महाधिवेशन प्रतिनिधि, दलको सदस्य तथा विभिन्न समिति र विभागीय तहको सदस्य बनाइन्छ। त्यसैगरी, विभिन्न फौजदारी कसुरमा सजाय पाएका व्यक्तिहरू एवं आपराधिक गतिविधिमा संलग्न व्यक्तिहरूलाई समेत दलले सदस्य बनाउने गरेको देखिन्छ। कस्तो व्यक्तिलाई सदस्य बनाउन हुन्छ र कस्तोलाई हुँदैन भन्ने सम्बन्धमा प्रचलित कानुनले व्यवस्था गरेको छ। कानुनी व्यवस्थालाई समेत दलहरूले अनदेखा गरेको पाइन्छ। यसको परिणाम पछिल्लो समयमा राजनीतिमा अपराधीकरण र अपराधमा राजनीतीकरण हुने गरेको छ। दलमा इमान्दार र सक्षम व्यक्तिहरू पाखा लाग्दै जाने स्थिति बनेको छ भने मुलुकमा सुशासनको अवस्था पनि कमजोर हुँदै गइरहेछ। नागरिक उन्मुक्ति नामक दलले कर्तव्य ज्यान मुद्दामा अदालतबाट जन्मकैदको सजाय भएको र राष्ट्रपतिबाट सजायको माफी पाएका साथै उक्त माफीविरुद्ध अदालतमा रिट परी सो मुद्दा विचाराधीन रहेका व्यक्तिलाई समेत महाधिवेशनबाट निर्विरोध अध्यक्ष पदमा निर्वाचित गरेको खबर सुनिएको छ। यसर्थ दलको सदस्य हुने योग्यता र अयोग्यताको सम्बन्धमा चर्चा र बहस आवश्यक देखिएको छ। राजनीतिक दल भन्नाले समान राजनीतिक विचारधारा, दर्शन र कार्यक्रममा प्रतिबद्ध व्यक्तिहरूले नेपालको संविधान र राजनीतिक दलसम्बन्धी ऐन, २०७३ को अधिनमा रही आफ्ना राजनीतिक काम कारबाही सञ्चालन गर्न गठन गरिएका संगठनलाई बुझिन्छ। सदस्य भन्नाले दलका साधारण सदस्य एवं विधानबमोजिम दलका विभिन्न समितिमा रहने प्रमुख पदाधिकारी र पदाधिकारी तथा सदस्यहरूलाई बुझिन्छ। विधानबमोजिम दलको अधिकार प्राप्त पदाधिकारीले सदस्यता वितरण गर्न सक्छन्। सदस्यता वितरण गर्दा राजनीतिक दलसम्बन्धी ऐन, २०७३ को दफा १४ बमोजिम योग्यता पुगेको नेपाली नागरिकलाई मात्र वितरण गर्नुपर्छ। दलले १८ वर्ष उमेर पूरा भएको नेपाली नागरिकलाई मात्र सदस्य बनाउनु पर्छ भनी उल्लेख छ। भ्रष्टाचार, जबर्जस्ती करणी, मानव बेचबिखन तथा ओसारपसार, लागूऔषध बिक्री वितरण तथा निकासी वा पैठारी, सम्पत्ति शुद्धीकरण, अपहरणसम्बन्धी कसुर वा नैतिक पतन देखिने अन्य फौजदारी कसुरमा कैदको सजाय नपाएको व्यक्तिलाई दलले सदस्य बनाउन सक्छन्। नेपाल सरकार, प्रदेश सरकार वा स्थानीय तहको स्वामित्व वा नियन्त्रणमा रहेको स्वशासित संस्थाको बहालवाला प्राध्यापक, शिक्षक वा कर्मचारीको पदमा बहाल नरहेको व्यक्तिलाई मात्र सदस्य बनाउन सक्छन्। कुनै सार्वजनिक पद धारण गरेको कारणबाट संविधान तथा कानुनबमोजिम राजनीतिक दलको सदस्य हुन अयोग्य नरहेको व्यक्तिलाई मात्र दलले सदस्यता वितरण गर्नुपर्छ। प्रत्येक दलले आफूले वितरण गरेको सदस्यको विवरण अध्यावधिक गर्नुपर्छ। दलले सदस्यको विवरण राख्दा विधानबमोजिम स्थानीय तह, प्रदेश तह र केन्द्रीय तहमा राख्नुपर्ने हुन्छ। दलले स्थानीय तह, प्रदेश तह र केन्द्रीय तहमा निर्वाचन, मनोनयन वा नियुक्ति गर्दा नेपालको सामाजिक विविधता प्रतिविम्बित हुने गरी सदस्यमध्येबाट त्यस्ता समितिमा समानुपातिक समावेशी सिद्धान्तका आधारमा सहभागिता हुने व्यवस्था गर्नुपर्छ। दलको सबै तहको समितिमा कम्तीमा एक तिहाइ महिला सदस्य हुने व्यवस्था गर्नुपर्छ। कानुनी व्यवस्थालाई समेत दलहरूले अनदेखा गरेको पाइन्छ। यसको परिणाम पछिल्लो समयमा राजनीतिमा अपराधीकरण र अपराधमा राजनीतीकरण हुने गरेको छ। दलको संघीय तहमा रहने केन्द्रीय समिति, प्रदेश तहमा रहने समिति र स्थानीय स्तरको समितिमा प्रत्येक पदाधिकारीको निर्वाचन प्रत्येक पाँच वर्षमा कम्तीमा एक पटक गर्नुपर्ने हुन्छ। दलले पदाधिकारीको हेरफेर भए सोको जानकारी ३० दिनभित्र निर्वाचन आयोगलाई दिनुपर्ने हुन्छ। यसरी जानकारी प्राप्त भएपछि आयोगले तत्सम्बन्धमा आवश्यक अध्ययन र जाँचबुझ गर्दा त्यस्तो काम कारबाही संविधान, ऐन वा नियम र दलको विधानबमोजिम भए, गरेको पाइएमा आयोगले दल दर्ता किताबमा सम्बन्धित दलको विवरणमा सोही बमोजिम हेरफेर गरी अध्यावधिक गर्नुपर्ने कानुनी व्यवस्था छ। कानुनले गर्न नहुने भनेर किटान गरेका कुनै विषयमा यदि सदस्यहरूले कानुनविपरीत गरेको भए सोहीअनुसार गर्नुपर्ने व्यवस्था गरिएको छ। तर नेपालका दलको सम्बन्धमा माथिका सबै कुरा अक्षरशः लागू भएको पाइँदैन। कुनै नियोजित वा मनशाययुक्त किसिमले ज्यान मारेको देखिए नैतिक पतन देखिने फौजदारी कसुरअन्तर्गत पर्ने देखिन्छ। रेशम चौधरी समेतविरुद्ध नेपाल सरकार भएको कर्तव्यज्यान तथा ज्यानमार्ने उद्योगको मुद्दाको फैसलामा सर्वोच्च अदालतबाट वारदातमा प्रतिवादीको भूमिका छ। यसरी हेर्दा संगठित रूपमा योजना बनाएको तथा योजनाबद्ध ढंगले आक्रमण गरेको र भीडसमक्ष आत्मसमर्पण गरी जीवनदानको भीख मागेका व्यक्तिलाई लाठी, ढुंगा, बन्चरो प्रहार गरी आँखामा भाला रोपी, शिरमा खर र पेट्रोल खन्याई जलाउने काम गरेको देखिएको छ। यस्तै, शवहरू क्षत्विक्षत गर्नेजस्तो सभ्य समाजको अपेक्षा र मानवीय चेतनाविरुद्ध अत्यन्त अमानवीय क्रूर र निर्मम ढंगले ज्यान मारेको र सो क्रममा अबोध शिशुको समेत ज्यान लिएको र ज्यान मार्ने नियतले आक्रमण गरेको देखिएको छ। यसरी आरोपित कसुर शंकारहित तवरबाट पुष्टि हुन आउँछ भनी फैसलामै उल्लेख छ। कुनै पनि कर्तव्यज्यानसम्बन्धी फौजदारी कसुरमा अदालतबाट सजाय पाएको व्यक्तिलाई राष्ट्रपतिबाट सजायमा माफी दिएको अवस्थामा कुनै फौजदारी कसुरमा कैदको सजाय नपाएको भन्न मिल्छ मिल्दैन भन्ने चर्चा पनि छ। न्यायिक प्रक्रियामा माफीलाई अदालतबाट ठहर भएको दण्डसजायबाट कसुरदारलाई उन्मुक्ति दिने वा ठेकिएको सजाय भोगिरहन नपर्ने अवस्था हो। कुनै पनि फौजदारी मुद्दामा कसुरदार ठहरिई कैदको सजाय पाएको अवस्थामा सजायबाट उन्मुक्ति वा माफी पाउँदैमा कसुरबाट सफाइ पाएको वा अदालतबाट सजाय नपाएको भन्न सकिने अवस्था रहँदैन। मुलुकी फौजदारी कार्यविधि संहिता, २०७४ को दफा १५९ को उपदफा १० मा राष्ट्रपतिबाट कुनै व्यक्तिलाई ठेकिएको सजाय माफी भएको, सजाय परिवर्तन वा कम भएका कारण सम्बन्धित अदालतको फैसला बदर हुने छैन भन्ने व्यवस्था छ। यसर्थ राष्ट्रपतिलाई भएको विशेष अधिकारअन्तर्गत सजाय माफी, परिवर्तन वा कम हुनु भनेको भोग्न वा असुलउपर हुन बाँकी रहेको दण्ड जरिबाना मात्र भोग्न नपर्ने वा असुल नहुने हो तर अदालतको फैसलाउपरको पुनरावलोकन होइन। अतः राजनीतिक दल गैरसरकारी संस्थामात्र नभएर संविधानका महत्त्वपूर्ण अंग पनि हुन्। राजनीतिक दल भनेका महत्त्वपूर्ण सार्वजनिक संस्था पनि हुन्। दलका हरेक कामकारबाही पारदर्शी, जिम्मेवार र जनआकांक्षा अनुरूपका हुनुपर्छ। दल आफैं प्रणालीमा चलेमा र दलभित्र सुशासन भएमा मात्र मुलुकमा सुशासन कायम हुन सक्छ। दलमा रहेका गतिविधि र कामकारबाही संविधान र प्रचलित कानुनसम्मत एवं जनताप्रति उत्तरदायी भएको देखिनुपर्छ। कतिपय कार्यहरू कानुनसम्मत रहे, भएको देखिए तापनि नैतिक मूल्यमान्यता अनुरूपका नहुने हुँदा त्यस्ता कुरालाई पनि दलले विचार पुर्याउनु आवश्यक हुन्छ। यसर्थ राजनीतिक दलले कुनै पनि व्यक्तिलाई दलको सदस्य बनाउँदा वा कुनै पनि तहको समितिमा रहने पदाधिकारी मनोनीत वा निर्वाचित गर्दा वा कुनै पनि सदस्यलाई कुनै पनि पदमा सफारिस गर्दा संविधान तथा प्रचलित कानुनको व्यवस्था, मर्म र उद्देश्य एवं नैतिक मूल्यमान्यता अनुरूप छ छैन वा उक्त व्यवस्थाबमोजिम योग्य वा अयोग्य के छ भनी हेक्का राख्नु जरुरी छ।"
यस खालका क्रियाकलाप नदोहोरिऊन्,"संसद् परिसरभित्र प्रवेश गरेकाहरूलाई संसद् भवनभित्रका मर्यादापालकहरू बाहिर आएर सुरक्षा घेरामा राखे। संसद् भवनभित्र प्रवेश गर्नबाट रोके। संसद् भवन परिसर बाहिर सुरक्षाको जिम्मेवारी प्रहरीको हुन्छ। गेटमा पनि सुरक्षाकर्मी नै परिचालित हुन्छन्। संसद्भवनभित्र मात्र सचिवालय अन्तर्गतकै मर्यादापालक सुरक्षाकर्मीहरू रहन्छन्। गेटबाट बलजफ्ती सुरक्षा घेरा तोडेर संसद् भवनभित्र एकैचोटी महिलाहरू प्रवेश गरेको यस खालको घटना पहिलो हो। प्रारम्भिक रूपमा हेर्दा घटनाको पूर्व आंकलन वा बुझाइमा कमजोरी भएको हो कि भन्ने देखिन्छ। यस घटनाका बारेमा विस्तृत ढंगले छानविन भएपछि सबै कुरा प्रष्ट होला। संसद् भवनभित्र प्रवेश गर्नेहरू अधिकांश महिला छन्। एक जनामात्र पुरुष प्रवेश गरेको बताइएको छ। गेटमा सोमबार महिला सुरक्षाकर्मी परिचालन भएको पाइएन। पुरुष सुरक्षाकर्मी मात्र परिचालित थिए। नेपालको सन्दर्भमा चलिआएको अभ्यास महिलालाई रोक्न महिला सुरक्षाकर्मी नै परिचालन गरिन्छ। महिला सुरक्षाकर्मी नभएको बेला महिलाहरू बलजफ्ती प्रवेश गरेको पाइएको छ। महिलाहरूलाई रोक्न पुरुष सुरक्षाकर्मीले प्रयास नै नगरेको होइन। केही प्रयास भएको देखिन्छ। तर, बलजफ्ती प्रवेश गर्ने महिलाको तुलनामा पुरुष सुरक्षाकर्मीको संख्या न्यून भएको पाइएको छ। सुरक्षाकर्मीको संख्या नै न्यून भएको र लघुवित्तबाट ऋण लिएका महिलाहरूले सुरक्षाकर्मीलाई धकेल्दै ठेल्दै प्रवेश गरेको जानकारी सचिवालयलाई प्राप्त भएको छ। संसद् परिसरभित्र प्रवेश गरेकाहरूलाई संसद् भवनभित्रका मर्यादापालकहरू बाहिर आएर सुरक्षा घेरामा राखे। संसद् भवनभित्र प्रवेश गर्नबाट रोके। त्यसपछि आवश्यक समन्वय गरेर प्रदर्शनकारीलाई संसद् भवनको परिसर बाहिर पठाउने काम भयो। घटनापछि सभामुखज्यू (देवराज घिमिरे)बाट नेपाल प्रहरीका प्रहरी महानिरीक्षक बसन्तबहादुर कुँवरसँग सुरक्षा चासो राख्ने काम भएको छ। सरकारले पनि घटनाको छानबिन गर्न तीन सदस्यीय छानबिन समिति बनाएको छ। छानबिन समितिले पनि संघीय संसद् सचिवालयसँग आवश्यक सहकार्य गर्ला नै। घटनामा के भएको रहेछ ? भन्ने विषयमा संसद् सचिवालयले समीक्षा गर्छ ।  गिरी संसद् सचिवालयका प्रवक्ता हुन्।"
क्यानको सेन्ट्रल कन्ट्रयाक्ट मा मधेसका ९ खेलाडी,"सिमरा : नेपाल क्रिकेट संघ (क्यान) ले सन् २०२४ का लागि सार्वजनिक गरेको सेन्ट्रल कन्ट्रयाक्ट को सूचीमा मधेस प्रदेशका ९ खेलाडी परेका छन्। मासिक सेवा सुविधा दिनेगरी क्यानले पाँच तहको ग्रेड विभाजन गर्दै पुरुषतर्फ ३० र महिलातर्फ १९ खेलाडीलाई वर्गीकरण गरेको हो। क्यानले गरेको वर्गीकरणमा मधेस प्रदेशबाट सात पुरुष र दुई महिला खेलाडी परेका छन्। क्यानको वर्गीकरणमा पर्नेमा दुई वर्षपछि राष्ट्रिय टिममा फर्किएका बाराका अनिल साह र पवन सर्राफसमेत छन्। वर्गीकरण अनुसार पर्साबाट तीन, बाराबाट दुई, सर्लाही, महोत्तरी, सिरहा, सप्तरीबाट एकएक जना खेलाडी छन्। क्यानको ग्रेड ए को सूचीमा पर्साका आशिफ शेख छन्। उनले मासिक एक लाख तलब सुविधा पाउने भएका छन्। त्यसैगरी ग्रेड बीमा पर्साका आरिफ शेख र सर्लाहीका गुलशन झा रहेका छन्। उनीहरुले ७० हजार तलब पाउनेछन् । ग्रेड डी मा बाराका अनिल साह, पवन सर्राफ र सप्तरीका विवेक यादव छन् । उनिहरुले मासिक ३५ हजार पाउने भएका छन्। क्यानले ईमर्जिङ क्याटोगोरीमा मधेस प्रदेशबाट सिरहाका रुपेश सिंहलाई राखेको छ। सिंहले २५ हजार मासिक तलब लिनेछन्। यता महिलातर्फ महोत्तरीकी पूजा महतो र पर्साकी साना प्रविण क्यानको सूचिमा परेका छन्। ग्रेड सी मा रहेकी महतोले ३० हजार पाउनेछिन् भने प्रविणले २० हजार मासिक प्राप्त गर्नेछिन्। यसअघि ग्रेड ए, बी र सी तीन तहमा वर्गिकरण गर्दै आएको क्यानले यस पटक ग्रेड डी र ईमर्जिङ क्याटोगोरी थप गरेको हो। क्यानको फाल्गुन १२ र १४ गते बसेको केन्द्रीय समितिको बैठकले उक्त निर्णय गरेको सचिव पारस खड्काले जानकारी दिएका छन्।"
टी२० त्रिकोणात्मक सिरिज : आज नेपालले नामिबियासँग प्रतिस्पर्धा गर्दै,"काठमाडौं : नेपाली राष्ट्रिय पुरुष क्रिकेट टोलीले टी२० त्रिकोणात्मक सिरिजको पहिलो खेलमा आज नामिबियासँग प्रतिस्पर्धा गर्दैछ । त्रिवि क्रिकेट मैदान कीर्तिपुरमा आज बिहान ११:३० बजेबाट खेल सुरु हुनेछ । क्यानले मंगलबार रोहित पौडेलको कप्तानीमा १८ सदस्यीय टोली घोषणा गरेको छ। क्यानले सार्वजनिक गरेको खेलाडिको सूचीमा पौडेल कप्तानमा आसिफ शेख, कुशल भुर्तेल, कुशल मल्ल, दीपेन्द्रसिंह ऐरी, ललित राजवंशी, करण केसी, सोमपाल कामी, गुल्सन झा, अनिल शाह, सन्दीप जोरा, प्रतिश जीसी, विनोद भण्डारी, विवेक यादव, रसिद खान, सागर ढकाल, आरिफ शेख र अभिनाश बोहरा रहेका छन्। क्यानले विश्वकप छनोट खेलेको टोलीबाट ४ खेलाडी थप्दै टोली घोषणा गरिएको हो। आइसीसी क्रिकेट विश्वकप लिग२ को एकदिवसीय पहिलो सिरिज सकिएलगत्तै नेपाल, नामिबिया र नेदरल्यान्ड्सले टि २० सिरिजमा प्रतिस्पर्धा गर्न लागेका हुन् । यस शृङ्खलादेखि नेपालले आगामी जुनमा अमेरिका र वेस्टइन्डिजमा हुने टी२० विश्वकपको औपचारिक तयारी सुरुवात गर्नेछ । नेपाल रहेको समूह डी को विश्वकपमा नेदरल्यान्ड्स, श्रीलंका, बंगलादेश र दक्षिण अफ्रिका छन्।"
साफ यु१६ मा सहभागी हुन भुटानी टोली नेपालमा,"काठमाडौं : फागुनको तेस्रो सातादेखि सुरु हुने साफ यु१६ को महिला फुटबलमा सहभागी हुन भुटानको टिम नेपाल आइपुगेको छ। मंगलबार नेपाल आएको भुटानको टिमलाई त्रिभुवन विमानस्थलमा एन्फा प्रवक्ता सुरेश शाहले स्वागत गरेका थिए। प्रतियोगिता फागुन १८ देखि २८ गतेसम्म ललितपुरस्थित च्यासल रंगशालामा हुनेछ। यसपटक आयोजक नेपालसहित चार राष्ट्रले मात्र प्रतिस्पर्धा गर्दैछन्। नेपालले आफ्नो पहिलो खेल फागुन १९ गते बंगलादेशसँग खेल्नेछ भने दोस्रो खेल फागुन २१ गते भुटानसँग खेल्ने छ। लिगचरणको अन्तिम खेल नेपालले फागुन २४ गते भारतसँग खेल्ने छ। साफ यु१६ प्रतियोगीताको एन्फाले तयारी गरिरहेको प्रवक्ता शाहले बताए। यसपटक यु१६ उमेरसमूहको प्रतिस्पर्धामा पनि सबै टोलीले एकअर्कासँग समान एकएक खेल्नेछन् भने शीर्ष दुई टोलीले उपाधिका लागि प्रतिस्पर्धा गर्ने एन्फाले जनाएको छ। प्रतियोगितामा नेपाल भारत, भुटान र बंगलादेशले सहभागीता जनाउनेछन्।"
"नेपाललाई झड्का, ओपनर कुशल भुर्तेल पहिलो बलमै आउट","काठमाडौं : टी२० त्रिकोणात्मक सिरिजमा नेपालले पहिलो विकेट गुमाएको छ। त्रिवि क्रिकेट मैदान कीर्तिपुरमा नामिबियाविरुद्ध जवाफि ब्याटिङमा उत्रिएको नेपालले पहिलो बलमै विकेट गुमाएको हो। नेपालका ओपनर कुशल भुर्तेललाई रुबेन ट्रम्पलम्यानले पहिलो बलमै आउट गराएका हुन्। टस जितेर ब्याटिङ गरेको नामिबियाले निर्धारित ४ विकेटको क्षतिमा २०६ रन बनाएको छ। नामिबियाका जान निकोल लोफ्ट इटनले ३३ बलमै सतक प्रहार गरे। उनले ३६ बलमा ११ चौका र ८ छक्का प्रहार गर्दै १०१ रनको योगदान गरे। उनी टी२० अन्तर्राष्ट्रिय क्रिकेटमा सबैभन्दा कम बलमा शतक पूरा गर्ने खेलाडी बनेका छन्। यस अगाडि नेपालका कुशल मल्लले ३४ बलमा सतक पूरा गरेर सबैभन्दा कम बलमा सतक बनाउने विश्व कीर्तिमान बनाएका थिए। त्यसैगरी नामिबियाका मलान क्रुगरलेअर्धसतक प्रहार गर्दै अविजित रहे। क्रुगरले ४८ बलमा २ छक्का र ६ चौकासहित ५९ रन बनाए। माइकल भान लिंगेनले १९ बलमा १ छक्का र २ चौका प्रहार गरेर २० रनको योगदान गरे। जेपी कोट्जीले १ छक्कासहित ११ रन, जान फ्रिलिंकले ५ रन बनाए। नेपालका लागि कप्तान रोहित पौडेलले २ विकेट, करण केसी र अविनाश बोहोराले ११ विकेट लिए। नेपाल टोली रोहित पौडेल (कप्तान), कुशल भुर्तेल, आसिफ शेख, कुशल मल्ल, अभिनाश बोहोरा, सोमपाल कामी, विवेक कुमार यादव, गुलशन झा, दीपेन्द्र सिंह ऐरी,करण केसी,सन्दीप जोरा"
"नामिबियाले टस जित्यो, नेपालले पहिला बलिङ गर्दै","काठमाडौं : नेपाली राष्ट्रिय पुरुष क्रिकेट टोलीले टी२० त्रिकोणात्मक सिरिजको पहिलो खेलमा नामिबियाले टस जितेर ब्याटिङ गर्ने निर्णय गरेको छ। त्रिवि क्रिकेट मैदान कीर्तिपुरमा नामिबियाले नेपाललाई बलिङ गर्ने निम्तो दिएको हो। क्यानले मंगलबार रोहित पौडेलको कप्तानीमा १८ सदस्यीय टोली घोषणा गरेको थियो। क्यानले विश्वकप छनोट खेलेको टोलीबाट ४ खेलाडी थप्दै टोली घोषणा गरिएको हो। आइसीसी क्रिकेट विश्वकप लिग२ को एकदिवसीय पहिलो सिरिज सकिएलगत्तै नेपाल, नामिबिया र नेदरल्यान्ड्सले टि २० सिरिजमा प्रतिस्पर्धा गर्न लागेका हुन् । यस शृङ्खलादेखि नेपालले आगामी जुनमा अमेरिका र वेस्टइन्डिजमा हुने टी२० विश्वकपको औपचारिक तयारी सुरुवात गर्नेछ । नेपाल रहेको समूह डी को विश्वकपमा नेदरल्यान्ड्स, श्रीलंका, बंगलादेश र दक्षिण अफ्रिका छन्। नेपाल टोली रोहित पौडेल (कप्तान), कुशल भुर्तेल, आसिफ शेख, कुशल मल्ल, अभिनाश बोहोरा, सोमपाल कामी, विवेक कुमार यादव, गुलशन झा, दीपेन्द्र सिंह ऐरी,करण केसी,सन्दीप जोरा"
नामिबियाविरुद्ध नेपाललाई तेस्रो सफलता : कप्तान रोहित लिए विकेट,"काठमाडौं : टी२० त्रिकोणात्मक सिरिजमा नेपालले नामिबियाको तेस्रो विकेट लिएको छ। त्रिवि क्रिकेट मैदान कीर्तिपुरमा टस हारेर बलिङ गरिरहेको नेपालले तीन विकेट लिएको हो। १०४ ओभरमा नेपाल लागि कप्तान रोहित पौडेलले नामिबियाका जान फ्रिलिंकको विकेट लिएका छन्। यस अगाडि कप्तान पौडेलकै बलमा नामिबियाका जेपी कोट्जीलाई विवेक यादवले क्याच आउट गराएका हुन्। उनले १ छक्का प्रहार गर्दै ११ रन बनाए। त्यस अगाडि करण केसीले पहिलो विकेट लिएका थिए। केसीको बलमा नामिबियाका माइकल भान लिंगेनलाई गुलसन झाले क्याच आउट गरेका हुन्। उनले १९ बलमा १ छक्का र २ चौका प्रहार गरेर २० रन बनाएका थिए। नामिबियाले १२ ओभरमा ३ विकेटको क्षतिमा ८४ रन बनाएर खेलिरहेको छ। नेपाल टोली रोहित पौडेल (कप्तान), कुशल भुर्तेल, आसिफ शेख, कुशल मल्ल, अभिनाश बोहोरा, सोमपाल कामी, विवेक कुमार यादव, गुलशन झा, दीपेन्द्र सिंह ऐरी,करण केसी,सन्दीप जोरा"
टी२० मा पनि नेपाल नामिबियासँग पराजित,"काठमाडौं : नेपाल टी२० त्रिकोणात्मक सिरिजको पहिलो खेलमा नामिबियासँग पराजित भएको छ। टियु क्रिकेट मैदानमा मंगलबार भएको खेलमा नेपाल २० रनले पराजित भएको हो। नामिबियाले २०७ रनको विजय लक्ष्य दिए पनि नेपाल ७ बल अगावै १८६ रन बनाएर अलआउट भयो। नेपालका लागि दीपेन्द्र सिंह ऐरीले सर्वाधिक ४८ रन बनाए। त्यस्तै कप्तान रोहित पौडेलले ४२, कुशल मल्लले ३२, सोमपाल कामीले २६ र गुल्शन झाले १२ रन बनाए। यसअघि टस जितेर ब्याटिङ गरेको नामिबियाले निर्धारित ओभरको खेलमा ४ विकेट गुमाएर २०६ रन बनाएको थियो। नामिबियाका जान निकोल लोफ्ट इटनले कीर्तिमानी शतक प्रहार गरेका थिए। उनले ३३ बलमै सतक प्रहार गर्दै कुशल मल्लको रेकर्ड तोडेका थिए। त्यस्दै मलान क्रुगरले अर्धसतक प्रहार गर्दै अविजित रहे। क्रुगरले ४८ बलमा २ छक्का र ६ चौकासहित ५९ रन बनाए। माइकल भान लिंगेनले १९ बलमा १ छक्का र २ चौका प्रहार गरेर २० रनको योगदान गरे। जेपी कोट्जीले १ छक्कासहित ११ रन, जान फ्रिलिंकले ५ रन बनाए।"
नामिबियाले नेपाललाई दियो २०७ रनको लक्ष्य,"काठमाडौं : टी२० त्रिकोणात्मक सिरिजमा नामिबियाले नेपाललाई २०७ रनको लक्ष्य दिएको छ। त्रिवि क्रिकेट मैदान कीर्तिपुरमा आज टस जितेर ब्याटिङ गरेको नामिबियाले निर्धारित ४ विकेटको क्षतिमा २०६ रन बनाएको हो। नामिबियाका जान निकोल लोफ्ट इटनले ३३ बलमै सतक प्रहार गरे। उनले ३६ बलमा ११ चौका र ८ छक्का प्रहार गर्दै १०१ रनको योगदान गरे। उनी टी२० अन्तर्राष्ट्रिय क्रिकेटमा सबैभन्दा कम बलमा शतक पूरा गर्ने खेलाडी बनेका छन्। यस अगाडि नेपालका कुशल मल्लले ३४ बलमा सतक पूरा गरेर सबैभन्दा कम बलमा सतक बनाउने विश्व कीर्तिमान बनाएका थिए। त्यसैगरी नामिबियाका मलान क्रुगरलेअर्धसतक प्रहार गर्दै अविजित रहे। क्रुगरले ४८ बलमा २ छक्का र ६ चौकासहित ५९ रन बनाए। माइकल भान लिंगेनले १९ बलमा १ छक्का र २ चौका प्रहार गरेर २० रनको योगदान गरे। जेपी कोट्जीले १ छक्कासहित ११ रन, जान फ्रिलिंकले ५ रन बनाए। नेपालका लागि कप्तान रोहित पौडेलले २ विकेट, करण केसी र अविनाश बोहोराले ११ विकेट लिए। नेपाल टोली रोहित पौडेल (कप्तान), कुशल भुर्तेल, आसिफ शेख, कुशल मल्ल, अभिनाश बोहोरा, सोमपाल कामी, विवेक कुमार यादव, गुलशन झा, दीपेन्द्र सिंह ऐरी,करण केसी,सन्दीप जोरा"
साउदीमा महिला फुटबल टोलीलाई सम्मान,"साउदी अरेबिया : साउदी अरेबियामा वाफ महिला च्याम्पियनसिपका लागि सहभागी हुन पुगेको नेपाली राष्ट्रिय महिला फुटबल टोलीलाई वाणिज्य दुतावास जेद्दाले राष्ट्रिय झण्डासहित सम्मान गरेको छ । सोमबार एक कार्यक्रम आयोजना गरि वाफ महिला च्याम्पियनसिपका लागि सहभागी भएका टोलिका प्रशिक्षक तथा खेलाडीहरुलाई वाणिज्य दुत शत्रुधन पोखरेलले स्वागत गरेका थिए । नेपालले गरेको प्रर्दशन तथा जितको प्रशंसा गर्दै आगामी दिनमा हुने खेलको जितको शुभकाना सहित खेलाडीलाई हौसला सहित टिसट प्रदान गरिएको थियो। कार्यक्रममा टोलिलाई सम्मान गर्नको लागि पानस साउदीका अध्यक्ष कुबेर हुमागाईं, एन आर एन साउदी उपाध्यक्ष राजकुमार गिरी, नेपाली युवा कल्बका नर कुमार मगर, लगाएत नेपाली समुदायको उपस्थिति रहेको थियो । कार्यक्रममा खेलाडीहरूले प्रतियोगितामा साउदीमा कार्यरत नेपालीहरुले खेलमा प्रत्यक्ष सहभागी भएर हौसला दिनुभएकोमा धन्यवाद व्यक्त गरे। अब हुने खेलमा पनि यस्तै हौशलाको अपेक्षा गरेको बताए। साउदीको जेद्दा शहरमा भईरहेको वाफ महिला च्याम्पियनसिप फाईनल खेल हेर्न साउदीको रियाद ,दमामा , हाईल शहर लगाएतमा अन्य शहरमा कार्यरत नेपालीहरु उपस्थित हुने भएका छन् । नेपाली टोलीले २७ फरबरीमा लेवलानसंग सेमिफाइन खेल्दैछ । दुतावासको स्वागत तथा सम्मान कार्यक्रममा टोलीमा मुख्य प्रशिक्षक राजेन्द्र तामाङसहित गोलकिपर : एन्जिला तुम्बापो सुब्बा, कप्तान : उषा नाथ, अञ्जना राना, मगरडिफेन्डर : गीता राना, अमृता जैशी, हिरा कुमारी भुजेल, बिमला विक, निशा ठोकर, समिक्षा घिमिरे, पुजा राना, सबिना चौधरी, मिडफिल्डर : अनिता बस्नेत, अमिषा कार्की, अनिता केसी, प्रिती राई, दिपा शाही, बिमला चौधरी, चन्द्रा भण्डारी, सरस्वती हमाल, फरवार्ड : सावित्रा भण्डारी, रेखा पौडेल, रश्मी कुमारी घिसिङ्ग, सबिता राना मगर रहेका थिए ।"
नामिबियाविरुद्ध नेपाललाई दोस्रो सफलता : कप्तान रोहित र करणले लिए विकेट,"काठमाडौं : टी२० त्रिकोणात्मक सिरिजमा नेपालले नामिबियाको दोस्रो विकेट लिएको छ। त्रिवि क्रिकेट मैदान कीर्तिपुरमा टस हारेर बलिङ गरिरहेको नेपालका लागि कप्तान रोहित पौडेल र करण केसीले ११ विकेट लिएका हुन्। कप्तान पौडेलको बलमा नामिबियाका जेपी कोट्जीलाई विवेक यादवले क्याच आउट गराएका हुन्। उनले १ छक्का प्रहार गर्दै ११ रन बनाए। त्यस अगाडि करण केसीले पहिलो विकेट लिएका थिए। केसीको बलमा नामिबियाका माइकल भान लिंगेनलाई गुलसन झाले क्याच आउट गरेका हुन्। उनले १९ बलमा १ छक्का र २ चौका प्रहार गरेर २० रन बनाएका थिए। नामिबियाले अहिले ९ ओभरमा २ विकेटको क्षतिमा ५३ रन बनाएर खेलिरहेको छ। आइसीसी क्रिकेट विश्वकप लिग२ को एकदिवसीय पहिलो सिरिज सकिएलगत्तै नेपाल, नामिबिया र नेदरल्यान्ड्सले टि २० सिरिजमा प्रतिस्पर्धा गर्न लागेका हुन् । यस शृङ्खलादेखि नेपालले आगामी जुनमा अमेरिका र वेस्टइन्डिजमा हुने टी२० विश्वकपको औपचारिक तयारी सुरुवात गर्नेछ । नेपाल रहेको समूह डी को विश्वकपमा नेदरल्यान्ड्स, श्रीलंका, बंगलादेश र दक्षिण अफ्रिका छन्। नेपाल टोली रोहित पौडेल (कप्तान), कुशल भुर्तेल, आसिफ शेख, कुशल मल्ल, अभिनाश बोहोरा, सोमपाल कामी, विवेक कुमार यादव, गुलशन झा, दीपेन्द्र सिंह ऐरी,करण केसी,सन्दीप जोरा"
विराटनगरमा अन्तरविद्यालय महिला क्रिकेट प्रतियोगिता हुँदै,"विराटनगर : कोशी प्रदेशको राजधानी विराटनगरमा दोस्रो संस्करणको विराटनगर हब अन्तरविद्यालय महिला क्रिकेट प्रतियोगिता हुने भएको छ। नेपाल क्रिकेट फाउण्डेशन र क्रिकेट विथआउट बाउण्ड्रीको संयुक्त आयोजनामा फागुन १७ गते बिहीबारदेखि प्रतियोगिता हुने भएको हो। विराटनगर महानगरपालिका६ स्थित ज्वाला क्रिकेट मैदानमा हुने प्रतियोगिता २० गतेसम्म चल्ने छ। प्रतियोगिताको तयारी अन्तिम चरणमा पुगेको छ। आयोजकले मंगलबार विराटनगरमा पत्रकार सम्मेलनको आयोजना गरेर महिला क्रिकेट खेलाडी उत्पादन गर्ने लक्ष्यसहित प्रतियोगिता गर्न लागिएको जानकारी दिएको हो। विराटनगरका ६ वटा सामुदायिक विद्यालयको सहभागिता रहने प्रतियोगिता १६ ओभरको हुने क्रिकेट फाउण्डेशनका अध्यक्ष अभिषेक श्रेष्ठले जानकारी दिए। उनका अनुसार कक्षा १० सम्मका विद्यार्थीले सहभागी हुन पाउने प्रतियोगितामा विराटनगरको आदर्श, बालिका, महेन्द्र, सरस्वती, सत्यनारायण र मिल्स माध्यमिक विद्यालयका महिला खेलाडीले भाग लिने छन्। प्रतियोगिताअन्तर्गत दैनिक ६ वटा खेलहरू सञ्चालन हुने छन्। सबै टिमबीच प्रतिस्पर्धा हुने छ, श्रेष्ठ भन्छन्, लिगका आधारमा प्रतियोगिता गरिने छ। लिग चरणमा प्रतियोगिता हुने र अंकका आधारमा शीर्ष दुईवटा टोलीबीच फाइनल प्रतिस्पर्धा हुने जानकारी उनले दिए। एउटा टिमले ५ वटासम्म खेल खेल्न पाउने छ। प्रतियोगितामा उत्कृष्ट हुने खेलाडीहरूलाई छात्रवृत्ति प्रदान गरिने उनको भनाइ छ। प्रतियोगिताका उत्कृष्ट बलर, प्लेयर अफ दी सिरिज, उत्कृष्ट विकेट किपर, उदीयमान खेलाडी र उत्कृष्ट ब्याटरले छात्रवृत्ति पाउने छन्। प्रतियोगिताबाट छनोट भएका १४ जना उत्कृष्ट खेलाडीले सप्तरीको राजविराजमा आगामी चैतमा हुने टी२० क्रिकेट प्रतियोगितामा खेल्न पाउने जानकारी श्रेष्ठले दिए। मोरङ जिल्ला क्रिकेट संघसँगको समन्वयमा गत वर्ष पनि प्रतियोगिता आयोजना गरिएको थियो।"
मुख्यमन्त्री कप राष्ट्रिय पुरुष भलिबल प्रतियोगिता सुरु,"खाँदबारी : सङ्खुवासभाको खाँदबारीमा मुख्यमन्त्री कप राष्ट्रिय भलिबल प्रतियोगिता सुरु भएको छ। मंगलबारबाट सुरु भएको प्रतियोगिताको पहिलो दिन तीन खेल भएका छन्। पहिलो दिनको खेलमा त्रिभुवन आर्मी क्लब, गण्डकी प्रदेश र नेपाल पुलिस विजयी भएका छन्। कोशी प्रदेश खेलकुद विकास बोर्ड कोशी प्रदेशको आयोजनामा सुरु भएको प्रतियोगितामा लिगकम नकआउटका नियममा खेल हुने छ। पहिलो खेलमा त्रिभुवन आर्मी क्लबले कर्णाली प्रदेशलाई सोझो सेटमा हराएको हो। आर्मीले २५११, २५१० र २५११ को सेट अंकमा जीत हासिल गरेको छ। गण्डकी र लुम्बिनी बीचको दोस्रो खेलमा ३१ को सेटमा गण्डकी विजयी भएको हो। गण्डकीले २५१७, २५२२, ३१३३ र २५१८ को सेट अंकमा लुम्बिनीलाई हराएको छ। त्यसैगरी तेस्रो खेलमा नेपाल पुलिस क्लबले ३१ को सेटमा कोशी प्रदेशलाई हराएको हो। पुलिसले कोशीलाई २५२२, २५२७, २५१५ र २५२१ को सेट अंकमा पराजित गर्यो। मंगलबार हुन नसकेको एपिएफसुदुरपश्चिम बीचको खेल लिगकम नकआउट चरणको अन्तिम दिन हुने आयोजकले जनाएको छ। बुधबार पहिलो खेल एपिएफ र लुम्बिनी प्रदेशबीच खेल हुने छ। दोस्रो खेल त्रिभुवन आर्मीकोशी प्रदेश, तेस्रो खेल नेपाल पुलिसकर्णाली प्रदेश र चौथो खेल गण्डकी प्रदेशसुदुरपश्चिम प्रदेशबीच खेल हुने आयोजकले जनाएको छ। बिहीबार कोशीकर्णाली, लुम्बिनीसुदुरपश्चिम, नेपाल पुलिसत्रिभुवन आर्मी र एपिएफगण्डकीबीच खेल हुनेछ। प्रथम पुरस्कार नगद ३ लाख, द्वितीय पुरस्कार १ लाख ५० हजार, तृतीय पुरस्कार ५० हजार र चौथो पुरस्कार ३० हजार रुपैयाँका साथमा ट्रफी, मेडल, प्रमाणपत्र रहेको छ। त्यसैगरी सर्वोत्कृष्ट पुरस्कार नगद २५ हजार र उत्कृष्ट ५ विधाले ५० हजार रुपैयाँ प्राप्त गर्ने छन्। जिल्ला भलिबल संघ सङ्खुवासभाले प्रतियोगिताको संयोजन गरेको हो। सदरमुकाम खाँदबारीमा खाँदबारी रंगशालामा सञ्चालन भइरहेका प्रतियोगिता शनिबार सम्पन्न हुने छ।"
सेयर धितो कर्जामा अवाञ्छित सीमाको सुरुआत,"मौद्रिक नीतिका २२ वर्षे अवधिलाई पाँच वर्षको अन्तराललाई एक खण्ड मानी तेस्रो, चौथो र पाँचौं खण्डको व्यवस्थालाई यस आलेखमा चर्चा गरिएको छ । मौद्रिक नीति सार्वजनिक हुन थालेको २२ वर्ष पूरा भएको छ। आर्थिक वर्ष (आव) २०६५०६६ को मौद्रिक नीतिदेखि सेयर धितो कर्जाले स्थान पाउनु सेयरलाई सम्पत्तिको रुपमा ग्रहण वा स्वीकार गरिनु हो। सेयर जोखिमयुक्त सम्पत्ति भए पनि यसले निश्चित मूल्य बोकेको हुन्छ। जोखिमयुक्त सम्पत्ति भएकै कारण यसको मूल्यांकन गर्दा निश्चित कारोबार दिनसम्मको औसत वा पछिल्लोमध्ये कुनै एउटा मूल्य लिने गरिएको हो र त्यसको पनि निश्चित प्रतिशत रकम मात्र कर्जाको रुपमा प्रवाह गरिन्छ। तर, पछिल्लो समयमा अवाञ्छित किसिमका सीमा लगाईएको छ। मौद्रिक नीतिमा सेयर धितो कर्जाका सम्बन्धमा के कस्ता व्यवस्था गरिएको छ, यसैको विषयमा मौद्रिक नीतिका २२ वर्षे अवधिलाई पाँच वर्षको अन्तराललाई एक खण्ड मानी तेस्रो, चौथो र पाँचौं पाँच वर्षको व्यवस्थालाई यस आलेखमा चर्चा गरिएको छ। पहिलो र दोस्रो पाँच वर्षको व्यवस्था अघिल्लो साताको आले अध्ययन गर्न सकिन्छ। तेस्रो पाँच वर्ष तेस्रो पाँच वर्ष अन्तर्गत २०६९०७० देखि २०७३०७४ सम्मको अवधिलाई लिइएको छ। आव २०६९२०७० को मौद्रिक नीतिमा शिथिल रहेको सेयरबजारमा सुधारको सङ्केत देखिन थालेको, कर्जाका ब्याजदर क्रमशः घट्दो क्रममा रहेकाले लगानीको वातावरण थप अनुकूल हुँदै गएको उल्लेख छ। त्यस्तै, सेयरको मूल्यमा आउने उतारचढावले लगानीकर्ताको मनोबल गिर्नुको साथै आर्थिक स्थायित्वमासमेत प्रतिकूल असर पर्नसक्ने सम्भावनालाई दृष्टिगत गरी मार्जिन प्रकृतिको कर्जा नवीकरण तथा मार्जिन कलसम्बन्धी व्यवस्थामा केही लचिलो नीति अवलम्बन गरिएको थियो। सो अनुसार, बैंक तथा वित्तीय संस्थाले सेयरको धितोमा प्रवाह गर्ने मार्जिन प्रकृतिको कर्जामा सरलीकरण गरी विगत १ सय ८० दिनको औसत सेयर मूल्य वा पछिल्लो बजार मूल्य, जुन कम छ सो रकमको आधारमा बैंक तथा वित्तीय संस्था आफैँले कर्जामा हुने जोखिम न्यूनीकरण हुने गरी आवश्यक मार्जिन कायम गरेर सेयर धितो कर्जा प्रवाह गर्न सकिने व्यवस्था गरिएको थियो। यस्तो व्यवस्था अवलम्बन गरिएपश्चात सेयरबजारमा सुधारको सङ्केत देखिएर नेप्से परिसूचक २०६८ असार मसान्तमा ३ सय ६२ रहेकोमा २०६९ असार मसान्तमा ३ सय ८९ विन्दुमा पुगेको थियो सेयर प्रमाणपत्र अभौतिकीकरण नभएको त्यतिबेलाको समयमा सक्कल सेयर प्रमाणपत्र धितो राखेर कर्जा प्रवाह हुने व्यवस्था रहेकोमा ब्रोकरको जमानत र सेयर खरिदबिक्री रसिदका आधारमा आवश्यक मार्जिन कायम गरी बढीमा एक वर्षको लागि कर्जा प्रवाह गर्न सकिने व्यवस्था गरिएको थियो। आव २०७००७१ को मौद्रिक नीतिमा सेयरबजारमा सुधार आएर नेप्से सूचकाङ्क २०७० असार मसान्तमा ५ सय १८ बिन्दुमा पुगेको र ७५ करोड रुपैयाँको म्यूचुअल फण्डको इकाई सूचीकृत भएको उल्लेख छ। त्यस्तै, आव २०७१०७२ को मौद्रिक नीतिमा संविधानसभाको लागि भएको दोस्रो चुनावपछि सेयर कारोबार र मूल्य बढ्न थालेको उल्लेख छ। सेयरको धितोमा प्रवाह हुने कर्जाको परिमाण बढ्ने प्रवृत्तिमा रहेको, २०७० असारमा बैंक तथा वित्तीय संस्थाबाट सेयरको धितोमा १२ अर्ब ९३ रुपैयाँ करोड कर्जा प्रवाह भएकोमा २०७१ जेठमा उक्त कर्जा १६ अर्ब ८१ करोड रुपैयाँ पुगेको उल्लेख छ। ब्याजदर ज्यादै तल झरेकोले सेयरबजारमा कर्जा प्रवाह बढेर सम्पत्तिको मूल्य मा अस्वभाविक वृद्धि हुने र वित्तीय स्थायित्व जोखिममा पर्ने सम्भावनालाई दृष्टिगत गरी मौद्रिक नीतिको कार्यदिशा केही कसिलो तुल्याइएको सेयरबजारमा आउने अनपेक्षित उतारचढावबाट वित्तीय स्थायित्वमा प्रतिकूल प्रभाव पर्नसक्ने सम्भावनालाई ध्यानमा राखी सेयरको धितोमा प्रवाह हुने कर्जालाई थप व्यवस्थित गरिने उल्लेख गरिएको थियो। आव २०७२०७३ को मौद्रिक नीतिमा सेयरबजारको अवस्था सामान्य रहेको उल्लेख छ। आव २०७३०७४ को मौद्रिक नीतिमा सेयर बजारमा बढोत्तरीको प्रवृत्ति देखिएको उल्लेख छ। नेप्से सूचकाङ्क २०७२ असार मसान्तको ९ सय ६१ विन्दुबाट २०७३ असार २९ गते १ हजार ६ सय ९० विन्दुमा पुगेको थियो। पुँजी वृद्धि गर्ने क्रममा बैंक तथा वित्तीय संस्थाले वोनस एवम् हकप्रद सेयर जारी गरेका, २०७२ माघदेखि कागजरहित (डिम्याट) प्रणालीबाट सेयर कारोबार सुरु भएको तथा राजनीतिक संक्रमण अन्त्य हुने अपेक्षा बढ्दै गएकोले नेप्से सूचकाङ्कमा उच्च वृद्धि देखिएको हो, मौद्रिक नीतिमा भनिएको छ। यस वर्ष मार्जिन प्रकृतिको कर्जाको सुरक्षणवापत सेयरको मूल्याङ्कन गर्दा पछिल्लो १ सय ८० दिनको अन्तिम मूल्यको औसत मूल्य वा सेयरको प्रचलित बजार मूल्यमध्ये जुन कम हुन्छ, सोको बढीमा ५० प्रतिशत रकमसम्म मात्र कर्जा प्रवाह गर्नुपर्ने व्यवस्था गरिएको थियो। सेयरको धितोमा जाने कर्जा बढीमा आफ्नो प्राथमिक पुँजी बराबरको रकमसम्म मात्र प्रवाह गर्न पाउने व्यवस्थालाई निरन्तरता दिईएको थियो। साथै, एउटा सूचीकृत कम्पनीको सेयरको हकमा प्राथमिक पुँजीको बढीमा २० प्रतिशतसम्म कर्जा प्रवाह गर्न पाउने व्यवस्था गरिएको थियो। यसै वर्षको मौद्रिक नीतिदेखि सेयरको धितोमा कर्जा प्रवाह गर्ने प्रयोजनको लागि संस्थापक सेयरको मूल्याङ्कन गर्दा साधारण सेयरको पछिल्लो १ सय ८० दिनको औसत मूल्यको बढीमा ५० प्रतिशत वा संस्थापक सेयरको अन्तिम कारोबारको मूल्यमध्ये जुन कम हुन्छ, सोको आधारमा कायम गर्नुपर्ने र यसरी कायम गरिएको मूल्यको बढीमा ५० प्रतिशत रकमसम्म मात्र कर्जा दिन सकिने व्यवस्था गरिएको थियो। चौथो पाँच वर्ष चौथो पाँच वर्ष अन्तर्गत २०७४०७५ देखि २०७८०७९ सम्मको अवधिलाई लिइएको छ। सेयर धितो कर्जाको सर्वाधिक विवादित यही अवधि हो। यस खण्डको अन्तिम वर्षमा आएको यस्तो विवादित व्यवस्था अझैसम्म पनि अवतरण भएको छैन। आव २०७४०७५ को मौद्रिक नीतिमा सेयरबजारमा अघिल्लो आर्थिक वर्ष देखिएको उछाल चालु आर्थिक वर्षमा सामान्यीकरण भएको, सेयरबजार र घरजग्गा कारोबारमा बैंक कर्जा केन्द्रित नहोस् र प्राथमिकता प्राप्त क्षेत्रमा बढी कर्जा प्रवाह होस् भन्ने उद्देश्य राखी आवश्यक नियामकीय नियन्त्रणका उपायहरू अवलम्बन गरेका कारणसमेत पुँजीबजार स्थायित्वतर्फ उन्मुख भएको उल्लेख छ। त्यस्तै, वित्तीय क्षेत्रको सुदृढीकरण एवम् स्थायित्वका लागि वित्तीय साधन परिचालनमा आवश्यक सन्तुलन कायम गर्नुपर्ने आवश्यकता देखिएकोले अर्थतन्त्रको दीगो विकासमा योगदान पुर्याउने क्षेत्रलाई प्रोत्साहित गर्दै सेयर कारोबारमा हुने सट्टेबाजी प्रवृत्तिलाई नियन्त्रण गर्न मौद्रिक नीति केन्द्रित रहेको पनि उल्लेख छ। सेयर धितो कर्जामा प्रवाह हुने कर्जाको सीमालाई अघिल्लो वर्ष (आव २०७३०७४) को नीतिलाई यथावत राखिएको थियो। सेयरको धितोमा जाने कर्जा कतिसम्म जान सकिने भन्ने अघिल्लो वर्षको नीतिलाई कसिलो बनाउँदै प्राथमिक पुँजीको ४० प्रतिशत रकमसम्म प्रवाह गर्न पाउने व्यवस्था गरिएको थियो। अघिल्लो वर्ष यस्तो हद प्राथमिक पुँजी बराबरको रकम थियो। साथै, एउटै सूचीकृत कम्पनीको सेयरको धितोमा मार्जिन प्रकृतिको कर्जा आफ्नो प्राथमिक पुँजीको बढीमा १० प्रतिशतसम्म प्रवाह गर्न सक्ने व्यवस्था गरिएको थियो। संस्थापक सेयर धितोमा प्रवाह हुने कर्जामा अघिल्लो वर्ष गरिएको व्यवस्था यथावत रहेको थियो। आव २०७५७६ को मौद्रिक नीतिमा सेयरको धितोमा प्रवाह हुने मार्जिन प्रकृतिको कर्जामा कर्जाको सुरक्षणका लागि राखिएको सेयरको मूल्य २० प्रतिशतसम्मले घटेको अवस्थामा मार्जिन कल गर्न बाध्य नहुने व्यवस्था गरिएको थियो। सेयर धितोमा प्रवाह हुने कर्जाको सीमा हरेक वर्ष कसिलो बनाउने कार्यले यसपटक पनि निरन्तरता पायो। शुरुमा प्राथमिक पुँजीको शतप्रतिशत बराबरको रकम सेयर धितो कर्जाबापत प्रवाह हुने व्यवस्थालाई कसिलो बनाई प्राथमिक पुँजीको ४० प्रतिशतबाट घटाएर २५ प्रतिशतमा झारिएको थियो। आव २०७६०७७ को मौद्रिक नीतिमा बैकिङ्ग क्षेत्रबाट थप ऋणपत्र निष्काशन भएका कारण धितोपत्र बजारमा उपकरणगत विविधिकरण प्रारम्भ भएको र समग्र सेयरबजार गतिविधि सामान्य रहेको उल्लेख छ। २०७५ असार मसान्तमा नेप्से सूचकाङ्क १ हजार २ सय १२ रहेकोमा २०७६ असार मसान्तमा १ हजार २ सय ५९ पुगेको थियो। आव २०७७०७८ को मौद्रिक नीतिमा सेयर धितो राखी प्रवाह हुने मार्जिन प्रकृतिको कर्जाको लागि कर्जा सुरक्षण मूल्य अनुपात सम्बन्धित वित्तीय संस्थाले मूल्याङ्कन गरी ७० प्रतिशतसम्म गर्न सक्ने व्यवस्था मिलाइको थियो। यस वर्ष सेयर धितोमा प्रवाह हुने मार्जिन प्रकृतिको कर्जा व्यवस्थालाई परिवर्तन गरी १ सय २० दिन कायम गरिएको थियो। अहिलेसम्म विवादित नै रहेको सेयर धितोमा प्रवाह हुने कर्जाको सीमा यसै आव २०७७०७८ बाट प्रारम्भ भएको थियो। यस वर्षको मौद्रिक नीतिमा बैंक तथा वित्तीय संस्थाबाट सेयर धितोमा प्रवाह हुने मार्जिन प्रकृतिको कर्जा जोखिम न्यूनीकरण गर्दै साना लगानीकर्ताको पहुँच अभिवृद्धि गर्ने अभिप्रायले यस्तो कर्जा एक व्यक्ति वा संस्थाले एक वित्तीय संस्थाबाट अधिकतम ४ करोड र समग्र वित्तीय प्रणालीबाट अधिकतम १२ करोड रुपैयाँसम्म मात्र लिन सक्ने व्यवस्था गरिएको थियो। ऋणीले उक्त सीमाभन्दा बढी कर्जा उपभोग गरिरहेको अवस्थामा यस्तो कर्जा नियमित गर्न उपयुक्त समय सीमा दिईने उल्लेख थियो। पाँचौ पाँच वर्ष पाँचौं पाँच वर्षको पहिलो वर्ष २०७९८० समाप्त भई दोस्रो वर्षको मध्यमा आइपुगिएको छ। आव २०७९०८० को मौद्रिक नीतिमा अघिल्लो वर्षभन्दा केही फरक पारे जस्तो गरेर सेयर धितोमा प्रवाह हुने मार्जिन कर्जाको एकल ग्राहक सीमा एउटा वा सबै इजाजतपत्र प्राप्त वित्तीय संस्थाबाट लिनसक्ने गरी अधिकतम १२ करोड रुपैयाँ कायम गरिएको थियो। त्यस्तै, यस्तो कर्जाको जोखिम भार २५ लाखसम्मको हकमा १ सय प्रतिशत र सोभन्दा माथिको हकमा जोखिम भार १ सय ५० प्रतिशत राख्नुपर्ने व्यवस्था गरिएको थियो। आव २०८००८१ को मौद्रिक नीतिमा अघिल्लो वर्षका व्यवस्थामा पुनरावलोकन होला कि भन्ने अपेक्षाविपरित सेयर धितो कर्जा, विद्यमान जोखिम भारसम्बन्धी व्यवस्था पुनरावलोकन गरिने कुरो मात्र आयो। यसै वर्षको मौद्रिक नीतिको पहिलो त्रैमासिक समिक्षामा ५० लाखभन्दा बढीको सेयर धितो कर्जाको जोखिम भार घटाई १ सय २५ प्रतिशत कायम गरिएको थियो। निर्देशिकामार्फत व्यक्तिगत र संस्थागततर्फ क्रमशः १५ र २० करोड रुपैयाँसम्म लिन पाइने व्यवस्था गरिएको छ। २२ वर्षको अवधिमा मौद्रिक नीतिमा गरिएका व्यवस्थाको सङ्क्षिप्त अवलोकन यति हो। सीमा उचित कि अनुचित कुनै पनि कर्जाको लागि सीमा लगाउने कुरा अनुचित पक्कै पनि हैन र हुन्न तर, यस्ता सीमाको औचित्य र कारण हुनुपर्छ। कर्जाको माथिल्लो र तल्लो दुवै सीमा हुन्छ। न्यूनतम यति लगानी हुनुपर्छ भन्ने व्यवस्था पनि एउटा सीमा नै हो। सेयर धितो कर्जामा पनि सीमा लगाउनुपर्छ भन्ने कुरामा कसैको पनि दुईमत हुन्न। आव २०७७०७८ देखि सेयर धितो कर्जामा लगाइएको सीमालाई उचित मान्न सकिने कुनै आधार र कारण देखिन्न। भन्नलाई साना लगानीकर्ताको पहुँच अभिवृद्धि भने पनि यसको कुनै औचित्य थिएन र छैन। सेयरबजारमा समाजवाद खोज्ने कुरोको कुनै अर्थ हुन्न। नामै सेयर अर्थात् पुँजीबजारमा जोसंग पुँजीको बोलबाला हुन्छ, उसले कर्जा लिने हो। सेयर धितो कर्जामा २०७८ देखि अपनाईदै आएको व्यक्ति केन्द्रित नीतिमा अविलम्ब पुनर्विचार गरि क्षेत्रगत कर्जा नीति अपनाउनुपर्छ। सेयर धितो लिएर प्रवाह गरिने कर्जाको सीमा लगाउँदा अन्य कर्जासरह कुल कर्जाको आधारमा निश्चित प्रतिशत तोकिनुपर्छ र यस्तो प्रतिशत तोकिंदा कुनै बैंक वा वित्तीय संस्थाले यस्तो कर्जा दिन नचाहेमा नदिन पनि सक्ने गरि इच्छाधिन बनाउनुपर्छ। यस्तो किसिमले लगाईएको सीमालाई भने उचित मान्न सकिन्छ र स्वीकार्य पनि हुन्छ। दाहाल, कर्पोरेट र धितोपत्र कानुनका अध्येताअधिवक्ता हुन्। यो पनि पढ्नुहोस मौद्रिक नीतिमा सेयर धितो कर्जाको सुरुवात"
"सेयर बजारमा एकल अंकको वृद्धि,कारोबार १ अर्बमा झर्यो","काठमाडौं : साताको तेस्रो कारोबार दिन मंगलबार सेयर बजार एकल अंकले बढेको छ। नेप्से परिसूचक ९३४ अंकले बढेर २००१६४ विन्दुमा कायम भएको छ। सेन्सेटिभ इण्डेक्स ०३१ प्रतिशतले बढेर ३५७०९ विन्दुमा कायम भएको छ। अघिल्लो कारोबार दिन सोमबार नेप्से परिसूचक १३२८ अंकले बढेको थियो। यसदिन ३०८ कम्पनीको ५२ लाख ३९ हजार ४१६ कित्ता सेयर १ अर्ब ८६ करोड ९८ लाख १३ हजार ५२६२१ रुपैयाँमा खरिदबिक्री भए। नेप्से एकल अंकले बढ्दा कारोबार रकम सोमबारको तुलनामा घटेको छ। सोमबार २ अर्ब १ करोड ७७ बराबरको सेयर कारोबार भएको थियो। आज दुई कम्पनीको सेयर सकारात्मक सर्किट लेभलमा कारोबार भयो। बोटलर्स नेपाल र बीपीडब्लु लघुवित्त वित्तीय संस्थाको सेयर सकारात्मक सर्कट लेभलमा कारोबार भएको हो। यसदिन चिरख्वा हाइड्रोपावरका लगानीकर्ताले गुमाए। सो कम्पनीको ५०६ प्रतिशतले मूल्य घट्यो। कारोबार रकमका आधारमा सोनापुर शीर्षस्थानमा रह्यो। सो कम्पनीको १४ करोड १ लाख मूल्य बराबरको सेयर कारोबार भयो। शिवम् सिमेन्टको ८ करोड,हिमालयन रिइन्स्योरेन्सको ६ करोड,ग्रोथ सिमेन्टको ५ करोड र हिमालयन डिस्टिलरीको ३ करोड मूल्य बराबरको सेयर कारोबार भयो। यसदिन ६ उपसमूहको सूचक घट्दा ७ वटाको उपसमूहको सूचक सकारात्मक देखिए।"
सुकुम्बासी आयोग मतियार बन्दा कोरियन क्याम्पको जग्गा व्यक्तिका नाममा,"काठमाडौं : बालुवाटारको ललिता निवासजस्तै सरकारी तथा सार्वजनिक जग्गा व्यक्तिका नाममा दर्ता गराउने प्रपञ्च देशैभर भइरहेको छ। २०४६ सालपछि राजनीतिक नेतृत्वको संरक्षण, भूमाफियाको संलग्नता र कर्मचारीको मिलोमतोमा सरकारी तथा सार्वजनिक जग्गा हिनामिना गर्ने क्रम तीव्र रूपमा बढेको देखिएको छ। त्यसैको एउटा उदाहरण हो, झापाको माइधार साविक कन्काई सिँचाइ आयोजना कोरियन क्याम्प। करोडौं मूल्य बराबरको सो जग्गा राजनीतिक नेतृत्वको संरक्षण र संलग्नतामै हिनामिना भएको पाइएको छ। साविक शिवगन्ज गाविस (हाल शिवसताक्षी नगरपालिका१०) अन्तर्गतको साढे ५ बिघाभन्दा बढी जग्गा हिनामिना भएको हो। किर्ते गरेर दुई कित्ता जग्गा व्यक्तिका नाममा कायम गरिएको हो। २०४६ सालमा कन्काई सिँचाइ आयोजनाले भोगचलन गरेको सो जग्गा किर्ते गरेर व्यक्तिका नाम कायम गरिएको हो। हाल कन्काई सिँचाइ व्यवस्थापन कार्यालय माइधार गैंडेको मातहतको साविक शिवगञ्ज७ म, त्यसपछि गाविस परिवर्तन भएर सतासीधाम८ र हाल शिवसताक्षी नगरपालिका१० मा तीनवटा कित्ता जग्गा छ। कित्ता नम्बर १६५३१ को ६ बिघा २ कठ्ठा जग्गा छ। यस्तै १८२ मा ४ बिघा र कित्ता नम्बर १८३ को १ बिघा ५ कठ्ठा जग्गा छ। २०६७ माघ १७ मा ६ बिघा २ कठ्ठा जग्गा कन्काई सिँचाइ व्यवस्थापन कार्यालयको नाममा दर्ता भएको थियो। कित्ता नम्बर १८२ को ४ बिघा र १८३ को १ बिघा ५ कठ्ठा जग्गा हिनामिना भएको छ। कित्ता नम्बर १८३ कन्काई सिँचाइ व्यवस्थापन कार्यालयको भोगचलनको क्याम्प लेखिएको टेस नक्साभित्रको कित्ता नम्बर १८३ को १ बिघा ५ कठ्ठा जग्गा हिनामिना भएको छ। यो जग्गा २०४६४७ सालमा नै भूमाफियाको हातमा परेको देखिन्छ। तर, कन्काई सिँचाइले भने २०५०५१ सालमा मात्रै आफ्नो भोगचलनको जग्गा भूमाफियाको हातको गएको जानकारी पाएको थियो। यो जानकारी पाएपछि कन्काई सिँचाइ मालपोत कार्यालय भद्रपुर पुग्यो। मालपोत पुग्दा तत्कालीन सुकुम्बासी समस्या समाधान आयोग (हाल बिघठित) बाट किर्ते पुर्जा स्रेस्ता बनाइ फिल्ड बुक तयार गरी व्यक्तिका नाममा दर्ता गरेको पाइएको थियो। सुकुम्बासी आयोगको २०४६ जेठ २९ को निर्णयअनुसार कन्काई सिँचाइले भोगचलन गरेको क्याम्पको कित्ता नम्बर १८२ को जग्गाको पुर्जा सुकुम्बासीको नाममा पृथ्वीबहादुर राईले पाए। सुकुम्बासीको नाममा पाएको त्यो जग्गा एक वर्षपछि नै २०४७ असोज १ मा नरबहादुर मगरलाई रजिष्ट्रेसन पास गरिएका थिए। यसरी आफूले भोगचलन गरेको वनले दिएको जग्गा व्यक्तिका नाममा दर्ता भएको पाएपछि कन्काई सिँचाइले २०५१ भदौ १० तथा २०५५ फागुन २१ मा मालपोत कार्यालय झापालाई जग्गा रोक्न पत्राचार गरेको थियो। कन्काई सिँचाइको पत्राचारपछि २०५१ भदौ १३ गते नै मालपोत कार्यालयले रोक्का राख्ने निर्णय गरेको थियो। जग्गा रोक्का भएलगत्तै नरबहादुर मगरको मृत्यु भयो। उनका छोराहरू मीनकुमार रानामगर र नयाँ कुमार रानामगरले त्यो जग्गा आफ्नो नाममा नामसारी गर्न मालपोत कार्यालयमा निवेदन दिए। तर, मालपोत कार्यालयले रोक्का जग्गा फुकुवा गर्न नमिल्ने निर्णय दियो। मालपोतको निर्णयविरुद्ध उनीहरू उच्च अदालत विराटनगर गए। उच्च अदालतको अस्थायी इजलासमा परेको रिट निवेदनमा पृथ्वीबहादुर राईले जग्गा प्राप्त गर्नुअघि सो जग्गा नेपाल सरकारको स्वामित्वमा ऐलानी पर्तिका रूपमा रहेको र राईले जग्गा प्रमाण पुर्जा लिनुभन्दा धेरै अघिदेखि कन्काई सिँचाइ व्यवस्थापन कार्यालयले भोगचलन गरेको भन्दै २०७६ असार ११ मा रिट खारेज गरेको थियो। कित्ता १८२ : तीन जनालाई बिक्री कोरियन क्याम्प छोड्ने तरखर भइरँदा कित्ता १८२ को ४ बिघा जग्गा पनि भूमाफियाको नजरमा परिसकेको थियो। सुकुम्बासी समस्या समाधान आयोगको २०४६ जेठ २९ को निर्णयबाट झापा दमक५ बस्ने केशरबहादुर खड्कालाई त्यो जग्गाको पुर्जा दिएको थियो। आफूले भोगचलन गरेको जग्गा आयोगबाट किर्ते पुर्जा स्रेस्ता र फिल्डबुक तयार गरी खड्कालाई दिएको सिँचाइ कार्यालयले दाबी गरेको थियो। सुकुम्बासीलाई वितरण गर्ने जग्गाको अधितम सीमा डेढ बिघाभन्दा बढी हुने छैन भन्ने तत्कालीन कानुनमा स्पष्ट हुँदाहुँदै खड्कालाई ४ बिघा जग्गा दिइएको थियो। त्यसरी कानुनविपरीत पाएको जग्गा उनले लगत्तै बेचेका थिए। उनले तीन जनालाई सो जग्गा बेचेका थिए। २०४७ असोज १ मा केशर खड्काले लोकमाया खड्का, बेदकुमारी बस्नेत र नइन्द्रप्रसाद भण्डारीलाई बिक्री गरेको देखिएको छ। कित्ता नम्बर १८२ र १८३ को जग्गा कानुनविपरीत नै बेचेको देखिन्छ। सुकुम्बासी आयोगबाट प्राप्त भएको जग्गा हक हस्तान्तरण बेचबिखन गर्न वा कुनै दान दातव्य वा धितो बन्धक राख्न कम्तीमा १० वर्षसम्म पाइँदैन। आयोगबाट अव्यवस्थित बसोबासीलाई रकम लिएर वितरण गरेको जग्गा पनि हक हस्तान्तरण, बेचबिखन, दानदातव्य वा धितो बन्धक राख्न कम्तीमा ५ वर्ष पाइँदैन। प्रचलित कानुनबमोजिम जग्गावालाको मृत्युपछि नामसारी गर्न भने पाइन्छ। तर, १८२ र १८३ को जग्गा एक वर्षपछि नै बेचिएको छ। २०५१ भदौ १० मा मालपोत कार्यालय भद्रपुरलाई पत्राचार गरी कित्ता नम्बर १८२ र कित्ता नम्बर १८३ का जग्गाहरू रोक्का गर्न अनुरोध गरिएको थियो। मालपोत कार्यालयले लगत्तै रोक्का गरेको थियो। यसैबीच कन्काई सिँचाइले मालपोत कार्यालयबाट माइवारी र माइपारी दुई क्षेत्र विभाजन भई मालपोत कार्यालय दमक स्थापना भएपछि आफूले उपयोग गरेको जग्गा अरूलाई हक हस्तान्तरण हुने हो कि भन्दै पुनः मालपोत कार्यालयलाई पत्राचार गरेको थियो। मालपोत कार्यालयले २०५५ फागुन २१ गते दुवै कित्ताको जग्गा रोक्का राखेको थियो। जग्गा रोक्का भएपछि नइन्द्रप्रसाद भण्डारी अदालत गए। भण्डारीले जग्गा धनीको हैसियतमा सुकुम्बासी समस्या समाधान आयोगबाट प्राप्त पुर्जा मालपोत कार्यालयको निर्णयबाट रोक्का नहुने भन्दै रोक्का बदरको मागसहित पुनरावेदन अदालत इलाममा रिट दायर गरेका थिए। पुनरावेदन अदालतले रोक्कालाई नै सदर गर्दै २०६८ जेठ २२ गते फैसला गरेको थियो। रोक्का सदर भएपछि अर्को दाउ जग्गा रोक्का अदालतले सदर गरिदिएपछि जग्गाधनी बेदकुमारी बस्नेतले जग्गा हात पार्न अर्को बाटो अवलम्वन गरेको देखिन्छ। कित्ता नम्बर १८२ को जग्गा ३ जनाको नाममा थियो। बस्नेतले सो जग्गाको आफ्नो हक हिस्सा छुट्टाई पाउँ भनी जिल्ला अदालत झापामा दर्ताफोड दर्ता गरेकी थिइन्। अदालतले २०७१ वैशाख २३ मा बस्नेतको नाममा परमादेश जारी गरेको थियो। त्यसपछि कन्काई सिँचाइ व्यवस्थापन कार्यालयको २०५१ भदौ १० को पत्रका आधारमा जग्गा फुकुवा तथा नामसारी गर्न नमिल्ने मालपोतको निर्णयमा बस्नेतले २०७३ साल असारमा उच्च अदालत विराटनगरमा पुनरावेदन गरेकी थिइन्। २०७४ असार २५ मा बस्नेतको नाममा रिट जारी भएको र मालपोत कार्यालयको नाममा परमादेश आदेशसमेत जारी भएको थियो। पुनरावेदन गरी मालपोत कार्यालयका नाममा परमादेश जारी भए पनि सो जग्गा यथास्थितिमा रोक्का नै रहेको कन्काई सिँचाइ व्यवस्थापन कार्यालयको दाबी छ। हरेक प्रयास असफल भएपछि कित्ता नम्बर १८३ का अर्का जग्गाधनी नरबहादुर मगरको मृत्यु भएपछि उनका छोरा मीनकुमार राना र नयाँकुमार रानाले बाबुको नामको जग्गा आफ्नो नाममा नामसारीका लागि वडा कार्यालयमा निवेदन दिए। वडा कार्यालयले बुझ्दै नबुझी कन्काई सिँचाइले भोग चलन गरिरहेको जग्गा नामसारीका लागि मालपोत कार्यालय दमकलाई सर्जिमिनसहित पठायो। मालपोत कार्यालयले २०५१ भदौ १० मा रोक्का रहेको जग्गा फुकुवा गर्न नसकिने बतायो। यसकाविरुद्ध उच्च अदालत विराटनगरमा २०७५ मीनकुमार र नयाँकुमारको रिट निवेदन अदालतले खारेज गरिदियो। भूमि व्यवस्था सहकारी तथा गरिबी निवारण मन्त्रालयमा आफ्ना हकभोगमा रहेको जग्गा व्यक्तिका नाममा लैजाने प्रपञ्च भएको भन्दै दुवै कित्ताको जग्गा दर्ता किर्ते गर्ने उपर कारबाहीका लागि जिल्ला प्रहरी कार्यालय झापामा पठाएको मिसिलमा देखिन्छ। २०७६ असार ११ मा उच्च अदालत विराटनगरको इजलासको फैसलाबमोजिम उल्लेखित साविक शिवगंज ७ (म) भै त्यसपछि सतासीधाम गाविस भई हाल शिवसताक्षी नपा वाड नम्बर १० कित्ता नम्बर १८२ र १८३ क्षेत्रफल क्रमश ४०० र १५० को जग्गाहरू व्यक्ति विशेषलाई वितरण गर्ने साविक सुकुम्बासी समस्या समाधान आयोगको त्रुटिपूर्ण निर्णय भएको भनी भएको फैसला भएको थियो। तर, २०७४ असार २५ मा उच्च अदालत विराटनगरको इजलासबाट व्यक्ति विशेषको नाममा उक्त जग्गा दर्ता कायम गर्नु भनी भएको आदेश देखिएको छ। एउटै तथ्य र सन्दर्भ रहेको यी दुई कित्ता १८२ र १८३ जग्गाको विषयमा भएका फैसला आफैंमा नमिलेको देखिन्छ। सरकारी वा सार्वजनिक वा सामुदायिक सम्पत्ति कुनै व्यक्तिको नाममा दर्ता गर्न नहुने र यसको संरक्षणको दायित्व जिल्लास्तरीय प्रशासनिक कार्यालय र स्थानीय तहको क्षेत्राधिकारभित्र पनि रहेको हुँदा ती जग्गाहरूको संरक्षणमा आवश्यक पहलकदमी लिइदिनु हुन कन्काई सिँचाइ कार्यालयले माग गरेको छ। सरकारी र सार्वजनिक जग्गा भएकाले जग्गा व्यक्तिको नाम दर्ता गराउने विषयमा मालपोत पनि सहमत देखिएको छैन। यो मुद्दा अहिले सर्वोच्च अदालतमा विचाराधीन छ। कार्यालय प्रमुख उमेशकुमार सुजखूले १६ बिघामध्ये ६ बिघामात्रै कार्यालयको नाम दर्ता रहेको बताउँछन्। उनका अनुसार अरू सबै जग्गा व्यक्तिको नाम गराउने प्रपञ्च भइरहेको बताउँछन्। कार्यालयबाट पूरै जग्गा ल्याउने प्रयास भइरहेको थियो तर किर्ते गरेर केही जग्गा लगिएको छ, उनले भने। के हो कोरियन क्याम्प ? साविकको कन्काई सिँचाइ आयोजना कोरियन क्याम्पका रूपमा चिनिन्छ। २०२९०३० सालदेखि नेपाल सरकारको अधीनमा रही साविकमा कन्काई सिँचाइ आयोजना गैंडे झापा स्थापना भयो। कोरियनको क्याम्पको नाम १६ बिघा जग्गा थियो। वन मन्त्रालयले २०२९ कात्तिक २५ मा कन्काई नदीबाट १ किलोमिटर पश्चिम, पूर्वपश्चिम महेन्द्र राजमार्गमा जोडिएको जग्गा कोरियन क्याम्पलाई उपलब्ध गराएको थियो। २०३७ असार १८ को ट्रेस नक्सामा समेत यो जग्गा क्याम्प जनाइएको देखिन्छ। २०३९ असार १६ मा वन क्षेत्र सुदृढीकरण अधिकार सम्पमन्न समिति झापालाई शिवगन्ज७ को क्याम्प जनिएको १४०७१५ जग्गा आफ्नो नाममा दर्ता गरिदिनू भनी आयोजनाले पत्र लेखेको थियो। २०२९ सालमा कन्काई सिँचाइ आयोजनाको नाम तत्पश्चात् पूर्वाञ्चल सिँचाइ विकास डिभिजन नम्बर १ गैंडे झापा भयो। त्यसपछि कन्काई सिँचाइ व्यवस्थापन कार्यालय डिभिजन माइधार, गैंडे हाल कन्काई सिँचाइ व्यवस्थापन कार्यालय माइधार गैंडे झापा रहेको छ। २०२९ सालदेखि नेपाल सरकारबाट परियोजना सञ्चालन हुँदा बनेको नहर,बाटो, कार्यालय भवन, गोदाम, आवस तथा ग्यारेज हालसम्म कन्काई सिँचाइ व्यवस्थापन कार्यालय माइधार गैंडेकै मातहतमा छन्। यो जग्गामा हाल ६०७० घर सुकुम्बासी पनि छन्। वडा कार्यालय भवन छ। कभर्ड हल, अस्थायी खेलमैदान पनि छ। त्यस्तै अस्थायी प्रहरी बिट र अन्य संरचनासमेत छन्। नेपाल सरकारको तत्कालीन वन क्षेत्रको साविक शिवगञ्ज ७ म त्यसपछि उक्त गाविस परिवर्तित भई सतासीधाम८ हाल परिवर्तित शिवसताक्षी नपा१० मा पर्ने कित्ता नम्बर १६५३१ को जवि ६२० जग्गा, ऐऐमा पर्ने कित्ता नम्बर १८२ को जवि४०० जग्गा र ऐऐमा पर्ने कित्ता नम्बर १८३ को जवि १५० जग्गासमेत गरी जम्मा जवि ११७० जग्गामा कन्काई सिँचाइ व्यवस्थापन कार्यालयले आफ्नो कार्यालयसहितको परियोजना सञ्चालन गरिरहेको छ। तत्कालीन पूर्वाञ्चल सिँचाइ विकास डिभिजनले २०६७ असोज १९ मा हाल कम्पाउन्ड लगाएको ६ बिघा २ कठ्ठा र कम्पाउन्ड बाहिर बनाइएको संरचनासहित ८ बिघा ५ कठ्ठा आधा धुर जग्गा कन्काई सिँचाइ प्रणालीकै नाममा रहनुपर्ने निर्णय गरेको थियो। कित्ता नम्बर १८२ र १८३ कन्काई सिँचाइले भोग गरिरहेको र सिँचाइसम्बन्धी धेरै संरचना बनेका छन् । व्यक्ति विशेषको नाम दर्ता भई गएमा सरकारी सम्पत्तिमा क्षति पुग्ने र आमनागरिकको सिँचाइको सारभुत आवश्यकताबाट बञ्चित हुनुपर्ने अवस्था सिर्जना भएको र राज्य क्षति पुग्ने देखिन्छ। यो जग्गा व्यक्तिको नाममा गएमा सिँचाइ आपूर्तिमै गम्भीर समस्या उत्पन्न भई लाखौं जनता प्रभावित हुने कन्काई सिँचाइको दाबी छ। यो जग्गा व्यक्तिको नाम बनाउन भूमाफियासँग राजनीतिक नेताको मिलोमातो देखिएको छ। यो जग्गा बचाउनतिर राजनीतिक नेतृत्वको ध्यान नभएको कन्काई सिँचाइको गुनासो छ। तत्कालीन प्रतिनिधिसभा सदस्य तारासम यङमाले नापी दर्ताको बदर कारबाहीबारे आदेश जारी गरिदिनु भन्ने विषयमा भूमि व्यवस्था मन्त्रीलाई पत्र लेखेकोे जग्गा किर्तेमा राजनीतिक नेतृत्वको पनि संलग्नता भएको स्पष्ट देखिन्छ।"
६ महिनादेखि भुक्तानी नपाएपछि,"रौतहट : रौतहटका दूध उत्पादक किसानको करिब ९ करोड रुपैयाँ भुक्तानी नदिएको भन्दै किसानहरू सडकमा उत्रिएका छन्। जिल्लाका विभिन्न निजी डेरीहरूको मात्रै दूधको करिब ३ करोड रुपैयाँ किसानको बाँकी छ भने बाँकी भुक्तानी दुग्ध विकास संस्थान (डीडीसी)बाट लिन बाँकी छ। किसानहरूले सोमबार जिल्ला प्रशासन कार्यालयका प्रमुख जिल्ला अधिकारीलाई समेत ज्ञापनपत्र बुझाएको दुग्ध उत्पादक सहकारी संघ रौतहटका अध्यक्ष कृष्णप्रसाद अधिकारीले बताए। त्यसअघि अगुवा किसानले जिल्ला प्रशासन कार्यालय अगाडि विरोधस्वरूप २ घण्टा धर्नामा बसेका थिए। उनीहरूले फागुन १७ गते बिहान ११ बजेदेखि २ घण्टा चन्द्रनिगाहपुरस्थित पूर्वपश्चिम राजमार्गमा चक्काजाम गर्ने, फागुन २१ गते केन्द्रीय संघको आन्दोलनमा सहभागी हुन माइतीघर मण्डलामा हुने धर्ना तथा विरोध प्रदर्शनमा सहभागी हुने तयारी गरेका छन्। किसानले उत्पादन गरेको दूध विभिन्न सहकारी संस्थामार्फत संकलन गरी हेटौंडा दुग्ध वितरण आयोजना र निजी दुग्ध व्यवसायीहरूलाई बिक्री वितरण गर्दै आइरहेकोमा विगत ६ महिनादेखिको दूधको भुक्तानी रोक्ने, नेपाल सरकारले तोकेको मूल्यभन्दा कम मूल्य तोक्ने, नियमित रूपमा दूध खरिद नगर्नेलगायतको काम भएको गुनासो किसानको छ। जिल्ला दुग्ध उत्पादक सहकारी संघले विभिन्न सरोकारवाला निकायसँग छलफल गरी केन्द्रीय दुग्ध सहकारी संघ नेपालले दुग्ध उत्पादक किसानहरूले दूध बिक्री गरेबापत पाउनुपर्ने रकम भुक्तानीलगायतका विषयमा नेपाल सरकारसँग गत मंसिर २६ गते सम्झौता गरेको थियो। रौतहट जिल्लामा मात्र दैनिक ३० हजार लिटर दूध उत्पादन हुने गरेको छ। दुग्ध उत्पादक सहकारी संघ लि रौतहटले नेपाल सरकारको ध्यानाकर्षण गराउँदै सम्झौता कार्यान्वयन गर्न माग गरेको छ। दुग्ध किसानहरूको सरकारी स्वामित्वमा रहेको दुग्ध विकास संस्थान हेटौंडा, दुग्ध वितरण तथा अन्य निजी डेरी उद्योगीहरूले विगत ६ महिना अघिदेखि रहेको ९ करोडभन्दा बढीको बक्यौता यथाशीघ्र भुक्तानी हुनुपर्ने, आफूखुसी राखिएको मूल्य खारेज गरी नेपाल सरकारले तोकेको मूल्य कायम हुनुपर्ने, घोषित अघोषित मिल्क होलिडे रोकिनुपर्ने लगायतका माग राखेका छन्। दीर्घकालीन समाधानमा जोड काठमाडौं : दुग्ध क्षेत्रका समस्याका दीर्घकालीन समाधान खोजिनु पर्नेमा जानकारहरूले जोड दिएका छन्। गलत प्रवृत्तिका कारण दूध तथा दुग्धजन्य पदार्थको आन्तरिक खपत घट्नुका साथै निर्यातमा समेत प्रभावित भएको दाबी विज्ञ तथा सरोकारवालाको छ। राष्ट्रिय दुग्ध विकास बोर्डका कार्यकारी निर्देशक डा राजेन्द्रप्रसाद यादवले कतिपय डेरी व्यवसायीकै कारण दुग्ध क्षेत्रका समस्या समाधान हुन नसकेको बताए। कार्यकारी निर्देशक यादवले भने, गुणस्तरमा किन ध्यान दिइएन ? किन यहाँका तारे होटलहरूमा स्वदेशी दूध तथा दुग्धजन्य पदार्थ खपत छैन ? यस्ता काम सरकारले गर्ने होइन, व्यवसायी आफैंले गर्नुपर्ने काम हो। एसोसिएसनका पूर्वअध्यक्ष सुमित केडियाले सरकारले अनुदान दिएमा नेपालबाट दूध तथा दुग्धजन्य पदार्थ श्रीलंका र बंगलादेशसम्म निर्यात सभावना रहेको बताए। डेरीविज्ञ तथा डेरी व्यवसायीले दूध तथा दुग्धजन्य पदार्थको उत्पादन लागत घटाएर गुणस्तरमा ध्यान दिएमा आन्तरिक खपत पनि बढ्ने र निर्यात सम्भावना पनि बढ्ने बताए।"
भूकम्प प्रभावित जाजरकोट विपद् संकटग्रस्त क्षेत्र घोषणा,"जाजरकोट : भूकम्प प्रभावित जिल्ला जाजरकोट र रुकुमपश्चिमका प्रभावित पालिकालाई विपद् संकटग्रस्त क्षेत्र घोषणा गर्ने निर्णय गरिएको छ। सोमबार बसेको मन्त्रिपरिषद्को बैठकले उक्त निर्णय गरेको सरकारका प्रवक्ता एवं सञ्चार तथा सूचना प्रविधिमन्त्री रेखा शर्माले बताइन्। यसैबीच सोमबार दिउँसो सदरमुकाम खलंगामा बसेको जिल्ला विपद् न्यूनीकरण तथा व्यवस्थापन समितिको बैठकले जाजरकोटलाई विपद् संकटग्रस्त क्षेत्र घोषणा गरी पुनर्निर्माणका काम अघि बढाउन माग गरेको थियो। भूकम्पका कारण जिल्लाको आर्थिक सामाजिक तथा भौतिक पूर्वाधारका क्षेत्रमा पुगेको क्षतिका कारण जनजीवन अस्तव्यस्त भएकोले जिल्लाका सम्पूर्ण क्षेत्रलाई पुनर्जीवन प्रदान गर्ने गरी एकीकृत पुनर्निर्माणको प्रक्रिया प्राथमिकताका साथ शीघ्र अघि बढाउन माग गरिएको निमित्त प्रमुख जिल्ला अधिकारी हरिश्चन्द्र शर्माले जानकारी दिए। भूकम्पका कारण जिल्लाको बृहत्तर सामाजिक तथा आर्थिक संरचना र सम्बन्धहरू ध्वस्त भएको, शिक्षा, स्वास्थ्य, खानेपानी, सरसफाइ, सिँचाइ, कृषि, रोजगारी लगायतका क्षेत्रमा गम्भीर असर परेका कारण ती सबै क्षेत्रको एकीकृत रूपमा पुनर्जीवन प्रदान हुने गरी तत्काल सम्बोधन हुनुपर्ने बैठकको निश्कर्ष थियो। जिल्ला प्रशासन कार्यालयका अनुसार गत कात्तिक १७ गते जाजरकोटको रामीडाँडा केन्द्रबिन्दु भएर गएको ६ दशमलव ४ म्याग्निच्युडको भूकम्पका कारण जाजरकोटमा मात्र १ सय १ जनाको मृत्यु भएको, ४२ हजार बढी निजी आवासहरूमा क्षति पुगेको, जिल्लाका ३ सय ४१ विद्यालयका २ सय ८९ भवन पूर्ण र ५ सय ९८ भवनमा आंशिक क्षति पुगेका कारण पठनपाठन प्रभावित भएको छ। ५६ वटा स्वास्थ्य संस्थाहरूमा क्षति पुगेका कारण नियमित र भरपर्दो स्वास्थ्य सेवा प्रवाहमा बाधा पुगेको, सदरमुकामस्थित जिल्ला प्रशासनसहित १६ वटा सरकारी कार्यालय भवनमा क्षति भएकाले सेवा प्रवाहमा समस्या देखिएको छ। त्यस्तै जिल्ला प्रहरीसहित ८ वटा प्रहरी इकाइहरूमा क्षति पुगेका कारण सेवा प्रवाहमा समस्या भएको छ। कतिपय स्थानका खानेपानी मुहान सुकेको, २ सय ४० वटा खानेपानी तथा सिँचाइका संरचनामा क्षति पुग्दा खानेपानीको समस्या देखिएको छ। जाजरकोट दरबारसहित ५५ वटा सार्वजनिक सम्पदा, मठ, मन्दिरहरूमा क्षति पुगेको, भेरी करिडोर, पुष्पलाल मध्यपहाडी लोकमार्ग, जाजरकोट जुम्ला सडकलगायतका जिल्लाभित्रका विभिन्न स्थानीय सडकहरूमा क्षति पुग्दा आवागमण प्रभावित भएको, नलगाडका चिउरी, पाली, कल्पत, करुवा, कट्के लगायतका कतिपय स्थानमा जमिन धाँजा फाटेका कारण बस्तीहरू नै स्थानान्तरण गर्नुपर्ने अवस्थामा रहेको निमित्त प्रमुख जिल्ला अधिकारी शर्माले बताए। विपद् संकटग्रस्त क्षेत्र घोषणा भएपछि पुनर्निर्माणको प्रक्रिया अघि बढ्न सहयोग पुग्ने राष्ट्रिय विपद् जोखिम न्यूनीकरण तथा व्यवस्थापन प्राधिकरणका सहसचिव भरतमणि पाण्डेले बताए। विपद् प्रभावित क्षेत्रको अवस्थालाई मध्यनजर गरेर जिल्ला विपद् न्यूनीकरण तथा व्यवस्थापन समितिको निर्णय, प्राधिकरणको सिफारिसमा नेपाल सरकारले संकटग्रस्त क्षेत्र घोषणा गर्न सकिने प्रावधान रहेको पाण्डेले बताए। जाजरकोटमा ४२ हजार पाँच सय २४ लाभग्राही कायम भएका छन्। त्यसमध्ये ३५ हजार ८ सय ६० पीडितले मात्र पहिलो किस्ताको रकम पाएका छन्। ६ हजार ६ सय ६४ परिवारले अझै पहिलो किस्ताकै रकम पाउन बाँकी रहेको जिल्ला प्रशासन कार्यालय जाजरकोटले जनाएको छ। सरकारले जाजरकोटमा अस्थायी आवासका लागि पठाएको १ अर्ब ३ करोड ४१ लाख ७५ हजारमध्ये अहिलेसम्म भूकम्पपीडित लाभग्राहीको खातामा ८९ करोड ६५ लाख रुपैयाँँ निकासा भएको छ। अन्य रकम पालिकाको खातामै थन्किएको सहायक प्रजिअ हरिश्चन्द्र शर्माले बताए। अहिलेसम्म अस्थायी आवास बनाएर दोस्रो किस्ता कुनै पनि लाभग्राहीले पाउन सकेका छैनन्। अस्थायी आवास बनेपछि दोस्रो किस्ता २५ हजार दिने प्रावधान छ। हालसम्म जाजरकोटमा २४ हजार ८१ अस्थायी आवास बनेका छन्। अझै १८ हजार ४ सय ४३ परिवारले अस्थायी आवास बनाउन सकेका छैनन्।"
