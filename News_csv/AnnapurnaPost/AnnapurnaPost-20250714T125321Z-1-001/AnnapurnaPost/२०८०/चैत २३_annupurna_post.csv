शीर्षक,विवरण
घोडेजात्रामा अश्वकला,"यसपालिको घोडेजात्रा पर्व चैत्र २६ गते सोमबार परेको छ। उक्त दिन नबोली नुहाएमा धेरै पुण्य कमाउने सकिने सोमबारे औंसी पनि यसै दिन परेको छ। हरेक वर्ष चैत्रकृष्ण औंसीमा पर्ने यो विशेष पर्वलाई अश्वकला प्रदर्शन वा घोडादौड प्रतियोगिताका रूपमा लिइन्छ। नेपाली सेनाले राजधानी टुँडिखेलमा मनाउने यो एक किसिमको राष्ट्रिय उत्सव नै हो। राष्ट्र प्रमुख, सरकार प्रमुखलगायत धेरैको उपस्थितिमा हुने यो जात्रा हेर्न टाढाटाढाबाट समेत दर्शकको ठूलै उपस्थिति हुने गरेको छ। घोडेजात्रा पर्व पनि विशेष पर्व हो, यस्तो उत्सव विश्वका अन्य मुलुकमा पाइँदैन। यहाँको परम्परागत संस्कृति अनौठो छ हाम्रो। काठमाडौंमा मनाइने घोडेजात्राको अघिल्लो दिन चैत्र कृष्ण चतुर्दशीलाई पिशाच चतुर्दशी भनिन्छ। फागु पर्वको समापनपछि चैत्रकृष्ण अष्टमीका दिन पशुपति क्षेत्रबाट एक शिवलिंग ल्याई काठमाडौंको ब्रह्मटोलको बुद्ध बिहारमा राखी लुकुमाद्यो अर्थात् नेवारी परम्पराअनुसार लुकेका देवता भनी पिशाच चतुर्दशीमा स्नान गराई तामसी खाना खुवाउने गरिन्छ। यस दिन शिवगण प्रेत, पिशाचलाई पूजाआजा गरेमा देशैभरि रोग,व्याधि, कष्ट, हैरानी व्यहोर्नु नपर्ने भनाइ छ। काठमाडौं नक्साल भगवती, पशुपतिको वत्सला, जयबागेश्वरी र चाबहिल गणेशस्थानमा विशेषजात्रा मनाइने पिशाच चतुर्दशीका दिन काठमाडौंका पुराना नेवारहरूले पाशाचह्रे पर्व मनाउने गर्छन्। प्रत्येक टोल, बस्तीमा महादेव लुकेर बसेका छन् भनी घरआँगन सफा सुग्घर गरी टोल सुरक्षार्थ रहेका क्षेत्रपाल स्वरूप शिवको आराधना गर्छन्। सर्वेश्वर शिव त अग्निस्वरूप हुँदै हुन्, आगोमा जे जुन वस्तु हाले पनि जल्छ, पच्छ। एकपटक शिव परिवारमा ठाकठुक परेछ, अर्धांगिनी पार्वती रिसाइछन् र उनले भोले बाबालाई तिमीले मांशाहार गर भनिछन्। भोलेबाबाले पनि पिशाचको रूप लिएर मांसाहार गर्न थालेछन्, त्यही सम्झनास्वरूप यस दिनलाई पिशाच चर्तुदशी भनिन थालियो। काठमाडौं क्षेत्रमा धेरै देवदेवी छन्, असंख्य मूर्ति पनि। नक्साल भगवती र जय बागेश्वरी देवीलाई दिदीबहिनीको रूपमा लिइन्छ। चैत्र मासमा यहाँ विशेषजात्रा हुने गर्छ। प्राचीन इतिहासअनुसार काठमाडौंकै नरदेवी, म्हैैपी, भद्रकाली, असनकी देवी, संकटा आदि पनि एकै सन्तति हुन्। एकै सन्तानमध्ये काठमाडौंकै लुतेदेवी र उनको परिवार गरिब रहेछ पहिले। दिदीबहिनीले भोज भतेर गर्ने, मीठा, रसिला खाना खाने, खुवाउने, राम्रो गर्ने तर लुतेदेवी भने गरिबीका कारण यसो गर्न नसकेकोमा चिन्तित भइछन्, एकपटक। अपमानसमेत खेपेकी लुतेदेवीले एक दिन आफ्नो खानेकुरामा सर्प देखिन्छन् र विषालु खाना सबै फाल्न लाग्दा खाना फालेको ठाउँ वरिपरि सबै ठाउँ सुनैसुनको भएछ र त्यही सुनका कारण अरू सरह आपू पनि धनाढ्य भइछन्। उता दिदीबहिनीहरूले पालैपालो तडकभडक देखाउँदै गरेछन्, देखासिकीकै कारण लुतेदेवीले पनि आफ्नो छुट्टै जात्रा चलाउन थालिछन्। यसै क्रममा आएको हो पशुपतिको अर्को पर्व बाला चतुर्दशी धानले धनी हुने महिना मंसिर कृष्ण चतुर्दशी। यसै क्रममा काठमाडौंमा थपिएको हो चैत्र कृष्ण चतुर्दशीमा मनाइने भनौं पाशाचह्रे पर्व। यस्तै पर्वमा परेको हो घोडेजात्रा पनि। सरकारी स्तरबाटै मानिने, घोडेजात्रा कहीँ अन्यत्र नभएको जात्रा हो। यो जात्रा देखाएरै काठमाडौंको टुँडिखेलसँगै, नजिकै रहेकी भद्रकालीलाई खुसी गराउने चलन छ। हनुमानढोका परिसर वसन्तपुरको कुमारी घरबाट जीवितदेवी स्वरूप कुमारीलाई घोडचढीसहित बग्गीमा राखी टुँडिखेल ल्याइन्छ। उनै देवीलाई सम्मानका साथ सेनाद्वारा सलामी चढाइन्छ र घोडा दौड प्रदर्शनी सुरु गरिन्छ। अश्वकलाको प्रदर्शनी भनौं घोडेजात्रा नेपाली सेनाद्वारा गराइने प्रचलन हो। घोडेजात्राको चलन चलेपछि काठमाडौंका राजाले भद्रकालीमा चैत्र कृष्णऔंसीका दिन बिहानै दर्शन गर्ने परम्परा बसेको हो। पहिलेका राजा, महाराजा त्यतिबेला भद्रकालीको दर्शन गर्न जाँदा घोडामा जाने गर्थे। यस्तैमा एक पटक यहाँका प्रधानमन्त्री विदेश गएछन्। विदेशमा अश्वकला अर्थात् घोडादौड देखेछन्। फर्केर प्रधानमन्त्री जुद्धशमशेरले यहाँ घोडेजात्रा सुरु गराएछन्, त्यही हो परम्परा अहिले धानिँदैछ। त्यतिबेला काठमाडौं वरपर टँुडी नामको राक्षसले दुःख दिने गथ्र्यो, अबोध साना बालबालिका खाइदिने, उसको राक्षसी शैलीले जनता वाक्कदिक्क भए। सबै मानिस मिलेर टुँडीलाई समाती चौरमा खाल्डो खनी जिउँदै गाडे। यसरी हालको खुल्ला स्थानलाई टुँडिखेल नामकरण गरियो। टुँडी नामको राक्षसबाट फेरि कसैलाई अनिष्ट नहोस् भनी त्यहाँ सैन्य बल प्रदर्शन, घोडचढी प्रतियोगिता गर्ने गरियो। देश त दैव भूमि हुँदै हो, केही सय वर्षअघिसम्म पनि यहाँका शासकहरू देवदेवीसँग सीधै वार्ता गर्न सक्थे भनिन्छ। कृष्णयात्रा, गोरखकाली, मनकामना, गोरखनाथ, मत्स्येन्द्रनाथ, बज्रयोगिनी, खड्गयोगिनीको उपासना अझै भइरहेकै देखिन्छ। शास्त्रीय भनाइमा कुनै रथयात्रा, अश्वयात्रा, गजयात्रा, गो यात्रा गरेको यस्तो ठाउँ सदाका लागि पवित्र हुन्छ। कोहीकतैबाट पीडा हुँदैन भन्ने मान्यता छ। त्यसैले पनि वर्षमा एकपटक काठमाडौंको केन्द्र टुँडिखेलमा अश्वयात्रा गरेपछि कुनै अनिष्ट नहुने भन्ने मान्यता छ। अर्को प्रसंग छ : अघि भारतको कामरु कामाक्षबाट काठमाडौंका शाश्वतबज्र नामका तान्त्रिकले तन्त्र साधनाबाट त्यहाँकी भद्रकालीलाई काठमाडौंसम्म ल्याए। ल्याउने क्रममा केहीबेर भद्रकालीलाई उनले हालको जमल नजिक बाटैमा राखे। शौच गर्न गएका तिनीबाट देवी रिसाइन्, जमिनमा त्यसै राख्नु नहुने भनेर। देवीलाई उठाउन खोजियो, तर सकिएन र देवीले भनिन्, यो ठाउँबाट फेरि आफू अन्यत्र नसर्ने। शाश्वतबज्रको धोको पूरा भएन, उनको इच्छा पूरा हुने नदेखेर उनले भद्रकालीलाई अनुनय विनय गरेर भने कि हे देवी मैले अन्यत्र कतै नचलाइएको मौलिक जात्रा घोडेजात्रा यहाँ चलाइदिन्छु। केही पर खालि स्थानमा तिम्रो मूर्ति सजाउँछु, कृपया यहाँबाट उठिदेऊ न। यसरी देवीलाई फकाए उनले र फकाएर भद्रकालीलाई जमलबाट उठाई टुँडिखेल आडैमा जहाँ हालको मन्दिर परिसर छ, त्यहाँ राखे। र वर्षमा एक दिन घोडेजात्रा चलाउने चलन त्यसै बेलादेखि चलेकोे जनश्रुति छ। एकपटक चलन चलेपछि त्यसलाई सहजै तोड्न सकिन्न पनि। यस्ता पर्वविशेष काठमाडौं उपत्यकामा धेरै छन् र उपत्यका बाहिर पनि छन् विभिन्न। माथि वर्णित काठमाडौंको ओमबहालमा लुकुवा महादेवको मूर्ति अहिले पनि देख्न सकिन्छ। एक वर्षसम्म जमिनमुनि रहने यी देवतालाई घोडेजात्राको अघिल्लो दिन पूजा दर्शन गरी साना महादेव भनेर स्तुति पुकार गर्ने चलन छ। काठमाडौंको उपत्यकाको संस्कृति भिन्न प्रकारको छ, अनौठो छ। विश्वमै अनौठो यस्तो पर्व मेला भर्न, हेर्न विदेशीहरूसमेत उपस्थित भएको पाइन्छ।"
गैरआवासीय नागरिकका अपेक्षा,"नागरिकता ऐन, २०६३ को अन्तिम संशोधन २०७९ को व्यवस्थाअनुसार ऐनको दफा ७क थप गरी गैरआवासीय नागरिकता प्राप्त गर्न सक्ने व्यवस्था ऐनमा समावेश गरियो। त्यसपश्चात् २०८० देखि गैरआवासीय नागरिकता लिने प्रक्रिया सुरु भयो। अध्ययनको सिलसिलामा विदेश जान पनि पहिले निकै कठिन थियो। २०४६ सालको प्रजातन्त्र पुनस्र्थापितपछि विदेश जाने क्रम केही सहज भएको हो। २०५२ देखि सुरु भएको राजनीतिक द्वन्द्व, अस्थिर सरकार र रोजगारीका अवसरका कमीका कारण अध्ययनको अवसर मिलाएर नेपाली विद्यार्थी तथा विभिन्न रोजगारीको सिलसिलामा विदेश पलायन हुने प्रचलन बढ्दै गई नेपाली नागरिक गैरआवासीय नागरिकको रूपमा परिभाषित हुनु परेको हो। बढ्दो द्वन्द्व र द्वन्द्वपश्चात् देशमा देखिएको बढ्दो बेरोजगारीको कारण गाउँबाट युवा दिनप्रतिदिन वैदेशिक रोजगारी मात्र होइन, शरणार्थीको नाममा समेत नेपाली विदेश पलायन भइरहेका छन्। विदेश जाने र गैरआवासीय नेपाली नागरिक बन्ने क्रम बढ्दै गएपछि यसलाई व्यवस्थित गर्न तथा संगठित गराउन सन् २००३ अक्टोबर १११४ (२०६० असोज २४२७) मा काठमाडौंमा भएको गैरआवासीय नेपालीको सम्मेलनबाट गैरआवासीय संघको स्थापना गरियो। पछि २०६४ सालमा गैरआवासीय नेपालीसम्बन्धी ऐन २०६४ ल्याएर त्यसलाई कानुनी मान्यता दिइएको थियो। ६० को दशकपछि विदेश जाने नेपाली विशेषगरी अमेरिका, अस्ट्रेलिया, क्यानडा, बेलायतजस्ता रोजगार तथा शिक्षाका लागि आकर्षक देशहरूमा सम्भव भएसम्म उतै आवासीय भिसा लिएर बस्ने गरेको देखिएको छ। तथ्यांकअनुसार सन् २०२३ सम्म अमेरिकामा ७५ हजार नेपालीले अमेरिकन नागरिकता लिएका देखिन्छ। पछिल्लो तीन वर्षमा मात्र करिब २२ हजार नेपालीले अमेरिकन नागरिकता लिएको देखिन्छ। यसरी अमेरिकामात्र होइन, नागरिकता पाउन सक्ने अन्य देशमा समेत विदेशी नागरिकता लिनेको संख्या बढ्दो छ। विदेशी नागरिकता लिने सन्दर्भमा कतिपयले त्यहाँको राज्यको विशेष सुविधा लिन बाध्यतावश लिएको देखिन्छ भने कतिपयले खुसीले नेपाल नफर्कने मनसायले लिएको देखिन्छ। तर पनि जन्मभूमिप्रतिको माया, साथ र सहयोगमा कहीँ कतै कमी भएको देखिँदैन। नेपालमा भएका हरेक दुःखद् घटनामा उनीहरूको मन दुख्छ, आपत्विपद्मा आँसु बहन्छ भने त्यस्तो अवस्थाहरूमा सहयोग गर्न पाउँदा उनीहरू खुसी हुन्छन्। उनीहरूले बाहिर कागजमा विदेशी नागरिकता लिए पनि मनभित्र सदा नेपाली नागरिकको जरो गढेर बसिरहेको छ। नागरिकता भनेको एउटा कागजी प्रमाणपत्र मात्र होइन, त्यो त देशको रहनसहन, भाषा, संस्कृति, रीतिरिवाज तथा संस्कारमा समानता भएको मान्छेको पहिचान हो। अहिलेको संकुचन भइसकेको भूगोलमा स्थान विशेषले मात्र नागरिकको पहिचान दिन सकिँदैन। यदि कुनै व्यक्तिसँग नेपालमा परिवार, घरजग्गा श्रीसम्पत्ति रहिरहन्छ, त्यो गैरआवासीय नागरिक बन्न सक्दैन र भन्न मिल्दैन। केही समयका लागि बसाई सराई भन्न सकिन्छ तर ऊ देशको नागरिक नै ठहर्छ। एकपटक नेपाली नागरिक भइसकेको व्यक्ति केही वर्ष नेपाल बाहिर बसेको अवस्थामा उसलाई गैरआवासीय नागरिक होइन, दोहोरो नागरिकताको रूपमा वंशजकै आधारमा आवासीय नागरिकता दिनुपर्छ। २० वर्षदेखिको विदेशमा बस्ने नेपालीको एउटै चाहना थियो। हाम्रो नेपाली नागरिकताको निरन्तरता होस्। हाम्रा बालबालिकाले नेपाली नागरिकता लिन पाउन्। यो चाहना त केही हदसम्म पूरा भएको छ नेपाली नागरिकता त पाइएको छ तर त्यो गैरआवासीय नागरिकताको नाममा पाइएको छ। पुरानो वंशजको नागरिकता त्याग्नुपर्ने बाध्यता छ। माग थियो दोहोरो नागरिकता प्राप्त भयो गैरआवासीय नागरिकता। वास्तविक रूपमा उनीहरूले गैरआवासीय होइन, आवासीय नागरिकता मागेका थिए। उनीहरू निश्चित अवधि विदेशमा बसे पनि बाँकी अवधि मातृभूमिमै बिताउन चाहन्थे। हो, दीर्घकालीन रूपमा पाउने सुविधाका लागी विदेशी नागरिकता त्याग्न नसकेको बाध्यता उनीहरूको होला तथापि त्यो सुविधा लिएर आउने फेरि नेपालमै थियो। यहाँ गैरआवासीय नागरिकले राजनीतिक अधिकार खोजेको देखिन्छ। एउटा देशको नागरिकले दुईवटा देशको राजनीतिमा भाग लिनु कति उचित हो ? त्यो बहसको विषय बन्ला तर आमप्रवासीहरू यस्तो राजनीतिक अधिकारको मागप्रति त्यति चासो राख्दैनन्। उनीहरू वंशजको नागरिकसरह अन्य हकअधिकार सहजरूपमा मिलोस् आवासीय र गैरआवासीयमा विभेद नहोस्। सहज रूपमा लगानी, व्यापार व्यवसाय, रोजगारी गर्न पाओस्, पैतृक सम्पत्ति वा नयाँ घरजग्गा खरिदबिक्री, तथा ठूलाठूला लगानीमा सहज होस्। नेपाली पासपोर्ट बोक्न पाइयोस्। राष्ट्रिय परिचय पत्र बनोस्। निर्वाचनमा उम्मेदवार बन्न नपाए पनि मत जाहेर गर्न पाइयोस् भन्ने अपेक्षा उनीहरूको छ। अहिलेको नयाँ व्यवस्थाअनुसार गैरआवासीय नागरिकले नागरिकता लिन नेपाली नागरिकता लिए जस्तै वडाको सिफारिस चाहिने, अनुसूची फाराम भर्नुपर्ने, प्रमुख जिल्ला अधिकारीकहाँ शपथग्रहण गर्नुपर्ने र त्योभन्दा पहिले नेपाली नागरिकता त्याग गर्नुपर्ने व्यवस्था छ। यसरी देख्दा सहज देखिए पनि नागरिकता त्याग गर्नुपर्ने प्रक्रिया भने अलि झन्झटिलो बनाइएको छ। नागरिकता ऐन, २०६३ को दफा ११९१० अनुसार कुनै पनि नेपाली नागरिकले आफूखुसी कुनै विदेशी देशको नागरिकता प्राप्त गरेपछि निजको नेपालको नागरिकता कायम रहने छैन भनी उल्लेख छ। नेपाली नागरिकले विदेशी नागरिकता लिएपछि स्वतः खारेज भएको नागरिकतालाई पुनः परित्याग गर्न लगाउनु उपयुक्त देखिँदैन। कि त पुरानो नागरिकता खारेज नगर्दासम्म कायमै रहेको मान्नुपयो या विदेशी नागरिकता र आफ्नो कायम नरहेको पुरानो नागरिकता बुझाएपछि आन्तरिक रूपमा खारेज भएको प्रमाणित गरी नयाँ गैरआवासीय नागरिकता दिनुपर्ने देखिन्छ। गैरआवासीय नागरिकता लिन सुरुका दिनमा धेरै उत्साह देखिएता पनि अहिले उत्साह घटेको देखिन्छ। अहिलेको कानुनले गैरआवासीय नागरिकलाई आर्थिक, सामाजिक तथा सांस्कृतिक अधिकार उपभोग गर्न पाउनेगरी गैरआवासीय नागरिकता दिन सकिने व्यवस्था त गयो तर ती आर्थिक, सामाजिक तथा सांस्कृतिक अधिकारहरू के के हुन् भन्नेबारे स्पष्टता कहीँ कतै गरेको देखिँदैन। एउटा नेपाली नागरिकता भएको व्यक्ति विदेशबाट नेपाल फर्कंदा भिसा लगाउनुपर्ने बाध्यता छ। आफ्नो देशको पासपोर्ट बनाउन पाएको छैन, त्यस्तै पैतृक सम्पत्तिको अंशबन्डा, खरिदबिक्री गर्न अप्ठ्यारो परिरहेको छ। यसर्थ भविष्यमा संविधान संशोधन गर्दा नागरिकताको निरन्तरताबारे बहस गरौंला। अहिलेलाई गैरआवासीय नेपालीसम्बन्धी ऐन २०६४ र नागरिकता ऐनमा उल्लेख भएको गैरआवासीय नागरिकतासम्बन्धी व्यवस्थालाई एकै ठाउँमा एकीकृत गरी गैरआवासीय नागरिकका हकअधिकार स्पष्ट र सहज बनाई छुट्टै ऐन तर्जुमा गरी कार्यान्वयन गराउनुपर्ने देखिन्छ। ऐन, कानुनहरू बन्न समय लाग्ला तर गैरआवासीय नागरिकलाई पर्न गएको समस्या फुकाउन भने गृह मन्त्रालयमार्फत तत्काल विशेष कदम चाल्नुपर्ने देखिन्छ। देशका नागरिक पलायन भइरहेको बेला देशको नागरिकता लिन आएका प्रवासीलाई सहज रूपमा नागरिकता दिएर प्रेरित गर्नुपर्छ। नेपाल फर्कन उत्साह जगाउन पर्नेमा दोस्रो दर्जाको नागरिकको रुपमा व्यवहार गरी अधिकार कटौती गर्दा उनीहरूको भावनामा चोट परेको छ।"
शैक्षिक सुधारका लागि सामुदायिकमा भर्ना,"स्थानीय तहअन्तर्गतका सामुदायिक विद्यालयमा सबै नागरिकको समान पहुँच हुनुपर्छ। विद्यार्थीको अर्थपूर्ण सहभागिता अभिवृद्धि गर्दै सामुदायिक विद्यालयको शैक्षिक गुणस्तर उकास्नु पनि उत्तिकै जरुरी छ। आम सरोकारवालाको अपनत्व बोधमार्फत सामुदायिक विद्यालयको खस्कँदै गएको शैक्षिक गुणस्तरलाई थप व्यवस्थित र प्रभावकारी बनाउनु हामी सबैको दायित्व हो। त्यसैले हामीले हाम्रा सन्तानलाई अनिवार्य रूपमा सामुदायिक विद्यालयमा भर्ना गर्नुपर्ने निर्णय गरेका हौं। हामीले पालिकाअन्तर्गतका जनप्रतिनिधि, कार्यरत सम्पूर्ण शिक्षक, कर्मचारीलगायत सार्वजनिक पद धारण गरेका व्यक्तिहरूलाई यो निर्णय कार्यान्वयन गर्न अपिल र आग्रह गरेका छौं। सामुदायिक विद्यालयहरूको शैक्षिक अवस्था खस्किरहेकोमा कम्तीमा हामी जस्तो बुझेको जनप्रतिनिधि, नेपाल सरकारको तलब खाने कर्मचारीहरू, समाजका अगुवाहरूले सामुदायिक विद्यालयमा पठनपाठन गराउने हो भने सामुदायिक विद्यालयहरूलाई पनि सुधार्न सहयोग मिल्छ। सामुदायिक विद्यालयमा सबै वर्गका बालबालिका भर्ना हुने हुँदा सबै पक्षको चासो र आकर्षण हुन्छ। यही कारण शैक्षिक सुधार र व्यवस्थापनमा चिन्ता पनि सुरु हुन्छ। सामुदायिक विद्यालयको शैक्षिक अवस्था सुधार्न सबै पक्षको भूमिका उत्तिकै महत्वपूर्ण हुन्छ भन्ने ठानेका छौं। यो निर्णय कार्यान्वयन हुँदा सिंगो समुदायलाई नै फाइदा हुन्छ। नेपाल सरकारले भवन, शिक्षा, तालिम, शिक्षकलाई तलब भत्ता, निःशुल्क पाठ्यपुस्तक लगायतमा लगानी गरेको छ। आशा छ यो निर्णय पूर्णरूपमा कार्यान्वयन हुनेछ। समाजका अगुवाई गर्ने जनप्रतिनिधि र कर्मचारी मित्रहरूले बुझेर शिक्षा सुधारका लागि गरिएको एउटा महत्वपूर्ण निर्णय कार्यान्वयन हुनेछ। यो निर्णय यसै वर्षबाट लागू हुनेछ र आगामी वर्षसम्ममा यसले पूर्णता पाउँछ भन्ने ठानेका छौं। यो निर्णयका कारण हाम्रा विद्यार्थीमा मनोवैज्ञानिक असर नपरोस् भन्नेमा हामी सचेत छौं। (थापा तीनपाटन गाउँपालिका, सिन्धुलीका अध्यक्ष हुन्।)"
आयरल्याण्ड एविरुद्ध टस जितेर बलिङ गर्दै नेपाल ए,काठमाडौं : आयरल्याण्ड ए विरुद्धको दोस्रो एकदिवसीय खेलमा नेपाल ए टिमले टस जितेर पहिले बलिङ गर्ने भएको छ । कीर्तिपुरस्थित त्रिभुवन विश्वविद्यालयको क्रिकेट मैदानमा आज हुने खेलमा नेपाल एका कप्तान विनोद भण्डारीले टस जितेर आयरल्याण्ड एलाई ब्याटिङको निम्तो दिएका छन् । शृङ्खलाको पहिलो खेलमा आयरल्याण्ड ए २१ रनले विजयी भएको थियो । यसअघि भएको टी२० शृङ्खलामा आयरल्याण्ड ए नेपाल ए माथि २१ को जित निकालेर प्रतियोगितामा कब्जा जमाएको थियो ।
मच्छिन्द्र विराट गोल्डकपको फाइनलमा,"विराटनगर : मच्छिन्द्र फुटबल क्लब विराटनगरमा जारी आठौं संस्करणको विराट गोल्डकप फुटबलको फाइनलमा प्रवेश गरेको छ। सहिद रंगशालामा बिहीबार राति सम्पन्न अन्तिम सेमिफाइनल खेलमा पाहुना टोली सिक्किम ड्रागन भारतलाई १० गोल अन्तरले स्तब्ध बनाउँदै मच्छिन्द्र उपाधिनजिक पुगेको हो। मच्छिन्द्रले सिक्किमविरुद्ध कठिन जित निकालेर फाइनलमा घरेलु टोली सांग्रीला मोरङ एफएसँगको भिडन्त पक्का गरेको छ। गोल्डकपको उपाधि रक्षाका लागि मच्छिन्द्र र सांग्रीलाबीच आगामी शनिबार फाइनल स्पर्धा हुने छ। सांग्रीला विभागीय टोली सशस्त्र प्रहरी बल एपीएफलाई पराजित गर्दै बुधबार उपाधिनजिक पुगेको टिम हो। मच्छिन्द्रलाई फाइनल पुर्याउने क्रममा आयुष घलान नायक बने। प्लेयर अफ दी म्याच घोषित भएका उनले ११ हजार नगद पुरस्कार पाए। वैकल्पिक खेलाडी मनिष डाँगीको क्रस पासलाई सदुपयोग गर्दै घलानले ९४ औं मिनेटमा टिमको जितका लागि निर्णायक गोल गरेका हुन्। उनको दर्शनीय गोलबाट मच्छिन्द्र फाइनल पुग्दा विदेशी पाहुना टोली भने स्तब्ध बनेर फर्कियो। घलानलाई बल निकाल्न सहयोग गरेका डाँगी मध्यान्तरपछि हिसब थपलियाको ठाउँमा मैदान प्रवेश गरेका थिए। फिनिसिङ कमजोर हुँदा खेलमा पाएका महत्वपूर्ण अवसरलाई दुवै टिमले सदुपयोग गर्न सकेनन्। आदर्श तामाङले ९ औं मिनेटमा ३० यार्डदेखि गरेको कडा प्रहारले पोस्टको दिशा तय नगर्दा सिक्किम सुरुवाती अग्रता लिनबाट चुक्यो। ३२ औं मिनेटमा मच्छिन्द्रका विदेशी खेलाडी एनडेसले डीबक्स भित्रबाट गरेको प्रहारमा सिक्किमका गोलरक्षक प्रिसो बाधक बने। हिसब थपलियाको प्रहारमा सिक्किमका गोलरक्षक बाधक बन्दा मच्छिन्द्रले पहिलो हाफमा अग्रता लिन पाएन। पहिलो हाफ गोलरहित बराबरीमा सकियो। ५२ औं मिनेटमा मिच्छिन्द्रका एनडेसको प्रहार बाहिरियो। मच्छिन्द्रका आयुष घलानले ७८ आंै मिनेटमा डीबक्स भित्रबाट गरेको प्रहारलाई सिक्किमका गोलरक्षकले विफल पारिदिए। ८९ औं मिनेटमा आदर्श तामाङले पेनाल्टी एरियाबाट गरेको प्रहार फ्रेमभित्र नपर्नु सिक्किमका लागि दुर्भाग्यपूर्ण बन्यो। सिक्किमा प्रशिक्षक कुन्जन भुटियाले खेलाडीले उत्कृष्ट पदर्शन गरेपनि फिनिसिङ कमजोर रहेको बताए। निर्धारित ९० मिनेटपछि थप गरिएको समयको अन्तिम एक मिनेट लेफसाइट कमजोर हुँदा गोल खानु परेको उनको भनाइ छ। भुटियाले अन्तिम समयमा खेलाडी सम्हालिन नसक्नु हारको मुख्य कारण बनेको बताए। मच्छिन्द्रका प्रशिक्षक सन्तोष न्यौपानेले पहिलो हाफमा थुप्रै अवसर गुमाएका कारण जित निकाल्न अन्तिम समयसम्म पर्खनु परेको बताए। दोस्रो हाफपछि रणनीति परिवर्तन गरेर विपक्षीलाई दबाबमा राख्न सकेका कारण खेल मच्छिन्द्रको पोल्टामा परेको उनको दाबी छ। हाम्रो फिनिसिङ सोचेजस्तो भएन। त्यसैले सुरुवाती गोल भएन, न्यौपानेले भने, उपाधि रक्षाका लागि फाइनलमा राम्रो प्रदर्शन गर्छौं। फाइनलमा विमल घर्तीमगरलाई मैदानमा उतार्ने प्रयास हुनेछ। गोल्डकपमा पुरस्कारवापत विजेताले ११ लाख र उपविजेताले ५ लाख ५० हजार रुपैयाँ पाउने छन्। उत्कृष्ट प्रशिक्षक, उत्कृष्ट गोलरक्षक र सर्वाधिक गोलकर्तालाई जनही २१ हजार रुपैयाँ पुरस्कार प्रदान गरिने छ। सर्वोत्कृष्ट खेलाडीलाई मोटरसाइकल दिइने छ। बलका लागि प्रतिस्पर्धा गर्दै सिक्किम ड्रागन (रातो जर्सी) र मच्छिन्द्रका खेलाडी।"
बरोडासँग हार्यो नेपाल,"काठमाडौं : नेपाल बरोडासँग ३७ रनले पराजित भएको छ। बरोडाले दिएको १५७ रनको लक्ष्य पछ्याएको नेपालले १८५ ओभरमा अलआउट हुँदै ११९ रनमात्र बनाउन सक्यो। नेपालका लागि सन्दीप जोराले सर्वाधिक ५६ रन बनाए। अन्य खेलाडीले सम्मानजनक रन जोड्न सकेनन्। यसअघि टस जितेर ब्याटिङ गरेको बरोडाले निर्धारित ओभरको खेलमा ८ विकेट गुमाएर १५६ रन बनाएको थियो। बरोडाका लागि शासवत रावतले ३१ रन र ध्रुव पटेलले २९ रन बनाए। नेपालका लागि गुल्शन झा र करण केसीले २२ विकेट लिए। नेपाल, गुजरात र बरोडा सम्मिलित फ्रेन्डसीप प्रतियोगितामा नेपाल यसअघि नै फाइनल प्रवेश गरिसकेको छ। नेपालले बरोडासँगको पहिलो खेल र गुजरातसँगको दुवै खेल जितेको थियो।"
"नेपाल ए ६० रनमै अलआउट, आयरल्यान्ड एको शानदार जित",काठमाडौं : आयरल्यान्ड एसँग दोस्रो एक दिवसीय खेलमा नेपाल ए ११४ रनले पराजित भएको छ। टियु क्रिकेट मैदानमा शुक्रबार भएको खेलमा नेपाल ए ६० रनमै अलआउट भयो। १७५ रनको लक्ष्य पछ्याएको नेपाल ए १६५ ओभरमा ६० रनमात्र बनाउन सक्यो। नेपाल एका लागि भीम सार्कीले १७ रन र विनोद भण्डारीले १६ रन बनाउनुबाहेक अन्य खेलाडीले दोहोरो अंकको रन बनाउन सकेनन्। नेपाल एका ५ जना खेलाडी शून्यमै आउट भएका थिए। यसअघि टस हारेर पहिला ब्याटिङ गरेको आयरल्याण्ड एले ३८४ ओभरमा सबै विकेट गुमाउँदै १७४ रन बनाएको थियो। आयरल्याण्ड एका लागि गेभिन होयले सर्वाधिक ५० रन बनाए। नेपाल ए पहिलो खेलमा पनि पराजित भएको थियो।
"मच्छिन्द्र र सांग्रीलाको दाबी, विराट गोल्डकपको उपाधि उचाल्छौं","विराटनगर : विराटनगरमा जारी आठौं संस्करणको विराट गोल्डकप फुटबल प्रतियोगिताको उपाधि रक्षाका लागि शनिबार घरेलु टोली सांग्रीला मोरङ एफए र मच्छिन्द्र फुटबल क्लब काठमाडौंबीच प्रतिस्पर्धा हुँदै छ। दुवै टोली ऐतिहासिक गोल्डकपको उपाधि उचाल्ने दाउमा छन्। उनीहरूले मैदानमा उपाधि भिडन्तका लागि तयारी अवस्थामा रहेको जनाएका छन्। जितमा आआफ्नो दाबी गरिरहेका छन्। मच्छिन्द्र र सांग्रीलाका प्रशिक्षक एवं कप्तानले जसरी पनि विराट गोल्डकपको उपाधि उचाल्ने दाबी प्रस्तुत गरेका हुन्। मच्छिन्द्र पहिलोपटक र घरेलु टोली दोस्रोपटक गोल्डकप च्याम्पियन हुने होडमा छन्। दुवै टोली उपाधि रक्षाका लागि आत्मविश्वासी देखिएका छन्। यद्यपि, सहिद रंगशालामा शनिबार राति सम्पन्न हुने फाइनल स्पर्धाले उपाधि कुन टोलीको पोल्टामा पर्यो भन्ने छिनोफानो गर्ने छ। मच्छिन्द्र विशाल श्रेष्ठ र सांग्रीला अभिषेक लिम्बूको कप्तानीमा मैदानमा हुने छन्। विराटनगरमा शुक्रबार आयोजित प्रीम्याच प्रेस मिटमा सांग्रीला मोरङका प्रशिक्षक रानु रानामगरले सहिद स्मारक ए डिभिजन लिगको उपविजेता मच्छिन्द्र बलियो टोली रहेको स्वीकार गरे। तर, मच्छिन्द्रलाई पराजित गर्दै उपाधि लक्ष्य पूरा गर्न टोली तयार रहेको उनले बताए। मच्छिन्द्र बलियो टोली भएपनि घरेलु मैदान सहिद रंगशालामा खेल्न हामीलाई धेरै दबाब हुने छैनभन्नेमा ढुक्क छौं। मैदानमा हामी उत्कृष्ट लयका साथ प्रस्तुत हुन्छौं। बाहिरबाट दर्शकको साथ हामीलाई रहन्छ भन्ने अपेक्षा छ, रानामगर भन्छन्, भिडन्तका लागि टोली शारीरिक र मानसिक रूपमा तयार छ। हाम्रो लक्ष्य नै उपाधि रक्षा हो। हामी उत्कृष्ट खेल पस्किने छौं। कप्तान अभिषेक लिम्बूले मच्छिन्द्र कस्तो टोली हो भनेर भनिरहन नपर्ने बताए। तर, मच्छिन्द्रलाई मैदानमा सहज नहुने र उपाधि सांग्रीलाले नै उचाल्ने उनको दाबी छ। हामी विषेश रणनीतिका साथ आउने छौं। मैदानमा ११ जना खेलाडी हुन्छन्। बाहिरबाट घरेलु दर्शकको भरपुर समर्थन र हौसला रहने छ। त्यसको लाभ उठाउने योजनामा छौं, लिम्बू भन्छन्। मच्छिन्द्र राम्रो र अनुभवी खेलाडीले भरिपूर्ण टिम रहेकाले टेक्निकल खेल पस्किने लिम्बू बताउँछन्। उनले उपाधि जितेर तत्कालीन महेन्द्र गोल्डकपको दोस्रो संस्करणको पुनरावृत्ति गर्ने बताए। २०१८ सालमा सम्पन्न महेन्द्र गोल्डकपको पहिलो संस्करणको उपाधि भारतको कोलकाताले उचालेको थियो। फाइनलमा घरेलु टोली मोरङ११ उपविजेता बन्यो। २०१९ सालमा सम्पन्न दोस्रो संस्करणको उपाधि भने मोरङ११ ले जितेको थियो। जारी गोल्डकपको क्वार्टरफाइनलमा भुटानको आरटीसी एफसी र सेमिफाइनलमा विभागीय टोली सशस्त्र प्रहरी बलको एपीएफलाई स्तब्ध बनाउँदै सांग्रीला फाइलनमा पुगेको हो। मच्छिन्द्र पहिलोपटक गोल्डकपको उपाधि होडमा पुगेको छ। मच्छिन्द्रका प्रशिक्षक सन्तोष न्यौपानेले क्लबको एक मात्र लक्ष्य विराट गोल्डकप भएको बताए। हामी आफ्नो शक्तिलाई सतप्रतिशत मैदानमा खर्च गर्ने छौं। उपाधि उचाल्न खेलाडी आतुर छन्, उनले भने, अहिलेलाई हाम्रो लक्ष्य गोल्डकप हो। फाइनल प्रतिस्पर्धामा पनि टोलीले आक्रामक शैलीलाई निरन्तरता दिने छ। यसअघि फिनिसिङमा देखिएको कमजोरीलाई फाइनलमा सुधार्दै सिजनको तेस्रो उपाधि चुम्ने लक्ष्यका साथ मैदानमा प्रस्तुत हुने न्यौपाने बताउँछन्। टोलीका गोलरक्षकसमेत रहेका कप्तान विशाल श्रेष्ठ क्लबले उपाधि उचाल्नेमा विश्वस्त रहेको बताउँछन्। विराट गोल्डकपमा पहिलोपटक हामी उपाधिनजिक पुगेका हौं, उनले भने, उपाधि रक्षा गरेर इतिहास रच्न चाहन्छौं। विराट गोल्डकपजस्तो प्रतिष्ठित प्रतियोगिताको महत्व आफूहरूले बुझेको बताउँदै श्रेष्ठले टोलीको आक्रामक शैलीले फाइनलमा निरन्तरता पाउने उल्लेख गरे। मच्छिन्द्र क्वार्टरफाइनलमा भारतको कोलकातास्थित साउर्थन समिति र सेमिफाइनलमा भारतकै सिक्किम ड्रायगन्सलाई पराजित गर्दै उपाधिनजिक पुगेको टोली हो। मच्छिन्द्रले जारी सिजनमा गोल्डकपको तेस्रो उपाधि चुम्ने लक्ष्य राखेको छ। यस सिजनमा मच्छिन्द्रले ७ वटा गोल्डकपमा सहभागिता जनाइसकेको छ। उसले मकवानपुरमा सम्पन्न छैठौं बागमती अन्तर्राष्ट्रिय गोल्डकप फुटबल प्रतियोगिता र काठमाडौंमा सम्पन्न केपी ओली कपको उपाधि चुमेको छ। मच्छिन्द्रले बागमतीमा एपीएफ र केपी ओली कपमा एनआरटीलाई पराजित गरेर उपाधि रक्षा गरेको थियो। विराट गोल्डकपको गत वर्षको संस्करणको उपाधि विराटनगर सीटीले हात पारेको थियो। विराटनगर सीटीसामु भारतको केरलाको लुका सरकार क्लब निरीह बन्दै उपविजेतमा खुम्चिएको थियो। चैत १५ गतेबाट जारी प्रतियोगितामा विदेशी ३ र विभागीय ३ सहित १० वटा टोलीको सहभागिता रहेको थियो। गोल्डकपको विजेताले ११ लाख र उपजिजेताले ५ लाख ५० हजार नगद पुरस्कार पाउने छन्। उत्कृष्ट प्रशिक्षक र गोलरक्षक तथा सर्वाधिक गोलकर्तालाई जनही २१ हजार रुपैयाँ पुरस्कार प्रदान गरिने विराट गोल्डकप ट्रष्टका अध्यक्ष किशोरबहादुर शाहीले बताए। उनका अनुसार सर्वोत्कृष्ट खेलाडीलाई मोटरसाइकल दिइने छ।"
उपाध्यक्ष भर्सेस सदस्यसचिव : राजनीतिक प्रतिशोधले खेलकुद क्षेत्र अस्तव्यस्त,"विराटनगर : कोशी प्रदेशमा सरकारकै कारण खेलकुद क्षेत्र संकटमा पर्न थालेको छ। राजनीतिक हस्तक्षेपले खेल क्षेत्रलाई अस्तव्यस्त र धराशायी बनाउने काम भइरहेको भन्दै सरोकारवालाले आक्रोस पोखेका छन्। मुख्यमन्त्री केदार कार्कीकै अगुवाइमा खेल क्षेत्रलाई तहसनहस एवं लथालिंग बनाउने काम भइरहेको उनीहरूको आरोप छ। कार्की गत असोज २७ गते मुख्यमन्त्री नियुक्त भएका थिए। मुख्यमन्त्री भएदेखि कर्मचारीमा आफन्त र कार्यकर्ता भर्ती गर्नेदेखि विवादास्पद निर्णय गर्दै आएको आरोप लागिरहेको छ। पछिल्लो समय प्रशिक्षक नियुक्ति प्रक्रिया पनि विवादमा तानिएको छ। प्रदेश खेलकुद विकास बोर्डले विभिन्न १५ वटा खेलका १७ जना प्रशिक्षकलाई ३ महिनाका लागि करारमा नियुक्त गरेको थियो। प्रशिक्षक नियुक्तिको विषयलाई लिएर बोर्ड र मुख्यमन्त्री तथा मन्त्रिपरिषद्को कार्यालयबीच दूरी बढेको छ। बोर्डका सदस्यसचिव हंशराज वाग्ले राजनीतिक हस्तक्षेपबाट मुक्त गरेर योग्यता र क्षमताका आधारमा प्रशिक्षक छनोट गरिएको बताउँछन्। नियमसंगत हिसाबले गरिएको नियुक्तिलाई विवादित बनाएर खेल क्षेत्रमाथि गम्भीर प्रहार गरिएको उनको आरोप छ। हस्तक्षेप गरी खेल क्षेत्रलाई भाँडेर खेलकुदका गतिविधि ठप्प बनाउँदै राजनीतिक अभीष्ट पूरा गर्न खोजिदैछ, वाग्ले भन्छन्, तर, कसैको दबाब र प्रभावमा नपरिकन योग्यताका आधारमा प्रशिक्षक नियुक्त गरिएको छ। बोर्डले प्रशिक्षकमध्ये फुटबलमा सुनसरीका सुरेन्द्र तामाङ, करातेमा पाँचथरकी अञ्जु कामबाङ, एथलेटिक्समा सुनसरीकी यशोदा चौधरी, भलिबलमा भोजपुरका दिनेश राई र पाँचथरकी निलिमा आङदेम्बे, आईटीएफ तेक्वान्दोमा मोरङका राजेन्द्र धिमाल, शारीरिक सुगठनमा झापाका रामबहादुर दाहाल, क्रिकेटमा झापाका लाक्पा लामा र ब्याडमिन्टनमा भोजपुरका विशाल तामाङलाई नियुक्त गरेको छ। यस्तै, बक्सिङमा उदयपुरका धनबहादुर मगर, उसुमा संखुवासभाकी उमाकुमारी राई र सुनसरीका दीपक कार्की, सेपाकताक्रोमा संखुवासभाका मेघराज तोलांगी, रग्बीमा सुनसरीका विक्रम पुरी, तेक्वान्दोमा सुनसरीकी सुशीला राई, कबड्डीमा ओखलढुंगाका भुवनबहादुर खड्का र जुडोमा मोरङकी बिना बस्नेत नियुक्त भएका छन्। बोर्डले प्रशिक्षक नियुक्तिका लागि चैत ३ गते सात दिने सूचना जारी गरेर दरखास्त आह्वान गरेको थियो। ८४ जनाको आवेदन परेकोमा सर्ट लिष्टमा ४२ जना मात्रै अटाएका थिए। तीमध्ये चैत १५ गते अन्तर्वार्ता लिएर १७ जनालाई प्रशिक्षकमा नियुक्त गरिएको हो। बोर्डले वैकल्पिक प्रशिक्षकको सूचीसहित चैत १६ गते नतिजा सार्वजनिक गरेको थियो। प्रतिव्यक्ति महिनाको ३० हजार रूपैयाँ पारिश्रमिक दिने गरी प्रशिक्षकलाई १८ गतेबाट काममा खटाइसकिएको वाग्लेले बताए। उनका अनुसार प्रदेशका सामाजिक विकासमन्त्री राजेन्द्र कार्कीको अध्यक्षतामा फागुन ३० गते बसेको बोर्डको १९औं बैठकले खेल प्रशिक्षक नियुक्तिको निर्णय गरेको हो। सामाजिक विकासमन्त्री बोर्डको अध्यक्ष हुने व्यवस्था छ। बैठकले बोर्डका सदस्यसचिव वाग्लेको संयोजकत्वमा विज्ञसहितको ५ सदस्यीय प्रशिक्षक छनोट समिति गठन गरेको थियो। समितिले पारदर्शी र नियमसंगत हिसाबबाट प्रशिक्षक नियुक्त गरेको वाग्लेको दाबी छ। तर, खेलकुद नबुझ्ने र राजनीतिको फोहरी खेल खेल्नेहरू खेल क्षेत्रलाई तहसनहस बनाउन लागिरहेको उनको आरोप छ। उनका अनुसार मुख्यमन्त्री कार्कीनिकटकाले कार्यकर्ता र योग्यतै नभएकालाई प्रशिक्षक नियुक्त गर्न दबाब दिएको उनले दाबी गरे। दबाब दिनेमा मुख्यमन्त्रीका जनसम्पर्क सल्लाहकार लीलाबल्लभ घिमिरेदेखि बोर्ड उपाध्यक्ष विन्दिया कार्कीसम्मको नाम जोडिएको छ। उनीहरूले मुख्यमन्त्रीको नाम जोड्दै फुटबलमा दीपक लिम्बू, कबड्डीमा तरुण यादव, करातेमा सिद्धिकी ताज, एथलेटिक्समा मनिष श्रेष्ठ, क्रिकेटमा राजेश पोखरेल र भलिबलमा सुरज लुइँटेललाई नियुक्त गर्न दबाब दिएको वाग्ले बताउँछन्। आफूले उनीहरूले भने अनुसार नगर्दा इगो बनाएर प्रशिक्षक नियुक्तिलाई विवादमा तान्ने काम भएको उनले बताए। ४२ जना प्रशिक्षकलाई ६ महिनाको करारमा राख्न बोर्डले प्रदेश सरकारसँग ९६ लाख रूपैयाँ माग गरेको थियो। तर, मन्त्रिपरिषद् बैठकले २१ लाख रुपैयाँ मात्र उपलब्ध गराएपछि ३ महिनाका लागि १७ प्रशिक्षकलाई छनोट गरिएको वाग्ले बताउँछन्। अनियमित तथा धाँदलिपूर्ण तरिकाले छनोट गरिएको भन्दै मुख्यमन्त्री कार्यालयमा उजुरी परेपछि खेलकुद प्रशिक्षक नियुक्ति विवादमा परेको हो। उजुरीका आधारमा मुख्यमन्त्री कार्यालयले सामाजिक विकास मन्त्रालयलाई छानबिन समिति गठन गरी ७ दिनभित्र प्रतिवेदन बुझाउन चैत १८ गते पत्राचार गरेको थियो। उसुको प्रशिक्षकमा आवेदन दिएका धनकुटाका खेमराज थापा, सुनसरीका दीपेन चाम्लिङ, भोजपुरकी सर्मिला राई, मोरङका पिन्टु मोचीलगायतले उजुरी गरेका हुन्। थापाले आफूहरूलाई सर्ट लिष्टमा समेत नपारेपछि उजुरी दिएको बताए। खुला प्रतिस्पर्धाबिना कम योगदान गरेकालाई प्रशिक्षक नियुक्त गरेका कारण उजुरी दिएको उनले बताए। मुख्यमन्त्रीका जनसम्पर्क सल्लाहकार घिमिरेका अनुसार प्रशिक्षक नियुक्तिप्रति असन्तुष्टि जनाउँदै ५६ जनाले उजुरी गरेका छन्। उनले प्रशिक्षक नियुक्तिमा कुनै दबाब नदिएको दाबी गरे। जनता सहयोग माग्दै आएपछि मेरा मान्छेलाई काममा लगाइदिनु भनेर भन्नु स्वभाविक हो। मुख्यमन्त्रीले कुनै दबाब दिनु भएको छैन, घिमिरे भन्छन्, गुनासो आएपछि छानबिन र कारबाही गर्न मुख्यमन्त्री कार्यालयले भनेको हो। मुख्यमन्त्री कार्यालयमा परेको उजुरीसँगै प्रशिक्षक छनोटसम्बन्धी विवाद सतहमा आएको हो। सामाजिक विकास मन्त्रालयले छानबिन प्रतिवेदन पेस भई अन्तिम कारबाही नटुंगिएसम्म प्रशिक्षक नियुक्तिको काम यथास्थितिमा राख्न बोर्डलाई चैत १९ गते पत्राचार गरेको छ। मन्त्रालयको शिक्षा तथा खेलकुद महाशाखा प्रमुख एवं उपसचिव फणिन्द्र खत्री मुख्यमन्त्री कार्यालयको निर्देशनका आधारमा बोर्डलाई पत्राचार गरिएको बताउँछन्। अनियमित एवं धाँधलीपूर्ण तरिकाबाट अयोग्य र कनिष्ठलाई खेलकुद प्रशिक्षक छनोट गरिएको भनेर उजुरी परेको छ, उनले भने। खत्रीका अनुसार छानबिन समिति भने गठन गर्न बाँकी छ। बोर्डका सदस्यसचिव वाग्ले नियमसंगत हिसाबको निर्णयबाट पछि हट्न नसकिने र प्रशिक्षकहरू प्रशिक्षणमा जुटिसकेको बताउँछन्। चैत २५ देखि बागमती प्रदेशमा हुने प्रथम अन्तरप्रदेश खेलकुदको तयारीमा हामी जुटेका छौं। त्यो प्रतियोगितामा कोशी प्रदेशको प्रतिष्ठा पनि जोडिएकाले खेलाडीलाई धमाधम प्रशिक्षण दिने काम भइरहेको छ, वाग्ले भन्छन्, खेलाडीको बन्द प्रशिक्षण चलिरहेका बेला प्रशिक्षकको काम कारबाही रोकिँदैन। अन्तर प्रदेश खेलकुदलाई लक्षित गरेर काम गर्ने वातावरण बनाउनुपर्नेमा त्यसलाई प्रभावित पार्ने हिसाबले राजनीतिक हस्तक्षेप भइरहेको छ। अन्तरप्रदेश खेलकुदमा कोशीबाट दुई सय ५१ खेलाडी तथा अफिसियलले सहभागिता जनाउने छन्। विभिन्न ९ खेलका महिला तथा पुरुष खेलाडीहरूलाई बन्द प्रशिक्षणमा राखेर अभ्यास गराउने काम भइरहेको छ। इटहरीमा भलिबल, फुटबल, कराते, तेक्वान्दो र एथलेटिक्स तथा धरानमा बक्सिङ, झापामा ब्याडमिन्टन, विराटनगरमा क्रिकेट र काठमाडौंमा पौडीको प्रशिक्षण चलिरहेको छ। खेलकुदमा प्रदेशलाई माथि उकास्ने गरी काम भइरहँदा त्यसलाई रोक्न स्वार्थ समूहले प्रशिक्षण भाँड्ने प्रयास गरिरहेको वाग्लेको आरोप छ। विभिन्न बहानामा खेल क्षेत्रलाई प्रभावित नपार्न सबैमा आग्रह गर्छु, उनले भने, प्रथम अन्तर प्रदेश खेलकुद प्रतियोगितामा कोशी प्रदेशको प्रतिष्ठाको कुरा पनि छ। अहिलेको बन्द प्रशिक्षणलाई २०८१ सालमा कर्णालीमा हुने १०औं राष्ट्रिय खेलकुदको वार्म अपका रूपमा पनि लिइएको वाग्लेले बताए। नवनियुक्त प्रशिक्षकले आगामी राष्ट्रिय खेलकुदलाई समेत लक्षित गरेर प्रशिक्षण दिइरहेको उनले बताए। प्रशिक्षक नियुक्तिको विषयमा मुख्यमन्त्रीलाई गलत सन्देश प्रवाह गर्दै डर, धाक र त्रास देखाएर बोर्डको निर्णय प्रभावित पार्न खोजिएको वाग्लेको दाबी छ। प्रदेश खेलकुद विकास बोर्डमा यसअघि प्रशिक्षक थिएनन्। सरकारसँग ४२ जना प्रशिक्षक मागेको २ वर्ष भयो। प्रदेश सरकारले बजेटको व्यवस्थापन गरेपछि ३ महिनाका लागि १७ जना प्रशिक्षक नियुक्त गरिएको हो, वाग्लेले भने, त्यसलाई विवादित बनाएर खेलाडीको प्रशिक्षणलाई असर पार्न खोजिँदै छ। यसले समग्र प्रदेशकै खेलकुदलाई संकटमा धकेल्छ। बोर्ड उपाध्यक्ष कार्कीले शपथ लिएको दोस्रो दिनबाटै अनावश्यक दबाब दिन थालेको उनले बताए। प्रशिक्षक नियुुक्तिको विषय विन्दिया कार्कीको कार्यक्षेत्र र अधिकार क्षेत्रभित्र पर्दैन। उहाँ पछि नियुक्त हुनु भएको हो, वाग्ले भन्छन्, एउटा सिंगो बोर्डले गरेको नियुक्तिलाई चुनौती दिने काम भएको छ। खेलकुद क्षेत्रमा गैरखेलकुदकालाई प्रशिक्षक नियुक्त गर्ने कुरा हुँदैन। प्रशिक्षक नियुक्ति कानुनविपरीत रहेको पुष्टि भए आफूले पदबाट राजीनामा दिने वाग्लेले बताए। गैरखेलकुदका मान्छेलाई खेलकुदको नेतृत्वमा ल्याएपछि यस्ता धेरै समस्या आउने उनले बताए। उहाँ (विन्दिया कार्की) खेलकुदभन्दा बाहिरको व्यक्ति हो। तर, बोर्डको उपाध्यक्ष बनाइएको छ, वाग्लेले भने, प्रदेशभित्र चलायमान बन्दै गएको खेलकुदलाई उहाँकै अगुवाइमा राजनीतिक रंग भर्ने प्रयास हुँदैछ। यो कुरा हामीलाई मान्य हुँदैन। उपाध्यक्षले खेलकुद नबुझेकैले समस्या देखा पर्न थालेको उनले आरोप छ। आफ्नो काम, कर्तव्य र अधिकार भुल्दै राजनीतिक दम्भ देखाउने काम उपाध्यक्षबाट भएको आरोप वाग्ले लगाउँछन्। बोर्ड उपाध्यक्ष कार्कीले भने प्रशिक्षक नियुक्तिमा दबाब नदिएको बताइन्। प्रशिक्षक नियुक्तिको निर्णय म उपाध्यक्ष भएर आउनुभन्दा अघि नै भएको रहेको, उनले भनिन्, शपथ खाइसकेपछि मैले केही कुरा राखेको हुँ। तर, सुनुवाइ नभएकाले त्यसअघि नै भएको निर्णयलाई स्वीकार गरेको कार्की बताउँछिन्। उपाध्यक्षको नियुक्ति नै विवादास्पद प्रदेश सरकारले पूर्वप्रदेशसभा सदस्य विन्दिया कार्कीलाई प्रदेश खेलकुद विकास बोर्डको उपाध्यक्षमा नियुक्त गरेको छ। कांग्रेस नेतृ कार्कीलाई मुख्यमन्त्री केदार कार्कीको दबाबमा नियुक्त गरिएको सामाजिक विकास मन्त्रालय स्रोतले बतायो। यसअघिकी उपाध्यक्ष जिना कार्कीका ठाउँमा चैत ९ गतेको मन्त्रिपरिषद् बैठकले उनलाई उपाध्यक्ष नियुक्त गरेको हो। खेलकुद क्षेत्रमा १० वर्षसम्म अनुभव भएको व्यक्तिलाई सामाजिक विकास मन्त्रालयको सिफारिसका आधारमा मन्त्रिपरिषद् बैठकले बोर्डको उपाध्यक्ष नियुक्त गर्ने व्यवस्था छ। तर, मुख्यमन्त्रीको एकलौटी दबाबमा उपाध्यक्ष बनाइएकी कार्कीसँग खेलकुदको अनुभव नै नभएको स्रोतको दाबी छ। कार्कीले भने आफू बास्केटबल र ब्याडमिन्टनको खेलाडी रहेको बताइन्। कार्कीको नियुक्ति विवादास्पद हुनुको कारण भने अर्को पनि छ। उनीमाथि अख्तियार दुरुपयोग अनुसन्धान आयोगले अनुसन्धान गरिरहेको छ। अख्तियारको कारबाही चलिरहेका बेला उपाध्यक्ष बनाइएपछि नियुक्ति विवादित बनेको हो। कार्कीको नियुक्ति र यसअघिकी उपाध्यक्ष जिना कार्कीको राजीनामा पत्र हालसम्म प्राप्त नभएको बोर्डका सदस् सचिव वाग्ले बताउँछन्। मजदुरको मृत्यु हुने गरी सवारी दुर्घटना गराएका आफ्ना छोरालाई जोगाउन नक्कली सवारी चालक अनुमति पत्र (लाइसेन्स) बनाएको आरोप विन्दिया कार्कीमाथि लागेको छ। प्रदेशसभाको अघिल्लो कार्यकालमा उनी कांग्रेसको समानुपातिक कोटाबाट सांसद बनेकी थिइन्। त्यही बेला उनले छोरा रविनसिंह कार्कीको नक्कली लाइसेन्स बनाएको आरोप लागेको हो। रविनले चलाएको प्रदेश ३०१०२२ च २१३९ नम्बरको कारले विराटनगरमा २०७८ जेठ २० गते साँझ मोरङको कटहरीका राजकुमार राजवंशी र भारतीय नागरिक मुकेश दासलाई ठक्कर दिएको थियो। दुर्घटनामा परेर दासको मृत्यु भएको थियो। दुर्घटनापछि छोराको नाममा काठमाडौंबाट ०१०६००५४२५८९ नम्बरको लाइसेन्स बनाएको आरोप कार्कीमाथि लागेको हो। लाइसेन्सको जारी मिति २०७५७१२ गते उल्लेख गरिएको छ। यातायात व्यवस्था विभागको रेकर्डमा कार्कीकै नाममा लाइसेन्स रहेको देखिन्छ।"
नेपाललाई बरोडाले दियो १५७ रनको लक्ष्य,"काठमाडौं : नेपालविरुद्ध बरोडाले १५७ रनको लक्ष्य प्रस्तुत गरेको छ। भारतको गुजरातस्थित भापीमा टस जितेर ब्याटिङ गरेको बरोडाले निर्धारित ओभरको खेलमा ८ विकेट गुमाएर १५६ रन बनाएको हो। बरोडाका लागि शासवत रावतले ३१ रन र ध्रुव पटेलले २९ रन बनाए। नेपालका लागि गुल्शन झा र करण केसीले २२ विकेट लिए। नेपाल, गुजरात र बरोडा सम्मिलित फ्रेन्डसीप प्रतियोगितामा नेपाल यसअघि नै फाइनल प्रवेश गरिसकेको छ। नेपालले बरोडासँगको पहिलो खेल र गुजरातसँगको दुवै खेल जितेको थियो।"
आयरल्याण्ड एले नेपाल 'ए' लाई दियो १७५ रनको लक्ष्य,काठमाडौं : आयरल्याण्ड 'ए'ले एक दिवसीय श्रृंखलाअन्तर्गत दोस्रो खेलमा नेपाल 'ए'लाई जितका लागि १७५ रनको लक्ष्य दिएको छ। कीर्तिपुरस्थित त्रिवि क्रिकेट मैदानमा टस हारेर पहिला ब्याटिङ गरेको आयरल्याण्डले ३८४ ओभरमा सबै विकेट गुमाउँदै १७४ रन बनाएको हो। आयरल्याण्डका गेभिन होयले सर्वाधिक ५० रन बनाउन सफल भए। उनले ५९ बल खेल्ने क्रममा २ छक्का र ५ चौको सहयोगमा ५० रन बनाए । कप्तान निल रकले ३८ बलमा ३ छक्का र ३ चौकाको सहयोगमा ४५ रन बनाए भने लियाम मकार्थीले ३५ रन बनाए । साथै पिटर मुरले १७ रन बनाउनुबाहेक अन्य ब्याटरले उल्लेख्य रन बनाउन सकेनन् । नेपाल एका लागि रिजन ढकाल र सहाब आलमले तीनतीन विकेट लिए भने मौसम ढकालले २ र कमल ऐरीले १ विकेट लिए । प्रतियोगिताको पहिलो खेलमा आयरल्याण्ड ए २१ रनले विजयी भएको थियो ।
राजश्व संकलन उत्साहजनक हुन नसक्दा अर्थतन्त्रको सूचकमा सुधार भएन : अर्थमन्त्री पुन,"काठमाडौं : अर्थमन्त्री वर्षमान पुनले चालु आर्थिक वर्षको हालसम्मको राजश्व संकलनको अवस्था उत्साहजनक हुन नसक्दा अर्थतन्त्रको आन्तरिक सूचकमा सुधार हुन नसकेको बताएका छन्। राष्ट्रपति र उपराष्ट्रपति कार्यालय तथा संघीय संसदसहित संवैधानिक अंगहरूका सचिवहरूसँग आगामी आर्थिक वर्षको बजेट निर्माण र चालु आर्थिक वर्षको समीक्षाका लागि मन्त्रालयमा शुक्रबार आयोजित अन्तर्क्रियामा उनले लक्ष्य महत्वाकांक्षी राखिए पनि राजश्व वृद्धि अपेक्षित नभएको बताए। चालु आर्थिक वर्षको ९ महिनामा हालसम्म ९ प्रतिशत हाराहारीमा मात्र राजश्व संकलन हुनु राम्रो नभएको उनको भनाइ थियो। यद्यपि आफू मन्त्री भएर आएको करिब एक महिनामा राजश्व संकलनमा केही सुधारका संकेत देखिएको मन्त्री पुनले बताए। राजश्व चुहावट नियन्त्रणका लागि अर्थ र गृह मन्त्रालयको राजनीतिक र प्रशासनिक नेतृत्वबीच समन्वयमा काम अघि बढेको भन्दै मन्त्री पुनले आर्थिक वर्षको बाँकी तीन महिनामा राजश्व संकलनमा सकारात्मक वृद्धि गर्ने लक्ष्य राखिएको बताए। चालु आर्थिक वर्षमा ४१ प्रतिशत राजश्व संकलनको लक्ष्य राखिएकामा म आउँदा ९ प्रतिशत हारामारीमा मात्र वृद्धि रहेछ,' पुनले भने, अर्थ र गृहको अन्तर मन्त्रालय समन्वयमा राजश्व चुहावट नियन्त्रणको काम सुरु गरिसकेका छौं। अब राजश्व संकलन बढ्छ । मन्त्री पुनले स्रोतको सीमितताभित्र रहेर सत्ता गठन्धनले संविधानको दायराभित्रै बसेर तय गरेको सरकारको न्यूनतम साझा नीति तथा कार्यक्रमअनुसार आगामी आर्थिक वर्षको बजेट निर्माणको काम सुरु भइसकेको जानकारी दिए। यो वर्षको बजेट कृषि उत्पादन वृद्धि, विगतमा पुँगीजत खर्चको अवस्था उत्साहजनक नहुने गरेको चर्चा गर्दै मन्त्री पुनले बिना अध्ययन र तयारी हचुवाका भरमा कार्यान्वयन हुन नसक्ने योजना यो वर्षको बजेटमा समावेश नगरिने मन्त्री पुनले स्पष्ट गरे। उनले स्रोत सुनिश्चित भएका राष्ट्रिय गौरव र प्राथमिकता प्राप्त अयोजनामा समेत बजेट खर्च हुन नसक्नुको जवाफ राजनीतिक र प्रशानिक नेतृत्वले दिनुपर्ने औंल्याए। मन्त्री पुनले नियामक निकायका अनुसन्धानका कारण कर्मचारी तन्त्र काम गर्न हच्किएको भन्ने चर्चा सुनेको भन्दै विधि, प्रक्रिया र कानुनसम्मत काम गर्दा कोही आत्तिनुनपर्ने स्पष्ट गरे। कर्मचारी तन्त्रमा का मगर्ने वातावरण छैन भनिन्छ। कसैले नियामक निकायको हस्तक्षेपले काम भएन भनेको पनि सुनिन्छ,' पुनले भने, कानुन सम्मत काम गर्नेले नियामक निकायसँग डराउनुपर्दैन। फरक प्रसंगमा मन्त्री पुनले प्रक्रिया पुगेर आएका पुरानो दायित्व भुक्तानीका फाइल मन्त्रालमा नरोकिने प्रतिबद्धता जनाए। आफू मन्त्री भएको एक महिनामा सामाजिक सुरक्षा, दूग्ध किसान तथा विकास आयोजनाका गरी ७० अर्ब भुक्तानी भइसकेको जानकारी उनले दिए। उनले खर्च हुन सक्ने र नतिजा आउने योजनालाई मात्र बजेटको प्राथमितामा राखिने जनाए। अर्को फरक प्रसंगमा मन्त्री पुनले विकास आयोजनाका कामका लागि विनियोजित रकम खर्च नगरी सरकारी निकायले बैंकहरूमा निक्षेपका रूपमा जम्मा गरेर ब्याज लिने प्रवृत्तिलाई विकृतिको संज्ञा दिए। आगामी वर्षबाट यस्तो प्रवृत्ति निरुत्साहित गरिने उनको भनाइ थियो।"
अनुदानमा बोयर बोका वितरण,"रामेछाप : बाख्रा जोनको रूपमा घोषणा भएको रामेछाप जिल्लामा ५० प्रतिशत अनुदान साझेदारीमा बोयर बोका पाठी वितरण गरिएको छ। साथै दाना उत्पादन तथा कटिङ गर्न मेसिनसमेत उपलब्ध गराइएको छ। नेपाल सरकार प्रधानमन्त्री आधुनिकीकरण परियोजना रामेछाप र कृषि फार्म तथा समूहको ५०५० प्रतिशत लगानी साझेदारीमा ११ बोयर बोका र एउटा पाठी वितरण गरिएको परियोजना इकाइ रामेछापका प्रमुख थीरलाल गैरेले जानकारी दिए। बर्सेनि बोयर बोका र पाठी तथा कृषि औजार अनुदान साझेदारी वितरण गर्दै आएको परियोजनाले यो वर्ष पनि किसानलाई वितरण गरेको हो। बाख्रा जोन भएकै कारण किसानमा बाख्राको जात र प्रकार छुट्ट्याउन सक्ने क्षमताको विकास भएको र उत्पादनमा केही वृद्धि भएको पनि उनले बताए। जिल्लाका धेरै स्थानमा बोयरको उत्पादन सुरु भएको र केही समयपछि जिल्ला बाहिर निर्यात गर्न सकिने पनि गैरेको भनाइ छ। वितरण कार्यक्रम बोल्दै जिल्ला समन्वय समिति रामेछापका उपाध्यक्ष प्रेमबहादुर थापाले किसानले दायित्वबोध गर्दै अनुदानबाट प्राप्त गरेको कुरालाई वृद्धि विकास गरेर आत्मनिर्भरतर्फ उन्मुख हुन आग्रह गरेका छन्। यस्तै, पछिल्लो समय बोयरको माग ह्वात्तै बढेको छ। बोयर उन्नत जातको भएको र शारीरिक वृद्धि चाँडै हुने हुँदा बोयर जातका बोका पाठीमा किसानको आकर्षक पनि बढेको हो। जिल्लामा मागअनुसारको बोयर दिन नसकिएको सुनौलो बाख्रा फार्मका सञ्चालक साधुराम ढुंगेल बताउँछन्। किसानको माग धेरै छ सोही अनुपातमा उत्पादन सीमित भएकाले पनि मागअनुसार दिन नसकिएको उनको भनाइ छ। यस्तै जिल्लाको सुनापती गाउँपालिका २ का अर्जुन रायमाझी भन्छन्, अहिले मागअनुसार दिने हो भने आफ्नो खोर नै खाली हुन्छ। पछिल्लो समय बोयर पालन गरेका किसानले वार्षिक ३ लाखदेखि ५ लाख रुपैयाँसमेत आम्दानी गर्ने गरेको किसान बताउँछन्।"
गुल्मीमा विद्युतीय गाडी सञ्चालनमा,"गुल्मी : गुल्मीमा पहिलो पटक विद्युतीय गाडी सञ्चालनमा आएका छन्। मैत्री यातायात प्रालिले सदरमुकाम तम्घासदेखि पाल्पा हुँदै बुटवलसम्मका लागि १० विद्युतीय गाडी सञ्चालन गरेको हो। विद्युतीय गाडी बिहीबारदेखि यातायात प्रालिले औपचारिक रूपमा सञ्चालनमा ल्याएको छ। डिजेल तथा पेट्रोलबाट चल्ने गाडी मात्र हिँड्ने यो रुटमा अबदेखि विद्युतीय गाडी चल्ने भएका छन्। नियमित बिहान ६ बजेदेखि दिउँसो ४ बजेसम्म धुर्कोट, सिमलटारी, तम्घास, बलेटक्सार र पाल्पा हुँदै बुटवल गुड्ने मैत्री यातायातका एक सञ्चालक काशी पाण्डेले जानकारी दिए। उक्त यातयात प्रालिले प्यूठान जिल्लाको सिमाना पुर्कोटदेखि भारतको सुनौली बोर्डरसम्मको रुट पर्मिट पाएको छ। विद्युतीय गाडी १४ सिट क्षमताको रहेको छ। गाडीको तम्घासदेखि बुटवलकोे भाडा ५ सय ६५ रुपैयाँ कायम गरिएको छ। जुन भाडा अन्य सवारीको तुलनामा २० देखि २५ प्रतिशत सहुलियत रहेको पाण्डेले बताए। विद्युतीय गाडीका लागि जिल्लामै पहिलो पटक चार्जिङ स्टेसन निर्माण गरिएको छ। यात्रुलाई गाडीमा फ्रि वाईफाईको व्यवस्था छ। यात्रुले गाडीमा विभिन्न सामाजिक सञ्जाल चलाउन सक्नेछन्। त्यस्तै यात्रुको सुरक्षालाई मध्यनगर गर्दै गाडीमा सीसी टीभीको पनि व्यवस्था गरिएको छ। गाडीको गाडी कहाँ पुग्यो भनेर हेर्नका लागि जीपीएससमेत जडान गरिएको मैत्री यातायात प्रालिका अध्यक्ष शंकरप्रसाद गौतमले जानकारी दिए। हामीले जिल्लामा नयाँ व्यवस्थापनका साथ पहिलो पटक विद्युतीय गाडी सञ्चालनमा ल्याएका छौं, गौतमले भने, अब छिट्टै जिल्लाका प्रायः ठाउँबाट विद्युतीय गाडी सञ्चालन गरेर यात्रुलाई भाडामा सहुलियत र आरामदायी यात्रामा सहजता दिने लक्ष्यसहित अगाडि बढिरहेका छौं। विद्युतीय गाडीको झन्डै एक महिना परीक्षण गरेर सञ्चालनमा ल्याइएको हो। यातायात प्रालिले लिएको उद्देश्य र मर्मअनुसार गाडी सञ्चालन गरेर नागरिक मैत्री सेवा प्रवाह गर्नुपर्ने जिल्ला समन्वय समिति अध्यक्ष द्रोर्ण खत्रीले बताए। चालक र सहचालकलाई तालिम प्रदान गरेर सबैलाई यात्रुमैत्री व्यवहार गर्दै सहज र सरल तरिकाले यात्रा गर्नुपर्ने उनले बताए। वातावरण मैत्री यस सवारीले गुल्मी, पाल्पा, अर्घाखाँची र प्यूठानका नागरिकलाई सहज हुने अपेक्षा लिइएको छ।"
"अन्ततः वाइडबडी अदालतमा, अख्तियारले माग्यो ३२ जनासँग डेढ अर्ब बिगो","काठमाडौं : नेपाल वायुसेवा निगमका दुइटा वाडइबडी विमान खरिद प्रकरणमा पूर्वपर्यटनमन्त्री जीवनबहादुर शाहीसहित ३२ जनाविरुद्ध भ्रष्टाचार मुद्दा दायर भएको छ। अख्तियार दुरुपयोग अनुसन्धान आयोगले वाइडबडी विमान खरिद प्रकरणमा झन्डै डेढ अर्बको बिगो दाबीसहित ३२ जनाविरुद्ध बिहीबार विशेष अदालतमा मुद्दा दायर गरेको हो। अख्तियारले पूर्वपर्यटनसचिव एवं निगमका तत्कालीन सञ्चालक समिति अध्यक्ष शंकरप्रसाद अधिकारी, पूर्वअर्थसचिव एवं निगमका तत्कालीन सञ्चालक समिति सदस्य शिशिरकुमार ढुंगाना, तत्कालीन महाप्रबन्धक एवं सञ्चालक समिति सदस्य सुगतरत्न कंसाकारलगायत विरुद्ध मुद्दा दायर गरेको हो। अख्तियारले २४ जना नेपाली नागरिक, ६ विदेशी नागरिक र दुइटा कम्पनीविरुद्ध १ अर्ब ४७ करोड १० लाख ४ सय ८२ रुपैयाँ बिगो माग दाबी गरेको छ। कर्णाली प्रदेशका पूर्वमुख्यमन्त्री एवं प्रदेशसभा सदस्य शाही र निगमको कार्यकारी प्रमुखको भूमिकामा रहेका तत्कालीन महाप्रबन्धक एवं सञ्चालक समिति सदस्य कंसाकारलाई मुख्य प्रतिवादी बनाइएको छ अख्तियारले पूर्वमन्त्री शाही र कंसाकारलाई ६ वर्षसम्मको कैद तथा १ अर्ब ४७ करोड १० लाख ८५ हजार ४८२ बिगो माग गरेको छ। यो मुद्दा दायरसँगै शाही प्रदेशसभा सदस्यबाट स्वतः निलम्वनमा परेका छन। यस्तै, पर्यटन मन्त्रालयका तत्कालीन सचिव एवं निगमका तत्कालीन सञ्चालक समिति अध्यक्ष अधिकारी तथा पूर्वअर्थसचिव एवं भन्सार विभागका तत्कालीन महानिर्देशक एवं निगमका तत्कालीन सञ्चालक समिति सदस्य ढुङ्गानालाई प्रतिवादी बनाइएको छ। अधिकारीविरुद्ध पनि ६ वर्षसम्म कैद तथा बिगोबमोजिम जरिवाना सजाय गरी बिगो असुलउपर गर्नुपर्ने मागदाबी गरेको छ। अख्तियारले ढुंगानाविरुद्ध ३ वर्षसम्मको कैद तथा बिगो बमोजिमको सजायको मागदाबी गरेको छ। त्यस्तै मन्त्रालयका सहसचिव एवं विगमका तत्कालीन सञ्चालक समिति सदस्यहरू बुद्धिसागर लामिछाने, टेकनाथ आचार्य, निमानुरु शेर्पा र मुक्तिराम पाण्डेलाई पनि प्रतिवादी बनाइएको छ। सम्पत्ति शुद्धीकरण अनुसन्धान विभागका तत्कालीन महानिर्देशक एवं वायुसेवा निगमका तत्कालीन सञ्चालक समिति सदस्य जीवनप्रकाश सिटौला र (निगमका तत्कालीन सञ्चालक समिति सदस्य भई हाल नेपाल नागरिक उड्डयन प्राधिकरणका सञ्चालक समिति सदस्य अच्युतराज पहाडीलाई पनि भ्रष्टाचार मुद्दामा प्रतिवादी बनाइएको छ। त्यस्तै निगमका तत्कालीन कामु निर्देशक रामहरी शर्मा सेढार्इं, तत्कालीन कामु निर्देशक तथा हाल नायव महाप्रबन्धक जनकराज कालाखेती र तत्कालीन उपनिर्देशक प्रभाशकुमार कर्माचार्यविरुद्ध पनि मुद्दा दायर भएको अख्तियारका प्रवक्ता एवं सहसचिव नरहरी घिमिरेले जानकारी दिए। निगमका तत्कालीन निर्देशक गणेशबहादुर चन्द, तत्कालीन कामु निर्देशक कर्णबहादुर थापा र तत्कालीन नि निर्देशक तथा हालका वरिष्ठ क्याप्टेन सुवास रिजाल पनि वाइडबडी खरिद प्रकरणमा संलग्न देखिएको भन्दै अख्तियारले प्रतिवादी बनाएको छ। निगमका तत्कालीन नायव महाप्रबन्धक रमेशबहादुर शाह, तत्कालीन निमित्त निर्देशक तथा हालका वरिष्ठ क्याप्टेन रवीन्द्रकुमार शेरचन, तत्कालीन कामु निर्देशक रवीन्द्र श्रेष्ठ, तत्कालीन कामु निर्देशक तथा हाल निर्देशक उपेन्द्र पौडेल, तत्कालीन उपनिर्देशक तथा हालका निर्देशक श्रवण रिजाल, तत्कालीन निमित्त उपनिर्देशक पारस पौडेल, तत्कालीन निमित्त उपनिर्देशक तथा हालका निर्देशक उमेश पौडेल र तत्कालीन निमित्त उपनिर्देशक तथा हालका उपनिर्देशक बृहतमान तुलाधरलाई पनि प्रतिवादी बनाइएको छ। उनीहरूविरुद्ध भ्रष्टाचार निवारण ऐनबमोजिम कैद तथा बिगोबमोजिमको सजायको माग गरिएको छ। विमान आपूर्तिकर्ताप्रस्तावदाता कम्पनीमध्ये इन्टरनेसनल सप्लाइचेन, एएआर कर्प अमेरिका अध्यक्ष दीपक शर्मा(बेलायती नागरिक), हाइफ्लाइ लिमिटेडका निर्देशक एवं जर्मन एभिएसन क्यापिटल जर्मनीसिंगापुरका प्रतिनिधि क्रिस्टियन न्यूहलेन र जर्मन एभियसन क्यापिटल जर्मनीका फाइनाइन्स डाइरेक्टर एवं रोमानिया एन्ड मोल्डोभाका नागरिक ओलेग क्यालिस्ट्रविरुद्ध पनि अख्तियारले मुद्दा हालेको छ। एमएस एएआर इन्टरनेसनल आइएनसी यूएसए तथा कम्पनीका अध्यक्ष एवं सीईओ जोन एम होम्स, जर्मन एसिएसन क्यापिटल जीएमबीएम जर्मनी तथा यो कम्पनीका म्यानेजिङ डाइरेक्टर अना टोपा, हाइफाई ट्रान्सपोर्ट एरिओस एसए(हाइफाई एयरलाइन्स) पोर्चुगल तथा यो कम्पनीका अध्यक्ष पाउलो मिरपुरी, हाइफाई एक्स आरल्यान्ड लिमिटेड आयरल्यान्ड तथा यो कम्पनीका डाइरेक्टर जेरल्ड थोर्नटन र डाइरेक्टर क्रिस्टिएन न्यूहलेन, नोर्टन रोज फुलबाइट एलएलपी जर्मनी तथा यो कम्पनीका हेड अर्फ एभियसन मार्कस रडब्रच र सिनियर कन्सल्टेन्ट राल्फ स्प्रिन्जरलाई मुद्दा दायर भएको छ। महालेखा परीक्षकको कार्यालय र संसद्को लेखा समितिले भ्रष्टाचार ठहर गरेको आधा दशकपछि अख्तियारले वाइडबडी विमान खरिद प्रकरणमा मुद्दा दर्ता गरेको हो। ०७५ सालमा लेखा समितिले वाइडबडी विमान खरिदमा व्यापक भ्रष्टाचार भएको भन्दै थप अनुसन्धान गर्न अख्तियारलाई सिफारिस गरेको थियो। पूर्वमन्त्री शाहीविरुद्ध किन मुद्दा ? शाही ०७३ भदौ महिनादेखि मन्त्रालयको विभागीय मन्त्रीको जिम्मेवारीमा थिए। शाहीले विमान खरिद प्रक्रियामा कमिटमेन्ट फि भुक्तानी गर्न डलर सटहीको सिफारिस गर्ने गरी ०७३ माघ २७ निर्णय गरेका थिए। विमान खरिदका लागि २०७३ माघ ४ गते (एमओयू) भएको थियो। ०७३ माघ २७ गते मन्त्रालयका सहसचिव एवं निगमका तत्कालीन सञ्चालक सदस्य बुद्धिसागर लामिछानेले बैंक जमानतसुरक्षण लगायतको आवश्यक जमानत बिना नै बदनियत राखी कमिटमेन्ट फि भुक्तानीका लागि १० लाख अमेरिकी डलर सटही सुविधा प्रदान गर्न अर्थ मन्त्रालयलाई अनुरोध गर्ने टिप्पणी उठाएका थिए। उक्त टिप्पणी आदेशलाई तत्कालीन सचिव एवं निगमका तत्कालीन सञ्चालक अध्यक्ष शंकरप्रसाद अधिकारीले अगाडि बढाएका थिए। सोही मितिमा तत्कालीनमन्त्री शाहीले मन्त्रीस्तरीय निर्णय गरेर टिप्पणी सदर गरेका थिए। मन्त्रीले सदर गरेपछि निगमको बैंक खाताबाट १० लाख अमेरिकी डलर हाइफाई एयरलाइन्स पोर्चुगलको बैंक खातामा भुक्तानी भएको अख्तियारको अनुसन्धानमा उल्लेख छ। पूर्वपर्यटनमन्त्री शाहीले भने विमान खरिदको टेन्डर एएआर आईएनसीलाई परेको, एमओयूको सर्तबमोजिम कमिटमेन्ट फी पठाउनुपर्ने र त्यसपछि विमान निर्माणको प्रक्रिया अघि बढ्ने कामसम्म आफूलाई थाहा थियो भन्ने बयान अख्तियारमा दिएका छन्। उनले टेन्डरको प्रक्रिया नै यस्तै हो भन्ने ब्रिफिङ भइसकेपछि मन्त्रालयबाट पेस भएको टिप्पणीका आधारमा आफूले कमिटमेन्ट फीबापत डलर सटहीका लागि अर्थ मन्त्रालयमा सिफारिस गरेको बयान दिएका थिए। तर, विभागीय मन्त्रीको हैसियतमा मन्त्री शाहीले विमान खरिद सम्बन्धमा सम्पूर्ण कामकारबाहीको जानकारी थिएन र काम कारबाहीमा समर्थन थिएन भनी मान्न मिल्ने अवस्था नदेखिएको अख्तियारको आरोपपत्रमा उल्लेख छ। ठेक्काको प्रक्रिया, कसलाई ठेक्का परेको, एमटिओडब्ल्यू घटाए वा बढाएको, एमओयू भएको, बिना सुरक्षण प्रतिबद्धता शुल्कको भुक्तानी गर्ने भन्ने सम्पूर्ण विषयमा ब्रिफिङ लिइसकेपछि खरिद कारबाही प्रचलित सार्वजनिक खरिद कानुनअनुरूप छ वा छैन भन्ने बारेमा कुनै अध्ययन नै नगरीप्रश्न नउठाइ चुपचाप समर्थन गरेको अख्तियारको आरोप छ। यस्तै, विमान खरिद कारबाही प्रचलित सार्वजनिक खरिद कानुनविपरीत रहेको तथ्यमा मन्त्री शाही जानकार नभएको भन्ने पनि देखिएन, आरोपपत्रमा उल्लेख छ। वायुसेवा निगम ऐन, सार्वजनिक खरिद कानुनविपरीत भएका कामकारबाहीलाई बदर गराउन वा सच्याउन निर्देशन दिनसक्ने र सो कार्य बदर गर्नगराउन मन्त्रिपरिषद्मा प्रस्ताव समेत पेस गर्न सक्ने हैसियतको विभागीय मन्त्रीको पदमा बहाल रहेका शाहीको थियो। तर, उनले सो समेत नगरीनगराई आफूसमेतलाई गैरकानुनी लाभ तथा नेपाल वायुसेवा निगमलाई गैरकानुनी हानी पुर्याउने बदनियत साथ काम गरेको अख्तियारको आरोप छ। मूल्य वृद्धिको दायित्व बढाउने र एमटिओडब्यू घटाउने सर्त समावेश भएका कार्यलाई विभागीय रूपमा बैधानिकता दिने उद्देश्यले कानुनविपरीतको प्रतिबद्धता शुल्क भुक्तानीका लागि डलर सटहीको सिफारिस समेत गरेको देखिएको अख्तियारको आरोप छ। अनुसन्धानमा बिना सुरक्षणजमानत प्रतिबद्धता रकम भुक्तानी भइसकेपश्चात् विमान खरिदको कारबाही रद्ध वा बदर गर्दाको अवस्थामा निगमले त्यो शुल्क पनि गुमाउने र विमान पनि प्राप्त हुन नसक्ने जस्तो दोहोरो जोखिममा हुने अवस्थासमेत शाहीले सिर्जना गरेको देखिएको छ। शाहीको उत्तराधिकारीका रूपमा आउने कुनै पनि पदाधिकारी वा निकायले विमान खरिद कारबाही वा सो सम्बन्धमा भएको कानुनविपरीतका एमओयू रद्ध गर्न सक्ने अवस्था नदेखिँदा निगमलाई हानिनोक्सानी हुने गरी भएको एमओयूलाई नै निरन्तरता दिनुपर्ने बाध्यात्मक अवस्थासमेत शाहीले सिर्जना गराएको अख्तियारको अनुसन्धानको निष्कर्ष छ। शाहीपछिका पर्यटन तथा नागरिक उड्डयनमन्त्री दिलनाथ गिरी, जितेन्द्रनारायण देव, रवीन्द्र अधिकारीलाई भने अख्तियारले मुद्दा चलाएको छैन। त्यस्तै कृष्णप्रसाद सापकोटालाई मुद्दा चलाइएको छैन। अनुसन्धानमा निगमले २ वटा ए ३३०२०० विमान आपूर्ति गर्ने आपूर्तिकर्तालाई जम्मा २१ करोड ६,३ लाख ८८ हजार १ सय ९ अमेरिकी डलर भुक्तानी गरेको देखिएको छ। एएआर कर्पले पेश गरेको प्रस्तावमा २ वटा विमानको कबोल मूल्य २० करोड ९६ लाख (प्रतिविमान १० करोड ४८ लाखका दरले) अमेरिकी डलर उल्लेख छ। तर, प्रस्तावमा गरिएको अनुरोध र सार्वजनिक खरिद ऐनविपरीत थप अमेरिकी डलर ६७ लाख ८८ हजार १ सय ९ रुपैयाँ ६० पैसा भुक्तानी गरेगराएको देखिएको अनुसन्धानमा उल्लेख छ। निगमले उक्त रकम अन्तिम भुक्तानी गर्दा (२४ जुलाई २०१८) मा एक अमेरिकी डलरको बिक्री दर १०९ रुपैयाँ ८८ पैसा थियो। उक्त रकमको ७४ करोड ५८ लाख ७७ हजार ४ सय ८२ रुपैयाँ ८५ पैसा हुन्छ। त्यति ठूलो रकम बढी भुक्तानी गरेर निगमलाई हानिनोक्सानी पुर्याएको तथ्यबाटै पुष्टि भएको अख्तियारको दाबी छ। नेपाल नागरिक उड्डयन प्राधिकरणको पत्रमा विमानको एमटिओडब्ल्यू २३ ओटी एमटीओडब्ल्यू २४२ टीबीच भारवहन क्षमतामा १२ टनको फरक पर्ने र सो १२ टनले इन्धन ट्यांकको क्षमतामा असर पर्ने भनी उल्लेख भई आएको देखिएको अनुसन्धान उल्लेख छ। प्राधिकरणको पत्रबाट एमटीओडब्ल्यू २३ ओटी भएको ए३३०२०० वायुयानलाई एमटीओडब्ल्यू २४२ टी मा अपग्रेड मात्रै विमान निर्माता कम्पनीले गर्न सक्छ। विमान निर्माता कम्पनीले निगमलाई पठाएका इमेल अनुसार एमटीओडब्ल्यू २३० टन क्षमताका ए३३०२०० विमानलाई एमटीओडब्ल्यू २४२ टन क्षमतामा लैजान प्रतिविमान ३३ लाख अमेरिकी डलरका दरले २ वटा विमानको ६६ लाख अमेरिकी डलर निगमलाई थप लागत पर्न जाने र क्षमता वृद्धि गर्दा एउटा विमानका लागि ६ महिनाको समय लाग्ने भन्ने समेत उल्लेख थियो। तर, एएआर कर्पले एमटीओडब्ल्यू २४२ टन क्षमता भएको विमानको प्रतिविमान १० लाख ४८ हजार अमेरिकी डलर कबोल गरी प्रस्ताव पेस गरेको थियो। एमओयूएसपीए गर्दा विमानको एमटीओडब्ल्यू २३० टनमा घटाइएको, तर विमानको मूल्य भने एमटीओडब्ल्यू २४२ टनका लागि कबोल रकम नै कायम गरेको देखिएको अनुसन्धानमा उल्लेख छ। १० लाख ४८ हजार अमेरिकी डलर मूल्यमा एमटीओडब्ल्यू २४२ टन क्षमताकै विमान आपूर्ति गर्ने गरी सम्झौता गरी आपूर्तिसमेत गर्नुपर्नेमा सो नगरी एमटीओडब्ल्यू २३० टन मात्रै क्षमता भएका २ वटा विमान आपूर्ति गरेको देखिएको छ। एमटीओडब्ल्यू २४२ टन क्षमता भएको विमानको तुलनामा एमटीओडब्ल्यू २३० टन क्षमता भएको २ वटा विमान स्वीकार गर्दा अमेरिकी डलर ६६ लाख घटाउनुपथ्र्यो। तर, उक्त रकम नघटाएका कारण विमानको रकम अन्तिम भुक्तानी गरेका बखत ७२ करोड ५२ लाख ८ हजार रुपैयाँ बढी भुक्तानी गरीगराई निगमलाई थप हानिनोक्सानी पुर्याएको तथ्य सप्रमाण पुष्टि हुन आएको अख्तियारको अनुसन्धानमा छ । विमान खरिदमा भएको गडबडी एयरबसका दुइटा वाइडबडी विमान किन्नेबारे नेपाल वायुसेवा निगमले अमेरिकाको एएआर कर्पसँग २७ जनवरी २०१७ मा समझदारी गरेको थियो। तर, विमान हाई फ्लाई एक्स आयरल्यान्डसँग किन्ने निचोडमा पुग्यो। त्यो कम्पनी त्यसको २६ दिनपछि २१ फेब्रअरी २०१७ मा स्थापना गरियो। दर्ता नम्बर ५९९०१० भएको हाइफ्लाई एक्सको देखावटी कार्यालय ग्रान्ड क्यानल हार्बर, डब्लिन २ मा थियो। त्यसको दर्ता उद्देश्यमा भनिएको छ, हवाई यातायातका उपकरण भाडामा लिनेदिने काम गर्ने। नेपालमा दुइटै जहाज ओर्लिएपछि त्यो बन्द भइसक्यो। यो कम्पनी यसैका लागि स्थापना भएको स्पष्ट हुन्छ। हाइफ्लाई र हाइफ्लाई एक्स आयरल्यान्ड फरक कम्पनी हुन्। निगमले हाई फ्लाई एक्ससँग विमान किनेको थियो। जब कि एयरबसले हाइफ्लाइलाई बेचेको सम्पूर्ण कागजातहरूले देखाउँछन्। हाइफ्लाई पुरानो कम्पनी हो। हाई फ्लाई एक्स भने नेपाललाई विमान बेच्ने प्रयोजनमा मात्रै खोलिएको थियो। वाइडबडी ल्याउने क्रममा टेन्डर पार्ने एउटा, सम्झौता गर्ने अर्को, जहाज दिने अर्कै कम्पनी छन्। सोझै एयरबससँग किन्न छाडेर बिचौलियाको चाङ खडा गरिएको थियो। यसमा महालेखापरीक्षकको प्रतिवेदनले समेत गम्भीर आपत्ति जनाएको थियो। त्यसमा सम्लग्न गराइएका कम्पनी कुनै पनि विमान बिक्री प्रयोजनका भने छैनन्। लेखासमिति र महालेखाले औंल्याएका गडबडी बाइडबडी विमान खरिदबारे संसद्को लेखासमितिले दुई पूर्वपर्यटनमन्त्रीसहित तत्कालीन बहालवाला मन्त्री, सचिव र निगमका महाप्रबन्धक समेतलाई दोषी देखाएको थियो। समितिले पूर्वपर्यटनमन्त्री जीवनबहादुर शाही, जितेन्द्रनारायण देव, रवीन्द्र अधिकारी, तत्कालीन पर्यटन सचिव कृष्णप्रसाद देवकोटा, पूर्वसचिव शंकरप्रसाद अधिकारीलाई पनि कारबाही सिफारिस गरेको थियो। यस्तै, निगमका महाप्रवन्धक सुगतरत्न कंसाकारलाई तत्कालै निलम्बन गरेर अख्तियारले कारबाही गर्नुपर्ने सिफारिस पनि गरेको थियो। लेखासमितिअन्तर्गतको उपसमितिले वाइडबडी प्रकरणमा ४ अर्ब ३५ करोड ५६ लाख रुपैयाँ भ्रष्टाचार भएको प्रतिवेदन समितिमा बुझाएको थियो। समितिको सिफारिसपछि यसको छानबिन ०७५ सालबाट अख्तियारले गरेको थियो। निगमले दुइटा वाइडबडी विमान उत्पादक कम्पनीसँग नकिनी बिचौलियासँग करिब २४ अर्ब रुपैयाँमा किनेको थियो। त्यसमा बिचौलियाका नाटकीय कम्पनी खोलिएका थिए। त्यसको म्याक्सिमम टेकअफ वेट (एमटीओडब्लू) समेत सम्झौताभन्दा कम ल्याएको थियो। महालेखा परीक्षकको प्रतिवेदनले पनि निगमको वाइडबडी (एयरबस ३३०२००) जहाज खरिदमा अनियमितता भएको ठहर गरेको थियो। सम्झौता गरिएभन्दा निकै कमसल खालका जहाज ढिला गरी ल्याइएको भन्दै महालेखाले अनियमितताको आशंका गर्यो। १२ अर्ब रुपैयाँ ऋणमा ल्याइएका दुइटा वाइडबडीको ऋण र साँवा गरी करिब ३३ अर्ब रुपैयाँ निगमको दायित्वमा थोपरिएको थियो। पहिलो वाइडबडी विमान ए ३३०२४३, नाइनएलएएलवाई २०७५ असार १४ मा र दोस्रो वाइडबडी विमान ए ३३०२४३, नाइनएलएएलजेठ मकालु साउन १० गते फ्रान्सको टुलुजबाट काठमाडौंमा अवतरण भएका थिए। वाइडबडी खरिदका क्रममा भएको आर्थिक अनियमिता, निगमको बदनियत, जहाजको भारवहन क्षमतामा गडबडीलगायतका विषयमा महालेखापरीक्षकको ५५औं वार्षिक प्रतिवेदनले औंल्याएपछि संसदीय छानबिन भएको थियो । महालेखा प्रतिवेदनअनुसार निगमले आर्थिक विनियमावली, २०६५ को विनियम २३६ (१) अनुसार निर्माता कम्पनीसँग विमान खरिद नगरी आपूर्तिकर्तासँग खरिद गरेको देखाएको थियो । बढीमा एक हजार घन्टा उडेको र ०७१ भन्दा पछि बनेको नयाँ जहाज भनी उल्लेख गरेकोमा ०६५ सालभन्दा पहिला नै बनेको जहाज खरिद गरिएका थिए। यस्तै, उल्लेखितभन्दा भारवहन क्षमता पनि प्रतिविमान १२ मेट्रिक टन कम भएको लेखा समितिको निष्कर्ष थियो। पुरानो जहाज खरिद गर्दा सो कम्पनीले बिक्रीमा ठूलो छुट दिएको तर निगमले नयाँ जहाजको नै खरिद मूल्यमा किनेको देखिएको उक्त प्रतिवेदनमा उल्लेख थियो।"
सुनको मूल्य प्रतितोला १३ सयले घट्यो,"काठमाडौं : स्थानीय बजारमा पहेँलो धातुको मूल्य प्रतितोला एक हजार तीन सयले ओरालो लागेको छ। लगातार उकालो लागेको सुनको मूल्यमा आज भने गिरावट देखिएको हो। नेपाल सुनचाँदी व्यवसायी महासङ्घका अनुसार आज छापावाला सुनको मूल्य प्रतितोला एक लाख ३२ हजार सात सय निर्धारण भएको छ। बिहीबार छापावाला सुन प्रतितोला एक लाख ३४ हजारमा कारोबार भएको थियो। यस्तै, तेजाबी सुन पनि तोलामा एक हजार तीन सयले ओरालो लागेको छ। बिहीबार प्रतितोला एक लाख ३३ हजार तीन सय ५० मा कारोबार भएको तेजाबी सुन आजका लागि भने एक लाख ३२ हजार ५० निर्धारण भएको हो। यसैगरी, चाँदीको मूल्यमा पनि सामान्य गिरावट आएको छ। महासङ्घका अनुसार चाँदीको मूल्य आजका लागि प्रतितोला रु एक हजार छ सय १५ निर्धारण भएको छ। बिहीबार चाँदी प्रतितोला रु एक हजार छ सय ५० मा कारोबार भएको थियो। यस आधारमा चाँदी तोलामा रु ३५ ले घटेको छ।"
रेमिट्यान्स वृद्धिले सञ्चितिको आकार अधिक,"काठमाडौं : महिनैपिच्छे रेमिट्यान्स वृद्धि भएर समग्र मुलुकमा वैदेशिक मुद्रा सञ्चितिको आकार बढ्दै गएको छ। यसले बाह्य क्षेत्र बलियो बनाउन टेवा पनि पुगेको छ। तत्काललाई यो राम्रो संकेत हो तर दीर्घकालीन रूपमा भने रेमिट्यान्ससँगै देशको आन्तरिक उत्पादनलाई नै बढाउनुपर्ने सरोकारवालाहरू बताउँछन्। नेपाल राष्ट्र बैंकले सार्वजनिक गरेको आर्थिक वर्ष २०८००८१ को आठ महिनाको देशको वर्तमान आर्थिक तथा वित्तीय स्थितिले रेमिट्यान्स २१ प्रतिशतले वृद्धि भई ९ खर्ब ६१ अर्ब २२ करोड रुपैयाँ पुगेको छ। अमेरिकी डलरमा विप्रेषण आप्रवाह १८८ प्रतिशतले वृद्धि भई ७ अर्ब २४ करोड पुगेको छ। अघिल्लो वर्ष यस्तो आप्रवाह १४८ प्रतिशतले बढेको थियो। रेमिट्यान्स वृद्धिले समग्र बाह्य क्षेत्र धानेको देखाउँछ। अघिल्लो आर्थिक वर्षझैं चालु आर्थिक वर्षको आठ महिना समाप्तिसम्म विप्रेषण आप्रवाह उल्लेख्य दरले बढेको छ। विप्रेषण आप्रवाहको बढोत्तरीले विदेशी विनिमय सञ्चितिदेखि बाह्य क्षेत्रतर्फको चालु खाता र शोधनान्तर स्थितिमा बचत कायम भएको छ। गत असार मसान्तमा १५ खर्ब ३९ अर्ब ३६ करोड रुपैयाँबराबर रहेको कुल विदेशी विनिमय सञ्चिति २१७ प्रतिशतले वृद्धि भई २ चालु आवको फागुन मसान्तमा १८ खर्ब ७२ अर्ब ८२ करोड रुपैयाँ पुगेको छ। अमेरिकी डलरमा यस्तो सञ्चिति २०८ प्रतिशतले वृद्धि भई १४ अर्ब १४ करोड पुगेको छ। उक्त सञ्चितिले आर्थिक वर्ष २०८००८१ को आठ महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चितिले १४८ महिनाको वस्तु आयात र १२४ महिनाको वस्तु तथा सेवा आयात धान्न पर्याप्त रहने देखिन्छ। सामान्यतया नेपालजस्तो मुलुकका लागि कम्तीमा पाँच महिनाको वस्तु तथा सेवा आयात धान्न वैदेशिक मुद्रा प्रर्याप्त हुन्छ। तर यतिबेला मुलुकमा अधिक सञ्चिति छ। यसले वैदेशीक लगानीकर्तालाई केही आकर्षित गर्न मद्दत गर्न सक्छ। तर धेरै सञ्चिति थुप्रिरहनु पनि अर्थतन्त्रका लागि उपयुक्त नहुने सरोकारवालाहरू औंल्याउँछन्। यद्यपि नेपालबाट बाहिरिने वैदेशिक मुद्राभन्दा भित्रिने मुद्रा अधिक हुँदा शोधनान्तर लामो समयदेखि बचतमा छ। गत आवको फागुनसम्ममा शोधनान्तर स्थिति १ खर्ब ४२ अर्बले बचतमा रहेकोमा यसपटक झन् बढेर ३ खर्ब २७ अर्ब ५५ करोड रुपैयाँले बचतमा छ। यससँगै चालु खाता पनि निरन्तर बचतमा छ। गत आवको फागुनमा ५५ अर्ब २८ करोड रुपैयाँले घाटामा रहेको चालु खाता यस आवको सोही अवधिमा भने १ खर्ब ६६ अर्ब ८७ करोडले बचतमा छ। रेमिट्यान्स वृद्धिसँगै आयातमा आएको संकुचनले शोधनान्तर बचत बढेको देखिन्छ। किनभने पछिल्लो समय कुल वस्तु आयात २७ प्रतिशतले कमी आई १० खर्ब ३० अर्ब २२ करोड रुपैयाँ कायम भएको छ। विशेष गरेर तयारी पोसाक, सवारीसाधान तथा स्पेयर पार्टपुर्जा, हवाईजहाजको स्पेयर पार्टपुर्जा, विद्युतीय उपकरण, लत्ताकपडालगायतका वस्तुको आयात बढेको छ भने कच्चा सोयाबिन तेल, सुन, पेट्रोलियम पदार्थ, कच्चा पाम तेल, धान तथा चामललगायतका वस्तुको आयात घटेको छ। यस अवधिमा कुल वस्तु निर्यात भने ४ प्रतिशतले कमी आई १ खर्ब ६२ करोड रुपैयाँमात्रै भएको छ। यसो हेर्दा निर्यातको तुलनामा आयात १० गुणा अधिक नै छ। जस्ले गर्दा मुलुकले ९ खर्ब २९ अर्ब ६१ करोड रुपैयाँबराबरको व्यापारघाटा व्यहोर्नु परेको छ। समग्र अर्थतन्त्रका बाह्य सूचक राम्रो देखिए पनि यो दिगो नभएको अर्थविद्हरू टिप्पणी गर्छन्। यसै क्रममा अर्थविद् डा चन्द्रमणि अधिकारी रेमिट्यान्स बढ्नाले बाह्य क्षेत्र राम्रो देखिएको तर यो बलियो अर्थतन्त्रका लागि नटिक्ने बताउँछन्। यो स्थितिले मुलुकको परनिर्भरता बढ्ने भएकाले वास्तवमै अर्थतन्त्र बलियो बनाउन आन्तरिक लगानीमा जोड दिन ध्यानाकर्षण गर्छन्। उनी भन्छन्, आन्तरिक लगानी नबढ्नाले अर्थतन्त्रको ग्याप देखाउँछ, किनकि निर्यात ४ प्रतिशतले घटेको छ। शिक्षा र भ्रमणबाट बढी बाहिरियो मुद्रा नेपालबाट विदेशी मुलुकमा अध्ययन गर्ने र भ्रमण गर्ने जमात बढ्दै गर्दा ठूलो आकारमा यसको बाहिरीने मुद्रा पनि बढेको छ। परिणामस्वरूप समग्रमा मुलुकको सेवा खाता घाटा चुलिँदै छ। तथ्यांकअनुसार फागुनसम्ममा खुद सेवा आय ४४ अर्ब ८२ करोड रुपैयाँले घाटामा छ। यसबीच सेवा खाताअन्तर्गत भ्रमण आय ४२१ प्रतिशतले वृद्धि भई ५१ अर्ब ३९ करोड रुपैयाँ पुगेको छ भने भ्रमण व्यय ४५७ प्रतिशतले वृद्धि भई १ खर्ब २२ अर्ब ८१ करोड पुगेको छ। यसमध्ये शिक्षातर्पको व्यय ८० अर्ब १४ करोड रुपैयाँ छ। गत आवको सोही अवधिमा भ्रमण व्यय रु८४ अर्ब ३२ करोड रहेकोमा शिक्षातर्फको व्यय रु ५४ अर्ब ७० करोड रहेको थियो। मरमसलाको मूल्य अधिक समग्रमा फागुन महिनामा वार्षिक बिन्दुगत उपभोक्ता मुद्रास्फीति ४८२ प्रतिशतमा सीमित छ। तर यस अवधिमा खाद्य तथा पेयपदार्थ समूहको मुद्रास्फीति ५९४ प्रतिशत र गैरखाद्य तथा सेवासमूहको मुद्रास्फीति ३९५ प्रतिशत रहेको छ। मरमसला उपसमूहको वार्षिक बिन्दुगत मूल्य सूचकांक २८१७ प्रतिशत, तरकारीको १४०७ प्रतिशत, दाल तथा गेडागुडीको ११२२ प्रतिशत, खाद्य तथा खाद्यजन्य पदार्थको ७३५ प्रतिशत र दुग्ध पदार्थ तथा अन्डाको ७११ प्रतिशतले बढेको छ। यस्तै, घिउ तथा तेल उपसमूहको वार्षिक बिन्दुगत मूल्य सूचकांक ११७९ प्रतिशतले घटेको छ।"
