शीर्षक,विवरण
अँधेरीमा हराएका उजेलीहरू,"पृथ्वीमा सूर्यको किरण एकै साथ सर्वत्र छाउन सक्दैन। आफ्नै गतिमा सूर्यलाई परिक्रमा गरिरहेको पृथ्वीले आफ्नो सबै भाग एउटै समयमा सूर्यतिर फर्काउन पनि सक्दैन। पृथ्वी र सूर्यको बीचमा परिक्रमा गर्ने चन्द्रमाले पनि छेकिदिन्छ पर्खाल बनेर। ग्रहणका अवस्थाहरूमा पनि सूर्यको किरण लुकिदिन्छ। जहाँ सूर्यको अनुभूति हुँदाहुँदै पनि अँधेरीले ढाकिरहेको हुन्छ। जीवनमा महसुस हुने सुखका अनुभूतिहरू सूर्यका किरणहरू जस्तै हुन्। जीवनयात्रीको सबै भागमा सूर्यको किरण नपर्नु प्रकृतिको नियम हो। शरीरको अगाडि भागमा किरण परिरहँदा पछाडि भागमा छाया परिरहेको हुन्छ। जीवनमा आइरहने दुःखहरू छायासरह हुन्। आउँछन्, जान्छन्। दुःख आउनु तथा महसुस हुनु भनेको मानिस जिउँदो छ भन्ने पहिचान पनि हो। जीवनको नयाँ ढोका खुल्नु र जीवन जिउने नयाँ मार्ग फेला पार्नु पनि हो। जात, वर्ग र पद जति उच्च तथा घराना भए पनि मानिस मानिसै हो। मानिसको दोस्रो जात छैन। मानिसको जात मानिस नै हो। ज्यूनार, पकवान, चौरासी व्यञ्जन, खाजा, लञ्च डिनरजस्ता जेजे नाम दिए पनि हाम्रो संस्कारमा खाने त खाना (भात) नै हो। व्यक्ति नामले होइन, गुणद्वारा उच्च मानिनुपर्छ। उच्च स्थानमा बस्दैमा कोही ठूलो वा उच्च हुने पनि होइन। उसले गरेका कर्मले मानिसलाई सानो र ठूलो बनाउने हो। सुख र दुःखका भ्रममा मानिसले आफूलाई सानो र ठूलो बनाइरहेको हुन्छ। सुख भनेको दुःखको अनुपस्थिति मात्र होइन, जीवनलाई खुसी बनाउने सुखको उपस्थिति पनि हो। जीवनमा अन्धकारहरू छन्। उज्याला किरणहरू पनि छन्। जीवनमा लामो समयसम्म एकैनासले न दुःख रहन्छ न सुख। दिन र रात झैं आइरहन्छ। जीवनमा सुखको ज्योति बाहिरबाट बल्ने होइन। मानिस आफैंले आफैंभित्रबाट बाल्नुपर्छ। सुख र दुःखको स्वीच ऊ आफैंसँग छ। जीवनको अन्धकारमय क्षण हटाउन मानिसले आफैंसँग भएको सुखको स्वीच अन गर्न मात्र जान्नुपर्छ। मानिसको हृदयभित्रबाट चम्कने प्रकाशलाई कुनै पनि कुराले मधुरो बनाउन सक्दैन। आफूमा आइपरेका दुःखका भुमरीहरूका लागी अरू कसैलाई दोषी मानिरहनु पर्दैन। बाहिरको उज्यालो झलमलले बन्द कोठाभित्रको अन्धकारलाई मेट्न पनि सक्दैन। न झ्याल तथा छिद्रहरूबाट छिरेका केही किरणका बिन्दुहरूले कोठालाई पूर्णरूपमा उज्यालो बनाउन नै सक्छ। बाहिरबाट भित्र प्रवेश गरेका उज्यालाहरूको नियन्त्रण आफूसँग हुने पनि भएन। आफ्नो अनुकूलमा आफ्नै स्वादका सुखका उज्यालाहरूको अनुभूति लिन त आफैंभित्र सुखको टुकी बाल्नुपर्छ। सबै स्थानमा अन्धकार हुँदा पनि आफ्नो वरिपरि उज्यालो नै देखिन्छ। टुकीको उज्यालो थोरै मधुरो होला तर बाटो नै पहिल्याउन नसक्ने अवस्थाको भने हुँदैन। चम्किलो उज्यालोको अनुभूति गर्न अन्धकारको पनि उपस्थित हुनुपर्छ। मध्यदिनको उज्यालोमा आकाशका ताराहरू देखिँदैनन्। सूर्यको उज्यालो किरणमा चन्द्रमाको उज्यालोले कुनै अर्थ राख्दैन। तर, त्यही चम्किला ताराहरू र चन्द्रमाको उज्यालोले निष्पट अन्धकारलाई भने चिरेर उज्यालो किरण छरिरहेको हुन्छ। जुन प्रकाशमा मानिसले सुखको उज्यालोमात्र होइन, शीतलता पनि महसुस गरिरहेका हुन्छन्। आफूभित्र रहेको प्रकाशको बिन्दु सानो र ठूलो भन्ने पनि हुँदैन। अन्धकारमा त्यो सानो उज्यालो बिन्दुलाई बाहिरबाट सजिलै पहिल्याउन सकिन्छ। औंसीको चकमन्न रातमा जुनकिरीको उज्यालोले पनि मानिसलाई मार्गदर्शन गरिरहेको हुन्छ। अन्धकारबाट निस्कन उज्यालोतिर पाइला चाल्नुपर्छ। दूषित अवस्थाहरू अन्धकारमा फस्टाइरहेका हुन्छन्। अन्धकारभित्र भौंतारिरहेका दम्भहरूले उज्यालोतिर चालिएका पाइलाहरूलाई रोक्न सक्छ। काम, क्रोध, लोभ, मोह, ईष्र्या र द्वेषले मानिसलाई अहंकारी, छली र पाखण्डी बनाउँदै लान्छ। मानिसलाई दुराचारी, व्यभिचारी बनाउँछ। अन्धकारलाई उज्यालोको भ्रम छरिदिन्छ। वास्तवमा जीवनमा उज्यालो किरण प्रवेश गर्न दिइरहेकै हुँदैन। अन्धकारै अन्धकारमा मानिसलाई भ्रम सिर्जना गरिदिन्छ। फलतः मानिस एउटा दुःखको भुमरीबाट अर्को दुःखको भुमरीमा फस्न पुग्छ। आफूभित्र बत्ती बालेर हिँड्नेहरू आँखा बन्द गरेर हिँडे पनि गन्तव्य पहिल्याउन अन्य इन्द्रीयहरूले साथ दिइरहेका हुन्छन्। हरेक अँधेरीहरू उजेलीको पर्खाइमा र हरेक उजेलीहरू अँधेरीको पर्खाइमा हुन्छन्। सूर्यास्तपछि सूर्योदयको प्रतिक्षामा घडीका सुईहरू घुमिरहेका हुन्छन्। सबै उज्यालाले सुखानुभूति नदिन पनि सक्छन्। उज्यालाका किरणहरूलाई कसले कहाँ र कसरी प्रयोग गरिरहेछ भन्ने कुराले पनि महत्व राख्छ। कहिलेकाहीँ मानिस सुखको मातले पनि दुःख निम्त्याइरहेको हुन्छन्। संसारमा अनेक कारणले मानिस दुखी बनिरहेका हुन्छन्। दुःखले सबै मानिसलाई डसिरहेकै हुन्छ। कोही धनी, धनी भएकै कारणले पनि दुखी भएका छन् भने गरिब आधारभूत आवश्यकताको अभावमा दुखी भइरहेछन्। मानिस कोही बिछोडमा दुखी छन्। कोही ब्यापार व्यवसाय घाटाले त कोही पारिवारिक सम्बन्धले। दुःखसँग नजोडिएको मानिस यो धर्तीमा सायदै होला। मानिसका हरेक जीवनलाई चुनौती दिइरहने वास्तविकताको अर्को नाम हो दुःख। जीव र जगत्लाई राम्ररी अनुभव गर्ने ज्ञानका स्रष्टाहरूले पनि संसार सुखमय हैन, दुःखमय छ भनी जीवनको अध्ययनबाट निष्कर्ष निकालेका छन्। दुःखले सुखलाई नष्ट गर्न सक्दैन। तर, दुःखले सुखको परिभाषा भने गर्छ। मानिसले अनुभव गरिरहेको दुःख वास्तवमा डर हो। त्यसमा जिउने मानिसले आनन्द प्राप्त गर्न सक्दैन। मानिसले बुझ्नुपर्छ कि अन्धकारले अन्धकारलाई हटाउन सक्दैन, न अँध्यारोले उज्यालो नै। अँध्यारो र उज्यालो परिपूरक भने हुन्। अन्धकारबिना उज्यालोको र उज्यालोबिना अन्धकारको परिभाषाको अर्थ रहँदैन। उज्यालोमा मार्ग पहिल्याउन धेरै कष्ट गर्नुपर्दैन। तर, अन्धकारमा पनि मार्ग पहिल्याउनेहरूले सार्थक जीवन जिउने हुन्। अँधेरीमा हराइरहेका उजेलीहरूले पनि जीवनमा खुसीको किरण भने छरिरहेका हुन्छन्।"
यसकारण आर्थिक संकट!,"देशमा आर्थिक संकट चर्किंदै गएको कुरा सत्य हो। तर, कारण संघीयता नै हो भन्ने कुरा चाहिँ सत्य होइन। राज्य सञ्चालनका विभिन्न शासन प्रणाली हुन्छन्। जसमा मूलतः एकात्मक र संघीय शासन प्रणाली छन्। राज्यसत्ताको सम्पूर्ण शक्ति र अधिकार सबै केन्द्रमा हुने शासन प्रणाली एकात्मक केन्द्रीकृत राज्य प्रणाली हो। एउटै भूगोल वा राज्यलाई दुई वा दुईभन्दा बढी तह निर्माण गरी शासन गर्ने प्रणाली संघीय शासन प्रणाली हो। ठूला र साना दुवै खाले भौगोलिक स्थिति भएका मुलुकमा संघीयताको सफल अभ्यास भएको छ। नेपालमा संघीय शासन प्रणालीको अभ्यास सुरु भएको करिब ६ वर्ष भएको छ। संघीयता अभ्यासमा नागरिक खुसी हुन्छन् भन्ने थियो। तर, यसबीच असन्तुष्टि पनि देखिएको छ। घरघरमा सिंहदरबार, गाउँगाउँमा अधिकार र विकाससँगै समृद्धिको यात्रा नाम दिएर मुलुक संघीयतामा गएको हो। तर, संघीयताको मुख्य कडीको रूपमा रहेको प्रदेश संरचनाकै औचित्यमा पनि प्रश्न उठ्न थालेको छ। बेलाबेलामा संघीयता खर्चिलो र बोझिलो भयो भन्ने प्रश्न पनि उठ्ने गरेको छ। व्यवस्थाहरू परिवर्तन भए पनि जनताको अवस्थामा केही सुधार हुन सकेन। व्यवस्था परिवर्तनले केन्द्र र प्रदेशमा सयौं सांसद र मन्त्रीको संख्या बढायो। स्थानीय सरकारहरूले करको दरमा वृद्धि गरे तर त्यसअनुसार सुविधा दिन सकेका छैनन्। करको बोझमात्रै थपिएको गुनासो नागरिकको छ। संघीयता विरोधीले संघीयता खारेज गर्ने मनसायका साथ यो प्रणाली खर्चिलो भयो भन्ने तर्क गर्छन्। उनीहरू संघीय शासन प्रणाली बोझिलो हुने र हाम्रोजस्तो आर्थिक अवस्था कमजोर रहेको मुलुकले धान्नै नसक्ने भ्रम जनतामा फैलाउने प्रयासमा लागेका छन्। हाम्रो जस्तो सानो मुलुकमा संघीयता आवश्यक नै नरहेको भ्रम पनि उनीहरूले फैलाउने गरेका छन्। यस्तो भ्रम फैलाउनु उनीहरूको राजनीतिक धर्म होला, तर वास्तविकता त्यो होइन। के संघीय शासन प्रणाली, एकात्मक शासन प्रणालीभन्दा खर्चिलो हुन्छ ? यो नै वास्तविकता हो ? त्यसको आधार के ? हिसाबकिताब कसले गरेको र कसरी गरिएको हो ? त्यो प्रष्टसँग जनताले बुझ्ने गरी ल्याउनु पर्दैन ? मुखले बोलेर मात्र हुन्छ ? एकात्मक शासन प्रणालीको खर्च कति थियो ? अहिले संघीय शासन प्रणालीमा खर्च कतिले बढ्यो ? के संघीयता कार्यान्वयन भएपछि देशले केही पाएको छैन ? विकासको बिज रोपिएको छैन ? पञ्चायतकालै शासन व्यवस्थालाई छरितो बनाउन डा हर्क गुरुङले २५ जिल्लाको अवधारणा ल्याएका थिए। २०४६ सालकै परिवर्तनपश्चात पनि साबिक स्थानीय निकायको संख्या घटाउने एवं शिक्षा, स्वास्थ्य, कृषि, ग्रामीण सडक, खानेपानी आदि विषयगत निकायसँग सम्बन्धित कार्यालयहरू स्थानीय निकायमा निक्षेपण गर्नेजस्ता प्रयास भएका थिए। तर, कार्यान्वयन भएन। पाँच विकास क्षेत्रमा क्षेत्रीय कार्यालयहरू थियो। तर, क्षेत्रीय कार्यालयहरू पनि प्रभावकारी भएनन्। विकेन्द्रीकरणको प्रयास त्यस बेलामा पनि भएकै हो। सिद्धान्ततः संघीयता पनि विकेन्द्रीकरण नै हो। संघीयताले जनताको घरदैलासम्म सेवा पुयाउने काम गरेको छ। संघीयताको आर्थिक लागतको हिसाब गर्ने कुनै स्थापित विधि छैन। अत्यावश्यकीय काम वा चिजका लागि खर्च कति हुन्छ भनेर हिसाब गरिँदैन। हिसाब गर्नु मानवीय दृष्टिकोणले मनासिब पनि होइन। जसरी मानिस बिरामी पर्दा शरीरले उपचार माग गर्छ, त्यसबेला खर्चको हिसाब नगरी उपचार गर्नुपर्ने हुन्छ। त्यसरी नै देशको सामाजिक, राजनीतिक चरित्रले संघीय शासन प्रणाली माग गर्छ भने प्रणालीको खर्चको हिसाब नगरी संघीयता लागू गर्नुको विकल्प हुँदैन। देशको बढ्दो आर्थिक संकटलाई संघीयतासँग जोड्ने गरेको छ। देशमा आर्थिक संकट चर्किंदै गएको कुरा सत्य हो तर कारण संघीयता नै हो भन्ने कुरा चाहिँ सत्य होइन। बढ्दो आर्थिक संकटको मुख्य कारण कुशासन र भ्रष्टाचार हो। योचाहिँ सत्य हो। देश खराब राजस्व तथा कर नीति र प्रशासनको शिकार हुनु, दक्ष जनशक्ति, पुँजी, उद्यमशीलता र प्रविधिको अभाव, युवा जनशक्तिलाई विदेश पलायन हुनबाट रोक्न नसक्नु, उपभोगमुखी अर्थतन्त्र तथा अर्थतन्त्रलाई अन्तर्राष्ट्रिय अर्थतन्त्र र बजार प्रणालीमा आबद्ध गर्न नसक्नु आदि बढ्दो आर्थिक संकटका कारणहरू हुन्। संघीयताले आर्थिक संकट निम्त्याएको हो भने संघीयता अघि देशको आर्थिक अवस्था कस्तो थियो ? सामाजिकराजनीतिक अवस्था कस्तो थियो ? भ्रष्टाचारको अवस्था कस्तो थियो ? के यी र यस्ता प्रश्नको जवाफै नखोजी संघीयतामाथि प्रश्न उठाउने काम उचित हो ? पक्कै पनि होइन। देशको आर्थिक प्रवृत्ति करिब ४० वर्षदेखि उस्तै छ। पञ्चायतकालकै उत्तराद्र्धबाट ऋण लिन थालिएको हो। संघीयता कार्यान्वयन भएपछि ऋण लिनु परेको र ऋण लिन थालिएको होइन ? नेपालले अंगीकार गरेको शासन व्यवस्था केही खर्चिलो पक्कै हो। जनताबाट माग भएरै यसलाई स्विकार गर्न दलहरू बाध्य भएका हुन्। संघीयताप्रति केही ठूला दलको अनिच्छाका कारण संघीयता कार्यान्वयनप्रति उनीहरू इमान्दार देखिएनन्। संघले प्रदेश र स्थानीय तहलाई संघीय सरकारको प्रशासनिक एकाइको व्यवहार गर्दै आएको छ। तीन तहको सरकारबीच समन्वय हुन नसक्दा खर्च व्यवस्थापन हुन सकेको छैन। न त संघीयताले दिनुपर्ने सहज सेवा जनताले पाउन सकेका छन्। निश्चय नै सार्वजनिक खर्चको व्यवस्थापन परेर संघीयता व्यवस्थापन गर्न सकिन्छ। ठूला दलहरूले सार्वजनिक खर्च व्यवस्थापन गरेर संघीयता कार्यान्वयन गर्न इच्छा देखाएमा संघीयता सफल पनि हुन्छ। यसमा कुनै शंका छैन। संविधानले धेरै अधिकार र जिम्मेवारी प्रदेश र स्थानीय तहलाई दिएको छ, तर स्रोतसाधन सिंहदरबारमै थन्किएको छ। सार्वजनिक खर्च व्यवस्थापनका लागि सर्वप्रथम सांगठनिक संरचनाहरू चुस्त बनाउन आवश्यक छ। संघले मन्त्रालयको संख्या घटाउन, प्रदेश र स्थानीय तहमा जिम्मेवारी सरिसकेको संघीय स्तरका अनावश्यक विभागहरू खारिज गर्न, प्रदेशहरूमा पनि अवश्यक संख्यामा मात्र मन्त्राय र विभागहरू राख्न, संघ र प्रदेशहरूमा सीमित संसदीय समितिमात्र बनाउन, कर्मचारीहरूको दरबन्दीमा पुनरावलोकन गर्न, सिंहदरबारका कामविहीन कर्मचारीलाई प्रदेश र स्थानीय तहमा पठाउन, संवैधानिक आयोगहरूको संरचना परिवर्नन गर्न तथा गाडी सुबिधा कटौती गर्नलगायतका कार्यहरू गर्न अत्यन्त जरुरी छ। संस्थागत संरचनाकै अनुपातमा प्रशासकीय खर्च पनि बढ्दै गएको हो। संविधानतः जिम्मेवारी प्रदेश र स्थानीय तहमा सरे पनि संघले सांगठनिक संरचना खासै कम गरेको छैन, उता प्रदेशहरूले धमाधम कार्यालयहरू स्थापना गर्ने गरेका छन्। सांगठनिक संरचना निर्माण लगायतमा संघ र प्रदेशबीच समन्वय हुन नसक्दा पनि सार्वजनिक खर्च बढ्दै गएको भने हो। संघ र प्रदेशले समन्वयमै संस्थागत संरचना बनाइ अगाडि बढेमा सार्वजनिक खर्चमा निकै कटौती हुनसक्छ। कतिपय संघीय कार्यालयहरूसँगै समन्वय गरेर प्रदेशले पनि काम गर्न सक्छ। त्यस्ता कार्यालय प्रदेशले छुट्टै स्थापना गर्नै पर्दैन। हिजो विकेन्द्रीकरण असफल भएपछि मुलुक संघीयतामा गएको हो। संघीयता पनि असफल भएमा मुलुक असफल राष्ट्रको रूपमा चित्रित हुन्छ। त्यसैले संघीयतालाई सफल बनाउनुको विकल्प छैन। योजना तर्जुमा र कार्यान्वयन प्रक्रियालाई व्यवस्थित तथा सुशासन कायम गरेर सार्वजनिक खर्च घटाउन सकिन्छ। अत्यावश्यकीय शासन प्रणालीको खर्च नै धान्न सक्दैन भने त्यो कसरी राज्य हुन सक्छ ?"
नागरिक उड्डयन प्राधिकरणले मिडियालाई स्पष्टीकरण सोध्नु निन्दनीय कार्य,"प्राधिकरणले मिडियालाई स्पष्टीकरण सोध्नु निन्दनीय कार्य राजकिशोर यादव, पूर्व सूचना तथा सञ्चार मन्त्री तथा जनता समाजवादी पार्टी नेपालका नेता लोकतन्त्रमा मिडिया, पत्रकारिता र अभिव्यक्ति स्वतन्त्रता राज्यको चौथौं अंगको रुपमा हुन्छ। उसले जनतालाई सहि सूचना सूचित गर्ने मिडियाको कर्तव्य हो। र यो लोकतान्त्रिक देशहरुमा स्थापित मान्यता हो। त्यसैले पत्रिकामा प्रकाशित कु्नै समाचारको विषय वस्तुमा सम्बन्धित व्यक्ति, निकायलाई चित्त बुझेन भने वा सूचना तथ्यपरक छैन वा विषयवस्तुलाई बंग्याएर समाजमा अहित हुने भयो भने प्रेस काउन्सिल, अदालत या विभिन्न निकायहरु छन् जहाँ गएर आफ्नो कुरो राख्न सकिन्छ। उजुरी गर्न सकिन्छ। तर, समाचारको विषयलाई लिएर मिडिया हाउसका मालिक वा मिडिया हाउसलाई नै एक प्रकारको स्वतन्त्रतामाथि रोक लगाउने गरि प्राधिकरणलाई स्पष्टकरण सोध्ने अधिकारी छैन। गर्नु पनि हुँदैन। यदि सिधैं स्पष्टीकरण सोध्नु भनेको लोकतन्त्रमाथि धावा बोल्नु हो। अहिले अन्नपूर्ण मिडिया नेटवर्कको अध्यक्ष रामेश्वर थापामाथि जसरी नेपाल नागरिक उड्डयन प्राधिकरणले चिठ्ठी काटेर स्पष्टीकरण सोध्ने कुरा गैरकानुनी हो। यदि प्राधिकरणलाई समाचारको विषयमा चित्त बुझेको छैन भने प्रेस काउन्सिल तथा अदालतमा जाँदा हुन्छ। जसरी प्राधिकरणले मिडिया सञ्चालकलाई सिधा स्पष्टीकरण सोध्नु निन्दनिय कार्य हो। आपत्तिजनक छ। प्राधिकरणमाथि कानुनी प्रश्न उठ्यो मनिष झा  सांसद, राष्ट्रिय स्वतन्त्र पार्टी तथा सार्वजनिक लेखा समिति सदस्य नेपाल नागरिक उड्डयन प्राधिकरणलाई समाचारको विषयमा चित्त बुझि राखेको छैन। समाचारको विषय वस्तुका बारेमा असहमति छ भने मिडियासँग सम्बन्धि सरकारी निकायमा उजुरी दिनुपर्छ। सरकार र उनका निकायहरु गरेको निर्णयप्रति जनता र मिडियाले प्रश्न उठाउछन्। त्यो उठाउन पाउनु पनि पर्छ। प्रश्न उठाउनु भनेको अभिव्यक्ति स्वतन्त्रतासँग जोडिन्छ। प्राधिकरणले त्यसको जवाफ दिनु पर्छ। हामीले प्रश्न नै सोध्नु हुँदैन भन्ने छैन। प्रश्न सोध्यो भने, हामीलाई प्रश्न सोध्छस् भनेर प्राधिकरण जस्ता निकायले मिडिया सञ्चालकलाई स्पष्टकरण सोध्नु गलत हो। नियामक निकायको सञ्चालन कार्यविधि छ। उदाहरणका लागि हामीलाई कुनै स्कूलसँग चित्त बुझेन भने त्यहाँ गएर ताला लगाउनु हुँदैन। आफ्नो माग र मुद्दाबारे सरोकारवाला निकायमा पुग्नु पर्छ। प्राधिकणले मिडियाको विषय वस्तुमा सरोकार राख्न पाउँछ। तर मिडिया काउन्सिल, सूचना तथा सञ्चार विभागलाई पत्र लेख्नु पर्छ। प्राधिकरण आफैँमा पनि नियमन निकाय हो। कानुनी शासन र विधी सबैले निर्वाह गर्नु पर्छ। प्राधिकरणले मिडियालाई सिधा पत्र लेखेको छ भने हामीले उसलाई हाम्रा निकाय मार्फत प्रश्न गर्नुपर्छ। अन्नपूर्ण मिडिया नेटवर्क प्राधिकरणमा दर्ता भएको संस्था होइन। अनि उसलाई प्राधिकरणले स्पष्टीकरण सोध्ने कुरा कानुनी रुपमा मिल्दैन। आफू सुध्रिनुको सट्टा मिडियामाथि औंला ठड्याइयो यमलाल कँडेल, पूर्वपर्यटनमन्त्री एवं प्रदेशसभा सदस्य, कर्णाली प्रदेश १२ बजेपछि दुर्गममा उडान रोकिँदा कर्णालीवासीले अनाहकमै ज्यान गुमाउनुपर्ने अवस्था आयो। यसैकारण हामीले पनि प्रदेश सरकारलाई दबाब दिन संघीय सरकारको ध्यानाकर्षण गरायौं। प्रदेश सरकारले यसबारे जवाफ दिन नसक्दा संसद् अबरुद्ध गर्नुपर्यो। क्यानको निर्णय कर्णाली र हिमाली जिल्लावासी बिरोधी थियो। गुनासो आएपछि आफू सुध्रिनुको सट्टा समस्या उजागर गर्ने मिडियामाथि औंला ठड्याउने काम स्वीकार्य छैन। पेसाअनुसारको सेवा दिनुपर्छ। तर, निर्णय गर्दा प्रतिशोध साँध्ने काम भयो। कानुनी व्यवस्थाविपरीत किन ? प्रदीप पौडेल, युवा नेता नेपाली कांग्रेस प्रकाशन गृहले छापेको समाचारमा चित्त बुझेन भने मौज्दात कानुनी व्यवस्थाअनुसार अघि बढ्नुपर्छ। कानुनी व्यवस्था कुल्चेर कानुन उपचार खोज्न मिल्दैन। त्यसकारण समाचार खण्डन गर्ने वा उजुरी गर्ने निकाय अरू नै छन्। मिडिया हाउसलाई सीधै पत्र काट्ने कुरा कुनै कानुनी बाटो हो भन्ने लाग्दैन। मिडियाकै नियमकारी निकाय छन् नि ! देव गुरुङ, महासचिव नेकपा माओवादी मिडियासँग चित्त नबुझे मिडियाकै नियमनकारी निकायमा पुग्नुपर्छ। ऐन, कानुन मिचेर बाहिरबाट उपचार खोज्ने कुरा कदापी स्वीकार्य हुन सक्दैन। अर्कोतिर, मिडियाले जनताका पिरमर्काका कुरा उठाउँदा मुख थुन्ने गरी अघि बढ्न खोज्नु मूर्खता हो। यो पनि पढ्नुहोस सिम्रिक हेलिकप्टरमाथि प्राधिकरणको बदनियत उडान प्रतिबन्ध, दुर्गमलाई नाकाबन्दी ! प्राधिकरण जहाजमा रोक लगाउने, बिरामीले सित्तैमा ज्यान फाल्नुपर्ने हवाई उडानमा लगाइएको प्रतिबन्ध हटाउन प्रधानमन्त्रीको ध्यानाकर्षण कर्णालीमा नियमित हवाई उडान गर्न प्रदेश सरकारले पठायो प्राधिकरणलाई पत्र उडानसम्बन्धी नियम प्राधिकरणले सच्यायो, अब अतिरिक्त समयमा पनि उडान भर्ने नागरिक उड्डयन प्राधिकरण प्रतिक्रियात्मक भयो प्राधिकरणद्वारा सम्पादकीय स्वतन्त्रतामा धावा प्राधिकरणको निर्णय गलतै गलत नागरिक उड्डयन प्राधिकरणले गरेको निर्णयको असरका विषयमा प्रकाशित समाचार प्राधिकरणद्वारा सम्पादकीय स्वतन्त्रतामा धावा प्रेस स्वतन्त्रता विरोधी काम गर्यो नागरिक उड्डयन प्राधिकरणले"
विश्वकपमा छनोट भएको आठ वर्षमै स्पेन बन्यो विश्वकप च्याम्पियन,"सिड्नी: ओल्गा कार्मोनाको निर्णायक गोलप्रेरित स्पेन फाइलनमा इङ्ल्यान्डलाई १० को नतिजामा पराजित गर्दै फिफा महिला विश्वकप च्याम्पियन बनेको छ। अस्ट्रेलियाको सिड्नीस्थित स्टेडियम अस्ट्रेलियामा कार्मोनाले गरेको एक मात्र गोल स्पेनलाई पहिलो पटक महिला विश्वकप जिताउन पर्याप्त भयो। पेनाल्टी बक्स भित्र मारियोना काल्डेन्टेले दिएको पासलाई डिफेन्डर कार्मोनाले सुन्दर गोलमा परिणत गरेकी थिइन्। सुरुआतमा स्पेनमाथि दबाब बनाएको युरोपेली च्याम्पियन इङ्ल्यान्डले गोल खाएपछि खेलमा पकड जमाउन सकेन। इङ्लिस मिडफिल्डर कायरा वाल्सले ६६औं मिनेटमा १८ यार्ड बक्समा फाउल गरेपछि स्पेनसामू अग्रता दोब्बर पार्ने अवसर थियो। तर, जेनिफर हेर्मोसोले प्रहार गरेको पेनाल्टी इङ्लिस गोलपिकर मेरी अर्प्सले विफल पारिदिएकी थिइन्। दोस्रो हाफमा सब्स्टिच्युट भएर मैदान प्रवेश गरेकी लौरेन जेम्सले ७६औं मिनेटमा ६ यार्ड बक्स अगाडिबाट गरेको सशक्त प्रहार स्पेनकी गोलकिपर काटा कोलले पञ्च आउट गरेकी थिइन्। निर्धारित सयमको अन्त्यतिर स्पेनको रक्षापंक्तिमा निरन्तर दबाब बनाए पनि इङ्ल्यान्डले उल्लेख्य आक्रमण बुन्न सकेन। फाइनल ह्विसल बज्नुअघि सम्म निरन्तर कोसिस गरे पनि स्पेनको बलियो रक्षापंक्ति छिचोल्न नसक्दा इङ्ल्यान्डले हार टार्न सकेन। गत वर्ष इङ्ल्यान्डलाई युरोपेली च्याम्पियन बनाएकी डच प्रशिक्षक सरिना वेगम्यान लगातार दोस्रो पटक फाइनलमा पुगेर पनि उपाधि उचाल्नबाट वञ्चित भइन्। यसअघि सन् २०१९ मा फ्रान्समा भएको पछिल्लो संस्करणमा नेदरल्यान्ड्सलाई फाइनलसम्म पुर्याएकी वेगम्यानले यसपाली इङ्ल्यान्डलाई पनि पुर्याएकी थिइन्। यद्यपि, स्पनेले भने महिला विश्वकप खेल्न थालेको आठ वर्षमै विश्व च्याम्पियनको यात्रा तय गरेको छ। पहिलो पटक सन् २०१५ मा विश्वकपमा छनोट भएको स्पेनिस महिला टिमले यसअघि अन्तिम १६ पार गर्न सकेको थिएन। यो संस्करणको पहिलो खेलमा कोस्टा रिका र जाम्बियालाई क्रमशः ३० र ५० ले हराएको स्पेन लिग चरणको अन्तिम खेलमा जापानसँग ४० ले पराजित भएको थियो। अन्तिम १६ मा स्वीट्जरल्यान्डमाथि ५१ को शानदार जित निकालेको स्पेनले क्वार्टरफाइनलमा साविक उपविजेता नेदरल्यान्ड्सलाई स्तब्ध पारेको थियो। गत संस्करणको फाइनलिस्टलाई हराएर नयाँ कीर्तिमान रच्न सुरु गरेको स्पेनले सेमिफाइनलमा स्वीडेनलाई हराएर ऐतिहासिक यात्रा कायम राखेको थियो। आइतबार ओलम्पिक पार्कस्थित स्टेडियम अस्ट्रेलियामा उपाधि उचालेसँगै पुरुष टिमले विश्वकप जितेको १३ वर्षपछि स्पेनिस महिला टिम पनि विश्व विजेता बन्यो। सेमिफाइनलमा इङ्ल्यान्ड्ससँग पराजित भएको अस्ट्रेलिया तेस्रो स्थानका लागि स्वीडेनसँग भिडेको थियो। तर, युरोपियन टिमसँग ब्रिसबेनमा २० ले पराजित भएसँगै अस्ट्रेलियन टिम कम्तिमा तेस्रो स्थान हासिल गर्न असफल रहेको थियो। स्पेन विश्वकप विजेता बनेसँगै समापन भएको फिफा महिला विश्वकप २०२३ को गोल्डेन बुट जापानी खेलाडी हिनाता मियाजावाले जितिन्। उनले जापान क्वार्टरफाइनल सम्म पुग्दा सर्वाधिक पाँच गोल गरेकी थिइन्।"
प्री ओपन सेसनमा सामान्य अंकले बढ्यो नेप्से,काठमाडौं : प्री ओपन सेसनमा नेप्से परिसूचक सामान्य अंकले बढेको छ। नेप्से परिसूचक ००६ अंकले बढेर २०३३२० विन्दुमा पुगेको हो। यो समयमा सेन्सेटिभ इण्डेक्स ००१ अंकले बढेको छ। प्री ओपन सेसनमा १४ कम्पनीको १ हजार १८० कित्ता सेयर ३ लाख ४७ हजार ६२६ रुपैयाँ बराबरको खरिदबिक्री भयो। कारोबारमा आउका ३ कम्पनीको मूल्य बढयो भने ७ को मूल्य घट्यो। बाँकी ४ कम्पनीको मूल्य स्थिर रह्यो।
नागरिक उड्डयन प्राधिकरणले गरेको निर्णयको असरका विषयमा प्रकाशित समाचार,"प्राधिकरणले दुर्गम जिल्लामा १२ बजेपछि हवाई सेवामा रोक लगाउने निर्णय गरेपछि त्यसको असरका विषयमा विभिन्न सञ्चारमाध्यममा प्रकाशित समाचारहरू बीबीसीले प्रकाशन गरेको समाचार बचाउने आशा थियो, जहाज नआउँदा मुटुको टुक्रा गुमाएँ प्रकाश पन्त (बीबीसी) । सुर्खेत झाडापखाला चलेपछि हुम्ला सिमकोटका सुरज चुनारले ६ महिनाका छोरा इमरानलाई उपचारका लागि जिल्ला अस्पताल ल्याए। उपचारपछि झाडापखाला त रोकियो, तर बच्चालाई निमोनियाले समात्यो। चार दिन अस्पतालमा भर्ना गरेर उपचार गर्दासमेत निमोनिया ठीक नभएपछि जिल्ला अस्पतालका डाक्टरले साउन १८ गते थप उपचारका लागि बच्चालाई नेपालगन्ज रेफर गरे। तर, रेफर गरेको साता दिनसम्म जहाज कुर्दाकुर्दै साउन २६ गते इमरानको ज्यान गयो। निर्विकल्प हवाई मार्ग बिरामी छोरालाई सुविधायुक्त अस्पताल लैजान सुरजसँग हवाई मार्गबाहेक अरू केही विकल्प थिएन। छोरालाई बचाउन धेरै प्रयास गरेका उनी नेपाल नागरिक उड्डयन प्राधिकरणको गलत निर्णयका कारण आफूले छोरा गुमाउनु परेको भन्दै पीडा पोख्छन्। सुविधासम्पन्न ठाउँमा लग्न पाएको भए बचाउन सकिन्थ्यो कि भन्ने आशा थियो, तर साता दिनसम्म पनि जहाज नआउँदा मुटुको टुक्रा (छोरा) गुमाएँ, उनले बीबीसीसँग भने, यस्तो नियम लागू गर्नु भनेको दुर्गमका बिरामीलाई मर्न बाध्य पार्नु हो। जिल्ला अस्पताल हुम्लाकी निमित्त प्रमुख सरिता बोहराले आफ्नो अस्पतालले रेफर गरेको तर समयमै बिरामीलाई उपचार हुन सक्ने सुविधासम्पन्न अस्पताल लैजान नसक्दा साता दिनभित्रै २ जना बच्चाको मृत्यु भएको बताइन्। समयमै सुविधायुक्त अस्पतालमा लगेको भए बच्चाहरूलाई बचाउन सकिन्थ्यो, उनले भनिन्, १२ बजेसम्म मौसम खुल्दैन, दिउँसो खुल्छ जहाज आउँदैन। साउन १५ गते रेफर गरिएका ७ महिनाका रोहित शाहीको पनि साउन २२ गते मृत्यु भएको थियो। बोहराका अनुसार दुवै बच्चालाई एनआईसीयू मा राखेर उपचार गर्नुपर्ने अवस्था थियो। तर, यो सुविधा जिल्ला अस्पताल हुम्लामा छैन। अहिले पनि थप उपचारका लागि साता दिनअघि रेफर भएर नेपालगन्ज जान नसकेका ३ जना सिकिस्त बिरामी अस्पतालमै छन्। दुर्गमवासीको जीवनमाथि प्राधिकरणको खेलबाड यस्तै मुगुको खत्याड गाउँपालिकाका ६० वर्षीय बिर्खबहादुर कार्कीको पनि जहाज कुर्दाकुर्दै ज्यान गएको उनका आफन्तजनले बताएका छन्। उपचारका लागि सुविधायुक्त ठाउँमा लैजान छिमेकको बाजुरास्थित कोल्टी विमानस्थल पुर्याइए पनि तीन दिनसम्म जहाज नआउँदा उपचार अभावमा उनले ज्यान गुमाउनु परेको उनका परिवारजनले बताए। नागरिक उड्डयन प्राधिकरणले मनसुनी वर्षा धेरै हुने समयलाई ध्यानमा राखेर हवाई सुरक्षाका लागि भन्दै गत साउन १५ गतेबाट पहाडी तथा हिमाली जिल्लाका साना जहाज चल्ने २९ वटा (स्टल एयरपोर्ट) विमानस्थलमा दिउँसो १२ बजेपछि उडानमा रोक लगाइएको जनाएको छ। ती क्षेत्रका लागि भरपर्दो यातायात सेवाका रूपमा रहेका हवाई जहाज र हेलिकप्टरको सेवा दिनको १२ बजेपछि बन्द हुँदा आफूहरूले ठूलो सास्ती भोग्नु परेको त्यहाँका नागरिकहरूले गुनासो गरेका छन्। अहिलेसम्म पनि सडक सुविधा नपुगेका र सडक भए पनि भरपर्दो यातायात सेवा नभएका ठाउँमा प्राधिकरणले दिउँसो १२ बजेपछिका उडानमा रोक लगाएपछि आपत्कालीन उद्धार, दैनिक उपभोग्य वस्तु, खाद्यान्न, औषधि, निर्माण सामग्रीको ढुवानीमा समेत असर परेको स्थानीयवासीले बताएका छन्। प्राय : जसो दिउँसोतिर मात्रै मौसम सफा कर्णाली र सुदूरपश्चिमलगायत देशका अरू पहाडी तथा हिमाली क्षेत्रमा मनसुनको समयमा प्राय : जसो दिउँसोतिर मात्रै मौसम सफा हुने गरेको स्थानीय बासिन्दा भन्छन्। यसअघि भने ती क्षेत्रका विमानस्थलमा दिउँसो पाँच बजेसम्म हवाई जहाज र हेलिकप्टर उडान हुने गर्थे। प्राधिकरणले निर्माण सामग्री ढुवानी, कार्गो, चार्टर फ्लाइट र माउन्टेन फ्लाइटमा समेत १२ बजेपछि रोक लगाएको छ। प्राधिकरणको निर्णयले नागरिकलाई सास्ती हुनुको साथै पर्यटन व्यवसायसमेत धराशायी बन्ने अवस्था आएको पर्यटन व्यवसायी गुनासो गर्छन्। हतोत्साहितसिमकोट गाउँपालिकाकी उपाध्यक्ष सुशीला रोकाया दुर्गमको जनजीवनलाई प्रतिकूल प्रभाव पार्ने निर्णय तत्काल फिर्ता लिन माग गर्छिन्। उनी भन्छिन्, कर्णालीवासीलाई हेपेर गरिएको जनता मार्ने निर्णय हामीलाई मान्य छैन। १२ बजेपछि उडानमा रोक लगाएपछि चामल ढुवानीको कामसमेत प्रभावित भएको छ। सिमकोट, खार्पुनाथ र नाम्खा गाउँपालिकाका बासिन्दाका लागि सतिसल्लाबाट हेलिकप्टरले चामल ओसारी रहेको छ। उक्त निर्णयअघि दैनिक ९१० वटा उडान हुँदै आएकोमा अहिले भने १२ बजेसम्म मुस्किलले २३ खेप मात्र चामल ढुवानी हुने गरेको छ। समयमै चामल ढुवानी गर्न नसकिए यी गाउँपालिकामा साता दिनभित्रै खाद्यान्न संकट हुने उपाध्यक्ष रोकायाले चिन्ता व्यक्त गरेकी छन्। सेफ्टी प्रोटोकललाई कडाइ गरिएको प्राधिकरणको दाबी नेपाल नागरिक उड्डयन प्राधिकरणले मनसुनको समयमा हुने हवाई दुर्घटना न्यूनीकरण गर्न तीन महिनाका लागि सेफ्टी प्रोटोकल लाई कडाइका साथ लागू गरेको बताएको छ। प्राधिकरणका उपप्रबन्धक ज्ञानेन्द्र भुलले कसैलाई दु : ख दिने नियतले नभई जनताको जीवन सुरक्षाका लागि सेफ्टी प्रोटोकललाई कडाइ गरिएको बताए। उनले भने, मौसम अनुकूल भएको बेला खाद्यान्न ढुवानी, बिरामी ओसार पसार, आकस्मिक उद्धारको उडानमा भने रोक छैन। नागरिकले प्रकाशन गरेको समाचार कर्णालीको काल बन्दै अप्रेसन आवर नगेन्द्र उपाध्याय। सुर्खेत (नागरिक) न चामल छ न नुन छ न छ पानी बत्ती चिलगाडी नि आउन छोड्यो हाम्मा दु : ख कति ? नेता गया काठमाडौंमा, जनता कठै काँ जान उब्जनी हुँदैन भौती, भोकमरीमा क्या खान ? मुगुका पत्रकार कविराज कार्कीले जिल्लाको अहिलेको अवस्था समेटिएको देउडा गीत फेसबुकमार्फत सार्वजनिक गरे। कार्कीले लेखेजस्तै अहिले कर्णालीमा खाद्य संस्थानका गोदाम रित्तिएका छन्। काठमाडौंमा सुनका कुरा भइरहँदा कर्णालीमा नुन नपाएर आन्दोलन गरिरहनुपरेको यथार्थता छ। राज्यले कर्णालीलाई अनुदानका नाममा मागिखाने बनाएको छ। त्यसकारण भएका पाखाबारीमा पनि उब्जनी गरिन्न। यहीबेला सरकारले कर्णालीमा हवाई उडान बन्द गरिदियो। कर्णालीको भौगोलिक विकटता र अवस्था नबुझेर काठमाडौंले नियम लादिदिँदा कर्णाली अहिले छटपटाएको छ। साउन १५ गतेदेखि लागू भएको अप्रेसन आवरले कर्णालीले कति दु : ख र क्षति बेहोरिरहेको छ भन्ने जान्न हुम्लाका यी दुई घटना काफी छन्। मुगुको ताल्चा विमानस्थलमा जहाज नपाएपछि अलपत्र बिरामी । फाइल तस्बिर: नागरिक हुम्लाको सिमकोट गाउँपालिका७ का कालीबहादुर शाहीले झाडापखालाले थलिएका सात महिने छोरा रोहितलाई जिल्ला अस्पतालमा भर्ना गरे। त्यहाँ कार्यरत स्वास्थ्यकर्मीहरूले आईसीयूमा राखेर उपचार गर्नुपर्ने भन्दै सुुविधासम्पन्न अस्पताल पुर्याउन सुझाए। राष्ट्रिय सडक सञ्जालसँग हुम्ला जोडिएको छैन। यहाँको एक मात्र विकल्प हवाई सेवा हो। सरकारको नयाँ नियमले अहिले १२ बजेपछि सिमकोट विमानस्थलमा हवाई जहाज र हेलिकप्टर उड्न पाउँदैनन्। थप उपचारका लागि नेपालगन्ज वा सुर्खेत ल्याउने विकल्प सकिएपछि कालीबहादुरले बिरामी छोरालाई घर पुर्याए। बुधबार उनको मृत्यु भयो। सिमकोटकै सुरज सुनारका ६ महिने छोरा इमरानको पनि जहाज नचल्दा साउन १८ गते मृत्यु भयो। उनी पनि झाडापखालाले थलिएका थिए। ६ महिने बालकको उपचार आईसीयूमा राखेर गर्नुपर्ने थियो। त्यो सुविधा जिल्ला अस्पताल हुम्लामा छैन। त्यहाँका डाक्टर कैलाश लामाका अनुसार सुविधासम्पन्न ठाउँमा समयमै दुवै बालकलाई लगिएको भए बाँच्ने सम्भावना धेरै थियो। अभिभावकले अस्पताल पुर्याउनेबित्तिकै हामीले चेकजाँच गरेर सुविधासम्पन्न अस्पतालमा उपचार गराउनू भनेर रेफर गरिसकेका थियौं, उनले भने, जहाज नचल्दा दुई बालकले ज्यान गुमाउनुपर्यो। डा लामाले जहाज नचलेर उपचार अभावमा बालकहरूको मृत्यु हुँदा अत्यन्तै दु : ख लागेको बताए। जहाज नपाएर एक बालकको अस्पतालको बेडमै मृत्यु भयो, अर्का बालकको घरमा लगेपछि मृत्यु भयो, उनले भने, आफ्ना सन्तानलाई उपचार गराउन नपाउँदाको पीडा बाबुआमालाई कति होला ? उनले जहाज कुर्दाकुर्दै मृत्यु हुने अवस्थाको अन्त्य हुनुपर्ने बताए। विमान नचल्दा र समयमै विमानको टिकट नपाउँदा आफूले छोरो गुमाएको सुनारले बताए। छोरालाई नेपालगन्ज लान विभिन्न एयरलाइन्सका कार्यालयमा धाए पनि टिकट नपाएको उनले बताए। पहिलेजस्तो दिउँसो जहाज आउँदैनन्, १२ बजेअघि कहिलेकाहीँ आउने जहाजको टिकट पाइँदैन, उनले भने, छोरालाई समयमै अस्पताल पुर्याइदिएको भए बचाउन सकिन्थ्यो कि ? सिमकोट विमानस्थल १० बजेअघिसम्म कुहिरोले ढाकिएको हुन्छ। १२ बजेपछि सरकारले विमान चलाउन दिँदैन। साबिकको कर्णालीका पाँच जिल्लामध्ये चार जिल्लामा नियमित हवाई उडान हुन्थे। कालीकोटको सुनथराली विमानस्थल तयार भए पनि सञ्चालनमा आएको छैन। हुम्लाको सिमकोट विमानस्थल, मुगुको गमगढी विमानस्थल, डोल्पाको दुनै विमानस्थल र जुम्लाको जुम्ला विमानस्थलमा बेलुका ५ बजेसम्म जहाज चल्थे। हेलिकप्टर त अझै ढिलो समयसम्म सञ्चालन हुन्थे। सरकारले नयाँ नियम लागू गरेसँगै दुनै र गमगढी विमानस्थलमा विमान देखिएका छैनन्। मुगुको छायानाथ रारा नगरपालिकाकी दुर्गा लावट ६ महिनादेखि थलिएकी छन्। जिल्ला अस्पताल मुगुले उनलाई थप उपचारका लागि काठमाडौं जान भनेको छ। दुर्गाका बुवा रामलालले चिलगाडी (जहाज) नआउँदा छोरीलाई ठूलो अस्पताल लान नपाएको बताए। यहाँका डाक्टरले तल (काठमाडौं) लैजाऊ भनेका छन्, उनले भने, चिलगाडी आउँदैन, बर्खा लागेकाले गाडी पनि आउँदैन, मेरी छोरी अकालमै मर्ने हो कि भन्ने चिन्ता छ। उनले चिलगाडी आइदिए एक घण्टामै छोरीलाई नेपालगन्ज पुर्याउन सकिने बताए। नागरिक उड्डयन प्राधिकरणले साउन १५ गतेदेखि लागू हुने गरेर हिमाली तथा पहाडी क्षेत्रका २९ विमानस्थलमा बिहान ६ बजेदेखि १२ बजेसम्म मात्रै उडान अनुमति दिएको छ। यसको प्रत्यक्ष मार अहिले कर्णालीका नागरिकहरूमा परिरहेका छन्। नागरिक उड्डयन प्राधिकरणका कर्णालीका जिल्लामा कार्यरत कर्मचारी मात्रै होइन, सम्बन्धित जिल्लाका प्रमुख जिल्ला अधिकारी (प्रजिअ) हरूले पनि विमान उडानको तालिका परिवर्तन गर्न लिखित पत्र नागरिक उड्डयन प्राधिकरण र सरोकारवाला मन्त्रालयलाई पठाएका छन्। कर्णालीका सन्दर्भमा यो अव्यावहारिक निर्णय भयो, सच्याइनुपर्छ भनेका छौं, हुम्लाका प्रजिअ श्रीनाथ पौडेलले भने, सडक नै नभएको जिल्लामा ६१२ बजेसम्म मात्रै विमान चला भन्नु व्यावहारिक मानिँदैन। उनले विमान नचल्दा बिरामी, विद्यार्थीलगायत मर्कामा परेको बताए। बर्खाको समय भएकाले मुगु विमानस्थल बिहान १० बजेसम्म खुल्दैन। कुहिरोले ढाकिएको बेला विमान आउने कुरा भएन। दिउँसो मौसम सफा हुन्छ तर विमान आउँदैन। अप्रेसन आवरमा यहाँको मौसम खुलेको हुँदैन, ताल्चा विमानस्थल प्रमुख रोमन भट्टराईले भने, दिउँसो मौसम सफा हुन्छ, अप्रेसन आवरका कारण विमान आउँदैनन्। उनले कर्णालीका सन्दर्भमा यो व्यावहारिक नभएको बताए। हामीले कर्णालीको अवस्था, यहाँका जनताका गुनासा केन्द्रीय कार्यालयमा टिपाएका छौं, उनले भने, अहिलेसम्म त्यसको जवाफ आएको छैन। महानिर्देशकले मानेनन् मन्त्री भेट्न १२ बजेपछि जहाज र हेलिकप्टर नचल्दा कर्णालीका नागरिकहरूले सास्ती भोग्न थालेपछि यसबारे कुरा गर्न कर्णालीका उद्योग, पर्यटन, वन तथा वातावरणमन्त्री कृष्णबहादुर बिसी काठमाडौं गए। कर्णालीमा हवाई उडानमा लागेको नयाँ नियमले पारेको असर, नागरिकले खेप्नुपरेको सास्ती र कर्णालीको भूगोल र मौसमबारे जानकारी दिन नागरिक उड्डयन कार्यालय पुगेका उनलाई महानिर्देशक प्रदीप अधिकारीले भेट्न मानेनन्। सुरुमा फोनबाटै कुरा गर्न खोजेको थिएँ, फोन उठेन, मन्त्री बिसीले भने, भेट्न जाँदा पनि भेट पाइनँ।उनले अप्रेसन आवर अव्यावहारिक भएको बताए। बिसीका अनुसार घाँसे मैदान हुँदा लागू भएको निर्णयलाई अहिले आएर फेरि लागू गर्नु जनतालाई दु : ख दिने नियत मात्रै भएको हो। उतिबेला विमानस्थलहरू साना थिए, घाँसे मैदान थिए, थोरै हावा चल्दा, पानी पर्दा दुर्घटनाको डर हुन्थ्यो, उनले भने, त्यतिबेलाको निर्णयलाई अहिले कार्यान्वयनमा ल्याउनु भनेको जनतालाई सरासर दु : ख दिने काम मात्रै हो। हिमाली तथा पहाडी क्षेत्रका सबै विमानस्थलहरू कालोपत्र भइसकेका छन्। रनवे पनि पहिलेको तुलनामा विस्तार गरिएका छन्। मुगुका कार्कीले जहाज नआउँदाको पीडा र यसले भोलिका दिनमा ल्याउन सक्ने समस्याको संकेत गरेको गीतको तल हुम्लाका भक्त शाहीले कमेन्ट गरेका छन्, राज्य सत्ता उनैको हो कर्णालीको हैन दु : ख पीडा सिरानी छन्, कहिल्यै मनको भैन हुन पनि हवाई सुरक्षाका नाममा गरिएको निर्णय कार्यान्वयनअघि कर्णालीलाई एकपटक सोधेको भए, यहाँको भौगोलिक र मौसमको अवस्थाको राम्रोसँग अध्ययन गरेको भए कर्णालीले अहिले पाउँदै आएको दु : ख पाउने थिएन। कान्तिपुरले प्रकाशन गरेको समाचार जहाज कुर्दाकुर्दै हुम्लामा ४ शिशुको ज्यान गयो जनकबहादुर शाही हुम्ला (कान्तिपुर) खराब मौसम र नागरिक उड्डयन प्राधिकरणको नियमका कारण जहाज नआउँदा जिल्ला अस्पताल हुम्लाबाट रिफर गरिएका ४ शिशुले उपचार अभावमा ज्यान गुमाएका छन्। दुर्गम जिल्ला हुम्लाको सिमकोटमा रहेको सिमकोट विमानस्थलमा लामो समयसम्म उडान नहुँदा सेवाग्राहीहरू मर्कामा परेका छन्। विमानस्थल पुग्दै फर्किँदै गर्नु सेवाग्राहीको दिनचर्या बनेको छ। यही चपेटामा परेर हुम्लाका ४ बालकले ज्यानसमेत गुमाउनु परेको छ। हुम्लाको सिमकोट गाउँपालिका६ माथिल्लो गाउँका ६ महिने बालक इमरान सुनार, सिमकोट गाउँपालिका७ डाडाफयाका ७ महिने बालक रोहित शाही, खार्पुनाथ१ लालिका डेढ वर्षे बालक आर्यन परियार र चंखेली४ का ५ महिने बालक सन्देश लुवारको जहाज नआउँदा उपचार अभावमा ज्यान गएको हो। झाडापखालाले थलिएर अन्तिम अवस्थामा अस्पतालमा ल्याएका शाहीलाई अनियन्त्रित झाडापखालाका कारण आईसीयूमा उपचार गर्नुपर्ने भएकाले अस्पतालमा आईसीयू नभएकाले सुविधासम्पन्न अस्पतालमा लिनुपर्नेमा मौसमका कारण जहाज नआउँदा मरे पनि मेरै घरमा मरला भनेर बाबु कालीबहादुरले मंगलबार घर लगेपछि बुधबार बच्चाको मृत्यु भएको र सुनारको झाडापखालाले थल्लिएर रगतमा संक्रमण भएकाले अवस्था गम्भीर देखिएपछि साउन १८ गते जिल्ला बाहिरका सुविधासम्पन्न अस्पतालमा जान सुझाव दिइएको भए पनि खराब मौसमका कारण जहाज नआउँदा बच्चालाई बचाउन नसकिएको जिल्ला अस्पताल हुम्लाका डाक्टर कैलाश लामाले बताए। अस्पतालका चिकित्सक डाक्टर लामाका अनुसार निमोनियाले थलिएका परियारले साउन ७ गते र कुपोषणले थलिएका लुवारले साउन ८ जहाज कुर्दाकुर्दै अस्पलालको शय्यामै ज्यान गुमाउनुपरेको छ। चारै जना बालकको जिल्लामा उपचार नहुने भन्दै जिल्ला बाहिर रिफर गरेको भए पनि जहाज नआउँदा समयमा सुविधा सम्पन्न अस्पतालमा लिन नसक्दा ५, ६ र १८ महिनाका बालकको अस्पतालको बेडमै र ७ महिनाका बालकको उनकै घरमा मृत्यु भएको बताए। हुम्लामा बिहान मौसम सफा नहुनु र दिउँसो साढे बाह्र बजेपछि नागरिक उड्ययान प्राधिकरणले लागू गरेको उडान भर्न नपाउने नियमका कारण बालकको मृत्यु भएकाले यसको जिम्मा सरकारले लिनु पर्ने अधिकारकर्मीहरूले जनाएका छन्। बालकको घरको आर्थिक अवस्था कमजोर भए पनि आर्थिक सहयोग जुटाएर जिल्ला बाहिर उपचार गर्न सकिने अवस्था रहेकोमा हवाई सेवा अवरुद्ध भएका कारण उपचार गर्न नपाएपछि चारै बालकको मृत्यु भएको हो। रातोपाटीले प्रकाशन गरेको समाचार १२ बजेपछि जहाज सञ्चालनमा रोक : क्यानको निर्णयपछि जहाज कुर्दाकुर्दै ४ जनाको मृत्यु पंखबहादुर शाहीसुर्खेत (रातोपाटी) १५ साउनदेखि नागरिक उड्डयन प्राधिकरण (क्यान)ले लागू गरेको अपरेसन आवरले कर्णालीका हिमाली जिल्लाका नागरिकलाई निकै समस्या भएको छ। प्राधिकरणको नयाँ नियमअनुसार दिउँसो १२ बजेपछि जहाज सञ्चालन गर्न नमिल्ने निर्णयले हुम्ला, डोल्पा र मुगुका नागरिकले सास्ती खेपेका छन्। हिमाली जिल्लामा बिहान ६ बजेदेखि दिउँसो १२ बजेसम्मका लागि मात्र उडानका लागि अनुमति दिइएको छ। जबकि बर्खाको समयमा हिमाली जिल्लामा बिहानदेखि मौसम खुल्न गाह्रो हुन्छ। जसका कारण जहाज आउन सक्दैन। त्यसको असर दुर्गमका नागरिकमाथि पर्ने नै भयो। दुर्गमका नागरिकको अवस्थालाई नबुझेर प्राधिकरणले गरेको नियमले नागरिक ज्यान गुमाउन बाध्य छन्। क्यानको निर्णयपछि जहाज कुर्दाकुर्दै हुम्लाका चार जनाको मृत्यू भइसकेको छ। मृत्यु हुनेमा हुम्लाको सिमिकोट गाउँपालिका६ का ६ महिने बालक इमरान सुनार, सिमिकोट गाउँपालिका७, का ७ महिने बालक रोहित शाही, खार्पुनाथ गाउँपालिका१, का साढे १ वर्षका बालक आर्यन परियार र चंखेली गाउँपालिका४, का ५ महिने बालक सन्देश लुवार छन्। चारै जना बालकको जहाज नआउँदा उपचार अभावमा मृत्यु भएको हो। शाही झाडापखालाका बिरामी थिए। जिल्ला अस्पताल हुम्लामा ल्याइएका उनलाई ठूलो अस्पतालमा लैजानुपर्ने डाक्टरको सल्लाह थियो भने इमरानको समस्या पनि उस्तै थियो। रगतमा समस्या देखिएका उनीहरूलाई १८ साउनमा सुविधासम्पन्न अस्पतालमा लैजान जिल्लाका चिकित्सकहरूको सुझाव थियो। यद्यपि मौसमका कारण बिहान जहाज आएन। बिरामीका आफन्तहरूले सिमिकोट विमानस्थलमा जहाज कुर्दाकुर्दै उनीहरूको ज्यान गयो। यस्तै परियारलाई निमोनिया र लुवारलाई कुपोषणको समस्या रहेको जिल्ला अस्पताल हुम्लाले जनाएको छ। जिल्ला अस्पतालमा उपचार सम्भव नहुने भएपछि बाहिर लैजान भनिएका उनीहरूको पनि जहाज कुर्दाकुर्दै उपचार अभावमा मृत्यु भएको हो। लुवारको ८ साउन र परियारको ७ साउनमा मृत्यू भएको स्वास्थ्य सेवा कार्यालय हुम्लाका प्रमुख डा प्रेम सिंहले जानकारी दिए। हुम्ला अहिलेसम्म राष्ट्रिय सडक सञ्जालसँग नजोडिएको जिल्ला हो। एक त सडक सुविधा नै नभएका र भएका ठाउँमा पनि भरपर्दो सुविधा नभएका हिमाली जिल्लाका नागरिकका लागि प्राधिकरणको नियम कालजस्तै बनेको नागरिकको गुनासो छ। हिमाली जिल्लाका बिरामीहरूका लागि एम्बुलेन्स भनेकै हवाईजहाज हो। बिरामी बालकहरू घरबाट नै सिरियस अवस्थामा अस्पतालमा ल्याइएको हो। उनीहरूलाई थप आईसीयूमा राख्न रेफर गरियो, डासिंहले रातोपाटीसँग भने, समयमा हवाईजहाज नआएर उद्दार हुन सकेन। जसका कारण मृत्यु भएको हो। हिमाली जिल्लामा हवाईजहाजबाहेक अर्को विकल्प नभए पनि प्राधिकरणले अन्याय गरिरहेको उनको भनाइ छ। महिनौं दिनदेखि अन्य बिरामीहरू पनि जहाजको पर्खाइमा छन्, उनले भने, जहाज नआउँदा खाद्यान्नदेखि सबैजसो कुरामा नागरिक मर्कामा छन्। विरोधमा सदन अवरुद्ध क्यानले दुर्गम कर्णालीका नागरिकमाथि खेलवाड गरेको भन्दै अहिले चर्काे विरोध हुन थालेको छ। तर, पनि क्यानले उक्त निर्णयमा पुनर्विचार गरेको छैन। मंगलबार उक्त विषयलाई लिएर कर्णाली प्रदेशसभामा प्रमुख प्रतिपक्ष दल नेकपा एमालेले सदन अवरुद्ध गरेको छ। प्राधिकरणको ज्यानमारा निर्णयबारे सरकारले कुनै ध्यान नदिएको भन्दै एमालेले संसद अवरुद्ध गरेको हो। प्राधिकरणको उक्त निर्णय सच्याउन प्रदेश सरकारको क्याविनेटले नै निर्णय गरी संघीय सरकारलाई दबाब दिनुपर्ने एमाले संसदीय दलका नेता यामलाल कँडेलले बताए। अहिले संघीय सरकारमै कर्णाली प्रदेशका उपप्रधान तथा रक्षा मन्त्री पूर्णबहादुर खड्का छन् भने भौतिक पूर्वाधारमन्त्री प्रकाश ज्वाला छन्। सोमबार मन्त्री ज्वाला, कर्णालीका पूर्व मुख्यमन्त्री महेन्द्रबहादुर शाहीसहित कर्णालीबाट प्रतिनिधि सभामा प्रतिनिधित्व गर्ने सांसदहरूले भने हवाई उडानमा लगाइएको प्रतिबन्ध तत्काल खारेज गर्न भन्दै प्रधानमन्त्री पुष्पकमल दाहाल प्रचण्ड लाई ज्ञापनपत्र बुझाएका छन्। प्रधानमन्त्री दाहालले नागरिकलाई सास्ती हुने निर्णयको सम्बन्धमा सरकारले आवश्यक निर्णय लिने बताएको पूर्वमुख्यमन्त्री शाहीले बताए। क्यानको निर्णयले कर्णालीका हुम्ला, डोल्पा, मुगु, जुम्ला, रुकुम पश्चिममा रहेका विमानस्थलमा दिउँसो हवाई उडान हुन सकिरहेको छैन। मध्याह्नपछि किन रोकियो हवाई उडान ? कर्णालीमा अहिले पाँच वटा विमानस्थल सञ्चालनमा छन्। तीमध्ये सिमिकोट, रारा र डोल्पा विमानस्थलको मध्याह्नपछि उडान तालिका छैन। यसअघि यहाँ मौसम अनुकूल हुँदा उडान हुने गरेका थियो। यद्यपि क्यानले उडान जोखिमपूर्ण भएको भन्दै मध्याह्नपछि उडान नगर्ने निर्णय गर्यो । सुर्खेत विमानस्थलका कार्यालय प्रमुख राजनराज ढुङ्गेलका अनुसार विमानस्थलमा तालिका निर्धारण गर्न सुरक्षा व्यवस्थापन प्रणाली लागु छ। जसमा हुन सक्ने सम्भावित जोखिम, बेलाबखत भइरहने जोखिम र सुरक्षाका उपायलगायतका विषयको पहिचान गरी त्यसको समाधानका उपाय निर्धारण गरिन्छ। उक्त प्रणालीमा विमानस्थल तालिका बमोजिम उडान हुने निर्णयलाई कडाइका साथ कार्यान्वयन गर्नुपरेको उनले बताए। कर्णालीमा हुने उडानमा हावाको गति बढ्नु, बादल बाक्लिनु, मौसम खराबी, बढी हल्लिनुका कारण उडान जोखिम मानिएको छ। मनसुन समयमा जोखिम बढी हुने भएकाले निर्णयमा कडाई गर्न बाध्य भएको उनको भनाइ छ। पत्र पठाइसकेका छौँ क्यानको निर्णयले नागरिकले सास्ती भोगेको भन्दै प्रदेश सरकारको तर्फबाट संघीय सरकारलाई पत्र पठाइसकिएको प्रदेशका उद्योग, पर्यटन, वन तथा वातावरण मन्त्री कृष्णकुमार विसीले जानकारी दिए। उनले रातोपाटीसँग भने, अहिले आपतकालीन उडानका लागि भनेर सहमति दिइएको छ। तर, नियमित उडानका लागि दिइएको छैन। पुन : सोमबार अर्को पत्र पठाइएको उनले बताए। रेडियो नेपालले प्रकाशन गरेको समाचार प्राधिकरणको निर्देशनले मुगुवासीलाई सास्ती विनोदकुमार मल्ल मुगु (रेडियो नेपाल) नेपाल नागरिक उड्डयन प्राधिकरणले गत साउन महिनाको दोस्रो साताबाट देशका ३० वटै विमान स्थलहरूमा दिउँसो १२ बजेपछि उडान भर्न रोक लगाउने निर्णय गरेपछि त्यस निर्णयले सबैभन्दा बढी दुर्गम जिल्लामा रहेका यात्रुहरू मर्कामा परेका छन्। बर्षातको समयमा हवाई दुर्घटना हुन सक्ने भन्दै नागरिक उड्डयन प्राधिकरणले साउन १४ गतेबाट दिउँसो १२ बजेदेखि लागू हुने गरी तिन महिनासम्म रोक लगाउने निर्णयले नेपालगञ्जबाट दैनिक उडान हुने रारालगायत कर्णालीका अन्य जिल्लाका यात्रुहरू मर्कामा परेका हुन्। हवाई यात्राबाट नेपालगन्ज पुग्ने यात्रुहरू रारा विमान स्थलमा हवाई जहाजको पर्खाइमा बसेको ८ दिन भएको छ। बिहान मौसम नखुले पनि दिउँसो १२ बजेपछि आकाश खुला हुन्छ। तर, नागरिक उड्डयन प्राधिकरणको निर्णयले १२ बजेपछि उडान गर्न मिल्दैन। आफ्नो ट्राभल्सबाट तारा एयरलाइन्स नेपालगन्ज जाने ४३ जना यात्रुहरू टिकट लिएर विमान स्थलमा जहाजको पर्खाइमा बसेको ८ दिन भएको छ। प्रत्येक दिन १२ बजेपछि रारा विमान स्थल आसपासको मौसम सफा हुने भए पनि तीन महिनासम्मका लागि १२ बजेपछि उडान भर्न रोक लगाए पछि सबैभन्दा बढी बिरामी र यात्रुहरू मर्कामा परेको हेभन रारा ट्राभल्सका बजार व्यवस्थापक सोभबहादुर भाम बताउनुहुन्छ। मुगु कार्मारोङ गाउँपालिका पुलु स्वास्थ्य चौकीमा कार्यरत स्वास्थ्यकर्मी हिमा बुढाको सात महिनाको गर्भ छ। उनको नाक भित्र मासु पलाएर सास फेर्न गारो भएपछि उपचारका लागि नेपालगञ्ज जान रारा विमान स्थल आएको ८ दिन भयो। गाउँपालिकाले २० दिनलाई मात्र बिदा दिएको छ। पाँच दिन रारा विमान स्थलमा सकिसकेको छ। जहाजको पर्खाइमा बस्दा बस्दै उपचार गर्न नपाई सबै बिदा यतै सकिने चिन्ता लागेको बुढाले दुखेसो व्यक्त गर्नुभयो। दिउँसो १२ बजे भन्दा पछि उडान भर्न रोक गर्ने नागरिक उड्डयनको निर्णय हुनुभन्दा पहिला रारा विमान स्थलमा नेपालगंजबाट सिता, समिट, तारा एयरलाइन्सले दैनिक दुईदेखि ३ तीन उडान भर्दै आएका थिए। नेपाल एयरलाइन्सले हप्तामा दुई दिन उडान गर्ने गरेको थियो ८ दिनदेखि रारा विमान स्थलमा कुनै जहाजले उडान भर्न सकेका छैनन्। रारा विमान स्थलको मौसम १२ बजे पछि खुल्ला हुने गर्छ। प्राधिकरणको निर्णयले १२ : ३० भित्र जहाज उडिसक्नु पर्ने हुन्छ। तर रारा विमान स्थलको लागी यो निर्णय उपयुक्त नभएको रारा नागरिक उड्डयन कार्यालय ताल्चाका प्रमुख रोमान भट्टराईले भन्नुभयो। लामो समय जहाज उडान नहुँदा सडक यातायात मार्फत आफ्नो गन्तव्यमा पुग्ने भए पनि बर्सातको समय पहिरोले ठाउँठाउँमा सडक अवरुद्ध हुने भएका कारणले सबै जना जहाजको पर्खाइमा हुन्छन्। कुनै बिरामीलाई तत्कालै उद्धार गरेर हेलिकोप्टर वा जहाजबाट सुविधा सम्पन्न स्थान लैजानु पर्ने हुन्छ। यो निर्णयले सर्वसाधरण मर्कामा परेको छाँयानाथ रारा१० का दिर्ग बुढाले बताउनु भयो। रारा विमान स्थल लगायत अन्य विमान स्थलका लागि गरिएको यो निर्णयलाई संशोधन गर्न माग गदै संघीय पर्यटन मन्त्रिलाई ज्ञापन पत्रसहित सुझाव दिएको र प्रधानमन्त्री समेत यो विषयमा छलफल गर्नका लागि प्रयास गरिरहेको पर्यटन उद्यमी समाजका अध्यक्ष देवीकृष्णा रोकायाले जानकारी गराउनु भयो। कर्णाली राजमार्ग नाम मात्रको राजमार्ग छ, यो सडकमा सडक मापदण्डका कुनै संरचनाहरू छैनन्। वर्षाको समयमा कर्णाली राजमार्ग कति जोखिम छ भनेर साध्य छैन। यो राजमार्गमा हत्केलामा ज्यानको बाजी राखेर यात्रा गर्नु पर्छ। विश्वमा ९९ प्रतिशत यात्रा सुरक्षाको ग्यारेन्टी रहेको हवाई उडानमा यात्रा गर्न सबै यात्रु चाहन्छन् तर रारा विमान स्थलसहित ३० विमान स्थलमा मौसमको कारण देखाउँदै सम्भावित दुर्घटनाबाट जोगाउन भन्दै प्राधिकरणले गरेको निर्णयले दुर्गमका जनता झन् पीडामा परेका छन्। एयरपोर्टमा दिउँसो उडान हुँदा बिहानै घरबाट हिँडेर विमानस्थलसम्म पुग्ने गरेका ग्रामीण क्षेत्रका मानिसहरूलाई प्राधिकरणको निर्णयले खर्चसमेत बढाएको छ। बिहानै उडान हुने भएपछि अघिल्लो दिन मै बजारमा आएर बस्नुपर्ने बाध्यता छ, नेपाल पत्रकार महासङ्घका अध्यक्ष नृपेन्द्रबहादुर मल्ल बताउनुभयो। हवाई जहाजलाई मात्र होइन प्राधिकरणको निर्णय हेलिकप्टरलाई समेत लागू हुने भएकाले दिउसो १२ बजेपछि हुने घटना,दुर्घटना र विपद्मा परेका नागरिकलाई समेत हेलिकप्टरबाट उद्धार गर्न पाईने छैन।  साभार यो पनि पढ्नुहोस दुर्गममा दिउँसो १२ बजेपछि उडान नहुँदा यात्रुलाई समस्या प्राधिकरणको निर्णयले यात्रु मर्कामा सिम्रिक हेलिकप्टरमाथि प्राधिकरणको बदनियत १२ बजेपछि दुर्गममा हेलिकप्टर रोकिए उपचार नपाएर धेरैको ज्यान जान्छ उडान प्रतिबन्ध, दुर्गमलाई नाकाबन्दी ! प्राधिकरण जहाजमा रोक लगाउने, बिरामीले सित्तैमा ज्यान फाल्नुपर्ने हवाई उडानमा लगाइएको प्रतिबन्ध हटाउन प्रधानमन्त्रीको ध्यानाकर्षण कर्णालीमा नियमित हवाई उडान गर्न प्रदेश सरकारले पठायो प्राधिकरणलाई पत्र कर्णालीबासीसामु निरीह बने महानिर्देशक अधिकारी, क्यानको गल्ती सच्याउँदै मन्त्री किराँती हवाई सेवा संकुचनमा कर्णालीको आक्रोश उडानसम्बन्धी नियम प्राधिकरणले सच्यायो, अब अतिरिक्त समयमा पनि उडान भर्ने नागरिक उड्डयन प्राधिकरण प्रतिक्रियात्मक भयो दुर्गममा १२ बजेपछि पनि उडान प्राधिकरणद्वारा सम्पादकीय स्वतन्त्रतामा धावा प्राधिकरणको निर्णय गलतै गलत"
प्रेस स्वतन्त्रता विरोधी काम गर्यो नागरिक उड्डयन प्राधिकरणले,"१२ बजेपछि जहाज उडन नपाउँदा कर्णालीलगायत दुर्गमका ४ बालबालिकाको ज्यान गयो। यस्तो संवेदनशील विषयमा संसद्मा छलफल नै गर्नुभएन किन ? संसद् अवरोधको अवस्थामा छ। त्यसकारण छलफल नभएको हो। सत्य कुरा के हो भने, कर्णाली प्रदेशको हुम्लामा अझै गाडी पुगेको छैन। अरू जिल्लामा पनि सडक यातायात राम्रो छैन। त्यसैकारण त्यहाँका जनताको आवागमनको एकमात्रै विकल्प भनेको हवाई सेवा नै हो। त्यहाँका जनताका पिरमर्का नबुझी नेपाल नागरिक उड्डयन प्राधिकरणले यस्तो निर्णय गर्नु भनेको केटाकेटीपन हो। १२ बजेपछि हवाई सेवा रोकिँदा कर्णालीमा चार बालबालिकाको ज्यान गयो ? यसको जिम्मेवार को हो ? प्राधिकरणको नेतृत्वले यसको जिम्मा लिने कि नलिने ? यो त मानवअधिकारको हनन भयो। लोकतन्त्रमा मान्छेको बाँच्न पाउने अधिकारको हनन हुनु भनेको सबैभन्दा गम्भीर विषय हो। गम्भीर प्रकृतिका बिरामीले जहाज चढ्न नपाउने गरी प्राधिकरणले किन निर्णय गर्यो भन्ने पनि सोचनीय विषय हो। त्यही विषयमा समाचार लेख्दा अन्नपूर्ण पोस्ट्का प्रकाशकलाई प्राधिकरणले सीधै धम्कीपूर्ण पत्र पठायो नि ! यो लाजमर्दो कुरा हो। गल्ती आफू गर्ने, अनि समाचार लेख्यो भनेर मिडिया हाउसलाई स्पष्टीकरण सोध्ने ? १२ बजेपछि जहाज नउड्दा उपचार नपाएर मरेका ती ४ जना बालबालिकाको जिम्मा प्राधिकरणको नेतृत्वले लिने हो ? प्राधिकरणको निर्णयविरुद्ध सिंगो कर्णालीका जनता, सांसद, नागरिक समाज विरोधमा उत्रेको कुरा प्राधिकरणले देखेन ? सुनेन ? हैन, यो प्राधिकरणको नेतृत्व कस्तो हो ? कर्णालीका जनताले उपचार नपाई अनाहकमा ज्यान गुमाउनुपरेको विषयको समाचार मिडिया नलेखी प्राधिकरणले लेख्छ त ? प्राधिकरणले सीधै मिडिया हाउसका सञ्चालकलाई स्पष्टीकरण सोध्न मिल्छ ? मिल्दैन। संविधान निर्मातामध्येको एक जना म पनि हुँ। हामीले प्रेस स्वतन्त्रताले मात्रै पुग्दैन भनेर संविधानको प्रस्तावनामा पूर्ण प्रेस स्वतन्त्रता लेख्यौं। किनभने, लोकतन्त्रको बलियो खम्बा प्रेस हो। कसैले पनि नाजायज स्वार्थका कारण प्रेसमाथि हस्पक्षेप गर्न नपाओस् भन्नका लागि पूर्णप्रेस स्वतन्त्रताको लेखेका हौं। अर्कोतिर, कर्णालीका जनताका दुःख व्यथा र पीडाका समाचार लेख्दा मिडिया सञ्चालकलाई स्पष्टीकरण सोध्ने कुरा लोकतन्त्रको मज्जाक हो। यस्तो त पञ्चायत र राजतन्त्रकालमा मात्रै हुन्थ्यो। कर्णालीमा जहाज नजाँदा त्यहाँका महिला र बालबालिकाले अनाहकमा ज्यान गुमाए। जनताका ती पीडा लेख्ने र बोल्ने मिडियाका सञ्चालकमाथि धम्की दिने लोकतन्त्रमा नयाँ राजा जन्मिसकेका हुन् र ? कसैले पनि नयाँ राजा बन्न नखोजे हुन्छ। हामीले राजतन्त्र फ्याकेर गणतन्त्र ल्याइसक्यौं। गणतन्त्रमा जनताका पीडा बोल्ने र लेख्ने भनेकै सञ्चारमाध्यमले हो। मिडियाका सन्दर्भमा उसको अदालत भनेको प्रेस काउन्सिल हो। समाचारमा चित्त नबुझे त्यहाँ जान सकिन्छ। तर, सीधै मिडिया हाउस र सञ्चालकसँग स्पष्टीकरण सोध्ने कुरा हामीले बनाएको संविधानको मर्म र भावनाविपरीत हो। प्रेस स्वतन्त्रता विरोधी कदम हो। प्राधिकरणले यस्तो निर्णय किन गर्यो होला त ? नागरिक उड्डयन प्राधिकरणका महानिर्देशक प्रदीप अधिकारी सिभिल इन्जिनियर हुन्। उनी एभिएसनको इन्जिनियर हैनन्। उनको एक मात्र उद्देश्य भनेको कसरी पैसा कमाउने भन्ने मात्रै हो। त्यसैकारण उनको ध्यान निर्माण (कन्सट्रक्सन) मा मात्रै छ। किनभने सिभिल इन्जिनियरको काम नै कन्सट्रक्सन हो। त्यो काम गर्दा उनलाई निश्चित कमिसनको रकम आउँछ। एयरपोर्ट वा अरू भवन निर्माण गर्दा सीधासीधा पैसा आउँछ। त्यसैकारण हरेक ठाउँमा कन्सट्रक्सनको टेन्डर निकाल्न उनलाई हतार हुन्छ। मैले बारम्बार भन्दै आएको कुरा नेपालमा कन्फिल्क्ट अफ इन्ट्रेस रेगुलेटिभ बडी र सर्भिस प्रोभाइडर अलगअलग हुनुपर्छ। जस्तो एनटीसी सर्भिस प्रोभाइडर हो, एनटीए रेगुलेटिभ बडी हो। राष्ट्रबैंक रेगुलेटिभ र वाणिज्य बैंकहरू सर्भिस प्रोभाइडर हुन्। तर, नागरिक उड्डयनको क्षेत्रमा यस्तो छैन। त्यसैकारण त्यहाँ कन्फिल्क्ट अफ इन्ट्रेस हावी छ। त्यसको नाजायज फाइदा डिजी अधिकारीले उठाइ राखेका छन। हाम्रो विडम्बना के छ भने डीजीलाई तीनवटै ठूला नेताले खल्तीमा राखेका छन्। त्यसकारण सुदन किराती जस्तो मन्त्रीलाई त उनले आँच्छुआँच्छु पारिदिइसके। किरातीजीको ठाउँमा म भएको भए राजीनामा दिन्थे। या त मेरो मन्त्रीको कुरा चल्नुपर्यो, नभए राजीनामा दिएर हिँड्नुपर्यो। पैसाका लागि मात्रै काम गर्नेलाई त सरकारले कारबाही गर्नुपर्ने होइन र ? तीनवटै पार्टीका नेतालाई महानिर्देशक अधिकारीले किनिसकेका छन्। अनि कसरी कारबाही हुन्छ ? मन्त्रीले नसकेपछि सिधैं स्पष्ट हुने कुरा हो मन्त्रीभन्दा माथिकालाई उनले प्रभावित गरेका छन्। यस्तो अवस्थामा यो देशमा कानुनी राज्यबाट न्याय पाउने अवस्था म देख्दिनँ। सेवा प्रदायक र नियमन निकाय फरक हुनुपर्छ भन्दै विधेयक अघि बढ्न नदिने पनि प्राधिकरणकै नेतृत्व हो भन्ने छ नि ! यहाँ संस्था बलियो छैनन्, व्यक्ति बलिया छन्। यसको उदाहरण हुन, प्रदीप अधिकारी। नागरिक उड््डयन प्राधिकारण हैन कि प्रदीप अधिकारी बलिया छन्। किनभने ३ वटै पार्टीका अध्यक्ष उहाँको खल्तीमा छन्। संस्थामा अधिकारीको मनपरि छ। अधिकारीले यतिसम्म आतंक मच्चाएका छन् कि, सिनियरलाई हेडक्वार्टरमा राखेका छैनन्। कोही भैरहवा, कोही पोखरा धपाइएका छन्। ११ तहका मान्छेले १२ तहका ६ जना मान्छेलाई सरुवा गरिदिए। अनि यो देशमा कस्तो सुशासनको कुरा गर्ने ? सबैभन्दा सुशासनको ढोग गर्ने व्यक्तिले सुशासनलाई मज्जाक बनाएका छन्। संसद् निरन्तर स्थगित भइरहँदा जनताका आवाज बन्द भएनन् ? राजनीतिक पार्टीमा लोकतान्त्रिक चरित्र र आचरण नभएका कारण संसद् अबरुद्ध छ। कागज र संविधानमा लोकतन्त्र लेख्दैमा लोकतान्त्रिक देश हुँदैन। लोकतन्त्रमा लोकतान्त्रिक चरित्र हुनैपर्छ। तर, यहाँ त्यस्तो छैन। लोकतन्त्रमा संस्था बलियो हुन्छ, व्यक्ति बलियो हुँदैन। हाम्रोमा उल्टो भइरहेको छ। अर्कोतिर लोकतान्त्रिक संस्थाहरू सबै कमजोर छन्। चाहे संसद् होस् या न्यायपालिका, संवैधानिक निकाय होस वा सुरक्षा क्षेत्र सबै कमजोर छन्। यो हुनुको कारण भनेको कुनै पनि दल आफ्नो एजेन्डामा बलियो छैनन् भन्ने हो। जुन देशमा विश्वविद्यालयका शिक्षक पिटिन्छन्, त्यस्तो देशमा कस्तो न्यायको आस गर्नु ? अहिले जति भ्रष्टाचारको फाइल खोलिएका छन्। यो क्षणिक हो। हरेक प्रधानमन्त्रीको पालामा भ्रष्टाचार भएकै छन्। अहिले भ्रष्टाचारका फाइल खोले जस्तो गरिन्छ। तर, फाइल खोल्नेबित्तिकै ३ वटै शीर्ष नेता एक ठाउँमा जम्मा भइहाल्छन्। भाग नपाए हल्ला गर्ने, भाग पाएपछि चुप लाग्ने चलन नेताहरूमा छ। जनताका सवालबारे संसद्मा कहिले छलफल हुन्छ त ? संसद् नै नखुलेपछि कहाँ छलफल गर्ने ? यो विषयले नेतालाई छुँदैन। संसद् अबरुद्धको विषय संसद्मा छलफल नै हुँदैन। छलफल बालुवाटारमा हुन्छ, अनि कसरी जनताका सवाल र समस्याहरू समाधान हुन्छन् ? ३० वर्षदेखि देशको विकास नहुनुको कारण पनि नेतालाई जनताको पीडा, अभाव र थकान महसुस नहुनु हो। उहाँहरूलाई प्रधानमन्त्री, मन्त्री र सभापति हुन पाए पुग्छ। यहाँ जनताप्रति पारदर्शी नहुने, जिम्मेवारी नहुने तर आआफू पद ओगट्ने फेसन मात्रै चलेको छ। सरकारले सुशासन र सदाचारीको नारा त लगाइरहेको छ नि ! यता हल्ला गरेर उता कुखुरा छोड्दिने काम सरकारले गरेको छ। सुशासन छ भने ल्यारक्याल लामाको नियुक्ति सुशासनका लागि हो ? नेपाल नागरिक उड्डयन प्राधिकरणमा प्रदीप अधिकारीको नियुक्ति सुशासनका लागि हो ? १२ तहको ६ जना हुँदाहुँदै ११ तहको सिभिल इन्जिनियरलाई क्यानको डीजी किन बनाइयो ?सुशासन भनेको यस्तै हुन्छ ? प्रदीप अधिकारीका विषयमा हिजो पर्यटनमन्त्री सुदन किराती के बोल्नुहुन्थ्यो ? आज किन मौन ? ११ तहका मान्छेले १२ तहका ६ जना मान्छेलाई सरुवा गरिदिए। अनि यो देशमा कस्तो सुशासनको कुरा गर्ने ? संसद् अबरुद्धको विषय संसद्मा छलफल नै हुँदैन। छलफल बालुवाटारमा हुन्छ, अनि कसरी जनताका सवाल र समस्याहरू समाधान हुन्छन्? ल्यारक्याल लामाको नियुक्ति अन्तर्राष्ट्रिय प्रभावबाट भएको हो। प्रधानमन्त्रीको बाध्यता थियो। सीआईबी बलियो छ भने किन ललिता निवासमा नेताहरूलाई जोगाउन लाग्यो। नागरिक उड्ययन प्राधिकरण हैन कि प्रदीप अधिकारी बलिया छन्। किनभने ३ वटै पार्टीका अध्यक्ष उहाँको खल्तीमा छन्। भ्रष्टाचारीलाई जोगाउने काम सरकारबाटै भइरहेको हो त ? भ्रष्टाचार माकुराको जालो जस्तो छ। साना जालोमा पर्छन्, ठूलो उम्किन्छन्। एक नम्बरका भ्रष्टाचारीहरू बिहानै प्रधानमन्त्री भेट्ने र बेलुका पनि सँगै डिनर गर्ने गर्छन। तीनै व्यक्तिलाई जोगाउने काम हुन थालेको छ। सुशासनको भद्दा मज्जाक भएको छ। मैले त भन्दै आएको एउटा विषय छ। प्रधानमन्त्री क्वार्टरमा सीसीटिभी क्यामेरा राखौं। प्रधानन्यायाधीशको क्वार्टरमा र मन्त्रीहरूका क्वार्टरमा पनि सीसीटिभी राखौं। त्यसो भयो भने भ्रष्टाचार नियन्त्रण गर्न मद्दत पुग्छ। संसद्मा सर्ट खोलेर अर्धनग्न नै हुनुभयो नि ! किन ? यो संसद् नग्न छ। म अर्धनग्न भएको छु। भुटानी शरणार्थीको विषयमा छलफल नै नगर्ने भनेर कार्यसूचीमा राखिएन। यो कुरा मैले थाहा पाएपछि सभामुखजीसँग बोल्न समय मागे। समय नदिएपछि मैले सर्ट खोल्छु भनेको थिएँ। सभामुखजीको च्याम्बरमै मैले यस्तो कुरा भनेको थिए। समय नदिएपछि मैले सर्ट खोलेको थिए। भुटानी शरणार्थी प्रकरणमा संलग्न व्यक्तिलाई सरकारले किन पक्राउ गर्न सक्दैन ? भनेर मैले सर्ट खोलेर विरोध गरेको ३ दिन पछि बालकृष्ण खाँण र ५ दिनपछि टोपबहादुर रायमाझी पक्राउ परे। यहाँ केही नगरी त केही दबाब पनि नहुने रैछ। यत्रो विवादका बीचमा ल्यारक्याल लामाको नियुुक्ति किन भयो होला ? ल्यारक्याल लामाको नियुक्ति अन्तर्राष्ट्रिय प्रभावबाट भएको हो। प्रधानमन्त्रीको बाध्यता थियो। आर्थिक चलखेल पनि कारण हो कि ? अन्तर्राष्ट्रिय समुदायका लागि आर्थिक चलखेल कुनै ठूलो कुरा हैन। पावरसँग पैसा पनि आउँछ। पावर एक्लै आउँदैन। त्यसै कारण मान्छे पावरमा जान खोज्छ। पावर एक्लै हुँदैन। अन्तर्राष्ट्रिय सम्बन्धमा इकोनोमिक र मिलिटरी माइट भनिन्छ। मिलिटरीलाई पावर मानेपछि त्यसमा इकोनोमिक स्वतः आउँछ। जो मान्छे वरिष्ठ स्थानमा छ। त्योसँग धन आफैं आउँछ। हिजो चप्पल लगाउने मान्छे आज पजेरोमा घुमिराखेको छ। किनभने त्यो पावरमा गएकाले पैसा आयो। पावरमा नगएको भए मान्छेसँग पैसा हुने थिएन। सुनकाण्डमा उच्चस्तरीय छानबिन समिति आवश्यक छ कि छैन ? नेपाल प्रहरीको केन्द्रीय अनुसन्धान ब्युरो (सीआईबी) ले ललिता निवासको केशमा पूर्वप्रधानमन्त्रीहरूलाई छानबिनका लागि बोलाएन। सीआईबी बलियो छ भने किन ललिता निवासमा नेताहरूलाई जोगाउन लाग्यो। सत्ता पक्ष चाहन्छ सत्तामा बस्ने मान्छेलाई जोगाउ। विपक्षी चाहन्छ कि जोगाउने भए दुवैलाई जोगाउ। यस्तो छ यहाँको अवस्था। एमाले पनि मेरो मान्छे नफसोस र बचाउने भए दुवैलाई बचाउ भन्ने उद्देश्यले छानबिन आयोग गठनको माग गरिराखेको छ। आयोग बनाएर मात्र पनि केही हुँदैन। त्रिताल आयोग के भयो ? यो देशमा जति बेथिति सरकारी सम्पत्तिको दुरुपयोग नेता र कर्मचारीको मिलेमतोमा भएको छ। नेपालमा सर्वदलीय भ्रष्टाचार व्याप्त छ। प्रस्तुति : राधा खनाल"
युवालाई चुनौती उद्यमशीलतामा,"काठमाडौं : रामेछापमा करिब १ सय २२ रोपनी जग्गा भाडामा लिएर चार जनाको युवा समूहले कृषि उद्यम थालनी गरेका छन्। एग्रो एन्ड रिसर्च सेन्टर खोलेर कृषिका विविध क्षेत्रमा यो समूहले काम गर्दै आएको छ। जसमध्येका केही युवा बेलायतका विश्वविद्यालयमा अध्ययन गरेर नेपालमा नयाँ सोच तथा प्रविधि प्रयोग गर्न तम्सिएका हुन्। उक्त समूहमध्येका एक लक्ष्मण केसी युवासँग उद्यम गर्र्ने नयाँ सोच भए पनि लगानी गर्नमा मुख्य समस्या भएको गुनासो गर्छन्। युवा उद्यमी केसी भन्छन्, बैंकबाट पाँच वर्षका लागि कर्जा लिइयो भने पनि सुरुदेखि नै किस्ता र ब्याज तिर्नुपर्छ। तर, हामीले गरेको लगानीको प्रतिफल पाँच वर्षपछि मात्रै पाउन थालिन्छ। यस्तो लगानीलाई कसरी व्यावहारिक बनाउने ? सहुलियतपूर्ण कर्जा बिनाधितो पनि पाइन्न। यसमा नेपाल राष्ट्र बैंकले वाच डगको भूमिका निर्वाह गर्नुपर्ने तर्फ उनले ध्यानाकर्षण गराए। राष्ट्र निर्माण मञ्च नेपालले आयोजना गरेको उद्यमशील युवा सिर्जनशील युवा विषयक अन्तरक्रिया तथा उद्यमशीलता प्रेरणा सम्मेलनमा युवा उद्यमी केसीले केन्द्रीय बैंकले सहुलियतपूर्ण कर्जा दुरुपयोग गर्नेलाई कडाइ गरेर सदुपयोग गर्ने युवालाई सहज वातावरण मिलाइदिन अनुरोध गरे। बजेटले स्टार्टअप व्यवसायका लागि नीतिगत व्यवस्था गरे पनि अझै कार्यान्वयनमा नआएको भन्दै उनले अर्थमन्त्रीको ध्यानाकर्षण गराए। गोरखाकी युवा उद्यमी रीता परियारले ग्रामीण महिलाका लागि सरकारले विशेष गरेर प्राथमिकता दिन अनुरोध गरिन्। ग्रामीण क्षेत्रका महिलालाई उद्यमशीलतामा स्वावलम्बन बनाउन जरुरी भएको उनी औंल्याउँछिन्। उनी भन्छिन्, गाउँमा नपढेका महिलाले आर्थिक कारोबार गर्न नसक्दा उनीहरूको काम मिलाएबापत अरूले पैसा लिने गरेको अवस्था छ। त्यस्ता महिलालाई सहजीकरण गरे धेरैलाई सजिलो हुन्थ्यो। उक्त सम्मेलन आयोजनाका संयोजक भूपेन्द्रजंग शाहीले युवाको ऊर्जा र उनीहरूलाई स्वरोजगारका लागि हौसला दिन सरकार समक्ष अनुरोध गरे। अहिले स्टार्टअप नेपाल कार्यक्रमलगायत विभिन्न पहलहरू सुरु भएकाले स्टार्टअपलाई आर्थिक सहयोग प्रदान गरी उद्यमशीलता र नवप्रवर्तनलाई प्रवद्र्धन गर्न जरुरी भएको उनको भनाइ छ। उनी भन्छन्, अझै धेरै युवालाई उद्यमशीलतातर्फ प्रोत्साहित गर्न चुनौती छन्। वित्त, बजार जानकारी र व्यापार नेटवर्कमा पहुँच युवा उद्यमीले सामना गर्ने केही प्रमुख अवरोध रहेका छन्। उद्यमशील सोच भएका युवाका लागि यस्ता अवरोध हटाउन सहयोग गर्नेु सम्मेलनको उद्देश्य हो। यस्तै थुप्रै युवाले उद्यमशीलता बन्न चाहँदा भोग्नु परेका समस्याहरू राखे। उनीहरूको जिज्ञासालाई सम्बोधन गर्दै अर्थमन्त्री डा प्रकाशशरण महतले नेपालको अहिलेको आवश्यकता उद्यमशीलता प्रवद्र्धन भएको बताए। यस पटकको बजेटले पनि युवा उद्यमलाई सहजीकरण गर्न उनीहरूकै सुझावबाट व्यवस्था गरिएको सुनाए। अहिले मुलुकको अर्थतन्त्र लयमा फर्कन थालेकाले अब युवाले मुलुकभित्रै आईटी, पर्यटन, कृषि उद्यमलगायतका थुप्रै क्षेत्रमा संलग्न हुन सक्ने डा महतले सुझाव दिए। नेपालभित्रै धेरै अवसर भएकाले विदेश जाने प्रवृत्तिमा कम हुनुपर्ने उनको भनाइ छ। अर्थमन्त्री डा महले भने, प्रविधिको क्षेत्रमा वैदेशिक लगानी भित्र्याएर सञ्चालन गर्न पनि अहिलेको बजेटले सहजीकरण गरेको छ। यस्ता कम्पनी दर्ता गर्न शुल्क नलाइने व्यवस्था छ। यहाँ थुप्रै अवसर छन्। यसै क्रममा पूर्वअर्थमन्त्री डा युवराज खतिवडा सरकारले उद्यमका लागि वित्तीय व्यवस्था, बिमामा सुविधालगायतका वातावरण तय गरिदिएकोले युवाले ती सुविधालाई ग्रहण गर्दै उद्यम गर्ने आँट राख्नुपर्ने बताए। सरकारले व्यवसायको वातावरण बनाउने हो। काम गर्ने युवा उद्यमीले नै हो। उद्यमशीलतामा सीप र ज्ञानलाई कसरी प्रयोग गर्ने र जोखिम व्यवस्थापन गरेर कसरी अघि बढ्ने योजना उद्यमशीलतामा हुनुपर्छ, डा खतिवडाले सुझाव दिए। यसै क्रममा काठमाडौं विश्वविद्यालयका रजिस्ट्रार प्रोफेसर डा अच्युत वाग्लेले उद्यमशीलताको अवसर थुप्रै भए पनि काम गर्न नीतिगत समस्या भएकोबारे सरकारको ध्यानाकर्षण गराए। यस्तै राष्ट्रिय वाणिज्य बैंकका प्रमुख कार्यकारी अधिकृत किरणकुमार श्रेष्ठले बैंकले २०७५ सालदेखि बैंकिङ क्षेत्रबाट युवा लक्षित ब्याज अनुदानमा सहुलियतपूर्ण कर्जा प्रवाह गरिरहेको र यसबाट थुप्रैले लाभसमेत लिएको बताए। यद्यपि यसबाट सोचेजस्तो परिणाम भने नआएको उनले स्विकार गरे। यसैले अब बैंकले स्थानीय तहसँगको सहकार्यमा सहुलियतपूर्ण कर्जा कार्यक्रमलाई सञ्चालन गरेको जानकारी दिए। नेपालमा उद्यमशीलताको अवसर र चुनौती विषयक प्यानल छलफलमा बोल्दै नबिल बैंकका नायब प्रमुख कार्यकारी अधिकृत मनोज ज्ञवाली युवा उद्यमका लागि बैंकले सहुलियतपूर्ण कर्जा दिएर साथ दिने बताए।"
"रसुवाबाट २ किलो सुन बरामद, २ जना पक्राउ","काठमाडौं : नेपाल प्रहरीले रसुवाबाट २ किलो सुन बरामद गरेको छ। जिल्ला प्रहरी कार्यालय, रसुवाका डीएसपी सुवास बुढाथोकीले नियमित चेकका क्रममा लुकाएर ल्याएको २ किलो सुन शनिबार साँझ बरामद भएको अन्नपूर्ण पोस्टलाई जानकारी दिए। उनले सुनसहित २ जना पक्राउ गरेको बताए। टिमुरेबाट स्याफ्रु पैदल आउँदै गरेका सुदीप शेर्पाको साथबाट प्रहरीले बरामद गरेको उनको भनाई छ। नियमित जाँच गरिरहेका थियौं। चेकिङका क्रममा सुन फेला परेको छ। सुनसहित भोटेकोशी ५ का २४ वर्षीय सुदीप शेर्पा र भोटेकोशी१ का ३० वर्षीय फुर्साङ्बु शेर्पालाई पक्राउ गरिएको छ। उनले भने,बरामद भएको सुन परीक्षण गरेर आवश्यक कारबाहीका लागि राजश्व अनुसन्धान विभाग, ललितपुर पठाएका छौं। प्रहरीका अनुसार सुन काठमाडौंतर्फ लैजान खोजिएको थियो।"
सामाजिक सुरक्षा कोषका लागि नमूना बन्यो फेदिखोला,"स्याङ्जा : अनौपचारिक क्षेत्रमा रही सामाजिक सुरक्षा कोषमा मुलुककै नमूना बन्न सफल भएको छ स्याङ्जाको फेदिखोला गाउँपालिका। सिद्धार्थ राजमार्गमा पोखरा महानगरपालिकासँग सिमाना जोडिएको फेदिखोला अन्यन्तै सुन्दर रमणीय क्षेत्र पनि हो। सुगम र सम्पन्न गाउँपालिकाका रूपमा चिन्न सकिने फेदिखोला यहाँँका अन्य पालिकाभन्दा भूगोल र जनसंख्यामा पनि सानो छ। राम्रो पालिका हाम्रो पालिका बनाउने अभियानमा जुटेका गाउँपालिकाले मुलुकमै नमूना कामको सुरुवात गरेको छ। औपचारिक श्रमिकमा मात्र ध्यान दिँदै आएको अवस्थामा अनौपचारिक क्षेत्रलार्ई पनि सहभागी गराइ सामाजिक सेवामा क्रियाशिल बनाउने सोचको अभियानसँगै अघि बढेका पालिकाका अध्यक्ष घनश्याम सुवेदी सबैंका लागि नमूना बन्न सफल बने। त्यसो त, अनौपचारिक क्षेत्रमा रही सामाजिक सुरक्षा कोषमा भागिदार हुन पाएकोमा फेदिखोला गाउँपालिका२ का जमुना खड्कामा खुसी थपिएको छ। सरकारले अनौपचारिक तथा स्वरोजगार क्षेत्रमा कार्यरत श्रमिकको योगदानमा आधारित सामाजिक सुरक्षा कोषमा सहभागी गराउने गरी परियोजना कार्यान्वयन गरेपछि उनीलगायत यहाँँका सयौं श्रमिकमा खुसी छाएको हो। श्रमजिवी वर्गलार्ई लक्षित गर्दै राज्यले सुरुवात गरेको यस्ता खालका कल्याणकारी सहयोगले आफूलगायत धेरै विपन्न परिवार लाभान्वित हुने उनी बताउँछिन्। त्यसो त, फेदिखोला गाउँपालिकाले भने ३ वर्षअघि नै पालिकाले नै जिम्मा लिनेगरी श्रमिकका लागि संचित कोष स्थापना गरेको थियो। गाउँपालिकामा सूचिकृत श्रमिकको १५ प्रतिशत र पालिकाले पनि १५ प्रतिशत रकम थप गरेर मजदुर सञ्चित कोषमा सञ्चालनमा ल्याइएको अध्यक्ष घनश्याम सुवेदीले जानकारी दिए। अहिलेसम्म ७ सय १४ जना पालिकाको संचित कोषमा आबद्ध छन्। अब उनीहरूसहित अन्य थप अनौपचारिक तथा स्वरोजगार क्षेत्रमा आबद्ध रहेकालार्ई सामाजिक सुरक्षा कोषमा आबद्ध गराउनेगरी वडादेखि लक्षित समूहलार्ई प्रशिक्षण दिइने योजना अघि बढाइएको छ,अध्यक्ष सुवेदीले भने। अब, सरकारले तोेकेका न्यूनतम आधारभूत पारिश्रमिकको श्रमिकले ११ प्रतिशत र पालिकाले ९ दशमलब ३७ प्रतिशत रकम जम्मा गर्नुपर्ने प्रावधान छ। हालको ब्यवस्थाबमोजिम प्रतिश्रमिक मासिक १ हजार ९ सय १२ रुपैयाँ सामाजिक सुरक्षा कोषमा योगदान गर्नुपर्ने हुन्छ। अनौपचारिक तथा स्वरोजगार क्षेत्रमा कार्यरत श्रमिकको योगदानमा आधारित सामाजिक सुरक्षा कोषमा आबद्ध हुने फेदिखोला गाउँपालिका देशकै पहिलो पालिका बनेकोमा स्याङ्जाबासी हर्षित छन्। फेदिखोलाको अनुकरणीय कामको सिको यहाँँका ११ वटै पालिकाले गर्नुपर्ने जिल्ला समन्वय समितिका प्रमुख श्रीप्रसाद जीटीको भनाइ छ।"
प्राधिकरणद्वारा सम्पादकीय स्वतन्त्रतामा धावा,"काठमाडौं : नेपाल भौगोलिक रूपमा विकट छ। सवारी नपुगेका अधिकांश दुर्गम स्थानका नागरिकले उपचार वा डुवानीका लागि हवाई सेवा नै प्रयोग गर्नुपर्ने बाध्यता छ। तर, अचानक नेपाल नागरिक उड्डयन प्राधिकरणले साउन १५ गते दुर्गम जिल्लामा १२ बजेपछि हवाई सेवामा रोक लगायो। कर्णालीलगायत दुर्गम र हिमाली जिल्लामा हवाई सेवा ठप्प भयो। हवाई सेवा नहुँदा कर्णालीमा ४ बालबालिकाको उपचार नपाई ज्यान गयो। अन्नपूर्ण पोस्ट् दैनिकले त्यहाँका जनताका दुःख व्यथाबारे समाचार बनायोप्रकाशन गर्यो। साथै बीबीसीलगायत विभिन्न सञ्चारमाध्यमले पनि यो विषयलाई प्राथमिकता साथ स्थान दिए। सरकारलाई अवस्था बुझाए। तर, प्र्राधिकरणका महानिर्देशक प्रदीप अधिकारीले सञ्चारमाध्यमको सम्पादकीय स्वतन्त्रतामा धावा बोल्न सुरु गरे। मिडियामा आएका समाचारबारे चित्त नबुझे खण्डन पठाउने, त्यो प्रकाशन नभए मिडिया काउन्सिलमा उजुरी गर्ने संवैधानिक र कानुनी व्यवस्था छ। तर, उनी रिस साँधेर स्पष्टीकरण सोध्न थाले त्यो पनि अन्नपूर्ण मिडियाका प्रकाशकसँग। जबकि पत्रिकामा कुन विषयलाई कसरी स्थान दिने सम्पादकको अधिकारभित्र पर्छ। त्यसलाई नै भनिन्छ सम्पादकीय स्वतन्त्रता। सम्पादकीय स्वतन्त्रता भनेकै प्रकाशक वा अध्यक्षले समेत हस्तक्षेप गर्न नपाउने हो। अन्नपूर्ण पोस्ट् दैनिकको सम्पादकीय स्वतन्त्रतामाथि धावा बोल्ने अधिकार प्राधिकरणले कहाँबाट पायो ? रमेश बडाल,पूर्वमहान्यायाधिवक्ता कानुन विद् भन्छन्, तीनवटा फरकफरक कानुनद्वारा तीन संस्थाको अध्यक्ष बनेका क्याप्टेन रामेवर थापालाई पत्रिकामा आएको समाचारका विषयलाई लिएर स्पष्टीकरण सोध्दा संवैधानिक एवं कानुनी रूपमा उनले त्रुटि मात्र गरेको छैन, सम्पादकीय स्वतन्त्रतामा हस्तक्षेप पनि गरेका छन्। प्राधिकरणले आफ्नो सीमा र परिधि बाहिर गई सम्पादकीय स्वतन्त्रतामा धावा बोलेको उल्लेख गर्दै समाचार र विचार (अभिव्यक्ति स्वतन्त्रता)मा नियन्त्रण गर्न खोजेको संविधान एवं कर्पोरेट कानुनका विज्ञ बताउँछन्। नेपाल बार एसोसिएसनका अध्यक्ष एवं वरिष्ठ अधिवक्ता गोपालकृष्ण घिमिरे प्रारम्भिक रूपमै स्पष्टीकरण त्रुटिपूर्ण भएको बताए। अप्रत्यक्ष ढंगले मिडियालाई नियन्त्रण गर्न खोजेको देखिन्छ। प्रथम दृष्टिमै त्रुटिपूर्ण छ, घिमिरेले भने, यो वा त्यो निहुँमा मिडियालाई नियन्त्रण गर्ने कोसिस गरेको प्रारम्भिक रूपमा नै देखिन्छ। कानुनी, नीतिगत र सैद्धान्तिक रूपमा त्रुटि वरिष्ठ अधिवक्ता रामकृष्ण निराला क्याप्टेन थापाको कानुनी रूपमा तीनवटा छुट्टाछुट्टै व्यक्तित्व भएकाले तीनवटा फरकफरक कानुनद्वारा विभिन्न संस्थाको अध्यक्ष चयन भएको बताउँछन्। सिम्रिक एयर सञ्चालक समितिको तर्फबाट अध्यक्ष भएको देखिन्छ। त्यस्तै वायुसेवा सञ्चालक संघले पनि आफ्नो छुट्टै कानुनअनुसार नै संस्थाको अध्यक्ष चयन गरेको हो, कर्पोरेट लयर निरालाले भने, अन्नपूर्ण मिडिया नेटवर्कमा पनि छुट्टै कानुनअनुसार अध्यक्ष भएको हो। सबै संस्थालाई मुछ्दै स्पष्टीकरण सोध्ने अधिकार प्राधिकरणलाई संविधान, कानुनले दिएको छैन। प्राधिकरणले सोधेको स्पष्टीकरण कानुनी, नीतिगत र सैद्धान्तिक तीनवटै आधारमा त्रुटिपूर्ण छ। सम्पादकीय स्वतन्त्रतामा धावा प्राधिकरणका सूचना अधिकारी ज्ञानेन्द्र भूलले पत्र संख्या २०८००८१ र चलानी नं ०१ उल्लेख गरी प्रेषितपत्रमा आफू प्रकाशक रहेको मिडियामार्फत प्रकाशकीय अधिकारलाई दुरुपयोग गरिएको आरोप लगाइएको छ। अन्नपूर्ण मिडियामार्फत उडान सुरक्षामा गम्भीर असर पार्ने प्रकृतिका विज्ञप्तिसमाचारविश्लेषणटिप्पणी प्रकाशन गरेको दाबी गरिएको छ। सञ्चारमाध्यममा प्रकाशित विषयवस्तुमा चित्त नबुझे प्रेस काउन्सिलले अध्ययन र छानबिन गर्ने हो । यसको अनुगमन नागरिक उड्डयन प्राधिकरणले गर्ने होइन । प्राधिकरणको यो कार्य निन्दनीय छ । बालकृष्ण बस्नेत, अध्यक्ष, प्रेस काउन्सिल नेपाल थापालाई सोधिएको स्पष्टीकरण पत्रमा भनिएको छ, प्राधिकरणबाट विभिन्न मितिमा दुर्गम क्षेत्रको उडान सुरक्षा अभिवृद्धि गर्नका लागि विभिन्न निर्णय भएकोमा उक्त निर्णयहरूको बर्खिलाप हुने गरी शृंखलाबद्ध रूपमा तपार्इं प्रकाशक रहेको मिडियामार्फत उडान सुरक्षामा गम्भीर असर पर्ने प्रकृतिका विज्ञप्ति समाचार र विश्लेषण र टिप्पणी प्रकाशन गरेको देखिएको हुँदा हवाई सेवा कम्पनीमार्फत उडान सुरक्षाको पूर्णजिम्मेवारी पालना गर्नुपर्ने दायित्व बोकेको व्यक्तिले आफू प्रकाशक रहेको मिडियामार्फत प्रकाशकीय अधिकारलाई दुरुपयोग गरी नेपाल नागरिक उड्डयन प्राधिकरण ऐन, २०५३ र यसअन्तर्गत बनेका नियमावली, रिक्वाएरमेन्ट्स, म्यानुअलस तथा अन्य नियामकीय मापदण्डहरूको विपरीत गई उडान सुरक्षामा गम्भीर चुनौती सिर्जना गर्ने गरी भ्रामक र अफवाह फैलाउने कार्य गर्न वायुसेवा कम्पनीको अध्यक्षको हैसियतमा कुन नैतिकताको आधारले दिन्छ ? पूूर्वमहान्यायाधिवक्ता एवं वरिष्ठ अधिवक्ता रमेश बडालले नेपाल न्युज नेटवर्क इन्टरनेसनल प्रालिद्वारा प्रकाशित एवं मुद्रित अन्नपूर्ण पोस्ट् दैनिकको सम्पादकीय स्वतन्त्रतामा आघात हुने गरी स्पष्टीकरण सोधिएको बताए। नेपाली मिडियाले सम्पादकीय स्वतन्त्रताको निर्वाध ढंगले उपभोग गरिरहेको छ। प्रेस (सम्पादकीय) स्वतन्त्रतामाथि धावा बोल्ने अधिकार प्राधिकरणले कहाँबाट पायो ? वरिष्ठ अधिवक्ता बडालले प्रश्न गरे, मिडियामा सम्पादकीय स्वतन्त्रता हुन्छ। त्यो स्वतन्त्रता भनेको प्रकाशकले समाचार, लेख, रचनामा हस्तक्षेप नगर्ने हो। अन्नपूर्ण पोस्ट् दैनिकको सम्पादकीय स्वतन्त्रतामाथि धावा बोल्ने अधिकार प्राधिकरणले कहाँबाट पायो ? सञ्चारमाध्यमले आफ्ना मूल्य मान्यताभित्र रहेर समाचार सम्प्रेषण गर्छन् । सम्पादकीय स्वतन्त्रता र नेतृत्व हुन्छ । सम्पादन गरेको विषयलाई आधार बनाएर असम्बन्धित व्यक्तिलाई स्पष्टीकरण वा कारबाहीको विषय बनाउन मिल्दैन । विपुल पोखरेल अध्यक्ष, नेपाल पत्रकार महासंघ पूर्वमहान्यायाधिवक्ता बडालले सिम्रिक एयरका अध्यक्षलाई सोधिएको स्पष्टीकरण पत्रमा अन्नपूर्ण पोस्ट् दैनिक प्रकाशकको नियन्त्रणमा रहेको र सम्पादकीय स्वतन्त्रता नभएको दाबी गर्नु संविधान, कानुनको बर्खिलाप भएको बताए। सम्पादकीय स्वतन्त्रता भनेकै प्रकाशक वा अध्यक्ष वा अन्य सेयर सदस्यले समेत हस्तक्षेप गर्न नपाउने हो, वरिष्ठ अधिवक्तासमेत रहेका वडालले भने, विज्ञप्तिसमाचारविश्लेषणटिप्पणी प्रकाशन गर्ने अधिकारमा सम्बन्धित सम्पादकको हो। सम्पादकीय स्वतन्त्रताको विषयमा प्रकाशकले छाप्न लगाएको आरोप लगाउनु अन्नपूर्ण मिडिया माथिको आक्रमण हो। प्रकाशकको हैसियत लगानीकर्ताको रूपमा मात्र रहन्छ। लगानीकर्ताले आफ्नो स्वार्थ प्रयोग गर्न नमिल्ने कानुनी व्यवस्था छ। प्रकाशकको नियन्त्रणमा रहेर अन्नपूर्ण पोस्ट् दैनिकका सञ्चारकर्मीले सूचना संकलन र समाचार, विचार तथा टिप्पणीको प्रकाशन हुन्छ भन्दै प्रहार गर्नु संविधान, कानुनको बर्खिलाप हो, वरिष्ठ अधिवक्ता बडालले भने, अन्नपूर्ण पोस्ट्मा सम्पादकीय स्वतन्त्र छैन भन्दै हचुवाका भरमा स्पष्टीकरण सोध्नु पूर्वाग्रह हो। सम्पादकीय स्वतन्त्रतामा प्रहार संविधान र कानुको बर्खिलाप हो। नेपाली मिडियाले सम्पादकीय स्वतन्त्रतामा अंगिकार गरिरहेकाले संस्थाको अध्यक्ष वा सेयरहोल्डरले हस्तक्षेप गर्न नसक्ने उनले बताए। यो वा त्यो निहुँमा मिडियालाई नियन्त्रण गर्ने कोसिस गरेको देखिन्छ । स्पष्टीकरण प्रथम दृष्टिमै त्रुटिपूर्ण छ । नेपाल नागरिक उड्डयन प्राधिकरणले यो गर्नै मिल्दैन । गोपालकृष्ण घिमिरे, अध्यक्ष, नेपाल बार एसोसिएसन प्राधिकरणले उल्लेख गरे झैं हवाई उडानको काममा शृंखलाबद्ध रूपमा कुन समाचार र टिप्पणीले कसरी बाधा पुर्यायो ? खोइ खुलाएको? समाचार, टिप्पणीजस्ता विषय सम्पादकीय स्वतन्त्रताभित्र पर्छ। अध्यक्षलाई स्पष्टीकरण सोध्नु अवैधानिक हो ? विजय गुप्ता, वरिष्ठ अधिवक्ता वरिष्ठ कर्पोरेट लयर प्राडा गान्धि पण्डितका अनुसार, प्राधिकरणले स्पष्टीकरणमा उल्लेखित व्यहोराले सम्पादकीय स्वन्तन्त्रतामा प्रहार गरेको छ। प्राडा पण्डित भन्छन्, प्राधिकरणलाई हवाई क्षेत्रको नियमन गर्ने अधिकार छ। तर, अधिकारको दुरुपयोग गरी स्पष्टीकरण सोध्ने र सम्पादकीय स्वतन्त्रतामा प्रहार गर्ने अधिकार छैन। प्रेस काउन्सिल ऐन, २०४८ को दफा ७ को खण्ड (ख)ले दिएको अधिकार प्रयोग गरी नेपाल पत्रकार महासंघको सहमतिमा जारी पत्रकार आचार संहिता २०७३ मा सम्पादकीय स्वतन्त्रताको सम्मान गर्नुपर्ने उल्लेख छ। समाचार संकलन, सम्पादन वा उत्पादन, प्रस्तुति तथा सम्प्रेषणसम्बन्धी अन्तिम जिम्मेवारी र अधिकार सम्पादकमा निहित हुन्छ। सम्पादकीय स्वतन्त्रताको यही सर्वमान्य सिद्धान्तबमोजिम सञ्चारमाध्यम र पत्रकारले कुनै प्रकारको दबाब र प्रभावबाट मुक्त रही स्वतन्त्रतापूर्वक सूचना संकलन र समाचार, विचार तथा टिप्पणीको प्रकाशनप्रसारण गर्नुपर्ने आचार संहितामा व्यवस्था गरिएको छ। प्रेस काउन्सिलको अवमूल्यन प्राधिकरणले स्पष्टीकरणमा नेपाल नागरिक उड्डयन प्राधिकरण ऐन, २०५३ र यसअन्तर्गत बनेको नागरिक उड्डयन नियमावली २०५८ को नियम ५६ (क) एवम् रिक्वायरमेन्ट्स, म्यानुअल्स तथा अन्य नियमाकीय मापदण्डविपरीत उडान सुरक्षामा गम्भीर असर पर्ने प्रकृतिका समाचार, विश्लेषण टिप्पणी प्रकाशन गरी प्राधिकरणको काममा बाधा पुर्याएको उल्लेख गरेको छ। वरिष्ठ अधिवक्ता विजयकुमार गुप्ताका अनुसार, उडान सुरक्षामा गम्भीर पर्ने प्रकृतिका विज्ञप्तिसमाचार विश्लेषणटिप्पणी प्रकाशन भएको छ भने प्राधिकरणले सप्रमाण प्रेस काउन्सिलमा उजुरी दिने कानुनी व्यवस्था भएको बताउँछन्। कुनै मिडिया (पत्रकार)ले आफ्नो व्यावसायिक आचार संहिता उल्लंघन गरेमा कुनै पनि व्यक्तिले काउन्सिलमा उजूरी दिन सक्ने व्यवस्था छ। उजुरी परेमा काउन्सिलले आवश्यक जाँचबुझ गरी मर्का पर्ने पक्षको भनाइसम्बन्धी पत्रपत्रिकामा प्रकाशित गर्न लगाउन सक्छ। मर्का पर्ने पक्षसँग क्षमायाचना गर्न लगाई निजको कुरा सम्बन्धित पत्रिकामा प्रकाशित गराउन सक्छ, वरिष्ठ अधिवक्ता गुप्ता भन्छन्, प्राधिकरणमा रहेका पदाधिकारीलाई प्रेस काउन्सिल र यसको काम कर्तव्य थाहा थिएन ? समाचारटिप्पणीप्रति आपत्ति भएको भए सिम्रिक एयर प्रालिको अध्यक्ष नभई सम्बन्धित सञ्चारमाध्यमका प्रधान सम्पादकलाई सम्बोधन गरी खण्डन पठाउन सकिने व्यवस्थालाई नजरअन्दाज गरिएको वरिष्ठ अधिवक्ता गुप्ताले बताए। वरिष्ठ अधिवक्ता निरालाका अनुसार, प्रकाशन तथा छापाखाना ऐनअनुसार स्पष्टीकरण सोध्ने अधिकार नागरिक उड्डयन प्राधिकरणलाई छैन। अन्नपूर्ण मिडियामा छापेको भन्दै सिम्रिक एयरको अध्यक्षलाई स्पष्टीकरण सोधिएको छ। छापेको कुरामा चित्त नबुझे प्रेस काउन्सिलमा उजुरी दिन सकिन्छ। कानुनी बाटो छोडेर प्राधिकरणले गैरकानुनी ढंगले हस्तक्षेप गर्न खोजेको छ, वरिष्ठ अधिवक्ता निरालाले भने, छुट्टाछुट्टै कानुनअनुसार फरकफरक संस्थाको अध्यक्षलाई प्राधिकरणले एकै ढंगले सम्बोधन गर्न मिल्दैन। पाउँदैन। कुनै पनि कानुनले त्यसरी हस्तक्षेप गर्ने अधिकार दिँदैन। प्राधिकरणले स्पष्टीकरण पत्रमा उडान सुरक्षामा गम्भीर असर पर्ने प्रकृतिका विज्ञप्तिसमाचार विश्लेषणटिप्पणीप्रकाशन गरी प्राधिकरणको काममा बाधा पुर्याएको दाबी गरे पनि कुन समाचारविश्लेषणटिप्पणीप्रकाशन गरी काममा बाधा पुर्याएको हो भन्ने सप्रमाण खुलाउन सकेको छैन। प्राधिकरणले सोधेको स्पष्टीकरण कानुनी, नीतिगत र सैद्धान्तिक तीनवटै आधारमा त्रुटिपूर्ण छ। रामकृष्ण निराला, वरिष्ठ अधिवक्ता पत्रकारिताको पेसागत उच्चतम आचरण कायम राखी स्वस्थ, स्वतन्त्र र उत्तरदायी पत्रकारिताको विकास तथा सम्बद्र्धनका लागि प्रेस काउन्सिलको स्थापना भएको हो। प्रेस काउन्सिल ऐन, २०४८ को दफा १२ उजुरीसम्बन्धी व्यवस्था छ। सोही अव्यवस्थाअनुसार कुनै मिडिया (पत्रकार)ले आफ्नो व्यावसायिक आचार संहिता उल्लंघन गरेमा कुनै पनि व्यक्तिले काउन्सिलमा उजुरी दिन सक्ने व्यवस्था छ। कुनै उजुरी परेमा काउन्सिलले आवश्यक जाँचबुझ गरी मर्का पर्ने पक्षको भनाइ सम्बन्धित पत्रपत्रिकामा प्रकाशित गर्न लगाउने र मर्का पर्ने पक्षसँग क्षमायाचना गर्न लगाई निजको कुरा सम्बन्धित पत्रपत्रिकामा प्रकाशित गर्न लगाउन सक्ने कानुनी व्यवस्था छ। प्राधिकरणले उडान सुरक्षामा गम्भीर चुनौती सिर्जना गर्ने गरी भ्रामक र अफवाह फैलाउने कार्य गरेको दाबीसहित प्रेस काउन्सिलमा उजुरी गर्न सक्ने कानुनी व्यवस्थालाई उपेक्षा गरेको कानुन व्यवसायीहरू बताउँछन्। उडान सुरक्षामा गम्भीर चुनौती सिर्जना गर्ने समाचार, टिप्पणी प्रकाशन गरेको भए सम्बन्धित सञ्चारमाध्यममा खण्डन पठाउन सकिन्छ। सञ्चारमाध्यमले खण्डन प्रकाशन नगरेमा प्रेस काउन्सिलमा उजुरी दिन सकिन्छ, वरिष्ठ अधिवक्ता विजय गुप्ता भन्छन्, कुन समाचार र टिप्पणीले उडानको काममा बाधा पुर्यायो ? प्राधिकरणलाई कानुनी अधिकारको दुरुपयोग गर्दै स्पष्टीकरण सोध्ने र सम्पादकीय स्वन्तन्त्रतामा प्रहार गर्ने अधिकार छैन। प्रा डा गान्धि पण्डित, वरिष्ठ अधिवक्ता ख्वै त खुलाएको ? अन्नपूर्णको समाचार वा टिप्पणीलाई लिएर सिम्रिक एयरको अध्यक्षलाई स्पष्टीकरण सोध्न मिल्दैन। समाचार, सम्पादकीय लेख्ने र प्रकाशन गर्ने कार्यमा कसको के अधिकार रहन्छ ? भन्ने विषयमा प्राधिकरणका पदाधिकारीहरू अनविज्ञ देखिएको वरिष्ठ अधिवक्ता गुप्ता बताउँछन्। समाचारसँग चित्त बुझेको छैन भने त पत्रकार वा सम्पादकलाई खण्डन छाप्न अनुरोध गर्ने वा प्रेस काउन्सिलमा उजुरी गर्नुपर्ने हो, वरिष्ठ अधिवक्ता गुप्ताले भने, रामेवर थापाको मातहतमा सिम्रिक एयर प्रालि होला। अन्नपूर्ण मिडिया नेटवर्कको अध्यक्ष पनि उनै थापा हुन् भन्दैमा समाचार, टिप्पणी सम्पादकीय जस्ता विषयमा अध्यक्ष नभई प्रधान सम्पादकको नियन्त्रणमा हुन्छ भन्ने प्राधिकरणले बुझ्ने सामथ्र्य राखेन। विषय एकातिर, स्पष्टीकरण अर्कोतिरसिम्रिक एयर प्राइभेट लिमिटेड पनि अविछिन्न कम्पनी हो। कम्पनी ऐन, २०६३ अनुसार कुनै उद्यम गर्न चाहने व्यक्तिले एक्लै वा अरूसँग समूहबद्ध भई प्रबन्ध पत्रमा उल्लेख भए बमोजिम एक वा एकभन्दा बढी उद्देश्य प्राप्तिका लागि कम्पनी स्थापना गर्न सक्ने कानुनी व्यवस्था छ। कम्पनी ऐनअनुसार थापा सिम्रिक एयरका अध्यक्ष बनेका हुन्। वायुसेवा सञ्चालक संघका अध्यक्ष चयन हुनुमा पनि छुट्टै कानुन आकर्षित हुन्छ। प्रकाशन तथा छापाखाना ऐन अनुसार, अन्नपूर्ण मिडिया नेटवर्कको अध्यक्ष भएका हुन्। रामेवर थापा लगानीकर्ता हुन्। समाचार के छापिन्छके छापिँदैन भन्ने कुरामा लगानीकर्ताको होइन सम्पादकको नियन्त्रण हुन्छ। थापा पत्रकार पनि होइनन, वरिष्ठ अधिवक्ता गुप्ता भन्छन्, के गर्नुपर्ने हो ? कहाँ खण्डन वा उजुरी गर्नुपर्ने हो ? व्यक्ति को हो ? त्यो प्राधिकरणले बुझ्न सकेन। प्राधिकरणका पदाधिकारीलाई मिडियामा अध्यक्ष, प्रधान सम्पादक, संवाददाताको भूमिका र हैसियत के कस्तो हुन्छ भन्ने थाहा नभएको हुन सक्छ। लगानीकर्ताको कहीँ न कहीँ नियन्त्रण भइहाल्छ भन्ने गलत बुझाई हुनसक्छ। सर्वोच्च अदालतका एक पूर्वप्रधानन्यायाधीशले प्राधिकरणका सम्पूर्ण कामकारबाही, निर्णय प्रक्रिया, सार्वजनिक छलफल वा सरोकारको विषय हुने बताए। सर्वोच्च अदालतले पटकपटक समाचार, विचार तथा टिप्पणीजन्य सामग्री प्रकाशन र प्रसारण गर्ने प्रेसको अधिकारलाई विधिवत् ढंगले फराकिलो बनाएको छ। प्रेस स्वतन्त्रताको परिधि राम्रोसँग प्रष्ट्याएको छ, ती प्रधानन्यायाधीशले भने, नागरिक उड्डयन प्राधिकरण कानुन एवं सार्वजनिक जवाफदेहिताभन्दा माथि छैन। यो पनि पढ्नुहोस निरंकुशताको नवनस्ल पहिला मिडियाबाजी, पछि निर्णय"
