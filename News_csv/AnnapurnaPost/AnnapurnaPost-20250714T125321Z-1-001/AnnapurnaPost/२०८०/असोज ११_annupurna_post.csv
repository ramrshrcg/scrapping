शीर्षक,विवरण
वित्तीय अनुशासन,"तीनै तहमा स्वचालित हुने वित्तीय व्यवस्थापन प्रणाली कार्यान्वयन गर्नु आवश्यक छ । सार्वजनिक वित्तीय व्यवस्थापन आय तथा खर्चलाई अनुशासित, कार्यकुशल र प्रभावकारी बनाउन अवलम्बन गरिने ऐन, कानुन, कार्यविधि र प्रणालीको समष्टिगत रूप हो। यो वित्तीय कारोबारलाई जवाफदेही बनाउने विधि हो। यसले राजस्व परिचालन, कोषको विनियोजन, खर्च, लेखाविधि, प्रतिवेदन र लेखा परीक्षणका कार्यहरूलाई समेट्दछ। जसको केन्द्रस्थमा वित्तीय उत्तरदायित्व रहन्छ। सार्वजनिक वित्तीय व्यवस्थापनको महत्त्वपछिका दुई कारण छन्। पहिलो, प्रभावकारी सेवा व्यवस्थापन र दोस्रो, स्वच्छ र प्रभावकारी राजस्व परिचालन एवम् जिम्मेवारीपूर्ण खर्च। विकासशील मुलुकहरूमा रहेको गरिबी, विपन्नता, बेरोजगारी र असमानताजस्ता आर्थिकसामाजिक पछौटेपनको अन्त गर्न आर्थिक वृद्धि आवश्यक हुन्छ। त्यस्तै सेवा प्रवाह जनमुखी, पारदर्शी र जवाफदेही बनाउनु उत्तिकै जरुरी हुन्छ। राजस्व संकलन स्वच्छ र प्रभावकारी हुने प्रणाली स्थापना गर्नाले सरकारप्रति जनविश्वास बढ्छ। यी दुई कुरा नै शासकीय सुधारको जगमा रहने विषय पनि हुन्। त्यसैले सार्वजनिक वित्त व्यवस्थापन सुशासनको आधार हो। नेपालको संविधानले राष्ट्रिय उद्देश्य प्राप्तिका लागि संघीय, प्रदेश र स्थानीय सञ्चित कोष सञ्चालनको विधि उल्लेख गरेको छ। संघीय सञ्चित कोष सञ्चालन विधि र जवाफदेहिता एवम् जिम्मेवारीलाई व्यवस्थित गर्न संविधानको धारा १२५ ले राज्यलाई निर्देश गरेअनुरूप आर्थिक कार्यविधि तथा वित्तीय उत्तरदायित्व ऐन, २०७६ कार्यान्वयनमा छ। साथै वित्तीय साधनको तहगत विभाजन, विभाज्य कोष तथा वित्तीय अन्तरसम्बन्धका सम्बन्धमा अन्तरसरकारी वित्तीय हस्तान्तरण ऐन, २०७४ ले व्यवस्था गरेको छ। वित्तीय जवाफदेहिता र अनुशासन अवलम्बन भए नभएको परीक्षण गर्न सर्वोच्च लेखा परीक्षण निकायलाई संवैधानिक स्वायत्तता दिइएको छ। नागरिक चेतना बढ्ने क्रमसँगै सार्वजनिक वित्तीय क्रियाकलापमा नागरिक संलग्नता पनि बढ्दै गएको छ। सार्वजनिक वित्तीय व्यवस्थापनका सैद्धान्तिक, संवैधानिक र व्यवस्थापकीय आशय रहन्छन्। सैद्धान्तिक आधारमा जनताको साधन जनताकै लागि सदुपयोग भएको पुष्टि गर्नु पर्दछ। सवैधानिक रूपमा भन्दा वित्तीय कारोबार संसदीय स्वीकृति र निगरानीको विषय हो। व्यवस्थापकीय रूपमा वित्तीय कारोबारका सबै आयाम यसरी सम्पादन गरिनु पर्दछ कि यसका कारणबाट व्यवस्थापन जवाफदेही देखिन सकोस्। यी आशय पूरा गर्न वित्तीय व्यवस्थापनका चार उद्देश्य रहन्छन्, समष्टिगत वित्तीय अनुशासन, प्राथमिकतामा साधन विनियोजन, कार्यसञ्चालन दक्षता र वित्तीय जवाफदेहिता। यी चार पक्षमा सुधार गर्न सार्वजनिक खर्च तथा वित्तीय उत्तरदायित्व (पेफा) कार्यक्रम कार्यान्वयन गर्ने रणनीति अनुरूप नेपालले पनि दोस्रो चरणको पेफा कार्यक्रम कार्यान्वयनमा छ। सार्वजनिक क्षेत्रको वित्तीय क्रियाकलापहरू वित्तीय नीति तर्जुमा, बजेट निर्माण, स्वीकृति, कार्यान्वयन, लेखांकन र अनुुगमन र परीक्षण सिलसिलेवार रूपमा चरणबद्ध सञ्चालनमा रहने गर्दछन्। यी चरणहरू आफूमा स्वायत्त नभै कार्यात्मक आबद्धतामा रहन्छन्। यी चरणहरूको लागत, प्रक्रिया, उत्पादन, नतिजा, गुणस्तर, उत्पादकत्व, प्रभाव, पहुँच र सन्तुष्टि सूचकका आधारमा जवाफदेहिता मापन गरिन्छ। यसैको आधारमा वित्तीय व्यवस्थापन संस्थागत हुन्छ। नेपालमा सार्वजनिक वित्तीय व्यवस्थापन सात दशकअघि बजेट प्रणालीको सुरुवातदेखि नै भएको हो। योजनाको सुरुवात र सरकारी लेखा पद्धतिमा सुधारपछि यसलाई क्रमशः संस्थागत गर्ने प्रयास भयो। प्रजातन्त्रको पुनस्र्थापनापछि विस्तृत कार्यसूची दिई नवौं योजनाबाट खर्च व्यवस्थापनलाई प्रमुख मुद्दाका रूपमा लिइन थालियो। त्यस समयमा सार्वजनिक सेवा वितरण जनताका अनुभूत आवश्यकतालाई सम्बोधन गर्न सक्षम थिएनन्, विकास निर्माण प्राथमिकता केन्द्रित थिएनन्। राजस्व प्रतिबद्ध खर्च धान्ने क्षमताबाट बाहिरिँदै थियो। वित्तीय दिगोपनाका लागि सार्वजनिक खर्च व्यवस्थापनको रणनीति लिनु आवश्यक थियो। दसौं योजनाबाट आयोजना प्राथमिकीकरण, मध्यकालीन खर्च संरचना, विनियोजनका आधारहरू र कार्यसम्पादन प्रतिवेदन प्रणालीमार्फत वित्त व्यवस्थापन सुधार गर्ने प्रयास भयो। यसै समयबाट पेफालाई विस्तृत कार्यढाँचामा कार्यान्वयन गरी बजेट विश्वासनीयता, नतिजामा आधारित वित्तनीति र बजेट कार्यान्वयनमा अनुमान योग्यतालाई जोड दिने मान्यता पायो। मुलुक संघीय संरचनामा गएपछि वित्तीय अनुशासन र तहहरूबीच रहनुपर्ने वित्तीय अन्तर्सम्बन्धका कारण वित्त सञ्चालन जटिल भएको छ। अब वित्तीय जवाफदेहिता तथा समष्टिगत वित्तीय विवरणका लागि चाहिने संस्थागत ढाँचा र प्रणाली विकासका पूर्वाधार संरचनासमेत वित्तीय व्यवस्थापनका अंग बनेका छन्। अर्थ मन्त्रालय, महालेखा नियन्त्रक कार्यालय, राष्ट्रिय योजना आयोग, महालेखा परीक्षकको कार्यालय, सार्वजनिक लेखा समिति, संघीय मामिला मन्त्रालय, सार्वजनिक खरिद अनुगमन कार्यालयले सार्वजनिक वित्तीय व्यवस्थापन सुधारमा महŒवपूर्ण भूमिका खेल्नुपर्ने भएको छ। आर्थिक कार्यविधि तथा वित्तीय उत्तरदायित्व ऐनले वित्तीय व्यवस्थापनका कार्यविधिका साथै पदाधिकारीको जिम्मेवारी र जवाफदेहिता पनि तोकेको छ। आयोजना बैंक र मध्यकालीन खर्च संरचनाले खर्च व्यवस्थापनका कठोर आधार मागेको छ। बजेट प्रस्ताव गर्दा एलएमबीआईएसमा क्रियाकलाप प्रविष्टि गर्नुपर्ने भएको छ। खर्च गर्दा क्रियाकलापलाई पछ्याई बजेट नियन्त्रण गर्ने क्रियाकलापमा आधारित लेखा प्रणाली (सिगास) कार्र्यान्वयनमा ल्याइएको छ। तीनै तहको वित्तीय कारोबारलाई भनिएको समय (रियल टायम) मा प्रतिवेदन गर्ने प्रणाली विकसित छ। वित्तीय कारोबारलाई व्यवस्थित गर्न सूचना प्रविधिको उपयोग गरिएको छ। यस अर्थमा नेपालको वित्त व्यवस्था सैद्धान्तिक रूपमा वैज्ञानिक छ। यी प्रयासका बाबजुद पनि वित्तीय व्यवस्थापन सुधारका केही सबालहरूलाई सम्बोधन गर्न बाँकी छन। जस्तो कि विनियोजन वस्तुपरक बनाउने आधार र आयोजना बैंक स्थापना गर्ने काम व्यवस्थित नभएकाले प्रभुत्वशालीको क्षेत्रमा साधन विनियोजन केन्द्रित छ। बजेट प्रक्रियालाई नागरिक बजेटको अवधारणाअनुरूप सहभागी बनाइ पारदर्शिता, सहभागिता र नियन्त्रणलाई सबलीकरण गर्न बाँकी छ। तीनै तहमा स्वचालित हुने वित्तीय व्यवस्थापन प्रणाली कार्यान्वयन गर्नुु आवश्यक छ। विभिन्न तह र संरचनाबीच कार्यात्मक आबद्धताका लागि पूर्वाधार विकास गरी प्रणाली सञ्चालन गर्नुु आवश्यक छ। संघीय तहमा समष्टिगत वित्तीय अनुशासन कायम छैन। स्थानीय तथा प्रदेश तहमा प्रणाली निर्माण गर्न जनशक्ति विकास गर्ने चुनौती छ। सार्वजनिक सम्पत्तिको यथार्थपरक अभिलेखन र एकीकृत विवरण तर्जुमा गर्न प्रणाली निर्माण भए पनि कार्यान्वयनमा आएको छैन। प्रतिबद्धता लेखांकन भएको छैन। सबैभन्दा महत्त्वपूर्ण पक्ष सुधारको अन्तरबोध गरी स्वचालित रूपमा प्रणाली परिमार्जन गर्न राजनैतिक तथा प्रशासकीय नेतृत्वमा रहनुपर्ने इच्छाशक्ति देखिन बाँकी छ।"
इन्द्रजात्राको महत्त्व,"इन्द्रजात्रा नेपालमा मनाइने विभिन्न जात्रा पर्वहरूमध्ये एक अत्यन्त प्राचीन ऐतिहासिक येंया पुन्ही जात्रा हो। द्वादशीको दिन हनुमानढोका कालभैरवअगाडि भक्तपुरको नालाबाट मानन्धर गुथीले गुरुजु पल्टनका साथ विधिपूर्वक ल्याएको ३२ हाते काठको लिंगो उठाएपछि यो जात्रा सुरु हुने परम्परा छ। भाद्रशुक्ल द्वादशीदेखि आश्विन कृष्ण चतुर्थीसम्म जम्मा आठ दिन इन्द्रजात्रा भव्य रूपमा मनाइन्छ। हनुमानढोका दरबारअगाडि लिंगो ठड्याएपछि इन्द्रजात्रा थालिन्छ। नेवारीमा त्यस लिंगलाई योसीं भन्दछन्। सीं भनेको काठ वा लिंगो हो। जात्रा सुरु हुने केही दिनअगाडि भक्तपुरको पूर्वतिर पर्ने नाला गाउँमा काटेर अनि त्यहीं तयार गरेर त्यस लिंगलाई ठिमीका गाउँले र काठमाडौंका बासिन्दाले तानेर काठमाडौंमा ल्याई पुर्याउँछन्। राजपुरोहित उपस्थित र हजारौं जनसमुदायबीच साय्मीहरूले त्यस लिंगलाई उचाल्छन्। बाजाहरू बजाइन्छ र सैनिकहरूले तोपको सलामी दिन्छन्। त्यस लिंगोको टुप्पाबाट इन्द्रध्वज अर्थात् इन्द्रको झन्डा भन्ने लामो सेतो कपडा लतारिएको हुन्छ। त्यसको फेदमा चाहिँ एक प्रकारको खोरमा इन्द्रको मूर्ति राखिएको हुन्छ। अरूअरू ठाउँमा चाहिँ, हात बाँधिएका इन्द्रका मूर्तिहरू अग्लो मञ्चमा प्रदर्शन गरिन्छ। काठमाडौंको मूल सडक, इन्द्रचोकलगायत अन्य ठाउँहरूमा योसीं ठडाइन्छन्। तर हनुमान् ढोकाको लिंगोबाहेक अरू ठाउँका लिंगोमा ध्वजा राखिँदैन। यस प्रकारका ध्वजाबिनाको योसींले पुरानो किसिमको संकेत दिन्छ। इन्द्रको नामसँग गाँसिएको यो जात्रालाई वैदिक देवता इन्द्रसँग सम्बन्ध देखाउँदा यसको सुरुवात कतै वैदिककालतिरै भएको त हैन भन्ने देखिएको छ। यसको प्रमाण खोजी गर्दा महाभारतकालसम्म पुग्न सकिन्छ। त्यसको आदिवर्षको ६३औं अध्यायमा उपरिचर बसुले इन्द्रध्वजको चलन चलाए भनी उल्लेख गरिएको छ। यस्तै वराहमिहिरले पनि इन्द्रध्वजको प्रथा उपरिचर बसुले चलाएको कुरा बताएका छन्। नेपालमा इन्द्रजात्राको प्रचलन धेरै विद्वानहरूका अनुसार लिच्छविकालतिरै सुरु भएको हुन सक्ने बताएका छन्। इतिहास शिरोमणि बाबुराम आचार्यले नेपालमा भारतीय गुप्त राजाहरूको अनुकरण गर्दै लिच्छवि राजा शंकरदेवले राज्यकालमा इन्द्रध्वजोत्थापन र बिसर्जनको चाड लागू भएको कुरा उल्लेख गरेका छन्। उपत्यकावासीहरू इन्द्रजात्रालाई यलम्बर जात्रा, येंयाः पुन्ही वा काठमाडौं नगरको स्थापना दिवसका रूपमा पनि मनाउँछन्। कलिगत संवत् ३८२५ अर्थात् आजभन्दा १ हजार २ सय ७७ वर्षअघि राजा गुणकामदेवले पचली भैरवलाई बिँड र म्हैपीलाई शिरभाग गरी मञ्जुश्रीको खड्गाकार हुने गरी चारैतिर अष्ठमातृका स्थापना गरी काठमाडौं नगर निर्माण गरेको बताइन्छ। अर्काे आख्यानअनुसार प्रथम किराती राजा यलम्बर शिरछेदन गरिदिएको र आफ्ना पुर्खाको षड्यन्त्रपूर्वक हत्याको सार्वजनिक प्रदर्शनी गर्न जीवित देवी कुमारीलाई समेत देखाउन अहिले पनि इन्द्रचोकको आकाश भैरवको टाउको सार्वजनिक प्रदर्शनी गर्ने परम्परा कायमै छ। इन्द्रको मूर्ति बाँध्नुको पछाडि नेपालमा चलेको अर्को पौराणिक कथन छ। जसअनुसार इन्द्रकीआमालाई बसुन्धराको व्रतपूजाको लागि चाहिने पारिजातको पूल र सुठुनी लिन इन्द्र स्वर्गबाट झरेर काठमाडौंको हालको ख्यःकेवः आई कुनै किसानको बगैंचाको फूल चोर्दै गर्दा पक्राउ परेछन्। उनका हात खुट्टा बाँधेर सबैको सामु देखाइयो। यो कुरा सुनेर इन्द्रकी आमा स्वर्गबाट ओर्लिछन्। अनि छोराको साटो धान र गहँु पाक्न नभई नहुने कुइरो र शीत दिएर उनलाई छुटाएर लगिछन्। तिनीहरूलाई चिने पछि काठमाडौंवासीले खुसीमा सिन्दूर जात्रा मनाए छन् र भोजको आयोजना गरेछन्। स्वर्गतिर फर्कंदा, आफ्ना स्वर्गवासी आफन्तहरूलाई हेर्ने रहर गरेर धेरै मानिसहरू इन्द्रकी आमाको पछि लागेछन् र उनको कम्मर समाएछन्। तर यंकी दह (इन्द्रदह) मा नुहाएर उनी स्वर्गतिर उड्न लाग्दा ती सबै भुइँमा पछारिए। र स्वर्गमा जान सकेनन्। इन्द्रको मूर्तिलाई खोरमा थुनेर सबैलाई देखाएर पूजा गरिन्छ। यो प्रक्रियाले समाजमा गलत काम गरेमा देवताले समेत सजाय पाउँछन् भन्ने सन्देश दिन खोजेको देखिन्छ। यस चाडको महŒवपूर्ण तŒवमध्ये पितृपूजा पनि एक हो। ठूलठूला पानसमा वा भुइँमा थुपै्र सानासाना बत्तीहरू बालिन्छ। हरेक घरको छानामा पनि एउटा धातुको भाँडामा बत्ती राखेर झुन्ड्याइएको हुन्छ। यस्ता कुरा मृतात्माहरूका नाउँमा गरिन्छ। द्वादशीको बेलुका जुनजुन घरमा वर्ष दिनभित्र मृत्यु भएको हुन्छ त्यस्ता घरका मानिसहरू भुइँमा थापिएका अनेक देवताका मूर्ति र प्रतिमाहरूलाई काँचो पाल्चामा कपासको बत्ती बाली परम्परागत मार्ग परिक्रमा गर्ने गर्दछन्। यसरी बत्तीदिने कार्यलाई उपाकु वनेकु नाउँमा हजारौं भक्तजनहरूले मृतकका नाउँमा यसरी बत्ती दिन जाँदा विभिन्न समूहमा बाजा बजाउँदै जान्छन्। जुन प्रायः जसो धिमेबाजा नै बजाइन्छ। मृतकको नाउँमा नगरपरिक्रमा एक चक्कर पूरा हुँदा एउटा धर्मचक्र बन्ने गर्दछ भन्ने मान्यता रहेको छ। चतुर्दशीका दिनमा पनि त्यस्तै बत्ती चढाउने काम हुन्छ। जसलाई मतःव्युवनेगु भनिन्छ। यसबेला भने बत्ती बाल्ने काम कुमारी जात्रा हिँडाउने बाटोमा मात्र गरिन्छ। यस दिन डाकिनी भन्ने राक्षसीको जात्रा हो। जसमा त्यस वर्षभित्रमा जुनजुन घरमा आफन्तहरू हराएका छन्, ती घरका सदस्यहरू सहभागी हुन्छन्। एउटा मुखुण्डो लगाएको ज्यापूलाई डाकिनी मानिन्छ। डाकिनीलाई डागीं पनि भनिन्छ। र स्वर्गतिर फर्कन लागेकी इन्द्रकी आमा सम्झिइन्छ। त्यसपछि बँ मत वा बाँसको घारामा बत्तीहरू बोकेका साय्मीहरूको जात्रा हुन्छ। यसलाई स्वर्गकोे बाटो उज्यालो पार्ने बत्ती मान्दछन्। त्यसबाहेक राति डागीं जात्राका धेरै सहभागीहरू काठमाडौंको पश्चिमतिर पर्ने दहचोक भन्ने ठाउँको यंकी दहमा गएर सखारै नुहाउँछन्। यस समयमा सहरका विभिन्न भागमा र घरभित्र मानिसहरू प्रायः टाउका मात्र भएका देवताहरूको थपना गर्दछन्। सामूहिक रूपमा तिनीहरूलाई हाथु द्यो भनिन्छ। प्रायः भैरवलाई पितृहरूका प्रतीक मानिन्छ। हाथु द्यो देखाउने जात्रा चाहिँ तिनै मृतकहरूका नाममा गरिन्छ। अर्को तिर भैरवको पूजा बाहिरी सैनिक आक्रमण टार्न पनि गरिन्छ। तिनीहरू शिवका उग्ररूप भैरवका प्रतीक हुन्। श्वेत भैरव र आकाश भैरवको मुखमा चामलको जाँड रक्सी खन्याएर यसैलाई प्रसादको रूपमा ग्रहण गरिन्छ। आकाश भैरवलाई उपत्यकाका मानिसहरूको पुर्खा आजु द्यो (पितृदेवता) को रूपमा मानिन्छ। काठमाडौंको नाम यँ यलम्बबाटै भएको हो। यँया चाहिँ तिनै राजाको सम्झनामा मनाइने जात्रा हो भन्ने भनाइ रहेको छ। चतुर्दशी, पूर्णिमा र चाडको अन्तिम दिन बेलुका जीवित देवी कुमारी र मानिसकै रूपमा उनका दुई अनुचर गणेश र भैरवलाई तीनवटा रथमा हालेर शोभायात्रा गरिन्छ। अन्तिम दिनमा समय् बजी बाँडीचुँडी खाने र थः नेतर्फ कुमारी रथयात्रा गरेपश्चात् नानीचायाः गरी इन्द्रजात्रा समापन गरिन्छ।"
पदक जित्ने लक्ष्यमा छौं,"बुधबारको खेल हाम्रा लागि निकै महत्त्वपूर्ण थियो। पहिलो खेल जितेर उच्च मनोबलका साथ अघि बढ्ने योजना थियो। हामीले यो खेल मात्रै जितेनौं, हाम्रो योजना र रणनीतिलाई पनि सफल बनायौं। खेल जितेर मात्रै हुँदैन, आफ्नो योजना र रणनीति कत्तिको सफल भयो भन्ने पनि महत्त्वपूर्ण हुन्छ। कस्तो खेल्यौं र कस्तो खेल्नेछौं यसरी बुँदागत रूपमा भन्न सकिन्छ। १ बुधबार टस जितेमा पहिले बलिङ गर्ने योजना थियो। किनभने मैदानका बारेमा हामीलाई खासै केही थाहा थिएन। मंगोलियाले दिएको योगफललाई पछ्याउने हाम्रो तयारी थियो। टस हारेपछि मंगोलियाले पहिले ब्याटिङको निम्तो दियो। हामीले उत्कृष्ट ब्याटिङ गर्यौं। म आफैंले पनि लामो समयपछि अर्धशतक बनाएको हुँ। २ हामी १९औं एसियाली खेलकुदमा पदक जित्ने योजनाअनुरूप हाङचाओ आएका हौं। पहिलो खेल निकै राम्रो भयो। अब माल्दिभ्सविरुद्ध पनि यस्तै प्रदर्शन गर्नु आवश्यक छ। यहाँको कन्डिसनबारे हामीलाई धेरै कुरा अझै थाहा छैन। सबैभन्दा पहिले त्यसका बारेमा पनि जानकारी लिनु आवश्यक छ। ३ यहाँको मौसम र पिचका बारेमा पूर्ण जानकारी भएमा मात्रै राम्रो प्रदर्शन गर्न सकिन्छ। माल्दिभ्ससँग खेल्नुअघि हामीसँग केही दिन छ। यो समयमा यहाँको कन्डिसनका बारेमा बुझ्छौं। त्यही अनुरूप तयारी पनि गर्छौं। समूह चरणको जितमा रमाउनुभन्दा पनि हामी पदक जित्ने लक्ष्य बोकेर हाङचाओ आएका हौं। ४ क्वार्टरफाइनलमा निकै बलिया टोली छन्। भारत, पाकिस्तान, श्रीलंका, बंगलादेशजस्ता विश्वस्तरका टोलीसँग खेल्न र जित निकाल्न राम्रै मेहनत गर्नुपर्छ। (पौडेल, नेपाली राष्ट्रिय क्रिकेट टोलीका कप्तान हुन्।) यो पनि पढ्नुहोस पारस दाइको यात्रा: १५ वर्षमै क्रिकेट डेब्युदेखि क्यानको सचिवसम्म एसियाली खेलकुदमा भाग लिन चीन जाने क्रिकेट खेलाडीको बिदाइ (फोटोफिचर) १९ औँ एसियाली खेलकुद : क्रिकेटर सन्दीप लामिछाने र सागर ढकाल चीन प्रस्थान कुशल मल्लको कीर्तिमानी शतकमा नेपालले मंगोलियालाई दियो विशाल रनको लक्ष्य मंगोलिया ४१ रनमा अलआउट, नेपाल २७३ रनले विजयी टी २० अन्तर्राष्ट्रिय क्रिकेट : नेपालको कीर्तिमानै कीर्तिमान एकै खेलमा कीर्तिमानको ओइरो"
तेक्वान्दोका १० खेलाडी पदकविहीन,"हाङचाओ : तेक्वान्दोमा नेपालबाट ११ खेलाडी सहभागी भएकोमा बुधबारसम्म १० खेलाडीको चुनौती समाप्त भइसकेको छ। बुधबार तीन खेलाडीले प्रतिस्पर्धा गरेका थिए। नेपालका अभिषेक बराल पुरुष ८० केजीको अन्तिम ३२ मा अफ्गानिस्तानका ओमिद साहाकसँग २० ले पराजित भए। अभिषेक साहकसँग पहिलो चरणमा १११ र दोस्रो चरणमा १५२ ले पछि परे। पुरुष ६८ केजीमुनि वीरबहादुर महारा अन्तिम १६ मा चाइनिज ताइपेईका यी जुई चिउसँग २० ले नै पराजित भए। पहिलो चरणमा १०० ले पछि परेका वीरले दोस्रो चरणमा केही सुधार गरेपनि १२८ ले पछि परे। महिला ६७ केजीमुनि इन्दिरा बस्नेत अन्तिम १६ मा इरानकी मेलिका मिरहोसेनी भाकिली २० ले निराश भइन्। उनी १४१ र ९० ले पराजित भइन्। अब एक खेलाडीको स्पर्धा बाँकी छ। पुरुष ८० केजीमा ज्याकी यादवले बिहीबार जोर्डनका खेलाडीसँग प्रतिस्पर्धा गर्नेछन्। यसअघि ग्योरोगीमा प्रतिस्पर्धा गरेका गोविन्दबहादुर आले, आयषा लामा, सन्ध्याकुमारी सिंह, अञ्जली तामाङ, राहुल कुमाल बाहिरिएका थिए। पुम्सेमा प्रेमबहादुर लिम्बू र स्वस्तिका तामाङले पनि दोस्रो चरण पार गर्न सकेनन्। गोविन्दबहादुर आले, अञ्जली तामाङ र पुम्सेमा प्रेमबहादुर लिम्बूले पहिलो खेल जितेका थिए।"
दीपेन्द्र सिंह ऐरीको कीर्तिमानमा के भन्छन् उनका बुबा गगन?,"कञ्चनपुर : बुधबार दिनभरिजसो नेपालका स्टार क्रिकेटर दीपेन्द्रसिंह ऐरी विश्व क्रिकेट जगतमै चर्चामा रहे ।१९ औं एसियाली खेलकुद प्रतियोगिताअन्तर्गत चीनमा भएको मङ्गोलियाविरुद्धको खेलमा नौ बलमा अर्धशतक बनाएपछि दीपेन्द्रको चर्चा चुलियो । उनका नाममा अन्तर्राष्ट्रिय मिडियामा समाचारका शीर्षक बने । उनले टी२० मा यसअघि भारतीय क्रिकेटर युवराज सिंहलगायतका खेलाडीले १२ बलमा प्रहार गरेको अर्धशतकको कीर्तिमान तोड्दै नयाँ नौ बलमै अर्धशतक बनाएर नयाँ कीर्तिमान कायम गरेका थिए । कञ्चनपुरको भीमदत्त नगरपालिका८ तिलाचौर घर भएका उनी बाल्यकालदेखि नै खेलकुद क्षेत्रमा मेहनती र अब्बल रहेको उनका बुवा गगनसिंह ऐरीले सुनाए । बुधबार छोराले बनाएको कीर्तिमानमा ऐरीको परिवार मात्रै होइन गाउँनै खुसी रहेको उनी बताउँछन् । घरको टिभीमा रिचार्ज सकिएकाले बिहान रिचार्ज गर्न सुकासाल चौराहा पुगे, छोराको सफलताले हर्षित गगनसिंह भन्छन् चौराहाको कम्प्युटर पसल सञ्चालकले दीपेन्द्रको सफलता मोबाइलमै देखाउँदा खुसीको सीमा नै रहेन । एसएलसीसम्म गाउँकै एक निजी विद्यालयमा अध्ययन गरेका उनी त्यो बेलामा पनि खेल जितेर पुरस्कार पाउने गरेको बुबा ऐरीले सम्झिए । चार छोरामध्ये साइँलो हो, दीपेन्द्र, उनले भने, छोराले देशको नाम राख्दा हामी निकै खुसी भएका छौँ । विद्यालयस्तरमा गाउँमा खेलकुदमा निकै मेहनत र सक्रिय भएर लाग्ने दीपेन्द्र उच्च माध्यमिक शिक्षा अध्ययनका लागि महेन्द्रनगरस्थित सनराइज बोर्डिङ स्कूल भर्ना भएका बेला करिब पाँच किलोमिटर हिँडेरै क्रिकेट प्रशिक्षणमा बजार पुग्दथे । स्वस्थ भइन्छ भन्दै हिँडेर महेन्द्रनगर पुगेर क्रिकेट प्रशिक्षणमा जुट्थ्यो, उनले भने, खेलप्रतिको लगाव र महेनतकै कारण आज उ सफलतातर्फ लम्किँदैछ । दीपेन्द्रको सफलताले अहिले स्थानीयले भेट्नासाथ आफूलाई बधाई दिने गरेका छन् । सानोदेखि नै दीपेन्द्र राम्रो शिक्षा हासिल गरेर सरकारी जागिरमा होस् भन्ने आफूले चाहे पनि अहिलेको सफलताले परिवारमा निकै सन्तोष मिलेको उनी बताउँछन् करिब ४० वर्ष वन कार्यालयमा प्राविधिक खरिदारको जागिरे जीवन बिताएका गगनसिंह परिवारसहित २०३६ सालमा बैतडीबाट तिलाचौउर बसाइँ सरेका थिए थियो । नेपाली क्रिकेटका परिचित नामहरु प्रदीप ऐरी र कमलसिंह ऐरी पनि दीपेन्द्रकै परिवारभित्र पर्छन् । छोरालाई जहिल्यै अनुशासन र गलत लतमा नपरोस् भनेर सम्झाउने गर्थे, उनी भन्छन्, समयअनुसार परिपक्क हुँदै अहिले देशको नाम विश्वमा चर्चामा ल्याउने स्तरको भयो । बुवा गगनसिंह पनि कुनै समय सितोरियो कराँते र भलिबलका खेलाडी थिए भने दीपेन्द्रका दुई दाजुले पनि क्रिकेट खेलेका थिए। छोरी राजमती पनि अहिले सशस्त्र प्रहरी बलमा जागिरे भएर एपीएफ क्लबमा क्रिकेट नै खेल्छिन्, उनी भन्छन्, छोराछोरीको प्रगति नै जीवनको ठूलो सुख रहेछ । क्रिकेटको विकासका लागि सरकारले नै ध्यान दिनुपर्छ । एसियाली खेलकुद प्रतियोगितामा नेपालले देखाएको प्रदर्शनपछि चर्चामा रहेका नेपाली क्रिकेट टोलीमा रहेका दीपेन्द्रसँगै विनोद भण्डारी र भीम सार्की पनि महेन्द्रनगरकै हुन् । महेन्द्रनगरमा दीपेन्द्रलाई प्रशिक्षण गराएका स्वयंसेवक प्रशिक्षक वीरेन्द्र शाही सनराइज उच्च माध्यमिक विद्यालयमा आएपछि दीपेन्द्र क्रिकेटमा आएको बताउँछन्। निकै मेहनती र क्रिकेटलाई नै जीन्दगी ठानेर उ अघि बढिरह्यो, उनी भन्छन्, क्रिकेटप्रतिको लगावकै कारण आज सफलताको शिखरतर्फ दीपेन्द्र अघि बढ्दै छ । दीपेन्द्रले पढाइभन्दा पनि त्यो बेलादेखि नै खेललाई बढी महत्व दिँदै आएको उनको भनाइ छ । म प्याब्सनको अध्यक्ष हुँदा दीपेन्द्र सुकासालको विद्यालयमा पढ्थ्यो, नेपाल क्रिकेट सङ्घ सुदूरपश्चिम प्रदेशका पूर्वअध्यक्ष एवं महेन्द्रनगरस्थित सनराइज बोर्डिङ स्कूलका सञ्चालक दीपकराज चालिसे भन्छन्, प्याब्सनको खेल हुँदा उसको खेल देखेरै मैले दीपेन्द्रलाई क्रिकेटमा आउन सुझाए । स्कूलस्तरमा खेल्ने शैली र मेहनतबाट प्रभावित भएरै क्रिकेटमा ल्याउन पहल गरिएको हो । हामीकहाँ नै भर्ना भएपछि सन् २०१४ देखि नै अन्तर्राष्ट्रियस्तरका क्रिकेट प्रतियोगितामा उ सहभागी हुन थाल्यो, उनी भन्छन्, त्यो बेलादेखि अध्ययनभन्दा पनि खेलमै दीपेन्द्रको बढी जोड थियो ।"
एकै खेलमा कीर्तिमानको ओइरो,"हाङचाओ : चीनको हाङआचोमा जारी १९औं एसियाली खेलकुदअन्तर्गत क्रिकेटमा नेपालले नवप्रवेशी मंगोलियालाई दुई सय ७३ रनले पराजित गर्दा कीर्तिमानको ओइरो नै लागेको छ। चीनको हाङचाओस्थित जेजियाङ युनिभर्सिटी अफ टेक्नोलोजी मैदानमा बुधबार भएको खेलमा टस हारेर पहिले ब्याटिङ गरेको नेपालले निर्धारित २० ओभरमा तीन विकेटको क्षतिमा तीन सय १४ रनको योगफल खडा गरेको थियो। जवाफी ब्याटिङ गरेको मंगोलिया १३१ ओभरमा ४१ रनमा समेटिएको थियो। टीट्वेन्टी क्रिकेटमा कुनै पनि टोलीले तीन सयको आँकडा पूरा गरेको यो पहिलो पटक हो। यसअघि टीट्वेन्टी क्रिकेटमा सर्वाधिक योगफल अफगानिस्तानको नाममा थियो। उसले तीन विकेटको क्षतिमा दुई सय ७८ रन बनाएको थियो। सन् २०१९ मा आयरल्यान्डविरुद्ध अफगानिस्तानले यो योगफल खडा गरेको थियो। यस्तै मंगोलियाविरुद्धको जित पनि सबैभन्दा फराकिलो जित हो। यसअघि सन् २०१९ मा चेक रिपब्लिकले टर्कीविरुद्ध दुई सय ५७ रनको जित हात पारेको थियो। टीट्वेन्टी क्रिकेटमा नेपाललाई कीर्तिमानी जित दिलाउन कुशल मल्लले एक सय ३७ रनको अविजित शतकीय पालि खेलेका थिए। आक्रामक ब्याटिङ गरेका उनले ५० बलमा १२ छक्का र आठ चौका हिर्काए। कुशलले ३४ बलमै शतक प्रहार गरेका थिए। टीट्वेन्टी क्रिकेटमा सर्वाधिक छिटो शतक बनाउने खेलाडीको कीर्तिमान कुशलले आफ्नो नाममा लेखाए। यसअघि टीट्वेन्टीमा सर्वाधिक छिटो शतक ३५ बलमा बनेको थियो। भारतका रोहित शर्मा, दक्षिण अफ्रिकाका डेभिड मिलर र चेक रिपब्लिकका सुदेश विक्रमशेखरले ३५ बलमा शतक प्रहार गरेका थिए। टीट्वेन्टी फरम्याटको फ्रेन्चाइज क्रिकेटमा भने युनिभर्सल बोसका नामले परिचित वेस्ट इन्डिजका क्रिस गेलले ३० बलमा शतक पूरा गरेका थिए। रोयल च्यालेन्जर्स बेंग्लोरका गेलले इन्डियन प्रिमियर लिग (आईपीएल) मा सन् २०१३ मा पुने वारियरविरुद्ध ३० बलमै शतक बनाएका थिए। कुशल शतक बनाउने दोस्रो कान्छा खेलाडी हुन्। उनले १९ वर्ष २०६ दिनमा टीट्वेन्टी क्रिकेटमा शतक बनाएका हुन्। यसअघि फ्रान्सका गुस्तोभ म्याकोनले १९ वर्षमै टीट्वेन्टीमा शतक बनाएका थिए। नेपालको विशाल पालिमा कप्तान रोहित पौडेलले ६१, दीपेन्द्रसिंह ऐरीले अविजित ५२, कुशल भुर्तेलले १९ र मोहमद आसिफ शेखले १६ रन बनाए। दीपेन्द्रले नौ बलमै अर्धशतक प्रहार गरेका थिए। उनी सर्वाधिक छिटो अर्धशतक प्रहार गर्ने खेलाडीसमेत बने। १० बलमा आठ छक्का प्रहार गरेका उनी ५२ रनमा अविजित रहे। यसअघि भारतीय खेलाडी युवराज सिंहले सन् २००७ मा इङ्ल्यान्डविरुद्ध १२ बलमै अर्धशतक बनाएका थिए। युवराजसँगै वेस्ट इन्डिजका क्रिस गेल र अफगानिस्तानका हर्जतुल्लाह जजईले १२ बलमै अर्धशतक बनाएका थिए। दीपेन्द्र क्रिकेटको सबै फरम्याटमा सबैभन्दा छिटो अर्धशतक बनाउने खेलाडी पनि बने। यस्तै पाँच सयभन्दा बढी स्ट्राइक रेटमा रन बनाउने दीपेन्द्र पहिलो खेलाडी बने। १० बलमा ५२ रन बनाउँदा उनको स्ट्राइक रेट ५२० थियो। यसअघि जिम्मबावेको घरेलु लिगमा मालकम वाल्कर्सले ४३० को स्ट्राइक रेटमा रन बनाएका थिए। यससँगै नेपालले सर्वाधिक रनरेटमा रन बनाउने कीर्तिमान पनि बनायो। मंगोलियाविरद्ध तीन सय १४ रन बनाउँदा १५७ को रनरेटमा नेपालले रन बनाएको थियो। सन् २०१९ मा अफगानिस्तानले आयरल्याण्डविरुद्ध २७८ बनाउँदा १३९ को रनरेट थियो। नेपालले बुधबार मंगोलियाविरुद्धको खेलमा छक्काको वर्षा गरेको थियो। बुधबार मात्रै नेपाली खेलाडीले २६ छक्का प्रहार गरेका थिए। जसमा कुशल मल्लले १२, दीपेन्द्रसिंह ऐरीले आठ र रोहित पौडेलले ६ छक्का हिर्काएका थिए। एकै खेलमा सर्वाधिक छक्का पनि यही खेलमा प्रहार भएको हो। यसअघि अफगानिस्तान र वेस्ट इन्डिजले एकै खेलमा २२ छक्का हानेको थियो। सन् २०१९ मा अफगानिस्तानले आयरल्यान्ड र गत वर्ष वेस्ट इन्डिजले दक्षिण अफ्रिकाविरुद्ध छक्काको वर्षा गरेका थिए। मंगोलियाले बनाएको ४१ रनमध्ये ५६ प्रतिशत रन अतिरिक्त रुपमा पाएको थियो। कम्तीमा पाँच ओभरको खेल हुँदा अतिरिक्त रुपमा मंगोलियाले पाएको सबैभन्दा धेरै रन हो। यसअघि चीनले थाइल्यान्डविरुद्ध २६ रन बनाउँदा नौ रन अतिरिक्त रुपमा पाएको थियो।"
सुष्मा र भूपेन्द्रको हार,"हाङचाओ : नेपालले पदकको आशा राखेको बक्सिङका दुई खेलाडी सुष्मा तामाङ र भूपेन्द्र थापा मगरले पहिलो चरणमै हारको सामना गरेका छन्। हाङचाओ जिम्नेजियम हलमा बुधबार भएको खेलमा सुष्मा काजकिस्तानकी नज्यम काजइबेइसँग पराजित भएकी हुन्। महिला ५० केजीमुनिको तौल समूहअन्तर्गत अन्तिम १६ को उक्त खेलमा सुष्माले कुनै पनि बेला विपक्षी खेलाडीलाई दबाबमा राख्न सकिनन्। नज्यमले एकपक्षीयले रुपमा ५० नतिजा आफ्नो पक्षमा पारिन्। गत वर्ष यू२२ एसियन बक्सिङ च्याम्पियनसिपमा रजत पदक जितेकी सुष्माबाट नेपालले पदकको आशा राखेको थियो। उनीसँग विश्व च्याम्पियनसिप समेत खेलेको अनुभव छ। यसैगरी बुधबार नै भएको पुरुष ६३ केजीमुनिको तौल समूहको खेलमा भूपेन्द्रले पनि पराजय बेहोरेका हुन्। चाइनिज ताइपेईका इन चु लाईसँगको अन्तिम १६ को उक्त भिडन्तमा भूपेन्द्र ४० ले पराजित भए। अर्को खेलमा फिलिपिन्सका जोन नोवेल मार्भिनसँग नेपालका रोविन नेपालले पराजय बेहोरे। यसअघि संगीता सुनार, दीपक श्रेष्ठ, मीनु गुरुङ, विनिता थापा मगर, दीपेश लामा, बुद्ध ग्याम्जो लामा र आशिष दुवाडीले हार बेहोरिसकेका छन्। पुरुष ५१ केजीमुनिको तौल समूहको अन्तिम १६ को खेलमा रविन थापाले भने जित हात पारेका थिए। रविनले इन्डोनेसियाका दियो कोएबानुलाई ४१ अंकले पराजित गरेका थिए। रविनले प्रिक्वार्टरफाइनलमा उत्तर कोरियाका चोनयोङ सालाइसँग प्रतिस्पर्धा गर्ने छन्। बक्सिङमा रविनसँगै अब तीन खेलाडीले प्रतिस्पर्धा गर्न बाँकी छ।"
डुवाना र नासिर हिटबाटै बाहिरिए,"हाङचाओ : पौडीमा बुधबार प्रतिस्पर्धा गरेका नेपालका डुवाना लामा र नासिर याहा हुसेन हिट चरणबाटै बाहिरिएका छन्। महिला एक सय मिटर ब्रेस्टस्ट्रोकमा पहिलो हिटमा प्रतिस्पर्धा गरेकी डुवाना सातौं स्थानमा रहिन्। उनले निर्धारित दूरी तय गर्न एक मिनेट २०१५ सेकेन्ड समय लाइन्। सात खेलाडीले प्रतिस्पर्धा थिए। डुवाना यसअघि महिला दुई सय मिटर फ्रिस्टाइलमा पनि हिट चरणबाटै बाहिरिएकी थिइन्। पुरुष दुई सय मिटर फ्रिस्टाइल स्पर्धामा दोस्रो हिटमा प्रतिस्पर्धा गरेका नासिरले निर्धारित दूरी दुई मिनेट ००१४ सेकेन्डमा पार गरे। आठ खेलाडी सहभागी यस स्पर्धाको हिटमा उनी सातौं भए। यसैगरी महिला थ्री बाई थ्री बास्केटबलमा नेपाल लगातार दोस्रो खेलमा पराजय बेहोर्यो। समूह बी को लिग खेलमा नेपाल कजाकिस्तानसँग १७१० ले पराजित भयो। नेपालका कप्तान श्रेया खड्का र मीना गुरुङले समान ४४ अंक जोडे। नेपालको स्कोरबार्डमा गरिसा सिलवाल र रिन्छेन मोक्तानले समान ११ अंक थपे। समूह चरणको पहिलो खेलमा जापानले नेपाललाई २२४ ले हराएको थियो। नेपालले समूहको अन्तिम खेलमा शुक्रबार चाइनिज ताइपेईको सामना गर्नेछ। यसैगरी जुडोमा नेपालको चुनौती बुधबार समाप्त भएको छ। मिक्स टिम इभेन्टमा पनि पराजय व्यहोरेसँगै नेपालको चुनौती समाप्त भएको हो। व्यक्तिगत स्पर्धामा नेपालको चुनौती मंगलबार सकिएको थियो। जिओशान लिन्पु जिम्नयासियममा बुधबार भएको मिक्स टिम इभेन्टको क्वार्टरफाइनलमा नेपाल जापानसँग ४० ले पराजित भयो। टिम इभेन्टमा प्रतिस्पर्धा गरेका नेपालका जंगबहादुर सारु जापानका गोकी ताजिमासँग पराजित भए। यस्तै आकृति जोशी रुरी ताकाहासी, रन्जेश गोले ह्योगा ओता र मनिता श्रेष्ठ प्रधान मोमो तामाओकीसँग पराजित भए। यस्तै मिक्स टिमको पराजित टिमहरूबीच हुने रिपेच फाइनल कन्टेस्टमा पनि नेपाल कजाकिस्तानसँग ४० ले नै पछि पर्यो। महिला ह्यान्डबलमा नेपाल जापानसँग नै पराजित भएको छ। जेजियाङ नर्मल युनिभर्सिटी जिओशान जिम्न्यासियममा भएको खेलमा नेपाल जापानसँग ६२१० ले पराजित भयो। पहिलो हाफमा ६ गोल गरेको नेपालले दोस्रो हाफमा ४ गोल गरेको थियो।"
पैसा नभएका खाताबाट सेयर भरे तत्कालै रद्द,"काठमाडौं : नेपाल धितोपत्र बोर्डले सीडीएस एन्ड क्लियरिङको एपीआई कार्यविधि स्वीकृत गरेको छ। सीडीएससीले एक वर्षअघि पठाएको कार्यविधि बोर्डले स्वीकृत गरेसँगै सीडीएससीसँग सरोकारवालाको प्रणाली इन्टिग्रेट हुने बाटो खुलेको हो। हालका लागि सर्वसाधारणले सेयर खरिदका लागि आवेदन दिनेबित्तिकै खातामा रकम पर्याप्त रहे नरहेको प्रमाणीकरण हुनेछ। रकम पर्याप्त नभएको अवस्थामा आवेदन तत्कालै रद्द हुनेछ। अब सबै सरोकारवालाको प्रणाली इन्टिग्रेट गर्ने बाटो खुलेको छ। बैंक, ब्रोकरहरूले सोहीअनुसार प्रणाली बनाएपछि स्वचालित रूपमा काम हुनेछ, सीडीएससीका प्रवक्ता सुरेश न्यौपानेले अन्नपूर्ण पोस्ट्सँग भने, सीडीएससी केन्द्रीकृत प्रणाली हो। हामीसँग काम गर्ने निकायको आफ्नै प्रणाली हुन्छ। उनीहरूको प्रणालीमा म्यानुअल इन्टरभेन्सन हुन्थ्यो, जसका कारण काम ढिलो हुन्थ्यो। प्रणाली म्यानुअल हुँदा आईपीओ आवेदन दिँदा प्रमाणीकरण ढिलो हुने गरेको उनको भनाइ थियो। आवेदन दिए पनि रकम रोक्का हुन समय लाग्थ्यो, न्यौपानेले थपे, रकम पर्याप्त भए नभएको जाँच गर्न समय लाग्ने भएकाले तत्कालै रिजेक्ट हुँदैनथ्यो। अब यो समस्या तत्कालै समाधान हुनेछ। बैंक वित्तीय संस्थाले सीडीएससीको एपीआई लिंक गरेपछि आवेदन दिनेबित्तिकै आवेदन भेरिफाई हुनेछ। आगामी दिनमा एपीआई कार्यविधि अझै बढी काम आउने न्यौपानेको भनाइ छ। सीडीएससीसँग सम्बन्धित सरोकारवालाहरू ब्रोकर, डीपी, आस्वा सदस्य बैंकहरूलाई क्लोज इन्टिगे्रसन अब एपीआई कार्यविधिअनुसार गरिनेछ। अर्थात् सीडीएससीको तथ्यांक प्रयोग गर्ने ती संस्थाले सीडीएससीको प्रणाली एपीआईमार्फत जोड्नु पर्नेछ। उनीहरूलाई चाहिने तथ्यांक पनि एपीआईमार्फत नै लिनेछन्। एपीआईमार्फत रियल डेटामा पहुँच पाउनेछन्। सीडीएससीले प्रणाली इन्टिग्रेसन एपीआईबाट गर्ने नीति एक वर्षअघि नै बनेकामा धितोपत्र बोर्डले भर्खरै स्वीकृत गरेर पठाएको हो।"
जिम्मेवारीबाट गभर्नरसँगै अर्थमन्त्री र प्रधानमन्त्री पनि उम्कन मिल्दैन,"म राष्ट्र बैंकको गभर्नर रहँदा सेयर बजारमा कुल कर्जाको दुई प्रतिशतभन्दा बढी कर्जा प्रवाह नगर्न भनेको थिएँ। ३०४० अर्ब नै सेयर कर्जाका लागि पर्याप्त रहने मेरो बुझाइ थियो। अहिले परिस्थिति फरक छ । एउटा व्यवसायीले एक खर्बसम्म ऋण लिँदा त्यहाँ जोखिम देखिँदैन। सेयर बजारमा लगानी गर्ने व्यक्तिले १२ करोडमात्र लिँदा पनि जोखिम ठानिन्छ। कसरी जोखिम देखियो मैले बुझेको छैन। हिजो नेप्से परिसूचक ३२ सय हुँदा जोखिम थियो। मैले टु मच, ओभर हिटेड भनें। परिसूचक २५ सयभन्दा तल ओर्लन थालेपछि सेयर कर्जामा जोखिम भार १ सय ५० राख्न आवश्यकै थिएन। बजार माथि गएको बेलामात्र जोखिम भार बढाउनुपर्ने हो। सेयरबजारको लागि सानोतिनो काममात्र गरिदिँदा पनि मनोबल बढ्छ। हतारिएर बेच्ने प्रवृत्ति घट्छ। सेयर मूल्यमा पहिरो जाने क्रम रोकिन्छ। बजारलाई स्थायित्व दिन नेपाल राष्ट्र बैंकभन्दा बढी भूमिका नेपाल धितोपत्र बोर्डको हुनुपर्छ। नेप्सेले पनि सेयर कारोबारको राफसाफ अवधिलाई छोट्ट्याउनुपर्छ। सेयर बजारको नियामक अर्थ मन्त्रालय पनि हो। तसर्थ, सबै परिस्थितिको जिम्मेवारीबाट गभर्नरसँगै अर्थमन्त्री र प्रधानमन्त्री पनि उम्कन मिल्दैन। डा युवराज खतिवडा  पूर्वअर्थमन्त्री"
नयाँ खिम्ती २२० केभी सबस्टेसनको क्षमता वृद्धि,"काठमाडौं : नेपाल विद्युत् प्राधिकरणले रामेछाप जिल्लाको मन्थली नगरपालिका१३ साँखे (फुलासी) स्थित २२० केभी नयाँ खिम्ती सबस्टेसनको क्षमता वृद्धि गरेको छ। २२०१३२ केभी सबस्टेसनमा जम्मा १०० एमभीए क्षमताको पावर ट्रान्सफर्मर मात्र रहेकोमा २०० एमभीएको अटो ट्रान्सफर्मर थप गरिएको छ। थप गरिएको ट्रान्सफर्मरलाई मंगलबार चार्ज गरी सञ्चालनमा ल्याइएको छ। योसँगै २००१३२ केभी सबस्टेसनको क्षमता अभिवृद्धि भई ३०० एमभीए पुगेको छ। नेपाल सरकार र प्राधिकरणको लगानीमा रामेछाप (गज्र्याङ)नयाँ खिम्ती प्रसारण लाइन आयोजनाअन्तर्गत सबस्टेसनको क्षमता वृद्धि गरिएको हो। १३२ केभी प्रसारण लाइनबाट आएको विद्युत्लाई नयाँ खिम्तीमा राखिएका ट्रान्सफर्मरबाट २२० केभीमा बढाएर खिम्तीढल्केबर २२० केभी प्रसारण लाइनमार्फत ढल्केबरतर्फ प्रवाह गरिनेछ। १३२ केभी प्रसारण लाइनबाट आएको विद्युत् प्रवाहका लागि नयाँ खिम्ती सबस्टेसनमा राखिएको पावर ट्रान्सफर्मरको क्षमताले नधानेपछि नयाँ ट्रान्सफर्मर थप गरिएको हो। तामाकोसी, खिम्ती र लिखु नदी जलाधार क्षेत्रमा निर्माण भएका र हुने जलविद्युत् आयोजनाबाट उत्पादित विद्युत् सबस्टेसनको क्षमताले नधान्ने अवस्था थियो। प्राधिकरणका कार्यकारी निर्देशक कुलमान घिसिङले नयाँ ट्रान्सफर्मर सञ्चालनमा आएसँगै लिखु नदी करिडोरमा सञ्चालित आयोजनाले बेहोरिरहेको विद्युत् प्रवाहको समस्या समाधान भएको बताए।"
सेयर मूल्य घट्दा पनि कमाउन सकिने,"कम्पनीको मूल्य वा बजार परिसूचक बढ्दा लगानीकर्तालाई लाभ हुन्छ र घट्दा लगानी गुम्छ, घाटा बेहोर्नुपर्छ। सेयर लगानीकर्ताहरू सधैं बजार बढोस् भन्ने चाहना राख्छन्। काठमाडौं : सेयर बढ्दा लगानीकर्तालाई लाभ हुन्छ, यो त सर्वमान्य सिद्दान्त नै भयो। सेयर घट्दा पनि लाभ हुन्छ भन्दा पत्याउनुहुन्न होला। तर, सेयर बजारमा यस्तो पनि हुन्छ। जहाँ सेयर घट्यो भनेर होल्ड गरेर राख्ने लगानीकर्ता देखि सेयर सापटी लिने लगानीकर्तालाई पनि नाफा हुन्छ। नेपाली सेयर बजारमा भने यस्तो औजारको प्रयोग भइसकेको छैन। तर, निकट भविष्यमा धितोपत्र बोर्डले यस्तो औजारको विकास गर्न लागेको छ। कम्पनीको मूल्य वा बजार परिसूचक बढ्दा लगानीकर्तालाई लाभ हुन्छ र घट्दा लगानी गुम्छ, घाटा बेहोर्नुपर्छ। सेयर लगानीकर्ताहरू सधैं बजार बढोस् भन्ने चाहना राख्छन्। सस्तैमा सेयर बेच्ने एकाधले मात्र आफूले बेचेको मूल्यभन्दा तल मूल्य झरोस् र आफूले सेयर थप्न सकुँ भन्ने चाहना राख्छन्। सेयरको भाउ घटोस् भन्ने चाहना राख्ने लगानीकर्ता नभएकाले हालको बजार परिसूचकलाई अपूरो भनिन्छ। सन्तुलित बजारका लागि कहिलेकाहीँ घटोस् भन्ने लगानीकर्ता पनि हाबी हुनुपर्छ। भारत, अमेरिकालगायत धितोपत्र बजार परिपक्व भएको देशमा दुवैखाले लगानीकर्ता छन्। नेपालमा भने यस्तो प्रकारको औजार नै नभएकाले लगानीकर्तामा विविधता पाउन सकिँदैन। घटेको बजारमा लाभ हुन्छ र ? भन्नेहरूका लागि सामान्य जवाफ छ, सेयरबजारमा सर्ट सेल, सेक्युरिटी लेन्डिङ एन्ड बरोइङ (धितोपत्र सापटी कारोबार), इन्ट्रा डे कारोबार नामको उपकरण हुन्छ जहाँबाट सेयरको मूल्य घट्दा लाभ लिन सकिन्छ। यी तीन औजारले सेयर मूल्य घटोस् भन्ने अपेक्षा राख्ने सेयरकर्ताको पूर्ति गर्ने छ। नेपालमा यस्तो औजार विकास गर्न सम्भव रहेको कुरा साढे दुुई वर्षअघि नै गरिएको एउटा अध्ययनले देखाएको छ। अमेरिका, भारत, चीन, पाकिस्तान, ताइवान, सिंगापुर, बंगलादेशलगायत देशमा यस्तो अभ्यास छ। त्यहाँ एउटा कारोबारीले दोस्रो व्यक्तिसँग तोकेको अवधि (मानौं १५ दिन) का लागि तोकेको संख्यामा सेयर सापट लिन्छ। र, १६औं दिनमा सम्झौताअनुसार सेयर फिर्ता गर्छ। यसैगरी अर्काथरी कोही व्यक्तिले भोलि बजार घट्दैछ भन्ने अनुमानका साथ आजै सेयर बेचिदिन्छ। वास्तवमा ऊसँग सेयर हुँदैन। भोलि बजार घटेपछि उसले सेयर किनेर वा सापट लिएर पूर्ति गरिदिन्छ। यसबीचमा सेयरको मूल्य घटे सापट लिने व्यक्ति नाफा गर्न सफल हुन्छ र मूल्य बढे उसलाई घाटा हुन्छ। मूल्य घट्दा पनि लाभ हुने कारोबारी बजारमा हाबी भएमा कम्पनीको मूल्यसँगै सेयर परिसूचकमा गिरावट आउँछ। त्यतिबेला सापटी लिनेहरूले कमाउँछन्। नत्र, गुमाउँछन्।घटोस् भन्ने कारोबारी पनि कहिलेकाहीँ हाबी हुने भएकाले सापटी लिन पाउने बजारलाई सन्तुलित बजार मानिन्छ। नेपाल धितोपत्र बोर्डमा रमेश हमाल अध्यक्ष बनेर आएपछि नेपालको धितोपत्र बजारमा नयाँनयाँ औजारको सुरुवात गर्ने बताएका थिए। हमालले भनेका नयाँ औजारको सूचीमा उल्लेखित इन्ट्राडे, सर्टसेल पनि पर्छन्। बोर्डको चालू आर्थिक वर्षको नीति तथा कार्यक्रममा विज्ञमार्फत अध्ययन गरिने बताइएको छ। यो अध्ययनको नेतृत्व बोर्डका कार्यकारी निर्देशक मुक्तिनाथ श्रेष्ठले गरिरहेका छन्। सर्ट सेल, इन्ट्रा डे कारोबार र धितोपत्र सापटीबारे विस्तृतमा अध्ययन गरिरहेका छौं, चाँडोभन्दा चाँडो प्रतिवेदन तयार पार्नेछौं । सँगसँगै नियम, कानुन संशोधनको प्रस्ताव गर्छौं । अध्यक्षज्यूबाट पनि यो काम चाँडै सक्नुपर्छ भन्ने निर्देशन छ । मुक्तिनाथ श्रेष्ठ, प्रवक्ता, नेपाल धितोपत्र बोर्ड सर्ट सेल, इन्ट्रा डे कारोबार, सेक्युरिटी लेन्डिङ एन्ड बरोइङको अध्ययन पहिलोपल्ट गरिएको होइन। यसअघि नेपाल स्टक एक्सचेन्जले २०७७ चैतमै अन्तरदिवसीय कारोबार, धितोपत्र सापटी लेनदेन तथा अक्सन मार्केटसम्बन्धी अध्ययन गरेको थियो। सो अध्ययनले नै सेयरबजार बढेको बेलामा मात्र नभएर घटेको बेला पनि कमाउन सकिने सम्भावना देखाएको थियो। सेयर सापटी लेनदेनसम्बन्धी व्यवस्थामार्फत् मूल्य घटेको बेला कमाउन सकिने वातावरणबारे अध्ययन भए पनि बोर्ड नेतृत्वविहीन रहँदा काम अघि बढ्न सकेको थिएन। बोर्डले अहिले उक्त अध्ययन प्रतिवेदनले औंल्याएका विषय कार्यान्वयन गर्नुको सट्टा पुनः अध्ययन गर्ने प्रक्रिया अघि सारेको हो। सेयर लगानीकर्ता संघ नेपालका कार्यवाहक अध्यक्ष ताराप्रसाद फुल्लेल घटेको बजारबाट पनि नाफा गर्न मिल्ने औजार आज अपरिहार्य रहेको बताउँछन्। बजारमा कम्पनीको सेयर मूल्य सधैं बढ्छ भन्ने हुँदैन। कुनै सेयरको मूल्य भोलि घट्दैछ भन्ने अनुमान लगाउन सकिन्छ तर आफूसँग सो कम्पनीको सेयर नहुन सक्छ, फुल्लेलले भने, यस्तो परिस्थितिमा यस्तो औजारको आवश्यकता यहाँ छ जसमार्फत आज सेयर बेच्ने अर्डर राख्न सकियोस् र घटेपछि किनेर सो अर्डर परिपूर्ति गर्न सकियोस्। हाल सस्तोमा किनेर महँगोमा बेच्दा नाफा हुन्छ, तर पहिले बेचेर पछि किन्न मिल्ने व्यवस्था पनि हुनुपर्ने उनको भनाइ छ। त्यसपछि लगानीकर्तासँगै दुवै प्रकारको अवसर हुने भन्दै उनले थपे, बढेको र घटेको दुवै परिस्थितिमा लाभ गर्न मिल्ने व्यवस्था बजारलाई आवश्यक छ। उनका अनुसार नेपाल धितोपत्र बोर्डले पनि चाँडोभन्दा चाँडो कानुनी व्यवस्था गरेर यस्तो व्यवस्था गर्नेतर्फ जोड दिइरहेको छ। नेपाल धितोपत्र बोर्डका कार्यकारी निर्देशक तथा प्रवक्ता मुक्तिनाथ श्रेष्ठ सर्ट सेल, इन्ट्रा डे कारोबार र धितोपत्र सापटीबारे विस्तृतमा अध्ययन गरिरहेको र चाँडोभन्दा चाँडो प्रतिवेदन तयार पार्ने तयारी गरेको बताउँछन्। अन्य देशमा कस्तो व्यवस्था छ, अभ्यासमा जाँदा के कस्तो चुनौती छन्, कानुनी पाटोमा के कस्तो सम्बोधन संशोधन गर्नुपर्छ, हेर्दै छौं, श्रेष्ठले भने, सकेसम्म चाँडो प्रतिवेदन तयार गर्छौं र नियम, कानुन संशोधनको प्रस्ताव पनि सँगसँगै गर्छौं। अध्यक्षज्यूबाट पनि यो काम चाँडै सक्नुपर्छ भन्ने निर्देशन छ। मूल्य घट्दा नाफा हुने दुई तरिका सबै लगानीकर्ता धितोपत्र खरिद गरी आफ्नो स्वामित्वमा लिने र आफ्नो स्वामित्वमा भएको धितोपत्र बिक्री गरी पुँजीगत लाभ प्राप्त गर्ने आधारभूत उद्देश्य लिएर बजारमा प्रवेश गर्दैनन्। विकसित मुलुकहरूको दोस्रो बजारमा धितोपत्र कारोबार गर्ने परम्परागत शैली र संरचनाभन्दा फरक किसिमले वित्तीय सम्पत्तिहरूको मूल्यमा हुने उतारचढावबाट लाभ उठाउन खोज्ने लगानीकर्तालाई नयाँ अवसर उपलब्ध गराउने एवं बजारको तीव्र उतारचढावलाई समेत सन्तुलनमा राख्ने उद्देश्यले अन्तरदिवसीय कारोबार सञ्चालनमा ल्याइएको हुन्छ। यस किसिमको बजारमा लगानीकर्ताहरूको कारोबार एक दिनमा सीमित हुने प्रकारको पनि हुन्छ। उनीहरू एक दिनभित्रै सस्तो मूल्यमा धितोपत्र किन्ने र महँगोमा बिक्री गर्ने अथवा महँगोमा बिक्री गरेपश्चात् सस्तोमा खरिद गरेर आफ्नो दायित्व पूरा गर्ने उद्देश्य लिएर प्रवेश गर्ने गर्छन्। अन्य सम्पत्तिजस्तै धितोपत्र (सेयर) पनि सापटी लिनेदिने गर्दा लिने र दिने दुवै पक्षलले फाइदा लिन सकिन्छ। सापटी लिन पाउने व्यवस्था भए बजारमा तरलता (पर्याप्त सेयर संख्या) सिर्जना गर्नुका साथै बजारको दक्षता अभिवृद्धि गर्छ। दुवैखालेलाई लाभ दिन्छ। यो प्रक्रियामा सेयर सापटी दिनेले निश्चित शुल्क (ब्याज) पाउँछ। सापटीमा लिनेले आफूसँग सेयर नभए पनि सेयर बेचेर नाफा कमाउने अवसर पाउँछ। प्रायः देशको सेयरबजारमा दुई मुख्य उद्देश्यसहित सेयरको सापटी लिनेदिने गरिन्छ। पहिलो, सापटी लिएर बिक्री गर्ने र मूल्य घटेको बेला किनेर फिर्ता दिने। दोस्रो, कारोबार गरिसकेपछि धितोपत्र उपलब्ध गराउन नसक्दा सापटी लिएर पूर्ति गर्ने। घटेको बजारमा पनि नाफा हुन्छ, तर, कसरी ? मानौं, सरोज नाम गरेको व्यक्तिसँग कुनै क कम्पनीको ५० हजार कित्ता सेयर छ। सरोज एक महिनासम्म सेयर नबेच्ने सुरमा बसेका छन्। सेयर सापटीमा लिन पाउने व्यवस्था भएपछि सरोजले श्यामलाई १५ दिनका लागि ३० हजार कित्ता सापटीमा दिन पाउँछ। दुईबीचको सम्झौता पनि हुनेछ र जसबमोजिम श्यामले सरोजलाई १६औं दिनमा ३० हजार कित्ता सेयर र त्यसको शुल्क (ब्याज) बुझाउँछ। सरोजले होल्ड गर्नुको सट्टा सापटी दिँदा ब्याज कमाउँछन्। श्यामले यो अवधिमा बजारमा खेल्छन् अवसर पाउँछन्। उनले मूल्य घट्ने सम्भावनालाई अवसर बनाउँछन्। यदी सो कम्पनीको मूल्य ६ सय रुपैयाँ हुँदा सेयर सापटी लिएका थिए भने त्यसलाई तुरुन्तै बेच्छन्। र, मूल्य घट्ने अवसरको प्रतीक्षा गर्छन्। भाउ प्रतिकित्ता ५ सय पुगेपछि फेरि किन्छन्। र, सरोजलाई १६ औं दिनमा फिर्ता गरिसक्छन्। यसरी मूल्य घटे पनि १५ दिनमा उनलाई प्रतिकित्ता १ सय रुपैयाँ नाफा हुन्छ। दोस्रो उपाय हो, भोलि बजार घट्ने अनुमानसाथ आफूसँग हुँदै नभएको सेयर बिक्री गर्नु। सो सेयर बिक्रेताले अक्सन मार्केटबाट किनेर वा सापटी लिएर तिर्न सक्छ। र, सापटी दिने व्यक्तिलाई तोकेको सम्झौताअनुसार फिर्ता गर्न मिल्नेछ। इन्ट्रा डे कारोबारमा लगानीकर्ताले कारोबार सुरु हुँदा सस्तोमा सेयर किनेर सकिँदा महँगोमा बेच्न सक्छ। वा, बिहान बढी मूल्यमा आफूसँग नभएको सेयर बेचेर कारोबार सकिँदासम्म सस्तोमा किनेर पूर्ति गर्न सक्छ। नेपालमा सम्भव छ ? विकसित बजारमा सेयर सापटी लिनेदिने काम पनि अनलाइन प्रणालीमार्फत हुने गरेको छ। कतिपय देशमा सापटी लेनदेन कारोबार संयन्त्र स्टक एक्सचेन्जले उपलब्ध गराएका छन् भने कतिपय मुलुकमा केन्द्रीय निक्षेप तथा राफसाफ सेवा प्रदायकले उपलब्ध गराएका छन्। अन्तरदिवसीय (इन्ट्राडे) कारोबारका लागि सापटी लेनदेन व्यवस्था अनिवार्य सर्त होइन। तर धितोपत्रको सापटी लिनेदिने व्यवस्था नगरी अन्तरदिवसीय कारोबार सञ्चालन गर्दा बिक्रेताले धितोपत्र उपलब्ध नगराएको खण्डमा उक्त कारोबारीको सबै दायित्व अक्सन मार्केटबाट पूर्ति गर्नुपर्ने हुन्छ र अक्सन मार्केटमा दबाब पर्न जान्छ। यसले कारोबारीको लागत बढाउँछ र कारोबार गर्न निरुत्साहित बनाउँछ। अन्तरदिवसीय कारोबारका लागि अर्को महत्त्वपूर्ण विषय सर्ट सेलिङ हो। यसको शाब्दिक अर्थ आफूसँग नभएको धितोपत्र बिक्री गर्ने भन्ने हुन्छ। कतिपय मुलुकमा सर्ट सेलिङलाई रोक लगाइएको हुन्छ भने कतिपयमा बजारको अवस्था हेरी नियमक निकायले सर्ट सेलिङ खोल्ने तथा बन्द गर्ने निर्देशन दिने गरेका छन्। कतिपय मुलुकमा पछिल्लो कारोबारमा मूल्य नघट्ने गरी सर्ट सेलिङको आदेश प्रविष्ट गर्न पाइने प्रावधान छ। यसैगरी आफूसँग धितोपत्र नभए पनि धितोपत्र सापटी लिनेदिने संयन्त्रबाट राफसाफको प्रत्याभूत गर्ने कारोबारीलाई सर्ट सेलिङ गर्न दिइन्छ। अन्तर्राष्ट्रिय अभ्यासलाई पछ्याउँदै नेपालमा पनि उपयुक्त ढाँचामा सर्ट सेलिङलाई अनुमति प्रदान गर्दा अन्तरदिवसीय कारोबार प्रभावकारी हुन्छ। अन्तरदिवसीय कारोबार, धितोपत्र सापटी लेनदेन तथा अक्सन मार्केट सञ्चालनका लागि हालसम्म कुनै नीतिगत पूर्वाधार छैन। यसलाई धितोपत्र ऐन, २०६३ अन्तर्गत बनेका नियम विनियमहरूमा परिमार्जन तथा संशोधन गरी सम्बोधन गर्न सकिन्छ र केही नयाँ कार्यविधि तर्जुमा गर्नुपर्ने हुन्छ। हाल सञ्चालनमा रहेका पुँजीबजार सम्बद्ध संस्थाहरू अन्तरदिवसीय कारोबार, धितोपत्र सापटी लेनदेन तथा अक्सन मार्केटमा सहभागी हुन नपाउनुको कारण नीतिगत पूर्वाधारको अभाव हो। तापनि ऐन, नियममा आवश्यक परिमार्जन गरी नेपाल स्टक एक्सचेन्ज, सीडीएससी, धितोपत्र दलाल, मर्चेन्ट बैंकहरू छोटो समयको तयारीमै अन्तरदिवसीय कारोबार, धितोपत्र सापटी लेनदेन तथा अक्सन मार्केटमा सहभागी हुन सक्नेछन्। नेपालमा सापटीसहितको इन्ट्रा डे कारोबारका लागि नेपाल धितोपत्र ऐन, धितोपत्र कारोबार राफसाफ तथा फस्र्योट विनियमावली, धितोपत्र व्यवसायी (धितोपत्र दलाल तथा धितोपत्र व्यापारी) नियमावलीमा संशोधन गर्नु पर्नेछ भने सीडीएससी, ब्रोकरले आफ्नो क्षमता अभिवृद्धि गर्नु पर्नेछ। बजारको मनोबल कमी नै देखियो ताराप्रसाद फुल्लेल, उपाध्यक्ष, सेयर लगानीकर्ता संघ नेपाल पछिल्लो समय सेयरबजारका लगानीकर्ता नेपाल राष्ट्र बैंकले मार्जिन प्रकृतिको सेयर धितो कर्जामा लगाएको १२ करोडको सीमा हट्ने विश्वासमा थिए र सेयरबजारमा एक किसिमको उत्साह थियो। तर, बुधबार बिहान बसेको नेपाल राष्ट्र बैंकको सञ्चालक समिति बैठकले १२ करोडबारे कुनै छलफलै गरेन। लगानीकर्ताको विश्वास केही गुमेकाले बजारको मनोबल कमी नै देखियो। यसो त बजार केही बढेको थियो, त्यसैको करेक्सन पनि हो कि ! यद्यपि, १२ करोडबारे निर्णय गर्न केन्द्रीय बैंकको सञ्चालक समितिले अनुमोदन गरिरहनु पर्दैन। केही दिनमा पुनरावलोकन गर्ने गरी परिपत्र आउने हल्ला छ। हामी आशावादी छौं। दुई वर्षअघि नेपाल स्टक एक्सचेन्जले अन्तरदिवसीय कारोबार, धितोपत्र सापटी लेनदेन तथा अक्सन मार्केटसम्बन्धी अध्ययन प्रतिवेदन, २०७७ तयार पारेको थियो। प्रतिवेदनले धितोपत्र सापटी लिनेदिने प्रक्रियामा मुख्य व्यवस्था यस्ता हुनुपर्ने औंल्याएको थियोः धितोपत्र सापटी लिनेदिने प्रक्रियामा सहभागी हुने मध्यस्थकर्ताले नियामक निकायबाट अनुमति लिनुपर्ने। दाता र मध्यस्थकर्ताबीच सम्झौता हुनुपर्ने। मध्यस्थकर्ताले धितोपत्र निक्षेप गरेको निस्सा दातालाई दिनुपर्छ र मध्यस्थकर्ता दाताको ट्रस्टी हुने। मध्यस्थकर्ताले सम्झौतामा तोकिएअनुसार निक्षेप गरिएको धितोपत्र र त्यसबाट प्राप्त लाभ फिर्ता गर्ने सुनिश्चितता प्रदान गर्नुपर्ने। सापटी लिने कारोबारी र मध्यस्थकर्ताबीच सापटी लिने अवधि, धितोपत्रको किसिम, शुल्क, जरिबाना, सापटी लिनका लागि राखिएको धितो, विवाद समाधानलगायतका विषय खुलाई सम्झौता हुनुपर्ने। लाभांश प्राप्त गर्ने, हकप्रद प्राप्त गर्ने, साधारणसभामा भाग लिने, सञ्चालक चुन्ने र सञ्चालक चुनिने अधिकारदातामा रहने। सापटी लिनेदिने कार्यमा संलग्न हुन पाउने कारोबारीको योग्यता तथा सापटी लिनदिन सकिने धितोपत्र नियमक निकायले तोक्ने। सापटी लिनेदिने कार्यमा मार्जिनको व्यवस्था हुने। धितोपत्र सापटी लिनेदिने कार्यमा सापटी दिनेले फिर्ता लिने र सापटी लिनेले धितोपत्र अग्रिम भुक्तानी गर्ने व्यवस्था हुने। सापटी लिने वा दिनेले कतिसम्म सापटी लिन वा दिन सक्ने हो भन्ने व्यवस्था हुने। सापटी लिने वा दिनेले दायित्व पूरा नगरेको अवस्थामा सोलाई समाधान गर्ने व्यवस्था हुने। मध्यस्थकर्ताले सर्ट सेलिङ, सापटी लिएको, दिएको विवरण दैनिक रूपमा स्टक एक्सचेन्ज, केन्द्रीय राफसाफ गृहमा पठाउने। धितोपत्र सापटी लिनेदिने कार्यका लागि केन्द्रीय राफसाफ गृहले संयन्त्र उपलब्ध गराउने।"
दैनिक २० केजी सुन आयात कार्यान्वयन,"नेपाल राष्ट्र बैंकले एकीकृत परिपत्र २०७९ मा संशोधन गर्दै बढाएको सुनको कोटा कार्यान्वयनमा आएको हो। काठमाडौं : ढुकुटीमा विदेशी मुद्रा सञ्चिति बढेसँगै नेपाल राष्ट्र बैंकले कोटा बढाएर दैनिक २० किलो सुन आयात कार्यान्वयनमा ल्याएको छ। यसअघिको सीमाअनुसार वाणिज्य बैंकबाट दैनिक १० केजी सुन आयात हुँदै आएको थियो। अब चाडपर्व नजिकिँदै गर्दा आयातको दैनिक परिमाण दोब्बरले बढाइएको छ। राष्ट्र बैंकले बुधबार एकीकृत परिपत्र२०७९ मा संशोधन गर्दै बढाएको सुनको कोटा कार्यान्वयनमा आएको हो। एकीकृत परिपत्रअन्तर्गतको सुन आयात तथा बिक्री वितरणसम्बन्धी कार्यविधि, २०६८ लाई संशोधन गरिएको राष्ट्र बैंकले बताएको छ। यससँगै वाणिज्य बैंकले मूल्यको दृष्टिकोणले मितव्ययी तथा लाभदायी हुने भएमा दैनिक निर्धारित सीमाको परिमाणमा नबढ्ने गरी आवश्यकता अनुरूपको एकमुष्ट रूपमा समेत सुन आयात गर्न सक्नेछन्। तर, यस्तो एकमुष्ट रूपमा आयात गर्दा आगामी दिनका लागि अग्रिम रूपमा आयात गर्न र व्यतित भएको कुनै महिनामा दैनिक आयात नभएको सुन अर्को महिनामा आयात गर्न भने नपाइने भएको छ। व्यतित भएको कुनै महिनामा दैनिक आयात नभएको सुन अर्को महिनामा आयात गर्न पाइने छैन। तर, कुनै एक महिना (उदाहरणको लागि साउन महिना) को कुनै समयसम्म दैनिक तोकिएबमोजिमको परिमाणको सुन आयात नभएमा सोही महिना (साउन) भित्र त्यस्तो सुन आयात गर्न भने बाधा पर्ने छैन, संशोधित एकीकृत परिपत्रमा प्रष्ट्याइएको छ। पछिल्लो समय चाडपर्व, विवाहजस्ता सिजनमा मागअनुसार नपुगेको भन्दै सुन व्यवसायीले पटकपटक कोटा बढाउन माग गरेका थिए। अहिले बजारमा चाडपर्व तथा विवाह नजिकिँदै गर्दा सुनको माग बढ्दै गएकाले कोटा बढाउनु उपयुक्त रहेको राष्ट्र बैंकका डेपुटी गभर्नर बमबहादुर मिश्र बताउँछन्। उनका अनुसार सरकारले कोटा निर्धारणको निर्णय गरेर पठाएकाले अब केन्द्रीय बैंकले परिपत्र गरेर कार्यान्वयनमा लगेको छ। सुनको आयातको दैनिक परिमाण बढाएकोमा व्यवसायी उत्साहित भएका छन्। यसैक्रममा नेपाल सुनचाँदी व्यवसायी महासंघका अध्यक्ष माणिकरत्न शाक्य अब चाडपर्व, विवाहको सिजन भएकाले दैनिक २० किलो सुन आयात हुँदा बजारमा आपूर्ति सहज हुने बताउँछन्।"
मल कारखानाको सम्भाव्यता अध्ययनका लागि मलेसियन कम्पनीसँग सम्झौता,"काठमाडौं : रासायनिक मल कारखानाको सम्भाव्यता अध्ययनका लागि मलेसियन कम्पनीसँग समझदारी भएको छ। लगानी बोर्ड नेपाल र मलेसियन कम्पनी रिनिकोलाबीच ग्रिन क्याल्सियम अमुनियम नाइट्रेट मल कारखानाको सम्भाव्यता अध्ययनका लागि समझदारीपत्रमा हस्ताक्षर भएको हो। उक्त समझदारीपत्रमा लगानी बोर्डका प्रमुख कार्यकारी अधिकृत सुशील भट्ट र रिनिकोलाका महानिर्देशक बौम्हिदी अब्देलालनिबी हस्ताक्षर भएको बोर्डद्वारा जारी विज्ञप्तिमा उल्लेख छ। सार्वजनिक निजी साझेदारी तथा लगानी नियमावली, २०७७ को व्यवस्थाअनुसार रिनिकोलाले ऊर्जाको रूपमा विद्युत् शक्तिको उपयोग गरी वातावरणमैत्री प्रविधिमा आधारित भई मल उत्पादन गर्ने भनिएको छ। रिनिकोलाले २०७९ पुस २४ गते पेस गरेको प्रस्तावका आधारमा लगानी बोर्डको २०७९ चैत ३० मा सम्पन्न ५३औं बैठकले प्रस्तावकलाई अध्ययन अनुमतिपत्र प्रदान गर्ने निर्णय गरेको थियो। साथै, प्रस्तावकसँग गरिने समझदारीपत्रको मस्यौदा २०८० भदौ ८ मा सम्पन्न लगानी बोर्डको ५५औं बैठकबाट स्वीकृत भएको थियो। समझदारीपत्रको प्रावधानबमोजिम प्रस्तावक रिनिकोलाले अनुमतिपत्र प्राप्त गरेको २४ महिनाभित्र विस्तृत सम्भाव्यता अध्ययन प्रतिवेदन बोर्ड कार्यालयमा बुझाउनु पर्नेछ। तनहुँ जिल्लाको आँबुखैरेनीमा स्थापना हुने प्रस्ताव गरिएको यस परियोजनाले इलेक्ट्रोलाइसिस प्रविधि प्रयोग गरी ग्रिन एमोनिया र ग्रिन क्याल्सियम अमुनियम नाइट्रेट मल तयार पार्ने अवधारणा राखेको छ। करिब २६० मिलियन अमेरिकी डलर (३४ अर्ब ३२ करोड रुपैयाँँ) अनुमानित परियोजना लागत रहेको यस प्रस्तावित परियोजनाबाट वार्षिक ९५ हजार ६ सय टन ग्रिन एमोनिया र २ लाख ८६ हजार ९ सय ७५ टन ग्रिन क्याल्सियम अमुनियम नाइट्रेट मल उत्पादन हुने प्रस्ताव गरिएको छ।"
फेवाताल मिचेर ५०० संरचना,"पोखराकाठमाडौं : सर्वोच्च अदालतले फेवाताल किनारदेखि ६५ मिटरसम्मका सबै संरचना ६ महिनाभित्र अनिवार्य हटाउन परमादेश दिएको छ। सँगसँगै ताल संरक्षणका लागि आवश्यक व्यक्तिको लालपुर्जा भएका जमिन मुअब्जा दिएर संरक्षणमा प्रयोग गर्न पनि परमादेश दिएको छ। न्यायाधीश कुमार रेग्मी र हरिप्रसाद फुयाँलको संयुक्त इजलासले तालको मापदण्ड घटाउने निर्णय बदर गरेको हो। परमादेशमा भनिएको छ, फेवातालको वरिपरि वर्षायामको उच्चतम पानीको किनाराबाट ६५ मिटरसम्मको क्षेत्रमा रहेका घर, भवन, व्यापार, व्यवसाय, होटल रेष्टुराँ, रिसोर्ट, आदि तथा अन्य सबै खाले व्यक्तिगत, सरकारी वा सार्वजनिक भौतिक संरचना यो आदेश प्राप्त भएको मितिले ६ महिनाभित्र अनिवार्य हटाई खाली गर्नु गराउनु र उक्त ६५ मिटरको मध्यवर्ती क्षेत्रलाई पूर्णरूपले हरियाली क्षेत्र घोषित गरी सोहीबमोजिम कायम गर्नु, गराउनु, आदेशमा भनिएको छ। अधिवक्ताहरू खगेन्द्र सुवेदी, सरोजनाथ प्याकुरेल, कृष्णहरि खड्का, दीपेन्द्रप्रसाद घिमिरेलगायतले दायर गरेको रिट निवेदनमा सर्वोच्चले यसअघि नै निर्णय गरेको थियो। तर, असार ४ गते गरेको उत्प्रेषणयुक्त परमादेशको पूर्णपाठ मंगलबार सार्वजनिक भएको हो। रिटमा पोखरा महानगर, महानगरपालिकाका प्रमुख, पोखरा उपत्यका नगरविकास समिति, ताल संरक्षण तथा विकास प्राधिकरण र राष्ट्रिय ताल विकास संरक्षण समितिलाई विपक्षी बनाइएको छ। पोखरा महानगरपालिकाको २०७८ चैत १६ गते बसेको ५५औं कार्यपालिका बैठकले फेवातालको मापदण्ड ६५ मिटरबाट घटाएर ३० मिटर कायम गर्ने निर्णय गरेको थियो। यसअघि पनि अदालतले फेवाताल संरक्षणका विषयमा पटकपटक फैसला गरेको थियो। तर, तीन तहका सरकारले ताल संरक्षणमा दीर्घकालीन समाधानको बाटो खोजेर काम अघि नबढाउँदा ताल संरक्षणको विषयले निकास नपाएको हो। फेवातालको ६५ मिटर क्षेत्रफलभित्र अस्थायी तथा पक्की गरेर ५ सय संरचना रहेको पोखरा महानगरपालिकाका प्रवक्ता मोतीलाल तिम्सिनाले बताए। फेवाताल किनारमा वाटर फ्रन्त रिसोर्टको केही भाग पनि भित्रै पर्छ। सर्वोच्चको निर्णयले ताल किनारका मापदण्डभित्र अनुमति नलिइ निर्माण गरिएका संरचना हटाउन महानगरपालिकालाई सहज भएको छ। आदेशमा २०३१ सालपछि व्यक्तिका नाममा दर्ता भएका जग्गाको दर्ता खारेज गर्दा मुआब्जा दिन नपर्ने भनेको छ। २०३१ सालअघि दर्ता भएका तिरो तिरेका जग्गाको पहिचान गरेर मुअब्जा दिन पनि अदालतले आदेश दिएको छ। २०३१ सालपछि फेवातालको जग्गा १६ सय रोपनी बढेको र ती जग्गा अवैध रूपमा दर्ता भएको बिभिन्न अध्ययनले देखाएको छ। अवैध रूपमा दर्ता भएका जग्गाको दर्ता खारेज गर्न अदालतले आदेश दिएको हो। फेवाताल अतिक्रमण गरी व्यक्तिका नाममा कायम गरिएको २५ सय रोपनी जग्गा फिर्ता ल्याउन पनि सरकारलाई अदालतको निणर्यले सहज भएको छ। पुण्य पौडेलको संयोजकत्वमा गठित फेवातालको चारकिल्ला निर्धारण, सीमाङ्कन उच्चस्तरीय समितिले ११ महिना लगाएर २०७७ फागुन १६ मा तयार पारेको प्रतिवेदनमा अतिक्रमण गरिएको करिब २५ सय रोपनी जग्गा फिर्ता ल्याउन सरकारलाई सुझाव दिएको थियो। समितिले तालको आकार ५७६२ वर्ग किलोमिटर अर्थात् ११ हजार २५५ रोपनी ११ आना १ पैसा कायम गर्न सरकारलाई सुझाव दिएको थियो। २०१८ सालमा नेपालभारत सहयोग मिसनले गरेको अध्ययनमा सीमसारसहित तालको क्षेत्रफल १० वर्ग मिलोमिटर अर्थात् २२ हजार रोपनी क्षेत्रफल औंल्याइएको थियो। फेवातालका विषयमा दर्जनपल्ट अध्ययन भएका छन् र फरकफरक क्षेत्रफल सार्वजनिक भएका छन्। ब्रिटिस सर्भे अफ इन्डियाले सन् १९२५२६ मा गरेको अध्ययनअनुसार फेवातालको क्षेत्रफल ३४६ वर्ग किमी रहेको छ। सर्भे अफ इन्डिया सन् १९५७५८ को अध्ययनले तालको क्षेत्रफल ४३९ वर्ग किलोमिटर, नेपाल भारत सहयोग मिसन रिपोर्ट विंस २०१८ को अध्ययनअनुसार तालको क्षेत्रफल १०३६ वर्ग मिलोमिटर, पहिलो कित्ता नापी विंस २०३२ अध्ययन अनुसार ४४३ वर्ग किलोमिटर रहेको थियो। यसैगरी नेपाल सरकार र यूएनडीपी अध्ययन प्रतिवेदन २०३८ अनुसार तालको क्षेत्रफल ५८० वर्ग किलोमिटर, यस्तै २०५२ मा आईयूसीएनले गरेको अध्ययन रिपोर्टअनुसार ४४९ वर्ग किलोमिटर, जिल्ला विकास समिति कास्कीले २०५८ मा गरेको अध्ययनअनुसार ४२५ वर्ग किलोमिटर, पोखरा उपत्याका नगरविकास समितिले २०६४ को अध्ययनअनुसार तालको क्षेत्रफल ५०६ वर्ग किलोमिटर रहेको थियो। यसैगरी विश्वप्रकाश लामिछाने प्रतिवेदन २०६९ मा ६५ वर्ग किलोमिटर तालको क्षेत्रफल कायम गरिएको थियो। यसैगरी भूमिसुधार मन्त्रालय २०७२ अनुसार ५०७ वर्ग किलोमिटर, पोखरा महानगरपालिका २०७७ मा ५०८ वर्ग किलोमिटर तालको क्षेत्रफल, फेवताल चार किल्ला निर्धारण सीमांकन तथा नक्साकन समिति २०७७ ले तालको क्षेत्रफल ५७२६ वर्ग किलोमिटर रहेको सार्वजनिक गरेको थियो। माथि उल्लेखित तथ्याङ्कको स्रोत फेवताल चार किल्ला निर्धारण सीमांकन तथा नक्साकन समिति २०७७ को प्रतिवेदन हो। यसरी तालको संरक्षणका नाममा पटकपटक अध्ययन गर्ने र तालको क्षेत्रफल सार्वजनिक हुने गरे पनि ताल संरक्षणका लागि एरिया छुट्याउने र तालको मापदण्डभित्र पर्ने जमिनको अधिग्रहण गर्ने काम हुन नसक्दा ताल मानवीय र प्राकृतिक रूपमा पुरिँदै संकटमा पर्दै गएको छ। तालको मुहान क्षेत्रबाट बर्सेनि १ लाख ४२ हजार मेट्रिक टन गेग्रयान तालमा थुपिँ्रदै आएको विभिन्न अध्ययनले देखाएको छ। यसरी पुरिन क्रमकै कारण गत १२ वर्षमा फेवातालको खपौदी क्षेत्रमा मात्र करिब १ हजार रोपनी बढी क्षेत्रफल पुरिएको हर्पन फेवा मत्सय सहकारी संस्थाका पूर्वअध्यक्ष ज्ञानबहादुर जलारीले बताए। खपौंदी क्षेत्रमा तालको भित्र पुरिएर बनेको जमिनमा गत ४ वर्षदेखि स्थानीयले धान रोप्दै आएका छन्। अवैध संरचना भत्काउने बाटो खुल्यो अन्तर्राष्ट्रिय रामसार सूचीमा सूचीकृत फेवातालमा किनार वरपरका अवैध संरचना भत्काउने बाटो खुलेको छ। यद्यपि, सर्वोच्चको आदेश कार्यान्वयन भने प्रतिक्षाको विषय बनेको छ। सर्वोच्चले यसअघि २०७५ वैशाख १६ गते पनि मापदण्ड मिचेर बनाइएका संरचना भत्काउन आदेश दिएको थियो। उक्त आदेश कार्यान्वयन गर्नुको साटो २०७८ चैत १६ गते तत्कालीन मेयर मानबहादुर जीसी नेतृत्वको पोखरा महानगर कार्यपालिकाको ५५औं बैठकले फेवातालको मापदण्ड ६५ मिटरबाट घटाएको थियो। सर्वोच्चको आदेश अवज्ञा गर्दै मापदण्ड घटाएर ३० मिटर कायम गर्ने कार्यपालिका बोर्र्डको निर्णय थियो। मापदण्ड घटाएको क्षेत्रमा धमाधम भवन तथा होटल निर्माण भएको थियो। २०७९ साल जेठ ११ गते फेवातालको घटाइएको मापदण्ड ६५ मिटरभित्र कुनै पनि निर्माण कार्य नगर्न, नगराउनु भनी अन्तरिम आदेशको माग गर्दै रिट दर्ता भएको थियो। रिटमा फेवातालको मापदण्ड घटाउने निर्णय बदरको माग गरिएको थियो। २०७९ असार १२ गते सर्वोच्चले तालको किनाराबाट ६५ मिटरसम्मको भूभागमा भवनलगायत तालको संरक्षणमा असर पर्ने कुनै भौतिक संरचना निर्माण गर्न नपाउने गरी संरक्षण क्षेत्र कायम गर्न आदेश भएको थियो। फेवा किनारादेखि ६५ मिटरसम्म एक हजार दुई सय रोपनी जग्गा अतिक्रमण गरेर बनाइएका स्थायी तथा अस्थायी संरचना भत्काउनु पर्ने अवस्था देखिएको छ। कम्तीमा ४ सय ९३ अवैध संरचना भत्काउनु पर्ने छ। सर्वोच्चले संघीय सरकार, पोखरा महानगर र सम्बन्धित सबै निकायका नाममा आदेश जारी गरेको हो। फेवाताल संरक्षित जलाधार घोषणा गरिएको क्षेत्र भएकाले फेवातालको स्रोत (मुहान) देखि यसको जलाधार क्षेत्रको संरक्षणका लागि भू तथा जलाधार संरक्षण ऐन, २०३९ ले तोकेबमोजिमको कार्य गर्न गराउनसमेत आदेश दिएको छ। मुआब्जा पाउने आधार २०१८ सालदेखि २०३१ सालसम्म कायम रहेको जग्गाको मुआब्जा विवाद रहेको नदेखिएको पूर्ण पाठमा उल्लेख छ। यदि मुआब्जासम्बन्धी विवाद भए सोही समयमा टुंगिएको मानिनुपर्ने छ। २०१८ सालदेखि २०३१ सालसम्म कायम रहेको ताल र तालको डिलभन्दा बाहिरको जग्गाको हकमा मात्र कानुनबमोजिम मुआब्जा दिनुपर्ने देखिएको आदेशमा उल्लेख छ। मुआब्जा दिनुपर्ने पहिचान गरी उचित मुआब्जा दिने व्यवस्था मिलाउनसमेत परमादेश भएको छ। २०३१ सालपछि १६ सय रोपनीभन्दा बढी अवैध रूपमा दर्ता भएको पाइएको छ। तर, २०३१ सालअघि दर्ता गरेका, तिरो तिरेका र निरन्तर भोग रहेकाको हकमा जग्गाको पहिचान गरेर मुआब्जा दिनुपर्ने छ। सर्वोच्चले फेवातालको जग्गा र सोको डिल सरकारी जग्गा भएकाले सरकारको नाममा कायम गर्न गराउन आदेश दिएको छ। मालपोत ऐन, २०३४ को दफा २४ (२) अनुसार फेवातालको नाममा रहने गरी नेपाल सरकारको नाममा कायम गर्नुपर्ने छ। कार्यान्वयनका लागि निरन्तर अनुगमन गर्न आदेश कार्यान्वयनको प्रतिलिपिसहित फैसला कार्यान्वयन निर्देशनालयलाई जानकारी पठाउन समेत आदेश दिइएको छ। आदेश अवज्ञा भए कारबाही सर्वोच्चले आदेशको जानकारी प्रधानमन्त्री तथा मन्त्रिपरिषद्को कार्यालय, गण्डकी प्रदेश, मुख्यमन्त्री तथा मन्त्रिपरिषद्को कार्यालय, मालपोत कार्यालय कास्की पोखरालाई समेत दिन आदेश गरेको छ। रिटमा विपक्षी बनाइएका निकायहरू पोखरा महानगर, महानगरपालिकाका प्रमुख, पोखरा उपत्यका नगरविकास समिति, ताल संरक्षण तथा विकास प्राधिकरण र राष्ट्रिय ताल विकास संरक्षण समितिलाई समेत आदेश दिइने छ। मुद्दा मामिलाको रोहमा अदालतले दिएको आदेश वा निर्णयको सबैले पालना गर्नुपर्ने व्यवस्था नेपालको संविधानमा उल्लेख छ। नेपालको संविधानको धारा १२६ (२) मा अदालतले दिएको आदेश वा निर्णयको सबैले पालना गर्नुपर्ने उल्लेख छ। संविधानको धारा १२८ (४) मा अदालतको आदेश वा फैसलाको अवज्ञा गरेमा कानुनबमोजिम अवहेलनामा कारवाही चलाई सजाय गर्न सकिने व्यवस्थासमेत छ। फेवातालको सन्दर्भमा सर्वोच्चको आदेशमा भनिएको छ, अदालतको आदेश वा फैसलाको अवज्ञा गरेमा अदालतको अवहेलनामा कारबाही चलि सजायसमेत हुन सक्ने व्यवस्थालाई जिम्मेवार व्यक्ति तथा निकायहरूले गम्भीरतापूर्वक लिनुपर्ने देखिन्छ। अब महानगरपालिका अगाडि बढ्छ पोखरा महानगरपालिकाका प्रवक्ता मोतीलाल तिम्सना सर्वोच्च अदालतको निर्णय पोखराका तालहरूको संरक्षणका लागि अघि बढ्न सहयोगी भएको बताएका छन्। तालको संरक्षणका लागि सर्वपक्षीय भेला गरेर अघि बढ्ने पनि उनले सुनाए। अहिले महानगरपालिकाका मेयर विदेश भ्रमणमा हुनुहुन्छ उहाँ फर्केपछि काम अघि बढ्ने पनि प्रवक्ता तिम्सिनाले बताए। फेवातालको ६५ मिटर क्षेत्रफलभित्र अस्थायी, पक्की गरी ५ सय संरचना रहेको पनि तिम्सिनाले बताए। भने, मापदण्डभित्र बनेका संरचनाका विषयमा अध्ययन हुने र त्यसैअनुसार अघि बढ्ने छ । माछा मारेर जीविका चलाउने खुसी छौं हर्पन फेवा मत्यस सहकारीका पूर्वअध्यक्ष ज्ञानबादुर जलारी अदालतले ताल संरक्षणका विषयमा केन्द्रित भएर फैसला गरेको बताउँछन्। भन्छन्, यो राम्रो कुरा हो। पुस्तौंदेखि हामीले यही तालमा माछा मारेर जीविका चलाउँदै आएका छौं। ताल हाम्रौ पालामा आधाभन्दा बढी पुरिएको छ। मानव अतिक्रमण र प्राकृतिक रूपमा ताल बर्सेनी पुरिँदै गए पनि संरक्षणका काम हुन सकेको छैन। मानवबाट हुँदै आएको ताल अतिक्रमण रोक्नुपर्यो। प्राकृतिक रूपमा पुरिने क्रम सँगसँगै रोक्न सरकारले पहिलो प्रथामिकता दिनुपर्यो। यसका लागि सिमसार क्षेत्र संरक्षण गर्नुपर्ने उनी सुझाउँछन्। अदालतको आदेशपछि अब ताल संरक्षणको काम हुने विश्वास बढेको उनले सुनाए। ताल संरक्षणका लागि तालको सिमसार पुर्न रोक्नुपर्ने उनले बताए। संरक्षणमा सरकारले बेलैका ध्यान नदिँदा हिजोको त्यो सुन्दर फेवा ताल सिधिसक्यो। तालको गहिराई घट्यो। हामी माछा मार्ने मान्छे। जाल थाप्दा डोरीमा ढुंगा बाँध्छौं र तालमा छोड्छौं। भोलिपल्ट बिहान जाल झिक्र्छौं। यसरी हामीले पुस्तौंदेखि तालमा माछा मार्दै आएका छौं। पहिला जाल थाप्दा जाल तालभित्र ३० हात तलसम्म डुब्ने ठाउँमा अहिले ८१० हात मात्र डुब्ने गरेको उनले सुनाए। यसरी ताल बर्सेनि पुरिने क्रममा दुईतिहाइ भाग पुरिसकेको उनले बताए। ताल पुरिँदै गएसँगै जलारी समुदायले दैनिक माछा मारेर जीवन चलाउने चरन क्षेत्र मासिएको उनले सुनाए। यो देख्दा मन नरमाइलो हुन्छ। हामीले गर्न सक्ने केही होइन। सरकारले ताल संरक्षणमा अझै ढिलाइ गर्न नहुने उनले बताए। संरक्षणमा ढिला गर्न हुन्न अभियान्ता तथा अधिवक्ता भगवती पहारीले ताल संरक्षणमा अदालतको निर्णय महत्वपूर्ण रहेको बताइन्। अदालतका अघिल्ला निर्णय पनि पोखरा महानगरपालिका, प्रदेश र संघीय सरकारलाई ताल संरक्षणका लागि काम गर्न सहज रहेको भए पनि काम हुन नसकेको उनले सुनाइन्। सरकार गर्न इच्छा शक्ति भएको भए पहिलेकै फैसलाले नै मार्ग प्रशस्त गरेको थियो। अहिलेको फैसलाले थप सहज भएपनि तीन तहकै सरकारले ताल संरक्षणका काम गर्छ भन्ने नलागेको उनले सुनाइन्। क्षतिपूर्ति दिएर मात्र अधिग्रहण गर्नुपर्छ फेवाताल संरक्षण सरोकार समिति संयोजक नवीन बरालले व्यक्तिको जग्गा धनी पुर्जा भएका जमिनभित्र बनेका संरचनाबिना क्षतिपूर्ति र ताल संरक्षणका लागि आवश्यक जग्गाको अधिग्रहण नगरी फाल्न नहुने बताएका छन्। जनताको आस्था र भरोसोको केन्द्र अदालतको निर्णयमा व्यक्तिको मापदण्डभित्रको जमिन अधिग्रहण गरेर मात्र लिने निर्णय भएको पनि उनले बताए। व्यक्तिको तिरोभरो गरेको लालपुर्जाका जमिनको उचित मुअब्जा दिएर र भवनको क्षतिपूर्ति दिएर भत्काउन सर्वोच्चले भननेको आफूले बुझेको उनले सुनाए। ताल संरक्षण गर्न सरकारले विशेष गुरुयोजना बनाएर ६५ मिटर क्षेत्रभित्र केके बन्ने हो पहिले नै योजना बनाउनुपर्ने उनले सुनाए। व्यक्तिले पुस्तौंदेखि प्रयोग गर्दै आएको लालपुर्जाभित्रको जमिन अधिग्रहण गरेर झाडी मात्र बनाउने र ताल संरक्षण नहुने हो भने अर्थ नरहने उनले सुनाए। भने, ताल मुहानबाट पुरिएर सांगुरिएकातर्फ सरकारको ध्यान नगएको तर बजार क्षेत्रको नम्बरी जग्गाको विषयमा मात्र ध्यान जानु उचित होइन ।"
"पर्यटकलाई स्वागत, व्यवसायीलाई सम्मान","काठमाडौं : ४४ औं विश्व पर्यटन दिवसको अवसरमा संस्कृति, पर्यटन तथा नागरिक उड्डयन मन्त्रालयले पर्यटन व्यवसायी एवं कम्पनीलाई सम्मान गरिएको छ। अघिल्लो वर्ष पर्यटन क्षेत्रमा योगदान पुर्याउने सात कम्पनी र दुई पर्वतारोहीलाई सम्मान गरिएको हो। नेपाल वायु सेवा निगम सबैभन्दा धेरै ८ करोड ४५ लाख ९ हजार ९ सय ३७ अमेरिकी डलर आर्जन गरेर मन्त्रालयबाट सम्मानित भएको छ। एयरलाइन्स कम्पनी शीर्षकअन्तर्गत नेपाली ध्वजावाहक निगम सम्मानित भयोे। सम्मान पाउने पर्वतारोहण र ट्रेकिङतर्फ सेभेन समिट टेक्स कम्पनी रहेको छ। सन् २०२२ को अगस्टदेखि २०२३ को अगस्टसम्म ४३ हजार २२ हजार ६४ अमेरिकी डलर आर्जन गर्न सफल भएको छ। ट्राभल तथा टुर्सअन्तर्गत सीता वल्र्ड ट्राभल नेपाल रहेको छ। कम्पनीले एम वर्षको अवधिमा ३३ लाख ६१ हजार १ सय ३६ अमेरिकी डलर विदेशी मुद्रा आर्जन गरेको छ। होटल तथा रिसोर्ट शीर्षकअन्तर्गत एभरेस्ट हस्पिटालिटी एन्ड होटल र लुम्बिनी ग्रिन रिसोर्ट, कपिलवस्तु सम्मानित भएको छ। एभरेस्ट होटलले ५० लाख ४१ हजार २ सय ३७ अमेरिकी डलर आर्जन गरेको छ। लुम्बिनी ग्रिन रिसोर्टलाई २२ बिघामा कृषि फार्म र तीन बिघामा रिसोर्ट सञ्चालन गरी स्थानीय उत्पादनलाई प्रवद्र्धन गर्ने, माछा, तरकारी, सागपात, कुखुरापालन गरी एग्रो टुरिजमलाई विकास प्रवद्र्धन गरेकोमा सम्मानित गरिएको उल्लेख छ। साहसिक खेल सञ्चालक कम्पनी पोखरा अल्ट्रालाइट सम्मानित भएको छ भने कम्पनीले ४४ हजार ३ सय ८८ अमेरिकी डलर आर्जन गरेको छ। होमस्टेमा भने अमलटारी मध्यवर्ती सामुदायिक होमस्टे, कावासोती नवलपरासी सम्मानित भएको छ। संस्कृति संरक्षण, पर्यापर्यटन ग्रामीण पर्यटनलाई प्रवद्र्धन गर्न योगदान गरेकोमा सम्मान गरिएको जनाइएको छ। विश्वका ८ हजार मिटरभन्दा अग्ला १४ हिमाल ९२ दिनभित्रमा आरोहण गरी कीर्तिमान कायम गर्ने पर्वतारोहीद्वय नर्वेका आरोअी क्रिस्टिन हरिल्ला र संखुवासभाका लामा तेन्जन शेर्पा सम्मानित भए। ठोरीवासीको आक्रोश मधेस प्रदेशकै प्रमुख पर्यटकीय गन्तव्यका रूपमा चिनिएको पर्साको ठोरीमा ४४औं विश्व पर्यटन दिवस मनाइएको छ। ठोरी गाउँपालिका२ राइधारास्थित गणेशमान पार्कमा विश्व पर्यटन दिवस मनाइएको हो। कार्यक्रममा ठोरी गाउँपालिकाका अध्यक्ष लालबहादुर श्रेष्ठले ठोरीलाई संघीय सरकार र प्रदेश सरकारले बारम्बार झुक्याइरहेको गुनासो गरे। उनका अनुसार गत वर्ष तत्कालीन सहरी विकास मन्त्री मेटमणि चौधरीले ठोरीमा आएर विभिन्न योजनाको शिलान्यास गरेका थिए। ठोरीमै मधेस सरकारको मन्त्रिपरिषद्को बैठक बसेर यसलाई पर्यटकीय क्षेत्र घोषणा गर्ने भनेको थियो। पर्यटन विकासका लागि १० करोड रुपैयाँ बजेट दिने निर्णय पनि उसले गरेको थियो। तर ठोरीलाई पर्यटकीय क्षेत्र घोषणा गरेको डेढ वर्ष बितिसक्दा पनि प्रदेश सरकारले बजेट विनियोजन गर्न नसक्नु विडम्बना भएको उनले सुनाए। उनले भने, यसै क्षेत्रबाट निर्वाचित प्रतिनिधिसभा सदस्य रमेश रिजाल अहिले संघीय सरकारको उद्योगमन्त्री बनेका छन्। अब भने केही आशा पलाएको छ। कार्यक्रमका वक्ताहरूले प्रदेश सरकारले ठोरीलाई झुक्याएकोमा आक्रोश पोखे। ठोरीमा राईधारा, रानीवन, गणेशमान पार्क, मनमोहनपार्क, सहिदपार्क, सीतागुफा, सेतो भीर, रातो डाँडा, पानीघट्ट, स्टोन पार्क, बौद्ध स्तूप, झरनालगायतका पर्यटकीय गन्तव्य छन्।"
४ वर्षपछि मुस्ताङको उत्तरी कोरलानाका खुल्ने,"जोमसोम : लगातार ४ वर्षदेखि बन्द रहेको मुस्ताङको उत्तरी कोरलानाका खुल्ला हुने भएको छ। दसैंअगावै नेपालचीन व्यापारिक नाका अन्तर्गत मुस्ताङको कोरलानाका खुल्ला गर्ने तयारी भइरहेको बताइएको छ। नेपालचीन सीमानाका १४ वटा स्थानमा व्यापारिक नाका पुनः खोल्ने विषयमा सन् २०१९ मा हस्ताक्षर भएको थियो। नेपालका लागि चिनियाँ दुतावासले सोही हस्ताक्षर अन्तरगत नेपाल पक्षलाई एक साताअघि कुटनीतिक नोट पठाएसँगै लगातार ४ वर्षसम्म बन्द रहेको कोरलानाका खुल्ला हुन लागेको हो। सो हस्ताक्षरको एग्रिमेन्ट अफ द बोर्डर मेनेजमेन्ट सिस्टम बमोजिम नेपाल पक्षले सीमावर्ती क्षेत्रमा बसोबास गर्ने स्थानीय बासिन्दालाई अतिरिक्त प्रवेश अनुमति पत्र जारी गर्ने , प्रवेश अनुमति पत्रको नमूना चिनियाँ पक्षलाई कूटनीतिक माध्यमबाट उपलब्ध गराउन अनुरोध गर्दै अतिरिक्त प्रवेश सम्बन्धी अन्य विषयको बारेमा उल्लेख गरी लेखिएको काठमाडौं स्थित चिनियाँ राजदुतको सेप्टेम्बर २०,२०२३ को कूटनीतिक नोट प्राप्त भइसकेकाले त्यहाँको जानकारी एवं आवश्यक कार्यर्थ गृह मन्त्रालयले मुस्ताङ प्रशासनलाई नाका खोल्न निर्देशन दिएको हो। योसँगै मुस्ताङको उत्तरी कोरलानाका चाँडोभन्दा चाँडो खुल्ला गर्ने तयारी भइरहेको मुस्ताङका प्रमुख जिल्ला अधिकारी जनकराज पन्तले जानकारीले दिए। उनले अक्टोबर १५ तारिखमा नेपालचीन समकक्षी बैठक बस्ने तयारी भइरहेको र सोभन्दा अगावै कोरलानाका खोल्ने गृहकार्य अघि बढेको बताए। कोरलानाका खोल्नका लागि सीमावर्ती क्षेत्रका जनप्रतिनिधि,स्थानीय र सरोकारवालाहरुसँगै बैठक बस्ने तयारी भइरहेको प्रजिअ पन्तले उल्लेख गरे। हिउँदयामको सुरुवात भइसकेको र उपल्लो मुस्ताङका नागरिकहरुले जाडो छल्न बेसी झर्ने भएकाले दसैंअगावै कोरलानाका सञ्चालन गर्ने तयारी गरिएको प्रजिअ पन्तको भनाइ छ। सीमावर्ती क्षेत्रका नागरिक तल झर्ने क्रम सुरु भइसकेको छ, हामीलाई नाका खोल्न निर्देशन आइसकेको छ', प्रजिअ पन्तले भने, 'यसैले नाका खोल्न ढिला नगरौं भन्ने मान्यता हो, छिटो नाका खोल्न सके सीमावर्ती क्षेत्रका नागरिकले बढी लाभ लिन सक्ने थिए। कोरना कहरका कारण सन् २०२० देखि हालसम्म चीनको स्वशासित क्षेत्र तिब्बत र मुस्ताङको उत्तरी कोरलानाकामा सञ्चालन हुने दुई देशबीचको अन्तरदेशीय अल्पकालीन ब्यापार मेला अवरुद्ध हुँदै आइरहेको थियो। प्रधानमन्त्री पुस्पकमल दाहाल (प्रचण्ड)को चीन भ्रमणसँगै मुस्ताङको उत्तरी कोरलानाका खुल्ला गर्ने पहल सुरु भएको हो। प्रधानमन्त्रीको चीन भ्रमणसँगै नेपालचिन उत्तरतर्फको १४ वटा नाका खुल्ला हुने वातावरण बनेको हो। मुस्ताङको उत्तरी कोरलानाकाको तिब्बती भूमीमा बर्सेनी असार र भदौ महिनामा नेपालचीन अन्तरदेशीय अल्पकालीन व्यापार मेला सञ्चालन हुने गर्थ्यो। चीन पक्षले कोरलाको दशगजा क्षेत्रको करिव ५ किमी भित्र तिब्बती भूमीमा यो मेला सञ्चालन गर्थ्यो। चीनले सुरक्षा तथा कोभिड माहामारीको कारण देखाउँदै कोरला अन्तरदेशीय ब्यापार मेला बन्द गराएको हो। ४ वर्षदेखि लगातार कोरला ब्यापार मेला ठप्प रहँदा सीमावर्ती क्षेत्रका बासिन्दालाई निकै सास्ती भएको थियो। नेपालचीन कोरला ब्यापार मेलामा सीमावर्ती क्षेत्रका बासिन्दाले भेडा च्यांग्रा आयातदेखि दैनिक उपभोग्य किराना सामान, लत्ताकपडा, निर्माण सामाग्री र कृषि उपकरण लगायतका सामाना खरिद्ने गर्थ्यौं। नेपाल पक्षबाट सीमावर्ती क्षेत्रका बासिन्दाले पस्मिना,स्थानीय उत्पादन र बन्य जटीबुटी चीनतर्फ निर्यात गर्थ्यो। विषेश गरी उपल्लो मुस्ताङी र तिब्बतको संस्कृति मिल्दोजुल्दो भएकाले त्यहाँ प्रयोग हुने सामानहरु सीमावर्ती क्षेत्रका बासिन्दाले उपभोग गर्न पाएका थिएनन्। लोमान्थाङ५ का स्थानीय ढुक्के गुरुङले ब्यापार मेला खुल्ने कुराले उपल्लो मुस्ताङबासीलाई उत्साहित बनाएको बताए। उनले नाका नखुल्दा भेडा च्यांग्राको मुल्य महङ्गो पर्ने भएको र नाकाबाट भेडा च्यांग्रा भित्रिएमा ३५ प्रतिशतसम्म च्यांग्राको मुल्य सस्तो पर्ने दावी गरे। मुस्ताङ भन्सार कार्यालयले कोभिड अघि बर्सेनि १५ लाखसम्म राजश्व संकलन गर्ने गर्थ्यो।"
दोलखामा चार किलो सुनसहित ३ जना पक्राउ,दोलखा : चीनसँग सिमाना जोडिएको दोलखाको लामाबगर क्षेत्रबाट प्रहरीले बुधबार राति ४ किलो सुनसहित ३ जनालाई पक्राउ गरेको छ। दोलखाको विगु गाउँपालिका३ जामुनेआसपास नजिकैबाट प्रहरीले अवैध रुपमा भित्रिएको चार किलो सुन बरामद गरेको हो। बुधबार राति करिब १० बजेतिर इलाका प्रहरी कार्यालय सिंगटीले चार किलो सुनसहित ३ जनालाई नियन्त्रणमा लिएको दोलखाका प्रहरी नायब उपरीक्षक दीपक खड्काले अन्नपूर्णलाई जानकारी दिए। उनकाअनुसार ठूलो परिमाणमा पैदलमार्गबाट सुन भित्रिएको सूचनाका आधारमा प्रहरीले उक्त क्षेत्रमा निगरानी बढाएको थियो। चार वटा बिस्कुट आकारको सुनसहित ३ जनालाई नियन्त्रणमा लिएर अनुसन्धान भइरहेको प्रहरीले जनाएको छ। दोलखाको सीमानामा चीनको तिब्बती नाका खुलेको एक साता नबित्दै अवैध सुन बरामद भएको हो। प्रहरीले आज पत्रकार सम्मेलन गरी यस विषयमा थप जानकारी गराउने तयारी गरेको छ।
विदेशी लगानीकर्तालाई नेपालमा लाभैलाभ,"काठमाडौं : आर्थिक वर्ष ०७८७९ मा १८ अर्ब ५६ करोड ३ लाख रुपैयाँ विदेशी लगानी भित्रियो। यो विदेशी लगानीकर्ताले गरेको प्रतिबद्धताको ३४ दशमलव ३ प्रतिशत मात्रै हो। तर, सोही वर्ष लाभांशबापत १५ अर्ब ६७ करोड ५२ लाख रुपैयाँ बाहिरियो। यसले नेपालमा लगानी गरे राम्रै प्रतिफल लैजान पाइन्छ भन्ने सन्देश दिएको विज्ञहरू बताउँछन्। नेपाल राष्ट्र बैंकले बुधबार सार्वजनिक गरेको प्रत्यक्ष वैदेशिक लगानीसम्बन्धी सर्वेक्षण प्रतिवेदनअनुसार आर्थिक वर्ष ०७८७९ मा विदेशी लगानीकर्ताले स्वीकृत रकमको ३४ दशमलव ३ प्रतिशत मात्रै लगानी ल्याएका थिए। राष्ट्र बैंकका अनुसार सो वर्ष १८ अर्ब ५६ करोड ३ लाख रुपैयाँ लगानी भित्रिएको थियो। तर, सोही वर्ष लगानीको लाभांशमार्फत १५ अर्ब ६७ करोड ५२ लाख रुपैयाँ हाराहारीमा बाहिरिएको छ। आर्थिक वर्ष ०७७७८ मा त विदेशी लगानी भित्रिएको भन्दा लाभांशबापत बाहिरिने रकम धेरै थियो। त्यो वर्ष १९ अर्ब ५१ करोड २७ लाख रुपैयाँ भित्रिएको थियो। लाभांशबापत २६ अर्ब ७ करोड ६६ लाख रुपैयाँ बाहिरिएको थियो। अर्थात्, बाहिरबाट आएको भन्दा ६ अर्ब ५६ करोड ३९ लाख रुपैयाँ बढी रकम बाहिरिएको थियो। मुलुकमा प्रत्यक्ष वैदेशिक लगानीका लागि खर्बौंको प्रतिबद्धता हुन्छ। तर, मुस्किलले अर्बमा मात्रै रकम भित्रिने गरेको राष्ट्र बैंकको तथ्यांकले देखाउँछ। बरु, विदेशी लगानीकर्ताले बर्सेनि ठूलै रकम लाभांशबापत लैजाने गरेको राष्ट्र बैंकको तथ्यांकले देखाउँछ। राष्ट्र बैंंकको तथ्यांकअनुसार २७ वर्षमा ४ खर्ब ११ अर्ब ५० करोड ७२ लाख ९० हजार रुपैयाँ विदेशी लगानी स्वीकृत भयो। तर, त्यसको ३६ दशमलव २ प्रतिशत अर्थात् १ खर्ब ४८ अर्ब ९९ करोड २७ लाख २० हजार रुपैयाँ मात्रै लगानी नेपाल आयो। अर्थविद् डा डिल्लीराज खनाल विदेशी लगानी भित्रिनेभन्दा लाभांश फिर्ता लैजाने रकम धेरै हुन थालेकोमा चिन्ता व्यक्त गर्छन्। प्रतिबद्धता र भित्रिने रकमको ठूलो अन्तर प्रमुख समस्या रहेको उनले औंल्याए। राजनीतिक स्थायित्व र स्थिर नीति नभएसम्म विदेशी लगानी (एफडीआई) आकर्षित हुन गाह्रो छ, डा खनालले अन्नपूर्णसँग भने। यद्यपि, नेपालमा लगानी गरे राम्रै प्रतिफल लैजान पाइन्छ भन्ने सन्देश विदेशी लगानीकर्तालाई गएको उनको भनाइ छ। राष्ट्र बैंक आर्थिक अनुसन्धान विभागकाअनुसार ०७९ असार मसान्तसम्ममा ५७ देशको प्रत्यक्ष वैदेशिक लगानी आएको थियो। जसमा भारतबाट सबैभन्दा बढी ८८ अर्ब ५९ करोड आएको थियो। त्यसपछि चीनबाट ३३ अर्ब ४५ करोड, आयरल्यान्डबाट २० अर्ब ९० करोड, सिंगापुरबाट १६ अर्ब ७ करोड र सेन्ट किट्स एन्ड नेभिसबाट १५ अर्ब ९ करोड प्रत्यक्ष वैदेशिक लगानी आएको थियो। यस्तै, प्रत्यक्ष वैदेशिक लगानीमध्ये ६२६ प्रतिशत औद्योगिक क्षेत्रमा र ३७३ प्रतिशत सेवा क्षेत्रमा आएको देखिन्छ। औद्योगिक क्षेत्रअन्तर्गत जलविद्युत् क्षेत्रमा ३२८ प्रतिशत र उत्पादन क्षेत्रमा २९५ प्रतिशत वैदेशिक लगानी आएको प्रतिवेदनले देखाएको छ। यसैगरी, कुल प्रत्यक्ष वैदेशिक लगानीमध्ये २५६ प्रतिशत सेवा क्षेत्रअन्तर्गत बैंक तथा वित्तीय संस्था र बिमा कम्पनीहरूमा रहेको छ। प्रतिवेदनअनुसार वैदेशिक लगानीमा सञ्चालित उत्पादनमूलक कम्पनीहरूको क्षमता उपयोग ७११ प्रतिशत रहेको पाइएको छ भने समग्रमा वैदेशिक लगानीमा सञ्चालित कम्पनीहरूको नाफाको दर करिब १४३ प्रतिशत रहेको छ। प्रत्यक्ष वैदेशिक लगानीमा सञ्चालित २ सय ३१ वटा कम्पनीको नमुना छनोट गरी सर्वेक्षण गरिएको राष्ट्र बैंकले जनाएको छ। राष्ट्र बैंकको आर्थिक अनुसन्धान विभागले प्रत्यक्ष वैदेशिक लगानीसम्बन्धी प्रत्येक आर्थिक वर्षमा स्थलगत सर्वेक्षण सम्पन्न गरी प्रतिवेदन प्रकाशन गर्दै आएको छ।"
