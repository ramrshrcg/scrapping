शीर्षक,विवरण
मध्यपूर्वको एनआरएनएमा ठेकेदारी प्रथा,"गैरआवासीय नेपाली संघ (एनआरएनए) को मध्यपूर्व क्षेत्रको सम्मेलन जुन २८ देखि ३० सम्म ओमानको मस्कटमा हुँदैछ। अनिवार्य सामाजिक सुरक्षा, सम्मानित वैदेशिक रोजगार र रेमिट्यान्सको सही लगानी, राष्ट्र निर्माणको आधार भन्ने नारासहित सम्पन्न हुन लागेको सम्मेलनमा नेपालबाट उपप्रधानमन्त्री तथा रक्षामन्त्री पूर्णबहादुर खड्कासहित श्रममन्त्री शरत्सिंह भण्डारी तथा नेपाल सरकारका उपल्लो स्तरका अधिकारीहरू र पत्रकारहरूको उपस्थिति रहनेछ। सन् २००३ मा स्थापना भएको एनआरएनएको यो आठौं क्षेत्रीय सम्मेलन हो। सम्मेलनले विभिन्न विषयमा छलफल गरी घोषणापत्र जारी गर्नेछ। आठौं घोषणा जारी गर्दै गर्दा सम्मेलनले यसअघि जारी भएका सात वटा घोषणापत्रहरूको कार्यान्वयनको सम्बन्धमा भने कुनै छलफल गर्ने छैन। एक किसिमले हेर्ने हो भने यो सम्मेलन पितृको वार्षिक तिथि (श्राद्ध) जस्तै हुनेछ। कम्तीमा हरेक दुई वर्षमा एकपटक श्रम क्षेत्रमा चासो राख्ने, श्रमिकको बारेमा बोलिदिने, श्रमिकको हकहितमा आवाज उठ्ने र उठाउनेहरू एक ठाउँमा बसेर छलफल गर्नेछन्। सन् २००३ मै कतारमा मध्यपूर्वमा पहिलो पटक एनआरएनएको विधिवत् स्थापना भएपश्चात् हाल यस क्षेत्रका १० मुलुकमा एनआरएनएहरू सक्रिय छन्। यी क्षेत्रमा गैरआवासीय नेपालीहरू कुनै एउटा संगठनको छातामा संगठित हुँदा भैपरी आउँदा नेपाल सरकारलाई पनि समाउने हाँगो भएको छ। कोही नागरिकलाई केही भइहाल्यो भने खोज्न, उद्धार गर्न र आर्थिक सहयोग जुटाउन सजिलो माध्यम बनेको छ। आफ्नो मातहतमा दर्ता भएकोले पनि नेपाल सरकार त्यसको लागि स्वाभाविक हकदार हो। एनआरएनएको स्थापना किन भयो ? संसारभर छरिएर रहेका नेपालीहरूलाई एउटै छातामुनि गोलबद्ध गर्ने र उनीहरूको ज्ञान, सीप र क्षमतालाई नेपालको समृद्धिमा उपयोग गर्ने उद्देश्यले सन् २००३ मा एनआरएनएको स्थापना भएको हो। अहिले संसारभरका ८० भन्दा बढी देशमा एनआरएनएन गठन भए पनि ६५ देशमा राष्ट्रिय समन्वय परिषद् (एनसीसी) को हैसियतमा यसका शाखाहरू सक्रिय छन्। एनआरएन केन्द्र (आईसीसी) र एनसीसीहरूमा हरेक दुई वर्षमा अधिवेशन हुन्छ र नयाँ नेतृत्व चयन गरिन्छ। तर निर्वाचनमा स्वस्थ प्रतिस्पर्धा हुनुपर्नेमा कुन पार्टीले कब्जा गर्ने होडबाजीले अधिकांश एनसीसीहरू शिथिल बनेका छन्, केही बन्दैछन्। अवस्था यस्तो बन्यो कि राजनीतिक पहुँच र नेपालका राजनीतिक दलको आशीर्वाद बिना कोही पनि यसको नेतृत्वमा पुग्न असम्भव हुन्छ। राजनीतिक खेलको क्रीडास्थलको रूपमा प्रयोग गर्दै संघको सामाजिक छविलाई धुमिल पार्ने अभियानमा राजनीतिक दल, तिनका भगिनी संस्था र कार्यकर्ताहरू सक्रिय छन्। जसको कारण यो संस्थाको साख र प्रतिष्ठा खिइँदै गएको छ। संघको निर्वाचन प्रभावित पार्न दलीय नेताले होटलमा अड्डा जमाउने, आफ्ना कार्यकर्ता परिचालन गर्ने, निर्वाचन समितिलाई दबाब दिनेजस्ता गतिविधि खुलेआम गरेको र उनीहरूकै आडमा उम्मेदवार हुने व्यक्ति हाबी हुँदै गएको एनआरएनएकै उपाध्यक्ष हेमराज शर्मा बताउँछन्। केन्द्रीय अध्यक्ष र पदाधिकारी हुनको लागि नेपालका नेतालाई भेटी चढाउनु पर्ने, क्षेत्रीय र एनसीसीका पदाधिकारी बन्न उक्त क्षेत्रका दलका भातृ संगठनका नेताहरूलाई दाम चढाउनुपर्ने बेथिति ह्वात्तै बढ्यो। निर्वाचन अघि आफ्नो गुटको बास्केट बनाउने चलन बस्यो। अर्थात् माथिदेखि तलसम्म ठेक्कापट्टामा चुनावदेखि चुनावसम्म मात्र एनआरएनए हिँड्न थाल्यो। पार्टीका भातृ संगठनका नेताहरू उत्सवको रूपमा यही दिन कुरेर बसेका हुन्छन्। सीधै भन्छन्, १० लाख दे, फलानो पदमा जिताइदिन्छु। पदअनुसार रेट पनि फरकफरक तोक्छन्। संघको नेतृत्वमा पुर्याउन अधिवेशन आउनुपूर्व नै ठेकेदारहरू चलायमान हुन्छन् र आर्थिक उपार्जनमा क्रियाशील हुन्छन्। विज्ञ र क्षमतावान् मान्छेहरू संस्थामा जोडिनै चाहँदैनन्। मध्यपूर्वमा मात्र सयौं डाक्टर, इन्जिनियर र विषयगत विज्ञहरू कार्यरत छन्। उनीहरू चाहेर पनि यो अभियानमा जोडिन सक्ने अवस्था छैन। संस्थालाई विधानले सिस्टममा चलाउनेभन्दा पनि विधानलाई आफू अनुकूल अपव्याख्या गरेर भए पनि संस्था चलाउने प्रवृत्ति बढ्यो। यही अराजकताले खाडीका एनआरएनएहरू पनि ठेकेदारहरूको कब्जामा परे। श्रमिकहरूको टाउको बेचेर दलाली गर्ने अखडा बन्यो। खाडी र मलेसियामा रहेको एनआरएनएको नेतृत्वमा दलहरूको संरक्षणमा व्यापारीहरूले कब्जा जमाउन थाले। व्यापारीहरूले श्रमिकहरूको हितभन्दा पनि व्यापार हेर्ने नै भए। म्यानपावर व्यवसायी र ट्राभल्स व्यापारीहरूले एनआरएनएको नेतृत्व सम्हाले। नेपाली समुदायको नेता भएको देखाउँदै स्थानीय रूपमा बिजनेस डिल हुन थाले। त्यसो त एनआरएनएले केही गरेको छैन भन्ने पटक्कै हैन। कोभिडको महामारीमा नेपाली कामदारलाई सहयोग गरेकै हो। चन्दा उठाएर केही सय थान सिलिन्डर नेपाल पठाएकै हो। तर ती कार्यहरू सिजनल थिए। आम कामदार मजदुरहरूको पक्षमा लबिङ गर्नुपर्ने पोलिसी लेभलका कार्य थिएनन्। र खासमा एकाधबाहेक उनीहरूले त्यो क्षमता पनि राख्दैन्न। राखे पनि गर्दैनन। किनकि त्यहाँ इन्ट्रेस्ट अफ कन्फ्लिक्ट हुन्छ। मध्यपूर्वका देशहरू यूएई, साउदी अरब, कतार, ओमान, बहराइन र कुवेतलगायत मलेसियामा एनआरएनए गठन गरिनुका कारण अरू केही थिएन र छैन। यस क्षेत्रमा रहेको नेपाली कामदारहरू संख्यात्मक रूपमा धेरै भएकोले त्यो जनसंख्यालाई शक्तिको रूपमा क्याच गर्ने उद्देश्यले एनआरएनए गठन भएको देखिन्छ। यो संख्या देखाएर एक पटकको नेपाली सधैंको नेपाली भन्ने पश्चिमा देशमा बसोबास गर्ने नेपालीहरूले नेपाल सरकारसँग दोहोरो नागरिकताको बार्गेनिङ गर्नु थियो। त्यसको लागि संख्या पनि आफैंमा शक्ति हो। सामाजिक सुरक्षाको कार्यान्वयनमा डीबी क्षेत्रीको एकल जोडबलबाहेक यस क्षेत्रका सामान्य रोजगारी गर्नेहरूको सानो पुँजीलाई केन्द्रीकृत गरी सामूहिक लगानीको ढोका खोल्ने कार्यमा नेतृत्व सदैव उदासीन छ। बरु ठूला र राम्रा आर्थिक अवस्था भएका सुकिला मुकिलाहरूको क्लबको रूपमा रूपान्तरण हँुदै गएको छ। युरोप, अमेरिका र अन्य देशका नेपालीहरूसँग भएको धनलाई मध्यपूर्वका श्रमिकहरूको समस्यामा सहयोगी बन्छ कि भन्ने आशाले मध्यपूर्वका अगुवा नेपालीहरूलाई एनआरएनएले लोभ्यायो। समयक्रममा न त युरोप र अमेरिकाका नेपालीको पैसा खाडीका नेपालीको हितमा प्रयोग गर्न सकिएको छ। एनआरएनएले श्रमिक उद्धार, राहत तथा सहायता कोष बनाए पनि कार्यान्वयनमा ल्याएको छैन। ठूलो राशि चन्दा घोषणा गरेका एनआरएनएका अगुवाहरूले नै कोषमा पैसा जम्मा नगरेर ढाँटे। अहिले पनि खाडीमा कार्यरत नेपालीहरू आफंैले चन्दा उठाएर अलपत्र नेपालीको शव नेपाल पठाउँदै छन्। मध्यपूर्वमा एनआरएनएभन्दा अन्य संगठनहरू नै श्रमिकको सेवामा अब्बल देखिएका छन्। यस क्षेत्रमा गठन भएका जिल्लागत संस्था, जातीय र अन्य विभिन्न संघसंस्थाले गरेका श्रमिक उद्धारका कार्यहरू अनगिन्ती छन्। बरु हरेक दुई वर्षमा हुने अधिवेशनमा हुने पैसाको चलखेलले विश्वभरका नेपालीहरू माझ मध्यपूर्वका श्रमिकहरूलाई मगन्ते भिखारीको दर्जा भिराएको छ। जसैजसै अधिवेशन नजिकिन्छ यहाँका दलका नेताहरूका मूल्य पनि बढ्छ। युरोप, अमेरिका र अन्य देशका एनआरएनएका अगुवाहरूले तिनलाई डाक बढाबढमा खरिद गर्छन्। नेताहरूले राम्रा नराम्रा जस्तो भेट्छन, यस् क्षेत्रका बलिया व्यापारी खोज्छन् र श्रमिकका सदस्यता बेचिदिन्छन्। मध्यपूर्व र मलेसिया जहाँ कामदार निर्यात गरिन्छ ती देशको हकमा संगठनलाई म्यानपावर व्यवसायी र व्यापारीहरूले आफ्नो कब्जामा राख्ने गर्छन्। अर्थात् श्रमजीवी श्रमिक वर्गको नेतृत्वबाट यी संगठनहरूलाई टाढा राख्छन्। नेतृत्वदायी भूमिकामा कामदार श्रमिकलाई पुग्नै दिँदैनन्। कोही श्रमिक नेतृत्वमा पुगिहाले वा पुग्न आँटे भने पनि महँगो शुल्क वा अन्य बहानामा संस्थामा टिक्नै दिन्नन्। अहिलेसम्मको अनुभवले के देखिएको छ भने खाडी मुलुकमा रहेको एनआरएनएको नेतृत्वमा जबसम्म ब्लु कलरका वास्तविक श्रमिकहरू पुग्दैनन् तबसम्म एनआरएनएलाई श्रमिकको हितमा उपयोग गर्न सकिन्न। एनआरएनएजस्तो सामाजिक संस्थामा राजनीतिक दलहरूले कब्जा जमाउने प्रयास गर्नुमा दुई वटा कारण छन्। एउटा, सामाजिक संस्थाको छद्म भेषमा आफ्नो संगठन विस्तार गरेर नेपालको चुनावी अंकगणितीय खेलमा आफूलाई अब्बल देखाउनु। जसको लाभ नेपालका दलहरूले त लिने नै भए भने विदेशमा रहेका भातृ संगठनका नेताहरूको व्यक्तिगत उचाइको ग्राफ पनि बढ्ने भयो। यिनले नेताहरू विदेश भ्रमणमा आउँदा अग्रपंक्तिमा देखिने र राज्यशक्तिको निकट हुने मौका पनि पाउनेछन्। अर्को मजदुरहरूको टाउको बेचेर पैसा कमाउने अवसर पनि। मध्यपूर्वका एनआरएनए नेतृत्वले मजदुरको पक्षमा बहस चलाउने, नीति नियम निर्माणमा हस्तक्षेपकारी भूमिका खेल्ने, दुईपक्षीय सम्झौतामा सुझाव दिने अर्थात् श्रमिकहरूको पक्षमा पोलिसी लेभलमा काम गर्ने हैसियत नै बनाउन सकेनन्। बनाउन चाहेनन्। किनकि वैदेशिक रोजगारीका विकृतिका कारकहरू उनीहरू आफैं पनि हुन्। उनीहरू कि त म्यानपावर व्यवसायी छन् कि म्यानपावर सप्लाई कम्पनीका मालिक। जसले प्रत्यक्ष, अप्रत्यक्ष श्रमिकहरूको शोषण गरिरहेका छन्।"
हर्कको श्रमशिविर,"हामीले जानेनौसकेनौ भने जान्ने सक्नेलाई साथ दिनुपर्छ। जुनसुकै पार्टी, जाति र विचारका हुन् पूर्वाग्रह राख्नु हुँदैन। पार्टी, विचार र सिद्धान्तले धरानका मेयर हर्क साम्पाङ र म बिल्कुल अलग। तर उनको चरित्र, चिन्तन र रूपान्तरण अभियानको सहयात्री। आफ्ना छोराछोरीहरू विदेश लखेटेर विदेशीले दिएको पैसाले अन्न किनेर खानुभन्दा यहीँ आफ्नै हातले उब्जनी गर्नुपर्छ, यहीँ माटोमा आफैंले हात नलगाएसम्म देश बन्दैन भन्ने उनको राष्ट्रवादी विचारमा शतप्रतिशत सहमत। हामी लोकतान्त्रिक पार्टीहरूले थुप्रै कार्यकर्ता बनायौं, लाठीमुंग्रा चलाउनेदेखि गोली चलाउने होनहार क्रान्तिकारी योद्धाहरूको निर्माण गर्र्यौं। नेताहरूको हितको लागि एउटालाई खुइल्याउने, अर्कोलाई उचाल्ने पछार्ने, छिर्कानी हाल्ने, त्यस्तैगरी बोल्ने लेख्ने थुप्रै विद्वानहरू पनि जन्मायौं। तर इमान्दार भएर आफ्नो माटोमा पसिना बगाउने, आफ्नै बारीबगैंचा स्याहार्ने र उत्पादन गर्ने उद्यमशील शक्ति निर्माण गर्नै सकेनौं। अझ सफा लुगा लगाएर पढ्ने, गाडीघोडा चढ्ने, कुर्सीमा बसेर कलम चलाउने अथवा पुरेत्याइँ र भाषण मात्र गर्नुलाई इज्जतिलो ठान्छौं। अनि हिलोमैलो र धुस्रेफुस्रे भएर काम गर्दा लाज मान्छौं। हामीलाई गुरुहरूले यही सिकाएका छन्। ती सिकाउने गुरुहरूसमेत श्रम नजान्नेनगर्ने वर्गसमुदायका थिए। परिणामतः आज नेपाली भएर आफ्नै देशमा श्रम गर्न घृण मान्दछ अनि अर्काको देशमा पुगेर जुठाभाँडा उठाउँदा गर्व गर्छ। ऊ अरब बनाउन तयार छ, कोरिया बनाउन जानेको छ तर आफ्नै देश, आफ्नै गाउँ बनाउन वा आफ्नै खेतबारीमा अन्न उब्जाउन जाँगर चलाउदैन। साम्पाङजीले आफ्नै माटोमा श्रम गर्नुपर्ने र अनिवार्य श्रमशिक्षा लिनुपर्ने अभियानको आरम्भ गर्नु भएको छ। त्यसमा ऐक्यबद्धता जनाउनका लागि पहिलेदेखि धरान जाने मेरो इच्छा यसपालि पूरा भयो। धेरै वडाध्यक्षदेखि गाउँपालिका अध्यक्ष र मेयरको नेमप्लेट पित्तलका झुन्ड्याएका छन् र खर्चिलो गरी बनाइएका हुन्छन्। तर साम्पाङको कोठा अगाडि अति साधारण र चिटिक्कको नेमप्लेट रहेछ हर्कराज राई, नगरप्रमुख। त्यसले पनि उनको परिचय अलग दिन्थ्यो। मेयरका पीएको सूचनाअनुसार कोकाहा खोलामा पाइप तान्ने श्रमशिविर चलिरहेको थियो। कोकाहा खानेपानीमा पाइप तान्न चैं निकै ठूलो भीड जाँदो रहेछ। उनीहरूसँग मिसिन तरहराबाट हतारहतार पुग्दा मेयरको टिम छुटिसकेछ। ढिलो भएकोमा थक्थक् लाग्यो। तैपनि मेयरसँग फोटो खिचेरै फर्कन्छु भनेर पर्खंदा उहाँका सचिवालयका एकजनाले मलाई सर्दु खोलापारि बन्न लागिरहेको धराने माया साबुन फ्याक्ट्रीमा जाने सुझाव दिए। तदनुरूप साढे एघार बजे म त्यहाँको श्रमशिविर पुगें। तारबारले घेरिएको बगर किनारामा ढुंगाका थुप्राहरूका बीचमा थुप्रै दाजुभाइ दिदीबहिनीहरू गिटी कुटिरहेका थिए। दैनिक औसत ३० जनाले श्रम गर्दा रहेछन्। म गएको दिन प्रचण्ड गर्मीसमेत भएर होला १९ जना मात्र भयौं। म पनि श्रमदान गर्न आएको भनेपछि उहाँहरूले ठाउँ दिनुभयो र कुट्ने तरिकासमेत सिकाउनुभयो। साह्रै हँसिला दिदीबहिनीहरू रसिला कुरा गर्ने, रैथाने भाषासंस्कृति। एकै क्षणमा हामी परिवारको सदस्यझैं घुलमिल भइहाल्यौं। ७० वर्षका बूढादेखि २० वर्षका अल्लारे तन्नेरीसम्मका, हामी। सबै जातजाति र वर्गसमुदायका, पुरुषभन्दा बढी महिलाहरू नै क्रियाशील। उहाँहरू हप्तामा दुईतीन दिन आएर श्रमदान गर्नु हुँदोरहेछ। कसैले श्रमदाताहरूलाई आफ्नै घरबाट चियाखाजा उपलब्ध गराउँदा रहेछन्। त्यसदिन भने वीणा राई र लक्ष्मी राईले ल्याइदिनु भएको खाजा बहिनी शशीकला राईले वितरण गर्नुभयो। उहाँहरूसँगै रमाइलो र ठट्यौली कुरा गर्दै हम्मरले ढुंगा फुटाउँदै चार घण्टा बितेको यादै भएन। हातखुट्टा धोइपखाली गर्दा हातभरि निकै बाक्ला पानीफोका र ढुंगाबाट उछिट्टिएका चोइटाहरूले खुट्टाभरि रगताम्मे चोटहरू बनाइसकेका रहेछन्। नेताहरूको हितको लागि एउटालाई खुइल्याउने, अर्कोलाई उचाल्ने पछार्ने, छिर्कानी हाल्ने, त्यस्तैगरी बोल्ने लेख्ने थुप्रै विद्वानहरू जन्मायौं। तर आफ्नो माटोमा पसिना बगाउने, आफ्नै बारीबगैंचा स्याहार्ने र उत्पादन गर्ने उद्यमशील शत्तिा निर्माण गर्नै सकेनौं। साढे ३ बजे श्रमदान समय सकियो। सबैजना बिदा भयौं। ३ बजे हर्क साम्पाङलाई भेट्ने समय दिइएको हुनाले अलि हतारिएर आएँ। बाटोमा स्थानीयवासी केहीसँग साम्पाङको चरित्र, काम र उपलब्धिका बारेमा सोधीखोजी गरेँ। यहाँ पहिलो समस्या खानेपानीको थियो, अब हल भइसक्यो। सुकुम्बासी समस्या छ, लालपुर्जा पनि दिने भनेको छ। अर्कोकुरा रोजगारीको समस्या हो २४ वटा उद्योग खोल्न सकियो भने त्यो पनि हल होला। त्यो पनि गर्न खोज्दैछ, तर विरोधीहरूले गर्नै दिएको छैन। भेटे जति सबैले उनको पक्षमा सकारात्मक जवाफ नै दिए। त्यसमध्ये एकजना सफारी चालकले मात्र असन्तुष्टि जनाए पहिले खुब केही गर्छु भनेर तम्सेको थियो, अहिले त थाक्यो क्यारे। मैले मेयरको कामप्रति वडाध्यक्षहरूले किन विरोध गरेको, उजुरी हालेको ? भनेर केहीलाई सोध्दा सबैको उस्तै जवाफ थियो मेयरले वडाध्यक्षले मागेअनुसारको विकास बजेट छुट्ट्याएकै छ। तर उनीहरू त्यसलाई ठेक्कापट्टामार्फत गर्न चाहन्छन्। त्यसो गर्यो भने कमिसन पाइन्छ। चुनावमा भएको खर्च कमिसनबाट असुलउपर गर्ने दाउमा छन्, जुन गर्न मेयरले मान्नु भएको छैन। यही हो विवादको जरो। मेयरको कार्यकक्षको ढोकामा कडा प्रतिबद्धता लेखिएको थियो म भ्रष्टाचार गर्दिनँ र गर्न पनि कसैलाई दिन्नँ। सायद राजनीतिक पार्टीबाट गएका भ्रष्ट चरित्रका जनप्रतिनिधिहरू त्यही बोर्ड देखेपछि भाउन्न हुँदा रहेछन् क्यार। तब उनीहरू भित्र पस्नासाथ मेयरसँग पाखुरा सुर्कासुर्की गरिहाल्छन्। हर्क साम्पाङ धेरै बेथिति र चुनौतीहरूसँग लड्दै आउनु भएको हो। उनीसँग डर हैन, कामप्रति प्रतिबद्धता छ। पार्टी वा राजनीतिक दबाब पनि छैन। उनको अडान, चिन्तन र कामप्रति करिब ९० प्रतिशत जनताको साथ छ। अझ भन्ने हो भने कांग्रेस, माओवादी र एमालेकै साथीहरूसमेत आफ्नो पार्टीभन्दा साम्पाङको कामको सगर्व तारिफ गर्छन्। सहकारी श्रम हाम्रो पुरानो संस्कृति हो। हाम्रो समाजवादको बाटोसमेत सहकारी श्रम, साझा उद्यम र उत्पादन एवं नियन्त्रण नै हो। जुन हामी कुरा मात्र गर्छौ, काम गर्दैनौँ। पुँजीवादी समाजमा एकल उत्पादन, एकल नाफा र नियन्त्रण हुन्छ। पुँजी लगानीको संस्कृति विकास नभइसकेको देशमा समाज निर्माणको आधार पनि सहकारी श्रम नै हो, जहाँबाट हाम्रा भावना अन्तर्घुलित हुन्छ र त्यो भावनाले साझा संस्कृति र राष्ट्रियताको निर्माण गर्दछ। मेअर हर्क साम्पाङले यो आरम्भ गर्नुभएको छ। राष्ट्रियताको हितमा काम गर्नेहरू जुनसुकै पार्टी, जाति र विचारका हुन् हामीले पूर्वाग्रह राख्न हुँदैन। अझ हामीले जानेनौसकेनौ भने जान्ने सक्नेलाई साथ दिनुपर्छ। यो चिन्तनको विकास नभएसम्म राम्रो काम र राम्रा मान्छेहरू जन्मनहुर्कन सक्दैनन्। तर हामी कार्यकर्ताहरूलाई विपक्षी नेता, पार्टीहरूले जतिसुकै राम्रो काम गरुन् तिनको विरोधै गर्न र आफ्ना नेताहरू जतिसुकै बदमास, ठग, भ्रष्ट भए पनि तिनको जय गाउन सिकाइएको छ, हामीलाई उसको देवत्वकरण गर्नैपर्ने संस्कारमा हुर्काइएको छ। मेयर साम्पाङ कार्यालय समय सकिनासाथ बुद्धचोकको ग्रिनटी अर्थात् उनको जनसम्पर्क कार्यालयमा पुगिसक्दा रहेछन्। बिहानसमेत ७ बजेदेखि नै श्रमदाताहरूसँग ग्रिनटीमा हुन्छन् भने ८ बजेसम्म त श्रमशिविरतर्फ रमाना भइसकेका हुँदा रहेछन्। ५ बजे उनको जनसम्पर्क कार्यालयमा पुगें। उनलाई भेट्न कुनै रोकतोक थिएन, न कुनै एपोइन्मेन्ट। गाउँघरमा लाउने साधारण पोसाकमा घरपछाडि केही ठिटाहरूसँग थिए, उनी। उनको मप्रतिको पहिलो नजर चैं अलि शंकालु नै थियोः मेरो अभिवादन फर्काएर भन्नुस् त भन्दै केहीबेर सुनिरहे। सँगैका साथीहरूले उनको प्रशंसा गर्दा उनी रत्ति खुशी नभई निदाएको जस्तो गरिरहे। तर जब साथीहरूले माओत्सेतुङ, सी जिङपिङ होचिमिह्नसँग उनको तुलना गर्दै अहिलेका नेताहरूभन्दा राजा ज्ञानेन्द्र ठीक हुन् भन्नेमा पुगेँ, एकैचोटी उनी हाँसे हैट् कामरेडहरू त, राजा पो ठीक भन्नेमा आइपुगे है, हाहा ! एउटा कुरामा उनी सहमत भए यो देशमा कम्युनिजम्को नाममा बाहुननिजम् हावी भयो र त्यही बाहुनिजम्ले देशलाई खायो। मैले उनलाई थप केही सुझाव दिएँ धराने मायासहित धराने कालो बंगुरको मासु बेचेर विदेशसम्म सप्लाई गरौं र धरानमा निर्माण हुने भोजपुरे सिरुपाते खुकुरीलाई प्रत्येक नेपालीको घरमा अनिवार्य बनाऔं, विदेशमा समेत निर्यात गरौं। तपाईंले यो अभियानको नेतृत्व गर्दा धरानलाई मात्र होइन सिंगो मुलुकलाई विश्वबजारमा पुर्याइ हामी राम्रो अर्थतन्त्रसमेत आर्जन गर्नसक्छौं भन्दा उनले अलि कान ठाडो पारेर सकिन्छ भनेर जवाफ दिए। त्यसपछि तपाईंजस्तो नेताहरूसँग के धेरै कुरा गर्नु, मैले बुझें, तपाईंले पनि बुझ्नुभयो भन्दै भर्खर ओछ्यानबाट ब्युँझिएको जस्तो गरी ट्वाइलेट अगाडि रहेको प्लास्टिक डेक्चीको पानी मुखमा छ्याप्दै पत्रकार सम्मेलनतिर लागे। म पनि अर्गानिक ग्रिनटीसँगै उनको अर्गानिक विचार र चरित्र ग्रहण गर्दै धरानबाट बिदा भएँ। जनताको हितमा निडर भएर अगाडि बढ्नोस् साम्पाङजी ।"
ललिता निवास प्रकरण : सरकारी जग्गा कोसेली नबनोस्,"अनुसन्धान गर्ने बेला हामीले यो विषय गुपचुप राखेका थियौं। यसैकारण दबाबबिना काम गर्ने वातावरण मिल्यो। अहिले पनि प्रहरीलाई यो विषय निष्कर्षमा पुर्याउनका लागि सहयोग गर्न आवश्यक पर्छ। न्यायालयलाई विश्वास गर्न जरुरी छ। नेपाल प्रहरीको केन्द्रीय अनुसन्धान ब्युरो (सीआईबी) ले ललिता निवास जग्गा हिनामिनासम्बन्धी फाइल पुनः खोलेको छ। यसबाट अब दोषीहरू कारबाहीको दायरामा आउने र सरकारी सम्पत्ति सरकारकै नाममा फिर्ता हुने विश्वास पलाएको छ। जिम्मेवार ठाउँमा बसेका व्यक्तिबाटै सरकारी जग्गा हिनामिनामा अपराधकर्म भएको छ। सरकारले मुआब्जा तिरेर आफ्नो नाममा ल्याएको जग्गा विभिन्न बहाना बनाउँदै पुनः पुरानै व्यक्तिको संरक्षणमा पुर्याउने र बिक्री वितरण गरिएको छ। यस घटनाको अध्ययन गर्ने समितिको संयोजकको भूमिकामा केही समय अनुसन्धान गर्ने अवसर पाएको थिएँ। घटना केलाउँदै जाँदा सरकारी जग्गा कोसेली बाडेजस्तो बाँडिएको पाइयो। केही जग्गा बिक्रीवितरण गरिएको छ। केही भने बिक्री गर्न सघाएबापत बकस र उपहार प्रदान गरिएको छ। पैसाको लालचमा विवेक गुमाएका व्यक्तिबाट यस्तो कुकार्य भएको छ। सीआईबीले यस विषयमा गहन अनुसन्धान गरेको छ। ललिता निवासको २९९ रोपनी जग्गामध्ये १४ रोपनी ११ आना जग्गा सुर्वणशमशेरकै नाममा थियो। २८४ रोपनी जग्गा सरकारले मुआब्जा दिएर ग्रहण गरेको हो। यो विशुद्ध सरकारको जग्गा हो। यो जग्गा व्यक्तिको नाममा लैजान भूमिका खेल्ने तत्कालीन सरकारी कर्मचारी तथा बिचौलीया र अन्य सबैलाई कानुनी दायरामा ल्याउनुपर्छ। यो विषय अनुसन्धान हुनैपर्ने विषय थियो। अनुसन्धानको क्रममा सीआईवीले धेरै प्रमाणहरू फेला पारेको छ। अझै धेरै ठूला विषय निस्कन सक्छन्। यस प्रकरणमा राजनीतिक दलका व्यक्ति जोडिएका छन्। त्यसैकारण प्रहरी र अदालतमा समेत दबाब पर्न सक्छ। तर, विकृतिको विरुद्ध सरकार अडिग हुनैपर्छ। राजनीतिक दलसँगको आबद्धताका आधारमा अपराध गर्नेलाई उन्मुक्ति दिनुहुँदैन। अनुसन्धान निष्कर्षमा पुर्याउनैपर्छ। गैरकानुनी काम गर्ने जोसुकै पनि सजायको भागिदार हुनैपर्छ। यो प्रकरणले सत्तासमीकरणमै हलचल पैदा गर्न सक्ने सम्भावना छन्। अर्थात् गडबडी हुनसक्छ। राजनीतिक दबाबमा एकपटक रोकिएको विषय पुनः सुरु हुनु भनेको टुंगो लाग्नैका लागि हो भन्ने मेरो बुझाइ छ। अब हस्तक्षेप बिना प्रहरीलाई काम गर्न दिनुपर्छ। सरकारी वकिल कार्यालयले पनि दबाब र प्रलोभनमा नपरी काम गर्नुपर्छ। अख्तियार र सीआईबी दुवैको अनुसन्धान प्रतिवेदनमाथि अदालतमा छलफल र बहस हुन जरुरी छ। यो प्रकरणमा जानेका बुझेका मानिसले जानीजानी नै सरकारी जग्गा हिनामिना गरेका हुन्। योजनाबद्ध तरिकाले पैसा खाएर नै व्यक्तिको नाममा नामसारी गरेका हुन्। यो निर्लज्ज कार्य हो। पैसाका लागि जे पनि गर्न सक्ने व्यक्तिले कहिल्यै पनि मुक्ति पाउनुहुन्न। अनुसन्धान गर्ने बेला हामीले यो विषय गुपचुप राखेका थियौं। यसैकारण दबाबबिना काम गर्ने वातावरण मिल्यो। अहिले पनि प्रहरीलाई यो विषय निष्कर्षमा पुर्याउनका लागि सहयोग गर्न आवश्यक पर्छ। न्यायालयलाई विश्वास गर्न जरुरी छ। नक्कली शरणार्थी प्रकरण जस्तै यो विषय अदालतमा प्रवेश गराएर थप अनुसन्धान गर्न आवश्यक छ। मंगलबार पक्राउ परेका व्यक्तिलाई ७ दिन हिरासतमा राख्न अदालतको आदेश मिलेपछि अब यो मुद्दा अदालत प्रवेश गरेको छ। केही सकारात्मक नतिजाको अपेक्षा गर्न सकिन्छ। (पूर्वसचिव त्रिताल ललिता निवासलगायत सरकारी जग्गा अध्ययन समितिका पूर्वसंयोजक हुन्।)"
जिम्बाब्वेले ओमानलाई दियो ३३३ रनको लक्ष्य,"बुलावायो : सिन विलियम्सको शतकप्रेरित जिम्बाब्वेले आईसीसी विश्वकपको ग्लोबल छनोटअन्तर्गत सुपर सिक्समा ओमानलाई तीन सय ३३ रनको लक्ष्य दिएको छ। बुलावायोस्थित क्विन्स स्पोर्ट्स क्लबमा टस हारेर ब्याटिङ थालेको जिम्बाब्वेले सात विकेट गुमाएर तीन सय ३२ रनको योगफल तयार गर्यो। जिम्बाब्वेका लागि एक सय तीन बलको सामना गरेका विलियम्सले १४ चौका र तीन छक्कासहित एक सय ४२ रनको शतकीय इनिङ्स खेले। यस्तै, लुक योङ्ग्वेले ४३ तथा शिकन्दर राजाले ४२ रनको योगदान गरेका थिए। बलिङतर्फ ओमानका लागि फयाज बटले सर्वाधिक चार तथा जिशन मक्सुद, कलिमुल्लाह र बिलाल खानले एकएक विकेट लिए।"
आर्सनलले भित्र्यायो हाभर्ट्ज,लन्डन: इङ्लिस क्लब आर्सनलले जर्मन फरवार्ड काई हाभर्ट्जलाई चेल्सीबाट ६५ मिलियन पाउन्डमा अनुबन्ध गरेको छ। जर्मन फरवार्ड हाभर्ट्जले आर्सनलसँग पाँच वर्षको सम्झौता गरेका छन्। तीन वर्षअघि जर्मन क्लब बायर लेभरकुसेनबाट ७० मिलियन पाउन्डमा चेल्सी आएका हाभर्ट्जले गत सिजन ९ गोल गरेका थिए। सन् २०२१ को च्याम्पियन्स लिग फाइनलमा चेल्सीका लागि निर्णायक गोल गरेका हाभर्ट्जले प्रिमियर लिगमा ९१ खेलमा १९ गोल गरेका छन्। उनी ६ वर्षपछि युरोपेली फुटबलको सबैभन्दा लोकप्रिय च्याम्पिन्स लिगमा फर्किएको आर्सनल पुगेका छन्। सन् २०१६ बाट व्यावसायिक फुटबलमा डेब्यू गरेका हाभर्ट्जले जर्मनीबाट ३७ खेलमा १३ गोल गरिसकेका छन्।
बारा प्रदेश स्तरीय फुटबल प्रतियोगिताको फाइनलमा,"सिमरा : सिरहालाई स्तब्ध पार्दै बारा मधेस प्रदेश स्तरीय दोस्रो रामनारायण मिश्र फुटबल प्रतियोगिताको फाइनलमा प्रवेश गरेको छ। सिमरा रंगशालामा बुधबार राती भएको खेलमा सिरहालाई ६३ ले पराजित गर्दै बाराले अन्तिम दुईको यात्रा तय गरेको हो। बाराको जितमा सागर चौधरी र निरज थापा मगरले दुईदुई गोल गरे भने सुशान्त चौधरी र उदित चौधरीले एकएक गोल गरे। सिरहाका लागि बिनु मगर, अमन हमाल र सुजन मगरले गोल गरेका थिए। खेलको पहिलो हाफमा २० ले अग्रता लिएको बाराले चार गोल दोस्रो हाफमा गरेको थियो। सिरहाले दोस्रो हाफमा गोलअन्तर घटाएपनि हार टार्न भने सकेन। खेलको म्यान अफ दि म्याच बाराका सागर चौधरी घोषित भए। यसैगरी विहिबार भएको पहिलो खेलमा महोत्तरीलाई ५२ ले पराजित गर्दै सर्लाही सेमिफाइनलमा प्रवेश गरेको छ। सर्लाहीको जितमा अनिल मगरले व्यक्तिगत तीन गोल गर्दै ह्याट्रीक गरे। सर्लाहीका लागि दुई गोल भने सागर स्याङ्तान र सविन स्याङ्तानले गरेका थिए। यता महोत्तरीका लागि निशान्त आले र कृष्ण राणाले एकएक गोल गरे। खेलको ७औं मिनेटमा लिएको अग्रता जोगाउन नसक्दा महोत्तरी प्रतियोगिताबाट बाहिरिन पुग्यो। प्रतियोगिता अन्तर्गत विहिवार रौतहट र सर्लाहीबीच दोस्रो सेमिफाइनल खेल हुँदैछ। रौतहट र सर्लाहीबीचको विजेताले बारासंग उपाधीका लागि भिडन्त गर्नेछ। शिक्षा तथा समाजकल्याण मन्त्रालयको सहयोगमा मधेस प्रदेश फुटबलसंघ र बारा जिल्ला फुटबलसंघले आयोजना गरेको प्रतियोगितामा आठ जिल्लाको सहभागिता रहेको छ। प्रतियोगिताको विजेताले ५० हजार, उपविजेताले ३० हजार र तेस्रो हुने टिमले २० हजार नगद प्राप्त गर्नेछन्।"
चार भारोत्तोलन खेलाडी छनोट,"काठमाडौं : चीनको हाङझावमा आयोजना हुने १९औं एसियाली खेलकुदका लागि भारोत्तोलनका चार खेलाडी छनोट भएका छन्। त्रिपुरेश्वरस्थित दशरथ रंगशालमा भएको अन्तिम छनोट प्रतियोगिताबाट दुई पुरुष र दुई महिला गरी चार खेलाडी छनोट भएको नेपाल भारोत्तोलन संघका अध्यक्ष रामकृष्ण श्रेष्ठले जानकारी दिए। पुरुष ८१ केजीमा कञ्चनपुरका विकास भट्ट तथा ९६ केजीमा नेपाल पुलिस क्लबका विशालसिंह विष्ट छनोट भए। महिला ५५ केजीमा पुलिसकी टिकामाया गुरुङ र ६४ केजीमा त्रिभुवन आर्मी क्लबकी शारदा चौधरीले एसियाली खेलकुदको टिकट पक्का गरे। १९औं एसियाली खेलकुद आगामी असोज ६ गतेदेखि चीनको हाङझावमा सुरु हुँदैछ। प्रतियोगितामा नेपालले २९ खेलमा सहभागिता जनाउँदै छन्। सुरुमा २३ खेलमा मात्र सहभागिता हुने जनाए पनि राष्ट्रिय खेलकुद परिषद्ले अन्तिममा ६ खेल थप गरेको हो। परिषद्ले रग्बी, स्क्वास, टेनिस, ईस्पोर्ट्स, डान्स स्पोर्ट्स र क्यानोइङ खेल थप गरेको हो। एसियाली खेलकुदमा विभिन्न ४० खेलमा चार सय ८२ स्वर्णका लागि प्रतिस्पर्धा हुनेछ। एसियाली खेलकुदमा नेपालले अहिलेसम्म दुई रजत र २२ कांस्य पदक जितेको छ।"
पविन र बिजितको जित,"काठमाडौं : विभागीय टोली त्रिभुवन आर्मी क्लबका पविन लिनथेप र एपीएफका बिजित थापामगर तेस्रो प्रधानमन्त्री कप खुला राष्ट्रिय ब्याडमिन्टन प्रतियोगिताको दोस्रो चरणमा पुगेका छन् । बुधबार भएको पुरुष एकलको खेलमा पविनले बीवाईसीका अरुण अधिकारीलाई २११५, २११७ र बिजितले रुपन्देहीका प्यारजंग थापालाई २१५, २१९ ले पराजित गरे । पुरुष एकलकै अन्य स्पर्धामा एपीएफका सुजन थापाले काठमाडांै ब्याडमिन्टन एकेडेमीका सुजल श्रेष्ठलाई २१६, २१४, आर्मीका हिमाल चन्दले काभ्रेका अंकित भोछेभ्वयलाई २१९, २१११, एपीएफका शिषिर रानाले देवीनगर ब्याडमिन्टन क्लबका रिसव राईलाई १६२१, २११७, २११३ ले हराउँदा एपीएफका देवराज रानाले धादिङका मोहन गुरुङबाट वाकओभर पाए । यस्तै आर्मीका अभय महराले रिभाइभ लिजर पार्कका किरण न्यौपानेलाई २११३, २११२, पुलिसका अविक श्रेष्ठले पर्फेक्ट फिटनेस क्लबका अनिल मल्ललाई २२२०, २१९, एपीएफका भोजबहादुर गुरुङले आशमान लोपचनलाई २१९, २१४ र पाल्पाका दीपक वज्राचार्यले भक्तपुरका सुप्रिम रानामगरबाट वाक ओभर पाए । एपीएफका रोशन साउदले आर्मीका कविर केसीलाई २११९, २११५, मन्डला ब्याडमिन्टन क्लबका अमन तामाङले रिभाइभका सलुनसिंह ठकुरीलाई १९२१, २११६, २११३, पुलिसका पूर्णबहादुर थापाले काठमाडौं ब्याडमिन्टन एकेडेमीका बबिश थापालाई १६२१, २११६, २११६, एपीएफका सुमन लिम्बूले आईबीएससीका सुवास उलकलाई २११०, २१११ ले पराजित गर्दै दोस्रो चरणमा स्थान बनाए । दोस्रो चरण प्रवेश गर्ने अन्य खेलाडीमा आयुषमान श्रेष्ठ, एपीएफका क्षितिज खनाल, रिभाइभका प्रशोभरात्न शाक्य, आर्मीका रुकेश महर्जन, आर्मीका सुविन श्रेष्ठ, एपीएफका अमन महर्जन, भक्तपुरका रिसोद सुवाल, संखुवासभाका रिजन याम्फु, आर्मीका नरेन्द्र बम, बीवाईसीका सुमित थोकर, पुलिसका सुनिल जोशी, बनेपाका सानुबाबु गोले, पुलिसका हिराबहादुर राई र सेनाका विवेक चौधरी छन् । प्रतियोगितामा महिला र पुरुष एकल, पुरुष युगल, पुरुष भेट्रान ४५ वर्षमाथिको युगल, यू११, यू१३ र यू१५ छात्रछात्रा गरी १० विधामा प्रतिस्पर्धा भइरहेको छ । पुरुष तथा महिला एकलतर्फका विजेताले ५० हजार, दोस्रोले २५ हजार र तेस्रो हुने खेलाडीले १० हजार रुपैयाँ पुरस्कार पाउने छन् । पुरुष युगलतर्फ शीर्ष तीन स्थान हात पार्नेले क्रमशः ४० हजार, २० हजार र आठ हजार रुपैयाँ पाउने छन् ।"
राष्ट्रिय खुला टेबलटेनिसमा सुस्मितालाई स्वर्ण,"काठमाडौं : प्राइम ग्लोबल स्कुलकी सुस्मिता खड्काले राष्ट्रिय खुला टेबलटेनिस प्रतियोगिताको महिला सिंगल्समा बिहीबार स्वर्ण जितेकी छन्। लैनचौरस्थित राष्ट्रिय टेबलटेनिस प्रशिक्षण केन्द्रमा भएको फाइनलमा सुस्मिताले नेपाल प्रहरी क्लबकी यशस्वी अवाललाई ११९, ११३, ११९ र ११८ को सोझो सेटमा पराजित गरिन्। स्ट्याग च्याम्पिन्स टीटी एकेडेमीकी सुरम्य शाक्य र प्राइम ग्लोबलकी प्राज्ना महर्जन तेस्रो भए। अखिल नेपाल टेबलटेनिस संघद्वारा आयोजित प्रतियोगिताको पुरुष सिंगल्समा आदर्श विद्या मन्दिर (एभीएम) का सुजन गडालले एपीएफ क्लबका राजीव चिकवन्जरलाई ११६, ११८, ११९, ९११ र ११७ तथा बुटवल टेबलटेनिस एकेडेमीका प्रवेश बस्नेतले गोड स्पिन टेबलटेनिस एकेडेमीका समिप श्रेष्ठलाई ११९, ११९, ११७ र ११७ को सेटमा हराउदै फाइनल भेट पक्का गरे। प्रतियोगिताको नेपाल ओलम्पिक कमिटीका अध्यक्ष जीवनराम श्रेष्ठ र समाजसेवी सुमन खड्गीले संयुक्त उद्घाटन गरे। क्यान्सर पीडित टेबलटेनिस खेलाडी सेलिशा खड्गीको उपचारका लागि आर्थिक सहयोग संकलन गर्न आयोजित प्रतियोगितामा १ सय ७५ खेलाडीले विभिन्न ७ स्पर्धामा सहभागिता जनाएको प्रतियोगिता संयोजक एवं आयोजक संघका प्रथम उपाध्यक्ष धर्ममान वज्राचार्यले जनाएका छन्। प्रतियोगिता शनिबार सम्पन्न हुनेछ।"
विराटनगरमा कोशी प्रदेश ब्याडमिन्टन प्रतियोगिता सुरु,"विराटनगर : प्रथम कोशी प्रदेश ब्याडमिन्टन प्रतियोगिता विराटनगरमा सुरु भएको छ। विराटनगर ब्याडमिन्टन क्लबको आयोजना तथा प्रदेश खेलकुद विकास बोर्ड कोशी प्रदेशको प्रायोजनमा बिहीबारदेखि प्रतियोगिता सुरु भएको हो। चार विधामा हुने प्रतियोगिताको पहिलो दिन १० जना सेमिफाइनल र २० जना प्रिक्वाटरफाइनलमा प्रवेश गरेका छन्। प्रतियोगिताअन्तर्गत मेन्स सिंगलतर्फ सुप्रिम पन्तले सुवास भट्टराईलाई र विनय चौधरीले सूचक खड्कालाई पराजित गरे भने रोधन राई र नवीन सिलवालले वाक ओभर पाउँदै सेमिफाइनलमा प्रवेश गरेका छन्। मेन्स डबल्सतर्फ शशी चौधरी र यशवन्त विक्रम शाहको जोडीले वाक ओभर पाए भने प्रकाश राई र नवीन सिलवालको जोडीले नारायण श्रेष्ठ र प्रदीप श्रेष्ठको जोडीलाई र मन्दीप घले र लाक्पा शेर्पाको जोडीले रमेश घिमिरे र जितेन्द्र सुवेदीको जोडीलाई पराजित गर्दै सेमिफाइनलमा पुगेका छन्। त्यस्तै, मेन्स डबल्सतर्फ मुनाहाङ राई र नवीन राईको जोडीले दिनेश पन्त र ज्योती हाङ राईलाई पराजित गरे भने नारायण श्रेष्ठ र प्रदीप श्रेष्ठको जोडी र रमेश घिमिरे र जितेन्द्र सुवेदीको जोडीले वाक ओभरका आधारमा प्रिवाटरफाइनलमा प्रवेश गरेका छन्। ४५ वर्षमाथिको मास्टर डबल्स पूर्ण बुढा र भजनलाल चौधरीको जोडीले भूपाल राना मगर र अमृत मल्लको जोडीलाई, डिल्लीराम डाँगी र विकास श्रेष्ठको जोडीले अशोक भूजेल र खगेन्द्र तिम्सिनाको जोडीलाई, ज्ञानेन्द्र भट्टराई र राम बुढाथोकीको जोडीले उमेश राई र किरणकुमार ताम्राकारको जोडीलाई, दिनेश चौधरी र नुनुलाल चौधरीको जोडीले किरणसिंह बस्नेत र मनोज लाखेको जोडीलाई, यशवन्तविक्रम शाह र धनकुमार श्रेष्ठको जोडीले पुनम दाहाल र देवनारायण मण्डलको जोडीलाई पराजित गरे भने शिवकुमार धिमाल र सुदीप पोखरेलको जोडी तथा जीवन बोगटी र शिखर श्रेष्ठको जोडीले वाक ओभर पाउँदै प्रिक्वाटर फाइनलमा प्रवेश गरेका छन्। असार १६ गतेसम्म हुने प्रतियोगितामा मेन्स सिंगल, मेन्स डबल्स, मास्टर ४५ वर्षमाथि र मास्टर ६० वर्षमाथिका प्रदेश भरबाट १ सय बढी खेलाडीको सहभागिता छ। प्रतियोगिताको मेन्स सिंगल र मेन्स डबल्सका प्रथमले २५ हजार, द्वितीयले १५ हजार र तृतीयले १० हजार, मास्टर ४५ र ६० वर्षमाथिका प्रथमले १५ हजार, द्वितीयले १० र तृतीयले ६ हजार रुपैयाँका साथै ट्रफी प्राप्त गर्ने छन्।"
फिफा वरीयतामा नेपाल एक स्थान तल झर्यो,"काठमाडौं : विश्व फुटबलको सर्वोच्च निकाय फिफा वरीयतामा नेपाल एक स्थान तल झरेको छ। फिफाले आज सार्वजनिक गरेको नयाँ वरीयताअनुसार नेपाल १७५औं स्थानमा झरेको हो। यसअघि नेपाल १७४औं स्थानमा रहेको थियो। दक्षिण एशियाली राष्ट्रमा भारत अग्रस्थानमा छ। भारत १००औं स्थानमा छ। यस्तै माल्दिभ्स १५४औं स्थानमा यथावत रहँदा भूटान एक स्थान सुधार गर्दै १८४औं स्थानमा उक्लेको छ। यसैगरी बंगालादेश १९२औं स्थानमा यथावत छ भने पाकिस्तान २०१औं स्थानमा झरेको छ। श्रीलंका २०७औं स्थानमा छ। विश्व वरियतामा अर्जेन्टिना शीर्ष स्थानमा यथावत् छ भने फ्रान्स दोस्रो रहेको छ। त्यस्तै ब्राजिल तेस्रो, इङ्ग्ल्यान्ड चौथो तथा बेल्जियम पाँचौँ स्थानमा छन्।"
जिम्बाब्वेसँग १४ रनले हार्यो ओमान,"बुलावायो : ओमान आईसीसी विश्वकपको ग्लोबल छनोटअन्तर्गत सुपर सिक्समा जिम्बाब्वेलाई १४ रनले पराजित गरेको छ। बुलावायोस्थित क्विन्स स्पोर्ट्स क्लबमा टस हारेर ब्याटिङ थालेको जिम्बाब्वेले सात विकेट गुमाएर तीन सय ३२ रनको योगफल तयार गरेको थियो। जवाफी ब्याटिङमा उत्रिएको ओमानले ९ विकेट गुमाएर तीन सय १८ रन मात्रै बनाउन सक्यो। ओमानका लागि ओपनर कश्यप प्रजापतिले ९७ बलमा १२ चौका र एक छक्कासहित एक सय तीन रन जोडे। यस्तै एकिव इलियासले ४५, आयान खानले ४७, जिशन मक्सुदले ३७ र मोहम्मद नदिमले ३० रनको योगदान गरे। जिम्बाब्वेका लागि ब्लेसिङ मुजाराबानी र टेन्डाइ चताराले तीनतीन विकेट लिए। यस्तै, रिचार्ड एनगाभाराले दुई तथा शिकन्दर राजाले एक विकेट लिए। जिम्बाब्वेका लागि एक सय तीन बलको सामना गरेका सिन विलियम्सले १४ चौका र तीन छक्कासहित एक सय ४२ रनको शतकीय इनिङ्स खेले। यस्तै, लुक योङ्ग्वेले ४३ तथा शिकन्दर राजाले ४२ रनको योगदान गरेका थिए। बलिङतर्फ ओमानका लागि फयाज बटले सर्वाधिक चार तथा जिशन मक्सुद, कलिमुल्लाह र बिलाल खानले एकएक विकेट लिएका थिए।"
सामुदायिक वनको आम्दानीले विकास निर्माण,"सन्धिखर्क : अर्घाखाँचीको शीतगंगा नगरपालिका १३ को भंगाला गाउँमा सामुदायिक वनको आम्दानीबाट विकास निर्माणका कामहरू भएका छन्। विकट बस्ती भनेर चिनिने ३४ घर परिवार रहेको भंगाला गाउँमा धेरै विकास निर्माणका कामहरू सामुदायिक वनको आम्दानीबाट भएका हुन्। धिरीखोला सामुदायिक वन उपभोक्ता समूहको आम्दानीबाट गाउँमा पुग्ने मोटरबाटो, सिँचाइ योजना, खानेपानी, विद्यालय भवन निर्माण, इन्टरनेट विस्तार, विद्युत् विस्तारलगायतका कार्य भएका छन्, सामुदायिक वनका अध्यक्ष रेमकला गुरुङले बताइन्। सडक निर्माण गर्ने तथा मर्मत गर्ने कार्यमा झन्डै २० लाख रुपैयाँ खर्च भएको छ। गोरुसिंगे सन्धिखर्क सडकको डोहोटेबाट भंगाला गाउँमा जान सहज भएको छ। भंगाला गाउँको भित्री सडक पनि निर्माण तथा मर्मत भएका छन्। सामुदायिक वनका अध्यक्ष रेमकलाले भनिन्, यो वर्ष २५ लाख र विगतका वर्षहरूमा गरी झन्डै ६० लाख रुपैयाँको लगानीमा भंगाला सिँचाइ योजना पूरा भएको छ। जसबाट ५५ बिघा खेतमा सिँचाइ सुविधा पुगेको छ। सिँचाइले अन्नबाली मात्र हैन मौसमी तथा बेमौसमी तरकारी उत्पादन भएको छ। कपिलवस्तु जिल्लाबाट १८ लाख रुपैयाँ खर्च गरेर गाउँमा बिजुली बत्ती पनि बालिएको छ। गाउँ अहिले झिलिमिली भएकोे छ। गाउँमा रहेको बालुकण्ठ आधारभूत विद्यालयमा केही वर्षअघि १२ लाख रुपैयाँको लागतमा पाँच कोठे भवन निर्माण पनि सामुदायिक वनको आम्दानीबाट गरिएको सामुदायिक वनको पूर्वअध्यक्ष नारायण पौडेलले बताए। यसअघि विद्यालय भवनको अभावमा पठनपाठन प्रभावित भएको थियो। खानेपानी मर्मतमा वार्षिक ३० हजार रुपैयाँ खर्च हुन्छ। गाउँमा भगवती मन्दिर ७ लाख रुपैयाँको लागतमा निर्माण गरिएको छ। गाउँमा चाहिने विकासका कामका लागि राज्यका कुनै सरकारको मुख ताक्नु पर्दैन सामुदायिक वनहरू सक्षम भएको खण्डमा गर्न सकिन्छ भन्ने उदाहरण यस वनले प्रस्तुत गरेको छ, पूर्वअध्यक्ष पौडेलको भनाइ छ। उपभोक्ताको आयआर्जन बढाउनका लागि तरकारी खेती गर्ने, गाईभैंसी पालन गर्ने, बाख्रापालन गर्ने, बुंगुरपालन गर्ने कृषकलाई वार्षिक ३ प्रतिशत ब्याजदरमा ऋण लगानी पनि गरिएको सामुदायिक वनका कार्यालय व्यवस्थापक गुणनिधि भुसालले बताए। भैंसीपालनका लागि १६, बाख्रापालनका लागि १३, कुखुरापालनका लागि ५ र बंगुरपालनमा ३ जनाले वार्षिक ३ प्रतिशत ब्याजदरमा ऋण पाएका छन्। भैंसीपालनका लागि वार्षिक ३ प्रतिशत ब्याजदरमा ७० हजार रुपैयाँ ऋण लिएको उपभोक्ता तथा कृषक बसन्तप्रसाद भुसालले बताए। उनले भने भैंसीपालन गरेर दूध बिक्री गरेर आम्दानी गरिरहेको छु। कृषि तथा पशुपालन गर्ने उपभोक्ताहरूको हितका लागि उनीहरूको मागका आधारमा हातेट्याक्टर वितरण, घाँस काट्नको लागि चाप कटहर वितरण गरेको छ। बिउको लागि बोका पनि वितरण गरेको छ। रोजगारीका लागि वैदेशिक रोजगारीमा गएकाहरू सात जना गाउँमा फर्किएर स्वरोजगारका काम गरिरहेका छन्। विदेशबाट फर्किएका दुई जनालाई अटो रिक्सा खरिदका लागि निब्र्याजी ऋण पनि प्रदान गरिएको छ। साउदी अरबबाट फर्किएका विष्णु घम र भारतको दिल्लीमा रोजगारी गरेर फर्किएका दिलीप घमलाई ब्याज मिनाहा गरी ३ लाख रुपैयाँका दरले कर्जा प्रदान गरिएको छ।"
"सुनचाँदीको मूल्य घट्यो,कतिमा हुँदैछ कारोबार ?",काठमाडौं : सुनको भाउ आज ६ सय रुपैयाँले घटेको छ। नेपाल सुन चाँदी व्यवसायी महासंघका अनुसार बिहीबार ६ सय रुपैयाँले घटेर सुन प्रतितोला १ लाख ९ हजार ४०० रुपैयाँ कायम भएको छ। अघिल्लो कारोबार दिन बुधबार सुन प्रतितोला १ लाख १० हजार रुपैयाँमा कारोबार भएको थियो। आज तेजाबी सुन प्रतितोला १ लाख ८ हजार ९०० रुपैयाँ तोकिएको छ। सुनको मूल्य घटेसँग चाँदी पनि घटेको छ। आज चाँदी ५ रुपैयाँले घटेर प्रतितोला १३७० रुपैयाँमा कारोाबर भइरहेको महासंघले जनाएको छ।
वर्षमै ७४९० प्रतिशतले घट्यो विदेशी लगानी,"काठमाडौं : सरकारले बढीभन्दा बढी प्रत्यक्ष वैदेशिक लगानी भित्र्याउने भन्दै आए पनि पछिल्लो समय झन् घट्दै गएको छ। गत आर्थिक वर्षको तुलनामा चालु आर्थिक वर्षमा ७४९० प्रतिशतले नेपाल भित्रिने लगानी संकुचन भएको नेपाल राष्ट्र बैंकको तथ्यांकले देखाउँछ। यो विगत ६ आर्थिक वर्षमध्येकै सबैभन्दा कम लगानी भित्रिएको वर्ष हो। नेपाल राष्ट्र बैंकको तथ्यांकअनुसार आर्थिक वर्ष २०७८७९ को १० महिनासम्ममा खुद प्रत्यक्ष वैदेशिक लगानी १७ अर्ब ३५ करोड रुपैयाँ भित्रिएको थियो। तर, आर्थिक वर्ष २०७९८० को वैशाखसम्ममा ह्वात्तै घटेर ४ अर्ब ३५ करोड ५६ लाख रुपैयाँ मात्रै लगानी भित्रिएको छ। यो करिब ७ वर्षयताकै सबैभन्दा कम हो। जबकी अघिल्लो वर्षको तुलनामा गत वर्ष भने ७०९ प्रतिशतले बढेको थियो। यद्यपि चालु आवको तुलनामा यसअघिका आवमा अधिक लगानी भित्रिएको छ। जसअनुसार आव २०७७७८ मा १६ अर्ब २० करोड १३ लाख रुपैयाँ, आव २०७६७७ मा १८ अर्ब ७१ करोड ७१ लाख, आव २०७५७६ मा ११ अर्ब ८० करोड ४९ लाख, आव २०७४७५ मा १५ अर्ब ८६ करोड ८२ लाख रुपैयाँ र आव २०७३७४ मा १२ अर्ब २७ करोड ५ लाख रुपैयाँ बराबरको खुद लगानी भित्रिएको थियो। राष्ट्र बैंकको तथ्यांक अन्तिम स्वीकृति दिएर भित्रिएको रकम हो। यो विदेशी लगानीकर्ताले नाफा, लाभांशजस्ता लगानी फिर्ता लगेकोलाई कटाएर खुद भित्रिएको रकम हो। चालु आवको १० महिनामा १ अर्ब ८० करोड ७३ लाख रुपैयाँ विदेशी लगानी फिर्ता भएको राष्ट्र बैंकको तथ्यांकमा उल्लेख छ। गत वर्षको सोही अवधिसम्म ४४ करोड २० लाख रुपैयाँ लगानी फिर्ता लगिएको थियो। यसअनुसार नेपालमा लगानी गरेका लगानीकर्ताहरूले फिर्ता लगेको रकम पनि बढ्दो छ। यता सरकारले आगामी आवको बजेटमार्फत विदेशी लगानी प्रोत्साहन गर्न सहज नीतिगत व्यवस्था गरेको दाबी छ। आव २०८०८१ को बजेटअनुसार आन्तरिक तथा बाह्य लगानी प्रबद्र्धनका लागि नयाँ कम्पनी दर्ता गर्दा र कम्पनीको पुँजी वृद्धि गर्दा शुल्क लाग्दै आएकोमा अबदेखि कुनै पनि शुल्क वा दस्तुर नलाग्ने व्यवस्था मिलाउने उल्लेख छ। यसमा भनिएको छ, न्यूनतम एक सय रुपैयाँमात्र अधिकृत पुँजी घोषणा गरेर पनि कम्पनी खोल्न सक्ने कानुनी व्यवस्था गरिनेछ । अनलाइनबाट नै कम्पनी दर्ता र खारेजी गर्न सकिने गरी प्रक्रियालाई सरल र पारदर्शी बनाइनेछ। विदेशी लगानीमा सञ्चालित उद्योगका लगानीकर्ता तथा सीपयुक्त जनशक्तिको भिसा प्राप्ति प्रक्रियालाई सरल र लचिलो बनाइनेछ । लगानीकर्ताका लागि आवश्यक सबै सूचना उपलब्ध हुने गरी राष्ट्रिय पोर्टल तयार गरिने छ। यस पोर्टलमा लगानीका क्षेत्रहरू, अवसर, कानुनी तथा नीतिगत व्यवस्था, प्रोत्साहनसम्बन्धी व्यवस्था, लगानी फिर्ताका प्रावधान र प्रक्रियालगायतका सम्पूर्ण सूचना समावेश गरिने भनिएको छ। अझ आगामी आवमा नेपाललाई लगानीको गन्तव्यका रूपमा चिनाउन सरकारले तेस्रोपटक लगानी सम्मेलन गर्ने घमेषणा गरेकोे छ। सम्मेलनको जिम्मा लिएको लगानी बोर्डले आव २०८०८१ भित्र (२०८१ अगावै) लगानी सम्मेलन गर्ने तयारी अगाडि बढाएको बताएको छ। यसअघिका सम्मेलनलाई हेर्दा खर्बौंको प्रतिबद्धता आए पनि लगानी भने अर्बमा सीमित हुने गरेको देखिन्छ। सरकारले यसअघि २०७२ चैत १५ र १६ गते र २०७३ फागुन १९ र २० गते लगानी सम्मेलन आयोजना गरेको थियो। जसमा पहिलो लगानी सम्मेलनमा करिब १४ खर्ब रुपैयाँको लगानी प्रतिबद्धता प्राप्त भएको थियो। यसपछि दोस्रो लगानी पहिलोभन्दा अझै बृहत् हँुदा विभिन्न परियोजनामा कुल ३२ खर्ब रुपैयाँ बराबरका लगानीको प्रस्ताव आएको थियो। तर, हरेक आवमा खर्बका बजेट भित्रिन सकेका छैनन्। यसैले त्यो आवपछिका वर्षमा सबै प्रतिबद्धता नभई केही अंश मात्रै लगानी भित्रिएको राष्ट्र बैंकको तथ्यांकले स्पष्ट पार्छ। अब लगानी सम्मेलनबाट विदेशी आकर्षण हुन्छन वा हुँदैनन् भन्नेमा आशंका छ। किनभने सरोकारवालाहरू सरकारको अस्थिर नीतिका कारण नेपालमा लगानीको वातावरण नभएको हुँदा प्रतिबद्धताको तुलनामा न्यून मात्रै भित्रिएको औंल्याउँछन्। प्रधानमन्त्री, मन्त्रीहरूले बोलेका कुरा व्यवहारमा लागू नहुने भएकाले पनि लगानी भित्रिन समस्या भएको अर्थविद् रामेश्वर खनाल बताउँछन्। उनकाअनुसार प्रधानमन्त्री भ्रमणमा जाने बेला नेपाल लगानीका लागि राम्रो छ आउन भनेर भाषणमार्फत अनुरोध गर्छन् तर व्यवहारमा वन मन्त्रालय, जग्गा खरिदलगायतमा समस्या खेप्नु परेको उनको भनाइ छ। जसले गर्दा कतिपय लगानीकर्ता ढोकैमा आएर फर्कनु परेको उनको दाबी छ। सरकारका कारण मात्रै होइन निजी क्षेत्रका लगानीकर्ताहरूले पनि सेयर खोज्ने, अवरोध गर्ने कारणले पनि कारण पनि बाह्य लगानी भित्रिन समस्या भएको अर्थविद् खनाल औंल्याउँछन्। उनी भन्छन्, निजी क्षेत्रहरूले कुनै बाहिरका लगानी आउन खोजे भने आफूहरूले सेयर खोज्ने गर्छन। निजी क्षेत्रकै लगानीकर्ताहरू राजनीतिक दलका ठूला नेताहरूसँग सम्बन्ध राम्रो छ हामीसँग मिलेर काम गर्नुपर्छ, हामीसँग मिलेन भने काम गर्न अफ्ठेरो हुन्छ भनेर लगानीकर्तालाई तर्साउने गर्छन्। यससँगै निजी क्षेत्रले आफूहरू उपस्थित भएको क्षेत्रमा विदेशी लगानी बन्दै गर्नुपर्छ भनेर आपत्ति जनाउने गर्छन् । वर्गीकरणअनुसार उद्योग विभाग वा ठूला स्केलका लगानी बोर्डले कसरी गर्ने भनेर कानुन तह स्पष्टतामा केही सुधार जरुरी भएको अर्का अर्थविद् डा डिल्लिराज खनाल टिप्पणी गर्छन्। विदेशी लगानीका लागि अझै गतिलो प्रोत्साहन हुन नसकेको उनको तर्क छ। उनी भन्छन्, राजनीतिक अस्थिरता, नीतिगत स्थिरता नहुनु, अझै झन्झटपूर्ण स्थिति छ ।"
गौशाला र सोनमाको बजेट असार १५ मा,"महोत्तरी : जनप्रतिनिधिबीचको विवादको कारण गौशाला नगरपालिकाको एक सयमा दुई अंक कटौती भएको छ। लामो समयदेखि नगरपालिकामा देखा परेको मेयर र उपमेयरबीचको विवाद साम्य हुन नसक्दा गौशाला नगरपालिकाको अंक दुईले घटेको प्रमुख प्रशासकीय अधिकृत पूर्णबहादुर केसीले बताएका छन्। तोकिएको समयभन्दा पाँच दिन पछाडि अर्थात् असार १५ गते ल्याउन लागेको बजेटमा संघीय सरकारको अनुदानबापत पाउने रकममा दुई प्रतिशत रकम कटौती हुनसक्ने सोमबार अन्नपूर्ण पोस्ट्सँग कुराकानीको क्रममा प्रमुख प्रशासकीय अधिकृत केसीले बताए। उनले भने, यहाँका जनप्रतिनिधिबीचको विवादले असारको सातामा बोलाएको बैठकमा उहाँहरूबीच सहमति जुट्न सकेन। जनप्रतिनिधिले पछिल्लो पटक भएको कार्य सम्पादनको समीक्षा र मूल्यांकन नभएसम्म नगर अधिवेशन हुन नदिने अडान लिएपछि अधिवेशन पूर्व गरिने तीनवटा बैठक प्रभावित भयो। जसले गर्दा गौशाला नगरपालिकाले तोकिएको मिति असार १० मा बजेट योजना तर्जुमाको काम काम अगाडि बढाउन सकेका थिएनन्। यता सोनमा गाउँपालिकाका अध्यक्ष विश्वेश्वर यादवका अनुसार चरम राजनीतिक खिचातानीका कारण यस पटकको बजेट ल्याउन ढिला भएको छ। उनले भने, कार्यालयमा यसअघि आएका प्रमुख प्रशासकीय अधिकृत यहाँका राजनीतिक बेथितिलाई सामना गर्न नसकेपछि सरुवा भएर गएपछि तोकिएको समयमा काम पूरा भएको थिएन। फलस्वरूप गाउँपालिकाले असार १० भित्र बजेट ल्याउन सकेनन्। १५ गतेसम्म बजेट ल्याउनका लागि कर्मचारी र जनप्रतिनिधि अहिले व्यस्त रहेका छन्। उनीहरू गृहकार्यमा जुटिसकेका छन्। पालिका जनमैत्री बजेट ल्याउनमा सक्षम रहनेछ।"
विश्व अर्थतन्त्र : बढ्दै महँगी र बेरोजगारी,"काठमाडौं : विश्व अर्थतन्त्रमै एकातिर बेरोजगारीको संख्या बढ्दै छ भने अर्कोतर्फ महँगी अकासिएको छ। यसको चपेटामा विश्वका मानिस दिनप्रतिदिन परिरहेको अन्तर्राष्ट्रिय मुद्रा कोष (आईएमएफ) को तथ्यांकले देखाएको छ। कोषका अनुसार मूल्यवृद्धि दर बर्सेनि उकालो लाग्दैछ। सन् २०२१ मा ४७ प्रतिशत रहेको विश्व अर्थतन्त्रको मूल्यवृद्धि दर सन् २०२२ मा बढेर ८७ प्रतिशत रहेको कोषले औंल्याएको छ। नेपाल राष्ट्र बैंकले कोषको तथ्यांकमा आधारित भएर मंगलबार सार्वजनिक गरेको आर्थिक गतिविधि अध्ययनको अर्धवार्षिक प्रतिवेदनमा भनिएको छ, सन् २०२१ को तुलनामा सन् २०२२ मा दक्षिण एसियाली मुलुकमध्ये भुटान बाहेकका मुलुकको उपभोक्ता मुद्रास्फीति बढ्न गएको छ। भारत र चीनको उपभोक्ता मुद्रास्फीति सन् २०२१ मा क्रमशः ५५ र ०९ प्रतिशत रहेकोमा सन् २०२२ मा ६७ र १९ प्रतिशत रहन गएको छ। नेपालको मुद्रास्फीति सन् २०२१ को तुलनामा सन् २०२२ मा बढ्न गएको छ। यस्तै, ओइल पाइस डन नेटमा उपलब्ध तथ्यांकअनुसार सन् २०२२ को जनवरी १ मा ७९२० अमेरिकी डलर प्रतिब्यारल रहेको कच्चा तेलको मूल्य सन् २०२३ को जनवरी ३ मा अमेरिकी डलर ८२१० मा पुग्यो। कोभिड १९ पछि प्रभावकारी माग वृद्धि र आपूर्ति शृंखलामा आएको अवरोधका कारण तेलको मूल्यमा अत्यधिक वृद्धि भएको राष्ट्र बैंकले बताएको छ। यस्तै, विश्व अर्थतन्त्रको आर्थिक वृद्धिदर घट्दो क्रममा छ। अन्तर्राष्ट्रिय मुद्रा कोषद्वारा अप्रिल २०२३ मा अध्यावधिक गरिएको वल्र्ड इकोनोमी आउटलुकअनुसार सन् २०२२ मा ३४ प्रतिशतले वृद्धि भएको विश्व अर्थतन्त्र सन् २०२३ मा २८ प्रतिशतका दरले वृद्धि हुने प्रक्षेपण छ। विश्वको मुद्रास्फीति दर सुधार हुँदै जाने भनिएको छ। विश्वका विकसित मुलुकहरूको मुद्रास्फीति दर सन् २०२२ मा ७३ प्रतिशत रहेकोमा सन् २०२३ मा ४७ प्रतिशत रहने प्रक्षेपण छ। त्यसैगरी, उदीयमान तथा विकासशील मुलुकको मुद्रास्फीति दर सन् २०२२ मा ९८ प्रतिशत रहेकोमा सन् २०२३ मा ८६ प्रतिशत रहने कोषको प्रक्षेपण छ। कोषको तथ्यांकअनुसार सन् २०२२ मा विश्वको कुल गार्हस्थ्य उत्पादन वृद्धिदर ३४ प्रतिशत रहन गयो। सन् २०२२ मा जी७ अन्तर्गतका विकसित देशको आर्थिक वृद्धिदर र बेरोजगारी दरमा सन् २०२१ को तुलनामा कम रहन गयो। उक्त मुलुकमध्ये सन् २०२२ मा फ्रान्स र क्यानडाको बेरोजगारी दर ७ प्रतिशत माथि रहन गयो भने जापानको बेरोजगारी दर २६ प्रतिशत कायम रहन गयो। सन् २०२२ मा नेपालीको प्रमुख वैदेशिक रोजगार गन्तव्य मुलुकहरूको आर्थिक वृद्धि सामान्य रह्यो। नेपालीहरूको प्रमुख श्रम गन्तव्य मुलुक साउदी अरेबिया, मलेसिया र कुवेतको आर्थिक वृद्धिदर ८ प्रतिशतभन्दा बढी रह्यो भने दक्षिण कोरिया र जापानको वृद्धिदर क्रमशः २६ प्रतिशत र ११ प्रतिशत रह्यो। यस्तै, सन् २०२२ मा छिमेकी मुलुकको आर्थिक गतिविधि सामान्य रहेको छ। सन् २०२१ मा बंगलादेशको अर्थतन्त्र ७१ प्रतिशतले वृद्धि भयो भने श्रीलंकाको अर्थतन्त्र ८७ प्रतिशतले ऋणात्मक रहन गयो। दक्षिण एसियाली देशको आर्थिक वृद्धिदर सन् २०२२२३ मा नेपाल, भारत तथा चीनको कुल गार्हस्थ्य उत्पादनमा तृतीय क्षेत्रको योगदान सबैभन्दा बढी छ। भारतको कुल गार्हस्थ्य उत्पादनमा प्राथमिक, द्वितीय र तृतीय क्षेत्रको योगदान क्रमशः २१०, २५६ र ५३४ प्रतिशत रहेको छ भने सोही अवधिमा प्राथमिक, द्वितीय र तृतीय क्षेत्रको वृद्धिदर क्रमश : ३३, ४३ र ९१ प्रतिशत रहेको छ। साथै, चीनको कुल गार्हस्थ्य उत्पादनमा प्राथमिक, द्वितीय र तृतीय क्षेत्रको योगदान क्रमशः ७३, ३९९ र ५२८ प्रतिशत रहेको छ भने प्राथमिक, द्वितीय र तृतीय क्षेत्रको वृद्धिदर क्रमशः ४१, ३८ र २३ प्रतिशत रहेको छ।"
साना उद्योग विकासका लागि नीतिगत संवाद आयोजना,"काठमाडौं : नेपाल घरेलु तथा साना उद्योग महासंघले नेपालमा लघु, घरेलु तथा साना उद्योग विकासका लागि कानुनी र प्रक्रियागत सुधार विषयमा नीतिगत संवाद आयोजना गरेको छ। महासंघले बुधबार काठमाडौंमा युएसएआईडी ट्रेड एण्ड कम्पिटिटिभनेसको प्राविधिक सहयोगमा नेपालमा लघु, घरेलु तथा साना उद्योग विकासका लागि कानुनी तथा प्रक्रियागत सुधारसम्बन्धी नीतिगत संवादको आयोजना गरेको हो। कार्यक्रममा सरकारी तथा निजी क्षेत्र दुवैको सक्रिय सहभागिता रहेको थियो। संवाद मुख्यतया नीतिगत र प्रक्रियागत बाधाका व्यवसायका लागि वनस्टप सर्भिस सेन्टर, नेपाली उत्पादनका लागि अनलाइन प्रदर्शनी केन्द्र र सार्वजनिक खरिदमा नेपाली उत्पादनलाई प्राथमिकता लगायत विषयमा केन्द्रित थियो। संवादको पहिलो सत्रले उद्यमहरूको लागि झन्झट र सञ्चालन लागतलाई उल्लेखनीय रूपमा घटाउन एक झ्याल सेवा केन्द्रको प्रावधानमा केन्द्रित थियो। यसमा दर्ता, नवीकरण, करको भुक्तानी र अन्य वैधानिक आवश्यकताहरू समावेश छन्। सो अवसरमा उद्योग विभागका महानिर्देशक बाबुराम गौतमले विभिन्न तहका सरकारहरूलाई दिइएको संवैधानिक भूमिका र कार्यादेश अनुसार हामीले एक झ्याल सेवा केन्द्रको छातामुनि कस्ता सेवाहरू समेट्ने परिकल्पना गरेका सेवाहरू केके हुन् भनेर पहिले परिभाषित गर्नु महत्वपूर्ण रहेको बताए। दोस्रो सत्रमा नेपाली उद्यमहरूको बजार पहुँच अभिबृद्धि गर्न अनलाइन प्रदर्शनी केन्द्र प्रवद्र्धन गर्ने विषयमा छलफल भएको थियो। महासंघसँगको सहकार्य र संयुक्त प्रयासलाई नेतृत्वदायी भूमिकामा नेपाली उत्पादनको बजारमा पहुँच बढाउने सम्भावित उपायहरू मध्ये एकको रूपमा पहिचान गरिएको थियो। नेपाल सरकारका पूर्व अर्थ सचिव शिशिर ढुंगानाले स्थानीय उत्पादनमा समर्पित अनलाइन प्रदर्शनी केन्द्रको प्रावधानले उपभोक्ताहरूलाई नेपालमा बनेका उत्पादन र सेवाहरू स्पष्ट रूपमा खोज्न सक्षम बनाउने बताए। तेस्रो सत्र सार्वजनिक खरिदमा स्वदेशी वस्तुको बृद्धि गर्ने व्यवस्था कार्यान्वयन गर्न चुनौतीका विषयमा केन्द्रित थियो। उद्योग वाणिज्य तथा आपूर्ति मन्त्रालयका सहसचिव गोविन्दबहादुर कार्कीले सार्वजनिक खरिदमा १५ प्रतिशत महँगो भए पनि स्वदेशी वस्तु खरिद गर्ने विद्यमान निर्देशिका, निर्देशिका र स्पष्टतामा थप परिमार्जन गर्नुपर्ने बताए। महासंघका अध्यक्ष उमेश प्रसाद सिंहले यस कार्यक्रमलाई नीति निर्माता, नीति कार्यान्वयनकर्ता र निजी क्षेत्रलाई एकै ठाउँमा ल्याउने सबैभन्दा अन्तरदृष्टिपूर्ण र प्रभावकारी कार्यक्रम भएको बताए।"
एडीबीले नेपाललाई साढे ६ अर्ब ऋण दिने,"काठमाडौं : एसियाली विकास बैंक (एडीबी) ले नेपाललाई साढे ६ अर्ब रुपैयाँभन्दा बढी ऋण दिने भएको छ। आन्तरिक र वैदेशिक व्यापारमा नेपालले अंगिकार गरेको नीतिगत सुधार कार्यान्वयनमा सहयोग पुर्याउन एडीबीले ५ करोड डलर बराबरको ऋण स्वीकृत गरेको हो। यो वर्ष नेपालको कुल गार्हस्थ उत्पादनमा व्यापार र उद्योगको योगदान १४१ प्रतिशत छ। सरकारले व्यापार र निकासी प्रवर्द्धन तथा वातावरणमा सुधार र प्राथमिक वस्तुको आपूर्ति शृंखलालाई सुदृढीकरण मार्फत् कुल गार्हस्थ उत्पादनमा व्यापारको योगदान बढाउन जोड दिएको छ। यसका लागि यातायात, पारवहन व्यवस्था तथा सीमा प्रक्रियालगायत भन्सार र लजिस्टिक्स प्रणाली र सेवामा सुधार आवश्यक छ। एशियाली विकास बैंकका दक्षिण एशिया विभागका क्षेत्रीय सहयोग तथा सञ्चालन समन्वय निर्देशक थियाम हि एनजीले व्यापार र उद्योग क्षेत्रको विकासले प्रतिस्पर्धात्मक क्षमतालाई बढावा दिनेछ र नेपाललाई दिगो आर्थिक वृद्धितर्फ डोर्याउने बताए। उनका अनुसार सुधारिएको व्यापार सहजीकरणले निर्यात बढाउन र नेपालको शोधनान्तर स्थितिलाई सन्तुलनमा ल्याउन मद्दत गर्नेछ। सहयोगले भन्सार महसुल र शुल्कको विद्युतीय भुक्तानी, निर्यातकर्ताको कागजात विद्युतीय रुपमा पेश गर्न मिल्ने डिजिटल प्रविधिको विकासमा मद्दत गर्नेछ। एशियाली विकास बैंकले यस सहयोगमार्फत् सरकारको भन्सार सुधार तथा आधुनिकीकरण योजना कार्यान्वयन गर्न मद्दत गर्ने बताएकोछ। यसले भन्सार क्लियरेन्सलाई सहज बनाउन अनलाइन भन्सार मूल्यांकन डाटाबेस स्थापना गर्नेछ र निर्यातका लागि कागजातको आवश्यकता घटाउनेछ।"
बागलुङका स्थानीय तहको बजेट पाँच अर्ब ९६ करोड,"बागलुङ : बागलुङका दश स्थानीय तहले आगामी आर्थिक वर्ष २०८०८१ का लागि पाँच अर्ब ९६ करोड ७७ लाख ६० हजारको बजेट प्रस्तुत गरेका छन्। जिल्लाका चार नगरपालिका र छ गाउँपालिकाले आगामी आवका लागि उक्त बजेट प्रस्तुत गरेका हुन्। अन्तर सरकारी वित्त व्यवस्थापन ऐन अनुसार हरेक स्थानीय तहले असार १० गतेभित्र आगामी आर्थिक वर्षका लागि बजेट ल्याउनुपर्ने कानुनी व्यवस्था अनुसार जिल्लाका पालिकाहरुले बजेट गाउँनगर सभामा प्रस्तुत गरेका हुन्। बागलुङको जैमिनी नगरपालिका र ताराखोला गाउँपालिकाले ९ गते र अन्य पालिकाले १० गते बजेट ल्याएका थिए। बागलुङका सबै स्थानीय तहका उपप्रमुख एवं उपाध्यक्षले आइतबार बजेट, नीति तथा कार्यक्रम प्रस्तुत गरेका हुन्। जिल्लाका सबै स्थानीय तहले कृषि, स्वास्थ्य, पर्यटन र रोजगारीलाई प्राथमिकतामा राखेर बजेट प्रस्तुत गरेको जनाएका छन्। जिल्लाको सदरमुकाम रहेको पुरानो नगरपालिका बागलुङ नगरपालिकाले एक अर्ब ३३ करोड २१ लाख २९ हजार तीन सय रुपैयाँ बजेट सार्वजनिक गरेको छ। सभा समक्ष उपप्रमुख राजु खड्काले संघीय सरकारबाट प्राप्त हुने एक अर्ब दुई करोड ६० लाख ९४ हजार ५० रुपैयाँ, प्रदेश सरकारबाट प्राप्त हुने ६ करोड १८ लाख ८१ हजार, आन्तरिक राजश्व संकलन ९ करोड २४ लाख २२ हजार र अन्य विविध आय १४ करोड १७ लाख ३८ हजार दुई सय ५० रुपैयाँको बजेट प्रस्तुत गरेका हुन्। नगरपालिकाले आगामी आवको लागि सबैभन्दा बढी शिक्षा युवा तथा खेलकुद शाखामा र सबैभन्दा कम आयुर्वेद शाखालाई बजेट विनियोजित गरेको छ। उपप्रमुख खड्काले शिक्षा युवा तथा खेलकुद शाखालाई २ करोड ४९ लाख ७ हजार, पशु विकास शाखालाई ११ लाख ५० हजार, स्वास्थ्य शाखालाई १ करोड ५३ लाख ५० हजार, आयुर्वेदलाई ३ लाख, न्यायिक समितिलाई ७ लाख, सामाजिक विकास शाखालाई ७४ लाख ५० हजार, राजश्व शाखालाई १३ लाख, सरसफाई तथा फोहोर व्यवस्थापन शाखालाई ५९ लाख, सहकारी शाखालाई ४ लाख ५० हजार र कृषि शाखालाई १८ लाख रुपैयाँ बजेट विनियोजित गरेका छन्। नगरपालिकाले आगामी आर्थिक वर्षदेखि लागु गर्न लागेको नगरको छोरी कार्यक्रमको लागि बैंक तथा वित्तीय संस्थाको खोजी गर्ने र आवश्यक कार्यविधिगत व्यवस्थागर्ने गरी १५ लाख रुपैयाँ विनियोजित गरेको छ। नगरपालिकाले नगरपालिका भित्र जन्मने छोरीहरुको लागि नगर छोरी कार्यक्रम संचालन गरेर मुद्धती खाता खोली ५ हजार रुपैयाँ जम्मा गरिदिने र २० वर्षसम्म निकाल्न नमिल्ने र त्यसमा परिवारले पनि जम्मा गर्न मिल्ने गराईने नीति लिएको छ। नगरपालिकाले छाडा कुकुरको उचित व्यवस्थापन गर्न कुकुर होस्टेलको स्थापनाका लागि १५ लाख रुपैयाँ, नगरस्तरीय पूर्वाधार निर्माणका लाग २ करोड ५० लाख रुपैयाँ, एक वडा एक नमुना पूर्वाधारको अध्ययन प्रतिवेदन तयारको लागि ४० लाख बजेट विनियोजित गरेको उपप्रमुख खड्काले बताए। यस्तै गलकोट नगरपालिकाले ६८ करोड १२ लाख १८ हजारको बजेट सार्वजानिक गरेको छ। नगरपालिकाले आगामि आर्थिक वर्षमा प्राप्त हुने वित्तिय समानीकरण अनुदानबाट रु ११ करोड ३८ लाख, राजश्व बाँडफाँडबाट रु १० करोड ९५ लाख, सशर्त अनुदानबाट रु ३६ करोड १० लाख, विशेष अनुदानबाट रु १ करोड ५० लाख, समपुरक अनुदानबाट रु ६० लाख र गण्डकि प्रदेशको वित्तिय समानीकरण अनुदानबाट रु १ करोड ५१ लाख १८ हजार, राजश्व बाँडफाडबाट रु १ करोड ८ लाख, समपुरक अनुदानबाट रु ५० लाख, र सशर्त अनुदानबाट रु ५० लाख बजेट अनुमान गरिएको छ। नगरपालिकाले चालुतर्फ ४४ करोड २१ लाख ४० हजार र पुँजीगततर्फ २३ करोड ९० लाख ७८ हजार बजेट विनियोजन गरेको छ। यस्तै गलकोट नगरपालिकाले नगरपालिकाको प्रशासकीय भवन निर्माणको कार्यक्रमलाई तिव्रता दिने गरी रु २ करोड २० लाख, कृषि तथा बागवानी विकास क्षेत्रमा रु १ करोड ६७ लाख ५० हजार, लैगिंक समानता तथा सामाजिक समावेशीकरण महिला, जनजाति, दलित र अपांगहरुको लक्षित कार्यक्रम तथा बालमैत्री स्थानीय शासनयुक्त नगरपालिका दिगोपनाको लागि १ करोड ३ लाख ५० हजार, शिक्षामा ३० करोड ८८ लाख ६३ हजार, नगर अस्पतालको सेवा वृद्धिका लागि ६ करोड ५५ लाख १५ हजार बजेट विनियोजित गरिएको छ। जैमिनी नगरपालिकाले ७२ करोड चार लाख ६८ हजार ७ सयको बजेट पारित गरेको छ। नगरपालिकाका उपप्रमुख हरिहर शर्माले आर्थिक विकास शिर्षकमा २ करोड ११ लाख, ८५ हजार, सामाजिक विकासमा ६ करोड ४८ लाख, ३३ हजार, पूर्वाधार विकासको क्षेत्रमा १० करोड ३४ लाख, ५० हजार र वन तथा वातावरणको क्षेत्रमा ५७ लाख बजेट विनियोजित गरेका छन्। चालु खर्च ११ करोड ३५ विनियोजन गरेको शर्माले बताए। उनले चालु आर्थिक बर्षमा नगरले ९० लाख रुपैयाँ आन्तरिक राजश्व उठाउने लक्ष्य लिएको बताए। यस्तै ढोरपाटन नगरपालिकाले ५५ करोड २४ लाख ४३ हजार रुपैयाँको बजेट प्रस्तुत गरेको छ। नगरप्रमुखले कार्यवहाक थमाएर बेपत्ता भएपछि अन्यौलमा रहेका ढोरपाटन नगरपालिकाका उपप्रमुख धनबहादुर कायतले नीति तथा कार्यक्रम संसोधन गर्ने विषयलाई थप छलफल गर्ने र वडा स्तरका योजनाको बजेट शिलिङ बनाएर आगामी १५ दिन भित्र बजेट प्रस्तुत गर्नेगरी प्रस्तुत गरेका हुन। ढोरपाटनले दुई करोड ५० लाख राजश्व संकलन गर्ने लक्ष्य लिएको छ। बागलुङको काठेखोला गाउँपालिकाले ५६ करोड १२ लाख ३४ हजार रुपैयाँको बजेट ल्याएको छ। उपाध्यक्ष तेज बहादुर थापा (तिलक)ले आज (आईतबार) सार्वजनिक गरेको बजेट वक्तव्य अनुसार चालुतर्फ ३६ करोड १२ लाख रुपैयाँ र पूँजीगततर्फ २० करोड ३४ हजार रुपैयाँ बजेट विनियोजन गरिएको छ। गाउँपालिकाले आर्थिक विकास तर्फ २ करोड ६३ लाख ५२ हजार, पूर्वाधार विकास तर्फ ७ करोड ४३ लाख ९ हजार, सामाजिक विकास तर्फ ४ करोड ६७ लाख २० हजार, सार्वजनिक सेवा तथा क्षमता विकास तर्फ ८९ लाख ८६ हजार र वन, वातावरण तथा विपद व्यवस्थापन तर्फ ७१ लाख ६७ हजार रुपैयाँ बजेट विनियोजित गरेको छ। कृषि तथा पशु तर्फ ६० लाख, उद्योग तर्फ १२ लाख, उर्जा तर्फ ८ लाख, शिक्षा तर्फ २३ करोड १२ लाख, स्वास्थ्य तर्फ ३ करोड ९७ लाख, खेलकुदमा १ लाख र सामाजिक सुरक्षा तथा रोजगार प्रवद्र्धनमा १ करोड ३ लाख बजेट विनियोजित गरिएको छ। गाउँसभाले गाउँपालिकाको प्रशासकीय भवन निर्माणको लागि जग्गाको टुंगो लगाएको छ। गाउँसभाले काठेखोला६ को सामवोट सामुदायिक वनमा बनाउने निर्णय गरेको छ। उपाध्यक्ष थापाले प्रशासकीय भवनको जग्गा व्यवस्थापनको लागि १ करोड रुपैयाँ र साझेदारी योजना तथा कार्यक्रम संचालनका लागि २ करोड रुपैयाँ विनियोजन गरेका छन्। यस्तै बडिगाड गाउँपालिकाले ६७ करोड १९ लाख ६४ हजारको बजेट प्रस्तुत गरेको छ। गाउँपालिकाले चालुतर्फ ४७ करोड ९० लाख ३८ हजार र पुँजिगततर्फ १९ करोड २९ लाख २६ हजार विनियोजित गरेको छ। तमानखोला गाउँपालिकाले ३० करोड ३८ लाख ४९ हजार बजेट विनियोजित गरेको छ। जिल्लाकै सानो गाउँपालिका भएपनि तमानखोलाले कृषि उत्पादन, बजारीकरण र उत्पादनमा आधारिक अनुदान नीति र सोही अनुसार बजेट बिनियोजन गरेको छ। ताराखोला गाउँपालिकाले ३६ करोड ६७ लाख ९३ हजार बजेट सार्वजनिक गरेको छ। गाउँपालिकाले आर्थिक बिकास तर्फ २ करोड ४ लाख ७० हजार, सामाजिक विकास तर्फ १७ करोड ९६ लाख २३ हजार, पूर्वाधार विकास तर्फ ८ करोड ९१ लाख ५० हजार, वन, वातावरण तथा विपद् व्यवस्थापनतर्फ ४८ लाख र गाउँपालिकाको प्रशासनिक खर्चको लागि ५ करोड ९२ लाख बिनियोजन गरेको छ। यस्तै बरेङ गाउँपालिकाले लागि ३१ करोड २९ लाख ८१ हजारको बजेट सार्वजनिक गरेको छ। गाउँपालिकाले प्रशासनिक खर्च ४ करोड ३९ लाख र पुँजीगततर्फ ११ करोड ५१ लाख ४० हजार २ सय रुपैयाँ बिनियोजन गरेको हो। गाउँपालिकाले वडास्तरीय योजनाका लागि २ करोड ९० लाख, विषयगत शाखाहरूका लागि ४ करोड ५६ लाख ३९ हजार ७ सय, समपुरक कोषका लागि ३ करोड ३२ लाख, गाउँपालिका स्तरीय योजना तथा कार्यक्रमहरूका लागि ७३ लाख ५० हजार विनियोजन गरेको गाउँपालिका उपाध्यक्ष दिलिप कुमार पुनले बताए। निसीखोला गाउँपालिकाले ४६ करोड, ४६ लाख ८० हजार रुपैयाँ प्रस्तुत गरेको छ। भाँगो खेती व्यवस्थित गर्न पहल गर्ने नीति ल्याएको गाउँपालिकाले संघीय सशर्त अनुदान २१ करोड ५५ लाख, नेपाल सरकारबाट प्राप्त वित्तिय समानिकरण ९ करोड १२ लाख, नेपाल सरकार राजश्व बाँडफाँड १० करोड ६ लाख ६७ हजार, गण्डकी प्रदेश सरकारबाट वित्तिय समानिकरण अनुदान १ करोड १५ लाख ९ हजार, प्रदेश सरकार राजश्व बाँडफाँड ६४ लाख ४ हजार, प्रदेश समपुरक अनुदान ५० लाख विशेष अनुदान ५० लाख, संचित कोषबाट अल्या २ करोड ५० लाख, गाउँपालिकाको आन्तरिक राजश्व बाँडफाँड ४४ लाख आम्दानी अनुमानीत बजेट प्रस्तुत गरेको छ।"
चिनियाँ अर्बपति ज्याक मा पाकिस्तान गए,"काठमाडौं : चिनियाँ अर्बपति ज्याक मा फर्किएका छन्। मंगलबार बंगलादेशबाट विमान चार्टर्ड गरेर काठमाडौं आएका उनी आज फर्किएका हुन्। नीजि विमानमा आएका ज्याक माका साथमा ५ जना चिनियाँ, १ जना अमेरिकी र १ जना डेनिस नागरिक थिए। उनीहरु नीजि विमानमार्फ पाकिस्तानको लाहोर प्रस्थान गरेका छन्। अलिबाबा ग्रुपका संस्थापकसमेत रहेका ज्याक मा दुई वर्षअघि 'गायब' भएको चर्चा सञ्चारमाध्यममा छाएको थियो। दुई महिना बढी सार्वजनिकरूपमा देखा नपरेपछि उनी गायब भएको चर्चा संसारभरि छाएको थियो। चीन सरकारले उनलाई नजरबन्दमा राखेको चर्चा पनि चलेको थियो। लामो समयको अन्तरालपछि उनी सार्वजनिक कार्यक्रममा देखा परेका थिए। उनी सार्वजनिक भएसँगै अलिबाबाको सेयरसमेत उकालो लागेको थियो। ज्याक मा अलिबाबाबाहेक ज्याक मा फाउन्डेसनपनि चलाउँदै आएका छन्। उनले यही फाउन्डेशनमार्फत् ग्रामीण क्षेत्रमा देखा परेका समस्याहरूको उजागर गर्दै आएका छन्।"
