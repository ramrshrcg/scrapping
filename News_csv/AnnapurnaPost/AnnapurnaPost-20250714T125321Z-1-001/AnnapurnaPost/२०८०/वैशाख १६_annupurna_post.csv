शीर्षक,विवरण
लेखिँदैछन् अक्षरहरू,"एउटै मूल नभिजे धरती उठ्दैन देश नसुधारे मति हरायो माटोको ममता घरभित्र आगो लागेपछि  वखत कठेत् । कविता आफैंले बोल्छ, उनी माटो प्रेमी हुन्। राष्ट्र उनको आत्मा र राष्ट्रियता उनको अंग हो। एक विहानी उनी जेलमा केही पुस्तक बोकेर आए। सामान्य परिचय भो। एक कप कफी पिए। आफ्नै बाटो लागे। भलाकुसारीका बखत उनैले बोले मैले तपाईँको बारे उपन्यास लेखेको छु फूल्की सँगै आएका पूर्व परिचित लेखक रमेशमोहन अधिकारीले दुवैका बारे संबादिए। बस्, त्यत्ति हो चिनजान। उपन्यासको सुरुवाती कविताले दाह्रा किट्दै मुट्ठी कसें मैले। बहादुर ऐतवालले चिट्ठी दिए प्रेमसिंह धामीले प्रेम र पसिना दिए कसैले उखान टुक्का र रमाइलो दिए गोविन्द गौतमले रगत दिए रविन्द्र जैसवालले पहरा दिए रामप्रसाद चमारले बलिदान दिए सजाउँदै शब्द शब्दले पूजा गरेँ जसबार जन्मियो फुल्की बस। बखत कठेतले आफ्नो उपन्यासमा मेरो पीडा, ममाथि भएको घोर अन्याय र पुस्तकको पात्र फुल्कीमार्फत् किन ओकलाए त्यो त उपन्यास पढे थाहा होला । तर वास्तविकता यही हो, एक लेखक साहित्यकारले आफ्नो कलमबाट झुठ लेख्न सक्दैन। लोकको कहीँ भएको अन्याय उसले सहन गर्न सक्दैन। लेखकले पात्र भेट्नै पर्दैन। पात्रको पीडा उसले कहीँबाट पनि प्राप्त गर्नसक्छ। चाहे पढेर होस्, चाहे सुनेर। बखत कठेतले मलाई चिन्नै परेन। उनको र मेरो पहिलो वा अहिलेसम्मको अन्तिम पुस्तक फुल्की दिएकै दिन हो। उनी उपन्यासकै फुल्की पात्रमार्फत् कहाउँछन 'रेशम अलि पढेलेखेका उद्यमि, गायक, कलाकार, खेलाडी, पत्रकार र बहुआयामिक व्यक्ति हुन्।' गणतन्त्र आयो, संघीयता आयो। हामीलाई उचाल्ने सत्तामा पुगे। हाम्रो बिल्लीबाठ भयो। केही साथीहरूलाई जेलमा पुर्याए। त्यस्तै एउटा पात्र हुन् रेशम चौधरी। फुल्की उपन्यासकी अर्की पात्र धर्ति कहन्छिन् घटना घट्यो, जसले रेशम चौधरीको जीवनमा आँधीबेहरी ल्यायो। सात प्रहरी र एक बालक हत्याको आरोप लगाएर उनलाई जेल हालियो। सरकारी कर्फ्यूका बीचमा उनको घर, रेष्टुरेन्ट, एफएममा आगो लगाइयो। घटना घट्दा नेपाल टेलिकमको कल डीटेलले उनी बर्दियामा रहेको पुष्टि गर्छ। तैपनि उनलाई जेल हालियो। तिनीहरूलाई रेशम चौधरीको आँशु लग्नेछ। टीकापुरका स्थानीय थारु साथीहरू मलाई जेलमा आएर सुनाउँछन् घटना घटेको दुई तीन महिना त पुस्तक लेख्छौं भनेर टीकापुर आउने लेखकको बाढी नै लागेको थियो रे। सबैजसोले पुस्तक लेख्छु भन्थें र घटनाको बारेमा भन्न खोज्दथे। तर जब थारूहरू यस घटनामा संलग्न छैनन् भन्ने बारेमा वास्तविकता थाहा हुन्थ्यो अनि विभिन्न बहानामा टीकापुरबाट सुइकुच्चा ठोक्थे। यस्तो गर्नेमा कोही त त्रिभुवन विश्व विद्यालयका प्रध्यापकसमेत थिए रे! (रे, होइन थिए नै तर यहाँ मैले नाम उल्लेख गर्नु उचित सम्झेन) मेरो बारेमा थोरै भए पनि अंश लेखिएको अर्को उपन्यास हो मिन्झारी। यसका लेखक हुन् महेन्द्र उपाध्याय। मिन्झारी उपन्यासको अन्तिम गातामा लेखिएको छ, 'पहाडिया भनेका मिन्झारीका बाघ हुन्। यी रगत खानेलाई हामीले दुध खुवाइरह्यौं।' महेन्द्र उपाध्याय आफैं पहाडिया हुन्। तिनले किन त्यसो लेखे, मैले माथि लेखकको वास्तविकताका बारेमा लेखेबाटै थाहा हुन्छ। एक तथ्य जानकार लेखकले बरु लेख्दैन तर असत्य लेख्न सक्दैन। यही स्वरूपता महेन्द्रमा पनि झुल्कियो कि? मिन्झारी उपन्यासको २०१ पृष्ठमा उनले लेखेका छन् चुनावको नतिजा भटाभट आउन थाल्यो। कैलाली क्षेत्र नं१ बाट रेशम चौधरीको जीत भयो। फेरि गाउँ दुई हिस्सामा बाँडियो। थारूहरू खुसी भए पहाडी दुखी। गाउँमा दुवै वर्गको अनुहार हेर्नलायक बन्यो। फेरि केही दिन पहाडीका पसलहरूमा थारू ग्राहक घटे। बोलचाल घट्यो। सामाजिक दूरी बढ्यो। म चाहन्थें, मेरा बारेमा म आफैं लेखुँ। आफ्नो बारेमा आफैंले लेखे यो सबै प्रष्टिन्छ, अरुले लेखे क्या हो, क्या हो। अहिले जेलमा आएर मेरो बारेमा पुस्तक लेख्छु, फिल्म बाउँछु भन्नेको संख्या उल्लेखनीय छ। मलाई देवत्वकरण गरेर लेखिने पुस्तक, फिल्म आदिका बारेमा भन्दा हाम्रो सिंगो समुदायलाई राज्यले न्याय दिदिए ठीक हुन्थ्योजस्तो लाग्छ। राज्यको सबै संरचनामा थारू हेपिएको देख्दा मन कुँडिएर आउँछ। राज्यको तीनै तह, व्यवस्थापिका, कार्यपालिका र न्यायपालिकामा थारू प्रायशून्य छन्। करिब तीस लाख जनसंख्या भएको थारू समुदायका आज एक जना पनि सिडिओ, जर्नेल, डिआइजी न्यायाधीश छैनन्। राज्यको पूर्नसंरचनामा थारूलाई समावेश नगर्ने राज्यसत्ता शासकको कस्तो स्वार्थ हो? साँच्चै भन्नुपर्दा हामीहरू अपहेलित भएकै छौं। भर्खर भर्खर कलम चलाउनेको जमातले हामीलाई अन्याय भएको लेख्न थालेका छन्। जुन निकै सकारात्मक पक्ष हो। अब हामीले अपेक्षा गरेको सबै पक्षबाट हामीलाई न्याय होस्। पाँच वर्षे जेल जीवनमा मैले जाने बुझेको कुरो एउटै हो, 'जेलमा भन्दा बाहिर अपराधी धेरै छन्। अधिकांश कैदी परिवारका कारण जेल यापन गर्न बाध्य छन् भने साँच्चिकै अपराधीहरूको हातमा सबथोक छ। सिंगो राज्य छ। उनैका स्वार्थ खातिर धेरै नागरिकको घर जेल हुन पुगेको छ। हाल : डिल्लीबजार, कारागार"
नमोबुद्ध सप्तरीले जित्यो प्रदेश स्तरीय महिला गोल्डकपको उपाधि,"झापा : नमोबुद्ध युवा क्लब सप्तरीले प्रदेश स्तरीय महिला गोल्डकपको उपाधि उचालेको छ। बिर्तामोडस्थित महेन्द्र ज्योति माविको मैदानमा शनिबार भएको फाइनल खेलमा आयोजक अल इन वान क्लबलाई टाईब्रेकरमा ४२ गोल अन्तरले पराजित गर्दै नमोबुद्ध सप्तरीले उपाधि जितेको हो। उपाधि जितेसँगै सप्तरीले नगद २ लाख २ हजारसहित ट्रफी पाएको छ। उपविजेता बनेको आयोजक अल इन वान ले नगद १ लाख १ हजार रुपैयाँसहित ट्रफीमा चित्त बुझाएको छ। निर्धारित ६० मिनेट खेल एकएक गोलको बराबरीमा रोकिएपछि खेल टाईब्रेकरमा गएको थियो। टाईब्रेकरमा आयोजककी लक्ष्मी श्रेष्ठको प्रहारलाई सप्तरीकी गोल गोलकिपर पूजा रानाले विफल पारेकी थिइन्। त्यस्तै राष्ट्रिय टिमकी सदस्यसमेत रहेकी सबिता राना मगरको प्रहार भने गोल पोस्टमा ठोक्किएर फर्किएको थियो। आयोजकको तर्फबाट एलक्स चौधरी र छतरीका चौधरीले गोल गरेकी थिइन्। सप्तरीकी रोशनी क्षत्रीले गरेको प्रहार आयोजककी गोल रक्षक एलिसा चौधरीले बचाउ गरे पनि टिम कप्तान सुमित्रा तामाङ, कविता श्रेष्ठ, सलिना राना मगर र राष्ट्रिय टिमकी सदस्य समेत रहेकी रश्मि घिसिङले गोल गरिन्। त्यसअघि आयोजकका लागि मेनुका आलेले खेलको ३९ औं मिनेटमा गोल गर्दै टिमलाई अग्रता दिलाइन्। खेलको ४६ औं मिनेटमा सप्तरीले गोल फर्काए। सप्तरीकी रजनी थोकरले गरेको गोलले खेल टाईब्रेकरमा धकेलिएको थियो। प्रतियोगितामा आयोजककी सबिता राना मगरले प्लेयर अफ दी टुर्नामेन्ट को उपाधि जितिन। उनले नगद ७ हजार र ट्रफी पुरस्कार पाइन्। प्रतियोगितामा सर्वाधिक गोल कर्ता सप्तरीकी रजनी थोकरले हाई स्कोरर को उपाधि जितिन्। उनले नगद ६ हजार र ट्रफी पुरस्कार पाइन्। यस्तै उत्कृष्ट गोल रक्षक सप्तरीकी पूजा थापा, बेस्ट मिडफिल्डर सप्तरीकी रश्मि घिसिङ, बेस्ट डिफेन्स आयोजककी खुस्मा राई र बेस्ट स्ट्राइकर आयोजककी लक्ष्मी श्रेष्ठ घोषित भइन्। उनीहरूले जनही नगद ५ हजार र ट्रफी पुरस्कार पाए। यस्तै सप्तरीका अरुण राई प्रतियोगिताको बेस्ट कोच घोषित भए। उनले नगद ५ हजार र ट्रफी पुरस्कार पाएकी आयोजक अल इन वान क्लबका अध्यक्ष कृष्णबाबु योञ्जनले जानकारी दिए। प्रतियोगितामा झापा, इलाम, ताप्लेजुङ, सुनसरी, मोरङ, धनकुटा, उदयपुर र सप्तरीका ८ वटा टिमले सहभागिता जनाएका थिए।"
"डीएलएसमा ओमान २ रनले पराजित, फाइनलमा नेपाल र युएई भिड्ने",काठमाडौं : ओमानलाई डीएलएसमा २ रनले हराउँदै युएई एसीसी प्रिमियर कपको फाइनलमा पुगेको छ। मुलपानी क्रिकेट मैदानमा भएको सेमिफाइनल खेल वर्षाले प्रभावित भएपछि ओमान २ रनले पराजित भएको हो। टस हारेर ब्याटिङको निम्तो पाएको युएईले ३ बल अगावै अलआउट हुँदै २३६ रन बनाएको थियो। जवाफी ब्याटिङ गरेको ओमानले ४३ ओभरमा ६ विकेट गुमाउँदै १९० रन बनाउँदा खेल वर्षाले प्रभावित भएको थियो। ४३औं ओभरको समाप्तिमा विकेट गुमाएपछि डीएलएसमा ओमानको हार निश्चित भएको थियो। फाइनलमा नेपाल र युएई भिड्ने पक्का भएको छ। टियु क्रिकेट मैदानमा नेपाल र कुवेतबीच भएको खेल नजिताविहीन बनेपछि समूह एकको विजेतासमेत रहेको नेपाल फाइनलमा पुगेको थियो। नेपाल र युएईबीचको फाइनल खेल टियु क्रिकेट मैदानमा सोमबार हुनेछ।
नेपाल एसीसी प्रिमियर कपको फाइनलमा,काठमाडौं : नेपाल एसीसी प्रिमियर कपको फाइनलमा पुगेको छ। शनिबार टीयु क्रिकेट मैदानमा नेपाल र कुवेतबीचको सेमिफाइनल खेल नतिजाविहीन भएपछि समूह विजेता बनेको नेपाल फाइनलमा पुगेको हो। समूह ए मा रहेको नेपाल ३ खेलमा विजयी भएको थियो भने एक खेल वर्षाका कारण रद्द भएको थियो। शनिबार भएको सेमिफाइनल खेलमा टस हारेर ब्याटिङ गरको नेपालले ४२ ओभरमा ९ विकेटको क्षतिमा २८१ रन बनाएको थियो। वर्षाले खेल प्रभावित भएपछि ५० ओभरको खेलमा ४२ मा झारिएको थियो। २८२ रनको जवाफी ब्याटिङ गरेको कुवेतले भने ८३ ओभरमा ६ विकेटको क्षतिमा ३७ रन बनाएको थियो। त्यसपश्चात निरन्तर पानी पर्न थालेपछि खेल नतिजाविहीन बनेको थियो।
रोहित र कुशल मल्लको अर्धशतकमा नेपालले कुवेतलाई दियो २८१ रनको लक्ष्य,"काठमाडौं : कप्तान रोहित पौडेल र कुशल मल्लको अर्धशतकप्रेरित नेपालले एसीसी मेन्स प्रिमियर कपको सेमिफाइनलमा कुवेतविरुद्ध दुई सय ८१ रनको लक्ष्य दिएको छ। त्रिवि क्रिकेट मैदानमा टस हारेर ब्याटिङको निम्तो पाएको नेपालले ५० ओभरमा ९ विकेट गुमायो। नेपालका लागि चौथो नम्बरमा क्रिजमा उत्रिएका रोहितले ५६ बलमा चार चौका र एक छक्कासहित ५० रन पूरा गरे। कुशल मल्लसँग चौथो विकेटका लागि ९६ रनको साझेदारी गर्दै रोहित ९५ बलमा सात चौका र तीन छक्कासहित ९४ रन जोडेर पभिलियन फर्के। कुशलले पनि रोहितसँग एक सय दुई रनको साझेदारी गर्दै ४२ बलमा चार चौका र तीन छक्कासहित ५० रन पूरा गरेका थिए। रोहितसँगको साझेदारी एक सय ९ रनसम्म पुर्याएका कुशल ५७ रन बनाएर पभिलियन फर्के। त्यसअघि ओपनिङमा आएका कुशल ३९ बलमा सात चौका र एक छक्कासहित ४३ रन बनाएर अद्नान इद्रियसको बलमा यासिन पटेलको हातबाट क्याच भएका थिए। अन्य ब्याटरको प्रदर्शन उल्लेख्य रहेन। कुशल आउट भएसँगै क्रिजमा उत्रिएका भीम सार्की एक रन बनाएर पभिलियन फर्केका छन्। चौथो बलमा उनी मोहम्मद अस्लमको बलमा सान्दारुवानको हाटबाट क्याच भए। यस्तै, आसिफ शेख २८ बलमा एक चौका र तीन छक्कासहित ३१ रन जोडेर आउट भएसँगै नेपालले तेस्रो विकेट गुमाएको थियो। वर्षाका कारण २४औं ओभर पुगेपछि रोकिएको खेल वर्षा रोकिएपछि पुनः सुरु भएको हो। वर्षाकै कारण खेल ४२ ओभरमा घटाइएको थियो। कुवेतका लागि मोहम्मद अस्लम र अद्नान इद्रिसले तीनतीन तथा यासिन पटेल र सायेद मोनिबले एकएक विकेट लिए। पहिलो खेलमा मलेसिया, दोस्रो खेलमा ओमानलाई पराजित गरेको नेपालले तेस्रो खेलमा साउदी अरबसँग खेल रद्द भएपछि अंक बाँडेको थियो। समूह एको अन्तिम खेलमा कतारलाई हराएसँगै समूह विजेता बनेको नेपालले समूह बीको उपविजेता कुवेतसँग भेट निश्चित गरेको हो। कुवेतले हङकङ, बहराइन, सिंगापुरलाई पराजित गरेर यूएईसँग हारे पनि समूह उपविजेता बन्दै अन्तिम चारमा पुगेको हो। आजै मुलपानी क्रिकेट मैदानमा हुने अर्को सेमिफाइनलमा ओमान र यूएई भिड्दै छन्। ओमान समूह एको उपविजेता तथा यूएई समूह बीको विजेता बन्दै अन्तिम चारमा पुगेका हुन्।"
साहित्य सन्ध्यालाई हेमराज पहारी स्मृति पुरस्कार,"काठमाडौं : हेमराज पहारी स्मृति प्रतिष्ठानले नेपालको प्रगतिशील एवं प्रगतिवादी संस्था साहित्य सन्ध्यालाई हेमराज पहारी स्मृति पुरस्कार प्रदान गरेको छ। प्रतिष्ठानले शनिबार काठमाडौंमा आयोजित एक कार्यक्रममार्फत् एक लाख राशिको सो स्मृति पुरस्कार हस्तान्तरण गरेको हो। नेपाल प्रज्ञा प्रतिष्ठानका पूर्व कुलपति गंगा उप्रेती र प्रतिष्ठानकी अध्यक्ष रिता न्यौपाने पहारीले सो पुरस्कार हस्तान्तरण गरेका हुन्। गत वैशाखको पहिलो साता बसेको प्रतिष्ठानको बैठकले यस वर्ष सो स्मृति पुरस्कार साहित्य सन्ध्यालाई प्रदान गर्ने निर्णय गरेको थियो। त्यस्तै साहित्य सन्ध्याका अध्यक्ष राम विनयलाई पुरस्कार हस्तान्तरण गरिएको हो। २०३९ सालमा स्थापना भई हालसम्म ४३८ वटा नियमित मासिक कार्यक्रम गरिसकेको छ। युद्ध प्रसाद मिश्र, पारिजात, केवलपुरे किसान आदिको संरक्षकत्व र मार्गदर्शन प्राप्त संस्था भएकाले यसको उन्नयनका लागि सो पुस्कार दिने निर्णय भएको प्रतिष्ठानकी अध्यक्ष रिता न्यौपाने पहारीले बताइन्। उनले यो पुरस्कार हरेक वर्ष प्रदान गर्ने पनि घोषणा गरिन्। दुई दुई वर्षमा प्रदान गर्दै आएको यो पुरस्कारलाई अब हरेक वर्ष प्रदान गरिनेछ र यसको राशि पनि घटाइने छैन,' उनले भनिन्। २०४६ साल अघिको कसिदो राजनीतिक वातावरणमा प्रजातान्त्रिक आन्दोलनमा सिर्जनात्मक स्वर मुखरित गर्न युवा कविहरुलाई अभिप्रेरित गर्ने मञ्चको रुपमा स्थापित संस्था र अनुभवी पुस्ताबाट प्रशिक्षित हुँदै नयाँ पुस्तालाई प्रेरणा दिने कार्यशालाको रुपमा विकसित संस्था भएकाले यस वर्ष हेमराज पहारी स्मृति पुस्कार साहित्य सन्ध्यालाई दिने निर्णय भएको थियो सोही अनुसार आज हस्तान्तरण गरिएको हो, प्रतिष्ठानकी अध्यक्ष न्यौपानेले भनिन्। साहित्य संन्ध्या संस्था स्वंय पनि २०४२ सालदेखि निरन्तर स्रष्टा र नेपाली साहित्यको उन्नयन र विकासमा लागेको छ। कार्यक्रममा वरिष्ठ पत्रकार भैरव रिसाल, साहित्यकार अनिल पौडेल, लक्ष्मी निरौला, युद्धप्रसाद मिश्र प्रतिष्ठानका अध्यक्ष फणिन्द्र निरौला, हेमराज पहारीका पारिवारिक सदस्य अच्यूतराज पहारी र इन्दु अंशुले प्रतिष्ठानको विषयमा आफ्ना धारणा राखेका थिए। कार्यक्रममा स्वरकी धनी लोचन भट्टराईले हेमराज पहारीको गीत गाएकी थिइन्। पहारीका देशको अभिभारा कविता सञ्चयन र उत्तरी गोलाद्र्धको एक फन्को नियात्रा प्रकाशित र केही गीतहरू प्रकाशित भएका छन्।"
वर्षाले फेरि रोकियो नेपाल र कुवेतबीचको खेल,"काठमाडौं : एसीसी मेन्स प्रिमियर कपको सेमिफाइनलअन्तर्गत नेपाल र कुवेतबीचको खेल फेरि रोकिएको छ। त्रिवि क्रिकेट मैदानमा नेपालविरुद्ध डीएलएस मेथडमा २० ओभरमा एक सय ९४ रनको योगफल पछ्याइरहेको कुवेतले ८३ ओभरमा ६ विकेट गुमाएर ३७ रन मात्रै बनाएको छ। कप्तान रोहित पौडेल र कुशल मल्लको अर्धशतकप्रेरित नेपालले ५० ओभरमा ९ विकेट गुमाएर दुई सय ८१ रन बनाएको थियो। नेपालका लागि चौथो नम्बरमा क्रिजमा उत्रिएका रोहितले ५६ बलमा चार चौका र एक छक्कासहित ५० रन पूरा गरे। कुशल मल्लसँग चौथो विकेटका लागि ९६ रनको साझेदारी गर्दै रोहित ९५ बलमा सात चौका र तीन छक्कासहित ९४ रन जोडेर पभिलियन फर्केका थिए। कुशलले पनि रोहितसँग एक सय दुई रनको साझेदारी गर्दै ४२ बलमा चार चौका र तीन छक्कासहित ५० रन पूरा गरेका थिए। रोहितसँगको साझेदारी एक सय ९ रनसम्म पुर्याएका कुशल ५७ रन बनाएर पभिलियन फर्के। त्यसअघि ओपनिङमा आएका कुशल ३९ बलमा सात चौका र एक छक्कासहित ४३ रन बनाएर अद्नान इद्रियसको बलमा यासिन पटेलको हातबाट क्याच भएका थिए। अन्य ब्याटरको प्रदर्शन उल्लेख्य रहेन। कुशल आउट भएसँगै क्रिजमा उत्रिएका भीम सार्की एक रन बनाएर पभिलियन फर्केका छन्। चौथो बलमा उनी मोहम्मद अस्लमको बलमा सान्दारुवानको हाटबाट क्याच भए। यस्तै, आसिफ शेख २८ बलमा एक चौका र तीन छक्कासहित ३१ रन जोडेर आउट भएसँगै नेपालले तेस्रो विकेट गुमाएको थियो। वर्षाका कारण २४औं ओभर पुगेपछि रोकिएको खेल वर्षा रोकिएपछि पुनः सुरु भएको हो। वर्षाकै कारण खेल ४२ ओभरमा घटाइएको थियो। कुवेतका लागि मोहम्मद अस्लम र अद्नान इद्रिसले तीनतीन तथा यासिन पटेल र सायेद मोनिबले एकएक विकेट लिए। पहिलो खेलमा मलेसिया, दोस्रो खेलमा ओमानलाई पराजित गरेको नेपालले तेस्रो खेलमा साउदी अरबसँग खेल रद्द भएपछि अंक बाँडेको थियो। समूह एको अन्तिम खेलमा कतारलाई हराएसँगै समूह विजेता बनेको नेपालले समूह बीको उपविजेता कुवेतसँग भेट निश्चित गरेको हो। कुवेतले हङकङ, बहराइन, सिंगापुरलाई पराजित गरेर यूएईसँग हारे पनि समूह उपविजेता बन्दै अन्तिम चारमा पुगेको हो। आजै मुलपानी क्रिकेट मैदानमा हुने अर्को सेमिफाइनलमा ओमान र यूएई भिड्दै छन्। ओमान समूह एको उपविजेता तथा यूएई समूह बीको विजेता बन्दै अन्तिम चारमा पुगेका हुन्।"
एसीसी प्रिमियर कप : वर्षाका कारण रोकिएको खेल सुरु,"काठमाडौं : एसीसी मेन्स प्रिमियर कपको सेमिफाइनलअन्तर्गत वर्षाका कारण रोकिएको नेपाल र कुवेतबीचको खेल पुनः सुरु भएको छ। बर्षादको कारण झण्डै २ घण्टा रोकिएको खेल ४२ ओभरमा छोट्याएर सुरु गरिएको हो। कुवेतविरुद्ध नेपालले टस हारेर ब्याटिङ थालेको नेपालले १७ औं ओभरमा एक सय रन पूरा गरेको थियो। त्यसपछि २३ ओभर पूरा भएर २४औं ओभरको दोस्रो बलपछि खेल रोकिएको थियो। कीर्तिपुरस्थित त्रिवि क्रिकेट मैदानमा ९ बजे सुरु भएको खेलमा कुवेतका कप्तान मोहम्मद अस्लमले टस जितेर फिल्डिङ रोजेका थिए। नेपालका लागि ओपनिङमा आएका कुशल ३९ बलमा सात चौका र एक छक्कासहित ४३ रन बनाएर अद्नान इद्रियसको बलमा यासिन पटेलको हातबाट क्याच भएका थिए। कुशल आउट भएसँगै क्रिजमा उत्रिएका भीम सार्की एक रन बनाएर पभिलियन फर्केका छन्। चौथो बलमा उनी मोहम्मद अस्लमको बलमा सान्दारुवानको हाटबाट क्याच भए। यस्तै, आसिफ शेख २८ बलमा एक चौका र तीन छक्कासहित ३१ रन जोडेर आउट भएसँगै नेपालले तेस्रो विकेट गुमाएको थियो। अहिले क्रिजमा भएका कप्तान रोहित पौडेल ३० तथा कुशल मल्ल ३२ रन बनाएर खेलिरहेका छन्। नेपाली टिममा एक परिवर्तन भएको छ। मुख्य प्रशिक्षक मोन्टी देशाईले गुल्शन झाको स्थानमा आज करण केसीलाई प्लेइङ ११ मा स्थान दिएका छन्। पहिलो खेलमा मलेसिया, दोस्रो खेलमा ओमानलाई पराजित गरेको नेपालले तेस्रो खेलमा साउदी अरबसँग खेल रद्द भएपछि अंक बाँडेको थियो। समूह एको अन्तिम खेलमा कतारलाई हराएसँगै समूह विजेता बनेको नेपालले समूह बीको उपविजेता कुवेतसँग भेट निश्चित गरेको हो। कुवेतले हङकङ, बहराइन, सिंगापुरलाई पराजित गरेर यूएईसँग हारे पनि समूह उपविजेता बन्दै अन्तिम चारमा पुगेको हो। आजै मुलपानी क्रिकेट मैदानमा भइरहेको अर्को सेमिफाइनलमा ओमान र यूएई भिड्दै छन्। ओमान समूह एको उपविजेता तथा यूएई समूह बीको विजेता बन्दै अन्तिम चारमा पुगेका हुन्।"
एसीसी प्रिमियर कप : वर्षाका कारण खेल रोकियो,"काठमाडौं : एसीसी मेन्स प्रिमियर कपको सेमिफाइनलअन्तर्गत नेपाल र कुवेतबीचको खेल वर्षाका कारण रोकिएको छ। कुवेतविरुद्ध नेपालले टस हारेर ब्याटिङ थालेको नेपालले १७ औं ओभरमा एक सय रन पूरा गरेको थियो। त्यसपछि २३ ओभर पूरा भएर २४औं ओभरको दोस्रो बलपछि खेल रोकिएको छ। कीर्तिपुरस्थित त्रिवि क्रिकेट मैदानमा ९ बजे सुरु भएको खेलमा कुवेतका कप्तान मोहम्मद अस्लामले टस जितेर फिल्डिङ रोजेका थिए। नेपालका लागि ओपनिङमा आएका कुशल ३९ बलमा सात चौका र एक छक्कासहित ४३ रन बनाएर अद्नान इद्रियसको बलमा यासिन पटेलको हातबाट क्याच भएका थिए। कुशल आउट भएसँगै क्रिजमा उत्रिएका भीम सार्की एक रन बनाएर पभिलियन फर्केका छन्। चौथो बलमा उनी मोहम्मद अस्लमको बलमा सान्दारुवानको हाटबाट क्याच भए। यस्तै, आसिफ शेख २८ बलमा एक चौका र तीन छक्कासहित ३१ रन जोडेर आउट भएसँगै नेपालले तेस्रो विकेट गुमाएको थियो। अहिले क्रिजमा भएका कप्तान रोहित पौडेल १६ तथा कुशल मल्ल ११ रन बनाएर खेलिरहेका छन्। नेपालले १७ ओभरको समाप्तिमा तीन विकेट गुमाएर एक सय पाँच रन बनाएको छ। पहिलो खेलमा मलेसिया, दोस्रो खेलमा ओमानलाई पराजित गरेको नेपालले तेस्रो खेलमा साउदी अरबसँग खेल रद्द भएपछि अंक बाँडेको थियो। समूह एको अन्तिम खेलमा कतारलाई हराएसँगै समूह विजेता बनेको नेपालले समूह बीको उपविजेता कुवेतसँग भेट निश्चित गरेको हो। कुवेतले हङकङ, बहराइन, सिंगापुरलाई पराजित गरेर यूएईसँग हारे पनि समूह उपविजेता बन्दै अन्तिम चारमा पुगेको हो। आजै मुलपानी क्रिकेट मैदानमा हुने अर्को सेमिफाइनलमा ओमान र यूएई भिड्दै छन्। ओमान समूह एको उपविजेता तथा यूएई समूह बीको विजेता बन्दै अन्तिम चारमा पुगेका हुन्। वर्षाका कारण साँझ पाँच बजेसम्म खेल हुन नसके समूह चरणमा विजेता बनेको नेपाल फाइलनमा पुग्नेछ। यद्यपि, त्यसअघि सुपर ओभर मात्र हुने अवस्था भएपनि खेल हुनेछ।"
एसीसी प्रिमियर कपः १७औं ओभरमा नेपालको १०० रन पूरा,"नेपालका लागि ओपनिङमा आएका कुशल ३९ बलमा सात चौका र एक छक्कासहित ४३ रन बनाएर अद्नान इद्रियसको बलमा यासिन पटेलको हातबाट क्याच भएका थिए। काठमाडौं : एसीसी मेन्स प्रिमियर कपको सेमिफाइनलमा कुवेतविरुद्ध नेपालले टस हारेर ब्याटिङ थालेको नेपालले १७औं ओभरमा एक सय रन पूरा गरेको छ। कीर्तिपुरस्थित त्रिवि क्रिकेट मैदानमा ९ बजे सुरु भएको खेलमा कुवेतका कप्तान मोहम्मद आस्लामले टस जितेर फिल्डिङ रोजेका थिए। नेपालका लागि ओपनिङमा आएका कुशल ३९ बलमा सात चौका र एक छक्कासहित ४३ रन बनाएर अद्नान इद्रियसको बलमा यासिन पटेलको हातबाट क्याच भएका थिए। कुशल आउट भएसँगै क्रिजमा उत्रिएका भीम सार्की एक रन बनाएर पभिलियन फर्केका छन्। चौथो बलमा उनी मोहम्मद अस्लमको बलमा सान्दारुवानको हाटबाट क्याच भए। यस्तै, आसिफ शेख २८ बलमा एक चौका र तीन छक्कासहित ३१ रन जोडेर आउट भएसँगै नेपालले तेस्रो विकेट गुमाएको थियो। अहिले क्रिजमा भएका कप्ता रोहित पौडेल १६ तथा कुशल मल्ल ११ रन बनाएर खेलिरहेका छन्। नेपालले १७ ओभरको समाप्तीमा तीन विकेट गुमाएर एक सय पाँच रन बनाएको छ। नेपाली टिममा एक परिवर्तन भएको छ। मुख्य प्रशिक्षक मोन्टी देशाईले गुल्शन झाको स्थानमा आज करण केसीलाई प्लेइङ ११ मा स्थान दिएका छन्। नेपाली टिम ः रोहित पौडेल, आसिफ शेख, दीपेन्द्रसिंह ऐरी, करण केसी, सोमपाल कामी, कुशल भुर्तेल, ललित राजवंशी, भीम सार्की, सन्दीप लामिछाने, कुशल मल्ल, आरिफ शेख। पहिलो खेलमा मलेसिया, दोस्रो खेलमा ओमानलाई पराजित गरेको नेपालले तेस्रो खेलमा साउदी अरबसँग खेल रद्द भएपछि अंक बाँडेको थियो। समूह एको अन्तिम खेलमा कतारलाई हराएसँगै समूह विजेता बनेको नेपालले समूह बीको उपविजेता कुवेतसँग भेट निश्चित गरेको हो। कुवेतले हङकङ, बहराइन, सिंगापुरलाई पराजित गरेर यूएईसँग हारे पनि समूह उपविजेता बन्दै अन्तिम चारमा पुगेको हो। आजै मुलपानी क्रिकेट मैदानमा हुने अर्को सेमिफाइनलमा ओमान र यूएई भिड्दै छन्। ओमान समूह एको उपविजेता तथा यूएई समूह बीको विजेता बन्दै अन्तिम चारमा पुगेका हुन्।"
एसीसी प्रिमियर कपः ४३ रन बनाएर कुशल आउट,"नेपालका लागि ओपनिङमा आएका कुशल ३९ बलमा सात चौका र एक छक्कासहित ४३ रन बनाएर अद्नान इद्रियसको बलमा यासिन पटेलको हातबाट क्याच भए। काठमाडौं : एसीसी मेन्स प्रिमियर कपको सेमिफाइनलमा कुवेतविरुद्ध नेपालले टस हारेर ब्याटिङ थालेको नेपालको पहिलो विकेट पतन भएको छ। कीर्तिपुरस्थित त्रिवि क्रिकेट मैदानमा ९ बजे सुरु भएको खेलमा कुवेतका कप्तान मोहम्मद आस्लामले टस जितेर फिल्डिङ रोजेका थिए। नेपालका लागि ओपनिङमा आएका कुशल ३९ बलमा सात चौका र एक छक्कासहित ४३ रन बनाएर अद्नान इद्रियसको बलमा यासिन पटेलको हातबाट क्याच भए। कुशल आउट भएसँगै क्रिजमा उत्रिएका भीम सार्की एक रन बनाएर पभिलियन फर्केका छन्। चौथो बलमा उनी मोहम्मद अस्लमको बलमा सान्दारुवानको हाटबाट क्याच भए। नेपालले ११४ ओभर सकिँदा दुई विकेट गुमाएर ७८ रन बनाएको छ। नेपाली टिममा एक परिवर्तन भएको छ। मुख्य प्रशिक्षक मोन्टी देशाईले गुल्शन झाको स्थानमा आज करण केसीलाई प्लेइङ ११ मा स्थान दिएका छन्। नेपाली टिम ः रोहित पौडेल, आसिफ शेख, दीपेन्द्रसिंह ऐरी, करण केसी, सोमपाल कामी, कुशल भुर्तेल, ललित राजवंशी, भीम सार्की, सन्दीप लामिछाने, कुशल मल्ल, आरिफ शेख। पहिलो खेलमा मलेसिया, दोस्रो खेलमा ओमानलाई पराजित गरेको नेपालले तेस्रो खेलमा साउदी अरबसँग खेल रद्द भएपछि अंक बाँडेको थियो। समूह एको अन्तिम खेलमा कतारलाई हराएसँगै समूह विजेता बनेको नेपालले समूह बीको उपविजेता कुवेतसँग भेट निश्चित गरेको हो। कुवेतले हङकङ, बहराइन, सिंगापुरलाई पराजित गरेर यूएईसँग हारे पनि समूह उपविजेता बन्दै अन्तिम चारमा पुगेको हो। आजै मुलपानी क्रिकेट मैदानमा हुने अर्को सेमिफाइनलमा ओमान र यूएई भिड्दै छन्। ओमान समूह एको उपविजेता तथा यूएई समूह बीको विजेता बन्दै अन्तिम चारमा पुगेका हुन्।"
प्रथम उपमेयर गोल्डकप महिला फुटबलको उद्घाटन खेलमा सुनसरी विजयी,"उदयपुर : उदयपुरको सदरमुकाम गाईघाटमा शनिबारबाट सुरु भएको उपमेयर गोल्डकप महिला फुटबल प्रतियोगिताको उद्घाटन खेलमा माउण्ट एभरेष्ट स्पोटिङ क्लब सुनसरी विजयी भएको छ। त्रियुगा नगरपालिका उपमेयर कोषको सहयोगमा उदयपुर फुटबल संघले आयोजना गरेको प्रतियोगिताको पहिलो खेलमा टाइब्रेकरमा सुनसरीले जित निकालेको हो। निर्धारित ६० मिटेको खेल गोलरहित बराबरीमा टुङ्गिएपछि टाइब्रेकरमा वाग्मती युथ क्लब सर्लाहीलाई ३१ ले पछि पार्दै सुनसरीले जित निकालेको हो। टाइब्रेकरको सदुपयोग गर्दै सुनसरीको तर्फबाट सरिता राई, आशिका मगर र अन्जना राईले गोल गरे। प्रतिउत्तरमा सर्लाहीका मन्दिरा राईले एक गोल गर्दै समूहलाई सान्त्वना दिलाइन्। प्रतियोगितामा खेल अनुशासन कायम नगरेको भन्दै सुनसरीका गोलकिपर अनु बस्नेतलाई मुख्य रेफ्री अम्बर राईले एलो कार्ड दिए। निकै प्रतिस्पर्धात्मक खेलमा दुवै पक्षबाट गोलपोष्टमा प्रहार भए पनि गोलमा परिणत हुन सकेन। अन्ततः टाइब्रेकरको सुनसरीले भरपुर सदुपयोग गर्यो। दुवै समूहले गोल गर्ने थुप्रै अवसर गुमाए। प्रतियोगिताको म्यान अफ दी म्याच सुनसरीका अन्जना राई घोषित भए। उनलाई नगद दुई हजारले सम्मान गरिएको आयोजक समितिका अध्यक्ष रञ्जन कार्कीले बताए। उनका अनुसार आइतबारको खेल एनबिवाईसी सप्तरी र हेटौडा फुटबल क्लब मकवानपुरबीच हुने छ। सुनसरी, सर्लाही, झापा, सप्तरी, मकवानपुर, मोरङ्ग र उदयपुर गरी ८ वटा टिम सहभागी रहेको प्रतियोगिताको विजेताले १ लाख र उपविजेताले ५० हजार पाउने छ। त्रियुगा नगरपालिका युवा तथा खेलकुद विकास समितिको समन्वयमा सञ्चालित उपमेयर प्रतियोगिता उदयपुरकै लागि यो पहिलो हो। प्रतियोगिताको उद्घाटन गर्दै त्रियुगा नगरपालिकाका मेयर बसन्तकुमार बस्नेतले महिला फुटबल प्रतियोगिताले महिलाको नेतृत्व विकास मात्र नभई सामाजिक र राष्ट्रिय प्रतिष्ठासँग जोडिने बताए। उनले नगरपालिकाले खेलकुद क्षेत्रलाई प्राथमिकता राखेर सबै वडामा खेलमैदान निर्माण कार्य अघि बढाएको बताए। उपमेयर महेश्वरी राईले खेलकुद एउटा इज्जत र गौरवको विषय भएकाले यसलाई राशी भन्दा पनि महिलाको नेतृत्व विकास र समानताका नारालाई आत्मसाथ गरेको बताइन्। उनले खेल क्षेत्रमा महिलाहरूको सहभागिता सुनिश्चतता गर्दै अब्बल प्रदर्शनले राष्ट्रको पहिचान झल्कने बताइन्।"
एसीसी प्रिमियर कप : नेपालले टस हारेर ब्याटिङ गर्ने,"मुख्य प्रशिक्षक मोन्टी देशाईले गुल्शन झाको स्थानमा आज करण केसीलाई प्लेइङ ११ मा स्थान दिएका छन्। काठमाडौं : एसीसी मेन्स प्रिमियर कपको सेमिफाइनलमा कुवेतविरुद्ध नेपालले टस हारेर ब्याटिङको निम्तो पाएको छ। कीर्तिपुरस्थित त्रिवि क्रिकेट मैदानमा ९ बजे सुरु हुने खेलका लागि कुवेतका कप्तान मोहम्मद आस्लामले टस जितेर फिल्डिङ रोजेका हुन्। नेपाली टिममा एक परिवर्तन भएको छ। मुख्य प्रशिक्षक मोन्टी देशाईले गुल्शन झाको स्थानमा आज करण केसीलाई प्लेइङ ११ मा स्थान दिएका छन्। पहिलो खेलमा मलेसिया, दोस्रो खेलमा ओमानलाई पराजित गरेको नेपालले तेस्रो खेलमा साउदी अरबसँग खेल रद्द भएपछि अंक बाँडेको थियो। समूह एको अन्तिम खेलमा कतारलाई हराएसँगै समूह विजेता बनेको नेपालले समूह बीको उपविजेता कुवेतसँग भेट निश्चित गरेको हो। कुवेतले हङकङ, बहराइन, सिंगापुरलाई पराजित गरेर यूएईसँग हारे पनि समूह उपविजेता बन्दै अन्तिम चारमा पुगेको हो। आजै मुलपानी क्रिकेट मैदानमा हुने अर्को सेमिफाइनलमा ओमान र यूएई भिड्दै छन्। ओमान समूह एको उपविजेता तथा यूएई समूह बीको विजेता बन्दै अन्तिम चारमा पुगेका हुन्। नेपाली टिम : रोहित पौडेल, आसिफ शेख, दीपेन्द्रसिंह ऐरी, करण केसी, सोमपाल कामी, कुशल भुर्तेल, ललित राजवंशी, भीम सार्की, सन्दीप लामिछाने, कुशल मल्ल, आरिफ शेख।"
एनआरटीसँग हार्यो थ्रीस्टार,लिगमा तेस्रो हार बेहोरेको थ्रीस्टार १३ खेलमा २२ अंक जोड्दै दोस्रो स्थानमा छ। काठमाडौं : न्युरोड टिम एनआरटीले सहिद स्मारक ए डिभिजन लिग फुटबलमा जित निकालेको छ। सातदोबाटोस्थित एन्फा कम्प्लेक्समा शुक्रबार भएको खेलमा एनआरटीले थ्रीस्टारलाई १० गोलले पराजित गरेको हो। एनआरटीलाई जित दिलाउन सञ्जीव विष्टले निर्णायक गोल गरेका थिए। उनले खेलको ३७औं मिनेटमा गोल गरेका थिए। थ्रीस्टारका गोलरक्षकको हातबाट फुत्किएको रिबाउन्ड बललाई सञ्जीवले जाली चुमाएका थिए। त्यसअघि थ्रीस्टारका सन्तोष साहुखल पेनाल्टीमा चुकेका थिए। एनआरटीका गौरव श्रेष्ठले पेनाल्टी क्षेत्रभित्र पिटर सेगुनलाई लडाएपछि थ्रीस्टारले पेनाल्टी पाएको थियो। जसलाई सन्तोषले गोलमा परिणत गर्न सकेनन्। उनको प्रहार बाहिरिएको थियो। जारी लिगमा एनआरटीको चौथो जित हो। १३ खेलमा १६ अंक जोडेको एनआरटी अंक तालिकाको आठौं स्थानमा छ। हारसँगै थ्रीस्टारले शीर्ष स्थानमा उक्लने अवसर गुमाएको छ। लिगमा तेस्रो हार बेहोरेको थ्रीस्टार १३ खेलमा २२ अंक जोड्दै दोस्रो स्थानमा छ। शीर्ष स्थानको जावलाखेलले १२ खेलमा २३ अंक जोडेको छ।
नेपाल व्यवसाय शिखर सम्मेलन हुँदै,"काठमाडौं : काठमाडौंमा नेपाल व्यवसाय शिखर सम्मेलन हुने भएको छ। नेपालको वर्तमान आर्थिक एवं बैंकिङ अवस्था, चुनौती तथा समाधानका उपायका बारेमा गहन विचारविमर्श गर्न सम्मेलन हुन लागेको हो। वित्तीय संस्था परिसंघ नेपाल (सिविफिन)ले अर्थतन्त्रका वर्तमान चुनौति तथा समृद्धिको मार्गचित्रमा केन्द्रित हुने जानकारी दिएको छ। नेपाल सरकार, बैंक तथा वित्तीय संस्था परिसंघ नेपाल (सिविफिन) तथा नेपाल बिजनेस इन्स्टिच्युटको संयुक्त आयोजनामा संचालन हुने सो सम्मेलन आगामी वैशाख २४ गते दरबार मार्गस्थित होटल याक एण्ड यतीमा हुने छ। अर्थतन्त्रको नकारात्मक प्रभावबारे चिरफार गर्न सम्मेलन गर्न लागेको आयोजकले जनाएको छ। नेपाल विजनेश ईन्स्टिच्यूट (एनबीआई)का कोफाउण्डर विशाल गैरे हाल उद्योगी व्यवसायीहरूको मनोबल निकै घटेको, विभिन्न कारणले मागमा संकुचन आई उत्पादन प्रभावित जस्ता समस्या समाधानका विषयमा समेत सरोकारवालाहरूले विशेष प्रस्तुति दिने बताए। सम्मेलनमा आर्थिक, बैकिङ एवं व्यावसायिक क्षेत्रका विभिन्न पक्षहरूमा गरिने व्यापक छलफल तथा बहसमा प्राप्त हुने पृष्ठ पोषणहरूलाई संश्लेषण गरिने छ। आर्थिक एवं बैकिङ सुधार तथा आत्मनिर्भर तन्त्रको भावी कार्यदिशाका बारेमा बहुपयोगी भिजन डकुमेन्ट तयार गर्ने र नेपाल सरकार तथा सरोकारावाला निकायहरूसमक्ष बाउने यस सम्मेलनको मुख्य उद्देश्य रहेको बताइएको छ। सिविफिनका अध्यक्ष पवनकुमार गोल्यानले बैंक तथा वित्तीय संस्थाको लगानी ८५ प्रतिशत ट्रेडिङमा भएको तर दिगो विकासमा कम भएकोमा चिन्ता व्यक्त गरे। नेपालले बर्सेनि अर्बौको खाद्यवस्तु आयात गरीरहेको तर कृषिमै लगानी बढाएर खाद्य सुरक्षामा पनि लगानी बढाउन जरुरी भएकोमा सरोकारवालाको ध्यानाकर्षण गराए। सिविफिनका वरिष्ठ उपाध्यक्ष भोजबहादूर शाह मुलुकमा जतिसुकै रेमिट्यान्स भित्रिए पनि यसको खपत उपभोग्य वस्तुमै खर्चिने प्रवृत्ति बढेको बताए। सरकारले पनि उत्पादन बढाएर निर्यात गर्नुभन्दा आयात गरेर भन्सारबाट कर उठाउनै केन्द्रित भएको उनले टिप्पणी गरे। सिविफिनका उपाध्यक्ष राजेश उपाध्याय व्यवसायीहरू पनि पारदर्शी नभएको औंल्याए। अब सबैले विकासको बाटो पहिल्याएर अर्थतन्त्र सवल बनाउन लाग्नुपर्ने बताए। कोभिड१९ को महामारी र विश्वमा विकसित विभिन्न राजनीतिक आर्थिक परिघटनाहरूका कारण नेपालको अर्थतन्त्रमा नकारात्मक असरहरू देखा परिरहेको छ। आम जनजीवन समेत असहज बन्दै गइरहेको कारण अर्थतन्त्रका बारेमा आमरुपमा व्यापक चिन्ता र चासो बढेकोले पनि यसको निकास खोज्न सरकारलाई दबाब दिन पनि यो सम्मेलन गर्न लागेको एनविआईका कोफाउण्डर गैरेको भनाइ छ। सम्मेलनमा करिब ४ सय जनाको सहभागिता रहने छ।"
"खेतमा सहर, सडक बने नहर","फेवातालमा बाँध बाँधेर सिँचाइ सुविधा पुर्याइएका बिरौटा फाँट, सेती नदीमा बाँध बाँधेर सिँचाइ सुविधा पुर्याइएका कुँडहर, चाउँथे फाँट, लेखनाथका विजयपुर र शिशुवा फाँटहरू अहिले कंक्रिट जंगलमा परिणत भइरहेका छन्। पोखरा : पोखरा महानगरपालिका क्षेत्रका उर्वर कृषि भूमिमा सिँचाइ सुविधा पुर्याउन सरकारले करोडौं खर्च गरेको छ। तर, सरकारकै लापरबाहीका कारण ती योजना मासिँदै छन्। फेवातालमा बाँध बाँधेर सिँचाइ सुविधा पुर्याइएका बिरौटा फाँट, सेती नदीमा बाँध बाँधेर सिँचाइ सुविधा पुर्याइएका कुँडहर, चाउँथे फाँट, लेखनाथका विजयपुर र शिशुवा फाँटहरू अहिले कंक्रिट जंगलमा परिणत भइरहेका छन्। यसलाई नियालिरहेका विज्ञ भन्छन्, सरकारले बेलैमा कृषि र गैरकृषि भूमिको वर्गीकरण नगर्दा यस्तो अवस्था आएको हो। नागरिक समाज पोखराका पूर्वसंयोजक विष्णुहरि अधिकारी सरकार र कुनै पनि पालिकाले अझै पनि कृषि, गैरकृषि क्षेत्र, व्यावसायिक क्षेत्र र बसोबास गर्ने क्षेत्रको छुट्टाछुट्टै वर्गीकगरण गरेर व्यवस्थित सहर बनाउने योजना अगाडि नबढाउँदा यस्तो समस्या आएको बताउँछन्। जहाँ तही अव्यवस्थित र बेथितीका रूपमा सहर बस्दा नेपालजस्तो भूकम्पको उच्च जोखिम रहेको देशमा ठूलो भूकम्प आउँदा हुने जोखिम उच्च छ। पर्यावरणीय जोखिमको साथै कृषि उत्पादनमा पनि उस्तै प्रभाव पर्दै गएको छ। प्रजातन्त्र प्राप्तिको ३३ वर्षपछि कृषि भूमि मासिने अवस्थामा पुग्दा बल्ल सरकारले कृषि र गैरकृषि भूमिको वर्गीकरण गर्ने जिम्मा पालिकालाई दिएको छ। त्यहाँ पनि जग्गा दलाल र जमिन्दारले मात्र होइन किसानले पनि आफ्नो भूमिलाई कृषि भूमिमा नपार्न ठूलो दबाब दिएको जनप्रतिनिधि नै बताउँछन्। २०४२ सालअघि सम्म पोखराका चाउँथे फाँट, कुँडहर, मझेरीपाटन र गैरीखेतलगायत क्षेत्रका किसानले धान रोप्न कहिले वर्षा हुन्छ र भलपानी छोपेर खेत रोपौंला भनेर कुनुपर्ने अवस्था थियो। चीन सरकारले सेतीमा बाँधा बाधेर सिँचाइ सुविधाका रूपमा नहर बनाएपछि बर्खे धानसमेत नहुने फाँटमा चैते धान पनि झुल्न थाल्यो। एक खेती पनि हुन मुस्किल पर्ने अवस्थामा दुई खेती धान हुन थालेपछि किसान दंग परेका थिए। सिँचाइ सुविधा भएपछि खेतबारीमा तरकारी उत्पादन पनि बढ्दै गएको थियो। अहिले भने तिनै सिँचाइ सुविधा भएका कृषि भूमि अधिकांश कंक्रिट जंगलमा परिणत हुँदै गएको छ। त्यतिबेला ५० करोड लागतमा सेती नहर निर्माण भएको जलस्रोत तथा सिँचाइ विकास डिभिजन कार्यालय कास्कीका डीई किरण आचार्य बताउँछन्। चीन सरकारको सहयोगमा बनेको सेती सिँचाइ योजनाबाट १०८० रोपनी क्षेत्रमा सिँचाइ सुविधा पुर्याएको थियो। पुराना सिँचाइ सुविधा भएका खेती योग्य जमिनमा बस्ती बसे पनि तल्लो क्षेत्रमा सिँचाइ सर्दै गएको जलस्रोत तथा सिँचाइ विकास डिभिजन कार्यालय कास्कीका डीई आचार्यले सुनाए। जमिन धेरै, पानी कम भएकोले पहिले सिँचाइ सुविधा भएका जमिनमा बस्ती बसे पनि अहिले तल्लो भागमा त्यति नै क्षेत्रफलमा सिँचाइ हुँदै आएको उनले सुनाए। पोखरामा १५२० हजार रोपनी क्षेत्रफल छ। त्यसमा १०८० रोपनी सेती नहरको सिँचाइ क्यापासिटी रहेको र पुरानो जमिनमा बस्ती बसेपछि तल्लो भागतर्फ सरेको उनको तर्क छ। कृषि विज्ञले भने सरकारले समयमै कृषि र गैरकृषि भूमि नछुट्ट्याउँदा कृषि क्षेत्र मासिँदै गएको बताएका छन्। सेती नहरबाट सिँचाइ सुविधा पुगेका मझेरी पाटनको बीचमा पोखरा अन्तर्राष्ट्रिय विमानस्थल बनेपछि भने त्यस क्षेत्रको कृषि भूमिमा सिँचाइ पुर्याएका सबै संरचना मासिएको आचार्यले बताए। यसैले त्यस क्षेत्रमा सिँचाइ सुविधा पुर्याउन समस्या परेको उनले सुनाए। चार सय हेक्टर जति विमानस्थलभन्दा तल्लो भागमा कृषि भूमि रहेको र त्यसमा सिँचाइ सुविधा पुर्याउन बीचमा विमानस्थल बनेकोले समस्या परेको आचार्यले बताए। पोखरा १५ उपल्लो हेम्जास्थित फाँटमा बसेको बस्ती। तस्बिर : कृष्णमणि बराल पोखरा१७ बिरौटा फाँटमा सिँचाइ सुविधाका लागि सरकारले पुरानो बाँध भत्केपछि २०३५ सालमा करोडौं खर्चेर फेवातालमा नयाँ बाँध निर्माण गरियो। फेवा नहरबाट विद्युत् पनि निकालिएको छ। तर पछिल्लो समयमा बिरौटा फाँटमा पनि बस्ती बसेको छ। फेवा नहरबाट ३५० हेक्टर क्षेत्रफलमा सिँचाइ सुविधा हुन्थ्यो। अहिले सिँचाइ सुविधा भएका पुरानो फाँटमा बस्ती बसेपछि तल्लो भागमा सिँचाइ सरेको र त्यस क्षेत्रतर्फ पनि बस्ती बस्ने क्रम बढिरहेको फेवा नहर सिँचाइ प्रणाली जल उपभोक्ता समितिका अध्यक्ष पुण्डरी बरालले बताए। बेगनास तालमा बाँध बाँधेर लेखनाथ क्षेत्रका फाँटमा सिँचाइ हुँदै आएको छ। तर यस क्षेत्रका फाँटहरूमा पनि बस्ती बढ्ने क्रम तीव्र छ। लेखनाथ क्षेत्रका खेती योग्य भूमिहरू पनि क्रमशः कंक्रिट जंगलमा परिणत हुँदै गएका छन्। फेवातालको संरक्षणका लागि महत्त्वपूर्ण रहेका पोखराको फेवा फाँटमा पनि दलदल, पानीको मूलहरू समेत पुरेर बस्ती बस्ने क्रम सुरु भएको छ। यसतर्फ पनि सरकारको ध्यान पुगेको देखिँदैन। फेवा फाँटमा उत्पादन हुने जेठोबूढो धान अन्य नेपाली धानभन्दा नेपाली बजारमा निकै महँगोमा बिक्री हुन्छ। पछिल्लो समयमा फेवा फाँटमा पनि बस्ती बस्न सुरु भएको छ। बस्ती बस्ने क्रम सुरु भएसँगै फेवातालको मुख्य पानीको स्रोत हर्पन खोला पनि प्रदूषणको चपेटामा परेको छ। जस्को कारण फेवाताल मुहानबाटै प्रदूषण हुने क्रम पनि सुरु भएको छ। सिँचाइका लागि बनेको नहर बन्यो बाटो सिँचाइका लागि बनेको सेती नहर वरपर बस्ती बसेपछि त्यही नहरमा अहिले स्ल्याप राखेर बाटो बनाइएको छ। कुनै क्षेत्रमा नहरमा पानी बग्नै रोकेर बाटो मात्र बनेको छ भने कतै मुनिबाट पानी बग्न दिएरै नहर माथि ढलान गरेर सडक बनाइएको छ। सिँचाइका लागि निर्माण भएको नहरमाथि बाटो बन्नु गैरकानुनी भएको जलस्रोत तथा सिँचाइ विकास डिभिजन कार्यालय कास्कीका डीई आचार्यले बताए। बढ्दो सहरीकरण र आवाससँगै नहरलाई मासेर अथवा नहर माथि स्ल्याप हालेर बाटो बनेको छ। यो अतिक्रण भयो भनेर प्रतिवेदन बनाएर सम्बन्धित कार्यालयलाई दिएको उनले सुनाए। कहाँ कसरी नहर अतिक्रमण भएको छ रिपोर्ट बनाएर मन्त्रालयमा बुझाएको छु सबै कुरा खोजी भयो भने कानुनी कारवाही हुन्छ उनले सुनाए। सरकारले समयमै कृषि र गैरकृषि भूमि नछुट्ट्याउँदा खेत मासिँदै धान फल्ने र सिँचाई पुगेका फाँटहरू कंक्रिट जंगलमा परिणत बिचमा विमानस्थल बनेपछि चार सय हेक्टर कृषि भूमिमा सिँचाइ सुविधा पुर्याउन समस्या सिँचाइका लागि बनेको सेती नहरमा स्ल्याप राखेर बाटो बनाइयो, दायाँ बायाँ बस्ती बस्यो २८ वर्षमा एक हजार हेक्टर कृषि भूमि घट्यो खेतमा बस्ती बसेपछि जिल्लाकै उत्पादनले धान्न छाड्यो फेवातालमा पानी कम भएको अवस्थामा रिचार्जसमेत गर्न सेतीको पानी प्रयोग गर्ने उद्देश्यले नहर खेत बारीमा सिँचाइ गर्दै फेवामा मिसाइएकोमा अहिले बैदाम क्षेत्रको सेती नहरमा पानी बग्दैन। सेती नहरमा प्लास्टिकजन्य फोहोरसमेत फाल्दा ताल प्रदूषणको चपेटामा परेपछि नहर बुलौदी खोलामा झारेर बैदामतर्फ जाने पानी रोकिएको हो। नरहमा अहिले ढलान गरेर बाटो बनेको छ। कुँडहर, नुवार, फूलबारी, मासबारलगायतका क्षेत्रका सेती नहरमाथि पनि ढलान गरेर बाटो निर्माण गरिएको छ। नहरमाथि बाटो निर्माणका लागि पोखरा महानगरपालिका र गण्डकी प्रदेश सरकारको पनि लगानी छ। १९९० देखि २०१८ मा पोखरामा एक हजार हेक्टर कृषि भूमि घट्यो पोखरामा २८ वर्षको अवधिमा सिँचाइ सुविधा भएका ठूला क्षेत्रफल कंक्रिट जंगलमा परिणत भएको एक अध्ययनले देखाएको छ। सन् १९९० देखि २०१८ सम्मको पोखराको कृषि भूमिको अवस्था अध्ययनको क्रममा यो अवधिमा १ हजार हेक्टर (२० हजार रोपनी) कृषि भूमि घटेको पाइएको हो। त्यस यताका चार वर्षमा पनि कृषि भूमिमा घर बन्ने क्रम अझै तीव्र बनेको कृषि विज्ञहरूले बताएका छन्। गाउँ छाडेर सहर पस्ने क्रम तीव्र छ। पक्की सडक पुगेका, बिजुली, पानीको सुविधा भएका गाउँबाट पनि उच्च शिक्षा अध्ययन र रोजगारका अवसर खोज्दै सहर पस्ने क्रम बढेको हो। वैदेशिक रोजगारमा रहेका परिवारका सदस्य पनि छोराछोरीलाई राम्रो विद्यालय पढाउने योजना बुनेर पोखरा बजार क्षेत्रमा जमिन किनेर बसाइँसराइ गर्नेको संख्या पनि उस्तै छ। माओवादी द्वन्द्वको समयमा (सरकार र आन्दोलनरत पक्ष दुवैको कारण ज्यान जोखिममा पर्ने देखेर) सुरक्षा खोज्दै गाउँ छाडेर सहर पसेकाहरूको संख्या पनि धेरै नै छ। गाउँका उर्वरभूमि बाँझो रहँदै गयो र सहरका सिँचाइ सुविधा भएका उर्वरभूमि कंक्रिट जंगलमा परिणत हुँदै जानुका कारण अन्नबाली, तरकारीलगायत कृषि उत्पादन घटेर परनिर्भरता बढ्दै गएको कृषि विज्ञ बताउँछन्। पोखरा र भरतपुर महानगरपालिकामा सहरी भूमि प्रयोग परिवर्तनको स्याटेलाइट छवि आधारित अनुगमन र ड्राइभिङ कारकहरूको मूल्यांकन गरिरएको थियो। यस अध्ययनले गण्डकी बेसिनका दुई महानगरपालिका पोखरा र भरतपुरमा सन् १९९० देखि २०१८ को अवधिमा भएका सहरी भूमि परिवर्तनको विश्लेषण गरेको छ। त्यस अवधिमा गरिएको ल्यान्डस्याटेलाइट छविहरू पर्यवेक्षित वर्गीकरण विधिहरू प्रयोग गरेर विश्लेषण गर्दा पछिल्लो २८ वर्षमा पोखरामा ३०० प्रतिशत र भरतपुरमा झन्डै पाँच सय प्रतिशतले निर्माण क्षेत्र उल्लेखनीय रूपमा वृद्धि भएको नतिजा देखिएको हो। सहरी वृद्धि आर्थिक विकासको प्रमुख सूचक हो जर्नल अफ रिसोर्स एन्ड इकोलोजीमा भनिएको छ। तर एकै समयमा अव्यवस्थित सहरी वृद्धिले गम्भीर सामाजिक आर्थिक, वातावरणीय र सहरी भूमि व्यवस्थापन समस्याहरू सिर्जना गर्ने रिपोर्टमा उल्लेख छ। अध्येताहरूले सहरी क्षेत्रहरूको दिगो विकासको लागि सहरी परिदृश्य परिवर्तनको प्रक्रियालाई बुझ्न महत्त्वपूर्ण हुने बताएका छन्। अनुसन्धानकर्मी राजु राई, झाङ इली, बसन्त पौडेल, नरेन्द्र खनाल र विपीन आचार्यले सन् २०२० को जनवरीमा प्रकाशन गरेको जर्नल अफ रिसोर्स एन्ड इकोलोजीको रिपोर्टअनुसार पोखरा महानगरपालिका र भरतपुर महानगरपालिकामा सन् १९९० देखि २०१८ को बीचमा कृषि भूमि विश्लेषण गरिएको थियो। यो अवधिको २८ वर्षमा पोखरा महानगरपालिकामा कृषि भूमि ४८४३ प्रतिशतबाट ४६२० प्रतिशतमा घटेको पाइएको छ। भरतपुर महानगरपालिकामा यही अवधि ( सन् १९९० देखि २०१८) मा ५९९३ प्रतिशतबाट ५३१६ प्रतिशतसम्म देखिएको अध्ययनमा जनाइएको छ। दुवै सहरहरू भविष्यमा अझै बढ्न सक्ने सम्भावना रहेको पनि अध्ययन रिपोर्टमा उल्लेख गरिएको छ। दुवै सहर उच्च स्तरको व्यावसायिक गतिविधि र आधुनिक सेवासुविधाहरू समेट्ने क्षेत्रमा अवस्थित रहेको उल्लेख छ। अव्यवस्थित सहरी वृद्धिलाई न्यूनीकरण गर्न दिगो सहरी विकासका लागि योजना र नीतिहरूद्वारा सम्बोधन गर्नुपर्ने सुझाव छ। नेपालका युवा वैज्ञानिक, रिसर्चरहरूले विभिन्न विषयमा यसरी अध्ययन गरी रिपोर्ट प्रकाशन गरे पनि सरकारी पक्षले यसरी गहन अध्ययन गरेर निकालेका रिपोर्टलाई आधार मानेर न कार्यान्वयनतर्फ लाग्छ न त सरकार आफूले नै अध्ययन गरेर जमिनको भूउपयोग नीति कार्यान्वयन गर्नेतर्फ नै लाग्ने गरेको पाइएको छ। २०४६ सालको जनआन्दोलनपछि प्रजातान्त्रिक पार्टीहरू पटकपटक सरकारमा पुगे। देश हाँके तर प्रजातन्त्र प्राप्तिको ३३ वर्षमा पनि कृषि र गैरकृषि भूमि अझै छुटिएको छैन। कृषि भूमि सकिने अवस्था पुगेपछि बल्ल कृषि र गैरकृषि भूमि छुट्ट्याउन महानगर, नगरपालिका, र गाउँपालिकालाई सरकारले जिम्मा दिएको छ। यसमा पनि स्पस्ट नीति नहुँदा जग्गा दलालहरू, जमिन्दारहरूले आफ्नो अनुकूल बनाउन पालिकाहरूलाई दबाब दिएको पोखरा महानगरपालिकाका वडाध्यक्ष बताउँछन्। कास्कीको धान उत्पादनले पुग्दैन कस्केलीलाई कास्की जिल्लामा उत्पादन भएको जेठोबूढो, पहेंलेलगायतका धान २०५३०५४ सम्म निर्यात हुने गरेको सम्झन्छन् पोखरेली उद्यमी आनन्दराज मुल्मी। नेपाल उद्योग वाणिज्य महासंघका पूर्वअध्यक्षसमेत रहेका मुल्मी सस्तो चामल खाने नागरिकका लागि भैरहवाबाट मन्सुली चामल आयात गर्ने भए पनि त्यो परिमाणभन्दा बढी मगमग बास्ना आउने जेठोबूढोलगायतका धान कास्कीले निर्यात गर्ने गरेको सुनाए। सिँचाइ सुविधा भएका जमिनमै बस्ती बसेपछि भने अब यो अवस्था नरहेको उनले बताए। त्यसपछिका वर्षहरूमा क्रमशः कास्की जिल्लामा उत्पादन भएको धानले अपुग भएपछि बाहिरबाट धान आयात गर्नुपर्ने अवस्था आएको हो। कास्कीमा बर्सेनि १ लाख १ हजार टन खाद्यान्न चाहिन्छ। उत्पादन भने ७६ हजार टनमात्र हुने तत्कालीन कृषि विकास कार्यालय कास्कीको तथ्यांक छ। आवश्यक खाद्यान्न उत्पादन नहुनुमा कृषि भूमि बाँझो रहने क्रम बढ्दै जानु, खेती सिँचाइ सुविधा भएका जमिनमा बस्ती बस्ने क्रम बढ्नु र जमिनको अनुत्पादक प्रयोग मुख्य कारण रहेको कृषि विज्ञ बताउँछन्। कास्कीमा खेतीयोग्य भूमि ६८ हजार ९ सय ६७ हेक्टर रहेकोमा ४८ हजार ६ सय ३३ हेक्टरमा मात्रै खेती गरिन्छ। बाँकी बाँझै रहन्छ। कतिपय जमिनमा सिँचाइ अभावका कारण पनि बाँझै रहने गरेका छन्। तत्कालीन कृषि विकास कार्यालय कास्कीको तथ्यांकअनुसार २६ हजार ७ सय ५७ हेक्टरमा मात्र सिँचाइ सुविधा रहेको छ। धेरैजसो वैदेशिक रोजगारीको आम्दानीको भरमा खाद्यान्न बेसाउन बानी परेको कृषि अधिकारी बताउँछन्। कास्कीमा बर्खे धान ११ हजार ५ सय हेक्टर जमिनमा लगाइन्छ। धान उत्पादन ३९ हजार मेट्रिकटन उत्पादन हुने पोखरा महानगरपालिका कृषि तथा पशु विकास महाशाखाको तथ्यांक रहेको छ। पोखराको रैथाने धान पोखरेली जेठोबूढो धान हो। मगमग बास्ना आउने लामो सिना भएको र खाँदा नरम रैथाने धान असार, साउनमा रोपेर मंसिरको दोस्रो साता देखि काट्न सुरु हुन्छ। महानगरपालिका ४० प्रतिशत क्षेत्रफलभन्दा बढीमा जेठोबूढो धान लगाइने कृषि महाशाखा प्रमुख कडरियाले बताए। जेठोबूढो धान पोखरा महानगरपालिका भित्र ४ हजार ४ सय ८० हेक्टर क्षेत्रफलमा लगाइँदै आएको छ। अन्य स्थानीय जातको धान २ हजार २ सय ४० हेक्टर क्षेत्रफलमा लगाइने उनले सुनाए। यसैगरी उन्नत जातका धान ४ हजार ४ सय ८० हेक्टर क्षेत्रफलमा रोपिने र १७ हजार ९ सय २० टन धान उत्पादन हुने गरेको पोखरा महानगरपालिकाका कृषि महाशाखा प्रमुख कडरियाले बताए। महानगरमा धान उत्पादन हुने कुल क्षेत्रफलमा उन्नत जातको धान ४० प्रतिशत क्षेत्रफलमा लगाइने र जेठोबूढोबाहेक अन्य रैथाने प्रजातिका धान २० प्रतिशतमा लगाइँदै आएको उनले बताए। पोखरा महानगरपालिकामा गत वर्ष १ हजार रोपनी क्षेत्रमा चैतेधान लगाइएको थियो। चैतेधान रोप्ने क्रम घट्दै गएपछि महानगरपालिकाले किसानलाई प्रोत्साहन गर्न गत वर्षदेखि नै बिउमा अनुदान, जग्गा तयारी र प्रशोधनमा पनि सपोर्ट गर्दै आएको महानगरपालिकाले जनाएको छ। गत वर्ष पोखरा महानगरपालिकामा करिब दुई सय टन चैते धान उत्पादन भएको कृषि महाशाखा प्रमुख कडरियाले बताए। यस वर्ष १५ सय रोपनी क्षेत्रफलमा चैतेधान किसानले रोप्ने महानगरपालिकाको अनुमान छ। पोखरा महानगरपालिकामा कुल भूमिको १९१९ प्रतिशत कृषि भूमि भूउपयोग नियमावली २०७९ अनुसार पोखरा महानगर पालिकाले कृषि र गैरकृषि भूमि हालै छुट्ट्याएको छ। पोखरा बजारका सिँचाइ सुविधा भएका उर्वर भूमि, दलदल र सिम क्षेत्रसमेत धेरै मासिएपछि बल्ल नेपाल सरकारले कृषि र गैरकृषि भूमि छुट्ट्याउने जिम्मा पालिकाहरूलाई दिएको थियो। पोखरा महानगरपालिकाको कुल क्षेत्रफल ४६४२४ वर्ग किलोमिटर रहेको छ। महानगरपालिकाले हालै गरेको कृषि र गैरकृषि भूमिको वर्गीकरणमा कुल क्षेत्रफलको १९१९ प्रतिशत कृषि भूमि कायम गरेको छ। पोखराको कुल जनसंख्या ४ लाख २ हजार ९ सय ९५ रहेको छ। महानगरपालिकाका ३३ वडाहरूमा सबैभन्दा धेरै कृषि भूमि वडा नम्बर २० मा ४५०७ प्रतिशत रहेको छ। २२९४१०८५५१ वमि क्षेत्रफलमा ४५०७ प्रतिशत रहेको महानगरपालिकाले जनाएको छ। वडामा वर्षायाममा मात्र सिँचाइ सुविधा रहेको वडाध्यक्ष गंगाबहादुर खत्रीले बताए। हिउँदमा खोला नै सुक्ने भएकोले निकै कम मात्र सिँचाइ सुविधा रहेको उनले सुनाए। फेवामा बाँध बाधेर सिँचाइ सुविधा भएको बिरौटा फाँट रहेको पोखरा १७ मा सबैभन्दा कम ११६ प्रतिशत रहेको छ। यहाँका कुल क्षेत्रफल ७८८९२३२२६१ वमि रहेको छ। फेवा नहरको पानीले पहिले सिँचाइ सुविधा पुगेका बिरौटा फाँटको अधिकांश क्षेत्रमा अहिले बस्ती बसेको छ। पोखरा १३ मा कुल क्षेत्रफलको ३५७० प्रतिशत कृषि भूमि छुट्ट्याइएको छ। वडा नम्बर २८ मा कुल क्षेत्रफलको ३२५७ प्रतिशत रहेको छ भने १६ मा ३०६४ रहेको छ। यस्तै गरी कम कृषि भूमि रहेको वडाहरूमा वडा नम्बर ३० मा २३८ प्रतिशत छ भने वडा नम्बर ११ मा कुल क्षेत्रफलका ५१९ प्रतिशत कृषि भूमि छुट्ट्याइएको छ। पोखरा महानगरको वडा नम्बर १ देखि १० वडासम्म कृषि भूमि परेका छैनन्। कृषि भूमि बढिरहेका वडाहरूमा सबै सिजनमा सिँचाइ सुविधा भने छैन्।"
श्रमिकविहीन चिया दिवस,"इलाम : शुक्रबार इलामको फिक्कलमा २७औं राष्ट्रिय चिया दिवस मनाइयो। कार्यक्रमका प्रमुख अतिथि थिए कृषि तथा पशुपन्छी मन्त्री बेदुराम भुसाल। खचाखच भरिएको सभाकक्षमा श्रमिक भने एक जना पनि थिएनन्। कार्यक्रमको शुभकामना दिन मञ्चमा पुगेका केन्द्रीय सहकारी संघका अध्यक्ष हर्कबहादुर तामाङले भने, यत्रो कार्यक्रममा चिया क्षेत्रमा काम गर्ने श्रमिकको उपस्थिति भएको भए राम्रो हुने थियो। अध्यक्ष तामाङको चिन्ता अरूको चासो बनेन। आफूअघि बसेका जापान, चीन र अमेरिकाका चिया खरिदकर्तालाई उद्योग वाणिज्य तथा आपूर्ति मन्त्रालयका सहसचिव गोविन्दबहादुर कार्कीले स्वागत गरे। उनले चियाको वास्तविक अवस्थाका बारेमा चिया खरिद गर्न आएका व्यापारीलाई बुझाए । तर, श्रमिकको समस्याका विषयमा एक शब्द खर्चेनन्। राष्ट्रिय चिया तथा कफी विकास बोर्डले शुक्रबार सार्वजनिक गरेको विवरणमा देशभर ६० हजार श्रमिक चिया कारखाना र चिया बगानमा कार्यरत छन्। मन्त्री भुसाललेसमेत चियामा चासो राखेर विदेशी ग्राहक आउन थालेकोमा प्रसन्नता व्यक्त गरे पनि चियालाई बोटबाट ओठ सम्म ल्याउने श्रमिकका विषयमा बोल्न चासो देखाएनन्। कार्यक्रम आयोजना भएको सूर्योदय नगरपालिकाको सभाकक्षबाट करिब चार किलोमिटरको दूरीमा कार्यरत चिया श्रमिक सोममाया राईले चिया दिवसको बारेमा आफूलाई थाहा नभएको बताइन्। उनले सुनाइन् सधैं बगानमा दिन बित्छ, अहिलेसम्म चिया दिवसमा जाने अवसर पाएकै छैन। कन्याम चिया बगानमा १७ वर्षको उमेरदेखि चिया टिप्ने उनी मात्रै होइन त्यहाँ कार्यरत एक सयभन्दा बढीले चिया दिवसको सुइँको समेत पाएनन्। चिया बगानमा ४० वर्षभन्दा बढी नियमित काम गरेका श्रमिकका लागि २७ वटा चिया दिवसले कहिल्यै नछोएको बताउँछिन्, लामो समय बगानमा काम गरेकी शर्मिला तामाङ। उनी भन्छिन्, चिया श्रमिकले अहिले पनि अभाव र अपहेलना सहेर काम गरिरहेका छन्। चिया विकास निगमअन्तर्गतको कन्याम चिया बगानमा अहिले पनि करिब १५० श्रमिक न्यूनतम तलबमा काम गरिरहेका छन्। उनीहरूले सरकारले तोकेको सेवासमेत पाएका छैनन्। अधिकांश चिया बगान र कारखानामा काम गर्ने श्रमिकले बिना नियुक्तिपत्र काम गरिरहे पनि यो विषयमा चिया क्षेत्रको नियमन गर्ने निकाय चिया तथा कफी विकास बोर्ड सधैं मौन रहने गरेको श्रमिकहरूको गुनासो छ। कन्याम, इलाम, शोक्तिम र चिलिमकोट चिया बगानका मजदुरले सरकारले राजपत्रमा प्रकाशन गरेको ज्यालासमेत नपाएको श्रमिक नेताहरू बताउँछन्। उनी भन्छन्, मिडियामा हाम्रो दुःख सुनायो भने कम्पनीले अनेक बहाना बनाएर कामबाट निकालिदिन्छ, नाम खोलेर बोल्ने अवस्थामा पनि छैनौं। इलामका चारवटै बगानमा श्रमिकका लागि स्वास्थ, शिक्षा, बसोबासको सामान्य प्रबन्धसमेत नगरेकोप्रति मजदुरको गुनासो छ। बगान व्यवस्थापनले श्रम ऐनमा तोकिएको ज्यालासमेत दिएको छैन। सरकारले तोकेको ज्याला झापाका बर्ने, टोक्ला र बाह्रदशी चिया बगानका मजदुरले मात्र पाएपछि पहाडका मजदुरमाथि भएको विभेदको समाधान गर्न सबै दल असक्षम भएको मजदुरहरूको गुनासो छ। मन्त्रीले चियाको वास्तविक अवस्थाका बारेमा चिया व्यापारीलाई बुझाए। तर, श्रमिकको समस्याका विषयमा एक शब्द खर्चेनन्। खचाखच भरिएको सभा कक्षमा श्रमिक भने एक जना पनि थिएनन्। कन्याम चिया बगानमा कार्यरत एक सयभन्दा बढीले चिया दिवसको सुइँको समेत पाएनन्। चिया विकास निगमअन्तर्गतको संघाई समूहलाई ठेक्कामा दिएपछि मजदुरका पक्षमा बोल्ने क्षमता सरकारले पनि गुमाएको प्रति मजदुर नेताहरू निक्कै आक्रोश छ। लामो समयदेखि काम गर्ने मजदुर पनि अरू विकल्प नपाउँदा जीवनका अन्तिम प्रहरहरू चियाबगानका बुट्टाहरूमा बिताइरहेका छन्। कन्याम चिया कारखाना बनाउँदा गिटी बोक्ने श्रमिकहरू अहिले पनि त्यही चिया बगानको चिया टिप्छन्, बगानका मालिकहरूको अवस्था फेरिए पनि श्रमिकको अवस्था उस्तै रहेको त्यही बगानमा काम गरेका पाण्डुराज गिरीले बताए। उनलाई बगानभित्रको विकृतिविरुद्धमा बोलेका कारण बगानले राजीनामा दिन बाध्य बनाएको उनले सुनाए। ५५ वर्ष पुगेपछि स्थायी मजदुरको अवकाश हुन्छ। अवकाश भएपछि मजदुर खाली हात घर फर्कनुपर्छ। एक लाखको हाराहारीमा पाउने उपदान त्यो पनि किस्तामा पाउने गरेको उनीहरू बताउँछन्। घरबार चल्ने बेतन नपाएकै कारण चिया बगानमा काम गर्ने मजदुरहरू कोही अरू पेसामा त केही वैदेशिक रोजगारीमा गएका छन्। बगान व्यवस्थापनले त्यहाँका कारखाना बाहिर काम गर्ने श्रमिकलाई दैनिक ४१४ रुपैयाँ ज्याला दिन्छ। एक मजदुर नेताका अनुसार श्रम ऐनअनुसार पनि दैनिक ज्याला ४३५ रुपैयाँ पाउनुपर्छ। कारखानाभित्र काम गर्ने मजदुरले ४९० पाउनुपर्नेमा ४५६ रुपैयाँ मात्रै पाएका छन्। कन्याम चिया बगानमा पनि अहिले स्थायी कामदार घट्ने क्रममा रहेको मजदुर संगठनहरूले जनाएका छन्। कन्याम चिया बगानमा ६१ जना करारका श्रमिक काम गरिरहेका छन्। अरू दैनिक ज्यालादारीमा रहेका छन् त्यहाँ करिब १५० मजदुर रहेका छन्। बगान छोडेका कामदारले अहिले दैनिक कम्तीमा सात सय कमाउँछन्। सिजनमा बगानकै मजदुर पनि गाउँका निजी बगानमा चिया टिपेर दैनिक एक हजारसम्म कमाउने गरेका छन्। कतिपयले काम नहुँदा मात्र बगानमा आउने गरेको बताए। जिल्लाका कन्याम, इलाम, शोक्तिम र चिलिमकोट चिया बगानबाट हजारको हाराहारीमा श्रमिक विस्थापित भइसकेका छन्। अहिले संघाई समूहले लिएका सातवटा बगानमा पुगनपुग ७०० स्थायी श्रमिक रहेका छन्। व्यवस्थापन ती श्रमिकसमेत हटाउने रणनीतिमा रहेको श्रमिक संगठनका नेताहरू बताउँछन्। सरकारी स्वामित्वमा रहेका यी चिया बगान र कारखाना २०५७ सालमा निजीकरणसँगै मजदुर विस्थापित भएका छन्। निजीकरण गरिएपछि व्यवस्थापन पक्षले दैनिक ज्याला, बिदा र सेवा सुविधामा कटौती गरेपछि परिवार पाल्न नसक्ने भएकाले मजदुर चिया बगान छोडेर रोजगारीका लागि अन्य स्थानतिर जाने गरेका हुन्। ४ सय ७३ स्थायी मजदुर रहेको देशको ठूलो अर्थोडक्स चिया उत्पादन गर्दै आएको कन्याम चिया बगानमा यतिबेला ६१ मजदुर कार्यरत रहेका छन्। यस्तै १ सय ६५ जना स्थायी मजदुर रहेको इलाम चिया बगान, शोक्तिम, चिलिमकोट चिया बगानमा पनि केही मजदुर मात्र स्थायी छन्। सरकारको पूर्ण स्वामित्वमा रहेको नेपाल चिया विकास निगम २०५७ सालमा संघाई ग्रुपलाई ५० वर्षका लागि भाडामा दिएपछि मजदुरहरू भने मारमा परेको गुनासो गर्दै आएका छन्। विस्थापित मजदुर भारतको दार्जिलिङ, सिक्किम, ग्यान्टोक, भारतका कोइलाखानी र खाडी मुलुकमा पुगेको श्रमिकहरू बताउँछन्। सुरक्षित छैन कार्यस्थल नेपालमा करिब १७ हजार हेक्टरमा चियाखेती हुन्छ। वार्षिक २३ हजार ७ सय ४५ मेट्रिकटन चिया उत्पादन हुन्छ। चियामा १७ हजारभन्दा बढी किसान आबद्ध छन्। चिया तथा कफी विकास बोर्डका अनुसार नेपालमा ६० हजारभन्दा बढी श्रमिकले चियाको बोटदेखि बजार पुर्याउँदासम्म काम गरिरहेका छन्। तर, चिया बगान र चिया कारखानामा काम गर्ने श्रमिकका लागि स्वास्थ्य र सुरक्षाको क्षेत्रमा न त सरकारले लगानी गरेको छ न त उद्यमीले नै। श्रम ऐनमा व्यवस्था भएका कतिपय सुविधाबाट समेत वञ्चित भएका चिया र अलंैचीमा काम गर्ने श्रमिकलाई स्वास्थ्य र सुरक्षाका विषयमा सचेतना जगाउने उद्देश्यले इलाम र झापाका श्रमिकहरू ल।गि सञ्चालन गरेको विशेष कार्यक्रमबाट भने श्रमिक आफैंले आफ्नो स्वास्थ्य र सुरक्षामा चासो देखाउन थालेका छन्। उद्यमीहरू समेत यस विषयमा सचेतता अपनाउनु पर्ने रहेछ भन्न थालेका छन्। इलाम नगरपालिका१२ को पीताम्बर अर्गानिक चिया प्रशोधन उद्योगका प्रोपाइटर नन्दलाल भट्टराई भन्छन्, स्वास्थ्य र सुरक्षाका हिसाबले इलामका चिया कारखाना र बगानहरूमा सुधार गर्नुपर्ने प्रशस्त कुरा छन्।"
सहकारी सुधार्न ध्यानाकर्षण,"काठमाडौ : सहकारी अभियानले सहकारी ऐन २०७४ कार्यान्वयन हुन नसक्दा विकराल समस्या आएको भन्दै कार्यान्वयन गर्न सरकारको ध्यानाकर्षण गराएको छ। राष्ट्रिय सहकारी महासंघको सहकारी समस्या समाधान संयोजन समितिले शुक्रबार पत्रकार सम्मेलन गर्दै सरकारलाई १३ बुँदे ध्यानाकर्षण पत्र दिने जनाएको छ। महासंघले तरलता अभावका कारण निक्षेप फिर्ता गर्न समस्या भएको भन्दै १० अर्ब सहुलियत ऋण दिन सरकारको ध्यानाकर्षण गराएको छ। सहकारी संघसंस्थाहरू निर्वाध रूपमा सञ्चालन गर्न तत्काल गृह मन्त्रालय मार्फत ७७ वटै जिल्ला प्रशासन कार्यालयमा सुरक्षा सम्बन्धी परिपत्र जारी गर्न भनेको छ। ऋणीको एकाघरको सम्पत्ति रोक्का राख्न पाउने व्यवस्था कार्यान्वयन गर्न सरकारको ध्यानाकर्षण गराउने भएको छ। विषम परिस्थितिका कारण दुई वर्षे कुलिङ पिरियड घोषणा गर्न माग गरिएको छ। कर चुक्ता लिन असार मसान्तसम्मको समय दिनुपर्ने, सहकारी एकीकरणको प्याकेज घोषणा गर्नुपर्ने, व्यक्तिको बचतको सीमा २५ लाख हट्नुपर्ने, सन्दर्भ ब्याजदर खारेज गरेर नयाँ लागू गर्नुपर्ने माग गरिएको छ। कर्जा सूचना केन्द्र, कर्जा असुली न्यायाधिकरण, बचत तथा कर्जा सुरक्षण कोष तत्काल स्थापना हुनुपर्ने, दोस्रो तहको नियमन निकाय गठन हुनुपर्ने, सहकारी संस्थाको दर्ता, कार्यक्षेत्र विस्तार, सेवा केन्द्र विकृतिमा तत्काल रोक लगाउनुपर्ने माग अभियानले गरेको छ। माग पत्र १७ गते सहकारी मन्त्रालय, सबै जिल्ला, प्रदेशमा मागपत्र बुझाउने तयारी समितिको छ। सरकारले माग पूरा नगरे जेठ ३ गतेबाट आन्दोलनमा जाने महासंघको वरिष्ठ उपाध्यक्ष एवम् समितिका संयोजक ओमदववि मल्लले बताइन्। महासंघका सञ्चालक एवम् राष्ट्रिय सहकारी बैंकका अध्यक्ष केवी उप्रेतीले नियमन भएको भए यस्तो स्थिति नआउने बताए। अविश्वासको वातावरण सिर्जना भएको भन्दै संयुक्त रूपमा सहकार्य गरेमा सहकारी सञ्चालनको वातावरण बन्ने बताए। नेपाल बचत तथा ऋण केन्द्रीय सहकारी संघ (नेफ्स्कून)का अध्यक्ष परितोष पौड्यालले वित्तीय स्थिरता कायम गर्न नसक्दा विचलन आएको बताए। ऐन कार्यान्वयन नै चुनौतीको विषय भएको भन्दै राज्य सक्रिय भएको भए सहकारीमा यस्तो समस्या नआउने उनले बताए। महासंघका सञ्चालक राजेन्द्र पौडेलले बैंकमा समस्या समाधान हुँदै गए पनि सहकारीमा समस्या समाधान नभएको बताए। ग्रामीण क्षेत्रका शहरका सहकारीमा समस्या बढी रहेको उनले बताए।"
सरकारले गर्यो चैतमा मात्रै साढे ३३ अर्ब रकमान्तर,"अर्थ मन्त्रालयले सार्वजनिक गरेको २०७९ चैत महिनामा पुँजीगततर्फ रू एक करोडभन्दा बढीको एक उपशीर्षकबाट अर्को बजेट उपशीर्षकमा भएको रकमान्तरको विवरणअनुसार रू ३३ अर्ब ३४ करोड ४५ लाख ८१ हजार बराबर रकमान्तर भएको हो। काठमाडौं : चालु आर्थिक वर्षको चैत महिनामा मात्र सरकारले करिब साढे ३३ अर्ब रुपैयाँ बराबर रकमान्तर, स्रोतान्तर र थप निकासा गरेको छ। अर्थ मन्त्रालयले सार्वजनिक गरेको २०७९ चैत महिनामा पुँजीगततर्फ रू एक करोडभन्दा बढीको एक उपशीर्षकबाट अर्को बजेट उपशीर्षकमा भएको रकमान्तरको विवरणअनुसार रू ३३ अर्ब ३४ करोड ४५ लाख ८१ हजार बराबर रकमान्तर भएको हो। यो अवधिमा अर्थ मन्त्रालयले रू २७ अर्ब बराबर आन्तरिक ऋण तिर्नका लागि रकमान्तर गरेको छ। यो रकम अर्थ विविध शीर्षकबाट निकासा दिइएको छ। त्यस्तै अर्थ विविध शीर्षकबाटै गण्डकी प्रदेश प्रमुखको कार्यालयको चालु खर्चका लागि रू २८ लाख ४३ हजार बराबर थप निकासा दिइएको छ। सङ्घीय संसद् सचिवालका कर्मचारी, सुरक्षाकर्मी र पदाधिकारीका स्वकीय सचिवालयका कर्मचारीका लागि अतिरिक्त समय भत्ताका रुपमा रू ५० लाख निकासा दिइएको छ। लोकसेवा आयोगलाई रू चार करोड ३३ लाख, प्रधानमन्त्री तथा मन्त्रिपरिषद्को कार्यालयका लागि रू छ करोडका बराबर निकासा दिइएको छ। चैत महिनामा दुई वटा योजना तथा कार्यक्रमका लागि बहुवर्षीय ठेक्काको स्रोत सहमति दिइएको अर्थ मन्त्रालयले जनाएको छ। वन तथा वातावरण मन्त्रालयअन्तर्गत ललितपुरको गोदावरीमा राष्ट्रिय हरवोरियम भवन निर्माणका लागि रू ४० करोड ५० लाख र भौतिक पूर्वाधार तथा यातायात मन्त्रालयअन्तर्गत सामाखुसीटोखागुज्रे सडक आयोजनाका लागि रू सात करोड ६२ लाख बराबर स्रोत सहमति दिइएको छ। ऊर्जा, जलस्रोत तथा सिँचाइ मन्त्रालयले बूढीगण्डकी जलविद्युत् आयोजनाको रू १९ करोड रकमान्तर गरेर नदी नियन्त्रण आयोजनाका लागि दिएको छ। त्यसैगरी, पालुङटारकुण्डुटार सिँचाइ आयोजनाको रू तीन करोड ६४ लाख र सिँचाई पुनःस्थापना आयोजनाको रू तीन करोड ९० लाख बराबर रकमान्तर गरेर नदी नियन्त्रण आयोजनाका लागि दिइएको छ। बूढीगण्डकी जलविद्युत् आयोजनाको रू २१ करोड रकमान्तर गरेर बृहत् सरकारी सिँचाइ योजनाको पुनःस्थापना तथा व्यवस्थापन कार्यक्रमका लागि र रू २५ करोड रकमान्तर गरी सुनसरीमोरङ आयोजनालाई दिइएको छ। बूढीगण्डकीकै रू २० करोड समृद्ध तराईमधेस सिँचाइ विशेष कार्यक्रमका लागि र रू छ करोड भूमिगत स्यालो ट्युबवेल कार्यक्रमका लागि दिइएको छ। भौतिक पूर्वाधार तथा यातायात मन्त्रालयले उत्तरदक्षिण राजमार्गको रू नौ करोड घटाएर काठमाडौँ उपत्यका सडक विस्तार आयोजनालाई रकमान्तर गरिएको छ। राप्ती लोकमार्गको रू छ करोड ५० लाख रकमान्तर गरेर स्थानीय सडक पुल निर्माण कार्यक्रमका लागि र प्रदेश राजधानी जोड्ने राजमार्ग स्तरोन्नति कार्यक्रमको रू १० करोड रकमान्तर गरेर निर्वाचन क्षेत्र रणनीतिक सडक कार्यक्रमलाई दिइएको छ।  रासस"
