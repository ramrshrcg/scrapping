शीर्षक,विवरण
राष्ट्रपतिसमक्ष ६ देशका राजदूतद्वारा ओहोदाको प्रमाणपत्र पेस,"काठमाडौं : राष्ट्रपति रामचन्द्र पौडेलसमक्ष नेपालका लागि ६ देशका राजदूतले ओहोदाको प्रमाणपत्र पेस गरेका छन्। बिहीबार राष्ट्रपति भवन शितल निवासमा बिभिन्न ६ देशका नवनियुक्त राजदूतले छुट्टाछुट्टै रूपमा आआफ्नो ओहोदाको प्रमाणपत्र पेस गरेका हुन्। ओहोदाको प्रमाणपत्र पेस गर्नेमा गणतन्त्र गिनी, गणतन्त्र गुगाण्डा, बोस्निया तथा हर्जगोभिना, गणतन्त्र ग्वाटेमाला, इटाली र ग्रीसका गैरअवासीय राजदूत रहेका छन्। उक्त समारोहमा नेपाल सरकारका उच्च पदस्थ अधिकारीको उपस्थिति रहेको थियो।"
"बुद्ध एयरको चरम लापरबाही, ६२ यात्रु बोकेको जहाज एउटा पाङ्ग्रा बिनै काठमाडौंमा अवतरण","काठमाडौं : बुद्ध एयरको विमान एउटा पाङ्ग्रा बिनै काठमाडौंमा अवतरण गरेको खुलेको छ। जनकपुरबाट उडेको बुद्ध एयरको  जहाज बिहीबार 'नोज'तर्फको एउटा पाङ्ग्रामा मात्रै अवतरण गरेको खुलेको हो। जनकपुर विमानस्थलबाट ४:३९ बजे उडेको उक्त विमान त्रिभुवन अन्तर्राष्ट्रिय विमानस्थलमा ५:५ मा अवतरण गरेको थियो। अवतरणपछि पाइलटले सुरक्षा जाँच गर्ने क्रममा अगाडितर्फ (नोज ल्यान्डिङ गेयर) एउटामात्र पाङ्ग्रा देखिएको थियो। यस विषयमा सोधीखोजी गर्दा अर्को पाङ्ग्रा जनकपुर विमानस्थलमै खसेको खुलेको थियो। बुद्ध एयरले चरम लापरबाही गरेको नेपाल उड्डयन प्राधिकरण स्रोतले बताएको छ। जहाजमा चालक दलबाहेक ६२ जना यात्रु रहेका थिए। उनीहरू सबै जना सुरक्षित रहेको प्राधिकरणका सूचना अधिकारी ज्ञानेन्द्र भुलले बताए। 'काठमाडौंमा अवतरण गरेपछि 'पोस्ट फ्लाइट चेक' गर्ने बेलामा पाइलटले नोज ल्यान्डिङ गेयरको एउटा टायर नभएको थाहा पाएका रहेछन्। यस विषयमा बुझ्दै जाँदा जनकपुर एयरपोर्टको रनवेको टर्निङ प्याडमा अर्को एउटा पाङ्ग्रा भेटियो,' उनले भने। प्राधिकरणले उक्त जहाजलाई ग्राउन्डेड गरेर छानबिन सुरु गरेको छ। उनका अनुसार ल्यान्डिङ गेयरको इन्डिकेशन ककपिटमा नहुने भएकाले यस्तो समस्या आएको हुनसक्छ। 'जनकपुरबाट सुरक्षित उडेको र काठमाडौंमा पनि सुरक्षित अवतरण भएको पाइयो। तैपनि जहाजलाई ग्राउन्डेड गरेर यस विषयमा छानबिन सुरु गरेका छौं। यात्रुहरू सुरक्षित हुनुहुन्छ,' भुलले अन्नपूर्णसँग भने।"
नवीकरणीय ऊर्जा र क्षेत्रीय ऊर्जा सहयोगलाई सुदृढ गर्न बंगलादेश प्रतिबद्ध,"काठमाडौं : नवीकरणीय ऊर्जा र विकास विज्ञहरूले बंगलादेशको नवीकरणीय ऊर्जा क्षेत्रलाई अगाडि बढाउने र क्षेत्रीय ऊर्जा सहयोगलाई सुदृढ पार्ने विषयमा छलफल गरेका छन्। उच्चस्तरीय प्रतिनिधिमण्डलले गत सोमबार ढाकाको स्टेट गेस्ट हाउसमा मुख्य सल्लाहकार प्रोफेसर मोहम्मद युनुससँग नवीकरणीय उर्जा क्षेत्रमा सहकार्यका लागि छलफल गरेका हुन्। बंगलादेशको स्वच्छ ऊर्जा पदचिह्न विस्तार गर्न साना आकारका सौर्य प्लान्ट, साना जलविद्युत् परियोजना, पम्प भण्डारण परियोजना, कार्बन बजार र एग्रोफोरेस्ट्रीमा लगानी बढाउने विषयमा छलफल केन्द्रित थियो। छलफलमा अन्तरिम सरकारका प्रमुख सल्लाहकार प्राध्यापक युनुसले हरित ऊर्जाप्रति सरकारको दृढ प्रतिबद्धता दोहोर्याउँदै अल्पकालीन र दीर्घकालीन दुवै रणनीतिमा जोड दिए। नेपालमा उत्पादित विद्युत् ठूलो परिमाणमा आयात गर्न बंगलादेश तयार रहेको उल्लेख गर्दै उनले दिगोपना र लागत प्रभावकारिताका लागि दीर्घकालीन योजनाका रुपमा नेपाल, भारत, बंगलादेश र भुटानबीच साझा पूर्वाधार विकास गर्नुपर्नेमा जोड दिए। हाम्रो मुख्य लक्ष्य भनेको नवीकरणीय ऊर्जालाई बढावा दिने र हरित औद्योगीकरणलाई अघि बढाउने भन्ने हो , उनले भने। नर्वेका पूर्वमन्त्री तथा जलवायु परिवर्तनका अभियन्ता एरिक सोलहेमले दिगो विकासका लागि बंगलादेशले वातावरण मैत्री उपाय अपनाउनपर्ने बताए। उनले भने, हामीले कार्बन बजारलाई विस्तारित गर्न म्यान्ग्रोभ पुनःस्थापना, वृक्षारोपण र वातावरण मैत्री कृषिका लागि उपयोग गर्ने, सौर्य ऊर्जा विस्तार गर्ने, पम्प भण्डारणमा आधारित जलविद्युत विकास गर्ने र दिगो विकासका लागि नेपाल र भारतसँग जलविद्युत् व्यापार र प्रशारणमा साझेदारी गर्ने विषयमा छलफल गरेका छौँ। यी छलफलहरू बंगलादेशको नवीकरणीय ऊर्जा बजार विस्तार गर्न र दिगो विकासमा अन्तर्राष्ट्रिय सहयोग बढाउने सम्बन्धी रणनीतिसँग मेल खानेछ, उनले भने। अन्तर्राष्ट्रिय जलविद्युत् सघंका (आईएचए) उपाध्यक्ष सुशील पोखरेलले सीमापार विद्युत् व्यापारको सम्भाव्यतामाथि प्रकाश पार्दै कार्बन उत्सर्जन घटाउन र जीवाश्म ईन्धनमा निर्भरता कम गर्न यसको भूमिकामा जोड दिए। भारतले दक्षिण एशियाली ऊर्जा सहयोगलाई सहजीकरण गर्न नेपालको जलविद्युत् आयातबाट बंगलादेशले उल्लेखनीय लाभ लिन सक्ने उनको भनाइ थियो। उपाध्यक्ष पोखरेलले नेपालबंगलादेश ऊर्जा साझेदारीलाई अझ मजबुत बनाउन आईएचए मार्फत वकालत तथा पहल गर्ने प्रतिबद्धता व्यक्त गरे। उच्चस्तरीय प्रतिनिधिमण्डलले ऊर्जा तथा खनिज स्रोत मन्त्रालयका सल्लाहकार मोहम्मद फौजुल कबिर खान, वन तथा वातावरण सल्लाहकार सैयदा रिजवाना हसन, कृषि सल्लाहकार लेफ्टिनेन्ट जनरल (अवकाशप्राप्त) जहाँगीर आलम चौधरी, बंगलादेश लगानी विकास प्राधिकरण (बिडा) का कार्यकारी अध्यक्ष आशिक चौधरी लगायत शीर्ष नीति निर्माताहरूसँग पनि छलफल गरेको थियो। छलफलबाट नवीकरणीय ऊर्जा र क्षेत्रीय ऊर्जा सहकार्यमा विदेशी लगानीले दिगो औद्योगीकरण र हरित ऊर्जा विकासका लागि बंगलादेश प्रतिबद्ध रहेको निष्कर्ष निकालिएको थियो।"
मादीमा राष्ट्रिय खुला ब्याडमिन्टन प्रतियोगिता हुने,"सङ्खुवासभा : सङ्खुवासभाको मादी नगरपालिकामा चौथो मादी राष्ट्रिय खुला ब्याडमिन्टन प्रतियोगिता सञ्चालन हुने भएको छ। फागुन २९ देखि चैत ३ गतेसम्म मादी नगरपालिकाको आयोजनामा प्रतियोगिता सञ्चालन हुने भएको हो। मादीको ओखरबोटे बजारमा रहेको नगरपालिकाको कभर्डहलमा प्रतियोगिता आयोजना गरिने मादी नगरपालिका प्रमुख जीवन लिङ्थेपले बिहीबार पत्रकार सम्मेलनमा जानकारी दिए। पुरुष डबल, महिला डबल र पुरुष डबल भेटरन्स प्रतियोगितामा स्थानीयदेखि राष्ट्रिय खेलाडीहरूले प्रतिस्पर्धा गर्ने छन्। यस पटक उच्च तहका खेलाडीहरू विच प्रतिष्पर्धा उनले बताए। पुरुष डबल तर्फका प्रथम, द्वितीय र तृतीय हुने २ टिमले ट्रफी, मेडल र प्रमाणपत्रसहित नगद ७५, ५० र २०२० हजार रुपैयाँ प्राप्त गर्नेछन्। पुरुष डबल भेटरन्स तर्फका प्रथम, द्वितीय र तृतीय हुने २ टिमले ट्रफी, मेडल र प्रमाणपत्र सहित नगद ५०, ३० र १०१० हजार रुपैयाँ प्राप्त गर्नेछन्। त्यस्तै महिला डबल तर्फ प्रथम, द्वितीय र तृतीय हुने २ टिमले ट्रफी, मेडल र प्रमाणपत्र सहित नगद ४०, ३०, १० १० हजार रुपैयाँ प्राप्त गर्नेछन्।"
वीरगन्ज गोल्डकपको उपाधिका लागि मच्छिन्द्र र पुलिस भिड्ने,वीरगन्ज : दोस्रो वीरगन्ज गोल्डकपको उपाधिका लागि मच्छिन्द्र फुटबल क्लब र नेपाल पुलिस क्लब भिड्ने भएका छन्। बिहीबार भएको दोस्रो तथा अन्तिम क्वार्टरफाइनल खेलमा सलहेश फुटबल क्लब सिरहालाई हराउँदै मच्छिन्द्रले फाइनलमा प्रवेश गर्दै पुलिससँग उपाधि भिडन्त पक्का गरेको हो। साविक विजेता पुलिस यसअघि नै पहिलो सेमिफाइनलमा घरेलु टोली वीरगन्ज युनाइटेड क्लबलाई सडन डेथमा स्तब्ध पार्दै फाइनलमा स्थान पक्का गरिसकेको छ। मच्छिन्द्र र पुलिस बीचको फाइनल खेल फागुन २४ मा हुनेछ। मच्छिन्द्रले यसै साता केपी ओली कप र मुख्यमन्त्री कपिलवस्तु तिलौराकोट गोल्डकप जितेको छ। वीरगन्जको आदर्शनगर रंगशालामा बिहीबार भएको पहिलो सेमिफाइनल खेलमा सलहेश फुटबल क्लब सिरहामाथि मच्छिन्द्रले ३१ को सहज जित निकाल्यो। मच्छिन्द्रका लागि विदेशी खेलाडी स्टेफन जोलीले दुई र आदित्य शाक्यले एक गोल गरे। सिरहाका लागि सान्त्वना गोल विदेशी बेन इब्राहिमले गरे। खेलको सुरुदेखि नै सिरहामाथि हाबी भएको मच्छिन्द्रले पहिलो हाफमै २० को अग्रता बनाएको थियो। खेलको १० औं मिनेटमै पहिलो गोल गर्दै मच्छिन्द्रलाई अग्रता दिलाएका स्टेफनले त्यसको २ मिनेट नबित्दै आदित्य शाक्यको पासमा पुन अर्को गोल थपेका थिए। खेलको ६५ औं मिनेटमा पुनः मच्छिन्द्रका आदित्य शाक्यले गोल गर्दै आफ्नो टिमलाई ३० को अवस्थामा पुर्याएका थिए। निर्धारित ९० मिनेटको खेलपछि थपिएको ६ मिनेटको इन्जुरी समयको तेस्रो मिनेटमा भने सिरहाका बेन इब्राहिमले आफ्नो टिमका लागि सान्त्वना गोल गरे। दोस्रो हाफमा मच्छिन्द्र रक्षात्मक बनेपछि सिरहाका खेलाडीहरू आक्रामक बनेका थिए। तर मच्छिन्द्रको शसक्त रक्षापंक्तीका कारण सिरहाले आफूलाई खेलमा फर्काउन सकेन। मच्छिन्द्रका लागि दुई गोल गरेका विदेशी खेलाडी स्टेफन जोली खेलको म्यान अफ दी म्याच घोषित भए। उनले नगद १० हजार रुपैयाँ र ट्रफी प्राप्त गरे। भेट्रान सिटी क्लब वीरगन्जले आयोजना गरेको प्रतियोगिताको फाइनल खेल फागुन २४ गते हुने छ। प्रतियोगिताको उपाधि विजेता टिमले नगद ११ लाख ११ हजार १११ रुपैयाँ तथा उपविजेता टिमले ५ लाख ५५ हजार ५५५ रुपैयाँ प्राप्त गर्नेछ।
एक वर्षमा नेपालले निकाल्यो ५४ अमेरिकी नागरिक,"काठमाडौं : सरकारले सन् २०२४ मा ५४ जना अमेरिकी नागरिकलाई निष्कासन गरेको छ। गृह मन्त्रालय स्रोतका अनुसार अध्यागमन विभागले ५४ जना अमेरिकी नागरिकलाई निष्कासन (डीपोर्ट) गरेको हो। भिसाको म्याद सकेर पनि लुकिछिपी नेपालमा बसिरहेका उनीहरूलाई अध्यागमन विभागले निष्कासन गरेको हो। 'भिसाको म्याद सकेर पनि नेपालमा लुकिछिपी बसेको भेटिएपछि उनीहरूलाई कानुनी प्रक्रिया पुर्याएर डीपोर्ट गरेका हौं,' स्रोतले अन्नपूर्णसँग भन्यो। सरकारले २०२४ मा कूल ४९४ विदेशी नागरिकलाई निष्कासन गरेको छ। निष्कासित हुनेहरूमा भिसाको म्याद गुज्रिएका (ओभर स्टे)हरू बढी छन्। त्यस्तै ४५ जना अन्य कसूरमा निकालिएको स्रोतको भनाइ छ। तीमध्ये जबरजस्ती करणीदेखि बालयौन दुराचारसम्मको आरोप लागेकाहरू रहेको गृह मन्त्रालयको भनाइ छ। अध्यागमन ऐन २०४९ अनुसार विदेशी नागरिकलाई अवधि तोकि वा नतोकी निष्कासन गर्न सकिने व्यवस्था छ। अध्यागमन कार्यविधि २०६५ अनुसार कसूरको प्रकृति हेरी १० वर्षसम्म पुनः नेपाल प्रवेश गर्न नपाउने गरी निष्कासन गर्ने व्यवस्थासमेत छ। विदेशी नागरिकहरू एक भिसा वर्षमा १५० दिनसम्म पर्यटक भिसामा नेपाल बस्न पाउँछन्। सो अवधिभन्दा बढी बसे उनीहरू ओभर स्टे हुन्छन्।"
एक अर्बको लगानीमा धनगढीको फोहर व्यवस्थापन हुँदै,"धनगढी : लामो समयसम्म जग्गा प्राप्तिमै रुमलिएको धनगढीको फोहरमैला व्यवस्थापन केन्द्र निर्माणको कार्य अघि बढेको छ। एसियाली विकास बैंक (एडीबी)को ऋण सहयोगमा धनगढी उपमहानगपालिका७ पटेलाको वनमा फोहरमैला व्यवस्थापन केन्द्र निर्माण भइरहेको हो। निर्माणको ६५ प्रतिशत कार्य पूरा भएको छ। फोहरमैला व्यवस्थापन केन्द्र निर्माणको ठेक्का पाएको चीनको सेचुवान प्रोभेन्स जिओलोजिकल इन्जिनियरिङ कम्प्लेक्सका कन्ट्रयाक्ट म्यानेजर अशोक पाण्डेले भने, तोकिएको समयसीमा भन्दा ६ महिना अगाडि नै निर्माण सक्ने लक्ष्य लिएका छौं। एडीबीको ऋण लगानीमा सुदूरपश्चिमका चारवटा स्थानीय तह कैलालीका धनगढी उपमहानगरपालिका र गोदावरी नगरपालिका तथा कञ्चनपुरका भीमदत्त नगरपालिका र शुक्लाफाँटा नगरपालिकामा फोहरमैला व्यवस्थापन केन्द्र निर्माणको ठेक्का भएको थियो। कैलालीको धनगढी र गोदावरीको ठेक्का भने चीनको सेचुवान प्रोभेन्स जिओलोजिकल इन्जिनियरिङ कम्पलेक्सले पाएको थियो। उसले गोदावरीको निर्माण सम्पन्न गरिसकेको छ। धनगढी उपमहानगरपालिकाको पटेलामा बनिरहेको फोहरमैला व्यवस्थापन केन्द्र निर्माणका लागि भने ९७ करोडमा ठेक्का भएको छ। धनगढीमा अहिले १६ देखि २० टन प्रतिदिन फोहर उत्पादन भइरहेको उपमहानगरले जनाएको छ। दैनिक २२ टन फोहर खपत हुने उक्त प्लान्टमा पहिलो चरणमा तीन प्रकारको वर्गीकरण गरिनेछ। निर्माण कम्पनीका कन्ट्रयाक्ट म्यानेजर इन्जिनियर अशोक पाण्डेले नकुहिने जस्तै फलाम र सिसाजन्य, कुहिने पदार्थ र लेदो फोहरलाई वर्गीकरण गरिने छ। उक्त वर्गीकरण गरिएको फोहरबाट अर्गानिक मल बनाइने छ भने लेदोलाई पनि मलमा परिणत गरी त्यसबाट निस्केको पानी छानेर नदीमा निकासा गरिनेछ। सबै प्रोसेसिङ प्लान्टभित्र हुन्छ। नदीमा जाने पानीको पनि परीक्षण गरेर मात्र पठाउने व्यवस्था गरिएको छ। यो प्लान्ट नेपालकै नमुना हुनेछ कन्ट्रयाक्ट म्यानेजर पाण्डेले भने। उनले फोहरमैला व्यवस्थापन केन्द्रको आसपासको बस्तीलाई कुनै पनि प्रकारको दुर्गन्ध नआउने पनि बताए। हामी बजारको फोहर उच्च प्रविधिको गाडीबाट केन्द्रमा ल्याउछौं। त्यहाँ पनि दुर्गन्ध नआउने गरि वर्गीकरण हुन्छ। यसमा थुप्रै प्रकारका मेसिनहरू लगाइएका हुन्छन्। कुहिने पदार्थबाट मल बनेर किसानले उपयोग गर्न पाउने छन्। फलाम र नकुहिने फोहर बिक्री हुनेछ। बनेको अथवा कुनै काम नलाग्ने फोहर व्यवस्थापनका लागि ७ वटा ठूला अत्याधुनिक खाल्टा बनाइएका छन्। त्यसमा जम्मा गरेर दैनिक माटोले पुर्ने व्यवस्था गरिएको छ, कन्ट्रयाक्ट म्यानेजर पाण्डेले भने। धनगढीको फोहर उत्पादनको अनुपात केलाउने हो भने ती खाल्टाहरू पुरिन २५ वर्ष भन्दा बढी समय लाग्नेछ। उनले त्यो स्थानका खाल्टो भरिएपछि अर्को स्थानमा केन्द्र सञ्चालनमा ल्याउनुपर्ने बताए। यो क्षेत्रमा वरिपरि वृक्षारोपण हुन्छ। त्यहाँ खेलमैदान सहितको पार्क बन्छ। अहिलेको नमुना हेरेपछि त्यसपछि अर्को ठाउँमा पनि बनाउन समस्या हुँदैन, उनले भने। धनगढी उपमहानगरपालिकाले २०८० चैतमा मात्र फोहरमैला व्यवस्थापन केन्द्र निर्माणका लागि जग्गाको भोगाधिकार प्राप्त गरेको हो। २०८१ जेठबाट २ वर्षभित्र निर्माण गरिसक्ने गरी सम्झौता भएको छ। कन्ट्रयाक्ट म्यानेजर पाण्डे भन्छन्, हामीले १० महिनामा ६५ प्रतिशत काम सम्पन्न गरिसकेका छौं भने यही गतिमा काम गर्दै जाने हो भने हामीले ६ महिना अगाडि नै केन्द्र सञ्चालनमा ल्याउन सक्छौं। फोहरमैला व्यवस्थापन केन्द्रका लागि २ वर्ष अघि अथवा सन २०२२ मै ठेक्का भइसकेको भएपनि वनले जग्गाको भोगाधिकार नदिएका कारण निर्माणमा ढिलाइ हुँदै आएको थियो। यसअघि धनगढीको वडा नम्बर २ मा केन्द्र बनाउने भनि जग्गा हेरिए पनि स्थानीयले विरोध गरेपछि केन्द्रको निर्माणस्थल वडा नम्बर ७ को पटेला सारिएको हो। २०८० सालको चैतमा मन्त्रिपरिषदले धनगढी उपमहानगरपालिकालाई जग्गाको भोगाधिकार दिएपछि त्यहाँ रहेका २६ सय ३ रुख कटान गरिएका थिए भने राष्ट्रिय वनभित्रको २२ हेक्टर क्षेत्रफल फोहरमैला व्यवस्थापन केन्द्र निर्माण भइरहेको हो। वन क्षेत्रको जग्गा लिए बापत या त वृक्षारोपण गर्ने या वन विकास कोषमा त्यो बापतको रकम जम्मा गर्नुपर्ने प्रावधान छ। सो कुल रकमको १० प्रतिशत रकम सम्बन्धित पालिका र बाँकी ९० प्रतिशत रकम एडीबीले तिर्ने प्रावधान छ। सो रकम तिर्न नसकेका कारण गोदावरी र शुक्लाफाँटाना नगरपालिकाले पनि जग्गाको भोगाधिकार पाउन सकेका थिएनन्। उक्त दुई पालिकाको रकम पनि पछि सोधभर्ना हुनेगरी धनगढी उपमहानरपालिकाले तिरि दिएपछि तीन वटै पालिकामा फोहरमैला व्यवस्थापन केन्द्र निर्माणको बाटो खुलेको हो। धनगढी उपमहानगरले पछि सोधभर्ना हुने गरी गोदावरी नगरपालिकाको ३२ लाख २६ हजार ८२७ र शुक्लाफाँटा नगरपालिकाको १२ लाख ७० हजार ५७८ गरी ४४ लाख ९७ हजार ४०६ रुपैयाँ वन विकास कोषमा जम्मा गरिदिएपछि मात्रै ती पालिकाले जग्गाको भोगाधिकार प्राप्त गरेका हुन। गोदावरीमा रहेको फोहरमैला व्यवस्थापन केन्द्रको निर्माण सम्पन्न भइसकेको छ भने कञ्चनपुरको शुक्लाफाँटामा निर्माण भइरहेको छ। भीमदत्त नगरपालिकाले भने जग्गाको टुंगो लगाई नसकेका कारण उसको निर्माण नै सुरु हुन सकेको छैन।"
पूर्वराजा लक्षित प्रचण्डको टिप्पणी सामन्ती प्रेतहरूले टाउको उठाउन खोजे जनताले समाप्त पार्नेछन्,"महोत्तरी : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले नेपाली जनताको बलबाट गलहत्याइए सामन्ती प्रेतहरूले टाउको उठाउने प्रयास गरे जनताकै बलबाट समाप्त हुने चेतावनी दिएका छन्। जनतासँग माओवादी, तराई मधेस जागरण अभियानअन्तर्गत माओवादी केन्द्र महोत्तरीले महोत्तरीको सम्सी गाउँपालिकामा आयोजित खबरदारी सभालाई सम्बोधन गर्दै उनले यस्तो बताएका हुन्। नेपाली जनताले परास्त गरिसकेका तत्वहरूले कहिलेकाहीँ टाउको उठाउने प्रयास गर्ने गरेको उल्लेख गर्दै उनले इतिहास पछाडि नफर्कने भएकाले यस्ता सपना नदेख्न चेतावनी दिए। अबको आवश्यकता जनताले प्राप्त गरेका अधिकारको रक्षा गर्दै प्रत्यक्ष निर्वाचित कार्यकारी प्रमुख, पूर्ण समानुपातिक निर्वाचन प्रणाली जस्ता अग्रगामी एजेन्डामा जानु रहेको उल्लेख गर्दै अध्यक्ष प्रचण्डले पछाडि फर्कनेतर्फ कसैले सोचे राम्रो नहुने बताए। उनले कुनै शासक र राजा महाराजाले जनतालाई अधिकार दिएको नभई जनताले आफ्नै बलमा अधिकार खोसेर ल्याएकाले यसको रक्षा, प्रयोग र विकास गर्न जनता र जनताको शक्ति माओवादीलाई बलियो बनाउनुपर्ने बताए। अध्यक्ष प्रचण्डले यथास्थितिमा मुलुक चल्न नसक्ने र अब नयाँ आन्दोलन आवश्यक रहेकाले त्यसको तयारीका लागि सबैभन्दा बढी उत्पीडित र अपहेलित बनाइएका वर्ग समुदायको घरमा पुग्नुपर्छ भनेर नै गम्भीर आत्मसमीक्षा सहित आफूहरू जनताको बीचमा आएको स्पष्ट गरे। अध्यक्ष प्रचण्डले पार्टीले अघि बढाएको हुलाकी मार्ग केन्द्रित अभियानले दक्षिण नेपाललाई राज्यको मूल प्रवाहमा जोड्दै नयाँ राष्ट्रिय एकता कायम गर्न सहयोग गर्ने विश्वास व्यक्त गरे। लामो समय अलपत्र परेको हुलाकी मार्ग अघि बढाउन आफूले २०७३ मा प्रधानमन्त्रीको रूपमा भारत भ्रमण गर्दा भारतीय प्रधानमन्त्री नरेन्द्र मोदीसँग छलफल गरी सहयोग सुचारु गरेपछि योजना अघि बढेको जानकारी दिए। यो मार्ग तराई मधेसको जीवन रेखा बन्ने र यसले दक्षिण नेपालको रुपान्तरणमा महत्त्वपूर्ण योगदान गर्ने उनले विश्वास गरे। महोत्तरीको विकास हिजोदेखि नै प्राथमिकतामा रहेको उल्लेख गर्दै अध्यक्ष प्रचण्डले जलेश्वरमा सुक्खा बन्दरगाह, सिचाइको व्यवस्था, भारतीय बाँधले पारेको असर न्यूनीकरण, मिटरव्याज पीडितका समस्या समाधान, शैक्षिक गुणस्तर वृद्धि, सबै ठाउँमा स्वास्थ्य सेवाको पहुँच विस्तार, मणिपाल कलेजले ओगटेको जग्गाको उपयोग आदिलाई थप प्राथमिकताका साथ बढाउने प्रतिबद्धता व्यक्त गरे। पछिल्लो समय माओवादी जनताको बीचमा कम आएकाले यसको फाइदा उठाएर मधेसवादी दलहरूले मधेसका जनतामा भ्रम सिर्जना गरेको उल्लेख गर्दै उनले अब मधेसवादी दलहरू अवसरवादी रहेको बताए। उनीहरू मधेसी जनताको पक्षमा भए संघीयताको पक्षमा माओवादीले सुरु गरेको अभियानमा जोडिन पनि आग्रह गरे। नेपाल समाजवादी पार्टीका अध्यक्ष महेन्द्रराय यादवले माओवादी जनयुद्ध र मधेस आन्दोलनका कारण मधेसी जनताले पहिचान, संघीयता, समावेशी, समानुपातिक अधिकार पाएको उल्लेख गर्दै मधेसवादी दल विभाजन र नातावाद कृपावादले अब मधेसको नेतृत्व गर्न सक्ने अवस्था नरहेकाले परिवर्तनको रक्षा गर्न माओवादीलाई बलियो बनाउने बेला आएको बताए। उपमहासचिव गिरिराजमणि पोख्रेलले सीमा क्षेत्रका जनताले राष्ट्रियताको रक्षा गरे पनि राज्यले सीमा क्षेत्रको विकास नदिएको उल्लेख गर्दै पार्टीले जनताको जीवन रूपान्तरण गर्ने कार्यक्रम अघि बढाउने बताए। अर्का उपमहासचिव जनार्दन शर्मा प्रभाकरले पार्टी रुपान्तरणसहित जनताको बीचमा फर्केको उल्लेख गर्दै जनताको जीवन रुपान्तरण नै पार्टीको अबको अभिष्ट भएको बताए।"
राजतन्त्र ब्युँतने सपना नदेखे हुन्छ : प्रधानमन्त्री ओली,"महोत्तरी : प्रधानमन्त्री केपी शर्मा ओलीले मुलुक अब आत्मनिर्भरताको बाटोमा लाग्नुको विकल्प नभएको बताएका छन्। महोत्तरीको गौशाला नगरपालिका१, रामनगरमा आज नेपाल पल्प एण्ड पेपर इण्डष्ट्रिजको उद्घाटन गर्दै उनले औद्योगिक विकास र रोजगारी सिर्जनामा प्राथमिकता दिइने बताए। 'अब हामी आत्मनिर्भरताको बाटोमा लाग्नुको विकल्प छैन। सहकार्यका माध्यमबाट युवाहरूले आँपको खेती विकास गर्न सक्छन्, यसमा प्रदेश सरकारहरू पनि अघि सरुन्।' प्रधानमन्त्री ओलीले निजी क्षेत्रको प्रयास बिना समृद्धि हासिल नहुनेमा सरकार स्पष्ट रहेको बताए। उनले कागज उद्योग स्थापनाले चुलोचौकोमा सीमित सर्वसाधारणले सीप सिक्नुका साथै रोजगारी सिर्जना हुने बताए। आफ्नै कागज देशभित्र प्रयोग गर्ने अवसर र व्यापार घाटा सन्तुलनका लागि यस उद्योगले योगदान दिइ आत्मनिर्भर बनाउन सहयोग गर्ने विश्वास उनले व्यक्त गरे। प्रधानमन्त्री ओलीले वर्तमान सरकार केवल सरकारका लागि नभएर देश बनाउन आएको बताए। उनले हुलाकी राजमार्ग, सुनकोसी मरिनलगायतका योजना छिटो सम्पन्न गर्ने प्रतिबद्धता जनाए। 'अब अराजकता, बलमिच्याँइ र जालझेल चल्दैन,' उनले भने। उनले मुलुकमा अब राजतन्त्र नफर्कने उल्लेख गर्दै सबै संविधान अनुसार चल्नुपर्नेमा जोड दिए। आइएमई ग्रुपले स्थापना गरेको यस उद्योग सञ्चालनमा आएसँगै प्रयोग भइसकेका कागजबाट नेपालमै नयाँ कागज उत्पादन गर्न सकिने जनाइएको छ। जसका कारण कागज आयातमा कमी आउनेछ भने उद्योगले करिब तीन सयलाई रोजगारी दिने जनाएको छ।"
नेपथ्य लाइभ इन गोकर्णेश्वरको मिडिया पार्टनरमा अन्नपूर्ण,"काठमाडौं : नेपथ्य लाइभ इन गोकर्णेश्वरको अफिसियल मिडिया पार्टनरमा अन्नपूर्ण मिडिया नेटवर्क रहने भएको छ। बिहीवार तीनकुनेस्थित अन्नपूर्ण मिडिया नेटवर्कको हेडक्वार्टरमा आयोजित एक समारोह बीच अफिसियल मिडिया पार्टनर रहने सम्झौता भएको हो। सम्झौतापत्रमा अन्नपूर्ण मिडिया नेटवर्कका महाप्रबन्धक मनोज बस्नेत, सिनियर मार्केटिङ म्यानेजर विनोद कोइराला र ग्राउन्ड अफ इभेन्टस् प्रालिका निर्देशन विजय श्रेष्ठ, विकास ढुंगानाले संयुक्त रूपमा हस्ताक्षर गरेका थिए। अन्नपूर्ण मुलुककै प्रतिष्ठित एवं प्रभावशाली मिडिया हाउस भएकाले हामीले सहकार्य गरेका हौं, ग्राउन्ड अफ इभेन्टस् प्रालिका निर्देशन विजय श्रेष्ठले भने, यो सहकार्यले हाम्रो इभेन्ट ग्रान्ड बन्नेछ। उनका अनुसार २०८१ चैत्र ३० गते दिउँसो ४ बजेबाट सुरु हुने उक्त कार्यक्रममा नेपथ्य ब्यान्डले सांगीतिक प्रस्तुत दिनेछ। ७ हजार दर्शकको सहभागिता हुने उनले दाबी गरे। गोकर्णेश्वरको धार्मिक एवं सांस्कृतिक पहिचानहरूको प्रचारप्रसार गर्न लागि यो कार्यक्रम गरेका हौं ग्राउन्ड अफ इभेन्टस् प्रालिका निर्देशन विकास ढुंगानाले भने, गोकर्णेश्वर बागमती सभ्यताकै उद्गमस्थल हो। नेपथ्य लाइभ इन गोकर्णेश्वरको सहआयोजक औद्योगिक शान्ति नेपाल संस्था रहेको छ।"
रहिमले लिए एकदिवसीय क्रिकेटबाट सन्यास,"काठमाडौं : बंगलादेशी विकेटकिपर ब्याटर मुस्फिकर रहिमले एकदिवसीय अन्तर्राष्ट्रिय क्रिकेटबाट सन्यासको घोषणा गरेका छन्। उनले सामाजिक सञ्जाल फेसबुकबाट आफ्नो सन्यासको घोषणा गरेका छन्। ३७ वर्षीय विकेटकिपर ब्याटरले २०२२ मा टी२० फर्म्याटबाट पनि सन्यास लिइसकेका छन्। बंगलादेशले च्याम्पियन्स ट्रफीमा निराशा हात पारेपछि उनले एकदिवसीय करिअरमा पनि सन्यास लिने घोषणा गरेका हुन्। रहिम एकदिवसीयमा बंगलादेशका लागि सर्वाधिक रन बनाउनेमा दोस्रो नम्बरका ब्याटर हुन्। उनले २५६ इनिङ्समा ९ शतक र ४९ अर्धशतकसहित ७ हजार ७९५ रन बनाएका छन्। एकदिवसीय क्रिकेटमा सन्यासको घोषणा गर्दै उनले फेसबुकमा लेखेका छन्, म मेरो एकदिवसीय करिअरको सन्यासको घोषणा गर्छु। मैले मेरो देशको लागि खेल्दा शतप्रतिशतभन्दा धेरै दिएर मैदानमा उत्रिए। यो हप्ता मेरो लागि यो निर्णय लिन निकै गाह्रो भयो। तर यो नै गन्तव्य हो। अन्ततः म मेरो परिवार, साथीहरू र समर्थकहरूलाई १९ वर्ष लामो समर्थनका लागि धन्यवाद भन्न चाहन्छु। उनले टेस्टमा ९४ खेलमा ६ हजार ७ रन बनाएका छन्। उनी बंगलादेशबाट १०० वटा टेस्ट खेल्ने पहिलो खेलाडी बन्ने लयमा छन्।"
राष्ट्रियसभाबाट पनि पारित भयो पाँच अध्यादेश,"काठमाडौं : सरकारले जारी गरेका विभिन्न ६ मध्ये पाँच अध्यादेश राष्ट्रियसभाबाट पनि स्वीकृत भएको छ। बिहीबार राष्ट्रियसभाको बैठकमा विभिन्न पाँचवटा अध्यादेश निर्णयार्थ पेस भएका थिए। उक्त अध्यादेशहरू राष्ट्रियसभाबाट बहुमतले स्वीकृत गरिएको हो। सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, २०८१, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८१, निजीकरण (पहिलो संशोधन) अध्यादेश, २०८१, आर्थिक तथा व्यावसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने अध्यादेश, २०८१ र सहकारी सम्बन्धी केही नेपाल ऐनलाई संशोधन गर्ने अध्यादेश, २०८१ राष्ट्रियसभाबाट स्वीकृत भएको हो। त्यसअघि उक्त अध्यादेशविरुद्ध परेका विरोधका सूचनाहरू अस्वीकृत भएका थिए। यी अध्यादेश प्रतिनिधिसभाबाट बहुमतले पारित भइसकेका छन्। अध्यादेश संघीय संसदको दुवै सदनबाट पारित भएसँगै प्रतिस्थापन विधेयक ल्याउने बाटो खुलेको छ।"
"पशुपति धर्मशाला मारवाडी समितिले चलाउने बाटो खुल्यो, काठमाडौं महानगरसँगको सम्झौता बदर",काठमाडौं : पशुपति गौशाला धर्मशाला सञ्चालनका लागि काठमाडौं महानगरपालिकसँग भएको सम्झौता बदर भएको छ। मारवाडी सेवा समिति नेपालले दायर गरेको रिटमा सुनुवाइ गर्दै पाटन उच्च अदालतले सम्झौता बदर गर्ने फैसला गरेको हो। अदालतले आज समितिको पक्षमा फैसला गरेको हो। यससँगै मारवाडी समितिले धर्मशाला चलाउने बाटो खुलेको छ। पशुपति क्षेत्र विकास कोष र मारवाडी सेवा समिति नेपालबीच २०६० जेठ १२ गते भएको सम्झौता पशुपति क्षेत्र विकास कोषले २०८० साउन १७ एकतर्फी रूपमा भंग गरेको थियो। सम्झौता भंग भएपछि समितिले गौशाला धर्मशाला माथि कोषले हस्तक्षेप गर्न खोजेकोले उक्त सम्झौता रद्द गर्ने निर्णय बदर गरिपाऊँ र पूर्व सम्झौताको यथावत् परिपालना गरि पाउ भनी समितिले काठमाडौं जिल्ला अदालतमा मुद्दा दर्ता गरेको थियो। गत असोज १६ मा समितिको दाबी नपुग्ने गरी फैसला भयो। त्यसपछि असोज २२ गते कोषले गौशाला धर्मशाला सञ्चालनको जिम्मा काठमाडौं महानगरलाई दिने निर्णय र सम्झौता गरेको थियो। उक्त रिट माथि भएको सुनुवाइमा उच्च अदालत पाटनबाट मारवाडी सेवा समिति नेपालको माग दाबी बमोजिम रिट जारी भई न्याय प्राप्त भएको समितिका महासचिव धर्मेन्द्र अग्रवालले बताए।
क्लब विश्वकपलाई विश्वकप भन्दा बढी पुरस्कार रकम,"काठमाडौं : फिफा क्लब विश्वकप २०२५ को पुरस्कार रकम फिफा विश्वकपभन्दा २२७ प्रतिशत बढी रहेको छ। करिब १ अर्ब अमेरिकी डलर बराबरको पुरस्कार रकम घोषणा गरिएको छ। जसमा फिफाले क्लब विश्वकप खेल्ने क्लबहरुको फाइदाका लागि यो निर्णय लिइएको बताइएको छ। संयुक्त राज्य अमेरिकामा हुने क्लब विश्वकपमा उठ्ने सम्पूर्ण फाइदा क्लबहरूलाई दिने फिफाका अध्यक्ष जीयानी इन्फेन्टिनोले जानकारी दिए। फिफा क्लब विश्वकप, क्लब फुटबलको उत्कृष्ट एकताको नमुना हुनेछ। यसमा विशेषतः क्लबहरूलाई उत्कृष्ट लाभ मिल्नेछ। प्रतियोगिताबाट आएको सम्पूर्ण आम्दानी भाग लिने क्लबहरू र विश्वको सम्पूर्ण क्लबहरूको एकजुटताका लागि खर्च गरिनेछ। यसको एक पैसा पनि फिफाले लिने छैन। यो रकम महिला र पुरुष दुवै विश्वकपको पुरस्कार रकम भन्दा निकै बढी छ। ३२ टिमले भाग लिने यस प्रतियोगितामा कुन स्थानमा आएको टिमले कति पुरस्कार रकम पाउने भन्ने बारे खुलासा गरिएको छैन।"
नेप्से परिसूचक सामान्य अंकले घट्यो,"काठमाडौं : नेप्से परिसूचक आज सामान्य अंकले घटेको छ। नेप्से परिसूचक २७० अंकले घटेर २८१८४३ अंकमा अडिएको छ। यसदिन ३१० स्क्रिप्सको १ करोड ९० लाख ४१ हजार ५१४ कित्ता सेयर १० अर्ब १० करोड १८ लाख १७ हजार ६८१ रुपैयाँमा खरिदबिक्री भयो। यससाता आइतबारबाहेक अरू दिन नेप्से परिसूचक घटेको थियो। नेप्से परिसूचक घटे तापनि गार्डियन माइक्रो लाइफ इन्स्योरेन्स, भुगोल इनर्जी डेभलपमेन्ट कम्पनी, उपकार लघुवित्त र राप्ति हाइड्रोको सेयर सर्किट लेभलमा कारोबार भयो। कारोबार रकमका आधारमा हिमालयन रिइन्सुरेन्स शीर्ष स्थानमा रह्यो। सो कम्पनीको १ अर्ब १२ करोड ८३ लाख बढीको सेयर कारोबार भयो। आज बैंकिङ, विकास बैंक, म्यानुफ्याक्चर र माइक्रोफाइन्स समूहका सूचक बढेका छन्।"
साना र रियाको सिनियर टिममा सम्भावना,"काठमाडौं : नेपाली महिला क्रिकेट टिम वुमन्स डे कप २०२५ खेल्न तर्फ प्रस्थान गरिसकेको छ। नेपाली महिला टिममा हाल नयाँ अनुहारहरूको परीक्षण भइरहेको छ। यू१९ टिम र घरेलु क्रिकेटतर्फ राम्रो गरिरहेका क्रिकेटरलाई हाल टिममा मौका दिइएको छ। साना प्रविन मधेश प्रदेशबाट घरेलु क्रिकेटमा नाम बनाएकी ब्याटर हुन्। उनी प्रधानमन्त्री कप, तथा ललितपुर मेयर कपमा पनि राम्रो प्रदर्शन गरिरहेकी खेलाडी हुन्। त्यस्तै रिया शर्मा पनि कोशी प्रदेशबाट प्रधानमन्त्री कप र यू१९ टिमकी प्रमुख बलर हुन्। साना प्रविन विरगञ्जमा जन्मिएकी साना यू १९ टिमकी ओपनर ब्याटरको रुपमा टिमसँग रहेकी थिइन्। उनी मधेश प्रदेशबाट खेल्दा कति खेलमा म्याच विनर बन्ने खेलाडी हुन्। उनी टिमलाई चाहिएको जसरी प्रदर्शन देखाउन सक्ने खेलाडी हुन्। इनिङ्स विल्ड गर्दै टिमलाई लिएर जाने क्षमता सानामा छ। उनले २०२२ को विश्वकप छनोटदेखि हाल एसिया कप र यू१९ विश्वकप खेलिसकेकी छिन्। उनले सोही अनुभव र क्षमताले नेपाली सिनियर टिममा पनि राम्रो प्रभाव छोड्न सक्छिन्। रिया शर्मा त्यस्तै, रिया शर्मा कोशी प्रदेशको उत्पादन हुन्। उनी दायाँ हाते लेग ब्रेक स्पिनर हुन्। रियाले हाल सिनियर टिममा पहिलो पटक मौका बनाएकी हुन्। प्रधानमन्त्री कपमा कोशी प्रदेशका लागि प्रदर्शन गर्ने यी बलरले यू१९ टिममा मौका बनाएकी हुन्। उनले यू१९ एसिया कप र यू१९ विश्वकप खेलिन्। उनले बन्द प्रशिक्षणमा पनि अन्य बलर भन्दा राम्रो प्रदर्शन गर्दै अन्तिम १४ मा स्थान बनाएकी हुन्। प्रदर्शनमा सुधारको अपेक्षा हाल टिममा सिनयर र जुनियर खेलाडीको समिश्रण रहेको छ। सिनियर खेलाडी सीता राना मगर र कविता कुँवर चोटका कारण बाहिर रहँदा हाल टिममा आधा सिनियर खेलाडी र आधा जुनियर खेलाडीको समिश्रण रहेको छ। नेपालले गत महिनामात्रै त्रिदेशीय सिरिज खेलेको थियो। जसका कारण नेपालले सुधार गर्नु पर्ने पक्षहरुमा राम्रो तयारी गरेको युगान्डा जानु अघि कप्तान र प्रशिक्षकले बताए। विशेष गरि पछिल्लो २ वर्ष यता नेपाली महिला टिमको फिटनेसमा धेरै प्रश्नहरु उठिरहेका थिए। त्यसका लागि क्यानले भारतीय फिटनेस ट्रेनर मोनिकालाई टिममा ल्याएको छ। हाल टिममा फिटनेस र फिल्डिङमा सुधार भएको कप्तान इन्दु बर्माले बताइन्। हाम्रो फिटनेस र फिल्डिङमा सुधार भएको छ। हामी यस पटक अघिल्लो सिरिज भन्दा राम्रो गर्नेछौं र जितेर फर्कने छौं। त्यस्तै, प्रशिक्षक मनोज कटुवालले पनि टिममा युवा खेलाडी थपिँदा प्रतियोगिता जितेर फकर्ने विश्वास व्यक्त गरे, यस पटक टिममा युवा खेलाडीहरु पनि आएका छन्। फिटनेस ट्रेनर पनि आउनु भएको छ। जसले गर्दा हामी प्रतियोगिता जितेर फकर्ने अपेक्षा छ। कटुवालले भने।"
मिडफिल्डर आशीष राई कम्तीमा १ वर्ष मैदान बाहिर रहने,"काठमाडौं : युवा मिडफिल्डर आशीष राई कम्तीमा १ वर्ष मैदान बाहिर हुने भएका छन्। फागुन ३ गते त्रिपुरेश्वरस्थित दशरथ रंगशालामा भएको चीनको युनान प्रान्तसँगको मैत्रीपूर्ण खेलका क्रममा उनको खुट्टा भाँचिएको हो। उनको देब्रे खुट्टा ३ ठाउँमा भाँचिएपछि उनको बी एण्ड बी अस्पतालमा अप्रेसन गरिएको हो। उनको उपचारमा संलग्न अर्थोपेडिक डाक्टर अमित जोशीले उनको खुट्टाको उपचारका बारेमा जानकारी दिएका हुन्। उनको हड्डीमा रड हालिएको कारण उनलाई रिहाबलाई हेर्दै जाने डाक्टरले बताए। उनको हड्डी राम्रोसँग जोडिन मात्रै ९ देखि १० महिना लाग्ने भएकाले पूर्ण रूपमा सन्चो भइ मैदानमा उत्रन कम्तीमा पनि १ वर्ष लाग्ने हामीले बुझ्न आएको छ, एन्फा प्रवक्ता सुरेश शाहले भने।"
युनाइटेड किराँत राई अर्गनाइजेसन अफ अमेरिका न्यूयोर्क अध्यक्षमा अरुन,"अमेरिका : युनाइटेड किरात राई अर्गनाइजेसन अफ अमेरिका न्युयोर्क च्याप्टरको न्युयोर्कको ज्यक्सन हाईट भएको सातौं अधिवेशनबाट अरुन राईको अध्यक्षतामा नयाँ कार्यसमिति चयन गरिएको छ। जसको वरिष्ठ उपाध्यक्ष वसन्ती राई, उपाध्यक्ष प्रमल राई, उपाध्यक्ष तेशुराज राई, महासचिव सृजना वाहिङ, सचिव उत्तर थुलुङ राई, कोषाध्यक्ष विनोद चाम्लिङ राई, सहकोषाध्यक्ष मनिषा चाम्लिङ राई बोर्ड सदस्यहरू उधिर राई, निलम राई,दिपेस राई, जेनी महर्जन राई, शान्ति राई, अर्पन राई, मनिराज राई र कल्चर कोअर्डिनेटरमा रोसन राई र महिला कोअर्डीनेटरमा सरिता राई चयन भएका रहेका छन्। अधिवेशन समारोहलाई सम्बोधन गर्दै वर्तमान केन्द्रीय सदस्य गरचा राईले किरात राईहरु संसारका जुनसुकै ठाउँमा पुगे पनि आफ्नो संस्कार र संस्कृतिलाई संरक्षण तथा सम्वर्द्धनमा लाग्नुपर्ने बताए। संस्थाका संस्थापक सदस्य तथा पूर्व युक्रा न्युयोर्कका अध्यक्ष तथा युक्रा केन्द्रीय उपाध्यक्ष केशव राम राईले निवर्तमान अध्यक्ष ममता राई नेतृत्वको कार्यसमितिले न्यूयोर्क च्याप्टरको हकमा अहिले सम्मकै उत्कृष्ट काम गरेको भनि प्रशंसा गर्दै नया कार्य समितिले अझै सशक्त भई कार्यहरू गर्न सुझाए। कार्यक्रममा न्यूयार्क च्याप्टरका सल्लाहकार गोविन्द राई, कराँतेको अन्तर्राष्ट्रिय रेफ्री, जज तथा कराँते एसोसिएसनको प्रशिक्षक सेनसेइ पर्खी खालिङ राई र सुकु रुम्दाली राईले मन्तव्य राखेका थिए।"
"'स्वास्थ्य सचिव बढुवामा संविधान च्यात्ने काम भयो, स्वास्थ्य मन्त्रीले राजीनामा दिनुपर्छ'",काठमाडौं : स्वतन्त्र सांसद अमरेशकुमार सिंहले स्वास्थ्य मन्त्री प्रदीप पौडेलको राजीनामा माग गरेका छन्। बिहीबार प्रतिनिधिसभाको आकस्मिक समयमा बोल्दै सांसद सिंहले स्वास्थ्य मन्त्रालयको सचिवमा बढुवा गर्दा सिनियरलाई ख्याल नगरिएको भन्दै स्वास्थ्यमन्त्री पौडेलको राजीनामा माग गरेका हुन्। उनले सरकारले स्वास्थ्य मन्त्रालयको सचिव नियुक्त गर्दा संविधान च्यात्ने काम गरेको भन्दै आक्रोश व्यक्त गरे। सिंहले संगिता मिश्रसँग केही चिनजान नरहेपछि मधेसी भएकै कारण सिनियर भएर पनि उनलाई बढुवा नगरेको आरोप लगाए। मधेसी समुदायको एउटा आस्थाको केन्द्रलाई ठेस पुर्याउने काम सरकारले गरेको उनले बताए बुधबार बसेको मन्त्रिपरिषदको बैठकले स्वास्थ्य तथा जनसंख्या मन्त्रालयको सचिवमा डा विकास देवकोटालाई नियुक्त गर्ने निर्णय गरेको थियो। सिफारिस समितिले सचिवका लागि डा देवकोटासहित स्वास्थ्य मन्त्रालयमा १२औं तहमा रहेका डा संगिता मिश्र र डा टंक बाराकोटीको नामसमेत सिफारिस गरेको थियो।
निष्कासन गरिएका नेपालीलाई हतकडी र नेल लगाएको भन्दै सांसदहरूको आपत्ति,काठमाडौं : सांसदहरूले अवैधरूपमा विभिन्न देशका बसेका नेपालीलाई फर्काउने क्रममा अमानवीय व्यवहार भएको भन्दै सरकारको ध्यनाकर्षण गराएका छन्। बिहीबार बसेको प्रतिनिधिसभा बैठकको आकस्मिक समयमा उनीहरूले अमानवीय व्यवहारका साथ नेपालीहरूलाई फर्काउने काम भएको भन्दै सरकारले यसमा ध्यान दिनुपर्ने जनाएका हुन्। अमेरिकाले निष्कासन गरेका ११ जना नेपालीलाई चार्टर जहाजबाट बुधबार नेपाल फर्काएको थियो। उनीहरूलाई हात र खुट्टामा हतकडी र नेल लगाएर नेपाल फर्काइएको थियो। सोही घटनालाई लिएर सांसदहरूले सरकारको ध्यानाकर्षण गराएका हुन्। बैठकमा कांग्रेस सांसद रामहरि खतिवडाले अमानवीय व्यवहारका काम बन्द हुनुपर्ने र मानव अधिकार मूल्य मान्यताका आधारमा नेपालीलाई फिर्ता गर्नुपर्ने र यसमा सरकारले ध्यान दिनुपर्ने उनले बताए। त्यस्तै उनले एनजीओ र आइएनजीओका नाममा आएका रकमको दुरुपयोग भएको भन्दै यसमा सरकारले श्वेतपत्र जारी गर्नुपर्ने धारणा राखे। त्यस्तै माओवादी सांसद देवेन्द्र पौडेलले मानवअधिकारका अन्तर्राष्ट्रिय मूल्य मान्यता विपरीत नेपालीलाई फिर्ता गरेको भन्दै आपत्ति जनाए। विदेशमा रहेका नेपालीलाई सुरक्षा गर्न र सहजरूपमा नेपालमा फिर्ता गर्नका लागि सरकारले गम्भीर कदम चाल्न उनले ध्यानाकर्षण गराए। उनले नेपालमा नै भविष्य देख्ने गरी युवाहरूलाई स्वदेश फर्काउने काम गर्न पनि सरकारको ध्यानाकर्षण गराए।
संघीय महत्त्वका आयोजनाहरूमा केन्द्रित हुन अर्थमन्त्री पौडेलको आग्रह,"काठमाडौं : उपप्रधानमन्त्री एवं अर्थमन्त्री विष्णुप्रसाद पौडेलले संघीय महत्वका आयोजनाहरू मात्र संघले गर्ने भएकाले नयाँ बजेटका लागि आयोजनाहरू प्रस्तुत गर्दा विशेष ध्यान दिन आग्रह गरेका छन्। आर्थिक वर्ष २०८२०८३ को बजेट निर्माणसम्बन्धी सहरी विकास मन्त्रालय र ऊर्जा, जलस्रोत तथा सिँचाइ मन्त्रालयसँगको छुट्टाछुट्टै छलफलमा अर्थमन्त्री पौडेलले संवैधानिक कार्य जिम्मेवारी अनुसार प्रदेश र स्थानीय सरकारको जिम्मेवारी र भूमिकालाई दृष्टिगत गर्दै ठूला आयोजनाहरूमा केन्द्रित हुन आग्रह गरेका हुन्। उनले संघीयतामा प्रदेश र स्थानीय तहले गर्ने काम संघले गर्न जरुरी नरहेको बताएका छन्। अर्थमन्त्री पौडेलले प्रदेश र स्थानीय तहमा अधिकार र जिम्मेवारी हस्तान्तरण गरेर अघि बढ्दा मात्र संघीयताको अभ्यास बलियो हुने बताएका छन्। उनले तयारीमा रहेका आयोजनाहरूको कार्यान्वयन र आगामी दिनमा आवश्यक पर्ने महत्वपूर्ण आयोजनाहरूको तयारीमा ध्यान पुर्याउन पनि अनुरोध गरेका छन्। अर्थमन्त्री पौडेलले विकासलाई नीतिमार्फत पनि सम्बोधन गर्न जरुरी रहेकोमा जोड दिँदै नीतिले थप क्षेत्रहरू खुला गर्ने धारणा व्यक्त गरेका छन्। अहिलेको संसदबाट यो भन्दा बलियो सरकार बन्ने सम्भावना नहरेको उल्लेख गर्दै अर्थमन्त्री पौडेलले सबैभन्दा बलियो सरकार भएका सबै पक्षसँग परामर्श गरी देशको आवश्यकता र जनताको चाहना अनुसार नयाँ बजेट बनाउने बताएका छन्। सहरी विकास मन्त्रालयसँगको छलफलमा उपप्रधानमन्त्री एवं सहरी विकास मन्त्री प्रकाशमान सिंह, सचिव र विभागीय प्रमुखहरू थिए। ऊर्जा मन्त्रालयसँगको छलफलमा ऊर्जा मन्त्री दीपक खड्का, सचिव, विभागीय प्रमुख लगायत सहभागी थिए।"
शाओमीको रेड्मी बड्स ६ सिरिज नेपालमा सार्वजनिक,"काठमाडौं : ग्लोबल टेक्नोलोजी लिडर शाओमीले नेपालमा रेड्मी बड्स ६ सिरिज सार्वजनिक गरेको छ। जसअन्तर्गत रेड्मी बड्स ६ लाइट र रेड्मी बड्स ६ प्ले नामक दुई नयाँ वायरलेस इयरबड्स रहेका छन्। यी इयरबड्सले उत्कृष्ट साउन्ड, स्पष्ट कल अनुभव तथा लामो ब्याट्री लाइफ प्रदान गर्छन्। शाओमी नेपालका कन्ट्री जनरल म्यानेजर मनु मनस्वीले यसबारे बोल्दै भने, हाम्रो प्रतिबद्धता भनेको नवीनतम प्रविधि प्रदान गर्दै प्रयोगकर्ताको अनुभवलाई उत्कृष्ट बनाउने हो। रेड्मी बड्स ६ सिरिजको उत्कृष्ट अडियो गुणस्तर, लामो ब्याट्री लाइफ र स्मार्ट नोइज क्यान्सलेसन जस्ता सुविधाहरू हामी सुलभ मूल्यमा प्रदान गर्दैछौँ। हामी यी इयरबड्स नेपाली ग्राहकहरूलाई उपलब्ध गराउन पाउँदा धेरै नै उत्साहित छौं। रेड्मी बड्स ६ लाइट उच्च गुणस्तरीय साउण्ड र नोइज क्यान्सिलेसन १२४ एमएमको डाइनामिक टाइटेनियम ड्राइभर सहितको रेड्मी बड्स ६ लाइटले शक्तिशाली साउण्ड क्वालिटी प्रदान गर्छ। ४० डेसिबल हाइब्रिड एक्टिभ नोइज क्यान्सलेसनको विशेषताले वरपरको अनावश्यक आवाज हटाएर क्लीन साउण्ड प्रदान गर्छ। डुअल माइक्रोफोन र एआई नोइज रिडक्सन टेक्नोलोजीले कुराकानीलाई अझ स्पष्ट बनाउँछ भने ३८घण्टाको ब्याट्री ब्याकअप (चार्जिङ केससहित)ले दीर्घकालीन प्रयोग सुनिश्चित गर्छ। रेड्मी बड्स ६ प्ले हल्का, शक्तिशाली र सुविधाजनक रेड्मी बड्स ६ प्ले विशेष रूपमा उत्कृष्ट साउण्ड गुणस्तर तथा सुलभ मूल्य चाहने प्रयोगकर्ताहरूका लागि डिजाइन गरिएको छ। १० एमएम डाइनामिक ड्राइभरको साथमा आउने यस इयरबडले समृद्ध र सन्तुलित अडियो अनुभव प्रदान गर्छ। एआई नोइज रिडक्सन प्रविधिले कलको आवाजलाई स्पष्ट बनाउँछ भने ३६घण्टाको प्लेब्याक टाइम (चार्जिङ केससहित)ले दिनभरको प्रयोग सुनिश्चित गर्दछ। साथै १० मिनेटको क्विक चार्जले ३ घण्टासम्मको म्युजिक प्लेब्याक प्रदान गर्छ जुन यात्राका क्रममा अत्यन्तै उपयोगी हुन आउँछ। मूल्य तथा उपलब्धता नेपालभरका सबै आधिकारिक एमआई स्टोरहरू तथा शाओमी रिटेल स्टोरहरुमा रेड्मी बड्स ६ सिरिज उपलब्ध हुनेछ। रेड्मी बड्स ६ लाइटको मूल्य रु ३,४९९ रहेको छ भने रेड्मी बड्स ६ प्ले रु १,९९९ मा खरिद गर्न सकिन्छ।"
प्रधानमन्त्रीबाट नयाँ प्रविधिमा आधारित कागज उद्योगको उद्घाटन,"महोत्तरी : प्रधानमन्त्री केपी शर्मा ओलीले नेपाल पल्प एण्ड पेपर इण्डष्ट्रिजको आज उद्घाटन गरेका छन्। महोत्तरीको गौशाला नगरपालिका१, रामनगरमा आयोजित कार्यक्रमबीच प्रधानमन्त्री ओलीले सो उद्योगको उद्घाटन गरेका हुन्। प्रधानमन्त्री ओलीले उद्योग स्थापनाले चुलो चौकोमा सीमित रहनेहरूका लागि पनि सीपका साथै रोजगारी सिर्जना गर्ने बताए। उनले आफ्नै कागज देशभित्र प्रयोग गर्ने अवसर र व्यापार घाटा सन्तुलनका लागि यसले योगदान दिइ आत्मनिर्भर बनाउन सहयोग गर्ने विश्वास व्यक्त गरे। प्रधानमन्त्री ओलीले निजी क्षेत्रको प्रयासबिना समृद्धि हासिल नहुनेमा सरकार स्पष्ट रहेकोले औद्योगिक विकास र रोजगारी सृजनामा प्राथमिकता दिइने जनाए। उनले भने, अब हामी आत्मनिर्भरताको बाटोमा लाग्नुको विकल्प छैन। सहकार्यका माध्यमबाट युवाहरूले आँपको खेती विकास गर्न सक्छन्। यसमा प्रदेश सरकारहरू पनि अघि सरुन्। आइएमइ ग्रुपको यो उद्योग स्थापना भएसँगै नेपालमा पहिलो पटक नष्ट भएका कागजबाट नयाँ कागज उत्पादन भई आयात कम गर्न सहयोग पुग्नेछ। यस उद्योगले करिब तीन सयको रोजगारी दिनेछ। नेपालमा वार्षिक करिब डेढ लाख मेट्रिक टन कागज खपत हुने गरेको छ।"
विदेशमा रहेका नेपालीको अवस्था बुझ्न अन्तर्राष्ट्रिय सेल गठन गरौं,"काठमाडौं : नेकपा माओवादी केन्द्रका सचिव देवेन्द्र पौडेलले अमेरिकालगायतका देशबाट अपमानजनक तरिकाले नेपालीलाई फिर्ता भएको भन्दै सरकारको ध्यानाकर्षण गराएका छन् । बिहीबार प्रतिनिधि सभाको बैठकमा बोल्दै उनले मानव अधिकारको रक्षा गर्न माग गरेका हुन्। पौडेलले भने,अमेरिकालगायतका देशबाट भर्खरै निकै अपमानजनक तरिकाले हातमा हत्कडि, नेल र मानव अधिकारका अन्तर्राष्ट्रिय स्थापित मूल्यमान्यता विपरीत हुने गरी नेपालीलाई फिर्ता गरिएको छ। अन्य विभिन्न देशबाट डिपोर्ट भइरहेका छन्। उनले विदेशमा रहेका नेपालीको अवस्था बुझ्न एउटा सेल गठन गर्न माग गरे।विदेशमा रहेका नेपालीको सुरक्षा गर्नका निम्ति र सहजता पूर्वक फिर्ता गर्नका निम्ति, उनीहरुको अवस्था बुझ्न नेपाल सरकारले परराष्ट्र मन्त्रालयमार्फत एउटा गम्भीर प्रकारको अन्तर्राष्ट्रिय सेल गठन गर्नुपर्छपौडेलले भने।"
"ऊर्जामन्त्रीलाई लिङ्देनले भने सदनमा मुर्खहरूमात्र छैनन्, कुलमानका विषयमा झुटा विवरण दिनु उचित भएन",काठमाडौं : राप्रपा अध्यक्ष राजेन्द्र लिङ्देनले विद्युत् प्राधिकरणका कार्यकारी निर्देशक कुलमान घिसिङका विषयमा ऊर्जामन्त्रीले सदनमा झुटा विवरण प्रस्तुत गरेको आरोप लगाएका छन्। बिहीबार प्रतिनिधिसभा बैठकको विशेष समयमा बोल्दै अध्यक्ष लिङ्देनले मन्त्रीजस्तो व्यक्तिले संसदलाई झुटा विवरण दिनु उचित नभएको र सदनमा मुर्खहरूमात्र बसेको नठान्न आग्रह गरे। कर्मचारीलाई सरकारले कारिन्दा र नोकरमात्र ठान्छ भने आफूहरू त्यस्ता कर्मचारीको पक्षमा उभिने उनले बताए। उनले ३५ अर्ब घाटामा रहेको प्राधिकरणलाई ८ वर्षमा ५२ अर्व खुद नाफामा लाने कुलमानप्रति ऊर्जामन्त्रीले झुटा विवरण प्रस्तुत गर्दा जलविद्युत क्षेत्रमा नकारात्मक सन्देश जाने धारणा राखे। लिङदेनले व्यक्तिगत आकांक्षा पूर्तिका लागि संस्थाको हित विपरीत कार्य नगर्न ऊर्जामन्त्रीलाई सुझावसमेत दिए। उनले ऊर्जामन्त्रीको कुरा सुन्दा व्यवसायीहरूबाट २२ अर्ब रुपैयाँ नउठाउने संकेत देखिएको भन्दै त्यस्तो गर्न नपाइने जिकिर गरे। उनले आफ्नो स्वार्थका लागि कूलमानलाई हटाउने कामबाट पछि हट्न र परिस्थिति बिग्रन नदिन ऊर्जा मन्त्रीलाई सुझाव दिए। त्यस्तै नेपाली कांग्रेसका प्रमुख सचेतक श्याम घिमिरेले एक जना कर्मचारीका लागि दलीयकरण नगर्न विपक्षी दललाई सुझाव दिए। उनले कुलमान घिसिङलाई देवत्वकरण नगर्न सुझाव दिए। एउटा कर्मचारीलाई दलीयकरण गरेर संसद्को प्रतिपक्ष उठेको देख्दा लाज लागेको उनले बताए। नेपालको कर्मचारीतन्त्र दूधले नुहाएको नभएको उनको भनाइ छ। उनले देवत्वकरण गरेर टाउकोमा नै बोकेर हिँड्ने हो भने सबै प्रतिपक्षी दलहरूको अध्यक्ष कुलमानलाई नै बनाउन सुझाव दिए। त्यस्तै उनले वर्षायाम अघि नै विपी राजमार्ग निर्माणको काम सम्पन्न गर्न सरकारको ध्यानाकर्षण गराए।
अफगानस्तानका ओमराजाइ एकदिवसीय अलराउन्डर वरियताको शीर्ष स्थानमा,काठमाडौं : च्याम्पियन्स ट्रफीमा उत्कृष्ट प्रदर्शनपश्चात अफगानस्तानका अलराउन्डर अजमतुल्लाह ओमराजाइ एकदिवसीय अन्तर्राष्ट्रियको शीर्ष स्थानमा उक्लिएका छन्। आइसीसीले बुधबार सार्वजनिक गरेको एकदिवसीय पुरुष खेलाडी वरियतामा उनी २ स्थान सुधार गर्दै शीर्ष स्थानमा उक्लिएका हुन्। अफगानस्तान च्याम्पियन्स ट्रफीको सेमिफाइनल प्रवेश नगरे तापनि ओमराजाइले भने शीर्षमा छलाङ मारेका हुन्। उनले अफगानस्तानकै मोहम्मद नाबीलाई पछि पार्दै शीर्षमा उक्लिएका छन्। दोस्रो स्थानमा मोहम्मद नाबी र तेस्रो स्थानमा जिम्बावेका सिकन्दर राजा रहेका छन्। उनले ३ खेलमा ७ विकेट लिएका छन्। जसमा इङ्लयन्डसँग म्याच विनिङ ५ विकेट सामेल गरिएको छ। उनले ब्याटिङ तर्फ १२६ रन प्रहार गरेका हुन्। अफगानस्तानको अन्तिम क्रमतर्फका ब्याटर उनले खेल फसिसकेको अवस्था राम्रो रन बनाएका थिए। उनले ब्याटिङ तर्फको वरियतामा पनि १२ स्थान सुधार गर्दै २४ औं स्थानमा उक्लिएका छन्। ब्याटिङमा भारतका सुभ्मन गिल शीर्ष स्थानमा रहेका छन्। दोस्रो स्थानका पाकिस्तानका बाबर आजम र तेस्रो स्थानमा दक्षिण अफ्रिकाका हेनरिच क्यालसिन रहेका छन्।
लोडसेडिङ कुलमान घिसिङका कारण अन्त्य भएको होइन : ऊर्जामन्त्री,"काठमाडौं : ऊर्जा, जलस्रोत तथा सिँचाइमन्त्री दीपक खड्काले समयभित्र कार्यसम्पादन मूल्याङ्कन नबुझाएकाले विद्युत् प्राधिकरणका कार्यकारी निर्देशक कुलमान घिसिङलाई शून्य अंक दिनुपरेको बताएका छन्। बिहीबार प्रतिनिधिसभा बैठकमा मन्त्री खड्काले समयमै कार्यसम्पादन नबुझाएकाले कुलमानले अङ्क प्राप्त गर्न नसकेको बताए। समयभित्र कार्यसम्पादन मूल्याङ्कन नबुझाएपछि मन्त्रालयले पत्राचार गर्दा कुलमानले आफैंलाई नम्बर दिएर कार्यसम्पादन मूल्याङ्कन पठाएको तर्क गरे। मन्त्री खड्काले कुलमान घिसिङले सरकारलाई समेत नटेरेको भन्दै कानुनभन्दा माथि कोही हुन नसक्ने बताए। आफू मन्त्रालयमा आएपछि कुलमानप्रति धेरै उत्साहित भए पनि अध्ययन गर्दै जाँदा धेरै कमजोरी देखिएको बताए। उनले प्राधिकरणले उठाउन नसकेको वक्यौतालाई आधार मानेर नाफा देखाएको तर्क गरे। प्राधिकरणको सम्पत्ति तथा दायित्वको मूल्याङ्कनका लागि पटकपटक निर्णय भए पनि २५ वटाभन्दा बढी संस्थाको विवरण उपलब्ध नगराएको आरोप लगाए। मन्त्री खड्काले प्रक्रिया नै पूरा नगरी भारतसँग विद्युत् खरिदको सम्झौता गरेको जिकिर गरे। उनले कुलमानका कारण नभइ भारतबाट सहजरूपमा विद्युत् आपूर्तिका साथै मुलुकमा विद्युत् आयोजनाबाट थप उत्पादन भएकाले लोडसेडिङ अन्त्य भएको बताए।"
सेवा प्रवाह छिटोछरितो गर्ने उपाए खोज्न सचिवहरूलाई मुख्यसचिवको पत्र,"काठमाडौं : सरकारले एकीकृत सेवा रूपान्तरण योजना पेश गर्न सचिवहरूलाई निर्देशन दिएको छ। प्रधानमन्त्री कार्यालयले सबै सचिवहरूलाई पत्र लेखी नागरिकलाई छिटो छरितो सेवा प्रवाह कसरी गर्न सकिन्छ त्यसको योजना निर्माण गर्न निर्देशन दिएको हो। मुख्यसचिव एकनारायण अर्यालले अर्को महिनामा हुने सचिवस्तरीय बैठक अगावै उक्त योजना पेश गर्न योजना निर्देशन दिएका हुन्। एक सचिवले अन्नपूर्ण पोस्ट्सँग भने, सार्वजनिक सेवा प्रवाहमा कसरी निर्णय प्रक्रिया छिटो गर्न सकिन्छ र सेवा दिन सकिन्छ भन्ने योजना निर्माण गर्नका लागि मुख्यसचिवमार्फत पत्र प्राप्त भएको छ। अब हामी योजना निर्माण गरेर आगामी बैठकमा पेश गर्छौं। पत्रमा नागरिकलाई छिटो छरितो सेवा प्रवाह गरी नतिजाउन्मूख कार्यसम्पादन गर्ने उद्देश्यले अध्यादेश र कार्यसम्पादन नियमावली परिमार्जन भइसकेको पत्रमा उल्लेख छ। नागरिकलाई छिटो छरितो सेवा प्रवाह गरी नतिजाउन्मूख कार्यसम्पादन गर्ने उद्देश्यले नेपाल सरकार (कार्यसम्पादन) नियमावली, २०६४ का साथै हालै अध्यादेशमार्फत सुशासन (व्यवस्थापन तथा सञ्चालन) ऐन, २०६४ तथा नियमावली, २०६५ लगायत विभिन्न ऐन नियमहरूमा परिमार्जन गरिसकेको यहाँलाई जानकारी नै छ। मुख्यसचिव अर्यालले लेखेको पत्रमा भनिएको छ, सो सन्दर्भमा आआफ्नो मन्त्रालयआयोगसचिवालय निकायविभागकार्यालयबाट समेत प्रवाह हुने सेवा र निर्णय प्रक्रियालाई सरलीकृत गरी कार्यसम्पादन गर्न आआफ्नो मन्त्रालय र मातहतका निकायहरूको एकीकृत सेवा रूपान्तरण योजना आगामी सचिव बैठक अगावै पेश गर्नु हुन अनुरोध छ । पछिल्लो समयमा एकीकृत सेवा केन्द्रको विकास, विद्युतीय माध्यमबाट स्वचालित सेवा प्रणालीको अवलम्बन गर्नुपर्ने विज्ञहरुले बताउँदै आएका छन्। निजामती कर्मचारीले प्रवाह गरेको सेवा विद्युतीय पद्धतिमार्फत ट्रयाकिङ, अनुगमन मूल्यांकन गर्ने प्रणाली विकास गर्नुपर्ने र छरितो सेवा प्रवाह गर्न एकीकृत सफ्टवेयरको विकास गरी प्रयोग गर्नुपर्ने आवाज उठ्दै आएको छ।"
सामाजिक सञ्जालको सवाल,"सामाजिक सञ्जालको सञ्चालन, प्रयोग तथा नियमनसम्बन्धी विधेयक चर्चामा छ। एकाथरीले यसको समर्थन गरिरहेका छन्। अर्काथरीको विरोध छ। कोहीकोही चुपचाप पनि छन्। हरेक कुराको विरोध र समर्थनमा मत आउनुलाई सामान्य अर्थमा नै लिइन्छ, तर यो विधेयकको सन्दर्भमा समर्थन र विरोध भनेको सामान्य छैन। यो नागरिकको आधारभूत अधिकारको विषय भएकोले समर्थन र विरोधलाई हल्का ढंगले बुझिनु पनि हुँदैन। मननीय कुरा के छ भने, यो विधेयकको समर्थन गर्ने वर्ग माथिल्लो अर्थात् शक्तिशाली र सुविधासम्पन्न वर्ग छ, जसले प्रत्यक्ष परोक्ष राज्यबाट लाभ लिइरहेको छ। विरोध गर्ने वर्ग चाहिँ तल्लो अर्थात् शक्तिहीन छ, जो राज्यप्रति असन्तुष्ट छ र आलोचनात्मक दृष्टि राख्छ। विधेयकका समर्थक भन्छन् सामाजिक सञ्जालका प्रयोगकर्ताले अति नै गरे। सञ्जालको दुरुपयोग भयो। गालीगलौज, मर्यादाहीन, तथ्यहीन र भ्रमात्मक कुराले सञ्जाल भरिए। अराजकता बढ्यो। समाज भाँडियो। राज्यले यसलाई नियन्त्रण गर्नुपर्छ। अलि पुरातनवादीहरू जो टिकटक बन्द हुँदा खुसी थिएहरूले त सामाजिक सञ्जालका सबै प्लेटफर्म बन्द गर्नुपर्नेसम्मका धारणा राखिरहेका छन्। विधेयकमाथि असहमति राख्नेहरू भन्छन् सरकारले अति नै गर्यो। लोकतान्त्रिक व्यवस्थामा विचार राख्ने प्लेटफर्मलाई समेत अंकुश लगाउने सरकारको सरकारको मनशाय नै गलत छ। राज्य भन्छ नागरिकले अति गरे। नागरिक भन्छन् राज्यले अति गर्यो। अलि बीचतिरका चाहिँ के पनि भन्छन् भने नियन्त्रण नै त होइन, तर नियमनको आवश्यकता छ। तर नियन्त्रण वा नियमनमा खासै ठूलो भिन्नता छैन। यो शब्दभ्रम मात्र हो। नियमन भने नि नियन्त्रण भने नि नागरिकको अधिकारमाथि राज्यको निगरानी हो। प्रस्तावित विधेयकका सन्दर्भमा केही आलोच्य विषय छन्। पहिलो कुरा सामाजिक सञ्जाल भनेको माध्यम हो। विषय र सामग्री गलत भए विषय र सामग्रीमा बन्देज लगाउन पनि सकिएला, तर माध्यममा बन्देज लगाउन हुँदैन। त्यही सामग्री इमेल वा मोबाइल मेसेजबाट पठाउँदा अपराध नहुने, त्यही सामग्री फेकसबुक, एक्स, इन्स्ट्राग्राम आदिबाट पठाउँदा अपराध हुने कस्तो खालको बुझाइ हो कि ? अथवा चोकमा भाषण गर्दा कुनै नेताले मच्चीमच्ची विपक्षीलाई गाली गर्दा अपराध नहुने तर त्यही सामग्री फेसबुक र एक्सजस्ता सञ्जालमा पोस्ट गर्दा मात्र होइन कि लाइक र कमेन्ट गर्दा समेत अपराध हुने तर्क कति हास्यास्पद छ। राज्यको सामाजिक सञ्जालप्रतिको बुझाइ नै गलत भयो। सामाजिक सञ्जाललाई माध्यम बुझेन, कानुन नै बुझ्यो। दोस्रो विषय, अभिव्यक्ति स्वतन्त्रता र घृणायुक्त अभिव्यक्ति वा अपराध बुझाइको बीचमा ठूलो खाडल छ। गालीगलौज र घृणाको नियन्त्रण गर्नुपर्ला, तर अभिव्यक्तिको नियन्त्रण हुँदैन। अभिव्यक्ति सीमाविहीन हुन्छ र हुनुपर्छ। कुनै कानुनले सीमाको बन्देज लगाएको छ भने त्यो कानुनको दोष हो, त्यस्ता दोषी कानुनमा सुधारको बहस हुनुपर्नेमा सकारात्मक व्याख्यालाई चटक्कै छोडेर कानुनको अपव्याख्या गर्दै कसैले पनि अभिव्यक्ति स्वतन्त्रता सीमारहित हुँदैन, बन्देज लगाउन पाइन्छ भन्छ भने उसले कानुन त बुझेको होला, मानव अधिकारको मर्म र भावना चाहिँ बुझेकै छैन। स्मरण रहोस्, कानुन घोक्ने विषय होइन, विवेकको विषय पनि हो। कानुन अधिकार नियन्त्रण गर्ने हतियामात्र होइन अधिकारको सुनिश्चितता गर्ने साधन पनि हो। घृणा र अपराध रोकिनुपर्छ भन्नेमा कुनै द्विविधा छैन। तर अर्को द्विविधा के पनि हुनुहुन्न भने घृणा र अपराध कडा कानुनले मात्र रोकिँदैन, जसरी मृत्युदण्डको व्यवस्था गर्दैमा अपराध रोकिँदैन। नरोकिने कुरामा जबर्जस्ती कानुन लाद्नु भनेको राज्यका निकायमा बस्नेहरूले आफूसँग असहमतहरूलाई मुद्दा भिराएर दुःख दिने हतियार बनाएको मात्र हो। बोल्ने अधिकार मान्छेलाई कुनै अमूक मान्छेले दिएको अधिकार होइन, प्रकृतिले दिएको अधिकार हो। प्रकृतिले दिएको अधिकार मान्छेले खोस्न सक्दैन। खोसियो भने त्यो अप्राकृतिक हुन्छ। यस्तो अधिकार रोक्नु र खोस्नु भनेको घुम्दै गरेको पृथ्वीलाई रोक्ने प्रयास गर्नु जस्तो हो, पानीलाई उकालोतिर बगाउँछु भने जस्तै हो। कुनै शक्तिशाली मान्छेले कानुन बनाउँदैमा पूर्वतिरबाट झुल्किने सूर्य पश्चिमतिरबाट झुल्काउन सक्ला र ? बोल्नेलाई जरिबाना तोक्ने गरी कानुन बनाउने, बोलेबापत जरिबाना उठाउने र जेलसम्म कोच्ने राज्यलाई अनुदार राज्य भनिन्छ। लोकतान्त्रिक शासन व्यवस्थाको मर्म बुझ्ने राज्यले यस्तो अनुदार कानुन बनाउनु हुँदैन। बनाए भविष्यमा पछुतो हुनेछ। बोल्ने अधिकारसमेत खोस्ने राज्यले अरु अधिकार सुनिश्चित गर्छ भनेर कल्पना गर्नु भनेको बालुवाबाट तेलको आशा गर्नु जस्तै हो। अनुदार राज्यले आफ्ना लागि भने यस्ता बालुवाको तेल निकाल्ने निरर्थक प्रयास बेलाबेला गरिरहन्छन्। त्यसैले त नागरिक निगरानीको खाँचो हुने हो नि। धनी र उदार राष्ट्रले नागरिकका आधारभूत अधिकार खाना, नाना, छाना, स्वास्थ, शिक्षालगायत नागरिकका आवश्यकता निःशुल्क उपलब्ध गराउँछ। तर हाम्रोजस्तो गरिब राष्ट्रले यस्ता आधारभूत आवश्यकता निःशुल्क उपलब्ध गराउन सकेको छैन। राज्यले निःशुल्क दिन सक्ने त्यही एउटा बोल्ने कुरा थियो, त्यसमा पनि राज्य अंकुश लगाउँछ भने त्योभन्दा अनुदार राज्य कुन होला। खर्च नलाग्ने हेर्ने, सुन्ने, बोल्ने र सास फेर्ने जस्ता अधिकारको सुनिश्चिता गर्न नसक्ने राज्य कसरी लोकतान्त्रिक हुन्छ ? हेर्ने, सुन्ने, बोल्ने र सास फेर्ने जस्ता राज्यको उदारता मात्र भए पुग्ने अन्य स्रोत र साधन नलाग्ने अधिकारको सुनिश्चिता त राज्यले खुला दिलले गर्नुपर्ने हो, तर बोलेबापत अदालतबाट जरिबाना उठाएर राज्यले आफ्नो अनुदार अनुहार देखाउन खोजेको छ। के बोलेबापत शुल्क लगाएर राज्य धनी हुन खोजेको हो ? विचाराधीन रहेको प्रस्तावित मस्यौदाका दफादफा केलाउनु पर्दैन। जुन कुरा सिद्धान्ततः नै अस्वीकार्य हुन्छ भने त्यस्तो मस्यौदाभित्र छिरेर कुन दफा ठीक र कुन दफा बेठीक भन्नेतिरको बहसमा प्रवेशै गर्नु नै हुँदैन। यस्तो बहसमा नागरिक उत्रिनु भनेको राज्यको अनुदार कानुनलाई प्रत्यक्ष परोक्ष स्वीकार गर्नु नै हो। त्यसैले विरोध गर्नेले दफा दफामा होइन कि, यस्तो कानुन बन्नु हुँदैन भन्ने बहस गरौँ। राज्यले एकपटक फेरि सोचोस्, नियन्त्रण कुनै गलत विषय वा सामग्रीमाथि हुन सक्ला, माध्यममा हुन सक्तैन। राज्यले यो पनि सोचोस् कि, नियमन वा नियन्त्रण गर्ने गालीगलौज, घृणा र अपराधमा होला, अभिव्यक्तिमा हुन सक्तैन। स्मरण रहोस्, गालीगलौज, घृणा, अपराध र अभिव्यक्ति स्वतन्त्रताबीच आकाश जमिनको फरक छ। एकपल्ट शब्दकोश पल्टाएर पनि हेर्ने कि ? अन्यथा घृणा र अपराधको हवाला दिएर अभिव्यक्ति स्वतन्त्रतामाथि अंकुश लगाउने अनुदार कार्य नहोस्। सामाजिक सञ्जालको प्रयोगलाई नियन्त्रण र नियमन गर्ने कानुन होइन कि घृणा र अपराधलाई नियन्त्रण गर्ने कानुन बनाऊँ। लोकतान्त्रिक सरकारले अनुदार बाटो हिँड्ने होइन, उदार छाती बनाउनुपर्छ।"
अमेरिकामा भारतीय विद्यार्थीको गोली हानी हत्या,वासिङटन डिसी : अमेरिकामा बुधबार भारतीय विद्यार्थीको गोली हानी हत्या गरिएको छ। अमेरिकाको विस्कॉन्सिनमा भारतको तेलंगानाका विद्यार्थी प्रवीण कुमार (२७) को गोली हानी हत्या गरिएको जनाइएको हो। बीटेक पूरा गरेर थप अध्यनका लागि प्रवीण २०२३ मा अमेरिका गएका थिए। प्रवीणका केही साथीहरूले उनको शरीर गोलीले छेडिएको अवस्थामा फेला परेको बताए। उनको मृत्यु कसरी भयो भन्ने बारेमा कुनै पनि आधिकारिक तथ्य बाहिर नआएको भारतीय सञ्चारमाध्यमहरुमा उल्लेख छ। लुटपाटको प्रयासमा उनको हत्या भएको आशंका गरिएको छ। प्रवीण विस्कॉन्सिनको मिलवाकीमा एमएस गरिरहेका थिए। बुधबार बिहान अमेरिकी अधिकारीहरूले उनको मृत्युको बारेमा उनको परिवारलाई जानकारी गराएका छन्। अज्ञात आक्रमणकारीहरूले प्रवीण गम्पाको निवास नजिकै गोली चलाएको बताइएको छ। गम्पाका बुबा राघवुलुले बुधबार बिहान आफ्नो छोराको ह्वाट्सएपमा कल आएको तर उक्त कल उठाउन छुटेको बताए। जब राघवुलुले फोन गरे एक अपरिचित व्यक्तिले आफ्नो छोराको फोन फेला पारेको दाबी गर्दै जवाफ दिएका थिए। परिवारले केही गडबड भएको शंका गरे। उनीहरूको डर चाँडै सत्यमा परिणत भयो।
सडक बिस्तारका लागि दुहबी बजारमा डोजरले घर भत्कायो,धरान : धरानरानी ६ लेन सडक बिस्तारका लागि सुनसरीको दुहबी बजारमा सडक अतिक्रमण गरी बनाइएका घरहरू डोजर लगाएर भत्काउन सुरु गरिएको छ। दुहबी नगरपालिकाले ६ लेन सडक बिस्तार गर्न प्रहरी परिचालन गरी बजार क्षेत्रका घर भत्काउन सुरु गरेको हो। धरानदेखि विराटनगरको रानीसम्मको ६ लेन सडकको निर्माण अन्य ठाउँमा अन्तिम चरणमा पुगेको अवस्थामा दुहबीमा भने स्थानीय बासिन्दाले घर खाली नगरेका कारण सडक बिस्तारमा अवरोध पुगेको थियो। हाल डोजर लगाएर भत्काउनु परेको दुहबी नगरपालिकाका मेयर बेद गच्छदारले बताएका छन्। उनले नगरवासीलाई सडकको मापदण्डभित्र पर्ने घर खाली गर्न अटेर गरेपछि डोजर लगाएर भत्काउनु परेको बताए। बिहीवार दुहबी नगरपालिकाको अनुरोधमा दुहबी बजार क्षेत्रमा घर खाली गराउन प्रयाप्त नेपाल प्रहरी र सशस्त्र प्रहरी परिचालन गरिएको छ। ६ लेन सडक खाली गर्न दुहबी नगरपालिकाले सुरक्षा माग गरेका कारण दुहबी बजारमा प्रहरी परिचालन गरिएको सुनसरीका प्रहरी प्रमुख एसपी सुमन कुमार तिम्सिनाले बताएका छन्। प्रहरीको सहयोगमा सडक बिस्तारका लागि स्थानीयका घर भत्काउने काम भइरहेको छ। दुहबीका घर भत्काएपछि धरानरानी ६ लेन सडक बिस्तार हुँदा यातायातका साधन सञ्चालनमा सहज हुने धरानका यातायात व्यवसायी सरोज श्रेष्ठले बताए।
"पदले मन्त्री, स्वभावले भुइँमान्छे","बुटवल : राजनीतिकर्मीलाई एकपटक मन्त्री हुन मन कसलाई पो लाग्दैन। जनतासामु मन्त्री पद र त्यसपछि हुने तडकभडक देखाउन पनि नेताहरू जसरी नि मन्त्री हुन तडाछमछाड गर्छन्। लालायित हुन्छन्। भुइँमान्छेको मतले सांसद र मन्त्री भएकाहरू सत्तामा पुगेपछि नागरिकलाई भुसुक्कै बिर्सन्छन्। झन् सम्झनुको साटो भुल्दै जान्छन्। नागरिकले सधैंभरि सम्झने वा क्षणभरमै बिर्सनै उसको कर्मले मात्र बताउने हो। सहरका मन्त्रालयमा गाउँका नागरिकको सहज पहुँच पुग्दैन। फाँटेको कपडा र चप्पल लगाएर मन्त्रालय पुग्नेहरूलाई कसैले चिन्दैनन्। सम्मान गर्नुको साटो हेपाह को नजरले हेर्ने गरेका कैंयन उदाहरण छन्। तर, लुम्बिनी प्रदेशका एक मन्त्री जसलाई देखावटी तडकभडकले कहिल्यै छोएन। उनी पदले मन्त्री हुन्। तर, स्वभावले भुइँमान्छे। उनको आफ्नै पन छ। विशेषता छ। साधारण जीवनशैली नै उनको खास नबिर्सने चिनारी हो। मन्त्री पद त अस्थायी हो, स्थायी त आफूलाई माया गर्ने जनता हुन्। हो, उनको यही सोँचले गर्दा नै गाउँ पुग्दा धेरैले भन्ने गर्छन्, मन्त्री होस् त दिनेश पन्थीजस्तो। लुम्बिनी प्रदेश सरकारका कृषि, भूमि व्यवस्था तथा सहकारीमन्त्री दिनेश पन्थी गुल्मी २(२) बाट प्रत्यक्ष निर्वाचित प्रदेश सांसद हुन्। अहिले उनलाई गुल्मीका गाउँगाउँ पुगेर जनताका गुनासा सुन्न भ्याइनभ्याइ छ। चुनाव जितेर गाउँ नफर्कने सांसद छन्। तर, बहालवाला मन्त्री हुँदा पनि उनको गाउँमा बाक्लो उपस्थितिले नागरिक उत्साहित छन्। पन्थी दुईपटक प्रदेश सरकारको मन्त्री भए। यसअघि उनी आन्तरिक मामिला तथा कानुनमन्त्री थिए। तर, त्यहाँ धेरै काम गर्न पाएनन्। २०८१ वैशाखमा उनी ७२ दिन मात्र मन्त्री भए। लुम्बिनीको कृषि र अस्तव्यस्त सहकारी क्षेत्रलाई व्यवस्थित बनाउने जिम्मा उनको काँधमा छ। उनले मन्त्रालयमा जम्बो सचिवलाय बनाएका छैनन्। कानुनले तोकेको भन्दा धेरै नियुक्ति दिएका छैनन्। जिल्ला पुग्दा गाडीको लावालस्कर उनलाई मन पर्दैन। मन्त्रालयको होस् वा पार्टीको काममा हिँड्दा ठूलाठूला होटलहरूमा बास बस्न उनका लागि कोठाहरू कुरेर बसेका हुन्छन्। आयोजकले अग्रिम कोठा बुकिङ गरेर राखिदिएका हुन्छन्। तर, पन्थी ती होटलमा रात बिताउन चाहँदैनन्। महँगा होटलभन्दा नागरिकका झुपडी उनलाई प्यारो लाग्छ। जनताकै घरमा पाकेको आटो, ढिडो र सिस्नो खान मन पराउँछन्। पन्थी लुम्बिनी प्रदेश सरकारका प्रवक्ता पनि हुन्। ५३ वर्षीय उनलाई धेरैले सादकी मन्त्री भनेर चित्रण गर्छन्। मदाने गाउँपालिका७ भनभने गुल्मी उनको जन्मघर हो। हामी आधारभूत वर्गबाट आएको मान्छे हो। मेरो पारिवारिक वर्ग पनि त्यही पृष्ठभूमिको हो, पन्थीले भने, ४४ वर्षको राजनीति जीवनमा कहिल्यै पनि देखावटी गर्न मनले मानेन। जनताको झुपडीमा बसेर रात बिताउन पाउँदा आनन्दको अनुभूति हुन्छ। राजनीति गर्नेहरूले जनतासामु जस्तो बोल्ने गरिन्छ, त्यस्तै व्यवहार गर्नुपर्ने उनको मान्यता छ। सरकारी क्षेत्रमा हुने फजुल खर्च नियन्त्रण नगर्ने हो भने नागरिकको जीवनमा खुसी ल्याउन नसकिने उनको बुझाइ छ। देशको सहकारी क्षेत्र अस्तव्यस्त भइरहेको बेला लुम्बिनीको नहुने कुरै भएन। मन्त्रालयले प्रदेशमा भएका ८ सय ४८ वटा सहकारीहरूको कार्यसम्पादन मूल्यांकन गर्ने काम गरिरहेको उनले जानकारी गराए। २१ वटा टोली बनाएर सबै जिल्लामा सहकारीको स्थलगत निरीक्षणमा खटाएका छौं, उनले भने, कार्यविधि बनाएर यो काम भइरहेको छ। प्रतिवेदन आइसकेपछि सहकारीलाई व्यवस्थित बनाउने कुरामा नीतिगत निर्णय लिन्छौं। आफूले नेतृत्व गरेको मन्त्रालय तल्लो तहका नागरिकहरूसँग प्रत्यक्ष जोडिएको मन्त्रालय भए पनि बजेटको आकार सानो हुँदा जनताका गुनासालाई सम्बोधन गर्न समस्या परिरहेको उनले सुनाए। किसान र कृषि क्षेत्रको विकास बिना देशको समृद्धि पूरा हुँदैन, पन्थी भन्छन्, बजेटको आकार बढाउनुपर्नेमा जोड गरेका छौं। मन्त्रालयको कुल बजेटको आकार डेढ अर्ब हो। यसमध्ये आधाभन्दा बढी बजेट कर्मचारीको तलबलगायत सञ्चालन खर्च हो। प्रदेश स्थापनाका वर्षमा यस मन्त्रालयमा चार अर्ब बजेट विनियोजन भएको थियो। सहकारी क्षेत्रमा मात्र २५ करोड बढी बजेट थियो। अहिले सहकारीमा २ करोड मात्र बजेट छ। पन्थी ९ वर्षको बाल्यकालदेखि नै राजनीतिक जीवनमा सक्रिय थिए। ०३८ सालमा गाउँकै भनभनेस्थित तत्कालीन दीपक निम्न माध्यमिक विद्यालयको विद्यालय प्रारम्भिक कमिटी अध्यक्ष भएर उनले काम गरेका थिए। भनभनेमै माक्र्सवादी अध्ययन दलको सचिव भए। अनेरास्ववियुको जिल्ला कमिटी सदस्य र उपसचिव भएर काम गरे। कक्षा ९ सम्म गाउँमै पढेका उनी एसएलसी दिने बेला पुर्कोट दहस्थित पृथ्वी माविमा तत्कालीन गाउँका पञ्चहरूले परीक्षा दिन रोकेपछि केही साथीसँग भारतको बनारसमा गए। त्यहीँबाट उनको बीएसम्मको पढाइ पूरा भयो। भारतमा उनले २१ वर्ष बिताए। त्यहाँ हुँदा पनि पार्टी संगठनको काममा व्यस्त भए। अखिल भारत प्रवासी नेपाली संघ र अखिल भारत स्वतन्त्र विद्यार्थी युनियन (अभानिस्ववियु)को सदस्य, कोषाध्यक्ष हुँदै अध्यक्ष र केन्द्रीय पार्टी कार्यालय सचिवको जिम्मेवारी पूरा गरे। भारतमा हुँदा पनि उनी प्रवासी नेपालीहरू बीचमा परिरिचत थिए। पार्टीको पूर्णकालीन कार्यकर्ता (होलटाइमर) भएर पनि उनले काम गरे। एक दशक बढी समय भारतमा बिताएर उनी ०६५ सालमा नेपाल फर्किए। माओवादीका पन्थी ०७४ मा प्रत्यक्ष चुनाव लडेर प्रदेस सांसद् जिते। २०७५ मा एमाले र माओवादी पार्टी एकीकरण भएर नेपाल कम्युनिस्ट पार्टी (नेकपा) बन्यो। तीन वर्षमै नेकपा फुटेर एमाले माओवादी आआफ्नो बाटो लागे। तर, माओवादीका पन्थी एमालेमै बसे। माओवादीबाट आएका केही साथीहरू नेकपा एकताको निरन्तरता भनेर लाग्यौं, पन्थी सुनाउँछन्, माओवादीको चुनाव चिन्हबाट निर्वाचन जितेको भनेर पार्टीले कारबाही गरेर सांसद् पद खोस्यो। दुई वर्ष गुल्मी २(२) प्रदेश सांसदविहीन भयो। कम्युनिस्ट पार्टीहरू फुटेर होइन, जुटेर अघि बढ्नुपर्छ भन्ने मान्यताबाट कत्ति पनि बिचलित थिएनन् पन्थी। तर, उनको चाहना केही नेताहरूका कारण पूरा हुन पाएन। माओवादीमा हुँदा उनी ०७० सालमा गुल्मी, पाल्पा र अर्घाखाँचीको संयुक्त पार्टी इन्चार्ज थिए। नेकपामा हुँदा पनि उनी गुल्मी इन्चार्ज थिए।"
अनि मारिदिए,"भैरहवा : नामअजय उर्फ अमिरीका थार। वर्ष४२। पेसामजदुरी। मुद्दाकर्तव्य ज्यान। जिल्ला प्रहरी कार्यालय रूपन्देहीको अपराध अनुसन्धान शाखामा एक व्यक्तिको आपराधिक परिचय हो यो। २०८० मंसिर २५ गते हातहतियार खरखजाना मुद्दामा पक्राउ परी जेल सजाय भोगेर बाहिरिएका थारू फेरि जघन्य अपराधमा जोडिएका छन्। जेठीले छाडेपछि घरमा कान्छी श्रीमती भित्र्याएका उनको सम्बन्ध कान्छीसँग पनि सुमधुर रहेन। कान्छीले पनि छाडेर परपुरुषसँग गएपछि मजदुरी गरेर हाल सियारी गाउँपालिका२ च्याङ्ठामा चार वर्षीया छोरी र आमाको लालनपालन गर्दै आएका उनी हत्याको आरोपमा प्रहरी हिरासतमा छन्। मजदुरीको सिलसिलमा बुटवलमा बसेर लेबर काम गर्दै आएका थिए। सधैंझै गत फागुन ७ गते पनि उधारो खाता चल्ने बुटवलको मिलनचोकस्थित मजदुरहरूको मदिरा अड्डा बी एन्ड बी खाजा घरमा उनी लोकल मदिरा पिउन पसे। उनका ठेकेदार पनि साथ थिए। त्यही अड्डा मा बुटवल क्षेत्रमा बसेर मजदुरी गर्ने दाङको लमही नगरपालिका७ उच्च लिम्बूको संगीता चौधरी (४०) पनि मदिरा पिउन पसिन्। दुवै जना खाजा घर को नियमित ग्राहक थिए। तर, दुवै जनाबीच चिनजान थिएन। संगीताको २०६७ सालमा श्रीमान्सँग सम्बन्धविच्छेद भइसकेको थियो। उनको छोरा पनि मजदुरी गर्छन् र छोरीको विवाह भइसकेको छ। मजदुरीका लागि दाङबाट बुटवल आउजाउ गरिरहन्थिन् उनी। प्रहरीका अनुसार मदिरा पिउन पसेका दुवै जनाबीच त्यही परिचय भयो। सहकर्मीको साइकल मागेर मदिरा पिउन आएकी संगीतालाई अजयले आफूले कालिकानगरस्थित मजदुर क्याम्प पुर्याइदिने प्रस्तावमा उनी राजी भइन्। त्यहाँबाट दुवै जना साइकलमा सँगै घटनास्थलतर्फ आएको देखिन्छ, जिल्ला प्रहरी कार्यालय रूपन्देहीका डीएसपी एवं सूचना अधिकारी सुरज कार्कीले भने, बुटवलबाट साइकलमा लामो दूरीको यात्रा तय गरेर भगदरी पुगेपछि झैझगडा हुँदा थारूले संगीताको हत्या गरेको अनुसन्धानबाट खुलेको छ। गत फागुन ८ गते संगीताको सियारी गाउँपालिका२ भगदरीस्थित सडक किनारको खेतमा अनुहार पहिचान नहुने गरी हत्या भएको अवस्थामा शव बरामद भएको थियो। बिनायोजना तत्काल घटाइएको घटना र पहिचान नभएको शव भएकोले घटनाको पहेंली सुल्झाउन चुनौतीपूर्ण थियो, रूपन्देहीका एसपी रञ्जितसिंह राठौरले भने, तर, हामीले सहज रूपमा म्यानुअल्ली र प्रविधि दुवैको सहायताले अनुसन्धानलाई निष्कर्षमा पुर्यायौं। थारूको प्रारम्भिक बयान अनुसार घटनास्थल क्षेत्रतर्फ पुग्नुअघि बाटोमा दुवै जनाले पुनः मदिरा पिएका थिए। घटना भएको वडामै थारूको घर पर्दछ। संगीतालाई उनी आफ्नो घर लैजाने योजनाअनुसार त्यहाँबाट सँगै लिएर आएका थिए। अनुसन्धानमा भगदरी पुगेपछि थारूले राखेको यौन सम्पर्कको प्रस्तावमा संगीताले नमानेर प्रतिकार गरेको खुलेको छ, डीएसपी कार्कीले भने, प्रतिकारको क्रममा संगीता लडेर ढुंगामा खस्दा चोट लागेर नउठेपछि थारूले आफू फस्न सक्ने मनोविज्ञान बनाउँदै मार्ने नियतले त्यही ढुंगाले अनुहार पहिचान नहुने गरी संगीताको कञ्चटमा पटकपटक हानेर हत्या गरेको देखिन्छ। प्रारम्भिक बयानमा थारूले हत्या गरेको स्वीकार गरेको र अनुसन्धानमा प्राप्त प्रमाणको आधारले पनि घटनामा थारूकै संलग्नता देखिएको उनी बताउँछन्। घटनामा संगीतासँग जबरजस्ती भएको त अनुसन्धानमा खुलेको छ तर करणी भएको छ वा छैन ? भन्ने विषयमा अनुसन्धान हुँदैछ, उनले भने, हामीले शवबाट संकलित भेजिनल स्वाब परीक्षणका लागि पठाएका छौं। रिपोर्ट आइसकेको छैन। थारूले भने करणी नगरेको प्रारम्भिक बयानमा दाबी गरेका छन्। यसरी भयो अनुसन्धान घटनाबारे प्रहरी कार्यालयमा जानकारी आएपछि तालिम प्राप्त कुकुरसहित पुगेको प्रहरी टोलीले क्राइम सिनबाट हत्यामा प्रयोग भएको ढुंगा, मृतकले प्रयोग गर्ने सेलफोन, कालो टोपी र चप्पल बरामद गर्यो। अनुसन्धानमा खटाइएको कुकुरले टोपी सुँघेर महिला आएको मार्गतर्फ डोर्यायो। सफलता हात लागेन। लगत्तै रूपन्देहीका एसपी राठौरले घटनाको अनुसन्धानको लागि डीएसपी कार्कीको संयोजकत्वमा सात सदस्यीय अनुसन्धान टोली गठन गरे। त्यसपछि पहिचान नभएको महिलाको मर्डर मिस्ट्री सुल्झाउनतर्फ टोली अघि बढ्यो। घटनास्थलबाट बरामद सेलफोन नै अनुसन्धानको पहिलो कडी बन्न पुग्यो, अनुसन्धानमा खटिएका डीएसपी कार्कीले भने, सेलफोनमा आइरहेको फोनको नम्बरमा सम्पर्क गर्दा संगीताको पहिचान खुल्न पुग्यो। उनी बुटवलको कालिकानगरस्थित लेबर क्याम्प बसेर मजदुरी गर्ने विवरण खुलेपछि प्रहरीको एउटा टोली क्याम्पतर्फ र अर्को टोली सेलफोनमा बरामद सिमको नम्बरको सीडीआर (कल डिटेल रिपोर्ट) तर्फको विश्लेषणमा लाग्यो। क्याम्पमा टोली पुगेर मजदुरहरूबाट आवश्यक सूचना संकलन थाल्यो। केही मजदुर त्यही दिनदेखि बिदामा गएको लगायतका शंकास्पद विषयहरू प्रहरी अघि आयो। र, साथै सहकर्मीहरूबाट संगीता साहुनीको पसल मा खाजा खान जाने गरेको विषय पनि खुल्यो। र, घटनाको दिन पनि उनी मिलनचोक पुगेर आउने भन्दै सहकर्मीको साइकल लिएर निस्किएकी थिइन्। जसलाई प्रहरीले गम्भीरतापूर्वक लियो। त्यसपछि प्रहरीले साहुनीको पसल बाट केही क्लु आउन सक्ने भन्दै पसल खोज्न सुरु गर्यो। मजदुर क्याम्पबाट संगीता साहुनीको पसल मा जाने गरेको त खुल्यो तर त्यो पसल कता छ ? नाम के हो ? भन्ने केही खुलेको थिएन। सयौं यस्ता पसलको बीचमा त्यो एउटा पसल हामीलाई खोज्नु थियो, उनले भने, बुटवल प्रहरीसमेतको सहायतामा त्यो पसलको खोजीमा लाग्यौं। अतः साहुनीको पसल अर्थात् बी एन्ड बी खाजा घर फेला पार्यौं। खाजा घर सञ्चालकले संगीता नियमित ग्राहकबाहेक विषयमा नखुलेपछि प्रहरीले उनलाई सस्पेक्ट को सूचीमा राखेर निगरानी गर्न सुरु गर्यो। सञ्चालकबाट संगीता आउने गरेको बाहेक महत्त्वपूर्ण विषय हात नलागेपछि प्रहरीले त्यस क्षेत्रको सीसीटीभी खोजेर फुटेज संकलन गर्न सुरु गर्यो। उता सेलफोनबाट प्राप्त सिम नम्बरको सीडीआरबाट खासै उपलब्धि भएन। तर, शंकास्पदहरूसँग सोधपुछ थालिएको थियो।"
पत्रकारले पत्रकारिता मात्र गरिदिए समस्या हल हुन्छ,"काठमाडौं : प्रेस काउन्सिल नेपालका अध्यक्ष बालकृष्ण बस्नेतले पत्रकारिता क्षेत्रमा शुद्धीकरणको आवश्यकता रहेको बताएका छन्। संघीय संसद् सचिवालयले युट्युब पत्रकार प्रकाश वली र किशोरकुमार श्रेष्ठको संसद् प्रवेश पास निलम्बन गरेलगत्तै पत्रकारको नियामक निकाय काउन्सिलका अध्यक्षको धारणा सार्वजनिक भएको ह । पत्रकार पत्रकार मात्र भइरहे र पत्रकारले पत्रकारिता बाहेक अरू सबै काम गर्ने अहिलेको कतिपय प्रवृत्तिको अन्त हुन सके, हिजोआज देखिएका समस्या आफैं हल हुन्छन्, अध्यक्ष बस्नेतको भनाइ छ । संसद् सचिवालयले पत्रकारिताको मर्यादा र आचारसंहिताको पालना गराउन संसद् प्रवेश पास निलम्बन गरेको बताएको छ। प्रधानमन्त्री केपी शर्मा ओली र सांसदहरूसँग संवादका क्रममा अमर्यादित शब्द प्रयोग गरेको भन्दै महासचिव स्तरीय निर्णयबाट प्रवेश पास निलम्बन गरिएको हो। संसद सचिवालयले पत्रकारलाई संसदभित्र रिपोर्टिङका लागि पास उपलब्ध गराउँदै आएको छ। यस घटनाले पत्रकारिताको मर्यादा, स्वतन्त्रता र दायित्वबारे नयाँ बहस सुरु गरेको छ। युट्युब पत्रकार प्रकाश वली र किशोरकुमार श्रेष्ठको संसद प्रवेश पास निलम्बनका विषयमा पत्रकारहरूको मिश्रित धारणा आइरहेको छ ।"
"राष्ट्रिय सभामा पाँच अध्यादेश निर्णयार्थ प्रस्तुत हुँदै, जसपा नेपालले समर्थन गर्ने","बुधबार बसेको प्रतिनिधिसभाको बैठकले पाँच वटै अध्यादेश स्वीकृत गरेको हो। काठमाडौं : सङ्घीय संसद्का दुवै सदनको बैठक आज बस्दै छ। प्रतिनिधिसभा बैठक दिउँसो १ बजे र राष्ट्रियसभाको बैठक सवा १ बजे बस्ने संसद् सचिवालयले जनाएको छ । प्रतिनिधिसभा बैठकमा उद्योग मन्त्री दामोदर भण्डारीले निकासी पैठारी नियमन विधेयकमाथि विचार गरियोस् भन्ने प्रस्ताव पेश गर्ने कार्यसूची छ। यसैगरी सरकारले जारी गरेको ६ मध्ये ५ अध्यादेश निर्णयार्थ प्रस्तुत गर्ने कार्यसूची छ। बुधबार बसेको प्रतिनिधिसभाको बैठकले पाँच वटै अध्यादेश स्वीकृत गरेको हो। प्रतिनिधि सभामा पारित भएपनि राष्ट्रिय सभामा अध्यादेश स्वीकृत गर्नका लागि आवश्यक संख्या पुर्याउन सत्तापक्षले जसपा नेपालसँग आन्तरिक छलफल गरेको छ। ५९ सदस्यीय राष्ट्रिय सभामा सबै सांसद उपस्थित भएको खण्डमा अध्यादेश स्वीकृतिका लागि ३० जना सांसद आवश्यक पर्छ । सरकारमा रहेका दलहरूसँग कांग्रेस (१६), नेकपा एमाले (१०) र लोकतान्त्रिक समाजवादी पार्टी (१) गरेर २७ जना सांसद छन्। मनोनीत सांसद डा अन्जान शाक्य र वामदेव गौतमले पनि अध्यादेश स्वीकृतिका लागि मत दिने सत्तारूढ दलहरूको विश्वास छ। जनमोर्चाले विरोध गरेकाले जनता समाजवादी पार्टी नेपाललाई साथ लिएर सरकार अगाडि बढ्न चाहेको छ। राष्ट्रियसभामा निर्णायक हैसियतमा रहेको जनता समाजवादी पार्टी जसपा, नेपालले भूमिसम्बन्धी अध्यादेश फिर्ता लिन पूर्वसर्त बनाएको थियो। भूमि सम्बन्धी अध्यादेशमा जसपा नेपाल र लोसपाले असहमति जनाएका कारण अझै थप छलफल गरेर प्रतिस्थापन विधेयक ल्याउने वा विधेयककै रुपमा एकैपटक दर्ता गर्ने भन्नेबारे छलफल भइरहेको छ। ललितपुरमा चलेको पार्टीको केन्द्रीय समिति बैठकले हाललाई सरकारलाई दिएको समर्थन कायमै राख्ने निर्णय गरेको हो। जसपा नेपालका प्रवक्ता मनिष सुमनले अध्यादेशको प्रक्रियाप्रति बैठकले असहमति जनाउँदै भूमिसम्बन्धी अध्यादेश फिर्ता दिन माग गरिएको बताए। अन्य पाँचवटा अध्यादेशलाई भने समर्थन जनाउने निर्णय गरिएको उनले जानकारी दिए। यी हुन् राष्ट्रिय सभामा प्रस्तुत हुन लागेका अध्यादेश सुशासन प्रबर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, २०८१ आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८१ निजीकरण (पहिलो संशोधन) अध्यादेश, २०८१ आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश, २०८१ सहकारीसम्बन्धी केही नेपाल ऐनलाई संशोधन गर्ने अध्यादेश, २०८१"
"९० लाख खर्चिएर अमेरिका पुगे, हत्कडी लागेर स्वदेश फर्किए","काठमाडौं : तल्लो बाटो हुँदै अमेरिका गएका नेपालीलाई हत्कडी लगाएर काठमाडौं ल्याइएको छ। अमेरिकी चार्टर विमानमार्फत ८ जनाको हातमा हत्कडी र खुट्टामा नेल लगाएर डिपोर्ट गरिएको उनीहरूले प्रहरीसँगको बयानमा बताएका छन्। एक जना भने कतार एयरलाइन्सको विमानबाट फर्काइएका थिए। ग्रिफान एयरको चार्टर विमानमार्फत ८ जना नेपाली बिहान १० बजे त्रिभुवन अन्तर्राष्ट्रिय विमानस्थलमा ओरालिएका थिए। त्यसपछि अध्यागमन कार्यालयले उनीहरूलाई थप अनुसन्धानका लागि प्रहरीको मानव बेचबिखन अनुसन्धान ब्युरोमा बुझाएको थियो। अमेरिकी सरकारले विमान नै चार्टर गरेर नेपालीहरू फिर्ता पठाउन लागेको खबर केही दिन अगाडि नै बाहिरिएको थियो। उनीहरू नेपाल फर्कंदै गर्दा विमानस्थलमा उनीहरूका परिवार तथा आफन्त उपस्थित भएका थिए। नेपालबाट गैरकानुनी तवरले उनीहरूलाई मानव बेचबिखन गरी अमेरिका पुर्याएको हुनसक्ने आशंकाले अध्यागमन कार्यालयले नेपाल प्रहरीलाई जिम्मा लगाएको थियो। गैरकानुनी तवरले अमेरिका प्रवेश गरेको र आवश्यक कागजात नभएको भन्दै अमेरिकी सरकारले उनीहरूलाई नेपाल फिर्ता गरेको हो। नेपाल प्रहरीको मानव बेचबिखन ब्युरोका प्रवक्ता नरेन्द्र कँुवरका अनुसार डिर्पोट भएका ८ जनालाई ब्युरोका अधिकृतहरूले सोधपुछ गरेका थिए। करिब २ घण्टा चलेको सोधपुछका क्रममा उनीहरूले आफूलाई अमेरिका पुर्याउने एजेन्टका विषयमा कुनै कुरा गरेनन्। सञ्चारकर्मीसँग भेट्न पनि मानेनन्। दाङ, रुकुम, पूर्वीरुकुम र डोटी जिल्लाका उनीहरू ठूलो खर्च गरेर अमेरिका गएको र फिर्ता हुनु परेकोमा हतोत्साहित देखिन्थे। ब्युरोका एसपी रुगम कुँवर भन्छन्, प्रहरीले उनीहरूलाई गैरकानुनी तवरले अमेरिका पुर्याउने व्यक्ति र गिरोहको विषयमा सोधपुछ गरेको थियो। आफूहरू निकै दुःखले चार पाँच महिना लगाएर अमेरिका पुगेको र भाग्यले साथ नदिएको कारण फिर्ता हुनुपरेको उनीहरूको गुनासो छ । अमेरिका पुग्नका लागि ५० लाखदेखि ९० लाख खर्च गरेको उनीहरूले बताएका थिए। पानामा जंगल, ब्राजिलको बाटो, मेक्सिको हुँदै उनीहरू तल्लो बाटो अमेरिका छिरेका थिए। उनीहरूलाई ५ देखि ९ महिना अमेरिकामा प्रहरी हिरासतमा बसेर नेपाल फर्काइएका हुन्। प्रहरीका अनुसार उनीहरू मध्यपूर्वी मुलुक, युरोप, दक्षिण अमेरिका हुँदै उत्तरी अमेरिका पुगेका थिए। जंगल, खोला, समुद्र हुँदै महिनौं लामो यात्रा गरेका थिए। अमेरिका टेक्नासाथ उनीहरू पक्राउ परेका थिए। डिर्पोट गरेकालाई २४ घण्टासम्म चेन र हत्कडी लगाइयो नेपाल प्रहरीको मानव बेचबिखन ब्युरोका प्रहरी अधिकृतका अनुसार अमेरिकाबाट नेपाल पठाइएका नेपालीलाई हातमा हत्कडी र खुट्टामा चेनले बाँधिएर राखिएको थियो। फिर्ता भएका व्यक्तिहरूसँगको कुराकानीलाई उधृत गर्दे प्रहरी अधिकृत भन्छन्, विमानमा राखेको २४ घण्टासम्म उनीहरूलाई हत्कडी र खुट्टामा चेनसमेत लगाइएको थियो। ट्रान्जिटमा पुगेपछि खुट्टाको चेन खोलिएको थियो। खाना खान र बाथरुम जान पनि निकै कडाइ गरिएको थियो। अमेरिकी सुरक्षा गार्ड सँगै उनीहरू पनि विमानमा थिए। काठमाडौं विमानस्थलमा विमान ल्यान्ड भएपछि मात्रै उनीहरूको हातबाट हत्कडी खोलिएको थियो। अमेरिकी प्रहरी हिरासतमा रहेको बेला उनीहरूलाई आफैं स्वदेश फर्कने की कानुनअनुसार प्रतिवाद गर्ने भनेर सोधिएको थियो। स्वदेश नफर्कने भनेर अड्िड कसेकालाई चार्टर विमानबाट नेपाल फर्काएको हो। प्रहरीका अनुसार लामो समय लगाएर अमेरिका पुगेका उनीहरूसँग कुनै पनि आधिकारिक कागज थिएन। कागजात नभएका र अमेरिका बसेकाहरू स्वतस्फुर्त रूपमा स्वदेश फर्कन्छु भन्नेहरूका लागि अमेरिकाले आफैं आउन छुट दिने गरेको छ। अध्यागमन विभागका अनुसार, अमेरिकामा डोनाल्ड ट्रम्प ४७औं राष्ट्रपतिमा निर्वाचित भएयता ३५ जना नेपाली निष्कासित भइसकेका छन्। तीमध्ये पाँच जना महिला छन्। गैरकानुनी रूपमा अमेरिका बसेका आप्रवासीलाई निष्कासन गर्नका लागि अमेरिकी सरकारले कडा व्यवस्था लागू गरेको छ । अध्यागमन कार्यालय त्रिभुवन विमानस्थलका अधिकृत यज्ञराज अर्याल भन्छन्, डिपोर्ट भएर आएकाहरूमा अध्यागमन कार्यालयमा आउँदा हत्कडी लगाइएको देखिएन। सामान्य प्यासेन्जर जस्तै आउनुभएको थियो। तर, नेपाल ल्यान्ड हुनासाथ विमानमा हत्कडी खोलिएको भन्ने सुनेका थियौं। आधिकारिक रूपमा यो सूचना हामीले पाएका छैनौं। अध्यागमन कार्यालयको प्रक्रिया पनि अन्य सामान्य व्यक्ति जस्तै हुन्छ। डिपोर्ट भएर आएको भनेर छुट्टै व्यवस्था गर्ने गरेको छैन। डिपोर्ट भएर आउनेहरूका लागि अध्यागमन कार्यालयले एउटा फाराम भराउने गर्छ, उताबाट डिपोर्ट भएको कागजात राखेर फाराम भराउने गरिन्छ। डिपोर्ट गरिएका ८ जना नेपालीलाई बोकेर ल्याएको अमेरिकी चार्टड विमान त्रिभुवन अन्तराष्ट्रिय विमानस्थलमा ।"
साली हत्या आरोपमा भिनाजु पक्राउ,गुलरिया : प्रहरीले साली हत्याको आरोपमा भिनाजु र उनकी बुहारीलाई नियन्त्रणमा लिएको छ। बर्दियाको ठाकुरबाबा नगरपालिका वडा नम्बर १ भुरिगाउँमा घर भाडामा लिइ बस्दै आइरहेकी राधा बोहोराको फागुन ४ गते घरभित्रै रहस्यमय मृत्यु भएको थियो। सोही निवासी मृतक बोहोराको भिनाजु नाता पर्ने ६९ वर्षीय शान्तबहादुर खत्री र निजकी बुहारी २४ वर्षीया उमाकुमारी खत्रीलाई घटना अनुसन्धानका क्रममा मृत्यु प्रकरणमा संलग्नता देखिएकोले बर्दिया जिल्ला अदालतबाट पक्राउ पुर्जी जारी गर्न अनुमति पाएपश्चात् दुबै जनालाई नियन्त्रणमा लिएको जिल्ला प्रहरी कार्यालय बर्दियाका प्रहरी नायब उपरीक्षक ऋषिराम घर्तीमगरले बताए। भुरिगाउँ स्थित सानो छाप्रोमा घर भाँडामा लिइ बस्दै आइरहेकी बोहोराको सुत्ने कोठामा फागुन ४ गते बिहान साढे १० बजे बाहिरबाट ताल्चा लगाएको अवस्थामा स्थानीयले फेला पारी जनप्रतिनिधिहरूको रोहबरमा ताल्चा फुटाइ घरभित्र हेर्दा घर कोठामा रहेको बाँसको खामोमा मृत अवस्थामा बोहोराको शव फेला परेको प्रहरीले जनाएको छ। घटनास्थल मुचुल्कापश्चात् प्रहरीले सघन अनुसन्धान गर्दै जाँदा मृतकका भिनाजु नाता पर्ने र निजकी बुहारीको संलग्नता देखिएकोले घटना सम्बन्धमा थप अनुसन्धान भइरहेको डीएसपी घर्तीमगरले जानकारी दिएका छन्। घटनाको आशंकामा प्रहरी नियन्त्रणमा रहेका दुबैजना आरोपित प्रहरी हिरासतमा छन्।
धरानमा फेरि गोली हानेर गाँजा तस्कर पक्राउ,धरान : धरानमा प्रहरीले बिहीवार बिहान गोली हानेर २ सय ३० केजी प्रतिबन्धित लागू औषध गाँजा बरामद गरेको छ । धरान उपमहानगरपालिका२० जंगलमा प्रहरीले बिहीवार बिहान १२:३० बजे गोली हानेर गाँजा बरामद गरेको हो । धनकुटाको सागुरीगडी गाउँपालिकाको आहालेबाट धरानतर्फ गाँजा बोकेर आउँदै गरेका आठजनाको समूहलाई नियन्त्रण लिने क्रममा इलाका प्रहरी कार्यालय धरानका प्रहरी निरीक्षक दिवस कुँवरको नेतृत्वको टोलीले गोली हानेर गाँजा तस्कर गर्ने व्यक्तिलाई पक्राउ गरिएको जिल्ला प्रहरी कार्यालय सुनसरीका प्रहरी प्रमुख एसपी सुमन कुमार तिम्सिनाले बताए । उनले गाँजा तस्करहरूले प्रहरीमाथि आक्रमणको प्रयास गरेपछि प्रतिरक्षाका लागि गोली हानेर एक तस्करलाई नियन्त्रणमा लिएको जानकारी दिएका छन् । गाँजा तस्करी गर्ने धनकुटा सागुरीगडी९ का ४३ वर्षीय हरिकुमार राइलाई पक्राउ गरेको एसपी तिम्सिनाले बताए । नौजना तस्करहरूले नौ भारी गाँजा नाम्लो लाएर बोकी धरानतर्फ आउँदै गर्दा बिष्णुपादुका जंगलमा आएपछि तस्कर र प्रहरीको जम्का भेट भएको थियो । गाँजा तस्करी गर्ने मुख्य नाइकेले स्थानीयलाई केही रकम दिएर गाँजा धरान पुर्याउन लगाएको बुझिएको छ । सुनसरी प्रहरीले गाँजा तस्करी नियन्त्रणलाई प्रभावकारी बनाउन राजमार्गहरूमा कडा निगरानी बढाएपछि तस्करहरूले जंगलको बाटो प्रयोग गर्न थालेको जिल्ला प्रहरी कार्यालय सुनसरीका प्रवक्ता डिएसपी योगराज खतिवडाले बताए । यस अगाडि पनि सयौं केजी गाँजा बरामद गरेको प्रहरीले दुईदर्जन बढी सवारी साधन बरामद गरेको छ । गाँजा तस्करीमा सम्लग्न अन्य सातजना फरार रहेकाले उनीहरूको पहिचान गरि फरार प्रतिबादी बनाएर मुद्दा चलाउने प्रहरीको तयारी छ । रातिको समय भएको र जंगल क्षेत्र भएकाले सबै गाँजा तस्करहरूलाई पक्राउ गर्न नसकिएको प्रहरीले बताएको छ ।
काठमाडौं महानगरपालिकाका मेयर बालेनको दोहोरो भूमिका,"काठमाडौं : काठमाडौं महानगरपालिकाका प्रशासकीय प्रमुखको कार्यकक्षमा अहिले ताला लागेको छ। यसमा मेयर बालेन शाहको दोहोरो भूमिका छ। उनैद्वारा सिर्जित समस्यामा प्रमुख प्रशासकीय अधिकृत सरोज गुरागाईंलाई प्रताडना भइरहेको छ। मेयर साहसँग प्रमुख प्रशासकीय अधिकृत गुरागाईंको विवाद भएपछि उनले कार्यकक्षमा जानै पाएका छैनन्। उनले महानगरपालिकामा जाने वातावरण बनाइदिन बुधबार मात्रै संघीय सरकारसँग माग गरेका छन्। सामान्य प्रशासन मन्त्रालयका प्रवक्ता कालीप्रसाद पराजुलीले काठमाडौंमा प्रमुख प्रशासकीय अधिकृत गुरागाईंले काम फर्कन वातावरण बनाइदिन आग्रह गरेको बताए। उहाँले म खटाएको ठाउँमा गएर काम गर्न चाहन्छु, वातावरण बनाइदिनुपर्यो भनेर मन्त्रालयलाई पत्र दिनुभएको छ, पराजुलीले भने। प्रमुख प्रशासकीय अधिकृत गुरागाईलाई काममा फर्काउने वातावरण मिलाउने काम सरकारले गरिरहेको उनले बताए। पुरानो बसपार्क क्षेत्रमा निर्माण भइरहेको भ्यूटावरको नक्सा स्वीकृत गर्दा अनियमितता गरेको भन्दै प्रमुख प्रशासकीय अधिकृत गुरागाईंमाथि बालेनले छानबिन समिति बनाए। उक्त स्वीकृति पहिल्यै मेयर शाहको तोक आदेशमा भएको स्रोतले बतायो। त्यसलाई अघि बढाउने काम मात्र गुरागाईंले गरेका थिए। बालेनले सुरुमा सर्वोच्च अदालतका पूर्वन्यायाधीश शेखरप्रसाद पौडेलको अध्यक्षतामा छानबिन समिति बनाएका थिए। तर, पौडेलले बस्न अस्वीकार गरे। उनले नमानेपछि पूर्वसचिव शंकरप्रसाद पाण्डेलाई जिम्मेवारी दिइयो। समिति सदस्यमा सहरी योजना आयोगका उपाध्यक्ष सुमन नरसिंह राजभण्डारी र महानगरकै कानुनी सल्लाहकार महेश नेपाललाई सदस्य बनाइयो। त्यो समितिले समयमा काम नसकेर म्याद थपको माग गरेको थियो। तर, मेयर साहले म्याद थपको अनुमति दिएनन्। बरु उनले महानगरकै सार्वजनिक निर्माण विभाग, कानुन विभाग र सहरी व्यवस्थापन विभाग प्रमुखलाई राय पेश गर्न निर्देश गरे। यी विभागको राय संघीय मामिला मन्त्रालयमा पेस गरिएको छ। स्रोतका अनुसार प्रतिवेदनमा मेयर शाहकै गल्ती औंल्याइएको छ। त्यही भएर उनले प्रतिवेदन बुझ्न मानेका छैनन्। कार्यकारीलाई काममा फर्काउन पनि सहमति दिएका छैनन्। उल्टै सरकार र प्रधानमन्त्रीलाई दोष लगाइरहेका छन्। यसलाई लिएरु उपमेयर सुनिता डंगोलले समेत आपत्ति जनाइसकेकी छन्। पूर्वसंघीय मामिलामन्त्री लालबाबु पण्डितले मेयर शाहको शैलीलाई अशोभनीय भन्ने प्रतिक्रिया दिए। आफैं गल्ती गर्ने अनि प्रधानमन्त्रीलाई जोड्ने तरिका ठीक होइन, उनले भने। यो विवादले काठमाडौं महानगर बन्धक बनेको छ। बालेन मेयर भएपछि चार जना प्रमुख प्रशासकीय अधिकृत महानगरमा खटिएका छन्। जसमा दुई जनासँग मेयरको विवाद भएको थियो।"
स्थानीय तहमा जान किन आजित छन् कार्यकारीहरू ?,"कर्मचारी स्थायी सरकार हो । तर, स्थानीय तहमा राजनीतिक नेतृत्व र कर्मचारीबीच निकै द्वन्द्व बढेको देखिन्छ । त्यसैकारण पनि एकतिहाइ बढी स्थानीय तह प्रमुख प्रशासकीय अधिकृतविहीन छन् । स्वार्थको द्वन्द्वकै कारण बल्लबल्ल स्थानीय तहमा पुग्ने प्रमुख अधिकृत पनि दुईतीन महिनामै सरुवा हुने गरेका छन् । राजनीतिक नेतृत्व र कर्मचारीबीचको यो द्वन्द्वले स्थानीय तहका कार्यसम्पादन, जनताका सेवासुविधा र विकास निर्माणका काममा प्रत्यक्ष असर पुर्यारहेका छन् । काठमाडौं : काठमाडौं महानगरपालिकाका प्रमुख प्रशासकीय अधिकृत सरोज गुरागाईंको कार्यकक्षमा ताला झुन्डिएको छ। ताला लगाउने अरू नभई मेयर बालेन साह हुन। मेयर साहसँगको विवादका कारण न गुरागाई कार्यालय जान सकेका छन्, न त सरकारले अर्को कार्यकारी अधिकृत पठाएको छ। कार्यकारी अधिकृत नहुँदा महानगरको दैनिक प्रशासनमा समस्या भइरहेको मेयर साहले नै स्वीकार गरेका छन्। धनुषास्थित बिदेह नगरपालिकाका मेयर बेचन दासका छोरा रामभजन दासले पालिकाका प्रमुख प्रशासकीय अधिकृत दीपेन्द्रकुमार साहलाई कार्यकक्षमा हातपात गरे। पूर्वमन्त्री अनितादेवीले नै कार्यकारी अधिकृत कुट्ने मेयरका छोरालाई कारबाही गर्नुपर्ने माग प्रतिनिधिसभा बैठकमा गरिन्। धरानका मेयर हर्क साम्पाङसँग पनि कर्मचारीको खटपट भइरहन्छ। नगरका प्रमुख प्रशासकीय अधिकृत मात्र, प्रमुख जिल्ला अधिकारीसँग पनि मेयर साम्पाङको विवादका घटना दोहोरिरहेका हुन्छन्। स्थानीय तहका जनप्रतिनिधि र कर्मचारीबीच द्वन्द्व बढ्दै गएको छ। यसैकारण स्थानीय तहका कार्यसम्पादन, जनताका सेवासुविधा र विकास निर्माणका काममा अप्ठ्यारो पर्ने गरेको कर्मचारी नै बताउँछन्। एकतिहाइ निमित्तका भरमा ७५३ स्थानीय तहमध्ये एकतिहाइमा प्रमुख प्रशासकीय अधिकृत छैनन्। अर्थात्, २२० स्थानीय तह निमित्तका भरमा सञ्चालनमा छन्। ६ महानगरपालिकामा मध्ये विराटनगर र वीरगन्जमा प्रमुख प्रशासकीय अधिकृत रिक्त छन्। ११ उपमहानगरपालिका मध्ये ५ वटा निमित्तकै भरमा छन्। ६ वटामात्रै दरबन्दी अनुसारका प्रमुख प्रशासकीय अधिकृत छन्। नगरपालिका र गाउँपालिकाको अवस्था पनि त्यस्तै छ। निकै कम स्थानीय तहमा मात्रै प्रमुख प्रशासकीय अधिकृत छन्। आश्चर्य त के छ भने, बल्ल तल्ल प्रमुख प्रशासकीय अधिकृत स्थानीय तहमा पुग्छन्, तर लामो समय टिक्दैनन्। जनप्रतिनिधिसँग टुनिङ नमिले ३ महिनामा नै सरुवा हुने गर्छन्। कतिपय स्थानीय तहले आफू अनुकूल नभएका कर्मचारीलाई हाजिर पनि गर्न दिँदैनन्। किन जान मान्दैनन् कर्मचारी ? पहिलो त, स्थानीय तहमा कर्मचारी जानै मान्दैनन्। मुख्य कारण हो कर्मचारीमा केन्द्रीकृत सोच (काठमाडौंमै) बस्ने रहर हुन्छ। दोस्रो, स्थानीय तहका जनप्रतिनिधिको दबाब र प्रभावमा चल्नुपर्ने बाध्यता। केही जनप्रतिनिधिले आफूलाई केन्द्र सरकारभन्दा पनि शक्तिशाली ठान्ने गरेकाले कर्मचारी जान डराउने गरेको संघीय मामिला तथा सामान्य प्रशासन मन्त्रालयका कर्मचारी बताउँछन्। मन्त्रालयका एक उच्च कर्मचारी भन्छन् कर्मचारीमा आफू लोक सेवा पास गरेर आएको दम्भ हुन्छ। अर्कोतिर स्थानीय तहका जनप्रतिनिधिमा स्वार्थ,महत्वकांक्षा, स्टन्ट, अनावश्यक राजनीतीकरण लगायतका कारण टकराव हुने गरेको छ। संघीय मामिला तथा सामान्य प्रशासन मन्त्रालयका सहसचिव एवं प्रवक्ता कालीप्रसाद पराजुलीका अनुसार हाल २२० स्थानीय तह निमित्तका भरमा छन्। पूर्वसंघीय मामिला तथा सामान्य प्रशासनमन्त्री लालबाबु पण्डित कर्मचारी स्थानीय तहमा नजान नमान्नुका धेरै कारण रहेको बताउँछन्। कर्मचारीको केन्द्रीकृत सोचदेखि जनप्रतिनिधिको महत्वकांक्षा लगायतका कारणले द्वन्द्व सिर्जना हुने गरेको उनको भनाइ छ। जनप्रतिनिधिको अनावश्यक दबाबप्रभाव जनप्रतिनिधिका अनावश्यक दबाबप्रभावले कर्मचारी स्थानीय तहमा जान मान्दैनन्। रोजेको मान्छे पठाएमा काम लगाउने, नत्र हाजिर नै गर्न नदिने प्रवृत्ति स्थानीय तहमा देखिएको छ। यस्तो प्रवृत्तिले पनि स्थानीय तह अस्तव्यस्त छन्। पूर्वमन्त्री पण्डित यो प्रवृत्तिले प्रणालीमाथि नै प्रश्नचिन्ह खडा गरेको बताउँछन्। जनप्रतिनिधि र कर्मचारीबीचको द्वन्द्वले सेवा प्रवाहमा नराम्रोसँग असर परेको पनि उनी बताउँछन्। जनप्रतिनिधिले जिम्मेवारी, मर्यादा नै बिर्सिंदै गएका छन्, पूर्वमन्त्री पण्डित भन्छन्, प्रशासनिक नेतृत्व, व्यक्तिको महत्वकांक्षाले चलाउँछु भन्दा समस्या आएको छ। यसैकारण काठमाडौं महानगर लगायतका केही स्थानीय तहमा समस्या देखिएका छन्। यो अशोभनीय हो। स्थानीय तहका प्रमुखउपप्रमुखमा आफू अनुकूल नचले संघले पठाएका कर्मचारीलाई हतोत्साहित गर्ने, निरुत्साहित गर्ने र लखेट्ने प्रवृत्ति गलत रहेको उनको भनाइ छ। पूर्वमन्त्री पण्डित जनप्रतिनिधि र कर्मचारीले मिलेर कानुन सम्मत काम गरेमा मात्रै संघीयता, लोकतन्त्र सुदृढ हुँदै मुलुकको विकास समृद्धि सम्भव हुने बताउँछन्। उपत्यका नछाड्ने प्रवृत्ति कर्मचारीमा पनि उपत्यका नछाड्ने प्रवृत्ति बढेको छ। पूर्वमन्त्री पण्डित कर्मचारीमा केन्द्रीकृत सोच हाबी रहेको बताउँछन्। २०५९ देखि २०७४ सालसम्म तत्कालीन स्थानीय निकाय जनप्रतिनिधिविहीन बने। त्यो बेला स्थानीय निकाय कर्मचारीले चलाए। त्यस बेला स्थानीय निकायमा जान कर्मचारीमा तँछाडमछाड चल्थ्यो। जब राजनीतिक नेतृत्वको मातहतमा काम गर्नुपर्ने अवस्था आयो, कर्मचारीहरूले स्थानीय तह बोझ मान्न थाले। त्यसैकारण पनि सकेसम्म काठमाडौं बाहिर जान नपाए हुन्थ्यो भन्ने सोच कर्मचारीमा हावी भयो। जोखिम नलिने पछिल्लो समय कर्मचारीमा जोखिम नलिने प्रवृत्ति बढेको छ। जोखिम लिदा आफैं समस्यामा पर्ने र सामाजिक सञ्जालदेखि अख्तियारसम्म धाउनुपर्ने भएकाले उनीहरू जोखिम मोल्न तयार हँुदैनन्। काम गर्नेभन्दा नगर्ने प्रवृत्ति बढ्दै गएको छ। तुलनात्मक रूपमा स्थानीय तहमा बढी जोखिम हुने गरेको छ। त्यसकारण पनि कर्मचारी स्थानीय तहमा जान नमान्ने गरेको पूर्वमन्त्री पण्डितको अनुभव छ। रोजीरोजी जाने र लाने ठूला नेतादेखि मन्त्री र सांसदले समेत रोजीरोजी स्थानीय तहमा कर्मचारी लैजाने र त्यसअनुसार जाने प्रवृत्तिको विकास भयो। सुरुवातमा सामान्य लागे पनि पछिल्लो समय त्यसले विकृत रूप लिएको छ। पूर्वमन्त्री पण्डित भन्छन्, रोजीरोजी लाने र जाने प्रवृत्ति सरकारले विकास गर्यो, त्यो नै गलत भयो। सरुवा गरे पनि मनपरेको ठाउँ भए जाने, अन्य ठाउँमा सकेसम्म नजाने प्रवृत्ति कर्मचारीमा हाबी भएको पनि पूर्वमन्त्री पण्डित बताउँछन्। उनले कर्मचारीले कर्तव्य, अधिकार र जिम्मेवारी नै बिर्सिएको बताए। मनपरेको स्थानमा सरुवा नगरिए कम्प्युटरको कोड नै लिएर मन्त्रालयमै बस्ने र त्यसैकारण पनि मन्त्रालयमा कर्मचारीको जाम हुने गरेको उनले बताए। ट्रेड युनियन बाधक स्थानीय तहमा कर्मचारी पठाउन कर्मचारीका दलिय टेड युनियन बाधक हुने गरेका छन्। ट्रेड युनियनले मन्त्रीलाई विचरा बनाउने गरेको पनि कतिपय मन्त्रीको अनुभव छ। कि त ट्रेड युनियनले रोजेका ठाउँमा कर्मचारी पठाउनुपर्यो। कि त चुप बस्नुपर्यो, एक जना पूर्वमन्त्री भन्छन, कर्मचारी सरुवामा ट्रेड युनियनहरू हावी हुँदा पनि स्थानीय तहमा कर्मचारी पठाउन नसकिएको हो। दण्डहिनताको अवस्था अर्कोतिर, सरकारले पठाएको ठाउँमा नजाने र मनलाग्दी गर्ने प्रवृत्तिका कारण कर्मचारीतन्त्रमा दण्डहीनताको अवस्था छ। जब कर्मचारीतन्त्रमा दण्ड र कारवाहीको व्यवस्था सशक्त हुँदैन, यो प्रवृत्तिमा कमी नआउने पूर्वमन्त्री पण्डित बताउँछन। गाउँपालिका राष्ट्रिय महासंघका पूर्वमहासचिव बंशलाल तामाङले स्थानीय अधिकार र कर्तव्यका सम्बन्धमा कर्मचारीले अध्ययन गर्न नसक्दा समस्या आएको बताउँछन्। संघीय तहका प्रशासक र नेताद्वारा आफू अनुकूलका प्रशासकीय अधिकृत खटाउन खोज्दा समस्या आएको उनको भनाइ छ। मेरो अनुभवमा मुलुक संघीयतामा गए पनि कर्मचारी संयन्त्रमा परिवर्तन आउन सकेन्, स्थानीय तहको अधिकार र कर्तव्यका बारेमा अध्ययन गर्न सकेका छैनन्, उनले भने। संविधानले नै २२ वटा एकल अधिकार स्थानीय तहलाई दिएको स्मरण गराउँदै उनले भने, यस विषयमा ऐन, कानुन बनाएर जान सकिन्छ, तर यसमा विलम्ब भइरहेको छ। संघीय निजामति सेवा ऐन चाँडो ल्याउन सके यो समस्या केही हदसम्म समाधान हुने उनको भनाइ छ। उनी स्थानीय तहका नेतृत्वले पनि काम कारबाहीको शैली परिवर्तन गर्नुपर्ने बताउँछन्। पूर्वसचिव भरत थापा कर्मचारी र स्थानीय तहका पदाधिकारीको स्वार्थका कारण समस्या आएको बताउँछन्। कर्मचारी स्थायी सरकार हो, उ कानुन, नियमको परिधिभित्र रहेर काम गर्न खोज्छ, सरकारले लगाएको काम गर्छ, पूर्वसचिव थापा भन्छन्, तर राजनीतिक नेतृत्वमा भने मैले अहएको भनेको काम गर्नुपर्छ भन्ने मानसिकता छ। यसले पनि समस्या आएको हो। कर्मचारीतन्त्र अति राजनीतीकरणको भुमरीमा फसेकाले पनि यस्ता विवाद आइरहेको उनको भनाइ छ। कर्मचारी नै पार्टीगत रूपमा विभाजित छन्, कर्मचारीले स्वतन्त्र रूपमा काम गर्न सकेका छैनन्, उनले भने। ट्रान्सपरेन्सी इन्टरनेसनल नेपालका पूर्वअध्यक्षसमेत रहेका थापा भ्रष्टाचारले सीमा नाघेका कारणले पछिल्लो समयमा यस्ता विवादका घटना सार्वजनिक भइरहेको बताउँछन्। सामाजिक सञ्जालमार्फत कसैलाई आरोप लगाउने, दुनियाँ हसाउने काम भने कसैले पनि गर्न नहुने उनको तर्क छ। सामाजिक सञ्जालमा रडाको मच्चाउने काम राम्रो होइन, थापा भन्छन्, कर्मचारी र राजनीतिक नेतृत्वले भित्रभित्रै सुल्झाउने कुरा बाहिर ल्याउनु मुलुककै लागि घातक कुरा हो। के यो राष्ट्रहितमा छ ? छैन, केवल स्वार्थका लागि मात्रै हो। उनले पछिल्लो समयमा कर्मचारी अभिभावकविहीन भएको बताए। कर्मचारी त अहिले निरिह छन्, उनीहरूको हारगुहार गर्ने ठाउँ पनि छैन, ३३ महिना, ६६ महिना सरुवा भइरहेका छन् उनले भने,कर्मचारी र राजनीतिक नेतृत्वबीच भइरहेको रडाको दुखद् हो। भ्रष्टाचारको अखडा बन्दै छन् स्थानीय तह पछिल्लो समय स्थानीय तह भ्रष्टाचारको अखडा बन्दै गएका छन्। अख्तियारको २०८०८१ को वार्षिक प्रतिवेदनमा सबैभन्दा बढी संघीय मामिला (स्थानीय तह समेत) सँग सम्बन्धित ३८९१ प्रतिशत भ्रष्टाचारका उजुरी परेको उल्लेख छ। त्यसपश्चात्, शिक्षा (स्थानीय तहसमेत)१५७९ प्रतिशतका उजुरी परेका छन्। अख्तियारले आधाभन्दा बढी स्थानीय तहविरुद्ध मुद्दा चलाएको छ। अख्तियारको प्रतिवेदनअनुसार २०८०८१ मा सबैभन्दा बढी १ सय २ वटा मुद्दा स्थानीय तहका छन्। यो कुल मुद्दाको ५२ प्रतिशत हो। २०८१०८२ मा अख्तियारले २ सय १ वटा मुद्दा दायर गरेको छ। संघ सरकारका जनप्रतिनिधि तथा कर्मचारीविरुद्ध ७९ वटा मुद्दा छन्। प्रदेश सरकार जनप्रनिधि तथा कर्मचारीविरुद्ध २० वटा विषयमा मुद्दा दायर गरिएको छ। स्थानीय तहका जनप्रतिनिधि तथा कर्मचारीविरुद्ध १ सय २ मध्ये एकतिहाइ अर्थात् ३२ वटा मुद्दामा जनप्रतिनिधिसमेतलाई प्रतिवादी बनाइएको छ। जसमा वडाध्यक्ष ४३, प्रमुखअध्यक्ष २२, उपप्रमुखउपाध्यक्ष १९, जिसस प्रमुख १ र अन्य सदस्य १९ गरी १ सय ४ स्थानीय प्रतिनिधिलाई प्रतिवादी बनाइएको छ। स्थानीय तहका प्रतिवादी कायम गरिएका मुद्दामा सबैभन्दा धेरै गैरकानुनी लाभ वा हानिसँग ६२ जना जनप्रतिनिधिलाई प्रतिवादी बनाइएको छ। सार्वजनिक सम्पत्ति हानिनोक्सानीमा १९,राजस्व चुहावटहिनामिनामा १४, घुस रिसवत ८ र गैरकानुनी सम्पत्ति आर्जनमा एक जना जनप्रतिनिधि छन्। सर्लाहीको बागमती नगरपालिकाका प्रमुख भरत थापाविरुद्ध भरत ताल निर्माणमा अनियमितता गरी राज्यलाई ३३ करोड हानिनोक्सानी पुर्याएको आरोपको मुद्दा चलिरहेको छ भने अख्तियारले थापाविरुद्ध २०८० चैत २७ मा ५ करोड ३३ लाख अकुत सम्पत्ति आर्जनमा मुद्दा हालेको छ। उनका मुद्दै मुद्दा छन्। वन ऐनअनुसार पनि उनलाई मुद्दा चलाउने तयारी भइरहेको छ। निवर्तमान प्रधानमन्त्री पुष्पकमल दाहालले प्रधानमन्त्री भएका बेला पटकपटक कर्मचारीको कामकारबाहीको विषयमा गुनासो गरेका थिए। काठमाडौंको नागर्जुन नगरपालिका मोहनबहादुर बस्नेतविरुद्ध पनि भ्रष्टाचार सम्पत्ति शुद्धीकरण, अकुत सम्पत्ति आर्जनको मुद्दा चलिरहेको छ। अख्तियारले बस्नेतविरुद्ध सम्पत्ति शुद्धीकरणतर्फ १३ करोड १२ लाख, भ्रष्टाचारतर्फ ९ करोड २२ लाख रुपैयाँको मुद्दा हालेको छ। संघ र प्रदेशमा पनि कर्मचारी र राजनीतिक नेतृत्व टकराव स्थानीय तहमा मात्रै होइन संघ र प्रदेशमा पनि कर्मचारी र राजनीतिक नेतृत्वबीच अन्तरद्वन्द्व अत्यधिक बढेको छ। लोक सेवा आयोगको परिक्षा पास गरेर आएका कर्मचारी र राजनीतिक गर्ने नेताहरूबीच टकराव चलिरहेको हुन्छ। नेताले अराएका काम कर्मचारीले अटेर गरिरहेका हुन्छन्। पछिल्लो समयमा जनप्रतिनिधिहरू अदालत जस्तै फैसला सुनाउन थालेका छन्। कर्मचारीले उनीहरूलाई भ्रष्टाचारी घोषणासम्म गरिदिन थालेका छन्। कर्मचारीतन्त्र स्थायी सरकारले हो। यो सयंन्त्र नचलेमा मुलुक नै चल्न सक्दैन्। अहिले त्यही भइरहेको छ। प्रधानमन्त्री केपी शर्मा ओलीले पटकपटक कर्मचारीको कामकारवाहीलाई लिएर प्रश्न उठाइरहेका छन्। उनीहरूको कामकारबाहीप्रति प्रधानमन्त्रीको असन्तुष्टि व्याप्त छ। सार्वजनिक समारोहमा नै प्रधानमन्त्रीले यस्तो असन्तुष्टि पोखिरहेका हुन्छन् भने पटकपटक सचिवहरू बोलाएरसमेत प्रधानमन्त्री ओलीले यस्तो असन्तुष्टि जनाउँदै आएका छन्। निवर्तमान प्रधानमन्त्री पुष्पकमल दाहालले प्रधानमन्त्री भएका बेला पटकपटक कर्मचारीको कामकारबाहीको विषयमा गुनासो गरेका थिए। उनले सत्ता भएका बेला यसो भनेका थिए ,परिवर्तन कार्यान्वयन गर्ने बेला पुराना कर्मचारीतन्त्रका हाकिमहरू बदलिएनन्। ऐन नियम कानुन मिल्दैन हजुर भन्दाभन्दै आन्दोलनबाट आएका नेताहरूको दिमाग खराब गर्ने काम तिनै कर्मचारीले गर्छन्। उनले यसो पनि भनेका थिए, हामीले खाली सामान्य राजनीतिक परिवर्तन गरेको मात्र होइन, सिस्टम परिवर्तन गरेको हो। गणतन्त्र, धर्म निरपेक्षता, संघीयता, समावेशिता जस्ता कुरा सामान्य राजनीतिक हेरफेरमात्र होइनन्। संविधानमा सबै मौलिक अधिकार लेखिएका छन्। दुनियाँको संविधानमा यति धेरै अधिकार छैनन्। तर, लागू गर्ने बेलामा पुरानो कर्मचारीतन्त्र बाधक हुन्छ। प्रदेशमा कर्मचारी जान मान्दैनन्। सिंहदरबारभित्रै बस्न खोज्छन्। अधिकार तल दिने भनेपछि पसीना आउँछ, माथि नै राख्न खोज्छन्। प्रत्येकजसो मन्त्रालयमा संघीय मन्त्री र सचिव तथा प्रदेश सरकारका मन्त्री र सचिवबीचमा खटपट, विवाद, लफडाका घटनाहरू शृंखलाबद्ध रूपमा आइरहेका छन्। मन्त्री र सचिव, स्थानीय तहका प्रमुख प्रशासकीय अधिकार र मेयरअध्यक्षबीचका विवाद सेवा प्रवाह नै प्रभावित भइरहेका छन्। समस्या कर्मचारीमा हो की राजनीति नेतृत्वमा ? यो गम्भीर प्रश्न उठेको छ। जसले संघ, प्रदेश र स्थानीय तहको कामकारबाहीमा विगतदेखि जस्ता घटना हुँदै आएका छन्। तत्कालीनमन्त्री मात्रिका यादवले तत्कालीन स्थानी विकास अधिकारीलाई शौचालयमा थुनिदिएका थिए भने मन्त्री करिमा वेगमले प्रमुख जिल्ला अधिकारीलाई कुटेकी थिइन्। २०६५ साल असार ४ गते ललितपुरका स्थानीय विकास अधिकारी(एलडीओ) डण्डुराज घिमिरेलाई वन तथा वातावरणमन्त्री रहेका यादवले शौचालयमा थुनेका थिए। तत्कालीन कृषि तथ सहकारीमन्त्री रहेको बेगमले २०६६ कात्तिक २४ गते पर्साका प्रमुख जिल्ला अधिकारी दुर्गाप्रसाद भण्डारीलाई थोत्रो गाडी पठाएको भन्दै हातपात गरेकी थिइन्। स्थानीय तहका प्रमुखउपप्रमुखमा आफू अनुकूल नचले संघले पठाएका कर्मचारीलाई हतोत्साहित गर्ने, निरुत्साहित गर्ने र लखेटने प्रवृत्ति गलत छ। अर्कोतिर, रोजीरोजी कर्मचारी लाने र त्यस अनुसार मात्रै स्थानीय तहमा जाने प्रवृत्ति सरकारले विकास गर्यो। यो पनि गलत भयो। लालबाबु पण्डित  पूर्वसामान्यप्रशासनमन्त्री सामाजिक सञ्जालमा रडाको मच्चाउने काम राम्रो होइन। कर्मचारी र राजनीतिक नेतृत्वले भित्रभित्रै सुल्झाउने कुरा बाहिर ल्याउनु मुलुककै लागि घातक हो। के यो राष्ट्रहितमा छ ? छैन, केवल स्वार्थको लागि मात्रै यस्तो भइरहेको छ। भरत थापा, पूर्वसचिव पहिल्यैको निर्णयमा कार्यकारीलाई प्रताडना, मेयर बालेनको दोहोरो भूमिका काठमाडौं महानगरपालिकाका प्रशासकीय प्रमुखको कार्यकक्षमा अहिले ताला लागेको छ। यसमा मेयर बालेन शाहको दोहोरो भूमिका छ। उनैद्वारा सिर्जित समस्यामा प्रमुख प्रशासकीय अधिकृत सरोज गुरागाईंलाई प्रताडना भइरहेको छ। मेयर साहसँग प्रमुख प्रशासकीय अधिकृत गुरागाईंको विवाद भएपछि उनले कार्यकक्षमा जानै पाएका छैनन्। उनले महानगरपालिकामा जाने वातावरण बनाइदिन बुधबार मात्रै संघीय सरकारसँग माग गरेका छन्। सामान्य प्रशासन मन्त्रालयका प्रवक्ता कालीप्रसाद पराजुलीले काठमाडौंमा प्रमुख प्रशासकीय अधिकृत गुरागाईंले काम फर्कन वातावरण बनाइदिन आग्रह गरेको बताए। उहाँले म खटाएको ठाउँमा गएर काम गर्न चाहन्छु, वातावरण बनाइदिनुपर्यो भनेर मन्त्रालयलाई पत्र दिनुभएको छ, पराजुलीले भने। प्रमुख प्रशासकीय अधिकृत गुरागाईलाई काममा फर्काउने वातावरण मिलाउने काम सरकारले गरिरहेको उनले बताए। पुरानो बसपार्क क्षेत्रमा निर्माण भइरहेको भ्यूटावरको नक्सा स्वीकृत गर्दा अनियमितता गरेको भन्दै प्रमुख प्रशासकीय अधिकृत गुरागाईंमाथि बालेनले छानबिन समिति बनाए। उक्त स्वीकृति पहिल्यै मेयर शाहको तोक आदेशमा भएको स्रोतले बतायो। त्यसलाई अघि बढाउने काम मात्र गुरागाईंले गरेका थिए। बालेनले सुरुमा सर्वोच्च अदालतका पूर्वन्यायाधीश शेखरप्रसाद पौडेलको अध्यक्षतामा छानबिन समिति बनाएका थिए। तर, पौडेलले बस्न अस्वीकार गरे। उनले नमानेपछि पूर्वसचिव शंकरप्रसाद पाण्डेलाई जिम्मेवारी दिइयो। समिति सदस्यमा सहरी योजना आयोगका उपाध्यक्ष सुमन नरसिंह राजभण्डारी र महानगरकै कानुनी सल्लाहकार महेश नेपाललाई सदस्य बनाइयो। त्यो समितिले समयमा काम नसकेर म्याद थपको माग गरेको थियो। तर, मेयर साहले म्याद थपको अनुमति दिएनन्। बरु उनले महानगरकै सार्वजनिक निर्माण विभाग, कानुन विभाग र सहरी व्यवस्थापन विभाग प्रमुखलाई राय पेश गर्न निर्देश गरे। यी विभागको राय संघीय मामिला मन्त्रालयमा पेस गरिएको छ। स्रोतका अनुसार प्रतिवेदनमा मेयर शाहकै गल्ती औंल्याइएको छ। त्यही भएर उनले प्रतिवेदन बुझ्न मानेका छैनन्। कार्यकारीलाई काममा फर्काउन पनि सहमति दिएका छैनन्। उल्टै सरकार र प्रधानमन्त्रीलाई दोष लगाइरहेका छन्। यसलाई लिएरु उपमेयर सुनिता डंगोलले समेत आपत्ति जनाइसकेकी छन्। पूर्वसंघीय मामिलामन्त्री लालबाबु पण्डितले मेयर शाहको शैलीलाई अशोभनीय भन्ने प्रतिक्रिया दिए। आफैं गल्ती गर्ने अनि प्रधानमन्त्रीलाई जोड्ने तरिका ठीक होइन, उनले भने। यो विवादले काठमाडौं महानगर बन्धक बनेको छ। बालेन मेयर भएपछि चार जना प्रमुख प्रशासकीय अधिकृत महानगरमा खटिएका छन्। जसमा दुई जनासँग मेयरको विवाद भएको थियो।"
दक्षिण कोरियाली लडाकु विमानबाट गल्तीले ८ बम खस्यो,दक्षिण कोरियाली वायुसेनाले सैन्य अभ्यासका क्रममा एउटा लडाकु विमानले गल्तीले सर्वसाधारणमाथि आठ बम खसालेको बताएको छ। यस घटनामा सात जना घाइते भएका छन् जसमध्ये चार जनाको गम्भीर रहेको बीबीसी समाचारमा उल्लेख छ। दक्षिण कोरियाली वायुसेनाको १६ विमानसँग सम्बन्धित घटना स्थानीय समय अनुसार बिहान १०:०४ बजे उत्तर कोरियाली सीमा नजिकै रहेको पोचियोन सहरमा भएको थियो। दुर्घटनावश खसेका आठवटा बममध्ये एउटा मात्र बम विस्फोट भएको जनाइएको छ। पोचियोनका अधिकारीका अनुसार बम डिस्पोजल टोलीले अन्य सात बमलाई सुरक्षित रूपमा निष्क्रिय पार्न काम गरिरहेको छ। उनले आसपासका बासिन्दाहरूलाई सुरक्षित स्थानमा सारिएको पनि जानकारी दिए।
प्रतिनिधि सभाको बैठक जारी (),काठमाडौं : प्रतिनिधि सभाको बैठक जारी रहेको छ। प्रतिनिधिसभा बैठकमा उद्योग मन्त्री दामोदर भण्डारीले निकासी पैठारी नियमन विधेयकमाथि विचार गरियोस् भन्ने प्रस्ताव पेश गर्ने कार्यसूची छ। बुधबार बसेको प्रतिनिधिसभाको बैठकले पाँच वटै अध्यादेश स्वीकृत गरेको थियो।
"जनताका कारण कांग्रेस लोकप्रिय भयो, बलियो बनाउन लागौं : देउवा",काठमाडौं : नेपाली कांग्रेसका सभापति शेरबहादुर देउवाले कांग्रेस बलियो भएमात्रै देशको समृद्धि हुने बताएका छन्। बिहीबार ललितपुरमा नेपाल भूतपूर्व सैनिक संघको छैठौं केन्द्रीय महाधिवेशन उद्घाटन गर्दै सभापति देउवाले जनताका कारण कांग्रेस लोकप्रिय पार्टी बनेको भन्दै कांग्रेस बलियो भएमात्रै देशको समृद्धि हुने बताएका हुन् । कांग्रेसलाई बलियो बनाउनका लागि शुभेच्छुक संस्थाहरु बलियो हुनुपर्ने उनले बताए । लोकतन्त्रमा मात्रै सबैका अधिकार सुरक्षित हुने भएकाले यसमा ध्यान दिन उनले आग्रह गरे । सभापति देउवाले गोर्खा भर्ति केन्द्रका बारेमा सरकारसँग कुरा भइरहेको भन्दै समस्या समधानका लागि कूटनीतिक तवरले कुरा अघि बढाउने प्रतिबद्धता जनाए। गोर्खा भूतपूर्व सैनिकको पेन्सनको विभेदका विषयमा समेत आफू जानकार रहेकाले यस विषयमा पनि आफूले सम्बन्धित निकायमा कुरा गर्ने उनको भनाइ छ।
दक्षिण अफ्रिकालाई हराउँदै न्युजिल्यान्ड च्याम्पियन्स ट्रफीको फाइनलमा,"काठमाडौं : दक्षिण अफ्रिकालाई सेमिफाइनलमा हराउँदै न्युजिल्यान्ड च्याम्पियन्स ट्रफी २०२५ को फाइनलमा प्रवेश गरेको छ। गद्दफी क्रिकेट रंगशाला लाहोरमा टस जितेर ब्याटिङ गरेको न्युजिल्यान्डले दक्षिण अफ्रिकालाई ५० रनको फराकिलो जित निकाल्दै फाइनल प्रवेश गरेको हो । न्युजिल्यान्डले निर्धारित ५० ओभरमा ६ विकेट गुमाउँदै ३६२ रन बनाएको थियो। न्युजिल्यान्डले दिएको ३६३ रनको बलियो लक्ष्य पछ्याएको दक्षिण अफ्रिकाको लागि डेभिट मिलरले अविजित शतकीय पारी खेल्दा पनि जितको लागि पर्याप्त भएन। मिलरले ६७ बलमा १० चौका र ४ छक्कासहित शतकीय पारी पूरा गरे। त्यसबाहेक कप्तान तेम्बा बभुमाले ५६, रसी भान डी डुसेनले ६९, एडन मक्रम ३१ रन र कागिसो राबाडाले १६ रन बनाउँदा अन्य कुनै ब्याटरले दोहोरो अंकमा रन बनाउन सकेनन्। न्युजिल्यान्डका लागि मिचेल सान्तेरले सर्वाधिक ३ विकेट लिए। म्याट हेनरी र ग्लेल फिलिप्सले २२ विकेट लिँदा माइकल र रचिन रविन्द्रले समान ११ विकेट लिए। न्युजिल्याण्डका कप्तान मिचेल सान्टनरले १० ओभरमा ४३ रन दिएर ३ विकेट लिए। म्याट हेनरी र ग्लेन फिलिप्सले २२ तथा माइकल ब्रेसवेल र रचिन रविन्द्रले ११ विकेट लिए। त्यसअघि ब्याटिङ गरेको न्युजिल्याण्डका लागि रचिन रविन्द्र र केन विलियमसनले शतकीय पारी खेले। रचिनले १०८ तथा विलियमसनले १०२ रन बनाए। डारिल मिचेल र ग्लेन फिलिप्सले समान ४९ रन बनाए। दक्षिण अफ्रिकाका लागि लुंगी एङ्गिडीले १० ओभरमा ७२ रन दिएर ३ विकेट लिए। कगिसो रबाडाले १० ओभरमा ७० रन दिएर २ विकेट लिए। वियान मुल्डरले १ विकेट लिए। च्याम्पियन्स ट्रफीको उपाधिका लागि आइतबार दुबई रंगशालामा भारत र न्युजिल्याण्डबीच प्रतिस्पर्धा हुनेछ।"
"जेलेन्स्कीको गृहनगरमा रुसको आक्रमण : चार जनाको मृत्यु, ३१ घाइते",युक्रेनी राष्ट्रपति भ्लोदिमिर जेलेन्स्कीको गृहनगरमा रहेको एक होटलमा रुसी क्षेप्यास्त्र आक्रमणमा चार जनाको मृत्यु भएको छ। जेलेन्स्की ब्रसेल्समा युरोपेली नेताहरूसँगको शिखर सम्मेलनको तयारी गरिरहेका बेला उक्त आक्रमण भएको हो। क्रिभी रिहमा रुसी क्षेप्यास्त्र प्रहारबाट कम्तीमा चार जनाको मृत्यु भएको र ३१ जना घाइते भएका सहरका क्षेत्रीय गभर्नर सेर्ही लिसाकले बताए। सेर्ही लिसाकका अनुसार क्षेप्यास्त्रद्वारा मध्य युक्रेनी सहरको एक होटलमा प्रहार गरिएको जनाएका छन्। प्रहारबाट १३ अपार्टमेन्ट ब्लक भएको छ भने १२ पसलहरूलाई क्षति पुर्याएको बीबीसी समाचारमा उल्लेख छ।
"भागेर विवाह गर्ने युवायुवती, दुःख पाउने बुवाआमा","परासी : घटना १ पाल्हीनन्दन गाउँपालिका ६ की २१ वर्षीया युवतीको यही फागुन महिनामा विवाह फिक्स गरिएको थिय। विवाहका लागि आवश्यक पर्ने सम्पूर्ण सामान किनमेल गरी परिवारले निम्तोकार्ड बाँडिसकेका थिए। तर, उनी फागुन ५ गते गाउँकै अन्दाजी २२ वर्षका युवकसँग भागिन्। माली थरका केटाले छोरी भगाएको भन्दै चौधरी थर भएका केटी पक्षका परिवारले जिल्ला प्रहरी कार्यालयमा निवेदन दिए। दुवै पक्षका परिवारलाई बोलाएर प्रहरी कार्यालयमा छलफल गरियो। पटक पटक छलफलका लागि बोलाउने गरिएपछि केटा पक्षको घरमा ताला लागेको छ। घरमा कोही छैनन्। भागेर गएका केटाकेटी पनि अहिलेसम्म सम्पर्कमा आएका छैनन्। घटना २ पाल्हीनन्दन गाउँपालिका६ की १७ वर्षीया किशोरीलाई सोही गाउँका २० वर्षीय युवकले गत माघ १४ गते भगाए। नाउ थर भएका केटासँग भागेको भनी खातुन थर भएकी केटी पक्षका परिवारले प्रहरी कार्यालयमा निवेदन दिए। पटकपटक केटी पक्षका परिवार प्रहरीकहाँ छोरीको अवस्थाका बारेमा बुझ्न आउने गरेका छन्। तर, उनीहरूको अत्तोपत्तो छैन। केटाका परिवारलाई प्रहरीले तारेखमा बोलाएर सोध्ने गरेको छ। प्रहरी कार्यालयमा तारेख दिन आएका केटाका बाबुले भने, छोरा सम्पर्कमा छैन कहाँ खोजौं ? पटकपटक प्रहरी कार्यालय जांदा हैरानै भइसक्यो। घटना ३ पाल्हीनन्दन गाउँपालिका ३ कै २० वर्षीय धोबी थरका युवकले खातुन थरकी १६ वर्षीया किशोरीलाई भगाएपछि गत मंगलबार ठूलै घटना भयो। दुवै पक्षबीच भएको झडपका क्रममा गाडीले ठक्कर दिँदा एक जनाको मृत्युसमेत भयो। एक जना घाइते भए। माघ ९ गते भागेका जोडी भने अहिलेसम्म सम्पर्कमा छैनन्। यी केही प्रतिनिधिमूलक घटना हुन। बाबुआमाले विवाह तय गरिसकेपछि युवायुवती प्रेम सम्वन्धका कारण भागेर विवाह गर्ने चलन जिल्लामा ह्वात्तै बढेको छ। यसरी भागेर जाने युवती पक्षकाले युवक पक्ष विरुद्ध प्रहरीमा उजुरी दिन्छन। र, युवक पक्षका बुवाआमाले प्रहरीमा धाउदा धाउंदै सास्ती व्यहोर्न गरेका छन। यसरी भागेर विवाह गर्नेमा अन्तरजातीय र अन्तरसमुदायका धेरै छन्। भागेर गएपछि गाउँमा दुई पक्षका परिवारबीच झगडासमेत हुने गरेको छ। प्रेम सम्बन्धका कारण भागेर विवाह गर्दा गाउँघरमा झै झगडा हुने गरेको प्रहरीले बताएको छ। जिल्ला प्रहरी कार्यालयको महिला बालबालिका तथा ज्येष्ठ नागरिक सेवा केन्द्रकी सहायक निरीक्षक यशोदा विकले भागेर जाने केटी पक्षकाले भगाउने केटाको नामै किटान गरेर दैनिकजसो निवेदन दर्ता हुने गरेको जानकारी दिईन। निवेदन दिन आउने सबैजसो मधेस समुदायका छन्। युवती पक्षका परिवारले निवेदन दिएपछि युवक पक्षका परिवारले सास्ती व्यहोर्नु परेको गुनासो गरेका छन्। प्रहरीले युवक पक्षका परिवारलाई भागेका जोडी बोलाएर ल्याउन दबाब दिने गर्छन। युवती भगाएर लिने अधिकांशलाई आफ्नो छोराका बारेमा जानकारी भए पनि बताउन नचाहने गरेको प्रहरीको भनाइ छ। केहीलाई आफ्नो छोरा कहाँ छ भन्नेमा अत्तोपत्तोसमेत नहुने गरेको पाइएको छ। छोरी हराएको भन्दै खोजतलासका लागि निवेदन आएपछि दुवै पक्षलाई बोलाएर छलफल गराउने गरेको जिल्ला प्रहरी कार्यालयका सूचना अधिकारी प्रहरी निरीक्षक नारायण थापाले बताए। छलफलका क्रममा भागेका जोडीहरू आएमा उनीहरूलाई परिवारको जिम्मा लगाउने गरेको थापाले बताए। विवाहका लागि केटा र केटी दुवैको उमेर २० वर्ष पुगेको हुनुपर्ने कानुनी व्यवस्था छ। केही उमेर नपुगेका पनि भागेका छन्। केही उमेर पुगेरै भागेका छन्। जुनसुकै उमेरका भए पनि हामीले परिवारकै जिम्मा लगाएर पठाउने गरेका छौं, थापाले भने। केटाकेटी भागेपछि पहिलो जानकारी केटा पक्षलाई बढी हुने गरेकाले उनीहरूलाई सोधपुछका लागि बोलाउने गरिएको प्रहरीको भनाइ छ। चेलीबेटी बेचबिखन, लोभलालच देखाई ललाइफकाई लगेकालगायतका विषयमा कारबाही हुन सक्छ भनेपछि केहीले भागेका जोडीलाई बोलाउने गरेका छन्। हामीले भागेका जोडीहरूले पनि गलत निर्णय नलिऊन् भनेर उनीहरूकै लागि परिवारलाई बोलाएर दबाब दिएजस्तो गर्ने गरेका हौं, प्रहरी निरीक्षक थापाले भने। प्रहरीको तथ्यांकअनुसार जिल्लामा आर्थिक वर्ष ०८१०८२ मा २ सय २४ जना व्यक्ति हराएको भन्दै निवेदन परेका छन्। जसमा १ सय १८ जना महिला छन्। हराएका भनिएका अधिकांश भागेर जाने जोडी रहेको प्रहरीले जनाएको छ। अन्य ज्येष्ठ नागरिक, बालबालिका हराएको भन्दै प्रहरी कार्यालयमा निवेदन परेका हुन्। उक्त आर्थिक वर्षमा हराएका सबै फेला परेर परिवारको जिम्मा लगाइएको छ। त्यसैगरी चालु आर्थिक वर्षको साउनदेखि माघ मसान्तसम्म १ सय ३७ जना हराएको भन्दै निवेदन परेको छ। महिलाको संख्या ७६ छ। तीमध्ये पनि भागेर जाने जोडीको संख्या बढी छ। हराएकामध्ये ७२ जना फेला परेका छन्। चार जना सम्पर्कमा छैनन्। खोजी कार्यका लागि उनीहरूका परिवार र प्रहरी आफैंले पनि खोजी कार्य गरिरहेको प्रहरीले जनाएको छ। प्रेम सम्बन्धले निम्त्याएको घटना प्रेम सम्बन्धमा परेका युवायुवती भागेको विषयमा उत्पन्न भएको विवादले गत मंगलबार नवलपरासीको पाल्हीनन्दन गाउँपालिका३ बेलासपुर तनावग्रस्त बन्यो। प्रेम सम्बन्धपश्चात् भागेका केटा र केटी पक्षबीच झडप भयो। झडपका क्रममा केटा पक्षको समूहले केटी पक्षका आफन्तको पुरानो टायर गोदाममा समेत आगजनी गरी ध्वस्त बनाइदिए। केटा र केटी पक्षको घर सोही वडाको छोट्की कुश्मा गाउँमा छ। केटी पक्षका हजुरबुवा नाता पर्ने मोहरम पावरिया (मुसलमान) को घर भने बेलासपुरमा छ। केटा पक्षबाट आएका गाउँलेको समूहले मोहरमको बेलासपुरमा रहेको पुरानो टायर गोदाममा आगजनी गरेका हुन्। धोबी थर भएका २० वर्षीय केटासँग भएको प्रेम सम्बन्धको विषयलाई लिएर विवाद भएको हो। धोबीसँग भागेकी खातुन थरकी केटीको उमेर १६ वर्ष छ। सोमबार साँझ युवकका भाइ एजेन्द्र धोबी काम विशेषले बेलासपुर आउँदा मोहरमका छोरा सोवरती पावरियासहितको समूहले कुटपिट गरेपछि विवादले उग्ररूप लिएको हो। विवादमा दुवै पक्षका घाइते भएका थिए। कुटपिटबारे प्रहरी कार्यालयमा ठाडो निवेदन दिएपछि वडाध्यक्षको रोहबरमा मंगलबार बिहान दुवै पक्षलाई छलफलका लागि बोलाउने गरी पठाइएको थियो। तर, मंगलबार बिहान केटा पक्षको समूह बेलासपुर पुगेपछि तनाव सिर्जना भएको जिल्ला प्रहरी कार्यालयका सूचना अधिकारी प्रहरी निरीक्षक नारायण थापाले बताए। केटी पक्षले घरको छतमाथिबाट ढुंगा हान्ने र केटा पक्षले तलबाट ढुंगा प्रहार गर्न सुरु गरेका थिए। दुई समूहबीच झडप भइरहँदा मोहरमका छोरा सोवरातीले केटा पक्षको समूहमाथि अन्धाधुन्ध मिनी ट्रक दौडाउँदा दुई जना घाइते भएका थिए। घाइतेमध्ये केटा पक्षका विजय धवलको मृत्यु भएको छ। घाइते भएका केटा पक्षकै बैजनाथप्रसाद लोनिया उपचारपछि घर फर्केको प्रहरी निरीक्षक नारायण थापाले जानकारी दिए। गाडीको ठक्करले घाइते भएपछि आक्रोशित बनेको केटा पक्षको समूहले टायर गोदाममा आगजनी सुरु गरेका थिए। आगो बिस्तारै मोहरमको घरमा सल्किन थालेपछि घरमाथि बसेका महिलालाई प्रहरीले बाहिर निकालेको थियो। प्रहरी निरीक्षक थापाका अनुसार घरमा आगो सल्किन थालेपछि छतमाथि रहेका महिलालाई प्रहरी टोली गएर बाहिर निकालेको थियो। तर, मोहरम आउन मानेनन्। ढोका फोडेर मोहरमलाई प्रहरीले बाहिर ल्याएको थियो। भिडले घेरेपछि मोहरमलाई बचाउन नजिकैको गल्ला राखेको घरमा पुर्याइएको थियो। त्यहाँ पनि आक्रमण हुन सक्ने भएपछि मोहरमलाई सुरक्षाकर्मीले घेरेर प्रहरीको गाडीमा राखेर लैजाने क्रममा गाडी अगाडि मुढा तेस्यर्नएर बलेको टायर गाडीमा फ्याक्दा गाडीमा आगो लागेको प्रहरी निरीक्षक थापाले बताए। समयमा एम्बुलेन्स पनि आएन। मोहरमलाई बचाउन खोज्दा आक्रोशित समूहले इलाका प्रहरी कार्यालयको गाडीमा आगजनी गरे, प्रहरी निरीक्षक थापाले भने। त्यसपछि स्थिति नियन्त्रणमा लिन प्रहरीले ५ राउन्ड अश्रु ग्यास र ३ राउन्ड हवाई फायर गरेको प्रहरीले जनाएको छ। झडपमा केही स्थानीय र सुरक्षाकर्मी घाइते भएका थिए। बेलासपुरमा गत मंगलबार भएको घटनामा चार जनामाथि मुद्दा चलाइएको छ। प्रेम सम्बन्धको विषयलाई लिएर उत्पन्न विवादमा झडप हुँदा भएको घटनामा संलग्न भएको आरोपमा प्रहरीले गाडी चालकसहित चार जनालाई मुद्दा चलाएको हो। उनीहरू माथि सवारी ज्यान र आपराधिक उपद्रव अभियोगमा मुद्दा चलाइएको जिल्ला प्रहरी कार्यालयका सूचना अधिकारी प्रहरी निरीक्षक नारायण थापाले जानकारी दिए।"
अभिभावकको साथले फेरिए विद्यालय,"रोशन गाउँले क्षेत्री, हरिसुन्दर छुँका, अमृता बुढाथोकी वालिङको हिमशिखर आधारभूत विद्यालयमा बिहानी प्रार्थनापछि जब शिक्षक र विद्यार्थी कक्षा कोठा छिर्छन्, विद्यालयमा टुप्लुक्क पुग्छन् अभिभावक। विद्यालय व्यवस्थापन समितिका अध्यक्ष टेकबहादुर खाँण प्रधानाध्यापक मित्रलाल अधिकारीको पछि लागे र त्यस दिन कक्षामा अनुपस्थित रहेका शिक्षकबारे जानकारी लिए। आज कोही पनि शिक्षक अनुपस्थित छैनन्, एकजना शिक्षक तालिमका लागि नगरपालिकामा जानु भएको छ, प्रधानाध्यापक खनालले भने। अनि उहाँको सट्टामा कसले कक्षा लिनुहुन्छ त सर ? अभिभावक खाँणले फेरि सोधे। खनालको जवाफ थियो, हामीले खाली रहेका शिक्षकलाई सट्टामा कक्षा कभर गर्नेगरी मिलाएका छौं। हिमशिखर आधारभूत विद्यालयको स्थापना नै रोचक ढंगले भएको हो। विसं २०६२ सालमा स्थानीय हिमशिखर युवा क्लबका पदाधिकारी र स्थानीयबीच मन्दिर बनाउने कि विद्यालय भन्ने विवाद भएछ। अन्ततः विद्यालय बनाउनेहरूकै मत धेरै भएछ र यो विद्यालय खुल्यो। कार्यालय कक्षमा विद्यालय राम्रो बनाउने सूत्र, विद्यालय व्यवस्थापन समितिको काम, कर्तव्य र अधिकार, शिक्षक अभिभावक संघको कर्तव्य तथा अधिकारको विवरण, उत्कृष्ट शिक्षकका आधारहरूको विवरणलगायत टाँसिएका छन्। कक्षाकोठामा भने कक्षाकोठाका नियमहरू छन्। आधारभूत भए पनि वालिङ नगरपालिकाकै राम्रो विद्यालयमा चिनिएको छ, हिमशिखर आधारभूत विद्यालय। त्यो साख गिर्न नदिएर शैक्षिक सुधार गर्दै गुणस्तरीय सिकाइ बढाउन आफूहरू लागिपरेको विद्यालय व्यवस्थापन समितिका अध्यक्ष टेकबहादुर खाँण बताउँछन्। खाँणले अभिभावकको विश्वास यसरी जितेका छन् कि उनी चौथो कार्यकालका लागि विव्यस अध्यक्षमा चुनिएर काम गरिरहेका छन्। निरन्तर निर्विरोध भएका खाँण भन्छन्, जिम्मेवारी वहन गर्न दुःखै हुन्छ। भन्दा त अध्यक्ष भन्छन्। तर धेरै ठाउँमा चुनाव पनि भएको देखिन्छ। तर यहाँ मलाई चौथो कार्यकाल निर्विरोध दिनुभएको छ। वालिङको हिमशिखर आधारभूत विद्यालयमा गठन गरिएको अभिभावक शिक्षक संघ अध्यक्ष हुन्, पम्फा पौडेल। उनले अभिभावकहरूलाई जुटाएर विद्यालयको राम्रो अभ्यासको बारेमा छलफल गर्ने गरेकी छिन्। बालबालिकाको पठनपाठनबारे महिनैपिच्छे छलफल गर्ने सो विद्यालयमा नियमित रूपमा सामजिक परीक्षण हुने गरेको उनी बताउँछिन्। विद्यालयका संस्थापक अध्यक्ष मेघनाथ पौडेल यो साबिक पश्चिमाञ्चलकै अंग्रेजी माध्यममा पढाउने पहिलो विद्यालय भएको स्मरण गर्छन्। शैक्षिक गुणस्तर स्थापित गर्नैका लागि खोलिएको शिक्षालाई समुदायबाटै साथ छ। समितिसँगै कुुनै महŒवपूर्ण निर्णय गर्नुपरे हामी गाउँ टोल नै बोलाउँछौं। समितिले मात्र निर्णय गर्दैन, उनले भने। पालिकाले ब्रिटिस काउन्सिलसँगको सहकार्यमा शिक्षकको पेसागत विकासका लागि विभिन्न तालिमहरू सञ्चालन गर्यो। तालिम मात्रै दिएन तालिम कक्षाकोठामा पुगे नपुगेकोबारे नियमित कक्षा अवलोकन, मूल्यांकन र सुझाव दिने संयन्त्र नै विकास गर्यो। शिक्षकहरूको समूह बनाएर नियमित छलफल र सिकाइ आदानप्रदान गर्ने कुराको थालनी भयो। यसले शिक्षकलाई सक्रिय र जागरुक बनाएको छ। हिमशिखर आधारभूत विद्यालयका प्रधानाध्यापक मित्रलाल अधिकारी नगरपालिकाबाट शिक्षकले निरन्तर पेसागत विकासको अवसर पाउन थालेपछि विद्यालयको सिकाइ र सुशासनमा धेरै सुधार आएको बताउँछन्। पालिकाले शिक्षकको मात्रै होइन, प्रअ र विद्यालय व्यवस्थापन समितिको क्षमता विकासमा समेत तालिमको व्यवस्था गरेको छ। तालिमपछि नै आफूले नियमित कक्षा अवलोकन गर्दै शिक्षकलाई फिडब्याक दिन थालेको उनी बताउँछन्। त्यस्तै, विव्यस तालिमपछि विद्यालयको सुधार योजना पनि राम्रो बन्ने र कार्यान्वयन पनि प्रभावकारी हुन थालेको उनको अनुभव छ। प्रधानाध्यापक नै जब शिक्षकसँगै कक्षाकोठा छिर्छन् ! कावासोती नगरपालिकाले प्रधानाध्यापकलाई अनिवार्य कक्षाकोठा अवलोकनमा जोड्ने गरेको छ। प्रअले हप्तामा चार वटा कक्षा अवलोकन गर्नैपर्ने व्यवस्था लागू गरिएको छ। अवलोकनका लागि अवलोकन हुँदैन। अवलोकनपश्चात् शिक्षकलाई सुझाव दिएको फारम अनिवार्य पालिकामा बुझाउनु पर्छ। आफूले हप्तामा कम्तीमा चारवटा कक्षाको अनिवार्य अवलोकन गर्ने गरेको त्रिभुवन बालमाविका प्रअ घिमिरे बताउँछन्। पहिले सामान्य झ्यालबाट हेर्ने, ढोकाबाट हेर्ने गरिन्थ्यो, अचेल ४० मिनेट नै कक्षामा बस्छु, घिमिरेले भने। अहिले कक्षा मेन्टरिङको चारपाने फारम छ, सोहीअनुसार कक्षा अवलोकन गर्ने गरेको छु। विद्यार्थीलाई प्रयोग गर्ने भाषा, सिकाइ सामग्रीको प्रयोग, शिक्षण विधि, सक्षमता र सूचकप्रति ध्यान, शिक्षकका क्रियाकलाप आदिका आधारमा कक्षा अवलोकन गर्ने गरिएको छ। कक्षा अवलोकनले विद्यालयमा धेरै सुधार गरेको प्रअ घिमिरको भनाइ छ। शिक्षकहरूको पर्फर्मेन्स कस्तो छ भनेर विद्यार्थीले भोटिङ पनि गर्ने गरेको प्रअ घिमिरे बताउँछन्। उत्कृष्ट शिक्षक छान्न विद्यार्थी भोटिङमा २० अंक, चरित्र, पोसाक, नियमिततामा १० अंक, सिकाइ उपलब्धिमा ५ अंक, प्रअको मूल्यांकन मा १० अंक र कम बिदा लिएर तथा अतिरिक्त समय दिएर शिक्षण गरेमा १० अंक दिएर उत्कृष्ट शिक्षक छनोट हुने गरेको छ। यसै विधिमा तहगत उत्कृष्ट शिक्षक, विद्यालयको वर्ष शिक्षक छनोट गरी पुरस्कृत गर्ने गरिएको प्रअ घिमिरेको भनाइ छ। कावासोती नगरपालिकाले ब्रिटिस काउन्सिलसँगको सहकार्यमा पालिकाभरका प्रअ र सहायक प्रअलाई विशेष तालिमको व्यवस्था गरेको थियो। सोही तालिम पाएपछि आफूले कक्षा अनुगमन, पारदर्शिता र सिकाइ सुधारबारे विशेष पहल थालेको प्रअ घिमिरेको भनाइ छ। तीन वर्षयता विद्यालयको सिकाइ उपलब्धिमा पनि बढोत्तरी भइरहेको उनी बताउँछन्। त्रिभुवन बालमावि ढोकीले कमजोर विद्यार्थीको घरमा प्रअ कार्यक्रम पनि लागू गरेको छ। कमजोर विद्यार्थीको घरघरमा पुगेर प्रअले विद्यार्थी र अभिभावकसँग छलफल गर्ने, सुझाव दिने, विद्यार्थीको घरको सिकाइ क्रियाकलापबारे बुझ्ने गर्छन्। विद्यार्थीका लागि छुट्टै सिकाइ तालिका बनाइएको छ। सोहीअनुसार घरमा पनि विद्यार्थीले सिकाइ क्रियाकलाप गर्नुपर्छ। सो अनुसारको गतिविधि भएनभएको प्रअ घरमै पुगेर अवलोकन गर्ने गरेका छन्। अभिभावक पदम मोक्तान प्रअ नै घरघरमा आएर विद्यार्थीको सिकाइप्रति चासो दिन थालेको थाहा पाएर आफूले निजी विद्यालयबाट झिकेर छोरालाई त्रिभुवन बाल माविमा भर्ना गरेको सुनाउँछन्। विद्यालयले नियमित अभिभावक भेला गर्ने, फोन गरेर विद्यार्थीको सिकाइबारे चासो राख्ने गरेको छ। विद्यालयका हरेक क्रियाकलापबारे जानकारी दिने गरिएको प्रअ मोक्तानको भनाइ छ। फेरिएका विद्यालय पाल्पाको माथागढी १ चिदीपानीमा २०३० सालमा खुलेको हो, ज्ञानोदय आधारभूत विद्यालय। तर, विद्यार्थी घट्दै जाँदा शैक्षिक सत्र २०७७ मा आइपुग्दा विद्यालय बन्द हुने अवस्थामा पुग्यो। गाउँबाट बसाइँ सर्ने क्रम बढ्नु एउटा कारण थियो भने अर्को, विद्यालयको शैक्षिक गुणस्तर सन्तोषजनक थिएन। बर्सेनि विद्यार्थी घटेपछि स्थानीय सरकारले सो विद्यालय अर्कोमा गाभ्ने प्रक्रिया नै अघि बढाइसकेको थियो। तर, विद्यालयका शिक्षक र वडा जनप्रतिनिधिहरूले सुधारको विश्वास दिलाएपछि अहिले विद्यालयमा विद्यार्थी र विश्वास दुबै फर्किएको छ। माथागढी सहकारी संस्थासँग समन्वय गरेर विद्यालयको लागि सहकारीकै भवन प्रयोग गरेर विद्यालय सञ्चालनमा गर्दै आएको प्रधानाध्यापक विजयदीप पन्थी बताउँछन्। अभिभावकको मागलाई ख्याल गर्दै विद्यालयले २०७८ साउनदेखि अंग्रेजी माध्यममा पठनपाठन सुरु गर्यो, उनी भन्छन्, अभिभावक तथा विद्यालय व्यवस्थापन समितिका पदाधिकारीको रचनात्मक सहयोगका कारण विद्यालयले विस्तारै अभिभावकको विश्वास जित्यो। अहिले विद्यालयमा २ सय १६ जना विद्यार्थी पुगेका छन्। विद्यालयमा शिक्षक अभाव थियो। अभिभावकहरूले मुठ्ठीदान संकलन गरेर निजी स्रोतबाट दुई जना शिक्षक नियुक्त गरिएको छ। विद्यार्थीको संख्या बढ्दै गएपछि विद्यालयले गत वर्ष कक्षा ६ र यो वर्षदेखि कक्षा ७ सञ्चालनको अनुमति पाएको छ। अभिभावक संघका अध्यक्ष ताराबहादुर विक विद्यालय सुधारका लागि नियमितजसो विद्यालयमा आउँछन्। उनले विद्यालयको सुधार योजना बनाउनेमात्र होइन, अध्ययन अनुगमनसमेत गर्ने गरेका छन्। बच्चाले कसरी पढिरहेका छन्। बालबालिकालाई शिक्षकले कस्तो व्यवहार गर्छन् ? शिक्षक नभएको समयमा कसरी बच्चालाई हेरचाह गर्ने भनेर अभिभावकहरू विद्यालय जाने गरेका छन्। अरू विद्यालय बिहान १० बजे खुल्छन् तर ज्ञानोदयमा भने ९३० मै पढाइ सुरु हुन्छ। लाइन लाग्ने क्रममा प्रश्न सोध्ने र उत्तर मिलाउनेलाई तत्काल पुरस्कार प्रदान गर्ने गरिएको छ। अनुशासनका कुरा घरमा गएर छोराछोरीले नै सिकाउने गरेका छन्। अभिभावक उज्याला विश्वकर्मा विद्यालयको पढाइबाट आफूहरू सन्तुष्ट भएको बताउँछन्। अहिले बालबालिका अंग्रेजीमा बोल्न र लेख्न सक्ने भएका छन्। हाम्रा छोराछोरी नेपालीमा भन्दा राम्रो अंग्रेजीमा बोल्छन्, उनले भनिन्, खेल्दै, नाच्दै पढाउन थालेपछि मेरी नानीले घरमा पनि पढ्न थालेकी छिन्। माथागढी गाउँपालिकाले बालमैत्री, सिकाइमैत्री र प्रविधिमैत्री विद्यालयको अवधारणअनुरूप विद्यालयलाई आवश्यक सहयोग गर्दै आएको छ। पालिकाबाट विद्यालयमा सुशासन कायम गराउन समयसमयमा अभिभावक भेलाबाहेक विभिन्न समयमा अनुगमन पनि गर्ने गरिएको छ। पालिकाले सबै सामुदायिक विद्यालयका प्रधानाध्यापकसँग करार सम्झौता गरेको छ। सम्झौताअनुसार पहिलो वर्षमा शैक्षिक नतिजा कम्तीमा ६० प्रतिशतभन्दा बढी ल्याउनुपर्ने सर्त राखिएको छ। यो उपलब्धि ल्याउन नसक्ने विद्यालयका प्रधानाध्यापकको प्रोत्साहन भत्ता पुनर्विचार गरी कारण सोध्ने भनिएको छ। प्रत्येक कक्षामा ९४ प्रतिशतभन्दा कम विद्यार्थी र वार्षिक ९३ प्रतिशतभन्दा कम दिन शिक्षक उपस्थित भएमा प्रधानाध्यापकको अन्तिम मूल्यांकनमा ५ प्रतिशत अंक घटाउने विधि बनाइएको छ। माथागढी गाउँपालिकाका विद्यालयमा चालु शैक्षिक वर्षको सुरुमा ५ हजार ६ सय ६२ विद्यार्थी भर्ना थिए। शिक्षा शाखा प्रमुख प्रकाश पाठकका अनुसार विद्यालयमा विद्यार्थी टिकाउदर सन्तोषजनक छ। कक्षा १५ सम्म ९२ प्रतिशत छ भने कक्षा ५ पूरा गर्ने दर ९८ दशमलव ७ प्रतिशत छ। कक्षा ८ को अन्त्यसम्म टिक्ने बालबालिकाहरू ८५८ प्रतिशत छन्। पालिकाले ब्रिटिस काउन्सिलसँगको सहकार्यमा शिक्षकको पेसागत विकासका लागि विभिन्न प्रयास थालेपछि पालिकाको समग्र सिकाइ सुधार भएको पाठकको भनाइ छ। प्रभावकारी तालिम र निरन्तरको अनुगमन तथा मूल्यांकनले शिक्षकलाई सक्रिय र उनीहरूको निरन्तर पेसागत विकास गरिरहेको उनको अनुभव छ। माथागढीको साक्षरता प्रतिशत करिब ७७५ प्रतिशत रहेको छ। पालिकाभित्र ४१ सामुदायिक र ३ संस्थागत गरी ४४ वटा विद्यालय छन्। गाउँपालिकाले कुल बजेटको करिव ११ प्रतिशत बजेट शिक्षामा विनियोजन गर्ने गरेको छ। तर, अहिले पनि विद्यालय उमेरसमूहका १३ प्रतिशत बालबालिका विद्यालय बाहिर छन्। शिक्षा पत्रकार समूहले नवलपरासीको कावासोती, स्याङ्जाको वालिङ र पाल्पाको माथगढी पुगेर दुई महिनाअघि स्थलगत अध्ययन गरी तयार पारेको रिपोर्टमा आधारित"
हमासलाई ट्रम्पको अन्तिम चेतावनी : बन्धक र शव तत्काल रिहा नगरे हमासका कोही सुरक्षित रहँदैनन्,"वासिङटन डिसी : अमेरिकी राष्ट्रपति डोनाल्ड ट्रम्पले हमासलाई चेतावनी दिएका छन्। सामाजिक सञ्जालमा पोस्ट गर्दै राष्ट्रपति ट्रम्पले सबै इजरायली बन्धकहरूको रिहाइ तल्काल नगरे हमासको लागि यो 'अन्तिम चेतावनी' हुने बताएका छन्। ट्रम्पले सामाजिक प्लेटफर्म ट्रुथमा एक पोस्ट गर्दै लेखेका छन्, 'यदी हमासले मेरो कुरा मानेनन् भने म इजरायललाई आवश्यक पर्ने सबै कुरा पठाउँछु। हमासका एक जना पनि सदस्य सुरक्षित हुने छैनन्।' ह्वाइट हाउसले बन्धक मुद्दामा हमाससँग प्रत्यक्ष वार्ता गरिरहेको पुष्टि गरेको केही घण्टापछि यो खबर आएको हो। ट्रम्पले बन्धकहरूलाई रिहा गरिएन भने हमासले यसको ठूलो मूल्य चुकाउने बताएका छन्। उनले इजरायललाई कस्तो प्रकारको सहयोग पठाउँदैछन् भन्ने कुरा भने स्पष्ट पारेका छैनन्। उनले आफ्नो पोस्टमा थप भनेका छन्, 'सबै बन्धकहरूलाई अहिले नै रिहा गर, पछि होइन। मारेकाहरूको शव तुरुन्तै फिर्ता गर नत्र सबै कुरा सकिन्छ। यो अन्तिम चेतावनी हो। हमास नेतृत्वले गाजा छोड्ने समय आएको छ।' ट्रम्पको उक्त पोस्ट ह्वाइट हाउसमा हालै युद्धविराम अन्तर्गत रिहा गरिएका इजरायली बन्धकहरूको समूहलाई भेटेपछि आएको हो। बुधबार गाजा बन्धकहरूको मुद्दामा कतारको राजधानी दोहामा अमेरिका र हमासबीच प्रत्यक्ष वार्ता भएको ह्वाइट हाउसकी प्रेस सचिव क्यारोलिन लेभिटले बताएकी छन्। उनले वार्ता अघि इजरायलसँग पनि परामर्श गरिएको बताएकी थिइन्। इजरायली प्रधानमन्त्री बेन्जामिन नेतान्याहूको कार्यालयले पनि यस कुराको जानकारी दिएको छ। इजरायली अधिकारीहरूले गाजामा अझै पनि लगभग २४ जना जीवित बन्धक रहेको बताएका छन्। यसमा एक अमेरिकी नागरिक, एडेन अलेक्ज्याण्डर पनि समावेश छन्। यी बाहेक कम्तिमा ३५ अन्य व्यक्तिहरू पनि समावेश रहेका उनीहरुको भनाइ छ।"
आप्रवासीप्रति अझै कडा हुने ट्रम्पको घोषणा,"अमेरिका : अमेरिकाका राष्ट्रपति डोनाल्ड जे ट्रम्पले द युनाइटेड स्टेट्स कंग्रेसमा मंगलबार सम्बोधन गरेका छन्। राष्ट्रपतिमा आफ्नो दोस्रो कार्यकाल सुरु भएपछिको ४४औं दिनमा पहिलो पटक द यूएस हाउस अफ रिप्रिजेन्टेटिभ्स र द यूएस सिनेटको संयुक्त बैठकलाई राष्ट्रपति ट्रम्पले सम्बोधन गरेका हुन्। त्यस क्रममा राष्ट्रपति ट्रम्पले आफूले गरेका कार्यकारी आदेशको आवश्यकता र आफू नेतृत्वको प्रशासनले गरेको कामको प्रशंसा गरे। झन्डै १ घण्टा ४० मिनेट सम्बोधन गरेका ट्रम्पले आफ्नो सम्बोधनको धेरै समय आफूभन्दा अघिका राष्ट्रपति जोसेफ आर बाइडेन र उनको प्रशासनले गलत नीति लिएको र त्यो समयमा अमेरिका खराब स्थितिबाट गुज्रिएको आरोप लगाए। आफू आइसकेपछि अमेरिका सही लयमा फर्किएको दाबी सहितको धारणा राखे। उनले कार्यकारी आदेशमार्फत आवश्यकतामा मागहरू पूरा गरिएको बताउँदै यस्ता कार्यकारी आदेशहरू आइरहने बताए। उनले मंगलबार सम्बोधनको क्रममा पनि कार्यकारी आदेशमा हस्ताक्षर गरे। राष्ट्रपति ट्रम्पको सम्बोधनको क्रममा अमेरिका भित्रको वस्तुस्थितिलाई बढी जोड दिइएको थियो। उनले अवैध आप्रवासीलाई नियन्त्रण गर्न चालिएका कदम प्रभावकारी भएको र आगामी दिनमा अवैध आप्रवासीप्रति अझ कडाइ गरिने दोहोयाए। गोल्डन भिसा कार्यक्रममार्फत रोजगारी सिर्जना गर्ने र अमेरिकालाई कर तिर्नेहरूलाई अमेरिका भित्राइने बताए। अमेरिका भित्र अब पुरुष र महिला मात्र हुने कुरामा जोड दिँदै उनले अमेरिकामा अंग्रेजीलाई राष्ट्रिय भाषा घोषणा, गल्फ अफ अमेरिका नामकरण, डेनाली हिल घोषणा, पानामा क्यानलमा अमेरिकी स्वामित्वको माग, क्यानडा,मेक्सिको र चिनवाट भित्रने सामानमा करको वृद्धि सबै अमेरिका पहिलो नीतिअन्तर्गत भएको बताए। राष्ट्रपति ट्रम्पले वैदेशिक सहायता कटौती, कर्मचारी कटौती, स्वेच्छिक अवकाशको व्यवस्था जस्ता प्रावधान अमेरिकालाई बलियो बनाउने नीतिका रूपमा रहेको दाबी गरे। आफ्ना सहयोगी एलन मस्कदेखि विदेश मन्त्री मार्को रुबियोसहित आफ्ना प्रशासनका मन्त्रीदेखि विभागीय प्रमुखहरू सहितको प्रशंसा गर्दै सम्बोधन गरेका राष्ट्रपति ट्रम्पले अमेरिकालाई सुरक्षित र समृद्ध बनाउनका लागि आफ्नो प्रशासनले ४३ दिनमै अरूले चार वर्ष वा आठ वर्ष लगाएर गर्ने कामहरू गरेको दाबी गरे। उनले भनेइट्स जस्ट विगन, अमेरिका इज ब्याक। अमेरिका गोल्डेन एजमा प्रवेश गरेको बताए। अमेरिकामा आफू आउनुभन्दा अघि मुद्रास्फीति उच्च बिन्दुमा रहेको देखि अन्डाको मूल्य समेत बढेको सम्मको विषय उठाएका राष्ट्रपति ट्रम्पले गाजामा भैरहेको युद्ध अन्त्यदेखि युक्रेन रूस युद्ध अन्त्यका लागि प्रभावकारी पहल भएको बताए। उनले अमेरिकाले युद्ध अन्त्यका लागि पहल गर्नुको साटो अनावश्यक सहयोग गरेको बताउँदै युक्रेन अब शान्ति वार्तामार्फत सहमतिका लागि तयार देखिएको बताए। युक्रेनका राष्ट्रपति भोलोडिमियर जेलेन्स्कीले पत्र पठाएर सहमतिका लागि छिट्टै अमेरिका आउन लागेको बताएको कंग्रेसलाई जानकारी गराएका थिए। गत हप्ता जेलेन्स्की र ट्रम्पबीचको अमेरिकामा भएको वार्ता असहज बनेको केही घण्टामैं युक्रेनलाई यूके, फ्रान्स, जर्मनीलगायत युरोपियन युनियनले सहायता रकम बढाएका थिए। अमेरिकाले सहायता रकम रोकेको थियो। अमेरिका युक्रेनलाई सहयोग गर्ने एकल देशमध्ये पहिलो हो। अमेरिकाले युक्रेनको खनिजमा पहुँच मागिरहेको छ। पछिल्लो बाइडेन प्रशासनले गलत नीति अंगालेको र आफ्नो प्रशासनले गरिरहेको काम र योजना सही दिशामा अघि बढिरहेको पक्षलाई पुष्टि गर्न आधार, आवश्यकता र तथ्यांक प्रस्तुत गरेका थिए। तर, उनले प्रस्तुत गरेको दाबी र तथ्यांकलाई लिएर अन्तर्राष्ट्रिय सञ्चारमाध्यमहरूले फ्याक्ट चेक गरिरहेका छन्। कतिपय तथ्यांक स्वतन्त्र पुष्टि गर्न नसकिने खालका रहेको सञ्चारमाध्यमहरूले बताएका छन्। राष्ट्रपति ट्रम्पले कंग्रेसमा सम्बोधन गरिरहँदा रिपब्लिकन पार्टीका सिनेटर र हाउस अफ रिप्रिजेन्टेटिभ्सहरूले समर्थनमा ताली बजाएका थिए। बेलाबेला उठेर साथ दिएका थिए। दुवै सदनमा रिपब्लिकनको बहुमत रहेको छ। राष्ट्रपति ट्रम्पले सम्बोधनका क्रममा विभिन्न मुद्दामा बोल्दै डेमोक्रेटिक नेता र सांसदहरूलाई अपमानित गरेका थिए। डेमोक्रेटिक पार्टीका सिनेटर र हाउस अफ रिप्रिजेन्टेटिभ्सहरूले सुनिरहेका थिए भने कतिपयले रेसिस्ट लेखेको टिसर्ट लगाएका थिए। कतिपयले युक्रेनको समर्थनमा नीलो र पहेंलो टाई लगाएर मौन बसेका थिए। कतिपयले महिला र परिवारका मुद्दामा अनादार देखिएको भन्दै विरोध स्वरूप गुलावी टिसर्ट लगाएका थिए। केही डेमोक्रेट सिनेटर र हाउस अफ रिप्रिजेन्टेटिभ्स सम्बोधनकै क्रममा बाहिरिएका थिए। ट्रम्पको पहिलो कार्यकालमा नैं उनलाई महाअभियोग लगाउनुपर्नेे पक्षमा उभिएका टेक्ससबाट हाउसमा प्रतिनिधित्व गर्ने डेमोक्रेटिक पार्टीका हाउस अफ रिप्रिजेन्टेटिभ्स अल ग्रिनले मंगलबार पनि विरोध गरेका थिए। उनलाई कंग्रेस च्याम्बरबाट निकालिएको थियो।"
दुबईबाट २ हजार ५ सय नेपाली डिपोर्ट,"दुबई : दुई वर्षअघि हेल्परको काममा दुबई आएका मोरङ सुकुनाका वीरबहादुर परिवारसँग एकाएक सम्पर्कविहीन भए। वीरबहादुर दुबईको अलकोज क्याम्पमा बस्दथे। कोठाबाट साँझपख साथीहरूसँग निस्किएका उनी कोठा फर्केनन्। अबुधाबीको मुसाफा क्षेत्रमा बस्ने कवितालाई स्थानीय प्रहरीले लिएर गयो। केही दिनसम्म उनी पनि सम्पर्कविहीन भइन्। गोर्खा घर भएकी कविताका श्रीमान्ले कविताको खोजीमा धेरै दिन मानसिक तनाब झेल्नुपयो। रौतहटका सुमन दुबईकै सुनापुर क्याम्पमा बस्दथे। उनी पनि एकाएक सम्पर्कविहीन भए। रूपन्देहीका डम्बरबहादुरले दुबईमा भएको आफ्नो छोरा किरण सम्पर्कविहीन भएको भन्दै खोजी गरिदिन नेपाली संघसंस्थालाई गुहारे। खोजबिनपछि पत्ता लाग्यो, बेपत्ता भनिएकाहरू त यूएईका विभिन्न जेलमा पुर्पक्षमा राखिएका रहेछन्। उनीहरूमध्ये केही अनुसन्धानको क्रममा थिए भने केही नेपाल फर्काउनका लागि डिपोर्टेसन सेन्टरमा सारिँदै थिए। उनिहरू पक्राउ पर्नुपर्ने कारण रक्सीसेवन, झैझगडा, लागुऔसध सेवन र लागुऔषधको कारोबारमा संलग्न रहेको आरोप थियो। स्याङ्जाका मणिराम त दुई महिनासम्म जेल बसेर डिपोर्ट भए। उनले स्थानीय प्रशासनको अनुमति नलिइकन नेपाली र अन्य कामदार बस्ने क्याम्पको बाहिर बाटोमा साँझपख खानेकुरा (स्ट्रिट फुड) बेचिरहेका थिए। दुबईकै डीआईपी क्षेत्रमा बस्ने सुवासलाई एकजना मिल्ने साथीले रम्बलघारी (बालुवाघारी) तिर घुम्न लिएर गइन्। कहिल्यै रक्सी सेवन नगर्ने सुवास उक्त ठाउँमा के पुगेका थिए, पक्राउ परिहाले। केही समय सम्पर्कविहीन बने पछि उनी पनि कहिल्यै यूएई आउन नपाउने गरी नेपाल फर्किए, अर्थात् डिपोर्ट भए। उनलाई जान्नेहरू सुवास भने कसरी परिबन्धमा परे भनेर आश्चर्य मानिरहेका छन्। यसरी पक्राउ पर्ने र बेपत्ता हुनेका परिवारका सदस्यहरू आफ्नो मान्छे खोजिदिन यहाँका संघसंस्थालाई गुहार्छन्। संघसंस्थाले नेपाली दूतावास र अन्य विभिन्न निकायहरूमा धाएर सम्पर्कविहीन भएकाहरूलाई सम्पर्कमा ल्याउने र सहयोग गर्ने गर्दछन्। कानुनी प्रक्रिया पूरा गर्नुपर्ने भएकोले आफन्तले चाहेको जस्तो छिटो परिणाम नआउने भएकोले कतिपय आफन्तहरू सहयोग नपाएको भनेर संघसंस्थाका प्रतिनिधिहरूसँग गुनासो गरिरहन्छन्। रूपन्देहीका डम्बरबहादुरलाई आफ्नो छोरा रक्सी सेवन गरेर पक्राउ परेको भन्नेमा विश्वास नै छैन। उनको केसलाई नजिकबाट नियालिरहेका यूएईका एक समाजसेवीले छोरा पक्राउ पर्नु पर्ने कारण बताउँदा पनि उनी छोराले कहिल्यै रक्सी सेवन नगर्ने भन्दै प्रतिवाद गरिरहे। डम्बरबहादुरलाई परदेशको ठाउँमा छोरालाई कसैले फसायो होला भन्ने लाग्छ। यद्यपि एउटै कोठामा बस्ने अन्य नेपालीहरू भने किरणले अत्यधिक रक्सी सेवनले गर्ने गरेको र मध्यरातमा बेहोसी अवस्थामै क्याम्प बाहिर गएको बताए। अभिभावकहरू नै आफ्नो सन्तानको आनीबानीबारे अनविज्ञ देखिए। जेल परेका अधिकांशका आफन्तहरू आफ्नो मान्छे निर्दोष रहेको दाबी गरिरहेका हुन्छन्। एकाधबाहेक प्रमाण र तथ्यले यहाँ दोषी देखाइसकेको हुन्छ। यूएईमा श्रमिकहरू बसोबास गर्ने क्याम्प सहरी क्षेत्रबाट अलिक टाढा पर्छ। सहरभित्रको ट्राफिक र अन्य कारणले गर्दा लेबर क्याम्पलाई सहरभन्दा अलिकति बाहिर तर व्यवस्थित रूपमा बनाइएको हुन्छ। लेबर बस्ने ती भवननजिकै रम्बलघारी (बालुवाघारी) अर्थात् मरुभुमि क्षेत्र पर्छन्। क्याम्प प्रशासनले क्याम्पभित्र रक्सी ल्याउन प्रतिबन्ध गरेको हुन्छ। चर्को घाममा काम गरेका श्रमिकहरू दिनभरिको थकान मेटाउन नजिकैबाट रक्सी किन्छन् र सितन बोकेर रम्बलघारीमा बसेर अबेरसम्म मात्तिन्छन्। आजकल पक्राउ पर्नेहरू अधिकांश यिनै रम्बलघारीमा मात्नेहरू छन्। कतिपय लागुऔषध ओसारपसार गरेको आरोपमा थुनिएका छन्। हृदयाघात (प्राकृतिक) भएर मृत्यु हुनेहरू पनि अधिकांश अव्यवस्थित खानपिनमा रमाउनेहरू छन्। दिनभरि ५० डिग्रीको तापक्रममा काम गर्ने, साँझ परेपछि टन्नै रक्सी खाने र चिसो एसीमा सुत्ने हुनाले कतिपयको सुतेकै ठाउँमा मृत्युसमेत हुने गरेको छ। गोर्खाका राकेश श्रेष्ठ करिब दुई वर्षदेखि दुबईको जेलमा छन्। मोटरसाइकल डेलिभरी ब्वाई मा कार्यरत राकेशलाई उनी बस्ने कोठाबाटै गिरफ्तार गरिएको हो। उनलाई लागुऔषध सेवन र ओसारपसार गरेको अभियोग लागेको छ। एउटै कम्पनीमा काम गर्ने विदेशी साथीले उनलाई उक्त कार्य गर्न प्रेरित गराएको हुन सक्ने उनी निकट साथीहरूको भनाइ छ। यसरी सार्वजनिक स्थानमा रक्सी सेवन गर्नु, होहल्ला गर्नु र झैझगडा गर्नु गैरकानुनी कार्य हो। खाडी देशहरूमा लागुऔषध सेवन र ओसारपसार सोच्न पनि सकिन्न। अत्यन्तै कडा कानुन छ। गैरआवासीय नेपाली संघ (एनआरएनए) एनसीसी यूएईका अध्यक्ष विकास शाहीले नेपालीहरू आफ्नै लापरबाहीले समस्यामा फसिरहेको बताए। यहाँ पक्राउ परेका अधिकांशलाई जानकारी छ कि यूएईको सार्वजनिक स्थानमा रक्सी सेवन गर्नुहुन्न भनेर, शाही भन्छन्, लागुऔषध सेवन र ओसारपसार गर्नेलाई कडा कानुन भएको देश हो। र, पक्राउ पर्नेहरू पनि प्रायः शिक्षित युवाहरू नै छन्। शाहीका अनुसार संघले पटकपटक जनचेतनामूलक कार्यक्रमहरू गरिरहेको छ। यद्यपि नेपालीहरू पक्राउ पर्ने र समस्यामा पर्ने क्रम रोकिएको छैन, बरु बढ्दो छ। छिट्टै पैसा कमाउने प्रलोभनमा युवाहरू पर्ने गरेको हुन सक्ने शाहीको भनाइ छ। नेपाली समाजका अध्यक्ष राम मोक्तानले आफूहरूसँग आउने अधिकांश केसहरू यस्तै हुने गरेको बताए। नेपाली समाजले ठाउँठाउँमा गएर जनचेतना जगाउने कार्य गरिरहे पनि यो क्रम नरोकिएकोमा आफू चिन्तित बनेको मोक्तानको भनाइ छ। युवायुवतीहरू कुलत संगत र आर्थिक प्रलोभनको कारण कानुनी समस्यामा परेको भन्दै मोक्तानले नेपालमा सञ्चालन हुने अभिमुखीकरण तालिम प्रभावकारी नहुनाले यो क्रम बढेको हुन सक्ने मोक्तानले बताए। नेपाली दूतावास अबुधाबीका श्रम काउन्सिलर दीपेन्द्र पौडेलका अनुसार गत ३ महिनाको अवधिमा ६ सय ३३ जना नेपालीहरूलाई यूएई सरकारले निष्कासन गरेको छ। केहीले यहाँको अध्यागमनको कानुन उल्लंघन गरेको भए भए पनि अधिकांश श्रमिकहरू अवैध मदिरा सेवन, लागुऔषध कारोबार र भिसा अवधि सकिएर गैरकानुनी रूपमा बस्दै आएकाहरू रहेको पौडेलले बताए। रमादानको पहिलो ४ दिनमा मात्र दुबईबाट २ सय ५० जना नेपालीहरूको निस्कासनको पक्रियामा रहेका छन्। दूतावास स्रोतले बताएअनुसार गत ६ महिनाको अवधिमा २ हजार ५ सयभन्दा बढी नेपालीहरू यूएईबाट निस्कासित भएका छन्। गत डिसेम्बर महिनामा २ सय ४३ जना नेपालीहरू यूएईको अदालतले तोकेबमोजिम जेल सजाय भोगिरहेको दूतावासले जनाएको छ। पक्राउ परेपछि आउने र जाने क्रम भइरहने भएकोले यही कारणले अहिले यति नै नेपालीहरू जेलमा होलान् भनेर भन्न नसके पनि पछिल्लो दिनहरूमा यूएईले लिएको नीतिका कारण जेलमा हुने नेपालीहरूको संख्या बढेर पाँच सयको हाराहारी पुगेको अनुमान छ। दूतावास स्रोतका अनुसार अनौपचारिक भेटघाटको क्रममा यूएईका अधिकारीहरूले नेपालीहरूको पछिल्लो अवस्थालाई लिएर चिन्ता व्यक्त गर्ने गरेका छन्। धेरै नेपालीहरू मदिरा सेवन, झैझगडा र लागुऔषध ओसारपसारमा पक्राउ पर्ने गरेकोले स्थानीय कानुनको पालना गर्न जनचेतना जगाउन आग्रह गर्ने गरेका छन्।"
ग्यास उपयोगिताको खाँचो,"काठमाडौंको भूगर्भमा मिथेन ग्यास रहेको तथ्य नयाँ त होइन। तर हालै ललितपुरको महालक्ष्मी नगरपालिका५, टीकाथलीमा खानेपानीका लागि बोरिङ खन्ने क्रममा ग्यास निस्किएको घटनाले यो विषय चासोको सतहमा आइपुगेको छ। जमिन खोतल्दा आगो लागेको घटनाले मिथेन ग्यासको अस्तित्व पुनः प्रमाणित गरेको छ। त्यसो त करिब ४७ वर्षअघि गरिएको एक अध्ययनले नै उपत्यकामा प्राकृतिक ग्यासको अस्तित्व देखाएको थियो। ४७ वर्षअघि अर्थात्् २०३४ सालमा काठमाडौं ग्यास प्रोजेक्ट र जापानी सहयोग निकाय जाइकाको पहलमा गरिएको अध्ययनले काठमाडौं उपत्यकामा मिथेन ग्यास रहेको देखाएको थियो। त्यसपछि २०३७ सालदेखि संयुक्त राष्ट्रसंघीय विकास कार्यक्रमको सहयोगमा विभिन्न १४ स्थानमा ग्यास इनारहरू ड्रिल गरिएको थियो। अध्ययनले उपत्यकाको २६ वर्ग किलोमिटर क्षेत्रफलभित्र करिब ३० करोड घनमिटर ग्यास रहेको देखाएको थियो। काठमाडौं उपत्यकामा मिथेन ग्यासको स्रोत छ भन्ने थाहा हुँदाहुँदै पनि त्यसको उपयोगिताको योजना बन्न नसक्नु चाहिँ विडम्बना हो। ग्यास उत्खनन र प्रशोधन गर्न सके यसको उपयोग अटोमोबाइल, होटल, उद्योग तथा अन्य क्षेत्रमा गर्न सकिन्छ, जसले ऊर्जा सुरक्षामा टेवा पुग्नेछ। मिथेन ग्यास पानीमा घुलनशील हुन्छ र एलपीजी ग्यासजस्तो सिलिन्डरमा भर्न सकिँदैन। यसको वितरणका लागि विशेष पाइपलाइन आवश्यक पर्छ, जुन काठमाडौंजस्तो घना जनसंख्या भएको क्षेत्रमा सजिलो छैन। तसर्थ यसको उपयोगिताका लागि नयाँ प्रविधि खोजको आवश्यकता हुन्छ। सम्पत्तिको उपयोग गर्न सकिएन भने त्यसको अस्तित्व मात्रको अर्थ रहँदैन। ४७ वर्षअघिको अध्ययनमा सीमित नभई वर्तमान परिस्थितिमा थप अनुसन्धान गरी मिथेन ग्यासलाई व्यावसायिक रूपमा उपयोग गर्ने दिशामा ठोस कदम चाल्न सरकार र सरोकारवालाहरूले ध्यान दिनु जरुरी छ। काठमाडौं उपत्यकामा प्राकृतिक ग्यासको भण्डारको सही मात्रा र गुणस्तर निर्धारण गर्न थप अन्वेषण र अध्ययन गर्न आवश्यक छ। यसका लागि सरकारले पर्याप्त बजेट उपलब्ध गराउनुपर्छ। काठमाडौंको प्राकृतिक ग्यास एउटा अमूल्य रत्न जस्तै हो। यसलाई उठाएर उचित प्रयोग गर्न सक्ने ढाँचा बनाउन सरकार, नीति निर्माताहरू र निजी क्षेत्रको सहभागिता आवश्यक छ। यस्तो गर्दामात्र यो स्रोतले देशको ऊर्जा संकटमा राम्रो योगदान दिन सक्नेछ।"
अमेरिकालाई चीनको चेतावनी : अमेरिकाले चाहेजस्तो युद्धको लागि चीन तयार छ,"बेइजिङ : डोनाल्ड ट्रम्पले लगाएको करको बारेमा चीनले अमेरिकालाई खुलेआम चेतावनी दिएको छ। अमेरिकास्थित चिनियाँ दूतावासले चीन सबै प्रकारको युद्धको लागि तयार रहेको बताएको छ। चिनियाँ दूतावासले सामाजिक सञ्जालमा पोस्ट गर्दै लेखेको छ, 'चाहे त्यो ट्यारिफ युद्ध होस्, व्यापार युद्ध होस् वा अन्य कुनै युद्ध, यदि अमेरिका युद्ध चाहन्छ भने हामी अन्त्यसम्म लड्न तयार छौं।' अमेरिकी राष्ट्रपति डोनाल्ड ट्रम्पले मंगलबारदेखि चीनमाथि १० नयाँ कर लगाउने घोषणा गरेका छन्। यसअघि पनि फेब्रुअरीको सुरुमा ट्रम्पले चीनबाट आयात हुने सामानमा १० कर लगाएका थिए। केही दिन भित्रै अमेरिकाले चिनियाँ सामानहरूमा कुल २० लेवी (कर) लगाएको छ। ट्रम्पको कदम लगत्तै मंगलबार चीनले पनि अमेरिकाबाट चीन आउने धेरै कृषि उत्पादनहरूमा फेब्रुअरीमा जस्तै १० देखि १५ सम्मको भन्सार शुल्क लगाएको छ। चीन अमेरिकी मकै, गहुँ र भटमास जस्ता धेरै उत्पादनहरूको सबैभन्दा ठूलो बजार हो। बीबीसी"
प्रधानमन्त्री ओलीको विज्ञ सल्लाहकारमा अग्नि खरेल नियुक्त,"काठमाडौं : प्रधानमन्त्री केपी शर्मा ओलीको विज्ञ सल्लाहकारमा अग्नि खरेल नियुक्त भएका छन्। बुधबार साँझ बालुवाटारमा बसेको मन्त्रिपरिषद् बैठकले पूर्वकानुनमन्त्रीसमेत रहेका खरेललाई विज्ञ सल्लाहकारमा नियुक्त गरेका हुन्। एमाले स्थायी कमिटी सदस्यसमेत रहेका खरेल यस अगाडि ओली प्रधानमन्त्री हुँदा खरेल महान्यायाधिवक्तामा नियुक्त भएका थिए। खरेल २०६४ र २०७० मा संविधानसभा सदस्यसमेत थिए। गौरादह३, झापा स्थायी घर भएका वरिष्ठ अधिवक्ता खरेल २०४२ सालदेखि कानुनी क्षेत्रमा संलग्न रहँदै बार एसोसिएसनको महासचिव समेत बनिसकेका छन्। २०४७ सालको संविधान निर्माणमा एमालेका तत्कालीन वरिष्ठ नेता माधवकुमार नेपालको कानुनी सहयोगीका रुपमा काम गरेका खरेल २०६३ सालको अन्तरिम संविधान मस्यौदा समितिका सदस्य पनि थिए।"
नयाँ गभर्नर नियुक्त गर्न सिफारिस समिति बनाउने मन्त्रिपरिषद्को निर्णय,"काठमाडौं : नेपाल राष्ट्र बैंकको नयाँ गभर्नर नियुक्तिका लागि सिफारिस समिति गठन गर्न सरकारले अर्थ मन्त्रालयलाई स्वीकृति दिएको छ। बुधबार साँझ बालुवाटारमा बसेको मन्त्रिपरिषद् बैठकले नयाँ गभर्नर नियुक्तिको प्रक्रिया अगाडि बढाउनका लागि अर्थ मन्त्रालयलाई स्वीकृति दिएको हो। नेपाल राष्ट्र बैंकका गभर्नर महाप्रसाद अधिकारीको कार्यकाल आगामी चैत २४ गते समाप्त हुँदैछ। अधिकारीलाई सरकारले २०७६ चैत २४ गते पाँच वर्षका लागि गभर्नरमा नियुक्त गरेको थियो। अधिकारी गभर्नरमा नियुक्ति भएको समयमा प्रधानमन्त्री केपीशर्मा ओली र अर्थमन्त्री डा युवराज खतिवडा थिए। सिफारिस समिति अर्थमन्त्रीको संयोजकत्वमा हुने व्यवस्था रहेको छ। यता, गर्भनर अधिकारी पुन: गर्भनर हुने आशमा छन्। यद्यपी, स्रोतमा अनुसार यस पटक गभर्नर कांग्रेसको भागमा परेको छ। हाल कांग्रेस र एमालेको संयुक्त सरकार रहेको छ। गभर्नरको बन्नका लागि हालका डेपुटी गभर्नरद्वय निलम ढुंगाना, बमबहादुर मिश्रलगायतका व्यक्तिले लबिङ सुरु गरेका छन्। ३ जनाको नाम सिफारिस हुँदा डेपुटी गभर्नरमध्ये १ जनाको नाम सिफारिस हुनैपर्ने भएकोले उनीहरू २जनामध्ये एउटाको नाम मन्त्रिपरिषद्सम्म पुग्ने निश्चित छ। सिफारिस भएका ३ जनामध्ये एक जनालाई मन्त्रिपरिषद्ले गभर्नर नियुक्त गर्ने व्यवस्था छ।"
ग्यास उपयोगिताको खाँचो,"काठमाडौंको भूगर्भमा मिथेन ग्यास रहेको तथ्य नयाँ त होइन। तर हालै ललितपुरको महालक्ष्मी नगरपालिका५, टीकाथलीमा खानेपानीका लागि बोरिङ खन्ने क्रममा ग्यास निस्किएको घटनाले यो विषय चासोको सतहमा आइपुगेको छ। जमिन खोतल्दा आगो लागेको घटनाले मिथेन ग्यासको अस्तित्व पुनः प्रमाणित गरेको छ। त्यसो त करिब ४७ वर्षअघि गरिएको एक अध्ययनले नै उपत्यकामा प्राकृतिक ग्यासको अस्तित्व देखाएको थियो। ४७ वर्षअघि अर्थात्् २०३४ सालमा काठमाडौं ग्यास प्रोजेक्ट र जापानी सहयोग निकाय जाइकाको पहलमा गरिएको अध्ययनले काठमाडौं उपत्यकामा मिथेन ग्यास रहेको देखाएको थियो। त्यसपछि २०३७ सालदेखि संयुक्त राष्ट्रसंघीय विकास कार्यक्रमको सहयोगमा विभिन्न १४ स्थानमा ग्यास इनारहरू ड्रिल गरिएको थियो। अध्ययनले उपत्यकाको २६ वर्ग किलोमिटर क्षेत्रफलभित्र करिब ३० करोड घनमिटर ग्यास रहेको देखाएको थियो। काठमाडौं उपत्यकामा मिथेन ग्यासको स्रोत छ भन्ने थाहा हुँदाहुँदै पनि त्यसको उपयोगिताको योजना बन्न नसक्नु चाहिँ विडम्बना हो। ग्यास उत्खनन र प्रशोधन गर्न सके यसको उपयोग अटोमोबाइल, होटल, उद्योग तथा अन्य क्षेत्रमा गर्न सकिन्छ, जसले ऊर्जा सुरक्षामा टेवा पुग्नेछ। मिथेन ग्यास पानीमा घुलनशील हुन्छ र एलपीजी ग्यासजस्तो सिलिन्डरमा भर्न सकिँदैन। यसको वितरणका लागि विशेष पाइपलाइन आवश्यक पर्छ, जुन काठमाडौंजस्तो घना जनसंख्या भएको क्षेत्रमा सजिलो छैन। तसर्थ यसको उपयोगिताका लागि नयाँ प्रविधि खोजको आवश्यकता हुन्छ। सम्पत्तिको उपयोग गर्न सकिएन भने त्यसको अस्तित्व मात्रको अर्थ रहँदैन। ४७ वर्षअघिको अध्ययनमा सीमित नभई वर्तमान परिस्थितिमा थप अनुसन्धान गरी मिथेन ग्यासलाई व्यावसायिक रूपमा उपयोग गर्ने दिशामा ठोस कदम चाल्न सरकार र सरोकारवालाहरूले ध्यान दिनु जरुरी छ। काठमाडौं उपत्यकामा प्राकृतिक ग्यासको भण्डारको सही मात्रा र गुणस्तर निर्धारण गर्न थप अन्वेषण र अध्ययन गर्न आवश्यक छ। यसका लागि सरकारले पर्याप्त बजेट उपलब्ध गराउनुपर्छ। काठमाडौंको प्राकृतिक ग्यास एउटा अमूल्य रत्न जस्तै हो। यसलाई उठाएर उचित प्रयोग गर्न सक्ने ढाँचा बनाउन सरकार, नीति निर्माताहरू र निजी क्षेत्रको सहभागिता आवश्यक छ। यस्तो गर्दामात्र यो स्रोतले देशको ऊर्जा संकटमा राम्रो योगदान दिन सक्नेछ।"
अनि मारिदिए,"भैरहवा : नामअजय उर्फ अमिरीका थार। वर्ष४२। पेसामजदुरी। मुद्दाकर्तव्य ज्यान। जिल्ला प्रहरी कार्यालय रूपन्देहीको अपराध अनुसन्धान शाखामा एक व्यक्तिको आपराधिक परिचय हो यो। २०८० मंसिर २५ गते हातहतियार खरखजाना मुद्दामा पक्राउ परी जेल सजाय भोगेर बाहिरिएका थारू फेरि जघन्य अपराधमा जोडिएका छन्। जेठीले छाडेपछि घरमा कान्छी श्रीमती भित्र्याएका उनको सम्बन्ध कान्छीसँग पनि सुमधुर रहेन। कान्छीले पनि छाडेर परपुरुषसँग गएपछि मजदुरी गरेर हाल सियारी गाउँपालिका२ च्याङ्ठामा चार वर्षीया छोरी र आमाको लालनपालन गर्दै आएका उनी हत्याको आरोपमा प्रहरी हिरासतमा छन्। मजदुरीको सिलसिलमा बुटवलमा बसेर लेबर काम गर्दै आएका थिए। सधैंझै गत फागुन ७ गते पनि उधारो खाता चल्ने बुटवलको मिलनचोकस्थित मजदुरहरूको मदिरा अड्डा बी एन्ड बी खाजा घरमा उनी लोकल मदिरा पिउन पसे। उनका ठेकेदार पनि साथ थिए। त्यही अड्डा मा बुटवल क्षेत्रमा बसेर मजदुरी गर्ने दाङको लमही नगरपालिका७ उच्च लिम्बूको संगीता चौधरी (४०) पनि मदिरा पिउन पसिन्। दुवै जना खाजा घर को नियमित ग्राहक थिए। तर, दुवै जनाबीच चिनजान थिएन। संगीताको २०६७ सालमा श्रीमान्सँग सम्बन्धविच्छेद भइसकेको थियो। उनको छोरा पनि मजदुरी गर्छन् र छोरीको विवाह भइसकेको छ। मजदुरीका लागि दाङबाट बुटवल आउजाउ गरिरहन्थिन् उनी। प्रहरीका अनुसार मदिरा पिउन पसेका दुवै जनाबीच त्यही परिचय भयो। सहकर्मीको साइकल मागेर मदिरा पिउन आएकी संगीतालाई अजयले आफूले कालिकानगरस्थित मजदुर क्याम्प पुर्याइदिने प्रस्तावमा उनी राजी भइन्। त्यहाँबाट दुवै जना साइकलमा सँगै घटनास्थलतर्फ आएको देखिन्छ, जिल्ला प्रहरी कार्यालय रूपन्देहीका डीएसपी एवं सूचना अधिकारी सुरज कार्कीले भने, बुटवलबाट साइकलमा लामो दूरीको यात्रा तय गरेर भगदरी पुगेपछि झैझगडा हुँदा थारूले संगीताको हत्या गरेको अनुसन्धानबाट खुलेको छ। गत फागुन ८ गते संगीताको सियारी गाउँपालिका२ भगदरीस्थित सडक किनारको खेतमा अनुहार पहिचान नहुने गरी हत्या भएको अवस्थामा शव बरामद भएको थियो। बिनायोजना तत्काल घटाइएको घटना र पहिचान नभएको शव भएकोले घटनाको पहेंली सुल्झाउन चुनौतीपूर्ण थियो, रूपन्देहीका एसपी रञ्जितसिंह राठौरले भने, तर, हामीले सहज रूपमा म्यानुअल्ली र प्रविधि दुवैको सहायताले अनुसन्धानलाई निष्कर्षमा पुर्यायौं। थारूको प्रारम्भिक बयान अनुसार घटनास्थल क्षेत्रतर्फ पुग्नुअघि बाटोमा दुवै जनाले पुनः मदिरा पिएका थिए। घटना भएको वडामै थारूको घर पर्दछ। संगीतालाई उनी आफ्नो घर लैजाने योजनाअनुसार त्यहाँबाट सँगै लिएर आएका थिए। अनुसन्धानमा भगदरी पुगेपछि थारूले राखेको यौन सम्पर्कको प्रस्तावमा संगीताले नमानेर प्रतिकार गरेको खुलेको छ, डीएसपी कार्कीले भने, प्रतिकारको क्रममा संगीता लडेर ढुंगामा खस्दा चोट लागेर नउठेपछि थारूले आफू फस्न सक्ने मनोविज्ञान बनाउँदै मार्ने नियतले त्यही ढुंगाले अनुहार पहिचान नहुने गरी संगीताको कञ्चटमा पटकपटक हानेर हत्या गरेको देखिन्छ। प्रारम्भिक बयानमा थारूले हत्या गरेको स्वीकार गरेको र अनुसन्धानमा प्राप्त प्रमाणको आधारले पनि घटनामा थारूकै संलग्नता देखिएको उनी बताउँछन्। घटनामा संगीतासँग जबरजस्ती भएको त अनुसन्धानमा खुलेको छ तर करणी भएको छ वा छैन ? भन्ने विषयमा अनुसन्धान हुँदैछ, उनले भने, हामीले शवबाट संकलित भेजिनल स्वाब परीक्षणका लागि पठाएका छौं। रिपोर्ट आइसकेको छैन। थारूले भने करणी नगरेको प्रारम्भिक बयानमा दाबी गरेका छन्। यसरी भयो अनुसन्धान घटनाबारे प्रहरी कार्यालयमा जानकारी आएपछि तालिम प्राप्त कुकुरसहित पुगेको प्रहरी टोलीले क्राइम सिनबाट हत्यामा प्रयोग भएको ढुंगा, मृतकले प्रयोग गर्ने सेलफोन, कालो टोपी र चप्पल बरामद गर्यो। अनुसन्धानमा खटाइएको कुकुरले टोपी सुँघेर महिला आएको मार्गतर्फ डोर्यायो। सफलता हात लागेन। लगत्तै रूपन्देहीका एसपी राठौरले घटनाको अनुसन्धानको लागि डीएसपी कार्कीको संयोजकत्वमा सात सदस्यीय अनुसन्धान टोली गठन गरे। त्यसपछि पहिचान नभएको महिलाको मर्डर मिस्ट्री सुल्झाउनतर्फ टोली अघि बढ्यो। घटनास्थलबाट बरामद सेलफोन नै अनुसन्धानको पहिलो कडी बन्न पुग्यो, अनुसन्धानमा खटिएका डीएसपी कार्कीले भने, सेलफोनमा आइरहेको फोनको नम्बरमा सम्पर्क गर्दा संगीताको पहिचान खुल्न पुग्यो। उनी बुटवलको कालिकानगरस्थित लेबर क्याम्प बसेर मजदुरी गर्ने विवरण खुलेपछि प्रहरीको एउटा टोली क्याम्पतर्फ र अर्को टोली सेलफोनमा बरामद सिमको नम्बरको सीडीआर (कल डिटेल रिपोर्ट) तर्फको विश्लेषणमा लाग्यो। क्याम्पमा टोली पुगेर मजदुरहरूबाट आवश्यक सूचना संकलन थाल्यो। केही मजदुर त्यही दिनदेखि बिदामा गएको लगायतका शंकास्पद विषयहरू प्रहरी अघि आयो। र, साथै सहकर्मीहरूबाट संगीता साहुनीको पसल मा खाजा खान जाने गरेको विषय पनि खुल्यो। र, घटनाको दिन पनि उनी मिलनचोक पुगेर आउने भन्दै सहकर्मीको साइकल लिएर निस्किएकी थिइन्। जसलाई प्रहरीले गम्भीरतापूर्वक लियो। त्यसपछि प्रहरीले साहुनीको पसल बाट केही क्लु आउन सक्ने भन्दै पसल खोज्न सुरु गर्यो। मजदुर क्याम्पबाट संगीता साहुनीको पसल मा जाने गरेको त खुल्यो तर त्यो पसल कता छ ? नाम के हो ? भन्ने केही खुलेको थिएन। सयौं यस्ता पसलको बीचमा त्यो एउटा पसल हामीलाई खोज्नु थियो, उनले भने, बुटवल प्रहरीसमेतको सहायतामा त्यो पसलको खोजीमा लाग्यौं। अतः साहुनीको पसल अर्थात् बी एन्ड बी खाजा घर फेला पार्यौं। खाजा घर सञ्चालकले संगीता नियमित ग्राहकबाहेक विषयमा नखुलेपछि प्रहरीले उनलाई सस्पेक्ट को सूचीमा राखेर निगरानी गर्न सुरु गर्यो। सञ्चालकबाट संगीता आउने गरेको बाहेक महत्त्वपूर्ण विषय हात नलागेपछि प्रहरीले त्यस क्षेत्रको सीसीटीभी खोजेर फुटेज संकलन गर्न सुरु गर्यो। उता सेलफोनबाट प्राप्त सिम नम्बरको सीडीआरबाट खासै उपलब्धि भएन। तर, शंकास्पदहरूसँग सोधपुछ थालिएको थियो।"
स्थानीय तहमा जान किन आजित छन् कार्यकारीहरू ?,"कर्मचारी स्थायी सरकार हो । तर, स्थानीय तहमा राजनीतिक नेतृत्व र कर्मचारीबीच निकै द्वन्द्व बढेको देखिन्छ । त्यसैकारण पनि एकतिहाइ बढी स्थानीय तह प्रमुख प्रशासकीय अधिकृतविहीन छन् । स्वार्थको द्वन्द्वकै कारण बल्लबल्ल स्थानीय तहमा पुग्ने प्रमुख अधिकृत पनि दुईतीन महिनामै सरुवा हुने गरेका छन् । राजनीतिक नेतृत्व र कर्मचारीबीचको यो द्वन्द्वले स्थानीय तहका कार्यसम्पादन, जनताका सेवासुविधा र विकास निर्माणका काममा प्रत्यक्ष असर पुर्यारहेका छन् । काठमाडौं : काठमाडौं महानगरपालिकाका प्रमुख प्रशासकीय अधिकृत सरोज गुरागाईंको कार्यकक्षमा ताला झुन्डिएको छ। ताला लगाउने अरू नभई मेयर बालेन साह हुन। मेयर साहसँगको विवादका कारण न गुरागाई कार्यालय जान सकेका छन्, न त सरकारले अर्को कार्यकारी अधिकृत पठाएको छ। कार्यकारी अधिकृत नहुँदा महानगरको दैनिक प्रशासनमा समस्या भइरहेको मेयर साहले नै स्वीकार गरेका छन्। धनुषास्थित बिदेह नगरपालिकाका मेयर बेचन दासका छोरा रामभजन दासले पालिकाका प्रमुख प्रशासकीय अधिकृत दीपेन्द्रकुमार साहलाई कार्यकक्षमा हातपात गरे। पूर्वमन्त्री अनितादेवीले नै कार्यकारी अधिकृत कुट्ने मेयरका छोरालाई कारबाही गर्नुपर्ने माग प्रतिनिधिसभा बैठकमा गरिन्। धरानका मेयर हर्क साम्पाङसँग पनि कर्मचारीको खटपट भइरहन्छ। नगरका प्रमुख प्रशासकीय अधिकृत मात्र, प्रमुख जिल्ला अधिकारीसँग पनि मेयर साम्पाङको विवादका घटना दोहोरिरहेका हुन्छन्। स्थानीय तहका जनप्रतिनिधि र कर्मचारीबीच द्वन्द्व बढ्दै गएको छ। यसैकारण स्थानीय तहका कार्यसम्पादन, जनताका सेवासुविधा र विकास निर्माणका काममा अप्ठ्यारो पर्ने गरेको कर्मचारी नै बताउँछन्। एकतिहाइ निमित्तका भरमा नगरपालिका र गाउँपालिकाको अवस्था पनि त्यस्तै छ। निकै कम स्थानीय तहमा मात्रै प्रमुख प्रशासकीय अधिकृत छन्। आश्चर्य त के छ भने, बल्ल तल्ल प्रमुख प्रशासकीय अधिकृत स्थानीय तहमा पुग्छन्, तर लामो समय टिक्दैनन्। जनप्रतिनिधिसँग टुनिङ नमिले ३ महिनामा नै सरुवा हुने गर्छन्। कतिपय स्थानीय तहले आफू अनुकूल नभएका कर्मचारीलाई हाजिर पनि गर्न दिँदैनन्। किन जान मान्दैनन् कर्मचारी ? पहिलो त, स्थानीय तहमा कर्मचारी जानै मान्दैनन्। मुख्य कारण हो कर्मचारीमा केन्द्रीकृत सोच (काठमाडौंमै) बस्ने रहर हुन्छ। दोस्रो, स्थानीय तहका जनप्रतिनिधिको दबाब र प्रभावमा चल्नुपर्ने बाध्यता। केही जनप्रतिनिधिले आफूलाई केन्द्र सरकारभन्दा पनि शक्तिशाली ठान्ने गरेकाले कर्मचारी जान डराउने गरेको संघीय मामिला तथा सामान्य प्रशासन मन्त्रालयका कर्मचारी बताउँछन्। मन्त्रालयका एक उच्च कर्मचारी भन्छन् कर्मचारीमा आफू लोक सेवा पास गरेर आएको दम्भ हुन्छ। अर्कोतिर स्थानीय तहका जनप्रतिनिधिमा स्वार्थ,महत्वकांक्षा, स्टन्ट, अनावश्यक राजनीतीकरण लगायतका कारण टकराव हुने गरेको छ। संघीय मामिला तथा सामान्य प्रशासन मन्त्रालयका सहसचिव एवं प्रवक्ता कालीप्रसाद पराजुलीका अनुसार हाल २२० स्थानीय तह निमित्तका भरमा छन्। पूर्वसंघीय मामिला तथा सामान्य प्रशासनमन्त्री लालबाबु पण्डित कर्मचारी स्थानीय तहमा नजान नमान्नुका धेरै कारण रहेको बताउँछन्। कर्मचारीको केन्द्रीकृत सोचदेखि जनप्रतिनिधिको महत्वकांक्षा लगायतका कारणले द्वन्द्व सिर्जना हुने गरेको उनको भनाइ छ। जनप्रतिनिधिको अनावश्यक दबाबप्रभावजनप्रतिनिधिका अनावश्यक दबाबप्रभावले कर्मचारी स्थानीय तहमा जान मान्दैनन्। रोजेको मान्छे पठाएमा काम लगाउने, नत्र हाजिर नै गर्न नदिने प्रवृत्ति स्थानीय तहमा देखिएको छ। यस्तो प्रवृत्तिले पनि स्थानीय तह अस्तव्यस्त छन्। पूर्वमन्त्री पण्डित यो प्रवृत्तिले प्रणालीमाथि नै प्रश्नचिन्ह खडा गरेको बताउँछन्। जनप्रतिनिधि र कर्मचारीबीचको द्वन्द्वले सेवा प्रवाहमा नराम्रोसँग असर परेको पनि उनी बताउँछन्। जनप्रतिनिधिले जिम्मेवारी, मर्यादा नै बिर्सिंदै गएका छन्, पूर्वमन्त्री पण्डित भन्छन्, प्रशासनिक नेतृत्व, व्यक्तिको महत्वकांक्षाले चलाउँछु भन्दा समस्या आएको छ। यसैकारण काठमाडौं महानगर लगायतका केही स्थानीय तहमा समस्या देखिएका छन्। यो अशोभनीय हो। स्थानीय तहका प्रमुखउपप्रमुखमा आफू अनुकूल नचले संघले पठाएका कर्मचारीलाई हतोत्साहित गर्ने, निरुत्साहित गर्ने र लखेट्ने प्रवृत्ति गलत रहेको उनको भनाइ छ। पूर्वमन्त्री पण्डित जनप्रतिनिधि र कर्मचारीले मिलेर कानुन सम्मत काम गरेमा मात्रै संघीयता, लोकतन्त्र सुदृढ हुँदै मुलुकको विकास समृद्धि सम्भव हुने बताउँछन्। उपत्यका नछाड्ने प्रवृत्तिकर्मचारीमा पनि उपत्यका नछाड्ने प्रवृत्ति बढेको छ। पूर्वमन्त्री पण्डित कर्मचारीमा केन्द्रीकृत सोच हाबी रहेको बताउँछन्। २०५९ देखि २०७४ सालसम्म तत्कालीन स्थानीय निकाय जनप्रतिनिधिविहीन बने। त्यो बेला स्थानीय निकाय कर्मचारीले चलाए। त्यस बेला स्थानीय निकायमा जान कर्मचारीमा तँछाडमछाड चल्थ्यो। जब राजनीतिक नेतृत्वको मातहतमा काम गर्नुपर्ने अवस्था आयो, कर्मचारीहरूले स्थानीय तह बोझ मान्न थाले। त्यसैकारण पनि सकेसम्म काठमाडौं बाहिर जान नपाए हुन्थ्यो भन्ने सोच कर्मचारीमा हावी भयो। जोखिम नलिने पछिल्लो समय कर्मचारीमा जोखिम नलिने प्रवृत्ति बढेको छ। जोखिम लिदा आफैं समस्यामा पर्ने र सामाजिक सञ्जालदेखि अख्तियारसम्म धाउनुपर्ने भएकाले उनीहरू जोखिम मोल्न तयार हँुदैनन्। काम गर्नेभन्दा नगर्ने प्रवृत्ति बढ्दै गएको छ। तुलनात्मक रूपमा स्थानीय तहमा बढी जोखिम हुने गरेको छ। त्यसकारण पनि कर्मचारी स्थानीय तहमा जान नमान्ने गरेको पूर्वमन्त्री पण्डितको अनुभव छ। रोजीरोजी जाने र लाने ठूला नेतादेखि मन्त्री र सांसदले समेत रोजीरोजी स्थानीय तहमा कर्मचारी लैजाने र त्यसअनुसार जाने प्रवृत्तिको विकास भयो। सुरुवातमा सामान्य लागे पनि पछिल्लो समय त्यसले विकृत रूप लिएको छ। पूर्वमन्त्री पण्डित भन्छन्, रोजीरोजी लाने र जाने प्रवृत्ति सरकारले विकास गर्यो, त्यो नै गलत भयो। सरुवा गरे पनि मनपरेको ठाउँ भए जाने, अन्य ठाउँमा सकेसम्म नजाने प्रवृत्ति कर्मचारीमा हाबी भएको पनि पूर्वमन्त्री पण्डित बताउँछन्। उनले कर्मचारीले कर्तव्य, अधिकार र जिम्मेवारी नै बिर्सिएको बताए। मनपरेको स्थानमा सरुवा नगरिए कम्प्युटरको कोड नै लिएर मन्त्रालयमै बस्ने र त्यसैकारण पनि मन्त्रालयमा कर्मचारीको जाम हुने गरेको उनले बताए। ट्रेड युनियन बाधक स्थानीय तहमा कर्मचारी पठाउन कर्मचारीका दलिय टेड युनियन बाधक हुने गरेका छन्। ट्रेड युनियनले मन्त्रीलाई विचरा बनाउने गरेको पनि कतिपय मन्त्रीको अनुभव छ। कि त ट्रेड युनियनले रोजेका ठाउँमा कर्मचारी पठाउनुपर्यो। कि त चुप बस्नुपर्यो, एक जना पूर्वमन्त्री भन्छन, कर्मचारी सरुवामा ट्रेड युनियनहरू हावी हुँदा पनि स्थानीय तहमा कर्मचारी पठाउन नसकिएको हो। दण्डहिनताको अवस्था अर्कोतिर, सरकारले पठाएको ठाउँमा नजाने र मनलाग्दी गर्ने प्रवृत्तिका कारण कर्मचारीतन्त्रमा दण्डहीनताको अवस्था छ। जब कर्मचारीतन्त्रमा दण्ड र कारवाहीको व्यवस्था सशक्त हुँदैन, यो प्रवृत्तिमा कमी नआउने पूर्वमन्त्री पण्डित बताउँछन। गाउँपालिका राष्ट्रिय महासंघका पूर्वमहासचिव बंशलाल तामाङले स्थानीय अधिकार र कर्तव्यका सम्बन्धमा कर्मचारीले अध्ययन गर्न नसक्दा समस्या आएको बताउँछन्। संघीय तहका प्रशासक र नेताद्वारा आफू अनुकूलका प्रशासकीय अधिकृत खटाउन खोज्दा समस्या आएको उनको भनाइ छ। मेरो अनुभवमा मुलुक संघीयतामा गए पनि कर्मचारी संयन्त्रमा परिवर्तन आउन सकेन्, स्थानीय तहको अधिकार र कर्तव्यका बारेमा अध्ययन गर्न सकेका छैनन्, उनले भने। संविधानले नै २२ वटा एकल अधिकार स्थानीय तहलाई दिएको स्मरण गराउँदै उनले भने, यस विषयमा ऐन, कानुन बनाएर जान सकिन्छ, तर यसमा विलम्ब भइरहेको छ। संघीय निजामति सेवा ऐन चाँडो ल्याउन सके यो समस्या केही हदसम्म समाधान हुने उनको भनाइ छ। उनी स्थानीय तहका नेतृत्वले पनि काम कारबाहीको शैली परिवर्तन गर्नुपर्ने बताउँछन्। पूर्वसचिव भरत थापा कर्मचारी र स्थानीय तहका पदाधिकारीको स्वार्थका कारण समस्या आएको बताउँछन्। कर्मचारी स्थायी सरकार हो, उ कानुन, नियमको परिधिभित्र रहेर काम गर्न खोज्छ, सरकारले लगाएको काम गर्छ, पूर्वसचिव थापा भन्छन्, तर राजनीतिक नेतृत्वमा भने मैले अहएको भनेको काम गर्नुपर्छ भन्ने मानसिकता छ। यसले पनि समस्या आएको हो। कर्मचारीतन्त्र अति राजनीतीकरणको भुमरीमा फसेकाले पनि यस्ता विवाद आइरहेको उनको भनाइ छ। कर्मचारी नै पार्टीगत रूपमा विभाजित छन्, कर्मचारीले स्वतन्त्र रूपमा काम गर्न सकेका छैनन्, उनले भने। ट्रान्सपरेन्सी इन्टरनेसनल नेपालका पूर्वअध्यक्षसमेत रहेका थापा भ्रष्टाचारले सीमा नाघेका कारणले पछिल्लो समयमा यस्ता विवादका घटना सार्वजनिक भइरहेको बताउँछन्। सामाजिक सञ्जालमार्फत कसैलाई आरोप लगाउने, दुनियाँ हसाउने काम भने कसैले पनि गर्न नहुने उनको तर्क छ। सामाजिक सञ्जालमा रडाको मच्चाउने काम राम्रो होइन, थापा भन्छन्, कर्मचारी र राजनीतिक नेतृत्वले भित्रभित्रै सुल्झाउने कुरा बाहिर ल्याउनु मुलुककै लागि घातक कुरा हो। के यो राष्ट्रहितमा छ ? छैन, केवल स्वार्थका लागि मात्रै हो। उनले पछिल्लो समयमा कर्मचारी अभिभावकविहीन भएको बताए। कर्मचारी त अहिले निरिह छन्, उनीहरूको हारगुहार गर्ने ठाउँ पनि छैन, ३३ महिना, ६६ महिना सरुवा भइरहेका छन् उनले भने,कर्मचारी र राजनीतिक नेतृत्वबीच भइरहेको रडाको दुखद् हो। भ्रष्टाचारको अखडा बन्दै छन् स्थानीय तह पछिल्लो समय स्थानीय तह भ्रष्टाचारको अखडा बन्दै गएका छन्। अख्तियारको २०८०८१ को वार्षिक प्रतिवेदनमा सबैभन्दा बढी संघीय मामिला (स्थानीय तह समेत) सँग सम्बन्धित ३८९१ प्रतिशत भ्रष्टाचारका उजुरी परेको उल्लेख छ। त्यसपश्चात्, शिक्षा (स्थानीय तहसमेत)१५७९ प्रतिशतका उजुरी परेका छन्। अख्तियारले आधाभन्दा बढी स्थानीय तहविरुद्ध मुद्दा चलाएको छ। अख्तियारको प्रतिवेदनअनुसार २०८०८१ मा सबैभन्दा बढी १ सय २ वटा मुद्दा स्थानीय तहका छन्। यो कुल मुद्दाको ५२ प्रतिशत हो। २०८१०८२ मा अख्तियारले २ सय १ वटा मुद्दा दायर गरेको छ। संघ सरकारका जनप्रतिनिधि तथा कर्मचारीविरुद्ध ७९ वटा मुद्दा छन्। प्रदेश सरकार जनप्रनिधि तथा कर्मचारीविरुद्ध २० वटा विषयमा मुद्दा दायर गरिएको छ। स्थानीय तहका जनप्रतिनिधि तथा कर्मचारीविरुद्ध १ सय २ मध्ये एकतिहाइ अर्थात् ३२ वटा मुद्दामा जनप्रतिनिधिसमेतलाई प्रतिवादी बनाइएको छ। जसमा वडाध्यक्ष ४३, प्रमुखअध्यक्ष २२, उपप्रमुखउपाध्यक्ष १९, जिसस प्रमुख १ र अन्य सदस्य १९ गरी १ सय ४ स्थानीय प्रतिनिधिलाई प्रतिवादी बनाइएको छ। स्थानीय तहका प्रतिवादी कायम गरिएका मुद्दामा सबैभन्दा धेरै गैरकानुनी लाभ वा हानिसँग ६२ जना जनप्रतिनिधिलाई प्रतिवादी बनाइएको छ। सार्वजनिक सम्पत्ति हानिनोक्सानीमा १९,राजस्व चुहावटहिनामिनामा १४, घुस रिसवत ८ र गैरकानुनी सम्पत्ति आर्जनमा एक जना जनप्रतिनिधि छन्। सर्लाहीको बागमती नगरपालिकाका प्रमुख भरत थापाविरुद्ध भरत ताल निर्माणमा अनियमितता गरी राज्यलाई ३३ करोड हानिनोक्सानी पुर्याएको आरोपको मुद्दा चलिरहेको छ भने अख्तियारले थापाविरुद्ध २०८० चैत २७ मा ५ करोड ३३ लाख अकुत सम्पत्ति आर्जनमा मुद्दा हालेको छ। उनका मुद्दै मुद्दा छन्। वन ऐनअनुसार पनि उनलाई मुद्दा चलाउने तयारी भइरहेको छ। काठमाडौंको नागर्जुन नगरपालिका मोहनबहादुर बस्नेतविरुद्ध पनि भ्रष्टाचार सम्पत्ति शुद्धीकरण, अकुत सम्पत्ति आर्जनको मुद्दा चलिरहेको छ। अख्तियारले बस्नेतविरुद्ध सम्पत्ति शुद्धीकरणतर्फ १३ करोड १२ लाख, भ्रष्टाचारतर्फ ९ करोड २२ लाख रुपैयाँको मुद्दा हालेको छ। संघ र प्रदेशमा पनि कर्मचारी र राजनीतिक नेतृत्व टकराव स्थानीय तहमा मात्रै होइन संघ र प्रदेशमा पनि कर्मचारी र राजनीतिक नेतृत्वबीच अन्तरद्वन्द्व अत्यधिक बढेको छ। लोक सेवा आयोगको परिक्षा पास गरेर आएका कर्मचारी र राजनीतिक गर्ने नेताहरूबीच टकराव चलिरहेको हुन्छ। नेताले अराएका काम कर्मचारीले अटेर गरिरहेका हुन्छन्। पछिल्लो समयमा जनप्रतिनिधिहरू अदालत जस्तै फैसला सुनाउन थालेका छन्। कर्मचारीले उनीहरूलाई भ्रष्टाचारी घोषणासम्म गरिदिन थालेका छन्। कर्मचारीतन्त्र स्थायी सरकारले हो। यो सयंन्त्र नचलेमा मुलुक नै चल्न सक्दैन्। अहिले त्यही भइरहेको छ। प्रधानमन्त्री केपी शर्मा ओलीले पटकपटक कर्मचारीको कामकारवाहीलाई लिएर प्रश्न उठाइरहेका छन्। उनीहरूको कामकारबाहीप्रति प्रधानमन्त्रीको असन्तुष्टि व्याप्त छ। सार्वजनिक समारोहमा नै प्रधानमन्त्रीले यस्तो असन्तुष्टि पोखिरहेका हुन्छन् भने पटकपटक सचिवहरू बोलाएरसमेत प्रधानमन्त्री ओलीले यस्तो असन्तुष्टि जनाउँदै आएका छन्। निवर्तमान प्रधानमन्त्री पुष्पकमल दाहालले प्रधानमन्त्री भएका बेला पटकपटक कर्मचारीको कामकारबाहीको विषयमा गुनासो गरेका थिए। उनले सत्ता भएका बेला यसो भनेका थिए ,परिवर्तन कार्यान्वयन गर्ने बेला पुराना कर्मचारीतन्त्रका हाकिमहरू बदलिएनन्। ऐन नियम कानुन मिल्दैन हजुर भन्दाभन्दै आन्दोलनबाट आएका नेताहरूको दिमाग खराब गर्ने काम तिनै कर्मचारीले गर्छन्। उनले यसो पनि भनेका थिए, हामीले खाली सामान्य राजनीतिक परिवर्तन गरेको मात्र होइन, सिस्टम परिवर्तन गरेको हो। गणतन्त्र, धर्म निरपेक्षता, संघीयता, समावेशिता जस्ता कुरा सामान्य राजनीतिक हेरफेरमात्र होइनन्। संविधानमा सबै मौलिक अधिकार लेखिएका छन्। दुनियाँको संविधानमा यति धेरै अधिकार छैनन्। तर, लागू गर्ने बेलामा पुरानो कर्मचारीतन्त्र बाधक हुन्छ। प्रदेशमा कर्मचारी जान मान्दैनन्। सिंहदरबारभित्रै बस्न खोज्छन्। अधिकार तल दिने भनेपछि पसीना आउँछ, माथि नै राख्न खोज्छन्। प्रत्येकजसो मन्त्रालयमा संघीय मन्त्री र सचिव तथा प्रदेश सरकारका मन्त्री र सचिवबीचमा खटपट, विवाद, लफडाका घटनाहरू शृंखलाबद्ध रूपमा आइरहेका छन्। मन्त्री र सचिव, स्थानीय तहका प्रमुख प्रशासकीय अधिकार र मेयरअध्यक्षबीचका विवाद सेवा प्रवाह नै प्रभावित भइरहेका छन्। समस्या कर्मचारीमा हो की राजनीति नेतृत्वमा ? यो गम्भीर प्रश्न उठेको छ। जसले संघ, प्रदेश र स्थानीय तहको कामकारबाहीमा विगतदेखि जस्ता घटना हुँदै आएका छन्। तत्कालीनमन्त्री मात्रिका यादवले तत्कालीन स्थानी विकास अधिकारीलाई शौचालयमा थुनिदिएका थिए भने मन्त्री करिमा वेगमले प्रमुख जिल्ला अधिकारीलाई कुटेकी थिइन्। २०६५ साल असार ४ गते ललितपुरका स्थानीय विकास अधिकारी(एलडीओ) डण्डुराज घिमिरेलाई वन तथा वातावरणमन्त्री रहेका यादवले शौचालयमा थुनेका थिए। तत्कालीन कृषि तथ सहकारीमन्त्री रहेको बेगमले २०६६ कात्तिक २४ गते पर्साका प्रमुख जिल्ला अधिकारी दुर्गाप्रसाद भण्डारीलाई थोत्रो गाडी पठाएको भन्दै हातपात गरेकी थिइन्। स्थानीय तहका प्रमुखउपप्रमुखमा आफू अनुकूल नचले संघले पठाएका कर्मचारीलाई हतोत्साहित गर्ने, निरुत्साहित गर्ने र लखेटने प्रवृत्ति गलत छ। अर्कोतिर, रोजीरोजी कर्मचारी लाने र त्यस अनुसार मात्रै स्थानीय तहमा जाने प्रवृत्ति सरकारले विकास गर्यो। यो पनि गलत भयो। लालबाबु पण्डित  पूर्वसामान्यप्रशासनमन्त्री सामाजिक सञ्जालमा रडाको मच्चाउने काम राम्रो होइन। कर्मचारी र राजनीतिक नेतृत्वले भित्रभित्रै सुल्झाउने कुरा बाहिर ल्याउनु मुलुककै लागि घातक हो। के यो राष्ट्रहितमा छ ? छैन, केवल स्वार्थको लागि मात्रै यस्तो भइरहेको छ।भरत थापा, पूर्वसचिव पहिल्यैको निर्णयमा कार्यकारीलाई प्रताडना, मेयर बालेनको दोहोरो भूमिका काठमाडौं महानगरपालिकाका प्रशासकीय प्रमुखको कार्यकक्षमा अहिले ताला लागेको छ। यसमा मेयर बालेन शाहको दोहोरो भूमिका छ। उनैद्वारा सिर्जित समस्यामा प्रमुख प्रशासकीय अधिकृत सरोज गुरागाईंलाई प्रताडना भइरहेको छ। मेयर साहसँग प्रमुख प्रशासकीय अधिकृत गुरागाईंको विवाद भएपछि उनले कार्यकक्षमा जानै पाएका छैनन्। उनले महानगरपालिकामा जाने वातावरण बनाइदिन बुधबार मात्रै संघीय सरकारसँग माग गरेका छन्। सामान्य प्रशासन मन्त्रालयका प्रवक्ता कालीप्रसाद पराजुलीले काठमाडौंमा प्रमुख प्रशासकीय अधिकृत गुरागाईंले काम फर्कन वातावरण बनाइदिन आग्रह गरेको बताए। उहाँले म खटाएको ठाउँमा गएर काम गर्न चाहन्छु, वातावरण बनाइदिनुपर्यो भनेर मन्त्रालयलाई पत्र दिनुभएको छ, पराजुलीले भने। प्रमुख प्रशासकीय अधिकृत गुरागाईलाई काममा फर्काउने वातावरण मिलाउने काम सरकारले गरिरहेको उनले बताए। पुरानो बसपार्क क्षेत्रमा निर्माण भइरहेको भ्यूटावरको नक्सा स्वीकृत गर्दा अनियमितता गरेको भन्दै प्रमुख प्रशासकीय अधिकृत गुरागाईंमाथि बालेनले छानबिन समिति बनाए। उक्त स्वीकृति पहिल्यै मेयर शाहको तोक आदेशमा भएको स्रोतले बतायो। त्यसलाई अघि बढाउने काम मात्र गुरागाईंले गरेका थिए। बालेनले सुरुमा सर्वोच्च अदालतका पूर्वन्यायाधीश शेखरप्रसाद पौडेलको अध्यक्षतामा छानबिन समिति बनाएका थिए। तर, पौडेलले बस्न अस्वीकार गरे। उनले नमानेपछि पूर्वसचिव शंकरप्रसाद पाण्डेलाई जिम्मेवारी दिइयो। समिति सदस्यमा सहरी योजना आयोगका उपाध्यक्ष सुमन नरसिंह राजभण्डारी र महानगरकै कानुनी सल्लाहकार महेश नेपाललाई सदस्य बनाइयो। त्यो समितिले समयमा काम नसकेर म्याद थपको माग गरेको थियो। तर, मेयर साहले म्याद थपको अनुमति दिएनन्। बरु उनले महानगरकै सार्वजनिक निर्माण विभाग, कानुन विभाग र सहरी व्यवस्थापन विभाग प्रमुखलाई राय पेश गर्न निर्देश गरे। यी विभागको राय संघीय मामिला मन्त्रालयमा पेस गरिएको छ। स्रोतका अनुसार प्रतिवेदनमा मेयर शाहकै गल्ती औंल्याइएको छ। त्यही भएर उनले प्रतिवेदन बुझ्न मानेका छैनन्। कार्यकारीलाई काममा फर्काउन पनि सहमति दिएका छैनन्। उल्टै सरकार र प्रधानमन्त्रीलाई दोष लगाइरहेका छन्। यसलाई लिएरु उपमेयर सुनिता डंगोलले समेत आपत्ति जनाइसकेकी छन्। पूर्वसंघीय मामिलामन्त्री लालबाबु पण्डितले मेयर शाहको शैलीलाई अशोभनीय भन्ने प्रतिक्रिया दिए। आफैं गल्ती गर्ने अनि प्रधानमन्त्रीलाई जोड्ने तरिका ठीक होइन, उनले भने। यो विवादले काठमाडौं महानगर बन्धक बनेको छ। बालेन मेयर भएपछि चार जना प्रमुख प्रशासकीय अधिकृत महानगरमा खटिएका छन्। जसमा दुई जनासँग मेयरको विवाद भएको थियो।"
आप्रवासीप्रति अझै कडा हुने ट्रम्पको घोषणा,"अमेरिका : अमेरिकाका राष्ट्रपति डोनाल्ड जे ट्रम्पले द युनाइटेड स्टेट्स कंग्रेसमा मंगलबार सम्बोधन गरेका छन्। राष्ट्रपतिमा आफ्नो दोस्रो कार्यकाल सुरु भएपछिको ४४औं दिनमा पहिलो पटक द यूएस हाउस अफ रिप्रिजेन्टेटिभ्स र द यूएस सिनेटको संयुक्त बैठकलाई राष्ट्रपति ट्रम्पले सम्बोधन गरेका हुन्। त्यस क्रममा राष्ट्रपति ट्रम्पले आफूले गरेका कार्यकारी आदेशको आवश्यकता र आफू नेतृत्वको प्रशासनले गरेको कामको प्रशंसा गरे। झन्डै १ घण्टा ४० मिनेट सम्बोधन गरेका ट्रम्पले आफ्नो सम्बोधनको धेरै समय आफूभन्दा अघिका राष्ट्रपति जोसेफ आर बाइडेन र उनको प्रशासनले गलत नीति लिएको र त्यो समयमा अमेरिका खराब स्थितिबाट गुज्रिएको आरोप लगाए। आफू आइसकेपछि अमेरिका सही लयमा फर्किएको दाबी सहितको धारणा राखे। उनले कार्यकारी आदेशमार्फत आवश्यकतामा मागहरू पूरा गरिएको बताउँदै यस्ता कार्यकारी आदेशहरू आइरहने बताए। उनले मंगलबार सम्बोधनको क्रममा पनि कार्यकारी आदेशमा हस्ताक्षर गरे। राष्ट्रपति ट्रम्पको सम्बोधनको क्रममा अमेरिका भित्रको वस्तुस्थितिलाई बढी जोड दिइएको थियो। उनले अवैध आप्रवासीलाई नियन्त्रण गर्न चालिएका कदम प्रभावकारी भएको र आगामी दिनमा अवैध आप्रवासीप्रति अझ कडाइ गरिने दोहोयाए। गोल्डन भिसा कार्यक्रममार्फत रोजगारी सिर्जना गर्ने र अमेरिकालाई कर तिर्नेहरूलाई अमेरिका भित्राइने बताए। अमेरिका भित्र अब पुरुष र महिला मात्र हुने कुरामा जोड दिँदै उनले अमेरिकामा अंग्रेजीलाई राष्ट्रिय भाषा घोषणा, गल्फ अफ अमेरिका नामकरण, डेनाली हिल घोषणा, पानामा क्यानलमा अमेरिकी स्वामित्वको माग, क्यानडा,मेक्सिको र चिनवाट भित्रने सामानमा करको वृद्धि सबै अमेरिका पहिलो नीतिअन्तर्गत भएको बताए।राष्ट्रपति ट्रम्पले वैदेशिक सहायता कटौती, कर्मचारी कटौती, स्वेच्छिक अवकाशको व्यवस्था जस्ता प्रावधान अमेरिकालाई बलियो बनाउने नीतिका रूपमा रहेको दाबी गरे। आफ्ना सहयोगी एलन मस्कदेखि विदेश मन्त्री मार्को रुबियोसहित आफ्ना प्रशासनका मन्त्रीदेखि विभागीय प्रमुखहरू सहितको प्रशंसा गर्दै सम्बोधन गरेका राष्ट्रपति ट्रम्पले अमेरिकालाई सुरक्षित र समृद्ध बनाउनका लागि आफ्नो प्रशासनले ४३ दिनमै अरूले चार वर्ष वा आठ वर्ष लगाएर गर्ने कामहरू गरेको दाबी गरे। उनले भनेइट्स जस्ट विगन, अमेरिका इज ब्याक। अमेरिका गोल्डेन एजमा प्रवेश गरेको बताए। अमेरिकामा आफू आउनुभन्दा अघि मुद्रास्फीति उच्च बिन्दुमा रहेको देखि अन्डाको मूल्य समेत बढेको सम्मको विषय उठाएका राष्ट्रपति ट्रम्पले गाजामा भैरहेको युद्ध अन्त्यदेखि युक्रेन रूस युद्ध अन्त्यका लागि प्रभावकारी पहल भएको बताए। उनले अमेरिकाले युद्ध अन्त्यका लागि पहल गर्नुको साटो अनावश्यक सहयोग गरेको बताउँदै युक्रेन अब शान्ति वार्तामार्फत सहमतिका लागि तयार देखिएको बताए। युक्रेनका राष्ट्रपति भोलोडिमियर जेलेन्स्कीले पत्र पठाएर सहमतिका लागि छिट्टै अमेरिका आउन लागेको बताएको कंग्रेसलाई जानकारी गराएका थिए। गत हप्ता जेलेन्स्की र ट्रम्पबीचको अमेरिकामा भएको वार्ता असहज बनेको केही घण्टामैं युक्रेनलाई यूके, फ्रान्स, जर्मनीलगायत युरोपियन युनियनले सहायता रकम बढाएका थिए। अमेरिकाले सहायता रकम रोकेको थियो। अमेरिका युक्रेनलाई सहयोग गर्ने एकल देशमध्ये पहिलो हो। अमेरिकाले युक्रेनको खनिजमा पहुँच मागिरहेको छ। पछिल्लो बाइडेन प्रशासनले गलत नीति अंगालेको र आफ्नो प्रशासनले गरिरहेको काम र योजना सही दिशामा अघि बढिरहेको पक्षलाई पुष्टि गर्न आधार, आवश्यकता र तथ्यांक प्रस्तुत गरेका थिए। तर, उनले प्रस्तुत गरेको दाबी र तथ्यांकलाई लिएर अन्तर्राष्ट्रिय सञ्चारमाध्यमहरूले फ्याक्ट चेक गरिरहेका छन्। कतिपय तथ्यांक स्वतन्त्र पुष्टि गर्न नसकिने खालका रहेको सञ्चारमाध्यमहरूले बताएका छन्। राष्ट्रपति ट्रम्पले कंग्रेसमा सम्बोधन गरिरहँदा रिपब्लिकन पार्टीका सिनेटर र हाउस अफ रिप्रिजेन्टेटिभ्सहरूले समर्थनमा ताली बजाएका थिए। बेलाबेला उठेर साथ दिएका थिए। दुवै सदनमा रिपब्लिकनको बहुमत रहेको छ। राष्ट्रपति ट्रम्पले सम्बोधनका क्रममा विभिन्न मुद्दामा बोल्दै डेमोक्रेटिक नेता र सांसदहरूलाई अपमानित गरेका थिए। डेमोक्रेटिक पार्टीका सिनेटर र हाउस अफ रिप्रिजेन्टेटिभ्सहरूले सुनिरहेका थिए भने कतिपयले रेसिस्ट लेखेको टिसर्ट लगाएका थिए। कतिपयले युक्रेनको समर्थनमा नीलो र पहेंलो टाई लगाएर मौन बसेका थिए। कतिपयले महिला र परिवारका मुद्दामा अनादार देखिएको भन्दै विरोध स्वरूप गुलावी टिसर्ट लगाएका थिए। केही डेमोक्रेट सिनेटर र हाउस अफ रिप्रिजेन्टेटिभ्स सम्बोधनकै क्रममा बाहिरिएका थिए। ट्रम्पको पहिलो कार्यकालमा नैं उनलाई महाअभियोग लगाउनुपर्नेे पक्षमा उभिएका टेक्ससबाट हाउसमा प्रतिनिधित्व गर्ने डेमोक्रेटिक पार्टीका हाउस अफ रिप्रिजेन्टेटिभ्स अल ग्रिनले मंगलबार पनि विरोध गरेका थिए। उनलाई कंग्रेस च्याम्बरबाट निकालिएको थियो।"
"९० लाख खर्चिएर अमेरिका पुगे, हत्कडी लागेर स्वदेश फर्किए","काठमाडौं : तल्लो बाटो हुँदै अमेरिका गएका नेपालीलाई हत्कडी लगाएर काठमाडौं ल्याइएको छ। अमेरिकी चार्टर विमानमार्फत ८ जनाको हातमा हत्कडी र खुट्टामा नेल लगाएर डिपोर्ट गरिएको उनीहरूले प्रहरीसँगको बयानमा बताएका छन्। एक जना भने कतार एयरलाइन्सको विमानबाट फर्काइएका थिए। ग्रिफान एयरको चार्टर विमानमार्फत ८ जना नेपाली बिहान १० बजे त्रिभुवन अन्तर्राष्ट्रिय विमानस्थलमा ओरालिएका थिए। त्यसपछि अध्यागमन कार्यालयले उनीहरूलाई थप अनुसन्धानका लागि प्रहरीको मानव बेचबिखन अनुसन्धान ब्युरोमा बुझाएको थियो। अमेरिकी सरकारले विमान नै चार्टर गरेर नेपालीहरू फिर्ता पठाउन लागेको खबर केही दिन अगाडि नै बाहिरिएको थियो। उनीहरू नेपाल फर्कंदै गर्दा विमानस्थलमा उनीहरूका परिवार तथा आफन्त उपस्थित भएका थिए। नेपालबाट गैरकानुनी तवरले उनीहरूलाई मानव बेचबिखन गरी अमेरिका पुर्याएको हुनसक्ने आशंकाले अध्यागमन कार्यालयले नेपाल प्रहरीलाई जिम्मा लगाएको थियो। गैरकानुनी तवरले अमेरिका प्रवेश गरेको र आवश्यक कागजात नभएको भन्दै अमेरिकी सरकारले उनीहरूलाई नेपाल फिर्ता गरेको हो। नेपाल प्रहरीको मानव बेचबिखन ब्युरोका प्रवक्ता नरेन्द्र कँुवरका अनुसार डिर्पोट भएका ८ जनालाई ब्युरोका अधिकृतहरूले सोधपुछ गरेका थिए। करिब २ घण्टा चलेको सोधपुछका क्रममा उनीहरूले आफूलाई अमेरिका पुर्याउने एजेन्टका विषयमा कुनै कुरा गरेनन्। सञ्चारकर्मीसँग भेट्न पनि मानेनन्। दाङ, रुकुम, पूर्वीरुकुम र डोटी जिल्लाका उनीहरू ठूलो खर्च गरेर अमेरिका गएको र फिर्ता हुनु परेकोमा हतोत्साहित देखिन्थे। ब्युरोका एसपी रुगम कुँवर भन्छन्, प्रहरीले उनीहरूलाई गैरकानुनी तवरले अमेरिका पुर्याउने व्यक्ति र गिरोहको विषयमा सोधपुछ गरेको थियो। आफूहरू निकै दुःखले चार पाँच महिना लगाएर अमेरिका पुगेको र भाग्यले साथ नदिएको कारण फिर्ता हुनुपरेको उनीहरूको गुनासो छ । अमेरिका पुग्नका लागि ५० लाखदेखि ९० लाख खर्च गरेको उनीहरूले बताएका थिए। पानामा जंगल, ब्राजिलको बाटो, मेक्सिको हुँदै उनीहरू तल्लो बाटो अमेरिका छिरेका थिए। उनीहरूलाई ५ देखि ९ महिना अमेरिकामा प्रहरी हिरासतमा बसेर नेपाल फर्काइएका हुन्। प्रहरीका अनुसार उनीहरू मध्यपूर्वी मुलुक, युरोप, दक्षिण अमेरिका हुँदै उत्तरी अमेरिका पुगेका थिए। जंगल, खोला, समुद्र हुँदै महिनौं लामो यात्रा गरेका थिए। अमेरिका टेक्नासाथ उनीहरू पक्राउ परेका थिए। डिर्पोट गरेकालाई २४ घण्टासम्म चेन र हत्कडी लगाइयो नेपाल प्रहरीको मानव बेचबिखन ब्युरोका प्रहरी अधिकृतका अनुसार अमेरिकाबाट नेपाल पठाइएका नेपालीलाई हातमा हत्कडी र खुट्टामा चेनले बाँधिएर राखिएको थियो। फिर्ता भएका व्यक्तिहरूसँगको कुराकानीलाई उधृत गर्दे प्रहरी अधिकृत भन्छन्, विमानमा राखेको २४ घण्टासम्म उनीहरूलाई हत्कडी र खुट्टामा चेनसमेत लगाइएको थियो। ट्रान्जिटमा पुगेपछि खुट्टाको चेन खोलिएको थियो। खाना खान र बाथरुम जान पनि निकै कडाइ गरिएको थियो। अमेरिकी सुरक्षा गार्ड सँगै उनीहरू पनि विमानमा थिए। काठमाडौं विमानस्थलमा विमान ल्यान्ड भएपछि मात्रै उनीहरूको हातबाट हत्कडी खोलिएको थियो। अमेरिकी प्रहरी हिरासतमा रहेको बेला उनीहरूलाई आफैं स्वदेश फर्कने की कानुनअनुसार प्रतिवाद गर्ने भनेर सोधिएको थियो। स्वदेश नफर्कने भनेर अड्िड कसेकालाई चार्टर विमानबाट नेपाल फर्काएको हो। प्रहरीका अनुसार लामो समय लगाएर अमेरिका पुगेका उनीहरूसँग कुनै पनि आधिकारिक कागज थिएन। कागजात नभएका र अमेरिका बसेकाहरू स्वतस्फुर्त रूपमा स्वदेश फर्कन्छु भन्नेहरूका लागि अमेरिकाले आफैं आउन छुट दिने गरेको छ। अध्यागमन विभागका अनुसार, अमेरिकामा डोनाल्ड ट्रम्प ४७औं राष्ट्रपतिमा निर्वाचित भएयता ३५ जना नेपाली निष्कासित भइसकेका छन्। तीमध्ये पाँच जना महिला छन्। गैरकानुनी रूपमा अमेरिका बसेका आप्रवासीलाई निष्कासन गर्नका लागि अमेरिकी सरकारले कडा व्यवस्था लागू गरेको छ । अध्यागमन कार्यालय त्रिभुवन विमानस्थलका अधिकृत यज्ञराज अर्याल भन्छन्, डिपोर्ट भएर आएकाहरूमा अध्यागमन कार्यालयमा आउँदा हत्कडी लगाइएको देखिएन। सामान्य प्यासेन्जर जस्तै आउनुभएको थियो। तर, नेपाल ल्यान्ड हुनासाथ विमानमा हत्कडी खोलिएको भन्ने सुनेका थियौं। आधिकारिक रूपमा यो सूचना हामीले पाएका छैनौं। अध्यागमन कार्यालयको प्रक्रिया पनि अन्य सामान्य व्यक्ति जस्तै हुन्छ। डिपोर्ट भएर आएको भनेर छुट्टै व्यवस्था गर्ने गरेको छैन। डिपोर्ट भएर आउनेहरूका लागि अध्यागमन कार्यालयले एउटा फाराम भराउने गर्छ, उताबाट डिपोर्ट भएको कागजात राखेर फाराम भराउने गरिन्छ। डिपोर्ट गरिएका ८ जना नेपालीलाई बोकेर ल्याएको अमेरिकी चार्टड विमान त्रिभुवन अन्तराष्ट्रिय विमानस्थलमा ।"
"ऊर्जामन्त्रीलाई लिङ्देनले भने सदनमा मुर्खहरूमात्र छैनन्, कुलमानका विषयमा झुटा विवरण दिनु उचित भएन",काठमाडौं : राप्रपा अध्यक्ष राजेन्द्र लिङ्देनले विद्युत् प्राधिकरणका कार्यकारी निर्देशक कुलमान घिसिङका विषयमा ऊर्जामन्त्रीले सदनमा झुटा विवरण प्रस्तुत गरेको आरोप लगाएका छन्। बिहीबार प्रतिनिधिसभा बैठकको विशेष समयमा बोल्दै अध्यक्ष लिङ्देनले मन्त्रीजस्तो व्यक्तिले संसदलाई झुटा विवरण दिनु उचित नभएको र सदनमा मुर्खहरूमात्र बसेको नठान्न आग्रह गरे। कर्मचारीलाई सरकारले कारिन्दा र नोकरमात्र ठान्छ भने आफूहरू त्यस्ता कर्मचारीको पक्षमा उभिने उनले बताए। उनले ३५ अर्ब घाटामा रहेको प्राधिकरणलाई ८ वर्षमा ५२ अर्व खुद नाफामा लाने कुलमानप्रति ऊर्जामन्त्रीले झुटा विवरण प्रस्तुत गर्दा जलविद्युत क्षेत्रमा नकारात्मक सन्देश जाने धारणा राखे। लिङदेनले व्यक्तिगत आकांक्षा पूर्तिका लागि संस्थाको हित विपरीत कार्य नगर्न ऊर्जामन्त्रीलाई सुझावसमेत दिए। उनले ऊर्जामन्त्रीको कुरा सुन्दा व्यवसायीहरूबाट २२ अर्ब रुपैयाँ नउठाउने संकेत देखिएको भन्दै त्यस्तो गर्न नपाइने जिकिर गरे। उनले आफ्नो स्वार्थका लागि कूलमानलाई हटाउने कामबाट पछि हट्न र परिस्थिति बिग्रन नदिन ऊर्जा मन्त्रीलाई सुझाव दिए। त्यस्तै नेपाली कांग्रेसका प्रमुख सचेतक श्याम घिमिरेले एक जना कर्मचारीका लागि दलीयकरण नगर्न विपक्षी दललाई सुझाव दिए। उनले कुलमान घिसिङलाई देवत्वकरण नगर्न सुझाव दिए। एउटा कर्मचारीलाई दलीयकरण गरेर संसद्को प्रतिपक्ष उठेको देख्दा लाज लागेको उनले बताए। नेपालको कर्मचारीतन्त्र दूधले नुहाएको नभएको उनको भनाइ छ। उनले देवत्वकरण गरेर टाउकोमा नै बोकेर हिँड्ने हो भने सबै प्रतिपक्षी दलहरूको अध्यक्ष कुलमानलाई नै बनाउन सुझाव दिए। त्यस्तै उनले वर्षायाम अघि नै विपी राजमार्ग निर्माणको काम सम्पन्न गर्न सरकारको ध्यानाकर्षण गराए।
एक वर्षमा नेपालले निकाल्यो ५४ अमेरिकी नागरिक,"काठमाडौं : सरकारले सन् २०२४ मा ५४ जना अमेरिकी नागरिकलाई निष्कासन गरेको छ। गृह मन्त्रालय स्रोतका अनुसार अध्यागमन विभागले ५४ जना अमेरिकी नागरिकलाई निष्कासन (डीपोर्ट) गरेको हो। भिसाको म्याद सकेर पनि लुकिछिपी नेपालमा बसिरहेका उनीहरूलाई अध्यागमन विभागले निष्कासन गरेको हो। 'भिसाको म्याद सकेर पनि नेपालमा लुकिछिपी बसेको भेटिएपछि उनीहरूलाई कानुनी प्रक्रिया पुर्याएर डीपोर्ट गरेका हौं,' स्रोतले अन्नपूर्णसँग भन्यो। सरकारले २०२४ मा कूल ४९४ विदेशी नागरिकलाई निष्कासन गरेको छ। निष्कासित हुनेहरूमा भिसाको म्याद गुज्रिएका (ओभर स्टे)हरू बढी छन्। त्यस्तै ४५ जना अन्य कसूरमा निकालिएको स्रोतको भनाइ छ। तीमध्ये जबरजस्ती करणीदेखि बालयौन दुराचारसम्मको आरोप लागेकाहरू रहेको गृह मन्त्रालयको भनाइ छ। अध्यागमन ऐन २०४९ अनुसार विदेशी नागरिकलाई अवधि तोकि वा नतोकी निष्कासन गर्न सकिने व्यवस्था छ। अध्यागमन कार्यविधि २०६५ अनुसार कसूरको प्रकृति हेरी १० वर्षसम्म पुनः नेपाल प्रवेश गर्न नपाउने गरी निष्कासन गर्ने व्यवस्थासमेत छ। विदेशी नागरिकहरू एक भिसा वर्षमा १५० दिनसम्म पर्यटक भिसामा नेपाल बस्न पाउँछन्। सो अवधिभन्दा बढी बसे उनीहरू ओभर स्टे हुन्छन्।"
सेवा प्रवाह छिटोछरितो गर्ने उपाए खोज्न सचिवहरूलाई मुख्यसचिवको पत्र,"काठमाडौं : सरकारले एकीकृत सेवा रूपान्तरण योजना पेश गर्न सचिवहरूलाई निर्देशन दिएको छ। प्रधानमन्त्री कार्यालयले सबै सचिवहरूलाई पत्र लेखी नागरिकलाई छिटो छरितो सेवा प्रवाह कसरी गर्न सकिन्छ त्यसको योजना निर्माण गर्न निर्देशन दिएको हो। मुख्यसचिव एकनारायण अर्यालले अर्को महिनामा हुने सचिवस्तरीय बैठक अगावै उक्त योजना पेश गर्न योजना निर्देशन दिएका हुन्। एक सचिवले अन्नपूर्ण पोस्ट्सँग भने, सार्वजनिक सेवा प्रवाहमा कसरी निर्णय प्रक्रिया छिटो गर्न सकिन्छ र सेवा दिन सकिन्छ भन्ने योजना निर्माण गर्नका लागि मुख्यसचिवमार्फत पत्र प्राप्त भएको छ। अब हामी योजना निर्माण गरेर आगामी बैठकमा पेश गर्छौं। पत्रमा नागरिकलाई छिटो छरितो सेवा प्रवाह गरी नतिजाउन्मूख कार्यसम्पादन गर्ने उद्देश्यले अध्यादेश र कार्यसम्पादन नियमावली परिमार्जन भइसकेको पत्रमा उल्लेख छ। नागरिकलाई छिटो छरितो सेवा प्रवाह गरी नतिजाउन्मूख कार्यसम्पादन गर्ने उद्देश्यले नेपाल सरकार (कार्यसम्पादन) नियमावली, २०६४ का साथै हालै अध्यादेशमार्फत सुशासन (व्यवस्थापन तथा सञ्चालन) ऐन, २०६४ तथा नियमावली, २०६५ लगायत विभिन्न ऐन नियमहरूमा परिमार्जन गरिसकेको यहाँलाई जानकारी नै छ। मुख्यसचिव अर्यालले लेखेको पत्रमा भनिएको छ, सो सन्दर्भमा आआफ्नो मन्त्रालयआयोगसचिवालय निकायविभागकार्यालयबाट समेत प्रवाह हुने सेवा र निर्णय प्रक्रियालाई सरलीकृत गरी कार्यसम्पादन गर्न आआफ्नो मन्त्रालय र मातहतका निकायहरूको एकीकृत सेवा रूपान्तरण योजना आगामी सचिव बैठक अगावै पेश गर्नु हुन अनुरोध छ । पछिल्लो समयमा एकीकृत सेवा केन्द्रको विकास, विद्युतीय माध्यमबाट स्वचालित सेवा प्रणालीको अवलम्बन गर्नुपर्ने विज्ञहरुले बताउँदै आएका छन्। निजामती कर्मचारीले प्रवाह गरेको सेवा विद्युतीय पद्धतिमार्फत ट्रयाकिङ, अनुगमन मूल्यांकन गर्ने प्रणाली विकास गर्नुपर्ने र छरितो सेवा प्रवाह गर्न एकीकृत सफ्टवेयरको विकास गरी प्रयोग गर्नुपर्ने आवाज उठ्दै आएको छ।"
राष्ट्रपतिसमक्ष ६ देशका राजदूतद्वारा ओहोदाको प्रमाणपत्र पेस,"काठमाडौं : राष्ट्रपति रामचन्द्र पौडेलसमक्ष नेपालका लागि ६ देशका राजदूतले ओहोदाको प्रमाणपत्र पेस गरेका छन्। बिहीबार राष्ट्रपति भवन शितल निवासमा बिभिन्न ६ देशका नवनियुक्त राजदूतले छुट्टाछुट्टै रूपमा आआफ्नो ओहोदाको प्रमाणपत्र पेस गरेका हुन्। ओहोदाको प्रमाणपत्र पेस गर्नेमा गणतन्त्र गिनी, गणतन्त्र गुगाण्डा, बोस्निया तथा हर्जगोभिना, गणतन्त्र ग्वाटेमाला, इटाली र ग्रीसका गैरअवासीय राजदूत रहेका छन्। उक्त समारोहमा नेपाल सरकारका उच्च पदस्थ अधिकारीको उपस्थिति रहेको थियो।"
विदेशमा रहेका नेपालीको अवस्था बुझ्न अन्तर्राष्ट्रिय सेल गठन गरौं,"काठमाडौं : नेकपा माओवादी केन्द्रका सचिव देवेन्द्र पौडेलले अमेरिकालगायतका देशबाट अपमानजनक तरिकाले नेपालीलाई फिर्ता भएको भन्दै सरकारको ध्यानाकर्षण गराएका छन् । बिहीबार प्रतिनिधि सभाको बैठकमा बोल्दै उनले मानव अधिकारको रक्षा गर्न माग गरेका हुन्। पौडेलले भने,अमेरिकालगायतका देशबाट भर्खरै निकै अपमानजनक तरिकाले हातमा हत्कडि, नेल र मानव अधिकारका अन्तर्राष्ट्रिय स्थापित मूल्यमान्यता विपरीत हुने गरी नेपालीलाई फिर्ता गरिएको छ। अन्य विभिन्न देशबाट डिपोर्ट भइरहेका छन्। उनले विदेशमा रहेका नेपालीको अवस्था बुझ्न एउटा सेल गठन गर्न माग गरे।विदेशमा रहेका नेपालीको सुरक्षा गर्नका निम्ति र सहजता पूर्वक फिर्ता गर्नका निम्ति, उनीहरुको अवस्था बुझ्न नेपाल सरकारले परराष्ट्र मन्त्रालयमार्फत एउटा गम्भीर प्रकारको अन्तर्राष्ट्रिय सेल गठन गर्नुपर्छपौडेलले भने।"
प्रतिनिधि सभाको बैठक जारी (),काठमाडौं : प्रतिनिधि सभाको बैठक जारी रहेको छ। प्रतिनिधिसभा बैठकमा उद्योग मन्त्री दामोदर भण्डारीले निकासी पैठारी नियमन विधेयकमाथि विचार गरियोस् भन्ने प्रस्ताव पेश गर्ने कार्यसूची छ। बुधबार बसेको प्रतिनिधिसभाको बैठकले पाँच वटै अध्यादेश स्वीकृत गरेको थियो।
स्थानीय तहमा जान किन आजित छन् कार्यकारीहरू ?,"कर्मचारी स्थायी सरकार हो । तर, स्थानीय तहमा राजनीतिक नेतृत्व र कर्मचारीबीच निकै द्वन्द्व बढेको देखिन्छ । त्यसैकारण पनि एकतिहाइ बढी स्थानीय तह प्रमुख प्रशासकीय अधिकृतविहीन छन् । स्वार्थको द्वन्द्वकै कारण बल्लबल्ल स्थानीय तहमा पुग्ने प्रमुख अधिकृत पनि दुईतीन महिनामै सरुवा हुने गरेका छन् । राजनीतिक नेतृत्व र कर्मचारीबीचको यो द्वन्द्वले स्थानीय तहका कार्यसम्पादन, जनताका सेवासुविधा र विकास निर्माणका काममा प्रत्यक्ष असर पुर्यारहेका छन् । काठमाडौं : काठमाडौं महानगरपालिकाका प्रमुख प्रशासकीय अधिकृत सरोज गुरागाईंको कार्यकक्षमा ताला झुन्डिएको छ। ताला लगाउने अरू नभई मेयर बालेन साह हुन। मेयर साहसँगको विवादका कारण न गुरागाई कार्यालय जान सकेका छन्, न त सरकारले अर्को कार्यकारी अधिकृत पठाएको छ। कार्यकारी अधिकृत नहुँदा महानगरको दैनिक प्रशासनमा समस्या भइरहेको मेयर साहले नै स्वीकार गरेका छन्। धनुषास्थित बिदेह नगरपालिकाका मेयर बेचन दासका छोरा रामभजन दासले पालिकाका प्रमुख प्रशासकीय अधिकृत दीपेन्द्रकुमार साहलाई कार्यकक्षमा हातपात गरे। पूर्वमन्त्री अनितादेवीले नै कार्यकारी अधिकृत कुट्ने मेयरका छोरालाई कारबाही गर्नुपर्ने माग प्रतिनिधिसभा बैठकमा गरिन्। धरानका मेयर हर्क साम्पाङसँग पनि कर्मचारीको खटपट भइरहन्छ। नगरका प्रमुख प्रशासकीय अधिकृत मात्र, प्रमुख जिल्ला अधिकारीसँग पनि मेयर साम्पाङको विवादका घटना दोहोरिरहेका हुन्छन्। स्थानीय तहका जनप्रतिनिधि र कर्मचारीबीच द्वन्द्व बढ्दै गएको छ। यसैकारण स्थानीय तहका कार्यसम्पादन, जनताका सेवासुविधा र विकास निर्माणका काममा अप्ठ्यारो पर्ने गरेको कर्मचारी नै बताउँछन्। एकतिहाइ निमित्तका भरमा नगरपालिका र गाउँपालिकाको अवस्था पनि त्यस्तै छ। निकै कम स्थानीय तहमा मात्रै प्रमुख प्रशासकीय अधिकृत छन्। आश्चर्य त के छ भने, बल्ल तल्ल प्रमुख प्रशासकीय अधिकृत स्थानीय तहमा पुग्छन्, तर लामो समय टिक्दैनन्। जनप्रतिनिधिसँग टुनिङ नमिले ३ महिनामा नै सरुवा हुने गर्छन्। कतिपय स्थानीय तहले आफू अनुकूल नभएका कर्मचारीलाई हाजिर पनि गर्न दिँदैनन्। किन जान मान्दैनन् कर्मचारी ? पहिलो त, स्थानीय तहमा कर्मचारी जानै मान्दैनन्। मुख्य कारण हो कर्मचारीमा केन्द्रीकृत सोच (काठमाडौंमै) बस्ने रहर हुन्छ। दोस्रो, स्थानीय तहका जनप्रतिनिधिको दबाब र प्रभावमा चल्नुपर्ने बाध्यता। केही जनप्रतिनिधिले आफूलाई केन्द्र सरकारभन्दा पनि शक्तिशाली ठान्ने गरेकाले कर्मचारी जान डराउने गरेको संघीय मामिला तथा सामान्य प्रशासन मन्त्रालयका कर्मचारी बताउँछन्। मन्त्रालयका एक उच्च कर्मचारी भन्छन् कर्मचारीमा आफू लोक सेवा पास गरेर आएको दम्भ हुन्छ। अर्कोतिर स्थानीय तहका जनप्रतिनिधिमा स्वार्थ,महत्वकांक्षा, स्टन्ट, अनावश्यक राजनीतीकरण लगायतका कारण टकराव हुने गरेको छ। संघीय मामिला तथा सामान्य प्रशासन मन्त्रालयका सहसचिव एवं प्रवक्ता कालीप्रसाद पराजुलीका अनुसार हाल २२० स्थानीय तह निमित्तका भरमा छन्। पूर्वसंघीय मामिला तथा सामान्य प्रशासनमन्त्री लालबाबु पण्डित कर्मचारी स्थानीय तहमा नजान नमान्नुका धेरै कारण रहेको बताउँछन्। कर्मचारीको केन्द्रीकृत सोचदेखि जनप्रतिनिधिको महत्वकांक्षा लगायतका कारणले द्वन्द्व सिर्जना हुने गरेको उनको भनाइ छ। जनप्रतिनिधिको अनावश्यक दबाबप्रभावजनप्रतिनिधिका अनावश्यक दबाबप्रभावले कर्मचारी स्थानीय तहमा जान मान्दैनन्। रोजेको मान्छे पठाएमा काम लगाउने, नत्र हाजिर नै गर्न नदिने प्रवृत्ति स्थानीय तहमा देखिएको छ। यस्तो प्रवृत्तिले पनि स्थानीय तह अस्तव्यस्त छन्। पूर्वमन्त्री पण्डित यो प्रवृत्तिले प्रणालीमाथि नै प्रश्नचिन्ह खडा गरेको बताउँछन्। जनप्रतिनिधि र कर्मचारीबीचको द्वन्द्वले सेवा प्रवाहमा नराम्रोसँग असर परेको पनि उनी बताउँछन्। जनप्रतिनिधिले जिम्मेवारी, मर्यादा नै बिर्सिंदै गएका छन्, पूर्वमन्त्री पण्डित भन्छन्, प्रशासनिक नेतृत्व, व्यक्तिको महत्वकांक्षाले चलाउँछु भन्दा समस्या आएको छ। यसैकारण काठमाडौं महानगर लगायतका केही स्थानीय तहमा समस्या देखिएका छन्। यो अशोभनीय हो। स्थानीय तहका प्रमुखउपप्रमुखमा आफू अनुकूल नचले संघले पठाएका कर्मचारीलाई हतोत्साहित गर्ने, निरुत्साहित गर्ने र लखेट्ने प्रवृत्ति गलत रहेको उनको भनाइ छ। पूर्वमन्त्री पण्डित जनप्रतिनिधि र कर्मचारीले मिलेर कानुन सम्मत काम गरेमा मात्रै संघीयता, लोकतन्त्र सुदृढ हुँदै मुलुकको विकास समृद्धि सम्भव हुने बताउँछन्। उपत्यका नछाड्ने प्रवृत्तिकर्मचारीमा पनि उपत्यका नछाड्ने प्रवृत्ति बढेको छ। पूर्वमन्त्री पण्डित कर्मचारीमा केन्द्रीकृत सोच हाबी रहेको बताउँछन्। २०५९ देखि २०७४ सालसम्म तत्कालीन स्थानीय निकाय जनप्रतिनिधिविहीन बने। त्यो बेला स्थानीय निकाय कर्मचारीले चलाए। त्यस बेला स्थानीय निकायमा जान कर्मचारीमा तँछाडमछाड चल्थ्यो। जब राजनीतिक नेतृत्वको मातहतमा काम गर्नुपर्ने अवस्था आयो, कर्मचारीहरूले स्थानीय तह बोझ मान्न थाले। त्यसैकारण पनि सकेसम्म काठमाडौं बाहिर जान नपाए हुन्थ्यो भन्ने सोच कर्मचारीमा हावी भयो। जोखिम नलिने पछिल्लो समय कर्मचारीमा जोखिम नलिने प्रवृत्ति बढेको छ। जोखिम लिदा आफैं समस्यामा पर्ने र सामाजिक सञ्जालदेखि अख्तियारसम्म धाउनुपर्ने भएकाले उनीहरू जोखिम मोल्न तयार हँुदैनन्। काम गर्नेभन्दा नगर्ने प्रवृत्ति बढ्दै गएको छ। तुलनात्मक रूपमा स्थानीय तहमा बढी जोखिम हुने गरेको छ। त्यसकारण पनि कर्मचारी स्थानीय तहमा जान नमान्ने गरेको पूर्वमन्त्री पण्डितको अनुभव छ। रोजीरोजी जाने र लाने ठूला नेतादेखि मन्त्री र सांसदले समेत रोजीरोजी स्थानीय तहमा कर्मचारी लैजाने र त्यसअनुसार जाने प्रवृत्तिको विकास भयो। सुरुवातमा सामान्य लागे पनि पछिल्लो समय त्यसले विकृत रूप लिएको छ। पूर्वमन्त्री पण्डित भन्छन्, रोजीरोजी लाने र जाने प्रवृत्ति सरकारले विकास गर्यो, त्यो नै गलत भयो। सरुवा गरे पनि मनपरेको ठाउँ भए जाने, अन्य ठाउँमा सकेसम्म नजाने प्रवृत्ति कर्मचारीमा हाबी भएको पनि पूर्वमन्त्री पण्डित बताउँछन्। उनले कर्मचारीले कर्तव्य, अधिकार र जिम्मेवारी नै बिर्सिएको बताए। मनपरेको स्थानमा सरुवा नगरिए कम्प्युटरको कोड नै लिएर मन्त्रालयमै बस्ने र त्यसैकारण पनि मन्त्रालयमा कर्मचारीको जाम हुने गरेको उनले बताए। ट्रेड युनियन बाधक स्थानीय तहमा कर्मचारी पठाउन कर्मचारीका दलिय टेड युनियन बाधक हुने गरेका छन्। ट्रेड युनियनले मन्त्रीलाई विचरा बनाउने गरेको पनि कतिपय मन्त्रीको अनुभव छ। कि त ट्रेड युनियनले रोजेका ठाउँमा कर्मचारी पठाउनुपर्यो। कि त चुप बस्नुपर्यो, एक जना पूर्वमन्त्री भन्छन, कर्मचारी सरुवामा ट्रेड युनियनहरू हावी हुँदा पनि स्थानीय तहमा कर्मचारी पठाउन नसकिएको हो। दण्डहिनताको अवस्था अर्कोतिर, सरकारले पठाएको ठाउँमा नजाने र मनलाग्दी गर्ने प्रवृत्तिका कारण कर्मचारीतन्त्रमा दण्डहीनताको अवस्था छ। जब कर्मचारीतन्त्रमा दण्ड र कारवाहीको व्यवस्था सशक्त हुँदैन, यो प्रवृत्तिमा कमी नआउने पूर्वमन्त्री पण्डित बताउँछन। गाउँपालिका राष्ट्रिय महासंघका पूर्वमहासचिव बंशलाल तामाङले स्थानीय अधिकार र कर्तव्यका सम्बन्धमा कर्मचारीले अध्ययन गर्न नसक्दा समस्या आएको बताउँछन्। संघीय तहका प्रशासक र नेताद्वारा आफू अनुकूलका प्रशासकीय अधिकृत खटाउन खोज्दा समस्या आएको उनको भनाइ छ। मेरो अनुभवमा मुलुक संघीयतामा गए पनि कर्मचारी संयन्त्रमा परिवर्तन आउन सकेन्, स्थानीय तहको अधिकार र कर्तव्यका बारेमा अध्ययन गर्न सकेका छैनन्, उनले भने। संविधानले नै २२ वटा एकल अधिकार स्थानीय तहलाई दिएको स्मरण गराउँदै उनले भने, यस विषयमा ऐन, कानुन बनाएर जान सकिन्छ, तर यसमा विलम्ब भइरहेको छ। संघीय निजामति सेवा ऐन चाँडो ल्याउन सके यो समस्या केही हदसम्म समाधान हुने उनको भनाइ छ। उनी स्थानीय तहका नेतृत्वले पनि काम कारबाहीको शैली परिवर्तन गर्नुपर्ने बताउँछन्। पूर्वसचिव भरत थापा कर्मचारी र स्थानीय तहका पदाधिकारीको स्वार्थका कारण समस्या आएको बताउँछन्। कर्मचारी स्थायी सरकार हो, उ कानुन, नियमको परिधिभित्र रहेर काम गर्न खोज्छ, सरकारले लगाएको काम गर्छ, पूर्वसचिव थापा भन्छन्, तर राजनीतिक नेतृत्वमा भने मैले अहएको भनेको काम गर्नुपर्छ भन्ने मानसिकता छ। यसले पनि समस्या आएको हो। कर्मचारीतन्त्र अति राजनीतीकरणको भुमरीमा फसेकाले पनि यस्ता विवाद आइरहेको उनको भनाइ छ। कर्मचारी नै पार्टीगत रूपमा विभाजित छन्, कर्मचारीले स्वतन्त्र रूपमा काम गर्न सकेका छैनन्, उनले भने। ट्रान्सपरेन्सी इन्टरनेसनल नेपालका पूर्वअध्यक्षसमेत रहेका थापा भ्रष्टाचारले सीमा नाघेका कारणले पछिल्लो समयमा यस्ता विवादका घटना सार्वजनिक भइरहेको बताउँछन्। सामाजिक सञ्जालमार्फत कसैलाई आरोप लगाउने, दुनियाँ हसाउने काम भने कसैले पनि गर्न नहुने उनको तर्क छ। सामाजिक सञ्जालमा रडाको मच्चाउने काम राम्रो होइन, थापा भन्छन्, कर्मचारी र राजनीतिक नेतृत्वले भित्रभित्रै सुल्झाउने कुरा बाहिर ल्याउनु मुलुककै लागि घातक कुरा हो। के यो राष्ट्रहितमा छ ? छैन, केवल स्वार्थका लागि मात्रै हो। उनले पछिल्लो समयमा कर्मचारी अभिभावकविहीन भएको बताए। कर्मचारी त अहिले निरिह छन्, उनीहरूको हारगुहार गर्ने ठाउँ पनि छैन, ३३ महिना, ६६ महिना सरुवा भइरहेका छन् उनले भने,कर्मचारी र राजनीतिक नेतृत्वबीच भइरहेको रडाको दुखद् हो। भ्रष्टाचारको अखडा बन्दै छन् स्थानीय तह पछिल्लो समय स्थानीय तह भ्रष्टाचारको अखडा बन्दै गएका छन्। अख्तियारको २०८०८१ को वार्षिक प्रतिवेदनमा सबैभन्दा बढी संघीय मामिला (स्थानीय तह समेत) सँग सम्बन्धित ३८९१ प्रतिशत भ्रष्टाचारका उजुरी परेको उल्लेख छ। त्यसपश्चात्, शिक्षा (स्थानीय तहसमेत)१५७९ प्रतिशतका उजुरी परेका छन्। अख्तियारले आधाभन्दा बढी स्थानीय तहविरुद्ध मुद्दा चलाएको छ। अख्तियारको प्रतिवेदनअनुसार २०८०८१ मा सबैभन्दा बढी १ सय २ वटा मुद्दा स्थानीय तहका छन्। यो कुल मुद्दाको ५२ प्रतिशत हो। २०८१०८२ मा अख्तियारले २ सय १ वटा मुद्दा दायर गरेको छ। संघ सरकारका जनप्रतिनिधि तथा कर्मचारीविरुद्ध ७९ वटा मुद्दा छन्। प्रदेश सरकार जनप्रनिधि तथा कर्मचारीविरुद्ध २० वटा विषयमा मुद्दा दायर गरिएको छ। स्थानीय तहका जनप्रतिनिधि तथा कर्मचारीविरुद्ध १ सय २ मध्ये एकतिहाइ अर्थात् ३२ वटा मुद्दामा जनप्रतिनिधिसमेतलाई प्रतिवादी बनाइएको छ। जसमा वडाध्यक्ष ४३, प्रमुखअध्यक्ष २२, उपप्रमुखउपाध्यक्ष १९, जिसस प्रमुख १ र अन्य सदस्य १९ गरी १ सय ४ स्थानीय प्रतिनिधिलाई प्रतिवादी बनाइएको छ। स्थानीय तहका प्रतिवादी कायम गरिएका मुद्दामा सबैभन्दा धेरै गैरकानुनी लाभ वा हानिसँग ६२ जना जनप्रतिनिधिलाई प्रतिवादी बनाइएको छ। सार्वजनिक सम्पत्ति हानिनोक्सानीमा १९,राजस्व चुहावटहिनामिनामा १४, घुस रिसवत ८ र गैरकानुनी सम्पत्ति आर्जनमा एक जना जनप्रतिनिधि छन्। सर्लाहीको बागमती नगरपालिकाका प्रमुख भरत थापाविरुद्ध भरत ताल निर्माणमा अनियमितता गरी राज्यलाई ३३ करोड हानिनोक्सानी पुर्याएको आरोपको मुद्दा चलिरहेको छ भने अख्तियारले थापाविरुद्ध २०८० चैत २७ मा ५ करोड ३३ लाख अकुत सम्पत्ति आर्जनमा मुद्दा हालेको छ। उनका मुद्दै मुद्दा छन्। वन ऐनअनुसार पनि उनलाई मुद्दा चलाउने तयारी भइरहेको छ। काठमाडौंको नागर्जुन नगरपालिका मोहनबहादुर बस्नेतविरुद्ध पनि भ्रष्टाचार सम्पत्ति शुद्धीकरण, अकुत सम्पत्ति आर्जनको मुद्दा चलिरहेको छ। अख्तियारले बस्नेतविरुद्ध सम्पत्ति शुद्धीकरणतर्फ १३ करोड १२ लाख, भ्रष्टाचारतर्फ ९ करोड २२ लाख रुपैयाँको मुद्दा हालेको छ। संघ र प्रदेशमा पनि कर्मचारी र राजनीतिक नेतृत्व टकराव स्थानीय तहमा मात्रै होइन संघ र प्रदेशमा पनि कर्मचारी र राजनीतिक नेतृत्वबीच अन्तरद्वन्द्व अत्यधिक बढेको छ। लोक सेवा आयोगको परिक्षा पास गरेर आएका कर्मचारी र राजनीतिक गर्ने नेताहरूबीच टकराव चलिरहेको हुन्छ। नेताले अराएका काम कर्मचारीले अटेर गरिरहेका हुन्छन्। पछिल्लो समयमा जनप्रतिनिधिहरू अदालत जस्तै फैसला सुनाउन थालेका छन्। कर्मचारीले उनीहरूलाई भ्रष्टाचारी घोषणासम्म गरिदिन थालेका छन्। कर्मचारीतन्त्र स्थायी सरकारले हो। यो सयंन्त्र नचलेमा मुलुक नै चल्न सक्दैन्। अहिले त्यही भइरहेको छ। प्रधानमन्त्री केपी शर्मा ओलीले पटकपटक कर्मचारीको कामकारवाहीलाई लिएर प्रश्न उठाइरहेका छन्। उनीहरूको कामकारबाहीप्रति प्रधानमन्त्रीको असन्तुष्टि व्याप्त छ। सार्वजनिक समारोहमा नै प्रधानमन्त्रीले यस्तो असन्तुष्टि पोखिरहेका हुन्छन् भने पटकपटक सचिवहरू बोलाएरसमेत प्रधानमन्त्री ओलीले यस्तो असन्तुष्टि जनाउँदै आएका छन्। निवर्तमान प्रधानमन्त्री पुष्पकमल दाहालले प्रधानमन्त्री भएका बेला पटकपटक कर्मचारीको कामकारबाहीको विषयमा गुनासो गरेका थिए। उनले सत्ता भएका बेला यसो भनेका थिए ,परिवर्तन कार्यान्वयन गर्ने बेला पुराना कर्मचारीतन्त्रका हाकिमहरू बदलिएनन्। ऐन नियम कानुन मिल्दैन हजुर भन्दाभन्दै आन्दोलनबाट आएका नेताहरूको दिमाग खराब गर्ने काम तिनै कर्मचारीले गर्छन्। उनले यसो पनि भनेका थिए, हामीले खाली सामान्य राजनीतिक परिवर्तन गरेको मात्र होइन, सिस्टम परिवर्तन गरेको हो। गणतन्त्र, धर्म निरपेक्षता, संघीयता, समावेशिता जस्ता कुरा सामान्य राजनीतिक हेरफेरमात्र होइनन्। संविधानमा सबै मौलिक अधिकार लेखिएका छन्। दुनियाँको संविधानमा यति धेरै अधिकार छैनन्। तर, लागू गर्ने बेलामा पुरानो कर्मचारीतन्त्र बाधक हुन्छ। प्रदेशमा कर्मचारी जान मान्दैनन्। सिंहदरबारभित्रै बस्न खोज्छन्। अधिकार तल दिने भनेपछि पसीना आउँछ, माथि नै राख्न खोज्छन्। प्रत्येकजसो मन्त्रालयमा संघीय मन्त्री र सचिव तथा प्रदेश सरकारका मन्त्री र सचिवबीचमा खटपट, विवाद, लफडाका घटनाहरू शृंखलाबद्ध रूपमा आइरहेका छन्। मन्त्री र सचिव, स्थानीय तहका प्रमुख प्रशासकीय अधिकार र मेयरअध्यक्षबीचका विवाद सेवा प्रवाह नै प्रभावित भइरहेका छन्। समस्या कर्मचारीमा हो की राजनीति नेतृत्वमा ? यो गम्भीर प्रश्न उठेको छ। जसले संघ, प्रदेश र स्थानीय तहको कामकारबाहीमा विगतदेखि जस्ता घटना हुँदै आएका छन्। तत्कालीनमन्त्री मात्रिका यादवले तत्कालीन स्थानी विकास अधिकारीलाई शौचालयमा थुनिदिएका थिए भने मन्त्री करिमा वेगमले प्रमुख जिल्ला अधिकारीलाई कुटेकी थिइन्। २०६५ साल असार ४ गते ललितपुरका स्थानीय विकास अधिकारी(एलडीओ) डण्डुराज घिमिरेलाई वन तथा वातावरणमन्त्री रहेका यादवले शौचालयमा थुनेका थिए। तत्कालीन कृषि तथ सहकारीमन्त्री रहेको बेगमले २०६६ कात्तिक २४ गते पर्साका प्रमुख जिल्ला अधिकारी दुर्गाप्रसाद भण्डारीलाई थोत्रो गाडी पठाएको भन्दै हातपात गरेकी थिइन्। स्थानीय तहका प्रमुखउपप्रमुखमा आफू अनुकूल नचले संघले पठाएका कर्मचारीलाई हतोत्साहित गर्ने, निरुत्साहित गर्ने र लखेटने प्रवृत्ति गलत छ। अर्कोतिर, रोजीरोजी कर्मचारी लाने र त्यस अनुसार मात्रै स्थानीय तहमा जाने प्रवृत्ति सरकारले विकास गर्यो। यो पनि गलत भयो। लालबाबु पण्डित  पूर्वसामान्यप्रशासनमन्त्री सामाजिक सञ्जालमा रडाको मच्चाउने काम राम्रो होइन। कर्मचारी र राजनीतिक नेतृत्वले भित्रभित्रै सुल्झाउने कुरा बाहिर ल्याउनु मुलुककै लागि घातक हो। के यो राष्ट्रहितमा छ ? छैन, केवल स्वार्थको लागि मात्रै यस्तो भइरहेको छ।भरत थापा, पूर्वसचिव पहिल्यैको निर्णयमा कार्यकारीलाई प्रताडना, मेयर बालेनको दोहोरो भूमिका काठमाडौं महानगरपालिकाका प्रशासकीय प्रमुखको कार्यकक्षमा अहिले ताला लागेको छ। यसमा मेयर बालेन शाहको दोहोरो भूमिका छ। उनैद्वारा सिर्जित समस्यामा प्रमुख प्रशासकीय अधिकृत सरोज गुरागाईंलाई प्रताडना भइरहेको छ। मेयर साहसँग प्रमुख प्रशासकीय अधिकृत गुरागाईंको विवाद भएपछि उनले कार्यकक्षमा जानै पाएका छैनन्। उनले महानगरपालिकामा जाने वातावरण बनाइदिन बुधबार मात्रै संघीय सरकारसँग माग गरेका छन्। सामान्य प्रशासन मन्त्रालयका प्रवक्ता कालीप्रसाद पराजुलीले काठमाडौंमा प्रमुख प्रशासकीय अधिकृत गुरागाईंले काम फर्कन वातावरण बनाइदिन आग्रह गरेको बताए। उहाँले म खटाएको ठाउँमा गएर काम गर्न चाहन्छु, वातावरण बनाइदिनुपर्यो भनेर मन्त्रालयलाई पत्र दिनुभएको छ, पराजुलीले भने। प्रमुख प्रशासकीय अधिकृत गुरागाईलाई काममा फर्काउने वातावरण मिलाउने काम सरकारले गरिरहेको उनले बताए। पुरानो बसपार्क क्षेत्रमा निर्माण भइरहेको भ्यूटावरको नक्सा स्वीकृत गर्दा अनियमितता गरेको भन्दै प्रमुख प्रशासकीय अधिकृत गुरागाईंमाथि बालेनले छानबिन समिति बनाए। उक्त स्वीकृति पहिल्यै मेयर शाहको तोक आदेशमा भएको स्रोतले बतायो। त्यसलाई अघि बढाउने काम मात्र गुरागाईंले गरेका थिए। बालेनले सुरुमा सर्वोच्च अदालतका पूर्वन्यायाधीश शेखरप्रसाद पौडेलको अध्यक्षतामा छानबिन समिति बनाएका थिए। तर, पौडेलले बस्न अस्वीकार गरे। उनले नमानेपछि पूर्वसचिव शंकरप्रसाद पाण्डेलाई जिम्मेवारी दिइयो। समिति सदस्यमा सहरी योजना आयोगका उपाध्यक्ष सुमन नरसिंह राजभण्डारी र महानगरकै कानुनी सल्लाहकार महेश नेपाललाई सदस्य बनाइयो। त्यो समितिले समयमा काम नसकेर म्याद थपको माग गरेको थियो। तर, मेयर साहले म्याद थपको अनुमति दिएनन्। बरु उनले महानगरकै सार्वजनिक निर्माण विभाग, कानुन विभाग र सहरी व्यवस्थापन विभाग प्रमुखलाई राय पेश गर्न निर्देश गरे। यी विभागको राय संघीय मामिला मन्त्रालयमा पेस गरिएको छ। स्रोतका अनुसार प्रतिवेदनमा मेयर शाहकै गल्ती औंल्याइएको छ। त्यही भएर उनले प्रतिवेदन बुझ्न मानेका छैनन्। कार्यकारीलाई काममा फर्काउन पनि सहमति दिएका छैनन्। उल्टै सरकार र प्रधानमन्त्रीलाई दोष लगाइरहेका छन्। यसलाई लिएरु उपमेयर सुनिता डंगोलले समेत आपत्ति जनाइसकेकी छन्। पूर्वसंघीय मामिलामन्त्री लालबाबु पण्डितले मेयर शाहको शैलीलाई अशोभनीय भन्ने प्रतिक्रिया दिए। आफैं गल्ती गर्ने अनि प्रधानमन्त्रीलाई जोड्ने तरिका ठीक होइन, उनले भने। यो विवादले काठमाडौं महानगर बन्धक बनेको छ। बालेन मेयर भएपछि चार जना प्रमुख प्रशासकीय अधिकृत महानगरमा खटिएका छन्। जसमा दुई जनासँग मेयरको विवाद भएको थियो।"
पूर्वराजा लक्षित प्रचण्डको टिप्पणी सामन्ती प्रेतहरूले टाउको उठाउन खोजे जनताले समाप्त पार्नेछन्,"महोत्तरी : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले नेपाली जनताको बलबाट गलहत्याइए सामन्ती प्रेतहरूले टाउको उठाउने प्रयास गरे जनताकै बलबाट समाप्त हुने चेतावनी दिएका छन्। जनतासँग माओवादी, तराई मधेस जागरण अभियानअन्तर्गत माओवादी केन्द्र महोत्तरीले महोत्तरीको सम्सी गाउँपालिकामा आयोजित खबरदारी सभालाई सम्बोधन गर्दै उनले यस्तो बताएका हुन्। नेपाली जनताले परास्त गरिसकेका तत्वहरूले कहिलेकाहीँ टाउको उठाउने प्रयास गर्ने गरेको उल्लेख गर्दै उनले इतिहास पछाडि नफर्कने भएकाले यस्ता सपना नदेख्न चेतावनी दिए। अबको आवश्यकता जनताले प्राप्त गरेका अधिकारको रक्षा गर्दै प्रत्यक्ष निर्वाचित कार्यकारी प्रमुख, पूर्ण समानुपातिक निर्वाचन प्रणाली जस्ता अग्रगामी एजेन्डामा जानु रहेको उल्लेख गर्दै अध्यक्ष प्रचण्डले पछाडि फर्कनेतर्फ कसैले सोचे राम्रो नहुने बताए। उनले कुनै शासक र राजा महाराजाले जनतालाई अधिकार दिएको नभई जनताले आफ्नै बलमा अधिकार खोसेर ल्याएकाले यसको रक्षा, प्रयोग र विकास गर्न जनता र जनताको शक्ति माओवादीलाई बलियो बनाउनुपर्ने बताए। अध्यक्ष प्रचण्डले यथास्थितिमा मुलुक चल्न नसक्ने र अब नयाँ आन्दोलन आवश्यक रहेकाले त्यसको तयारीका लागि सबैभन्दा बढी उत्पीडित र अपहेलित बनाइएका वर्ग समुदायको घरमा पुग्नुपर्छ भनेर नै गम्भीर आत्मसमीक्षा सहित आफूहरू जनताको बीचमा आएको स्पष्ट गरे। अध्यक्ष प्रचण्डले पार्टीले अघि बढाएको हुलाकी मार्ग केन्द्रित अभियानले दक्षिण नेपाललाई राज्यको मूल प्रवाहमा जोड्दै नयाँ राष्ट्रिय एकता कायम गर्न सहयोग गर्ने विश्वास व्यक्त गरे। लामो समय अलपत्र परेको हुलाकी मार्ग अघि बढाउन आफूले २०७३ मा प्रधानमन्त्रीको रूपमा भारत भ्रमण गर्दा भारतीय प्रधानमन्त्री नरेन्द्र मोदीसँग छलफल गरी सहयोग सुचारु गरेपछि योजना अघि बढेको जानकारी दिए। यो मार्ग तराई मधेसको जीवन रेखा बन्ने र यसले दक्षिण नेपालको रुपान्तरणमा महत्त्वपूर्ण योगदान गर्ने उनले विश्वास गरे। महोत्तरीको विकास हिजोदेखि नै प्राथमिकतामा रहेको उल्लेख गर्दै अध्यक्ष प्रचण्डले जलेश्वरमा सुक्खा बन्दरगाह, सिचाइको व्यवस्था, भारतीय बाँधले पारेको असर न्यूनीकरण, मिटरव्याज पीडितका समस्या समाधान, शैक्षिक गुणस्तर वृद्धि, सबै ठाउँमा स्वास्थ्य सेवाको पहुँच विस्तार, मणिपाल कलेजले ओगटेको जग्गाको उपयोग आदिलाई थप प्राथमिकताका साथ बढाउने प्रतिबद्धता व्यक्त गरे। पछिल्लो समय माओवादी जनताको बीचमा कम आएकाले यसको फाइदा उठाएर मधेसवादी दलहरूले मधेसका जनतामा भ्रम सिर्जना गरेको उल्लेख गर्दै उनले अब मधेसवादी दलहरू अवसरवादी रहेको बताए। उनीहरू मधेसी जनताको पक्षमा भए संघीयताको पक्षमा माओवादीले सुरु गरेको अभियानमा जोडिन पनि आग्रह गरे। नेपाल समाजवादी पार्टीका अध्यक्ष महेन्द्रराय यादवले माओवादी जनयुद्ध र मधेस आन्दोलनका कारण मधेसी जनताले पहिचान, संघीयता, समावेशी, समानुपातिक अधिकार पाएको उल्लेख गर्दै मधेसवादी दल विभाजन र नातावाद कृपावादले अब मधेसको नेतृत्व गर्न सक्ने अवस्था नरहेकाले परिवर्तनको रक्षा गर्न माओवादीलाई बलियो बनाउने बेला आएको बताए। उपमहासचिव गिरिराजमणि पोख्रेलले सीमा क्षेत्रका जनताले राष्ट्रियताको रक्षा गरे पनि राज्यले सीमा क्षेत्रको विकास नदिएको उल्लेख गर्दै पार्टीले जनताको जीवन रूपान्तरण गर्ने कार्यक्रम अघि बढाउने बताए। अर्का उपमहासचिव जनार्दन शर्मा प्रभाकरले पार्टी रुपान्तरणसहित जनताको बीचमा फर्केको उल्लेख गर्दै जनताको जीवन रुपान्तरण नै पार्टीको अबको अभिष्ट भएको बताए।"
निष्कासन गरिएका नेपालीलाई हतकडी र नेल लगाएको भन्दै सांसदहरूको आपत्ति,काठमाडौं : सांसदहरूले अवैधरूपमा विभिन्न देशका बसेका नेपालीलाई फर्काउने क्रममा अमानवीय व्यवहार भएको भन्दै सरकारको ध्यनाकर्षण गराएका छन्। बिहीबार बसेको प्रतिनिधिसभा बैठकको आकस्मिक समयमा उनीहरूले अमानवीय व्यवहारका साथ नेपालीहरूलाई फर्काउने काम भएको भन्दै सरकारले यसमा ध्यान दिनुपर्ने जनाएका हुन्। अमेरिकाले निष्कासन गरेका ११ जना नेपालीलाई चार्टर जहाजबाट बुधबार नेपाल फर्काएको थियो। उनीहरूलाई हात र खुट्टामा हतकडी र नेल लगाएर नेपाल फर्काइएको थियो। सोही घटनालाई लिएर सांसदहरूले सरकारको ध्यानाकर्षण गराएका हुन्। बैठकमा कांग्रेस सांसद रामहरि खतिवडाले अमानवीय व्यवहारका काम बन्द हुनुपर्ने र मानव अधिकार मूल्य मान्यताका आधारमा नेपालीलाई फिर्ता गर्नुपर्ने र यसमा सरकारले ध्यान दिनुपर्ने उनले बताए। त्यस्तै उनले एनजीओ र आइएनजीओका नाममा आएका रकमको दुरुपयोग भएको भन्दै यसमा सरकारले श्वेतपत्र जारी गर्नुपर्ने धारणा राखे। त्यस्तै माओवादी सांसद देवेन्द्र पौडेलले मानवअधिकारका अन्तर्राष्ट्रिय मूल्य मान्यता विपरीत नेपालीलाई फिर्ता गरेको भन्दै आपत्ति जनाए। विदेशमा रहेका नेपालीलाई सुरक्षा गर्न र सहजरूपमा नेपालमा फिर्ता गर्नका लागि सरकारले गम्भीर कदम चाल्न उनले ध्यानाकर्षण गराए। उनले नेपालमा नै भविष्य देख्ने गरी युवाहरूलाई स्वदेश फर्काउने काम गर्न पनि सरकारको ध्यानाकर्षण गराए।
"जनताका कारण कांग्रेस लोकप्रिय भयो, बलियो बनाउन लागौं : देउवा",काठमाडौं : नेपाली कांग्रेसका सभापति शेरबहादुर देउवाले कांग्रेस बलियो भएमात्रै देशको समृद्धि हुने बताएका छन्। बिहीबार ललितपुरमा नेपाल भूतपूर्व सैनिक संघको छैठौं केन्द्रीय महाधिवेशन उद्घाटन गर्दै सभापति देउवाले जनताका कारण कांग्रेस लोकप्रिय पार्टी बनेको भन्दै कांग्रेस बलियो भएमात्रै देशको समृद्धि हुने बताएका हुन् । कांग्रेसलाई बलियो बनाउनका लागि शुभेच्छुक संस्थाहरु बलियो हुनुपर्ने उनले बताए । लोकतन्त्रमा मात्रै सबैका अधिकार सुरक्षित हुने भएकाले यसमा ध्यान दिन उनले आग्रह गरे । सभापति देउवाले गोर्खा भर्ति केन्द्रका बारेमा सरकारसँग कुरा भइरहेको भन्दै समस्या समधानका लागि कूटनीतिक तवरले कुरा अघि बढाउने प्रतिबद्धता जनाए। गोर्खा भूतपूर्व सैनिकको पेन्सनको विभेदका विषयमा समेत आफू जानकार रहेकाले यस विषयमा पनि आफूले सम्बन्धित निकायमा कुरा गर्ने उनको भनाइ छ।
लोडसेडिङ कुलमान घिसिङका कारण अन्त्य भएको होइन : ऊर्जामन्त्री,"काठमाडौं : ऊर्जा, जलस्रोत तथा सिँचाइमन्त्री दीपक खड्काले समयभित्र कार्यसम्पादन मूल्याङ्कन नबुझाएकाले विद्युत् प्राधिकरणका कार्यकारी निर्देशक कुलमान घिसिङलाई शून्य अंक दिनुपरेको बताएका छन्। बिहीबार प्रतिनिधिसभा बैठकमा मन्त्री खड्काले समयमै कार्यसम्पादन नबुझाएकाले कुलमानले अङ्क प्राप्त गर्न नसकेको बताए। समयभित्र कार्यसम्पादन मूल्याङ्कन नबुझाएपछि मन्त्रालयले पत्राचार गर्दा कुलमानले आफैंलाई नम्बर दिएर कार्यसम्पादन मूल्याङ्कन पठाएको तर्क गरे। मन्त्री खड्काले कुलमान घिसिङले सरकारलाई समेत नटेरेको भन्दै कानुनभन्दा माथि कोही हुन नसक्ने बताए। आफू मन्त्रालयमा आएपछि कुलमानप्रति धेरै उत्साहित भए पनि अध्ययन गर्दै जाँदा धेरै कमजोरी देखिएको बताए। उनले प्राधिकरणले उठाउन नसकेको वक्यौतालाई आधार मानेर नाफा देखाएको तर्क गरे। प्राधिकरणको सम्पत्ति तथा दायित्वको मूल्याङ्कनका लागि पटकपटक निर्णय भए पनि २५ वटाभन्दा बढी संस्थाको विवरण उपलब्ध नगराएको आरोप लगाए। मन्त्री खड्काले प्रक्रिया नै पूरा नगरी भारतसँग विद्युत् खरिदको सम्झौता गरेको जिकिर गरे। उनले कुलमानका कारण नभइ भारतबाट सहजरूपमा विद्युत् आपूर्तिका साथै मुलुकमा विद्युत् आयोजनाबाट थप उत्पादन भएकाले लोडसेडिङ अन्त्य भएको बताए।"
राष्ट्रियसभाबाट पनि पारित भयो पाँच अध्यादेश,"काठमाडौं : सरकारले जारी गरेका विभिन्न ६ मध्ये पाँच अध्यादेश राष्ट्रियसभाबाट पनि स्वीकृत भएको छ। बिहीबार राष्ट्रियसभाको बैठकमा विभिन्न पाँचवटा अध्यादेश निर्णयार्थ पेस भएका थिए। उक्त अध्यादेशहरू राष्ट्रियसभाबाट बहुमतले स्वीकृत गरिएको हो। सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, २०८१, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८१, निजीकरण (पहिलो संशोधन) अध्यादेश, २०८१, आर्थिक तथा व्यावसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने अध्यादेश, २०८१ र सहकारी सम्बन्धी केही नेपाल ऐनलाई संशोधन गर्ने अध्यादेश, २०८१ राष्ट्रियसभाबाट स्वीकृत भएको हो। त्यसअघि उक्त अध्यादेशविरुद्ध परेका विरोधका सूचनाहरू अस्वीकृत भएका थिए। यी अध्यादेश प्रतिनिधिसभाबाट बहुमतले पारित भइसकेका छन्। अध्यादेश संघीय संसदको दुवै सदनबाट पारित भएसँगै प्रतिस्थापन विधेयक ल्याउने बाटो खुलेको छ।"
"'स्वास्थ्य सचिव बढुवामा संविधान च्यात्ने काम भयो, स्वास्थ्य मन्त्रीले राजीनामा दिनुपर्छ'",काठमाडौं : स्वतन्त्र सांसद अमरेशकुमार सिंहले स्वास्थ्य मन्त्री प्रदीप पौडेलको राजीनामा माग गरेका छन्। बिहीबार प्रतिनिधिसभाको आकस्मिक समयमा बोल्दै सांसद सिंहले स्वास्थ्य मन्त्रालयको सचिवमा बढुवा गर्दा सिनियरलाई ख्याल नगरिएको भन्दै स्वास्थ्यमन्त्री पौडेलको राजीनामा माग गरेका हुन्। उनले सरकारले स्वास्थ्य मन्त्रालयको सचिव नियुक्त गर्दा संविधान च्यात्ने काम गरेको भन्दै आक्रोश व्यक्त गरे। सिंहले संगिता मिश्रसँग केही चिनजान नरहेपछि मधेसी भएकै कारण सिनियर भएर पनि उनलाई बढुवा नगरेको आरोप लगाए। मधेसी समुदायको एउटा आस्थाको केन्द्रलाई ठेस पुर्याउने काम सरकारले गरेको उनले बताए बुधबार बसेको मन्त्रिपरिषदको बैठकले स्वास्थ्य तथा जनसंख्या मन्त्रालयको सचिवमा डा विकास देवकोटालाई नियुक्त गर्ने निर्णय गरेको थियो। सिफारिस समितिले सचिवका लागि डा देवकोटासहित स्वास्थ्य मन्त्रालयमा १२औं तहमा रहेका डा संगिता मिश्र र डा टंक बाराकोटीको नामसमेत सिफारिस गरेको थियो।
राजतन्त्र ब्युँतने सपना नदेखे हुन्छ : प्रधानमन्त्री ओली,"महोत्तरी : प्रधानमन्त्री केपी शर्मा ओलीले मुलुक अब आत्मनिर्भरताको बाटोमा लाग्नुको विकल्प नभएको बताएका छन्। महोत्तरीको गौशाला नगरपालिका१, रामनगरमा आज नेपाल पल्प एण्ड पेपर इण्डष्ट्रिजको उद्घाटन गर्दै उनले औद्योगिक विकास र रोजगारी सिर्जनामा प्राथमिकता दिइने बताए। 'अब हामी आत्मनिर्भरताको बाटोमा लाग्नुको विकल्प छैन। सहकार्यका माध्यमबाट युवाहरूले आँपको खेती विकास गर्न सक्छन्, यसमा प्रदेश सरकारहरू पनि अघि सरुन्।' प्रधानमन्त्री ओलीले निजी क्षेत्रको प्रयास बिना समृद्धि हासिल नहुनेमा सरकार स्पष्ट रहेको बताए। उनले कागज उद्योग स्थापनाले चुलोचौकोमा सीमित सर्वसाधारणले सीप सिक्नुका साथै रोजगारी सिर्जना हुने बताए। आफ्नै कागज देशभित्र प्रयोग गर्ने अवसर र व्यापार घाटा सन्तुलनका लागि यस उद्योगले योगदान दिइ आत्मनिर्भर बनाउन सहयोग गर्ने विश्वास उनले व्यक्त गरे। प्रधानमन्त्री ओलीले वर्तमान सरकार केवल सरकारका लागि नभएर देश बनाउन आएको बताए। उनले हुलाकी राजमार्ग, सुनकोसी मरिनलगायतका योजना छिटो सम्पन्न गर्ने प्रतिबद्धता जनाए। 'अब अराजकता, बलमिच्याँइ र जालझेल चल्दैन,' उनले भने। उनले मुलुकमा अब राजतन्त्र नफर्कने उल्लेख गर्दै सबै संविधान अनुसार चल्नुपर्नेमा जोड दिए। आइएमई ग्रुपले स्थापना गरेको यस उद्योग सञ्चालनमा आएसँगै प्रयोग भइसकेका कागजबाट नेपालमै नयाँ कागज उत्पादन गर्न सकिने जनाइएको छ। जसका कारण कागज आयातमा कमी आउनेछ भने उद्योगले करिब तीन सयलाई रोजगारी दिने जनाएको छ।"
"राष्ट्रिय सभामा पाँच अध्यादेश निर्णयार्थ प्रस्तुत हुँदै, जसपा नेपालले समर्थन गर्ने","बुधबार बसेको प्रतिनिधिसभाको बैठकले पाँच वटै अध्यादेश स्वीकृत गरेको हो। काठमाडौं : सङ्घीय संसद्का दुवै सदनको बैठक आज बस्दै छ। प्रतिनिधिसभा बैठक दिउँसो १ बजे र राष्ट्रियसभाको बैठक सवा १ बजे बस्ने संसद् सचिवालयले जनाएको छ । प्रतिनिधिसभा बैठकमा उद्योग मन्त्री दामोदर भण्डारीले निकासी पैठारी नियमन विधेयकमाथि विचार गरियोस् भन्ने प्रस्ताव पेश गर्ने कार्यसूची छ। ५९ सदस्यीय राष्ट्रिय सभामा सबै सांसद उपस्थित भएको खण्डमा अध्यादेश स्वीकृतिका लागि ३० जना सांसद आवश्यक पर्छ । सरकारमा रहेका दलहरूसँग कांग्रेस (१६), नेकपा एमाले (१०) र लोकतान्त्रिक समाजवादी पार्टी (१) गरेर २७ जना सांसद छन्। मनोनीत सांसद डा अन्जान शाक्य र वामदेव गौतमले पनि अध्यादेश स्वीकृतिका लागि मत दिने सत्तारूढ दलहरूको विश्वास छ। जनमोर्चाले विरोध गरेकाले जनता समाजवादी पार्टी नेपाललाई साथ लिएर सरकार अगाडि बढ्न चाहेको छ। राष्ट्रियसभामा निर्णायक हैसियतमा रहेको जनता समाजवादी पार्टी जसपा, नेपालले भूमिसम्बन्धी अध्यादेश फिर्ता लिन पूर्वसर्त बनाएको थियो। भूमि सम्बन्धी अध्यादेशमा जसपा नेपाल र लोसपाले असहमति जनाएका कारण अझै थप छलफल गरेर प्रतिस्थापन विधेयक ल्याउने वा विधेयककै रुपमा एकैपटक दर्ता गर्ने भन्नेबारे छलफल भइरहेको छ। ललितपुरमा चलेको पार्टीको केन्द्रीय समिति बैठकले हाललाई सरकारलाई दिएको समर्थन कायमै राख्ने निर्णय गरेको हो। जसपा नेपालका प्रवक्ता मनिष सुमनले अध्यादेशको प्रक्रियाप्रति बैठकले असहमति जनाउँदै भूमिसम्बन्धी अध्यादेश फिर्ता दिन माग गरिएको बताए। अन्य पाँचवटा अध्यादेशलाई भने समर्थन जनाउने निर्णय गरिएको उनले जानकारी दिए। यी हुन् राष्ट्रिय सभामा प्रस्तुत हुन लागेका अध्यादेश"
काठमाडौं महानगरपालिकाका मेयर बालेनको दोहोरो भूमिका,"काठमाडौं : काठमाडौं महानगरपालिकाका प्रशासकीय प्रमुखको कार्यकक्षमा अहिले ताला लागेको छ। यसमा मेयर बालेन शाहको दोहोरो भूमिका छ। उनैद्वारा सिर्जित समस्यामा प्रमुख प्रशासकीय अधिकृत सरोज गुरागाईंलाई प्रताडना भइरहेको छ। मेयर साहसँग प्रमुख प्रशासकीय अधिकृत गुरागाईंको विवाद भएपछि उनले कार्यकक्षमा जानै पाएका छैनन्। उनले महानगरपालिकामा जाने वातावरण बनाइदिन बुधबार मात्रै संघीय सरकारसँग माग गरेका छन्। सामान्य प्रशासन मन्त्रालयका प्रवक्ता कालीप्रसाद पराजुलीले काठमाडौंमा प्रमुख प्रशासकीय अधिकृत गुरागाईंले काम फर्कन वातावरण बनाइदिन आग्रह गरेको बताए। उहाँले म खटाएको ठाउँमा गएर काम गर्न चाहन्छु, वातावरण बनाइदिनुपर्यो भनेर मन्त्रालयलाई पत्र दिनुभएको छ, पराजुलीले भने। प्रमुख प्रशासकीय अधिकृत गुरागाईलाई काममा फर्काउने वातावरण मिलाउने काम सरकारले गरिरहेको उनले बताए। पुरानो बसपार्क क्षेत्रमा निर्माण भइरहेको भ्यूटावरको नक्सा स्वीकृत गर्दा अनियमितता गरेको भन्दै प्रमुख प्रशासकीय अधिकृत गुरागाईंमाथि बालेनले छानबिन समिति बनाए। उक्त स्वीकृति पहिल्यै मेयर शाहको तोक आदेशमा भएको स्रोतले बतायो। त्यसलाई अघि बढाउने काम मात्र गुरागाईंले बालेनले सुरुमा सर्वोच्च अदालतका पूर्वन्यायाधीश शेखरप्रसाद पौडेलको अध्यक्षतामा छानबिन समिति बनाएका थिए। तर, पौडेलले बस्न अस्वीकार गरे। उनले नमानेपछि पूर्वसचिव शंकरप्रसाद पाण्डेलाई जिम्मेवारी दिइयो। समिति सदस्यमा सहरी योजना आयोगका उपाध्यक्ष सुमन नरसिंह राजभण्डारी र महानगरकै कानुनी सल्लाहकार महेश नेपाललाई सदस्य बनाइयो। त्यो समितिले समयमा काम नसकेर म्याद थपको माग गरेको थियो। तर, मेयर साहले म्याद थपको अनुमति दिएनन्। बरु उनले महानगरकै सार्वजनिक निर्माण विभाग, कानुन विभाग र सहरी व्यवस्थापन विभाग प्रमुखलाई राय पेश गर्न निर्देश गरे। यी विभागको राय संघीय मामिला मन्त्रालयमा पेस गरिएको छ। स्रोतका अनुसार प्रतिवेदनमा मेयर शाहकै गल्ती औंल्याइएको छ। त्यही भएर उनले प्रतिवेदन बुझ्न मानेका छैनन्। कार्यकारीलाई काममा फर्काउन पनि सहमति दिएका छैनन्। उल्टै सरकार र प्रधानमन्त्रीलाई दोष लगाइरहेका छन्। यसलाई लिएरु उपमेयर सुनिता डंगोलले समेत आपत्ति जनाइसकेकी छन्। पूर्वसंघीय मामिलामन्त्री लालबाबु पण्डितले मेयर शाहको शैलीलाई अशोभनीय भन्ने प्रतिक्रिया दिए। आफैं गल्ती गर्ने अनि प्रधानमन्त्रीलाई जोड्ने तरिका ठीक होइन, उनले भने। यो विवादले काठमाडौं महानगर बन्धक बनेको छ। बालेन मेयर भएपछि चार जना प्रमुख प्रशासकीय अधिकृत महानगरमा खटिएका छन्। जसमा दुई जनासँग मेयरको विवाद भएको थियो।"
नयाँ गभर्नर नियुक्त गर्न सिफारिस समिति बनाउने मन्त्रिपरिषद्को निर्णय,"काठमाडौं : नेपाल राष्ट्र बैंकको नयाँ गभर्नर नियुक्तिका लागि सिफारिस समिति गठन गर्न सरकारले अर्थ मन्त्रालयलाई स्वीकृति दिएको छ। बुधबार साँझ बालुवाटारमा बसेको मन्त्रिपरिषद् बैठकले नयाँ गभर्नर नियुक्तिको प्रक्रिया अगाडि बढाउनका लागि अर्थ मन्त्रालयलाई स्वीकृति दिएको हो। नेपाल राष्ट्र बैंकका गभर्नर महाप्रसाद अधिकारीको कार्यकाल आगामी चैत २४ गते समाप्त हुँदैछ। अधिकारीलाई सरकारले २०७६ चैत २४ गते पाँच वर्षका लागि गभर्नरमा नियुक्त गरेको थियो। अधिकारी गभर्नरमा नियुक्ति भएको समयमा प्रधानमन्त्री केपीशर्मा ओली र अर्थमन्त्री डा युवराज खतिवडा थिए। सिफारिस समिति अर्थमन्त्रीको संयोजकत्वमा हुने व्यवस्था रहेको छ। यता, गर्भनर अधिकारी पुन: गर्भनर हुने आशमा छन्। यद्यपी, स्रोतमा अनुसार यस पटक गभर्नर कांग्रेसको भागमा परेको छ। हाल कांग्रेस र एमालेको संयुक्त सरकार रहेको छ। गभर्नरको बन्नका लागि हालका डेपुटी गभर्नरद्वय निलम ढुंगाना, बमबहादुर मिश्रलगायतका व्यक्तिले लबिङ सुरु गरेका छन्। ३ जनाको नाम सिफारिस हुँदा डेपुटी गभर्नरमध्ये १ जनाको नाम सिफारिस हुनैपर्ने भएकोले उनीहरू २जनामध्ये एउटाको नाम मन्त्रिपरिषद्सम्म पुग्ने निश्चित छ। सिफारिस भएका ३ जनामध्ये एक जनालाई मन्त्रिपरिषद्ले गभर्नर नियुक्त गर्ने व्यवस्था छ।"
प्रधानमन्त्री ओलीको विज्ञ सल्लाहकारमा अग्नि खरेल नियुक्त,"काठमाडौं : प्रधानमन्त्री केपी शर्मा ओलीको विज्ञ सल्लाहकारमा अग्नि खरेल नियुक्त भएका छन्। बुधबार साँझ बालुवाटारमा बसेको मन्त्रिपरिषद् बैठकले पूर्वकानुनमन्त्रीसमेत रहेका खरेललाई विज्ञ सल्लाहकारमा नियुक्त गरेका हुन्। एमाले स्थायी कमिटी सदस्यसमेत रहेका खरेल यस अगाडि ओली प्रधानमन्त्री हुँदा खरेल महान्यायाधिवक्तामा नियुक्त भएका थिए। खरेल २०६४ र २०७० मा संविधानसभा सदस्यसमेत थिए। गौरादह३, झापा स्थायी घर भएका वरिष्ठ अधिवक्ता खरेल २०४२ सालदेखि कानुनी क्षेत्रमा संलग्न रहँदै बार एसोसिएसनको महासचिव समेत बनिसकेका छन्। २०४७ सालको संविधान निर्माणमा एमालेका तत्कालीन वरिष्ठ नेता माधवकुमार नेपालको कानुनी सहयोगीका रुपमा काम गरेका खरेल २०६३ सालको अन्तरिम संविधान मस्यौदा समितिका सदस्य पनि थिए।"
पत्रकारले पत्रकारिता मात्र गरिदिए समस्या हल हुन्छ,"काठमाडौं : प्रेस काउन्सिल नेपालका अध्यक्ष बालकृष्ण बस्नेतले पत्रकारिता क्षेत्रमा शुद्धीकरणको आवश्यकता रहेको बताएका छन्। संघीय संसद् सचिवालयले युट्युब पत्रकार प्रकाश वली र किशोरकुमार श्रेष्ठको संसद् प्रवेश पास निलम्बन गरेलगत्तै पत्रकारको नियामक निकाय काउन्सिलका अध्यक्षको धारणा सार्वजनिक भएको ह । पत्रकार पत्रकार मात्र भइरहे र पत्रकारले पत्रकारिता बाहेक अरू सबै काम गर्ने अहिलेको कतिपय प्रवृत्तिको अन्त हुन सके, हिजोआज देखिएका समस्या आफैं हल हुन्छन्, अध्यक्ष बस्नेतको भनाइ छ । संसद् सचिवालयले पत्रकारिताको मर्यादा र आचारसंहिताको पालना गराउन संसद् प्रवेश पास निलम्बन गरेको बताएको छ। प्रधानमन्त्री केपी शर्मा ओली र सांसदहरूसँग संवादका क्रममा अमर्यादित शब्द प्रयोग गरेको भन्दै महासचिव स्तरीय निर्णयबाट प्रवेश पास निलम्बन गरिएको हो। संसद सचिवालयले पत्रकारलाई संसदभित्र रिपोर्टिङका लागि पास उपलब्ध गराउँदै आएको छ। यस घटनाले पत्रकारिताको मर्यादा, स्वतन्त्रता र दायित्वबारे नयाँ बहस सुरु गरेको छ। युट्युब पत्रकार प्रकाश वली र किशोरकुमार श्रेष्ठको संसद प्रवेश पास निलम्बनका विषयमा पत्रकारहरूको मिश्रित धारणा आइरहेको छ ।"
प्रधानमन्त्रीबाट नयाँ प्रविधिमा आधारित कागज उद्योगको उद्घाटन,"महोत्तरी : प्रधानमन्त्री केपी शर्मा ओलीले नेपाल पल्प एण्ड पेपर इण्डष्ट्रिजको आज उद्घाटन गरेका छन्। महोत्तरीको गौशाला नगरपालिका१, रामनगरमा आयोजित कार्यक्रमबीच प्रधानमन्त्री ओलीले सो उद्योगको उद्घाटन गरेका हुन्। प्रधानमन्त्री ओलीले उद्योग स्थापनाले चुलो चौकोमा सीमित रहनेहरूका लागि पनि सीपका साथै रोजगारी सिर्जना गर्ने बताए। उनले आफ्नै कागज देशभित्र प्रयोग गर्ने अवसर र व्यापार घाटा सन्तुलनका लागि यसले योगदान दिइ आत्मनिर्भर बनाउन सहयोग गर्ने विश्वास व्यक्त गरे। प्रधानमन्त्री ओलीले निजी क्षेत्रको प्रयासबिना समृद्धि हासिल नहुनेमा सरकार स्पष्ट रहेकोले औद्योगिक विकास र रोजगारी सृजनामा प्राथमिकता दिइने जनाए। उनले भने, अब हामी आत्मनिर्भरताको बाटोमा लाग्नुको विकल्प छैन। सहकार्यका माध्यमबाट युवाहरूले आँपको खेती विकास गर्न सक्छन्। यसमा प्रदेश सरकारहरू पनि अघि सरुन्। आइएमइ ग्रुपको यो उद्योग स्थापना भएसँगै नेपालमा पहिलो पटक नष्ट भएका कागजबाट नयाँ कागज उत्पादन भई आयात कम गर्न सहयोग पुग्नेछ। यस उद्योगले करिब तीन सयको रोजगारी दिनेछ। नेपालमा वार्षिक करिब डेढ लाख मेट्रिक टन कागज खपत हुने गरेको छ।"
अनि मारिदिए,"भैरहवा : नामअजय उर्फ अमिरीका थार। वर्ष४२। पेसामजदुरी। मुद्दाकर्तव्य ज्यान। जिल्ला प्रहरी कार्यालय रूपन्देहीको अपराध अनुसन्धान शाखामा एक व्यक्तिको आपराधिक परिचय हो यो। २०८० मंसिर २५ गते हातहतियार खरखजाना मुद्दामा पक्राउ परी जेल सजाय भोगेर बाहिरिएका थारू फेरि जघन्य अपराधमा जोडिएका छन्। जेठीले छाडेपछि घरमा कान्छी श्रीमती भित्र्याएका उनको सम्बन्ध कान्छीसँग पनि सुमधुर रहेन। कान्छीले पनि छाडेर परपुरुषसँग गएपछि मजदुरी गरेर हाल सियारी गाउँपालिका२ च्याङ्ठामा चार वर्षीया छोरी र आमाको लालनपालन गर्दै आएका उनी हत्याको आरोपमा प्रहरी हिरासतमा छन्। मजदुरीको सिलसिलमा बुटवलमा बसेर लेबर काम गर्दै आएका थिए। सधैंझै गत फागुन ७ गते पनि उधारो खाता चल्ने बुटवलको मिलनचोकस्थित मजदुरहरूको मदिरा अड्डा बी एन्ड बी खाजा घरमा उनी लोकल मदिरा पिउन पसे। उनका ठेकेदार पनि साथ थिए। त्यही अड्डा मा बुटवल क्षेत्रमा बसेर मजदुरी गर्ने दाङको लमही नगरपालिका७ उच्च लिम्बूको संगीता चौधरी (४०) पनि मदिरा पिउन पसिन्। दुवै जना खाजा घर को नियमित ग्राहक थिए। तर, दुवै जनाबीच चिनजान थिएन। संगीताको २०६७ सालमा श्रीमान्सँग सम्बन्धविच्छेद भइसकेको थियो। उनको छोरा पनि मजदुरी गर्छन् र छोरीको विवाह भइसकेको छ। मजदुरीका लागि दाङबाट बुटवल आउजाउ गरिरहन्थिन् उनी। प्रहरीका अनुसार मदिरा पिउन पसेका दुवै जनाबीच त्यही परिचय भयो। सहकर्मीको साइकल मागेर मदिरा पिउन आएकी संगीतालाई अजयले आफूले कालिकानगरस्थित मजदुर क्याम्प पुर्याइदिने प्रस्तावमा उनी राजी भइन्। त्यहाँबाट दुवै जना साइकलमा सँगै घटनास्थलतर्फ आएको देखिन्छ, जिल्ला प्रहरी कार्यालय रूपन्देहीका डीएसपी एवं सूचना अधिकारी सुरज कार्कीले भने, बुटवलबाट साइकलमा लामो दूरीको यात्रा तय गरेर भगदरी पुगेपछि झैझगडा हुँदा थारूले संगीताको हत्या गरेको अनुसन्धानबाट खुलेको छ। गत फागुन ८ गते संगीताको सियारी गाउँपालिका२ भगदरीस्थित सडक किनारको खेतमा अनुहार पहिचान नहुने गरी हत्या भएको अवस्थामा शव बरामद भएको थियो। बिनायोजना तत्काल घटाइएको घटना र पहिचान नभएको शव भएकोले घटनाको पहेंली सुल्झाउन चुनौतीपूर्ण थियो, रूपन्देहीका एसपी रञ्जितसिंह राठौरले भने, तर, हामीले सहज रूपमा म्यानुअल्ली र प्रविधि दुवैको सहायताले अनुसन्धानलाई निष्कर्षमा पुर्यायौं। थारूको प्रारम्भिक बयान अनुसार घटनास्थल क्षेत्रतर्फ पुग्नुअघि बाटोमा दुवै जनाले पुनः मदिरा पिएका थिए। घटना भएको वडामै थारूको घर पर्दछ। संगीतालाई उनी आफ्नो घर लैजाने योजनाअनुसार त्यहाँबाट सँगै लिएर आएका थिए। अनुसन्धानमा भगदरी पुगेपछि थारूले राखेको यौन सम्पर्कको प्रस्तावमा संगीताले नमानेर प्रतिकार गरेको खुलेको छ, डीएसपी कार्कीले भने, प्रतिकारको क्रममा संगीता लडेर ढुंगामा खस्दा चोट लागेर नउठेपछि थारूले आफू फस्न सक्ने मनोविज्ञान बनाउँदै मार्ने नियतले त्यही ढुंगाले अनुहार पहिचान नहुने गरी संगीताको कञ्चटमा पटकपटक हानेर हत्या गरेको देखिन्छ। प्रारम्भिक बयानमा थारूले हत्या गरेको स्वीकार गरेको र अनुसन्धानमा प्राप्त प्रमाणको आधारले पनि घटनामा थारूकै संलग्नता देखिएको उनी बताउँछन्। घटनामा संगीतासँग जबरजस्ती भएको त अनुसन्धानमा खुलेको छ तर करणी भएको छ वा छैन ? भन्ने विषयमा अनुसन्धान हुँदैछ, उनले भने, हामीले शवबाट संकलित भेजिनल स्वाब परीक्षणका लागि पठाएका छौं। रिपोर्ट आइसकेको छैन। थारूले भने करणी नगरेको प्रारम्भिक बयानमा दाबी गरेका छन्। यसरी भयो अनुसन्धान घटनाबारे प्रहरी कार्यालयमा जानकारी आएपछि तालिम प्राप्त कुकुरसहित पुगेको प्रहरी टोलीले क्राइम सिनबाट हत्यामा प्रयोग भएको ढुंगा, मृतकले प्रयोग गर्ने सेलफोन, कालो टोपी र चप्पल बरामद गर्यो। अनुसन्धानमा खटाइएको कुकुरले टोपी सुँघेर महिला आएको मार्गतर्फ डोर्यायो। सफलता हात लागेन। लगत्तै रूपन्देहीका एसपी राठौरले घटनाको अनुसन्धानको लागि डीएसपी कार्कीको संयोजकत्वमा सात सदस्यीय अनुसन्धान टोली गठन गरे। त्यसपछि पहिचान नभएको महिलाको मर्डर मिस्ट्री सुल्झाउनतर्फ टोली अघि बढ्यो। घटनास्थलबाट बरामद सेलफोन नै अनुसन्धानको पहिलो कडी बन्न पुग्यो, अनुसन्धानमा खटिएका डीएसपी कार्कीले भने, सेलफोनमा आइरहेको फोनको नम्बरमा सम्पर्क गर्दा संगीताको पहिचान खुल्न पुग्यो। उनी बुटवलको कालिकानगरस्थित लेबर क्याम्प बसेर मजदुरी गर्ने विवरण खुलेपछि प्रहरीको एउटा टोली क्याम्पतर्फ र अर्को टोली सेलफोनमा बरामद सिमको नम्बरको सीडीआर (कल डिटेल रिपोर्ट) तर्फको विश्लेषणमा लाग्यो। क्याम्पमा टोली पुगेर मजदुरहरूबाट आवश्यक सूचना संकलन थाल्यो। केही मजदुर त्यही दिनदेखि बिदामा गएको लगायतका शंकास्पद विषयहरू प्रहरी अघि आयो। र, साथै सहकर्मीहरूबाट संगीता साहुनीको पसल मा खाजा खान जाने गरेको विषय पनि खुल्यो। र, घटनाको दिन पनि उनी मिलनचोक पुगेर आउने भन्दै सहकर्मीको साइकल लिएर निस्किएकी थिइन्। जसलाई प्रहरीले गम्भीरतापूर्वक लियो। त्यसपछि प्रहरीले साहुनीको पसल बाट केही क्लु आउन सक्ने भन्दै पसल खोज्न सुरु गर्यो। मजदुर क्याम्पबाट संगीता साहुनीको पसल मा जाने गरेको त खुल्यो तर त्यो पसल कता छ ? नाम के हो ? भन्ने केही खुलेको थिएन। सयौं यस्ता पसलको बीचमा त्यो एउटा पसल हामीलाई खोज्नु थियो, उनले भने, बुटवल प्रहरीसमेतको सहायतामा त्यो पसलको खोजीमा लाग्यौं। अतः साहुनीको पसल अर्थात् बी एन्ड बी खाजा घर फेला पार्यौं। खाजा घर सञ्चालकले संगीता नियमित ग्राहकबाहेक विषयमा नखुलेपछि प्रहरीले उनलाई सस्पेक्ट को सूचीमा राखेर निगरानी गर्न सुरु गर्यो। सञ्चालकबाट संगीता आउने गरेको बाहेक महत्त्वपूर्ण विषय हात नलागेपछि प्रहरीले त्यस क्षेत्रको सीसीटीभी खोजेर फुटेज संकलन गर्न सुरु गर्यो। उता सेलफोनबाट प्राप्त सिम नम्बरको सीडीआरबाट खासै उपलब्धि भएन। तर, शंकास्पदहरूसँग सोधपुछ थालिएको थियो।"
"भागेर विवाह गर्ने युवायुवती, दुःख पाउने बुवाआमा","परासी : घटना १ पाल्हीनन्दन गाउँपालिका ६ की २१ वर्षीया युवतीको यही फागुन महिनामा विवाह फिक्स गरिएको थिय। विवाहका लागि आवश्यक पर्ने सम्पूर्ण सामान किनमेल गरी परिवारले निम्तोकार्ड बाँडिसकेका थिए। तर, उनी फागुन ५ गते गाउँकै अन्दाजी २२ वर्षका युवकसँग भागिन्। माली थरका केटाले छोरी भगाएको भन्दै चौधरी थर भएका केटी पक्षका परिवारले जिल्ला प्रहरी कार्यालयमा निवेदन दिए। दुवै पक्षका परिवारलाई बोलाएर प्रहरी कार्यालयमा छलफल गरियो। पटक पटक छलफलका लागि बोलाउने गरिएपछि केटा पक्षको घरमा ताला लागेको छ। घरमा कोही छैनन्। भागेर गएका केटाकेटी पनि अहिलेसम्म सम्पर्कमा आएका छैनन्। घटना २ पाल्हीनन्दन गाउँपालिका६ की १७ वर्षीया किशोरीलाई सोही गाउँका २० वर्षीय युवकले गत माघ १४ गते भगाए। नाउ थर भएका केटासँग भागेको भनी खातुन थर भएकी केटी पक्षका परिवारले प्रहरी कार्यालयमा निवेदन दिए। पटकपटक केटी पक्षका परिवार प्रहरीकहाँ छोरीको अवस्थाका बारेमा बुझ्न आउने गरेका छन्। तर, उनीहरूको अत्तोपत्तो छैन। केटाका परिवारलाई प्रहरीले तारेखमा बोलाएर सोध्ने गरेको छ। प्रहरी कार्यालयमा तारेख दिन आएका केटाका बाबुले भने, छोरा सम्पर्कमा छैन कहाँ खोजौं ? पटकपटक प्रहरी कार्यालय जांदा हैरानै भइसक्यो। घटना ३ पाल्हीनन्दन गाउँपालिका ३ कै २० वर्षीय धोबी थरका युवकले खातुन थरकी १६ वर्षीया किशोरीलाई भगाएपछि गत मंगलबार ठूलै घटना भयो। दुवै पक्षबीच भएको झडपका क्रममा गाडीले ठक्कर दिँदा एक जनाको मृत्युसमेत भयो। एक जना घाइते भए। माघ ९ गते भागेका जोडी भने अहिलेसम्म सम्पर्कमा छैनन्। यी केही प्रतिनिधिमूलक घटना हुन। बाबुआमाले विवाह तय गरिसकेपछि युवायुवती प्रेम सम्वन्धका कारण भागेर विवाह गर्ने चलन जिल्लामा ह्वात्तै बढेको छ। यसरी भागेर जाने युवती पक्षकाले युवक पक्ष विरुद्ध प्रहरीमा उजुरी दिन्छन। र, युवक पक्षका बुवाआमाले प्रहरीमा धाउदा धाउंदै सास्ती व्यहोर्न गरेका छन। यसरी भागेर विवाह गर्नेमा अन्तरजातीय र अन्तरसमुदायका धेरै छन्। भागेर गएपछि गाउँमा दुई पक्षका परिवारबीच झगडासमेत हुने गरेको छ। प्रेम सम्बन्धका कारण भागेर विवाह गर्दा गाउँघरमा झै झगडा हुने गरेको प्रहरीले बताएको छ। जिल्ला प्रहरी कार्यालयको महिला बालबालिका तथा ज्येष्ठ नागरिक सेवा केन्द्रकी सहायक निरीक्षक यशोदा विकले भागेर जाने केटी पक्षकाले भगाउने केटाको नामै किटान गरेर दैनिकजसो निवेदन दर्ता हुने गरेको जानकारी दिईन। निवेदन दिन आउने सबैजसो मधेस समुदायका छन्। युवती पक्षका परिवारले निवेदन दिएपछि युवक पक्षका परिवारले सास्ती व्यहोर्नु परेको गुनासो गरेका छन्। प्रहरीले युवक पक्षका परिवारलाई भागेका जोडी बोलाएर ल्याउन दबाब दिने गर्छन। युवती भगाएर लिने अधिकांशलाई आफ्नो छोराका बारेमा जानकारी भए पनि बताउन नचाहने गरेको प्रहरीको भनाइ छ। केहीलाई आफ्नो छोरा कहाँ छ भन्नेमा अत्तोपत्तोसमेत नहुने गरेको पाइएको छ। छोरी हराएको भन्दै खोजतलासका लागि निवेदन आएपछि दुवै पक्षलाई बोलाएर छलफल गराउने गरेको जिल्ला प्रहरी कार्यालयका सूचना अधिकारी प्रहरी निरीक्षक नारायण थापाले बताए। छलफलका क्रममा भागेका जोडीहरू आएमा उनीहरूलाई परिवारको जिम्मा लगाउने गरेको थापाले बताए। विवाहका लागि केटा र केटी दुवैको उमेर २० वर्ष पुगेको हुनुपर्ने कानुनी व्यवस्था छ। केही उमेर नपुगेका पनि भागेका छन्। केही उमेर पुगेरै भागेका छन्। जुनसुकै उमेरका भए पनि हामीले परिवारकै जिम्मा लगाएर पठाउने गरेका छौं, थापाले भने। केटाकेटी भागेपछि पहिलो जानकारी केटा पक्षलाई बढी हुने गरेकाले उनीहरूलाई सोधपुछका लागि बोलाउने गरिएको प्रहरीको भनाइ छ। चेलीबेटी बेचबिखन, लोभलालच देखाई ललाइफकाई लगेकालगायतका विषयमा कारबाही हुन सक्छ भनेपछि केहीले भागेका जोडीलाई बोलाउने गरेका छन्। हामीले भागेका जोडीहरूले पनि गलत निर्णय नलिऊन् भनेर उनीहरूकै लागि परिवारलाई बोलाएर दबाब दिएजस्तो गर्ने गरेका हौं, प्रहरी निरीक्षक थापाले भने। प्रहरीको तथ्यांकअनुसार जिल्लामा आर्थिक वर्ष ०८१०८२ मा २ सय २४ जना व्यक्ति हराएको भन्दै निवेदन परेका छन्। जसमा १ सय १८ जना महिला छन्। हराएका भनिएका अधिकांश भागेर जाने जोडी रहेको प्रहरीले जनाएको छ। अन्य ज्येष्ठ नागरिक, बालबालिका हराएको भन्दै प्रहरी कार्यालयमा निवेदन परेका हुन्। उक्त आर्थिक वर्षमा हराएका सबै फेला परेर परिवारको जिम्मा लगाइएको छ। त्यसैगरी चालु आर्थिक वर्षको साउनदेखि माघ मसान्तसम्म १ सय ३७ जना हराएको भन्दै निवेदन परेको छ। महिलाको संख्या ७६ छ। तीमध्ये पनि भागेर जाने जोडीको संख्या बढी छ। हराएकामध्ये ७२ जना फेला परेका छन्। चार जना सम्पर्कमा छैनन्। खोजी कार्यका लागि उनीहरूका परिवार र प्रहरी आफैंले पनि खोजी कार्य गरिरहेको प्रहरीले जनाएको छ। प्रेम सम्बन्धले निम्त्याएको घटना प्रेम सम्बन्धमा परेका युवायुवती भागेको विषयमा उत्पन्न भएको विवादले गत मंगलबार नवलपरासीको पाल्हीनन्दन गाउँपालिका३ बेलासपुर तनावग्रस्त बन्यो। प्रेम सम्बन्धपश्चात् भागेका केटा र केटी पक्षबीच झडप भयो। झडपका क्रममा केटा पक्षको समूहले केटी पक्षका आफन्तको पुरानो टायर गोदाममा समेत आगजनी गरी ध्वस्त बनाइदिए। केटा र केटी पक्षको घर सोही वडाको छोट्की कुश्मा गाउँमा छ। केटी पक्षका हजुरबुवा नाता पर्ने मोहरम पावरिया (मुसलमान) को घर भने बेलासपुरमा छ। केटा पक्षबाट आएका गाउँलेको समूहले मोहरमको बेलासपुरमा रहेको पुरानो टायर गोदाममा आगजनी गरेका हुन्। धोबी थर भएका २० वर्षीय केटासँग भएको प्रेम सम्बन्धको विषयलाई लिएर विवाद भएको हो। धोबीसँग भागेकी खातुन थरकी केटीको उमेर १६ वर्ष छ। सोमबार साँझ युवकका भाइ एजेन्द्र धोबी काम विशेषले बेलासपुर आउँदा मोहरमका छोरा सोवरती पावरियासहितको समूहले कुटपिट गरेपछि विवादले उग्ररूप लिएको हो। विवादमा दुवै पक्षका घाइते भएका थिए। कुटपिटबारे प्रहरी कार्यालयमा ठाडो निवेदन दिएपछि वडाध्यक्षको रोहबरमा मंगलबार बिहान दुवै पक्षलाई छलफलका लागि बोलाउने गरी पठाइएको थियो। तर, मंगलबार बिहान केटा पक्षको समूह बेलासपुर पुगेपछि तनाव सिर्जना भएको जिल्ला प्रहरी कार्यालयका सूचना अधिकारी प्रहरी निरीक्षक नारायण थापाले बताए। केटी पक्षले घरको छतमाथिबाट ढुंगा हान्ने र केटा पक्षले तलबाट ढुंगा प्रहार गर्न सुरु गरेका थिए। दुई समूहबीच झडप भइरहँदा मोहरमका छोरा सोवरातीले केटा पक्षको समूहमाथि अन्धाधुन्ध मिनी ट्रक दौडाउँदा दुई जना घाइते भएका थिए। घाइतेमध्ये केटा पक्षका विजय धवलको मृत्यु भएको छ। घाइते भएका केटा पक्षकै बैजनाथप्रसाद लोनिया उपचारपछि घर फर्केको प्रहरी निरीक्षक नारायण थापाले जानकारी दिए। गाडीको ठक्करले घाइते भएपछि आक्रोशित बनेको केटा पक्षको समूहले टायर गोदाममा आगजनी सुरु गरेका थिए। आगो बिस्तारै मोहरमको घरमा सल्किन थालेपछि घरमाथि बसेका महिलालाई प्रहरीले बाहिर निकालेको थियो। प्रहरी निरीक्षक थापाका अनुसार घरमा आगो सल्किन थालेपछि छतमाथि रहेका महिलालाई प्रहरी टोली गएर बाहिर निकालेको थियो। तर, मोहरम आउन मानेनन्। ढोका फोडेर मोहरमलाई प्रहरीले बाहिर ल्याएको थियो। भिडले घेरेपछि मोहरमलाई बचाउन नजिकैको गल्ला राखेको घरमा पुर्याइएको थियो। त्यहाँ पनि आक्रमण हुन सक्ने भएपछि मोहरमलाई सुरक्षाकर्मीले घेरेर प्रहरीको गाडीमा राखेर लैजाने क्रममा गाडी अगाडि मुढा तेस्यर्नएर बलेको टायर गाडीमा फ्याक्दा गाडीमा आगो लागेको प्रहरी निरीक्षक थापाले बताए। समयमा एम्बुलेन्स पनि आएन। मोहरमलाई बचाउन खोज्दा आक्रोशित समूहले इलाका प्रहरी कार्यालयको गाडीमा आगजनी गरे, प्रहरी निरीक्षक थापाले भने। त्यसपछि स्थिति नियन्त्रणमा लिन प्रहरीले ५ राउन्ड अश्रु ग्यास र ३ राउन्ड हवाई फायर गरेको प्रहरीले जनाएको छ। झडपमा केही स्थानीय र सुरक्षाकर्मी घाइते भएका थिए। बेलासपुरमा गत मंगलबार भएको घटनामा चार जनामाथि मुद्दा चलाइएको छ। प्रेम सम्बन्धको विषयलाई लिएर उत्पन्न विवादमा झडप हुँदा भएको घटनामा संलग्न भएको आरोपमा प्रहरीले गाडी चालकसहित चार जनालाई मुद्दा चलाएको हो। उनीहरू माथि सवारी ज्यान र आपराधिक उपद्रव अभियोगमा मुद्दा चलाइएको जिल्ला प्रहरी कार्यालयका सूचना अधिकारी प्रहरी निरीक्षक नारायण थापाले जानकारी दिए।"
"पदले मन्त्री, स्वभावले भुइँमान्छे","बुटवल : राजनीतिकर्मीलाई एकपटक मन्त्री हुन मन कसलाई पो लाग्दैन। जनतासामु मन्त्री पद र त्यसपछि हुने तडकभडक देखाउन पनि नेताहरू जसरी नि मन्त्री हुन तडाछमछाड गर्छन्। लालायित हुन्छन्। भुइँमान्छेको मतले सांसद र मन्त्री भएकाहरू सत्तामा पुगेपछि नागरिकलाई भुसुक्कै बिर्सन्छन्। झन् सम्झनुको साटो भुल्दै जान्छन्। नागरिकले सधैंभरि सम्झने वा क्षणभरमै बिर्सनै उसको कर्मले मात्र बताउने हो। सहरका मन्त्रालयमा गाउँका नागरिकको सहज पहुँच पुग्दैन। फाँटेको कपडा र चप्पल लगाएर मन्त्रालय पुग्नेहरूलाई कसैले चिन्दैनन्। सम्मान गर्नुको साटो हेपाह को नजरले हेर्ने गरेका कैंयन उदाहरण छन्। तर, लुम्बिनी प्रदेशका एक मन्त्री जसलाई देखावटी तडकभडकले कहिल्यै छोएन। उनी पदले मन्त्री हुन्। तर, स्वभावले भुइँमान्छे। उनको आफ्नै पन छ। विशेषता छ। साधारण जीवनशैली नै उनको खास नबिर्सने चिनारी हो। मन्त्री पद त अस्थायी हो, स्थायी त आफूलाई माया गर्ने जनता हुन्। हो, उनको यही सोँचले गर्दा नै गाउँ पुग्दा धेरैले भन्ने गर्छन्, मन्त्री होस् त दिनेश पन्थीजस्तो। लुम्बिनी प्रदेश सरकारका कृषि, भूमि व्यवस्था तथा सहकारीमन्त्री दिनेश पन्थी गुल्मी २(२) बाट प्रत्यक्ष निर्वाचित प्रदेश सांसद हुन्। अहिले उनलाई गुल्मीका गाउँगाउँ पुगेर जनताका गुनासा सुन्न भ्याइनभ्याइ छ। चुनाव जितेर गाउँ नफर्कने सांसद छन्। तर, बहालवाला मन्त्री हुँदा पनि उनको गाउँमा बाक्लो उपस्थितिले नागरिक उत्साहित छन्। पन्थी दुईपटक प्रदेश सरकारको मन्त्री भए। यसअघि उनी आन्तरिक मामिला तथा कानुनमन्त्री थिए। तर, त्यहाँ धेरै काम गर्न पाएनन्। २०८१ वैशाखमा उनी ७२ दिन मात्र मन्त्री भए। लुम्बिनीको कृषि र अस्तव्यस्त सहकारी क्षेत्रलाई व्यवस्थित बनाउने जिम्मा उनको काँधमा छ। उनले मन्त्रालयमा जम्बो सचिवलाय बनाएका छैनन्। कानुनले तोकेको भन्दा धेरै नियुक्ति दिएका छैनन्। जिल्ला पुग्दा गाडीको लावालस्कर उनलाई मन पर्दैन। मन्त्रालयको होस् वा पार्टीको काममा हिँड्दा ठूलाठूला होटलहरूमा बास बस्न उनका लागि कोठाहरू कुरेर बसेका हुन्छन्। आयोजकले अग्रिम कोठा बुकिङ गरेर राखिदिएका हुन्छन्। तर, पन्थी ती होटलमा रात बिताउन चाहँदैनन्। महँगा होटलभन्दा नागरिकका झुपडी उनलाई प्यारो लाग्छ। जनताकै घरमा पाकेको आटो, ढिडो र सिस्नो खान मन पराउँछन्। पन्थी लुम्बिनी प्रदेश सरकारका प्रवक्ता पनि हुन्। ५३ वर्षीय उनलाई धेरैले सादकी मन्त्री भनेर चित्रण गर्छन्। मदाने गाउँपालिका७ भनभने गुल्मी उनको जन्मघर हो। हामी आधारभूत वर्गबाट आएको मान्छे हो। मेरो पारिवारिक वर्ग पनि त्यही पृष्ठभूमिको हो, पन्थीले भने, ४४ वर्षको राजनीति जीवनमा कहिल्यै पनि देखावटी गर्न मनले मानेन। जनताको झुपडीमा बसेर रात बिताउन पाउँदा आनन्दको अनुभूति हुन्छ। राजनीति गर्नेहरूले जनतासामु जस्तो बोल्ने गरिन्छ, त्यस्तै व्यवहार गर्नुपर्ने उनको मान्यता छ। सरकारी क्षेत्रमा हुने फजुल खर्च नियन्त्रण नगर्ने हो भने नागरिकको जीवनमा खुसी ल्याउन नसकिने उनको बुझाइ छ। देशको सहकारी क्षेत्र अस्तव्यस्त भइरहेको बेला लुम्बिनीको नहुने कुरै भएन। मन्त्रालयले प्रदेशमा भएका ८ सय ४८ वटा सहकारीहरूको कार्यसम्पादन मूल्यांकन गर्ने काम गरिरहेको उनले जानकारी गराए। २१ वटा टोली बनाएर सबै जिल्लामा सहकारीको स्थलगत निरीक्षणमा खटाएका छौं, उनले भने, कार्यविधि बनाएर यो काम भइरहेको छ। प्रतिवेदन आइसकेपछि सहकारीलाई व्यवस्थित बनाउने कुरामा नीतिगत निर्णय लिन्छौं। आफूले नेतृत्व गरेको मन्त्रालय तल्लो तहका नागरिकहरूसँग प्रत्यक्ष जोडिएको मन्त्रालय भए पनि बजेटको आकार सानो हुँदा जनताका गुनासालाई सम्बोधन गर्न समस्या परिरहेको उनले सुनाए। किसान र कृषि क्षेत्रको विकास बिना देशको समृद्धि पूरा हुँदैन, पन्थी भन्छन्, बजेटको आकार बढाउनुपर्नेमा जोड गरेका छौं। मन्त्रालयको कुल बजेटको आकार डेढ अर्ब हो। यसमध्ये आधाभन्दा बढी बजेट कर्मचारीको तलबलगायत सञ्चालन खर्च हो। प्रदेश स्थापनाका वर्षमा यस मन्त्रालयमा चार अर्ब बजेट विनियोजन भएको थियो। सहकारी क्षेत्रमा मात्र २५ करोड बढी बजेट थियो। अहिले सहकारीमा २ करोड मात्र बजेट छ। पन्थी ९ वर्षको बाल्यकालदेखि नै राजनीतिक जीवनमा सक्रिय थिए। ०३८ सालमा गाउँकै भनभनेस्थित तत्कालीन दीपक निम्न माध्यमिक विद्यालयको विद्यालय प्रारम्भिक कमिटी अध्यक्ष भएर उनले काम गरेका थिए। भनभनेमै माक्र्सवादी अध्ययन दलको सचिव भए। अनेरास्ववियुको जिल्ला कमिटी सदस्य र उपसचिव भएर काम गरे। कक्षा ९ सम्म गाउँमै पढेका उनी एसएलसी दिने बेला पुर्कोट दहस्थित पृथ्वी माविमा तत्कालीन गाउँका पञ्चहरूले परीक्षा दिन रोकेपछि केही साथीसँग भारतको बनारसमा गए। त्यहीँबाट उनको बीएसम्मको पढाइ पूरा भयो। भारतमा उनले २१ वर्ष बिताए। त्यहाँ हुँदा पनि पार्टी संगठनको काममा व्यस्त भए। अखिल भारत प्रवासी नेपाली संघ र अखिल भारत स्वतन्त्र विद्यार्थी युनियन (अभानिस्ववियु)को सदस्य, कोषाध्यक्ष हुँदै अध्यक्ष र केन्द्रीय पार्टी कार्यालय सचिवको जिम्मेवारी पूरा गरे। भारतमा हुँदा पनि उनी प्रवासी नेपालीहरू बीचमा परिरिचत थिए। पार्टीको पूर्णकालीन कार्यकर्ता (होलटाइमर) भएर पनि उनले काम गरे। एक दशक बढी समय भारतमा बिताएर उनी ०६५ सालमा नेपाल फर्किए। माओवादीका पन्थी ०७४ मा प्रत्यक्ष चुनाव लडेर प्रदेस सांसद् जिते। २०७५ मा एमाले र माओवादी पार्टी एकीकरण भएर नेपाल कम्युनिस्ट पार्टी (नेकपा) बन्यो। तीन वर्षमै नेकपा फुटेर एमाले माओवादी आआफ्नो बाटो लागे। तर, माओवादीका पन्थी एमालेमै बसे। माओवादीबाट आएका केही साथीहरू नेकपा एकताको निरन्तरता भनेर लाग्यौं, पन्थी सुनाउँछन्, माओवादीको चुनाव चिन्हबाट निर्वाचन जितेको भनेर पार्टीले कारबाही गरेर सांसद् पद खोस्यो। दुई वर्ष गुल्मी २(२) प्रदेश सांसदविहीन भयो। कम्युनिस्ट पार्टीहरू फुटेर होइन, जुटेर अघि बढ्नुपर्छ भन्ने मान्यताबाट कत्ति पनि बिचलित थिएनन् पन्थी। तर, उनको चाहना केही नेताहरूका कारण पूरा हुन पाएन। माओवादीमा हुँदा उनी ०७० सालमा गुल्मी, पाल्पा र अर्घाखाँचीको संयुक्त पार्टी इन्चार्ज थिए। नेकपामा हुँदा पनि उनी गुल्मी इन्चार्ज थिए।"
एक अर्बको लगानीमा धनगढीको फोहर व्यवस्थापन हुँदै,"धनगढी : लामो समयसम्म जग्गा प्राप्तिमै रुमलिएको धनगढीको फोहरमैला व्यवस्थापन केन्द्र निर्माणको कार्य अघि बढेको छ। एसियाली विकास बैंक (एडीबी)को ऋण सहयोगमा धनगढी उपमहानगपालिका७ पटेलाको वनमा फोहरमैला व्यवस्थापन केन्द्र निर्माण भइरहेको हो। निर्माणको ६५ प्रतिशत कार्य पूरा भएको छ। फोहरमैला व्यवस्थापन केन्द्र निर्माणको ठेक्का पाएको चीनको सेचुवान प्रोभेन्स जिओलोजिकल इन्जिनियरिङ कम्प्लेक्सका कन्ट्रयाक्ट म्यानेजर अशोक पाण्डेले भने, तोकिएको समयसीमा भन्दा ६ महिना अगाडि नै निर्माण सक्ने लक्ष्य लिएका छौं। एडीबीको ऋण लगानीमा सुदूरपश्चिमका चारवटा स्थानीय तह कैलालीका धनगढी उपमहानगरपालिका र गोदावरी नगरपालिका तथा कञ्चनपुरका भीमदत्त नगरपालिका र शुक्लाफाँटा नगरपालिकामा फोहरमैला व्यवस्थापन केन्द्र निर्माणको ठेक्का भएको थियो। कैलालीको धनगढी र गोदावरीको ठेक्का भने चीनको सेचुवान प्रोभेन्स जिओलोजिकल इन्जिनियरिङ कम्पलेक्सले पाएको थियो। उसले गोदावरीको निर्माण सम्पन्न गरिसकेको छ। धनगढी उपमहानगरपालिकाको पटेलामा बनिरहेको फोहरमैला व्यवस्थापन केन्द्र निर्माणका लागि भने ९७ करोडमा ठेक्का भएको छ। धनगढीमा अहिले १६ देखि २० टन प्रतिदिन फोहर उत्पादन भइरहेको उपमहानगरले जनाएको छ। दैनिक २२ टन फोहर खपत हुने उक्त प्लान्टमा पहिलो चरणमा तीन प्रकारको वर्गीकरण गरिनेछ। निर्माण कम्पनीका कन्ट्रयाक्ट म्यानेजर इन्जिनियर अशोक पाण्डेले नकुहिने जस्तै फलाम र सिसाजन्य, कुहिने पदार्थ र लेदो फोहरलाई वर्गीकरण गरिने छ। उक्त वर्गीकरण गरिएको फोहरबाट अर्गानिक मल बनाइने छ भने लेदोलाई पनि मलमा परिणत गरी त्यसबाट निस्केको पानी छानेर नदीमा निकासा गरिनेछ। सबै प्रोसेसिङ प्लान्टभित्र हुन्छ। नदीमा जाने पानीको पनि परीक्षण गरेर मात्र पठाउने व्यवस्था गरिएको छ। यो प्लान्ट नेपालकै नमुना हुनेछ कन्ट्रयाक्ट म्यानेजर पाण्डेले भने। उनले फोहरमैला व्यवस्थापन केन्द्रको आसपासको बस्तीलाई कुनै पनि प्रकारको दुर्गन्ध नआउने पनि बताए। हामी बजारको फोहर उच्च प्रविधिको गाडीबाट केन्द्रमा ल्याउछौं। त्यहाँ पनि दुर्गन्ध नआउने गरि वर्गीकरण हुन्छ। यसमा थुप्रै प्रकारका मेसिनहरू लगाइएका हुन्छन्। कुहिने पदार्थबाट मल बनेर किसानले उपयोग गर्न पाउने छन्। फलाम र नकुहिने फोहर बिक्री हुनेछ। बनेको अथवा कुनै काम नलाग्ने फोहर व्यवस्थापनका लागि ७ वटा ठूला अत्याधुनिक खाल्टा बनाइएका छन्। त्यसमा जम्मा गरेर दैनिक माटोले पुर्ने व्यवस्था गरिएको छ, कन्ट्रयाक्ट म्यानेजर पाण्डेले भने। धनगढीको फोहर उत्पादनको अनुपात केलाउने हो भने ती खाल्टाहरू पुरिन २५ वर्ष भन्दा बढी समय लाग्नेछ। उनले त्यो स्थानका खाल्टो भरिएपछि अर्को स्थानमा केन्द्र सञ्चालनमा ल्याउनुपर्ने बताए। यो क्षेत्रमा वरिपरि वृक्षारोपण हुन्छ। त्यहाँ खेलमैदान सहितको पार्क बन्छ। अहिलेको नमुना हेरेपछि त्यसपछि अर्को ठाउँमा पनि बनाउन समस्या हुँदैन, उनले भने। धनगढी उपमहानगरपालिकाले २०८० चैतमा मात्र फोहरमैला व्यवस्थापन केन्द्र निर्माणका लागि जग्गाको भोगाधिकार प्राप्त गरेको हो। २०८१ जेठबाट २ वर्षभित्र निर्माण गरिसक्ने गरी सम्झौता भएको छ। कन्ट्रयाक्ट म्यानेजर पाण्डे भन्छन्, हामीले १० महिनामा ६५ प्रतिशत काम सम्पन्न गरिसकेका छौं भने यही गतिमा काम गर्दै जाने हो भने हामीले ६ महिना अगाडि नै केन्द्र सञ्चालनमा ल्याउन सक्छौं। फोहरमैला व्यवस्थापन केन्द्रका लागि २ वर्ष अघि अथवा सन २०२२ मै ठेक्का भइसकेको भएपनि वनले जग्गाको भोगाधिकार नदिएका कारण निर्माणमा ढिलाइ हुँदै आएको थियो। यसअघि धनगढीको वडा नम्बर २ मा केन्द्र बनाउने भनि जग्गा हेरिए पनि स्थानीयले विरोध गरेपछि केन्द्रको निर्माणस्थल वडा नम्बर ७ को पटेला सारिएको हो। २०८० सालको चैतमा मन्त्रिपरिषदले धनगढी उपमहानगरपालिकालाई जग्गाको भोगाधिकार दिएपछि त्यहाँ रहेका २६ सय ३ रुख कटान गरिएका थिए भने राष्ट्रिय वनभित्रको २२ हेक्टर क्षेत्रफल फोहरमैला व्यवस्थापन केन्द्र निर्माण भइरहेको हो। वन क्षेत्रको जग्गा लिए बापत या त वृक्षारोपण गर्ने या वन विकास कोषमा त्यो बापतको रकम जम्मा गर्नुपर्ने प्रावधान छ। सो कुल रकमको १० प्रतिशत रकम सम्बन्धित पालिका र बाँकी ९० प्रतिशत रकम एडीबीले तिर्ने प्रावधान छ। सो रकम तिर्न नसकेका कारण गोदावरी र शुक्लाफाँटाना नगरपालिकाले पनि जग्गाको भोगाधिकार पाउन सकेका थिएनन्। उक्त दुई पालिकाको रकम पनि पछि सोधभर्ना हुनेगरी धनगढी उपमहानरपालिकाले तिरि दिएपछि तीन वटै पालिकामा फोहरमैला व्यवस्थापन केन्द्र निर्माणको बाटो खुलेको हो। धनगढी उपमहानगरले पछि सोधभर्ना हुने गरी गोदावरी नगरपालिकाको ३२ लाख २६ हजार ८२७ र शुक्लाफाँटा नगरपालिकाको १२ लाख ७० हजार ५७८ गरी ४४ लाख ९७ हजार ४०६ रुपैयाँ वन विकास कोषमा जम्मा गरिदिएपछि मात्रै ती पालिकाले जग्गाको भोगाधिकार प्राप्त गरेका हुन। गोदावरीमा रहेको फोहरमैला व्यवस्थापन केन्द्रको निर्माण सम्पन्न भइसकेको छ भने कञ्चनपुरको शुक्लाफाँटामा निर्माण भइरहेको छ। भीमदत्त नगरपालिकाले भने जग्गाको टुंगो लगाई नसकेका कारण उसको निर्माण नै सुरु हुन सकेको छैन।"
धरानमा फेरि गोली हानेर गाँजा तस्कर पक्राउ,धरान : धरानमा प्रहरीले बिहीवार बिहान गोली हानेर २ सय ३० केजी प्रतिबन्धित लागू औषध गाँजा बरामद गरेको छ । धरान उपमहानगरपालिका२० जंगलमा प्रहरीले बिहीवार बिहान १२:३० बजे गोली हानेर गाँजा बरामद गरेको हो । धनकुटाको सागुरीगडी गाउँपालिकाको आहालेबाट धरानतर्फ गाँजा बोकेर आउँदै गरेका आठजनाको समूहलाई नियन्त्रण लिने क्रममा इलाका प्रहरी कार्यालय धरानका प्रहरी निरीक्षक दिवस कुँवरको नेतृत्वको टोलीले गोली हानेर गाँजा तस्कर गर्ने व्यक्तिलाई पक्राउ गरिएको जिल्ला प्रहरी कार्यालय सुनसरीका प्रहरी प्रमुख एसपी सुमन कुमार तिम्सिनाले बताए । उनले गाँजा तस्करहरूले प्रहरीमाथि आक्रमणको प्रयास गरेपछि प्रतिरक्षाका लागि गोली हानेर एक तस्करलाई नियन्त्रणमा लिएको जानकारी दिएका छन् । गाँजा तस्करी गर्ने धनकुटा सागुरीगडी९ का ४३ वर्षीय हरिकुमार राइलाई पक्राउ गरेको एसपी तिम्सिनाले बताए । नौजना तस्करहरूले नौ भारी गाँजा नाम्लो लाएर बोकी धरानतर्फ आउँदै गर्दा बिष्णुपादुका जंगलमा आएपछि तस्कर र प्रहरीको जम्का भेट भएको थियो । गाँजा तस्करी गर्ने मुख्य नाइकेले स्थानीयलाई केही रकम दिएर गाँजा धरान पुर्याउन लगाएको बुझिएको छ । सुनसरी प्रहरीले गाँजा तस्करी नियन्त्रणलाई प्रभावकारी बनाउन राजमार्गहरूमा कडा निगरानी बढाएपछि तस्करहरूले जंगलको बाटो प्रयोग गर्न थालेको जिल्ला प्रहरी कार्यालय सुनसरीका प्रवक्ता डिएसपी योगराज खतिवडाले बताए । यस अगाडि पनि सयौं केजी गाँजा बरामद गरेको प्रहरीले दुईदर्जन बढी सवारी साधन बरामद गरेको छ । गाँजा तस्करीमा सम्लग्न अन्य सातजना फरार रहेकाले उनीहरूको पहिचान गरि फरार प्रतिबादी बनाएर मुद्दा चलाउने प्रहरीको तयारी छ । रातिको समय भएको र जंगल क्षेत्र भएकाले सबै गाँजा तस्करहरूलाई पक्राउ गर्न नसकिएको प्रहरीले बताएको छ ।
"बुद्ध एयरको चरम लापरबाही, ६२ यात्रु बोकेको जहाज एउटा पाङ्ग्रा बिनै काठमाडौंमा अवतरण","काठमाडौं : बुद्ध एयरको विमान एउटा पाङ्ग्रा बिनै काठमाडौंमा अवतरण गरेको खुलेको छ। जनकपुरबाट उडेको बुद्ध एयरको  जहाज बिहीबार 'नोज'तर्फको एउटा पाङ्ग्रामा मात्रै अवतरण गरेको खुलेको हो। जनकपुर विमानस्थलबाट ४:३९ बजे उडेको उक्त विमान त्रिभुवन अन्तर्राष्ट्रिय विमानस्थलमा ५:५ मा अवतरण गरेको थियो। अवतरणपछि पाइलटले सुरक्षा जाँच गर्ने क्रममा अगाडितर्फ (नोज ल्यान्डिङ गेयर) एउटामात्र पाङ्ग्रा देखिएको थियो। यस विषयमा सोधीखोजी गर्दा अर्को पाङ्ग्रा जनकपुर विमानस्थलमै खसेको खुलेको थियो। बुद्ध एयरले चरम लापरबाही गरेको नेपाल उड्डयन प्राधिकरण स्रोतले बताएको छ। जहाजमा चालक दलबाहेक ६२ जना यात्रु रहेका थिए। उनीहरू सबै जना सुरक्षित रहेको प्राधिकरणका सूचना अधिकारी ज्ञानेन्द्र भुलले बताए। 'काठमाडौंमा अवतरण गरेपछि 'पोस्ट फ्लाइट चेक' गर्ने बेलामा पाइलटले नोज ल्यान्डिङ गेयरको एउटा टायर नभएको थाहा पाएका रहेछन्। यस विषयमा बुझ्दै जाँदा जनकपुर एयरपोर्टको रनवेको टर्निङ प्याडमा अर्को एउटा पाङ्ग्रा भेटियो,' उनले भने। प्राधिकरणले उक्त जहाजलाई ग्राउन्डेड गरेर छानबिन सुरु गरेको छ। उनका अनुसार ल्यान्डिङ गेयरको इन्डिकेशन ककपिटमा नहुने भएकाले यस्तो समस्या आएको हुनसक्छ। 'जनकपुरबाट सुरक्षित उडेको र काठमाडौंमा पनि सुरक्षित अवतरण भएको पाइयो। तैपनि जहाजलाई ग्राउन्डेड गरेर यस विषयमा छानबिन सुरु गरेका छौं। यात्रुहरू सुरक्षित हुनुहुन्छ,' भुलले अन्नपूर्णसँग भने।"
"पशुपति धर्मशाला मारवाडी समितिले चलाउने बाटो खुल्यो, काठमाडौं महानगरसँगको सम्झौता बदर",काठमाडौं : पशुपति गौशाला धर्मशाला सञ्चालनका लागि काठमाडौं महानगरपालिकसँग भएको सम्झौता बदर भएको छ। मारवाडी सेवा समिति नेपालले दायर गरेको रिटमा सुनुवाइ गर्दै पाटन उच्च अदालतले सम्झौता बदर गर्ने फैसला गरेको हो। अदालतले आज समितिको पक्षमा फैसला गरेको हो। यससँगै मारवाडी समितिले धर्मशाला चलाउने बाटो खुलेको छ। पशुपति क्षेत्र विकास कोष र मारवाडी सेवा समिति नेपालबीच २०६० जेठ १२ गते भएको सम्झौता पशुपति क्षेत्र विकास कोषले २०८० साउन १७ एकतर्फी रूपमा भंग गरेको थियो। सम्झौता भंग भएपछि समितिले गौशाला धर्मशाला माथि कोषले हस्तक्षेप गर्न खोजेकोले उक्त सम्झौता रद्द गर्ने निर्णय बदर गरिपाऊँ र पूर्व सम्झौताको यथावत् परिपालना गरि पाउ भनी समितिले काठमाडौं जिल्ला अदालतमा मुद्दा दर्ता गरेको थियो। गत असोज १६ मा समितिको दाबी नपुग्ने गरी फैसला भयो। त्यसपछि असोज २२ गते कोषले गौशाला धर्मशाला सञ्चालनको जिम्मा काठमाडौं महानगरलाई दिने निर्णय र सम्झौता गरेको थियो। उक्त रिट माथि भएको सुनुवाइमा उच्च अदालत पाटनबाट मारवाडी सेवा समिति नेपालको माग दाबी बमोजिम रिट जारी भई न्याय प्राप्त भएको समितिका महासचिव धर्मेन्द्र अग्रवालले बताए।
मादीमा राष्ट्रिय खुला ब्याडमिन्टन प्रतियोगिता हुने,"सङ्खुवासभा : सङ्खुवासभाको मादी नगरपालिकामा चौथो मादी राष्ट्रिय खुला ब्याडमिन्टन प्रतियोगिता सञ्चालन हुने भएको छ। फागुन २९ देखि चैत ३ गतेसम्म मादी नगरपालिकाको आयोजनामा प्रतियोगिता सञ्चालन हुने भएको हो। मादीको ओखरबोटे बजारमा रहेको नगरपालिकाको कभर्डहलमा प्रतियोगिता आयोजना गरिने मादी नगरपालिका प्रमुख जीवन लिङ्थेपले बिहीबार पत्रकार सम्मेलनमा जानकारी दिए। पुरुष डबल, महिला डबल र पुरुष डबल भेटरन्स प्रतियोगितामा स्थानीयदेखि राष्ट्रिय खेलाडीहरूले प्रतिस्पर्धा गर्ने छन्। यस पटक उच्च तहका खेलाडीहरू विच प्रतिष्पर्धा उनले बताए। पुरुष डबल तर्फका प्रथम, द्वितीय र तृतीय हुने २ टिमले ट्रफी, मेडल र प्रमाणपत्रसहित नगद ७५, ५० र २०२० हजार रुपैयाँ प्राप्त गर्नेछन्। पुरुष डबल भेटरन्स तर्फका प्रथम, द्वितीय र तृतीय हुने २ टिमले ट्रफी, मेडल र प्रमाणपत्र सहित नगद ५०, ३० र १०१० हजार रुपैयाँ प्राप्त गर्नेछन्। त्यस्तै महिला डबल तर्फ प्रथम, द्वितीय र तृतीय हुने २ टिमले ट्रफी, मेडल र प्रमाणपत्र सहित नगद ४०, ३०, १० १० हजार रुपैयाँ प्राप्त गर्नेछन्।"
सडक बिस्तारका लागि दुहबी बजारमा डोजरले घर भत्कायो,धरान : धरानरानी ६ लेन सडक बिस्तारका लागि सुनसरीको दुहबी बजारमा सडक अतिक्रमण गरी बनाइएका घरहरू डोजर लगाएर भत्काउन सुरु गरिएको छ। दुहबी नगरपालिकाले ६ लेन सडक बिस्तार गर्न प्रहरी परिचालन गरी बजार क्षेत्रका घर भत्काउन सुरु गरेको हो। धरानदेखि विराटनगरको रानीसम्मको ६ लेन सडकको निर्माण अन्य ठाउँमा अन्तिम चरणमा पुगेको अवस्थामा दुहबीमा भने स्थानीय बासिन्दाले घर खाली नगरेका कारण सडक बिस्तारमा अवरोध पुगेको थियो। हाल डोजर लगाएर भत्काउनु परेको दुहबी नगरपालिकाका मेयर बेद गच्छदारले बताएका छन्। उनले नगरवासीलाई सडकको मापदण्डभित्र पर्ने घर खाली गर्न अटेर गरेपछि डोजर लगाएर भत्काउनु परेको बताए। बिहीवार दुहबी नगरपालिकाको अनुरोधमा दुहबी बजार क्षेत्रमा घर खाली गराउन प्रयाप्त नेपाल प्रहरी र सशस्त्र प्रहरी परिचालन गरिएको छ। ६ लेन सडक खाली गर्न दुहबी नगरपालिकाले सुरक्षा माग गरेका कारण दुहबी बजारमा प्रहरी परिचालन गरिएको सुनसरीका प्रहरी प्रमुख एसपी सुमन कुमार तिम्सिनाले बताएका छन्। प्रहरीको सहयोगमा सडक बिस्तारका लागि स्थानीयका घर भत्काउने काम भइरहेको छ। दुहबीका घर भत्काएपछि धरानरानी ६ लेन सडक बिस्तार हुँदा यातायातका साधन सञ्चालनमा सहज हुने धरानका यातायात व्यवसायी सरोज श्रेष्ठले बताए।
साली हत्या आरोपमा भिनाजु पक्राउ,गुलरिया : प्रहरीले साली हत्याको आरोपमा भिनाजु र उनकी बुहारीलाई नियन्त्रणमा लिएको छ। बर्दियाको ठाकुरबाबा नगरपालिका वडा नम्बर १ भुरिगाउँमा घर भाडामा लिइ बस्दै आइरहेकी राधा बोहोराको फागुन ४ गते घरभित्रै रहस्यमय मृत्यु भएको थियो। सोही निवासी मृतक बोहोराको भिनाजु नाता पर्ने ६९ वर्षीय शान्तबहादुर खत्री र निजकी बुहारी २४ वर्षीया उमाकुमारी खत्रीलाई घटना अनुसन्धानका क्रममा मृत्यु प्रकरणमा संलग्नता देखिएकोले बर्दिया जिल्ला अदालतबाट पक्राउ पुर्जी जारी गर्न अनुमति पाएपश्चात् दुबै जनालाई नियन्त्रणमा लिएको जिल्ला प्रहरी कार्यालय बर्दियाका प्रहरी नायब उपरीक्षक ऋषिराम घर्तीमगरले बताए। भुरिगाउँ स्थित सानो छाप्रोमा घर भाँडामा लिइ बस्दै आइरहेकी बोहोराको सुत्ने कोठामा फागुन ४ गते बिहान साढे १० बजे बाहिरबाट ताल्चा लगाएको अवस्थामा स्थानीयले फेला पारी जनप्रतिनिधिहरूको रोहबरमा ताल्चा फुटाइ घरभित्र हेर्दा घर कोठामा रहेको बाँसको खामोमा मृत अवस्थामा बोहोराको शव फेला परेको प्रहरीले जनाएको छ। घटनास्थल मुचुल्कापश्चात् प्रहरीले सघन अनुसन्धान गर्दै जाँदा मृतकका भिनाजु नाता पर्ने र निजकी बुहारीको संलग्नता देखिएकोले घटना सम्बन्धमा थप अनुसन्धान भइरहेको डीएसपी घर्तीमगरले जानकारी दिएका छन्। घटनाको आशंकामा प्रहरी नियन्त्रणमा रहेका दुबैजना आरोपित प्रहरी हिरासतमा छन्।
