शीर्षक,विवरण
ट्राफिक प्रहरीलाई स्मार्टफोन हस्तान्तरण,"काठमाडौं : बागमती प्रदेशको श्रम, रोजगार, तथा यातायात मन्त्रालयले डिजिटल सवारी चालक अनुमतिपत्रको नियमनका लागि ट्राफिक प्रहरीलाई स्मार्टफोन हस्तान्तरण गरेको छ। शुक्रबार सिंहदरबारस्थित मन्त्रालयमा आयोजित कार्यक्रममा भौतिक, पूर्वाधार तथा यातायातमन्त्री देवेन्द्र दाहाल र बागमती प्रदेशका यातायात मन्त्री प्रेमभक्त महर्जनले प्रहरी महानिरीक्षक वसन्त कुँवरलाई स्मार्टफोन हस्तान्तरण गरेका हुन्। नागरिक एपमा रहेको क्युआर सहितको डिजिटल सवारी चालक अनुमतिपत्र रिड गर्नका लागि प्रदेश सरकारले ट्राफिक प्रहरीलाई स्मार्टफोन उपलब्ध गराएको हो। कार्यक्रममा भौतिक, पूर्वाधार तथा यातायात मन्त्री दाहालले यातायात क्षेत्रमा देखिएका समस्यालाई समाधान गर्दै अघि बढ्ने प्रतिबद्धता जनाए। उनले समयमा नै सवारी चालक अनुमतिपत्रको छपाई हुन नसकेको अवस्थामा अब सम्बन्धित प्रदेशले नै छपाई गर्ने गरी जिम्मेवारी हस्तान्तरण गरिएको बताए। त्यस्तै प्रहरी महानिरीक्षक बसन्त कुँवरले ट्राफिक प्रहरीको कामकारबाहीलाई सूचना प्रविधिमैत्री बनाउँदै लैजाने बताए। उनले पारदर्शी सेवा सञ्चालन गर्नका लागि डिजिटल सवारी चालक अनुमतिपत्रको नियमन र डिजिटल प्रणालीबाटै कारबाही गरिने जिकिर गरे। उनले राष्ट्रिय परिचय पत्र र यातायात प्रणाली लिंक भएको अवस्थामा राष्ट्रिय परिचय पत्रबाट पनि सवारी चालक अनुमतिपत्र देखाउन सकिने जिकिर गरे।"
"क्रसरमा नाबालक दाजुभाइको मृत्यु प्रकरण: पैसामा मिलाइयो घटना, अघि बढाइएन कारबाही","विराटनगर : मोरङको केराबारी गाउँपालिका८ स्थित कृष्ण क्रसरको खाल्डोमा डुबेर नाबालक दाजुभाइको मृत्यु भएको घटना पैसामा मिलाइएको छ। क्षतिपूर्ति र राहतका नाममा पैसा दिने सर्त राखेर घटना सामसुम पारिएको हो। घटनालाई कारबाहीको प्रक्रियामा लैजान छाडेर मिलाउनका लागि स्थानीय सरकारका प्रमुख, अन्य जनप्रतिनिधिदेखि प्रहरीसम्मले साथ दिएका छन्। क्रसर परिसरको खाल्डोमा जमेको पानीमा डुबेर केराबारी८ का तोयानाथ चौलागाईंका छोराहरू ६ वर्षीय रामचरण र ८ वर्षीय भूपेन चौलागाईंको बिहीबार मृत्यु भएको थियो। क्रसरको चरम लापर्बाहीले एउटै परिवारका २ नाबालकले ज्यान गुमाएको गम्भीर एवं पीडादायी तथ्यलाई लुकाएर पैसा दिने सर्तमा घटना मिलाइएको हो। घटनाका विषयमा शुक्रबार केराबारी गाउँपालिका कार्यालयमा सर्वपक्षीय छलफल भएको थियो। छलफलमा गाउँपालिका अध्यक्ष सुमन मिरिङचिङ, उपाध्यक्ष मनमाया मगरलगायतका जनप्रतिनिधि, पीडित पक्ष, क्रसरका सञ्चालक एवं गाउँपालिकाका पूर्वअध्यक्ष रोहित कार्कीसहित क्रसर व्यवसायीका प्रतिनिधि, इलाका प्रहरी कार्यालय बेलबारीका इन्स्पेक्टर कृष्णबहादुर खत्री, इलाका प्रहरी कार्यालय केराबारीका वरिष्ठ सइ मानबहादुर जिम्बालगायत उपस्थित थिए। वडाध्यक्ष कमलकुमार बस्नेतका अनुसार पीडितलाई क्षतिपूर्ति दिने सहमति भएको छ। गाउँपालिकामै सर्वपक्षीय छलफल भयो। आगामी दिनमा क्रसरले यस्तो कमजोरी नदोहोर्याउने सहमति भएको छ, उनले भने, गाउँपालिकाले पनि कार्यपालिका बैठकबाट निर्णय गरेर मृतकका अभिभावकलाई राहत रकम उपलब्ध गराउने कुरा छ। गाउँपालिकाले क्रसरको अनुगमनमा टोली पठाएर सत्यतथ्य पत्ता लगाउने विषयमा गहन छलफल भयो। बस्नेतका अनुसार पीडित पक्षलाई किरिया खर्चबापत तत्काल १ लाख रुपैयाँ क्रसर सञ्चालकले उपलब्ध गराएका छन्। अपुग भएमा थपिदिने सहमति छ। क्षतिपूर्ति र राहतबापत २५ लाख दिने र मृतक बालकहरूका नाममा २ लाख रुपैयाँको अक्षयकोष स्थापना गरिदिने सहमति भएको जानकारी वडाध्यक्ष बस्नेतले दिए। जग्गा उपलब्ध गराएमा क्रसर सञ्चालकले घर पनि बनाइदिने उनले बताए। छलफलमा सहभागी राष्ट्रिय स्वतन्त्र पार्टी (रास्वपा) केराबारी८ का सभापति दीपक बस्नेतका अनुसार मृतकका अभिभावकको पारिवारिक आर्थिक अवस्था अति नै कमजोर छ। उनीहरू सुकुम्वासीजस्तै हुन्। अर्काले दिएको जग्गामा बसेका छन्। शौचालयसमेत गाउँलेले नै बनाइदिएका थिए, बस्नेत भन्छन्, मृतक नाबालकहरूका बाबु तोयानाथ शारीरिक रूपमा अपांगता छन्। त्यही क्रसरमा काम गर्छन्। सबै हिसाबले नाजुक अवस्थाकै कारण पैसा दिने सर्तमा घटना मिलाइएको छ। तोयानाथको सन्तानका रूपमा अब एउटी छोरी मात्रै रहेको उनले बताए। उनका अनुसार आगामी दिनमा कम्पाउण्डलाई घेराबारा गरेर र खाल्डाखुल्डी पुरेर मात्रै क्रसर चलाउने सहमति भएको छ। पीडितको पक्षमा मजवुत ढंगले कुरा राखिदिने नहुँदा लापर्बाही गर्ने क्रसरलाई भने कारबाही नहुने अवस्था उत्पन्न भएको छ। पीडित पक्षलाई पैसामा मिलाइसके। तर, २ नाबालकको ज्यान जाने गरी गम्भीर लापर्बाही गर्ने क्रसरलाई कारबाही हुने देखिएन, छलफलमा सहभागी १ जनाले भने, विभिन्न क्रसरमा गाउँपालिका अध्यक्ष, उनका परिवारदेखि पूर्वअध्यक्षसमेतको लगानी छ। नेपाली कांग्रेस, नेकपा (एमाले), नेकपा (माओवादी केन्द्र)का स्थानीय नेताहरूले लगानी गरेका छन्। गाउँपालिका अध्यक्ष सुमन मिरिङचिङ आफैं क्रसर व्यवसायी हुन्। २ नाबालकको मृत्यु भएको कृष्ण क्रसरमा उनका बुवा नवीन थापामगरदेखि गाउँपालिकाका पूर्वअध्यक्ष रोहित कार्की, रोशन सुब्बा, विशाल खरेललगायतको लगानी रहेको स्थानीय बताउँछन्। केराबारी८ को खदम खोलामा ४ वटा क्रसर छन्। कृष्ण, माहादेव मिनरल उद्योग, शिवम् एग्रिगेट र जय माता दी सम्राटसमेतका क्रसर उद्योगहरू रहेका हुन्। स्थानीयका अनुसार कुनै पनि क्रसरहरू मापदण्डअनुरूप चलेका छैनन्। मनपरी ढंगबाट चलिरहेका क्रसरको पीडा सहन नसकेपछि स्थानीयले बेलबखत विरोध गर्छन्। तर, पेलेरै उनीहरूको आवाज दबाउने काम हुन्छ। स्थानीयको मागको सुनुवाइ नै हुँदैन। क्रसरको अनियन्त्रित दोहनका कारण केराबारीको अस्तित्व संकटमा पर्दै गएको स्थानीयको गुनासो छ। केराबारी८ का पूर्ववडाध्यक्ष मनोज खड्का महादेवका देखिने सञ्चालक हुन्। त्यसमा गाउँपालिका अध्यक्ष मिरिङचिङको सेयर रहेको स्थानीय बताउँछन्। शिवम् एग्रिगेटमा नरेन्द्र चापागाईंलगायत र जय माता दी सम्राटमा अरुण गुरुङलगायतको लगानी रहेको गाउँपालिकाले जनाएको छ। क्रसर सञ्चालकले पैसा दिने सहमति जनाएपछि मृतक २ नाबालकको शव बुझेर अभिभावकले अन्त्येष्टि गरेका छन्। दुवै शवको धरानस्थित बीपी कोइराला स्वास्थ्य विज्ञान प्रतिष्ठानमा पोस्टमार्टम गरिएको थियो। स्थानीय लीलानाथ घिमिरेले क्रसरको चरम लापर्बाहीले घटना भएको बताए। उनका अनुसार क्रसरको कम्पाउण्डबाट केही दिनअघि मिक्स गिट्टी निकालिएको थियो। गिट्टी निकाल्दा ४ फिटभन्दा गहिरो खाल्डो बनेको थियो। तर, क्रसरले उक्त खाल्डो नपुरेर त्यत्तिकै छाडेका कारण २ नाबालकले अकालमा ज्यान गुमाएको घिमिरे बताउँछन्। खाल्डोको वरिपरि बालुवा, गिट्टी र मिक्स गिट्टी भण्डारण गरेर राखिएको छ। भण्डारणको बीचमा रहेको खाल्डोमा डुबेर २ नाबालकको मृत्यु भएको जानकारी घिमिरेले दिए। क्रसरले अनियन्त्रित हिसाबबाट दोहन गरिरहेका छन्। प्राकृतिक स्रोतमाथि गरेको अत्याचार हेरिनसक्नु छ। क्रसरले ठुल्ठूला भौडी (खाल्डा) बनाएका छन्। नदीजन्य पर्दा उत्खनन् गरेपछि भौडी पुर्दैनन्। चरम लापर्बाहीले घटना भयो, उनी भन्छन्। घिमिरेका अनुसार राज्य संयन्त्रकै मिलेमतोमा क्रसर सञ्चालकले मनपरी गरिरहेका छन्। खदम खोलालाई नियन्त्रणमा लिएर जथाभावी उत्खनन् गरिएको उनले बताए। अवैध उत्खननले मानव बस्ती, जंगल र प्राकृतिक सम्पदालाई ठूलो असर गरिरहेको घिमिरेको भनाइ छ। गाउँपालिका अध्यक्ष आफैं क्रसर व्यवसायी हुन्। एउटा क्रसरले लापरबाही गर्दा कारबाही गर्ने आँट गर्दैनन्। किनभने भोलि आफ्नो क्रसरतर्फ पनि औंला उठ्नसक्छ भन्ने उनलाई परेको छ। उनीहरूका बुवाछोरा नै क्रसरका लगानीकर्ता हुन्, अर्का १ स्थानीयले भने। उनका अनुसार स्थानीय सरकार र वनसँगको मिलेमतोमा क्रसरले अवैध उत्खनन तीव्र पारेका छन्। प्रचलित कानुनको धज्जी उडाएर प्राकृतिक स्रोतमाथि अनियन्त्रित दोहन भइरहँदा पनि छानबिन र कारबाहीको कुनै प्रक्रिया अघि बढाइएको छैन। स्थानीय सरकारका प्रमुख नै क्रसर सञ्चालक भएपछि कारबाही गर्ने आँट कसैले नगरेको हुनसक्ने सबैको बुझाइ छ। यस विषयमा बुझ्न खोज्दा गाउँपालिका अध्यक्ष मिरिङचिङ सम्पर्कमै आउन चाहेनन्। पटकपटक गरेको फोन उठाएनन्। मिरिङचिङ एमालेका तर्फबाट गाउँपालिका अध्यक्ष निर्वाचित भएका हुन्। स्थानीय तह निर्वाचनमा उनले कांग्रेसका उम्मेदवार एवं कृष्ण क्रसरका लगानीकर्ता रोहित कार्कीलाई पराजित गरेका थिए।"
बाढीपहिरोबाट क्षतिग्रस्त स्थानीय पालिकाहरूलाई संकटग्रस्त क्षेत्र घोषणा गर्न सिफारिस,"काठमाडौं : विपद् जोखिम न्यूनीकरण तथा व्यवस्थापन कार्यकारी समितिले बाढीपहिरोबाट क्षतिग्रस्त स्थानीय पालिकाहरुलाई संकटग्रस्त क्षेत्र घोषणा गर्न सरकारसमक्ष सिफारिस गरेको छ। सिंहदरबारमा शुक्रबार बसेको समिति बैठकले काभ्रे, मकवानपुर, सिन्धुली, रामेछाप लगायतका बाढीपहिरोबाट बढी प्रभावित जिल्लाका स्थानीय तहलाई संकटग्रस्त क्षेत्र घोषणा गर्न सरकारसमक्ष सिफारिस गर्ने निर्णय गरेको हो । बैठकमा बाढीपहिरोबाट बढी क्षतिग्रस्त भएका जिल्लालाई संकटग्रस्त क्षेत्र गर्ने विषयमा छलफल भएपनि प्रभावित स्थानीय तहलाई नै संकटग्रस्त क्षेत्र घोषणा गर्न सरकारसमक्ष सिफारिस गर्ने निर्णय गरिएको जोखिम न्यूनीकरण तथा व्यवस्थापन प्राधिकरणका निमित्त प्रमुख वसन्त अधिकारीले जानकारी दिए। बैठकमा पछिल्लो साता परेको भारी बर्षा र त्यसले पुर्याएको क्षतिबारे समीक्षा गर्दै राजमार्गमा देखिएका समस्या समाधानका लागि छलफल भएको थियो। हालैको बाढीपहिरोबाट २३९ जनाको मृत्यु, १६९ जना घाइते र १८ जना बेपत्ता भएको प्राधिकरणले जनाएको छ।"
प्रधानमन्त्री दैवी प्रकोप उद्धार कोषमा एकैदिन साढे तीन करोड जम्मा,"काठमाडौं : प्रधानमन्त्री दैवी प्रकोप उद्धार कोषमा आज एकैदिन तीन करोड रुपैयाँभन्दा बढी रकम हस्तान्तरण भएको छ। प्रधानमन्त्री केपी शर्मा ओलीलाई सिंहदरबारस्थित प्रधानमन्त्री तथा मन्त्रिपरिषद्को कार्यालयमा भेटेर विभिन्न सरकारी र निजी क्षेत्रका वित्तीय संस्थाका अध्यक्ष एवं प्रमुख कार्यकारी अधिकृतले आज आफ्नो संस्थागत सहयोगको चेक हस्तान्तरण गरेका हुन्। कृषि विकास बैंकबाट एक करोड ५० लाख रुपैयाँ, नागरिक लगानी कोषबाट ५१ लाख रुपैयाँ, एसबिआइ बैंकबाट २५ लाख रुपैयाँ, लाइफ इन्स्योरेन्स कर्पोरेशनबाट ३१ लाख रुपैयाँ, नेपाल पूर्वाधार विकास बैंकबाट २५ लाख रुपैयाँ, ओरियन्टल इन्स्योरेन्सबाट १५ लाख, सिमेक्स इन्क प्रालि (बिवाइडी) कम्पनीबाट ५१ लाख रुपैयाँ रकम हस्तान्तरण भएको हो। सो अवसरमा प्रधानमन्त्री ओलीले सहयोगकर्तालाई धन्यवाद दिँदै बाढी, पहिरो र डुबानका कारण भएको ठूलो धनजनको क्षति भएकाले प्राप्त सहयोगबाट राहत वितरणमा योगदान पुग्ने विश्वास व्यक्त गरे। उनले किसानहरूको पाकिसकेको बालीसमेत प्रभावित भएकाले त्यसको विस्तृत विवरण आउन बाँकी रहेको बताए। मन्त्रिपरिषद्को गत सोमबारको बैठकले उक्त कोषमा प्रारम्भिक रूपमा एक अर्ब रुपैयाँ रकम जम्मा गर्ने निर्णय गरेको थियो। कोषमा अन्य संस्था र व्यक्तिहरूबाट पनि सहयोगको क्रम जारी रहेको छ।"
एनसेलकी विशाखा खड्काले जितिन् बेस्ट वुमन सस्टेनेबिलिटी लिडर अवार्ड,"काठमाडौं : एनसेलकी कर्पोरेट कम्युनिकेसन्स एन्ड सीएसआर हेड विशाखा लक्ष्मी खड्का बेलायतको वुमन्स ट्याब्लोइडले प्रदान गरेको वुमन्स् ट्याब्लोइड अवार्ड्स २०२४ बाट सम्मानित भएकी छिन्। उनले बेस्ट वुमन सस्टेनेबिलिटी लिडरटेलिकम विधाअन्तर्गत यो अवार्ड पाएकी हुन्। यो अवार्ड उनले सामाजिक क्षेत्रमा गरेका महत्वपूर्ण कार्यहरू र ती कार्यहरूको प्रभावको सम्मान हो। साथै यो अवार्ड एनसेलले एक जिम्मेवार कर्पोरेट नागरिक बनेर वर्षौदेखि स्वास्थ्य, शिक्षा, वातावरण, विपद् प्रतिकार्य तथा पूर्वतयारी लगायतका क्षेत्रहरूमा गर्दै आएको प्रभावकारी सामाजिक पहलहरूको एक प्रमाण हो। यो हाम्रो टिम एनसेलले गरेको सामुहिक प्रयासको नतिजा हो र हामीले गरेका सामाजिक पहलहरूले अन्तर्राष्ट्रिय मान्यता पाएकोमा धेरै खुसी छौं। एनसेल फाउन्डेसनको सुरुवातसँगै हामी सामाजिक पहलहरू मार्फत समुदायमा सकारात्मक र दिगो परिवर्तन ल्याउन, सामाजिकआर्थिक विकासमा योगदान पुर्याउन र दिगो विकास लक्ष्यहरू प्राप्तिका लागि सरकारलाई सहयोग गर्ने हाम्रो यात्रालाई निरन्तरता दिन प्रतिबद्ध छौं, खड्काले भनिन्। एनसेलले प्रत्यक्ष र अप्रत्यक्ष रूपमा १ करोड ३० लाखभन्दा बढी नेपालीलाई सकारात्मक प्रभाव पार्दै देशै भरी १०० भन्दा बढी सामाजिक परियोजनाहरू कार्यान्वयन गरेको छ। रिङरोडको कोटेश्वरकलङ्की १०२ किलोमिटर सडक खण्डको दुवैतिर गरिएको ल्याण्डस्केपिङ र हरियाली विकास, धुलिखेल अस्पतालसँगको सहकार्यमा टेलिमेडिसिन तथा स्वास्थ्य सूचना कार्यक्रम, ६० वटा सरकारी विद्यालयहरूमा स्थापना गरिएको आधुनिक डिजिटल आईटी ल्याब र सबै प्रदेश समेटिने गरि सञ्चालन गरिएको एटीन फर एटीन सामाजिक पहल एनसेलले कार्यान्वयन गरेको केही प्रमुख परियोजनाहरू हुन्। आफ्नो १९औं वार्षिकोत्सवको अवसरमा एनसेलले नाइन्टिन फर नाइन्टिन सामाजिक पहलको पनि सुरुवात गरेको घोषणा गरेको छ। यसअन्तर्गत एनसेल फाउन्डेसनले सातवटै प्रदेशको सामुदाय स्तरमा कुल १९ सामाजिक परियोजनाहरू सञ्चालन गर्नेछ। एनसेलले विभिन्न सामाजिक पहलहरूमा २ अर्ब रुपैयाँभन्दा बढीको योगदान गरिसकेको छ। सामाजिक परियोजनामार्फत सामाजिकआर्थिक विकासमा योगदान पुर्याएकोले एनसेल एक दर्जनभन्दा बढी राष्ट्रिय तथा अन्तर्राष्ट्रिय अवार्डहरूबाट सम्मानित भइसकेको छ। वुमन्स ट्याब्लोइड अवाडर्सले मुख्य रूपमा वुमन लिडर, चिफ एक्जिक्युटिभ अफिसरहरू, उद्यमीहरू, र महिलाले सञ्चालन गरेका व्यवसायहरूको उल्लेखनीय उपलब्धिहरूको सम्मान गर्दछ। वुमन ट्याब्लोइड एउटा ग्लोबल बिजनेश म्यागेजिन हो जसले विभिन्न उद्योगहरूमा महिलाहरूले गरेको उपलब्धि, चुनौती र योगदानलाई हाइलाइट गर्दछ।"
"बाढी पहिरोबाट अझै १८ जना बेपत्ता, मृत्यु हुनेको संख्या २३९ पुग्यो","काठमाडौं : बाढी पहिरोबाट मृत्यु हुनेको संख्या २३९ पुगेको छ। गृह मन्त्रालयका अनुसार अझै १८ जना बेपत्ता छन् भने १७८ जना घाइते भएका छन्। गृह मन्त्रालयका प्रवक्ता ऋषिराम तिवारीका अनुसार मृतकहरूमध्ये १४३ जनाको परिवारलाई राहत रकम प्रदान गरिएको छ। प्रभावित क्षेत्रमा अहिले पनि उद्धार र राहत वितरणको कामलाई तीव्रता दिएको मन्त्रालयले जनाएको छ। 'आज पनि उद्धार तथा राहत वितरणको कार्यलाई निरन्तरता दिइएको छ। धेरै स्थानमा अवरुद्ध भएका सडकहरू सञ्चालनमा आएका छन्। अवरुद्ध बीपी राजमार्ग लगायतका केही सडक खण्डहरू वैकल्पिक व्यवस्था गरी अस्थायी रूपमा सञ्चालन गर्न प्रयास भइरहेको छ,' मन्त्रालयले भनेको छ।"
मृतकका परिवारलाई राहत वितरण,सिन्धुली : सिन्धुलीमा लगातार आएको बाढी र पहिरोको कारण मृत्यु भएका परिवारलाई राहत वितरण गरिएको छ। शुक्रबार जिल्ला विपद् व्यवस्थापन समितिले दुई जना मृतकका परिवारलाई दुईदुई लाख रुपैयाँ नगद राहत प्रदान गरेको हो। सिन्धुलीका प्रहरी प्रमुख गोविन्दराज काफ्लेका अनुसार समितिका अध्यक्ष तथा प्रमुख जिल्ला अधिकारी लिाराज शर्माले शुक्रबार जिल्ला प्रशासन कार्यालयमा नगद दुई दुई लाख रुपैयाँ राहत प्रदान गरेका हुन्। प्रहरी प्रमुख काफ्लेका अनुसार एक साता अघि आएको बाढी र पहिरोको कारण सिन्धुलीमा दुई जनाको जयन गएको थियो। कमलामाई नगरपालिका९ भिमानमा स्थित सुके खोलाको बाढीले बगाउँदा स्थानीय ४६ वर्षीय कृष्ण बहादुर बोगटीको मृत्यु भएको थियो। यस्तै घरमाथीबाट पहिरो आएपछि भाग्ने क्रममा सुनकोशी गाउँपालिका१ मा १२ वर्षीय बालकको मृत्यु भएको थियो। मृतक दुवै जनाका आफन्तलाई नगद राहत प्रदान गरिएको हो।
रियलमीको शून्य प्रतिशत ईएमआई अफर,"काठमाडौं : सर्वाधिक विश्वसनीय स्मार्टफोन ब्रान्ड रियलमीले शून्य प्रतिशत ईएमआई योजना ल्याएको छ। आफ्ना नेपाली ग्राहकहरूलाई सुपथ मूल्यमा अत्याधुनिक प्रविधि प्रदान गर्ने प्रतिबद्धताका साथ रियलमीले आफ्ना स्मार्टफोनहरूमा विशेष फाइनान्सिङ अफर ल्याएको हो। यस अफर अन्तर्गत रियलमीका फोनहरुमा शून्य प्रतिशत ब्याज दरमा १२ महिनासम्मको ईएमआई उपलब्ध रहेको छ। रियलमीको हेड अफ स्ट्राटेजी मुनिश गिरीले भने, हाम्रो उद्देश्य भनेको आफ्ना ग्राहकहरूमा सुपथ मूल्यमा अत्याधुनिक प्रविधिको पहुँच पुर्याउने हो। शून्य ब्याजको यो नयाँ ईएमआई योजनाले हाम्रा ग्राहकहरूलाई उच्च गुणस्तरका स्मार्टफोनहरू किन्न सजिलो बनाउनेमा हामी ढुक्क छौं। हामीलाई विश्वास छ कि दशैं तथा तिहारको यो माहोलमा यस अफरले अझै रौनक थप्नेछ। यो अफर घटस्थापनादेखि नेपालभरका आधिकारिक रियलमी डिलरहरूमा लागू भएको छ। यस अफर अन्तर्गत रियलमीका २० हजारभन्दा माथिका फोनहरुमा ४० प्रतिशत डाउन पेमेन्टमा शून्य प्रतिशत ब्याज दरमा १२ महिनासम्मको ईएमआई उपलब्ध रहेको छ।"
तीन देशको भ्रमण सकेर स्वदेश फर्किएकी परराष्ट्रमन्त्रीले भनिन् नेपालको स्थिति त्यस्तो नराम्रो देखिनँ,"काठमाडौं : परराष्ट्रमन्त्री आरजु राणाले नेपाल स्थिति त्यति नराम्रो नरहेको बताएकी छन्। तीन देशको भ्रमण सकेर शुक्रबार स्वदेश फर्किएकी मन्त्री राणाले नेपालको अवस्था राम्रो रहेको बताइन्। 'नेपालको स्थिति खत्तमै भयो भन्ने थियो। तर, बाहिरबाट हेर्दा त्यस्तो देखिएन,' उनले भनिन्। नेपालले एसडीजी गोल ४७ प्रतिशत पूरा गरेको उनको भनाइ छ। '४७ प्रतिशत त पासमात्रै होला भन्नठानेका थियौं। १७ प्रतिशतलेमात्र एसडीजी गोल पूरा गरेको पायौं। त्यसरी हेर्दा हामी राम्रो स्थानमा रहेको पायौं। तर, हाम्रा लागि यही पर्याप्त होइन,' उनले भनिन्। उनले क्यानडामा महिला परराष्ट्र मन्त्रीहरूको फोरममा सहभागी भएको र त्यहाँ महिलाका सबालहरूका विषयमा छलफल भएको बताइन्। 'क्यानडामा राजनीतिमा महिलाको सहभागिताका विषयमा मैले नेपालको सन्दर्भमा कुरा उठाएँ। भ्रामक समाचारले महिलामाथि भइरहेको हिंसाका विषयमा पनि छलफल भयो। संयुक्त राष्ट्रसंघको महासचिव अब महिलालाई बनाउनुपर्छ भनेर निर्णय पनि गरेका छौं,' मन्त्री राणाले भनिन्। त्यस्तै संयुक्त राष्ट्रसंघका फोरमहरूमा प्रधानमन्त्री केपी शर्मा ओली र आफ्नो मत मिलेको उनको भना इछ। 'संयुक्त राष्ट्रसंघको धेरै फोरमहरूमा भाग लियौं। त्यहाँका सबै फोरममा प्रधानमन्त्रीजी र मेरो मत एउटै थियो। हामीले शान्तिलाई जोड दियौं। जलवायु परिवर्तनले नेपालमा गरेको विनासका विषयमा कुरा उठायौं,' उनले भनिन्। त्यस्तै कतारमा भएको सम्मेलनमा साइबर सेक्युरिटी र एआईका विषयमा छलफल भएको उनले बताइन्। उनले विदेशमा रहँदा नेपालको छबिलाई उच्च बनाउन, विदेशी लगानी भित्र्याउन र समग्र देशको विकासका निम्ति पहल कदमी चालेको दाबी गरिन्। त्यस्तै एमसीसीका विषयमा अमेरिकाले नेपालको प्रगति राम्रो रहेको बताएको उनको भनाइ छ। नेपाली टोलीले अमेरिकास्थित एमसीसी प्रतिनिधिहरूसँग पनि छलफल गरेको थियो।"
"बाढी प्रभावित ललितपुर, काभ्रे, धादिङलगायतका जिल्ला संकटग्रस्त क्षेत्र घोषणा","काठमाडौं : सरकारले बाढी पहिरो प्रभावित केही जिल्लालाई संकटग्रस्त क्षेत्र घोषणा गरेको छ। शुक्रबार बसेको मन्त्रिपरिषद् बैठकले ललितपुर, काभ्रेपलाञ्चोक, धादिङसहितका जिल्लालाई संकटग्रस्त क्षेत्र घोषणा गरेको एक मन्त्रीले बताए। बाढी र पहिरोका कारण ठूलो मात्रमा जनधनको क्षति पुर्याएको क्षेत्रमा संकटग्रस्त क्षेत्र घोषणा गर्ने निर्णय भएको ती मन्त्रीको भनाइ छ। शुक्रबार नै बसेको विपद् जोखिम न्यूनीकरण तथा व्यवस्थापन कार्यकारी समितिको बैठकले क्षतिग्रस्त स्थानीय पालिकाहरूलाई संकटग्रस्त क्षेत्र घोषणा गर्न सरकारलाई सिफारिस गरेको थियो। बाढीपहिरोबाट २३९ जनाको मृत्यु, १६९ जना घाइते र १८ जना बेपत्ता भएको प्राधिकरणले जनाएको छ।"
१३२ युनिट डेलिभरीका साथ बीवाईडीले हासिल गर्यो महत्वपूर्ण उपलब्धि,"काठमाडौं : विश्वकै अग्रणी इलेक्ट्रिक सवारी साधन (ईभी) निर्माता कम्पनी बीवाईडीले नेपालमा एकै दिन १३२ युनिट ईभी डेलिभरी गरेर महत्वपूर्ण उपलब्धि हासिल गरेको छ। नेपालीहरुको महान चाड दशैं शुभारम्भको पहिलो दिन घटस्थापनाको अवसरमा कम्पनीले सो महत्वपूर्ण उपलब्धि हासिल गरेको हो। यसले नेपाली इलेक्ट्रिक मोबिलिटीको क्षेत्रमा बीवाईडीको बढ्दो लहरलाई दर्शाउँछ। बीवाईडीको नेपालका लागि आधिकारिक वितरक साइमेक्स इंकले देशभर रहेका डिलर नेटवर्कमार्फत सो उपलब्धि हासिल गर्न सफल भएको हो। अत्याधुनिक प्रविधि, उत्कृष्ट कार्यक्षमता र दिगो मोबिलिटी समाधानका साथ नेपालको इलेक्ट्रिक भेइकल बजारमा बढ्दो प्रभाव कायम गर्दै बीवाईडीले आफूलाई ईभी बजारको नेतृत्वकर्ता कायम गरेको छ। साइमेक्स इंकका नेसनल सेल्स हेड आशुतोष गौतमले सो अवसरमा कृतज्ञता कायम गर्दै भने, एकै दिन, त्यो पनि घटस्थापनाको उपलक्ष्यमा १३२ ईभी डेलिभरी गर्न पाउनु हाम्रो लागि गर्वको दिन हो। यसले बीवाईडीका इलेक्ट्रिक गाडीप्रति नेपाली ग्राहकको बढ्दो विश्वासलाई प्रतिविम्बित गर्दछ भने बेस्ट इन क्लास सर्भिस उपलब्ध गराउने हाम्रो प्रतिबद्धतालाई समेत दर्शाउँछ। यो उपलब्धि नेपालीहरुको अझै सफा र दिगो मोबिलिटी समाधानप्रतिको बढ्दो जागरुकता पनि हो। देशभर बीवाईडीको बजार उपस्थिति तीव्र रुपमा बढिरहेको समयमा यो डेलिभरी गरिएको छ। पछिल्लो समयमा वीरगन्ज, बनेपा र जनकपुर लगायतका स्थानमा शोरुम विस्तार गरेर बीवाईडी नेपालभर विस्तार भइरहेको छ। वातावरणमैत्री अभियान र साइमेक्स बीवाईडी च्यारिटी फाउन्डेसन (सीबीसीएफ) जस्ता नवीन सीएसआर पहलमार्फत कम्पनीले इलेक्ट्रिक सवारीलाई लगातार प्रवद्र्धन गरिरहेको छ। शून्य उत्सर्जन इलेक्ट्रिक सवारीमार्फत नेपालको यातायात क्षेत्रलाई रुपान्तरण गर्ने बीवाईडीको लक्ष्यलाई १३२ युनिट डेलिभरीले अझै जोड दिएको छ। बीवाईडीले लगातार रुपमा गरिरहेको नवप्रवर्तनलाई साइमेक्स इंक र यसका डिलरहरुले अझै राम्रो ग्राहक अनुभव प्रदान गरेर र विश्व स्तरीय सर्भिस तथा उत्पादन उपलब्ध गराएर नेपाली ग्राहकको आवश्यकता पुरा गर्नमा प्रतिबद्धताका साथ साथ दिएका छन्।"
नुवाकोटमा अखाद्य वस्तु बरामद,"नुवाकोट : चाडपर्वको समयमा बजारमा गुणस्तरहीन वस्तुको बिक्री वितरण भइरहेको गुनासो आएपछि नुवाकोटका विभिन्न बजार अनुगमन गरिएको छ। संयुक्त बजार अनुगमन टोलीले नुवाकोटको विदुर नगरपालिका, लिखु र सूर्यगढी गाउँपालिकाको विभिन्न बजारमा रहेका किराना पसल तथा खाद्यान्न सप्लायर्सहरूको स्थलगत अनुगमन गरेको हो। सहायक प्रमुख जिल्ला अधिकारी कृष्णप्रसाद हुमागाईंको नेतृत्वमा गएको संयुक्त टोलीले विभिन्न नौवटा किराना पसलहरूमा अनुगमन गरिएको उद्योग वाणिज्य कार्यालय नुवाकोटले जनाएको छ। संयुक्त बजार अनुगमन समितिद्वारा विदुर नगरपालिका१० महभीर, लिखु गापाको ढिकुरे, थानसिङ, छहरे, सूर्यगढी गापाको केराबारीमा संयुक्त बजार अनुगमन गरिएको हो। पसल अनुगमनका क्रममा अखाद्य वस्तु फेला परेपछि जफत गर्नुका साथै नगद जरिवानासमेत गरिएको छ। सहायक प्रमुख जिल्ला अधिकारी हुमागाईंको नेतृत्वमा जिल्ला बजार अनुगमन समितिद्वारा लिखु गापा १, ४, ५ र ६ मा बजार अनुगमन गरिएको हो। लिखुमा ६ वटा किराना पसल तथा सप्लायर्सको अनुगमन गरिएको अनुगमन समितिका सदस्य सचिव तथा उद्योग वाणिज्य कार्यालय नुवाकोटका प्रमुख किशोर सापकोटाले जानकारी दिए। उनका अनुसार ती बजारहरूबाट १० हजार ५ सय ३० रुपैयाँ बराबरको अखाद्य वस्तु जफत गरिएको छ। प्रमुख सापकोटाले अनुगमन गरिएका पसलहरूमध्ये लिखु ४ को लक्की लक्ष्मी इन्टरप्राइजेजबाट दुई हजार ९० रुपैयाँ बराबरको अखाद्य सामग्री जफत गरिनुको साथै उपभोक्ता संरक्षण ऐन २०७५ बमोजिम पाँच हजार रुपैयाँ जरिवाना गरिएको जानकारी दिए। लिखु१ ढिकुरेस्थित चन्द्रलाल एण्ड सन्सबाट चार हजार तीन सय २० रुपैयाँ बराबरको अखाद्य सामग्री जफत गरिएको छ। लिखु ५ को श्याम किराना स्टोर्सबाट २ सय ५० रुपैयाँ बराबरको अखाद्य सामग्री नष्ट गरिनुका साथै लिखु ६ स्थित सौजन्य इन्टरप्राइजेजबाट तीन हजार आठ सय ७० रुपैयाँ बराबरको अखाद्य सामग्री नष्ट गरिएको छ।"
"लेबननमा नेपालीको नाम संकलन भइरहेको छ, छिट्टै उद्धार गर्छौं : परराष्ट्रमन्त्री राणा",काठमाडौं : परराष्ट्रमन्त्री आरजु राणा देउवाले इजरायल र लेबननको लडाकु समूह हिज्बुल्लाहबीचको युद्धका कारण समस्यामा परेका नेपालीको छिट्टै उद्धार गरिने बताएकी छन्। संयुक्त राष्ट्रसङ्घको ७९औं महासभा र कतारको दोहामा आयोजित एसिया कोअपरेसन डायलग (एसिडी)को तेस्रो सम्मेलनमा भाग लिएर शुक्रबार स्वदेश फर्किएकी मन्त्री राणाले त्रिभुवन विमानस्थलमा आयोजित पत्रकार सम्मेलनमा युद्धका कारण लेबननमा रहेका नेपालीको उद्धारका लागि नाम संकलन भइरहेको जानकारी दिइन्। उनले समस्यमा परेका नेपालीहरू सम्पर्कमा आउन नसकेकाले तत्काल सम्पर्कमा ल्याउन पनि परिवारजनलाई आग्रह गरिन्। उनले आफ्नो भ्रमण सफल भएको पनि जानकारी दिइन्। सो क्रममा एसिडी समूहमा आबद्ध एसियाली राष्ट्रहहरूका प्रतिनिधिहरूसँग फलदायी कुराकानी भएको मन्त्री राणाले बताइन्। आपसी हित र चासोका विविध विषयहरूका साथै आगामी दिनमा थप सम्बन्ध विस्तार र सहकार्यबारे अन्य राष्ट्रहरूसँग छलफल भएको उनको भनाइ छ। एसिडीको बैठकमा एसियाली क्षेत्रमा बढ्दो रूपमा देखिएको युद्ध र द्वन्द्वको अवस्था ठूलो चिन्ताको विषय देखिएको धारणा राखेको उनले बताइन्। त्यस्तै उनले संयुक्त राष्ट्रसङ्घको महासभामा भाग लिने क्रममा महिला प्रतिनिधित्वका बारेमा पनि आवाज उठाएको जानकारी दिइन्।
आगोले जलेर मृत्यु,"बेनी : म्याग्दीको अन्नपूर्ण गाउँपालिका५ पाउद्धारको हिलादेमा आगोले जलेर एक जनाको मृत्यु भएको छ। पाउद्धारका ६७ वर्षीय कालु परियारको आगोले जलेर मृत्यु भएको जिल्ला प्रहरी कार्यालय म्याग्दीले जनाएको छ। घटनास्थल पुगेका प्रहरी निरीक्षक राजन रायमाझीका अनुसार बिहिबार खाना खाएर सुतेका परियारको राती गोठ आगलागी हुँदा जलेर मृत्यु भएको हो। कालु सुतेको नरबहादुर बिकको ढुंगा, माटोले बनेको र निगालोको चोयाले बुनेको चित्राले बारेको घरको भान्छाकोठा आगोले जलेर नष्ट भएको छ। मृतकको शव परीक्षणका लागि बेनी अस्पतालमा ल्याइएको र आगलागीको कारण नखुलेको प्रहरी निरीक्षक रायमाझीले बताए।"
जोमसोममा वायु गुणस्तर मापन केन्द्र स्थापना हुने,"जोमसोम : हिमाली जिल्लामै पहिलो पटक मुस्ताङमा वायु गुणस्तर मापन केन्द्र स्थापना हुने भएको छ। सरकारले ३१ औं वायु गुणस्तर मापन केन्द्र स्थापनाका लागि मुस्ताङमा यो प्रविधि जडान गर्न लागेको हो। वातावरणीय स्वच्छता कायम राख्ने, प्रदुषणलाई निश्चित सीमा भित्र सन्तुलनमा राख्ने, दिगो विकासका अंगहरुसँग जोड्ने र मानव स्वास्थ्यलाई प्रतिकुल हुन नदिनेलगायतका उद्देश्यसहित नेपाल सरकार वातावरण विभागले मुस्ताङमा वायु गुणस्तर मापन केन्द्र स्थापना गर्ने तयारी गरेको हो। यसका लागि २ साताअघि वातावरण विभागका महानिर्देशक ज्ञानराज सुवेदी र विभागका प्राविधिक उपसचिव दीपक ज्ञवाली लगायतको टोली मुस्ताङ आएको हो। टोलीले वायु गुणस्तर मापन केन्द्र स्थापनाका लागि स्थान छनौट गर्न जिल्ला प्रशासन कार्यालय मुस्ताङसँग समन्वय गरेको थियो। मुस्ताङ प्रशासनसँग समन्वयमा विभागको टोली जिल्ला प्रशासन कार्यालय पछाडिको शालिग्राम उद्यान पार्कमा वायु गुणस्तर मापन केन्द्र स्थापना गर्ने निर्णय गरेको विभागका महानिर्देशक ज्ञानराज सुवेदीले जानकारी दिए। झन्डै १ करोड बढी लागतको वायु गुणस्तर मापन प्रविधि जडान गर्ने तयारी भइरहेको महानिर्देशक सुवेदीले उल्लेख गरे। सरकारको यसअघि ३० वटा जिल्लाहरूमा वायु गुणस्तर मापन केन्द्र सञ्चालनमा छन्। ३१ औं केन्द्रका रूपमा चालू आर्थिक वर्षभित्रै वायु गुणस्तर मापन केन्द्र स्थापना सम्पन्न हुने महानिर्देशक सुवेदीको भनाइ छ। वायुको गुणस्तर, वातावरणीय स्वच्छता र वातावरण प्रदूषणलाई न्यूनीकरण गर्न अपनाउन पर्ने रणनीति तय गर्न वायु मापन गुणस्तर केन्द्र प्रविधिले सहयोग पुग्ने विभागका प्राविधिक उपसचिव दीपक ज्ञवालीले उल्लेख गरे। प्राविधिक उपसचिव ज्ञवालीले वायु गुणस्तर मापन केन्द्र प्रविधिले २४ सैं घण्टा वायुको अवस्था बारेमा अपडेट गर्ने बताए। बिजुली र इन्टरनेटको सहायताबाट वायु गुणस्तर मापन प्रविधिले त्यस क्षेत्रको वस्तुगत वातावरणीय अवस्थाको जानकारी गराउँछ। यो प्रविधिका माध्यमबाट गृह मन्त्रालय अन्तर्गत रहेको सेक्टर सर्वो सिस्टममा त्यस क्षेत्रको वातावरणीय डाटा इन्ट्री हुन्छ। विभागले यही डाटा हेरेर विभागको वेबसाइटमा अपेडट गर्ने प्राविधिक उपसचिव ज्ञवालीको भनाइ छ। मुस्ताङको जोमसोममा स्थापना गरिने वायु गुणस्तर मापन प्रविधिले त्यस आसपासको क्षेत्रमा वायुको अवस्था बारे जानकारी दिने गर्छ।"
ट्राफिक प्रहरीलाई स्मार्टफोन हस्तान्तरण,"काठमाडौं : बागमती प्रदेशको श्रम, रोजगार, तथा यातायात मन्त्रालयले डिजिटल सवारी चालक अनुमतिपत्रको नियमनका लागि ट्राफिक प्रहरीलाई स्मार्टफोन हस्तान्तरण गरेको छ। शुक्रबार सिंहदरबारस्थित मन्त्रालयमा आयोजित कार्यक्रममा भौतिक, पूर्वाधार तथा यातायातमन्त्री देवेन्द्र दाहाल र बागमती प्रदेशका यातायात मन्त्री प्रेमभक्त महर्जनले प्रहरी महानिरीक्षक वसन्त कुँवरलाई स्मार्टफोन हस्तान्तरण गरेका हुन्। नागरिक एपमा रहेको क्युआर सहितको डिजिटल सवारी चालक अनुमतिपत्र रिड गर्नका लागि प्रदेश सरकारले ट्राफिक प्रहरीलाई स्मार्टफोन उपलब्ध गराएको हो। कार्यक्रममा भौतिक, पूर्वाधार तथा यातायात मन्त्री दाहालले यातायात क्षेत्रमा देखिएका समस्यालाई समाधान गर्दै अघि बढ्ने प्रतिबद्धता जनाए। उनले समयमा नै सवारी चालक अनुमतिपत्रको छपाई हुन नसकेको अवस्थामा अब सम्बन्धित प्रदेशले नै छपाई गर्ने गरी जिम्मेवारी हस्तान्तरण गरिएको बताए। त्यस्तै प्रहरी महानिरीक्षक बसन्त कुँवरले ट्राफिक प्रहरीको कामकारबाहीलाई सूचना प्रविधिमैत्री बनाउँदै लैजाने बताए। उनले पारदर्शी सेवा सञ्चालन गर्नका लागि डिजिटल सवारी चालक अनुमतिपत्रको नियमन र डिजिटल प्रणालीबाटै कारबाही गरिने जिकिर गरे। उनले राष्ट्रिय परिचय पत्र र यातायात प्रणाली लिंक भएको अवस्थामा राष्ट्रिय परिचय पत्रबाट पनि सवारी चालक अनुमतिपत्र देखाउन सकिने जिकिर गरे।"
गढीमाई मन्दिर दर्शन गर्न जाने भक्तजनका लागि निःशुल्क बस सेवा,वीरगन्ज : बाराको बरियापुरस्थित विश्वप्रसिद्ध गढीमाई मन्दिरमा दर्शन गर्न जाने भक्तजनका लागि सदरमुकाम कलैयाबाट निःशुल्क बस सेवा सुरु गरिएको छ। ओमविनायक ट्राभल्सले घटस्थापनादेखि नवमीका दिनसम्मका लागि सदरमुकाम कलैयाबाट गढीमाई मन्दिरसम्मका लागि निःशुल्क बस सेवा सञ्चालन गरेको हो। पशुबलीका लागि विश्वमै प्रसिद्ध रहेको गढीमाई मन्दिरमा लाग्ने पञ्चवर्षीय मेला बिहीबार घटस्थापनाका दिनदेखि विधिवत् रूपमा सुरु भइसकेको छ। बिहीबार घटस्थापनाका दिन बृहत शोभा यात्रापनि निकालिएको थियो। घटस्थापनाका दिनदेखि पञ्चवर्षीय गढीमाई मेला विधिवत रूपमा सुरु भएसँगै मन्दिर र मेलामा दर्शन गर्न चाहने भक्तजनहरूका लागि बिहीबारदेखि नै कलैयाबाट निःशुल्क बस सेवा सुर गरिएको ओमविनायक ट्राभल्स प्रालिका सञ्चालक अच्यूत पौडेलले जानकारी दिए। घटस्थापनका दिनदेखि नवमीका दिनसम्म अर्थात असोज २५ गतेसम्म कलैयाको भरत चोकबाट हरेक दिन बिहान साढे ६ बजे भक्तजनहरूलाई लिएर बस गढीमाई मन्दिरसम्म जाने र मन्दिरबाट फेरि भक्तजनहरूलाई लिएर बिहान साढे ८ बजे बस कलैयामा फर्किने पौडेलले बताए। बिहीबार गढीमाई मेलाका लागि निकालिएको शोभायात्रामा पनि आफूले दुई वटा बस निःशुल्क उपलब्ध गराएको जानकारीपनि उनले दिए। महागढीमाई नगरपालिका तथा गढीमाई मेला सञ्चालन तथा व्यवस्थापन समितिको समन्वयमा भक्तजनहरूका लागि निःशुल्क बस सेवा सुरु गरिएको उनले बताए। महागढीमाई नगरपालिकाका मेयर तथा मेला समितिका अध्यक्ष उपेन्द्र प्रसाद यादवले पनि गढीमाई मन्दिर र मेलामा दर्शन गर्न आउने भक्तजनहरूको सहजताका लागि ओम विनायक ट्राभल्स प्रालिका अध्यक्ष पौडेलसँगको समन्वयमा कलैयाबाट मन्दिरसम्म निःशुल्क बस सेवा सुरु गरिएको बताए। यसबाहेक बारा बस व्यवसायी संघको समन्वयमा थप अरू चार वटा बसपनि निःशुल्क सञ्चालन गर्ने बारेमा पहल भइरहेको जानकारी उनले गराए।
दुर्घटनामा घाइते महिलाको मृत्यु,विराटनगर : मोरङको सुन्दरहरैँचा नगरपालिका५ गोठगाउँमा दुर्घटनामा परेर घाइते भएकी महिलाको उपचारका क्रममा मृत्यु भएको छ। सुन्दरहरैँचा५ की ३२ वर्षीया मुना गौतमको शुक्रबार मृत्यु भएको हो। उनले चलाइरहेको प्रदेश १०२०४८ प ६८५९ नम्बरको स्कुटरलाई बेलबारीबाट इटहरीतर्फ आउँदै गरेको प्रदेश १०२०५० प ५५९२ नम्बरको मोटरसाइकलले यही असोज १३ गते साँझ ठक्कर दिएको थियो। दुर्घटनामा घाइते भएकी गौतमको उपचारका क्रममा विराट शिक्षण अस्पतालमा शुक्रबार बिहान ११ बजेतिर मृत्यु भएको प्रहरीले जनाएको छ। दुर्घटनापछि फरार बनेका मोटरसाइकल चालक संखुवासभाको मादी नगरपालिका२ का ३० वर्षीय नवीन खड्कालाई प्रहरी चौकी गछियाको टोलीले पक्राउ गरेको छ। खड्काविरुद्ध सवारी ज्यान मुद्दा चलाउने प्रहरीको तयारी छ। घटनाको थप अनुसन्धान सुरु गरिएको जानकारी प्रहरीले दिएको छ।
एसिया प्यासेफिक डिजिटल ट्यालेन्ट समिट २०२४ मा नेपाली विद्यार्थीले जिते पिपल्स चोइस अवार्ड,"काठमाडौं : नेपाली विद्यार्थीहरूले आविष्कार गरेको एआइ प्रोजेक्टले चीनको नानिंग र सेन्जेनमा भएको एसिया प्यासेफिक डिजिटल समिट २०२४ को महत्वपूर्ण पिपल्स चोइस अवार्ड जितेका छन् । ह्वावे नेपालको सिड्स फर फ्युचर २०२४ कार्यक्रम अन्तर्गत नेपालको प्रतिनिधित्व गर्दै चीन गएको ६ जना नेपाली विद्यार्थीको टोलीले सो उपलब्धि हासिल गर्न सफल भएको हो। सयौं विद्यार्थीहरूमध्येबाट छानिएको समूहमा समिप अर्याल, आशिष कार्की, एन्जेलिना घिमिरे, प्रियांशु शर्मा, साधना पन्थी, र समृद्धि कार्की छन्। कार्यक्रममा विश्वभरका युवा प्रतिभाहरूको नविन सोचलाई बढावा दिँदै कयौं योजनाहरू समावेश गरीएका छन्। एसिया प्यासेफिक समिटमा १९ मुलुकका सयौँ विद्यार्थीले सहभागिता जनाएका छन्। जसमा नेपाली विद्यार्थीले अल्ट्राकेयर नामक एआइ व्यावसायिक उपकरणको प्रस्तुत गरेका थिए। नेपाली समूहका सदस्य समिप अर्यालले भने, अल्ट्रा केयर यात्रा सहज अल्ट्रासाउण्ड मेसिन हो जसले ग्रामीण क्षेत्रका महिलाहरूलाई सहज सेवा दिन सक्छ। यो उपकरणले सानोस्तरका स्वास्थ्य संस्थालाई एआइ प्रविधिसँग जोड्नेछ। जसले भ्रुणको अवस्था पत्ता लगाई, त्यस विषयमा पर्याप्त जानकारी उपलब्ध गराउँदछ। अर्यालले मेसिनले गर्भमा रहेको शिशु वा गर्भवतीमा कुनै स्वास्थ्य जटिलता आइपरेको खण्डमा सो उपकरणले समयमा नै परीक्षण गर्न सक्ने बताए । अर्यालले भने यदि कुनै असामान्य परिस्थिति आइपरेको खण्डमा उपकरणले सिधै सम्बन्धित अस्पतालका चिकित्सकलाई जानकारी पठाएर महिलाको ज्यान जोगाउन सकिनेछ। एसिया प्यासेफिक डिजिटल ट्यालेन्ट समिटले नेपाली विद्यार्थीहरूको नविन सोचको ऊर्जालाई उजागर गरेको छ। सामाजिक हितका निम्ति प्रविधिको प्रयोगप्रति विद्यार्थीहरूको दृढ प्रतिबद्धता अल्ट्राकेयरले प्रमाणित गरेको छ। ह्वावे नेपाल युवा प्रतिभालाई प्रोत्साहन गर्दै भविष्यका सशक्त नेतृत्व निर्माणमा लगातार समर्पित छ।"
हिमालयन एभरेस्ट इन्स्योरेन्सको सीईओमा अञ्जु श्रेष्ठ नियुक्त,"काठमाडौं : हिमालयन एभरेस्ट इन्स्योरेन्स लिमिटेडले अञ्जु श्रेष्ठलाई आफ्नो प्रमुख कार्यकारी अधिकृतको रूपमा नियुक्त गरेको छ। उनी नेपालको जेनेरल बीमा कम्पनीहरूको इतिहासमा दोस्रो महिला सीईओ बन्न सफल भएकी छन्। उनले आधिकारिक रूपमा आजदेखि सीईओको भूमिकामा कामको थालनी गर्ने कम्पनीले बताएको छ। नव नियुक्त सिईओ श्रेष्ठको बिमा क्षेत्रमा २९ वर्षको अनुभव रहेको छ। फागुन १६, २०५२ मा सहायक अधिकृतको रूपमा बीमा क्षेत्रमा उनको यात्रा सुरु भएको थियो। उनको समर्पण, अथक परिश्रम र उत्कृष्टताको प्रतिबद्धताले उनलाई विभिन्न पदमा अघि बढाउँदै अन्ततः कम्पनीको सीईओको पदसम्म पुऱ्याउन सफल भएको छ। सिईओको रूपमा उनले आफ्नो अनुभव र नयाँ योजनाको साथ हिमालयन एभरेस्ट इन्स्योरेन्सको नेतृत्व गर्न कम्पनीले जनाएको छ। नियुक्तिको अवसरमा नव नियुक्त सीईओ अव्जु श्रेष्ठले आफ्नो विचार राख्दै भने, हिमालयन एभरेस्ट इन्स्योरेन्सको नेतृत्व गर्ने मौका पाउँदा मैले निकै सम्मानित महसुस गरेको छु। अबको मेरो भूमिका भनेको नयाँ प्रविधि तथा दिगो वृद्धिलाई प्रोत्साहन गर्दै ग्राहक केन्द्रित समाधानहरू प्रदान गर्ने हुनेछ। मेरो लक्ष्य भनेको कम्पनीका सबै सदस्यमा जिम्मेवारी बोधको भावना सिर्जना गर्ने तथा कम्पनीको समग्र वृद्धिको वातावरण बनाउने हो। कम्पनीका अध्यक्ष महेन्द्र के श्रेष्ठले पनि आफ्नो विचार राख्दै भने, हामी विश्वस्त छौं कि अञ्जु श्रेष्ठले बीमा क्षेत्रको, अवसरहरू र चुनौतीहरू राम्रोसँग बुझ्नुभएको छ र हिमालयन एभरेस्ट इन्स्योरेन्सलाई उनले अझ उचाइमा लैजान सक्षम हुनुहुनेछ।"
कार्यसम्पादनमा स्वास्थ्य कार्यालय पाल्पा लुम्बिनी प्रदेशमा पहिलो,"तानसेन : लुम्बिनी प्रदेशमा स्वास्थ्य कार्यालय पाल्पा प्रथम भएको छ। लुम्बिनी प्रदेश सरकार स्वास्थ्य मन्त्रालयले प्रदेशभरीका १२ जिल्लाका कार्यालयले गर्ने कार्यसम्पादन मूल्यांकनमा स्वास्थ्य कार्यालय पाल्पा प्रथम भएको हो। स्वास्थ्य कार्यालय पाल्पा अघिल्लो वर्ष ०७९८० मा पनि प्रदेशभरी भरी उत्कृष्ट अंक सहित प्रथम भएको थियो। यसैगरी कार्यसम्पादन मूल्यांकनमा स्वास्थ्य कार्यालय रोल्पा दोस्रो र स्वास्थ्य कार्यालय गुल्मी तेस्रो भएका छन्। लुम्बिनी प्रदेश स्वास्थ्य मन्त्रालयले प्रदेशका १२ वटा कार्यालय, १४ वटा अस्पताल र १३ आर्युवेदिक स्वास्थ्य केन्द्रलाई कार्यसम्पादन मूल्यांकनमा समावेश गर्दै आएको छ। यसैगरी प्रदेशभरीका १४ वटा अस्पताल मध्येमा बर्दिया अस्पताल प्रथम भएको छ भने लुम्बिनी प्रादेशिक अस्पताल बुटवल द्वितीय र अर्घाखाँची अस्पताल तृतीय भएको छ। आयुर्वेद तर्फ अर्घाखाँची आयुर्वेद स्वास्थ्य केन्द्र प्रथम भएको छ भने लुम्बिनी आयुर्वेद चिकित्सालय द्वितीय र कपिलवस्तु आयुर्वेद चिकित्सालय तृतीय भएको छ। जनतालाई दिने सेवा प्रवाह, सेवाग्राहीको सन्तुष्टि लगायतका विषयवस्तुका सूचकहरूको आधारमा उत्कृष्ट स्वास्थ्य कार्यालय, अस्पताल र आर्युवेदिक स्वास्थ्य केन्द्र घोषणा गरिएको हो। स्वास्थ्य कार्यालय पाल्पालाई विगत दुई वर्षदेखि नै प्रदेशमा पहिलो तथा उत्कृष्ट कार्यालय बनाउन सफल भएको र आगामी वर्ष पनि पहिलो हुने गरी कार्यसम्पादनमा लागी परेको कार्यालयका वरिष्ठ तथ्यांक अधिकृत एवं निमित्त प्रमुख टुकप्रसाद पोखरेलले बताए। स्वास्थ्य मन्त्री खेमबहादुर सारुले प्रदेशस्तरीय समीक्षा कार्यक्रममा उत्कृष्ट स्वास्थ्य कार्यालय, आयुर्वेद चिकित्सालय र अस्पतालहरूलाई पुरस्कार वितरण गरे। स्वास्थ्य मन्त्री सारुले चालु आर्थिक वर्षमा सबै कार्यालय, अस्पताल, आयुर्वेद स्वास्थ्य केन्द्रले आफू प्रथम हुनेछु भन्ने भावनाका साथ काम गर्नुपर्ने बताए। जनताको सेवा सुविधालाई ध्यानमा राख्दै सबैले गुणस्तरीय सेवा प्रदान गर्न उनले जोड दिए। लुम्बिनी प्रदेशमा १२ वटा स्वास्थ्य कार्यालय, १३ वटा आयुर्वेद चिकित्सालय तथा स्वास्थ्य केन्द्र र १४ वटा अस्पताल छन्।"
"यातायात क्षेत्रका प्रतिनिधिसँग प्रचण्डको छलफल,समस्या समाधानका लागि पहल लिने प्रतिबद्धता","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले यातायात व्यवसायी महासंघ र यातायात मजदुर संगठनका पदाधिकारी तथा यातायात क्षेत्रका प्रतिनिधिहरूलाई खुमलटार बोलाएर प्राकृतिक विपतले यातायात क्षेत्रमा सिर्जना गरेको समस्या समाधानबारे छलफल गरेका छन्। बाढी पहिरोका कारण विभिन्न ठाउँमा भएको क्षतिको अनुगमन गरेका अध्यक्ष प्रचण्डले दसैंको समयमा गाउँ फर्कने जनताको अवस्था, बाढी पहिरोका कारण अवरुद्ध सडक सञ्जाल, यातायात व्यवसायी, मजदुर लगायत समग्र यातायात क्षेत्रका समस्याबारे जानकारी लिँदै समाधानका लागि पहल लिने प्रतिबद्धता जनाए। आफूले काठमाडौं, ललितपुर, भक्तपुर र काभ्रेका प्रभावितस्थलको अनुगमन गर्दा ठाउँठाउँमा अझै पनि गाडी पुरिएको,आवागमन अवरुद्ध रहेको, यातायात क्षेत्रले ठूलो क्षति भोगेको र यातायात मजदुरलाई पीडादायी अवस्थामा देखेको उल्लेख गर्दै उनले यससम्बन्धी विस्तृत जानकारी यातायात क्षेत्रबाट लिएर प्रमुख प्रतिपक्षी दलको नेताको रुपमा समाधानका लागि पहल गर्न छलफल आयोजना गरेको जानकारी दिए। सो क्रममा यातायात महासंघ र यातायात मजदुर संगठनका पदाधिकारीले यातायात क्षेत्रले संकट व्यहोर्नुपरेको, व्यावसायी मारमा रहेको, यातायात मजदुरहरूको सुरक्षाका लागि सरकारले पहल लिन नसकेको, यातायात क्षेत्रमा पुगेको क्षतिको तथ्यांक संकलनसमेत नगरिएको र अहिलेको विपतले कोभिडको बेला जस्तै यातायात क्षेत्रलाई पीडा दिएको बताए । सरकारले पूरै शक्ति लगाएर तीन चार दिनभित्र पहिरोका कारण थुनिएका मजदुर र गाडीको उद्धार गर्नुपर्ने, घरबारविहीन भएका मजदुर र व्यावसायीलाई राहतको व्यवस्था गर्नुपर्ने र पुरिएका र बगेका गाडीको बीमा रकम प्राप्तिमा समस्या भएका कारण तत्काल उपलब्ध गराइदिने वातावरण बनाइदिन उनीहरूले आग्रह गरेका थिए । यातायात क्षेत्रका प्रतिनिधिहरुले अध्यक्ष प्रचण्डलाई उद्धार,राहत र पुनर्स्थापनाका गरेको अगुवाईको प्रशंसा गर्दै प्रमुख प्रतिपक्षी दलको रूपमा सरकारले नगरेको काम गरेको बताएका थिए । आफूहरूलाई बोलाएर यातायात क्षेत्रको अभिभावकको भूमिका निर्वाह गरेकोमा खुशी व्यक्त उनीहरुले प्रधानमन्त्रीले आजसम्म चासो नदेखाएकोमा गुनासो व्यक्त गरेका थिए । विपतले यातायात क्षेत्रमा पारेको समस्यालाई प्रमुख प्रतिपक्षी दलले महत्वपूर्ण एजेण्डाको रुपमा सरकारसँग छलफल गरेर समाधानका लागि पहल गरिदिन पनि उनीहरुले अध्यक्ष प्रचण्डलाई आग्रह गरेका थिए । अध्यक्ष प्रचण्डसँगको छलफलमा राष्ट्रिय यातायात व्यवसायी महासंघका अध्यक्ष विजय स्वार,वरिष्ठ उपाध्यक्ष सरोज सिटौला, अखिल नेपाल यातायात मजदुर संघका अध्यक्ष दिपक केसी, नेपाल यातायात मजदुर संघका धर्म भण्डारी, नेपाल यातायात स्वतन्त्र मजदुर संगठनका भिम ज्वाला राई लगायत पदाधिकारीहरूको सहभागिता रहेको थियो ।"
धितोपत्र बोर्डको अध्यक्षको अन्तर्वार्ता स्थगित,काठमाडौं : नेपाल धितोपत्र बोर्डको अध्यक्षका लागि पूर्वनिर्धारित अन्तर्वार्ता स्थगित भएको छ । राष्ट्रिय योजना आयोगका उपाध्यक्ष तथा सिफारिस समितिका संयोजक प्राडा शिवराज अधिकारी अस्वस्थ भएपछि अन्तर्वार्ता स्थगित भएको हो। उनी अस्वस्थ्य भएपछि अर्को सूचना प्रकाशित नहुँदासम्म अन्तर्वार्ता स्थगित गरिएको सिफारिस समितिले जनाएको छ । नेपाल धितोपत्र बोर्डको अध्यक्ष पदका लागि आवेदकमध्ये सङ्क्षिप्त सूचीमा समावेश भएका तीनजना आवेदकले आज व्यावसायिक कार्ययोजनाको प्रस्तुति र अन्तर्वार्ता दिने कार्यक्रम थियो ।
क्षतिग्रस्त सडक मर्मत गरी तत्काल सुचारु गर्ने गरी काम गर्न सरकारलाई निर्देशन,काठमाडौं : प्रतिनिधिसभाअन्तर्गतको पूर्वाधार विकास समितिले हालैका बाढीपहिरोबाट क्षतिग्रस्त सडकसञ्जाल मर्मत गरि तत्काल सुचारु गर्ने गरी काम गर्न सरकारलाई निर्देशन दिएको छ। सिंहदरबारमा शुक्रबार बसेको समिति बैठकले चाडवाडका समयमा सडक अवरुद्ध हुँदा लाखौं सर्वसाधारणहरू समस्यामा परेको भन्दै बाढीपहिरोबाट क्षतिग्रस्त सडकसञ्जाल मर्मत गरि तत्काल सुचारु गर्ने गरि काम गर्न सरकारलाई निर्देशन दिएको हो । अहिलेको परिस्थितिलाई मध्यनजर गर्दै विपद् क्षेत्रमा फास्ट ट्रयाकमार्फत् सडक पुननिर्माण गर्न र बेलिब्रिज पुल जडानको कामलाई तीव्रता दिन पनि समितिले निर्देशन दिएको छ । त्यस्तै बैठकले बाढीपहिरोका क्षति भएको विद्युत र सिंचाइ संरचना तत्काल निर्माण गर्न पनि ऊर्जा मन्त्रालयलाई निर्देशन दिएको छ । बैठकमा भौतिक पूर्वाधार तथा यातायात मन्त्री देवेन्द्र दाहालले बाढी पहिरोका कारण अवरुद्ध भएका राजमार्गहरू दशैं अगाडि नै खुलाउने गरि काम भइरहेको जानकारी दिए । उनले बाढी पहिरोबाट भएको क्षतिको पुनर्निर्माणका लागि २० देखि २५ अर्ब रुपैयाँ लाग्ने आकलन गरिएको बताए। त्यस्तै ऊर्जामन्त्री दिपक खड्काले बाढीपहिरोबाट क्षतिग्रस्त विधुत संरचना बनाउने काम सुरु गरिसकेको र प्राकृतिक प्रकोपका कारण अवरुद्ध भएका विद्युतहरु सुचारु भइसकेको जानकारी दिए। क्षति भएका ठूला संरचनाहरू तत्काल निर्माण सम्भव नभएकाले बैकल्पिक माध्यमबाट विद्युत प्रभाव भइरहेको उनले बताए। उनले बाढिपहिरोका कारण सिंचाइ क्षेत्रमा भएको क्षतिको विवरण संकलन भइरहेको र छिटोभन्दा छिटो पुननिर्माण गरिने जिकिर गरे । बैठकमा समिति सदस्यहरूले बाढीपहिरोको अलर्ट जारी हुँदा पनि राम्रोसँग पूर्वतयारी नभएकाले ठूलो धनजनको क्षति हुन पुगेको धारणा राखेका थिए।
सोह्र श्राद्धमै मुस्ताङ भित्रिए साढे २० हजार पर्यटक,"जोमसोम : सोह्र श्राद्ध तिथिको १५ दिनमा कुल २० हजार ४ सय ४६ पर्यटक मुस्ताङ भित्रिएका छन्। जिल्ला प्रहरी कार्यालय मुस्ताङका अनुसार सोह्र श्राद्ध तिथिअन्तर्गत असोज २ गतेदेखि असोज १६ गते साँझसम्ममा बेनीजोमसोम सडकमार्ग हुँदै आन्तरिक तथा बाह्य गरी उक्त संख्यामा पर्यटक मुस्ताङ भित्रिएका हुन्। बर्सेनि चैते दसैं औंसी र बडादसैँ औंसी तिथिमा हजारौं श्रद्धालु भक्तजन पितृ उद्धारका लागि श्राद्ध, तपर्ण र पिण्डदान गर्न मुस्ताङको बारागुङ मुक्तिक्षेत्र४ कागबेनीमा आउने गर्छन्। मुस्ताङको कागबेनी दिवंगत पितृ उद्धार गर्नका लागि निकै महत्त्वपूर्ण धार्मिकस्थलको रूपमा लिने गरिन्छ। राष्ट्रिय गौरवको बेनीजोमसोम सडकमार्गअन्तर्गत प्रहरी चौकी घाँसाले संकलन गरेको पर्यटक तथ्यांकअनुसार सोह्र श्राद्ध तिथिको १५ दिनको अवधिमा आन्तरिक तथा बाह्य गरी कुल २० हजार ४ सय ४६ पर्यटक मुस्ताङ भित्रिएको जिल्ला प्रहरी कार्यालयका निमित्त कार्यालय प्रमुख एवं प्रहरी निरीक्षक गणेश सुवेदीले जानकारी दिए। यसमा आन्तरिक पर्यटक १४ हजार ८ सय ५० र सार्क तथा अन्य राष्ट्रको ५ हजार ५ सय ९६ पर्यटक मुस्ताङ भित्रिएको प्रहरी निरीक्षक सुवेदीले बताए। उनका अनुसार सोह्र श्राद्ध तिथि सुरु भएदेखि औंसी तिथिसम्म आन्तरिक पर्यटक ९ हजार २ सय ६५ पुरुष र ५ हजार ५ सय ८५ महिला पर्यटक मुस्ताङ भित्रिएका हुन्। यस्तै, सार्क राष्ट्रका ५ हजार २ सय ३६ र अन्य राष्ट्रका २ सय ७० जनाले सोह्र श्राद्ध अवधिमा मुस्ताङको भ्रमण गरे। विगतको चैतेदसैं र बडादसैंको सोह्र श्राद्ध तिथि अवधिभर करिब १० हजारभन्दा बढी सवारीसाधन मुस्ताङ भित्रिने गर्थे। यसवर्ष अविरल वर्षाले सडक अवरुद्ध हुने र सवारी यात्रा गर्दा जोखिम हुने सम्भावना रहेका न्यून संख्यामा सवारीसाधन मुस्ताङ भित्रिएका हुन्। चालु वर्षको बडादसैं सोह्र श्राद्ध तिथिको १५ दिनको फेरोमा कुल ४ हजार ४४ सवारीसाधन मुस्ताङ भित्रिएको प्रहरी चौकी घाँसाको इन्ट्रीमा उल्लेख छ। यसवर्ष बर्खेदसैं तथा सोह्र श्राद्ध तिथि परेकाले विगतको तुलनामा आंशिक रूपमा कम पर्यटक मुस्ताङ भित्रिएको अनुमान गरिएको छ। सोह्र श्राद्धअन्तर्गत औंसी तिथि नजिकिँदै गर्दा अविरल वर्षाका कारण बाढी पहिरो र नदी कटानले ठाउँठाउँमा सडक अवरुद्ध हुँदा यस वर्ष कम पर्यटक मुस्ताङ भित्रिएका हुन्। वर्र्षाले देशका कतिपय स्थानमा मानवीय तथा भौतिक क्षति भएकाले पनि यस वर्ष विगतको भन्दा कम धार्मिक पर्यटक मुस्ताङ भित्रिएको होटल मेजस्टीका प्रोपाइटर निशान तुलाचनले उल्लेख गरे। बडादसैंअघिको सोह्र श्राद्ध तिथिमा मुस्ताङमा पर्यटक थेगी नसक्नु हुन्थ्यो, होटलहरू सबै भरिभराउ हुन्थे, प्रोपाइटर तुलाचनले भने, यसवर्ष बर्खेदसैं पयो, जताततै निरन्तरको वर्षाले सडक अवरुद्ध हुँदा पर्यटक केही कम आएका हुन्। यस वर्ष औंसीको अघिल्लो दिन मंगलबार ४ हजार ७ सय २० पर्यटक मुस्ताङ भित्रिएकोमा औंसी तिथिको दिन बुधबार घटेर ८ सय ४९ जनामा सीमित भएको प्रहरीको तथ्यांकले देखाउँछ। मंगलबार र बुधबार बिहान कागबेनी तीर्थ गर्न आउने श्रद्धालु भक्तजनको घुइँचो रहेको थियो। त्यहाँ तीर्थालु सवार सवारीसाधनको पार्किङले कागबेनी कागबेनी खेलमैदान ढाकिएको थियो। परापूर्वकालमा काग भुसेण्डे ऋषिले मनाङको तिलिचोमा तपस्या गरी कागखोलामा आएर स्नान गरी पितृहरूको नाममा तर्पण र पिण्ड दिएको हुनाले कागबेनीधाममा पितृ उद्धारका लागि श्राद्ध, तर्पण, पिण्ड आदि दिने चलनको सुरुआत भएको हिन्दु शास्त्रमा उल्लेख छ। परापूर्वकालमा कागबेनीधाम आसपास ठूलो सरोवर थियो। त्यही सरोवरमा एकदिन दुईवटा कागहरू कुण्डमा खसेर मरे। कुण्डमा खसेर मरेका दुईवटा कागहरू तत्काल चमत्कारिक रूपमा हंसको रूपमा हाँस भई प्रकट भएकाले कागबेनीधामलाई हंस तीर्थसमेत भन्ने गरिएको छ। भगवान्को दैवी शक्ति प्रकट भएकाले यस स्थानमा आएर पितृको नाममा श्राद्ध, पिण्ड र तर्पण दिनाले पितृ उद्धार हुने धार्मिक किवंदन्ती रहेको पर्वतकी भक्तजन यशोदा आचार्यले बताइन्। ठूला नदीको संगमस्थललाई बेनी भनिन्छ। कागबाट हंस रूप धारण गरेकाले यस स्थानलाई कागबेनी भनिएको हो। कागबेनीमा पितृको नाममा श्राद्ध तथा पिण्ड दिनाले मोक्ष प्राप्ति हुने र पितृ उद्धार हुने हिन्दु शास्त्रहरूमा उल्लेख छ। कागबेनी धाममा श्राद्ध गर्न आउने तीर्थालुहरू पितृ उद्धारका विभिन्न कर्म गरेपछि मात्र मुक्तिनाथ दर्शन गर्न जाने चलन छ।"
सिस्नेरी खानेपानी आयोजनालाई चाँडो कार्यान्वयनमा ल्याउनू : मन्त्री यादव,"काठमाडौं : खानेपानी मन्त्री प्रदीप यादवले सिस्नेरी खानेपानी आयोजनालाई चाँडो कार्यान्वयनमा ल्याउन आवश्यक प्रक्रियाहरू पूरा गर्न निर्देशन दिएका छन्। काठमाडौं उपत्यका खानेपानी व्यवस्थापन बोर्ड (भ्याली बोर्ड) मा फोहोर पानी आधारित निगरानी प्रयोगशालाको उद्घाटन गर्दै मन्त्री यादवले यस्तो निर्देशन दिएका हुन्। 'राष्ट्रिय गौरवको मेलम्ची खानेपानी आयोजनाको विकल्पका रूपमा ललितपुर जिल्लामा खानेपानी आपूर्ति गर्ने उद्देश्यले मकवानपुरमा अवस्थित सिस्नेरी खोलाको पूर्व सम्भाव्यता अध्ययन र अन्य आवश्यक प्रक्रियाहरू पूरा गर्नुहोस्,' उनले भने। जिटुजी कार्यक्रमअन्तर्गत सिस्नेरी खानेपानी आयोजनाको कार्यान्वयनका लागि सम्भावनाहरूको पहिचान गर्न पनि मन्त्री यादवले निर्देशन दिए। मन्त्री यादवले नेपालमा पहिलो पटक फोहोर पानी आधारित निगरानी प्रणालीको लागि तयार गरिएको प्रयोगशालामा खुसी व्यक्त गर्दै भने, 'यो प्रणाली प्रारम्भिक चेतावनी प्रणालीको रूपमा कार्य गर्नेछ। जसको ठूलो महत्त्व छ। हालः यो प्रणालीले केही रोगहरूको मात्र अध्ययन गर्नेछ। तर यसको थप विकास आवश्यक छ।' उक्त प्रयोगशाला आजदेखि सञ्चालनमा आएको काठमाडौं उपत्यका खानेपानी व्यवस्थापन बोर्डका प्रमुख एवं कार्यकारी निर्देशक सञ्जीवविक्रम राणाले जानकारी दिए। यसैबीच मन्त्री यादवले काठमाडौंको कीर्तिपुरको सुन्दरीघाटस्थित इलेक्ट्रोमेकानिकल शाखामा बाढीले क्षति पुर्याएका महत्त्वपूर्ण उपकरणहरूको मर्मतको प्रगति अवलोकन गरे। निरीक्षणका क्रममा उनले बाढीले क्षति पुर्याएका उपकरणहरूको मर्मत कार्य अघि बढाउन निर्देशन पनि दिए। सोही क्रममा मन्त्री यादवले सुन्दरीघाटस्थित पानी प्रशोधन केन्द्र र आयोजना कार्यान्वयन निर्देशनालय (पीआइडी)को गोदामको पनि अवलोकन गरेका थिए।"
"अमेरिकामा हेलेन आँधी, दुई सयभन्दा बढीको मृत्यु",वासिङटन डिसी : अमेरिकाको दक्षिणपश्चिम क्षेत्रमा हेलेन आँधीले ठूलो क्षति पुर्याएको छ। यस आँधीका कारण मृत्यु हुनेको संख्या २ सय नाघेको बीबीसीमा जनाइएको छ। अमेरिकी उद्धारकर्मीहरूले आँधीमा घाइतेभएकाहरूको खोजी गरिरहेका छन्। आँधीको कारण मृत्यु हुने आधाभन्दा बढी नर्थ क्यारोलिनाका रहेका छन्। २००५ मा आएको क्याट्रिना आँधीपछि हेलेन यहाँ आएको सबैभन्दा घातक आँधी साबित भएको छ। क्याट्रिना आँधीले १८ सयभन्दा बढीको मृत्यु भएको थियो। हेलेन आँधी आएको एक सातापछि पनि सयौं मानिस अझै पनि यस क्षेत्रमा बेपत्ता छन् । करिब ८ लाख घरहरूमा अझै पनि बिजुली नभएको बताइएको छ। अमेरिकी राष्ट्रपति जो बाइडेनले बिहीबार आँधीबाट प्रभावित क्षेत्रको हवाई भ्रमण गरेका छन्। बाइडेनले आँधी प्रभावितहरुलाई सहयोग गर्ने वाचा गरेका छन्।
"बाढी पहिरोमा घाइते भएकामध्ये ३५ को उपचार जारी, ६६८ जनाको निशुल्क उपचार","काठमाडौं : बाढी पहिरोबाट घाइते भएका १०८ जनामध्ये ७३ जना डिस्चार्ज भएका छन्। विभिन्न जिल्लामा उनीहरूको उपचार भइरहेको स्वास्थ्य मन्त्रालयले जानकारी दिएको छ। मन्त्रालयका प्रवक्ता डा प्रकाश बुढाथोकीका अनुसार घाइतेमध्ये ५६२ जनाले ओपीडीमार्फत सेवा लिएका थिए। अन्तरंग सेवा लिएका १०८ मध्ये केहीको शल्यक्रियासमेत गर्नुपरेको प्रवक्ता बुढाथोकीले बताए। घाइते सबैलाई निशुल्क उपचार गरिएको प्रवक्ता बुढाथोकीको भनाइ छ। बाढी पहिरोबाट २१ जिल्लाका स्वास्थ्य संस्थाहरूमा पनि क्षति पुगेको मन्त्रालयले जनाएको छ। पछिल्लो विवरणअनुसार ५२ वटा स्वास्थ्य संस्थामा सामान्य र ५ वटामा पूर्णरूपमा क्षति पुगेको छ। यद्यपि, स्वास्थ्य सेवा भने प्रवाह भइरहेको मन्त्रालयले जानकारी दिएको छ। मन्त्रालयले बाढी पहिरोका कारण पानीका स्रोतहरू प्रदूषि हुने भएकाले सरसफाइमा ध्यान दिन आग्रह गरेको छ। किटजन्य, श्वासप्रस्वास, छालाजन्य र मानसिकजस्ता समस्या पनि देखिनसक्ने भन्दै सचेतना अपनाउन आग्रह गरेको छ।"
स्वास्थ्य सेवा प्रवाहमा बर्दिया अस्पताल प्रदेशकै उत्कृष्ट,"गुलरिया : बर्दियाको गुलरियामा अवस्थित जिल्लाकै जेठो बर्दिया अस्पताल आर्थिक वर्ष २०८०८१ मा सम्पादित स्वास्थ्य कार्यक्रमको लुम्बिनी प्रदेशस्तरीय वार्षिक समीक्षामा प्रथम भएको छ। जनशक्ति अभावका बीच विभिन्न सेवाहरू प्रवाह गर्दै आइरहेको अस्पताल विगत पाँच वर्षदेखि सेवा प्रभावमा प्रदेशकै उत्कृष्ट बन्दै आइरहेको छ। अस्पतालको न्यूनतम गुणस्तरीय सेवा मूल्यांकन, प्रतिवेदन, रिपोर्टिङ, वित्तीय प्रगति एवं वार्षिक रिपोर्टलगायतका १२ वटा सूचकहरूका आधारमा ७० दशमलव ४२ अंक प्राप्त गरी लुम्बिनी प्रदेशमै प्रथम भएको बर्दिया अस्पताल गुलरियाका प्रमुख डा सुभाष पाण्डेयले बताए। आर्थिक वर्ष २०७६७७ देखि लुम्बिनी प्रदेश स्वास्थ्य मन्त्रालयले प्रदेशका १३ वटा अस्पतालहरूको सेवा प्रवाहसम्बन्धी समीक्षा गर्दै आएको छ। बर्दिया अस्पताल ४ पटक प्रथम र १ पटक दोस्रो भएको पाण्डेले बताए। बर्दिया अस्पताल पटकपटक मूल्यांकनमा उत्कृष्ट भएसँगै अस्पताल प्रशासनको हौसला बढेको प्रमुख डा पाण्डेको भनाइ छ। सूचकहरूको आधारमा लुम्बिनी प्रादेशिक अस्पताल पुनः द्वितीय भएको छ। पछिल्लो मूल्यांकनमा चौथो स्थानमा रहेको अर्घाखाँची अस्पतालले यसपटक तृतीय स्थान प्राप्त गरेको छ। पछिल्लो मूल्यांकनमा तृतीय स्थानमा रहेको कपिलवस्तु अस्पताल यसपटक १०औं स्थानमा धकेलिएको छ। लुम्बिनी प्रदेशका स्वास्थ्यमन्त्री खेमबहादुर सारू, सचिव डाबासुदेव उपाध्याय, निर्देशक डा विनोदकुमार गिरीले प्रथम, द्वितीय, तृतीय हुने अस्पताललगायत समीक्षामा सहभागी अस्पतालहरूलाई प्रमाणपत्र हस्तान्तरण गरेका छन्।"
लागुऔषधसहित ६ जना पक्राउ,"काठमाडौं : काठमाडौंमा लागुऔषधसहित ६ जना पक्राउ परेका छन्। पक्राउ पर्नेमा काभ्रेको भुम्लु गाउँपालिका६ घर भई हाल काठमाडौंको चमती बस्ने १९ वर्षीय नविन रिजाल,सोही ठाउँ बस्ने २६ वर्षीष अनिष महर्जन, चितवनको भरतपुर नगरपालिका१० का २५ वर्षीया अनु तामाङ, धादिङको गजुरी गाउँपालिका८ का ४० वर्षीय केशर स्याङतान, धादिङको थर्पुभन्ज्याङका २८ वर्षीय राजेश परियार र तनहुँको आबुखैरेनी नगरपालिका३ का २५ वर्षीय सुवास परियार रहेका छन्। नविन रिजालको कोठामा लागुऔषध बिक्री वितरण भई रहेको भन्ने गोप्य सूचनाका आधारमा प्रहरी वृत्त स्वयम्भुबाट खटिएको प्रहरी टोली उनीहरूलाई लागुऔषध र २९ हजार ७०० रुपैयाँसहित पक्राउ गरेको हो। उनीहरूको साथबाट नाइट्राभेट ७६५ पिस, ट्रामाडोल ५५० पिस, स्ट्रागन ३७० पिस, स्पास ३० पिस र गाँजाको धुलो २०० ग्राम फेला परेको वृत्तले जनाएको छ।"
"विराटनगर भन्सार परिसर तनावपूर्ण, १० सेल अश्रुग्यास प्रहार","विराटनगर : विराटनगर महानगरपालिका१८ स्थित विराटनगर भन्सार कार्यालय (आईसीपी) परिसर तनावपूर्ण बनेको छ । भन्सार कार्यालय जाने सडकमा दुर्घटना भएर साइकलयात्रीको मृत्यु भएको विषयलाई लिएर स्थानीय आन्दोलित बनेपछि अवस्था तनावग्रस्त भएको हो । आक्रोशित भिडले भन्सार कार्यालयलाई लक्षित गरेर शुक्रबार बिहान ढुंगामुढा गरेको छ । भन्सार कार्यालय तोडफोडको प्रयास भएपछि स्थिति नियन्त्रणमा लिन प्रहरीले अश्रुग्यास प्रहार गरेको छ । मोरङ प्रहरीका डीएसपी वेदप्रकाश जोशीले १० शेल अश्रुग्यास प्रहार गरेर स्थितिलाई नियन्त्रणमा लिइएको बताए । उनका अनुसार विराटनगर१८ स्थित आईसीपी रोडमा ट्रकको ठक्करबाट बिहीबार साँझ १ जना साइकलयात्रीको मृत्यु भएको थियो । ट्रकको ठक्करबाट विराटनगर१८ लवाघाटका ६० वर्षीय श्याम साहको मृत्यु भएको हो । विराटनगरबाट आईसीपीतर्फ जाँदै गरेको ना ४ ख २४८३ नम्बरको ट्रकले सोही दिशातर्फ साइकलमा जाँदै गरेका साहलाई साँझ पौने ७ बजेतिर ठक्कर दिएको थियो । गम्भीर घाइते उनलाई इलाका प्रहरी कार्यालय रानीका इन्स्पेक्टर प्रकाश थापा नेतृत्वको टोलीले उपचारका लागि विराट नर्सिङ होम पठायो । अस्पताल पुर्याउनसाथ चिकित्सकले मृत घोषित गरिदिए । ट्रकको तीव्र गतिका कारण दुर्घटना भएको प्रहरीले जनाएको छ । दुर्घटनापछि ट्रक र चालक सुनसरीको बर्जु गाउँपालिका५ का ३० दीपक यादवलाई नियन्त्रणमा लिएर प्रहरीले घटनाको अनुसन्धान सुरु गरेको छ । ट्रक चालकको लापरवाहीले दुर्घटना भएको भन्दै आफन्तले शव बुझ्न मानिरहेका छैनन् । दुर्घटनापछि बिहीबार साँझ विराट नर्सिङ होसमा समेत तनाव भएको थियो । आक्रोसित भिडले अस्पतालमा तोडफोडको प्रयास गर्दै सुरक्षा गार्ड र कर्मचारीमाथि दुव्र्यवहारसमेत गरेको प्रहरीले जनाएको छ । स्थानीयले भने सुरुमा अस्पतालका सुरक्षा गार्डले कुटपिट गरेको बताएका छन् । अहिले पनि मृतकको शव अस्पतालमै छ । परिवारका सदस्य र आफन्तले बुझ्न अस्वीकार गरेका छन् । आईसीपी रोडमा सवारी दुर्घटना धेरै भइरहेको भन्दै विरोधमा स्थानीय आन्दोलित बनेका छन् । सडक साँघुरो हुँदा दुर्घटना बढेको भन्दै करिब ५ सयको संख्यामा भेला भएका स्थानीयले सडकको स्तरोन्नति हुनुपर्ने, मालवाहक सवारीसाधनको गति सीमित गर्नुपर्ने, सडकमा रात्रिकालीन बत्तीको व्यवस्था हुनुपर्ने लगायतका माग राखेर आन्दोलन गरेका थिए । त्यस क्रममा आक्रोशित भीडले भन्सार कार्यालयलाई लक्षित गरेर ढुंगामुढा गरेको डीएसपी जोशीले बताए । उनका अनुसार ढुंगामुढाबाट भन्सारको गेट र भवनमा क्षति पुगेको छ । कार्यालय भवनको शिशाहरु फुटेका छन् । भीड रोक्ने क्रममा ढुंगामुढा हुँदा असइ (प्रहरी सहायक निरीक्षक)सहित ४ जना प्रहरीले सामान्य घाइते भएको जानकारी जोशीले दिए । भीड थप आक्रोशित बनेर अनियन्त्रित हुँदै गएपछि नियन्त्रणमा लिन अश्रुग्यास र लाट्ठी प्रहारसमेत गर्नु परेको उनको भनाइ छ । तर, आन्दोलनकारीतर्फ कोही पनि घाइते भएको जानकारी छैन । उनका अनुसार अश्रुग्यास प्रहारपछि भीड तितरवितर भएको छ । अहिले भन्सार परिसरको अवस्था सामान्य रहेको र वार्ता एवं छलफलका माध्यमबाट समस्या समाधानको प्रयास भइरहेको डीएसपी जोशी बताउँछन् । विराटनगर१८ का वडाध्यक्ष जितेन्द्रकुमार साहले पीडितले न्यायको माग गरेको बताए । सडक व्यवस्थित बनाउन माग गर्दै स्थानीयले सुरु गरेको आन्दोलनमा घुसपैठ भएको उनको भनाइ छ । पीडितले न्याय चाहियो भनिरहेका छन् । स्थानीयले सडक व्यवस्थित बनाउनुपर्ने माग राखेर आन्दोलन गरे, साहले भने, तर, शान्तिपूर्ण आन्दोलनमा घुसपैठ भयो । घुसपैठका कारण भिड आक्रोशित भएर तोडफोडमा उत्रियो । उनका अनुसार विराटनगर भन्सार आसपासको क्षेत्र केहीबेर तनावग्रस्त भएको थियो । समस्या समाधानका लागि वार्ताको पहल भइरहेको जानकारी उनले दिए ।"
"वैदेशिक रोजगारमा पठाइदिने भन्दै ३ लाख ठगी, २ जना पक्राउ",काठमाडौं : वैदेशिक रोजगारमा लागि विभिन्न देशहरूमा पठाइदिने भन्दै ठगी गर्ने दुई जना पक्राउ परेका छन्। पक्राउ पर्नेमा दार्चुलाको व्यास नगरपालिका३ घर भई काठमाडौंको कीर्तिपुर बस्ने २७ वर्षीय हरक सिंह धामी र धादिङको ज्वालामुखी गाउँपालिका४ घर भई हाल ललितपुर बस्ने ३३ वर्षीय हरि रम्तेल रहेका छन्। काठमाडौं उपत्यका अपराध अनुसन्धान कार्यालयका अनुसार बेरोजगार युवायुवतीहरूलाई आकर्षक तलबको प्रलोभनमा पारी दुबई लगायतका देशहरुमा लैजाने भन्दै लामो समयसम्म झुक्यानमा राखेपश्चात विदेश नपठाई सम्पर्क विहीन भएकोमा पीडितहरूले दिएको जाहेरीका आधारमा उनीहरूलाई पक्राउ गरिएको हो। धामीले एक लाख ४० हजार र रम्तेलले एक लाख ५० हजार रुपैयाँ लिएर सम्पर्कविहीन भएपछि पीडितले उजुरी दिएका सूचना अधिकारी एवं प्रहरी उपरीक्षक अंगुर जिसीले बताए। उपत्यकाका विभिन्न स्थानहरूबाट पक्राउ गरी थप अनुसन्धान तथा कारबाहीका लागि वैदेशिक रोजगार विभाग पठाइएको सूचना अधिकारी जिसीले बताए।
बजारमा खानेतेलको अभाव हुन नदिन मन्त्री भण्डारीको आग्रह,"काठमाडौं : उद्योग, वाणिज्य तथा आपूर्तिमन्त्री दामोदर भण्डारीले नेपाल वनस्पति घ्यू तेल उत्पादक संघका पदाधिकारीसँग खानेतेलको मूल्य तथा आपूर्तिको अवस्थाबारे जानकारी लिएका छन् । उनले उपभोक्तालाई मर्का नपर्ने गरेर बजारमा खानेतेलको आपूर्तिको व्यवस्था गर्न आग्रह गरेका हुन्। संघका अध्यक्ष विकास दुगडसहितको टोलीले मन्त्री भण्डारीलाई आज सिंहदरबारस्थित मन्त्रालयमा खानेतेलको मूल्य र आपूर्ति अवस्थाबारे जानकारी गराएको हो । अध्यक्ष दुगडले अन्तर्राष्ट्रिय बजारमा आएको मूल्य परिवर्तन र जलवायु परिवर्तनका कारण मूल्यवृद्धिको अवस्था आएको मन्त्री भण्डारीसमक्ष जानकारी गराए। मन्त्री भण्डारीले विपद् र चाडपर्वका बेला मूल्य वृद्धि गर्न नहुने उल्लेख गर्दै वाणिज्य,आपूर्ति तथा उपभोक्ता संरक्षण विभागका महानिर्देशक राजन पौडेलसहित बैठक बसेर उपभोक्तालाई मर्का नपर्ने गरेर समाधान निकाल्न निर्देशन दिए। सो क्रममा संघका अध्यक्ष दुगड,पूर्वअध्यक्ष सन्दीप अग्रवाललगायतले खानेतेल उत्पादक उद्योगीले वाणिज्य मन्त्रालयअन्तर्गतको खाद्य व्यवस्था तथा व्यापार कम्पनी लिमिटेडले सिधै खरिद गरेर बिक्री गर्दा उपभोक्ताले बजार मूल्यभन्दा सस्तोमा खानेतेल खरिद गर्न पाउने बताए। खाद्य व्यवस्था तथा व्यापार कम्पनी लिमिटेडका प्रमुख कार्यकारी अध्यक्ष रमेश आचार्यले उद्योगबाट सिधै तेल खरिद गरेर उपभोक्ताले सस्तोमा पाउने भएकाले खरिद प्रक्रिया अगाडि बढाइएको जानकारी गराएका थिए। नेपाल चामल तेल उत्पादक संघका विभोर अग्रवालले विगतको तुलनामा चामलको मूल्य कम रहेको र चाडपर्वका बेला चामल तथा दालको मूल्य वृद्धि नहुने जानकारी दिए । उनले तिहारपछि भारतले निर्यात शुल्क १० प्रतिशत वृद्धि गर्न लागेकाले वाणिज्य मन्त्रालयले पहल गरे त्यो हट्ने र मूल्य वृद्धि नहुने बताए।"
हवाई चापलाई व्यवस्थित गर्न सरकार लागिपरेको छ : मन्त्री पाण्डे,"काठमाडौं : संस्कृति पयर्यटन तथा नागरिक उड्डनमन्त्री बद्री पाण्डेले चाडबाडका मुखमा देखिएको हवाई चाप व्यवस्थित गर्न लागिपरेको बताएका छन्। शुक्रबार त्रिभुवन अन्तराष्ट्र्रिय विमानस्थलमा नेपाल हवाई नियन्त्रक संघको २३औं वार्षिक साधरण सभालाई सम्बोधन गर्दै मन्त्री पाण्डेले विपद् र चाडबाडसँगै आएकाले हवाई चाप बढेको र यसलाई व्यवस्थित बनाउन सरकार लागिपरेको बताएका हुन्। मन्त्री पाण्डेले भने,'विपद र महान चाडहरुसँगै आएका कारण हवाई चाप बढेको छ । यसलाई कसरी न्यायोचित बनाउने भनेर कुरामा हामी निरन्तर काम गरिरहेका छौं ।' उनले यात्रुहरुको सहजताका लागि मन्त्रालयले निरन्तर काम गरिरहेको जिकिर गरे। उनले पर्यटनमन्त्रालय सम्बद्ध संस्कृति,पर्यटन र हवाई नीतिहरू परिमार्जनको क्रममा रहेको बताउँदै ऐन नीतिहरू बनाएर सुदृढिकरण गर्ने उद्घोष गरे। मन्त्री पाण्डेले ट्रेड युनियनलगायतका संघ,संस्थाहरूले सत्य,तथ्य कुरा मात्रै पस्कनु पर्नेमा जोड दिए । मन्त्री पाण्डेले नेपालको हवाई आकाश सुरक्षित रहेको छ भन्ने सन्देश दिन समेत अनुरोध गरे। मन्त्री पाण्डेले आज नै त्रिभुवन अन्तराष्ट्र्रिय विमानस्थलमा यातायातसम्बन्ध पदाधिकारीहरूसँग छलफल गरेका छन्। साथै उनले त्रिभुवन अन्तराष्ट्र्रिय विमानस्थलको टावरको समेत अवलोकन गरेका छन्।"
"उल्झनमा मेलम्चीको पानी, मन्त्रालय र संघर्ष समितिबीच टकराव","सिन्धुपाल्चोक : बाढी गएको ३ वर्ष बितिसक्दा पनि सरकारले बाढी पीडितको माग सम्बोधनमा कुनै चासो नदिएको भन्दै मेलम्ची खानेपानी बाढी पीडित संघर्ष समितिले चरणबद्ध आन्दोलनको सुरु गरेको जनाएको छ। संघर्ष समितिले खानेपानी आयोजनाविरुद्ध विभिन्न नारासहितको प्लेकार्ड बोकेर र्याली गर्दै आन्दोलनको सुरुवात गरेका छन्। यसअघि १७ बुँदे माग राख्दै सम्बोधनको लागि अपील गरिएको भए पनि त्यसको वेवास्था गरिएको भन्दै बाध्य भएर आन्दोलनमा उत्रिनुपरेको संघर्ष समितिका अध्यक्ष पासाङ लामाले बताए। आन्दोलनको सुरुवातमा खानेपानी आयोजनासँग सम्बन्धी सम्पूर्ण सवारी साधन प्रवेशमा निषेध गर्ने योजना रहेको संघर्ण समितिले जनाएको छ। संघर्ष समितिका उपाध्यक्ष नवराज गुरागाईँले समितिको मागपत्र सिंगो मेलम्ची खानेपानी आयोजना पीडितको अधिकार भएको समितिको आन्दोलनलाई ख्याल ख्याल नसोच्न चेतावनी दिए। उनले मेलम्ची सुरुङबाट निकालिएको डम्पिङबाट हेलम्बुवासीको घरखेत गएको भन्दै हेलम्बुका २५ प्रतिशत व्यक्तिलाई समस्या भएको जनाए। मेलम्ची आयोजना प्रभावित र बाढी पीडितले नदी नियन्त्रणका लागि तटबन्ध निर्माण, जोखिममा रहेका बस्तीको संरक्षण गर्नुपर्ने, मेलम्ची बाढीअघि बैंक तथा वित्तीय संस्थाबाट कर्जा लिई मेलम्ची करिडोरमा बनाइएको घरव्यवसायको ऋण मिनाहा गर्नुपर्ने, बाढीबाट मृत्यु भएका परिवारलाई प्रतिव्यक्ति १० लाख क्षतिपूर्ति दिइनुपर्ने, स्थानीय सरकारमार्फत खानेपानीको लेबी उपलब्ध गराइनुपर्ने, नयाँ घर निर्माणका लागि २० लाख रुपैयाँ अनुदान दिनुपर्ने लगायतका आफ्ना माग सम्बोधन नभएपछि संघर्ष सुरु गर्नुपरेको समितिका सचिव छिरिङ ग्याल्बोले बताए। स्थानीयको माग पूरा नगरी मेलम्चीको पानी काठमाडौं लैजान नपाइने उनीहरूको भनाइ छ। उनीहरूले बाढी पीडितलाई आयआर्जनका कार्यक्रम लागू गर्नसमेत माग गरेका छन्। समितिले आफूहरूको माग सम्बोधन नगरी जबरजस्ती पानी लैजाने प्रयास नगर्न अपिल गरेको छ। स्थानीयको माग सम्बोधन नगरी जबरजस्ती सुरुङमा पानी हाल्ने प्रयत्न गरिए थप आन्दोलन गर्ने चेतावनी समितिले दिएको छ। राष्ट्रिय गौरवको आयोजनाको रुपमा सञ्चालित मेलम्ची खानेपानी आयोजना र यसबाट प्रभावित क्षेत्रमा २०७८ साल असार १ र साउन १६ र १७ गते आएको भीषण बाढीका कारण आयोजनाको मुख्य हेडव्रर्कसभन्दा तल्लो तटीय क्षेत्रका मूख्य सडक मार्ग, झोलुङ्गे पुल, पुल पुलेसा, सिञ्चाई कुलो, पाटी पौवा, मठमन्दिर, हेलम्बु इलाका प्रहरी कार्यालय, हेलम्बु गाउँपालिका वडा नं २ को कार्यालय, घरगोठ, नागरिकका जीविकोपार्जनसँग जोडिएको हजारौं रोपनी खेतियोग्य फाँटहरू, विद्यालय, क्याम्पसका पूर्वाधार तथा दर्जनौं व्यावसायिक फार्म तहसनहस भएको उनीहरुले जनाएका छन्। दसैंअघि मेलम्चीको पानी ल्याउँछौं : मन्त्री यादव खानेपानी मन्त्री प्रदीप यादवले मेलम्चीवासीका जायज माग सम्बोधन गर्न सरकार गम्भीर रहेको र स्थानीयहरूले पनि पानी पथान्तरणका लागि कुनै समस्या सिर्जना नगर्नेमा आशावादी रहेको बताए। उनले मनसुन सफा भए दसैं अगाडि नै मेलम्चीको पानी काठमाडौं पथान्तरण हुने उनले बताए। स्थानीय आपूर्तिकर्ता, खानेपानी प्रभावित स्थानीय, संघर्ष समिति, जनप्रतिनिधिहरू र राजनीतिक दलका प्रतिनिधिहरूसँगको छलफलका क्रममा मन्त्री यादवले माग सम्बोधनको लागि प्रयत्न भइरहेको जनाए। स्थानीयका माग सम्बोधनका लागि मन्त्रालयका कर्मचारीहरू मेलम्ची पुगिसकेको उनले बताए। पानी खोल्नु भन्दा अगाडि एउटा ठूलो महाभारत छ। त्यो भनेको मेलम्चीका स्थानीयहरूको आन्दोलन। त्यहाँ बाढी, पहिरो पीडितहरूको आन्दोलन छ। त्यसले समस्या गरेको छ, उनले भने, पीडितहरूको विमत्ति र मागप्रति मन्त्रालय गम्भीर छ। उहाँहरूको जायज मागमा सम्बोधन गर्नेतर्फ हामी लागेका छौं। पानी छोड्न उहाँहरूले कुनै कठिनाई गर्नुहुन्न भन्ने मलाई विश्वास छ। दुई तीन दिनपछि पानी खोल्नेछौं। मन्त्री यादवले विपद्को बेलामा सबैले सहयोग गर्नुपर्ने भन्दै काठमाडौंमा पानीको हाहाकार भएको बेलामा स्थानीयहरूले पानी पठाउन अवरोध नगर्नेमा आशावादी रहेको बताए। यादवले मेलम्ची खानेपानी आयोजनाको सुरुङ निर्माण गर्ने जिम्मेवारी पाएको इटालियन ठेकेदार कम्पनी (सिएमसी)लाई सामग्री आपूर्ति गर्ने स्थानीय आपूर्तिकर्ताले पाउनुपर्ने रकम तथा घर जग्गाको भाडा दिलाउन पहल गर्नेसमेत बताए। सिएमसीले काम छोडेर गएपछि ठेक्का पनि तोडिएको छ। तपाईँहरूले पाउनुपर्ने रकम तथा घर जग्गाको भाडा दिलाउन म सहित सिङ्गो मन्त्रालय पहल गर्ने छ,' उनले भने। यसैगरी मन्त्री यादवले मेलम्चीको सुरुङ निर्माण गर्ने जिम्मेवारी पाएको इटालियन ठेकेदार कम्पनी (सिएमसी) ले भाडा नदिएका कारण मेलम्ची क्षेत्रका जनताहरूलाई दुःख भएको विषयमा आफू निकै चिन्तित बनेको बताए। जल तथा मौसम विज्ञान विभागले अबको दुईतीन दिन अति वर्षा हुने पूर्वानुमान गरेकाले मौसम सफा भएसँगै केही दिनभित्र मेलम्चीको पानी काठमाडौंमा वितरण गर्ने तयारी गरेका छौं, मन्त्री यादवले भने, मेलम्चीको पानी खोल्ने वित्तिकै काठमाडौं उपत्यकामा पानीको समस्या समाधान हुन्छ। उनले २०७८ सालको बाढी, पहिरोले गर्दा मेलम्चीमा ठूलो क्षति भएको र त्यसबाट स्थानीयहरू त्रसित रहेकाले केही समस्या रहेपनि सरकारले चाँडै स्थानीयका समस्या समाधान गरी काठमाडौंका नागरिकलाई पानी वितरण गर्ने जानकारी दिए।"
"अवैध सामग्री बिक्री गर्नेलाई जरिवाना, अखाद्य वस्तु जफत","सिन्धुपाल्चोक : सिन्धुपाल्चोकको सदरमुकाम चौतारा बजारमा बिनाबिल र कम तौल भएको सामग्री गाडीबाट बेच्दै हिँडेको एक व्यवसायीलाई जरिवाना गरिएको छ। सिन्धुपाल्चोक उद्योग वाणिज्य संघलाई स्थानीय व्यवसायीले गुनासो गरेपछि संघको सक्रियतामा व्यवसायीलाई कारबाही गरिएको हो। व्यवसायीबाट १५ हजार रुपैयाँ जरिबाना असुल गरेको सिन्धुपाल्चोक उद्योग वाणिज्य संघले जनाएको छ। पटकपटक कानुनी प्रक्रिया पूरा गरेर मात्र सामान बेचबिखन गर्न आग्रह गर्दासमेत बजार अनुगमन समितिको अवज्ञा गर्दै आएकाले जरिवाना गरिएका जिल्ला बजार अनुगमन समितिका सदस्य सचिव उद्योग तथा वाणिज्य कार्यालयका उद्योग अधिकृत विश्वनाथ काफ्लेले बताए। ती व्यवसायीले हरेक सिजनमा गैरकानुनी रूपमा फरकफरक सामानहरू बेचबिखन गर्ने गरेको वाणिज्य संघले जनाएको छ। उनलाई कारबाही गर्न बजार अनुगमन समितिमा रहेका उद्योग तथा वाणिज्य कार्यालय, चौतारा साँगाचोकगढी नगरपालिकाका, उद्योग वाणिज्य संघ, नेपाल उपभोक्ता अधिकार मञ्च, नेपाल प्रहरी र स्थानीय व्यवसायी सहभागी थिए। चौतारा बजारमा फुटपाथमा सामान बेच्नेहरूलाई पनि आगामी दिनमा दर्ता गरेर सटर लिएर मात्र व्यवसाय सञ्चालन गर्न आग्रह गरिएको चौतारा साँगाचोकगढी नगरपालिका ५ का वडाध्यक्ष शिव श्रेष्ठले बताए। उनले बजारमा चाडबाडमा चहलपहल बढेको हुँदा सवारी पार्किङमा एकद्वार मात्र लागु गर्न र फुटपाथमा अवरोध नपुयाउन आग्रह गरेका छन्। त्यस्तै, चौतारा नगरपालिकाले गरेको छड्के अनुगमनमा म्याद गुज्रिएको सामग्रीहरू फेला पारेका छन्। चौतारा बजारमा गरिएको अनुगमनको क्रममा म्याद गुज्रिएको चाउचाउ, चकलेट, पेयपदार्थ र सुर्तीजन्य पदार्थ अनुगमन टोलीले फेला पारेका हुन्। फेला परेको सामानहरू जफत गरी नष्ट गरिएको अनुगमन समितिले जनाएको छ। चौतारा साँगाचोकगढी नगरपालिका बजार अनुगमन समितिले नगरपालिका ५ को खाद्यन्न, होटल, हार्डवयर, औषधि, डेरी र अन्य पसलहरूको छड्के अनुगमन गरेको थियो। नगर बजार अनुगमन समितिको संयोजक दुर्गा ढुंगेलको संयोजकत्वमा जिल्ला प्रशासन कार्यालय, जिल्ला प्रहरी प्रहरी कार्यालय, उद्योग तथा वाणिज्य कार्यालय, सिन्धुपाल्चोक उद्योग वाणिज्य संघ, नेपाल पत्रकार महासंघ र नेपाल उपभोक्ता अधिकार मच्चको संयुक्त टोलीले अनुगमन गरेको थियोे। अनुगमन टोलीले विभिन्न प्रकृतिका ७० पसलहरू अनुगमन गरेका थिए। अनुगमनको क्रममा फेला पारएिको म्याद गुज्रिएको सामग्री नष्ट गरिएको र केही सामग्रीहरू जफत गरिएको अनुगमन समितिका संयोजक ढुंगेलले जानकारी दिए। अनुगमनको क्रममा अनुगमन समितिका सदस्य उद्योग तथा वाणिज्य कार्यालयका प्रशिक्षक प्रवीण बस्नेतले पसलमा देख्ने गरी मूल्यसूची राख्न, साइनबोर्ड राख्न, व्यवसायको दर्तानवीकरण गर्न, मदिरा व्यवसायीलाई इजाजत लिएर मात्र व्यवसाय गर्न र व्यवसाय क्षेत्र वरपर सरसफाइ गर्न निर्देशन गरिएको बताए।"
"राहत र पुनर्स्थापनामा सोचेजस्तो काम भइरहेको छैन, सबै संयन्त्र प्रभावकारीरुपमा परिचालन गरौं : प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले वस्ती विकास र पूर्वाधार निर्माण गर्नुअघि भौगर्भिक अध्ययन गर्ने व्यवस्था मिलाउनुपर्ने बताएका थिए। माओवादी केन्द्रको प्राकृतिक प्रकोप तथा विपत व्यवस्थापन विभागले विज्ञहरूको टोलीसहित विपत् प्रभावित क्षेत्रको स्थलगत अध्ययनपछि तयार पारेको प्रतिवेदन बुझ्दै उनले आफूले पहिलोपटक प्रधानमन्त्री भएदेखि व्यवस्थित वस्ती विकास र पूर्वाधार निर्माणमा जोड दिँदै आएको बताए। अहिले पहाडी क्षेत्रमा पहिरो र तराई तथा सहरी क्षेत्रमा बाढी डुबानको सबैभन्दा बढी जोखिम अव्यवस्थित वस्ती र पूर्वाधारकै कारण देखिएको उल्लेख गर्दै अध्यक्ष प्रचण्डले बाढी, पहिरो, डुबान, भूकम्पलगायत सबैखाले विपतबाट बच्न भौगर्भिक अध्ययनका आधारमा मात्र वस्ती विकास र पूर्वाधार निर्माण गर्न उपयुक्त हुने बताए। त्यसका लागि पार्टीको विपत् व्यवस्थापन विभागको पहलमा विज्ञहरुले तयार पारेको प्रतिवेदन महत्वपूर्ण अध्ययन सामग्री हुने उल्लेख गर्दै उनले यसका आधारमा चाँडै सरकारलाई ज्ञापनपत्र दिने पनि जानकारी दिए। वैज्ञानिक वस्ती विकास र पूर्वाधार निर्माणसँगै विपत् व्यवस्थापनका लागि सन्दर्भमा पनि गतिलो समीक्षा गरेर प्रतिकार्यका योजना बनाउनुपर्ने उनको भनाइ छ। मौसमको पूर्वानुमान हुँदाहुँदै पनि राज्यसंयन्त्रको केन्द्र राजधानीमा समेत तत्काल उद्धार गर्न गर्न नसक्नुको कारण खोजी गरेर आगामी दिनमा यस्तो अवस्था आउन नदिन सरकार योजनाबद्धरुपमा अघि बढ्नुपर्ने उनको भनाइ छ। अध्यक्ष प्रचण्डले उद्धार मात्र होइन, राहत र पुनर्स्थापनामा पनि अपेक्षित काम हुन नसकेको उल्लेख गर्दै सबै संयन्त्रहरु कसरी प्रभावकारीरुपमा परिचालन गर्ने भनेर सरकारले ध्यान दिनुपर्ने बताए। माओवादी केन्द्रका विपत् व्यवस्थापन विभाग प्रमुख सूर्य सुवेदी पथिकले पछिल्लोपटक बाढी पहिरोले प्रभावित गरेको क्षेत्रमा गएर विज्ञहरुसहितको टोलीले समस्याको पहिचान र समाधानका उपाय समेटेर प्रतिवेदन तयार पारिएको जानकारी दिए । विभागले प्रचार विभागको समेत सहयोग लिएर पार्टी कार्यालय पेरिसडाँडामा आपतकालीन हेल्प डेस्क खडा गरेको छ । विभागका प्रमुख सुवेदी, प्रचार विभाग सचिव गोविन्द आचार्यसहितको टोलीले अध्यक्ष प्रचण्डलाई प्रतिवेदन हस्तान्तरण गरेको थियो।"
हेवा खोलामा बाढीले पुल बगाएको पाँच दिनमा बल्ल बन्यो फड्के,"फिदिम: मेची राजमार्गस्थित पाँचथरको फिदिम नगरपालिका ४ र हिलिहाङ गाउँपालिका ७ को सिमानामा बग्ने हेवा खोलामा फड्के निर्माण गरिएको छ । बाढीले बेलीबृज बगाएको पाँच दिनमा बल्ल फड्के निर्माण सम्पन्न गरिएको हो । फड्के निर्माण भएपछि शुक्रबार बिहानैदेखि पैदल यात्री र मोटरसाइकलहरू आवतजावत गर्न थालेका छन् । नेपाली सेनाको रणशेर दल गणसहित सशस्त्र प्रहरी,जनपथ प्रहरी,नगर प्रहरी र स्थानीय युवाहरूले फड्के निर्माण गरेका हुन् । बेलीबृज बगाएपछि मेची राजमार्ग अवरुद्ध भएको थियो । मेची राजमार्ग हुँदै पाँचथरको हिलिहाङ गाउँपालिका,याङवरक गाउँपालिका र ताप्लेजुङसम्मको यातायात प्रभावित भएको थियो । फड्के निर्माण भएपछि मोटरसाइकल चालक र पैदल यात्रीलाई केही सहज भएको छ । झोलुङ्गे पुलमा प्रयोग गरिने लठ्ठाको प्रयोग गरे फड्के निर्माण गरिएकाले मोटरसाइकल सहज रुपमा तार्न मिल्ने नेपाली सेनाको रणशेर दल गणका गणपति निरज प्रताप जवराले बताए । फड्केबाट मोटरसाइकल तार्न कुनै समस्या हुँदैन,जबराले भने, ढुक्कले वारपार गर्न मिल्ने गरि फड्के बनाइएको छ । मेची राजमार्गहुँदै यो सिजनमा ताप्लेजुङमा अवस्थित पाथीभरा देवीको दर्शका लागि दैनिक सयौं मानिसले यात्रा गर्छन् । पुल बगेर यातायात प्रभावित भएपछि यस क्षेत्रको धार्मिक पर्यटनमा समेत नराम्ररी असर पुगेको छ । गत वर्षको असार २ गतेको बाढीले हेवा खोलाको पक्की पुल बगाएपछि बेलीबृज बनाइएको थियो । एक वर्षको अवधिमा बेली बृज पनि बाढीले बगाएपछि यातायात अवरुद्ध भएको हो ।"
जीबी नसमातिनुको अन्तर्कथा,"विभिन्न सहकारीको रकम अपचलन प्रकरणमा मुछिएका गितेन्द्रबाबु (जीबी) राई मलेसिया पुगेको भनिएको छ। सरकारी विवरणले पनि यही तथ्य बोल्छ। उनले आफ्नो रोक्का राखिएको राहदानी फुकुवा गराएर देश छाडेको विषय खुलिसकेकै छ। तर, देश छाड्ने क्रममा हवाईमार्ग प्रयोग गरेको विवरण अध्यागमन विभागको अभिलेखमा भेटिँदैन। जीबी पछिल्लोपटक त्रिभुवन अन्तर्राष्ट्रिय विमानस्थलबाट २०८० साउन ११ गते मलेसिया उडेका रहेछन्। त्यस यात्राको उद्देश्यमा पर्यटनतीर्थयात्रा लेखिएको छ। उनी भदौ १० मा नेपाल फर्किएपछि कुनै पनि मुलुक उडेको देखिँदैन। तर, क्वालालम्पुर अन्तर्राष्ट्रिय विमानस्थलबाट २०८० भदौ २७ गते मलेसिया प्रवेश गरेको पाइएको छ। यो तथ्य सहकारी संस्था बचत रकम दुरुपयोगसम्बन्धी विशेष छानबिन प्रतिवेदनमा छ। गृह मन्त्रालयको शान्ति सुरक्षा तथा अपराध नियन्त्रण शाखाले यस सम्बन्धमा गत भदौ ३० गते सहकारी संस्था बचत रकम दुरुपयोग सम्बन्धमा संसदीय छानबिन विशेष समितिलाई पत्राचार गरेको थियो। जीबी आफैं भागेका हुन् कि भगाइएको भन्ने प्रश्नसमेत उब्जिएको छ। रोक्का राहदानी सातामै फुकुवा गरिनुले भगाइएको आशंकामा बल पुयाएको छ। सहकारी विभागले २०८० असार २० गते हाम्रो नयाँ कृषि सहकारी संस्था लिमिटेड काठमाडौंका सञ्चालकहरूको राहदानी रोक्का राख्न अध्यागमन विभागलाई पत्राचार गरेको रहेछ। तर, संस्थाका अध्यक्ष राईको हकमा मात्र विदेश भ्रमणमा लगाइएको रोक्का फुकुवा गर्न असार २८ गते अर्को पत्र लेखेको देखिन्छ। पत्रमा लेखिएको छ, बाँकी सदस्यहरूको रोक्का भने यथावत् राखीदिनुहुन यस विभागको मिति २०८०३२८ को निर्णयानुसार अनुरोध छ। सहकारी विभागले यसका लागि हाम्रो नयाँ कृषि सहकारीको अघिल्लो दिनको निर्णयलाई आधार बनाएको रहेछ। सञ्चालक अध्यक्ष राईको हस्ताक्षरमा सञ्चालक समितिको बैठकको निर्णय जानकारी गराएको सम्बन्धमा भनेर रजिस्ट्रारलाई सम्बोधन गरी दिइएको निवेदन प्रतिवेदनमा समेटिएको छ। उक्त निवेदनमा संस्थाका अध्यक्षको र अन्य सञ्चालकको राहदानी फुकुवासम्बन्धी आवश्यक कारबाही गर्ने भनी तोक लागी फाइल अघि बढाएको देखिन्छ। सहकारी विभागले अध्यागमनलाई पत्राचार गरेकै दिन २०८० असार २८ गते जीबी मलेसिया उडेका थिए। साउन १ मा फर्किए। उनी त्यसअघि जेठ १७ मा गएर जेठ २९ मा आएका थिए। जेबी आठ महिना अवधिमा १६ पटक मलेसिया आउजाउ गरेको विवरण प्रतिवेदनमा छ। सन् २०२२ मा अन्य कुनै मुलुक गएको देखिँदैन। त्यसअघि भने यूएई आउजाउ गरेका रहेछन्। यसर्थ जीबीले पछिल्लो समय मलेसियालाई आफ्नो गन्तव्य मुलुक बनाएको देखिन्छ। देश छाड्दा भने त्रिभुवन अन्तर्राष्ट्रिय विमानस्थल प्रयोग नगर्नुले यहाँबाट भागेभगाइएकै भन्ने स्पष्ट हुन्छ। राहदानी फुकुवा पनि सन्देशात्मक छ। सहकारीका अरू सञ्चालकको हकमा रोक्का यथावत् राखिनु र अध्यक्षकै मात्र फुकुवा गरिनुले यो कार्य कतै योजनाबद्ध त थिएन भन्ने प्रश्न उब्जाउँछ। राहदानी फुकुवापछि पनि मलेसिया गएर फर्किनु अर्को कडी हो। यी कार्य यति योजनाबद्ध देखिन्छ कि जसमा कसकसको संलग्नता छ भनेर अनुसन्धान गर्न आवश्यक छ। सीआईबीले पछि राहदानी रोक्का राख्न माघ १३ गते अनुरोध गरेको जनाइएको छ। प्रतिवेदनमा छ कास्की प्रहरीले २०८० मंसिर ५ गते जीबीसहित भूपेन्द्र राई, थानबहादुर बूढा मगर र शिवबहादुर गुरुङविरुद्ध डिफ्युजन जारी गर्न पत्राचार गयो। जीबी, भूपेन्द्र र थानविरुद्ध माघ १२ मा डिफ्युजन जारी भयो। उक्त डिफ्युजनलाई त्यही महिना २५ गते रेड नोटिसमा परिवर्तन गरियो। यहीबीच जीबीको सुपुर्दगीका सम्बन्धमा कूटनीतिक माध्यमबाट अनुरोध गर्न एनसीबी क्वालालम्पुरबाट जानकारी प्राप्त भएको प्रतिवेदनमा समाविष्ट गृह मन्त्रालयको पत्रमा उल्लेख छ। प्रहरी प्रधान कार्यालयले जीबीलाई सुपुर्दगी गरी फिर्ता ल्याउन पहल गरिदिन फागुन १० गते मन्त्रालयलाई अनुरोध गयो। गृह मन्त्रालयले फागुन १५ मा परराष्ट्र मन्त्रालयमा पत्राचार गयो। जसको जानकारी एनसीबी काठमाडौंले एनसीबी क्वालालम्पुरलाई गरायो। एनसीबी काठमाडौंले जीबी मलेसियामा रहेको सही ठेगाना खुलाई पठाउन एनसीबी क्वालालम्पुरलाई इमेलमार्फत पटकपटक सोधनी गयो। तर, त्यसको जवाफ नआएको पत्रमा उल्लेख छ। एनसीबी काठमाडौंले यस विषयमा इन्टरपोलको सहायता माग गयो। इन्टरपोलले गत वैशाख १ गते एनसीबी क्वालालम्पुर, एनसीबी काठमाडौं र आफ्ना सदस्य सम्मिलित भर्चुअल मिटिङ राख्यो। बैठकमा प्रतिवादी गितेन्द्रबाबु राईको राहदानी रद्द भएमा निजलाई मलेसियाबाट सीधै नेपाल डिपोर्ट गर्न सकिने र यसरी पक्राउ परेको अवस्थामा निजलाई १४ दिनभित्रै नेपाल डिपोर्ट गर्न सकिने भनी मलेसियन प्रहरीले बताएको पत्रमा छ, यस सम्बन्धमा जिल्ला प्रहरी कार्यालय कास्कीबाट जिल्ला सरकारी वकील कार्यालय कास्की, पोखरालाई र २०८१ वैशाख ३ गते राहदानी विभागलाई पत्राचार गरी प्रतिवादी गितेन्द्रबाबुको राहदानी रद्द गर्न अनुरोध गरिएकोमा दुवै कार्यालयबाट कानुनबमोजिम राहदानी रद्द गर्न नसकिने जानकारी प्राप्त भएको। राहदानी ऐन २०७६ को दफा १५ मा राहदानी रद्द गर्न सकिने व्यवस्था छ। यस दफाको उपदफा १ मा विभागले राहदानी रद्द गर्न सक्ने ६ अवस्था तोकिएको छ। उपदफा १ (ख)मा लेखिएको छ, अदालतको आदेशबाट राहदानी रद्द वा खारेज भएमा। यस हिसाबमा जीबीको राहदानी रद्द गर्न अदालतबाट आदेश लिनुपर्ने हुन्छ। अन्यथा हराएर त्यसको जानकारी सम्बन्धित व्यक्तिले दिनुपर्छ। कि सम्बन्धित व्यक्ति नेपाली नागरिक कायम नरहनु पयो कि त गैरनेपाली नागरिक ठहरिनु पयो। यस्तै, झुट्टा विवरण पेस गरी राहदानी लिएको देखिनुपयो कि त राहदानीका लागि निवेदन दिई तोकिएको समयभित्र निवेदकले नलिएको हुनुपयो। त्यसपछि प्रतिवादीको सुपुर्दगीका निमित्त आवश्यक पहल गरिदिन गत जेठ ८ गते अनुरोध गरियो। तब गृहको स्वीकृतिमा भदौ ७ गते प्रतिवादी खोजीको समन्वयका लागि दुई प्रहरी अधिकृत मलेसियातर्फ खटिई गए। त्यहाँबाट भदौ १७ गते फर्किए। उता पुगेपछि नेपाली दूतावासका डीसीएम मुदिता बज्राचार्य र मलेसियाका प्रहरीसँगको अनौपचारिक भेटमा उच्चस्तरीय कूटनीतिक पहल गर्नुपर्ने कुरा आयो। एनसीबी काठमाडौंले एनसीबी क्वालालम्पुरलाई बारम्बार इमेल गरी थप जानकारी माग गयो। तर, त्यसको जवाफ नआएपछि मलेसियन प्रहरीसँग फोनमा सम्पर्क गरी जानकारी माग गर्दा कूटनीतिक तहमा छलफल भइरहेकाले यस विषयमा केही खुलासा गर्न नमिल्ने बताएको उल्लेख छ। सहकारी अपचलनमा मुछिई विदेश भासिने जीबी मात्र होइनन््। समितिले उपस्थित गराइदिन सरकारलाई निर्देशन दिएका सहकारी सञ्चालक मात्रै २९ जना रहेछन्। तीमध्ये इमेज बचत तथा ऋण सहकारी संस्थाका देवकुमार नेपालीसहित दुईजना प्रतिवादी हालै समातिएका छन्। भारतको दिल्लीबाट समातिएका भनिए पनि सीआईबीले पक्राउ स्थान ः त्रिभुवन अन्तर्राष्ट्रिय विमानस्थल आगमन पार्किङ एरिया भनी प्रेस विज्ञप्तिमा जनाएको छ। उनीसहित छेला नेपालीविरुद्ध बागलुङ जिल्ला प्रहरीले अनुरोध गरेबमोजिम २०८० माघ १० गते रेड नोटिस जारी भएको थियो। संसदीय समितिले गोर्खा मिडिया नेटवर्क प्रालिमा भएको सहकारीको रकम अपचलनमा जिम्मेवार ठहर गर्दै जीबीसहित रवि लामिछाने, छविलाल जोशी र कुमार रम्तेललाई कारबाही सिफारिस गरेको छ। कुमार सहकारी ठगी मुद्दा परी कारागारमा छन्। छवि समितिको प्रतिवेदन कार्यान्वयनका क्रममा पक्राउ परेका छन्। रवि भने छवि समातिएकै दिन पार्टी कार्यालयमा कार्यकर्ता बोलाएर उनीहरूको सुरक्षा घेरामा बसे। त्यसलगत्तै उनले अमेरिका भ्रमणमा पुगेका प्रधानमन्त्रीलाई फर्केर आउनुस्, बसेर कुरा गरौं भन्दै सामाजिक सञ्जालमार्फत अनुरोध गरे। यसको उद्देश्य के त ? उनी कतै अनुसन्धानबाट उन्मुक्तिको बाटो त खोजिरहेका छैनन् ? प्रतिवेदन कार्यान्वयन गर्ने हो भने जीबी र रविलाई कानुनको कठघरामा उभ्याउनुको विकल्प छैन। तब मात्र खुल्नेछ ६५ करोड ५४ लाख रुपैयाँ अपचलनको नालीबेली।"
"मनास्लु पदमार्गमा मान्छे हिँड्न मिल्छ, खच्चड हिँड्न मिल्दैन","गोरखा : आरीघोप्टे वर्षापछि गत शुक्रबार र शनिबार झरेको पहिरोले उत्तरी गोरखाको मनास्लु पदमार्गमा क्षति पुर्याएको छ। पर्यटक आउने सिजनमा पदमार्गमा पहिरोले क्षति पुयाउँदा समस्या भएको स्थानीयवासीको भनाइ छ। पहिरोलेबाटो धेरै ठाउँमा समस्या भएको थियो। केही ठाउँमा मर्मत भइसक्यो केहीमा बाँकी छ, चुमनुब्री गाउँपालिका ४ का वडाध्यक्ष पेमा ग्याल्बो लामा भन्छन्, अहिले जसोतसो मान्छे हिँड्न सक्ने भएको छ। अझै खच्चड हिँड्न सक्दैन। खच्चड हिँड्न नसक्दा दैनिक उपभोग्य सामान ढुवानीमा समस्या परेको छ। खच्चड हिँडाउन नसकिएपछि पर्यटक सिजनमा होटलहरूलाई आवश्यक पर्ने खाद्यान्नलगायतका सामान ढुवानी गर्न नसकिएको उनले बताए। लामाका अनुसार न्याकफेदीदेखि गपसम्मकोबाटोमा धेरै समस्या छ। न्याकफेदीदेखि पेवासम्म दुई ठाउँमा ठूला पहिरोहरू छन्, उनी भन्छन्, बिहीफेदीदेखि गपसम्मको खण्डमा तीन ठाउँमा पहिरो छन्। पहिरोमा मान्छे त अडिएर जसोतसो हिँड्न सक्छन्, तर खच्चड हिँड्न सक्दैन। बिहीदेखि चिसापानीसम्मको बाटो आवतजावत गर्न कठिन रहेको बिहीकी छिरिङ खाम्दो लामाको भनाइ छ। पहिरै पहिरो रहेछ। हिँडडुल गर्न पनि गाह्रो, उनी भन्छिन्, मान्छे त जसोतसो हिँड्न सक्ने रहेछन्, खच्चड त नसक्ने रहेछ। बाटोको मर्मतसम्भार गरेर खच्चडलाई समेत हिँड्न मिल्ने बनाउने वडाध्यक्ष पेमा ग्याल्बो लामाले बताए। उनका अनुसार अहिले केही दिनदेखि धमाधमबाटो मर्मत भइरहेको छ। पहिरोले क्षतिग्रस्त मनास्लु पदमार्ग मर्मत गर्दै स्थानीय। तस्बिर सौजन्य : गणेश कार्की।"
बैतडी मालपोतका हाकिम कार्यकक्षमै घूस लिन्छन्,"बैतडी : दर्ता गर्न छुट भएका जग्गा दर्ता गर्ने प्रक्रियामा बैतडीका मालपोत कार्यालय प्रमुख अशोक सार्कीले घूस लिने गरेको पाइएको छ। जग्गाधनीबाट विभिन्न बहानामा सार्कीले घूस लिइरहेका हुन्। छुट भएका जग्गा दर्ता गर्ने प्रक्रियाको सुरुवातदेखि सेवाग्राहीबाट घूस लिइरहने गरेको खुलासा भएको हो। कार्यालय प्रमुख सार्कीले सेवाग्राहीलाई फोन गरेर, भेटेर मात्रै होइन कार्यालयमै घूस लिइरहने गरेको पाइएको छ। बुधबार पाटन नगरपालिका८ का सेवाग्राही नरबहादुर विष्ट र धनसिंह विष्ट दाजुभाइबाट घूस लिएका हुन्। विष्ट दाजुभाइले आमा परु विष्टका नाममा रहेको जग्गा दर्ता गर्न कार्यालय प्रमुख सार्कीले परु विष्टका छोरा धनसिंह विष्टको हातबाटै १० हजार रूपैयाँ घूस लिएका हुन्। सेवाग्राहीबाट कार्यकक्षमै घूस लिएपछि यसबारे बुझ्दा कार्यालय प्रमुख सार्कीले मिटिङ भत्ताबापत रकम लिएको बताए। यो रूपैयाँ मिटिङबापत लिएको हो, उनले छोटो जवाफ दिए। यसअघि पनि पटकपटक पैसा लिएका सार्कीले बुधबार पनि काम गरेबापत १० हजार रुपैयाँ घूस रकम लिएको सेवाग्राही विष्ट बताउँछन्। विष्टबाट यसअघि पनि फाइल दर्ता गर्नेदेखि लालपुर्जामा जग्गा दर्ता गर्ने प्रक्रियासम्म आइपुग्दा करिब ५१ हजारभन्दा बढी रकम लिएको सेवाग्राही विष्ट बताउँछन्। आफूमार्फत नगद ५१ हजार रूपैयाँ लगेको र यीमध्ये ३६ हजार २ सय रूपैयाँ लिएको अडियो तथा भिडियो प्रमाणहरू सुरक्षित रहेको नरबहादुर विष्ट बताउँछन्। सुरुमा कार्यालयमा फाइल दर्ता गर्दा सूचना जारी गर्न भन्दै ५ हजार, त्यसपछि फिल्ड सर्जिमिनका बखत फिल्ड भत्ता भन्दै १० हजार, त्यसपछि ६ हजार २ सय, त्यसपछि कार्यालयमा मिलाउनुपर्ने भन्दै २० हजार र अन्तिममा काम गरिदिएबापत १० हजार रुपैयाँ कार्यालयमै लिएको विष्टको भनाइ छ। २० हजार रूपैयाँ बजारमै भेटेर लिएको भिडियोसमेत सुरक्षित राखेका छन्। कार्यालय प्रमुख सार्कीले पैसा बिना काम नहुने भन्न थालेपछि बेलाबेला पैसा लिएको प्रमाणहरू राखेको उनी बताउँछन्। म गरिब किसान हो, मसँग धेरै पैसा छैन भनेको हुँ, पैसाबिना काम नहुने भन्न थाले, त्यसपछि मैले पनि पैसा लगेको प्रमाणहरू राखेको हुँ, विष्ट भन्छन्। मालपोत कार्यालयमा पैसाबिना काम नहुने नजिर नै बसेकाले यसको पर्दाफास हुनुपर्ने विष्ट बताउँछन्। आफू प्रक्रियागत तवरले कागजात पेस गर्दा पनि कार्यालय प्रमुख सार्कीले पैसा नदिएपछि काम नहुने भन्न थालेपछि बाध्य भएर उक्त रकम दिएको विष्टले बताए। जग्गा छुट दर्ताको काममा कुनै त्रुटि नभए पनि कार्यालय प्रमुख सार्कीले पैसा दिनैपर्ने भनेपछि कसैलाई जानकारी नगरी गोप्य प्रमाणहरू संकलनका लागि यो भिडियो बनाएको बताएका छन्। मालपोत नियमावली, २०३६ को नियम ४ (क) मा दर्ता गर्नसम्म छुट भएका जग्गा दर्ता गर्नुपर्ने व्यवस्था छ। उक्त नियममा नापनक्सा भएको तर दर्ता गर्नमात्रै छुट भएको जग्गा दर्ता गर्न पाउने व्यवस्था छ। सरकारले त्यसका लागि दुई वर्षको समयावधि दिएको छ। सोहीबमोजिम बैतडीमा पनि धेरै सेवाग्राहीले छुट जग्गा दर्ता लालपुर्जामा दर्ता गर्ने कामका लागि मालपोत कार्यालय धाइरहेका छन्।"
ग्लोबल आइएमई बैंकका ग्राहकलाई नेपाल मणिपाल शिक्षण अस्पतालमा विशेष छुटको सुविधा,"काठमाडौं : ग्लोबल आइएमई बैंक लिमिटेड र नेपाल मणिपाल शिक्षण अस्पतालबीच ग्लोबल आइएमई बैंकका ग्राहकहरूलाई अस्पतालमा उपलब्ध विभिन्न स्वास्थ्य सेवामा छुट प्रदान गर्ने सहमति पत्रमा हस्ताक्षर भएको छ । उक्त समझदारीमा बैंकको गण्डकी प्रदेश प्रमुख सुशोभन देबकोटा र अस्पतालका प्रमुख कार्यकारी अधिकृत अनिल ओडूविलले हस्ताक्षर गरेका हुन्। यस सम्झौता अनुसार,अस्पतालले बैंकका डेबिटक्रेडिट कार्ड एवं बैंकको मोबाइल एप (ग्लोबल स्मार्ट प्लस) प्रयोगकर्ताहरूलाई स्वास्थ्य सेवामा न्यूनतम् १० प्रतिशतदेखि शतप्रतिशतसम्मको छुट प्रदान गर्नेछ । छुट सुविधाका लागि सेवाग्राहीले अस्पतालमा उपलब्ध स्वास्थ्य सेवाहर उपभोग गर्न बैंकको डेबिट तथा क्रेडिट कार्ड वा मोबाइल बैंकिङ्गको प्रयोग गरी बिल भुक्तानी गर्नुपर्नेछ । अस्पतालमा बैंकका ग्राहकहरूले दर्ता शुल्कमा १०० प्रतिशत, अस्पतालको सामान्य शैया शुल्कमा २५ प्रतिशत, नियमित जाँचमा १५ प्रतिशत र शल्यचिकित्सा (अपरेशन) तथा विशेष परीक्षण शुल्कमा १० प्रतिशत छुट पाउनेछन् । बैंकका ग्राहकहरुलाई डाक्टरको परामर्शमा भने कुनै शुल्क लाग्ने छैन । आफ्ना ग्राहकवर्गको सुविधालाई मध्यनजर गरी बैंकले विभिन्न किसिमका समय सान्दर्भिक योजनाहरू ल्याएर ग्राहकलाई सेवा दिइरहेको छ। ग्लोबल आइएमई बैंक युरो मनी अर्वाड फर एक्सलेन्स २०२४ अन्तर्गतका दुई विधाबाट नेपालको सर्वश्रेष्ठ बैंकका बैंक हो । साथै, ख्यातिप्राप्त विभिन्न राष्ट्रिय तथा अन्तर्राष्ट्रिय संस्थाहरुबाट फरकफरक विधामा समेत ग्लोबल आइएमई बैंक सम्मानित भएको छ । ग्लोबल आइएमई बैंक मुलुकका ७७ वटै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो । बैंकको ३५४ शाखा कार्यालय, ३८४ एटिएम, २५५ शाखा रहित बैंकिङ्ग सेवा, ६८ एक्सटेन्सन तथा राजश्व संकलन काउन्टर तथा ३ वटा बैदेशिक प्रतिनिधि कार्यालय समेत गरी १,००० भन्दा बढि सेवा केन्द्र रहेका छन् ।"
ललितपुरमा अष्टमातृका नाच सुरु(तस्बिर),काठमाडौं : ललितपुरको प्राचिन अष्टमातृका नाच सुरु भएको छ । आश्विन शुक्ल प्रतिपदा (घटस्थापना) देखि नाच सुरु भएको हो। यो नाच हरेक वर्ष आश्विन शुक्ल प्रतिपदा (घटस्थापना) का दिन नकबहिल परिसरमा विधिवत् पूजा सम्पन्न गरेपछि सुरु हुने गर्दछ। त्यसपछि बाजागाजासहित नागबहालपट्को हुँदै मंगलबजार पुगेका देवगणहरुलाई तलेजु पुजारी राजोपाध्याय ब्राह्मणले पूजा गरि मूलचोकमा प्रवेश गराइन्छ र देवगणहरुद्वारा नाच देखाइन्छ। फूलपाति र विजया दशमीका दिन दिउँसो मूलचोकमा यो नाच देखाइन्छ भने अन्तिम दिन अर्थात आश्विन शुक्ल एकादशीका दिन बेलुका नकबहिलको डबलीमा विषेश नाच देखाएर नासःछेँमा गई देवगणले मुकुण्डो निकालेपछि नाच सम्पन्न गरिन्छ। यो मल्ल राजा श्रीनिवास मल्लको पालामा सुरु भएको हो। कोभिड महामारीको समयमा यो नाच हुन सकेको थिएन। यो ३५० वर्षअघिदेखि चल्दै आएको हो। यसलाई पाटनका स्थानीयवासीले गः प्याखान पनि भन्छन्। मल्लकालमा मल्ल राजा श्री निवास मल्लले यो नाच सुरु गरेका थिए ।
खै पूर्ण लोककल्याणकारी राज्य ?,"मानव सभ्यताको इतिहासमा जब होमो सेपियन्स सिकार संकलित जीवन पद्धति छाडेर एक स्थानमा जम्मा भई व्यवस्थित कृषि प्रणालीमा संलग्न रहन थाल्यो, तब परिवार, समाज हुँदै अन्ततोगत्वा यो नीलो ग्रहमा राज्यको उत्पत्ति हुन गयो। त्यहाँदेखि आजसम्म संसारको हरेक कुनामा राज्य संयन्त्रको मुख्य सरोकारवाला जनता नै हो। राज्यले आफ्ना सबै अंगमार्फत जे जति कार्यहरू गर्छ, त्यसको केन्द्रमा पनि जनता नै हुने गर्छ। ताकि जनताको नजरमा राज्य हरबखत एक विश्वसनीय अभिभावक बनेर उभिन सकोस्। तर विगत केही वर्षदेखि यो नेपाल राज्यमा यसैको अभाव चुलिँदो छ। संसारमा राज्यको उत्पत्ति भएसँगै नागरिक र राज्यबीच अन्योन्याश्रित सम्बन्ध रहँदै आयो। नागरिकले आफू अनि आफू वरपरको सामूहिक हित पूर्तिका लागि राज्यको अनिवार्यता महसुस गर्दै गए भने राज्यले पनि नागरिककै कारण आफ्नो उपस्थिति बलियो हुने बुझ्दै गए। यद्यपि राज्यको कार्य भनेको बाह्य आक्रमणबाट आफ्नो भूभाग जोगाउने र जनताबाट कर संकलन गर्ने मात्र हो। प्राचीनकालीन यही मान्यतादेखि अनेक आरोहअवरोह पार गर्दै आजसम्म आइपुग्दा राज्यनागरिक सम्बन्ध अत्यन्त व्यापक, बहुआयामिक र धेरै फराकिलो भइसकेको छ। आजको दिनमा राज्यका चारवटै तŒवहरू जनसंख्या, क्षेत्र, सरकार र सम्प्रभुताबीचको तादत्म्यता कति छ ? यसैबाट उक्त राज्यको सफलता, असफलताको निर्धारण हुने मान्यताको विकास भइसकेको छ। त्यसमध्येमा पनि जनसंख्या अर्थात् नागरिक नै राज्यको यस्तो सर्वोच्च सारथि हो, जसमाझ राज्यले आफ्ना निकायमार्फत निरन्तर उपस्थिति जनाउँदै आफ्नो औचित्यता पुस्टि गर्ने कोसिस गरिराखेको हुन्छ। तर जब नागरिकका आशा, आवश्यकता र अपेक्षाहरू राज्यले पूरा गर्ने वाचा त गर्छ। तर पूरा गर्न असमर्थ रहन्छ तब नागरिकमा राज्यप्रति अविश्वासको पहिलो बिज रोपिन्छ। नेपालको संविधान २०७२ को भाग ४ अन्तर्गत राज्यका निर्देशक सिद्धान्त, नीति र दायित्व अनि भाग ३ अन्तर्गतको मौलिक हकमार्फत यो नेपाल राज्यले पनि आफ्ना नागरिकसमक्ष यस्तै वाचा गरेको छ। तर के यी वाचाहरू यो राज्यले अक्षरशः पालना गरेको छ त ? कुनै पनि राज्यनागरिक सम्बन्धमा अविश्वासको ठूलो खाडल एक दिन वा एकै वर्षमा पैदा हुने होइन। यो त दशकौंदेखि नागरिकमा रहेको असन्तुष्टि र निराशाको चाङ माथि चाङ थपिँदै जाँदा उत्पन्न हुने परिणाम हो। तर जब ती चाङको फेहरिस्त घट्नुको सट्टा दिनप्रतिदिन झन् बढ्दै जान्छ तब निश्चय नै अविश्वासको मत दोब्बर हुँदै जान्छ। यो नेपाल राज्यमा आज ठीक यही भएको छ। नेपालको राजनीतिमा २०४७ सालको प्रजातन्त्र पुनस्र्थापनापश्चात् देश एउटा नयाँ अध्यायमा प्रवेश गरेको थियो। राज्यप्रति जनताको विश्वास र भरोसा पनि नयाँ कोणबाट अघि बढेको थियो। जनताको यो विश्वास २०४८ सालको आम निर्वाचनमा नेपाली कांग्रेसलाई बहुमत दिलाएर अभिव्यक्त भएको पनि थियो। तर आफ्नै दलभित्रको खिचातानी र घातप्रतिघातले त्यत्रो परिवर्तन पछिको बहुमतको सरकार नै विघटन हुन पुग्यो। योसँगै संसदीय राजनीतिमा विकृति र विसंगतिको अनि जनतामा नैराश्यता र अविश्वासको अर्को अध्याय सुरु भयो। त्यहाँदेखि आजसम्म आइपुग्दा नेपाली राजनीतिक वृत्तमा आमजनताको विश्वासमाथि लगातार कुठाराघात हुने गरी घटनाहरू निर्माण हुँदै गए। राज्यका तीनै अंग कार्यपालिका, व्यवस्थापिका र न्यायपालिकाअन्तर्गतका प्रत्येक इकाइले गर्ने कार्य सम्पादनमा नागरिकले आफ्नो गाँस, बास र कपासदेखि समृद्धिको यात्रासम्मलाई चाहिने ठोस कार्ययोजना कहिल्यै भेटेनन्। बरु उल्टै राज्य भ्रष्टाचार र दण्डहीनताको दलदलमा फस्दै गयो। सानालाई ऐन लागिरह्यो, ठूलालाई चैन भइरह्यो। नातावाद, कृपावाद, शक्ति पृथकीकरणको दुरुपयोगजस्ता बेथितिले हरेक तह र तप्काको कर्मचारीतन्त्र र राजनीतिक नेतृत्व दुवैलाई गाँज्दै लग्यो। आम जनताको जीवनसँग प्रत्यक्ष सरोकार राख्ने शिक्षा र स्वास्थ्य गरिबको पहुँचबाट दिनप्रतिदिन टाढा हुँदै गयो। सरकार र तिनले निर्माण गर्ने नीति तथा योजना दुवै अस्थिर भइरहे। हिजो मतदानको बखत नागरिकका अघि गरिएका भाषण र बाँडिएका घोषणापत्रहरू मात्र केही महिनापछि अर्थहीन बन्दै गएँ। देशमा विभिन्न परिवर्तन भए, राष्ट्र सञ्चालनको पद्धति र प्रणाली नै परिवर्तन भयो। तर के यी सबै परिवर्तनले आम नागरिकको आशा र अपेक्षालाई सम्बोधन गर्न सक्यो त ? भन्ने विषयमा राज्य संयन्त्रमा कहिल्यै छलफल भएन। यसरी देश एकातिर भित्रभित्रै कमजोर हुँदै गयो भने अर्कातिर नागरिकको अवचेतन मनमा दशकौंदेखि गुम्सिएको राज्यप्रति अविश्वासको गाँठो झन्झन् कसिलो हुँदै गयो। केही दिनअघि मात्र देशमा निरन्तर परेको वर्षाले सयौं नागरिकको ज्यान लानुका साथै करोडौंको भौतिक क्षति गयो। मिति नै तोकेर राज्यले राष्ट्रिय विपद् जोखिम न्यूनीकरण तथा व्यवस्थापन प्राधिकरणमार्फत पूर्वसूचना दिँदादिँदै पनि त्यसको बेवास्ता गर्नु नागरिकको गम्भीर लापरबाही हो। तर यसो भनिरहँदा सम्भावित दुर्घटना न्यूनीकरणका लागि यथोचित तहको पूर्वसतर्कता अपनाउन नसक्नु र देशको राजधानीमा नै त्यति धेरैले ज्यान गुमाउनु राज्य संयन्त्र चुक्नु नै हो। यस्ता घटनाहरूले पनि राज्यप्रति नागरिकमा विश्वास घटाउने काम गयो। पृथ्वीको पूर्वी गोलाद्र्धमा हजारौं वर्षपहिले हाम्रा पूर्वजहरूले लोककल्याणकारी राज्य व्यवस्थाको अभ्यास गरेका थिए। आफ्नो शेषपछि छोरालाई नभएर जनताको छोरालाई राजा बनाउने नियम लागू गर्ने राजा भरत हुन् या दिनरात नागरिककै फिक्री गरिरहने राजा जनक या जनताले नखाई आफू पनि नखाने राजा महेन्द्र मल्ल हुन्, ती सबै लोक कल्याणकारी राज्य व्यवस्थाका हिमायतीहरू थिए। यी सबै आफ्ना नागरिकलाई असाध्यै प्रेम गर्थे। नागरिकको पिरमर्का र दुःखमा राज्य साथमा हुनुपर्छ, नागरिकलाई कुनै पनि आधारमा विभेद गर्नु हुँदैन। उनीहरूको आर्थिक र सामाजिक उन्नतिका लागि अवसरको समान वितरण हुनुपर्छ भन्ने मान्यतामा ती शासकहरू दृढ थिए। हुन त यो नेपाल राज्यले पनि स्वास्थ्य बिमा, वृद्ध भत्ता, अपांग भत्ता, विधवा भत्ता, सुत्केरी भत्ता, बाल अनुदानलगायतका सामाजिक सुरक्षा कार्यक्रम लागू गरी लोक कल्याणकारी राज्यको झल्को नदिएको होइन। तर प्राचीन युगले बाँचेको त्यो पूर्ण लोककल्याणकारी समय, उनीहरूले अभ्यास गरेको त्यो स्वर्ण व्यवस्था आज हामीले फेरि अभ्यास गर्ने बेला आएको छ। जस्तोसुकै कठिन परिस्थितिमा पनि नागरिकको साथमा रही, दशकौंदेखि उनीहरूको मनमा गुम्सिएको अविश्वासको गाँठो फुकाई राज्यले आफ्ना अभिभावकत्व माथि फेरि एकपटक विश्वास जगाउने समय आएको छ। त्यसैगरी, नागरिकले पनि अधिकार मात्र नखोजी राज्यप्रतिको आफ्नो कर्तव्यसमेत बहन गरी राज्यलाई फेरि एकपटक विश्वासको साथ दिन आवश्यक छ।"
योग पर्यटन प्रवर्द्धन : पोखरामा योगा महोत्सवको तयारी,पोखरा : योग पर्यटन प्रवर्द्धनका लागि पोखरामा योगा महोत्सवको तयारी गरिएको छ। पोखराको भकुण्डेस्थित योगा रिट्रिट सेन्टरमा अक्टोबर १६ देखि १९ सम्म योगा महोत्सवको आयोजना हुन लागको हो। होटल संघ नेपाल र पोखरास्थित पूर्ण योगा रिट्रट सेन्टरको आयोजनामा योग पर्यटन प्रवर्द्धनका लागि योगा महोत्सवको तयारी गरिएको हो। महोत्सवमा स्वदेशी तथा विदेशी ख्यातिप्राप्त योग विज्ञहरूको जमघट हुने आयोजक मनोहर श्रेष्ठले बताए। योगा महोत्सवमा स्वदेशी तथा विदेशी गरेर ३ सय जना सहभागी जनाउने प्रतिबद्धता जनाए पनि विदेशबाट नेपाल आउने जहाज भाडा महँगो भएकोले विभिन्न देशका गरी ५५ विदेशी र नेपालीसहित १ सय ७० जनाको सहभागिता रहने उनले सुनाए। विभिन्न देशका १६ जना योग गुरु पनि योगा महोत्सव सहभागी रहने छन्। योगा रिट्रिट सेन्टरले सन् २००० देखि योगा पर्यटनको रूपमा योगा गराउँदै विभिन्न क्षेत्रको पदयात्रा पर्यटकलाई लग्दै आएको पनि उनले बताए। योगको सुरु भएको देश नेपालमा योगा पर्यटनको सम्भावना भएर पनि त्यसअनुसार लाभ लिन नसकिएकोले योगा महोत्सवको आयोजना गरिएको आयोजक संस्थाकी लता तुलाचनले बताइन्। प्रकृति संरक्षण गर्दै योगा पर्यटनको प्रवर्द्धन गर्नुपर्नेमा उनले जोड दिइन्। नेपालमा आउने पर्यटकहरूमा धेरै पर्यटक हिमाली क्षेत्रको पदयात्राका लागि आउने भएकोले योगा पर्यटकको रूपमा पनि विभिन्न देशका पर्यटक आकर्षण गर्न सकिने अर्को आयोजक संस्था होटल संघ नेपालका महासचिव साजन शाक्यले बताए। पोखरामा हुने योगा पर्यटनबाट पर्यटन विकासमा महत्वपूर्ण योगदान पुग्ने उनले सुनाए।
यसपटक दक्षिणामा सुकिला नोट,"काठमाडौं : दसैं तिहारमा नयाँ नोट प्रयोग गर्ने चलन छ। तर यसपटक नेपाल राष्ट्र बैंकले नयाँ नोटको सट्टा सफल तथा सुकिला नोटको मात्रै सटही गरिरहेको छ। यसअघिका वर्षमा नयाँ नोट साट्नेको भिड लाग्ने गरे पनि यसपटक खासै घुइँचो छैन। दसैंलाई लक्षित गर्दै असोज १३ गतेदेखि २२ गतेसम्म सबै दरका नोट (रु ५, १०, २०, ५० र १००) गरेर प्रतिव्यक्ति साढे १८ हजार रुपैयाँसम्म साट्न सकिने व्यवस्था राष्ट्र बैंकले मिलाएको जनाएको छ। सो सुविधा राष्ट्र बैंकको मुद्रा व्यवस्थापन विभाग र बैंकिङ विभागबाट नोट साट्न सकिनेछ। साथै, राष्ट्र बैंकको प्रदेशस्थित कार्यालय जनकपुर, वीरगन्ज, पोखरा, सिद्धार्थनगर, नेपालगन्त्र र धनगढीबाट नोट सटहीको सुविधा लिन सकिनेछ। यससँगै, इजाजत प्राप्त बैंक तथा वित्तीय संस्थाका शाखा कार्यालयबाट समेत नोट सटही गर्न सकिनेछ। विगतका वर्षमा दसैं लक्षित सटहीको अवधिमा मात्रै करिब ३० अर्ब रुपैयाँ सटही भएको देखिन्छ। तर यो सटही सबै दसैं खर्चका लागि मात्रै नभई अन्य भुक्तानीका लागि पनि हुने गरेको थियो। यसपटक बजारमा कति सुकिला नोट पठाउने भन्ने निश्चित नतोके पनि मागअनुसार पूरा गर्न सकिने केन्द्रीय बैंकको भनाइ छ। हुन त राष्ट्र बैंकको सफा नोट नीति छ। केन्द्रीय बैंकको तथ्यांकअनुसार गत असारसम्ममा चलनचल्तीमा सबै दरका नोट गरेर ६ खर्ब ८० अर्ब ४ करोड ८८ लाख २ हजार ७ सय १ रुपैयाँबराबरको छ। यो बैंक तथा वित्तीय संस्थाको ढुकुटी, सहकारी संस्थाहरू, गैरबैंकिङ संस्था र आम नागरिकसँग भएको रकम हो। यसरी चलनचल्तीमा रहेका नोटहरू बजारबाट बैंकमा फर्किन्छन्। त्यसलाई राष्ट्र बैंकले चलाउन योग्य नोट र अयोग्य भनेर सटही गर्छ। चलनचल्तीमा फेरि पठाउन मिल्ने (केरमेट नभएका,नच्यातिएका, झुत्रा नभएका) सफा नोट हुन्। तर केरमेट भएका, च्यातिएका, झुत्रा नोटहरू चलनचल्तीका लागि अयोग्य हुने भएकाले तिनलाई जलाउने गरिन्छ। राष्ट्र बैंकका सहायक प्रवक्ता डा डिल्लीराम पोखरेलका अनुसार सफा नोटहरू पछिल्लोसमय राष्ट्र बैंक, बैंक तथा वित्तीय संस्थासँग सुकिला नोटको स्टक बढ्दै गएकाले यसलाई दसैंमा प्रयोग गरौं भनेर यसपटक यस्तो निर्णय गरेको हो। प्रत्येक वर्ष दसैंमा सटही हुने गरेको नोटभन्दा दुई गुणा बढी सफा नोट स्टकमा रहेका कारणले त्यसलाई व्यवस्थापन गर्न खोजेका हौं, डा पोखरेलले अन्नपूर्णसँग भने, यसो गर्दा थुप्रिएको सफा नोटलाई एक ठाउँबाट अर्को ठाउँमा सार्ने लगायतको व्यवस्थापन लागत खर्च पनि घट्ने छ र नयाँ नोटमा लागत पनि हुँदैन। यसकारण राष्ट्र बैंकले यसपटक सफा नोट व्यवस्थापन नीति लिएको हो। मोबाइल बैंकिङ फस्टाउँदा सुकिला नोट व्यवस्थापन गर्न हम्मे पछिल्लो समय मोबाइल बैंकिङ कारोबार फस्टाउँदै जाँदा नगद कारोबार कम भएको केन्द्रीय बैंकले जनाएको छ। राष्ट्र बैंकको तथ्यांकअनुसार गत साउनसम्म मोबाइल बैंकिङ प्रयोगकर्ताको खाता संख्या २ करोड ४९ लाख ६१ हजार नाघेको छ। जसबाट ४ करोड ७४ लाख ६० हजार हाराहारी पटक कारोबार भएको छ। यस्तै, कनेक्ट आईपीएसका प्रयोगकर्ता १२ लाख ९९ हजार प्रयोगकर्ता पुगेका छन्। यसबाहेक, क्यूआर कोडमार्फत ट्रान्जेक्सन, इन्टरनेट बैंकिङ, वालेटलगायतका डिजिटलहरूका प्रयोगकर्ताहरू बढने क्रममा छन्। सोही अनुसार कारोबार पनि बढिरहेको केन्द्रीय बैंकको तथ्यांकमा पनि देखिन्छ। राष्ट्र बैंकका सहायक प्रवक्ता पोखरेल डिजिटल कारोबारलाई प्रोत्साहन गरेका कारणले पनि नगद कारोबार तुलनात्मक रूपमा कम हुन गई सुकिला नोट थुप्रिएको बताउँछन्। उनका अनुसार क्यूआर (क्विक रेस्पोन्स)कोडमार्फत ट्रान्जेक्सन गतवर्षको भन्दा १०८ प्रतिशतले बढेको छ। बैंकिङ प्रणालीमा कारोबार गर्ने शैली डिजिटाइज हुँदै गएको छ। यसकारण पछिल्लो समय चलनचल्तीमा नोटहरू कम हुनुको एउटा कारण विद्युतीय कारोबारको भूमिका पनि ठूलो भएर हो, डापोखरेलले अन्नपूर्णसँग भने। राष्ट्र बैंकको सफा नोट नीति वास्तवमा मुलुकभर सफा नोटमात्र चलनचल्तीमा ल्याउनुका साथै नोट व्यवस्थापन खर्च न्यूनीकरण गर्ने उद्देश्यले नेपाल राष्ट्र बैंकले आर्थिक वर्ष २०६७०६८ को मौद्रिक नीतिमार्फत सफा नोट नीति ल्याएको थियो। सर्वसाधारण जनतामा गुणस्तरीय र सफा नोट चलनचल्तीमा ल्याउने, च्यातिएको, फोहोर नोटहरू चलनचल्तीबाट हटाउँदै जानु सफा नोट नीतिको प्रमुख उद्देश्य रहेको छ। आार्थिक कारोबारको सिलसिलामा बजारमा सफा नोट मात्र प्रयोग गर्ने र कारोबारको क्रममा पुराना, मैला नोटहरू फिर्ता लिएर जलान गर्ने नीतिगत व्यवस्था नै सफा नोट नीति हो। जसअन्तर्गत बंैक तथा वित्तीय संस्थाहरूको माध्यमबाट सुकिला भुक्तानीयोग्य नेपाली नोटहरू मात्र ग्राहकहरूलाई भुक्तानी गर्ने र पुराना मैला नोटहरू राष्ट्र बैंकमा दाखिला गर्न पठाउने कार्य पर्छन्। केन्द्रीय बैंकको अनुसार सर्वसाधारणले प्रयोग गर्ने नोट कत्तिको सफा छ भन्ने कुराले त्यस देशका जनताको चेतनाको स्तर तथा सभ्यताको चिनारी दिन्छ। यसैगरी, नोट विभिन्न किसिमका काम गर्ने मानिसको हातमा पुग्ने र एक हातबाट अर्को हातमा कारोबारको सिलसिलामा सर्दै जाने हुनाले नोटमा विभिन्न किसिमका रोगका कीटाणुहरू र फोहोरमैला पनि लागेको हुन्छ। यो स्वास्थ्यका लागि हानिकारक हुन्छ। नेपाली नोटप्रतिको संवेदनशीलताबारे जनतालाई जागरुक बनाउन, नोटको आकर्षण कायम राख्न पनि सफा नोट नीति आवश्यक हुन गएको छ। नेपाली नोट कागजबाट बनेको नोट हो। यसलाई जतनसाथ प्रयोग गरेमा यसको आयु बढ्दछ। लेनदेन तथा आर्थिक कारोबारका लागि हामीलाई नोट आवश्यकता पर्दछ। अहिले विश्वमा प्रायः कागजी नोट प्रचलनमा रहेका छन्। यी नोटको व्यवस्था राज्यले गर्दछ। सोको जिम्मेवारी कानुनले नै केन्द्रीय बैंकलाई प्रदान गरेको हुन्छ। त्यसैले विश्वका प्रायजसो सबै राष्ट्रले मुद्रा निष्कासन र व्यवस्थापन गर्ने जिम्मेवारी केन्द्रीय बैंकलाई प्रदान गरेका हुन्छन्। नेपालमा पनि यो जिम्मेवारी केन्द्रीय बैंकको रूपमा नेपाल राष्ट्र बैंकले बहन गर्दै आएको छ। एउटा सभ्य नागरिकको कर्तव्य राज्यले व्यवस्था गरेको नोट तथा सिक्काहरूको सुरक्षा गर्नु, त्यसलाई जतन एवं सुझबुझपूर्ण ढंगले प्रयोग गर्नु र नोटलाई सफा राख्न प्रयास गर्नु पनि हो। यस्तो बानी गरेमा यसबाट व्यक्ति तथा राज्य दुवै लाभान्वित हुन्छन्। नयाँ नोटको जति जतन गयो त्यति आयु बढ्दछ। यसले नोट छाप्ने, वितरण गर्ने तथा मैला झुत्रा नोट पुनः जम्मा गरी त्यसलाई धुल्याउने कार्यमा भएको खर्च न्यूनीकरण हुन गई राज्यको साधन बचत हुन जान्छ र राज्यलाई फाइदा पुग्दछ। राज्यलाई फाइदा पुग्दा हामी सबै लाभान्वित हुन्छौं। नगदमा व्यक्तिसँगै मुलुकको सम्पत्ति, नोटको प्रयोगमा सजग हुन अनुरोध नोट व्यक्तिको सम्पत्तिमात्रै होइन मुलुकको पनि हो। जति धेरै पैसा त्यति धेरै धनी व्यक्ति भएझै मुलुक पनि हुन जरुरी छ। सम्पूर्ण नेपाली नोटहरू विदेशमा छाप्ने गरिन्छ। छापिएको नोट नेपालमा ल्याउन, नेपालका गाउँठाउँसम्म पुयाउन, पुरानो नोट विभिन्न ठाउँहरूबाट नेपाल राष्ट्र बैंकमा फिर्ता ल्याउने कार्यमा राज्यले ठूलो खर्च बेहोर्नु परिरहेको छ। यति मात्र होइन, नोटमा नेपाली राष्ट्रिय प्रकृति, संस्कृति, सभ्यता, अंकित हुन्छन्। यसर्थ हामीले नोटलाई आफ्नै सम्पत्ति र राष्ट्रको गौरव ठानेर जतनसाथ प्रयोग गरेमा हाम्रो मन प्रसन्न रहने, नेपाल र नेपालीको सभ्यता उच्च राख्न मद्दत पुग्न जानुका साथै राज्यको खर्च पनि न्यूनीकरण हुन गई नोट छपाइमा प्रयोग हुने स्रोतसाधन अन्य काममा खर्च गर्न पाइने हुन्छ। नोट जति पुरानो भयो स्वास्थ्यलाई हानि गर्छ। मुलुकमा आर्थिक कारोबारमा भएको वृद्धिसँगै अटोमेटेड टेलर मेसिन (एटीएम) को प्रयोगमा उल्लेखनीय वृद्धि भएको छ। त्यस्ता मेसिनमा पुराना, थोत्रा नोट राख्दा सो मेसिनको कार्यक्षमतामा ह्रास आउने, चाँडै बिग्रिने र भनेको बेलामा पैसा ननिस्कने सम्भावना हुन्छ। अझ महŒवपूर्ण पक्ष कुनै पनि विदेशी नागरिक नेपाल आइपुग्ना साथ उसले गर्ने पहिलो काम भनेको विदेशी मुद्रा दिएर नेपाली मुद्रा सटही गर्नु हो। विदेशी मुद्राको सट्टामा झुत्रो, पुराना नोटहरू मात्र सटही गरिदिनाले विदेशीको मनमस्तिष्कमा पहिलो प्रभाव नै नकारात्मक पयो भने त्यसबाट अन्य क्षेत्रमा पनि सोही किसिमको नकारात्मक प्रभाव पर्दछ। तसर्थ, मुलुकको पहिचान दिने, सभ्यताको स्तर इंगित गर्ने विद्यार्थीसँग नेपाल राष्ट्र बैंक माध्यम भनेको नेपाली मुद्रा पनि हो। त्यसैले, विश्वसामु नेपाली मुद्रा सफा र राम्रो देखिनु उत्तिकै आवश्यक रहन्छ। नोटलाई पट्ट्याउने, कच्याककुचुक पार्ने, पोको पारेर धान मकैको भकारीभित्र राख्ने, माटोमा गाड्ने, नोटमा जथाभावी लेख्ने वा केरमेट गर्ने, आगोले पोल्ने, च्यात्ने, भिजाउने गर्दा नोटको आयु घट्नेमात्र होइन यसबाट माथि भनिएझैं राष्ट्रको अमूल्य सम्पत्तिको दुरुपयोग हुने, जनस्वास्थ्यमा प्रतिकूल असर पर्ने भएकोले नोटको जतन र सुरक्षण गर्नुपर्ने कर्तव्य प्रत्येक नागरिकको हो।"
बाढी पहिरोको कहर : भौतिक पुनर्स्थापना गर्न २५ अर्ब लाग्ने,"काठमाडौं : गत साताको भीषण वर्षाका कारण क्षति भएका सम्पूर्ण भौतिक संरचनाको स्थायी रूपमा पुनर्निर्माण गर्न करिब २५ अर्ब रुपैयाँ लाग्ने अनुमान गरिएको छ। भौतिक पूर्वाधार तथा यातायात मन्त्रालयको प्रारम्भिक तथ्यांकअनुसार पूर्ण रूपमा क्षति भएका संरचना बनाउन २५ अर्ब रुपैयाँ लाग्ने जानकारी दिएको हो। क्षति भएका सडक तथा पुलतर्फ अस्थायी यातायात चालु गर्न मात्र साढे दुईदेखि तीन अर्ब रुपैयाँ लाग्ने अनुमान छ। असोज ११ र १२ गते आएको अविरल वर्षाका कारण ३४ राजमार्गहरूका ८ सय ५ स्थानमा पहिरो गई सडक अवरुद्ध भएको थियो। अहिले ७ सय ७४ स्थानको पहिरो हटाई २९ वटा राजमार्गमा विभागीय तथा भाडाका यन्त्र उपकरण र जनशक्ति प्रयोग गरी यातायत सुचारु गरिसकिएको बताइएको छ। अझैसम्म पाँच मुख्य राजमार्गका ३१ स्थानमा अवरुद्ध भएको यातायात सञ्चालन गर्न लागिरहेको मन्त्रालयले जनाएको छ। अरनिको राजमार्ग लार्चाकोदारी ५ किमि लिपिङ् पुल र लार्चाको बेलिब्रिज बगाएका कारण यातायात अवरुद्ध लार्चामा ह्युम पाइपपेनस्टक पाइप र लिपिङमा बेलिब्रिज जडान गरी यातायात सञ्चालन गरिनेछ। बीपी राजमार्ग चौकीडाँडाकालढुंगा १८ किलोमिटर (किमि) करिब १२ किमि सडक पूर्णरूपमा बगेका कारण बीचबीचमा सवारीसाधन रोकिएका छन् भने दुवै तर्फबाट पहिरो सफा गर्ने कार्य भइरहेको छ। रोशी खोलाको पानीको बहावलाई मध्यनजर गरी सम्भव भएसम्मका सबै विकल्प प्रयोग गरी अस्थायी रूपमा यातायात सञ्चालन गरिने बताइएको छ। पुष्पलाल (मध्यपहाडी) राजमार्ग दोलालघाटराकथुम ८० किमि यस खण्डका धेरै ठाउँमा पहिरो गई सडकसमेत वासआउट भएको छ। दुवै तर्फबाट पहिरो पन्छाउने काम भइरहेको छ। सडक सफा गरी बर्दिवासबाट बीपी राजमार्ग भएर आउने सवारीसाधनलाई दोलालघाट हुँदै काठमाडौं प्रवेश गराइने बताइएको छ। कान्ति राजपथ घपेलीबगुवा १३ किमि र बागमती पुलको दायाँबायाँ एप्रोच मकवानपुर तथा ललितपुर दुवै तर्फबाट पहिरो सफा गर्ने काम भइरहेको छ। यस्तै, बागमती पुलको एप्रोच छिटोभन्दा छिटो निर्माण गरी सवारीसाधन सुचारु गराइने मन्त्रालयले जनाएको छ। साथै, मेची राजमार्ग रमिते फिदिम ८ किमि, हेवा पुलसहित रमिते डाँडाको पहिरो हटाउने काम भइरहेको छ भने हेँवा खोलामा अस्थायी डाइभर्सन निर्माण गरी यातायात सञ्चालन गरिने भनिएको छ।"
जो छन् प्रधानन्यायाधीशको रोलक्रममा,"काठमाडौं : न्यायपालिकाको सर्वोच्च निकाय हो सर्वाेच्च अदालत। जसको नेतृत्व बहन गर्ने जिम्मेवारी वकालति पृष्ठभूमिबाट आएका न्यायाधीशहरूको काँधमा आएको छ। अभिलेख अदालतका रूपमा रहेको सर्वोच्च अदालतको इतिहासमै यस्तो चरण आएको छ, दशकौंसम्म न्यायको पक्षमा बहसपैरवी गरेकाहरूले झन्डै एक दशक अवधि नेतृत्व गर्ने छन्। विगतमा सर्वोच्च अदालतमा जिल्ला र उच्च (पुनरावेदन)अदालतमा न्याय सम्पादनमा लामो समय बिताएका न्यायाधीशहरूको बाहुल्यता थियो। कानुन व्यवसायीको पृष्ठभूमिबाट उच्च अदालतमा प्रवेश गर्न सफल एक न्यायाधीशले मुलुकको न्यायालयका लागि आगामी दिनहरू ऐतिहासिक हुने बताए। सर्वोच्च अदालतमा हुन लागेको यो प्याराडाइम सिफ्ट हो, ती न्यायाधीशले खुसी व्यक्त गर्दै भने, संघीय लोकतान्त्रिक गणतन्त्रात्मक शासन व्यवस्थामा न्यायालय कसरी अघि बढ्नुपर्छ ? त्यो मार्गदर्शन गर्नुपर्ने अभिभारा आएको छ। कार्यक्षमता, विज्ञता, दक्षता, न्याय सम्पादन आदिका आधारमा मूल्यांकन हुनुपर्छ। कुन पृष्ठभूमिबाट आएको हो भन्ने गौण विषय हो। सर्वोच्च अदालतको इतिहास हेर्दा लामो अवधि क्याडर जजले प्रधानन्यायाधीशको नेतृत्व गर्दै आएका छन्। तर, अब फिरादपत्र, प्रत्युत्तर पत्र, पुनरावेदन पत्र, बहस नोट लेखेको पृष्ठभूमि भएका व्यक्तिहरू नेतृत्वमा पुग्दा न्यायिक इतिहासमा नयाँ खाका कोरिने उच्च अदालतका न्यायाधीशहरू र वरिष्ठ अधिवक्ताहरूको अपेक्षा छ। मुलुकको स्वतन्त्र न्यायपालिकाको स्थापना भएको ७३ वर्ष भइसकेको छ। प्रधान न्यायालय (पछि सर्वोच्च अदालत)को स्थापना २००७ सालबाट भएको मानिन्छ। यो अवधिका अधिकांश प्रधानन्यायाधीहरूमा जिल्ला अदालतमा समेत न्याय सम्पादन गरेको अनुभव थियो। प्रधानन्यायाधीश विश्वम्भर श्रेष्ठ सेवा निवृत्त भएसँगै जिल्लामा न्याय सम्पादन गरेका न्यायाधीशविहीन अवस्थामा सर्वोच्च अदालत पुगेको छ। क्याडर जज हुँदै प्रधानन्यायाधीश भएका श्रेष्ठ सेवा निवृत्त हुँदै छन्। उनी ६५ वर्षे उमेर हदका कारण असोज १९ गतेदेखि सेवा निवृत्त हुँदै छन्। प्रधानन्यायाधीशको नियुक्ति : कति सहज, कति असहज ? मुलुकमा प्रधानन्यायाधीशलाई राज्यको तेस्रो अंगको प्रमुख भनिन्छ। कानुन व्यवसायीको पृष्ठभूमिबाट प्रधानन्यायाधीश हुन सफल अनुपराज शर्मालाई न्यायाधीश हुन पटकपटक आग्रह गरिएको थियो। तत्कालीन प्रधानन्यायाधीश धनेन्द्रबहादुर सिंहले त्यो बेलाको क्षेत्रीय अदालतमा नियुक्त हुन निकै जोडबल गरेका थिए। तर, वकालती पेसामा जमेका शर्माले अस्वीकार गरे। उनलाई पछि मोहनप्रसाद शर्माको पालामा सर्वोच्च अदालतमै न्यायाधीशको नियुक्तिका लागि आग्रह गरिएको थियो। पछिल्लोपटक अस्थायी न्यायाधीशमा नियुक्त नहुने भन्दै आफूले अस्वीकार गरेको शर्मा बताउँछन्। तेस्रोपटक तत्कालीन प्रधानन्यायाधीश केशवप्रसाद उपाध्यायले न्यायाधीशमा नियुक्तिको प्रस्ताव गरे पनि नाइनास्ति नगरेको उनको भनाइ छ। खासगरी वाणिज्य, कर र कम्पनी कानुनको क्षेत्रमा कुनै बेला शर्माको एकछत्र राज रहेको उनका समवयीहरू बताउँछन्। ३१ वर्षसम्म वकालत गरेका शर्माले न्यायाधीश भएर केही योगदान गर्न सकिन्छ कि भन्ने उद्देश्यले आफूले नियुक्ति लिएको बताउँछन्। शर्मालाई झैं सहज भएन, सुशीला कार्की र हरिकृष्ण कार्कीलाई। प्रधानन्यायाधीशमा नियुक्त हुन केही महिना पर्खनु पर्यो। कतिपय क्याडर जजहरू आफ्नो भाग खोस्न आए झैं व्यवहार गरेको तितो अनुभूति उनीहरूको छ। उमेर हदका कारण कल्याण श्रेष्ठले प्रधान यायाधीशको पदबाट सेवा निवृत्त भएपछि काँधमा जिम्मेवारी आयो, कानुन व्यवसायीको पृष्ठभूमिकी वरिष्ठतम न्यायाधीश कार्कीको। झन्डै तीन महिना (२०७२ चैत ३० देखि २०७३ असार २५) गतेसम्म ) कायममुकायम प्रधानन्यायाधीश थिइन्। त्यो बेला प्रधानन्यायाधीशमा उनको नियुक्ति रोक्ने हरसम्भव प्रयास भएको उनले आत्मकथामा उल्लेख गरेकी छिन्। ती सबै प्रयास असफल भए तर स्वभाविक रूपमा हुनुपर्ने मेरो नियुक्ति तीन महिना लम्बियो, आत्मकथामा उनले लेखेकी छिन्, मेरो नियुक्ति रोक्न संसद् र सरकार रंगमञ्चमा परिणत भयो। जहाँ अनेक नाटकहरू मञ्चन भए। त्यो नाटकको सुरुवात भयो, संवैधानिक परिषद्को बैठकबाट। नेपालको संविधानले प्रधानन्यायाधीशको नियुक्ति संवैधानिक परिषद्को सिफारिसमा राष्ट्रपतिबाट हुने व्यवस्था गरेको छ। संविधानको धारा २८४ (२) मा प्रधानमन्त्रीको अध्यक्षतामा ६ सदस्यीय संवैधानिक परिषद् गठन हुने व्यवस्था छ। उनले लेखेकी छिन्, केही राजनीतिक दलका नेताहरूले प्रधानन्यायाधीशको पदलाई बन्धक बनाएर राख्दा पनि मैले आफ्नो नियुक्ति प्रक्रिया छिटै टुंग्याइ दिन भनेर कसैलाई गुहारिन्। शक्ति केन्द्रहरू धाइन्। आफ्नो भाग्यलाई सराप्दै आँसु झार्दै पनि हिँडिन्। आफूलाई प्रधानन्यायाधीश नबनाउन राजनीतिक दल समर्थित केही कानुन व्यवसायी, प्रधानन्यायाधीश हुन इच्छुकहरूले पाँचतारे होटलमा बैठक र छलफल गर्ने गरेको उनले जनाएकी छिन्। अन्तत: २०७३ असार २७ गते प्रधानन्यायाधीशको पद तथा गोपनियताको शपथ ग्रहण गरेकी थिइन्। आतंकित हुनुपर्दैन प्रधानन्यायाधीशको रोलक्रममा रहनु आफैंमा चुनौतीपूर्ण लाग्छ। यहीं चुनौतीपूर्ण जिम्मेवारीका लागि पहिलो प्रधानन्यायाधीश हरिप्रसाद प्रधानलाई नेपाल झिकाइएको थियो। उनको पृष्ठभूमि पनि वकालती रहेको बताइन्छ। वकालति पृष्ठभूमिबाट सर्वोच्च अदालतमा प्रवेश गरेका अनुपराज शर्मा, सुशीला कार्की र हरिकृष्ण श्रेष्ठ प्रधानन्यायाधीश भएर सेवा निवृत्त भइसकेका छन्। सर्वोच्च अदालतका पूर्वन्यायाधीश बलराम केसी पूर्वप्रधानन्यायाधीश शर्माको छोटो अवधिमा उल्लेखनीय कार्य भएको बताउँछन्। पूर्वन्यायाधीश केसी भन्छन्, भविष्यमा प्रधानन्यायाधीश हुनेहरूमा मेरो कुनै टिप्पणी छैन। कानुन व्यवसायीबाट नियुक्ति भएकाहरू प्रधानन्यायाधीश हुँदैमा आतंकित हुनुपर्दैन। ३३ औं प्रधानन्यायाधीश हुँदै छन्, प्रकाशमान सिंह राउत। संसदीय सुनुवाइबाट अनुमोदित राउतलाई राष्ट्रपति रामचन्द्र पौडेलले आगामी साता प्रधानन्यायाधीशको शपथ ग्रहण गराउने तयारी छ। राष्ट्रपति पौडेलका कानुनी सल्लाहकार बाबुराम कुँवरका अनुसार, सोमबारसम्ममा शपथ ग्रहण कार्यक्रम गर्ने तयारी रहेको छ। २०७३ साउन १७ गते सर्वोच्च अदालतमा न्यायाधीश नियुक्त राउत र सपना प्रधान मल्ल प्रधान न्यायाधीशको रोलक्रममा एक पछि अर्को छन्। लामो समय इजलासमा उँभिएर बहसपैरवी गरेकाहरू न्यायालयको सबैभन्दा माथिल्लो तहमा पुग्दै छन्। वरीयताक्रमका साथै अवधि, उमेर र समय परिस्थितिले साथ दिएमा कानुन व्यवसायको पृष्ठभूमिबाट सर्वोच्चमा सिफारिस भएकाहरू नै लामो समय प्रधानन्यायाधीश हुने छन्। नेपालमा मात्र होइन अमेरिका र भारतमा पनि वकालति पृष्ठभूमि भएका व्यक्तिहरूले उल्लेखनीय न्याय सम्पादन गरेका दृष्टान्त छन्। अमेरिकामा १८ औं शताब्दीमा प्रधानन्यायाधीश बनेका जोन मार्सलको फैसला आजको दिनसम्म पनि विश्वमा चर्चित रहेको पूर्वप्रधानन्यायाधीशहरू बताउँछन्। उनको कानुनी पृष्ठभूमि थिएन। ल डिग्री पनि थिएन। ६ हप्ता कानुनको तालिम लिएका थिए। उनको पृष्ठभूमि परराष्ट्रमन्त्रीको थियो। उनले नै संविधानसँग बाझिने गरि कानुन बन्न हुँदैन भन्ने अवधारणा विश्वमा सुरुवात गरेका थिए। त्यस्तै भारतमा नब्बेको दशकम कानुन व्यवसायीको पृष्ठभूमिका जेएस बर्मा प्रधानन्यायाधीश भएका थिए। उनले संविधानमा आधारभूत संरचना हुन्छ। संविधान संशोधन गर्दा आधारभूत संरचनालाई संशोधन गर्न पाइँदैन भनेर विश्वमा पहिलोपटक संविधानका आधारभूत संरचनाहरू संशोधन गर्न नपाउने विश्वमै पहिलो संविधानको व्याख्या गरे। जो रोलक्रममा रहे, प्रधानन्यायाधीश भएनन् प्रधानन्यायाधीशको रोलक्रममा थिए, दीपकराज जोशी। तर, कायममुकायम प्रधानन्यायाधीश मात्रै भएर जोशी सर्वोच्च अदालतबाट बिदा हुनुपर्यो। जोशीलाई संवैधानिक परिषद्ले प्रस्तावित प्रधानन्यायाधीशका रूपमा ०७५ जेठ २९ गते सिफारिस गरेको थियो। तर, ०७५ साउन १८ मा संसदीय सुनुवाइ समितिले अस्वीकृत गर्यो। नेपालको संवैधानिक इतिहासमा यस खालको घटना पहिलो हो। जोशीले पाँच महिना सर्वोच्चमा न्यायाधीशका रूपमा न्यायनिरुपण गरेका थिए। कानुन व्यवसायीको पृष्ठभूमिका जोशी झन्डै ७ वर्ष तत्कालीन उच्च अदालतमा मुख्य न्यायाधीशका रूपमा काम गरेका थिए। झन्डै २० वर्ष न्यायाधीशका रूपमा काम गरेका थिए। उनले कानुनमा स्नातक र राजनीति शास्त्रमा स्नातकोत्तर गरेका थिए। अमेरिकाभारतमा कसरी चयन हुन्छन्, प्रधानन्यायाधीश ? अमेरिकामा राष्ट्रपतिले विज्ञ व्यक्तिलाई प्रधानन्यायाधीशमा सोझैं नियुक्त गर्ने परम्परा रहेको छ। अन्तर्राष्ट्रिय कानुनका विज्ञसमेत रहेका सर्वोच्चका पूर्वन्यायाधीश बलराम केसी भन्छन्, अमेरिकामा वरिष्ठतम भन्ने हुँदैन। बाहिरबाट प्रत्यक्ष नियुक्ति गरिन्छ। अमेरिकी संविधानमा सर्वोच्च अदालतका न्यायाधीशको योग्यता उल्लेख छैन। राष्ट्रपतिले ह्वाइट हाउसको कानुनसम्बन्धी काउन्सेलरको सल्लाहअनुसार नियुक्ति गर्छन्। काउन्सेलरले अमेरिका भरिका कानुन व्यावसायी र अन्य कानुनका विज्ञहरूको सूची राष्ट्रपतिलाई दिन्छ। राष्ट्रपतिले छनौट गर्दैगर्दै तीन अथवा पाँचमा राष्ट्रपति स्वयंले छनौट भई आएको उत्कृष्टहरूसँग अन्तर्वार्ता लिन्छन्। राष्ट्रपतिलाई जो ठीक लाग्छ, उनैलाई संसदीय सुनुवाइमा पठाउँछन्। अनुमोदन भएमा सिधै प्रधानन्यायाधीशमा नियुक्त हुन्छन्। सर्वोच्चका पूर्वन्यायाधीश केसी भन्छन्, अमेरिकामा प्रधानन्यायाधीशमा नियुक्त भएपछि आजीवन प्रधानन्यायाधीश भइरहन्छन्। प्रधानन्यायाधीशलाई हटाउनु परेमा महाभियोग लगाउन सकिन्छ। अमेरिकामा राष्ट्रपतिले आफ्नै दलको विज्ञलाई सिफारिस गर्ने प्रचलन रहेको छ। तर, नियुक्ति भइसकेपछि तटस्थ हुन्छन्। नियुक्त गरेका राष्ट्रपतिले आफूसँग सम्बन्धित वा आफू निकट व्यक्तिका मुद्दा जिताउन दबाब दिने लगायतका कार्यहरू सुनिँदैन, केसीले भने। त्यस्तै भारतमा पनि नेपालकै न्यायपरिषद् झैं ६ सदस्यीय कलेजियम छ। त्यसले न्यायाधीश नियुक्ति गर्न राष्ट्रपति समक्ष पठाउँछ। भारतमा नेपालमा झैं संसदीय सुनुवाइ छैन। भारतमा अमेरिकामा जस्तो प्रधानन्यायाधीश बाहिरबाट नियुक्ति हुँदैन। सर्वोच्च अदालतमा हाई कोर्टका वरिष्ठतम् न्यायाधीश लगिन्छ वा सर्वोच्चमा वकालत गर्दै समाजमा उत्कृष्ट भनी नाम कमाएका व्यक्ति मात्र सर्वोच्चमा नियुक्ति गरिन्छ। सर्वोच्च अदालतमा प्रवेश गर्दा जो वरिष्ठत छ, नेपालकै जस्तो उसैलाई प्रधानन्यायाधीशको रोलक्रमअनुसार प्रधानन्यायाधीशमा नियुक्ति गरिन्छ। भारतमा सर्वोच्चका साथै हाइकोर्टको न्यायाधीशलाई पनि महाभियोगबाट मात्र बर्खास्त गरिन्छ। ६ सदस्यीय कलेजियमले नियुक्तिको सिफारिस मात्र गर्छ। हटाउन पाउँदैन। यी हुन् प्रधानन्यायाधीशको रोलक्रममा १ प्रकाशमान सिंह राउत जन्म : २०१७ चैत १८, उदयपुर शैक्षिक योग्यता : डीएल न्यायाधीश नियुक्ति : २०७३ साउन १७ प्रधानन्यायाधीशमा कार्यावधि : झन्डै १८ महिना (०८१ असोज २० देखि ०८२ चैत १७ सम्म) पृष्ठभूमि : २०३९ सालदेखि कानुन व्यवसायीको रुपमा इजलासमा प्रवेश गरे। झन्डै ३३ वर्ष अर्थात् २०७२ सालम्म वकालति पेसालाई निरन्तरता दिए। अधिवक्ता र वरिष्ठ अधिवक्ताका रूपमा सर्वोच्च अदालतमा बहसपैरवी गरे। देवानी, फौजदारी, संवैधानिक मुद्दा एवं रिटमा उनको विशेष दख्खल छ। यसबाहेक विभिन्न निजी एवं सार्वजनिक संस्थाहरूमा कानुनी सल्लाहकारका रूपमा पनि काम गरेको अनुभव छ। नेपाल बार एसोसिएसनको संवैधानिक समितिको संयोजकका रूपमा काम गरे। उनी सर्वोच्च अदालत, बार एसोसिएसनको अध्यक्षसमेत भएका थिए २ सपना प्रधान मल्ल जन्म : २०२० कात्तिक २९, काठमाडौं शैक्षिक योग्यता : एमसीएल, एमपीए न्यायाधीश नियुक्ति : २०७३ साउन १७ प्रधानन्यायाधीशमा कार्यावधि : झन्डै साढे तीन वर्ष (२०८२ चैत १८ देखि २०८५ कात्तिक ३० सम्म) पृष्ठभूमि : प्रधान पनि कानुन व्यवसायप्को पृष्ठभूमि भएकी न्यायाधीश हुन्। २०४३ सालदेखि २०६८ सालसम्म इजलासमा बहस पैरवी गरिन्। झन्डै २५ वर्ष उनले बहसपैरवी गरेको अनुभव छ। ३ वर्ष नेपाल ल क्याम्पसमा लेक्चरर भइन्। २०६५ वैशाखदेखि २०६९ वैशाखसम्म अर्थात् चार वर्ष संविधानसभा सदस्य भइन्। तीन वर्ष संयुक्त राष्ट संघ, यातनाविरुद्ध समितिमा विज्ञ सदस्य भइन्। ०७९ फागुनमा वरिष्ठ अधिवक्ताको उपाधि पाइन्। ०७३ साउन १७ गते सर्वोच्च अदालतमा न्यायाधीशमा नियुक्त भएकी थिइन्। नेपाल ल क्याम्पसबाट बीएल, दिल्ली युनिभर्सिटीबाट एमसीएल,हावर्ड युनिभर्सिटिबाट (एमसीएमपीए) गरेकी छिन्। प्रधान न्यायाधीश नियुक्त भए दोस्रो महिला प्रधानन्यायाधीश हुनेछिन्। लैंगिक समानता लगायतका विविध विषयमा दख्खल छ। ३ कुमार रेग्मी जन्म : २०२३ भदौ २२ शैक्षिक योग्यता : एलएलएम न्यायाधीशमा नियुक्ति : २०७६ वैशाख ६ प्रधानन्यायाधीशमा कार्यावधि : करिब तीन वर्ष (२०८५ कात्तिक १० देखि २०८८ भदौ २१ सम्म) पृष्ठभूमि : कानुन व्यवसायीको पृष्ठभूमिबाट सर्वोच्च अदालतमा न्यायाधीशमा रेग्मी सिफारिस भएका हुन्। रेग्मी संवैधानिक कानुन व्यवसायि मञ्चका पूर्वअध्यक्ष हुन्। सर्वोच्च अदालतमा वरिष्ठ अधिवक्ताका रूपमा लामो समय बहस पैरवी गरेको अनुभव छ। २०७६ वैशाख ६ गते सर्वोच्च अदालतमा न्यायाधीशका रूपमा प्रवेश गरेका हुन्। ४ हरिप्रसाद फुयाँल जन्म : ०२७ असोज २०, मोरङ शैक्षिक योग्यता : एलएलएम न्यायाधीश नियुक्ति : ०७६ वैशाख ६ प्रधानन्यायाधीशमा कार्यावधि : चार वर्ष (०८८ भदौ २२ देखि ०९२ असोज १९ सम्म) पृष्ठभूमि : सर्वोच्च अदालतमा ०५० सालदेखि बहस पैरवी गरेका थिए। संयुक्त राष्ट्रसंघीय मानव अधिकार उच्चायुक्तको नेपालस्थित कार्यालय (ओएचसीएचआर) मा काम गरेको अनुभव छ। केही समय टेलिभिजनमा बहस कार्यक्रम सञ्चालन समेत गरेका थिए। ०७३ वैशाख ६ गते महान्यायाधिवक्ता भएका थिए। ०७६ वैशाख ६ गते सर्वोच्च अदालतमा न्यायाधीशमा नियुक्त भएका थिए। फुयाँलको मानव अधिकार तथा मानवीय कानुनको मामिलामा दख्खल छ। नेपाल ल क्याम्पसबाट बीएल, द नेसनल ल स्कुल अफ इन्डिया युनिभर्सिटिबाट एलएलएम, द युनिभर्सिटी अफ एसेक्स, बेलायतबाट एलएलएम गरेका छन्। न्यायाधीश फुयाँलका विभिन्न पुस्तक प्रकाशित छन्। ५ नहकुल सुवेदी जन्म : ०२८ असार ८, म्याग्दी शिक्षा : एलएलएम न्यायाधीश नियुक्ति : ०७८ वैशाख ६ प्रधानन्यायाधीशमा कार्यावधि : झन्डै ९ महिना (०९२ असोज २० देखि ०९३ असार ७ सम्म) पृष्ठभूमि : ०५२ मंसिर २४ गते न्याय सेवामा प्रवेश गरेका हुन्। ०७४ साल असार २२ गते उनी सर्वोच्च अदालतको पहिलो मुख्य रजिस्ट्रार भएका थिए। त्यस्तै ०७४ पुस २० गते उच्च अदालतको मुख्य न्यायाधीशमा नियुक्त भएका थिए। उच्च अदालत सुर्खेतमा मुख्य न्यायाधीशका रूपमा कार्यरत रहँदा उनलाई सर्वोच्चमा न्यायाधीश नियुक्त गरिएको थियो। समय र परिस्थितिले साथ दिएमा सुवेदी ०९२ सालमा प्रधानन्यायाधीश बन्नेछन्। ६ टेकप्रसाद ढुंगाना जन्म : ०२८ पुस ६ ,स्याङजा शैक्षिक योग्यता : एलएलएम, एमपीए न्यायाधीश नियुक्ति : प्रधानन्यायाधीशमा कार्यावधि : ६ महिना (०९३ असार ८ देखि पुस ५ सम्म) पृष्ठभूमि : ०५२ मंसिर २४ गते शाखा अधिकृतका रूपमा न्याय सेवामा प्रवेश गरी उपसचिव, सहसचिव र सचिवका रूपमा काम गरेको अनुभव छ। सहसचिवका रूपमा कार्यरत रहँदा एकतिहाइ अवधि संसद् सचिवालयको कानुनी सल्लाहकारका रूपमा बिताएको अनुभव छ। पहिलो संविधानसभाको कानुनी सल्लाहकार, संवैधानिक समितिको सचिव, विवाद समाधानको लागि गठित शीर्ष नेताहरूको उच्चस्तरीय कार्यदलको सदस्य सचिव भएका थिए। दोस्रो संविधानसभाको संविधान मस्यौदा समितिमा संविधान मस्यौदा विज्ञकोरुपमा कार्य गरेको अनुभव छ। उनी ०७३ पुस २९ गते उच्च अदालतमा न्यायाधीश नियुक्त भएका थिए। झन्डै ७ वर्ष उच्च अदालतमा न्यायाधीशका रूपमा न्याय सम्पादन गरेको अनुभव छ। करिब ३० वर्ष न्याय सेवामा कार्यरत ढुंगानाले स्नातकोत्तर तहमा संवैधानिक कानुनमा प्रथम श्रेणिमा प्रथम स्थान (स्वर्ण पदक) हासिल गरेका थिए। ७ नृपध्वज निरौला जन्म : ०२८ माघ २५,खोटाङ शैक्षिक योग्यता : न्यायाधीशमा नियुक्ति : संसदीय सुनुवाइ समितिबाट अनुमोदित भएमा प्रधानन्यायाधीशमा कार्यवधि : ४८ दिन (०९३ पुस ६ देखि माघ २४ सम्म) पृष्ठभूमि : न्याय रिषद्बाट सर्वोच्च अदालतको न्यायाधीशमा सिफारिस निरौलाले संसदीय सुनुवाइ पार गर्नुपर्ने छ। ०५२ मंसिर २४ मा न्याय सेवामा प्रवेश गरेका निरौलासँग पुनरावेदन अदालत पाटनको रजिस्टारमा रहेर काम गरेको अनुभव छ। न्यायिक प्रतिष्ठानमा रही कुशल प्रशिक्षकको भूमिका निर्वाह गरिसकेका छन्। त्यस्तै उनले न्यायपरिषद्को सचिवका रूपमा उल्लेख्य काम गरेका थिए। ०७५ माघ १४ गते सर्वोच्च अदालतको मुख्य रजिस्ट्रारमा नियुक्त भएका थिए। ०७७ सालमा उच्च अदालत दीपायलको मुख्य न्यायाधीशमा सिफारिस भएका थिए। त्रिभुवन विश्वविद्यालयबाट संवैधानिक कानुनमा स्नातकोत्तर उपाधि हासिल गरेका छन्। समय र परिस्थितिले साथ दिएमा निरौला पनि छोटो अवधि प्रधानन्यायाधीश हुने रोलक्रममा छन्।"
छैटौं एशियाली जनसंख्या सम्मेलन मंसिरमा हुने,"काठमाडौं : छैटौं एशियाली जनसंख्या सम्मेलन आगामी मंसिर १२ गतदेखि काठमाडौंमा आयोजना हुने भएको छ । त्रिभुवन विश्वविद्यालय, जनसंख्या अध्ययन केन्द्रीय विभागले शुक्रबार ललितपुरमा पत्रकार सम्मेलन गर्दै नेपालको जनसंख्या र विकासको भविष्यका लागि छैटौं एसियाली जनसंख्या सम्मेलन आगामी मंसिर १२ देखि १५ गतेसम्म काठमाडौंमा आयोजना हुने जनाएको हो । वर्तमान जनसांख्यिकीय संक्रमण र जनसंख्या र विकासमा यसको भावी प्रभाव अन्तर्राष्ट्रिय समुदायलाई अन्वेषण गर्ने उदेश्यका साथ सम्मेलनको आयोजना गरेको विभागले जनाएको छ । विभागका प्रमुख एवं आयोजक समिति संयोजक प्राडा योगेन्द्र बहादुर गुरुङले सम्मेलनबाट प्राप्त निष्कर्षले नेपालको जनसांख्यिक समस्या, पहिचान र सुझावसहितको नीतिनिर्मातालाई भविष्यको जनसंख्यासम्बन्धी नीति तथा कानुन निर्माणमा सहयोग पुग्ने विश्वास व्यक्त गरे । सम्मेलनमा दक्षिण एशिया बाहेकका देशबाट सय जना, दक्षिण एशियाबाट १७० जना र नेपालबाट सय जना सहभागीहरुले नाम दर्ता गराएको उनले जानकारी दिए। चारदिनसम्म चल्ने सम्मेलनका लागि करिब ५ करोड रुपैयाँ खर्च हुने अनुमान गरिएको छ ।"
"सिन्धुलीमा माइक्रो बस दुर्घटना, १५ जना घाइते",सिन्धुली : सिन्धुली हुँदै पूर्व मोरङतर्फ जाँदै गरेको माइक्रोबस सिन्धुलीमा दुर्घटना हुँदा १५ जना घाइते भएका छन्। काठमाडौंबाट मोरङका लागि छुटेको बा ५ ख ६६१८ नम्बर हायस बस सिन्धुलीको कमलामाई नगरपालिका ८ सिस्नेरीमा दुर्घटना हुँदा १५ जान घाइते भएका सिन्धुली प्रहरीले जनाएको छ। तीमध्ये तीन जनाको अवस्था गम्भीर रहेको सिन्धुलीकन प्रहरी प्रमुख गोविन्दराज काफ्लेले जाजकारी दिए । दुर्घटनाका घाइतेहरूलाई सिन्धुली अस्पतालमा प्राथमिक उपचारपछि थप उपचारका लागि धरानको घोपा पठाइएको प्रहरीले जनाएको छ। माइक्रो बसमा १९ जना सवार छन् । उनीहरूमध्ये चारजना सकुशल छन्। उनीहरूलाई अर्को बसमा गन्तव्यतर्फ पठाइएको सिन्धुली प्रहरीले जनाएको छ।
"मेची राजमार्ग अझै अवरुद्ध, रमितेको पहिरो पन्छाउन सकस","फिदिम : पूर्वी पहाडको लाइफ लाइनको रुपमा रहेको मेची राजमार्ग अझै अवरुद्ध छ । पाँचथरको फिदिम नगरपालिका २ रमितेमा खसेको पहिरो पन्छाउन सकस हुँदा पाँच दिन यता राजमार्ग अवरुद्ध छ। अविरल वर्षापछि असोज १२ गते रातिको पहिरोले राजमार्ग अवरुद्ध भएको हो । चाडबाडको मुखमा लामो समयसम्म राजमार्ग अवरुद्ध हुँदा पाँचथर र ताप्लेजुङको जनजीवन नराम्ररी प्रभावित भएको छ । पहिरोले सडक छिनाएको र माथिबाट लेदो खस्ने क्रम जारी भएकाले समस्या भएको सडक डिभिजन कार्यालय ईलामका प्रमुख पवन भट्टराईले जानकारी दिए । राजमार्गको पहिरो पन्छाएर यातायात सुचारु गराउन हामी निरन्तर लागिरहेका छौँ,भट्टराईले भने, रमितेको पहिरोमा ठूलो समस्या भएकाले समय लागेको हो । यसअघि भित्तो कोट्याएर रोकीएका केही सवारी साधानहरु वारपार गराइएको थियो । सडक सुचारु गरेको केही घण्टामै फेरी पहिरो खसेपछि यातायात ठप्प भएको छ । भिरालो जमिन चिराचिरा परेकाले लेदोसहितको पहिरो खस्ने क्रम नरोकिएको हो । मौसमले साथ दिए शुक्रबार बेलुकासम्ममा अवरोध हटाउन सकिने भट्टराईको भनाइ छ । अहिले ग्राभेल हाल्ने काम गरिरहेका छौँ,भट्टराईले भने, भित्तो बगेर आउने र सडक भासिने समस्या देखिएको छ । त्यो समस्या समाधान गर्न केही समय लाग्छ । अरुतिरको पहिरो पन्छाइसकेको र रमितेको समस्या समाधान हुने वित्तिकै यातायात सञ्चालन गर्न सकिने भएको छ । लामो समयसम्म राजमार्ग अवरुद्ध हुँदा पाँचथरको फिदिम नगरपालिका सहित, फालेलुङ, हिलिहाङ, याङवरक गाँउपालिका र सिङ्गो ताप्लेजुङको जनजीवन प्रभावित भएको छ ।"
दसैंका लागि वीरगन्जमा खुल्यो सस्तो बजार,"वीरगन्ज : दसैं पर्वलाई लक्षित गरेर वीरगन्जमा सस्तो बजार सञ्चालनमा ल्याइएको छ। उद्योग विभाग पर्सा, घरेलु तथा साना उद्योग कार्यालय वीरगन्ज र वीरगन्ज उद्योग वाणिज्य संघको सयुँक्त आयोजनामा आदर्शनगरस्थित टिवडेवाल धर्मशालामा बिहीबारदेखि सस्तो बजार सञ्चालनमा ल्याइएको हो। बिहीबार पर्साका सहायक प्रमुख जिल्ला अधिकारी सानुबाबु अधिकारीले सस्तो बजारको उद्घाटन गरे। असोज २४ गते फूलपातिका दिनसम्म लाग्ने सस्तो बजारमा खाद्यान्न, लुगाकपडा, किराना, हस्तकलाबाट निर्मित सामग्रीलगायतका सामानका विभिन्न २२ वटा स्टलहरू राखिएको उद्योग वाणिज्य संघका उपाध्यक्ष माधव राजपालले जानकारी दिए। हरेक दिन बिहान ११ देखि साँझ ६ बजेसम्म बजार खुल्ने संघका अध्यक्ष अनिलकुमार अग्रवालले जानकारी दिए। अध्यक्ष अग्रवालले फूलपातीका दिनसम्म ग्राहकबाट सकारात्मक प्रतिक्रिया आएको खण्डमा सस्तो बजारलाई तिहार र छठसम्म पनि निरन्तरता दिन सकिने बताए। कार्यक्रममा उद्योग विभाग मधेस प्रदेशकी निमित्त महानिर्देशक रिमा साह, वीरगन्ज उद्योग वाणिज्य संघका बरिष्ठ उपाध्यक्ष हरि गौतम, उपाध्यक्ष मनोज दास, महासचिव आशिष लाठलगायतको उपस्थिति थियो।"
चुनौतीका बीच अवसर पनि छ,"काठमाडौं : अन्नपूर्ण मिडिया नेटवर्कले पहिलोपटक एएमएन डे मनाएको छ। दसैंको घटस्थापनाको शुभ अवसरमा तीनकुनेमा आयोजित समारोहकाबीच एएमएन डे मनाइएको हो। त्यस अवसरमा वर्षभरी काम गर्ने अन्नपूर्णकर्मी तथा कार्यालयमा काम गर्ने कर्मचारीहरूलाई सम्मान गरिएको थियो। समारोहमा वरिष्ठ संस्कृतिविद् तेजेश्वरबाबु ग्वंगःलाई एप्रिसिएसन टु एल्डर्ली कन्ट्रिब्युटर सम्मानबाट सम्मानित गरिएको थियो। अन्नपूर्ण मिडिया नेटवर्कका अध्यक्ष क्याप्टेन रामेवर थापा र महाप्रबन्धक मनोज बस्नेतले सम्मानपत्र, नगद प्रदान गरेका थिए। सम्पादक भट्टराईलाई चेयरमेन एक्सिलेन्स अवार्ड अन्नपूर्ण मिडिया नेटवर्कले चेयरमेन एक्सिलेन्स अवार्डसहित विभिन्न विभागका कर्मचारीहरूलाई सम्मान गरेको छ। अवार्डबाट अन्नपूर्ण एक्सप्रेसका सम्पादक कमलदेव भट्टराई सम्मानित भए। अन्नपूर्ण मिडिया नेटवर्कका अध्यक्ष क्याप्टेन रामेवर थापा र महाप्रबन्धक मनोज बस्नेतले भट्टराईलाई सम्मानपत्र र नगद प्रदान गरे। मिडिया नेटवर्कका विभिन्न सञ्चार माध्यममा उत्कृष्ट काम गर्ने पत्रकारहरू प्रशंसापत्र र नगदसहित सम्मान गरिएको थियो। अन्नपूर्ण पोस्ट् डटकमकी मीनाकुमारी सिंह, अन्नपूर्ण पोस्ट् दैनिकका स्पेसल करेस्पोडेन्ट दिनेश गौतम, अन्नपूर्ण पोस्ट् दैनिकका बुटवल संवाददाता केशरराज क्षेत्री सम्मानित भए। त्यस्तै, अन्नपूर्ण एक्सप्रेसका समाचार संयोजक प्रतीक घिमिरे र रेडियो अन्नपूर्णका भिभोर अधिकारी पनि सम्मानित भए। त्यसैगरी, सेल्स एन्ड मार्केटिङ विभागबाट सिनियर म्यानेजर विनोद कोइराला र सर्कुलेसन विभागका सुपरभाइजर विनोद पुनलाई सम्मान गरिएको थियो। मानव संसाधन तथा प्रशासन विभागका सिनियर एक्जुकेटिभ विकेश शाक्य र कार्यलय सहयोगी जेके देउला सम्मानित भए। सर्वोत्कृट विज्ञापन एजेन्सीलाई सम्मान अन्नपूर्ण मिडिया नेटवर्कले विज्ञापन एजेन्सीहरूलाई पनि एएमएन डे को अवसरमा सम्मान गरेको छ। सम्मानित हुनेमा जोइन मिडिया हाउसका प्रबन्ध निर्देशक राजनबाबु श्रेष्ठ, फ्युचर हब मिडिया मल्टिप्रपोजका प्रबन्ध निर्देशक अशोक घिमिरे, रेन्बो मिडियाका प्रबन्ध निर्देशक देवराज गुरुङ, इम्प्रेसन क्रियटिभ डिजाइनका प्रबन्ध निर्देशक राजु ढुंगेल छन्। त्यस्तै, म्याक्स मिडियाका प्रबन्ध निर्देशक सबिन शाक्य, मिडिया सेन्सका सीईओ शिव न्यौपाने, काइट एड्भरटाइजिङ एजेन्सीका सिनियर म्यानेजर सञ्जीव पोखरेल तथा म्यानेजर तोरन कर्माचार्य, कारोबार मिडियाका सिनियर म्यानेजर सुजन बगाले, आउटरिच नेपालका सिनियर म्यानेजर उमा खनाल तथा म्यानेजर सुजित सिंह सम्मानित भएका छन्। नयाँ सोच र लक्ष्यका साथ संकटकाबीच पनि अन्नपूर्ण मिडिया नेटवर्क अघि बढेको व्यवस्थापन पक्षले जनाएको छ। अन्नपूर्ण मिडिया नेटवर्कमा अन्नपूर्ण पोस्ट् दैनिक, अन्नपूर्ण एक्सप्रेस, अन्नपूर्ण पोस्ट् डटकम, रेडियो अन्नपूर्ण नेपाल र एपीवान टिभी छन्। राम्रै गरिरहेका छौं, राम्रै गर्छौं अन्नपूर्ण मिडिया नेटवर्कका महाप्रबन्धक मनोज बस्नेतले महाभूकम्प, कोरोना महामारी जस्ता विषम परिस्थितिमा पनि अन्नपूर्णकर्मीहरू कम्पनीका लागि अहोरात्र काम गरेको भन्दै धन्यवाद ज्ञापन गरे। उनले भने, सबै कर्मचारीको पक्षमा पनि कम्पनी पनि दृढ भएर उभिन्छ भनेर प्रतिबद्धता व्यक्त गर्दछौं। अन्नपूर्ण मिडिया नेटवर्कलाई विश्व बजारमा फैलाएका छौं। ठूला विदेशी मिडिया हाउससँग पनि सहकार्य गरेका छौं। अन्नपूर्णकर्मीहरूलाई विश्वमञ्च प्रदान गर्छौं। अन्नपूर्ण एक्सप्रेसका सम्पादक कमलदेव भट्टराईले अन्नपूर्ण मिडिया नेटवर्कसँग २ दशकभन्दा बढीको गर्विलो इतिहास रहेको बताए। जसले बजारमा पृथक पहिचान बनाएको उनले उल्लेख गरेका छन्। उनले भने, वर्तमानका चुनौतीहरूलाई सबै मिलेर सामना गर्नुपर्छ। हाम्रो भविष्य पनि उज्यालो छ। अन्नपूर्ण पोस्ट् डटकमका सम्पादक शम्भु कट्टेलले देश र जनताको पक्षमा अन्नपूर्ण मिडिया नेटवर्कका तर्फबाट काम भइरहेको बताए। उनले भने, मिडियाको तर्फबाट राम्रै गरिरहेका छौं, राम्रै गर्छौं। हामी सच्चा छौं, जगत् सच्चा हुन्छ भन्ने मान्यताबाट काम गरिरहेका छौं। अन्नपूर्ण पोस्ट् दैनिकका समाचार सम्पादक नरेन्द्र साउद विभिन्न बाधाकाबीच पनि अन्नपूर्ण पोस्ट्लाई उत्कृष्ट बनाउने काम भइरहेको बताए। हामी अँध्यारो सुरुङभित्र छौं। क्षितिजमा टिलपिल टिलपिल बत्ती बलेको छ। आशा बोकेर त्यसनजिक पुग्न कोसिस गरेका छौं। यसबाट पछाडि हट्ने हामीलाई छुटै छैन। सुरुङभित्रको यात्रा पक्कै पनि कष्टकर हुन्छ, उनले भने, कहिले खुट्टो मर्किएला, कहिले कुहिनो ठोक्किएला, तर, यस्तो स्थितिमा पेट पनि भरिएको छैन। तर, अँध्यारोलाई चिर्दै उज्यालोलाई पछ्याउनुबाहेक हामीसँग विकल्प पनि छैन। रेडियो अन्नपूर्ण नेपालका स्टेसन म्यानेजर शिरोमणि दवाडीले अन्नपूर्णकर्मीले आफ्नो सोचलाई फराकिलो बनाएर कठिन अवस्थामा पनि अहोरात्र काम गरिरहेको बताए। चुनौतीका बीच अवसर पनि छ : रामेश्वर थापा, अध्यक्ष, अन्नपूर्ण मिडिया नेटवर्क २०४६०४७ सालपछि देशमा प्रजातन्त्र स्थापना भयो। त्यसपछि निजीस्तरका सञ्चार गृहहरू स्थापना भए। नेपाली जनताको संवैधानिक अधिकार र मौलिक अधिकार रक्षाका लागि मिडियाहरूले भूमिका खेल्दै आएका छन्। मुलुकमा १० वर्षे जनयुद्धसँगै संक्रमणकाल आयो। जसले हामीलाई नराम्रोसँग प्रभावित बनायो। त्यो पनि इतिहास ताजै छ। कोरोना जस्तो ठूलो महामारीमा पनि अन्नपूर्ण मिडिया नेटवर्कपछि हटेन। सधैं हामी जनतालाई सुसूचित गर्न लागि नै रह्यो। हामीले यसलाई धर्म मानेर कर्म गरिरहेका छौं। अहिले मिडियामा अर्को युग सुरु भएको छ। त्यो भनेको हरेक मोबाइल र ल्याप्टपवालाले आफूलाई मिडिया र मिडियाकर्मी भन्न थालेका छन्। यसले सामाजिक विकृति, वैमनयश्यता, उच्छृङ्खलता बढाएको छ। आफूलाई भाइरल बनाउने नाममा जे पनि गर्ने क्रम बढेको छ। व्यक्तिगत ब्लगहरू मिडियाका रूपमा स्थापित हुँदै गएका छन्। यी चुनौती मिडियाहरूले भोग्नु परेको छ। तर, यसैबीचमा अवसर पनि छ भन्नेर हामीले बिर्सिनु हुँदैन। त्यसैले हामी त्यति बेचैन भइहाल्नु पर्ने पनि अवस्था छैन। अन्नपूर्णकर्मीहरूले गरेको मेहनतको प्रतिफल पाउन सकेका छैनन्। यो कामको फल अवश्य प्राप्त हुन्छ। कठिन तथा बाँच्नै नसक्ने अवस्थाबाट हामी गुज्रिरहेका छौं। तर, हामी कहिले पनि धर्मबाट विमुख भएका छैनौं। गम्भीर अवस्थामा पनि अन्नपूर्ण मिडिया नेटवर्क अताल्लिएको छैन र आउँदा दिनमा देश र जनताको सेवामा शसक्त भएर अघि बढ्छ। कठिन अवस्थालाई सहज बनाउन प्रयत्न गरिरहेका छौं। म मरे पनि मेरो देश बाँचिरहोस् : तेजेश्वरबाबु ग्वंगः, वरिष्ठ संस्कृतिविद् मालश्री धुन गाइन्छ। यो हाम्रो सांस्कृतिक पर्वको धुन हो। मिडियाहरूले कहिलेकाहीँ बजाउँछन्। यसैमा सीमित छ। विजयादशमीको आगमनलाई मालश्री धुनले स्वागत गर्छ। यो धुन दसैंभर मात्रै बजाइन्छ, गाइन्छ। यो हाम्रो सांस्कृतिक संगीत हो। मेरो विचारलाई अन्नपूर्ण मिडिया नेटवर्कले स्थान दिइरहेको छ। यो मेरो होइन राष्ट्रको सम्मान हो भनेर ग्रहण गरेको छु। मसँग भएको विचार, चिन्तन सबै राष्ट्रको सम्पत्ति बन्नुपर्छ। भोलिपर्सी म यो संसारमा नरहुँला तर, म मरे पनि मेरो सोच बाँचिरहोस्, म मरे पनि मेरो देश बाँचिरहोस्। हाम्रो संस्कृति बाँचिरहोस्, मेरो देशले हाम्रो संस्कृतिलाई बचाइ राखोस्। हरेक मिडियाले कला, संस्कृति, रीतिथितिलाई संरक्षण गर्नुपर्छ। संस्कृतिको उजागर गर्ने कर्तव्य र जिम्मेवारी पनि मिडियाको हो। यो काममा अन्नपूर्ण मिडिया नेटवर्क कटिबद्ध भएर लागिरहेको छ। अन्नपूर्ण मिडिया नेटवर्कका अध्यक्ष रामेश्वर थापाको सिर्जनशीलता र क्वालिटीको म उच्च प्रशंसा गर्छु।"
विद्युत् निर्यातमा ऐतिहासिक कदम,"काठमाडौं : नेपालबाट तेस्रो मुलुक विद्युत् व्यापारको ढोका खुलेको छ। बिहीबार राजधानीमा एक कार्यक्रमकाबीच नेपालभारत र बंगलादेशबीच त्रिपक्षीय सम्झौता भएको छ। सम्झौता भएसँगै नेपालबाट तेस्रो मुलुक विद्युत् व्यापारको ढोका खुलेको हो। सम्झौतासँगै नेपालले भारतको प्रसारणलाइन प्रयोग गरी बंगलादेशलाई ४० मेगावाट विद्युत् बिक्री गर्ने छ। गत साउन १३ गते नै हुने भनिएको यो सम्झौता बंगलादेशमा भएको सत्ता परिवर्तनका कारण सरेको थियो। अहिलेसम्म नेपालले भारतसँग मात्र विद्युत् व्यापार गर्दै आएको थियो। नेपालले बंगलादेशसँग गरेको यो मध्यकालीन (५ वर्षे) सम्झौता हो। यो सम्झौता नेपालको विद्युत् निर्यातमा ऐतिहासिक कदम पनि हो। सम्झौतापत्रमा नेपालका तर्फबाट नेपाल विद्युत् प्राधिकरणका कार्यकारी निर्देशक कुलमान घिसिङ, भारतका तर्फबाट एनटीपीसी विद्युत् व्यापार निगमकी प्रमुख कार्यकारी अधिकृत रेणु नारङ तथा बंगलादेशको तर्फबाट बंगलादेश पावर डेभलपमेन्ट बोर्डका अध्यक्ष मोहमद रेजुल करिमले हस्ताक्षर गरेका छन्। सम्झौता कार्यक्रममा ऊर्जा, जलस्रोत तथा सिँचाइ राज्यमन्त्री पूर्णबहादुर तामाङ, बंगलादेशका अन्तरिम सरकारका वन, वातावरण, जलवायु परिवर्तन तथा जलस्रोत मन्त्री सैयदा रिजवाना हसन, ऊर्जा जलस्रोत तथा सिञ्चाइ मन्त्रालयका सचिव मन्त्रालयका वरिष्ठ ऊर्जा विज्ञ प्रबल अधिकारी, नेपाल विद्युत् प्राधिकरण, बंगलादेश पावर डेभलपमेन्ट बोर्ड र एनटिपिसी विद्युत् व्यापार निगम भारतका प्रतिनिधि, नेपालस्थित भारत र बंगलादेशका प्रतिनिधिलगायत उच्च पदस्थ अधिकारीहरूको सहभागिता थियो। प्राधिकरणले भारतीय अनुदानमा निर्माण भएको तथा आफ्नो स्वामित्वमा रहेको २५ मेगावाटको त्रिशूली र सहायक कम्पनीमार्फत निर्माण गरिएको २२ मेगावाटको चिलेमे जलविद्युत् आयोजनाहरूबाट उत्पादित विद्युत् बंगलादेश निर्यात गर्ने तयारी गरेको छ। यी दुवै भारतमा विद्युत् निर्यातका लागि स्वीकृति पाइसकेका आयोजनाहरू हुन्। प्राधिकरणले वर्षायामको ६ महिना अर्थात् हरेक वर्षको १५ जुन१५ नोभेम्बरसम्म पाँच वर्ष ४० मेगावाट विद्युत् बंगलादेशलाई बिक्री गर्ने छ। प्राधिकरणले बंगलादेश बिक्री गर्ने विद्युत्को प्रतियुनिट मूल्य ९ रुपैयाँ ३० पैसा छ। नेपाल र भारतबीचको पहिलो अन्तरदेशीय ढल्केबरमुजफ्फरपुर ४०० केभी प्रसारण लाइन हुँदै बंगलादेश निर्यात हुने विद्युत्को मूल्य प्राधिकरणले भारतको मुजफ्फरपुर विन्दुमा पाउने छ। अर्थात् बंगलादेश निर्यात हुने विद्युत्को मिटर मुजफ्फरपुरमा रहने छ। ढल्केबरबाट मुजफ्फरपुरसम्मको प्रसारण लाइनको प्राविधिक चुहावट प्राधिकरणले नै बेहोर्ने छ। मुजफ्फरपुरबाट भारतको प्रसारण लाइनमार्फत बहरामपुर (भारत)भेरमारा (बंगलादेश) ४०० केभी प्रसारण लाइन हुँदै बंगलादेश विद्युत् पुग्नेछ। मुजफ्फरपुर विन्दुपछिको प्रसारण लाइन शुल्क, चुहावट, एनभिभिएनले लिने ट्रेडिङ मार्जिनलगायतका सम्पूर्ण कर तथा शुल्कहरू बंगलादेशले नै बेहोर्ने बताइएको छ। त्रिपक्षीय सम्झौता कार्यक्रममा ऊर्जा, जलस्रोत तथा सिँचाइमन्त्री दीपक खड्काले नेपालबंगलादेश र भारतबीचको त्रिपक्षीय ऊर्जा सम्झौता नेपालको ऊर्जा क्षेत्रका लागि कोसेढुंगा सावित भएको बताए। मन्त्री खड्काले नेपालले इतिहासमै पहिलोपटक जलविद्युत् ऊर्जा तेस्रो मुलुकमा निर्यात गर्ने भएकाले आजको कार्यक्रम नेपालको उर्जा क्षेत्रमा ऐतिहासिक भएको बताए। आजको यो उपलब्धि सन् २०१८ देखि नेपाल र बंगलादेशले ऊर्जा क्षेत्र सहयोगसम्बन्धी समझदारी पत्रमा हस्ताक्षर गरेपछि संयुक्त कार्यदल र संयुक्त सञ्चालन समितिको ६ वटा सफल बैठक तथा त्यसपछिको निरन्तर प्रयासको प्रतिफल हो, मन्त्री खड्काले भने। मन्त्री खड्काले बंगलादेशको नयाँ अन्तरिम सरकार र बंगलादेशीलाई मुलुक सुधारका एजेन्डामा सफलताको कामना गर्दै बधाई दिए। उनले सन् १९७२ देखि नेपाल र बंगलादेशबीचको कूटनीतिक सम्बन्ध भएदेखि सम्बन्धहरू सुमधुर र प्रगाढ हुँदै आएको उल्लेख गरे। सार्क सदस्य राष्ट्रका रूपमा बंगलादेशले क्षेत्रीय चासोका विषयमा खेल्दै आएको भूमिका सराहनीय रहेको उनको भनाइ छ। ऊर्जामन्त्री खड्काले नेपालमा उत्पादित विद्युत् सीमापार प्रसारण लाइनबाट बंगलादेश पुग्नका लागि कसहज बनाउन भारत सरकारको अटल एवं निरन्तर सहयोगप्रति धन्यवाद दिए। मन्त्री खड्काले नेपालले सन् २०३५ सम्ममा २८ हजार ५०० मेगावाट जलविद्युत् उत्पादन गर्ने प्रतिबद्धता जनाएको र १५ हजार मेगावाट निर्यातका लागि छुट्ट्याएकाले उक्त कार्यले नेपालको जलविद्युत् क्षमताको उपयोग गर्दै दृढ संकल्पलाई झल्काएको बताए। ऊर्जामन्त्री खड्काले छिमेकी देशका सार्वजनिक र निजी क्षेत्रलाई नेपालको जलविद्युत् आयोजनामा लगानी गर्नसमेत आग्रह गरे। बंगलादेशमा विद्युत् व्यापारका लागि २०७९ सालदेखि कसरत भइरहेको थियो। २०७९ सालको भदौमा दुई देशका सचिवस्तरीय बैठकले ५० मेगावाट विद्युत् निर्यातका लागि सहमति गरेको थियो। नेपाल बंगालादेश डेडिकेटेड लाइन नभएको र भारतबाट प्रयोग गरिने प्रसारणलाइन अभावका कारण ४० मेगावाटमा झारिएको थियो। बुधबार मात्रै दुई देशका ऊर्जा सचिस्तरीय संयुक्त निर्देशक समितिको बैठक बसेको थियो। बैठकमा नेपालका ऊर्जासचिव सुरेश आचार्य र जनगणतान्त्रिक बंगलादेश सरकारका विद्युत्, ऊर्जा तथा खनिज मन्त्रालयका वरिष्ठ सचिव मोहम्मद हबिवुर रहमानको सहअध्यक्षता थियो। बैठकले दुई देशबीच सुनकोशी तेस्रो जलविद्युत् आयोजना (नेपाल, बंगलादेश र भारतबीच) सहकार्यपूर्ण सहभागिताका आधारमा विकास गर्ने र सो आयोजना विकास गर्ने सम्बन्धमा प्राधिकरण र बंगलादेशको पावर डेभलपमेन्ट बोर्डबीच संयुक्त कम्पनी स्थापना गर्नेसम्बन्धी संयुक्त उपक्रम सम्झौता आगामी सचिवस्तरीय संयन्त्रको बैठक अगावै टुंगे लगाउने सहमति भएको छ। नेपाल र बंगलादेशबीच विद्युत् व्यापारका लागि प्रस्तावित अन्तरदेशीय प्रसारण लाइनको प्राविधिक र आर्थिक पक्षको अध्ययन गरिने भएको छ। नेपालको जलविद्युत् क्षेत्रमा लगानी प्रबद्र्धनका लागि बंगलादेशको निजी क्षेत्रलाई आकर्षित गर्न आवश्यक पहल गरिनेछ। त्यस्तै नेपाल, बंगलादेश र भारतबीच विद्युत् व्यापार, अन्तरदेशीय प्रसारण लाइन निर्माणलगायत विद्युत् क्षेत्रमा सहकार्यका लागि द्विपक्षीय बैठकमा त्रिपक्षीय संयन्त्र बनाउन आआफ्नोतर्फबाट पहल गरिने भनिएको छ। यसैबीच, प्रधानमन्त्री केपी शर्मा ओलीसँग बंगलादेशको वन, वातावरण, जलवायु परिवर्तन तथा जलस्रोतमन्त्री सैयदा रिजवाना हसनले बिहीबार नै शिष्टाचार भेट गरेका छन्। प्रधानमन्त्री निवास बालुवाटारमा भएको भेटका अवसरमा नेपाल र बंगलादेशबीचको विद्यमान दुईपक्षीय सम्बन्धलाई सुदृढ गर्दै विस्तार गर्ने र ऊर्जालगायत क्षेत्रमा सहकार्य बढाउने विषयमा छलफल भएको छ। भेटका अवसरमा प्रधानमन्त्री ओलीका मुख्य सल्लाहकार विष्णुप्रसाद रिमाल, परराष्ट्र मन्त्रालयका सहसचिव भृगु ढुंगाना, बंगलादेशका लागि नेपाली राजदूत घनश्याम भण्डारी, नेपालका लागि बंगलादेशका राजदूत सलाहुद्दिन नोमन चौधरीलगायत सहभागी थिए।"
"परराष्ट्रमन्त्री दोहामा, द्विपक्षीय भेटवार्तामा व्यस्त","कतारको दोहामा आयोजित एसिया कोअपरेसन डायलग (एसिडी)को तेस्रो सम्मेलनमा नेपाली प्रतिनिधिमण्डलको नेतृत्व गर्दै सहभागी परराष्ट्रमन्त्री डा आरजु राणा देउवा त्यहाँ विभिन्न द्विपक्षीय भेटवार्ताहरूमा व्यस्त रहेकी छन् । सो सम्मेलनको साइडलाइन मा परराष्ट्रमन्त्री डा राणाले बिहीबार विभिन्न देशका उपप्रधानमन्त्री, विदेशमन्त्री एवम् मन्त्रीहरुसँग द्विपक्षीय भेटवार्ता गरेकी हुन्। सो सम्मेलनमा एसिडी समूहमा आबद्ध एसियाली राष्ट्रहहरुका राष्ट्रपति, प्रधानमन्त्री, उपप्रधानमन्त्री, विदेशमन्त्री तथा मन्त्रीहरुको सहभागिता रहेको छ । सो सम्मेलनलाई सम्बोधनपछि मन्त्री डा राणाले बिहीबार किर्गीज गणतन्त्रका उपप्रधानमन्त्री एदिल बैसालभ, म्यानमारका उपप्रधानमन्त्री तथा विदेशमन्त्री यु थान स्वे, साउदी अरेबियाका युवराज एवं विदेशमन्त्री फाइसल बिन फराह अल साउदसँग भेटवार्ता गरिन्। त्यसैगरी मन्त्री डा राणासँग संयुक्त अरब इमिरेट्स्का वैदेशिक व्यापारसम्बन्धी राज्यमन्त्री डा थानी अहमद अल जियोदीले पनि शिष्टाचार भेटवार्ता गरेकी थिइन्। ती भेटहरूमा आपसी हित र चासोका विविध विषयहरूका साथै आगामी दिनमा थप सम्बन्ध विस्तार र सहकार्यबारे कुराकानी भएको थियो । परराष्ट्रमन्त्री डा राणा क्यानाडाको टोरन्टोमा आयोजित विश्वका महिला विदेशमन्त्रीहरूको बैठक, अमेरिकाको न्यूयोर्कमा आयोजित संयुक्त राष्ट्रसङ्घको ७९ औँ महासभा र कतारको दोहामा आयोजित एसिडीको तेस्रो सम्मेलनमा सहभागिता जनाएर आज दोहाबाट स्वदेश फर्कँदै छन् ।"
"विदेशको कमाइ, स्वदेशको भरथेग","वैदेशिक रोजगारीमा गएर जसले कमाउँछ, उसको घर त चलेकै छ, देशको अर्थतन्त्रलाई पनि विदेशमा युवाले कमाएर पठाएको पैसाले भरथेग दिएको छ । विश्व बैंकले नेपालीको घरायसी खर्चलाई दिगो बनाउन रेमिट्यान्सले महŒवपूर्ण योगदान पुयाएको निष्कर्ष निकालेको छ । सँगसँगै विश्वमै धेरै रेमिट्यान्स भिœयाउने मुलुकअन्तर्गत नेपाललाई उसले उच्च स्थानमा राखेको छ । नेपालको व्यक्तिगत रेमिट्यान्स जीडीपी अनुपात संसारकै उच्च रहेको पनि विश्व बैंकले बताएको छ । सबैभन्दा खुसीको कुरा रेमिट्यान्सकै कारण नेपालको ३० प्रतिशत गरिबी घटेको छ । हो, कतिपय आलोचनात्मक टिप्पणी हुँदा रेमिट्यान्स उत्पादनमा लागेन, घरायसी खर्चमा सकियो भनिन्छ । तर घरायसी खर्च धान्न सक्नु, शिक्षा र स्वास्थ्यमा पहुँच पुग्न सक्नुमा रेमिट्यान्सकै योगदान छ र पो गरिबी घटेको छ । चालु आर्थिक वर्ष नेपालको आर्थिक वृद्धिदर ५१ प्रतिशत पुग्ने प्रक्षेपण छ । जबकि गत आर्थिक वर्ष ३९ प्रतिशतमात्रै आर्थिक वृद्धि भएको हो । यसमा पनि रेमिट्यान्सकै भरथेग छ । यो आर्थिक वर्षको सुरुआती महिना साउनमा मात्रै नेपालमा १ अर्ब ३६ अर्ब ९३ करोड रुपैयाँ रेमिट्यान्स भित्रिएको छ । जुन, १८० प्रतिशतको वृद्धि हो । अर्थतन्त्रलाई भरथेग गरिएको रेमिट्यान्स र त्यसलाई पठाउने युवाहरूका खातिर भने राज्य खास जिम्मेवार हुन सकेको छैन । विदेशसँग श्रम सम्झौता गरिदिनु, मेनपावर एजेन्सीलाई इजाजत दिनुमात्रै उसको धर्म होइन । फ्रि भिसा फ्रि टिकट पूर्णतः लागु गराउन सरकार असक्षम छ । ठगी उत्तिकै छ । नेपालीका लागि महँगो सावित भइरहेको र जोखिमपूर्ण रहेको आप्रवासनका निम्ति राज्यले कुनै प्रयास गरेको देखिन्न । आफ्ना नागरिकको जोखिम न्यूनीकरण, सुरक्षामा उसको ध्यान कमजोर छ । रेमिट्यान्सलाई अर्थतन्त्रको टेकोका रूपमा मात्रै लिनुपर्छ । धेरै रेमिट्यान्स आउन स्रोत मुलुक मलेसिया वा खाडीका देशमा जुनसुकै बेला पनि आउन सक्ने संकटले युवाहरूको रोजगारीसँगै देशको अर्थतन्त्रलाई नकारात्मक असर पुग्न सक्छ । त्यसतर्फ सरकार सचेत हुनुपर्छ । अहिले घरायसी खर्चमा सीमित रेमिट्यान्सलाई उत्पादनशील क्षेत्रमा लगाउने वातावरण पनि सरकारले नै बनाउनुपर्छ । त्यसका लागि आवश्यक नीति प्रबन्ध गर्नुपर्छ । धेरै रेमिट्यान्स आइरहेको छ भनेर मख्ख पर्नु सरकारको धर्म होइन, युवालाई स्वदेशमै इलमी र स्वरोजगार बन्ने वातावरण दिनुपर्छ । त्यसतर्फको यात्रा सुरु गर्न ढिला गर्नु हुँदैन ।"
दसैंका लागि भेडाच्याङ्ग्रा बेंसी झारिए,"जोमसोम : हिमाली जिल्ला मुस्ताङबाट करिब ९ हजारको हाराहारीमा दसैंै पर्व लक्षित भेडाच्याङ्ग्रा बेंसीतर्फ झारिएका छन्। भेटेरिनरी अस्पताल तथा पशु सेवाविज्ञ केन्द्र कार्यालय मुस्ताङले बिहीबारसम्म अनुमानित ९ हजारको संख्यामा भेडाच्याङ्ग्रा बेंसीतर्फ झारिएको जनाएको छ। जसमध्ये उपल्लो डोल्पाबाट मुस्ताङ रुट हुँदै करिब ३ हजारको हाराहारीमा भेडाच्याङ्ग्रा पोखरा झारिएका छन्। मुस्ताङको लोमान्थाङ, लोघेकर दामोदरकुण्ड, बारागुङ मुक्तिक्षेत्र गाउँपालिका र उपल्लो डोल्पाबाट जोमसोम झारिएका भेडाच्याङ्ग्रा कतिपयले पैदल हिँडाएर बेंसी झारेका छन्। कतिपयले सम्बन्धित पशु पालकको गोठमै पुगेर ट्रकमा ढुवानी गरी बिक्रीका लागि पोखरा रकाठमाडौं पुर्याएका छन्। मुस्ताङबाट निकासी हुने भेडाच्याङ्ग्राको भेटेरिनरी अस्पताल तथा पशु सेवा विज्ञ केन्द्र र धौलागिरि प्राविधिक शिक्षालयले पशु निरोगिताको प्रमाणपत्र उपलब्ध गराउने गर्छ। यस वर्ष भेटेरिनरी अस्पताल तथा पशु सेवाविज्ञ केन्द्र मुस्ताङ र धौलागिरि प्राविधिक शिक्षालय लेतेबाट गरी करिब ९ हजार भेडाच्याङ्ग्राको पशु निरोगिताको प्रमाणपत्र उपलब्ध गराइएको भेटेरिनरी अस्पतालका कार्यालय प्रमुख एवं पशु चिकित्सक लालमणि अर्यालले जानकारी दिए। मानव स्वास्थ्यलाई मध्यनजर गर्दै बर्सेनि मुस्ताङबाट बाहिरिने दसैं लक्षित भेडा च्याङ्ग्रा पशु निरोगिताको परीक्षण गर्ने गरिन्छ। यसरी पशुस्वास्थ्य परीक्षण गरेरमात्रै मुस्ताङबाट बिक्रीका लागि भेडा च्याङ्ग्राको निकासी गर्न पाइने प्रावधान रहेको पशु चिकित्सक अर्यालको भनाइ छ। यसवर्ष दसैंै लक्षित भेडाच्याङ्ग्राको स्वास्थ्य परीक्षण गरेबापत सम्बन्धित पशु चिकित्सकले प्रतिगोटा १५ रुपैया परीक्षण शुल्क लिने गरेका छन्। पशु चिकित्सकले पशुमा जुनेटिक (खोरेत) रोग लागे, नलागे पहिचान गरेपछि पशु निरोगिताको पहेंलो कार्ड वितरण गर्छन्। यस वर्ष मुस्ताङबाट निकै कम संख्यामा भेडाच्याङ्ग्रा बेंसी झारिएको प्रक्षेपण गरिएको छ। उत्तरी चीनको स्वशासित क्षेत्र तिब्बतबाट भेडाच्याङ्ग्रा नेपाल भित्रिन नपाएको र उपल्लो मुस्ताङमा पालन गरिएको च्याङ्ग्राको रौं (पस्मिना) काटेर बिक्री गर्ने गरिएकाले यसवर्ष भेडाच्याङ्ग्रा कम आएको अनुमान गरिएको हो। भेटेनरी अस्पताल तथा पशु सेवाविज्ञ केन्द्र मुस्ताङले गत वर्ष ७२ हजार पशुचौपायालाई यहाँ पशु खोप सुनिश्चितता गरेको थियो। जसमध्ये दुई तिहाइभन्दा बढी भेडाच्याङ्ग्राको संख्या रहेको थियो। जिल्लामा करिब ५० हजारभन्दा बढी भेडाच्याङ्ग्रा मौज्याद हुँदा निकै कम संख्यामा भेडाच्याङ्ग्रा भित्रिँदा दसैं तिहारको पूर्वसन्ध्यामा हुने भेडाच्याङ्ग्राको व्यापारमा ह्रास आउन थालेको अनुमान गरिएको छ। गत वर्ष मुस्ताङमा ४५ हजार २ सय ९२ भेडाच्याङ्ग्रा ५० हजार ९१ भेडाच्याङ्ग्रालाई पशुमा पूर्ण खोप लगाइएको भेटेरिनरी अस्पताल तथा पशु सेवाविज्ञ केन्द्रको रेकर्डमा उल्लेख छ। तर, जिल्लाको रेकर्डमा उक्त संख्या उल्लेख भए पनि २० प्रतिशतभन्दा कम भेडाच्याङ्ग्रा मुस्ताङ बाहिरिएको हो। मुस्ताङमा यस वर्ष गतवर्ष तुलनामा भेडाच्याङ्ग्राको मूल्य सस्तिएको भेडा च्याङ्ग्रा व्यापारी बताउँछन्। गत वर्ष मुस्ताङमै ४५ हजार भन्ने गरिएको भेडाच्याङ्ग्रा यसवर्ष ३५ देखि ३८ हजार रुपैयाँमा बिक्री गरिएको च्याङ्ग्रा व्यापारी पेम्बा रोकायाले बताए। हिमाली चिसो हावापानीमा उत्पादन हुने भेडाच्याङ्ग्राको मासु स्वादिलो र पोसिलो हुने जनविश्वाश छ। हिमाली क्षेत्रको उच्च भूगोलमा पालन गरिने भेडाच्याङ्ग्राले वन्य जडीबुटी यार्सा गुम्बा, नीरमसी, जटामसी, पाँचऔले, कुटुकी र वन लसुनजस्ता वनस्पती खाने भएकाले भेडाच्याङ्ग्राको मासु स्वास्थ्यवद्र्धक हुने बताइन्छ।"
"विदेशको कमाइ, स्वदेशको भरथेग","वैदेशिक रोजगारीमा गएर जसले कमाउँछ, उसको घर त चलेकै छ, देशको अर्थतन्त्रलाई पनि विदेशमा युवाले कमाएर पठाएको पैसाले भरथेग दिएको छ । विश्व बैंकले नेपालीको घरायसी खर्चलाई दिगो बनाउन रेमिट्यान्सले महŒवपूर्ण योगदान पुयाएको निष्कर्ष निकालेको छ । सँगसँगै विश्वमै धेरै रेमिट्यान्स भिœयाउने मुलुकअन्तर्गत नेपाललाई उसले उच्च स्थानमा राखेको छ । नेपालको व्यक्तिगत रेमिट्यान्स जीडीपी अनुपात संसारकै उच्च रहेको पनि विश्व बैंकले बताएको छ । सबैभन्दा खुसीको कुरा रेमिट्यान्सकै कारण नेपालको ३० प्रतिशत गरिबी घटेको छ । हो, कतिपय आलोचनात्मक टिप्पणी हुँदा रेमिट्यान्स उत्पादनमा लागेन, घरायसी खर्चमा सकियो भनिन्छ । तर घरायसी खर्च धान्न सक्नु, शिक्षा र स्वास्थ्यमा पहुँच पुग्न सक्नुमा रेमिट्यान्सकै योगदान छ र पो गरिबी घटेको छ । चालु आर्थिक वर्ष नेपालको आर्थिक वृद्धिदर ५१ प्रतिशत पुग्ने प्रक्षेपण छ । जबकि गत आर्थिक वर्ष ३९ प्रतिशतमात्रै आर्थिक वृद्धि भएको हो । यसमा पनि रेमिट्यान्सकै भरथेग छ । यो आर्थिक वर्षको सुरुआती महिना साउनमा मात्रै नेपालमा १ अर्ब ३६ अर्ब ९३ करोड रुपैयाँ रेमिट्यान्स भित्रिएको छ । जुन, १८० प्रतिशतको वृद्धि हो । अर्थतन्त्रलाई भरथेग गरिएको रेमिट्यान्स र त्यसलाई पठाउने युवाहरूका खातिर भने राज्य खास जिम्मेवार हुन सकेको छैन । विदेशसँग श्रम सम्झौता गरिदिनु, मेनपावर एजेन्सीलाई इजाजत दिनुमात्रै उसको धर्म होइन । फ्रि भिसा फ्रि टिकट पूर्णतः लागु गराउन सरकार असक्षम छ । ठगी उत्तिकै छ । नेपालीका लागि महँगो सावित भइरहेको र जोखिमपूर्ण रहेको आप्रवासनका निम्ति राज्यले कुनै प्रयास गरेको देखिन्न । आफ्ना नागरिकको जोखिम न्यूनीकरण, सुरक्षामा उसको ध्यान कमजोर छ । रेमिट्यान्सलाई अर्थतन्त्रको टेकोका रूपमा मात्रै लिनुपर्छ । धेरै रेमिट्यान्स आउन स्रोत मुलुक मलेसिया वा खाडीका देशमा जुनसुकै बेला पनि आउन सक्ने संकटले युवाहरूको रोजगारीसँगै देशको अर्थतन्त्रलाई नकारात्मक असर पुग्न सक्छ । त्यसतर्फ सरकार सचेत हुनुपर्छ । अहिले घरायसी खर्चमा सीमित रेमिट्यान्सलाई उत्पादनशील क्षेत्रमा लगाउने वातावरण पनि सरकारले नै बनाउनुपर्छ । त्यसका लागि आवश्यक नीति प्रबन्ध गर्नुपर्छ । धेरै रेमिट्यान्स आइरहेको छ भनेर मख्ख पर्नु सरकारको धर्म होइन, युवालाई स्वदेशमै इलमी र स्वरोजगार बन्ने वातावरण दिनुपर्छ । त्यसतर्फको यात्रा सुरु गर्न ढिला गर्नु हुँदैन ।"
"अवैध सामग्री बिक्री गर्नेलाई जरिवाना, अखाद्य वस्तु जफत","सिन्धुपाल्चोक : सिन्धुपाल्चोकको सदरमुकाम चौतारा बजारमा बिनाबिल र कम तौल भएको सामग्री गाडीबाट बेच्दै हिँडेको एक व्यवसायीलाई जरिवाना गरिएको छ। सिन्धुपाल्चोक उद्योग वाणिज्य संघलाई स्थानीय व्यवसायीले गुनासो गरेपछि संघको सक्रियतामा व्यवसायीलाई कारबाही गरिएको हो। व्यवसायीबाट १५ हजार रुपैयाँ जरिबाना असुल गरेको सिन्धुपाल्चोक उद्योग वाणिज्य संघले जनाएको छ। पटकपटक कानुनी प्रक्रिया पूरा गरेर मात्र सामान बेचबिखन गर्न आग्रह गर्दासमेत बजार अनुगमन समितिको अवज्ञा गर्दै आएकाले जरिवाना गरिएका जिल्ला बजार अनुगमन समितिका सदस्य सचिव उद्योग तथा वाणिज्य कार्यालयका उद्योग अधिकृत विश्वनाथ काफ्लेले बताए। ती व्यवसायीले हरेक सिजनमा गैरकानुनी रूपमा फरकफरक सामानहरू बेचबिखन गर्ने गरेको वाणिज्य संघले जनाएको छ। उनलाई कारबाही गर्न बजार अनुगमन समितिमा रहेका उद्योग तथा वाणिज्य कार्यालय, चौतारा साँगाचोकगढी नगरपालिकाका, उद्योग वाणिज्य संघ, नेपाल उपभोक्ता अधिकार मञ्च, नेपाल प्रहरी र स्थानीय व्यवसायी सहभागी थिए। चौतारा बजारमा फुटपाथमा सामान बेच्नेहरूलाई पनि आगामी दिनमा दर्ता गरेर सटर लिएर मात्र व्यवसाय सञ्चालन गर्न आग्रह गरिएको चौतारा साँगाचोकगढी नगरपालिका ५ का वडाध्यक्ष शिव श्रेष्ठले बताए। उनले बजारमा चाडबाडमा चहलपहल बढेको हुँदा सवारी पार्किङमा एकद्वार मात्र लागु गर्न र फुटपाथमा अवरोध नपुयाउन आग्रह गरेका छन्। त्यस्तै, चौतारा नगरपालिकाले गरेको छड्के अनुगमनमा म्याद गुज्रिएको सामग्रीहरू फेला पारेका छन्। चौतारा बजारमा गरिएको अनुगमनको क्रममा म्याद गुज्रिएको चाउचाउ, चकलेट, पेयपदार्थ र सुर्तीजन्य पदार्थ अनुगमन टोलीले फेला पारेका हुन्। फेला परेको सामानहरू जफत गरी नष्ट गरिएको अनुगमन समितिले जनाएको छ। चौतारा साँगाचोकगढी नगरपालिका बजार अनुगमन समितिले नगरपालिका ५ को खाद्यन्न, होटल, हार्डवयर, औषधि, डेरी र अन्य पसलहरूको छड्के अनुगमन गरेको थियो। नगर बजार अनुगमन समितिको संयोजक दुर्गा ढुंगेलको संयोजकत्वमा जिल्ला प्रशासन कार्यालय, जिल्ला प्रहरी प्रहरी कार्यालय, उद्योग तथा वाणिज्य कार्यालय, सिन्धुपाल्चोक उद्योग वाणिज्य संघ, नेपाल पत्रकार महासंघ र नेपाल उपभोक्ता अधिकार मच्चको संयुक्त टोलीले अनुगमन गरेको थियोे। अनुगमन टोलीले विभिन्न प्रकृतिका ७० पसलहरू अनुगमन गरेका थिए। अनुगमनको क्रममा फेला पारएिको म्याद गुज्रिएको सामग्री नष्ट गरिएको र केही सामग्रीहरू जफत गरिएको अनुगमन समितिका संयोजक ढुंगेलले जानकारी दिए। अनुगमनको क्रममा अनुगमन समितिका सदस्य उद्योग तथा वाणिज्य कार्यालयका प्रशिक्षक प्रवीण बस्नेतले पसलमा देख्ने गरी मूल्यसूची राख्न, साइनबोर्ड राख्न, व्यवसायको दर्तानवीकरण गर्न, मदिरा व्यवसायीलाई इजाजत लिएर मात्र व्यवसाय गर्न र व्यवसाय क्षेत्र वरपर सरसफाइ गर्न निर्देशन गरिएको बताए।"
विद्युत् निर्यातमा ऐतिहासिक कदम,"काठमाडौं : नेपालबाट तेस्रो मुलुक विद्युत् व्यापारको ढोका खुलेको छ। बिहीबार राजधानीमा एक कार्यक्रमकाबीच नेपालभारत र बंगलादेशबीच त्रिपक्षीय सम्झौता भएको छ। सम्झौता भएसँगै नेपालबाट तेस्रो मुलुक विद्युत् व्यापारको ढोका खुलेको हो। सम्झौतासँगै नेपालले भारतको प्रसारणलाइन प्रयोग गरी बंगलादेशलाई ४० मेगावाट विद्युत् बिक्री गर्ने छ। गत साउन १३ गते नै हुने भनिएको यो सम्झौता बंगलादेशमा भएको सत्ता परिवर्तनका कारण सरेको थियो। अहिलेसम्म नेपालले भारतसँग मात्र विद्युत् व्यापार गर्दै आएको थियो। नेपालले बंगलादेशसँग गरेको यो मध्यकालीन (५ वर्षे) सम्झौता हो। यो सम्झौता नेपालको विद्युत् निर्यातमा ऐतिहासिक कदम पनि हो। सम्झौतापत्रमा नेपालका तर्फबाट नेपाल विद्युत् प्राधिकरणका कार्यकारी निर्देशक कुलमान घिसिङ, भारतका तर्फबाट एनटीपीसी विद्युत् व्यापार निगमकी प्रमुख कार्यकारी अधिकृत रेणु नारङ तथा बंगलादेशको तर्फबाट बंगलादेश पावर डेभलपमेन्ट बोर्डका अध्यक्ष मोहमद रेजुल करिमले हस्ताक्षर गरेका छन्। सम्झौता कार्यक्रममा ऊर्जा, जलस्रोत तथा सिँचाइ राज्यमन्त्री पूर्णबहादुर तामाङ, बंगलादेशका अन्तरिम सरकारका वन, वातावरण, जलवायु परिवर्तन तथा जलस्रोत मन्त्री सैयदा रिजवाना हसन, ऊर्जा जलस्रोत तथा सिञ्चाइ मन्त्रालयका सचिव मन्त्रालयका वरिष्ठ ऊर्जा विज्ञ प्रबल अधिकारी, नेपाल विद्युत् प्राधिकरण, बंगलादेश पावर डेभलपमेन्ट बोर्ड र एनटिपिसी विद्युत् व्यापार निगम भारतका प्रतिनिधि, नेपालस्थित भारत र बंगलादेशका प्रतिनिधिलगायत उच्च पदस्थ अधिकारीहरूको सहभागिता थियो। प्राधिकरणले भारतीय अनुदानमा निर्माण भएको तथा आफ्नो स्वामित्वमा रहेको २५ मेगावाटको त्रिशूली र सहायक कम्पनीमार्फत निर्माण गरिएको २२ मेगावाटको चिलेमे जलविद्युत् आयोजनाहरूबाट उत्पादित विद्युत् बंगलादेश निर्यात गर्ने तयारी गरेको छ। यी दुवै भारतमा विद्युत् निर्यातका लागि स्वीकृति पाइसकेका आयोजनाहरू हुन्। प्राधिकरणले वर्षायामको ६ महिना अर्थात् हरेक वर्षको १५ जुन१५ नोभेम्बरसम्म पाँच वर्ष ४० मेगावाट विद्युत् बंगलादेशलाई बिक्री गर्ने छ। प्राधिकरणले बंगलादेश बिक्री गर्ने विद्युत्को प्रतियुनिट मूल्य ९ रुपैयाँ ३० पैसा छ। नेपाल र भारतबीचको पहिलो अन्तरदेशीय ढल्केबरमुजफ्फरपुर ४०० केभी प्रसारण लाइन हुँदै बंगलादेश निर्यात हुने विद्युत्को मूल्य प्राधिकरणले भारतको मुजफ्फरपुर विन्दुमा पाउने छ। अर्थात् बंगलादेश निर्यात हुने विद्युत्को मिटर मुजफ्फरपुरमा रहने छ। ढल्केबरबाट मुजफ्फरपुरसम्मको प्रसारण लाइनको प्राविधिक चुहावट प्राधिकरणले नै बेहोर्ने छ। मुजफ्फरपुरबाट भारतको प्रसारण लाइनमार्फत बहरामपुर (भारत)भेरमारा (बंगलादेश) ४०० केभी प्रसारण लाइन हुँदै बंगलादेश विद्युत् पुग्नेछ। मुजफ्फरपुर विन्दुपछिको प्रसारण लाइन शुल्क, चुहावट, एनभिभिएनले लिने ट्रेडिङ मार्जिनलगायतका सम्पूर्ण कर तथा शुल्कहरू बंगलादेशले नै बेहोर्ने बताइएको छ। त्रिपक्षीय सम्झौता कार्यक्रममा ऊर्जा, जलस्रोत तथा सिँचाइमन्त्री दीपक खड्काले नेपालबंगलादेश र भारतबीचको त्रिपक्षीय ऊर्जा सम्झौता नेपालको ऊर्जा क्षेत्रका लागि कोसेढुंगा सावित भएको बताए। मन्त्री खड्काले नेपालले इतिहासमै पहिलोपटक जलविद्युत् ऊर्जा तेस्रो मुलुकमा निर्यात गर्ने भएकाले आजको कार्यक्रम नेपालको उर्जा क्षेत्रमा ऐतिहासिक भएको बताए। आजको यो उपलब्धि सन् २०१८ देखि नेपाल र बंगलादेशले ऊर्जा क्षेत्र सहयोगसम्बन्धी समझदारी पत्रमा हस्ताक्षर गरेपछि संयुक्त कार्यदल र संयुक्त सञ्चालन समितिको ६ वटा सफल बैठक तथा त्यसपछिको निरन्तर प्रयासको प्रतिफल हो, मन्त्री खड्काले भने। मन्त्री खड्काले बंगलादेशको नयाँ अन्तरिम सरकार र बंगलादेशीलाई मुलुक सुधारका एजेन्डामा सफलताको कामना गर्दै बधाई दिए। उनले सन् १९७२ देखि नेपाल र बंगलादेशबीचको कूटनीतिक सम्बन्ध भएदेखि सम्बन्धहरू सुमधुर र प्रगाढ हुँदै आएको उल्लेख गरे। सार्क सदस्य राष्ट्रका रूपमा बंगलादेशले क्षेत्रीय चासोका विषयमा खेल्दै आएको भूमिका सराहनीय रहेको उनको भनाइ छ। ऊर्जामन्त्री खड्काले नेपालमा उत्पादित विद्युत् सीमापार प्रसारण लाइनबाट बंगलादेश पुग्नका लागि कसहज बनाउन भारत सरकारको अटल एवं निरन्तर सहयोगप्रति धन्यवाद दिए। मन्त्री खड्काले नेपालले सन् २०३५ सम्ममा २८ हजार ५०० मेगावाट जलविद्युत् उत्पादन गर्ने प्रतिबद्धता जनाएको र १५ हजार मेगावाट निर्यातका लागि छुट्ट्याएकाले उक्त कार्यले नेपालको जलविद्युत् क्षमताको उपयोग गर्दै दृढ संकल्पलाई झल्काएको बताए। ऊर्जामन्त्री खड्काले छिमेकी देशका सार्वजनिक र निजी क्षेत्रलाई नेपालको जलविद्युत् आयोजनामा लगानी गर्नसमेत आग्रह गरे। बंगलादेशमा विद्युत् व्यापारका लागि २०७९ सालदेखि कसरत भइरहेको थियो। २०७९ सालको भदौमा दुई देशका सचिवस्तरीय बैठकले ५० मेगावाट विद्युत् निर्यातका लागि सहमति गरेको थियो। नेपाल बंगालादेश डेडिकेटेड लाइन नभएको र भारतबाट प्रयोग गरिने प्रसारणलाइन अभावका कारण ४० मेगावाटमा झारिएको थियो। बुधबार मात्रै दुई देशका ऊर्जा सचिस्तरीय संयुक्त निर्देशक समितिको बैठक बसेको थियो। बैठकमा नेपालका ऊर्जासचिव सुरेश आचार्य र जनगणतान्त्रिक बंगलादेश सरकारका विद्युत्, ऊर्जा तथा खनिज मन्त्रालयका वरिष्ठ सचिव मोहम्मद हबिवुर रहमानको सहअध्यक्षता थियो। बैठकले दुई देशबीच सुनकोशी तेस्रो जलविद्युत् आयोजना (नेपाल, बंगलादेश र भारतबीच) सहकार्यपूर्ण सहभागिताका आधारमा विकास गर्ने र सो आयोजना विकास गर्ने सम्बन्धमा प्राधिकरण र बंगलादेशको पावर डेभलपमेन्ट बोर्डबीच संयुक्त कम्पनी स्थापना गर्नेसम्बन्धी संयुक्त उपक्रम सम्झौता आगामी सचिवस्तरीय संयन्त्रको बैठक अगावै टुंगे लगाउने सहमति भएको छ। नेपाल र बंगलादेशबीच विद्युत् व्यापारका लागि प्रस्तावित अन्तरदेशीय प्रसारण लाइनको प्राविधिक र आर्थिक पक्षको अध्ययन गरिने भएको छ। नेपालको जलविद्युत् क्षेत्रमा लगानी प्रबद्र्धनका लागि बंगलादेशको निजी क्षेत्रलाई आकर्षित गर्न आवश्यक पहल गरिनेछ। त्यस्तै नेपाल, बंगलादेश र भारतबीच विद्युत् व्यापार, अन्तरदेशीय प्रसारण लाइन निर्माणलगायत विद्युत् क्षेत्रमा सहकार्यका लागि द्विपक्षीय बैठकमा त्रिपक्षीय संयन्त्र बनाउन आआफ्नोतर्फबाट पहल गरिने भनिएको छ। यसैबीच, प्रधानमन्त्री केपी शर्मा ओलीसँग बंगलादेशको वन, वातावरण, जलवायु परिवर्तन तथा जलस्रोतमन्त्री सैयदा रिजवाना हसनले बिहीबार नै शिष्टाचार भेट गरेका छन्। प्रधानमन्त्री निवास बालुवाटारमा भएको भेटका अवसरमा नेपाल र बंगलादेशबीचको विद्यमान दुईपक्षीय सम्बन्धलाई सुदृढ गर्दै विस्तार गर्ने र ऊर्जालगायत क्षेत्रमा सहकार्य बढाउने विषयमा छलफल भएको छ। भेटका अवसरमा प्रधानमन्त्री ओलीका मुख्य सल्लाहकार विष्णुप्रसाद रिमाल, परराष्ट्र मन्त्रालयका सहसचिव भृगु ढुंगाना, बंगलादेशका लागि नेपाली राजदूत घनश्याम भण्डारी, नेपालका लागि बंगलादेशका राजदूत सलाहुद्दिन नोमन चौधरीलगायत सहभागी थिए।"
बाढी पहिरोको कहर : भौतिक पुनर्स्थापना गर्न २५ अर्ब लाग्ने,"काठमाडौं : गत साताको भीषण वर्षाका कारण क्षति भएका सम्पूर्ण भौतिक संरचनाको स्थायी रूपमा पुनर्निर्माण गर्न करिब २५ अर्ब रुपैयाँ लाग्ने अनुमान गरिएको छ। भौतिक पूर्वाधार तथा यातायात मन्त्रालयको प्रारम्भिक तथ्यांकअनुसार पूर्ण रूपमा क्षति भएका संरचना बनाउन २५ अर्ब रुपैयाँ लाग्ने जानकारी दिएको हो। क्षति भएका सडक तथा पुलतर्फ अस्थायी यातायात चालु गर्न मात्र साढे दुईदेखि तीन अर्ब रुपैयाँ लाग्ने अनुमान छ। असोज ११ र १२ गते आएको अविरल वर्षाका कारण ३४ राजमार्गहरूका ८ सय ५ स्थानमा पहिरो गई सडक अवरुद्ध भएको थियो। अहिले ७ सय ७४ स्थानको पहिरो हटाई २९ वटा राजमार्गमा विभागीय तथा भाडाका यन्त्र उपकरण र जनशक्ति प्रयोग गरी यातायत सुचारु गरिसकिएको बताइएको छ। अझैसम्म पाँच मुख्य राजमार्गका ३१ स्थानमा अवरुद्ध भएको यातायात सञ्चालन गर्न लागिरहेको मन्त्रालयले जनाएको छ। अरनिको राजमार्ग लार्चाकोदारी ५ किमि लिपिङ् पुल र लार्चाको बेलिब्रिज बगाएका कारण यातायात अवरुद्ध लार्चामा ह्युम पाइपपेनस्टक पाइप र लिपिङमा बेलिब्रिज जडान गरी यातायात सञ्चालन गरिनेछ। बीपी राजमार्ग चौकीडाँडाकालढुंगा १८ किलोमिटर (किमि) करिब १२ किमि सडक पूर्णरूपमा बगेका कारण बीचबीचमा सवारीसाधन रोकिएका छन् भने दुवै तर्फबाट पहिरो सफा गर्ने कार्य भइरहेको छ। रोशी खोलाको पानीको बहावलाई मध्यनजर गरी सम्भव भएसम्मका सबै विकल्प प्रयोग गरी अस्थायी रूपमा यातायात सञ्चालन गरिने बताइएको छ। पुष्पलाल (मध्यपहाडी) राजमार्ग दोलालघाटराकथुम ८० किमि यस खण्डका धेरै ठाउँमा पहिरो गई सडकसमेत वासआउट भएको छ। दुवै तर्फबाट पहिरो पन्छाउने काम भइरहेको छ। सडक सफा गरी बर्दिवासबाट बीपी राजमार्ग भएर आउने सवारीसाधनलाई दोलालघाट हुँदै काठमाडौं प्रवेश गराइने बताइएको छ। कान्ति राजपथ घपेलीबगुवा १३ किमि र बागमती पुलको दायाँबायाँ एप्रोच मकवानपुर तथा ललितपुर दुवै तर्फबाट पहिरो सफा गर्ने काम भइरहेको छ। यस्तै, बागमती पुलको एप्रोच छिटोभन्दा छिटो निर्माण गरी सवारीसाधन सुचारु गराइने मन्त्रालयले जनाएको छ। साथै, मेची राजमार्ग रमिते फिदिम ८ किमि, हेवा पुलसहित रमिते डाँडाको पहिरो हटाउने काम भइरहेको छ भने हेँवा खोलामा अस्थायी डाइभर्सन निर्माण गरी यातायात सञ्चालन गरिने भनिएको छ।"
चुनौतीका बीच अवसर पनि छ,"काठमाडौं : अन्नपूर्ण मिडिया नेटवर्कले पहिलोपटक एएमएन डे मनाएको छ। दसैंको घटस्थापनाको शुभ अवसरमा तीनकुनेमा आयोजित समारोहकाबीच एएमएन डे मनाइएको हो। त्यस अवसरमा वर्षभरी काम गर्ने अन्नपूर्णकर्मी तथा कार्यालयमा काम गर्ने कर्मचारीहरूलाई सम्मान गरिएको थियो। समारोहमा वरिष्ठ संस्कृतिविद् तेजेश्वरबाबु ग्वंगःलाई एप्रिसिएसन टु एल्डर्ली कन्ट्रिब्युटर सम्मानबाट सम्मानित गरिएको थियो। अन्नपूर्ण मिडिया नेटवर्कका अध्यक्ष क्याप्टेन रामेवर थापा र महाप्रबन्धक मनोज बस्नेतले सम्मानपत्र, नगद प्रदान गरेका थिए। सम्पादक भट्टराईलाई चेयरमेन एक्सिलेन्स अवार्ड अन्नपूर्ण मिडिया नेटवर्कले चेयरमेन एक्सिलेन्स अवार्डसहित विभिन्न विभागका कर्मचारीहरूलाई सम्मान गरेको छ। अवार्डबाट अन्नपूर्ण एक्सप्रेसका सम्पादक कमलदेव भट्टराई सम्मानित भए। अन्नपूर्ण मिडिया नेटवर्कका अध्यक्ष क्याप्टेन रामेवर थापा र महाप्रबन्धक मनोज बस्नेतले भट्टराईलाई सम्मानपत्र र नगद प्रदान गरे। मिडिया नेटवर्कका विभिन्न सञ्चार माध्यममा उत्कृष्ट काम गर्ने पत्रकारहरू प्रशंसापत्र र नगदसहित सम्मान गरिएको थियो। अन्नपूर्ण पोस्ट् डटकमकी मीनाकुमारी सिंह, अन्नपूर्ण पोस्ट् दैनिकका स्पेसल करेस्पोडेन्ट दिनेश गौतम, अन्नपूर्ण पोस्ट् दैनिकका बुटवल संवाददाता केशरराज क्षेत्री सम्मानित भए। त्यस्तै, अन्नपूर्ण एक्सप्रेसका समाचार संयोजक प्रतीक घिमिरे र रेडियो अन्नपूर्णका भिभोर अधिकारी पनि सम्मानित भए। त्यसैगरी, सेल्स एन्ड मार्केटिङ विभागबाट सिनियर म्यानेजर विनोद कोइराला र सर्कुलेसन विभागका सुपरभाइजर विनोद पुनलाई सम्मान गरिएको थियो। मानव संसाधन तथा प्रशासन विभागका सिनियर एक्जुकेटिभ विकेश शाक्य र कार्यलय सहयोगी जेके देउला सम्मानित भए। सर्वोत्कृट विज्ञापन एजेन्सीलाई सम्मान अन्नपूर्ण मिडिया नेटवर्कले विज्ञापन एजेन्सीहरूलाई पनि एएमएन डे को अवसरमा सम्मान गरेको छ। सम्मानित हुनेमा जोइन मिडिया हाउसका प्रबन्ध निर्देशक राजनबाबु श्रेष्ठ, फ्युचर हब मिडिया मल्टिप्रपोजका प्रबन्ध निर्देशक अशोक घिमिरे, रेन्बो मिडियाका प्रबन्ध निर्देशक देवराज गुरुङ, इम्प्रेसन क्रियटिभ डिजाइनका प्रबन्ध निर्देशक राजु ढुंगेल छन्। त्यस्तै, म्याक्स मिडियाका प्रबन्ध निर्देशक सबिन शाक्य, मिडिया सेन्सका सीईओ शिव न्यौपाने, काइट एड्भरटाइजिङ एजेन्सीका सिनियर म्यानेजर सञ्जीव पोखरेल तथा म्यानेजर तोरन कर्माचार्य, कारोबार मिडियाका सिनियर म्यानेजर सुजन बगाले, आउटरिच नेपालका सिनियर म्यानेजर उमा खनाल तथा म्यानेजर सुजित सिंह सम्मानित भएका छन्। नयाँ सोच र लक्ष्यका साथ संकटकाबीच पनि अन्नपूर्ण मिडिया नेटवर्क अघि बढेको व्यवस्थापन पक्षले जनाएको छ। अन्नपूर्ण मिडिया नेटवर्कमा अन्नपूर्ण पोस्ट् दैनिक, अन्नपूर्ण एक्सप्रेस, अन्नपूर्ण पोस्ट् डटकम, रेडियो अन्नपूर्ण नेपाल र एपीवान टिभी छन्। राम्रै गरिरहेका छौं, राम्रै गर्छौं अन्नपूर्ण मिडिया नेटवर्कका महाप्रबन्धक मनोज बस्नेतले महाभूकम्प, कोरोना महामारी जस्ता विषम परिस्थितिमा पनि अन्नपूर्णकर्मीहरू कम्पनीका लागि अहोरात्र काम गरेको भन्दै धन्यवाद ज्ञापन गरे। उनले भने, सबै कर्मचारीको पक्षमा पनि कम्पनी पनि दृढ भएर उभिन्छ भनेर प्रतिबद्धता व्यक्त गर्दछौं। अन्नपूर्ण मिडिया नेटवर्कलाई विश्व बजारमा फैलाएका छौं। ठूला विदेशी मिडिया हाउससँग पनि सहकार्य गरेका छौं। अन्नपूर्णकर्मीहरूलाई विश्वमञ्च प्रदान गर्छौं। अन्नपूर्ण एक्सप्रेसका सम्पादक कमलदेव भट्टराईले अन्नपूर्ण मिडिया नेटवर्कसँग २ दशकभन्दा बढीको गर्विलो इतिहास रहेको बताए। जसले बजारमा पृथक पहिचान बनाएको उनले उल्लेख गरेका छन्। उनले भने, वर्तमानका चुनौतीहरूलाई सबै मिलेर सामना गर्नुपर्छ। हाम्रो भविष्य पनि उज्यालो छ। अन्नपूर्ण पोस्ट् डटकमका सम्पादक शम्भु कट्टेलले देश र जनताको पक्षमा अन्नपूर्ण मिडिया नेटवर्कका तर्फबाट काम भइरहेको बताए। उनले भने, मिडियाको तर्फबाट राम्रै गरिरहेका छौं, राम्रै गर्छौं। हामी सच्चा छौं, जगत् सच्चा हुन्छ भन्ने मान्यताबाट काम गरिरहेका छौं। अन्नपूर्ण पोस्ट् दैनिकका समाचार सम्पादक नरेन्द्र साउद विभिन्न बाधाकाबीच पनि अन्नपूर्ण पोस्ट्लाई उत्कृष्ट बनाउने काम भइरहेको बताए। हामी अँध्यारो सुरुङभित्र छौं। क्षितिजमा टिलपिल टिलपिल बत्ती बलेको छ। आशा बोकेर त्यसनजिक पुग्न कोसिस गरेका छौं। यसबाट पछाडि हट्ने हामीलाई छुटै छैन। सुरुङभित्रको यात्रा पक्कै पनि कष्टकर हुन्छ, उनले भने, कहिले खुट्टो मर्किएला, कहिले कुहिनो ठोक्किएला, तर, यस्तो स्थितिमा पेट पनि भरिएको छैन। तर, अँध्यारोलाई चिर्दै उज्यालोलाई पछ्याउनुबाहेक हामीसँग विकल्प पनि छैन। रेडियो अन्नपूर्ण नेपालका स्टेसन म्यानेजर शिरोमणि दवाडीले अन्नपूर्णकर्मीले आफ्नो सोचलाई फराकिलो बनाएर कठिन अवस्थामा पनि अहोरात्र काम गरिरहेको बताए। चुनौतीका बीच अवसर पनि छ : रामेश्वर थापा, अध्यक्ष, अन्नपूर्ण मिडिया नेटवर्क २०४६०४७ सालपछि देशमा प्रजातन्त्र स्थापना भयो। त्यसपछि निजीस्तरका सञ्चार गृहहरू स्थापना भए। नेपाली जनताको संवैधानिक अधिकार र मौलिक अधिकार रक्षाका लागि मिडियाहरूले भूमिका खेल्दै आएका छन्। मुलुकमा १० वर्षे जनयुद्धसँगै संक्रमणकाल आयो। जसले हामीलाई नराम्रोसँग प्रभावित बनायो। त्यो पनि इतिहास ताजै छ। कोरोना जस्तो ठूलो महामारीमा पनि अन्नपूर्ण मिडिया नेटवर्कपछि हटेन। सधैं हामी जनतालाई सुसूचित गर्न लागि नै रह्यो। हामीले यसलाई धर्म मानेर कर्म गरिरहेका छौं। अहिले मिडियामा अर्को युग सुरु भएको छ। त्यो भनेको हरेक मोबाइल र ल्याप्टपवालाले आफूलाई मिडिया र मिडियाकर्मी भन्न थालेका छन्। यसले सामाजिक विकृति, वैमनयश्यता, उच्छृङ्खलता बढाएको छ। आफूलाई भाइरल बनाउने नाममा जे पनि गर्ने क्रम बढेको छ। व्यक्तिगत ब्लगहरू मिडियाका रूपमा स्थापित हुँदै गएका छन्। यी चुनौती मिडियाहरूले भोग्नु परेको छ। तर, यसैबीचमा अवसर पनि छ भन्नेर हामीले बिर्सिनु हुँदैन। त्यसैले हामी त्यति बेचैन भइहाल्नु पर्ने पनि अवस्था छैन। अन्नपूर्णकर्मीहरूले गरेको मेहनतको प्रतिफल पाउन सकेका छैनन्। यो कामको फल अवश्य प्राप्त हुन्छ। कठिन तथा बाँच्नै नसक्ने अवस्थाबाट हामी गुज्रिरहेका छौं। तर, हामी कहिले पनि धर्मबाट विमुख भएका छैनौं। गम्भीर अवस्थामा पनि अन्नपूर्ण मिडिया नेटवर्क अताल्लिएको छैन र आउँदा दिनमा देश र जनताको सेवामा शसक्त भएर अघि बढ्छ। कठिन अवस्थालाई सहज बनाउन प्रयत्न गरिरहेका छौं। म मरे पनि मेरो देश बाँचिरहोस् : तेजेश्वरबाबु ग्वंगः, वरिष्ठ संस्कृतिविद् मालश्री धुन गाइन्छ। यो हाम्रो सांस्कृतिक पर्वको धुन हो। मिडियाहरूले कहिलेकाहीँ बजाउँछन्। यसैमा सीमित छ। विजयादशमीको आगमनलाई मालश्री धुनले स्वागत गर्छ। यो धुन दसैंभर मात्रै बजाइन्छ, गाइन्छ। यो हाम्रो सांस्कृतिक संगीत हो। मेरो विचारलाई अन्नपूर्ण मिडिया नेटवर्कले स्थान दिइरहेको छ। यो मेरो होइन राष्ट्रको सम्मान हो भनेर ग्रहण गरेको छु। मसँग भएको विचार, चिन्तन सबै राष्ट्रको सम्पत्ति बन्नुपर्छ। भोलिपर्सी म यो संसारमा नरहुँला तर, म मरे पनि मेरो सोच बाँचिरहोस्, म मरे पनि मेरो देश बाँचिरहोस्। हाम्रो संस्कृति बाँचिरहोस्, मेरो देशले हाम्रो संस्कृतिलाई बचाइ राखोस्। हरेक मिडियाले कला, संस्कृति, रीतिथितिलाई संरक्षण गर्नुपर्छ। संस्कृतिको उजागर गर्ने कर्तव्य र जिम्मेवारी पनि मिडियाको हो। यो काममा अन्नपूर्ण मिडिया नेटवर्क कटिबद्ध भएर लागिरहेको छ। अन्नपूर्ण मिडिया नेटवर्कका अध्यक्ष रामेश्वर थापाको सिर्जनशीलता र क्वालिटीको म उच्च प्रशंसा गर्छु।"
सोह्र श्राद्धमै मुस्ताङ भित्रिए साढे २० हजार पर्यटक,"जोमसोम : सोह्र श्राद्ध तिथिको १५ दिनमा कुल २० हजार ४ सय ४६ पर्यटक मुस्ताङ भित्रिएका छन्। जिल्ला प्रहरी कार्यालय मुस्ताङका अनुसार सोह्र श्राद्ध तिथिअन्तर्गत असोज २ गतेदेखि असोज १६ गते साँझसम्ममा बेनीजोमसोम सडकमार्ग हुँदै आन्तरिक तथा बाह्य गरी उक्त संख्यामा पर्यटक मुस्ताङ भित्रिएका हुन्। बर्सेनि चैते दसैं औंसी र बडादसैँ औंसी तिथिमा हजारौं श्रद्धालु भक्तजन पितृ उद्धारका लागि श्राद्ध, तपर्ण र पिण्डदान गर्न मुस्ताङको बारागुङ मुक्तिक्षेत्र४ कागबेनीमा आउने गर्छन्। मुस्ताङको कागबेनी दिवंगत पितृ उद्धार गर्नका लागि निकै महत्त्वपूर्ण धार्मिकस्थलको रूपमा लिने गरिन्छ। राष्ट्रिय गौरवको बेनीजोमसोम सडकमार्गअन्तर्गत प्रहरी चौकी घाँसाले संकलन गरेको पर्यटक तथ्यांकअनुसार सोह्र श्राद्ध तिथिको १५ दिनको अवधिमा आन्तरिक तथा बाह्य गरी कुल २० हजार ४ सय ४६ पर्यटक मुस्ताङ भित्रिएको जिल्ला प्रहरी कार्यालयका निमित्त कार्यालय प्रमुख एवं प्रहरी निरीक्षक गणेश सुवेदीले जानकारी दिए। यसमा आन्तरिक पर्यटक १४ हजार ८ सय ५० र सार्क तथा अन्य राष्ट्रको ५ हजार ५ सय ९६ पर्यटक मुस्ताङ भित्रिएको प्रहरी निरीक्षक सुवेदीले बताए। उनका अनुसार सोह्र श्राद्ध तिथि सुरु भएदेखि औंसी तिथिसम्म आन्तरिक पर्यटक ९ हजार २ सय ६५ पुरुष र ५ हजार ५ सय ८५ महिला पर्यटक मुस्ताङ भित्रिएका हुन्। यस्तै, सार्क राष्ट्रका ५ हजार २ सय ३६ र अन्य राष्ट्रका २ सय ७० जनाले सोह्र श्राद्ध अवधिमा मुस्ताङको भ्रमण गरे। विगतको चैतेदसैं र बडादसैंको सोह्र श्राद्ध तिथि अवधिभर करिब १० हजारभन्दा बढी सवारीसाधन मुस्ताङ भित्रिने गर्थे। यसवर्ष अविरल वर्षाले सडक अवरुद्ध हुने र सवारी यात्रा गर्दा जोखिम हुने सम्भावना रहेका न्यून संख्यामा सवारीसाधन मुस्ताङ भित्रिएका हुन्। चालु वर्षको बडादसैं सोह्र श्राद्ध तिथिको १५ दिनको फेरोमा कुल ४ हजार ४४ सवारीसाधन मुस्ताङ भित्रिएको प्रहरी चौकी घाँसाको इन्ट्रीमा उल्लेख छ। यसवर्ष बर्खेदसैं तथा सोह्र श्राद्ध तिथि परेकाले विगतको तुलनामा आंशिक रूपमा कम पर्यटक मुस्ताङ भित्रिएको अनुमान गरिएको छ। सोह्र श्राद्धअन्तर्गत औंसी तिथि नजिकिँदै गर्दा अविरल वर्षाका कारण बाढी पहिरो र नदी कटानले ठाउँठाउँमा सडक अवरुद्ध हुँदा यस वर्ष कम पर्यटक मुस्ताङ भित्रिएका हुन्। वर्र्षाले देशका कतिपय स्थानमा मानवीय तथा भौतिक क्षति भएकाले पनि यस वर्ष विगतको भन्दा कम धार्मिक पर्यटक मुस्ताङ भित्रिएको होटल मेजस्टीका प्रोपाइटर निशान तुलाचनले उल्लेख गरे। बडादसैंअघिको सोह्र श्राद्ध तिथिमा मुस्ताङमा पर्यटक थेगी नसक्नु हुन्थ्यो, होटलहरू सबै भरिभराउ हुन्थे, प्रोपाइटर तुलाचनले भने, यसवर्ष बर्खेदसैं पयो, जताततै निरन्तरको वर्षाले सडक अवरुद्ध हुँदा पर्यटक केही कम आएका हुन्। यस वर्ष औंसीको अघिल्लो दिन मंगलबार ४ हजार ७ सय २० पर्यटक मुस्ताङ भित्रिएकोमा औंसी तिथिको दिन बुधबार घटेर ८ सय ४९ जनामा सीमित भएको प्रहरीको तथ्यांकले देखाउँछ। मंगलबार र बुधबार बिहान कागबेनी तीर्थ गर्न आउने श्रद्धालु भक्तजनको घुइँचो रहेको थियो। त्यहाँ तीर्थालु सवार सवारीसाधनको पार्किङले कागबेनी कागबेनी खेलमैदान ढाकिएको थियो। परापूर्वकालमा काग भुसेण्डे ऋषिले मनाङको तिलिचोमा तपस्या गरी कागखोलामा आएर स्नान गरी पितृहरूको नाममा तर्पण र पिण्ड दिएको हुनाले कागबेनीधाममा पितृ उद्धारका लागि श्राद्ध, तर्पण, पिण्ड आदि दिने चलनको सुरुआत भएको हिन्दु शास्त्रमा उल्लेख छ। परापूर्वकालमा कागबेनीधाम आसपास ठूलो सरोवर थियो। त्यही सरोवरमा एकदिन दुईवटा कागहरू कुण्डमा खसेर मरे। कुण्डमा खसेर मरेका दुईवटा कागहरू तत्काल चमत्कारिक रूपमा हंसको रूपमा हाँस भई प्रकट भएकाले कागबेनीधामलाई हंस तीर्थसमेत भन्ने गरिएको छ। भगवान्को दैवी शक्ति प्रकट भएकाले यस स्थानमा आएर पितृको नाममा श्राद्ध, पिण्ड र तर्पण दिनाले पितृ उद्धार हुने धार्मिक किवंदन्ती रहेको पर्वतकी भक्तजन यशोदा आचार्यले बताइन्। ठूला नदीको संगमस्थललाई बेनी भनिन्छ। कागबाट हंस रूप धारण गरेकाले यस स्थानलाई कागबेनी भनिएको हो। कागबेनीमा पितृको नाममा श्राद्ध तथा पिण्ड दिनाले मोक्ष प्राप्ति हुने र पितृ उद्धार हुने हिन्दु शास्त्रहरूमा उल्लेख छ। कागबेनी धाममा श्राद्ध गर्न आउने तीर्थालुहरू पितृ उद्धारका विभिन्न कर्म गरेपछि मात्र मुक्तिनाथ दर्शन गर्न जाने चलन छ।"
बैतडी मालपोतका हाकिम कार्यकक्षमै घूस लिन्छन्,"बैतडी : दर्ता गर्न छुट भएका जग्गा दर्ता गर्ने प्रक्रियामा बैतडीका मालपोत कार्यालय प्रमुख अशोक सार्कीले घूस लिने गरेको पाइएको छ। सेवाग्राहीबाट कार्यकक्षमै घूस लिएपछि यसबारे बुझ्दा कार्यालय प्रमुख सार्कीले मिटिङ भत्ताबापत रकम लिएको बताए। यो रूपैयाँ मिटिङबापत लिएको हो, उनले छोटो जवाफ दिए। यसअघि पनि पटकपटक पैसा लिएका सार्कीले बुधबार पनि काम गरेबापत १० हजार रुपैयाँ घूस रकम लिएको सेवाग्राही विष्ट बताउँछन्। विष्टबाट यसअघि पनि फाइल दर्ता गर्नेदेखि लालपुर्जामा जग्गा दर्ता गर्ने प्रक्रियासम्म आइपुग्दा करिब ५१ हजारभन्दा बढी रकम लिएको सेवाग्राही विष्ट बताउँछन्। आफूमार्फत नगद ५१ हजार रूपैयाँ लगेको र यीमध्ये ३६ हजार २ सय रूपैयाँ लिएको अडियो तथा भिडियो प्रमाणहरू सुरक्षित रहेको नरबहादुर विष्ट बताउँछन्। सुरुमा कार्यालयमा फाइल दर्ता गर्दा सूचना जारी गर्न भन्दै ५ हजार, त्यसपछि फिल्ड सर्जिमिनका बखत फिल्ड भत्ता भन्दै १० हजार, त्यसपछि ६ हजार २ सय, त्यसपछि कार्यालयमा मिलाउनुपर्ने भन्दै २० हजार र अन्तिममा काम गरिदिएबापत १० हजार रुपैयाँ कार्यालयमै लिएको विष्टको भनाइ छ। २० हजार रूपैयाँ बजारमै भेटेर लिएको भिडियोसमेत सुरक्षित राखेका छन्। कार्यालय प्रमुख सार्कीले पैसा बिना काम नहुने भन्न थालेपछि बेलाबेला पैसा लिएको प्रमाणहरू राखेको उनी बताउँछन्। म गरिब किसान हो, मसँग धेरै पैसा छैन भनेको हुँ, पैसाबिना काम नहुने भन्न थाले, त्यसपछि मैले पनि पैसा लगेको प्रमाणहरू राखेको हुँ, विष्ट भन्छन्। मालपोत कार्यालयमा पैसाबिना काम नहुने नजिर नै बसेकाले यसको पर्दाफास हुनुपर्ने विष्ट बताउँछन्। आफू प्रक्रियागत तवरले कागजात पेस गर्दा पनि कार्यालय प्रमुख सार्कीले पैसा नदिएपछि काम नहुने भन्न थालेपछि बाध्य भएर उक्त रकम दिएको विष्टले बताए। जग्गा छुट दर्ताको काममा कुनै त्रुटि नभए पनि कार्यालय प्रमुख सार्कीले पैसा दिनैपर्ने भनेपछि कसैलाई जानकारी नगरी गोप्य प्रमाणहरू संकलनका लागि यो भिडियो बनाएको बताएका छन्। मालपोत नियमावली, २०३६ को नियम ४ (क) मा दर्ता गर्नसम्म छुट भएका जग्गा दर्ता गर्नुपर्ने व्यवस्था छ। उक्त नियममा नापनक्सा भएको तर दर्ता गर्नमात्रै छुट भएको जग्गा दर्ता गर्न पाउने व्यवस्था छ। सरकारले त्यसका लागि दुई वर्षको समयावधि दिएको छ। सोहीबमोजिम बैतडीमा पनि धेरै सेवाग्राहीले छुट जग्गा दर्ता लालपुर्जामा दर्ता गर्ने कामका लागि मालपोत कार्यालय धाइरहेका छन्।"
दसैंका लागि वीरगन्जमा खुल्यो सस्तो बजार,"वीरगन्ज : दसैं पर्वलाई लक्षित गरेर वीरगन्जमा सस्तो बजार सञ्चालनमा ल्याइएको छ। उद्योग विभाग पर्सा, घरेलु तथा साना उद्योग कार्यालय वीरगन्ज र वीरगन्ज उद्योग वाणिज्य संघको सयुँक्त आयोजनामा आदर्शनगरस्थित टिवडेवाल धर्मशालामा बिहीबारदेखि सस्तो बजार सञ्चालनमा ल्याइएको हो। बिहीबार पर्साका सहायक प्रमुख जिल्ला अधिकारी सानुबाबु अधिकारीले सस्तो बजारको उद्घाटन गरे। असोज २४ गते फूलपातिका दिनसम्म लाग्ने सस्तो बजारमा खाद्यान्न, लुगाकपडा, किराना, हस्तकलाबाट निर्मित सामग्रीलगायतका सामानका विभिन्न २२ वटा स्टलहरू राखिएको उद्योग वाणिज्य संघका उपाध्यक्ष माधव राजपालले जानकारी दिए। हरेक दिन बिहान ११ देखि साँझ ६ बजेसम्म बजार खुल्ने संघका अध्यक्ष अनिलकुमार अग्रवालले जानकारी दिए। अध्यक्ष अग्रवालले फूलपातीका दिनसम्म ग्राहकबाट सकारात्मक प्रतिक्रिया आएको खण्डमा सस्तो बजारलाई तिहार र छठसम्म पनि निरन्तरता दिन सकिने बताए। कार्यक्रममा उद्योग विभाग मधेस प्रदेशकी निमित्त महानिर्देशक रिमा साह, वीरगन्ज उद्योग वाणिज्य संघका बरिष्ठ उपाध्यक्ष हरि गौतम, उपाध्यक्ष मनोज दास, महासचिव आशिष लाठलगायतको उपस्थिति थियो।"
जो छन् प्रधानन्यायाधीशको रोलक्रममा,"काठमाडौं : न्यायपालिकाको सर्वोच्च निकाय हो सर्वाेच्च अदालत। जसको नेतृत्व बहन गर्ने जिम्मेवारी वकालति पृष्ठभूमिबाट आएका न्यायाधीशहरूको काँधमा आएको छ। अभिलेख अदालतका रूपमा रहेको सर्वोच्च अदालतको इतिहासमै यस्तो चरण आएको छ, दशकौंसम्म न्यायको पक्षमा बहसपैरवी गरेकाहरूले झन्डै एक दशक अवधि नेतृत्व गर्ने छन्। विगतमा सर्वोच्च अदालतमा जिल्ला र उच्च (पुनरावेदन)अदालतमा न्याय सम्पादनमा लामो समय बिताएका न्यायाधीशहरूको बाहुल्यता थियो। कानुन व्यवसायीको पृष्ठभूमिबाट उच्च अदालतमा प्रवेश गर्न सफल एक न्यायाधीशले मुलुकको न्यायालयका लागि आगामी दिनहरू ऐतिहासिक हुने बताए। सर्वोच्च अदालतमा हुन लागेको यो प्याराडाइम सिफ्ट हो, ती न्यायाधीशले खुसी व्यक्त गर्दै भने, संघीय लोकतान्त्रिक गणतन्त्रात्मक शासन व्यवस्थामा न्यायालय कसरी अघि बढ्नुपर्छ ? त्यो मार्गदर्शन गर्नुपर्ने अभिभारा आएको छ। कार्यक्षमता, विज्ञता, दक्षता, न्याय सम्पादन आदिका आधारमा मूल्यांकन हुनुपर्छ। कुन पृष्ठभूमिबाट आएको हो भन्ने गौण विषय हो। सर्वोच्च अदालतको इतिहास हेर्दा लामो अवधि क्याडर जजले प्रधानन्यायाधीशको नेतृत्व गर्दै आएका छन्। तर, अब फिरादपत्र, प्रत्युत्तर पत्र, पुनरावेदन पत्र, बहस नोट लेखेको पृष्ठभूमि भएका व्यक्तिहरू नेतृत्वमा पुग्दा न्यायिक इतिहासमा नयाँ खाका कोरिने उच्च अदालतका न्यायाधीशहरू र वरिष्ठ अधिवक्ताहरूको अपेक्षा छ। मुलुकको स्वतन्त्र न्यायपालिकाको स्थापना भएको ७३ वर्ष भइसकेको छ। प्रधान न्यायालय (पछि सर्वोच्च अदालत)को स्थापना २००७ सालबाट भएको मानिन्छ। यो अवधिका अधिकांश प्रधानन्यायाधीहरूमा जिल्ला अदालतमा समेत न्याय सम्पादन गरेको अनुभव थियो। प्रधानन्यायाधीश विश्वम्भर श्रेष्ठ सेवा निवृत्त भएसँगै जिल्लामा न्याय सम्पादन गरेका न्यायाधीशविहीन अवस्थामा सर्वोच्च अदालत पुगेको छ। क्याडर जज हुँदै प्रधानन्यायाधीश भएका श्रेष्ठ सेवा निवृत्त हुँदै छन्। उनी ६५ वर्षे उमेर हदका कारण असोज १९ गतेदेखि सेवा निवृत्त हुँदै छन्। प्रधानन्यायाधीशको नियुक्ति : कति सहज, कति असहज ? मुलुकमा प्रधानन्यायाधीशलाई राज्यको तेस्रो अंगको प्रमुख भनिन्छ। कानुन व्यवसायीको पृष्ठभूमिबाट प्रधानन्यायाधीश हुन सफल अनुपराज शर्मालाई न्यायाधीश हुन पटकपटक आग्रह गरिएको थियो। तत्कालीन प्रधानन्यायाधीश धनेन्द्रबहादुर सिंहले त्यो बेलाको क्षेत्रीय अदालतमा नियुक्त हुन निकै जोडबल गरेका थिए। तर, वकालती पेसामा जमेका शर्माले अस्वीकार गरे। उनलाई पछि मोहनप्रसाद शर्माको पालामा सर्वोच्च अदालतमै न्यायाधीशको नियुक्तिका लागि आग्रह गरिएको थियो। पछिल्लोपटक अस्थायी न्यायाधीशमा नियुक्त नहुने भन्दै आफूले अस्वीकार गरेको शर्मा बताउँछन्। तेस्रोपटक तत्कालीन प्रधानन्यायाधीश केशवप्रसाद उपाध्यायले न्यायाधीशमा नियुक्तिको प्रस्ताव गरे पनि नाइनास्ति नगरेको उनको भनाइ छ। खासगरी वाणिज्य, कर र कम्पनी कानुनको क्षेत्रमा कुनै बेला शर्माको एकछत्र राज रहेको उनका समवयीहरू बताउँछन्। ३१ वर्षसम्म वकालत गरेका शर्माले न्यायाधीश भएर केही योगदान गर्न सकिन्छ कि भन्ने उद्देश्यले आफूले नियुक्ति लिएको बताउँछन्। शर्मालाई झैं सहज भएन, सुशीला कार्की र हरिकृष्ण कार्कीलाई। प्रधानन्यायाधीशमा नियुक्त हुन केही महिना पर्खनु पर्यो। कतिपय क्याडर जजहरू आफ्नो भाग खोस्न आए झैं व्यवहार गरेको तितो अनुभूति उनीहरूको छ। उमेर हदका कारण कल्याण श्रेष्ठले प्रधान यायाधीशको पदबाट सेवा निवृत्त भएपछि काँधमा जिम्मेवारी आयो, कानुन व्यवसायीको पृष्ठभूमिकी वरिष्ठतम न्यायाधीश कार्कीको। झन्डै तीन महिना (२०७२ चैत ३० देखि २०७३ असार २५) गतेसम्म ) कायममुकायम प्रधानन्यायाधीश थिइन्। त्यो बेला प्रधानन्यायाधीशमा उनको नियुक्ति रोक्ने हरसम्भव प्रयास भएको उनले आत्मकथामा उल्लेख गरेकी छिन्। ती सबै प्रयास असफल भए तर स्वभाविक रूपमा हुनुपर्ने मेरो नियुक्ति तीन महिना लम्बियो, आत्मकथामा उनले लेखेकी छिन्, मेरो नियुक्ति रोक्न संसद् र सरकार रंगमञ्चमा परिणत भयो। जहाँ अनेक नाटकहरू मञ्चन भए। त्यो नाटकको सुरुवात भयो, संवैधानिक परिषद्को बैठकबाट। नेपालको संविधानले प्रधानन्यायाधीशको नियुक्ति संवैधानिक परिषद्को सिफारिसमा राष्ट्रपतिबाट हुने व्यवस्था गरेको छ। संविधानको धारा २८४ (२) मा प्रधानमन्त्रीको अध्यक्षतामा ६ सदस्यीय संवैधानिक परिषद् गठन हुने व्यवस्था छ। उनले लेखेकी छिन्, केही राजनीतिक दलका नेताहरूले प्रधानन्यायाधीशको पदलाई बन्धक बनाएर राख्दा पनि मैले आफ्नो नियुक्ति प्रक्रिया छिटै टुंग्याइ दिन भनेर कसैलाई गुहारिन्। शक्ति केन्द्रहरू धाइन्। आफ्नो भाग्यलाई सराप्दै आँसु झार्दै पनि हिँडिन्। आफूलाई प्रधानन्यायाधीश नबनाउन राजनीतिक दल समर्थित केही कानुन व्यवसायी, प्रधानन्यायाधीश हुन इच्छुकहरूले पाँचतारे होटलमा बैठक र छलफल गर्ने गरेको उनले जनाएकी छिन्। अन्तत: २०७३ असार २७ गते प्रधानन्यायाधीशको पद तथा गोपनियताको शपथ ग्रहण गरेकी थिइन्। आतंकित हुनुपर्दैन प्रधानन्यायाधीशको रोलक्रममा रहनु आफैंमा चुनौतीपूर्ण लाग्छ। यहीं चुनौतीपूर्ण जिम्मेवारीका लागि पहिलो प्रधानन्यायाधीश हरिप्रसाद प्रधानलाई नेपाल झिकाइएको थियो। उनको पृष्ठभूमि पनि वकालती रहेको बताइन्छ। वकालति पृष्ठभूमिबाट सर्वोच्च अदालतमा प्रवेश गरेका अनुपराज शर्मा, सुशीला कार्की र हरिकृष्ण श्रेष्ठ प्रधानन्यायाधीश भएर सेवा निवृत्त भइसकेका छन्। सर्वोच्च अदालतका पूर्वन्यायाधीश बलराम केसी पूर्वप्रधानन्यायाधीश शर्माको छोटो अवधिमा उल्लेखनीय कार्य भएको बताउँछन्। पूर्वन्यायाधीश केसी भन्छन्, भविष्यमा प्रधानन्यायाधीश हुनेहरूमा मेरो कुनै टिप्पणी छैन। कानुन व्यवसायीबाट नियुक्ति भएकाहरू प्रधानन्यायाधीश हुँदैमा आतंकित हुनुपर्दैन। ३३ औं प्रधानन्यायाधीश हुँदै छन्, प्रकाशमान सिंह राउत। संसदीय सुनुवाइबाट अनुमोदित राउतलाई राष्ट्रपति रामचन्द्र पौडेलले आगामी साता प्रधानन्यायाधीशको शपथ ग्रहण गराउने तयारी छ। राष्ट्रपति पौडेलका कानुनी सल्लाहकार बाबुराम कुँवरका अनुसार, सोमबारसम्ममा शपथ ग्रहण कार्यक्रम गर्ने तयारी रहेको छ। २०७३ साउन १७ गते सर्वोच्च अदालतमा न्यायाधीश नियुक्त राउत र सपना प्रधान मल्ल प्रधान न्यायाधीशको रोलक्रममा एक पछि अर्को छन्। लामो समय इजलासमा उँभिएर बहसपैरवी गरेकाहरू न्यायालयको सबैभन्दा माथिल्लो तहमा पुग्दै छन्। वरीयताक्रमका साथै अवधि, उमेर र समय परिस्थितिले साथ दिएमा कानुन व्यवसायको पृष्ठभूमिबाट सर्वोच्चमा सिफारिस भएकाहरू नै लामो समय प्रधानन्यायाधीश हुने छन्। नेपालमा मात्र होइन अमेरिका र भारतमा पनि वकालति पृष्ठभूमि भएका व्यक्तिहरूले उल्लेखनीय न्याय सम्पादन गरेका दृष्टान्त छन्। अमेरिकामा १८ औं शताब्दीमा प्रधानन्यायाधीश बनेका जोन मार्सलको फैसला आजको दिनसम्म पनि विश्वमा चर्चित रहेको पूर्वप्रधानन्यायाधीशहरू बताउँछन्। उनको कानुनी पृष्ठभूमि थिएन। ल डिग्री पनि थिएन। ६ हप्ता कानुनको तालिम लिएका थिए। उनको पृष्ठभूमि परराष्ट्रमन्त्रीको थियो। उनले नै संविधानसँग बाझिने गरि कानुन बन्न हुँदैन भन्ने अवधारणा विश्वमा सुरुवात गरेका थिए। त्यस्तै भारतमा नब्बेको दशकम कानुन व्यवसायीको पृष्ठभूमिका जेएस बर्मा प्रधानन्यायाधीश भएका थिए। उनले संविधानमा आधारभूत संरचना हुन्छ। संविधान संशोधन गर्दा आधारभूत संरचनालाई संशोधन गर्न पाइँदैन भनेर विश्वमा पहिलोपटक संविधानका आधारभूत संरचनाहरू संशोधन गर्न नपाउने विश्वमै पहिलो संविधानको व्याख्या गरे। जो रोलक्रममा रहे, प्रधानन्यायाधीश भएनन् प्रधानन्यायाधीशको रोलक्रममा थिए, दीपकराज जोशी। तर, कायममुकायम प्रधानन्यायाधीश मात्रै भएर जोशी सर्वोच्च अदालतबाट बिदा हुनुपर्यो। जोशीलाई संवैधानिक परिषद्ले प्रस्तावित प्रधानन्यायाधीशका रूपमा ०७५ जेठ २९ गते सिफारिस गरेको थियो। तर, ०७५ साउन १८ मा संसदीय सुनुवाइ समितिले अस्वीकृत गर्यो। नेपालको संवैधानिक इतिहासमा यस खालको घटना पहिलो हो। जोशीले पाँच महिना सर्वोच्चमा न्यायाधीशका रूपमा न्यायनिरुपण गरेका थिए। कानुन व्यवसायीको पृष्ठभूमिका जोशी झन्डै ७ वर्ष तत्कालीन उच्च अदालतमा मुख्य न्यायाधीशका रूपमा काम गरेका थिए। झन्डै २० वर्ष न्यायाधीशका रूपमा काम गरेका थिए। उनले कानुनमा स्नातक र राजनीति शास्त्रमा स्नातकोत्तर गरेका थिए। अमेरिकाभारतमा कसरी चयन हुन्छन्, प्रधानन्यायाधीश ? अमेरिकामा राष्ट्रपतिले विज्ञ व्यक्तिलाई प्रधानन्यायाधीशमा सोझैं नियुक्त गर्ने परम्परा रहेको छ। अन्तर्राष्ट्रिय कानुनका विज्ञसमेत रहेका सर्वोच्चका पूर्वन्यायाधीश बलराम केसी भन्छन्, अमेरिकामा वरिष्ठतम भन्ने हुँदैन। बाहिरबाट प्रत्यक्ष नियुक्ति गरिन्छ। अमेरिकी संविधानमा सर्वोच्च अदालतका न्यायाधीशको योग्यता उल्लेख छैन। राष्ट्रपतिले ह्वाइट हाउसको कानुनसम्बन्धी काउन्सेलरको सल्लाहअनुसार नियुक्ति गर्छन्। काउन्सेलरले अमेरिका भरिका कानुन व्यावसायी र अन्य कानुनका विज्ञहरूको सूची राष्ट्रपतिलाई दिन्छ। राष्ट्रपतिले छनौट गर्दैगर्दै तीन अथवा पाँचमा राष्ट्रपति स्वयंले छनौट भई आएको उत्कृष्टहरूसँग अन्तर्वार्ता लिन्छन्। राष्ट्रपतिलाई जो ठीक लाग्छ, उनैलाई संसदीय सुनुवाइमा पठाउँछन्। अनुमोदन भएमा सिधै प्रधानन्यायाधीशमा नियुक्त हुन्छन्। सर्वोच्चका पूर्वन्यायाधीश केसी भन्छन्, अमेरिकामा प्रधानन्यायाधीशमा नियुक्त भएपछि आजीवन प्रधानन्यायाधीश भइरहन्छन्। प्रधानन्यायाधीशलाई हटाउनु परेमा महाभियोग लगाउन सकिन्छ। अमेरिकामा राष्ट्रपतिले आफ्नै दलको विज्ञलाई सिफारिस गर्ने प्रचलन रहेको छ। तर, नियुक्ति भइसकेपछि तटस्थ हुन्छन्। नियुक्त गरेका राष्ट्रपतिले आफूसँग सम्बन्धित वा आफू निकट व्यक्तिका मुद्दा जिताउन दबाब दिने लगायतका कार्यहरू सुनिँदैन, केसीले भने। त्यस्तै भारतमा पनि नेपालकै न्यायपरिषद् झैं ६ सदस्यीय कलेजियम छ। त्यसले न्यायाधीश नियुक्ति गर्न राष्ट्रपति समक्ष पठाउँछ। भारतमा नेपालमा झैं संसदीय सुनुवाइ छैन। भारतमा अमेरिकामा जस्तो प्रधानन्यायाधीश बाहिरबाट नियुक्ति हुँदैन। सर्वोच्च अदालतमा हाई कोर्टका वरिष्ठतम् न्यायाधीश लगिन्छ वा सर्वोच्चमा वकालत गर्दै समाजमा उत्कृष्ट भनी नाम कमाएका व्यक्ति मात्र सर्वोच्चमा नियुक्ति गरिन्छ। सर्वोच्च अदालतमा प्रवेश गर्दा जो वरिष्ठत छ, नेपालकै जस्तो उसैलाई प्रधानन्यायाधीशको रोलक्रमअनुसार प्रधानन्यायाधीशमा नियुक्ति गरिन्छ। भारतमा सर्वोच्चका साथै हाइकोर्टको न्यायाधीशलाई पनि महाभियोगबाट मात्र बर्खास्त गरिन्छ। ६ सदस्यीय कलेजियमले नियुक्तिको सिफारिस मात्र गर्छ। हटाउन पाउँदैन। यी हुन् प्रधानन्यायाधीशको रोलक्रममा १ प्रकाशमान सिंह राउत जन्म : २०१७ चैत १८, उदयपुरशैक्षिक योग्यता : डीएलन्यायाधीश नियुक्ति : २०७३ साउन १७प्रधानन्यायाधीशमा कार्यावधि : झन्डै १८ महिना (०८१ असोज २० देखि ०८२ चैत १७ सम्म)पृष्ठभूमि :२०३९ सालदेखि कानुन व्यवसायीको रुपमा इजलासमा प्रवेश गरे। झन्डै ३३ वर्ष अर्थात् २०७२ सालम्म वकालति पेसालाई निरन्तरता दिए। अधिवक्ता र वरिष्ठ अधिवक्ताका रूपमा सर्वोच्च अदालतमा बहसपैरवी गरे। देवानी, फौजदारी, संवैधानिक मुद्दा एवं रिटमा उनको विशेष दख्खल छ। यसबाहेक विभिन्न निजी एवं सार्वजनिक संस्थाहरूमा कानुनी सल्लाहकारका रूपमा पनि काम गरेको अनुभव छ। नेपाल बार एसोसिएसनको संवैधानिक समितिको संयोजकका रूपमा काम गरे। उनी सर्वोच्च अदालत, बार एसोसिएसनको अध्यक्षसमेत भएका थिए २ सपना प्रधान मल्ल जन्म : २०२० कात्तिक २९, काठमाडौं शैक्षिक योग्यता : एमसीएल, एमपीएन्यायाधीश नियुक्ति : २०७३ साउन १७प्रधानन्यायाधीशमा कार्यावधि : झन्डै साढे तीन वर्ष (२०८२ चैत १८ देखि २०८५ कात्तिक ३० सम्म) पृष्ठभूमि : प्रधान पनि कानुन व्यवसायप्को पृष्ठभूमि भएकी न्यायाधीश हुन्। २०४३ सालदेखि २०६८ सालसम्म इजलासमा बहस पैरवी गरिन्। झन्डै २५ वर्ष उनले बहसपैरवी गरेको अनुभव छ। ३ वर्ष नेपाल ल क्याम्पसमा लेक्चरर भइन्। २०६५ वैशाखदेखि २०६९ वैशाखसम्म अर्थात् चार वर्ष संविधानसभा सदस्य भइन्। तीन वर्ष संयुक्त राष्ट संघ, यातनाविरुद्ध समितिमा विज्ञ सदस्य भइन्। ०७९ फागुनमा वरिष्ठ अधिवक्ताको उपाधि पाइन्। ०७३ साउन १७ गते सर्वोच्च अदालतमा न्यायाधीशमा नियुक्त भएकी थिइन्। नेपाल ल क्याम्पसबाट बीएल, दिल्ली युनिभर्सिटीबाट एमसीएल,हावर्ड युनिभर्सिटिबाट (एमसीएमपीए) गरेकी छिन्। प्रधान न्यायाधीश नियुक्त भए दोस्रो महिला प्रधानन्यायाधीश हुनेछिन्। लैंगिक समानता लगायतका विविध विषयमा दख्खल छ। ३ कुमार रेग्मीजन्म : २०२३ भदौ २२शैक्षिक योग्यता : एलएलएम न्यायाधीशमा नियुक्ति : २०७६ वैशाख ६प्रधानन्यायाधीशमा कार्यावधि : करिब तीन वर्ष (२०८५ कात्तिक १० देखि २०८८ भदौ २१ सम्म) पृष्ठभूमि :कानुन व्यवसायीको पृष्ठभूमिबाट सर्वोच्च अदालतमा न्यायाधीशमा रेग्मी सिफारिस भएका हुन्। रेग्मी संवैधानिक कानुन व्यवसायि मञ्चका पूर्वअध्यक्ष हुन्। सर्वोच्च अदालतमा वरिष्ठ अधिवक्ताका रूपमा लामो समय बहस पैरवी गरेको अनुभव छ। २०७६ वैशाख ६ गते सर्वोच्च अदालतमा न्यायाधीशका रूपमा प्रवेश गरेका हुन्। ४ हरिप्रसाद फुयाँलजन्म : ०२७ असोज २०, मोरङशैक्षिक योग्यता : एलएलएमन्यायाधीश नियुक्ति : ०७६ वैशाख ६प्रधानन्यायाधीशमा कार्यावधि : चार वर्ष (०८८ भदौ २२ देखि ०९२ असोज १९ सम्म) पृष्ठभूमि :सर्वोच्च अदालतमा ०५० सालदेखि बहस पैरवी गरेका थिए। संयुक्त राष्ट्रसंघीय मानव अधिकार उच्चायुक्तको नेपालस्थित कार्यालय (ओएचसीएचआर) मा काम गरेको अनुभव छ। केही समय टेलिभिजनमा बहस कार्यक्रम सञ्चालन समेत गरेका थिए। ०७३ वैशाख ६ गते महान्यायाधिवक्ता भएका थिए। ०७६ वैशाख ६ गते सर्वोच्च अदालतमा न्यायाधीशमा नियुक्त भएका थिए। फुयाँलको मानव अधिकार तथा मानवीय कानुनको मामिलामा दख्खल छ। नेपाल ल क्याम्पसबाट बीएल, द नेसनल ल स्कुल अफ इन्डिया युनिभर्सिटिबाट एलएलएम, द युनिभर्सिटी अफ एसेक्स, बेलायतबाट एलएलएम गरेका छन्। न्यायाधीश फुयाँलका विभिन्न पुस्तक प्रकाशित छन्। ५ नहकुल सुवेदी जन्म : ०२८ असार ८, म्याग्दी शिक्षा : एलएलएम न्यायाधीश नियुक्ति : ०७८ वैशाख ६प्रधानन्यायाधीशमा कार्यावधि : झन्डै ९ महिना (०९२ असोज २० देखि ०९३ असार ७ सम्म) पृष्ठभूमि : ०५२ मंसिर २४ गते न्याय सेवामा प्रवेश गरेका हुन्। ०७४ साल असार २२ गते उनी सर्वोच्च अदालतको पहिलो मुख्य रजिस्ट्रार भएका थिए। त्यस्तै ०७४ पुस २० गते उच्च अदालतको मुख्य न्यायाधीशमा नियुक्त भएका थिए। उच्च अदालत सुर्खेतमा मुख्य न्यायाधीशका रूपमा कार्यरत रहँदा उनलाई सर्वोच्चमा न्यायाधीश नियुक्त गरिएको थियो। समय र परिस्थितिले साथ दिएमा सुवेदी ०९२ सालमा प्रधानन्यायाधीश बन्नेछन्। ६ टेकप्रसाद ढुंगानाजन्म : ०२८ पुस ६ ,स्याङजाशैक्षिक योग्यता : एलएलएम, एमपीएन्यायाधीश नियुक्ति :प्रधानन्यायाधीशमा कार्यावधि : ६ महिना (०९३ असार ८ देखि पुस ५ सम्म) पृष्ठभूमि :०५२ मंसिर २४ गते शाखा अधिकृतका रूपमा न्याय सेवामा प्रवेश गरी उपसचिव, सहसचिव र सचिवका रूपमा काम गरेको अनुभव छ। सहसचिवका रूपमा कार्यरत रहँदा एकतिहाइ अवधि संसद् सचिवालयको कानुनी सल्लाहकारका रूपमा बिताएको अनुभव छ। पहिलो संविधानसभाको कानुनी सल्लाहकार, संवैधानिक समितिको सचिव, विवाद समाधानको लागि गठित शीर्ष नेताहरूको उच्चस्तरीय कार्यदलको सदस्य सचिव भएका थिए। दोस्रो संविधानसभाको संविधान मस्यौदा समितिमा संविधान मस्यौदा विज्ञकोरुपमा कार्य गरेको अनुभव छ। उनी ०७३ पुस २९ गते उच्च अदालतमा न्यायाधीश नियुक्त भएका थिए। झन्डै ७ वर्ष उच्च अदालतमा न्यायाधीशका रूपमा न्याय सम्पादन गरेको अनुभव छ। करिब ३० वर्ष न्याय सेवामा कार्यरत ढुंगानाले स्नातकोत्तर तहमा संवैधानिक कानुनमा प्रथम श्रेणिमा प्रथम स्थान (स्वर्ण पदक) हासिल गरेका थिए। ७ नृपध्वज निरौला जन्म : ०२८ माघ २५,खोटाङशैक्षिक योग्यता :न्यायाधीशमा नियुक्ति : संसदीय सुनुवाइ समितिबाट अनुमोदित भएमा प्रधानन्यायाधीशमा कार्यवधि : ४८ दिन (०९३ पुस ६ देखि माघ २४ सम्म) पृष्ठभूमि :न्याय रिषद्बाट सर्वोच्च अदालतको न्यायाधीशमा सिफारिस निरौलाले संसदीय सुनुवाइ पार गर्नुपर्ने छ। ०५२ मंसिर २४ मा न्याय सेवामा प्रवेश गरेका निरौलासँग पुनरावेदन अदालत पाटनको रजिस्टारमा रहेर काम गरेको अनुभव छ। न्यायिक प्रतिष्ठानमा रही कुशल प्रशिक्षकको भूमिका निर्वाह गरिसकेका छन्। त्यस्तै उनले न्यायपरिषद्को सचिवका रूपमा उल्लेख्य काम गरेका थिए। ०७५ माघ १४ गते सर्वोच्च अदालतको मुख्य रजिस्ट्रारमा नियुक्त भएका थिए। ०७७ सालमा उच्च अदालत दीपायलको मुख्य न्यायाधीशमा सिफारिस भएका थिए। त्रिभुवन विश्वविद्यालयबाट संवैधानिक कानुनमा स्नातकोत्तर उपाधि हासिल गरेका छन्। समय र परिस्थितिले साथ दिएमा निरौला पनि छोटो अवधि प्रधानन्यायाधीश हुने रोलक्रममा छन्।"
दसैंका लागि भेडाच्याङ्ग्रा बेंसी झारिए,"जोमसोम : हिमाली जिल्ला मुस्ताङबाट करिब ९ हजारको हाराहारीमा दसैंै पर्व लक्षित भेडाच्याङ्ग्रा बेंसीतर्फ झारिएका छन्। भेटेरिनरी अस्पताल तथा पशु सेवाविज्ञ केन्द्र कार्यालय मुस्ताङले बिहीबारसम्म अनुमानित ९ हजारको संख्यामा भेडाच्याङ्ग्रा बेंसीतर्फ झारिएको जनाएको छ। जसमध्ये उपल्लो डोल्पाबाट मुस्ताङ रुट हुँदै करिब ३ हजारको हाराहारीमा भेडाच्याङ्ग्रा पोखरा झारिएका छन्। मुस्ताङको लोमान्थाङ, लोघेकर दामोदरकुण्ड, बारागुङ मुक्तिक्षेत्र गाउँपालिका र उपल्लो डोल्पाबाट जोमसोम झारिएका भेडाच्याङ्ग्रा कतिपयले पैदल हिँडाएर बेंसी झारेका छन्। कतिपयले सम्बन्धित पशु पालकको गोठमै पुगेर ट्रकमा ढुवानी गरी बिक्रीका लागि पोखरा रकाठमाडौं पुर्याएका छन्। मुस्ताङबाट निकासी हुने भेडाच्याङ्ग्राको भेटेरिनरी अस्पताल तथा पशु सेवा विज्ञ केन्द्र र धौलागिरि प्राविधिक शिक्षालयले पशु निरोगिताको प्रमाणपत्र उपलब्ध गराउने गर्छ। यस वर्ष भेटेरिनरी अस्पताल तथा पशु सेवाविज्ञ केन्द्र मुस्ताङ र धौलागिरि प्राविधिक शिक्षालय लेतेबाट गरी करिब ९ हजार भेडाच्याङ्ग्राको पशु निरोगिताको प्रमाणपत्र उपलब्ध गराइएको भेटेरिनरी अस्पतालका कार्यालय प्रमुख एवं पशु चिकित्सक लालमणि अर्यालले जानकारी दिए। मानव स्वास्थ्यलाई मध्यनजर गर्दै बर्सेनि मुस्ताङबाट बाहिरिने दसैं लक्षित भेडा च्याङ्ग्रा पशु निरोगिताको परीक्षण गर्ने गरिन्छ। यसरी पशुस्वास्थ्य परीक्षण गरेरमात्रै मुस्ताङबाट बिक्रीका लागि भेडा च्याङ्ग्राको निकासी गर्न पाइने प्रावधान रहेको पशु चिकित्सक अर्यालको भनाइ छ। यसवर्ष दसैंै लक्षित भेडाच्याङ्ग्राको स्वास्थ्य परीक्षण गरेबापत सम्बन्धित पशु चिकित्सकले प्रतिगोटा १५ रुपैया परीक्षण शुल्क लिने गरेका छन्। पशु चिकित्सकले पशुमा जुनेटिक (खोरेत) रोग लागे, नलागे पहिचान गरेपछि पशु निरोगिताको पहेंलो कार्ड वितरण गर्छन्। यस वर्ष मुस्ताङबाट निकै कम संख्यामा भेडाच्याङ्ग्रा बेंसी झारिएको प्रक्षेपण गरिएको छ। उत्तरी चीनको स्वशासित क्षेत्र तिब्बतबाट भेडाच्याङ्ग्रा नेपाल भित्रिन नपाएको र उपल्लो मुस्ताङमा पालन गरिएको च्याङ्ग्राको रौं (पस्मिना) काटेर बिक्री गर्ने गरिएकाले यसवर्ष भेडाच्याङ्ग्रा कम आएको अनुमान गरिएको हो। भेटेनरी अस्पताल तथा पशु सेवाविज्ञ केन्द्र मुस्ताङले गत वर्ष ७२ हजार पशुचौपायालाई यहाँ पशु खोप सुनिश्चितता गरेको थियो। जसमध्ये दुई तिहाइभन्दा बढी भेडाच्याङ्ग्राको संख्या रहेको थियो। जिल्लामा करिब ५० हजारभन्दा बढी भेडाच्याङ्ग्रा मौज्याद हुँदा निकै कम संख्यामा भेडाच्याङ्ग्रा भित्रिँदा दसैं तिहारको पूर्वसन्ध्यामा हुने भेडाच्याङ्ग्राको व्यापारमा ह्रास आउन थालेको अनुमान गरिएको छ। गत वर्ष मुस्ताङमा ४५ हजार २ सय ९२ भेडाच्याङ्ग्रा ५० हजार ९१ भेडाच्याङ्ग्रालाई पशुमा पूर्ण खोप लगाइएको भेटेरिनरी अस्पताल तथा पशु सेवाविज्ञ केन्द्रको रेकर्डमा उल्लेख छ। तर, जिल्लाको रेकर्डमा उक्त संख्या उल्लेख भए पनि २० प्रतिशतभन्दा कम भेडाच्याङ्ग्रा मुस्ताङ बाहिरिएको हो। मुस्ताङमा यस वर्ष गतवर्ष तुलनामा भेडाच्याङ्ग्राको मूल्य सस्तिएको भेडा च्याङ्ग्रा व्यापारी बताउँछन्। गत वर्ष मुस्ताङमै ४५ हजार भन्ने गरिएको भेडाच्याङ्ग्रा यसवर्ष ३५ देखि ३८ हजार रुपैयाँमा बिक्री गरिएको च्याङ्ग्रा व्यापारी पेम्बा रोकायाले बताए। हिमाली चिसो हावापानीमा उत्पादन हुने भेडाच्याङ्ग्राको मासु स्वादिलो र पोसिलो हुने जनविश्वाश छ। हिमाली क्षेत्रको उच्च भूगोलमा पालन गरिने भेडाच्याङ्ग्राले वन्य जडीबुटी यार्सा गुम्बा, नीरमसी, जटामसी, पाँचऔले, कुटुकी र वन लसुनजस्ता वनस्पती खाने भएकाले भेडाच्याङ्ग्राको मासु स्वास्थ्यवद्र्धक हुने बताइन्छ।"
"मनास्लु पदमार्गमा मान्छे हिँड्न मिल्छ, खच्चड हिँड्न मिल्दैन","गोरखा : आरीघोप्टे वर्षापछि गत शुक्रबार र शनिबार झरेको पहिरोले उत्तरी गोरखाको मनास्लु पदमार्गमा क्षति पुर्याएको छ। पर्यटक आउने सिजनमा पदमार्गमा पहिरोले क्षति पुयाउँदा समस्या भएको स्थानीयवासीको भनाइ छ। पहिरोलेबाटो धेरै ठाउँमा समस्या भएको थियो। केही ठाउँमा मर्मत भइसक्यो केहीमा बाँकी छ, चुमनुब्री गाउँपालिका ४ का वडाध्यक्ष पेमा ग्याल्बो लामा भन्छन्, अहिले जसोतसो मान्छे हिँड्न सक्ने भएको छ। अझै खच्चड हिँड्न सक्दैन। खच्चड हिँड्न नसक्दा दैनिक उपभोग्य सामान ढुवानीमा समस्या परेको छ। खच्चड हिँडाउन नसकिएपछि पर्यटक सिजनमा होटलहरूलाई आवश्यक पर्ने खाद्यान्नलगायतका सामान ढुवानी गर्न नसकिएको उनले बताए। लामाका अनुसार न्याकफेदीदेखि गपसम्मकोबाटोमा धेरै समस्या छ। न्याकफेदीदेखि पेवासम्म दुई ठाउँमा ठूला पहिरोहरू छन्, उनी भन्छन्, बिहीफेदीदेखि गपसम्मको खण्डमा तीन ठाउँमा पहिरो छन्। पहिरोमा मान्छे त अडिएर जसोतसो हिँड्न सक्छन्, तर खच्चड हिँड्न सक्दैन। बिहीदेखि चिसापानीसम्मको बाटो आवतजावत गर्न कठिन रहेको बिहीकी छिरिङ खाम्दो लामाको भनाइ छ। पहिरै पहिरो रहेछ। हिँडडुल गर्न पनि गाह्रो, उनी भन्छिन्, मान्छे त जसोतसो हिँड्न सक्ने रहेछन्, खच्चड त नसक्ने रहेछ। बाटोको मर्मतसम्भार गरेर खच्चडलाई समेत हिँड्न मिल्ने बनाउने वडाध्यक्ष पेमा ग्याल्बो लामाले बताए। उनका अनुसार अहिले केही दिनदेखि धमाधमबाटो मर्मत भइरहेको छ। पहिरोले क्षतिग्रस्त मनास्लु पदमार्ग मर्मत गर्दै स्थानीय। तस्बिर सौजन्य : गणेश कार्की।"
"बाढी पहिरोबाट अझै १८ जना बेपत्ता, मृत्यु हुनेको संख्या २३९ पुग्यो","काठमाडौं : बाढी पहिरोबाट मृत्यु हुनेको संख्या २३९ पुगेको छ। गृह मन्त्रालयका अनुसार अझै १८ जना बेपत्ता छन् भने १७८ जना घाइते भएका छन्। गृह मन्त्रालयका प्रवक्ता ऋषिराम तिवारीका अनुसार मृतकहरूमध्ये १४३ जनाको परिवारलाई राहत रकम प्रदान गरिएको छ। प्रभावित क्षेत्रमा अहिले पनि उद्धार र राहत वितरणको कामलाई तीव्रता दिएको मन्त्रालयले जनाएको छ। 'आज पनि उद्धार तथा राहत वितरणको कार्यलाई निरन्तरता दिइएको छ। धेरै स्थानमा अवरुद्ध भएका सडकहरू सञ्चालनमा आएका छन्। अवरुद्ध बीपी राजमार्ग लगायतका केही सडक खण्डहरू वैकल्पिक व्यवस्था गरी अस्थायी रूपमा सञ्चालन गर्न प्रयास भइरहेको छ,' मन्त्रालयले भनेको छ।"
बजारमा खानेतेलको अभाव हुन नदिन मन्त्री भण्डारीको आग्रह,"काठमाडौं : उद्योग, वाणिज्य तथा आपूर्तिमन्त्री दामोदर भण्डारीले नेपाल वनस्पति घ्यू तेल उत्पादक संघका पदाधिकारीसँग खानेतेलको मूल्य तथा आपूर्तिको अवस्थाबारे जानकारी लिएका छन् । उनले उपभोक्तालाई मर्का नपर्ने गरेर बजारमा खानेतेलको आपूर्तिको व्यवस्था गर्न आग्रह गरेका हुन्। संघका अध्यक्ष विकास दुगडसहितको टोलीले मन्त्री भण्डारीलाई आज सिंहदरबारस्थित मन्त्रालयमा खानेतेलको मूल्य र आपूर्ति अवस्थाबारे जानकारी गराएको हो । अध्यक्ष दुगडले अन्तर्राष्ट्रिय बजारमा आएको मूल्य परिवर्तन र जलवायु परिवर्तनका कारण मूल्यवृद्धिको अवस्था आएको मन्त्री भण्डारीसमक्ष जानकारी गराए। मन्त्री भण्डारीले विपद् र चाडपर्वका बेला मूल्य वृद्धि गर्न नहुने उल्लेख गर्दै वाणिज्य,आपूर्ति तथा उपभोक्ता संरक्षण विभागका महानिर्देशक राजन पौडेलसहित बैठक बसेर उपभोक्तालाई मर्का नपर्ने गरेर समाधान निकाल्न निर्देशन दिए। सो क्रममा संघका अध्यक्ष दुगड,पूर्वअध्यक्ष सन्दीप अग्रवाललगायतले खानेतेल उत्पादक उद्योगीले वाणिज्य मन्त्रालयअन्तर्गतको खाद्य व्यवस्था तथा व्यापार कम्पनी लिमिटेडले सिधै खरिद गरेर बिक्री गर्दा उपभोक्ताले बजार मूल्यभन्दा सस्तोमा खानेतेल खरिद गर्न पाउने बताए। खाद्य व्यवस्था तथा व्यापार कम्पनी लिमिटेडका प्रमुख कार्यकारी अध्यक्ष रमेश आचार्यले उद्योगबाट सिधै तेल खरिद गरेर उपभोक्ताले सस्तोमा पाउने भएकाले खरिद प्रक्रिया अगाडि बढाइएको जानकारी गराएका थिए। नेपाल चामल तेल उत्पादक संघका विभोर अग्रवालले विगतको तुलनामा चामलको मूल्य कम रहेको र चाडपर्वका बेला चामल तथा दालको मूल्य वृद्धि नहुने जानकारी दिए । उनले तिहारपछि भारतले निर्यात शुल्क १० प्रतिशत वृद्धि गर्न लागेकाले वाणिज्य मन्त्रालयले पहल गरे त्यो हट्ने र मूल्य वृद्धि नहुने बताए।"
"बाढी प्रभावित ललितपुर, काभ्रे, धादिङलगायतका जिल्ला संकटग्रस्त क्षेत्र घोषणा","काठमाडौं : सरकारले बाढी पहिरो प्रभावित केही जिल्लालाई संकटग्रस्त क्षेत्र घोषणा गरेको छ। शुक्रबार बसेको मन्त्रिपरिषद् बैठकले ललितपुर, काभ्रेपलाञ्चोक, धादिङसहितका जिल्लालाई संकटग्रस्त क्षेत्र घोषणा गरेको एक मन्त्रीले बताए। बाढी र पहिरोका कारण ठूलो मात्रमा जनधनको क्षति पुर्याएको क्षेत्रमा संकटग्रस्त क्षेत्र घोषणा गर्ने निर्णय भएको ती मन्त्रीको भनाइ छ। शुक्रबार नै बसेको विपद् जोखिम न्यूनीकरण तथा व्यवस्थापन कार्यकारी समितिको बैठकले क्षतिग्रस्त स्थानीय पालिकाहरूलाई संकटग्रस्त क्षेत्र घोषणा गर्न सरकारलाई सिफारिस गरेको थियो। बाढीपहिरोबाट २३९ जनाको मृत्यु, १६९ जना घाइते र १८ जना बेपत्ता भएको प्राधिकरणले जनाएको छ।"
"बाढी पहिरोमा घाइते भएकामध्ये ३५ को उपचार जारी, ६६८ जनाको निशुल्क उपचार","काठमाडौं : बाढी पहिरोबाट घाइते भएका १०८ जनामध्ये ७३ जना डिस्चार्ज भएका छन्। विभिन्न जिल्लामा उनीहरूको उपचार भइरहेको स्वास्थ्य मन्त्रालयले जानकारी दिएको छ। मन्त्रालयका प्रवक्ता डा प्रकाश बुढाथोकीका अनुसार घाइतेमध्ये ५६२ जनाले ओपीडीमार्फत सेवा लिएका थिए। अन्तरंग सेवा लिएका १०८ मध्ये केहीको शल्यक्रियासमेत गर्नुपरेको प्रवक्ता बुढाथोकीले बताए। घाइते सबैलाई निशुल्क उपचार गरिएको प्रवक्ता बुढाथोकीको भनाइ छ। बाढी पहिरोबाट २१ जिल्लाका स्वास्थ्य संस्थाहरूमा पनि क्षति पुगेको मन्त्रालयले जनाएको छ। पछिल्लो विवरणअनुसार ५२ वटा स्वास्थ्य संस्थामा सामान्य र ५ वटामा पूर्णरूपमा क्षति पुगेको छ। यद्यपि, स्वास्थ्य सेवा भने प्रवाह भइरहेको मन्त्रालयले जानकारी दिएको छ। मन्त्रालयले बाढी पहिरोका कारण पानीका स्रोतहरू प्रदूषि हुने भएकाले सरसफाइमा ध्यान दिन आग्रह गरेको छ। किटजन्य, श्वासप्रस्वास, छालाजन्य र मानसिकजस्ता समस्या पनि देखिनसक्ने भन्दै सचेतना अपनाउन आग्रह गरेको छ।"
"लेबननमा नेपालीको नाम संकलन भइरहेको छ, छिट्टै उद्धार गर्छौं : परराष्ट्रमन्त्री राणा",काठमाडौं : परराष्ट्रमन्त्री आरजु राणा देउवाले इजरायल र लेबननको लडाकु समूह हिज्बुल्लाहबीचको युद्धका कारण समस्यामा परेका नेपालीको छिट्टै उद्धार गरिने बताएकी छन्। संयुक्त राष्ट्रसङ्घको ७९औं महासभा र कतारको दोहामा आयोजित एसिया कोअपरेसन डायलग (एसिडी)को तेस्रो सम्मेलनमा भाग लिएर शुक्रबार स्वदेश फर्किएकी मन्त्री राणाले त्रिभुवन विमानस्थलमा आयोजित पत्रकार सम्मेलनमा युद्धका कारण लेबननमा रहेका नेपालीको उद्धारका लागि नाम संकलन भइरहेको जानकारी दिइन्। उनले समस्यमा परेका नेपालीहरू सम्पर्कमा आउन नसकेकाले तत्काल सम्पर्कमा ल्याउन पनि परिवारजनलाई आग्रह गरिन्। उनले आफ्नो भ्रमण सफल भएको पनि जानकारी दिइन्। सो क्रममा एसिडी समूहमा आबद्ध एसियाली राष्ट्रहहरूका प्रतिनिधिहरूसँग फलदायी कुराकानी भएको मन्त्री राणाले बताइन्। आपसी हित र चासोका विविध विषयहरूका साथै आगामी दिनमा थप सम्बन्ध विस्तार र सहकार्यबारे अन्य राष्ट्रहरूसँग छलफल भएको उनको भनाइ छ। एसिडीको बैठकमा एसियाली क्षेत्रमा बढ्दो रूपमा देखिएको युद्ध र द्वन्द्वको अवस्था ठूलो चिन्ताको विषय देखिएको धारणा राखेको उनले बताइन्। त्यस्तै उनले संयुक्त राष्ट्रसङ्घको महासभामा भाग लिने क्रममा महिला प्रतिनिधित्वका बारेमा पनि आवाज उठाएको जानकारी दिइन्।
तीन देशको भ्रमण सकेर स्वदेश फर्किएकी परराष्ट्रमन्त्रीले भनिन् नेपालको स्थिति त्यस्तो नराम्रो देखिनँ,"काठमाडौं : परराष्ट्रमन्त्री आरजु राणाले नेपाल स्थिति त्यति नराम्रो नरहेको बताएकी छन्। तीन देशको भ्रमण सकेर शुक्रबार स्वदेश फर्किएकी मन्त्री राणाले नेपालको अवस्था राम्रो रहेको बताइन्। 'नेपालको स्थिति खत्तमै भयो भन्ने थियो। तर, बाहिरबाट हेर्दा त्यस्तो देखिएन,' उनले भनिन्। नेपालले एसडीजी गोल ४७ प्रतिशत पूरा गरेको उनको भनाइ छ। '४७ प्रतिशत त पासमात्रै होला भन्नठानेका थियौं। १७ प्रतिशतलेमात्र एसडीजी गोल पूरा गरेको पायौं। त्यसरी हेर्दा हामी राम्रो स्थानमा रहेको पायौं। तर, हाम्रा लागि यही पर्याप्त होइन,' उनले भनिन्। उनले क्यानडामा महिला परराष्ट्र मन्त्रीहरूको फोरममा सहभागी भएको र त्यहाँ महिलाका सबालहरूका विषयमा छलफल भएको बताइन्। 'क्यानडामा राजनीतिमा महिलाको सहभागिताका विषयमा मैले नेपालको सन्दर्भमा कुरा उठाएँ। भ्रामक समाचारले महिलामाथि भइरहेको हिंसाका विषयमा पनि छलफल भयो। संयुक्त राष्ट्रसंघको महासचिव अब महिलालाई बनाउनुपर्छ भनेर निर्णय पनि गरेका छौं,' मन्त्री राणाले भनिन्। त्यस्तै संयुक्त राष्ट्रसंघका फोरमहरूमा प्रधानमन्त्री केपी शर्मा ओली र आफ्नो मत मिलेको उनको भना इछ। 'संयुक्त राष्ट्रसंघको धेरै फोरमहरूमा भाग लियौं। त्यहाँका सबै फोरममा प्रधानमन्त्रीजी र मेरो मत एउटै थियो। हामीले शान्तिलाई जोड दियौं। जलवायु परिवर्तनले नेपालमा गरेको विनासका विषयमा कुरा उठायौं,' उनले भनिन्। त्यस्तै कतारमा भएको सम्मेलनमा साइबर सेक्युरिटी र एआईका विषयमा छलफल भएको उनले बताइन्। उनले विदेशमा रहँदा नेपालको छबिलाई उच्च बनाउन, विदेशी लगानी भित्र्याउन र समग्र देशको विकासका निम्ति पहल कदमी चालेको दाबी गरिन्। त्यस्तै एमसीसीका विषयमा अमेरिकाले नेपालको प्रगति राम्रो रहेको बताएको उनको भनाइ छ। नेपाली टोलीले अमेरिकास्थित एमसीसी प्रतिनिधिहरूसँग पनि छलफल गरेको थियो।"
"उल्झनमा मेलम्चीको पानी, मन्त्रालय र संघर्ष समितिबीच टकराव","सिन्धुपाल्चोक : बाढी गएको ३ वर्ष बितिसक्दा पनि सरकारले बाढी पीडितको माग सम्बोधनमा कुनै चासो नदिएको भन्दै मेलम्ची खानेपानी बाढी पीडित संघर्ष समितिले चरणबद्ध आन्दोलनको सुरु गरेको जनाएको छ। संघर्ष समितिले खानेपानी आयोजनाविरुद्ध विभिन्न नारासहितको प्लेकार्ड बोकेर र्याली गर्दै आन्दोलनको सुरुवात गरेका छन्। यसअघि १७ बुँदे माग राख्दै सम्बोधनको लागि अपील गरिएको भए पनि त्यसको वेवास्था गरिएको भन्दै बाध्य भएर आन्दोलनमा उत्रिनुपरेको संघर्ष समितिका अध्यक्ष पासाङ लामाले बताए। आन्दोलनको सुरुवातमा खानेपानी आयोजनासँग सम्बन्धी सम्पूर्ण सवारी साधन प्रवेशमा निषेध गर्ने योजना रहेको संघर्ण समितिले जनाएको छ। संघर्ष समितिका उपाध्यक्ष नवराज गुरागाईँले समितिको मागपत्र सिंगो मेलम्ची खानेपानी आयोजना पीडितको अधिकार भएको समितिको आन्दोलनलाई ख्याल ख्याल नसोच्न चेतावनी दिए। उनले मेलम्ची सुरुङबाट निकालिएको डम्पिङबाट हेलम्बुवासीको घरखेत गएको भन्दै हेलम्बुका २५ प्रतिशत व्यक्तिलाई समस्या भएको जनाए। मेलम्ची आयोजना प्रभावित र बाढी पीडितले नदी नियन्त्रणका लागि तटबन्ध निर्माण, जोखिममा रहेका बस्तीको संरक्षण गर्नुपर्ने, मेलम्ची बाढीअघि बैंक तथा वित्तीय संस्थाबाट कर्जा लिई मेलम्ची करिडोरमा बनाइएको घरव्यवसायको ऋण मिनाहा गर्नुपर्ने, बाढीबाट मृत्यु भएका परिवारलाई प्रतिव्यक्ति १० लाख क्षतिपूर्ति दिइनुपर्ने, स्थानीय सरकारमार्फत खानेपानीको लेबी उपलब्ध गराइनुपर्ने, नयाँ घर निर्माणका लागि २० लाख रुपैयाँ अनुदान दिनुपर्ने लगायतका आफ्ना माग सम्बोधन नभएपछि संघर्ष सुरु गर्नुपरेको समितिका सचिव छिरिङ ग्याल्बोले बताए। स्थानीयको माग पूरा नगरी मेलम्चीको पानी काठमाडौं लैजान नपाइने उनीहरूको भनाइ छ। उनीहरूले बाढी पीडितलाई आयआर्जनका कार्यक्रम लागू गर्नसमेत माग गरेका छन्। समितिले आफूहरूको माग सम्बोधन नगरी जबरजस्ती पानी लैजाने प्रयास नगर्न अपिल गरेको छ। स्थानीयको माग सम्बोधन नगरी जबरजस्ती सुरुङमा पानी हाल्ने प्रयत्न गरिए थप आन्दोलन गर्ने चेतावनी समितिले दिएको छ। राष्ट्रिय गौरवको आयोजनाको रुपमा सञ्चालित मेलम्ची खानेपानी आयोजना र यसबाट प्रभावित क्षेत्रमा २०७८ साल असार १ र साउन १६ र १७ गते आएको भीषण बाढीका कारण आयोजनाको मुख्य हेडव्रर्कसभन्दा तल्लो तटीय क्षेत्रका मूख्य सडक मार्ग, झोलुङ्गे पुल, पुल पुलेसा, सिञ्चाई कुलो, पाटी पौवा, मठमन्दिर, हेलम्बु इलाका प्रहरी कार्यालय, हेलम्बु गाउँपालिका वडा नं २ को कार्यालय, घरगोठ, नागरिकका जीविकोपार्जनसँग जोडिएको हजारौं रोपनी खेतियोग्य फाँटहरू, विद्यालय, क्याम्पसका पूर्वाधार तथा दर्जनौं व्यावसायिक फार्म तहसनहस भएको उनीहरुले जनाएका छन्। दसैंअघि मेलम्चीको पानी ल्याउँछौं : मन्त्री यादवखानेपानी मन्त्री प्रदीप यादवले मेलम्चीवासीका जायज माग सम्बोधन गर्न सरकार गम्भीर रहेको र स्थानीयहरूले पनि पानी पथान्तरणका लागि कुनै समस्या सिर्जना नगर्नेमा आशावादी रहेको बताए। उनले मनसुन सफा भए दसैं अगाडि नै मेलम्चीको पानी काठमाडौं पथान्तरण हुने उनले बताए। स्थानीय आपूर्तिकर्ता, खानेपानी प्रभावित स्थानीय, संघर्ष समिति, जनप्रतिनिधिहरू र राजनीतिक दलका प्रतिनिधिहरूसँगको छलफलका क्रममा मन्त्री यादवले माग सम्बोधनको लागि प्रयत्न भइरहेको जनाए। स्थानीयका माग सम्बोधनका लागि मन्त्रालयका कर्मचारीहरू मेलम्ची पुगिसकेको उनले बताए। पानी खोल्नु भन्दा अगाडि एउटा ठूलो महाभारत छ। त्यो भनेको मेलम्चीका स्थानीयहरूको आन्दोलन। त्यहाँ बाढी, पहिरो पीडितहरूको आन्दोलन छ। त्यसले समस्या गरेको छ, उनले भने, पीडितहरूको विमत्ति र मागप्रति मन्त्रालय गम्भीर छ। उहाँहरूको जायज मागमा सम्बोधन गर्नेतर्फ हामी लागेका छौं। पानी छोड्न उहाँहरूले कुनै कठिनाई गर्नुहुन्न भन्ने मलाई विश्वास छ। दुई तीन दिनपछि पानी खोल्नेछौं। मन्त्री यादवले विपद्को बेलामा सबैले सहयोग गर्नुपर्ने भन्दै काठमाडौंमा पानीको हाहाकार भएको बेलामा स्थानीयहरूले पानी पठाउन अवरोध नगर्नेमा आशावादी रहेको बताए। यादवले मेलम्ची खानेपानी आयोजनाको सुरुङ निर्माण गर्ने जिम्मेवारी पाएको इटालियन ठेकेदार कम्पनी (सिएमसी)लाई सामग्री आपूर्ति गर्ने स्थानीय आपूर्तिकर्ताले पाउनुपर्ने रकम तथा घर जग्गाको भाडा दिलाउन पहल गर्नेसमेत बताए। सिएमसीले काम छोडेर गएपछि ठेक्का पनि तोडिएको छ। तपाईँहरूले पाउनुपर्ने रकम तथा घर जग्गाको भाडा दिलाउन म सहित सिङ्गो मन्त्रालय पहल गर्ने छ,' उनले भने। यसैगरी मन्त्री यादवले मेलम्चीको सुरुङ निर्माण गर्ने जिम्मेवारी पाएको इटालियन ठेकेदार कम्पनी (सिएमसी) ले भाडा नदिएका कारण मेलम्ची क्षेत्रका जनताहरूलाई दुःख भएको विषयमा आफू निकै चिन्तित बनेको बताए। जल तथा मौसम विज्ञान विभागले अबको दुईतीन दिन अति वर्षा हुने पूर्वानुमान गरेकाले मौसम सफा भएसँगै केही दिनभित्र मेलम्चीको पानी काठमाडौंमा वितरण गर्ने तयारी गरेका छौं, मन्त्री यादवले भने, मेलम्चीको पानी खोल्ने वित्तिकै काठमाडौं उपत्यकामा पानीको समस्या समाधान हुन्छ। उनले २०७८ सालको बाढी, पहिरोले गर्दा मेलम्चीमा ठूलो क्षति भएको र त्यसबाट स्थानीयहरू त्रसित रहेकाले केही समस्या रहेपनि सरकारले चाँडै स्थानीयका समस्या समाधान गरी काठमाडौंका नागरिकलाई पानी वितरण गर्ने जानकारी दिए।"
क्षतिग्रस्त सडक मर्मत गरी तत्काल सुचारु गर्ने गरी काम गर्न सरकारलाई निर्देशन,काठमाडौं : प्रतिनिधिसभाअन्तर्गतको पूर्वाधार विकास समितिले हालैका बाढीपहिरोबाट क्षतिग्रस्त सडकसञ्जाल मर्मत गरि तत्काल सुचारु गर्ने गरी काम गर्न सरकारलाई निर्देशन दिएको छ। सिंहदरबारमा शुक्रबार बसेको समिति बैठकले चाडवाडका समयमा सडक अवरुद्ध हुँदा लाखौं सर्वसाधारणहरू समस्यामा परेको भन्दै बाढीपहिरोबाट क्षतिग्रस्त सडकसञ्जाल मर्मत गरि तत्काल सुचारु गर्ने गरि काम गर्न सरकारलाई निर्देशन दिएको हो । अहिलेको परिस्थितिलाई मध्यनजर गर्दै विपद् क्षेत्रमा फास्ट ट्रयाकमार्फत् सडक पुननिर्माण गर्न र बेलिब्रिज पुल जडानको कामलाई तीव्रता दिन पनि समितिले निर्देशन दिएको छ । त्यस्तै बैठकले बाढीपहिरोका क्षति भएको विद्युत र सिंचाइ संरचना तत्काल निर्माण गर्न पनि ऊर्जा मन्त्रालयलाई निर्देशन दिएको छ । बैठकमा भौतिक पूर्वाधार तथा यातायात मन्त्री देवेन्द्र दाहालले बाढी पहिरोका कारण अवरुद्ध भएका राजमार्गहरू दशैं अगाडि नै खुलाउने गरि काम भइरहेको जानकारी दिए । उनले बाढी पहिरोबाट भएको क्षतिको पुनर्निर्माणका लागि २० देखि २५ अर्ब रुपैयाँ लाग्ने आकलन गरिएको बताए। त्यस्तै ऊर्जामन्त्री दिपक खड्काले बाढीपहिरोबाट क्षतिग्रस्त विधुत संरचना बनाउने काम सुरु गरिसकेको र प्राकृतिक प्रकोपका कारण अवरुद्ध भएका विद्युतहरु सुचारु भइसकेको जानकारी दिए। क्षति भएका ठूला संरचनाहरू तत्काल निर्माण सम्भव नभएकाले बैकल्पिक माध्यमबाट विद्युत प्रभाव भइरहेको उनले बताए। उनले बाढिपहिरोका कारण सिंचाइ क्षेत्रमा भएको क्षतिको विवरण संकलन भइरहेको र छिटोभन्दा छिटो पुननिर्माण गरिने जिकिर गरे । बैठकमा समिति सदस्यहरूले बाढीपहिरोको अलर्ट जारी हुँदा पनि राम्रोसँग पूर्वतयारी नभएकाले ठूलो धनजनको क्षति हुन पुगेको धारणा राखेका थिए।
"राहत र पुनर्स्थापनामा सोचेजस्तो काम भइरहेको छैन, सबै संयन्त्र प्रभावकारीरुपमा परिचालन गरौं : प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले वस्ती विकास र पूर्वाधार निर्माण गर्नुअघि भौगर्भिक अध्ययन गर्ने व्यवस्था मिलाउनुपर्ने बताएका थिए। माओवादी केन्द्रको प्राकृतिक प्रकोप तथा विपत व्यवस्थापन विभागले विज्ञहरूको टोलीसहित विपत् प्रभावित क्षेत्रको स्थलगत अध्ययनपछि तयार पारेको प्रतिवेदन बुझ्दै उनले आफूले पहिलोपटक प्रधानमन्त्री भएदेखि व्यवस्थित वस्ती विकास र पूर्वाधार निर्माणमा जोड दिँदै आएको बताए। अहिले पहाडी क्षेत्रमा पहिरो र तराई तथा सहरी क्षेत्रमा बाढी डुबानको सबैभन्दा बढी जोखिम अव्यवस्थित वस्ती र पूर्वाधारकै कारण देखिएको उल्लेख गर्दै अध्यक्ष प्रचण्डले बाढी, पहिरो, डुबान, भूकम्पलगायत सबैखाले विपतबाट बच्न भौगर्भिक अध्ययनका आधारमा मात्र वस्ती विकास र पूर्वाधार निर्माण गर्न उपयुक्त हुने बताए। त्यसका लागि पार्टीको विपत् व्यवस्थापन विभागको पहलमा विज्ञहरुले तयार पारेको प्रतिवेदन महत्वपूर्ण अध्ययन सामग्री हुने उल्लेख गर्दै उनले यसका आधारमा चाँडै सरकारलाई ज्ञापनपत्र दिने पनि जानकारी दिए। वैज्ञानिक वस्ती विकास र पूर्वाधार निर्माणसँगै विपत् व्यवस्थापनका लागि सन्दर्भमा पनि गतिलो समीक्षा गरेर प्रतिकार्यका योजना बनाउनुपर्ने उनको भनाइ छ। मौसमको पूर्वानुमान हुँदाहुँदै पनि राज्यसंयन्त्रको केन्द्र राजधानीमा समेत तत्काल उद्धार गर्न गर्न नसक्नुको कारण खोजी गरेर आगामी दिनमा यस्तो अवस्था आउन नदिन सरकार योजनाबद्धरुपमा अघि बढ्नुपर्ने उनको भनाइ छ। अध्यक्ष प्रचण्डले उद्धार मात्र होइन, राहत र पुनर्स्थापनामा पनि अपेक्षित काम हुन नसकेको उल्लेख गर्दै सबै संयन्त्रहरु कसरी प्रभावकारीरुपमा परिचालन गर्ने भनेर सरकारले ध्यान दिनुपर्ने बताए। माओवादी केन्द्रका विपत् व्यवस्थापन विभाग प्रमुख सूर्य सुवेदी पथिकले पछिल्लोपटक बाढी पहिरोले प्रभावित गरेको क्षेत्रमा गएर विज्ञहरुसहितको टोलीले समस्याको पहिचान र समाधानका उपाय समेटेर प्रतिवेदन तयार पारिएको जानकारी दिए । विभागले प्रचार विभागको समेत सहयोग लिएर पार्टी कार्यालय पेरिसडाँडामा आपतकालीन हेल्प डेस्क खडा गरेको छ । विभागका प्रमुख सुवेदी, प्रचार विभाग सचिव गोविन्द आचार्यसहितको टोलीले अध्यक्ष प्रचण्डलाई प्रतिवेदन हस्तान्तरण गरेको थियो।"
जो छन् प्रधानन्यायाधीशको रोलक्रममा,"काठमाडौं : न्यायपालिकाको सर्वोच्च निकाय हो सर्वाेच्च अदालत। जसको नेतृत्व बहन गर्ने जिम्मेवारी वकालति पृष्ठभूमिबाट आएका न्यायाधीशहरूको काँधमा आएको छ। अभिलेख अदालतका रूपमा रहेको सर्वोच्च अदालतको इतिहासमै यस्तो चरण आएको छ, दशकौंसम्म न्यायको पक्षमा बहसपैरवी गरेकाहरूले झन्डै एक दशक अवधि नेतृत्व गर्ने छन्। विगतमा सर्वोच्च अदालतमा जिल्ला र उच्च (पुनरावेदन)अदालतमा न्याय सम्पादनमा लामो समय बिताएका न्यायाधीशहरूको बाहुल्यता थियो। कानुन व्यवसायीको पृष्ठभूमिबाट उच्च अदालतमा प्रवेश गर्न सफल एक न्यायाधीशले मुलुकको न्यायालयका लागि आगामी दिनहरू ऐतिहासिक हुने बताए। सर्वोच्च अदालतमा हुन लागेको यो प्याराडाइम सिफ्ट हो, ती न्यायाधीशले खुसी व्यक्त गर्दै भने, संघीय लोकतान्त्रिक गणतन्त्रात्मक शासन व्यवस्थामा न्यायालय कसरी अघि बढ्नुपर्छ ? त्यो मार्गदर्शन गर्नुपर्ने अभिभारा आएको छ। कार्यक्षमता, विज्ञता, दक्षता, न्याय सम्पादन आदिका आधारमा मूल्यांकन हुनुपर्छ। कुन पृष्ठभूमिबाट आएको हो भन्ने गौण विषय हो। सर्वोच्च अदालतको इतिहास हेर्दा लामो अवधि क्याडर जजले प्रधानन्यायाधीशको नेतृत्व गर्दै आएका छन्। तर, अब फिरादपत्र, प्रत्युत्तर पत्र, पुनरावेदन पत्र, बहस नोट लेखेको पृष्ठभूमि भएका व्यक्तिहरू नेतृत्वमा पुग्दा न्यायिक इतिहासमा नयाँ खाका कोरिने उच्च अदालतका न्यायाधीशहरू र वरिष्ठ अधिवक्ताहरूको अपेक्षा छ। मुलुकको स्वतन्त्र न्यायपालिकाको स्थापना भएको ७३ वर्ष भइसकेको छ। प्रधान न्यायालय (पछि सर्वोच्च अदालत)को स्थापना २००७ सालबाट भएको मानिन्छ। यो अवधिका अधिकांश प्रधानन्यायाधीहरूमा जिल्ला अदालतमा समेत न्याय सम्पादन गरेको अनुभव थियो। प्रधानन्यायाधीश विश्वम्भर श्रेष्ठ सेवा निवृत्त भएसँगै जिल्लामा न्याय सम्पादन गरेका न्यायाधीशविहीन अवस्थामा सर्वोच्च अदालत पुगेको छ। क्याडर जज हुँदै प्रधानन्यायाधीश भएका श्रेष्ठ सेवा निवृत्त हुँदै छन्। उनी ६५ वर्षे उमेर हदका कारण असोज १९ गतेदेखि सेवा निवृत्त हुँदै छन्। प्रधानन्यायाधीशको नियुक्ति : कति सहज, कति असहज ? मुलुकमा प्रधानन्यायाधीशलाई राज्यको तेस्रो अंगको प्रमुख भनिन्छ। कानुन व्यवसायीको पृष्ठभूमिबाट प्रधानन्यायाधीश हुन सफल अनुपराज शर्मालाई न्यायाधीश हुन पटकपटक आग्रह गरिएको थियो। तत्कालीन प्रधानन्यायाधीश धनेन्द्रबहादुर सिंहले त्यो बेलाको क्षेत्रीय अदालतमा नियुक्त हुन निकै जोडबल गरेका थिए। तर, वकालती पेसामा जमेका शर्माले अस्वीकार गरे। उनलाई पछि मोहनप्रसाद शर्माको पालामा सर्वोच्च अदालतमै न्यायाधीशको नियुक्तिका लागि आग्रह गरिएको थियो। पछिल्लोपटक अस्थायी न्यायाधीशमा नियुक्त नहुने भन्दै आफूले अस्वीकार गरेको शर्मा बताउँछन्। तेस्रोपटक तत्कालीन प्रधानन्यायाधीश केशवप्रसाद उपाध्यायले न्यायाधीशमा नियुक्तिको प्रस्ताव गरे पनि नाइनास्ति नगरेको उनको भनाइ छ। खासगरी वाणिज्य, कर र कम्पनी कानुनको क्षेत्रमा कुनै बेला शर्माको एकछत्र राज रहेको उनका समवयीहरू बताउँछन्। ३१ वर्षसम्म वकालत गरेका शर्माले न्यायाधीश भएर केही योगदान गर्न सकिन्छ कि भन्ने उद्देश्यले आफूले नियुक्ति लिएको बताउँछन्। शर्मालाई झैं सहज भएन, सुशीला कार्की र हरिकृष्ण कार्कीलाई। प्रधानन्यायाधीशमा नियुक्त हुन केही महिना पर्खनु पर्यो। कतिपय क्याडर जजहरू आफ्नो भाग खोस्न आए झैं व्यवहार गरेको तितो अनुभूति उनीहरूको छ। उमेर हदका कारण कल्याण श्रेष्ठले प्रधान यायाधीशको पदबाट सेवा निवृत्त भएपछि काँधमा जिम्मेवारी आयो, कानुन व्यवसायीको पृष्ठभूमिकी वरिष्ठतम न्यायाधीश कार्कीको। झन्डै तीन महिना (२०७२ चैत ३० देखि २०७३ असार २५) गतेसम्म ) कायममुकायम प्रधानन्यायाधीश थिइन्। त्यो बेला प्रधानन्यायाधीशमा उनको नियुक्ति रोक्ने हरसम्भव प्रयास भएको उनले आत्मकथामा उल्लेख गरेकी छिन्। ती सबै प्रयास असफल भए तर स्वभाविक रूपमा हुनुपर्ने मेरो नियुक्ति तीन महिना लम्बियो, आत्मकथामा उनले लेखेकी छिन्, मेरो नियुक्ति रोक्न संसद् र सरकार रंगमञ्चमा परिणत भयो। जहाँ अनेक नाटकहरू मञ्चन भए। त्यो नाटकको सुरुवात भयो, संवैधानिक परिषद्को बैठकबाट। नेपालको संविधानले प्रधानन्यायाधीशको नियुक्ति संवैधानिक परिषद्को सिफारिसमा राष्ट्रपतिबाट हुने व्यवस्था गरेको छ। संविधानको धारा २८४ (२) मा प्रधानमन्त्रीको अध्यक्षतामा ६ सदस्यीय संवैधानिक परिषद् गठन हुने व्यवस्था छ। उनले लेखेकी छिन्, केही राजनीतिक दलका नेताहरूले प्रधानन्यायाधीशको पदलाई बन्धक बनाएर राख्दा पनि मैले आफ्नो नियुक्ति प्रक्रिया छिटै टुंग्याइ दिन भनेर कसैलाई गुहारिन्। शक्ति केन्द्रहरू धाइन्। आफ्नो भाग्यलाई सराप्दै आँसु झार्दै पनि हिँडिन्। आफूलाई प्रधानन्यायाधीश नबनाउन राजनीतिक दल समर्थित केही कानुन व्यवसायी, प्रधानन्यायाधीश हुन इच्छुकहरूले पाँचतारे होटलमा बैठक र छलफल गर्ने गरेको उनले जनाएकी छिन्। अन्तत: २०७३ असार २७ गते प्रधानन्यायाधीशको पद तथा गोपनियताको शपथ ग्रहण गरेकी थिइन्। आतंकित हुनुपर्दैन प्रधानन्यायाधीशको रोलक्रममा रहनु आफैंमा चुनौतीपूर्ण लाग्छ। यहीं चुनौतीपूर्ण जिम्मेवारीका लागि पहिलो प्रधानन्यायाधीश हरिप्रसाद प्रधानलाई नेपाल झिकाइएको थियो। उनको पृष्ठभूमि पनि वकालती रहेको बताइन्छ। वकालति पृष्ठभूमिबाट सर्वोच्च अदालतमा प्रवेश गरेका अनुपराज शर्मा, सुशीला कार्की र हरिकृष्ण श्रेष्ठ प्रधानन्यायाधीश भएर सेवा निवृत्त भइसकेका छन्। सर्वोच्च अदालतका पूर्वन्यायाधीश बलराम केसी पूर्वप्रधानन्यायाधीश शर्माको छोटो अवधिमा उल्लेखनीय कार्य भएको बताउँछन्। पूर्वन्यायाधीश केसी भन्छन्, भविष्यमा प्रधानन्यायाधीश हुनेहरूमा मेरो कुनै टिप्पणी छैन। कानुन व्यवसायीबाट नियुक्ति भएकाहरू प्रधानन्यायाधीश हुँदैमा आतंकित हुनुपर्दैन। ३३ औं प्रधानन्यायाधीश हुँदै छन्, प्रकाशमान सिंह राउत। संसदीय सुनुवाइबाट अनुमोदित राउतलाई राष्ट्रपति रामचन्द्र पौडेलले आगामी साता प्रधानन्यायाधीशको शपथ ग्रहण गराउने तयारी छ। राष्ट्रपति पौडेलका कानुनी सल्लाहकार बाबुराम कुँवरका अनुसार, सोमबारसम्ममा शपथ ग्रहण कार्यक्रम गर्ने तयारी रहेको छ। २०७३ साउन १७ गते सर्वोच्च अदालतमा न्यायाधीश नियुक्त राउत र सपना प्रधान मल्ल प्रधान न्यायाधीशको रोलक्रममा एक पछि अर्को छन्। लामो समय इजलासमा उँभिएर बहसपैरवी गरेकाहरू न्यायालयको सबैभन्दा माथिल्लो तहमा पुग्दै छन्। वरीयताक्रमका साथै अवधि, उमेर र समय परिस्थितिले साथ दिएमा कानुन व्यवसायको पृष्ठभूमिबाट सर्वोच्चमा सिफारिस भएकाहरू नै लामो समय प्रधानन्यायाधीश हुने छन्। नेपालमा मात्र होइन अमेरिका र भारतमा पनि वकालति पृष्ठभूमि भएका व्यक्तिहरूले उल्लेखनीय न्याय सम्पादन गरेका दृष्टान्त छन्। अमेरिकामा १८ औं शताब्दीमा प्रधानन्यायाधीश बनेका जोन मार्सलको फैसला आजको दिनसम्म पनि विश्वमा चर्चित रहेको पूर्वप्रधानन्यायाधीशहरू बताउँछन्। उनको कानुनी पृष्ठभूमि थिएन। ल डिग्री पनि थिएन। ६ हप्ता कानुनको तालिम लिएका थिए। उनको पृष्ठभूमि परराष्ट्रमन्त्रीको थियो। उनले नै संविधानसँग बाझिने गरि कानुन बन्न हुँदैन भन्ने अवधारणा विश्वमा सुरुवात गरेका थिए। त्यस्तै भारतमा नब्बेको दशकम कानुन व्यवसायीको पृष्ठभूमिका जेएस बर्मा प्रधानन्यायाधीश भएका थिए। उनले संविधानमा आधारभूत संरचना हुन्छ। संविधान संशोधन गर्दा आधारभूत संरचनालाई संशोधन गर्न पाइँदैन भनेर विश्वमा पहिलोपटक संविधानका आधारभूत संरचनाहरू संशोधन गर्न नपाउने विश्वमै पहिलो संविधानको व्याख्या गरे। जो रोलक्रममा रहे, प्रधानन्यायाधीश भएनन् प्रधानन्यायाधीशको रोलक्रममा थिए, दीपकराज जोशी। तर, कायममुकायम प्रधानन्यायाधीश मात्रै भएर जोशी सर्वोच्च अदालतबाट बिदा हुनुपर्यो। जोशीलाई संवैधानिक परिषद्ले प्रस्तावित प्रधानन्यायाधीशका रूपमा ०७५ जेठ २९ गते सिफारिस गरेको थियो। तर, ०७५ साउन १८ मा संसदीय सुनुवाइ समितिले अस्वीकृत गर्यो। नेपालको संवैधानिक इतिहासमा यस खालको घटना पहिलो हो। जोशीले पाँच महिना सर्वोच्चमा न्यायाधीशका रूपमा न्यायनिरुपण गरेका थिए। कानुन व्यवसायीको पृष्ठभूमिका जोशी झन्डै ७ वर्ष तत्कालीन उच्च अदालतमा मुख्य न्यायाधीशका रूपमा काम गरेका थिए। झन्डै २० वर्ष न्यायाधीशका रूपमा काम गरेका थिए। उनले कानुनमा स्नातक र राजनीति शास्त्रमा स्नातकोत्तर गरेका थिए। अमेरिकाभारतमा कसरी चयन हुन्छन्, प्रधानन्यायाधीश ? अमेरिकामा राष्ट्रपतिले विज्ञ व्यक्तिलाई प्रधानन्यायाधीशमा सोझैं नियुक्त गर्ने परम्परा रहेको छ। अन्तर्राष्ट्रिय कानुनका विज्ञसमेत रहेका सर्वोच्चका पूर्वन्यायाधीश बलराम केसी भन्छन्, अमेरिकामा वरिष्ठतम भन्ने हुँदैन। बाहिरबाट प्रत्यक्ष नियुक्ति गरिन्छ। अमेरिकी संविधानमा सर्वोच्च अदालतका न्यायाधीशको योग्यता उल्लेख छैन। राष्ट्रपतिले ह्वाइट हाउसको कानुनसम्बन्धी काउन्सेलरको सल्लाहअनुसार नियुक्ति गर्छन्। काउन्सेलरले अमेरिका भरिका कानुन व्यावसायी र अन्य कानुनका विज्ञहरूको सूची राष्ट्रपतिलाई दिन्छ। राष्ट्रपतिले छनौट गर्दैगर्दै तीन अथवा पाँचमा राष्ट्रपति स्वयंले छनौट भई आएको उत्कृष्टहरूसँग अन्तर्वार्ता लिन्छन्। राष्ट्रपतिलाई जो ठीक लाग्छ, उनैलाई संसदीय सुनुवाइमा पठाउँछन्। अनुमोदन भएमा सिधै प्रधानन्यायाधीशमा नियुक्त हुन्छन्। सर्वोच्चका पूर्वन्यायाधीश केसी भन्छन्, अमेरिकामा प्रधानन्यायाधीशमा नियुक्त भएपछि आजीवन प्रधानन्यायाधीश भइरहन्छन्। प्रधानन्यायाधीशलाई हटाउनु परेमा महाभियोग लगाउन सकिन्छ। अमेरिकामा राष्ट्रपतिले आफ्नै दलको विज्ञलाई सिफारिस गर्ने प्रचलन रहेको छ। तर, नियुक्ति भइसकेपछि तटस्थ हुन्छन्। नियुक्त गरेका राष्ट्रपतिले आफूसँग सम्बन्धित वा आफू निकट व्यक्तिका मुद्दा जिताउन दबाब दिने लगायतका कार्यहरू सुनिँदैन, केसीले भने। त्यस्तै भारतमा पनि नेपालकै न्यायपरिषद् झैं ६ सदस्यीय कलेजियम छ। त्यसले न्यायाधीश नियुक्ति गर्न राष्ट्रपति समक्ष पठाउँछ। भारतमा नेपालमा झैं संसदीय सुनुवाइ छैन। भारतमा अमेरिकामा जस्तो प्रधानन्यायाधीश बाहिरबाट नियुक्ति हुँदैन। सर्वोच्च अदालतमा हाई कोर्टका वरिष्ठतम् न्यायाधीश लगिन्छ वा सर्वोच्चमा वकालत गर्दै समाजमा उत्कृष्ट भनी नाम कमाएका व्यक्ति मात्र सर्वोच्चमा नियुक्ति गरिन्छ। सर्वोच्च अदालतमा प्रवेश गर्दा जो वरिष्ठत छ, नेपालकै जस्तो उसैलाई प्रधानन्यायाधीशको रोलक्रमअनुसार प्रधानन्यायाधीशमा नियुक्ति गरिन्छ। भारतमा सर्वोच्चका साथै हाइकोर्टको न्यायाधीशलाई पनि महाभियोगबाट मात्र बर्खास्त गरिन्छ। ६ सदस्यीय कलेजियमले नियुक्तिको सिफारिस मात्र गर्छ। हटाउन पाउँदैन। यी हुन् प्रधानन्यायाधीशको रोलक्रममा १ प्रकाशमान सिंह राउत जन्म : २०१७ चैत १८, उदयपुरशैक्षिक योग्यता : डीएलन्यायाधीश नियुक्ति : २०७३ साउन १७प्रधानन्यायाधीशमा कार्यावधि : झन्डै १८ महिना (०८१ असोज २० देखि ०८२ चैत १७ सम्म)पृष्ठभूमि :२०३९ सालदेखि कानुन व्यवसायीको रुपमा इजलासमा प्रवेश गरे। झन्डै ३३ वर्ष अर्थात् २०७२ सालम्म वकालति पेसालाई निरन्तरता दिए। अधिवक्ता र वरिष्ठ अधिवक्ताका रूपमा सर्वोच्च अदालतमा बहसपैरवी गरे। देवानी, फौजदारी, संवैधानिक मुद्दा एवं रिटमा उनको विशेष दख्खल छ। यसबाहेक विभिन्न निजी एवं सार्वजनिक संस्थाहरूमा कानुनी सल्लाहकारका रूपमा पनि काम गरेको अनुभव छ। नेपाल बार एसोसिएसनको संवैधानिक समितिको संयोजकका रूपमा काम गरे। उनी सर्वोच्च अदालत, बार एसोसिएसनको अध्यक्षसमेत भएका थिए २ सपना प्रधान मल्ल जन्म : २०२० कात्तिक २९, काठमाडौं शैक्षिक योग्यता : एमसीएल, एमपीएन्यायाधीश नियुक्ति : २०७३ साउन १७प्रधानन्यायाधीशमा कार्यावधि : झन्डै साढे तीन वर्ष (२०८२ चैत १८ देखि २०८५ कात्तिक ३० सम्म) पृष्ठभूमि : प्रधान पनि कानुन व्यवसायप्को पृष्ठभूमि भएकी न्यायाधीश हुन्। २०४३ सालदेखि २०६८ सालसम्म इजलासमा बहस पैरवी गरिन्। झन्डै २५ वर्ष उनले बहसपैरवी गरेको अनुभव छ। ३ वर्ष नेपाल ल क्याम्पसमा लेक्चरर भइन्। २०६५ वैशाखदेखि २०६९ वैशाखसम्म अर्थात् चार वर्ष संविधानसभा सदस्य भइन्। तीन वर्ष संयुक्त राष्ट संघ, यातनाविरुद्ध समितिमा विज्ञ सदस्य भइन्। ०७९ फागुनमा वरिष्ठ अधिवक्ताको उपाधि पाइन्। ०७३ साउन १७ गते सर्वोच्च अदालतमा न्यायाधीशमा नियुक्त भएकी थिइन्। नेपाल ल क्याम्पसबाट बीएल, दिल्ली युनिभर्सिटीबाट एमसीएल,हावर्ड युनिभर्सिटिबाट (एमसीएमपीए) गरेकी छिन्। प्रधान न्यायाधीश नियुक्त भए दोस्रो महिला प्रधानन्यायाधीश हुनेछिन्। लैंगिक समानता लगायतका विविध विषयमा दख्खल छ। ३ कुमार रेग्मीजन्म : २०२३ भदौ २२शैक्षिक योग्यता : एलएलएम न्यायाधीशमा नियुक्ति : २०७६ वैशाख ६प्रधानन्यायाधीशमा कार्यावधि : करिब तीन वर्ष (२०८५ कात्तिक १० देखि २०८८ भदौ २१ सम्म) पृष्ठभूमि :कानुन व्यवसायीको पृष्ठभूमिबाट सर्वोच्च अदालतमा न्यायाधीशमा रेग्मी सिफारिस भएका हुन्। रेग्मी संवैधानिक कानुन व्यवसायि मञ्चका पूर्वअध्यक्ष हुन्। सर्वोच्च अदालतमा वरिष्ठ अधिवक्ताका रूपमा लामो समय बहस पैरवी गरेको अनुभव छ। २०७६ वैशाख ६ गते सर्वोच्च अदालतमा न्यायाधीशका रूपमा प्रवेश गरेका हुन्। ४ हरिप्रसाद फुयाँलजन्म : ०२७ असोज २०, मोरङशैक्षिक योग्यता : एलएलएमन्यायाधीश नियुक्ति : ०७६ वैशाख ६प्रधानन्यायाधीशमा कार्यावधि : चार वर्ष (०८८ भदौ २२ देखि ०९२ असोज १९ सम्म) पृष्ठभूमि :सर्वोच्च अदालतमा ०५० सालदेखि बहस पैरवी गरेका थिए। संयुक्त राष्ट्रसंघीय मानव अधिकार उच्चायुक्तको नेपालस्थित कार्यालय (ओएचसीएचआर) मा काम गरेको अनुभव छ। केही समय टेलिभिजनमा बहस कार्यक्रम सञ्चालन समेत गरेका थिए। ०७३ वैशाख ६ गते महान्यायाधिवक्ता भएका थिए। ०७६ वैशाख ६ गते सर्वोच्च अदालतमा न्यायाधीशमा नियुक्त भएका थिए। फुयाँलको मानव अधिकार तथा मानवीय कानुनको मामिलामा दख्खल छ। नेपाल ल क्याम्पसबाट बीएल, द नेसनल ल स्कुल अफ इन्डिया युनिभर्सिटिबाट एलएलएम, द युनिभर्सिटी अफ एसेक्स, बेलायतबाट एलएलएम गरेका छन्। न्यायाधीश फुयाँलका विभिन्न पुस्तक प्रकाशित छन्। ५ नहकुल सुवेदी जन्म : ०२८ असार ८, म्याग्दी शिक्षा : एलएलएम न्यायाधीश नियुक्ति : ०७८ वैशाख ६प्रधानन्यायाधीशमा कार्यावधि : झन्डै ९ महिना (०९२ असोज २० देखि ०९३ असार ७ सम्म) पृष्ठभूमि : ०५२ मंसिर २४ गते न्याय सेवामा प्रवेश गरेका हुन्। ०७४ साल असार २२ गते उनी सर्वोच्च अदालतको पहिलो मुख्य रजिस्ट्रार भएका थिए। त्यस्तै ०७४ पुस २० गते उच्च अदालतको मुख्य न्यायाधीशमा नियुक्त भएका थिए। उच्च अदालत सुर्खेतमा मुख्य न्यायाधीशका रूपमा कार्यरत रहँदा उनलाई सर्वोच्चमा न्यायाधीश नियुक्त गरिएको थियो। समय र परिस्थितिले साथ दिएमा सुवेदी ०९२ सालमा प्रधानन्यायाधीश बन्नेछन्। ६ टेकप्रसाद ढुंगानाजन्म : ०२८ पुस ६ ,स्याङजाशैक्षिक योग्यता : एलएलएम, एमपीएन्यायाधीश नियुक्ति :प्रधानन्यायाधीशमा कार्यावधि : ६ महिना (०९३ असार ८ देखि पुस ५ सम्म) पृष्ठभूमि :०५२ मंसिर २४ गते शाखा अधिकृतका रूपमा न्याय सेवामा प्रवेश गरी उपसचिव, सहसचिव र सचिवका रूपमा काम गरेको अनुभव छ। सहसचिवका रूपमा कार्यरत रहँदा एकतिहाइ अवधि संसद् सचिवालयको कानुनी सल्लाहकारका रूपमा बिताएको अनुभव छ। पहिलो संविधानसभाको कानुनी सल्लाहकार, संवैधानिक समितिको सचिव, विवाद समाधानको लागि गठित शीर्ष नेताहरूको उच्चस्तरीय कार्यदलको सदस्य सचिव भएका थिए। दोस्रो संविधानसभाको संविधान मस्यौदा समितिमा संविधान मस्यौदा विज्ञकोरुपमा कार्य गरेको अनुभव छ। उनी ०७३ पुस २९ गते उच्च अदालतमा न्यायाधीश नियुक्त भएका थिए। झन्डै ७ वर्ष उच्च अदालतमा न्यायाधीशका रूपमा न्याय सम्पादन गरेको अनुभव छ। करिब ३० वर्ष न्याय सेवामा कार्यरत ढुंगानाले स्नातकोत्तर तहमा संवैधानिक कानुनमा प्रथम श्रेणिमा प्रथम स्थान (स्वर्ण पदक) हासिल गरेका थिए। ७ नृपध्वज निरौला जन्म : ०२८ माघ २५,खोटाङशैक्षिक योग्यता :न्यायाधीशमा नियुक्ति : संसदीय सुनुवाइ समितिबाट अनुमोदित भएमा प्रधानन्यायाधीशमा कार्यवधि : ४८ दिन (०९३ पुस ६ देखि माघ २४ सम्म) पृष्ठभूमि :न्याय रिषद्बाट सर्वोच्च अदालतको न्यायाधीशमा सिफारिस निरौलाले संसदीय सुनुवाइ पार गर्नुपर्ने छ। ०५२ मंसिर २४ मा न्याय सेवामा प्रवेश गरेका निरौलासँग पुनरावेदन अदालत पाटनको रजिस्टारमा रहेर काम गरेको अनुभव छ। न्यायिक प्रतिष्ठानमा रही कुशल प्रशिक्षकको भूमिका निर्वाह गरिसकेका छन्। त्यस्तै उनले न्यायपरिषद्को सचिवका रूपमा उल्लेख्य काम गरेका थिए। ०७५ माघ १४ गते सर्वोच्च अदालतको मुख्य रजिस्ट्रारमा नियुक्त भएका थिए। ०७७ सालमा उच्च अदालत दीपायलको मुख्य न्यायाधीशमा सिफारिस भएका थिए। त्रिभुवन विश्वविद्यालयबाट संवैधानिक कानुनमा स्नातकोत्तर उपाधि हासिल गरेका छन्। समय र परिस्थितिले साथ दिएमा निरौला पनि छोटो अवधि प्रधानन्यायाधीश हुने रोलक्रममा छन्।"
"परराष्ट्रमन्त्री दोहामा, द्विपक्षीय भेटवार्तामा व्यस्त","कतारको दोहामा आयोजित एसिया कोअपरेसन डायलग (एसिडी)को तेस्रो सम्मेलनमा नेपाली प्रतिनिधिमण्डलको नेतृत्व गर्दै सहभागी परराष्ट्रमन्त्री डा आरजु राणा देउवा त्यहाँ विभिन्न द्विपक्षीय भेटवार्ताहरूमा व्यस्त रहेकी छन् । सो सम्मेलनको साइडलाइन मा परराष्ट्रमन्त्री डा राणाले बिहीबार विभिन्न देशका उपप्रधानमन्त्री, विदेशमन्त्री एवम् मन्त्रीहरुसँग द्विपक्षीय भेटवार्ता गरेकी हुन्। सो सम्मेलनमा एसिडी समूहमा आबद्ध एसियाली राष्ट्रहहरुका राष्ट्रपति, प्रधानमन्त्री, उपप्रधानमन्त्री, विदेशमन्त्री तथा मन्त्रीहरुको सहभागिता रहेको छ । सो सम्मेलनलाई सम्बोधनपछि मन्त्री डा राणाले बिहीबार किर्गीज गणतन्त्रका उपप्रधानमन्त्री एदिल बैसालभ, म्यानमारका उपप्रधानमन्त्री तथा विदेशमन्त्री यु थान स्वे, साउदी अरेबियाका युवराज एवं विदेशमन्त्री फाइसल बिन फराह अल साउदसँग भेटवार्ता गरिन्। त्यसैगरी मन्त्री डा राणासँग संयुक्त अरब इमिरेट्स्का वैदेशिक व्यापारसम्बन्धी राज्यमन्त्री डा थानी अहमद अल जियोदीले पनि शिष्टाचार भेटवार्ता गरेकी थिइन्। ती भेटहरूमा आपसी हित र चासोका विविध विषयहरूका साथै आगामी दिनमा थप सम्बन्ध विस्तार र सहकार्यबारे कुराकानी भएको थियो । परराष्ट्रमन्त्री डा राणा क्यानाडाको टोरन्टोमा आयोजित विश्वका महिला विदेशमन्त्रीहरूको बैठक, अमेरिकाको न्यूयोर्कमा आयोजित संयुक्त राष्ट्रसङ्घको ७९ औँ महासभा र कतारको दोहामा आयोजित एसिडीको तेस्रो सम्मेलनमा सहभागिता जनाएर आज दोहाबाट स्वदेश फर्कँदै छन् ।"
हवाई चापलाई व्यवस्थित गर्न सरकार लागिपरेको छ : मन्त्री पाण्डे,"काठमाडौं : संस्कृति पयर्यटन तथा नागरिक उड्डनमन्त्री बद्री पाण्डेले चाडबाडका मुखमा देखिएको हवाई चाप व्यवस्थित गर्न लागिपरेको बताएका छन्। शुक्रबार त्रिभुवन अन्तराष्ट्र्रिय विमानस्थलमा नेपाल हवाई नियन्त्रक संघको २३औं वार्षिक साधरण सभालाई सम्बोधन गर्दै मन्त्री पाण्डेले विपद् र चाडबाडसँगै आएकाले हवाई चाप बढेको र यसलाई व्यवस्थित बनाउन सरकार लागिपरेको बताएका हुन्। मन्त्री पाण्डेले भने,'विपद र महान चाडहरुसँगै आएका कारण हवाई चाप बढेको छ । यसलाई कसरी न्यायोचित बनाउने भनेर कुरामा हामी निरन्तर काम गरिरहेका छौं ।' उनले यात्रुहरुको सहजताका लागि मन्त्रालयले निरन्तर काम गरिरहेको जिकिर गरे। उनले पर्यटनमन्त्रालय सम्बद्ध संस्कृति,पर्यटन र हवाई नीतिहरू परिमार्जनको क्रममा रहेको बताउँदै ऐन नीतिहरू बनाएर सुदृढिकरण गर्ने उद्घोष गरे। मन्त्री पाण्डेले ट्रेड युनियनलगायतका संघ,संस्थाहरूले सत्य,तथ्य कुरा मात्रै पस्कनु पर्नेमा जोड दिए । मन्त्री पाण्डेले नेपालको हवाई आकाश सुरक्षित रहेको छ भन्ने सन्देश दिन समेत अनुरोध गरे। मन्त्री पाण्डेले आज नै त्रिभुवन अन्तराष्ट्र्रिय विमानस्थलमा यातायातसम्बन्ध पदाधिकारीहरूसँग छलफल गरेका छन्। साथै उनले त्रिभुवन अन्तराष्ट्र्रिय विमानस्थलको टावरको समेत अवलोकन गरेका छन्।"
"यातायात क्षेत्रका प्रतिनिधिसँग प्रचण्डको छलफल,समस्या समाधानका लागि पहल लिने प्रतिबद्धता","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले यातायात व्यवसायी महासंघ र यातायात मजदुर संगठनका पदाधिकारी तथा यातायात क्षेत्रका प्रतिनिधिहरूलाई खुमलटार बोलाएर प्राकृतिक विपतले यातायात क्षेत्रमा सिर्जना गरेको समस्या समाधानबारे छलफल गरेका छन्। बाढी पहिरोका कारण विभिन्न ठाउँमा भएको क्षतिको अनुगमन गरेका अध्यक्ष प्रचण्डले दसैंको समयमा गाउँ फर्कने जनताको अवस्था, बाढी पहिरोका कारण अवरुद्ध सडक सञ्जाल, यातायात व्यवसायी, मजदुर लगायत समग्र यातायात क्षेत्रका समस्याबारे जानकारी लिँदै समाधानका लागि पहल लिने प्रतिबद्धता जनाए। आफूले काठमाडौं, ललितपुर, भक्तपुर र काभ्रेका प्रभावितस्थलको अनुगमन गर्दा ठाउँठाउँमा अझै पनि गाडी पुरिएको,आवागमन अवरुद्ध रहेको, यातायात क्षेत्रले ठूलो क्षति भोगेको र यातायात मजदुरलाई पीडादायी अवस्थामा देखेको उल्लेख गर्दै उनले यससम्बन्धी विस्तृत जानकारी यातायात क्षेत्रबाट लिएर प्रमुख प्रतिपक्षी दलको नेताको रुपमा समाधानका लागि पहल गर्न छलफल आयोजना गरेको जानकारी दिए। सो क्रममा यातायात महासंघ र यातायात मजदुर संगठनका पदाधिकारीले यातायात क्षेत्रले संकट व्यहोर्नुपरेको, व्यावसायी मारमा रहेको, यातायात मजदुरहरूको सुरक्षाका लागि सरकारले पहल लिन नसकेको, यातायात क्षेत्रमा पुगेको क्षतिको तथ्यांक संकलनसमेत नगरिएको र अहिलेको विपतले कोभिडको बेला जस्तै यातायात क्षेत्रलाई पीडा दिएको बताए । सरकारले पूरै शक्ति लगाएर तीन चार दिनभित्र पहिरोका कारण थुनिएका मजदुर र गाडीको उद्धार गर्नुपर्ने, घरबारविहीन भएका मजदुर र व्यावसायीलाई राहतको व्यवस्था गर्नुपर्ने र पुरिएका र बगेका गाडीको बीमा रकम प्राप्तिमा समस्या भएका कारण तत्काल उपलब्ध गराइदिने वातावरण बनाइदिन उनीहरूले आग्रह गरेका थिए । यातायात क्षेत्रका प्रतिनिधिहरुले अध्यक्ष प्रचण्डलाई उद्धार,राहत र पुनर्स्थापनाका गरेको अगुवाईको प्रशंसा गर्दै प्रमुख प्रतिपक्षी दलको रूपमा सरकारले नगरेको काम गरेको बताएका थिए । आफूहरूलाई बोलाएर यातायात क्षेत्रको अभिभावकको भूमिका निर्वाह गरेकोमा खुशी व्यक्त उनीहरुले प्रधानमन्त्रीले आजसम्म चासो नदेखाएकोमा गुनासो व्यक्त गरेका थिए । विपतले यातायात क्षेत्रमा पारेको समस्यालाई प्रमुख प्रतिपक्षी दलले महत्वपूर्ण एजेण्डाको रुपमा सरकारसँग छलफल गरेर समाधानका लागि पहल गरिदिन पनि उनीहरुले अध्यक्ष प्रचण्डलाई आग्रह गरेका थिए । अध्यक्ष प्रचण्डसँगको छलफलमा राष्ट्रिय यातायात व्यवसायी महासंघका अध्यक्ष विजय स्वार,वरिष्ठ उपाध्यक्ष सरोज सिटौला, अखिल नेपाल यातायात मजदुर संघका अध्यक्ष दिपक केसी, नेपाल यातायात मजदुर संघका धर्म भण्डारी, नेपाल यातायात स्वतन्त्र मजदुर संगठनका भिम ज्वाला राई लगायत पदाधिकारीहरूको सहभागिता रहेको थियो ।"
"वैदेशिक रोजगारमा पठाइदिने भन्दै ३ लाख ठगी, २ जना पक्राउ",काठमाडौं : वैदेशिक रोजगारमा लागि विभिन्न देशहरूमा पठाइदिने भन्दै ठगी गर्ने दुई जना पक्राउ परेका छन्। पक्राउ पर्नेमा दार्चुलाको व्यास नगरपालिका३ घर भई काठमाडौंको कीर्तिपुर बस्ने २७ वर्षीय हरक सिंह धामी र धादिङको ज्वालामुखी गाउँपालिका४ घर भई हाल ललितपुर बस्ने ३३ वर्षीय हरि रम्तेल रहेका छन्। काठमाडौं उपत्यका अपराध अनुसन्धान कार्यालयका अनुसार बेरोजगार युवायुवतीहरूलाई आकर्षक तलबको प्रलोभनमा पारी दुबई लगायतका देशहरुमा लैजाने भन्दै लामो समयसम्म झुक्यानमा राखेपश्चात विदेश नपठाई सम्पर्क विहीन भएकोमा पीडितहरूले दिएको जाहेरीका आधारमा उनीहरूलाई पक्राउ गरिएको हो। धामीले एक लाख ४० हजार र रम्तेलले एक लाख ५० हजार रुपैयाँ लिएर सम्पर्कविहीन भएपछि पीडितले उजुरी दिएका सूचना अधिकारी एवं प्रहरी उपरीक्षक अंगुर जिसीले बताए। उपत्यकाका विभिन्न स्थानहरूबाट पक्राउ गरी थप अनुसन्धान तथा कारबाहीका लागि वैदेशिक रोजगार विभाग पठाइएको सूचना अधिकारी जिसीले बताए।
लागुऔषधसहित ६ जना पक्राउ,"काठमाडौं : काठमाडौंमा लागुऔषधसहित ६ जना पक्राउ परेका छन्। पक्राउ पर्नेमा काभ्रेको भुम्लु गाउँपालिका६ घर भई हाल काठमाडौंको चमती बस्ने १९ वर्षीय नविन रिजाल,सोही ठाउँ बस्ने २६ वर्षीष अनिष महर्जन, चितवनको भरतपुर नगरपालिका१० का २५ वर्षीया अनु तामाङ, धादिङको गजुरी गाउँपालिका८ का ४० वर्षीय केशर स्याङतान, धादिङको थर्पुभन्ज्याङका २८ वर्षीय राजेश परियार र तनहुँको आबुखैरेनी नगरपालिका३ का २५ वर्षीय सुवास परियार रहेका छन्। नविन रिजालको कोठामा लागुऔषध बिक्री वितरण भई रहेको भन्ने गोप्य सूचनाका आधारमा प्रहरी वृत्त स्वयम्भुबाट खटिएको प्रहरी टोली उनीहरूलाई लागुऔषध र २९ हजार ७०० रुपैयाँसहित पक्राउ गरेको हो। उनीहरूको साथबाट नाइट्राभेट ७६५ पिस, ट्रामाडोल ५५० पिस, स्ट्रागन ३७० पिस, स्पास ३० पिस र गाँजाको धुलो २०० ग्राम फेला परेको वृत्तले जनाएको छ।"
प्रधानमन्त्री दैवी प्रकोप उद्धार कोषमा एकैदिन साढे तीन करोड जम्मा,"काठमाडौं : प्रधानमन्त्री दैवी प्रकोप उद्धार कोषमा आज एकैदिन तीन करोड रुपैयाँभन्दा बढी रकम हस्तान्तरण भएको छ। प्रधानमन्त्री केपी शर्मा ओलीलाई सिंहदरबारस्थित प्रधानमन्त्री तथा मन्त्रिपरिषद्को कार्यालयमा भेटेर विभिन्न सरकारी र निजी क्षेत्रका वित्तीय संस्थाका अध्यक्ष एवं प्रमुख कार्यकारी अधिकृतले आज आफ्नो संस्थागत सहयोगको चेक हस्तान्तरण गरेका हुन्। कृषि विकास बैंकबाट एक करोड ५० लाख रुपैयाँ, नागरिक लगानी कोषबाट ५१ लाख रुपैयाँ, एसबिआइ बैंकबाट २५ लाख रुपैयाँ, लाइफ इन्स्योरेन्स कर्पोरेशनबाट ३१ लाख रुपैयाँ, नेपाल पूर्वाधार विकास बैंकबाट २५ लाख रुपैयाँ, ओरियन्टल इन्स्योरेन्सबाट १५ लाख, सिमेक्स इन्क प्रालि (बिवाइडी) कम्पनीबाट ५१ लाख रुपैयाँ रकम हस्तान्तरण भएको हो। सो अवसरमा प्रधानमन्त्री ओलीले सहयोगकर्तालाई धन्यवाद दिँदै बाढी, पहिरो र डुबानका कारण भएको ठूलो धनजनको क्षति भएकाले प्राप्त सहयोगबाट राहत वितरणमा योगदान पुग्ने विश्वास व्यक्त गरे। उनले किसानहरूको पाकिसकेको बालीसमेत प्रभावित भएकाले त्यसको विस्तृत विवरण आउन बाँकी रहेको बताए। मन्त्रिपरिषद्को गत सोमबारको बैठकले उक्त कोषमा प्रारम्भिक रूपमा एक अर्ब रुपैयाँ रकम जम्मा गर्ने निर्णय गरेको थियो। कोषमा अन्य संस्था र व्यक्तिहरूबाट पनि सहयोगको क्रम जारी रहेको छ।"
जोमसोममा वायु गुणस्तर मापन केन्द्र स्थापना हुने,"जोमसोम : हिमाली जिल्लामै पहिलो पटक मुस्ताङमा वायु गुणस्तर मापन केन्द्र स्थापना हुने भएको छ। सरकारले ३१ औं वायु गुणस्तर मापन केन्द्र स्थापनाका लागि मुस्ताङमा यो प्रविधि जडान गर्न लागेको हो। वातावरणीय स्वच्छता कायम राख्ने, प्रदुषणलाई निश्चित सीमा भित्र सन्तुलनमा राख्ने, दिगो विकासका अंगहरुसँग जोड्ने र मानव स्वास्थ्यलाई प्रतिकुल हुन नदिनेलगायतका उद्देश्यसहित नेपाल सरकार वातावरण विभागले मुस्ताङमा वायु गुणस्तर मापन केन्द्र स्थापना गर्ने तयारी गरेको हो। यसका लागि २ साताअघि वातावरण विभागका महानिर्देशक ज्ञानराज सुवेदी र विभागका प्राविधिक उपसचिव दीपक ज्ञवाली लगायतको टोली मुस्ताङ आएको हो। टोलीले वायु गुणस्तर मापन केन्द्र स्थापनाका लागि स्थान छनौट गर्न जिल्ला प्रशासन कार्यालय मुस्ताङसँग समन्वय गरेको थियो। मुस्ताङ प्रशासनसँग समन्वयमा विभागको टोली जिल्ला प्रशासन कार्यालय पछाडिको शालिग्राम उद्यान पार्कमा वायु गुणस्तर मापन केन्द्र स्थापना गर्ने निर्णय गरेको विभागका महानिर्देशक ज्ञानराज सुवेदीले जानकारी दिए। झन्डै १ करोड बढी लागतको वायु गुणस्तर मापन प्रविधि जडान गर्ने तयारी भइरहेको महानिर्देशक सुवेदीले उल्लेख गरे। सरकारको यसअघि ३० वटा जिल्लाहरूमा वायु गुणस्तर मापन केन्द्र सञ्चालनमा छन्। ३१ औं केन्द्रका रूपमा चालू आर्थिक वर्षभित्रै वायु गुणस्तर मापन केन्द्र स्थापना सम्पन्न हुने महानिर्देशक सुवेदीको भनाइ छ। वायुको गुणस्तर, वातावरणीय स्वच्छता र वातावरण प्रदूषणलाई न्यूनीकरण गर्न अपनाउन पर्ने रणनीति तय गर्न वायु मापन गुणस्तर केन्द्र प्रविधिले सहयोग पुग्ने विभागका प्राविधिक उपसचिव दीपक ज्ञवालीले उल्लेख गरे। प्राविधिक उपसचिव ज्ञवालीले वायु गुणस्तर मापन केन्द्र प्रविधिले २४ सैं घण्टा वायुको अवस्था बारेमा अपडेट गर्ने बताए। बिजुली र इन्टरनेटको सहायताबाट वायु गुणस्तर मापन प्रविधिले त्यस क्षेत्रको वस्तुगत वातावरणीय अवस्थाको जानकारी गराउँछ। यो प्रविधिका माध्यमबाट गृह मन्त्रालय अन्तर्गत रहेको सेक्टर सर्वो सिस्टममा त्यस क्षेत्रको वातावरणीय डाटा इन्ट्री हुन्छ। विभागले यही डाटा हेरेर विभागको वेबसाइटमा अपेडट गर्ने प्राविधिक उपसचिव ज्ञवालीको भनाइ छ। मुस्ताङको जोमसोममा स्थापना गरिने वायु गुणस्तर मापन प्रविधिले त्यस आसपासको क्षेत्रमा वायुको अवस्था बारे जानकारी दिने गर्छ।"
आगोले जलेर मृत्यु,"बेनी : म्याग्दीको अन्नपूर्ण गाउँपालिका५ पाउद्धारको हिलादेमा आगोले जलेर एक जनाको मृत्यु भएको छ। पाउद्धारका ६७ वर्षीय कालु परियारको आगोले जलेर मृत्यु भएको जिल्ला प्रहरी कार्यालय म्याग्दीले जनाएको छ। घटनास्थल पुगेका प्रहरी निरीक्षक राजन रायमाझीका अनुसार बिहिबार खाना खाएर सुतेका परियारको राती गोठ आगलागी हुँदा जलेर मृत्यु भएको हो। कालु सुतेको नरबहादुर बिकको ढुंगा, माटोले बनेको र निगालोको चोयाले बुनेको चित्राले बारेको घरको भान्छाकोठा आगोले जलेर नष्ट भएको छ। मृतकको शव परीक्षणका लागि बेनी अस्पतालमा ल्याइएको र आगलागीको कारण नखुलेको प्रहरी निरीक्षक रायमाझीले बताए।"
नुवाकोटमा अखाद्य वस्तु बरामद,"नुवाकोट : चाडपर्वको समयमा बजारमा गुणस्तरहीन वस्तुको बिक्री वितरण भइरहेको गुनासो आएपछि नुवाकोटका विभिन्न बजार अनुगमन गरिएको छ। संयुक्त बजार अनुगमन टोलीले नुवाकोटको विदुर नगरपालिका, लिखु र सूर्यगढी गाउँपालिकाको विभिन्न बजारमा रहेका किराना पसल तथा खाद्यान्न सप्लायर्सहरूको स्थलगत अनुगमन गरेको हो। सहायक प्रमुख जिल्ला अधिकारी कृष्णप्रसाद हुमागाईंको नेतृत्वमा गएको संयुक्त टोलीले विभिन्न नौवटा किराना पसलहरूमा अनुगमन गरिएको उद्योग वाणिज्य कार्यालय नुवाकोटले जनाएको छ। संयुक्त बजार अनुगमन समितिद्वारा विदुर नगरपालिका१० महभीर, लिखु गापाको ढिकुरे, थानसिङ, छहरे, सूर्यगढी गापाको केराबारीमा संयुक्त बजार अनुगमन गरिएको हो। पसल अनुगमनका क्रममा अखाद्य वस्तु फेला परेपछि जफत गर्नुका साथै नगद जरिवानासमेत गरिएको छ। सहायक प्रमुख जिल्ला अधिकारी हुमागाईंको नेतृत्वमा जिल्ला बजार अनुगमन समितिद्वारा लिखु गापा १, ४, ५ र ६ मा बजार अनुगमन गरिएको हो। लिखुमा ६ वटा किराना पसल तथा सप्लायर्सको अनुगमन गरिएको अनुगमन समितिका सदस्य सचिव तथा उद्योग वाणिज्य कार्यालय नुवाकोटका प्रमुख किशोर सापकोटाले जानकारी दिए। उनका अनुसार ती बजारहरूबाट १० हजार ५ सय ३० रुपैयाँ बराबरको अखाद्य वस्तु जफत गरिएको छ। प्रमुख सापकोटाले अनुगमन गरिएका पसलहरूमध्ये लिखु ४ को लक्की लक्ष्मी इन्टरप्राइजेजबाट दुई हजार ९० रुपैयाँ बराबरको अखाद्य सामग्री जफत गरिनुको साथै उपभोक्ता संरक्षण ऐन २०७५ बमोजिम पाँच हजार रुपैयाँ जरिवाना गरिएको जानकारी दिए। लिखु१ ढिकुरेस्थित चन्द्रलाल एण्ड सन्सबाट चार हजार तीन सय २० रुपैयाँ बराबरको अखाद्य सामग्री जफत गरिएको छ। लिखु ५ को श्याम किराना स्टोर्सबाट २ सय ५० रुपैयाँ बराबरको अखाद्य सामग्री नष्ट गरिनुका साथै लिखु ६ स्थित सौजन्य इन्टरप्राइजेजबाट तीन हजार आठ सय ७० रुपैयाँ बराबरको अखाद्य सामग्री नष्ट गरिएको छ।"
बाढीपहिरोबाट क्षतिग्रस्त स्थानीय पालिकाहरूलाई संकटग्रस्त क्षेत्र घोषणा गर्न सिफारिस,"काठमाडौं : विपद् जोखिम न्यूनीकरण तथा व्यवस्थापन कार्यकारी समितिले बाढीपहिरोबाट क्षतिग्रस्त स्थानीय पालिकाहरुलाई संकटग्रस्त क्षेत्र घोषणा गर्न सरकारसमक्ष सिफारिस गरेको छ। सिंहदरबारमा शुक्रबार बसेको समिति बैठकले काभ्रे, मकवानपुर, सिन्धुली, रामेछाप लगायतका बाढीपहिरोबाट बढी प्रभावित जिल्लाका स्थानीय तहलाई संकटग्रस्त क्षेत्र घोषणा गर्न सरकारसमक्ष सिफारिस गर्ने निर्णय गरेको हो । बैठकमा बाढीपहिरोबाट बढी क्षतिग्रस्त भएका जिल्लालाई संकटग्रस्त क्षेत्र गर्ने विषयमा छलफल भएपनि प्रभावित स्थानीय तहलाई नै संकटग्रस्त क्षेत्र घोषणा गर्न सरकारसमक्ष सिफारिस गर्ने निर्णय गरिएको जोखिम न्यूनीकरण तथा व्यवस्थापन प्राधिकरणका निमित्त प्रमुख वसन्त अधिकारीले जानकारी दिए। बैठकमा पछिल्लो साता परेको भारी बर्षा र त्यसले पुर्याएको क्षतिबारे समीक्षा गर्दै राजमार्गमा देखिएका समस्या समाधानका लागि छलफल भएको थियो। हालैको बाढीपहिरोबाट २३९ जनाको मृत्यु, १६९ जना घाइते र १८ जना बेपत्ता भएको प्राधिकरणले जनाएको छ।"
कार्यसम्पादनमा स्वास्थ्य कार्यालय पाल्पा लुम्बिनी प्रदेशमा पहिलो,"तानसेन : लुम्बिनी प्रदेशमा स्वास्थ्य कार्यालय पाल्पा प्रथम भएको छ। लुम्बिनी प्रदेश सरकार स्वास्थ्य मन्त्रालयले प्रदेशभरीका १२ जिल्लाका कार्यालयले गर्ने कार्यसम्पादन मूल्यांकनमा स्वास्थ्य कार्यालय पाल्पा प्रथम भएको हो। स्वास्थ्य कार्यालय पाल्पा अघिल्लो वर्ष ०७९८० मा पनि प्रदेशभरी भरी उत्कृष्ट अंक सहित प्रथम भएको थियो। यसैगरी कार्यसम्पादन मूल्यांकनमा स्वास्थ्य कार्यालय रोल्पा दोस्रो र स्वास्थ्य कार्यालय गुल्मी तेस्रो भएका छन्। लुम्बिनी प्रदेश स्वास्थ्य मन्त्रालयले प्रदेशका १२ वटा कार्यालय, १४ वटा अस्पताल र १३ आर्युवेदिक स्वास्थ्य केन्द्रलाई कार्यसम्पादन मूल्यांकनमा समावेश गर्दै आएको छ। यसैगरी प्रदेशभरीका १४ वटा अस्पताल मध्येमा बर्दिया अस्पताल प्रथम भएको छ भने लुम्बिनी प्रादेशिक अस्पताल बुटवल द्वितीय र अर्घाखाँची अस्पताल तृतीय भएको छ। आयुर्वेद तर्फ अर्घाखाँची आयुर्वेद स्वास्थ्य केन्द्र प्रथम भएको छ भने लुम्बिनी आयुर्वेद चिकित्सालय द्वितीय र कपिलवस्तु आयुर्वेद चिकित्सालय तृतीय भएको छ। जनतालाई दिने सेवा प्रवाह, सेवाग्राहीको सन्तुष्टि लगायतका विषयवस्तुका सूचकहरूको आधारमा उत्कृष्ट स्वास्थ्य कार्यालय, अस्पताल र आर्युवेदिक स्वास्थ्य केन्द्र घोषणा गरिएको हो। स्वास्थ्य कार्यालय पाल्पालाई विगत दुई वर्षदेखि नै प्रदेशमा पहिलो तथा उत्कृष्ट कार्यालय बनाउन सफल भएको र आगामी वर्ष पनि पहिलो हुने गरी कार्यसम्पादनमा लागी परेको कार्यालयका वरिष्ठ तथ्यांक अधिकृत एवं निमित्त प्रमुख टुकप्रसाद पोखरेलले बताए। स्वास्थ्य मन्त्री खेमबहादुर सारुले प्रदेशस्तरीय समीक्षा कार्यक्रममा उत्कृष्ट स्वास्थ्य कार्यालय, आयुर्वेद चिकित्सालय र अस्पतालहरूलाई पुरस्कार वितरण गरे। स्वास्थ्य मन्त्री सारुले चालु आर्थिक वर्षमा सबै कार्यालय, अस्पताल, आयुर्वेद स्वास्थ्य केन्द्रले आफू प्रथम हुनेछु भन्ने भावनाका साथ काम गर्नुपर्ने बताए। जनताको सेवा सुविधालाई ध्यानमा राख्दै सबैले गुणस्तरीय सेवा प्रदान गर्न उनले जोड दिए। लुम्बिनी प्रदेशमा १२ वटा स्वास्थ्य कार्यालय, १३ वटा आयुर्वेद चिकित्सालय तथा स्वास्थ्य केन्द्र र १४ वटा अस्पताल छन्।"
मृतकका परिवारलाई राहत वितरण,सिन्धुली : सिन्धुलीमा लगातार आएको बाढी र पहिरोको कारण मृत्यु भएका परिवारलाई राहत वितरण गरिएको छ। शुक्रबार जिल्ला विपद् व्यवस्थापन समितिले दुई जना मृतकका परिवारलाई दुईदुई लाख रुपैयाँ नगद राहत प्रदान गरेको हो। सिन्धुलीका प्रहरी प्रमुख गोविन्दराज काफ्लेका अनुसार समितिका अध्यक्ष तथा प्रमुख जिल्ला अधिकारी लिाराज शर्माले शुक्रबार जिल्ला प्रशासन कार्यालयमा नगद दुई दुई लाख रुपैयाँ राहत प्रदान गरेका हुन्। प्रहरी प्रमुख काफ्लेका अनुसार एक साता अघि आएको बाढी र पहिरोको कारण सिन्धुलीमा दुई जनाको जयन गएको थियो। कमलामाई नगरपालिका९ भिमानमा स्थित सुके खोलाको बाढीले बगाउँदा स्थानीय ४६ वर्षीय कृष्ण बहादुर बोगटीको मृत्यु भएको थियो। यस्तै घरमाथीबाट पहिरो आएपछि भाग्ने क्रममा सुनकोशी गाउँपालिका१ मा १२ वर्षीय बालकको मृत्यु भएको थियो। मृतक दुवै जनाका आफन्तलाई नगद राहत प्रदान गरिएको हो।
"क्रसरमा नाबालक दाजुभाइको मृत्यु प्रकरण: पैसामा मिलाइयो घटना, अघि बढाइएन कारबाही","विराटनगर : मोरङको केराबारी गाउँपालिका८ स्थित कृष्ण क्रसरको खाल्डोमा डुबेर नाबालक दाजुभाइको मृत्यु भएको घटना पैसामा मिलाइएको छ। क्षतिपूर्ति र राहतका नाममा पैसा दिने सर्त राखेर घटना सामसुम पारिएको हो। घटनालाई कारबाहीको प्रक्रियामा लैजान छाडेर मिलाउनका लागि स्थानीय सरकारका प्रमुख, अन्य जनप्रतिनिधिदेखि प्रहरीसम्मले साथ दिएका छन्। क्रसर परिसरको खाल्डोमा जमेको पानीमा डुबेर केराबारी८ का तोयानाथ चौलागाईंका छोराहरू ६ वर्षीय रामचरण र ८ वर्षीय भूपेन चौलागाईंको बिहीबार मृत्यु भएको थियो। क्रसरको चरम लापर्बाहीले एउटै परिवारका २ नाबालकले ज्यान गुमाएको गम्भीर एवं पीडादायी तथ्यलाई लुकाएर पैसा दिने सर्तमा घटना मिलाइएको हो। घटनाका विषयमा शुक्रबार केराबारी गाउँपालिका कार्यालयमा सर्वपक्षीय छलफल भएको थियो। छलफलमा गाउँपालिका अध्यक्ष सुमन मिरिङचिङ, उपाध्यक्ष मनमाया मगरलगायतका जनप्रतिनिधि, पीडित पक्ष, क्रसरका सञ्चालक एवं गाउँपालिकाका पूर्वअध्यक्ष रोहित कार्कीसहित क्रसर व्यवसायीका प्रतिनिधि, इलाका प्रहरी कार्यालय बेलबारीका इन्स्पेक्टर कृष्णबहादुर खत्री, इलाका प्रहरी कार्यालय केराबारीका वरिष्ठ सइ मानबहादुर जिम्बालगायत उपस्थित थिए। वडाध्यक्ष कमलकुमार बस्नेतका अनुसार पीडितलाई क्षतिपूर्ति दिने सहमति भएको छ। गाउँपालिकामै सर्वपक्षीय छलफल भयो। आगामी दिनमा क्रसरले यस्तो कमजोरी नदोहोर्याउने सहमति भएको छ, उनले भने, गाउँपालिकाले पनि कार्यपालिका बैठकबाट निर्णय गरेर मृतकका अभिभावकलाई राहत रकम उपलब्ध गराउने कुरा छ। गाउँपालिकाले क्रसरको अनुगमनमा टोली पठाएर सत्यतथ्य पत्ता लगाउने विषयमा गहन छलफल भयो। बस्नेतका अनुसार पीडित पक्षलाई किरिया खर्चबापत तत्काल १ लाख रुपैयाँ क्रसर सञ्चालकले उपलब्ध गराएका छन्। अपुग भएमा थपिदिने सहमति छ। क्षतिपूर्ति र राहतबापत २५ लाख दिने र मृतक बालकहरूका नाममा २ लाख रुपैयाँको अक्षयकोष स्थापना गरिदिने सहमति भएको जानकारी वडाध्यक्ष बस्नेतले दिए। जग्गा उपलब्ध गराएमा क्रसर सञ्चालकले घर पनि बनाइदिने उनले बताए। छलफलमा सहभागी राष्ट्रिय स्वतन्त्र पार्टी (रास्वपा) केराबारी८ का सभापति दीपक बस्नेतका अनुसार मृतकका अभिभावकको पारिवारिक आर्थिक अवस्था अति नै कमजोर छ। उनीहरू सुकुम्वासीजस्तै हुन्। अर्काले दिएको जग्गामा बसेका छन्। शौचालयसमेत गाउँलेले नै बनाइदिएका थिए, बस्नेत भन्छन्, मृतक नाबालकहरूका बाबु तोयानाथ शारीरिक रूपमा अपांगता छन्। त्यही क्रसरमा काम गर्छन्। सबै हिसाबले नाजुक अवस्थाकै कारण पैसा दिने सर्तमा घटना मिलाइएको छ। तोयानाथको सन्तानका रूपमा अब एउटी छोरी मात्रै रहेको उनले बताए। उनका अनुसार आगामी दिनमा कम्पाउण्डलाई घेराबारा गरेर र खाल्डाखुल्डी पुरेर मात्रै क्रसर चलाउने सहमति भएको छ। पीडितको पक्षमा मजवुत ढंगले कुरा राखिदिने नहुँदा लापर्बाही गर्ने क्रसरलाई भने कारबाही नहुने अवस्था उत्पन्न भएको छ। पीडित पक्षलाई पैसामा मिलाइसके। तर, २ नाबालकको ज्यान जाने गरी गम्भीर लापर्बाही गर्ने क्रसरलाई कारबाही हुने देखिएन, छलफलमा सहभागी १ जनाले भने, विभिन्न क्रसरमा गाउँपालिका अध्यक्ष, उनका परिवारदेखि पूर्वअध्यक्षसमेतको लगानी छ। नेपाली कांग्रेस, नेकपा (एमाले), नेकपा (माओवादी केन्द्र)का स्थानीय नेताहरूले लगानी गरेका छन्। गाउँपालिका अध्यक्ष सुमन मिरिङचिङ आफैं क्रसर व्यवसायी हुन्। २ नाबालकको मृत्यु भएको कृष्ण क्रसरमा उनका बुवा नवीन थापामगरदेखि गाउँपालिकाका पूर्वअध्यक्ष रोहित कार्की, रोशन सुब्बा, विशाल खरेललगायतको लगानी रहेको स्थानीय बताउँछन्। केराबारी८ को खदम खोलामा ४ वटा क्रसर छन्। कृष्ण, माहादेव मिनरल उद्योग, शिवम् एग्रिगेट र जय माता दी सम्राटसमेतका क्रसर उद्योगहरू रहेका हुन्। स्थानीयका अनुसार कुनै पनि क्रसरहरू मापदण्डअनुरूप चलेका छैनन्। मनपरी ढंगबाट चलिरहेका क्रसरको पीडा सहन नसकेपछि स्थानीयले बेलबखत विरोध गर्छन्। तर, पेलेरै उनीहरूको आवाज दबाउने काम हुन्छ। स्थानीयको मागको सुनुवाइ नै हुँदैन। क्रसरको अनियन्त्रित दोहनका कारण केराबारीको अस्तित्व संकटमा पर्दै गएको स्थानीयको गुनासो छ। केराबारी८ का पूर्ववडाध्यक्ष मनोज खड्का महादेवका देखिने सञ्चालक हुन्। त्यसमा गाउँपालिका अध्यक्ष मिरिङचिङको सेयर रहेको स्थानीय बताउँछन्। शिवम् एग्रिगेटमा नरेन्द्र चापागाईंलगायत र जय माता दी सम्राटमा अरुण गुरुङलगायतको लगानी रहेको गाउँपालिकाले जनाएको छ। क्रसर सञ्चालकले पैसा दिने सहमति जनाएपछि मृतक २ नाबालकको शव बुझेर अभिभावकले अन्त्येष्टि गरेका छन्। दुवै शवको धरानस्थित बीपी कोइराला स्वास्थ्य विज्ञान प्रतिष्ठानमा पोस्टमार्टम गरिएको थियो। स्थानीय लीलानाथ घिमिरेले क्रसरको चरम लापर्बाहीले घटना भएको बताए। उनका अनुसार क्रसरको कम्पाउण्डबाट केही दिनअघि मिक्स गिट्टी निकालिएको थियो। गिट्टी निकाल्दा ४ फिटभन्दा गहिरो खाल्डो बनेको थियो। तर, क्रसरले उक्त खाल्डो नपुरेर त्यत्तिकै छाडेका कारण २ नाबालकले अकालमा ज्यान गुमाएको घिमिरे बताउँछन्। खाल्डोको वरिपरि बालुवा, गिट्टी र मिक्स गिट्टी भण्डारण गरेर राखिएको छ। भण्डारणको बीचमा रहेको खाल्डोमा डुबेर २ नाबालकको मृत्यु भएको जानकारी घिमिरेले दिए। क्रसरले अनियन्त्रित हिसाबबाट दोहन गरिरहेका छन्। प्राकृतिक स्रोतमाथि गरेको अत्याचार हेरिनसक्नु छ। क्रसरले ठुल्ठूला भौडी (खाल्डा) बनाएका छन्। नदीजन्य पर्दा उत्खनन् गरेपछि भौडी पुर्दैनन्। चरम लापर्बाहीले घटना भयो, उनी भन्छन्। घिमिरेका अनुसार राज्य संयन्त्रकै मिलेमतोमा क्रसर सञ्चालकले मनपरी गरिरहेका छन्। खदम खोलालाई नियन्त्रणमा लिएर जथाभावी उत्खनन् गरिएको उनले बताए। अवैध उत्खननले मानव बस्ती, जंगल र प्राकृतिक सम्पदालाई ठूलो असर गरिरहेको घिमिरेको भनाइ छ। गाउँपालिका अध्यक्ष आफैं क्रसर व्यवसायी हुन्। एउटा क्रसरले लापरबाही गर्दा कारबाही गर्ने आँट गर्दैनन्। किनभने भोलि आफ्नो क्रसरतर्फ पनि औंला उठ्नसक्छ भन्ने उनलाई परेको छ। उनीहरूका बुवाछोरा नै क्रसरका लगानीकर्ता हुन्, अर्का १ स्थानीयले भने। उनका अनुसार स्थानीय सरकार र वनसँगको मिलेमतोमा क्रसरले अवैध उत्खनन तीव्र पारेका छन्। प्रचलित कानुनको धज्जी उडाएर प्राकृतिक स्रोतमाथि अनियन्त्रित दोहन भइरहँदा पनि छानबिन र कारबाहीको कुनै प्रक्रिया अघि बढाइएको छैन। स्थानीय सरकारका प्रमुख नै क्रसर सञ्चालक भएपछि कारबाही गर्ने आँट कसैले नगरेको हुनसक्ने सबैको बुझाइ छ। यस विषयमा बुझ्न खोज्दा गाउँपालिका अध्यक्ष मिरिङचिङ सम्पर्कमै आउन चाहेनन्। पटकपटक गरेको फोन उठाएनन्। मिरिङचिङ एमालेका तर्फबाट गाउँपालिका अध्यक्ष निर्वाचित भएका हुन्। स्थानीय तह निर्वाचनमा उनले कांग्रेसका उम्मेदवार एवं कृष्ण क्रसरका लगानीकर्ता रोहित कार्कीलाई पराजित गरेका थिए।"
गढीमाई मन्दिर दर्शन गर्न जाने भक्तजनका लागि निःशुल्क बस सेवा,वीरगन्ज : बाराको बरियापुरस्थित विश्वप्रसिद्ध गढीमाई मन्दिरमा दर्शन गर्न जाने भक्तजनका लागि सदरमुकाम कलैयाबाट निःशुल्क बस सेवा सुरु गरिएको छ। ओमविनायक ट्राभल्सले घटस्थापनादेखि नवमीका दिनसम्मका लागि सदरमुकाम कलैयाबाट गढीमाई मन्दिरसम्मका लागि निःशुल्क बस सेवा सञ्चालन गरेको हो। पशुबलीका लागि विश्वमै प्रसिद्ध रहेको गढीमाई मन्दिरमा लाग्ने पञ्चवर्षीय मेला बिहीबार घटस्थापनाका दिनदेखि विधिवत् रूपमा सुरु भइसकेको छ। बिहीबार घटस्थापनाका दिन बृहत शोभा यात्रापनि निकालिएको थियो। घटस्थापनाका दिनदेखि पञ्चवर्षीय गढीमाई मेला विधिवत रूपमा सुरु भएसँगै मन्दिर र मेलामा दर्शन गर्न चाहने भक्तजनहरूका लागि बिहीबारदेखि नै कलैयाबाट निःशुल्क बस सेवा सुर गरिएको ओमविनायक ट्राभल्स प्रालिका सञ्चालक अच्यूत पौडेलले जानकारी दिए। घटस्थापनका दिनदेखि नवमीका दिनसम्म अर्थात असोज २५ गतेसम्म कलैयाको भरत चोकबाट हरेक दिन बिहान साढे ६ बजे भक्तजनहरूलाई लिएर बस गढीमाई मन्दिरसम्म जाने र मन्दिरबाट फेरि भक्तजनहरूलाई लिएर बिहान साढे ८ बजे बस कलैयामा फर्किने पौडेलले बताए। बिहीबार गढीमाई मेलाका लागि निकालिएको शोभायात्रामा पनि आफूले दुई वटा बस निःशुल्क उपलब्ध गराएको जानकारीपनि उनले दिए। महागढीमाई नगरपालिका तथा गढीमाई मेला सञ्चालन तथा व्यवस्थापन समितिको समन्वयमा भक्तजनहरूका लागि निःशुल्क बस सेवा सुरु गरिएको उनले बताए। महागढीमाई नगरपालिकाका मेयर तथा मेला समितिका अध्यक्ष उपेन्द्र प्रसाद यादवले पनि गढीमाई मन्दिर र मेलामा दर्शन गर्न आउने भक्तजनहरूको सहजताका लागि ओम विनायक ट्राभल्स प्रालिका अध्यक्ष पौडेलसँगको समन्वयमा कलैयाबाट मन्दिरसम्म निःशुल्क बस सेवा सुरु गरिएको बताए। यसबाहेक बारा बस व्यवसायी संघको समन्वयमा थप अरू चार वटा बसपनि निःशुल्क सञ्चालन गर्ने बारेमा पहल भइरहेको जानकारी उनले गराए।
दुर्घटनामा घाइते महिलाको मृत्यु,विराटनगर : मोरङको सुन्दरहरैँचा नगरपालिका५ गोठगाउँमा दुर्घटनामा परेर घाइते भएकी महिलाको उपचारका क्रममा मृत्यु भएको छ। सुन्दरहरैँचा५ की ३२ वर्षीया मुना गौतमको शुक्रबार मृत्यु भएको हो। उनले चलाइरहेको प्रदेश १०२०४८ प ६८५९ नम्बरको स्कुटरलाई बेलबारीबाट इटहरीतर्फ आउँदै गरेको प्रदेश १०२०५० प ५५९२ नम्बरको मोटरसाइकलले यही असोज १३ गते साँझ ठक्कर दिएको थियो। दुर्घटनामा घाइते भएकी गौतमको उपचारका क्रममा विराट शिक्षण अस्पतालमा शुक्रबार बिहान ११ बजेतिर मृत्यु भएको प्रहरीले जनाएको छ। दुर्घटनापछि फरार बनेका मोटरसाइकल चालक संखुवासभाको मादी नगरपालिका२ का ३० वर्षीय नवीन खड्कालाई प्रहरी चौकी गछियाको टोलीले पक्राउ गरेको छ। खड्काविरुद्ध सवारी ज्यान मुद्दा चलाउने प्रहरीको तयारी छ। घटनाको थप अनुसन्धान सुरु गरिएको जानकारी प्रहरीले दिएको छ।
ट्राफिक प्रहरीलाई स्मार्टफोन हस्तान्तरण,"काठमाडौं : बागमती प्रदेशको श्रम, रोजगार, तथा यातायात मन्त्रालयले डिजिटल सवारी चालक अनुमतिपत्रको नियमनका लागि ट्राफिक प्रहरीलाई स्मार्टफोन हस्तान्तरण गरेको छ। शुक्रबार सिंहदरबारस्थित मन्त्रालयमा आयोजित कार्यक्रममा भौतिक, पूर्वाधार तथा यातायातमन्त्री देवेन्द्र दाहाल र बागमती प्रदेशका यातायात मन्त्री प्रेमभक्त महर्जनले प्रहरी महानिरीक्षक वसन्त कुँवरलाई स्मार्टफोन हस्तान्तरण गरेका हुन्। नागरिक एपमा रहेको क्युआर सहितको डिजिटल सवारी चालक अनुमतिपत्र रिड गर्नका लागि प्रदेश सरकारले ट्राफिक प्रहरीलाई स्मार्टफोन उपलब्ध गराएको हो। कार्यक्रममा भौतिक, पूर्वाधार तथा यातायात मन्त्री दाहालले यातायात क्षेत्रमा देखिएका समस्यालाई समाधान गर्दै अघि बढ्ने प्रतिबद्धता जनाए। उनले समयमा नै सवारी चालक अनुमतिपत्रको छपाई हुन नसकेको अवस्थामा अब सम्बन्धित प्रदेशले नै छपाई गर्ने गरी जिम्मेवारी हस्तान्तरण गरिएको बताए। त्यस्तै प्रहरी महानिरीक्षक बसन्त कुँवरले ट्राफिक प्रहरीको कामकारबाहीलाई सूचना प्रविधिमैत्री बनाउँदै लैजाने बताए। उनले पारदर्शी सेवा सञ्चालन गर्नका लागि डिजिटल सवारी चालक अनुमतिपत्रको नियमन र डिजिटल प्रणालीबाटै कारबाही गरिने जिकिर गरे। उनले राष्ट्रिय परिचय पत्र र यातायात प्रणाली लिंक भएको अवस्थामा राष्ट्रिय परिचय पत्रबाट पनि सवारी चालक अनुमतिपत्र देखाउन सकिने जिकिर गरे।"
हेवा खोलामा बाढीले पुल बगाएको पाँच दिनमा बल्ल बन्यो फड्के,"फिदिम: मेची राजमार्गस्थित पाँचथरको फिदिम नगरपालिका ४ र हिलिहाङ गाउँपालिका ७ को सिमानामा बग्ने हेवा खोलामा फड्के निर्माण गरिएको छ । बाढीले बेलीबृज बगाएको पाँच दिनमा बल्ल फड्के निर्माण सम्पन्न गरिएको हो । फड्के निर्माण भएपछि शुक्रबार बिहानैदेखि पैदल यात्री र मोटरसाइकलहरू आवतजावत गर्न थालेका छन् । नेपाली सेनाको रणशेर दल गणसहित सशस्त्र प्रहरी,जनपथ प्रहरी,नगर प्रहरी र स्थानीय युवाहरूले फड्के निर्माण गरेका हुन् । बेलीबृज बगाएपछि मेची राजमार्ग अवरुद्ध भएको थियो । मेची राजमार्ग हुँदै पाँचथरको हिलिहाङ गाउँपालिका,याङवरक गाउँपालिका र ताप्लेजुङसम्मको यातायात प्रभावित भएको थियो । फड्के निर्माण भएपछि मोटरसाइकल चालक र पैदल यात्रीलाई केही सहज भएको छ । झोलुङ्गे पुलमा प्रयोग गरिने लठ्ठाको प्रयोग गरे फड्के निर्माण गरिएकाले मोटरसाइकल सहज रुपमा तार्न मिल्ने नेपाली सेनाको रणशेर दल गणका गणपति निरज प्रताप जवराले बताए । फड्केबाट मोटरसाइकल तार्न कुनै समस्या हुँदैन,जबराले भने, ढुक्कले वारपार गर्न मिल्ने गरि फड्के बनाइएको छ । मेची राजमार्गहुँदै यो सिजनमा ताप्लेजुङमा अवस्थित पाथीभरा देवीको दर्शका लागि दैनिक सयौं मानिसले यात्रा गर्छन् । पुल बगेर यातायात प्रभावित भएपछि यस क्षेत्रको धार्मिक पर्यटनमा समेत नराम्ररी असर पुगेको छ । गत वर्षको असार २ गतेको बाढीले हेवा खोलाको पक्की पुल बगाएपछि बेलीबृज बनाइएको थियो । एक वर्षको अवधिमा बेली बृज पनि बाढीले बगाएपछि यातायात अवरुद्ध भएको हो ।"
छैटौं एशियाली जनसंख्या सम्मेलन मंसिरमा हुने,"काठमाडौं : छैटौं एशियाली जनसंख्या सम्मेलन आगामी मंसिर १२ गतदेखि काठमाडौंमा आयोजना हुने भएको छ । त्रिभुवन विश्वविद्यालय, जनसंख्या अध्ययन केन्द्रीय विभागले शुक्रबार ललितपुरमा पत्रकार सम्मेलन गर्दै नेपालको जनसंख्या र विकासको भविष्यका लागि छैटौं एसियाली जनसंख्या सम्मेलन आगामी मंसिर १२ देखि १५ गतेसम्म काठमाडौंमा आयोजना हुने जनाएको हो । वर्तमान जनसांख्यिकीय संक्रमण र जनसंख्या र विकासमा यसको भावी प्रभाव अन्तर्राष्ट्रिय समुदायलाई अन्वेषण गर्ने उदेश्यका साथ सम्मेलनको आयोजना गरेको विभागले जनाएको छ । विभागका प्रमुख एवं आयोजक समिति संयोजक प्राडा योगेन्द्र बहादुर गुरुङले सम्मेलनबाट प्राप्त निष्कर्षले नेपालको जनसांख्यिक समस्या, पहिचान र सुझावसहितको नीतिनिर्मातालाई भविष्यको जनसंख्यासम्बन्धी नीति तथा कानुन निर्माणमा सहयोग पुग्ने विश्वास व्यक्त गरे । सम्मेलनमा दक्षिण एशिया बाहेकका देशबाट सय जना, दक्षिण एशियाबाट १७० जना र नेपालबाट सय जना सहभागीहरुले नाम दर्ता गराएको उनले जानकारी दिए। चारदिनसम्म चल्ने सम्मेलनका लागि करिब ५ करोड रुपैयाँ खर्च हुने अनुमान गरिएको छ ।"
ललितपुरमा अष्टमातृका नाच सुरु(तस्बिर),काठमाडौं : ललितपुरको प्राचिन अष्टमातृका नाच सुरु भएको छ । आश्विन शुक्ल प्रतिपदा (घटस्थापना) देखि नाच सुरु भएको हो। यो नाच हरेक वर्ष आश्विन शुक्ल प्रतिपदा (घटस्थापना) का दिन नकबहिल परिसरमा विधिवत् पूजा सम्पन्न गरेपछि सुरु हुने गर्दछ। त्यसपछि बाजागाजासहित नागबहालपट्को हुँदै मंगलबजार पुगेका देवगणहरुलाई तलेजु पुजारी राजोपाध्याय ब्राह्मणले पूजा गरि मूलचोकमा प्रवेश गराइन्छ र देवगणहरुद्वारा नाच देखाइन्छ। फूलपाति र विजया दशमीका दिन दिउँसो मूलचोकमा यो नाच देखाइन्छ भने अन्तिम दिन अर्थात आश्विन शुक्ल एकादशीका दिन बेलुका नकबहिलको डबलीमा विषेश नाच देखाएर नासःछेँमा गई देवगणले मुकुण्डो निकालेपछि नाच सम्पन्न गरिन्छ। यो मल्ल राजा श्रीनिवास मल्लको पालामा सुरु भएको हो। कोभिड महामारीको समयमा यो नाच हुन सकेको थिएन। यो ३५० वर्षअघिदेखि चल्दै आएको हो। यसलाई पाटनका स्थानीयवासीले गः प्याखान पनि भन्छन्। मल्लकालमा मल्ल राजा श्री निवास मल्लले यो नाच सुरु गरेका थिए ।
"मनास्लु पदमार्गमा मान्छे हिँड्न मिल्छ, खच्चड हिँड्न मिल्दैन","गोरखा : आरीघोप्टे वर्षापछि गत शुक्रबार र शनिबार झरेको पहिरोले उत्तरी गोरखाको मनास्लु पदमार्गमा क्षति पुर्याएको छ। पर्यटक आउने सिजनमा पदमार्गमा पहिरोले क्षति पुयाउँदा समस्या भएको स्थानीयवासीको भनाइ छ। पहिरोलेबाटो धेरै ठाउँमा समस्या भएको थियो। केही ठाउँमा मर्मत भइसक्यो केहीमा बाँकी छ, चुमनुब्री गाउँपालिका ४ का वडाध्यक्ष पेमा ग्याल्बो लामा भन्छन्, अहिले जसोतसो मान्छे हिँड्न सक्ने भएको छ। अझै खच्चड हिँड्न सक्दैन। खच्चड हिँड्न नसक्दा दैनिक उपभोग्य सामान ढुवानीमा समस्या परेको छ। खच्चड हिँडाउन नसकिएपछि पर्यटक सिजनमा होटलहरूलाई आवश्यक पर्ने खाद्यान्नलगायतका सामान ढुवानी गर्न नसकिएको उनले बताए। लामाका अनुसार न्याकफेदीदेखि गपसम्मकोबाटोमा धेरै समस्या छ। न्याकफेदीदेखि पेवासम्म दुई ठाउँमा ठूला पहिरोहरू छन्, उनी भन्छन्, बिहीफेदीदेखि गपसम्मको खण्डमा तीन ठाउँमा पहिरो छन्। पहिरोमा मान्छे त अडिएर जसोतसो हिँड्न सक्छन्, तर खच्चड हिँड्न सक्दैन। बिहीदेखि चिसापानीसम्मको बाटो आवतजावत गर्न कठिन रहेको बिहीकी छिरिङ खाम्दो लामाको भनाइ छ। पहिरै पहिरो रहेछ। हिँडडुल गर्न पनि गाह्रो, उनी भन्छिन्, मान्छे त जसोतसो हिँड्न सक्ने रहेछन्, खच्चड त नसक्ने रहेछ। बाटोको मर्मतसम्भार गरेर खच्चडलाई समेत हिँड्न मिल्ने बनाउने वडाध्यक्ष पेमा ग्याल्बो लामाले बताए। उनका अनुसार अहिले केही दिनदेखि धमाधमबाटो मर्मत भइरहेको छ। पहिरोले क्षतिग्रस्त मनास्लु पदमार्ग मर्मत गर्दै स्थानीय। तस्बिर सौजन्य : गणेश कार्की।"
योग पर्यटन प्रवर्द्धन : पोखरामा योगा महोत्सवको तयारी,पोखरा : योग पर्यटन प्रवर्द्धनका लागि पोखरामा योगा महोत्सवको तयारी गरिएको छ। पोखराको भकुण्डेस्थित योगा रिट्रिट सेन्टरमा अक्टोबर १६ देखि १९ सम्म योगा महोत्सवको आयोजना हुन लागको हो। होटल संघ नेपाल र पोखरास्थित पूर्ण योगा रिट्रट सेन्टरको आयोजनामा योग पर्यटन प्रवर्द्धनका लागि योगा महोत्सवको तयारी गरिएको हो। महोत्सवमा स्वदेशी तथा विदेशी ख्यातिप्राप्त योग विज्ञहरूको जमघट हुने आयोजक मनोहर श्रेष्ठले बताए। योगा महोत्सवमा स्वदेशी तथा विदेशी गरेर ३ सय जना सहभागी जनाउने प्रतिबद्धता जनाए पनि विदेशबाट नेपाल आउने जहाज भाडा महँगो भएकोले विभिन्न देशका गरी ५५ विदेशी र नेपालीसहित १ सय ७० जनाको सहभागिता रहने उनले सुनाए। विभिन्न देशका १६ जना योग गुरु पनि योगा महोत्सव सहभागी रहने छन्। योगा रिट्रिट सेन्टरले सन् २००० देखि योगा पर्यटनको रूपमा योगा गराउँदै विभिन्न क्षेत्रको पदयात्रा पर्यटकलाई लग्दै आएको पनि उनले बताए। योगको सुरु भएको देश नेपालमा योगा पर्यटनको सम्भावना भएर पनि त्यसअनुसार लाभ लिन नसकिएकोले योगा महोत्सवको आयोजना गरिएको आयोजक संस्थाकी लता तुलाचनले बताइन्। प्रकृति संरक्षण गर्दै योगा पर्यटनको प्रवर्द्धन गर्नुपर्नेमा उनले जोड दिइन्। नेपालमा आउने पर्यटकहरूमा धेरै पर्यटक हिमाली क्षेत्रको पदयात्राका लागि आउने भएकोले योगा पर्यटकको रूपमा पनि विभिन्न देशका पर्यटक आकर्षण गर्न सकिने अर्को आयोजक संस्था होटल संघ नेपालका महासचिव साजन शाक्यले बताए। पोखरामा हुने योगा पर्यटनबाट पर्यटन विकासमा महत्वपूर्ण योगदान पुग्ने उनले सुनाए।
धितोपत्र बोर्डको अध्यक्षको अन्तर्वार्ता स्थगित,काठमाडौं : नेपाल धितोपत्र बोर्डको अध्यक्षका लागि पूर्वनिर्धारित अन्तर्वार्ता स्थगित भएको छ । राष्ट्रिय योजना आयोगका उपाध्यक्ष तथा सिफारिस समितिका संयोजक प्राडा शिवराज अधिकारी अस्वस्थ भएपछि अन्तर्वार्ता स्थगित भएको हो। उनी अस्वस्थ्य भएपछि अर्को सूचना प्रकाशित नहुँदासम्म अन्तर्वार्ता स्थगित गरिएको सिफारिस समितिले जनाएको छ । नेपाल धितोपत्र बोर्डको अध्यक्ष पदका लागि आवेदकमध्ये सङ्क्षिप्त सूचीमा समावेश भएका तीनजना आवेदकले आज व्यावसायिक कार्ययोजनाको प्रस्तुति र अन्तर्वार्ता दिने कार्यक्रम थियो ।
"मेची राजमार्ग अझै अवरुद्ध, रमितेको पहिरो पन्छाउन सकस","फिदिम : पूर्वी पहाडको लाइफ लाइनको रुपमा रहेको मेची राजमार्ग अझै अवरुद्ध छ । पाँचथरको फिदिम नगरपालिका २ रमितेमा खसेको पहिरो पन्छाउन सकस हुँदा पाँच दिन यता राजमार्ग अवरुद्ध छ। अविरल वर्षापछि असोज १२ गते रातिको पहिरोले राजमार्ग अवरुद्ध भएको हो । चाडबाडको मुखमा लामो समयसम्म राजमार्ग अवरुद्ध हुँदा पाँचथर र ताप्लेजुङको जनजीवन नराम्ररी प्रभावित भएको छ । पहिरोले सडक छिनाएको र माथिबाट लेदो खस्ने क्रम जारी भएकाले समस्या भएको सडक डिभिजन कार्यालय ईलामका प्रमुख पवन भट्टराईले जानकारी दिए । राजमार्गको पहिरो पन्छाएर यातायात सुचारु गराउन हामी निरन्तर लागिरहेका छौँ,भट्टराईले भने, रमितेको पहिरोमा ठूलो समस्या भएकाले समय लागेको हो । यसअघि भित्तो कोट्याएर रोकीएका केही सवारी साधानहरु वारपार गराइएको थियो । सडक सुचारु गरेको केही घण्टामै फेरी पहिरो खसेपछि यातायात ठप्प भएको छ । भिरालो जमिन चिराचिरा परेकाले लेदोसहितको पहिरो खस्ने क्रम नरोकिएको हो । मौसमले साथ दिए शुक्रबार बेलुकासम्ममा अवरोध हटाउन सकिने भट्टराईको भनाइ छ । अहिले ग्राभेल हाल्ने काम गरिरहेका छौँ,भट्टराईले भने, भित्तो बगेर आउने र सडक भासिने समस्या देखिएको छ । त्यो समस्या समाधान गर्न केही समय लाग्छ । अरुतिरको पहिरो पन्छाइसकेको र रमितेको समस्या समाधान हुने वित्तिकै यातायात सञ्चालन गर्न सकिने भएको छ । लामो समयसम्म राजमार्ग अवरुद्ध हुँदा पाँचथरको फिदिम नगरपालिका सहित, फालेलुङ, हिलिहाङ, याङवरक गाँउपालिका र सिङ्गो ताप्लेजुङको जनजीवन प्रभावित भएको छ ।"
बैतडी मालपोतका हाकिम कार्यकक्षमै घूस लिन्छन्,"बैतडी : दर्ता गर्न छुट भएका जग्गा दर्ता गर्ने प्रक्रियामा बैतडीका मालपोत कार्यालय प्रमुख अशोक सार्कीले घूस लिने गरेको पाइएको छ। जग्गाधनीबाट विभिन्न बहानामा सार्कीले घूस लिइरहेका हुन्। छुट भएका जग्गा दर्ता गर्ने प्रक्रियाको सुरुवातदेखि सेवाग्राहीबाट घूस लिइरहने गरेको खुलासा भएको हो। कार्यालय प्रमुख सार्कीले सेवाग्राहीलाई फोन गरेर, भेटेर मात्रै होइन कार्यालयमै घूस लिइरहने गरेको पाइएको छ। बुधबार पाटन नगरपालिका८ का सेवाग्राही नरबहादुर विष्ट र धनसिंह विष्ट दाजुभाइबाट घूस लिएका हुन्। विष्ट दाजुभाइले आमा परु विष्टका नाममा रहेको जग्गा दर्ता गर्न कार्यालय प्रमुख सार्कीले परु विष्टका छोरा धनसिंह विष्टको हातबाटै १० हजार रूपैयाँ घूस लिएका हुन्। सेवाग्राहीबाट कार्यकक्षमै घूस लिएपछि यसबारे बुझ्दा कार्यालय प्रमुख सार्कीले मिटिङ भत्ताबापत रकम लिएको बताए। यो रूपैयाँ मिटिङबापत लिएको हो, उनले छोटो जवाफ दिए। यसअघि पनि पटकपटक पैसा लिएका सार्कीले बुधबार पनि काम गरेबापत १० हजार रुपैयाँ घूस रकम लिएको सेवाग्राही विष्ट बताउँछन्। विष्टबाट यसअघि पनि फाइल दर्ता गर्नेदेखि लालपुर्जामा जग्गा दर्ता गर्ने प्रक्रियासम्म आइपुग्दा करिब ५१ हजारभन्दा बढी रकम लिएको सेवाग्राही विष्ट बताउँछन्। आफूमार्फत नगद ५१ हजार रूपैयाँ लगेको र यीमध्ये ३६ हजार २ सय रूपैयाँ लिएको अडियो तथा भिडियो प्रमाणहरू सुरक्षित रहेको नरबहादुर विष्ट बताउँछन्। सुरुमा कार्यालयमा फाइल दर्ता गर्दा सूचना जारी गर्न भन्दै ५ हजार, त्यसपछि फिल्ड सर्जिमिनका बखत फिल्ड भत्ता भन्दै १० हजार, त्यसपछि ६ हजार २ सय, त्यसपछि कार्यालयमा मिलाउनुपर्ने भन्दै २० हजार र अन्तिममा काम गरिदिएबापत १० हजार रुपैयाँ कार्यालयमै लिएको विष्टको भनाइ छ। २० हजार रूपैयाँ बजारमै भेटेर लिएको भिडियोसमेत सुरक्षित राखेका छन्। कार्यालय प्रमुख सार्कीले पैसा बिना काम नहुने भन्न थालेपछि बेलाबेला पैसा लिएको प्रमाणहरू राखेको उनी बताउँछन्। म गरिब किसान हो, मसँग धेरै पैसा छैन भनेको हुँ, पैसाबिना काम नहुने भन्न थाले, त्यसपछि मैले पनि पैसा लगेको प्रमाणहरू राखेको हुँ, विष्ट भन्छन्। मालपोत कार्यालयमा पैसाबिना काम नहुने नजिर नै बसेकाले यसको पर्दाफास हुनुपर्ने विष्ट बताउँछन्। आफू प्रक्रियागत तवरले कागजात पेस गर्दा पनि कार्यालय प्रमुख सार्कीले पैसा नदिएपछि काम नहुने भन्न थालेपछि बाध्य भएर उक्त रकम दिएको विष्टले बताए। जग्गा छुट दर्ताको काममा कुनै त्रुटि नभए पनि कार्यालय प्रमुख सार्कीले पैसा दिनैपर्ने भनेपछि कसैलाई जानकारी नगरी गोप्य प्रमाणहरू संकलनका लागि यो भिडियो बनाएको बताएका छन्। मालपोत नियमावली, २०३६ को नियम ४ (क) मा दर्ता गर्नसम्म छुट भएका जग्गा दर्ता गर्नुपर्ने व्यवस्था छ। उक्त नियममा नापनक्सा भएको तर दर्ता गर्नमात्रै छुट भएको जग्गा दर्ता गर्न पाउने व्यवस्था छ। सरकारले त्यसका लागि दुई वर्षको समयावधि दिएको छ। सोहीबमोजिम बैतडीमा पनि धेरै सेवाग्राहीले छुट जग्गा दर्ता लालपुर्जामा दर्ता गर्ने कामका लागि मालपोत कार्यालय धाइरहेका छन्।"
स्वास्थ्य सेवा प्रवाहमा बर्दिया अस्पताल प्रदेशकै उत्कृष्ट,"गुलरिया : बर्दियाको गुलरियामा अवस्थित जिल्लाकै जेठो बर्दिया अस्पताल आर्थिक वर्ष २०८०८१ मा सम्पादित स्वास्थ्य कार्यक्रमको लुम्बिनी प्रदेशस्तरीय वार्षिक समीक्षामा प्रथम भएको छ। जनशक्ति अभावका बीच विभिन्न सेवाहरू प्रवाह गर्दै आइरहेको अस्पताल विगत पाँच वर्षदेखि सेवा प्रभावमा प्रदेशकै उत्कृष्ट बन्दै आइरहेको छ। अस्पतालको न्यूनतम गुणस्तरीय सेवा मूल्यांकन, प्रतिवेदन, रिपोर्टिङ, वित्तीय प्रगति एवं वार्षिक रिपोर्टलगायतका १२ वटा सूचकहरूका आधारमा ७० दशमलव ४२ अंक प्राप्त गरी लुम्बिनी प्रदेशमै प्रथम भएको बर्दिया अस्पताल गुलरियाका प्रमुख डा सुभाष पाण्डेयले बताए। आर्थिक वर्ष २०७६७७ देखि लुम्बिनी प्रदेश स्वास्थ्य मन्त्रालयले प्रदेशका १३ वटा अस्पतालहरूको सेवा प्रवाहसम्बन्धी समीक्षा गर्दै आएको छ। बर्दिया अस्पताल ४ पटक प्रथम र १ पटक दोस्रो भएको पाण्डेले बताए। बर्दिया अस्पताल पटकपटक मूल्यांकनमा उत्कृष्ट भएसँगै अस्पताल प्रशासनको हौसला बढेको प्रमुख डा पाण्डेको भनाइ छ। सूचकहरूको आधारमा लुम्बिनी प्रादेशिक अस्पताल पुनः द्वितीय भएको छ। पछिल्लो मूल्यांकनमा चौथो स्थानमा रहेको अर्घाखाँची अस्पतालले यसपटक तृतीय स्थान प्राप्त गरेको छ। पछिल्लो मूल्यांकनमा तृतीय स्थानमा रहेको कपिलवस्तु अस्पताल यसपटक १०औं स्थानमा धकेलिएको छ। लुम्बिनी प्रदेशका स्वास्थ्यमन्त्री खेमबहादुर सारू, सचिव डाबासुदेव उपाध्याय, निर्देशक डा विनोदकुमार गिरीले प्रथम, द्वितीय, तृतीय हुने अस्पताललगायत समीक्षामा सहभागी अस्पतालहरूलाई प्रमाणपत्र हस्तान्तरण गरेका छन्।"
"सिन्धुलीमा माइक्रो बस दुर्घटना, १५ जना घाइते",सिन्धुली : सिन्धुली हुँदै पूर्व मोरङतर्फ जाँदै गरेको माइक्रोबस सिन्धुलीमा दुर्घटना हुँदा १५ जना घाइते भएका छन्। काठमाडौंबाट मोरङका लागि छुटेको बा ५ ख ६६१८ नम्बर हायस बस सिन्धुलीको कमलामाई नगरपालिका ८ सिस्नेरीमा दुर्घटना हुँदा १५ जान घाइते भएका सिन्धुली प्रहरीले जनाएको छ। तीमध्ये तीन जनाको अवस्था गम्भीर रहेको सिन्धुलीकन प्रहरी प्रमुख गोविन्दराज काफ्लेले जाजकारी दिए । दुर्घटनाका घाइतेहरूलाई सिन्धुली अस्पतालमा प्राथमिक उपचारपछि थप उपचारका लागि धरानको घोपा पठाइएको प्रहरीले जनाएको छ। माइक्रो बसमा १९ जना सवार छन् । उनीहरूमध्ये चारजना सकुशल छन्। उनीहरूलाई अर्को बसमा गन्तव्यतर्फ पठाइएको सिन्धुली प्रहरीले जनाएको छ।
चुनौतीका बीच अवसर पनि छ,"काठमाडौं : अन्नपूर्ण मिडिया नेटवर्कले पहिलोपटक एएमएन डे मनाएको छ। दसैंको घटस्थापनाको शुभ अवसरमा तीनकुनेमा आयोजित समारोहकाबीच एएमएन डे मनाइएको हो। त्यस अवसरमा वर्षभरी काम गर्ने अन्नपूर्णकर्मी तथा कार्यालयमा काम गर्ने कर्मचारीहरूलाई सम्मान गरिएको थियो। समारोहमा वरिष्ठ संस्कृतिविद् तेजेश्वरबाबु ग्वंगःलाई एप्रिसिएसन टु एल्डर्ली कन्ट्रिब्युटर सम्मानबाट सम्मानित गरिएको थियो। अन्नपूर्ण मिडिया नेटवर्कका अध्यक्ष क्याप्टेन रामेवर थापा र महाप्रबन्धक मनोज बस्नेतले सम्मानपत्र, नगद प्रदान गरेका थिए। सम्पादक भट्टराईलाई चेयरमेन एक्सिलेन्स अवार्ड अन्नपूर्ण मिडिया नेटवर्कले चेयरमेन एक्सिलेन्स अवार्डसहित विभिन्न विभागका कर्मचारीहरूलाई सम्मान गरेको छ। अवार्डबाट अन्नपूर्ण एक्सप्रेसका सम्पादक कमलदेव भट्टराई सम्मानित भए। अन्नपूर्ण मिडिया नेटवर्कका अध्यक्ष क्याप्टेन रामेवर थापा र महाप्रबन्धक मनोज बस्नेतले भट्टराईलाई सम्मानपत्र र नगद प्रदान गरे। मिडिया नेटवर्कका विभिन्न सञ्चार माध्यममा उत्कृष्ट काम गर्ने पत्रकारहरू प्रशंसापत्र र नगदसहित सम्मान गरिएको थियो। अन्नपूर्ण पोस्ट् डटकमकी मीनाकुमारी सिंह, अन्नपूर्ण पोस्ट् दैनिकका स्पेसल करेस्पोडेन्ट दिनेश गौतम, अन्नपूर्ण पोस्ट् दैनिकका बुटवल संवाददाता केशरराज क्षेत्री सम्मानित भए। त्यस्तै, अन्नपूर्ण एक्सप्रेसका समाचार संयोजक प्रतीक घिमिरे र रेडियो अन्नपूर्णका भिभोर अधिकारी पनि सम्मानित भए। त्यसैगरी, सेल्स एन्ड मार्केटिङ विभागबाट सिनियर म्यानेजर विनोद कोइराला र सर्कुलेसन विभागका सुपरभाइजर विनोद पुनलाई सम्मान गरिएको थियो। मानव संसाधन तथा प्रशासन विभागका सिनियर एक्जुकेटिभ विकेश शाक्य र कार्यलय सहयोगी जेके देउला सम्मानित भए। सर्वोत्कृट विज्ञापन एजेन्सीलाई सम्मान अन्नपूर्ण मिडिया नेटवर्कले विज्ञापन एजेन्सीहरूलाई पनि एएमएन डे को अवसरमा सम्मान गरेको छ। सम्मानित हुनेमा जोइन मिडिया हाउसका प्रबन्ध निर्देशक राजनबाबु श्रेष्ठ, फ्युचर हब मिडिया मल्टिप्रपोजका प्रबन्ध निर्देशक अशोक घिमिरे, रेन्बो मिडियाका प्रबन्ध निर्देशक देवराज गुरुङ, इम्प्रेसन क्रियटिभ डिजाइनका प्रबन्ध निर्देशक राजु ढुंगेल छन्। त्यस्तै, म्याक्स मिडियाका प्रबन्ध निर्देशक सबिन शाक्य, मिडिया सेन्सका सीईओ शिव न्यौपाने, काइट एड्भरटाइजिङ एजेन्सीका सिनियर म्यानेजर सञ्जीव पोखरेल तथा म्यानेजर तोरन कर्माचार्य, कारोबार मिडियाका सिनियर म्यानेजर सुजन बगाले, आउटरिच नेपालका सिनियर म्यानेजर उमा खनाल तथा म्यानेजर सुजित सिंह सम्मानित भएका छन्। नयाँ सोच र लक्ष्यका साथ संकटकाबीच पनि अन्नपूर्ण मिडिया नेटवर्क अघि बढेको व्यवस्थापन पक्षले जनाएको छ। अन्नपूर्ण मिडिया नेटवर्कमा अन्नपूर्ण पोस्ट् दैनिक, अन्नपूर्ण एक्सप्रेस, अन्नपूर्ण पोस्ट् डटकम, रेडियो अन्नपूर्ण नेपाल र एपीवान टिभी छन्। राम्रै गरिरहेका छौं, राम्रै गर्छौं अन्नपूर्ण मिडिया नेटवर्कका महाप्रबन्धक मनोज बस्नेतले महाभूकम्प, कोरोना महामारी जस्ता विषम परिस्थितिमा पनि अन्नपूर्णकर्मीहरू कम्पनीका लागि अहोरात्र काम गरेको भन्दै धन्यवाद ज्ञापन गरे। उनले भने, सबै कर्मचारीको पक्षमा पनि कम्पनी पनि दृढ भएर उभिन्छ भनेर प्रतिबद्धता व्यक्त गर्दछौं। अन्नपूर्ण मिडिया नेटवर्कलाई विश्व बजारमा फैलाएका छौं। ठूला विदेशी मिडिया हाउससँग पनि सहकार्य गरेका छौं। अन्नपूर्णकर्मीहरूलाई विश्वमञ्च प्रदान गर्छौं। अन्नपूर्ण एक्सप्रेसका सम्पादक कमलदेव भट्टराईले अन्नपूर्ण मिडिया नेटवर्कसँग २ दशकभन्दा बढीको गर्विलो इतिहास रहेको बताए। जसले बजारमा पृथक पहिचान बनाएको उनले उल्लेख गरेका छन्। उनले भने, वर्तमानका चुनौतीहरूलाई सबै मिलेर सामना गर्नुपर्छ। हाम्रो भविष्य पनि उज्यालो छ। अन्नपूर्ण पोस्ट् डटकमका सम्पादक शम्भु कट्टेलले देश र जनताको पक्षमा अन्नपूर्ण मिडिया नेटवर्कका तर्फबाट काम भइरहेको बताए। उनले भने, मिडियाको तर्फबाट राम्रै गरिरहेका छौं, राम्रै गर्छौं। हामी सच्चा छौं, जगत् सच्चा हुन्छ भन्ने मान्यताबाट काम गरिरहेका छौं। अन्नपूर्ण पोस्ट् दैनिकका समाचार सम्पादक नरेन्द्र साउद विभिन्न बाधाकाबीच पनि अन्नपूर्ण पोस्ट्लाई उत्कृष्ट बनाउने काम भइरहेको बताए। हामी अँध्यारो सुरुङभित्र छौं। क्षितिजमा टिलपिल टिलपिल बत्ती बलेको छ। आशा बोकेर त्यसनजिक पुग्न कोसिस गरेका छौं। यसबाट पछाडि हट्ने हामीलाई छुटै छैन। सुरुङभित्रको यात्रा पक्कै पनि कष्टकर हुन्छ, उनले भने, कहिले खुट्टो मर्किएला, कहिले कुहिनो ठोक्किएला, तर, यस्तो स्थितिमा पेट पनि भरिएको छैन। तर, अँध्यारोलाई चिर्दै उज्यालोलाई पछ्याउनुबाहेक हामीसँग विकल्प पनि छैन। रेडियो अन्नपूर्ण नेपालका स्टेसन म्यानेजर शिरोमणि दवाडीले अन्नपूर्णकर्मीले आफ्नो सोचलाई फराकिलो बनाएर कठिन अवस्थामा पनि अहोरात्र काम गरिरहेको बताए। चुनौतीका बीच अवसर पनि छ : रामेश्वर थापा, अध्यक्ष, अन्नपूर्ण मिडिया नेटवर्क २०४६०४७ सालपछि देशमा प्रजातन्त्र स्थापना भयो। त्यसपछि निजीस्तरका सञ्चार गृहहरू स्थापना भए। नेपाली जनताको संवैधानिक अधिकार र मौलिक अधिकार रक्षाका लागि मिडियाहरूले भूमिका खेल्दै आएका छन्। मुलुकमा १० वर्षे जनयुद्धसँगै संक्रमणकाल आयो। जसले हामीलाई नराम्रोसँग प्रभावित बनायो। त्यो पनि इतिहास ताजै छ। कोरोना जस्तो ठूलो महामारीमा पनि अन्नपूर्ण मिडिया नेटवर्कपछि हटेन। सधैं हामी जनतालाई सुसूचित गर्न लागि नै रह्यो। हामीले यसलाई धर्म मानेर कर्म गरिरहेका छौं। अहिले मिडियामा अर्को युग सुरु भएको छ। त्यो भनेको हरेक मोबाइल र ल्याप्टपवालाले आफूलाई मिडिया र मिडियाकर्मी भन्न थालेका छन्। यसले सामाजिक विकृति, वैमनयश्यता, उच्छृङ्खलता बढाएको छ। आफूलाई भाइरल बनाउने नाममा जे पनि गर्ने क्रम बढेको छ। व्यक्तिगत ब्लगहरू मिडियाका रूपमा स्थापित हुँदै गएका छन्। यी चुनौती मिडियाहरूले भोग्नु परेको छ। तर, यसैबीचमा अवसर पनि छ भन्नेर हामीले बिर्सिनु हुँदैन। त्यसैले हामी त्यति बेचैन भइहाल्नु पर्ने पनि अवस्था छैन। अन्नपूर्णकर्मीहरूले गरेको मेहनतको प्रतिफल पाउन सकेका छैनन्। यो कामको फल अवश्य प्राप्त हुन्छ। कठिन तथा बाँच्नै नसक्ने अवस्थाबाट हामी गुज्रिरहेका छौं। तर, हामी कहिले पनि धर्मबाट विमुख भएका छैनौं। गम्भीर अवस्थामा पनि अन्नपूर्ण मिडिया नेटवर्क अताल्लिएको छैन र आउँदा दिनमा देश र जनताको सेवामा शसक्त भएर अघि बढ्छ। कठिन अवस्थालाई सहज बनाउन प्रयत्न गरिरहेका छौं। म मरे पनि मेरो देश बाँचिरहोस् : तेजेश्वरबाबु ग्वंगः, वरिष्ठ संस्कृतिविद् मालश्री धुन गाइन्छ। यो हाम्रो सांस्कृतिक पर्वको धुन हो। मिडियाहरूले कहिलेकाहीँ बजाउँछन्। यसैमा सीमित छ। विजयादशमीको आगमनलाई मालश्री धुनले स्वागत गर्छ। यो धुन दसैंभर मात्रै बजाइन्छ, गाइन्छ। यो हाम्रो सांस्कृतिक संगीत हो। मेरो विचारलाई अन्नपूर्ण मिडिया नेटवर्कले स्थान दिइरहेको छ। यो मेरो होइन राष्ट्रको सम्मान हो भनेर ग्रहण गरेको छु। मसँग भएको विचार, चिन्तन सबै राष्ट्रको सम्पत्ति बन्नुपर्छ। भोलिपर्सी म यो संसारमा नरहुँला तर, म मरे पनि मेरो सोच बाँचिरहोस्, म मरे पनि मेरो देश बाँचिरहोस्। हाम्रो संस्कृति बाँचिरहोस्, मेरो देशले हाम्रो संस्कृतिलाई बचाइ राखोस्। हरेक मिडियाले कला, संस्कृति, रीतिथितिलाई संरक्षण गर्नुपर्छ। संस्कृतिको उजागर गर्ने कर्तव्य र जिम्मेवारी पनि मिडियाको हो। यो काममा अन्नपूर्ण मिडिया नेटवर्क कटिबद्ध भएर लागिरहेको छ। अन्नपूर्ण मिडिया नेटवर्कका अध्यक्ष रामेश्वर थापाको सिर्जनशीलता र क्वालिटीको म उच्च प्रशंसा गर्छु।"
दसैंका लागि वीरगन्जमा खुल्यो सस्तो बजार,"वीरगन्ज : दसैं पर्वलाई लक्षित गरेर वीरगन्जमा सस्तो बजार सञ्चालनमा ल्याइएको छ। उद्योग विभाग पर्सा, घरेलु तथा साना उद्योग कार्यालय वीरगन्ज र वीरगन्ज उद्योग वाणिज्य संघको सयुँक्त आयोजनामा आदर्शनगरस्थित टिवडेवाल धर्मशालामा बिहीबारदेखि सस्तो बजार सञ्चालनमा ल्याइएको हो। बिहीबार पर्साका सहायक प्रमुख जिल्ला अधिकारी सानुबाबु अधिकारीले सस्तो बजारको उद्घाटन गरे। असोज २४ गते फूलपातिका दिनसम्म लाग्ने सस्तो बजारमा खाद्यान्न, लुगाकपडा, किराना, हस्तकलाबाट निर्मित सामग्रीलगायतका सामानका विभिन्न २२ वटा स्टलहरू राखिएको उद्योग वाणिज्य संघका उपाध्यक्ष माधव राजपालले जानकारी दिए। हरेक दिन बिहान ११ देखि साँझ ६ बजेसम्म बजार खुल्ने संघका अध्यक्ष अनिलकुमार अग्रवालले जानकारी दिए। अध्यक्ष अग्रवालले फूलपातीका दिनसम्म ग्राहकबाट सकारात्मक प्रतिक्रिया आएको खण्डमा सस्तो बजारलाई तिहार र छठसम्म पनि निरन्तरता दिन सकिने बताए। कार्यक्रममा उद्योग विभाग मधेस प्रदेशकी निमित्त महानिर्देशक रिमा साह, वीरगन्ज उद्योग वाणिज्य संघका बरिष्ठ उपाध्यक्ष हरि गौतम, उपाध्यक्ष मनोज दास, महासचिव आशिष लाठलगायतको उपस्थिति थियो।"
सिस्नेरी खानेपानी आयोजनालाई चाँडो कार्यान्वयनमा ल्याउनू : मन्त्री यादव,"काठमाडौं : खानेपानी मन्त्री प्रदीप यादवले सिस्नेरी खानेपानी आयोजनालाई चाँडो कार्यान्वयनमा ल्याउन आवश्यक प्रक्रियाहरू पूरा गर्न निर्देशन दिएका छन्। काठमाडौं उपत्यका खानेपानी व्यवस्थापन बोर्ड (भ्याली बोर्ड) मा फोहोर पानी आधारित निगरानी प्रयोगशालाको उद्घाटन गर्दै मन्त्री यादवले यस्तो निर्देशन दिएका हुन्। 'राष्ट्रिय गौरवको मेलम्ची खानेपानी आयोजनाको विकल्पका रूपमा ललितपुर जिल्लामा खानेपानी आपूर्ति गर्ने उद्देश्यले मकवानपुरमा अवस्थित सिस्नेरी खोलाको पूर्व सम्भाव्यता अध्ययन र अन्य आवश्यक प्रक्रियाहरू पूरा गर्नुहोस्,' उनले भने। जिटुजी कार्यक्रमअन्तर्गत सिस्नेरी खानेपानी आयोजनाको कार्यान्वयनका लागि सम्भावनाहरूको पहिचान गर्न पनि मन्त्री यादवले निर्देशन दिए। मन्त्री यादवले नेपालमा पहिलो पटक फोहोर पानी आधारित निगरानी प्रणालीको लागि तयार गरिएको प्रयोगशालामा खुसी व्यक्त गर्दै भने, 'यो प्रणाली प्रारम्भिक चेतावनी प्रणालीको रूपमा कार्य गर्नेछ। जसको ठूलो महत्त्व छ। हालः यो प्रणालीले केही रोगहरूको मात्र अध्ययन गर्नेछ। तर यसको थप विकास आवश्यक छ।' उक्त प्रयोगशाला आजदेखि सञ्चालनमा आएको काठमाडौं उपत्यका खानेपानी व्यवस्थापन बोर्डका प्रमुख एवं कार्यकारी निर्देशक सञ्जीवविक्रम राणाले जानकारी दिए। यसैबीच मन्त्री यादवले काठमाडौंको कीर्तिपुरको सुन्दरीघाटस्थित इलेक्ट्रोमेकानिकल शाखामा बाढीले क्षति पुर्याएका महत्त्वपूर्ण उपकरणहरूको मर्मतको प्रगति अवलोकन गरे। निरीक्षणका क्रममा उनले बाढीले क्षति पुर्याएका उपकरणहरूको मर्मत कार्य अघि बढाउन निर्देशन पनि दिए। सोही क्रममा मन्त्री यादवले सुन्दरीघाटस्थित पानी प्रशोधन केन्द्र र आयोजना कार्यान्वयन निर्देशनालय (पीआइडी)को गोदामको पनि अवलोकन गरेका थिए।"
"विराटनगर भन्सार परिसर तनावपूर्ण, १० सेल अश्रुग्यास प्रहार","विराटनगर : विराटनगर महानगरपालिका१८ स्थित विराटनगर भन्सार कार्यालय (आईसीपी) परिसर तनावपूर्ण बनेको छ । भन्सार कार्यालय जाने सडकमा दुर्घटना भएर साइकलयात्रीको मृत्यु भएको विषयलाई लिएर स्थानीय आन्दोलित बनेपछि अवस्था तनावग्रस्त भएको हो । आक्रोशित भिडले भन्सार कार्यालयलाई लक्षित गरेर शुक्रबार बिहान ढुंगामुढा गरेको छ । भन्सार कार्यालय तोडफोडको प्रयास भएपछि स्थिति नियन्त्रणमा लिन प्रहरीले अश्रुग्यास प्रहार गरेको छ । मोरङ प्रहरीका डीएसपी वेदप्रकाश जोशीले १० शेल अश्रुग्यास प्रहार गरेर स्थितिलाई नियन्त्रणमा लिइएको बताए । उनका अनुसार विराटनगर१८ स्थित आईसीपी रोडमा ट्रकको ठक्करबाट बिहीबार साँझ १ जना साइकलयात्रीको मृत्यु भएको थियो । ट्रकको ठक्करबाट विराटनगर१८ लवाघाटका ६० वर्षीय श्याम साहको मृत्यु भएको हो । विराटनगरबाट आईसीपीतर्फ जाँदै गरेको ना ४ ख २४८३ नम्बरको ट्रकले सोही दिशातर्फ साइकलमा जाँदै गरेका साहलाई साँझ पौने ७ बजेतिर ठक्कर दिएको थियो । गम्भीर घाइते उनलाई इलाका प्रहरी कार्यालय रानीका इन्स्पेक्टर प्रकाश थापा नेतृत्वको टोलीले उपचारका लागि विराट नर्सिङ होम पठायो । अस्पताल पुर्याउनसाथ चिकित्सकले मृत घोषित गरिदिए । ट्रकको तीव्र गतिका कारण दुर्घटना भएको प्रहरीले जनाएको छ । दुर्घटनापछि ट्रक र चालक सुनसरीको बर्जु गाउँपालिका५ का ३० दीपक यादवलाई नियन्त्रणमा लिएर प्रहरीले घटनाको अनुसन्धान सुरु गरेको छ । ट्रक चालकको लापरवाहीले दुर्घटना भएको भन्दै आफन्तले शव बुझ्न मानिरहेका छैनन् । दुर्घटनापछि बिहीबार साँझ विराट नर्सिङ होसमा समेत तनाव भएको थियो । आक्रोसित भिडले अस्पतालमा तोडफोडको प्रयास गर्दै सुरक्षा गार्ड र कर्मचारीमाथि दुव्र्यवहारसमेत गरेको प्रहरीले जनाएको छ । स्थानीयले भने सुरुमा अस्पतालका सुरक्षा गार्डले कुटपिट गरेको बताएका छन् । अहिले पनि मृतकको शव अस्पतालमै छ । परिवारका सदस्य र आफन्तले बुझ्न अस्वीकार गरेका छन् । आईसीपी रोडमा सवारी दुर्घटना धेरै भइरहेको भन्दै विरोधमा स्थानीय आन्दोलित बनेका छन् । सडक साँघुरो हुँदा दुर्घटना बढेको भन्दै करिब ५ सयको संख्यामा भेला भएका स्थानीयले सडकको स्तरोन्नति हुनुपर्ने, मालवाहक सवारीसाधनको गति सीमित गर्नुपर्ने, सडकमा रात्रिकालीन बत्तीको व्यवस्था हुनुपर्ने लगायतका माग राखेर आन्दोलन गरेका थिए । त्यस क्रममा आक्रोशित भीडले भन्सार कार्यालयलाई लक्षित गरेर ढुंगामुढा गरेको डीएसपी जोशीले बताए । उनका अनुसार ढुंगामुढाबाट भन्सारको गेट र भवनमा क्षति पुगेको छ । कार्यालय भवनको शिशाहरु फुटेका छन् । भीड रोक्ने क्रममा ढुंगामुढा हुँदा असइ (प्रहरी सहायक निरीक्षक)सहित ४ जना प्रहरीले सामान्य घाइते भएको जानकारी जोशीले दिए । भीड थप आक्रोशित बनेर अनियन्त्रित हुँदै गएपछि नियन्त्रणमा लिन अश्रुग्यास र लाट्ठी प्रहारसमेत गर्नु परेको उनको भनाइ छ । तर, आन्दोलनकारीतर्फ कोही पनि घाइते भएको जानकारी छैन । उनका अनुसार अश्रुग्यास प्रहारपछि भीड तितरवितर भएको छ । अहिले भन्सार परिसरको अवस्था सामान्य रहेको र वार्ता एवं छलफलका माध्यमबाट समस्या समाधानको प्रयास भइरहेको डीएसपी जोशी बताउँछन् । विराटनगर१८ का वडाध्यक्ष जितेन्द्रकुमार साहले पीडितले न्यायको माग गरेको बताए । सडक व्यवस्थित बनाउन माग गर्दै स्थानीयले सुरु गरेको आन्दोलनमा घुसपैठ भएको उनको भनाइ छ । पीडितले न्याय चाहियो भनिरहेका छन् । स्थानीयले सडक व्यवस्थित बनाउनुपर्ने माग राखेर आन्दोलन गरे, साहले भने, तर, शान्तिपूर्ण आन्दोलनमा घुसपैठ भयो । घुसपैठका कारण भिड आक्रोशित भएर तोडफोडमा उत्रियो । उनका अनुसार विराटनगर भन्सार आसपासको क्षेत्र केहीबेर तनावग्रस्त भएको थियो । समस्या समाधानका लागि वार्ताको पहल भइरहेको जानकारी उनले दिए ।"
