शीर्षक,विवरण
बाबुछोराबाट ६६ लाख बढी लग्ने गिरोह पक्राउ,"विराटनगर : आकर्षक कमाइको लोभ देखाएर वैदेशिक रोजगारीमा पठाइदिने भन्दै ६६ लाख रूपैयाँभन्दा बढी रकम ठगी गरेको गिरोहलाई मोरङ प्रहरीले पक्राउ गरेको छ। मोरङ प्रहरीका प्रवक्ता डीएसपी वेदप्रकाश जोशीका अनुसार पीडितले दिएको जाहेरीका आधारमा भारतीय नागरिकसहित ५ जनाको समूहलाई पक्राउ गरिएको हो। उनका अनुसार भारतीय नागरिककै योजनामा ठगी गरेको पाइएको छ। पक्राउ पर्नेमा भारतको जोगवनीका २३ वर्षीय केशव यादव, मोरङको कटहरी गाउँपालिका३ का २२ वर्षीय रोहितकुमार पासवान, ३० वर्षीय बुद्धनारायण मलाह, पथरीशनिश्चरे नगरपालिका५ का २५ वर्षीय वोधराज राजवंशी र विराटनगर महानगरपालिका८ का २३ वर्षीय करण भनिने अमित राय छन्। एउटै परिवारका बाबुछोरालाई विदेश पठाउने भनेर ६६ लाख बढी ठगेपछि प्रहरीले गिरोहलाई फेला पारेको हो। डीएसपी जोशीका अनुसार पक्राउ परेको गिरोहले वाट्सएप, टेलिग्राम, भाइबरसमेतका सामाजिक सञ्जालमा विज्ञापन गरेर युरोप, अमेरिका, कुबेत, दुबईसमेतका देश पठाउने भन्दै रकम ठगी गर्ने गरेको पाइएको छ। क्यानडा पठाइदिने भनेर विभिन्न समयमा अनलाइनमार्फत ६६ लाख ६७ हजार रूपैयाँ ठगी गरेको भनेर विराटनगर११ का महेशकुमार चौधरीले प्रहरीमा जाहेरी दिएका थिए। महेश र उनका छोरा युपेशकुमार चौधरीबाट उक्त रकम ठगी गरेको प्रहरीको प्रारम्भिक अनुसन्धानबाट खुलेको छ। विदेशी मोबाइल नम्बरबाट खोलिएको वाट्सएप प्रयोग गरी ठगी गरेको जोशी बताउँछन्। भिसाका लागि भनेर आवश्यक कागजातसमेत पठाएर भ्रम एवं प्रलोभनमा पारी रकम ठगेको प्रहरीको भनाइ छ। रकम पठाउन विभिन्न व्यक्तिहरुको बैंक खाता प्रयोग गरेको पाइएको प्रहरीको प्रारम्भिक अनुसन्धानबाट खुलेको छ। जिल्ला प्रहरी कार्यालय मोरङबाट खटिएको टोलीले गिरोहका ५ जनालाई माघ ८ गते पक्राउ गरेको हो। गिरोहविरुद्ध ठगी मुद्दा चलाउन अदालतबाट म्याद थप गरेर अनुसन्धानको बाँकी प्रक्रिया अघि बढाइएको डीएसपी जोशीले बताए। मोरङ प्रहरी प्रमुख एसपी नारायणप्रसाद चिमरियाका अनुसार पक्राउ परेकामध्ये ठगीमा भारतीय नागरिक केशव यादवको विशेष संलग्नता छ। उनी ठगीका मुख्य योजनाकार हुन्। यादवले नै पैसाको प्रलोभन देखाएर नेपाली युवाहरुलाई ईसेवा, खल्तीजस्ता डिजिटल वालेट तथा बैंक खाताहरु खोल्न लगाएको चिमरियाको भनाइ छ। डिजिटल वालेट तथा बैंक खाताको युजर एक्सेस र पासवर्ड लिएर यादव आफूले कारोबार गर्ने गरेको उनले बताए। उनका अनुसार पक्राउ परेका अरु ४ जना नेपाली युवाहरु यादवले ठगीमा प्रयोग गरेका व्यक्तिहरु हुन्। एसपी चिमरिया पछिल्लो समय सामाजिक सञ्जालको प्रयोग गरेर ठगी गर्ने प्रवृत्ति बढेको बताउँछन्। सर्वसाधारणलाई विभिन्न प्रलोभन एवं भ्रममा पारेर ठगी गर्ने क्रम बढेको उल्लेख गर्दै उनले प्रविधिको प्रयोगमा ध्यान दिन जरुरी रहेको बताए। पछिल्लो समय सामाजिक सञ्जालमार्फत ठगी गर्ने क्रम बढेको छ । प्रविधिको प्रयोग गरेर ठगिएका उजुरीहरु प्रहरीमा आउने क्रम बढ्दो छ। यस विषयमा सामाजिक सञ्जाल प्रयोगकर्ता आफैं सचेत हुनुपर्छ। पछुताउनु र दुःख पाउनुभन्दा बेलैमा सावधानी अपनाउँदा ठगी वा कुनै समस्यामा पर्ने सम्भावना हुँदैन, एसपी चिमरियाले भने। अपरिचितले कुनै प्रलोभनमा पार्ने प्रयास गरेमा तत्काल प्रहरीमा जानकारी दिन र होसियारी अपनाउन सबैमा उनको आग्रह छ। एसपी चिमरियाले अपरिचितलाई चाँडै विश्वास गर्न नहुने र आफैं सचेत बन्नुपर्ने बताए।"
"युरोपमा पनि अवैध नेपालीमाथि धरपकड, स्पेनले गर्यो ५ नेपालीलाई निष्कासन","काठमाडौं : पछिल्लो समय अमेरिकामा मात्र होइन, विश्वभरिबाट निष्कासनमा पर्ने नेपालीहरूको संख्या बढेको छ। विभिन्न प्रलोभनमा परेर विदेशिएका नेपालीहरू कानुन उल्लंघनको आरोपमा निष्कासनमा पर्ने गर्ने गरेका हन्। त्यस्ता नेपालीहरू दिनहुँ त्रिभुवन अन्तर्राष्ट्रिय विमानस्थलमा ओर्लिने गरेको अध्यागमन स्रोतले जानकार दिएको छ। गत साता युरोपेली मुलुक स्पेनबाट चार जना नेपाली निष्कासनमा परेका हुन्। निष्कासनमा पर्नेमा अनिल बिसी, चिरञ्जिवी शाही, प्रेमराजा बोहोरा, बेलबहादुर कार्की र लोकेन्द्र केसी रहेका छन्। कतार एयरलायन्सको जहाजबाट उनीहरूलाई नेपाल फर्काइएका हुन्। अध्यागमन कानुन उल्लंघन गरेको आरोप उनीहरूलाई स्पेनले निष्कासन गरेको हो। उनीहरू चारै जनासँग पासपोर्टसमेत नरहेको बताइएको छ। पासपोर्ट फ्याँकेर लुकिछिपी बसोबास गर्दै आएका उनीहरूलाई स्पेनको अध्यागमनले निष्कास गरेको स्रोतको भनाइ छ। अमेरिकी राष्ट्रपति डोनाल्ड ट्रम्पले नयाँ कार्यकारी आदेश जारी गरेपछि अमेरिकामा रहेका नेपालीहरू पनि प्रभावित बनेका छन्। ट्रम्प प्रशासन लागू भएपछि केही दिनअघि मात्रै अमेरिकी अध्यागमनले लोकबहादुर ओली, लीलाबहादुर केसी र दीपक केसीलाई निष्कासन गरेको थियो। उनीहरूलाई एयर इन्डियाबाट भारत हुँदै नेपाल पठाइएको थियो। त्यस्तै हालै मलेसियाले १६ जना, टर्कीले ५ जना, दक्षिण कोरियाले पटकपटक गरी ८ जना, जापानले ९ जना, माल्दिभ्सले ३ जना नेपालीलाई निष्कासन गरेको थियो। आकर्षक वैदेशिक रोजगारीको प्रलोभनमा विदेशिएका नेपालीहरू त्यहाँको कानुनबारे जानकार नहुँदा निष्कासनमा पर्ने गरेको विज्ञहरूले बताएका छन्।"
झापामा पिकअपको ठक्करबाट स्कुटर चालकको मृत्यु,झापा : झापामा पिकअपको ठक्करबाट स्कुटर चालकको मृत्यु भएको छ। दुर्घटनामा शिवसताक्षी नगरपालिका९ का १९ वर्षीय सुजल अधिकारीको मृत्यु भएको जिल्ला प्रहरी कार्यालय झापाले जनाएको छ। पूर्वपश्चिम राजमार्ग अन्तरगत शिवसताक्षी नगरपालिका११ स्थित झरना पुलनजिक मंगलबार दिउँसो साढे २ बजेको समयमा बिर्तामोडबाट दमकतर्फ जाँदै गरेको प्र १०२००२ च ६४५४ पिकअप र विपरीत दिशाबाट आउँदै गरेको प्र १०१०१२ प ३३७१ नम्बरको स्कुटर एकआपसमा ठोक्किँदा दुर्घटना भएको थियो । दुर्घटनामा घाइते भएका अधिकारीलाई बीएण्डसी अस्पताल बिर्तामोड पुर्याउँदा डाक्टरले चेकजाँच गर्दा मृत्यु भइसकेको थियो । पिकअप चालक तेह्रथुम म्याङ्लुङ नगरपालिका ४ का ३६ वर्षीय अर्जुन शंकरलाई इलाका प्रहरी कार्यालय सुरुङ्गाले नियन्त्रणमा लिएको जनाइएको छ ।
झापामा ५५ हजार किशोरीलाई पाठेघरको मुखको क्यान्सर रोगविरूद्वको खोप लगाइँदै,"झापा : झापा जिल्लामा ५५ हजार किशोरीलाई पाठेघरको मुखको क्यान्सर रोगविरूद्वको एचपीभी खोप लगाइने भएको छ। जिल्ला स्वास्थ्य कार्यालय झापाका अनुसार विद्यालय बाहिर रहेका १० देखि १४ वर्ष उमेर समूहका ८ हजार ९८१ सहित विद्यालयमा अध्ययनरत कक्षा ६ देखि कक्षा १० सम्मका ४६ हजार १८ गरी ५४ हजार ९९९ जना किशोरीलाई एचपीभी खोप लगाउने जनाएको छ। माघ २२ गते विश्व क्यान्सर दिवसका दिनदेखि माघ २९ गतेसम्म एचपीभी खोप अभियान जिल्लाभर सञ्चालन गर्न लागेको स्वास्थ्य कार्यालय झापाका प्रमुख रमेश बाह्रकोटीले जानकारी दिए। स्वास्थ्य कार्यालयमा मंगलबार आयोजना गरेको एचपीभी खोप अभियान अन्तरगत सञ्चारकर्मीहरुसँग गरिएको अभिमुखीकरण कार्यक्रममा बोल्दै स्वास्थ्य प्रमुख बाह्रकोटीले विद्यालय भन्दा पनि विद्यालय बाहिर रहेका किशोरीहरुलाई खोप लगाउने चौनती देखिएको बताए। कोभिड१९ जस्तै यो खोप पनि अतिआवश्यक रहेकाले विद्यालय बाहिर रहेका किशोरीहरूको पहिचान गरी एक डोज खोप लगाउन स्वास्थ्यकर्मी र स्वयमसेवक वडावडामा परिचालन गरिने उनको भनाइ छ। मेचीनगर, दमक र बिर्तामोडमा माघ २९ गतेसम्म खोप अभियान सञ्चालन हुनेछ । अन्य पालिकाहरुमा माघ २७ गतेसम्म सञ्चालन हुने जनस्वास्थ्य अधिकृत प्रवीण पाठकले जानकारी दिए। उनका अनुसार जिल्लाभर ५७५ विद्यालयमा सञ्चालन हुने खोप अभियानमा ७५५ खोप केन्द्र, ७८१ स्वास्थ्यकर्मी र एक हवार ५१५ स्वयमसेवक खटाइने बताए। पाठेघरको मुखको क्यान्सर विश्वमा चौथो तथा नेपालमा दोस्रो स्थानमा रहेको तथ्याङ्कमा उल्लेख छ। अन्य क्यान्सर रोगभन्दा नेपालमा पाठेघरको मुखको क्यान्सरबाट मृत्यु हुनेको संख्या पहिलो नम्बरमा पर्छ। नेपालमा हरेक एक दिनमा चारजनाको मृत्यु हुने गरेको अध्ययनले देखाएको जनस्वास्थ्य अधिकृत पाठकको भनाइ छ। यो रोगको लक्षणहरूमा तल्लो पेट दुख्ने, योनीबाट गन्हाउने पानी बग्ने, अनियमित रूपमा रगत बग्ने, कमजोरी महसुस हुने, रक्त अल्पता हुने लगायत रहेका छन्। एचपीभीको २०० भन्दा बढी किसिमका प्रजातिहरू हुन्छन्। यसमध्ये कम्तिमा १२ वटा प्रजाति पाठेघरको मुखको क्यान्सर गराउने प्रमुख कारक मानिन्छ भने यस मध्ये पनि १६ र १८ प्रजाति प्रमुख कारक हुन्। नेपालमा ८० प्रतिशत पाठेघरको मुखको क्यान्सर १६ र १८ प्रजातिबाट भएको देखिन्छ। त्यसैले किशोरीहरुलाई सिकोलिन नामक एचपीभी खोप लगाइने उनले बताए।"
नक्कली भुटानी शरणार्थी प्रकरण : सर्वोच्चले सोध्यो सचिव पाण्डेलाई थुनामा राख्नुको कारण,"काठमाडौं : सर्वोच्च अदालतले नक्कली भुटानी शरणार्थी प्रकरणमा पक्राउ परेका सचिव टेकनारायण पाण्डेलाई थुनामुक्तको माग गर्दै दर्ता भएको बन्दीप्रत्यक्षीकरणको रिटमा कारण देखाउ आदेश जारी गरेको छ। न्यायाधीश डाकुमार चुडालको इजलासले पाण्डेलाई थुनामा राख्नुको कारण सोधेको हो। यसअघि माघ १३ र १४ गते सुनुवाइका लागि रिटको पेशी प्रधानन्यायाधीश प्रकाशमान सिंह राउतको इजलासमा तोकिए पनि 'हेर्न नमिल्ने' सूचीमा परेको थियो। आफ्ना पतिलाई गैरकानुनी रुपमा थुनामा राखेको भन्दै पाण्डेकी श्रीमती मञ्जु पाण्डेले गत शुक्रबार सर्वोच्चमा बन्दीप्रत्यक्षीकरणको रिट दायर गरेकी हुन्। प्रधानमन्त्री तथा मन्त्रिपरिषदको कार्यलय,गृह मन्त्रालय, काठमाडौँ जिल्ला अदालत ,महान्यायाधिवक्ताको कार्यालय ,काठमाडौँ जिल्ला सरकारी वकिलको कार्यालय,काठमाडौँ जिल्ला प्रहरी परिसर र सर्वोच्च अदालतलाई रिटमा विपक्षी बनाइएको छ। नक्कली भुटानी शरणार्थी प्रकरणमा पाण्डे गत बैशाख २० गते पक्राउ परेका थिए। नक्कली शरणार्थी प्रकरणमा जिल्ला अदालत काठमाडौंले बालकृष्ण खाँण,टोपबहादुर रायमाझी तथा सचिव पाण्डेसहित १६ जनालाई पुर्पक्षका लागि जेल चलान गर्ने आदेश गरेको थियो। जिल्ला अदालतको उक्त आदेशविरुद्ध खाँणसहित १६ जना उच्च अदालत पाटन पुगेका थिए। पछि खाँण उच्च अदालतको आदेशमा ३० लाख धरौटी बुझाएर रिहा भएका थिए। पाण्डेसहित अन्यलाई भने कारागारमै पठाएको थियो।"
सरकारविरुद्ध समाजवादी मोर्चा उचाल्दै प्रचण्ड,"उनले समाजवादी मोर्चालाई सशक्त नबनाइए मूख्य दलले देशलाई दुर्घटनामा पुर्याउन सक्ने उल्लेख गरे। काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले संविधान संशोधनका नाममा प्राप्त अधिकार खोसिने खतरा उत्पन्न भएको बताएका छन्। समाजवादी मोर्चाले मंगलबार काठमाडौंमा आयोजित राष्ट्रिय राजनीति र समाजवादी मोर्चाको कार्यभार विषयक विचार सभामा बोल्दै प्रचण्डले प्राप्त अधिकार खोस्ने गरी संविधान संशोधन गर्न खोजेको भन्दै त्यस्तो कदम आफूहरुलाई स्वीकार्य नहुने समेत बताएका हुन्। यद्यपी, संविधान संशोधनको प्रचण्डले विरोध गरेपनि समाजवादी मोर्चाकै घटक नेकपा एकीकृत समाजवादीले संविधान संशोधन सम्बन्धी अध्ययन कार्यदल गठन गरेको छ। सत्तारूढ नेपाली कांग्रेस र नेकपा एमालेले संविधान संशोधन सुझाव कार्यदल गठनको गृहकार्य अगाडि बढाएपछि नेकपा एसले पनि उपाध्यक्ष प्रकाश ज्वालाको नेतृत्वमा उपमहासचिव गरिमा शाह,सचिव गणेशबहादुर विश्वकर्मा, स्थायी कमिटी सदस्य रामचन्द्र यादव, पोलिटब्युरो सदस्य घनप्रसाद गौतम,पोलिटब्युरो सदस्य राजन राई, गोविन्द बन्दी र शंकर सुवेदी सदस्य रहेका कार्यदल गठन गरेका छन्। प्रचण्डले सरकारका विगत ६ महिनाका कदम हेर्दा प्रमुख दल र सरकार प्रतिगमनको यात्रामा देखिएकाले समाजवादी मोर्चालाई सशक्त नबनाइए देशलाई दुर्घटनामा पुर्याउन सक्ने उल्लेख गरे। उनले अलोकतान्त्रिक र निरङ्कुश तरिकाले अध्यादेश ल्याइएको आरोप लगाए। माघ १८ गतेको सदन बस्नुभन्दा अगाडि विपक्षी दलहरुको बैठक बसेर साझा धारणा बनाउने र त्यसै अनुसार सदनमा प्रस्तुत हुने उनको भनाइ छ। उनले आफ्नाले जतिसुकै अपराध गरेका भए पनि तुरुन्तै चोख्याउने र राजनीतिक विरोधीलाई प्रतिशोध साँध्ने काम भएको समेत बताए।प्रचण्डले समाजवादी मोर्चालाई गति दिने प्रयास र विपक्षीहरूलाई उद्देश्यमूलक ढंगले अघि बढाउने प्रयास देशप्रतिको चिन्तामा आधारित रहेको उल्लेख गरे।"
नेपालमा प्रत्यक्ष निर्वाचित राष्ट्रपति प्रणाली बनाउनु हुँदैन : पूर्वप्रधानमन्त्री नेपाल,"काठमाडौं : नेकपा एकीकृत समाजवादी अध्यक्ष माधव कुमार नेपालले प्रत्यक्ष निर्वाचित राष्ट्रपति प्रणालीमा नेपाललाई लैजान नहुने बताएका छन्। समाजवादी मोर्चाले मंगलबार काठमाडौंमा आयोजना गरेको कार्यक्रममा उनले नेपालजस्तो संवेदनशील देशमा प्रत्यक्ष निर्वाचित राष्ट्रपति प्रणाली हानिकारक हुने टिप्पणी गरेका हुन्। प्रत्यक्ष निर्वाचित राष्ट्रपति प्रणाली भयो भने के होला हालत ? अमेरिकामा अहिले भागाभाग छ । नेपालजस्तो देशमा प्रत्यक्ष निर्वाचित प्रणालीमा जान धेरै बहस गर्नुपर्छ। मेरो धारणा फरक छ, प्रत्यक्ष निर्वाचित राष्ट्रपतिजस्तो घाँडो प्रणालीमा गयो भने के होला देशको हालत ?पूर्वप्रधानमन्त्री नेपालले भने। उनले वर्तमान सरकारबाट जनताले कुनै आशा गर्न नसकेको बताए। सरकारले काम भन्दा कुरा धेरै गर्ने गरेको भन्दै सरकारबाट जनता निराश भएको बताए। जनताले वर्तमान सरकारको विकल्पको खोजी गरिरहेको उल्लेख गर्दै २०८४ मा विकल्प दिने गरी समाजवादी मोर्चालाई अगाडि बढाउनुपर्ने समेत बताए। समाजवादको लक्ष्य हासिल गर्दै समाजलाई रुपान्तरण गर्न समाजवादी मोर्चा एक भएर अघि बढ्नुपर्ने उनको भनाई छ। अध्यक्ष नेपालले देशमा बसेर निराश हुनुपर्ने अवस्थालाई परिवर्तन गर्न जनताको साथ चाहिने धारणा राखे। उनले नेपालमा समाजवादको जित सम्भव रहेको बताए।"
बिहेको नाममा बंगलादेशी युवतीको तस्करी गर्न चिनियाँ सक्रिय,"बंगलादेशी युवतीलाई भारतको बाटो हुँदै सीमा नाकाबाट अवैधरूपमा प्रवेश गराएर काठमाडौं ल्याइन्छ र उनीहरूलाई स्थल मार्ग र हवाइ मार्गबाट चीनमा तस्करी गरिन्छ। काठमाडौं : बिहेको प्रलोभन देखाएर बंगलादेशी युवतीलाई तस्करी गर्ने चिनियाँहरू नेपालमा सक्रिय भएका छन्। नेपालमा मात्र होइन, त्यस्ता चिनियाँहरू बंगलादेश र भारतमासमेत सक्रिय भएको भेटिएका छन्। बंगलादेशी युवतीलाई भारत हुँदै नेपाल ल्याएर चीनतिर तस्करी गर्न चिनियाँ गिरोह सक्रिय भएको हो। गत साता त्रिभुवन अन्तर्राष्ट्रिय विमानस्थलबाट चीन जान लागेका तीन जना बंगलादेशी युवतीलाई अध्यागमन कार्यालयले प्रस्थान अनुमति दिन अस्वीकार गरेपछि यस्तो खुलेको हो। अध्यागमनका अधिकारीले उनीहरूको चीन यात्रा शंस्कापद देखिएपछि प्रस्थान अनुमति दिन अस्वीकार गरेको थियो। त्यसरी विमानस्थलबाट फिर्ता हुनेहरूमा बंगलादेशी युवतीहरू रिहाना अक्तर रानु, अप्रुमा मर्मा र मिनुचिङ मर्मा रहेका छन्। जब उनीहरू एक चिनियाँ युवकको साथमा अध्यागमन पुगे, त्यसपछि अध्यागमन अधिकृतले उनीहरूसँग आवश्यक कागजपत्र मागे। तर, उनीहरूले अध्यागमन अधिकारीले मागेबमोजिमको न कागजत्र दिनसके, न उनीहरूले विश्वास नै दिलाउनसके। लगत्तै अध्यागमन अधिकारीले उनीहरूलाई प्रस्थान अनुमति नदिई फिर्ता गरिदिए। तर, उनीहरूसँगै भएका चिनियाँले भने अध्यागमनका कर्मचारीसँग केहीबेर गलबदी गरेका थिए। ती चिनियाँ युवकले यी तीन जना युवतीका श्रीमानहरू चीनमा बस्छन् र आफूले उनीहरूको श्रीमानसम्म पुर्याइदिने भनेका थिए। तर, त्यसमा पनि अध्यागमनका अधिकारीहरू आश्वस्त भएनन्। चाइना साउदर्नको विमानबाट ती युवतीहरू चीन जान लागेका थिए। तर, बंगलादेशी युवतीहरूको कागजातमा शंका लागेपछि उनीहरू चीन जान नपाएका हुन्। 'बंगलादेशी युवातीहरूसँग भएको कागजात नै शंस्कापद थियो। उनीहरू एक चिनियाँ पुरुषसँग चीन जान लागेका थिए। चिनियाँ नागरिकले उनीहरू (बंगलादेशी युवतीहरू)को श्रीमान चीनमा रहेको बताएका थिए,' स्रोतले अन्नपूर्णसँग भने, 'उसो भए बंगलादेशबाट चीन किन नगएको? भन्ने प्रश्नमा बंगलादेशी युवतीहरू नाजवाफ बनेका थिए।' नेपाली युवतीलाई पनि चिनियाँ केटासँग विवाह गराएर चीन तस्करी गर्ने गरेको घटना यसअघि नै सार्वजनिक भइसकेको छ। यस्तै प्रकृतिको घटनामा नेपालबाट चिनियाँ नागरिकहरू पक्राउ पनि परेका छन्। तर, पछिल्लो समय बंगलादेशको राजनीतिक अस्थिरताको फाइदा उठाउँदै चिनियाँहरू बंगलादेशी युवतीहरूलाई तस्करी गर्न सक्रिय बनेका छन्। उनीहरूलाई भारतको बाटो हुँदै सीमा नाकाबाट अवैधरूपमा प्रवेश गराएर काठमाडौं ल्याइन्छ। उनीहरूलाई स्थल मार्ग र हवाइ मार्गबाट चीनमा तस्करी गर्ने गरिएको स्रोतको भनाइ छ।"
स्वास्थ्य सेवा ऐनमा नर्सिङ पेसाको हकहित समेटिन्छ : मन्त्री पौडेल,"काठमाडौं : स्वास्थ्य तथा जनसङ्ख्यामन्त्री प्रदीप पौडेलले स्वास्थ्य सेवा ऐनमा नर्सिङ पेसाको पेसागत हकहित समेटिने बताएका छन् । नेपाल नर्सिङ सङ्घको ६३औँ वार्षिकोत्सव तथा साधारणसभामा उनले स्वास्थ्य सेवा ऐनको मस्यौदा बनिरहेको जानकारी दिँदै भने, ऐनको मस्यौदा बन्दै छ । नर्सिङको हकहितका लागि पनि विषय समेट्छौँ । सम्भवतः यही सेसन मा पास गर्छौं । नर्सिङ जनशक्ति पलायन हुन नदिन सुविधा वृद्धि गर्ने, सुरक्षित वातावरणमा काम गर्ने अवसर प्रदान गर्ने, राम्रो काम गर्नेलाई प्रोत्साहन र पुरस्कृत गर्ने, व्यक्तित्व विकासमा ध्यान दिएर काम गर्ने वातावरण तयार गरिने मन्त्री पौडेलले बताए । उनले व्यक्तिगत पहुँचका आधारमा नभई पदोन्नतिका विधिका आधारमा गरिनुपर्ने बताए । मन्त्री पौडेलले भने, श्रम ऐनले तोकेको दक्ष जनशक्तिलाई २२ हजारभन्दा तल दिन पाइँदैन । यसबारे रिपोर्ट गरेमा प्रमाणका आधारमा अस्पतालको सम्बन्ध खारेज गर्छौं । धेरैले रिपोर्ट गर्न डराउनुहुन्छ । आफ्नो अधिकारको लागि आफैँ लड्नुपर्छ । नर्सिङ सङ्घकी अध्यक्ष चन्द्रकला शर्माले नर्सहरू विकराल अवस्थामा काम गरिरहेको बताउँदै यसमा सरकारले ध्यान दिनुपर्ने बताइन् । उनले भनिन्, विश्वव्यापी नै नर्सहरूको खडेरी भइरहेको अवस्था छ । नर्सजस्तो प्राविधिक जनशक्तिलाई दैनिक ज्यालादारीमा काम गराइरहेका छन् । तलब भत्ता, सेवा सुविधा न्यून छ । तलब सरकारले भनेअनुसार पाएका छन् वा छैनन् भन्नेमा अनुगमन हुनुपर्छ । नर्सिङ सङ्घकी पूर्वअध्यक्ष तारा पोखरेलले नर्सहरूलाई देशमै बस्ने वातावरण सरकारले मिलाउनुपर्ने धारणा राखिन् । उनले भनिन्, देशभर एक लाख २० हजार बढी नर्सले लाइसेन्स लिइराख्दा ५० हजार नर्स पनि छन् वा छैनन् भन्नेमा शङ्का छ किनकि नेपालमा काम गर्ने वातावरण छैन । दैनिक ज्यालादारीमा काम गर्ने भए कसले काम गर्छ ? नर्सहरू पलायन भइरहेका छन् । सबै पलायन भए के देशले नर्सलाई आयात गर्न खोजेको हो ? नर्सहरू पलायन हुन नपरोस् । नेपाल चिकित्सक सङ्घका अध्यक्ष अनिलविक्रम कार्कीले नर्सबिना चिकित्सकहरू जहिल्यै पनि अपुरो हुने बताए ।"
पाकिस्तानमा गलत सूचना फैलाउनेलाई ३ वर्षको जेल सजाय हुने,"काठमाडौं : पाकिस्तानले मंगलबार अनलाइन दुष्प्रचारलाई अपराधीकरण गर्दै तीन वर्षसम्मको कारावास सजायको व्यवस्था गरेको कानुन पारित गरेको छ। यो निर्णयलाई पत्रकारहरूले असहमतिमाथि कारबाही गर्न डिजाइन गरिएको बताएका छन्। यो कानुनले जानाजानी अनलाइनमा त्यस्तो जानकारी फैलाउने जोकोहीलाई लक्षित गर्छ, जसलाई उनीहरूले झुटो वा नक्कली र डर, त्रास वा अशान्ति वा अस्थिरताको भावना सिर्जना गर्न सक्ने विश्वास गर्ने सम्भावना छ। मंगलबार पत्रकारहरू विरोधमा ग्यालरीबाट बाहिर निस्किएपछि सिनेटले अनुमोदन गर्नुअघि गत हप्ता थोरै चेतावनीका साथ राष्ट्रिय सभाको माध्यमबाट कानुन द्रूत गतिमा पारित गरिएको थियो। पाकिस्तान फेडरल युनियन अफ जर्नालिस्टका सदस्य वरिष्ठ पत्रकार आसिफ बशीर चौधरीले सरकारले पत्रकारहरूलाई उनीहरूसँग परामर्श गर्ने आश्वासन दिएको तर उनीहरूलाई धोका दिएको र पिठ्युँमा छुरा प्रहार गरिएको बताए। 'हामी वास्तवमै दुष्प्रचार विरुद्धको कानून चाहन्थ्यौँ तर यदि यो खुला छलफलमार्फत नभई डर र दबाबमार्फत गरिँदैछ भने हामी यसलाई हरेक उपलब्ध मञ्चमा चुनौती दिनेछौं,' चौधरीले भने, 'तानाशाही शासनमा पनि यो सरकारले जसरी कानुन जबरजस्ती संसद्मा पारित गरिएको थिएन।' विधेयक अब स्वीकृतिका लागि राष्ट्रपतिकहाँ पठाइनेछ। विश्लेषकहरूका अनुसार धाँधली आरोपले ग्रस्त चुनावपछि र पाकिस्तानका सबैभन्दा लोकप्रिय नेता, पूर्व प्रधानमन्त्री इमरान खानलाई उनको पार्टीले राजनीतिक प्रेरित भनेका भ्रष्टाचारका विभिन्न आरोपमा जेलमा राखिएपछि सरकार वैधानिकताको संर्घषमा छ।"
डोटीमा ११ हजार बढी किशोरीलाई एचपीभी खोप लगाइने,"डोटी : डोटीमा ११ हजार ४ सय ८७ जना किशोरीहरूलाई पाठेघरको मुखको क्यान्सर विरुद्धको एचपिभी खोप लगाइने भएको छ। माघ २२ गतेदेखि फागुन २८ गते सञ्चालन हुने खोप अभियानमा कक्षा ६ देखि १० कक्षासम्म पढ्ने जुनसुकै समूहका किशोरीहरू र विद्यालय बाहिरका १० देखि १४ वर्ष उमेर समूहका सबै किशोरीहरूलाई पाठेघरको मुखको क्यान्सर विरुद्धको खोप लगाइने कार्यक्रम रहेको स्वास्थ्य कार्यालय डोटीका प्रमुख रमेश मलासीले बताए। विद्यालयमा अध्ययनरत कक्षा ६ देखि १० सम्मका किशोरीलाई विद्यालयमा र अन्य विद्यालय बाहिरका किशोरीहरूलाई स्वास्थ्य संस्था, विद्यालय र अन्य स्थानहरूमा खोप लगाइने कार्यक्रम रहेको प्रमुख मलासीले बताए। खोप सञ्चालनको बारेमा जिल्लाका ९ वटै स्थानीय तहहरूका स्वास्थ्य संस्थासँग समन्वय भइसकेको समेत बताए। जिल्लाभरि विद्यालय जाने १० हजार ९ सय १ र विद्यालय नजाने ५ सय ८६ गरी ११ हजार ४ सय ८७ किशोरीलाई खोप लगाइने बताइएको छ। खोप लगाउनका लागि जिल्लाभरि ३ सय २ खोप केन्द्रमा ३ सय ३ जना स्वास्थ्यकर्मी र ६ सय ४ जना स्वयंसेवक परिचालन गरिने समेत कार्यक्रम संयोजक विष्टले बताए।"
अछाम घटना : दुई जनाविरुद्ध किटानी जाहेरी,"अछाम : ढकारी गाउँपालिक८ मा फुपू भदैनी मृत्यु प्रकरणमा आफन्तहरूले किटानी जाहेरी दिएका छन्। मृतकका आफन्तहरूले मंगलबार जिल्ला प्रहरी कार्यालय मंगलसेनमा दुई जनाविरुद्ध किटानी जाहेरी दिएका हुन्। ढकारी गाउँपालिका ३ का १५ वर्षीया र १७ वर्षीया बालकको नाममा मृतक सरस्वतीका ठूला बुबा तथा इसराका हजुरबुबा अवि खड्काले किटानी जाहेरी दिएका हुन्। दुवै जनालाई प्रहरीले आइतबार नै नियन्त्रणमा लिएर अनुन्धान थालको छ। घटनाको विषयमा प्रहरीले एक ११ वर्षीया बालकसहित दर्जनभन्दा बढीलाई सोधपुछ गरेको छ। स्रोतका अनुसार घटनाको प्रत्यक्षदर्शी ११ वर्षीया बालक रहेको बताइएको छ। प्रहरी नियन्त्रणमा किटानी जाहेरीका दुई जना रहेको प्रहरी नायब उपरीक्षक डीएसपी इश्वरीप्रसाद भण्डारीले जानकारी दिए। उनले भने, ११ वर्षीया बालकलाई सोधपुछ पछि अभिभावकको जिम्मा लगाएका छौं। आवश्यक परेको बेला बोलाउने छौं। दुई जना हिरासतमै छन्। घटनाको क्रममा दर्जन बढीलाई सोधपुछ गरेका छौं। घटनाको धेरै कोणबाट अनुसन्धान भइरहेको डीएसपी भण्डारीले बताए। जिल्ला अदालतबाट अछामबाट पाँच दिनको म्याद थप गरेर उनीहरू दुवै जनाविरुद्ध अनुसन्धान अघि बढाइएको भण्डारीले बताए। नेपालगञ्जबाट शव पोष्टमार्टमपछि ढकारी ल्याइएको पूर्व वडाध्यक्ष लालबहादुर भण्डारीले जानकारी दिए। भोलि गाउँको बर्साली खोलाको गजरगाडमा ११ बजेतिर अन्तिम दाहसंस्कार गरिने भण्डारीले बताए। उनले भने, बुधबार अन्तिम संस्कार गर्ने तय भएको छ। दुई जनाको नामको नाममा किटानी जाहेरी दिएर फर्केका छौं। शंकास्पद अन्यलाई पनि अनुसन्धानको दायरामा ल्याउन माग गरेका छौं। घटना बीभत्स र निर्मम भएकाले अनुसन्धान गरेर सत्य, तथ्य र दोषीलाई कारबाहीको माग गरिएको उनले बताए। घटनाको विषयमा थप अनुसन्धानमा सहयोग गर्न प्रदेश प्रहरी कार्यालय धनगढीबाट प्रहरीको टोली अछाम आउने भण्डारीले बताए। सुदूरपश्चिम प्रदेश प्रहरी प्रमुख प्रहरी नायब महानिरीक्षक गणेश चन्दको टोली पनि खटिने भएको छ। सीआइबी र प्रदेश प्रहरीको टोली बुधबारदेखि अनुसन्धानमा खटिने डीएसपी भण्डारीले जानकारी दिए। उनले भने, घटनाको विषयमा निकै सुक्ष्म तरिकाले अनुसन्धान गरिरहेका छौं। मृतकको मोवाईलको नम्बरहरु परीक्षणका लागि सिआइवीलाई पठाइएको छ। अनुसन्धानका लागी थप सहयोग गर्न विज्ञ टोली अछाम आउँदैछ। शुक्रबार सम्पर्कविहीन भएका इसरा र सरस्वती शनिबार छिन्ने ओडार जंगलमा मृत अवस्थामा भेटिएका थिए। दुवै जनाको शव १५ मिटरको दूरीमा रहेको थियो। मृतक दुवै कमलबजार नगरपालिकाको विद्या प्रवोधनी मावि कक्षा ८ मा अध्ययनरत थिए।"
"ताप्लेजुङ घटनाप्रति प्रदेश सरकारको गम्भीर ध्यानाकर्षण, पहिचानवादीलाई वार्तामा आउन आह्वान","विराटनगर : कोशी प्रदेश सरकारले पहिचानवादीहरूलाई वार्तामा आउन आह्वान गरेको छ। कोशी प्रदेश सरकारले गठन गरेको वार्ता समितिको आज बसेको बैठकले प्रदेशमा असन्तुष्ट रहेका पहिचान पक्षधरलाई वार्तामा आउन आह्वान गरेको हो। केही दिनदेखि ताप्लेजुङलगायतका क्षेत्रमा भइरहेको आन्दोलनलाई लिएर प्रदेश सरकारले गम्भीर ध्यानाकर्षण भएको बताउँदै वार्ताको लागि आह्वान गरेको हो। कोशी प्रदेशका आर्थिक मामिला तथा योजना मन्त्री रामबहादुर राना नेतृत्वको समितिको बैठकले औपचारिकरूपमा वार्ताको आह्वान गरेको हो। ताप्लेजुङ पाथिभरा क्षेत्रमा केवलकार निर्माणको काम अगाडि बढिरहेको सन्दर्भमा केवलकार निर्माणमा असन्तुष्टि जनाउने पक्षहरूसँग वार्ताको माध्यमबाट विवाद समाधान गर्न प्रदेश सरकार प्रतिबद्ध रहेको आन्तरिक मामिला तथा कानुन मन्त्री रेवती रमण भण्डारीले बताए। 'असन्तुष्ट पक्षहरूसँग प्रदेश सरकारबाट गठित वार्ता समिति औपचारिक रूपमा वार्ताको लागि आह्वान गर्दछ,' निर्णयमा भनिएको छ। प्रदेश सरकारले गत मंसिर २४ गते मन्त्री रानाको संयोजकत्वमा भौतिक पूर्वाधार विकास तथा स्वास्थ्य मन्त्री भुपेन्द्र राई, आन्तरिक मामिला तथा कानुन मन्त्री रेवती रमण भण्डारी र र आन्तरिक मामिला तथा कानुन मन्त्रालयका सचिव कमल थापासहितको समिति बनाएको थियो।"
काठमाडौं र पोखरामा जापनिज फिल्म फेस्टिभल आयोजना हुने,"काठमाडौं : काठमाडौं र पोखरामा जापनिज फिल्म फेस्टिभल आयोजना हुने भएको छ। काठमाडौंस्थित जापनिज दूतावास र जापान फाउन्डेशनले माघ १८ र १९ गते काठमाडौंमा र फागुन २३ र २४ गते पोखरामा फिल्म फेस्टिभल आयोजना गर्न लागेको हो। काठमाडौंको नाचघर र पोखराको चेम्बर्स अफ कमर्शमा फिल्म फेस्टिभल आयोजना हुनेछ। फिल्म फेस्टिभलमा आउने दर्शकहरूका लागि प्रवेश निशुल्क रहने आयोजकले जनाएको छ। काठमाडौंमा पहिलो दिन         र  नामक दुई फिल्म प्रदर्शन हुनेछ। त्यस्तो दोस्रो दिन     ,     र    फिल्म प्रदर्शन हुनेछ। त्यस्तै पोखरामा पहिलो दिन   र    नामक फिल्म फ्रदर्शन हुनेछ। त्यस्तै दोस्रो दिन      ,     र      नामक फिल्म प्रदर्शन हुने आयोजकले जनाएको छ।"
"सेयर बजार २४ अंकले बढ्यो, सबै समूहको उपसूचक सकारात्मक","काठमाडौं : दुई कारोबार दिन आइतबार र सोमबार निरन्तर ओरालो लागेको सेयर बजार आज दोहोरो अंकले बढेर बन्द भएको छ। नेप्से परिसूचक २४५० अंकले बढेर २६५७७७ विन्दुमा अडिएको छ। आइतबार सोमबार १० अंक बढिले सेयर बजार घटेको थियो। आज नेप्से बढेसँगै कारोबार रकम पनि सोमबारको तुलनामा बढेको छ। ३२५ स्क्रिप्सको १ करोड ९६ लाख ८० हजार १९५ कित्ता सेयर ९ अर्ब ४० करोड २६ लाख ७८ हजार ३३ रुपैयाँमा खरिदबिक्री भए। सोमबार ८ अर्ब र आइतबार ९ अर्ब बराबरको सेयर कारोबार भएको थियो। दोहोरो अंकले नेप्से बढ्दा पाँच कम्पनीको सेयर सकारात्मक सर्किट लेभलमा कारोबार भएको छ। उपकार लघुवित्त वित्तीय संस्था,सिकलेस हाड्रोपावर,थ्री स्टार हाइड्रोपावर,जानकी फाइनान्स र न्यादी हाइड्रोपावरको सेयर १० प्रतिशतले बढ्यो। यसदिन दोल्टी पावरका लगानीकर्ताले भने सर्वाधिक गुमाए। सो कम्पनीको सेयर ८४३ प्रतिशतले घट्यो। सप्तकोशी डेभलपमेन्ट बैंक ३८ करोडको सेयर कारोबार गरी शीर्ष स्थानमा रह्यो। नेपाल रिइन्स्योरेन् कम्पनीले २९ करोड मूल्य बराबरको सेयर कारोबार गर्दा एनआरएन इन्फ्रास्टक्चर एन्ड डेभलपमेन्टको २८ करोड,हिमालयन पावरको ९ करोड र नगदी ग्रुसपको १७ करोड मूल्य बराबरको सेयर कारोबार भयो। सबै समूहको उपसूचक सकारात्मक देखिएका छन्। आज डेभलपमेन्ट बैंक समूहको उपसूचक सर्वाधिक ४०७ प्रतिशतल बढ्यो।कारोबारमा आएका १७७ स्टक्सको मूल्य बढ्दा ६० वटाको घट्यो। ६ स्टक्सको मूल्य भने स्थिर रह्यो।"
नेपालमा अराजकताका बाटोबाट परिवर्तनको सम्भव छैन : प्रधानमन्त्री ओली,"काठमाडौं : प्रधानमन्त्री एवं नेकपा (एमाले) का अध्यक्ष केपी शर्मा ओलीले सरकारले ल्याएका विभिन्न अध्यादेशप्रति आमरुपमा सकारात्मक प्रतिक्रिया प्राप्त भएको बताएका छन्। सङ्घीय संसद्को हिउँदे अधिवेशनको पूर्व सन्ध्यामा आज बसेको एमालेको संसदीय दलको बैठकलाई सम्बोधन गर्दै प्रधानमन्त्री ओलीले सरकार देशलाई पछ्यौटेपनबाट उन्नतस्तरमा लाने प्रयासमा अग्रसर रहेको बताएका हुन्। केही गरौँ भन्ने युवाहरूलाई स्वदेशमा काम गर्ने उचित वातावरण दिन, जनताका सेवामा प्रभावकारिता ल्याउन र उद्योगव्यवसाय सुसञ्चालनका लागि सहज वातावरण बनाउन अध्यादेश ल्याइएको स्पष्ट गरे। प्रधानमन्त्री ओलीले नेपाल दुवै छिमेकी मुलुकसँग साँच्चैको सन्तुलित, मित्रतापूर्ण, आशंकारहित र पारस्परिक लाभका आधारमा सुदृढ गर्दै लाने र छिमेकीको विकासको लाभ लिने बताए। उनले नेपालले छिमेक सम्बन्धलाई विशेष प्राथमिकता दिने र अन्तर्राष्ट्रिय सम्बन्धलाई देखिने र सुनिने बनाउने जनाए। केही भएन भन्ने गलत भाष्य स्थापित गर्न खोजिएको छ। हामी शिक्षा, स्वास्थ्य, कृषि आदि क्षेत्रमा ध्यान दिएर काम गरिरहेका छौँ। हामीले सरकारका नेतृत्व गरिरहँदा असाधारणरुपमा काम गर्नुपर्दछ। अहिलेको संयुक्त सरकार आगामी निर्वाचनसम्म जानेछ। सरकार आजै ढल्यो, भोलि ढल्यो भनेर गरिएको प्रचारको कुनै अर्थ छैन। प्रधानमन्त्री ओलीले भने, श्रीलंका र बंगलादेशका उदाहरणका कुरा गरे पनि नेपालमा लोकतान्त्रिक अभ्यास र संवैधानिक प्रक्रियाबाहेक अरु प्रकारका अराजकताका बाटोबाट परिवर्तनको अपेक्षा सम्भव छैन। प्रधानमन्त्री ओलीले संविधान संशोधन गर्दा राष्ट्रिय एकतालाई मजबुद बनाउने र स्वीकार्यताको दायरा बढाउने क्रममा यसअघि नेपालको नयाँ राजनीतिक नक्सा समावेश गरिएको सन्दर्भ उल्लेख गर्दै संविधानसँग असहमत रहेका पक्षहरुसँग पनि संवाद गरेर मूलधारको राजनीतिमा ल्याइएको स्मरण गरे।अहिले सबै शक्तिहरु मूलतः मूलधारको राजनीतिमा छन्। राष्ट्रिय राजनीति लोकतान्त्रिक मूलधारको एउटा ट्रयाकमा अगाडि बढेको छ प्रधानमन्त्री ओलीले भने। यो पनि पढ्नुहोस एमाले संसदीय दलको बैठकमा ओलीको सम्बोधन सांसदलाई ओलीले भने : संसद्मा अत्यन्त संवेदनशील र जिम्मेवार ढंगले अगाडि बढ्छौं"
सामाजिक सञ्जालमा के गर्दा कस्तो सजाय भोग्नुपर्छ ? (पूर्णपाठ),"काठमाडौं : सरकारले सामाजिक सञ्जालसम्बन्धी विधेयक संसदमा दर्ता गराएको छ। सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरूङले उक्त विधेयक संसदमा दर्ता गराएका हुन्। विधेयकमा कसूर र सजायसम्बन्धी व्यवस्था छ। यसमा कसैले सामाजिक सञ्जालको प्रयोग गरी अश्लील शब्द,तस्बिर,संकेत भीडीयो,अडियो,मिथ्या वा भ्रामक सूचना प्रसार गरेमा दुई वर्षसम्म कैद सजाय वा तीन लाख रुपैयाँसम्म जरिवाना वा दुवै सजाय हुने व्यवस्था छ। यसैगरी सामाजिक सञ्जालमा बीभत्स तस्बिर वा अडियो वा भिडियो पोष्ट वा सेयर गरेमा तीन महिनासम्म कैद वा पचास हजार रुपैयाँसम्म जरिवाना वा दुवै सजाय भोग्नु पर्नेछ। कसैले सामाजिक सञ्जालको प्रयोग गरी कसैको आइडी तथा सूचना ह्याक गरेमा हदैसम्मको कारवाही भोग्नुपर्नेछ। उक्त व्यवस्था अनुसार कसैले सामाजिक सञ्जालको प्रयोग गरी कसैको आइडी तथा सूचना ह्याक गरेमा तीन वर्षसम्मको कैद वा पन्ध्र लाख रुपैयाँसम्म जरिवाना वा दुवै सजायको व्यवस्था गरेको छ। यसैगरी फिसिङ वा इम्पोष्टर स्क्याम गर्नेले पनि अब छुट पाउने छैनन्। यस्तो कसूर गरेमा तीन वर्षसम्म कैद वा पन्ध्र लाख रुपैयाँ जरिवाना तिर्नुपर्नेछ। सामाजिक सञ्जालमा बेनामी वा छदमभेषी (फेक आइड, पेज, समूह) वा अरुको नामबाट पहिचान सिर्जना गर्ने,त्यस्तो बेनामी वा छद्मभेषी पहिचानमार्फत् विषयवस्तु उत्पादन गरी पोष्ट वा सेयर गर्ने,अरुको विषयवस्तु सेयर गर्ने,कमेन्ट गर्ने वा कल गर्ने कार्य गरेमा पनि कैद वा जरिवाना व्यहोर्नुपर्नेछ। यस्तो छ विधेयक"
माओवादीलाई कांग्रेसको जवाफ : समयमा नै कानुन बन्न नसके अध्यादेश नै विकल्प,काठमाडौं : प्रतिनिधिसभाको कार्यव्यवस्था परामर्श समितिले प्रतिनिधिसभाको माघ महिनाको क्यालेन्डर पारित गरेको छ। सिंहदरबारमा मंगलबार बसेको समिति बैठकले संसद् सचिवालयले तयार गरेको क्यालेन्डर हेरफेर सहित पारित गरेको हो। माघ १८ गते संसदको पहिलो बैठकमा शीर्ष नेताहरु सम्बोधन गर्ने र अध्यादेश प्रस्तुत हुने तथा माघ २४ गतेको बैठकमा अध्यादेश निर्णयार्थ प्रस्तुत हुने एमाले प्रमुख सचेतक महेश बर्तौलाले जानकारी दिए। त्यसको केही हप्तामै प्रतिस्थापन विधेयक सरकारको तर्फबाट पेस हुने उनको भनाइ छ। उनले संसदको आगामी अधिवेशनमा बढीभन्दा बढि विधेयकहरुलाई प्रस्तुत गर्ने र सदनमा कोरम पुर्याउने कुरामा सत्तापक्ष गम्भीर रहेको धारणा राखे। त्यस्तै माओवादीका प्रमुख सचेतक हितराज पाण्डेले सदनलाई सहज रुपमा अघि बढाउनका लागि कार्यतालिका बनाइएको जानकारी दिए। उनले बैठकमा आफूहरूले संसदीय समितिमा छलफलका क्रममा रहेको विधेयककै अध्यादेश ल्याएको विषयमा कुरा उठाएको बताए। उनले कांग्रेसले अब देश अध्यादेशबाटै चलाउने भनाइ बैठकमा राखेपछि आफूहरूले प्रतिवाद गरेको जानकारी दिए। त्यस्तै कांग्रेस मुख्य सचेतक श्याम घिमिरेले देश अध्यादेशबाटै चलाउने कुरा आफूहरूले नराखेको बरु समयमा नै कानुन बन्न नसके अध्यादेश नै विकल्प हुने बताएको स्पष्ट पारे। कानुन बनाउन भएको ढिलाइले सरकारलाई अध्यादेश ल्याउन प्रेरित गरेको विषयलाई माओवादी सचेतकले अतिरञ्जित गर्ने काम गरेको उनको भनाई छ। उनले कानून बनाउने क्रममा कार्यतालिका बनाएर अघि बढ्नुपर्ने कांग्रेसको धारणा रहेको बताए। अहिले सरकारले ल्याएको अध्यादेश राजनीतिक प्रकृतिको नरहेको देशको आवश्यकताका आधारमा अर्थतन्त्र र सुशासनका लागि अध्यादेश ल्याएको उनले बताए। घिमिरेले अध्यादेशको विरोध गर्नुपर्ने कुनै कारण नरहेको उल्लेख गरे।
पोखराको शिवचोकमा खुल्यो कजरियाको सोरुम,"पोखरा : भारतको अग्रणी टायल उत्पादक कम्पनी कजरियाले पोखराको शिवचोकमा नयाँ सोरुम खोलेर नेपालमा उपस्थिति विस्तार गरेको छ । धौला श्री सप्लायर्सद्वारा सञ्चालित सोरुमको उद्घाटन आइतबार भएको थियो । कार्यक्रममा पोखरा चेम्बर अफ कमर्सका अध्यक्ष गोकर्ण कार्कीको प्रमुख आतिथ्यता रहेको थियो । कार्यक्रममा बोल्दै कजरियाका निर्देशक हिमांशु अग्रवालले नयाँ सोरुमको बारेमा उत्साह व्यक्त गरे । उनले भने, पोखरा प्रिमियम बजार हो, यहाँ कजरिया टाइल्सको माग सधैं उच्च रहँदै आएको छ । पोखराका जनताले कजरियालाई निरन्तर माया र विश्वास गर्दै आएका छन् । त्यसैले हामीले उनीहरूलाई उत्कृष्ट कजरिया टाइल्समा सहज पहुँच सुनिश्चित गरेका छौं । यो सोरुमले उच्च गुणस्तरका उत्पादन र सेवाहरू प्रदान गर्ने हाम्रो प्रतिबद्धतालाई संकेत गर्दछ । रमेश कर्प र भारतको अग्रणी टाइल उत्पादक कजरिया सेरामिक्स लिमिटेडको संयुक्त उद्यम कजरिया रमेश टाइल्स लिमिटेडले नवलपरासीमा नेपालको सबैभन्दा ठूलो टाइल उत्पादन प्लान्ट स्थापना गरेको छ ।"
डायस्पोराबाट गिरीको सम्सारा सोसियल,"काठमाडौं : नेपाली डायस्पोरा सञ्जालमा एक पटकको नेपाली सधैंको नेपाली भन्ने अभिमत शिरोधार्य छ। जो कोही विश्वको जुनसुकै कुनामा भए पनि उसले नेपाल र नेपालीको स्मरण नगरी बस्न सक्दैन। मातृभूमि नेपालको सांस्कृति,भाषिक,आर्थिक एवं सामाजिक विकासको निम्ती नेपालीहरूले थोरै समय निकालेर काम गरिरहेका हुन्छन्। नेपाली धर्म,भाषा,संस्कृति र सभ्यतालाई जीवन्त तुल्याउन विभिन्न कामहरू गरिरहेका हुन्छन्। उनीहरूले गरेको सानो कामले सामाजिक एवं सांस्कृतिक गतिविधिहरूबाट कर्मभूमि र मातृभूमिबीच जोडने एउटा सेतु बन्ने गरेको छ। नेपालीनेपालीबीच जोडने पुलबनिरहेको छ। सामाजिक व्यक्तित्वहरूको कार्यले नेपालमा रहेका नागरिकहरू कुनै न कुनै रूपले लाभान्वित भइरहेका छन्। त्यस्तै नेपाली भाषाको माध्यमबाट विज्ञान र प्रविधिको क्षेत्रमा केही काम गरौं भनेर अमेरिकामा बसेका नेपालीहरूले सम्सारा सोसियलनामको साइट सञ्चालन गरेका छन्। खासगरी विज्ञान विषयमा रूची भएका विद्यार्थी र पाठकहरूलाई केन्द्रित रही सो साइट नेपाली र अंग्रेजी दुबै भाषामा सञ्चालनमा ल्याइएका छन्। हेर्दा सामान्य साइट देखिए पनि विज्ञानका लागि निकै उपयोगी देखिन्छ। जानकारीमूलक र नेपालमा विज्ञान अध्ययन गरिरहेका विद्यार्थीलाई लक्षित गरेर यसको परिकल्पना गरिएको छ। ४ वर्षदेखि नेपालमा विज्ञान विषयमा अध्ययन गरिरहेका विद्यार्थीलाई नेपाली भाषामै विज्ञानको बारेमा जानकारी दिने उद्देश्यले साइट सञ्चालनमा रहेको छ। वैज्ञानिक प्रयोगमा आउन नसक्ने विज्ञान र जीवनोपयोगी सीप दिन नसक्ने शिक्षालाई आआफ्नै संघर्षले चुनौती दिइरहेका छन्। कति धेरै वैज्ञानिक र प्रतिभाहरू अवसर नै नपाइ आफ्ना क्षमता उजागर गर्न पाइरहेका छैनन्। सधैं इच्छाशक्तिले डोर्याएर वा संघर्ष गरेर अगाडि बढिरहेका हुन्छन्। ती संघर्षशील मनहरूलाई विश्व किरण गिरीले आफ्नो साइट समर्पण गरेका हुन्। नेपालमा वन विज्ञानमा स्नातकसम्मको अध्ययनपश्चात् सन् २०११ मा उच्च शिक्षाको लागि अमेरिका गएका विश्व किरण गिरीले सो साइट सञ्चालनमा ल्याएका छन्। उनले संयुक्त राज्य अमेरिकाको द युर्निर्भसिटी अफ नर्थ क्यारोलिना एट ग्रीन्सबोरोबाट जीवविज्ञानमा विद्यावारिधि गरेका छन्। आफ्नो अध्ययनको क्रममा उनले जीव विज्ञानको क्षेत्रमा अनुसन्धान गर्दै आइएको उन्नत विषय लाइफ हिस्ट्रि इभोलुसन अर्थात् जीवन इतिहास विकासमा अध्ययन तथा अनुसन्धानपछि यो साइट सञ्चलनमा ल्याएको देखिन्छ। विभिन्न अनलाइनहरू सञ्चालन छन्। ती सबै समाचारमूलक हुन् हाम्रो ध्यान त्यता होइन विज्ञान प्रविधिमा देखिएको विश्वव्यापी नयाँ विषय वस्तुलाई नेपाली विद्यार्थीलाई नि:शुल्क रूपमा जानकारी दिनु रहेको छ,' गिरीको भनाइ छ। इभोलुसन विषयमा गरेको अध्ययन र योगदानको कारण गिरी सोसाइटी फर स्टडी अफ इभोलुसन (एसएसई) अमेरिकाको सदस्यसमेत रहेका छन्। उनको अनुसन्धान विकासवादी मोडेल जीव प्रयोग गरी जीवन इतिहास दुविधाको आनुवंशिक आधार पहिचान गर्नमा केन्द्रित थियो । अध्ययनको क्रममा डागिरीले जीवविज्ञान अनुसन्धानमा प्रयोग गरिने आधुनिक र क्रान्तिकारी प्रविधिहरू,जस्तै जीनोमिक्स, ट्रान्सक्रिप्टोमिक्स र बायोइनफा रमैटिक्स प्रयोग गर्ने अवसर प्राप्त गरेका थिए। अध्ययनका क्रममा नवीनतम अनुसन्धान विधिहरू र उपकरणहरू प्रयोग गर्दै गर्दा उनले महसुस गरे कि कुनै पनि विषयलाई व्यापकरूपमा बुझ्न पाठकको मातृभाषामा अध्ययन सामग्री उपलब्ध हुनु अत्यावश्यक छ। उनले नेपाल जस्तो देशमा विज्ञान शिक्षाको प्रवर्द्धनलाई सीमित पार्ने मुख्य कारकहरूमध्ये एक नेपाली भाषामा विज्ञानका विषयवस्तुको सीमित उपलब्धता हो भन्ने बुझे। वास्तवमा,नेपाली भाषीहरूलाई लक्षित गर्ने र नेपाली सामाजिक सन्दर्भलाई सम्बोधन गर्ने कुनै विज्ञान पत्रिका उपलब्ध छैन। मातृभाषामा विज्ञान र प्रविधिको बारेमा ज्ञान प्रदान गर्ने सामग्रीको उपलब्धता हुँदा देशको फराकिलो श्रोतासम्म विज्ञान प्रति को आकर्षण बढाउन मद्दत गर्दछ। थप रूपमा, मातृभाषामा विषयको सटीक विचार र जानकारी प्रस्ट हुन्छ । त्यसैले विज्ञानलाई केन्द्रमा राखेर सम्सारासामाजिक सञ्जाल जो नेपाली भाषामा सञ्चालनमा आएको छ। गिरिका अनुसारनेपालमा एउटा धारणा छ कि बोर्डिङ स्कुलमा अंग्रेजी पढ्नेहरूले सजिलैसँग सबै कुरा बुझ्छन् र विज्ञान पनि उत्तिकै राम्रोसँग बुझेका हुन्छन् तर त्यो सत्य होइन । कुनै पनि समाजको दैनिक संवादको भाषामा नयाँ र जटिल विषयवस्तु पढ्न, सुन्न, र छलफल गर्न अवसर पाएनौं भने हाम्रो त्यो विषयको बारेमा रहेको ज्ञानमा धेरै त्रुटिहरू उत्पन्न हुने रहेछन्,' डा गिरीले आफ्नो अनुभव शेयर गरे। डा गिरी जीनोमिक्स, बायोइन्फर्मेटिक्स र नेक्स्ट जेनेरेशन सिक्वेन्सिङ डाटा जस्ता उदीयमान क्षेत्रहरूबाट उपलब्ध गराइएका नयाँयुग प्रविधिहरू र उपकरणहरू प्रयोग गर्ने अवसर पाउँदा आफूलाई भाग्यमानी ठान्छन्। पढाइको क्रममा यसलाई बुझ्न र प्रयोग गर्न धेरै चुनौतीहरू आएको उनको भनाइ छ। उक्त अध्ययनका क्रममा उनले नेपालमा विज्ञान शिक्षाको जग मजबुत गराउने आधारहरू स्थापित गर्नुपर्ने आवश्यक रहेको महसुस गरेका छन्। अंग्रेजीमा जटिल अवधारणा बुझ्न धेरै काम गर्नुपर्ने र नेपालको ग्रामीण क्षेत्रमा गुणस्तरीय शिक्षा सामग्रीको पहुँच नभएकालाई विज्ञानको सामग्री र त्यसले प्रस्तुत गरेका तथ्यहरू बुझ्नमा बढी समस्या हुने गरेको उनको भनाइ छ। उनी स्वयं अंग्रेजी माध्यमको स्कुलकै विद्यार्थी हुन्। जब अमेरिकामा पढ्न थाले, त्यसपछि उनलाई अनुभूति भयो नेपालमा पढाइने विज्ञान विषयको आधारभूत ज्ञान कमजोर छ। त्यसैले उनले विज्ञान विषयमा सम्बन्धित रहेर लेख लेख्ने र त्यसलाई विद्यार्थीसम्म पुर्याउने परिकल्पना गर्न थाले। त्यही परिकल्पना अनुसार सुरुमा आफ्नो विषय अन्तर्गतको शैक्षिक ब्लग लेख्न थाले। त्यसपछि धेरै पाठकसम्म पुग्न अलि भरपर्दो साधन तयार गर्न सम्सारा सोसियल साइटकै अवधारणा तयार गरे। त्यसो त उनी आइटी विषयका जानकारसमेत हुन्। वेबसाइटको प्रारम्भिक डिजाइन र एपसमेत स्वयंले नै बनाए। सन् २०२० बाट उनले सम्सारा सोसियल वेवसाइट बनाएर काम गर्न थाले। विज्ञान विषयमा केन्द्रित रहेपनि साहित्य र कलालाई समेत स्थान दिने गरिएको छ। मूलतः अंग्रेजीमा लेख्ने गरे पनि ती सामाग्रीलाई नेपालीमा पनि प्रकाशित गर्दै हुँदै आएका छन्। ती सामग्रीलाई नेपाली र अंग्रेजीमा अडियो सामग्री बनाउने र ती सामग्रीलाई पुनः भिडियो सामग्री बनाएर पस्किने गरेका छन्। विज्ञानका विभिन्न विषयमा सतहभन्दा भित्र पुगेर अध्ययन सामग्री तयार गर्ने र कतिपय अनलाइनबाट पनि साभार गरेर ती सामग्रीलाई नेपालीमा अनुवाद गरी अडियो सामग्री सहित पस्किने गरेका छन्। नेपालबाहिर रहँदैमा नेपालीत्व छोड्न सकिँदैन र चाहेर पनि आफू र आफ्ना पूर्वज जन्मेको माटोको माया छाड्न सकिँदैन भन्ने मूल उद्देश्यका साथ लामो समयदेखि साइटमा काम गरिरहेका छन् विश्वभरि फैलिएका लाखौँ नेपाली मनले नेपाली पहिचान, सम्बन्ध र केही हदमा समृद्धिको विस्तार गरिरहेका छन्। अर्को अर्थमा नेपाली माटोको सुवास फैलाइरहेका छन्। नेपाली राष्ट्रियताको विस्तार गरिरहेका छन्। तिनीहरू नै नेपालका सच्चा दूत पनि हुन्। केहीअघि अन्तर्राष्ट्रिय आप्रवासी संगठनले करिब साठी लाख नेपाली मनहरू नेपाली डायस्पोराका रूपमा विश्वभरि फैलिरहेको जनाएको बेला गिरीले नेपाली विज्ञान अध्ययन गर्नेहरूका लागि गरिरहेको योगदान एक प्रकारले अतुलनीय रहेको छ।"
"विश्वकै पहिलो ट्रान्सफर्मर एसयुभी दिपल ई ०७ नेपालमा सार्वजनिक,यस्ता छन् विशेषता","काठमाडौं : नेपालका लागि फ्युचरिस्टिक तथा लक्जरियस इभी ब्रान्ड दिपलको आधिकारिक विक्रेता एमएडब्लू वृद्धिले विश्वकै पहिलो ट्रान्सफर्मर एसयूभी दिपल ई०७ सार्वजनिक गरेको छ । अटोमोबाइल प्रविधिको चमत्कारका रुपमा लिइने दिपल ई ०७ लाई एमएडब्लू वृद्धिका अध्यक्ष विष्णु अग्रवाल, चांगन अटो एसिया पेसिफिक भीपी गुआन जिन, नेपालमा दिपल इभीका ब्रान्ड एम्बेसडर तथा नेपाल क्रिकेट संघ (क्यान) का सचिव पारस खड्का र एमएडब्लू वृद्धिका प्रबन्ध निर्देशक विवेक सिकारियाले संयुक्त रूपमा सार्वजनिक गरेका हुन् । दिपल ई ०७ आफ्नो रूपान्तरणीय क्षमता (ट्रान्सफर्मर क्यापाबिलिटी) मार्फत विल्कुलै नयाँ ड्राइभिङ अनुभव प्रदान गर्दै अटोमोबाइल जगतमा नयाँ अध्यायको सुरुवात गरेको छ । यो एसयुभी एउटा बटन थिच्ने वित्तिकै पिकअप ट्रकमा परिणत हुन्छ । एसयुभी, पिकअप र क्याम्पिङ र आरभी ९रिक्रिएसनल भेहिकल० सहित चार फरक प्रयोजनका लागि प्रयोग गर्न सकिने ई०७ले लक्जरियस र इन्टिलेजेन्ट एडभेन्चरमार्फत आफूलाई फ्युचरिस्टिक मार्भेलका रुपमा स्थापित गर्नेछ । फिचर र स्पेसिफिकेसन दिपल ई०७ मा रियरह्विल ड्राइभ र अलह्विल ड्राइभमा उपलब्ध हुनेछ । रियरह्विल ड्राइभ भेरियन्टमा १९० किलोवाटको मोटर प्रयोग गरिएको छ जसले २५८ पीएस पावर र ३६५ एनएम टर्क उत्पन्न गर्नेछ । यसमा ८९ किलोवाट आवरको ब्याट्री प्रयोग गरिएको छ जसले ५६६ किलोमिटरको सिंगल चार्ज रेन्ज दिनेछ । त्यसैगरी, अलह्विल ड्राइभ भेरियन्टले ४४० किलोवाटको पावर र ६४५ एनएम टर्क उत्पन्न गर्छ । २४० किलोवाट आवरसम्मको फास्ट डीसी चार्जमा जोड्न सकिने यो इभी लामो यात्राका लागि तुरुन्त रिचार्ज गर्न सक्ने क्षमताको छ । ई०७ को एरोडाइनामिक्स डिजाइनको ड्रयाग कोफिसेन्ट ०।२३७ सीडी रहेको छ जसले गर्दा यसको यात्रा आरामदायी बनाउँछ । त्यसैगरी यसको वाटरवेडिंग क्षमता ६०० एमएम रहेको छ जसले यसलाई खराब भूबनोटमा सहज यात्रा गराउनेछ । स्टाइल र उपयोगिताको सम्मीश्रण ५ मिटर लामो दिपल ई ०७को ह्विलबेस ३१२० एमएम रहेको छ जसले यसलाई स्पेसियस बनाएको छ र क्याबिन एक्सपिरियन्स लाई बेजोड बनाएको छ । यसमा स्टाइलिस स्टार रिंग इन्टिग्रेटेड हेडलाइट, स्लाइडिंग रियर डोम डिजाइन र ठूलो मल्टिफंक्सन रुफर्याक रहेको छ जसले ३०० केजीसम्मको लोडलाई उठाउन सक्छ । त्यसैगरी यसमा १३१ लिटरको फ्रंक स्पेस, ६०० केजी क्षमताको बुट र अन्डर सिट स्टोरेज पनि रहेको छ । सुरक्षित र स्मार्ट यात्राका लागि इन्टेलिजेन्ट प्रविधि दिपल ई ०७ मा प्रयोग गरिएको सुपर ब्रेन सेन्ट्रल कम्प्युटिंग प्लेटफर्मले सिमलेस कन्ट्रोल र रियलटाइम रेस्पोन्स दिन्छ । यसमा २८।८६ इन्टको अग्मेन्टेड रियारिटी हेडअप डिस्प्ले र १५।४ इन्चको सनफ्लावर टचस्क्रिन प्रयोग गरिएको छ जसले ड्राइभिंग एक्सपिरियन्स लाई राम्रो बनाउने मात्र होइन सुरक्षित पनि बनाउँछ । सहज यात्रा र सुरक्षाका लागि यसमा ५ प्रकारको क्र्युज असिस्ट, ४ वटा पार्किंग असिस्ट फिचर र १४ सेफ्टी प्रोटेक्सन सिस्टम, ५ एमएमको वेब राडार, ५ वटा क्यामेरा र १२ वटा अल्ट्रासोनिक राडार प्रयोग गरिएको छ । साथै, यसमा ५४० डिग्रीको सराउन्ड भ्यु र सी२ सेन्ट्रल कम्प्युटिंग रहेको छ जसले नेभिगेसन र पार्किंग आदिलाई सजह बनाउँछ । फ्युचरिस्टिक इन्जिनियरिंग र इकोफ्रेन्ड्ली डिजाइन दिपल ई०७ मा गोल्डेन बेल जार सीटीभी इन्टिग्रेटेड ब्याट्री प्रयोग गरिएको छ जसले अत्यन्त चिसोमा पनि बेमिसाल पर्फर्मेन्स दिनेछ । एडाप्टिभ आयल कुलिंग सिस्टम र अल्ट्राथिन सिलिकन मोटर कभरिंग ले ब्याट्रीको इफिसेन्सी, रिलायबिलिटी र इनर्जी सेभिंगमा मद्दत गर्छ । यसको युनिक सुपर पावर सेभिंग मोड ले ड्राइभिंग रेन्जलाई अझ बढाउँछ । चांगानको विरासतलाई नयाँ उचाइमा पुर्याउने ई०७ दोस्रो ठूलो चिनियाँ अटोमोबाइल कम्पनी चांगानसँग एकसय ६३ वर्ष लामो विरासत छ । संसारभर १४ स्थानबाट उत्पादन केन्द्र र ३४ स्थानमा प्लान्ट भएको चांगानले आविष्कार र दीर्घकालिनतालाई निकै महत्व दिँदै आएको छ । ई०७ को सार्वजनिकीकरण कार्यक्रममा बोल्दै एमएडब्लु वृद्धिका अध्यक्ष विष्णु अग्रवालले नेपालको इभि बजारमा दिपल एस०७ र एल०७ सफल भइसकेको र यसका लागि सबै ७५० जना ग्राहकप्रति आभार व्यक्त गरे । उनले दिपल ई०७ ले विश्व अटोबजारमा झैं नेपाली अटोबजारमा पनि नयाँ मापदण्ड स्थापित गर्नेमा विश्वस्त भएको बताए । त्यसैगरी, उनले एमएडब्लु ग्रुपले विक्रीपछिको सेवालाई पनि उत्तिकै महत्व दिएको बताए । उनले भने, ग्राहकको सन्तुष्टिका लागि एमएडब्लुले हरसम्भव काम गरिरहेको छ । अहिले देशका ९० भन्दा बढी स्थानमा एमएडब्लुको चार्जिंग स्टेसन छन् जुन नेपालमै सबैभन्दा ठूलो सञ्जाल हो । त्यसैगरी,चांगान एसिया पेसिफिक भीपी गुआन जिनले चांगान र दिपलले नेपालमा एकदम राम्रो प्रदर्शन गरिरहेको र नेपालमा विश्वस्तरीय उत्पादन दिन चांगान प्रतिबद्ध रहेको बताए । दिपल ई ०७ को उपलब्धता र मूल्य दिपल ई०७ सेतो, कालो, खरानी र हरियो गरी चार वटा रंगमा उपलब्ध छ । एक करोड तीन लाख ९९ हजार रुपैयाँ तोकिएको रियरह्विल ड्राइभ ई०९ को सुरुवाती मूल्य केही समयका लागि ९९ लाख ९९ हजार रुपैयाँ कायम गरिएको छ भने अलह्विल ड्राइभ को मूल्य १ करोड ९९ लाख ९९ हजार तोकिएको छ । हाललाई रियरह्विलड्राइभ दिपल ई ०७ चांगानका सोरुमहरुमा टेस्ट ड्राइभ तथा बुकिंगका लागि उपलब्ध छन् ।"
कसैको आइडी तथा सूचना ह्याक गरे तीन वर्ष कैद वा १५ लाख जरिवाना हुने,"काठमाडौं : कसैले सामाजिक सञ्जालको प्रयोग गरी कसैको आइडी तथा सूचना ह्याक गरेमा हदैसम्मको कारवाही भोग्नुपर्नेछ। सरकारले संसदमा दर्ता गराएको सामाजिक सञ्जालसम्बन्धी विधेयकमा सजाय र कारवाहीको व्यवस्था गरेको छ। उक्त व्यवस्था अनुसार कसैले सामाजिक सञ्जालको प्रयोग गरी कसैको आइडी तथा सूचना ह्याक गरेमा तीन वर्षसम्मको कैद वा पन्ध्र लाख रुपैयाँसम्म जरिवाना वा दुवै सजायको व्यवस्था गरेको छ। 'ह्याक' भन्नाले कसैको कम्प्युटर प्रणाली वा सामाजिक सञ्जालको पासवर्ड वा सिरियल नम्बर क्याक गरी त्यस्तो कम्प्युटर प्रणाली वा सामाजिक सञ्जालको गुप्त सङ्केत पासवर्ड वा सिरियल नम्बर चोरी गरी त्यस्तो कम्प्युटर प्रणाली वा सामाजिक सञ्जालमा अनधिकृत रुपमा पहुँच प्राप्त गरी तथ्याङ्क भण्डारमा हस्तक्षेप गर्ने कार्य सम्झनुपर्छ। यसैगरी फिसिङ वा इम्पोष्टर स्क्याम गर्नेले पनि अब छुट पाउने छैनन्। यस्तो कसूर गरेमा तीन वर्षसम्म कैद वा पन्ध्र लाख रुपैयाँ जरिवाना तिर्नुपर्नेछ। 'फिसिङ' भन्नाले विद्युतीय सञ्चार माध्यमबाट कुनै कुरा सत्य हो भन्ने विश्वासमा पारी कुनै व्यक्तिको युजरनेम र पासवर्ड, क्रेडिट कार्ड नम्बर, बैङ्क एकाउन्ट जस्ता संवेदनशील सूचना प्राप्त गर्ने कार्य सम्झनु पर्छ। (ख) ""इम्पोष्टर स्क्याम"" भन्नाले कुनै व्यक्तिले अरू कसैबाट पैसा वा व्यक्तिगत विवरण चोर्ने उद्देश्यले फोन वा इमेल वा विद्युतीय उपकरण वा प्रणालीद्वारा आफू चिनजान भएको वा विश्वास गर्न योग्य व्यक्ति भएको भन्ने विश्वासमा पारी उपहार वा पुरस्कार पठाउन व्यक्तिगत पासवर्ड र संवेदनशील जानकारी लिएर पछि कुनै रकम माग गर्ने कार्य सम्झनुपर्छ।"
निराशावादी चिन्तनबाट माथि उठौं : उपमहासचिव ज्ञवाली,"गुल्मी : नेकपा एमालेका उपमहासचिव प्रदीपकुमार ज्ञवालीले पछिल्लो समय देशमा ठूलो निराशाको खेती भइरहेको बताएका छन्। मंगलबार प्रेस चौतारी गुल्मीले आयोजना गरेको पत्रकार भेटघाट कार्यक्रममा ज्ञवालीले प्रजातन्त्र आएको ३५ वर्षमा सरकारले गरेका काम गर्व गर्न लायक रहेको बताए । उनले निराशावादी चिन्तनबाट माथि उठ्नुपर्ने बताए। अहिले सरकार गठन भएपछि लामो समयसम्म शिथिल रहेको अर्थतन्त्रमा गतिशीलता, राजश्व सङ्कलन तथा पुँजीगत खर्चमा वृद्धि, आयत निर्यात व्यापारमा प्रबर्द्धन र लगानीको वृद्धिले जनतामा केही आशा र विश्वास बढेको छ,ज्ञवालीले भने पछिल्लो समय सहकारी क्षेत्रको समस्या समाधानतर्फ सरकारले तीव्र काम गरिरहेको छ। सरकारमा आएका ४२ हजार सहकारी उजुरीमध्ये १४ हजारको समस्या हल भएको छ । उनले सहकारी लगायत अन्य क्षेत्रमा दोषी प्रमाणित हुने जोकोहीलाई सरकारले राजनीतिक पूर्वाग्रह नभई आवश्यक कारबाही अगाडी बढाइने बताए । उनले ९५ प्रतिशत नागरिक विद्युत् र स्वास्थ्य,स्वच्छ खानेपानीको पहुँचमा रहेको दाबी गरे । सरकारले विकट जिल्लाका गाउँ बस्तीमा सडक पहुँच पुर्याएको बताउँदै नेता ज्ञवालीले नेपाललाई अर्को वर्ष अल्पविकसित देशबाट विकसित देश बनाउने गरेर काम भएको बताए । पुर्वमन्त्री समेत रहेका ज्ञवालीले यो सरकार प्रधानमन्त्रीको फोटो सिंहदरबारमा थप झुण्ड्याउनका लागि वा वायोडाटामा एक लाइन थप्नका लागि नभएको बताए । उनले यो सरकारमा केही मिसन रहेको र त्यस मिसनलाई पुरा गर्नका लागि यो बनेको स्पष्ट पारे । सरकारलाई अस्थिर बनाएर फेरि देशमा समस्या निम्ताउनका लागि केही प्रयास भएका छन् त्यसमा उनीहरू सफल नहुने बताए । सरकारलाई अस्थिरता तिर लैजाने संगठानिक र अराजक प्रयास भइरहेकाले अराजकतामा घिउ थप्नु आफैँलाई हानिकारक हुने धारणा राखे"
सांसदलाई ओलीले भने : संसद्मा अत्यन्त संवेदनशील र जिम्मेवार ढंगले अगाडि बढ्छौं,"सदनमा तथ्य र तर्कका आधारमा उपस्थिति जनाउन सांसदहरुलाई आग्रह गर्दै प्रधानमन्त्री ओलीले अरुले गलत आरोप र भ्रम छरेमा रचनात्मक र सशक्त प्रतिवाद गर्न निर्देशन दिए। काठमाडौं : एमाले अध्यक्ष केपी शर्मा ओलीले संसदमा अत्यन्त संवेदनशील र जिम्मेवार ढंगले अगाडि बढ्ने बताएका छन्। नयाँ बानेश्वर स्थित संघीय संसद् भवनको ल्होत्से हलमा जारी संसदीय दलको बैठकलाई सम्बोधन गर्दै उनले जनताका कुरा संसदमार्फत राख्ने भएकाले सत्य र तर्कसंगत कुरा बोल्न नहिच्किचाउन निर्देशन दिएका हुन्। सदनमा तथ्य र तर्कका आधारमा उपस्थिति जनाउन सांसदहरुलाई आग्रह गर्दै प्रधानमन्त्री ओलीले अरुले गलत आरोप र भ्रम छरेमा रचनात्मक र सशक्त प्रतिवाद गर्न निर्देशन दिए। उनले राष्ट्रिय एकता, हित, स्वाधीनता र सार्वभौमसत्ताका पक्षमा स्पष्टताका साथ सरकार प्रस्तुत हुने र जनताको सुशासनका पक्षमा नीतिगत स्पष्टता र व्यवहारिक रुपमा दृढताका साथ प्रस्तुत हुनुपर्ने बताए। उनले गलत कुराको भण्डाफोर गर्ने र सत्य कुरा संसदमार्फत सबैले राख्न पाउने बताए। प्रधानमन्त्री ओलीले सरकारले ल्याएको अध्यादेशले २९ वटा कानुनलाई छोएको जानकारी गराए। ओलीले ६० दिनभित्रै प्रतिस्थापन विधेयक ल्याएर कानुन बनाउने बताए। अध्यादेशमा केही छुटपुट भए संसदमार्फत सच्याउने प्रतिबद्धता व्यक्त गरे। उनले देशमा रहेका युवालाई विदेश जानबाट रोक्न योजना ल्याउने उल्लेख गरे। माओवादी केन्द्रका अध्यक्ष पुष्पकमल दाहाल प्रचण्डले पछिल्लो समय सरकार ढल्न लागेको बताएको तर्फ संकेत गर्दै ओलीले २०८४ सालको निर्वाचनपछि मात्र सरकार परिवर्तन हुने जवाफ दिए। उनले भने,यो सरकार राति ढल्छ, भोलि बिहानै ढल्छ, यो साता ढल्छ अर्को महिना सरकार ढल्छ भनेर मिति तोकेका तोकेइ छन्, यो गठबन्धन सरकार २०८४ मंसिरको निर्वाचनपछि मात्र ढल्छ, वर्तमान गठबन्धन कायम रहन्छ। २०८४ को चुनावपछि सरकार परिवर्तन हुन्छ। प्रधानमन्त्री ओलीले लोकतान्त्रिक प्रणालीमा लोकतान्त्रिक चरित्र रहनुपर्ने धारणा राखे। उनले राष्ट्रियताको सवालमा सिंगो राष्ट्र एक रहेको उल्लेख गरे। उनले संविधानमा असहमत रहेका साथीहरुलाई समेत मूल धारमा ल्याएको स्मरण गरे।"
यस्तो छ माघ १८ गतेदेखि सुरू हुने प्रतिनिधिसभाको पाक्षिक सभावित कार्यतालिका,"काठमाडौं : प्रतिनिधिसभाले हिउँदे अधिवेशनको पाक्षिक कार्यतालिका सार्वनजिक गरेको छ। मंगलबार बसेको कार्यव्यवस्था परामर्श समितिको बैठकले माघ १८ गतेदेखि सुरू हुने हिउँदे अधिवेशनको संसदको संभावित कार्यतालिका सार्वजनिक गरेको हो। समिति बैठकले संसद सचिवालयले तयार गरेको क्यालेन्डर हेरफेरसहित सार्वजनिक गरेको हो। जसअनुसार हिउँदे अधिवेशनको पहिलो बैठक माघ १८ गते बस्नेछ। त्यसपछि माघ २४,२५ ,२७,२८ र २९ गते बैठक बस्नेछ। क्यालेन्डर अनुसार हिउँदे अधिवेशनको पहिलो दिन माघ १८ गते ६ वटा अध्यादेश संसदमा प्रस्तुत हुनेछन्। सहकारी सम्बन्धी केही नेपाल ऐनलाई संशोधन गर्ने अध्यादेश,२०८१, सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश,२०८१, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८१, निजीकरण (पहिलो संशोधन) अध्यादेश, २०८१, आर्थिक तथा व्यावसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने अध्यादेश, २०८१ र भूमि सम्बन्धी केही नेपाल ऐनलाई संशोधन गर्ने अध्यादेश, २०८१ पेश हुने क्यालेन्डरमा उल्लेख छ। यसैगरी पहिलो बैठकमा अधिवेशन आह्वानको पत्रको जानकारी, ज्ञात अज्ञात शहीदप्रति श्रद्धाञ्जली, राष्ट्रपतिको कार्यालयको पत्र, प्रधानमन्त्री तथा मन्त्रिपरिषद्को कार्यालयको पत्र, अध्यक्षता गर्ने सदस्यहरुको मनोनयन र अधिवेशन प्रारम्भको अवसरमा मन्तव्य ( दलीय आधारमा) मन्तव्य राख्ने कार्यसूची छ।"
एमाले संसदीय दलको बैठकमा ओलीको सम्बोधन,काठमाडौं : नेकपा एमालेको संसदीय दलको बैठक जारी रहेको छ। आज दिउँसो नयाँ बानेश्वर स्थित संघीय संसद् भवनको ल्होत्से हलमा संसदीय दलको बैठक बसेको हो। संसद्को हिउँदे अधिवेशन यही माघ १८ गते आह्वान गरिएको छ। अहिले संसदीय दलका नेता एवम् एमाले अध्यक्ष केपी शर्मा ओलीले सम्बोधन गरिरहेका छन्। उनले नेपालमा हिमालमा हिउँ देखिन छाडेकाले जलवायू परिवर्तनको असरबारे सगरमाथा संवादमार्फत विश्वलाई जानकारी गराउने बताए। आगामी संसद्मा अधिवेशनमा कसरी अगाडि बढ्ने भन्ने विषयमा बैठकमा छलफल हुनेछ।गत बुधबार एमाले संसदीय दलले विज्ञहरूसमेत बोलाएर एमाले संसदीय दलले अध्यादेशबारे सांसदहरूलाई प्रशिक्षण दिएको थियो। हिउँदे अधिवेशनमा एमालेका सांसदले खेल्ने भूमिकाको विषयमा पनि छलफल हुनेछ। सरकारले ल्याएको अध्यादेशको महत्वका बारेमा सांसदहरुलाइ जानकारी गराएको र सदनमा थप सशक्त रुपमा धारणा राख्ने गरि अघि बढ्न प्रशिक्षणको आयोजना गरिएको उनको भनाई छ। संवैधानिक दायराभित्र रहेर ल्याइएको अध्यादेशलाई माघ १८ गते सदनमा पेश गर्ने र प्रतिस्थापन विधेयकमार्फत व्यवस्थित रुपमा अघि बढाउन सरकारलाई सुझाव समेत दिने एमालेको तयारी छ।
भारतीय सहायतामा पुनर्निर्माण भइरहेका परियोजनाहरूको दुवै पक्षले गरे समीक्षा,"काठमाडौं : २०७२ को भूकम्पपछि भारतीय सहायतामा बन्ने पुनर्निर्माणका विषयमा समीक्षा गरिएको छ। दुई देशबीच स्थापना भएको पुनर्निर्माण परियोजनाहरू सम्बन्धी संयुक्त परियोजना अनुगमन समितिको पाँचौं बैठक सोमबार काठमाडौंमा बसेको हो। बैठकमा भारतीय विदेश मन्त्रालयका अतिरिक्त सचिव (नर्थ) मुनु महावरले भारतीय पक्षको नेतृत्व गरेका थिए भने सहरी विकास मन्त्रालयका सहसचिव पद्मकुमार मैनालीले नेपाली पक्षको नेतृत्व गरेका थिए। बैठकमा भारत र नेपाल सरकारका प्रतिनिधि, परामर्शदाता र परियोजना कार्यान्वयनमा संलग्न सरोकारवालाहरूको पनि उपस्थिति थियो। नेपालको आवास, शिक्षा, स्वास्थ्य र सांस्कृतिक सम्पदा क्षेत्रमा भारत सरकारको सहयोगमा अघि बढाइएका भूकम्पपछिको पुनर्निर्माण परियोजनाहरूको प्रगतिको विस्तृत समीक्षा बैठकमा भएको थियो। सन् २०२१ मा आवास क्षेत्र र सन् २०२४ मा शिक्षा क्षेत्रअन्तर्गत सहमति भएका परियोजनाहरू सफलतापूर्वक सम्पन्न भएकोमा प्रशंसा गरिएको थियो। स्वास्थ्य र सांस्कृतिक सम्पदा क्षेत्रमा भएको प्रगतिका विषयमा भने दुवै पक्षले सन्तुष्टि व्यक्त गरेका थिए। बाँकी परियोजनाहरू छिटोभन्दा छिटो सम्पन्न गर्ने विषयमा दुवै पक्ष सहमत भएको भारतीय दूतावासले जनाएको छ। सन् २०२३ अक्टोबरमा सम्पन्न पछिल्लो जेपीएमसी बैठक यता भारत सरकारले शिक्षाको क्षेत्रमा काठमाडौंस्थित त्रिभुवन विश्वविद्यालय केन्द्रीय पुस्तकालयसहित २६ वटाभन्दा बढी परियोजना, स्वास्थ्य क्षेत्रमा ३२ वटा परियोजना र सांस्कृतिक सम्पदा क्षेत्रमा ३ वटा परियोजना हस्तान्तरण गरिसकेको छ। यी परियोजनाहरूको लागत ३३५०८ करोड रुपैयाँ रहेको छ। यस अवधिमा १७३४९ करोड रुपैयाँ बराबर स्वास्थ्य क्षेत्रमा ४३ वटा परियोजना र सांस्कृतिक सम्पदा क्षेत्रमा ९ वटा परियोजना सम्पन्न भइसकेका छन्। दुवै पक्षले पुनर्निर्माण परियोजनाले ल्याएको सकारात्मक सामाजिकआर्थिक प्रभाव खास गरी रोजगारी सिर्जना र दुर्गम क्षेत्रमा स्वास्थ्य र शिक्षा सुविधामा भएको विस्तारको सराहना गरेका थिए। अतिरिक्त सचिव महावरले ललितपुर महानगरपालिका वडा नम्बर ८ को गुइटोलस्थित सांस्कृतिक सम्पदा स्थल गुस्तल महाविहार पुनर्निर्माण परियोजनाको भ्रमण पनि गरेका थिए। भ्रमणको क्रममा उनले परियोजनाको प्रगतिको समीक्षा गर्दै उपभोक्ता समुदायका सदस्यहरूसँग छलफल गरेका थिए। विसं २०७२ वैशाखमा गएको भूकम्पपछि भारतले नेपालमा पुनर्निर्माणका लागि २५० मिलियन अमेरिकी डलर अनुदान सहायताको प्रतिबद्धता जनाएको थियो। सो अनुदान सहायता चार विभिन्न क्षेत्रका लागि छुट्याइएको थियो। जसमा वास (१०० मिलियन), शिक्षा (५० मिलियन), स्वास्थ्य (५० मिलियन) र सांस्कृतिक सम्पदा (५० मिलियन) रहेका छन्। यी परियोजनाहरूको प्रगति अनुगमन गर्न सन् २०१७ अगस्टमा जेपीएमसी (संयुक्त परियोजना अनुगमन समिति) संयन्त्र स्थापना गरिएको थियो।"
ट्रम्पको खुलासा टिकटकलाई माइक्रोसफ्टले किन्ने विषयमा छलफल भइरहेको छ,"काठमाडौं : चिनियाँ एप टिकटकलाई अमेरिकी कम्पनी माइक्रोसफ्टले किन्ने विषयमा छलफल भइरहेको खुलासा भएको छ। अमेरिकी राष्ट्रपति डोनाल्ड ट्रम्पले यस विषयको खुलासा गर्दै टिकटकलाई माइक्रोसफ्टले किन्ने विषयमा कुराकानी भइरहेको बताए। एक साताअघि अमेरिकामा टिकटक बन्द भएलगत्तै माइक्रोसफ्टले खरिद गर्ने विषयमा छलफल गरिरहेको ट्रम्पले बताए। माइक्रोसफ्टले टिकटकका लागि जति पनि बोली लगाउन सक्ने ट्रम्पको दाबी छ। 'टिकटक अधिग्रहण गर्ने विषयमा अमेरिकाका धेरै कम्पनीहरूसँग छलफल भइरहेको छ। सम्भवतः ३० दिनभित्र यस विषयको छिनोफानो हुन्छ,' ट्रम्पको भनाइ उद्धृत गर्दै रोयटर्सले उल्लेख गरेको छ। अमेरिकामा टिकटकको १७ करोड प्रयोगकर्ता रहेका छन्। गत जनवरी १९ मा चिनियाँ कम्पनी बाइटडान्सले अमेरिकामा टिकटक सेवा बन्द गरेको थियो। टिकटकलाई प्रतिबन्ध गर्ने अमेरिकी कानुन लागू हुनुअघि नै बाइटडान्सले सेवा बन्द गरिदिएको थियो। तर, राष्ट्रपति ट्रम्पको आश्वासनपछि एक दिनपछि नै अमेरिकामा टिकटक सञ्चालनमा आएको थियो। ट्रम्पले राष्ट्रपतिमा सपथ लिएलगत्तै टिकटकसम्बन्धी नयाँ कार्यकारी आदेश जारी गरेका थिए। उक्त आदेशअन्तर्गत टिकटकलाई अमेरिकी साझेदारलाई बिक्री गर्ने ७५ दिनको समय दिइएको छ। बाइटडान्सले सो अवधिमा अमेरिकी कम्पनीलाई कम्तीमा ५० प्रतिशत हिस्सा बिक्री गर्नुपर्ने छ। यदि अमेरिकी कम्पनीलाई उक्त हिस्सा बिक्री नगरिए ७५ दिनपछि टिकटक पुनः अमेरिकामा बन्द हुनेछ। टिकटकलाई कि अमेरिकी साझेदारलाई बेच्ने वा बन्द गर्नेबाहेक विकल्प नरहेको ट्रम्पले यसअघि नै बताइसकेका छन्। चिनियाँ कम्पनी बाइटडान्सले भने अमेरिकालाई ५० प्रतिशत हिस्सा बिक्री गर्न आनाकानी गरिरहेको छ।"
धनुषामा लाटोकोसेरो अर्थात रातको राजा मुहदुसा उत्सव हुँदै,"जनकपुरधाम : माघ तेस्रो साता धनुषाको मिथिलेश्वर मौवाहीमा बाह्रौ लाटोकोसेरो तथा हुचिल अर्थात मुहदुसा उत्सव हुने भएको छ। अन्तर्राष्ट्रिय लाटोकोसेरो महोत्सवको अवसर पारेर धनुषाको मिथिला विहारी नगरपालिका मिथिलेश्वर मौवाहीमा मिथिला वाईल्ड लाईफ ट्रष्टको आयोजना र प्रकृतिका साथीहरु संस्थाको सहकार्यमा आगामी माघ २५ र २६ गते हुने नेपाल लाटोकोसेरो तथा हुचिल (मुहदुशा) उत्सवको तयारी अघि बढिरहेको छ। महोत्सवका लागि मौवाहीमा लाटोकोसेरो तथा हुचिल स्तम्भ निर्माण, उत्सव स्थलको व्यवस्थापन प्रचारप्रसार लगायतको काममा तीव्रता दिइएको लाटोकोसेरो तथा हुचिल उत्सवका संयोजक देवनारायण मण्डलले बताए। उत्सवलाई सहभागीपूर्ण बनाउनका लागि हाल विभिन्न विद्यालयसँगको सहकार्य, विद्यार्थीबाट लाटोकोसेरो तथा हुचील संरक्षण सम्बन्धी चित्रकला, कविता, निबन्ध संकलन, निमन्त्रणा लगायतका काम भइरहेको आयोजकले जनाएको छ। किसानको साथीका रुपमा रहेको लाटोकोसेरोले प्राकृतिक सन्तुलन कायम गर्नमा भूमीका निर्वाह गरिरहेको लाटोकोसेरो तथा हुचिल संरक्षणमा टेवा पुर्याउनका लागि उत्सवको आयोजना गरिएको राजु आचार्यले जानकारी दिए। उत्सवमा लाटोकोसेरो सम्बन्धी लघु म्यूजियम प्रदर्शनी, चरा अवलोकन, प्रकृतिको तस्बिर खिच्ने लगायत कार्यक्रम राखिएको छ। साथै स्थानीय लोपोन्मुख खेलहरु सुररा, गिली डन्टा, ती ती ती, खपडा फुटाई, गोटी गोटी जस्ता खेलहरुको प्रदर्शनी एवं प्रतियोगीता सञ्चालन गरिनेछ। लाटोकोसेरोको महत्व दर्शाउने खालका स्लाइड तथा भिडियो प्रदर्शनी गरिने आयोजकले जनाएको छ। अवैध चोरीनिकासी, वन बिनास, विषादिको प्रयोग लगायतका कारण लोपोन्मुख अवस्थामा पुगेको लाटोकोसेरो तथा हुचिल संरक्षणका लागि सचेतना जगाउन उत्सवको आयोजना गरिएको आचार्यले बताए। लाटोकोसेरो तथा हुचिल उत्सव नेपाल, अमेरिका र इटालीमा मात्र हुँदै आएको छ। लाटोकोसेरो तथा हुचिल संरक्षणमा हातेमालो गरौं भन्ने नारा सहित सञ्चालन हुने लाटोकोसेरो तथा हुचिल उत्सवमा वन विज्ञान अध्ययन संस्थान पोखराका विद्यार्थीबाट लाटोकोसेरो संरक्षण सम्बन्धी नाच, स्थानीय झरीझरी नाच, झिझिया नाच, बाद्यवाजन, सामाचखेवा, रामसिता गीत, महराई, तामाङ्ग सेलो, डम्फ लगायतका स्थानीय बाजा प्रदर्शनी लगायतका कार्यक्रम राखिएको छ। उत्सवमा लाटोकोसेरोको एक फिट अग्लो रोबोट, लाटोकोसेरो सम्बन्धी जानकारी भएको सूचना, चित्र तथा फोटो, त्रिभुवन विश्वविद्यालय अन्तर्गत प्राकृतिक विज्ञान संग्रहालयबाट लाटोकोसेरोको नमूना, गहुँको छवाली, चुरा तथा माटोबाट बनाइएका लाटोकोसेरा समेत प्रदर्शनीमा राखिने आयोजकले जनाएको छ। उत्सवमा आठ किसिमका लाटोकोसेरोको आवाज सुन्ने व्यवस्था मिलाइने छ।"
सत्ताबाट बाहिरिएपछि प्रचण्ड अहिले पोलिटिकल सक्ड मा : एमाले,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड सत्ताबाट बाहिर हट्नुपर्दाको पीडाबाट विक्षिप्त रहेको एमालेले जनाएको छ। एमालेको संसदीय दलको बैठकपश्चात मुख्य सचेतक महेश बर्तौलाले कुनै राजनीतिक मसला नभएपछि पूर्वप्रधानमन्त्री प्रचण्ड अहिले पोलिटिकल सक्ड मा रहेर विक्षिप्त प्रतिक्रिया दिएर हिँडिरहेको टिप्पणी गरेका हुन्। राजनीतिलाई धमिलो बनाउन र जनतामा भ्रम छर्नका लागि मात्र प्रचण्ड लागि परेको उनको भनाई छ। सत्ताबाट बाहिर हट्नुपर्दाको पूर्वप्रधानमन्त्री प्रचण्ड अहिले पोलिटिकल सक्डमा हुनुहुन्छ र विक्षिप्त प्रतिक्रिया दिएर हिँडिरहनु भएको छ। प्रचण्डको जुन तरिका अबलम्बन गरिरहनु भएको छ, त्यो लोकतान्त्रिक छैन। संवैधानिक मूल्य र मान्यतामा अनुकुल पनि छैन। उनले थपे, राजनीतिलाई धमिलो बनाउनका लागि र जनतामा भ्रम छर्नका लागि यस प्रकारको भ्रम छर्नु उपयुक्त हुँदैन। उनले लोकतान्त्रिक प्रणालीमा चल्ने मुलुकमा यो स्वीकार्य नभएको उनको भनाई छ। सरकारलाई चेतावनी दिने नाममा माओवादीसहित विपक्षीले मोर्चाबन्दी गर्नु अहिले आवश्यकता नभएको उनको भनाई छ। संसद नभएको बेलामा सरकारले अध्यादेश ल्याएको हो, संसद छलेर अध्यादेश ल्यायो भन्ने प्रसंग वा प्रश्न कसरी मिल्छ। अध्यादेशमा कसैको विरोध भएको छैन, सकरात्मक प्रतिक्रिया आएका छन्। केहिको सुझाव आउनु स्वभाविक हो लोकतन्त्रमा यो चल्छ उनले भने।"
सामसङ प्रिमियम बिस्पोक एआई दायरा विस्तार,"काठमाडौं : सामसङले प्रिमियम बिस्पोक एआई दायरा विस्तार गर्दै सामसङ नेपालले नयाँ बिस्पोक एआई ९ केजी फ्रन्टलोड वासिङ मेसिन नेपाली बजारमा ल्याएको छ । ठूलालोडहरूको लागि पूर्ण रूपमा उपयुक्त रहेको ९ केजी बिस्पोक फ्रन्टलोड वासिङ मेसिनले उपभोक्तालाई सजिलै दैनिक लुगा धुने व्यवस्थापन गर्न, समय बचत गर्न र धुने क्षमतामा सम्झौता नगरी सुविधा बढाएको छ। एआई एनर्जी, एआई कन्ट्रोल, एआई इकोबबल र सुपर स्पिडजस्ता उन्नत प्रविधिहरू प्रस्तुत गर्दै यी वासिङ मेसिनहरूद्वारा लुगा धुने कामलाई काम जस्तो नलाग्ने बनाउने लक्ष्य राखेका छन् । सुपर स्पिड टेक्नोलोजीले जेटलाई लुगा धुने प्रक्रियालाई गति दिन कपडामा पुग्न मार्गदर्शन दिने नजलको प्रयोग गरी वास साइकललाई ३९ मिनेटसम्ममा पूरा गर्दछ ।"
"सामाजिक सञ्जालमा अश्लील,भ्रामक विषयवस्तु प्रसार गरे दुई वर्षसम्म कैद वा तीनलाख जरिवाना","काठमाडौं : सरकारले सामाजिक सञ्जालसम्बन्धी विधेयक संसदमा दर्ता गराएको छ। सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरूङले उक्त विधेयक संसदमा दर्ता गराएका हुन्। विधेयकमा कसूर र सजायसम्बन्धी व्यवस्था छ। यसमा कसैले सामाजिक सञ्जालको प्रयोग गरी अश्लील शब्द,तस्बिर,संकेत भीडीयो,अडियो,मिथ्या वा भ्रामक सूचना प्रसार गरेमा दुई वर्षसम्म कैद सजाय वा तीन लाख रुपैयाँसम्म जरिवाना वा दुवै सजाय हुने व्यवस्था छ। यसैगरी सामाजिक सञ्जालमा बीभत्स तस्बिर वा अडियो वा भिडियो पोष्ट वा सेयर गरेमा तीन महिनासम्म कैद वा पचास हजार रुपैयाँसम्म जरिवाना वा दुवै सजाय भोग्नुपर्नेछ। विद्येयकमा साइबर बुलिङ गर्नेलाई दुई वर्षसम्म कैद वा तीन लाख रुपैयाँसम्म जरिवना वा दुवै सजायको व्यवस्था गरिएको छ। 'साईबर बुलिङ' भन्नाले कसैले इन्टरनेट जडान भएको डिजिटल उपकरणको माध्यमबाट सामाजिक सञ्जालको प्रयोग गरी साइबरस्पेसमा गलत वा हानिकारक वाक्य, शब्द, अक्षर, चिन्ह, चित्र, तस्बिर, स्केच, फोटो, अडियो, भिडियो, श्रव्य दृष्य, सङ्केत वा सन्देश पठाउने, पोष्ट गर्ने, सेयर गर्ने वा सोही कार्यबाट कसैलाई सताउने, तर्साउने, धम्काउने, लज्जित गराउने, अपमान गर्ने, मानमर्दन गर्ने वा अफवाह फैलाउने गरी आवाजको नक्कल गर्ने जस्ता कार्य सम्झनु पर्छ ।"
एमालेको संसदीय दलको बैठकमा लम्किएका पाइला (फोटोफिचर),काठमाडौं : नेकपा एमालेको संसदीय दलको बैठक जारी रहेको छ। नयाँ बानेश्वर स्थित संघीय संसद् भवनको ल्होत्से हलमा जारी संसदीय दलको बैठकमा संसदीय दलका नेता एवम् एमाले अध्यक्ष केपी शर्मा ओलीले सम्बोधन गरिरहेका छन्। संसद्को हिउँदे अधिवेशन यही माघ १८ गते आह्वान गरिएको छ। बैठकमा आगामी संसद्मा अधिवेशनमा कसरी अगाडि बढ्ने र कसरी प्रभावकारी बढाउने भन्ने विषयमा छलफल हुँदैछ। अहिले संसदीय दलका नेता एवम् एमाले अध्यक्ष केपी शर्मा ओलीले सम्बोधन गरिरहेका छन्। संवैधानिक दायराभित्र रहेर ल्याइएको अध्यादेशलाई माघ १८ गते सदनमा पेश गर्ने र प्रतिस्थापन विधेयकमार्फत व्यवस्थित रुपमा अघि बढाउन सरकारलाई सुझाव समेत दिने एमालेको तयारी छ। तस्बिरमा हेर्नुहोस् संसदीय दलको बैठकमा जाँदै गरेका नेताहरु । तस्बिर : अभिषेक महर्जन
गृहमन्त्रीसँग भारतका अतिरिक्त सचिवको शिष्टाचार भेट,"काठमाडौं : गृहमन्त्री रमेश लेखकसँग भारतको विदेश मन्त्रालयका अतिरिक्त सचिव मुनु महावरले मंगलबार शिष्टाचार भेट गरेका छन्। सिंहदरबारस्थित गृह मन्त्रालयमा भएको भेटमा नेपालभारत सीमा क्षेत्रमा हुने अपराध नियन्त्रणमा सहकार्य, दुवै देशका सीमा सुरक्षाबल बीचको सम्बन्ध र सहकार्य,लागुऔषध ओसार पसार तथा दुर्व्यसन नियन्त्रणलगायतका विषयमा छलफल भएको छ । त्यसका साथै कञ्चपुरको दोधारा चादँनीमा एकीकृत भन्सार जाँच चौकी (आईसिपी) निर्माण र सुरक्षा सम्बन्धी समझदारीका सम्बन्धमा समेत छलफल भएको गृहमन्त्रीको निजी सचिवालयले जनाएको छ । सो अवसरमा गृहमन्त्री लेखक र अतरिक्त सचिव महावरले दुई देशबीच आगामी दिनमा समेत सम्बन्ध थप प्रगाढ हुनेमा विश्वास व्यक्त गरेका छन् । मन्त्री लेखकले शान्ति सुरक्षाले विकास र समाजलाई प्रभाप पार्ने हुँदा उक्त विषयमा दुवै मुलुक गम्भीर हुनुपर्नेमा जोड दिए।"
एकीकृत समाजवादीको निष्कर्ष : पार्टीलाई बाहिरबाट आक्रमण गर्ने र भित्रबाट विभाजित गर्ने षड्यन्त्र भइरहेका छन्,"नेकपा (माओवादी केन्द्र) मा सैद्धान्तिक गतिरोध जस्ताको तेस्तै छ। आजकै अवस्था रहन दिनु कम्युनिष्ट आन्दोलनका लागि खतरनाक हुन सक्छ। काठमाडौं : नेकपा एकीकृत समाजवादीले पार्टीलाई बाहिरबाट आक्रमण गर्ने र भित्रबाट विभाजित गर्ने अनेक षड्यन्त्र भइरहेको निष्कर्ष निकालेको छ। अध्यक्ष माधवकुमार नेपालले जारी गरेको अन्तरपार्टी निर्देशनमा आन्तरिक एकता, जनजागरण तथा जनपरिचालन गर्दै पार्टीलाई मुलुकको अपरिहार्य क्रान्तिकारी शक्तिका रूपमा विकास गर्न अघि बढाउनुपर्ने आवश्यकता रहेको उल्लेख छ। नेपालले दक्षिणपन्थी अवसरवादका विरुद्ध हाम्रो विद्रोह र पार्टीको पुनर्गठनलाई नेपालको कम्युनिष्ट आन्दोलनकै पुनर्गठन र रूपान्तरणमा बदल्ने दायित्वलाई मध्यनजर गर्न पार्टी पङ्तिलाई आग्रह गरेका छन्। दक्षिणपन्थी अवसरवादका विरुद्ध हाम्रो विद्रोह र पार्टीको पुनर्गठनलाई नेपालको कम्युनिष्ट आन्दोलनकै पुनर्गठन र रूपान्तरणमा बदल्ने हाम्रो दायित्वलाई मध्यनजर राख्दै पार्टी स्थायी कमिटीले गरेका निर्णयहरूलाई आआफ्नो कार्यक्षेत्रमा कार्यान्वयन गर्न सबकल्पबद्ध होऔँ। अपानीमा भनिएको छ, हामीलाई बाहिरबाट आक्रमण गर्ने र भित्रबाट विभाजित गर्ने अनेक षडयन्त्रहरू हुँदै आएका छन्, जसलाई हामीले सामना गर्दै आएका छौँ। आन्तरिक एकता, जनजागरण तथा जनपरिचालन र आन्दोलनद्वारा ती सबैको उत्तर दिँदै पार्टीलाई मुलुकको अपरिहार्य क्रान्तिकारी शक्तिका रूपमा विकास गर्न अघि बढौँ !! अनेक चुनौतिहरू छन्तर हाम्रा कमजोरी र सामर्थ्यलाई पहिचान गरेर अगाडि बढदा हाम्रा अगाडि झन धेरै सम्भावना छन भन्ने तथ्यलाई आत्मसात गर्दै अगाडि बढौँ। संसद अधिवेशन आह्वान हुनु अगाडि एकीकृत समाजवादीका सांसदहरू बूढानीलकण्ठ, बालुवाटार र शितल निवासमा पार्टी फुटाउन सहज हुने गरी राजनीतिक दलसम्बन्धि अध्यादेश मागेर धाएको थाहा पाएपछि नेतृत्व सशंकित बनेको हो। सरकारले राजनीतिक दलसम्बन्धी अध्यादेश ल्याउँदा पार्टी फुट्ने त्रास भएपछि माओवादी केन्द्रका अध्यक्ष प्रचण्डलाई साथमा लिएर अध्यक्ष नेपालले समाजवादी मोर्चा र विपक्षी दलको साथमा अध्यादेश नल्याउन चेतावनी दिएका थिए। यद्यपी पछिल्लो समय सरकारको सिफारिसमा राष्ट्रपतिमार्फत माघ १८ गते बस्ने गरी संसद् अधिवेशन आह्वान भइसकेको छ। नेपालले कम्युनिष्ट आन्दोलनमा रूपान्तरणको कार्यभार एकीकृत समाजवादीमा आएको नेपालको भनाई छ। कम्युनिष्ट आन्दोलनमा रूपान्तरणको कार्यभार सिद्धान्ततः नेपालका सबै इमान्दार कम्युनिष्टहरूको कार्यभार हो। तर व्यवहारिकरूपमा यो कार्यभार हाम्रो काँधमा आएको छ। अरु कसैले त्यो जिम्मेवारी वहन नगरेको हुँदा हामीले नेकपा (एकीकृत समाजवादी) गठन गरेर अगाडि बढनु परेको तथ्य हामी सबैले बुझेका छौँ। त्यसैले हाम्रा समस्या र चुनौति वा उपलब्धी र सफलता समग्र कम्युनिष्ट आन्दोलनकै विषय हुन् अपानिमा भनिएको छ। एमाले र माओवादीलाई हेर्ने दृष्टिकोण एकीकृत समाजवादीले नेकपा (एमाले) सैद्धान्तिक जडता र विसंगतिबाट संठनात्मक निराशा, उकुसमुकुस र पलायनतर्फ उन्मुख हुँदै गरेको आरोप लगाएको छ। पार्टीलाई एकताबद्ध बनाएर हिम्मतका साथ अगाडि बढेर परिस्थितिलाई अनुकुल बनाउनुपर्ने बताएका छन्। नेकपा (एमाले) सैद्धान्तिक जडता र विसंगतिबाट संठनात्मक निराशा, उकुसमुकुस र पलायनतर्फ उन्मुख हुँदै गरेको अवस्थामा त्यसको नेतृत्व सरकार र सार्वजनिक जीवनमा पनि बदनाम हुँदै गएको छ। नेकपा (माओवादी केन्द्र) मा सैद्धान्तिक गतिरोध जस्ताको तेस्तै छ। आजकै अवस्था रहन दिनु कम्युनिष्ट आन्दोलनका लागि खतरनाक हुन सक्छ। यस परिस्थितिमा मुलुकको कम्युनिष्ट आन्दोलनले एउटा जिम्मेवार र शक्तिशाली हस्तक्षेपको माग गरिरहेको छ। त्यसका लागि समय कम हुँदै गएको छ। अपानिमा भनिएको छ, हामीले धेरै हण्डरठक्कर खाएर बहुमुल्य शिक्षाहरू प्राप्त गरेका छौँ। निर्दिष्ट कार्यभारका वरिपरी पार्टीलाई एकताबद्ध बनाएर हिम्मतका साथ अगाडि बढदा छोटै समयमा परिस्थितिलाई अनुकुल बनाउन सकिन्छ। अहिलेको सत्ता गठबन्धन केवल अराजनीतिक साँठगाँठ हो भन्ने हाम्रो विश्लेषण झनपछि झन पुष्टि हुँदै गएको छ। त्यसका अयोग्यताले आम असन्तुष्टि बढ्ने र सत्ताको नालायकी अझ गम्भीर बन्दै जाने दुश्चक्रमा यो गठबन्धन फस्दै गएको छ। त्यसले हाम्रो पहलकदमीका लागि अनुकुलता नै थपेको छ।"
डडेल्धुरामा सबै किशोरलाई एचभीपी खोप दिइँदै,"डडेल्धुरा : डडेल्धुराका सबै किशोरीलाई पाठेघरको मुखको क्यान्सर विरुद्धको खोप (एचभीपी) लगाइने भएको छ । विद्यालय जाने किशोरीका हकमा कक्षा ६१० मा अध्ययरत सबै र विद्यालय नजानेका हकमा उमेर १०१४ वर्षका सबै किशोरीलाई एचभीपी खोप लगाइने तयारी भएको छ । यही माघ २२ देखि फागुन ६ गतेसम्म देशभर खोप अभियान सञ्चालन हुने भएको हो । यो सँगै जिल्लाका सातवटै पालिका भित्र रहेका विद्यालयमा समेत उक्तखोप अभियान सञ्चालन गरि यस पटकको अभियानमा सबै किशोरीलाई एचभीपी खोप दिइने स्वास्थ्य कार्यालय डडेल्धुराका तथ्यांक अधिकृत जनक चन्दले बताए । स्वास्थ कार्यालय डडेल्धुराका अधिकृत हरि भट्टका अनुसार सरकारले कक्षा ६ देखि १० सम्मका १० देखि १४ वर्ष उमेर समूहका ६ हजार ९६८ किशोरीलाई यो खोप लगाइँदैछ । विद्यालयमा रहेका किशोरीको संख्या ६ हजार ९६२ र विद्यालय बाहिर रहेका किशोरीको संख्या अहिलेसम्म २४ रहेको तथ्यांक पाइएको छ । खोप अभियानमा सबै किशोरी समावेश गरिने उनले बताए । स्वास्थ्य कार्यालय डडेल्धुराले जिल्ला स्तरीय खोप समन्वय समिति र सञ्चारकर्मीलाई अभिमूखिकरण तथा अन्तरक्रिया गर्दै गतवर्ष नमूना परिक्षणका रुपमा ३८१ किशोरीलाई एचभीपी खोप दिइएको र यस पाली सबै किशोरीलाई समिटिन लागेको जानकारी दिए । खोप अभियान अमरगढी नगरपालिकामा माघ २२ देखि ३०,परशुराम नगरपालिकामा माघ २२ देखि २७, आलिताल, अजयमेरु, नवदुर्गा र गन्यापधुरा गाउँपालिकामा माघ २२ देखि २७ र भागेश्वर गाउँपालिकामा माघ २२ देखि २५ गतेसम्म सञ्चालन हुनेछ ।"
कार्यव्यवस्था परामर्श समितिको बैठक बस्दै,काठमाडौं : कार्यव्यवस्था परामर्श समितिको बैठक आज बस्दैछ। सभामुख देवराज घिमिरेले बिहान ११ बजे सिंहदरबारस्थित राज्य व्यवस्था समितिको हलमा बस्नेगरी बैठक बोलाएका हुन्। माघ १८ गतेदेखि सुरू हुने संसदको हिउँदे अधिवेशनको तयारीका लागि सभामुख घिमिरेले कार्यव्यवस्था समितिको बैठक आह्वान गरेका हुन्। पहिलो बैठकमा प्रधानमन्त्रीसहित शीर्ष नेताहरूले सम्बोधन गर्ने कार्यसूची छ। हिउँदे अधिवेशनको तयारीका लागि सभामुख घिमिरेले सक्रियता बढाएका छन्। सोमबार पाँच दलका मुख्य सचेतक र प्रमुख सचेतकसँग छलफल गरेका सभामुखले आज कार्यव्यवस्था परामर्श समितिको बैठक बोलाएका हुन्। आजको बैठकमा संसद बैठकको आगामी क्यालेन्डर तयार गर्ने जनाइएको छ।
भ्यालेन्टाइनको लागि सामसङ नेपालले ल्यायो ग्यालेक्सी एस २४ अल्ट्रा र जि सिरिजमा प्राइस् ड्रप,"काठमाडौं : ग्यालेक्सी एस २४ सिरिज लन्च भएसँगै ग्यालेक्सी एआईको नयाँ युग सुरु भएको छ। सन् २०२५ को भ्यालेन्टाइन सिजनमा, सामसङ नेपालले यी नयाँ ग्यालेक्सी जेड सिरिजका फोल्डेबल वा ग्यालेक्सी एस २४ अल्ट्रा स्मार्टफोनमा अफर दिने भएको छ। आफ्ना प्रियजनहरूसँग आफ्नो माया बाँड्न सहज पार्नका लागि, प्राइस् ड्रप तथा बोनस फ्री गिफ्ट रहेको अफर मार्फत अझ सुलभ मूल्यमा बजारमा उक्त सेटहरु उपलब्ध गराएको छ । यो भ्यालेन्टाइन सिजनमा ग्यालेक्सी जेड फोल्ड ६, ग्यालेक्सी जेड फ्लिप ६ वा ग्यालेक्सी एस २४ अल्ट्रा (१२२५६ जिबि) आफ्नो प्रियजनहरुलाई गिफ्टको रुपमा खरिद गर्न चाहने ग्राहकहरुले सो खरिदमा २५,०० सम्मको छुट पाउने जनाइएकव छ। यस प्राइस् ड्रपका साथै ग्यालेक्सी जेड फोल्ड ६ को खरिद गर्दा ५,४९९ मूल्य रहेको क्लियर केस र ग्यालेक्सी जेड फ्लिप ६ को खरिदमा ५,४९९ मूल्य रहेको सिलिकन केस पनि ग्राहकहरुले निःशुल्क प्राप्त गर्न सक्ने छन्। साथै देशभरका आधिकारिक सामसङ स्टोरहरूमा उपलब्ध सामसङ इनस्टा फाइनान्स सेवाबाट ग्यालेक्सी जेड सिरिजका स्मार्टफोनहरूलाई १८ महिनासम्म र ग्यालेक्सी एस २४ अल्ट्रालाई १२ महिनासम्मको अवधि भित्र ० ब्याज दरमा सजिलो ईएमआईमा प्राप्त गर्न सकिनेछ । यसरी फोन खरिद गर्न नागरिकता अनिवार्य चाहिने छ।"
सहिदका सपनामा सधैं घात,"हामी साताव्यापी सहिद सप्ताहमा व्यस्त छौं। तर पनि उनीहरूका सपना लत्याउँदै छौं। हाँसेर तिनले जीवन उत्सर्ग गरे तर हामी भने रोएर जिइरहेका छौं। कतै स्वर्गका सहिदले देशको अवस्था थाहा पाए भने ती पनि त्यहीँ रुन्छन् होला। केमा छैन विकृति यहाँ ? राजनीतिले बिगारेको पाटो भनेको समाजको स्वरूप हो, जुन कुरूप बन्दैछ। मौलिकता हराएको छ। विदेशीले परेड खेल्न थालेका छन्। बजार अनियन्त्रित छ। दलहरूलाई देशको भन्दा निर्वाचनको हतारो छ। सहिदले लोकतन्त्र, गणतन्त्र, संघीयता ल्याए भनिन्छ। तर तिनकै परिवारले के पाए ? आम सर्वसाधारणको त कुरै छाडौं। एउटै भवनमा पाँच वटा मन्त्रालय बनाइन्छन् र भागबन्डा गरिन्छ आपसमा। अनि देशलाई चिरफार गरिन्छ, दलको निहित स्वार्थमा। तीन करोड जनता बस्ने दिल्ली कस्तो छ र तीन करोड नपुगेको यो देशको जनतालाई कति पीडा छ ? देशको यो वास्तविकता कति जर्जर छ भनिरहनु परेन। करको मारमा जनता पिल्सिएका छन्। व्यापारघाटा चुलिएको छ। नाना, खाना र छानाका लागि विदेशीको हात थाप्नु परेको छ। नेताले बाँडेका सपनाहरूको आत्मरतिमा जनता भुलेका छन्। चुनावबाहेक देशमा नेताहरूले के गरे ? सहिदले त सोध्लान् नै ! अरूले पनि सोध्नुपर्ने होइन ? विद्वान्हरूले भनेका छन्, मानिस स्वयंमा ईश्वर हो। तिमीहरू सबै दिव्यात्मा रूप हौ। शक्ति तिमीभित्र मौजुद छ। फरक यति छ कि तिमीलाई यो थाहा छैन। सत्य साईबाबाको भनाइ हो यो। वैदिक चिन्तनको थलो नेपाली भूमिमा जन्म प्राप्तिमात्रै पनि गौरवको विषय हो। कारण यो देश जनकको हो, जानकीको हो, बुद्धको हो, पशुपतिनाथको हो। भक्तिबाट आफूलाई चिनेर परलोक सुधार्न सकिन्छ, विवेक चूडामणिको भनाइ हो यो। संगतअनुसार नै व्यक्ति वा वस्तुमा परिवर्तन आउँछ, भतृहरिको कथन हो यो। घरपरिवार आपसी सद्भाव र प्रेम, शुद्धता अनि विश्वास हो। वृद्धलाई श्रद्धा र किशोरलाई सम्मान भएको ठाउँ धेरै राम्रो हुन्छ भनेका थिए महात्मा बुद्धले। अन्य विषय जे भए पनि एकअर्काका परिपूरक भएर समाजलाई स्वस्थ बनाउनुपर्छ। सबैको हित हुने कार्यमा लाग्नुपर्छ। कारण सबै प्राणी मरणशील छन्। रोगी मानिसका लागि प्रेमपूर्वक व्यवहार र एउटा मीठो बोलीवचन पनि सय डाक्टरभन्दा ठूलो हुन्छ भनेर ब्रह्म चैतन्यले भनेका छन्। समाज र ईश्वर दुवैप्रति प्रेम राख्न शरीर राम्रो हुनुपर्ने निरोगी हुनुपर्ने हुन्छ। हाम्रो शरीरमा लाग्ने धेरै रोग आफ्नै कारणले लाग्छन्, बाह्य कारण त छँदैछन्। विज्ञान त्यति सफल छैन भन्ने कोरोनाले देखाइदियो। हो, रोग सबैतिर छ तर एकपटक देशले देवकोटा जस्ता स्वास्थ्यमन्त्री पायो। महावीर पुनजस्ता व्यक्ति विज्ञानमन्त्री बन्न, कुलमान घिसिङजस्ता व्यक्ति ऊर्जामन्त्री बन्न दलले दिँदैनन्। विज्ञ र योग्य व्यक्तिलाई माथिल्लो सदनमा ल्याउन सकिने प्रावधान छ तर दलको भागबन्डा नै जरुरी छ त्यसमा पनि। यो दुर्भाग्य हो देशको। नबुझ्दा मानव आफैं राक्षस हो, बुझ्दा ऊ देव पनि। मानवले मानव माथि हतियार उठाउँदा ऊ मूर्ख हो, जनावर हो, पापी हो। धर्म कर्म गर्दा धार्मिक हो, धार्मिक भनेर जोगी नै हुनुपर्ने होइन, गेरुवस्त्र नै लाउनुपर्ने छैन, मन्दिर धाउनुपर्र्ने पनि होइन। जनरक्षा नै धर्म हो। शरीर त स्वयं मन्दिर हो, भोगीमात्र हुँदा मानिस पशुतुल्य हुन्छ। सचेत दलपात्रहरूले किन सिकाएनन् यी कुरा ? न्यास भनेको कर्मप्रतिको निष्ठा हो, सुकर्मको परिणाम राम्रो हुन्छ। शुभकर्मप्रतिको निष्ठा हुनु नै सन्न्यासी हो, तपस्वी हो, ज्ञानी हो, ऋषि हो। अरूले आएर ऋषिमन भनेर गए तर यहाँ त! भनिसाध्य छैन। संस्कार खोइ त ? पछिल्लो राजनैतिक परिवर्तनपछि भएको संस्कृति, संस्कार सबै हराउन आटिसक्यो। धर्म मेट्ने काम भइरहेका छन् र त समाज निर्दयी बनिरहेको छ। विज्ञानले असन्तोषी हुनु भने पनि विनाश धेरै निम्त्याएको छ। विज्ञानको दुरुपयोग गर्दा मानिस हिंस्रक बन्छ। अहिंस्रक हुन त विवेकी हुनुपर्छ, विज्ञान र ज्ञानको सदुपयोेग गर्नुपर्छ। दुष्ट बुद्धिले उपकारी भइन्न। बलात्कारी, अत्याचारी, दुराचारी, भ्रष्ट र पतीतको औषधि छैन। इमान्दार व्यक्तिलाई कानुन नै चाहिँदैन। असल समाजको निर्माण गर्न नैतिक कानुन जरुरी छ। यो त पाठ्यक्रमबाटै हटाइसकेको अवस्था छ यहाँ। मनले शुभसंकल्प, सदाचार, शतवचार, कल्याणकारी चिन्तन लिई ईष्र्या, क्रोध, आवेग, तनाव, वैमनस्यताबाट टाढा रहेमा मात्र मानिसले सर्वत्र विजय प्राप्त गर्न सक्छ। यस्तो समाज भए पो नेतृत्वमा पनि तिनकै प्रतिनिधित्व हुन्छ। अनि पो देश उँभो लाग्छ। नत्र पर्ने खाल्डोमै हो, उत्रनै नसक्ने गरी। कर्मण्येवाधिकारस्ते मा फलेषु कदाचन गीताको वचन हो यो अर्थात् कर्म गर फलासी नहोेऊ। आफ्नो देशलाई दुर्बल र रोगी बनाएर सधैं गनगन गर्नु अनि दयाको भिक्षा माग्नुजस्तो ठूलो पाप अर्को छैन। तिमी मलाई आफ्नो संगत भन, म तिमीलाई तिमी के हो भनी बताउनेछु। सत्य साइबाबाकै भनाइ हो यो। यस सत्यलाई कोट्याउँदा स्पष्ट हुन्छ कि लोभले धर्म र प्रतिष्ठा दुवै नष्ट गर्दछ। जुन भनाइ महाभारतको हो। अनुभवबिनाको कोरा शाब्दिक ज्ञान अधुरो हुन्छ, अनुभव नै साँचो गुरु हो भनेर विवेकानन्दले भनेका थिए। धर्मको काम नै जगत्को प्रतिष्ठा बढाउनु हो भनेको छ, ऋग्वेदले। विदुर नीतिले स्पष्ट पारेको छ, जसले आफ्नो देशका जनताप्रति माया दर्शाउँछ, त्यसका सन्तान बढ्छन् र धेरैले कल्याणको अनुभव पनि गर्छन्। महात्मा गान्धीले भनेका थिए, ठूला सहरहरूमा धूर्त, ठग र वेश्यालय बढ्नेछन्, गरिबहरू धनीमानीबाट लुटिनेछन्। भोजनको प्रभाव मस्तिष्कमा पर्छ, त्यसैले सात्विक भोजन गर्नुपर्छ भनेर प्लेटोले उहिल्यै भनेका थिए। आहार शुद्ध भएपछि मन शुद्ध हुन्छ, मन शुद्ध भएपछि स्मृति शुद्ध हुन्छ भनेर छान्दग्योपनिषद्ले भनेकै छ। सहिद शुक्रराज शास्त्रीका अनुसार, मर्नु फेरि जन्मनु हो। परोपकार नै पुण्य हो, परपीडन पाप हो भने वेदव्यासले। भौतिक शरीर आत्मालाई धारण गर्न विवश हुन्छ भन्ने गेटेको भनाइ छ भने मायाले नछोएको चैतन्य नै ईश्वर हो भन्ने वेदान्त वाक्यले हामीलाई सदैव पूर्वीय चिन्तनमा प्रेरित गराउँछ। यो सबै नागरिकले थाहा पाउनै पर्छ। खास त देश हाँक्ने नेताहरूले थाहा पाउनुपर्छ अनिमात्र सहिदले सम्मान पाउँछन्, देश सुध्रन्छ।"
कार्यव्यवस्था परामर्श समितिको बैठक जारी,काठमाडौं : कार्यव्यवस्था परामर्श समितिको बैठक सुरू भएको छ। सिंहदरवारस्थित राज्य व्यवस्था समितिको हलमा बैठक सुरू भएको सभामुखको सचिवालयले जनाएको छ। माघ १८ गतेदेखि सुरू हुने संसदको हिउँदे अधिवेशनको तयारीका लागि सभामुख देवराज घिमिरेले कार्यव्यवस्था समितिको बैठक आह्वान गरेका हुन्। पहिलो बैठकमा प्रधानमन्त्रीसहित शीर्ष नेताहरूले सम्बोधन गर्ने कार्यसूची छ। हिउँदे अधिवेशनको तयारीका लागि सभामुख घिमिरेले सक्रियता बढाएका छन्। सोमबार पाँच दलका मुख्य सचेतक र प्रमुख सचेतकसँग छलफल गरेका सभामुखले आज कार्यव्यवस्था परामर्श समितिको बैठक बोलाएका हुन्। आजको बैठकमा संसद बैठकको आगामी क्यालेन्डर तयार गर्ने जनाइएको छ।
पर्वहरूले बृहत्त राष्ट्रिय एकतालाई थप सुदृढ गर्न मद्दत पुग्छ : राष्ट्रपति,"काठमाडौं : राष्ट्रपति रामचन्द्र पौडेलले दीप प्रज्वलन गरी सोनाम ल्होसार पर्वको शुभारम्भ गरेका छन्। मंगलबार राष्ट्रपति भवन शीतल निवासमा आयोजित विशेष समारोहमा राष्ट्रपति पौडेलले दीप प्रज्वलन गरी सोनाम ल्होसारको शुभारम्भ गरेका हुन्। सो क्रममा लामा गुरुहरूले विषेश पूजा र मन्त्रोचरण गरेका थिए । साथै,तामाङको संस्कृतिक प्रस्तुति ताम्बा र बाम्बोको प्रस्तुति गरिएको थियो । राष्ट्रपति पौडेलले बहुजातीय, बहुभाषिक, बहुसांस्कृतिक विविधतायुक्त नेपाली समाजमा सोनाम ल्होसार जस्ता पर्वहरूले सबै नेपालीबीच आपसी सद्भाव,सहिष्णुता र बन्धुत्वको भावना अभिवृद्धि गर्दै राष्ट्रिय एकतालाई थप सुदृढ गर्न योगदान दिने विश्वास व्यक्त गरे। राष्ट्रपति पौडेलले नेपाल बहुजातीय, बहुभाषिक, बहुसांस्कृतिक र बहुधार्मिक देश भएकाले यहाँ बसोबास गर्ने सबै जातजातिको आफ्नो भिन्न परम्परा, रीतिरिवाज र संस्कृतिहरू रहेको बताए। उनले भिन्न सांस्कृतिक विविधता बोकेको नेपालमा तामाङ जातिको ठूलो समुदाय रहेको र तामाङ जातिको सामाजिक, सांस्कृतिक एवम् धार्मिक जीवनमा ल्होसार परम्पराको विशिष्ट र अत्यन्तै महत्वपूर्ण स्थान रहेको बताए। राष्ट्रपति पौडेलले गणितीय ज्योतिष परम्परामा आधारित ल्होसार पर्व तामाङ संस्कृतिकै एक अभिन्न अङ्ग भएको बताउँदै यसले तामाङ जातिको उद्गम, सभ्यता, सांस्कृतिक अस्तित्व र पहिचानलाई समेत प्रतिबिम्बित गर्दछ भन्ने आफूले बुझेको धारणा राखे।"
नक्कली भुटानी शरणार्थी प्रकरण : सचिव पाण्डेको बन्दीप्रत्यक्षीकरणको रिटमा सुनुवाइ सकियो,"काठमाडौं : नक्कली भुटानी शरणार्थी प्रकरणमा पक्राउ परेका सचिव टेकनारायण पाण्डेलाई थुनामुक्तको माग गर्दै सर्वोच्च अदालतमा दर्ता भएको बन्दीप्रत्यक्षीकरणको रिटमाथि सुनुवाइ सकिएको छ। सुनुवाइ सकिएकाले अब उनलाई पुर्पक्षका लागि थुनामै राखिराख्ने कि थुनामुक्त गर्ने भन्ने आदेश वा अन्य आउनेछ। न्यायाधीश डाकुमार चुडालको इजलासले उक्त आदेश जारी गर्नेछ। यसअघि माघ १३ र १४ गते सुनुवाइका लागि रिटको पेशी प्रधानन्यायाधीश प्रकाशमान सिंह राउतको इजलासमा तोकिएपनि 'हेर्न नमिल्ने' सूचीमा परेको थियो। आफ्ना पतिलाई गैरकानुनी रुपमा थुनामा राखेको भन्दै पाण्डेकी श्रीमती मञ्जु पाण्डेले गत शुक्रबार सर्वोच्चमा बन्दीप्रत्यक्षीकरणको रिट दायर गरेकी हुन्। प्रधानमन्त्री तथा मन्त्रिपरिषदको कार्यलय,गृह मन्त्रालय, काठमाडौँ जिल्ला अदालत ,महान्यायाधिवक्ताको कार्यालय ,काठमाडौँ जिल्ला सरकारी वकिलको कार्यालय,काठमाडौँ जिल्ला प्रहरी परिसर र सर्वोच्च अदालतलाई रिटमा विपक्षी बनाइएको छ। नक्कली भुटानी शरणार्थी प्रकरणमा पाण्डे गत बैशाख २० गते पक्राउ परेका थिए। नक्कली शरणार्थी प्रकरणमा जिल्ला अदालत काठमाडौंले बालकृष्ण खाँण,टोपबहादुर रायमाझी तथा सचिव पाण्डेसहित १६ जनालाई पुर्पक्षका लागि जेल चलान गर्ने आदेश गरेको थियो। जिल्ला अदालतको उक्त आदेशविरुद्ध खाँणसहित १६ जना उच्च अदालत पाटन पुगेका थिए। पछि खाँण उच्च अदालतको आदेशमा ३० लाख धरौटी बुझाएर रिहा भएका थिए। पाण्डेसहित अन्यलाई भने कारागारमै पठाएको थियो।"
फरार युवक नुवाकोटबाट पक्राउ,नुवाकोट : अदालतबाट कैद तथा जरिवाना तोकेर फरार रहेका नुवाकोटको जिलिङका एक जना युवकलाई प्रहरीले पक्राउ गरेको छ। बेलकोटगढी नगरपालिका  ८ जिलिङका ३७ वर्षीय सन्तबहादुर तामाङलाई बहुविवाह मुद्दामा नुवाकोट जिल्ला अदालतबाट कैद तथा जरिवाना सजाय फैसला तोकेपछि फरार रहेका थिए। उनलाई बिदुर नगरपालिका२ बाट सोमबार पक्राउ गरि अदालतमा पेश गरिएको जिल्ला प्रहरी कार्यालय नुवाकोटले जनाएको छ। अदालतले १ वर्ष कैद र पाँच हजार रुपैयाँ जरिवाना तोकिएकाले पक्राउ गरी अदालतमा पेश गरिएको प्रहरी नायव उपरिक्षक तीलक भारतीले जानकारी दिए। नुवाकोट प्रहरीले फरार अभियुक्त पक्राउ अभियान सञ्चालन गरिरहेको छ।
मन्त्रिपरिषद् बैठक जारी,काठमाडौं : मन्त्रिपरिषद बैठक सुरू भएको छ। सिंहदरबारस्थित प्रधानमन्त्री तथा मन्त्रिपरिषदको कार्यालयमा बैठक जारी रहेको प्रधानमन्त्रीको सचिवालयले जनाएको छ। बैठकमा सरकारका नियमित काम कारवाही र संसद्मा प्रस्तुत हुने विधेयकका बारेमा छलफल हुने जनाइएको छ। संसद् बैठक माघ १८ गते बस्दैछ।
"अनुसन्धानका लागि एक बालकसहित तीनजना प्रहरी नियन्त्रणमा, विज्ञ टोली आउँदै","अछाम : ढकारी गाउँपालिकामा फुपू भदै मृत्यु प्रकरणमा प्रहरीले हालसम्म तीनजनालाई नियन्त्रणमा लिएको बताएको छ । प्रहरीले सोमबार साँझ सोधपुछका लागि एक बालकलाई समेत नियन्त्रणमा लिएको हो । यसअघि प्रहरीले आइतबार दुईजनालाई नियन्त्रणमा लिएको थियो । प्रहरीले नियन्त्रणमा लिएका तीनजना ढकारी १ र ३ का हुन् । प्रहरीले सोमबार अन्दाजी ११ वर्षीया बालकलाई सोधपुछका लागि मंगलसेन ल्याएको प्रहरी नायब उपरीक्षक डीएसपी ईश्वरी प्रसाद भण्डारीले जानकारी दिए । घटनाको विषयमा हालसम्म बालकसहित तीनजनालाई नियन्त्रणमा लिएको उनले बताए । उनले भने,'अहिलेसम्म बालकसहित तीनजनालाई सोधपुछका लागि ल्याएका छौं । बालकलाई मंगलसेन ल्याउँदा उनको अभिभावक बुवा पनि सँगै आएका छन् । स्रोतका अनुसार घटनाको प्रत्यक्षदर्शी ११ वर्षीया बालक रहेको बताइएको छ । घटनाको विषयमा थप अनुसन्धानमा सहयोग गर्न प्रदेश प्रहरी कार्यालय धनगढीबाट प्रहरीको टोली अछाम आउने भण्डारीले बताए । उनले भने,घटनाको विषयमा निकै सुक्ष्म तरिकाले अनुसन्धान गरिरहेका छौं । अनुसन्धानका लागि थप सहयोग चाहिएकाले विज्ञ टोली अछाम आउँदैछ । नेपालगञ्जमा दुवैको शव पोष्टमार्टमपछि र आजै शव लिएर अछाम फर्किएको मृतकका आफन्त रमेश भण्डारीले जानकारी दिए । शुक्रबार सम्पर्कविहीन भएका इसरा र सरस्वति शनिबार छिन्ने ओढार जंगलमा मृत अवस्थामा भेटिएका थिए । दुवैजनाको शव १५ मिटरको दुरीमा रहेको थियो । मृतक दुवै कमलबजार नगरपालिकाको विद्या प्रवोधनी मावि कक्षा ८ मा छात्रा हुन्।"
केही समस्या परे सम्पर्क गर्न अमेरिकामा रहेका नेपालीलाई अनप्याकको आग्रह,"काठमाडौं : पछिल्लो समय अमेरिकामा उत्पन्न राजनीतिक परिस्थितिले कुनै समस्या उत्पन्न भए वा कानुनीलगायतका परामर्श सेवा चाहिएमा तत्काल जानकारी गराउन युनाईटेड नेपाली पोलटिकल एक्सन कमिटि (अनप्याक) अमेरिकाले नेपाली अमेरिकन समुदायलाई अपिल गरेको छ । अनप्याकका चेयरम्यान एड्रियन पोखरेलले मंगलबार अपिल सन्देश जारी गर्दै उक्त आग्रह गरेका हुन् । गैरनाफामुखी संस्थाका रुपमा अमेरिकी सरकारबाट अनुमति प्राप्त गरी सञ्चाचित अनप्याकले विविध अप्ठयारा परिस्थितिहरूमा नेपाली अमेरिकन समूदायलाई सघाउँदै आइरहेको छ । अनप्याकको केन्द्रीय हेडक्वार्टर अमेरिकाको भर्जिनिया राज्यमा रहेको छ । जहाँ उल्लेख्य संख्यामा नेपाली अमेरिकन समूदायको बसोबास रहेको छ । नेपाली अमेरिकन समुदायमा परेको समस्या हाम्रो पनि समस्या हो,'अनप्याकका चेयरम्यान पोखरेलले भनेका छन्, त्यो समस्याहरूलाई समाधान वा हल गर्न हामी एकजुट भएर लाग्न चाहान्छौं । अमेरिकामा विविध क्षेत्रमा लोकप्रिय रहेका नेपाली अमेरिकनहरू अनप्याकमा रहेका छन् । अनप्याकको डेपुटी डाइरेक्टर सविना अर्याल,कार्यकारी सचिव सोमनाथ घिमिरे, कम्युनिटी आउटरिच डाइरेक्टर प्रितेश कार्की, डेभलपमेन्ट डाइरेक्टर डिल्ली भट्टराई, कानुनी सल्लाहकार बन्दिता शर्मा दाहाल, पोल्टिकल डाइरेक्टर नवराज केसीलगायतका आवद्ध छन्। पछिल्लो समय अमेरिकी राष्ट्रपति डोनाल्ड ट्रम्पले त्यहाँ गैह्रकानुनीरुपमा बसेका आप्रवासीहरूमाथि कारवाही अघि बढाएको छ। ट्रम्प प्रशासनले अमेरिकामा रहेका सयौं अवैध आप्रवासीहरूलाई पक्राउ गरी सम्बन्धित मुलुकमा पठाउन सुरू गरेको छ।"
राष्ट्रव्यापीरुपमा शहीद दिवस मनाउने सरकारको निर्णय,"आज बसेको मन्त्रिपरिषद् बैठकले प्रदेश र स्थानीय तहलाई पनि सर्कूलर गरी राष्ट्रव्यापी रुपमा शहीद दिवस मनाउने निर्णय गरेको हो। काठमाडौं : सरकारले प्रत्येक वर्ष माघ १६ गते मनाइने शहीद दिवस राष्ट्रव्यापीरुपमा विविध कार्यक्रम गरी मनाउने निर्णय गरेको छ। आज बसेको मन्त्रिपरिषद् बैठकले प्रदेश र स्थानीय तहलाई पनि सर्कूलर गरी राष्ट्रव्यापी रुपमा शहीद दिवस मनाउने निर्णय गरेको हो। प्रधानमन्त्रीसहित मन्त्रीहरु शहिद गेटमा जाने र त्यसपश्चात सहिद स्मारक लैनचौर पुगी ज्ञातअज्ञात सहिदप्रति श्रद्धाञ्जलि अर्पण गर्ने कार्यक्रम रहेको सरकारका प्रवक्ता पृथ्वीसुब्बा गुरुङले जानकारी दिए। माघ १६ गते प्रधानमन्त्री, मन्त्री, सरकारका उच्चपदस्थ अधिकारी, जनप्रतिनिधि, सुरक्षा निकायको ब्याण्ड टोली र मार्चपास टोली शहिद गेट पश्चात सहिद स्मारक लैनचौर पुगी ज्ञातअज्ञात सहिदप्रति श्रद्धाञ्जली अर्पण गर्ने कार्यक्रम छ। त्यसैगरी दिउँसो भृकुटीमण्डप वा अन्य खुला स्थानमा शहीद दिवसको अवसरमा कार्यक्रम गर्ने मन्त्री गुरुङले बताए। सरकारका प्रवक्ता गुरुङले विपक्षीले भनेजस्तो संसद् छल्ने बदनियत सरकारको नरहेको र सदनमा नै खुला रुपमा अध्यादेशका बारेमा छलफल हुने बताए। यसैगरी संसदमा सरकारले ल्याएका अध्यादेश पेश गरेर फास्ट ट्रयाकमार्फत नियमावली बनाएर कार्यान्वयनमा जाने गुरुङले बताए।सरकारले अध्यादेश ल्याउन पाउनु संवैधानिक अधिकार भएको भन्दै उहाले सुशासन प्रबर्द्धन र अर्थतन्त्रमा देखिएका समस्या समाधान गर्नको लागि अध्यादेश ल्याएको स्पष्ट पारे। सरकारका प्रवक्ता गुरुङले विपक्षीले भनेजस्तो संसद् छल्ने बदनियत सरकारको नरहेको र सदनमा नै खुला रुपमा अध्यादेशका बारेमा छलफल हुने बताए। विसं २०१२ सालदेखि नै तत्कालीन काठमाडौँ नगरपालिकाको संयोजकत्वमा प्रत्येक वर्ष माघ १६ गते सहिदको सम्झनामा दिवस मनाउन थालिएको हो। माघ १० देखि १६ गतेसम्म विभिन्न कार्यक्रमका साथ काठमाडौं महानगरपालिकाले सहिद सप्ताह मनाइरहेको छ। स्वतन्त्रताको माग गर्दा विसं १९९७ मा सहिद शुक्रराज शास्त्रीलाई माघ १० गते काठमाडौँको टेकुस्थित पचलीमा, माघ १३ गते धर्मभक्त माथेमालाई सिफलमा र गंगालाल श्रेष्ठ एवं दशरथ चन्दलाई माघ १५ गते शोभा भगवतीमा राणा शासकले मृत्युदण्ड दिएका थिए।"
ट्रम्पद्वारा सेनासम्बन्धी आदेशमा हस्ताक्षर : ट्रान्सजेन्डरलाई प्रतिबन्ध,"वासिङटन डिसी : अमेरिकी राष्ट्रपति डोनाल्ड ट्रम्पले सेनालाई पुनर्गठन गर्ने चार कार्यकारी आदेशहरूमा हस्ताक्षर गरेका छन्। उक्त आदेशमा अमेरिकी सेनामा ट्रान्सजेन्डरलाई प्रतिबन्ध लगाउने, सेनाको विविधता, समानता र समावेशीकरण कार्यक्रमहरू समाप्त गर्ने, कोरोनाविरुद्ध भ्याक्सिन लगाउन अस्वीकार गरेको कारण बर्खास्त गरिएका सेनालाई फेरि सेवामा पुनर्स्थापित गर्ने कुरा समावेश छन्। ट्रम्पले फ्लोरिडाबाट वासिङटन फर्कने क्रममा उडानमा नै उक्त कार्यकारी आदेशहरूमा हस्ताक्षर गरेको जनाइएको छ। रक्षा सचिव पिट हेगसेथले शनिबार शपथ लिएपछि उक्त निर्णयहरु बाहिर आएको हो। हेगसेथले लामो समयदेखि सेनामा परिवर्तन योजना बनाएको बताएका छन्। ट्रम्पले आफ्नो पहिलो प्रशासनको समयमा २०१७ मा पनि सेनामा सेवा गर्ने ट्रान्सजेन्डर अमेरिकीहरूलाई प्रतिबन्ध लगाएका थिए। तर तत्कालीन राष्ट्रपति जो बाइडेनले २०२१ मा प्रतिबन्ध खारेज गरे। गत हप्ता आफ्नो दोस्रो कार्यकालको लागि शपथ लिएको केही घण्टापछि नै ट्रम्पले ट्रान्सजेन्डर सदस्यहरूलाई सेवा गर्न अनुमति दिने बाइडेन प्रशासनको २०२१ को कदमलाई खारेज गर्ने आदेशमा हस्ताक्षर गरेका थिए। २०१८ मा अमेरिकी सेनामा लगभग १४,००० ट्रान्सजेन्डर रहेको एक अध्ययनमा जनाइएको छ।"
मन्त्रिपरिषद् बैठक बस्दै,काठमाडौं : मन्त्रिपरिषद बैठक आज बस्दैछ। बिहान ११ बजे सिंहदरबारस्थित प्रधानमन्त्री तथा मन्त्रिपरिषदको कार्यालयमा बस्नेगरी बैठक बोलाइएको प्रधानमन्त्रीको सचिवालयले जनाएको छ। बैठकमा सरकारका नियमित काम कारवाही र संसद्मा प्रस्तुत हुने विधेयकका बारेमा छलफल हुने जनाइएको छ। संसद् बैठक माघ १८ गते आह्वान भएको छ।
कैलाश मानसरोवर यात्रा फेरि सुरु गर्न भारत र चीन सहमत,"भारत र चीनबीच यसै वर्षको गर्मी मौसमबाट कैलाश मानसरोवर यात्रा फेरि सुरु गर्ने सहमति भएको छ। यससँगै भारत र चीनबीच सिधा उडान सेवा पनि सुरु हुने जनाइएको छ। तर सुरु हुने मिति भने तोकिएको छैन। भारतीय विदेश सचिव विक्रम मिस्त्री र चिनियाँ विदेशमन्त्री वाङ यीबीच बेइजिङमा भएको दुई दिने बैठकमा यी दुई निर्णयमा सहमति भएको जनाइएको छ। सन् २०२० देखि दुई देशबीचको कैलाश मानसरोवर यात्रा र सिधा हवाई सेवा बन्द थियो। दुई देशबीचको सीमा विवादले निम्त्याएको खराब सम्बन्ध र कोभिडको कारण उक्त यात्र बन्द भएको जनाइएको छ। पछिल्लो समय भारत र चीन आपसी सम्बन्ध राम्रो बनाउन जोड दिइरहेको देखिन्छ। प्रधानमन्त्री नरेन्द्र मोदी र चिनियाँ राष्ट्रपति सी जिनपिङले पाँच वर्षपछि गत वर्ष अक्टोबरमा कजानमा भेटेका थिए। त्यसपछि दुवैले आपसी सम्बन्धको अवस्थाबारे छलफल गरेर सम्बन्ध सुधार गर्न केही कदम चाल्न सहमत भएका थिए। त्यसयता पछिल्लो ३ महिनामा, चीनभारत सीमामा रहेको डेमचोक र डेप्साङका विवादित क्षेत्रहरूबाट दुवै देशका सेना फिर्ता भएका छन्।"
एकीकृत समाजवादीले गठन गर्यो संविधान संशोधन सम्बन्धी अध्ययन कार्यदल,"काठमाडौं : नेकपा एकीकृत समाजवादीले संविधान संशोधन सम्बन्धी अध्ययन कार्यदल गठन गरेको छ। सत्तारुढ नेपाली कांग्रेस र नेकपा एमालेले संविधान संशोधन सुझाव कार्यदल गठनको गृहकार्य अगाडि बढाएपछि नेकपा एसले पनि उपाध्यक्ष प्रकाश ज्वालाको नेतृत्वमा नेकपा एसले ८ सदस्यीय कार्यदल गठन गरेको हो। नेपालको संविधानमा संशोधनका सम्बन्धमा अहिले उठिरहेका सबै विषयमा पार्टीको धारणा तय गर्नका लागि सुझाव पेस गर्न कार्यदल गठन गरिएको अपानिमा उल्लेख छ। संविधान संशोधनको गृहकार्य गर्नका लागि गठित कार्यदलका सदस्यमा उपमहासचिव गरिमा शाह,सचिव गणेशबहादुर विश्वकर्मा, स्थायी कमिटी सदस्य रामचन्द्र यादव, पोलिटब्युरो सदस्य घनप्रसाद गौतम,पोलिटब्युरो सदस्य राजन राई, गोविन्द बन्दी र शंकर सुवेदीले रहेका छन्। कांग्रेस र एमालेले १७ असार २०८१ भएको ७ बुँदे समझदारीको बुँदा नम्बर दुईमा भनिएको छ, सरकारले संविधान प्रारम्भ भएपश्चात् अभ्यासमा देखापरेका सबल पक्ष र दुर्बल पक्ष तथा जटिलताको समीक्षा गरी राजनैतिक स्थायित्वका लागि संविधानमा आवश्यक संशोधन र तदनुकूलको कानुन निर्माण गर्ने विषयलाई प्राथमिकता दिने उल्लेख छ। महामन्त्री गगन थापाका अनुसार कार्यदल गठनको गृहकार्य अगाडि बढिसकेको जनाएका थिए। उनले कार्यदलमा नेपाली कांग्रेसबाट दुई जना, नेकपा एमालेबाट दुई जना राख्ने र कार्यदलले दिएको सुझावका आधारमा अन्य दलहरूसँग छलफल गरिने बताएका छन्।"
"टाउको दुखाइको विषय बन्दै, राष्ट्रपति ट्रम्प भन्छन् : अमेरिकी कम्पनीलाई खतराको घन्टी बज्यो","चिनियाँ स्टार्टअप कम्पनी  ले आफ्नो नयाँ एआई मोडेल सार्वजनिक गरेको छ। यसले   नामक आर्टिफिसियल इन्टेलिजेन्स सार्वजनिक गरेसँगै अमेरिकालगायत विश्वभर यसको चर्चा चुलिएको छ। अमेरिकामा त  आएसँगै त्यहाँका कयौं आइटी कम्पनीका सेयर मूल्य घटेका छन्। राष्ट्रपति डोनाल्ड ट्रम्पले समेत अमेरिकी प्रविधि कम्पनीहरुका लागि  ठूलो चुनौती बन्न सक्ने बताएका छन्। राष्ट्रपति ट्रम्पले चिनसँग प्रतिष्पर्धामा उत्रिन सूचना प्रविधि कम्पनीहरूमा लगानी बढाउनुपर्नेमा जोड दिएका छन्। उनले  अमेरिकी आइटी कम्पनीहरुको लागि खतराको घन्टी बजेको प्रतिक्रिया दिए।  लागतको हिसावमा कम र प्रयोगको हिसावमा अरु एआई एपभन्दा निकै राम्रो भएको दाबी गरिएको छ। यसले प्रविधिको विश्वमा नयाँ हलचल ल्याएको विश्लेषकहरूको भनाइ छ।   मोडल निकै शक्तिशाली र प्रभावकारी भएको जनाइएको छ। यसलाई हाल  को ,  को , र  को  जस्ता विश्वप्रसिद्ध एआई मोडेलसँग तुलना गरिरहेका छन्। कम लागतमा ठूलो उपलब्धी  ले आफ्नो यो मोडेल बनाउन झन्डै ५ दशमलब ६ मिलियन डलर खर्च गरेको दाबी गरेको छ। जबकी अमेरिकी कम्पनीहरूले आफ्ना एआई प्रविधिहरूमा सयौं मिलियन वा अर्बौं डलर खर्च गरेका छन्। यो उपलब्धिलाई महत्त्वपूर्ण मानिएको छ। अमेरिकाले चीनमा उच्चशक्ति भएका एआई चिप्स आपूर्ति गर्न प्रतिबन्ध लगाउँदै आएको छ। यसले गर्दा  तुलनात्मक रूपमा कमजोर चिप्सको प्रयोगबाट कम लागतमा निर्माण भएको हो।  कसले बनाए?  २०२३ को अन्त्यतिर चिनियाँ नागरिक लियाङ वेनफेङले स्थापना गरेका हुन्। यो एक स्टार्टअप कम्पनी हो जसले सूचना प्रविधिमा ठूलो लगानी गर्दै आएको छ। लियाङले चीनमा एआई प्रविधिको प्रवर्द्धन र अनुसन्धानमा लगानी गर्न प्रेरित गरेका छन्। उनका हेज फन्ड, हाइफ्लायर कम्पनी मुख्य रूपमा एआईको विकासमा केन्द्रित छ।  ले अघिल्लो वर्ष विभिन्न प्रतिस्पर्धी एआई मोडेलहरू सार्वजनिक गरेको थियो। तर पछिल्लोपटक आएको  मोडेलले एआई क्षेत्रमा धेरैको ध्यानाकर्षण गरेको छ। यो  मोडल भएकाले अन्य कम्पनीहरूले यसलाई परीक्षण गर्न र थप सुधार गर्न पनि सक्छन्। अहिले  च्याट जीपीटीभन्दा धेरै डाउनलोड भएको एप बनेको छ। यो एप सोमबारसम्म झण्डै २ मिलियन पटक डाउनलोड भएको अन्तराष्ट्रिय सञ्चार माध्यममा जनाइएको छ।"
"अनलाइन सट्टावाजी गर्ने, गराउने दुई जना पक्राउ","काठमाडौं : अनलाइन (जुवा) सट्टावाजी गर्नेगराउने कार्यमा संलग्न रहेको अभियोगमा २ जनालाई प्रहरीले पक्राउ गरेको छ। रामेछाप खाँडादेवी गाँउपालिका९ घर भई काठमाडौं बाफल बस्ने ४८ वर्षीय राज प्रकाश श्रेष्ठ र नुवाकोट विदुर नगरपालिका१३ घर भई काठमाडौं सोह्रखुट्टे बस्ने २३ वर्षीय हरिचन्द्र भुजेललाई प्रहरीले पक्राउ गरेको हो। प्रहरीका अनुसार बेटिङ एप्लिकेशनमार्फत विश्वभर सञ्चालन हुने विभिन्न अनलाइन गेम्सहरू अन्तर्गत  नामक वेबसाइटमार्फत जुवा (सट्टावाजी) गर्नेगराउने गरी रकम संकलन गर्ने, क्रिप्टो करेन्सी ट्रेड गर्ने लगायतका गैरकानूनी कार्यहरू भइरहेको भन्ने सूचनाको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उक्त कार्यमा संलग्न उनीहरूलाई पक्राउ गरेको हो। उनीहरूले हाल सम्म २ करोड ४१ हजार ६ सय ३६ रूपैयाँ बराबरको कारोबार गरेको प्रारम्भिक अनुसन्धानबाट खुल्न आएको छ। साथै प्रहरीले उनीहरूको साथबाट नगद ९० हजार रूपैयाँ, मोबाइल ४ थान, कम्प्यूटर सिपियु १ थान, सिमकार्ड ५९ थान, एटिएम कार्ड २७ थान र चेकबुक ७ थान बरामद गरेको छ। उनीहरूलाई आवश्यक अनुसन्धान तथा कारवाहीको लागि जिल्ला प्रहरी परिसर काठमाडौं पठाइएको छ।"
अख्तियारमा अर्घाखाँचीबाट ८२ उजुरी,"अर्घाखाँची : अख्तियार दुरुपयोग अनुसन्धान आयोगमा अर्घाखाँचीबाट ८२ उजुरी परेका छन्। स्थानीय,प्रदेश तथा सङ्घीय सरकारले सञ्चालन गरेका योजनामा भ्रष्टाचारसँगै कर्मचारीले घुस मागेको,गुणस्तरहीन सामग्री प्रयोग गरेको, प्रक्रिया मिचेर आफ्ना मान्छेलाई जागिर खुवाएको, जनप्रतिनिधिले अनावश्यक सेवा सुविधा लिएकोलगायतका विषयमा उजुरी परेका हुन् । तीन नगरपालिका र तीन गाउँपालिका गरी ६ स्थानीय तह रहेको अर्घाखाँचीमा पुस मसान्तसम्मको तथ्यांकअनुसार ८२ वटा उजुरी दर्ता भएको अख्तियार दुरुपयोग अनुसन्धान आयोगको कार्यालय बुटवलका प्रमुख राजेन्द्र पौडेलले जानकारी दिएका छन्। उनका अनुसार गत आर्थिक वर्षबाट जिम्मेवारी सरेर आएका २७ वटा र चालु आर्थिक वर्ष २०८१र०८२ को पुस मसान्तसम्ममा दर्ता भएका ५५ गरि ८२ वटा उजुरी दर्ता भएका छन् । आयोगमा परेका ८२ उजुरीमध्ये ४८ वटा मुद्दा फर्छ्यौट भइसकेका आयोगले जानकारी दिएको छ । जिल्लाका ६ स्थानीय तहमध्ये मालारानी गाउँपालिकाअन्तर्गत सबैभन्दा धेरै उजुरी आएका छन् । आयोगको कार्यालय बुटवलका अनुसार मालारानीका ४८ वटा उजुरी छन् । जसमध्ये २९ वटा मुद्दा फर्छ्यौट भइसकेका छन् भने १९ वटा अनुसन्धानको क्रममा रहेका छन् । शितगंगा नगरपालिकाअन्तर्गत १५ वटा गजुरी रहेकामा ९ वटा फर्छ्यौट भइसकेका छन् । यस्तै,सन्धिखर्क नगरपालिकाअन्तर्गत ८ वटा उजुरी रहेका छन् भने ५ वटा फर्छ्यौट भइसकेका छन्। पाणिनि गाउँपालिका अन्तर्गत ५ वटा उजुरी रहेका छन् भने ४ वटा फर्छ्यौट भइसकेका छन्। छत्रदेव गाउँपालिकाअन्तर्गत ३ वटा उजुरी रहेका छन् भने १ वटा फर्छ्यौट भइसकेका छन्। भूमिकास्थान नगरपालिकाअन्तर्गत ३ वटा उजुरी रहेका छन् भने २ वटा फर्छ्यौट भइसकेका छन्। आर्थिक वर्ष २०८१र०८२ को पुस मसान्तसम्ममा अर्घाखाँचीका ४८ उजुरी फर्छ्यौट भइसकेका छन् भने ३४ उजुरी उपर आयोगले अनुसन्धान गरिरहेको छ ।"
स्रोत वितरणमा समानताको सुधार,"दोस्रो विश्वयुद्धले ल्याएको एउटा सकारात्मक नतिजा संयुक्त राष्ट्रसंघको स्थापना हो । यसले संसारभरका नागरिकको जीवनोस्तर उकास्ने जुन प्रयत्न गरिरहेको हुन्छ, त्यसैको एउटा कडी हो दिगो विकास लक्ष्य । आर्थिक उन्नतिमात्रै नभई स्वास्थ्य र शिक्षा अनि पृथ्वीको वातावरणलाई सन्तुलित राख्नेसम्मका लक्ष्यहरू त्यसमा समेटिएका छन् । गरिबी निवारण यसको मूल लक्ष्य हो । सन् २०१५ सालमा १ सय ९३ देशका अग्रज नेताले अघि सारेको महŒवाकांक्षी लक्ष्य अर्थात् दिगो विकास लक्ष्यको गन्तव्य वर्ष २०३० हो । तर गएका १० वर्षमा जति उपलब्धि भएको छ, त्यो निराशाजनक छ । नेपाल पनि उक्त लक्ष्यको एउटा पक्ष राष्ट्र हो, यसले पनि खास प्रगतिका सूचक हासिल गर्न सकेको छैन । हालै आएर सरकारले उक्त लक्ष्य हासिल गर्ने सन्दर्भमा तीन तहका सरकारको दायित्वलाई अझ प्रखर बनाउँदै लैजाने रणनीति अख्तियार गरेको छ । राष्ट्रिय योजना आयोगले समपूरक र विशेष अनुदान वितरणको कार्यविधि परिवर्तन गरेको छ । र, समानतामूलक प्रणाली लागू गर्ने निर्णय गरेको छ । यसबाट दुर्गम र कम विकसित क्षेत्रहरूको विकास, गर्न महŒवपूर्ण आधारशिला निर्माण गर्नेछ । विगतमा ५०५० प्रतिशतको साधारण मापदण्डअनुसार दुर्गम पालिकाहरूले अनुदान पाउँथे । तर आफ्नै आय नभएका पालिकाहरूलाई त्यस्तो अनुदान लिन कठिन हुन्थ्यो । जबकि थुप्रै यस्ता पालिका छन्, जसको आन्तरिक आम्दानीले प्रशासनिक खर्च पनि धान्न सक्दैन । त्यस्ता पालिकाले समपूरक अनुदान लिन सक्दैनथे । दुर्गम र कम विकसित पालिकाहरूलाई न्यूनतम २० प्रतिशतदेखि अधिकतम ८० प्रतिशतसम्मको सहायता प्रदान गर्ने नयाँ व्यवस्थाको मापदण्डले अब समानता कायम गर्न सक्ने विश्वास गर्न सकिन्छ । अब स्थानीय तहले प्राप्त अनुदानलाई नागरिकको जीवनोस्तर उकास्ने योजना र कार्यक्रममा लगानी गर्न सके पक्कै पनि दुर्गमको गरिबी निवारणमा योगदान पुग्न सक्छ । सरकारहरूले योजना निर्माण गर्दादेखि नै गरिबी निवारणलगायत दिगो विकास लक्ष्य हासिल गर्न योगदान पुयाउन सक्ने कुरालाई दृष्टिगत गर्न सक्नुपर्छ । हचुवाका भरमा योजना छनोट गर्दा खास उपलब्धि हुँदैन, राज्यको लगानी खेर जान्छ । नागरिकलाई केन्द्रमा राखेर गरिने विकासमात्रै वास्तविक विकास हो । तसर्थ संघ सरकारले वितरण गर्ने अनुदानलाई पालिकाहरूले नागरिक केन्द्रित गर्नुपर्छ ।"
तालाबन्दीले विद्यावारिधि शोधार्थी बिलखबन्दमा,"काठमाडौं : राजनीतिक हस्तक्षेप र भागबन्डाले संस्कृत विश्वविद्यालय लथालिंग भएको छ। विश्वविद्यालयको महत्वपूर्ण अनुसन्धान केन्द्रमा लामो समयदेखि तालाबन्दी छ। जसले गर्दा २ सय ५० जना विद्यावारिधि शोधार्थी (पीएचडी स्कलर)अलपत्र छन्। दुर्ई वर्षदेखि पीएचडीको नयाँ आवेदन पनि ठप्प छ। अनुसन्धान परिषद्को गत माघ ११ गते तोकिएको बैठक पनि तालाबन्दीका कारण स्थगित हुन पुगेको छ। परिषद् सदस्य बैठक स्थल प्रदर्शनीमार्गस्थित बालमिकी विद्यापीठ पुग्दा कुर्सीहरू बाहिर फालिएका र तालाबन्दी भएको अवस्था थियो। यसैका कारण अनुन्धान परिषद्को बैठक पनि स्थगित भएको जनाइएको छ। परिषद्का सदस्य प्राडा जनार्दन आचार्यले तालाबन्दीका कारण बोलाइएको परिषद्को बैठक नै स्थगित भएको बताए। पछिल्लो समय बालमिकी विद्यापीठमा रहेको अनुसन्धान केन्द्रको कार्यालयमा ५ महिनादेखि नेपाल विद्यार्थी संघले तालाबन्दी गरेकोे छ। २०८१ असोज ११ गते तालाबन्दी भएको थियो। अनुसन्धान परिषद्मा नियुक्ति विषयमा लिएर कांग्रेस निकट विद्यार्थी संगठन नेविसंघले ताला लगाएको हो। प्राडा भीमप्रसाद खतिवडा निमित्त उपकुलपति भएको बेला परिषद् सदस्य नियुक्त गरेका थिए। योभन्दा अघि विश्वविद्यालयका उपकुलपति र रजिष्टारको विवादका कारणले परिषद् सदस्य नियुक्ति प्रभावित भएको थियो। खतिवडाले ७ जना परिषद् सदस्य नियुक्ति गरेका छन्। कोको छन् अनुसन्धान परिषद्मा ? अनुसन्धान परिषद्मा तीन जना विश्वविद्यालयबाट नियुक्ति गर्ने प्रावधान छ। जसमा नेपालगन्जमा प्राडा जनार्दन आचार्य छन्। त्रिभुवन विश्वविद्यालयबाट प्राडा जीवलाल सापकोटा(अंग्रेजी), प्राडा नारायणप्रसाद गड्र्तौला(नेपाली) छन्। संस्कृत विश्वविद्यालयभित्रबाट प्राडा देवीप्रसाद नेपाल, प्राडा जीवन अधिकारी, डा प्रेमराज न्यौपाने छन्। विश्वविद्यालयका क्याम्पसहरूका प्राचार्यका तर्फबाट प्राडा जग्गनाथ रेग्मी छन्। ९ सदस्य रहने परिषद्मा शिक्षाध्यक्ष (रेक्टर) अध्यक्ष र परिषद्का कार्यकारी निर्देशक सदस्य सचिव हुने व्यवस्था छ। अनुसन्धानपरिषद् विगतदेखि प्रभावित हुँदै आएको छ। तत्कालीन उपकुलपति र रजिष्टारबीचको विवादले १ वर्षदेखि परिषदको बैठक नै बस्न सकिरहेको छैन। पछिल्लो समयमा तालाबन्दीले थप प्रभाव पारेको छ। विभिन्न अवरोधका कारण परिषद्को बैठक नबस्दा विद्यावारिधि गरिरहेका शोधार्थीहरू प्रभावित भएका छन् भने पीएचडीका लागि नयाँ आवेदन पनि बन्द छ। दाङस्थित सोही विश्वविद्यालयको अनुसन्धान केन्द्रमा पनि पछिल्लो समय तालाबन्दी गरिएको छ। २५० जना शोधार्थी विलखबन्दमा केन्द्रका अनुसार २५० जनाले हाल विद्यावारिधि गरिरहेका छन्। जसमा ८० जना शोधार्थीको शोध निर्देशक तय गर्नुपर्ने छ। २५ जनाको शोध विशेषज्ञ बनाउनुपर्ने छ। पीएचडी सकिएका ९ जनाको शोध प्रकाशन अनुमति दिनुपर्ने छ। समयमा नसकिएका कारण १५ जना पुराना शोधार्थीको समयावधि थप गर्नुपर्ने छ। ५ देखि ८ जनाको शोधको शीर्षक परिवर्तन गर्नुपर्छ। जसमा ५५ जना पूर्व वाक परीक्षा (प्रिभाइवा) र आन्तिम वाक परीक्षा(फाइनल भाइवा)मा छन्। तीन वर्ष विद्यावारिधिको समयावधि हो। दुई वर्ष म्याद थप गरेर ५ वर्षमा कुनै पनि हालत सक्नुपर्ने हुन्छ। विगत चार वर्षदेखि नै तालाबन्दी, विरोधलगायतले गर्दा विश्वविद्यालयको अनुसन्धान कार्यक्रम प्रभावित हुँदै आएको छ। यो तालाबन्दी गर्दा सबै प्रक्रिया ठप्प भएकाले शोधार्थीले आत्तिएका छन्। उनीहरूको भविष्यमाथि खेलवाड भइरहेको छ। उनीहरू धेरै अवसरबाट बञ्चित भएका छ्न। अनुसन्धान केन्द्रको तालाबन्दीका कारण बढुवा, विदेश जानदेखि धेरै समस्यामा उनीहरू परेका छन्। पीएचडीका लागि बिदा लिएर बसेको बिदासमेत सकिन लागेको छ। शोधार्थीको पाँचबुँदे माग लामो समयदेखि शोध र अनुसन्धानले प्रभावित भएपछि नेपाल संस्कृत विश्वविद्यालय शोधार्थी संघ, नेपालले विश्वविद्यालयको गैरजिम्मेवार कार्यप्रति ध्यानाकृष्ट भएको जनाएको छ। शोधार्थीहरूले विज्ञप्ति जारी गर्दै कार्ययोजना निर्माण गरी अनुसन्धानका कार्यक्रमहरू अविलम्ब सञ्चालन गर्न माग गरेका छन्। यस्ता गैरजिम्मेवार क्रियाकलापको घोर भत्र्सना गर्छाैं। हाम्रा मागहरू तत्काल पूरा गरियोस्। यदि माग पूरा नभए चरणबद्ध आन्दोलनको घोषणा गर्न बाध्य हुने छौं। यसबाट विश्वविद्यालयको गरिमा माथि पर्न जाने हानी नोक्सानीप्रति विश्वविद्यालय नै जिम्मेवार हुनेछ, विज्ञप्तिमा भनिएको छ। उनीहरूले विश्वविद्यालयलाई चेतावनी पनि दिएका छन्। तिर्ने मासिक शुल्क करार गरेअनुसार सो समय सीमासम्मको मात्र लिने व्यवस्था सुनिश्चित गर्नुपर्ने पनि उनीहरूको माग छ। प्रविधि मूल्यांकनपछि अधिकतम् दुई महिनाभित्र विद्यावारिधी प्रदान गर्ने व्यवस्था लागू गरियोस्। विश्वविद्यालयमा हुने विकृति र विसंगतिको अन्त गरियोस्, उनीहरूको मागमा उल्लेख छ, विश्वविद्यालयमा अभिलेख प्रणाली व्यवस्थित गरियोस्। उनीहरूले शिक्षा प्राप्त गर्ने हरेक व्यक्तिको नैसर्गिक तथा मौलिक अधिकार भएको बताउँदै शिक्षा आर्जन गर्ने प्रक्रिया र शैक्षिक सेवा प्रवाहमा कहीँ कतैबाट कुनै पनि प्रकारको अवरोध सिर्जना हुनुहुँदैन भन्ने मान्यता रहेको जनाएका छन्। स्वच्छ र स्वस्थ वातावरणमा आर्जन गरेको ज्ञान तथा सीप एवं सेवा प्रवाहमार्फत नै राष्ट्रिय तथा अन्तर्राष्ट्रिय स्तरमा प्रतिस्पर्धा गर्न सक्ने खालका नविन सिर्जनात्मक तथा प्रवर्तनात्मक कार्यहरू सम्पादन हुन सक्छन्, उनीहरूले भनेका छन्। उनीहरूले अनुसन्धान कार्यक्रम अवरुद्ध हुने कारणको माग गरेका छन्। हाम्रा विद्वत वृत्तिसम्बद्ध अनुसन्धानका कार्यक्रमहरू के कति कारणले अवरूद्ध भए ? किन हाम्रो भविश्य माथि खेलवाड गरियो ? किन एक वर्षसम्म पनि मौखिक अन्तर्वार्ता लिइएन ? शोधार्थीहरूले मागपत्रमा उल्लेख गरेका छन्, किन शोधनिर्देशक र विषय विज्ञ तोकिएन ? किन विश्वविद्यालयमा अनुसन्धानका कार्यक्रम नियमित रूपमा सञ्चालन नगर्ने तर शुल्क तिरिरहनुपर्ने ? संस्कृत विश्वविद्यालय प्राध्यापक संघले वार्ताद्वारा समस्या समाधान गर्न माग गरेको छ। प्राध्यापक संघका अध्यक्ष प्राडा मुकुन्दप्रसाद लामिछानेले आफू तालाबन्दीको पक्षमा नरहेको दाबी गरे। उनले प्राध्यापक संघ तालाबन्दीको पक्षमा नरहेको बताए। हामी ताला खोल्नुपर्ने पक्षमा छौं, तालाबन्दीले विश्वविद्यालयको छविमा आँच आएको छ, उनले भने। तर, तालाबन्दीको कारणको पहिचान सम्बन्धित निकायले गर्नुपर्ने उनको तर्क छ। उनले विश्वविद्यालय प्रशासनको गैरजिम्मेवारीपनको आलोचना गरेको छन्। आफू समन्वयकारी भूमिका खेल्न तयार भएको बताउँदै उनले यसमा विश्वविद्यालयको नेतृत्व तयार नभएको बताए । भागबन्डा नमिल्दा तालाबन्दी प्राध्यापक संघका अध्यक्ष प्राडा लामिछाने भागबन्डाकै कारण अनुसन्धान केन्द्रमा तालाबन्दी भएको बताउँछन्। परिषद् सदस्यमा एउटा ठूलो संगठन प्रजातान्त्रिक प्राध्यापक संघलाई वाइपास गर्दाको परिणाम तालाबन्दी भएको उनको टिप्पणी छ। विगतदेखि नै भागबन्डामा नै यस्ता नियुक्ति हुँदै आएका छन्। भीसी, रेक्टर सबैको नियुक्ति भागबन्डामा नै हुने कुरा जगजाहेर छ, तर यहाँ ठूलो प्रतिनिधित्व भएको समूहलाई नजरअन्दाज गर्दा यो समस्या आएको हो, उनले भने। उनले फेरि यो तालाबन्दीमा प्राध्यापकहरूको भने हात नरहेको दाबी गरे। विद्यार्थीले आफ्ना माग पूरा गर्न नै तालाबन्दी गर्ने स्थान खोज्दै जाँदा अनुसन्धान केन्द्र भेटेको उनको भनाइ छ। तर, विश्वविद्यालय प्रशासनले एकथरी प्राध्यापकको उक्साहटमा नै तालाबन्दी गरिएको उनी बताउँछन्। त्यो कुरा उनीहरूले तालाबन्दी गर्दा राखेका माग र पछि सम्झौतामा भएको सहमतिले स्पष्ट पार्ने विश्वविद्यालय नेतृत्वको दाबी छ। हामीले तालाबन्दीको समर्थन गरेका छैनौं, उनले भने, तालाबन्दी विद्यार्थीले गरेको हो, त्यसको असर शोधार्थीमा पयो। यो दुखत कुरा हो। ७ जनामा दुई जना मात्रै प्रजातान्त्रिक प्राध्यापक संघको प्रतिनिधित्व परिषद्मा छन्। एक जना माओवादी निकट प्राध्यापक छन् भने ४ जना एमाले निकट प्रगतिशील प्राध्यापक संघबाट भएको उनको भनाइ छ। त्यसमध्ये एक जना लामो समयदेखि एमालेबाट टाढिएका प्राध्यापक पनि परिषद्मा छन्। तालाबन्दी ताकाको विद्यार्थीको माग एउटा, सम्झौता अर्कै २०८१ असोज ११ गते तालाबन्दी गर्दा एउटा माग थियो। तर, माघ ७ गते भएको सम्झौतामा माग्दै नमागेको माग गरेको विषय छ। निःशुल्क अनलाइन रिसोर्सको व्यवस्थापन गर्नुपर्ने, सबैलाई सहज रूपमा शिक्षासँग जोड्न अनलाइन मोडमा प्रशिक्षण सरु गर्नुपर्ने, ईलाइब्रेरीको व्यवस्था लगायतका माग गर्दै तालाबन्दी गरिएको थियो। अनुसन्धानपरिषदको गठनप्रति गम्भीर ध्यानाकर्षण गराइएको थियो। तर, परिषद्को पुनर्गठनको विषय तालाबन्दीको बेला उल्लेख नै गरिएको थिएन। सम्झौताको एक नम्बर बुँदामा नै १५ दिनभित्र अनुसन्धान परिषद्को पुनर्गठन गर्ने उल्लेख छ। नयाँ उपकुलपति (भीसी) प्राडा धनेश्वर नेपाल आएपछि उनले बालमिकी विद्यापीठका प्राचार्य प्राडा भागवत ढकालको संयोजकत्वमा वार्ता समिति बनाएका थिए। जसमा सहप्राध्यापक डागणेशप्रसाद घिमिरे, सहप्राध्यापक डा प्रेमराज न्यौपाने, उपप्राध्यापक शेखर दाहाल, उपप्राध्यापक नारदप्रसाद पौडेल सदस्य थिए। परिषद् नियुक्तिमा आपत्ति जनाउने नै भीसी प्राडा नेपाल अनुसन्धान परिषद्को नियुक्ति गर्दा प्राडा नेपाल उपकुलपति भएका थिएनन्। प्रजातान्त्रिक प्राध्यापक संघको तर्फबाट उनले पनि परिषद्का सदस्य नियुक्ति विषयमा आपत्ति जनाएका थिए। त्यसैले भीसी नेपालमाथि नैतिक संकट परेको देखिएको छ। त्यस कारणले पनि भीसी नेपालले विद्यार्थी संगठनले माग्दै नमागेको परिषद् सदस्यको पुनर्गठनको सम्झौता गराउन भूमिका खेलेको एकथरीको आरोप छ । विश्वविद्यालयका एक प्राध्यापकले भने, उहाँले नै परिषद् सदस्यको नियुक्तिको विरोधमा जारी विज्ञप्तिमा हस्ताक्षर गर्नुभयो, त्यो बेला उहाँ भीसी हुुनुभएको थिएन। अहिले उहाँलाई नैतिक संकट पयो, विद्यार्थीले माग्दै नमागेको मागमा सम्झौता गर्न लगाउनुभयो। उपकुलपति नेपाल नै समस्या समाधान भन्दा बल्झाउन लागि परेको पनि एकथरीको आरोप छ। दुई वर्षका लागि हुने परिषद् सदस्यमा यति धेरै लफडा गराउनु नपर्ने हो, त्यसपछि ६ महिना हुन लागिसक्यो, अब डेढ वर्ष हो, त्यस्तो ठूलो पद पनि होइन तर यस्तो किन भीसी नै लाग्नुभएको छ, कुरो बुझिएन, एक प्राध्यापकले भने, उहाँले यो तालाबन्दी खोलाएर काम गरेर पो देखाउनुपर्ने हो त। मेरिटोक्रेसी गफ मात्रै संस्कृत विश्वविद्यालय प्राध्यापक संघका अध्यक्ष लामिछानेले विश्वविद्यालयहरूमा मेरिटोक्रेसी भन्ने विषय मात्रै रहेको बताए। उनले हरेक नियुक्ति वैचारिक आधारमा नै हुने गरेको स्पष्ट पारे। संस्कृत विश्वविद्यालयमा मात्र नभई अन्यमा भागबन्डामा नै नियुक्ति हुने गरेको उनको तर्क छ। संगठनभित्रबाटै मेरिटको आधारमा पठाउने भन्ने हो तर यो कतिपयमा हुन्छ, कतिपयमा हँुदैन, उनले भने, जे भने पनि वैचारिक सन्तुलन बनाउनुपर्छ । उनले रातारात अनुसन्धानपरिषद् गठन गर्दा सन्तुलन बिग्रिएको बताए। पुनर्गठन विषयभन्दा पनि छलफल र समन्वयको अभावमा समस्या लम्बिदै गएको छ। अन्य नियुक्तिमा यस्ता भागबन्डा त मिलाउन सकिन्थ्यौं तर छलफलमा नै विश्वविद्यालय नेतृत्व नबस्दा समस्या लम्बिएको हो, उनले भने। संवादहीनताले नै समस्या सिर्जना गरेको उनको दाबी छ। सरकारलाई बनाइयो गुमराह शिक्षा तथा विज्ञान प्रविधि मन्त्रालयले विश्वविद्यालयलाई तालाबन्दी खोल्न आग्रह गरेको थियो। गत माघ ६ गते विश्वविद्यालयलाई मन्त्रालयको तर्फबाट सहसचिव शिवकुमार सापकोटाले पत्र लेख्दै तालाबन्दी र हड्तालले विद्यार्थीको भविष्यमा नकारात्मक प्रभाव पार्ने मात्र नभई विद्यार्थीको शिक्षा प्राप्त गर्ने मौलिक हकको समेत हनन् हुने हुँदा यस प्रकारका गतिविधि शिक्षण संस्थामा नगर्ननगराउन आग्रह गरेका थिए। मन्त्रालयको पत्रपछि तालाबन्दी खोलिएको जानकारी विश्वविद्यालयले मन्त्रालयलाई गरायो। हुन त माघ ७ गते तालाबन्दी खोल्ने भन्दै विद्यार्थी संगठनसँग सम्झौता पनि भयो। उता तालाबन्दी खुल्यो भन्दै अनुसन्धान केन्द्रले परिषद्को बैठक बोलायो। खोलेको भनिएको ताला त माघ ११ गते पुनः लाग्यो। तालाबन्दी खोल्ने कुरा त परै जाओस परिषद्ले बैठक गरे नराम्रोे परिणाम हुने भन्दै विद्यार्थी संगठनले पुनः परिषद्मा तालाबन्दीलगायत आन्दोलनलाई निरन्तरता दियो। ताला खुल्यो भन्ने पत्रले झन्डै मुडभेडको स्थिति सिर्जना भएको अनुसन्धान परिषद्का कर्मचारीहरू बताउँछन्। विज्ञहरूले अति राजनीतिक करणले विश्वविद्यालयहरू तहनहनस भइरहेको बताए। सरकार के भन्छ ? शिक्षा तथा विज्ञान प्रविधि मन्त्रालयले विश्वविद्यालय स्वायत्त रहेको भन्दै सरकारले अभिभावकीय भूमिका मात्रै खेल्न सक्ने बताएको छ। मन्त्रालयका प्रवक्ता सहसचिव शिवकुमार सापकोटाले विश्वविद्यालय लठिभद्र भएको कारणले सरकारले ध्यानाकर्षण गराएको बताए। विश्वविद्यालय स्वायत्त निकाय हुन्, विश्वविद्यालयको प्रमुख कार्यकारी भनेको नै उपकुलपति हो। उहाँको नै सम्पूर्ण दायित्व र अधिकार हुन्छ। तर, विश्वविद्यालय लठिभद्र भएपछि अभिभावकीय भूमिका त निभाउनै पयोे। सरकारले त्यही अभिभावकीय भूमिका निभाएर ध्यानाकर्षण गराउनै पयो। हामीले त्यही गयौँ, उनले भने, हुन त सरकारलाई कानुनले यो गर भनेको छैन तर शिक्षा प्रणालीको मूल संयन्त्र मन्त्रालय भएकोले अबान्छित गतिविधि नगरौं। त्यस्ता गतिविधि विश्वविद्यालयले नै नियन्त्रण गरोस् भनेर सार्वजनिक आह्वान गरिएको हो। तर, सरकारले सार्वजनिक आह्वान गर्दा पनि विश्वविद्यालयले कुनै जानकारी नगराएको उनको भनाइ छ। अनुसन्धान परिषद्ले केके गर्छ ? संस्कृत विश्वविद्यालय अनुसन्धान केन्द्र संस्कृत विश्वविद्यालयमा अनुसन्धान तथा सम्पादनसम्बन्धी सम्पूर्ण कार्यहरूको व्यवस्थापन, सञ्चालन, नियन्त्रण र स्तरोन्नति गर्ने उद्देश्यले २०४८ सालमा स्थापना भएको कार्यकारी निर्देशक प्राडा सुदन पौडेलले जानकारी दिए। संस्कृत विश्वविद्यालयमा हाल उपाधिमूलक तथा निरुपाधिक गरी दुई प्रकारका अनुसन्धानात्मक कार्यक्रम सञ्चालन भइरहेको छ। अनुसन्धान केन्द्रका कार्यकारी निर्देशक पौडेलका अनुसार संस्कृत विश्वविद्यालय अनुसन्धान केन्द्रद्वारा सञ्चालित उपाधिमूलक कार्यक्रममा विद्यावारिधि (पीएचडी) कार्यक्रम रहेको छ। शास्त्रीय विषयअन्तर्गत ऋग्वेद, यजुर्वेद, सामवेद, अथर्ववेद, व्याकरण, नव्यन्याय, प्राचीनन्याय, साहित्य, सिद्धान्तज्योतिष, फलितज्योतिष, इतिहास पुराण, पूर्वमीमांसा, शांकरवेदान्त, धर्मशास्त्र, सर्वदर्शन, तन्त्रयोग, बौद्धदर्शन, प्राच्यराज्यशास्त्र, वास्तुशास्त्र, योगदर्शन, आयुर्वेद लगायतका विषयमा विद्यावारिधि कार्यक्रम सञ्चालित छ। त्यस्तै आधुनिक विषयक्षेत्रका सबैजसो विषयमा विद्यावारिधि कार्य गराउने गरिएको छ। आधुनिक विषयमा विद्यावारिधि गराउँदा संस्कृत वाङ्मयसँग सम्बद्ध शोधशीर्षक हुनुपर्ने व्यवस्था छ। हालसम्म यस अनुसन्धान केन्द्रबाट ३ सय ५० जनाले विद्यावारिधि उपाधि प्राप्त गरिसकेका छन्। २ सय ५० ले पीएचडी गरिरहेका छन्। संस्कृत विश्वविद्यालय अनुसन्धान केन्द्रले विभिन्न निरुपाधिक कार्यक्रमहरू सञ्चालन गरिरहेको छ। १०० वटा विशेष अनुसन्धान भएका छन्। नेपालका विभिन्न भाषाभाषी समुदायका धर्मसंस्कृति, परम्परा, सदाचार, नैतिकमूल्य र मान्यताका साथै विशेषगरी लोपोन्मुख संस्कृति एवं भाषाहरूका बारेमा अनुसन्धान गराउन निरुपाधिक कार्यक्रमहरू सञ्चालन गरिएको हो। यस्ता कार्यक्रमहरूमा ग्रन्थसम्पादन, अनुवाद, प्रकाशन, शोधार्थीको क्षमता वृद्धि, भौतिक सुविधा विकास लगायत रहेका उनले बताए। कहिले विद्यार्थी संगठन कहिले प्राध्यापक संगठन, कहिले कर्मचारी संगठन कहिले कसको अवरोधका कारण विश्वविद्यालय र त्यसको अनुसन्धान केन्द्रले लिएको लक्ष्यअनुसार काम गर्नै नसकेको प्राध्यापक र शोधार्थीहरू बताउँछन्।"
ट्रम्पविरुद्ध अनुसन्धान गर्ने १२ अधिकारी बर्खास्त,"वासिङटन डिसी : अमेरिकामा डोनाल्ड ट्रम्प प्रशासनले न्याय विभागका १२ अधिकारीहरूलाई बर्खास्त गरेको छ। यी अधिकारीहरूले ट्रम्पविरुद्ध अनुसन्धान गरेका थिए। न्याय विभागका एक अधिकारीले कार्यवाहक महान्यायाधिवक्ता जेम्स म्याकहेनरीले यी अधिकारीहरूलाई बर्खास्त गर्ने निर्णय गरेको जनाएका बीबीसी समाचारमा उल्लेख छ। यी अधिकारी राष्ट्रपति ट्रम्पको एजेन्डा पूर्ण इमानदारीका साथ कार्यान्वयन गर्न सक्षम नभएको उनको आरोप छ। यसैबीच ट्रम्पले थप तीन कार्यकारी आदेशमा हस्ताक्षर गर्ने सम्भावना छ। यी आदेशहरू सेनामा ट्रान्सजेन्डरहरूको भर्ती, कोभिड खोप लिन अस्वीकार गर्ने सैनिकहरूको पुनर्बहाली, र विविधता, समानता र समावेशी योजनासँग सम्बन्धित छन्। बीबीसी"
सत्तारूढ दलको बैठक : संसद्मा एकढिक्का भएर प्रस्तुत हुने सहमति,"काठमाडौं : सत्तारूढ दलहरूको बैठकले संसद्मा एकमत भएर अघि बढ्ने निर्णय गरेका छन्। प्रधानमन्त्रीको सरकारी निवास बालुवाटारमा बसेको सत्तारूढ दलहरूको बैठकमा सहभागी नेताहरूले अध्यादेश लगायतका विषयमा साझा धारणाका रूपमा प्रस्तुत हुनेमा सहमति जनाएका छन्। प्रधानमन्त्री केपी शर्मा ओलीले जनतालाई सेवा दिन र विकास निर्माणका कामलाई गति दिन अत्यावश्यक भएका अध्यादेशहरूलाई संसद्को पहिलो दिन नै पेस गर्ने र छिट्टै प्रतिस्थापन विधेयक प्रस्तुत गरिने बताएका छन्। संसद्मा प्रस्तुत हुने विषयमा नेपाली कांग्रेस र नेकपा एमालेले छुट्टाछुट्टै बैठक राखेर पनि एकढिक्का भएर संसद्मा जाने सहमति गरिसकेका छन्। १८ गतेको संसद्को पहिलो बैठकमा प्रधानमन्त्रीसहित शीर्ष नेताहरूले सम्बोधन गर्ने र संसद्को काम कारबाहीहरूमा सत्तारुढ दलहरू एक ठाउँमा उभिएर सशक्त र बलियो बनाउँदै लैजाने निर्णय भएको छ। संघीय संसद्को हिउँदे अधिवेशनमा सत्ता पक्षको तयारी र सरकारका कामको प्रभावकारितालगायत विषयमा छलफल गर्न प्रधानमन्त्री ओलीले बैठक बोलाएका थिए। उनले संसद्लाई पर्याप्त बिजनेस दिएर कानुन निर्माणका कामलाई तीव्रता दिन राजनीतिक दल र सांसद्हरूको प्रभावकारी भूमिका आवश्यक पर्ने बताए। सत्तारुढ दलहरूको तयारी के कस्तो छ र संसद्मा कसरी प्रस्तुत हुँदै छन् भन्ने धारणा बुझ्न प्रधानमन्त्रीले बैठक बोलाएका थिए। बैठकमा समसामयिक राजनीति, सरकार सञ्चालन गतिविधि, संसद् अधिवेशन लगायतका विषयमा छलफल भएको थियो। एमालेका मुख्य सचेतक महेश बर्तौलाले सत्तारुढ दलहरूले संसद्का काम कारबाही तथा सरकारका सकारात्मक कामका बारेमा एक ठाउँमा उभिएर अघि बढ्ने निष्कर्ष निकालेको जानकारी दिए। उनले भने, संसद्को काम कारबाहीमा सत्तारूढ दलहरू एकै ठाउँमा उभिएर सशक्त ढंगबाट सरकारका सकारात्मक कार्यहरूप्रति समर्थन जनाउँदै अघि बढ्ने हो। यसमा मध्यनजर राख्न प्रधानमन्त्रीले आग्रह गर्नुभएको छ। यी विषयमा नेपाली कांग्रेसका पार्टी सभापति शेरबहादुर देउवाले पनि सहमत जनाउनुभएको छ। विधेयक र अध्यादेश फरक भएकाले संसद्मा पेस गरिने र ठीक नलागेको अवस्थामा अध्यादेश फेल गर्ने अधिकार संसद्मा विद्यमान नै रहेको छ। यी विषयमा छलफल भएको छ। माघ १८ गतेदेखि संसद्को हिउँदे अधिवेशन सुरु हुँदै छ। अधिवेशन बन्द रहेको अवस्थामा सरकारले विभिन्न अध्यादेशहरू ल्याएको थियो। ती अध्यादेशहरू सरकारले पहिलो दिनको बैठकमा पेस गर्नुपर्छ। त्यसको तयारी, समसामयिक राजनीतिक परिवेशबारे सोमबारको बैठकमा छलफल भएको सत्तारूढ दलकै अर्का एक नेताले बताए। उनले भने, प्रधानमन्त्रीजीले प्रतिपक्षले के गर्छन् त्योसँग कुनै चासो भएन। सत्ता पक्षका हामी जति पनि छौं। सबै एक ढिक्का भएर उभिन पर्छ भन्ने उहाँको कुरा हो। यसमा प्रमुख पार्टीले सहमति जनाएका छन्। प्रधानमन्त्री ओलीको आह्वानमा बसेको बैठकमा कांग्रेसका सभापति एवं पूर्वप्रधानमन्त्री शेरबहदुर देउवा, एमालेका उपाध्यक्ष एवं उपप्रधानमन्त्री तथा अर्थमन्त्री विष्णुप्रसाद पौडेल, कांग्रेसका उपसभापति पूर्णबहादुर खड्का, कांग्रेसका नेता कृष्णप्रसाद सिटौला, लोकतान्त्रिक समाजवादी पार्टी नेपालका अध्यक्ष महन्थ ठाकुर, नागरिक उन्मुक्ति पार्टीका अध्यक्ष रञ्जिता श्रेष्ठ, जनमत पार्टीका अध्यक्ष डा चन्द्रकान्त सिके राउत, जनता समाजवादी पार्टी नेपालका नेता राजकिशोर यादव तथा संसदीय दलका प्रमुख सचेतसमेत सहभागी थिए। प्रतिनिधिसभाले तोक्यो क्यालेन्डर माघ १८ देखि सुरु हुने संसद्को हिउँदे अधिवेशनका लागि प्रतिनिधिसभाले क्यालेन्डर तयार गरेको छ। प्रतिनिधिसभाका सभामुख देवराज घिमिरेले अधिवेशनको क्यालेन्डरका विषयमा विभिन्न दलका प्रमुख सचेतक र सचेतकसँग सोमबार छलफल गरेका छन्। संसद् सचिवालयका अनुसार माघ महिनामा प्रतिनिधिसभाका ७ वटा बैठक बस्ने भएको छ। १८ गते पहिलो दिनको बैठकमा शीर्ष नेताहरूले सम्बोधन गर्ने तय भएको एमाले संसदीय दलका मुख्य सचेतक महेश बर्तौलाले जानकारी दिए। बर्तौलाले भने, संसद्को पहिलो दिनको बैठकमा प्रधानमन्त्रीले सम्बोधन गर्ने कार्यतालिका तय भएको छ। त्यसपछि विपक्षी दलका नेतासहित सबै राजनीतिक दलका शीर्ष नेताहरूले सम्बोधन गर्ने प्रारम्भिक कार्यसूची तय गरिएको छ। संसद्को सुरुका दिन शीर्ष नेताहरूले सम्बोधन गर्दा विश्वासको वातावरण निर्माण हुन्छ। बर्तौलाले आगामी अधिवेशनलाई प्रभावकारी बनाउन महत्वपूर्ण विधेयक एवं थाती रहेका कानुन पारित गर्ने गरी सत्तारूढ र प्रमुख प्रतिपक्षी दलबीच समझदारी भएको बताए। उनले संसद्को प्रभावकारिता बढाउँदै रचनात्मक र क्रियाशील बनाउन लागि पर्ने प्रतिबद्धता व्यक्त गरे। पहिलो दिनको बैठकमा बोल्न प्रधानमन्त्री केपी शर्मा ओलीले यसअघि नै समय मागिसकेका थिए। अधिवेशनको सुरुकै दिन राष्ट्रपतिबाट जारी भएका अध्यादेश पेस गर्ने कार्यसूची बनाइएको कांग्रेसका प्रमुख सचेतक श्याम घिमिरेले बताए। त्यस्तै यस अधिवेशनलाई विधेयक अधिवेशनका रूपमा सफल बनाउन सभामुखले आग्रह गरेको घिमिरेले बताए। उनले प्रतिपक्षीले अध्यादेशका विषयमा उठाएका विषयहरूलाई सदनमा नै छलफल गर्ने तयारी भएको उल्लेख गरे। दोस्रो बैठकबाटै अध्यादेश पारित गर्ने गरी सचिवालयले तयारी गरेको छ। सचेतक बर्तौलाका अनुसार माघ १८, २२, २३, २४ गतेका दिनमा प्रतिनिधिसभाको बैठक बस्ने सहमति भएको हो। १८ गते बस्ने बैठकमा अध्यादेश पेस हुने र २२ गते निर्णयार्थ प्रस्तुत हुने भएको छ। उनले माघ २५, २६ र २७ गते संसदीय समितिको बैठक बस्ने र २८, २९ र ३० गते संसद् बैठक बस्ने जानकारी दिए। पछिल्लो समय संसद्ले आफैं क्यालेन्डर बनाएर बैठक बस्ने दिन तोक्ने गरेको छ। हिउँदे अधिवेशनलाई तनावरहित बनाउन सभामुखले सत्ता र प्रतिपक्षी दलका सचेतकहरूसँग छुट्टाछुट्टै बैठक गरेका छन्। हिउँदे अधिवेशनमा संघीय निजामती विधेयक, विद्यालय शिक्षा विधेयक जस्ता महत्वपूर्ण विधेयक पारित गर्ने तयारी सरकारले गरेको छ। बैठकमा नेकपा (माओवादी केन्द्र) का प्रमुख सचेतक हितराज पाण्डे र राष्ट्रिय स्वतन्त्र पार्टी (रास्वपा) का सचेतक निशा डाँगी सहभागी थिए। प्रतिपक्ष दलले भने सरकारको कार्यशैलीको विरोध गरेका छन्। नेकपा माओवादी केन्द्र, नेकपा एस लगायतका दलले भने संसदभत्र सशक्त आवाज उठाउने तयारी गरेका छन्। अधिवेशन बोलाउन ढिला गरेको भन्दै विपक्षी दल रुष्ट छन्। माघ १८ गते संसद् बैठक बस्नुअघि कार्यसूची तय गर्न माघ १५ गते मंगलबार कार्यव्यवस्था परामर्श समितिको बैठक बस्ने संसद् सचिवालयले जनाएको छ। कांग्रेसका सांसदले अध्यादेशका विषयमा राखे चासो कांग्रेसका सांसदहरूले अध्यादेशका विषयमा प्रश्न उठाएका छन्। नयाँ बानेश्वरमा जारी कांग्रेस संसदीय दलको बैठकमा उनीहरूले सरकारले ल्याएको अध्यादेशको विषयमा प्रश्न उठाएका हुन्। कांग्रेसका प्रमुख सचेतक श्याम घिमिरेले भने, उहाँहरूले संसद् बैठकमा कांग्रेस कसरी अगाडि बढ्ने ? सरकारले ल्याएको अध्यादेशको औचित्य के हो ? विकास निर्माणका बजेटहरू किन खर्च हुँदैनन् ? लगायतका विषयमा प्रश्न गर्नुभएको छ। सबैको बोल्ने पालो सकिएपछि शीर्ष नेतृत्वले जवाफ दिने भनिएको छ। घिमिरेका अनुसार कांग्रेस संसदीय दलको अर्को बैठक माघ १८ गते बिहान ८ बजे बस्नेछ। सोही बैठकमा शीर्ष नेतृत्वले जवाफ दिने उनको भनाइ छ। घिमिरेले सरकार परिवर्तनको विषयमा कसैले प्रश्न नगरेको बताए। उनले अगाडि भने, सरकार परिवर्तनको विषय उठेको छैन। संसद्को बाँकी अवधिसम्म यही सरकार चल्नेछ। यसअघि आइतबारको बैठकमा कांग्रेस सांसदहरूलाई तीन जना विज्ञहरूले अध्यादेशका बारेमा ब्रिफिङ गरेका थिए। अध्यादेशको कन्टेन्टका विषय विज्ञहरूले सांसदहरूलाई प्रशिक्षित गरेको कांग्रेसले जनाएको छ। अध्यादेशमा केही त्रुटि छन् कि भन्ने कोणबाट पनि छलफल भएको छ।"
न्याय निदाएको देशमा !,"२०४३ सालमा धनुषाको सबैला नगरपालिका२ का जनक यादवको हत्या भयो। सोही ठाउँको रामबाबु यादवसँग झगडा हुँदा लट्ठी प्रहारबाट उनको मृत्यु भएको थियो। २०६० मा रामबाबुलाई अदालतले सर्वस्वसहित जन्मकैदको फैसला गरेको थियो। भारतमा लुकेर बसेका उनलाई २१ वर्षपछि प्रहरीले भारतको जटही सिमानाबाट पक्राउ गर्यो। कपिलवस्तु कृष्णनगर नगरपालिका१ गर्चिहवाका सोमई भन्ने प्रकाश कहारलाई प्रहरीले १३ वर्षपछि पक्राउ गर्यो। उनले विभिन्न समयमा गरेको चोरी, डकैती र ज्यान मार्नेलगायतका पाँचवटा कसुरमा अदालतले ६५ वर्ष कैद र ३ लाख ५२ हजार ७ सय ७८ रुपैयाँ जरिबानासहित सजाय तोकियो। अदालतको फैसलापछि उनी फरार थिए। पर्सा विन्दवासिनी गाउँपालिका२ का बरै भन्ने लक्ष्मण चौरसियालाई प्रहरीले १७ वर्षपछि पक्राउ गर्यो। उनले २०६४ मा ढोडा मुखिया बिनलाई जग्गाको बैना पैसा फिर्ता गराउन गोली हानी हत्या गरेका थिए। २०६९ मा अदालतले चौरसियालाई सर्वस्वसहित जन्मकैद फैसला गरेको थियो। फरार रहेका उनलाई वीरगन्जबाट पक्राउ गरी जेलचलान गरेको छ। बाँके राप्ती सोनारी गाउँपालिका९ का धनबहादुर थारूलाई प्रहरीले १४ वर्षपछि पक्राउ गर्यो। २०७३ सालमा अदालतले उनलाई पनि कर्तव्य ज्यान मुद्दामा सर्वस्वसहित जन्मकैदको फैसला गरेको थियो। सल्यान त्रिवेणी गाउँपालिका३ का इन्द्रे कामीलाई प्रहरीले २२ वर्षपछि पक्राउ गर्यो। ५५ सालमा भाइटीकाको दिन मनबहादुर कामीसँग सामान्य विवाद हुँदा रक्सी खाएको झोकमा बन्चरो प्रहार गरेर उनलाई हत्या गरी शव नजिकैको जंगलमा गाडेर फरार भएका थिए। अदालतले हत्या अभियोगमा २० वर्ष जेल सजायको फैसला गरेको थियो। दाङ लमही नगरपालिका९ का रवि घर्तीलाई प्रहरीले दुई वर्षपछि पक्राउ गयो। २०७८ सालमा उनलाई अदालतले बलात्कार मुद्दामा ८ वर्ष कैद सजाय र एक लाख जरिबानाको फैसला गरेको थियो। फरार रहेका उनलाई प्रहरीले गाउँमै लुकिछिपी बसिरहेको अवस्थाबाट पक्राउ गर्यो। सिराहा लहान नगरपालिका१८ बयरबोनाका इस्लाम मियाँ धुनियालाई प्रहरीले ३८ वर्षपछि पक्राउ गर्यो। २०३६ सालमा लहान नगरपालिका२४ गोविन्दपुरका खट्टर महतोको ज्यान मारेको अभियोगमा अदालतले २०४२ मा १० वर्ष कैद सजायको फैसला गरेको थियो। माथि उल्लेखित सातवटा घटना प्रतिनिधि घटनामात्र हुन्। यस्ता धेरै घटना समाजमा न्याय नपाएर दबिएको अवस्थामा छन्। ठूला अपराधको घटनादेखि सामान्य घटनामा पनि पीडित पक्षले कानुनी न्याय पाउन वर्षौं र सिंगो जीवन बर्बाद गर्नु परिरहेको छ। कतिपय अवस्थामा पीडित पुस्ताले न्यायको ढोका चहार्दै सकेको जीवन अर्को पुस्ताले न्याय पाउँदा न्यायालयको ओज र गरिमामाथि नै ठूलो प्रश्न खडा भएको छ। देशको ऐन, कानुन आपसमा बाझिएको कारण र पुरानै ऐन कानुन संशोधन गरी प्रतिस्थापन गर्दै आएको कारण पीडित र सर्वसाधारण नागरिकले सही र समयमै न्याय पाउन नसकेको प्रशस्त उदाहरण छन्। प्रहरी तथ्यांकअनुसार गत पाँच वर्षमा आठ हजारभन्दा बढी बलात्कारका घटना र ६० हजारभन्दा बढी घरेलु हिंसाका उजुरी दर्ता भएका छन्। आर्थिक वर्ष २०७८७९ मा ५ सय ९० जना र २०७९८० मा ५ सय १ जनाको हत्या घटना भएका थिए। अहिले चलिरहेको आर्थिक वर्षमा अहिलेसम्म देशभरमा ९ सय ८२ हत्या प्रयासका घटना भएका छन्। अन्य घटना र मुद्दाहरूको विवरण हेर्दा डरलाग्दो छ। तीन करोड जनसंख्या भएको देशमा सायद राम्रोसँग अनुसन्धान गर्ने हो भने मुद्दा बिना कोही पनि मानिस बाँकी रहँदैन। राज्यको अवस्था र न्याय प्रणाली हेर्दा आवश्यकताअनुसार न्यायलाई मानिसको सिंगो जीवन मुद्दामामिलामै सखाप पार्ने चरित्रको छ। नेपाल प्रहरीकै अनुसार नेपालमा विभिन्न मुद्दाका हजारौं प्रतिवादीहरू फरार सूचीमा छन्। चालु आर्थिक वर्षको साउनदेखि मंसिरसम्मको पाँच महिनामा देशभरबाट ५ हजार ८ सय ४६ जना भने पक्राउ गरेको छन्। मधेस प्रदेश १ हजार ५ सय ९४, कोशी प्रदेशमा ७ सय ३५, बागमती प्रदेश २ सय ६५, गण्डकी प्रदेश ५ सय ६, लुम्बिनी प्रदेश १ हजार ३५, कर्णाली प्रदेश १ सय ६९, सुदूरपश्चिम प्रदेश २ सय ३५, काठमाडौं उपत्यकामा १ हजार २ सय ५३ जना छन्। पक्राउ परेका ५४ जना प्रतिवादीबाट कुल १ हजार ९ सय ६८ वर्ष ९ महिना ८ दिन कैद सजाय र ४३ करोड ५ लाख ४२ हजार रुपैयाँ जरिबाना असुल उपर गर्न अदालतको आदेश थियो। हत्या जस्तो जघन्य अपराधमा एउटा अदालतबाट न्याय पाउन र एउटा प्रहरीबाट अपराधी पक्राउ गर्न करिब सिंगो जिन्दगी झेल्नुपर्छ। यो राज्यको कस्तो खालको न्याय प्रणाली हो ? यसले कहिल्यै पनि पीडितले सही न्याय र पीडकले सही सजायको प्रत्याभूति गर्न सक्दैन। कमजोर राज्यकै नजरमा कमजोर र पीडक राज्यकै नजरमा बलियो हुने प्रणालीको स्थापित गर्छ। यो राज्य प्रणालीको गलत अभ्यास हो। यसले कहिल्यै पनि राज्य र राज्य प्रणाली तथा न्यायको सही प्रत्याभूति गराउन सक्दैन। गलत झन् गलत र सही सत्य झन् कमजोर हुने मान्यतालाई स्थापित गर्छ। यो लोकतान्त्रिक युगको ठूलो अपमान हो। र, मानवताविरोधी कार्य हो। कुनै पनि राज्य र सरकार यो बाटोमा हिँड्नु भनेको शासकहरू निहित स्वार्थका लागि सिंगो देश र जनतालाई सखाप पार्नु हो। आजको मानवता, आजको लोकतन्त्र र आजको युगको ऐन कानुन र संविधान राज्यको आवश्यकता हो। यो आवश्यकतालाई नागरिकले मात्र होइन, राज्य र सरकारले समेत पूरा गर्ने अनिवार्य दायित्वको रूपमा लिनुपर्छ। एउटा अपराधीलाई सजाय दिन र पक्राउ गर्न वर्षौं कुर्नुपर्ने र सिंगो जीवन न्यायालयको ढोका चहार्दै सकिनुपर्ने स्थितिको अन्य होस्। एउटा सबल, मजबुत र सम्पन्न नागरिकका लागि त्यो कार्य सही हुन सक्छ। तर गरिब, निमुखा तथा सर्वसाधारण नागरिकका लागि यस्तो खालको राज्य न्यायको जरुरी छैन। यसले झन् नागरिकलाई पीडा दिने काम गर्छ। त्यसैले राज्यको हरेक तहको पुनर्संरचना र संविधानको पुनर्लेखन तथा संसद् र सरकारदेखि राजनीतिक नियुक्तिमा समेत जनताद्वारा प्रत्यक्ष निर्वाचित प्रणाली स्थापित गर्न जरुरी छ। जसले मात्र ठाउँमा पुगेका शासक प्रशासकहरूले देश र जनताको हितमा, न्याय र समानताको पक्षमा निष्पक्ष तरिकाले काम गर्नेछन्।"
कोदोको महिमा संसारभरि,"भौगोलिक विकटताले अन्य खाद्यान्नका सामग्री पुर्याउन कठिन छ हिमालमा। अढाई दशकपहिले खाद्यान्नको मुख्य स्रोत कोदो, मकै, फापर र आलु नै हो। म जन्मेहुर्केको स्थानमा न धेरै चिसो न धेरै तातो। मध्यम हावापानी भएकाले मुख्य गरी कोदो नै उत्पादन हुने गरेको थियो। त्यसपछि मकै, धान अलि कम मात्रामा उत्पादन हुन्थ्यो। सानामा तेरा घरमा के पाक्यो आज ? कोदोको ढिँडो त होला नि !क चामल कहिल्यै खाएका छौ ? छ भन्थें। हिजो पकाएर दिनु भएको थियो। म बच्चा भएका कारण उहाँले व्यंग्यशैलीमा भन्नुभएको रहेछ। ए! तिमीहरू गरिबले खाने भनेको त्यही कोदो र मकै त हो। यी हामी जस्ताले हो, बसी बसी धानको भात खाने। हो हामीलाई आफ्नो घरमा जे बढी उत्पादन भएको छ, त्यसैलाई मिलाएर खुवाउनु हुन्थ्यो। कहिले मकै, जाडो समयमा कोदोको ढिँडो, रोटी। त्यसैले त्यो समयमा कोदोलाई गरिबको भान्सामा मात्र पाक्ने परिकारको रूपमा लिएको थियो। भौगोलिक अवस्थाअनुसार उत्पादन हुने अन्नलाई गरिबको खानाको रूपमा लिएको थियो। धनीले यस्तो खाना पनि खान हुन्छ र ? त्यो भनेको अलिक अवस्था कमजोर भनौं न बजार गएर, सहरबाट किनेर ल्याउन नसक्नेले मात्र खाने अन्नको रूपमा लिइथ्यो। समय, परिस्थिति र अवस्था बित्दै जाँदा विचार पनि फेरिएको छ। हिजो आज कोदो नेपालको चौथो मुख्य बाली हो। कोदोलाई पहाडी क्षेत्रको मकैपछिको दोस्रो मुख्य बालीको रूपमा लिइन्छ। यसलाई गरिबको खाना पनि भनिन्छ। यसको खेती कम मलिलो तथा सुक्खा जग्गामा गर्न सकिन्छ। पहाडी भागमा यो कम खर्चमा कोदो खेती गर्न सकिन्छ। कोदोबाट ढिँडो, रोटी, सातु, लिटो खोले, पुलाउलगायतका परिकार बनाएर खान सकिन्छ। खाद्य सुरक्षाको दृष्टिकोणले कोदो ज्यादै महŒवपूर्ण बाली हो। भाते बालीको संस्कृतिमा हुर्केको समाजमा कोदोलाई नेपालीको मान्छामा कम महŒव दिएको पाइन्छ। तर पछिल्ला दिनमा जनचेतनाको वृद्धि र स्वास्थ्यको दृष्टिकोणले कोदो लाभदायक भएकाले यसको महŒव तथा उपयोगिता दिनदिनै बढ््दै गइरहेको छ। यो मधुमेहका बिरामीका लागि उपयुक्त अन्नबालीको रूपमा लिइँदै आएको छ। हिजो आज नेपालको मुख्य पर्यटकीय आकर्षणको बिन्दु पोखराको महँगा होटलमा देख्न सकिन्छ कि यहाँ कोदो, मकै, फापरको ढिँडो पाइन्छ। किन त हिजोका दिनमा छिःछी र दूरदूर गर्ने अति धनाढ्य मान्छे आज लौन कोदो कहाँ पाइन्छ ? भन्दैछन््। गाउँको अर्गानिक कोदो जसरी भए पनि ल्याइदिनु होला, मलाई त डाक्टरले कोदो खानु भनेको छ। बरु जति पैसा पर्छ म दिन तयार छु। तर जसरी भए पनि कोदो ल्याइदिनु पर्यो। अचेल धेरैले यसरी बिन्ती बिसाएको सुन्न पाइन्छ। हिजो नखाने भनेर फ्यालेको लातीले हानेर पर उछिट्याएको अन्न आज अमृतबराबर मानेर खाएको पाइन्छ। हरेक होटलमा काम विशेषले जाँदा होस्् वा अन्य अवस्थाले अहिले ढिँडो पाइन्छ। कति त ढिँडो खान धाएर आएको भन्छन््। बरु समय एकछिन ढिलो होस्् तर ढिँडो नै बनाउनु भनेको सुन्न पाइन्छ। म काम गर्ने स्थानमा कोदो र फापरको महŒव बताउँथें। त्यतिबेला नाम सुनेको छैन छ्या! त्यस्तो पनि कसले खान्छ ? जस्ता प्रश्न म माथि आएका थिए। त्यो नजान्नु र महŒव नबुझ्नु त उहाँहरूको पनि दोष होइन। जस्तो ठाउँमा हुर्किएर जस्तो परिवारले खुवाए त्योअनुसार उनीहरू हुर्किने हो। जब परिवारका अभिभावकलाई नै खानेकुराको महŒव, फाइदा नै थाहा छैन भने ? कोदो किन खानुपर्छ भन्ने ज्ञान हुँदै स्वाभाविक रूपमा त्यस परिवारमा जन्मेहुर्केका साना नानीबाबुलाई जानकारी नहुनु सामान्य नै हो। जब एउटी घरकी आमालाई खानाको बारेमा उसलाई सम्पूर्ण जानकारी हुन्छ तब उसको भान्सामा पाकेका खाना सबै लाभदायक नै हुन्छन््। आमा परिवारका अभिभावकलाई खानाका परिकार उसको इच्छाअनुसार बनाएका हुन्छन््। जब अहिले अस्पतालका बेडमा हँुदा त्यस्तो खाना खानुभन्दा राम्रो खानु होला भन्दा समेत उनीहरू खाँदैनन््। जब धन सम्पत्तिको खोला बगाएर औषधि उपचार गराइन्छ। त्यसमा पनि एकपछि अर्को रोग देखा पर्छ अनिमात्र ए हो रहेछ भन्ने चेतना जाग्छ धेरैमा। हिजोआज सामाजिक सञ्जालमा भेटिन्छ कोदोको व्यापार बरु। प्रत्येक पसलमा कोदोको बिस्कुट, कोदोको केक पाइन्छ भन्दा एकछिन अडिएर हेर्छु। हिजो हाम्रा हजुरबुबा, आमाले स्वच्छ हावापानीमा बिना मिसावट आगोमा पकाएका ती परिवार खाएर हुर्केका मानिस नै हुन््, सहरमा केक, बिस्कुटको अवधारणा ल्याउने। चाबहिलको एउटा क्याम्पस छेउमा ठूलो अक्षरमा सेतो पानामा लेखिएको देखें, यहाँ फापरको मःमः पाइन्छ। बडो खुसी लाग्यो। सामान्यभन्दा सामान्य खानेकुरा हिजोआज सहरी क्षेत्रमा बस्नेलाई खासै थाहा हुँदैन। बरु विदेशी आएर हाम्रो गाउँघरमा पाइने भुटेको मकैलाई आफ्नो देशमा लगेर (कन्फ्लेक्स) बनाउँछौं। जुन हाल आधुनिक सहरियाको भान्सामा देख्न पाइन्छ। भुटेका मकै खाइँदैन तर कन्फ्लेक्स खोजीखोजी मीठो मानेर खाइन्छ। प्रशस्त मात्रामा आइरन, नियासिन ट्यानिन क्याल्सियमलगायत फाइरोकेनिकल्स पाइनुका साथै एन्टिअक्सिन्टले समेत परिपूर्ण हुन्छ। यसले पाचन प्रणालीमा सुधार ल्याउँछ। कोदोले क्यान्सरको जोखिम कम गर्छ। शरीरको शुद्धीकरण गर्छ। सँगै विषाक्तता भगाउँछ यसले। यसले थप श्वासप्रश्वास क्षमता वृद्धि गर्छ। ऊर्जा स्तरमा वृद्धिसँगै मांसपेशी नसासम्बन्धी समस्या भए सुधार ल्याउँछ। रगतको कमी हुन दिँदैन। यसको प्रयोगले छाला चम्किलो बनाउनुका साथै कुपोषणबाट मानिसलाई बचाउँछ। अझै धेरै अध्ययनले मुटुको रोगका जोखिमहरू कम गर्छ भनिएको छ। साथै मधुमेहसमेतलाई कम गराउन मद्दत गर्दछ।"
"खेत पनि छैन, अब के खाने ?","रामेछाप : गत असोजमा गएको बाढीपहिरोले रामेछाप जिल्ला पनि अछुतो रहन सकेन। अझ कतिको त मानो रोपेर मुरी फलाउने खेतसम्म छैन। यस्तै भएको छ नबुघाटवासीलाई। आफ्नो नाममा भएको १५ रोपनी खेत र बारी असोज १२ मा सुनकोशीमा आएको बाढीले बगाएपछि मन्थली नगरपालिका ६ नबुघाटकी नीता माझीलाई अहिले खेतमा काम बित्यो भन्ने पिरलो छैन। पिरलो छ त ७ जनाको परिवार कसरी पाल्ने ? बाढी गएको पाँच महिना भएको छैन। तर नीताको भकारी रित्तिइसक्यो। घरमा गेडो अन्न छैन। घरका स्कुल जाने चार छोराछोरी र वृद्ध अवस्थाका सासू, ससुरालाई मुखमा माड हाल्न कता जाउँ के गरौं भन्ने पिरलो छ। ऋण गर्दै धोक्राको चामल र अरू बेसाहा खोजेर धान्नु पर्दा माझी चिन्तित हुँदै गएकी छिन्। नजिकैको खुर्कोट बजारमा पुगेर धोक्रामा अन्न बेसाउँदा ऋण काड्नुपर्ने बाध्यता छ। बास बस्ने घर र आगो बाल्ने दाउराबाहेक अहिले नबुघाट माझीले अरू मेरो भन्ने केही छैन। मन्थली नगरपालिकाको सबैभन्दा दक्षिणपूर्वी कुनाको झुरुप्प माझी बस्तीमा झन्डै ५० परिवारको बसोबास छ। ती सबै परिवारको पीडा नीता माझीको भन्दा फरक छैन। असोज १२ गते नबुघाटको लागि कालो दिन बनेर आइदियो, स्थानीय बद्रीबहादुर माझी भन्छन्, बाढीले सबैको बालीसहितको खेत पुरिदियो। अहिले सेतो बालुवाको बगर मात्र छ। कसको जग्गा कता हो ? भन्ने कुराको टुंगोसमेत छैन। माझी ठूलो बालुवाको बगरको बीच भागमा उभिएर साँध छुट्ट्याउन खोज्छन्, तर यकिन सिमाना उनलाई अझै थाहा छैन। जता पनि बालुवाको थुप्रै, थुप्रोमात्र छ। यतै पथ्र्यो मेरो जग्गा, हातले इशारा गर्दै उनले भने। सुनकोशीको बाढीले पारेका ठूला खाडल अनि बालुवाको ढिस्को अहिले पनि नबुघाटमा जस्ताको तस्तै छन्। अब बालुवा फालेर जग्गा बनाइदियो भने खेती गरौंला भन्ने आशा त छ, स्थानीय चक्रबहादुर माझी भन्छन्, अन्त गाउँमा पहिले खेती गरिआएको जग्गामा कोशी हिँडेको छ, धन्न नबुघाटको चाहिँ बालुवाले छोपिदिएर छिडिदियो। जग्गा पहिलोको जस्तै बन्ला अनि खेती गरौंला भन्ने माझीलाई आशा लागे पनि उक्त कार्य गर्न स्थानीयको बुताबाट सम्भव छैन। गत वर्ष नबुघाटको जग्गामा स्थानीयले खर्बुजा उत्पादन गरेका थिए। बलौटे कमलो माटो भएकाले कृषि प्राविधिकले खर्बुजा लगाउन सुझाए। नभन्दै खर्बुजा मज्जाले फल्यो पनि। यस वर्ष पनि अब खर्बुजाको दल राख्ने सुरसार माझीले गरेका छन्। दल राखौंला। रोप्ने स्थान भएन भने के गरौंला ? , माझी भन्छन्, त्यसबेलासम्म जग्गा बनाइदिने आशा लागेको छ। बाढीले बगर बनाएको नबुघाटको झन्डै पाँच सय रोपनी जग्गामा थुप्रिएको बालुवा पन्छाउँदा पहिलेको खेतबारीको माटो भेटिने विश्वास माझी परिवारमा छ। त्यही आशामा उनीहरूले मन्थली नगरपालिकामा योजनासमेत माग गरेका थिए। नगरपालिकाले उक्त कार्यका लागि ६ लाख रुपैयाँ विनियोजन गरेको छ। वडाध्यक्ष अशोक तामाङ भन्छन्, विनियोजन भएको बजेटले बालुवा पन्छाएर पहिलेको जमिन देखिने बनाउन पुग्ने अवस्था छैन, जति पुग्छ अब काम थाल्ने सोचमा छौं। ५० परिवारको बसोबास रहेको नबुघाटमा भएको जग्गा त्यत्ति नै हो। पाखोमा जसको जग्गा छ, त्यसमा पनि अधिकांशमा खेती छैन। खानेपानीका लागि ल्याएको पानी जम्मा गरेर थोरैले करेसाबारी हरियो पारेका छन्। बाढीले सिँचाइ प्रणाली लथालिंग पारेको छ। बगरको छेउमा सिँचाइका लागि पानी तान्न बनाइएको इनार पुरिदियो। केही रिङ उचालेर फालिदियो र प्यानलबोर्ड भएको घर भत्काएर लग्यो। मेसिन पुरिएको अवस्थामा होला भन्ने अनुमान स्थानीयले गरेका छन्। तर खोतलेर हेरेका छैनन्। बाढीले बिजुलीका केही पोल भाँचिदियो। बाँकी रहेका पोल झन्डै आधा पुरिएका अवस्थामा होचा देखिएका छन्। सिँचाइका लागि प्रयोग भएका ठूल्ठूला पोलिथिनका पाइप र सिमेन्ट जोडाइको नहर बगाइदिएको छ। पहिले जग्गा बनाऊ, त्यसपछि सिँचाइको प्रबन्धका लागि लागौंला, तीन दशकअघि जनप्रतिनिधिसमेत रहेका स्थानीय ज्येष्ठ नागरिक काले माझी भन्छन्, विपत्ति लाग्यो, अहिलेसम्म नपसेको कोशी नबुघाटमा पस्यो। बाढी गएको चार महिना बितिसक्दा पनि गाउँमा सहयोग गर्ने कोही नआएकोमा माझी चिन्तामा छन्। गाउँमा कोही नौलो मानिस देख्नासाथ माझी राहतको आशा गर्छन्। तपाईंहरूले के राहत लिएर आउनु भयो त ? नबुघाट पुगेका सञ्चारकर्मीसँग काले माझीले भने, एक बोरा चामलबाहेक यतिन्जेलसम्म केही पाइएन गाँठे।"
स्रोत वितरणमा समानताको सुधार,"दोस्रो विश्वयुद्धले ल्याएको एउटा सकारात्मक नतिजा संयुक्त राष्ट्रसंघको स्थापना हो । यसले संसारभरका नागरिकको जीवनोस्तर उकास्ने जुन प्रयत्न गरिरहेको हुन्छ, त्यसैको एउटा कडी हो दिगो विकास लक्ष्य । आर्थिक उन्नतिमात्रै नभई स्वास्थ्य र शिक्षा अनि पृथ्वीको वातावरणलाई सन्तुलित राख्नेसम्मका लक्ष्यहरू त्यसमा समेटिएका छन् । गरिबी निवारण यसको मूल लक्ष्य हो । सन् २०१५ सालमा १ सय ९३ देशका अग्रज नेताले अघि सारेको महŒवाकांक्षी लक्ष्य अर्थात् दिगो विकास लक्ष्यको गन्तव्य वर्ष २०३० हो । तर गएका १० वर्षमा जति उपलब्धि भएको छ, त्यो निराशाजनक छ । नेपाल पनि उक्त लक्ष्यको एउटा पक्ष राष्ट्र हो, यसले पनि खास प्रगतिका सूचक हासिल गर्न सकेको छैन । हालै आएर सरकारले उक्त लक्ष्य हासिल गर्ने सन्दर्भमा तीन तहका सरकारको दायित्वलाई अझ प्रखर बनाउँदै लैजाने रणनीति अख्तियार गरेको छ । राष्ट्रिय योजना आयोगले समपूरक र विशेष अनुदान वितरणको कार्यविधि परिवर्तन गरेको छ । र, समानतामूलक प्रणाली लागू गर्ने निर्णय गरेको छ । यसबाट दुर्गम र कम विकसित क्षेत्रहरूको विकास, गर्न महŒवपूर्ण आधारशिला निर्माण गर्नेछ । विगतमा ५०५० प्रतिशतको साधारण मापदण्डअनुसार दुर्गम पालिकाहरूले अनुदान पाउँथे । तर आफ्नै आय नभएका पालिकाहरूलाई त्यस्तो अनुदान लिन कठिन हुन्थ्यो । जबकि थुप्रै यस्ता पालिका छन्, जसको आन्तरिक आम्दानीले प्रशासनिक खर्च पनि धान्न सक्दैन । त्यस्ता पालिकाले समपूरक अनुदान लिन सक्दैनथे । दुर्गम र कम विकसित पालिकाहरूलाई न्यूनतम २० प्रतिशतदेखि अधिकतम ८० प्रतिशतसम्मको सहायता प्रदान गर्ने नयाँ व्यवस्थाको मापदण्डले अब समानता कायम गर्न सक्ने विश्वास गर्न सकिन्छ । अब स्थानीय तहले प्राप्त अनुदानलाई नागरिकको जीवनोस्तर उकास्ने योजना र कार्यक्रममा लगानी गर्न सके पक्कै पनि दुर्गमको गरिबी निवारणमा योगदान पुग्न सक्छ । सरकारहरूले योजना निर्माण गर्दादेखि नै गरिबी निवारणलगायत दिगो विकास लक्ष्य हासिल गर्न योगदान पुयाउन सक्ने कुरालाई दृष्टिगत गर्न सक्नुपर्छ । हचुवाका भरमा योजना छनोट गर्दा खास उपलब्धि हुँदैन, राज्यको लगानी खेर जान्छ । नागरिकलाई केन्द्रमा राखेर गरिने विकासमात्रै वास्तविक विकास हो । तसर्थ संघ सरकारले वितरण गर्ने अनुदानलाई पालिकाहरूले नागरिक केन्द्रित गर्नुपर्छ ।"
"खेत पनि छैन, अब के खाने ?","रामेछाप : गत असोजमा गएको बाढीपहिरोले रामेछाप जिल्ला पनि अछुतो रहन सकेन। अझ कतिको त मानो रोपेर मुरी फलाउने खेतसम्म छैन। यस्तै भएको छ नबुघाटवासीलाई। आफ्नो नाममा भएको १५ रोपनी खेत र बारी असोज १२ मा सुनकोशीमा आएको बाढीले बगाएपछि मन्थली नगरपालिका ६ नबुघाटकी नीता माझीलाई अहिले खेतमा काम बित्यो भन्ने पिरलो छैन। पिरलो छ त ७ जनाको परिवार कसरी पाल्ने ? बाढी गएको पाँच महिना भएको छैन। तर नीताको भकारी रित्तिइसक्यो। घरमा गेडो अन्न छैन। घरका स्कुल जाने चार छोराछोरी र वृद्ध अवस्थाका सासू, ससुरालाई मुखमा माड हाल्न कता जाउँ के गरौं भन्ने पिरलो छ। ऋण गर्दै धोक्राको चामल र अरू बेसाहा खोजेर धान्नु पर्दा माझी चिन्तित हुँदै गएकी छिन्। नजिकैको खुर्कोट बजारमा पुगेर धोक्रामा अन्न बेसाउँदा ऋण काड्नुपर्ने बाध्यता छ। बास बस्ने घर र आगो बाल्ने दाउराबाहेक अहिले नबुघाट माझीले अरू मेरो भन्ने केही छैन। मन्थली नगरपालिकाको सबैभन्दा दक्षिणपूर्वी कुनाको झुरुप्प माझी बस्तीमा झन्डै ५० परिवारको बसोबास छ। ती सबै परिवारको पीडा नीता माझीको भन्दा फरक छैन। असोज १२ गते नबुघाटको लागि कालो दिन बनेर आइदियो, स्थानीय बद्रीबहादुर माझी भन्छन्, बाढीले सबैको बालीसहितको खेत पुरिदियो। अहिले सेतो बालुवाको बगर मात्र छ। कसको जग्गा कता हो ? भन्ने कुराको टुंगोसमेत छैन। माझी ठूलो बालुवाको बगरको बीच भागमा उभिएर साँध छुट्ट्याउन खोज्छन्, तर यकिन सिमाना उनलाई अझै थाहा छैन। जता पनि बालुवाको थुप्रै, थुप्रोमात्र छ। यतै पथ्र्यो मेरो जग्गा, हातले इशारा गर्दै उनले भने। सुनकोशीको बाढीले पारेका ठूला खाडल अनि बालुवाको ढिस्को अहिले पनि नबुघाटमा जस्ताको तस्तै छन्। अब बालुवा फालेर जग्गा बनाइदियो भने खेती गरौंला भन्ने आशा त छ, स्थानीय चक्रबहादुर माझी भन्छन्, अन्त गाउँमा पहिले खेती गरिआएको जग्गामा कोशी हिँडेको छ, धन्न नबुघाटको चाहिँ बालुवाले छोपिदिएर छिडिदियो। जग्गा पहिलोको जस्तै बन्ला अनि खेती गरौंला भन्ने माझीलाई आशा लागे पनि उक्त कार्य गर्न स्थानीयको बुताबाट सम्भव छैन। गत वर्ष नबुघाटको जग्गामा स्थानीयले खर्बुजा उत्पादन गरेका थिए। बलौटे कमलो माटो भएकाले कृषि प्राविधिकले खर्बुजा लगाउन सुझाए। नभन्दै खर्बुजा मज्जाले फल्यो पनि। यस वर्ष पनि अब खर्बुजाको दल राख्ने सुरसार माझीले गरेका छन्। दल राखौंला। रोप्ने स्थान भएन भने के गरौंला ? , माझी भन्छन्, त्यसबेलासम्म जग्गा बनाइदिने आशा लागेको छ। बाढीले बगर बनाएको नबुघाटको झन्डै पाँच सय रोपनी जग्गामा थुप्रिएको बालुवा पन्छाउँदा पहिलेको खेतबारीको माटो भेटिने विश्वास माझी परिवारमा छ। त्यही आशामा उनीहरूले मन्थली नगरपालिकामा योजनासमेत माग गरेका थिए। नगरपालिकाले उक्त कार्यका लागि ६ लाख रुपैयाँ विनियोजन गरेको छ। वडाध्यक्ष अशोक तामाङ भन्छन्, विनियोजन भएको बजेटले बालुवा पन्छाएर पहिलेको जमिन देखिने बनाउन पुग्ने अवस्था छैन, जति पुग्छ अब काम थाल्ने सोचमा छौं। ५० परिवारको बसोबास रहेको नबुघाटमा भएको जग्गा त्यत्ति नै हो। पाखोमा जसको जग्गा छ, त्यसमा पनि अधिकांशमा खेती छैन। खानेपानीका लागि ल्याएको पानी जम्मा गरेर थोरैले करेसाबारी हरियो पारेका छन्। बाढीले सिँचाइ प्रणाली लथालिंग पारेको छ। बगरको छेउमा सिँचाइका लागि पानी तान्न बनाइएको इनार पुरिदियो। केही रिङ उचालेर फालिदियो र प्यानलबोर्ड भएको घर भत्काएर लग्यो। मेसिन पुरिएको अवस्थामा होला भन्ने अनुमान स्थानीयले गरेका छन्। तर खोतलेर हेरेका छैनन्। बाढीले बिजुलीका केही पोल भाँचिदियो। बाँकी रहेका पोल झन्डै आधा पुरिएका अवस्थामा होचा देखिएका छन्। सिँचाइका लागि प्रयोग भएका ठूल्ठूला पोलिथिनका पाइप र सिमेन्ट जोडाइको नहर बगाइदिएको छ। पहिले जग्गा बनाऊ, त्यसपछि सिँचाइको प्रबन्धका लागि लागौंला, तीन दशकअघि जनप्रतिनिधिसमेत रहेका स्थानीय ज्येष्ठ नागरिक काले माझी भन्छन्, विपत्ति लाग्यो, अहिलेसम्म नपसेको कोशी नबुघाटमा पस्यो। बाढी गएको चार महिना बितिसक्दा पनि गाउँमा सहयोग गर्ने कोही नआएकोमा माझी चिन्तामा छन्। गाउँमा कोही नौलो मानिस देख्नासाथ माझी राहतको आशा गर्छन्। तपाईंहरूले के राहत लिएर आउनु भयो त ? नबुघाट पुगेका सञ्चारकर्मीसँग काले माझीले भने, एक बोरा चामलबाहेक यतिन्जेलसम्म केही पाइएन गाँठे।"
सत्तारूढ दलको बैठक : संसद्मा एकढिक्का भएर प्रस्तुत हुने सहमति,"काठमाडौं : सत्तारूढ दलहरूको बैठकले संसद्मा एकमत भएर अघि बढ्ने निर्णय गरेका छन्। प्रधानमन्त्रीको सरकारी निवास बालुवाटारमा बसेको सत्तारूढ दलहरूको बैठकमा सहभागी नेताहरूले अध्यादेश लगायतका विषयमा साझा धारणाका रूपमा प्रस्तुत हुनेमा सहमति जनाएका छन्। प्रधानमन्त्री केपी शर्मा ओलीले जनतालाई सेवा दिन र विकास निर्माणका कामलाई गति दिन अत्यावश्यक भएका अध्यादेशहरूलाई संसद्को पहिलो दिन नै पेस गर्ने र छिट्टै प्रतिस्थापन विधेयक प्रस्तुत गरिने बताएका छन्। संसद्मा प्रस्तुत हुने विषयमा नेपाली कांग्रेस र नेकपा एमालेले छुट्टाछुट्टै बैठक राखेर पनि एकढिक्का भएर संसद्मा जाने सहमति गरिसकेका छन्। १८ गतेको संसद्को पहिलो बैठकमा प्रधानमन्त्रीसहित शीर्ष नेताहरूले सम्बोधन गर्ने र संसद्को काम कारबाहीहरूमा सत्तारुढ दलहरू एक ठाउँमा उभिएर सशक्त र बलियो बनाउँदै लैजाने निर्णय भएको छ। संघीय संसद्को हिउँदे अधिवेशनमा सत्ता पक्षको तयारी र सरकारका कामको प्रभावकारितालगायत विषयमा छलफल गर्न प्रधानमन्त्री ओलीले बैठक बोलाएका थिए। उनले संसद्लाई पर्याप्त बिजनेस दिएर कानुन निर्माणका कामलाई तीव्रता दिन राजनीतिक दल र सांसद्हरूको प्रभावकारी भूमिका आवश्यक पर्ने बताए। सत्तारुढ दलहरूको तयारी के कस्तो छ र संसद्मा कसरी प्रस्तुत हुँदै छन् भन्ने धारणा बुझ्न प्रधानमन्त्रीले बैठक बोलाएका थिए। बैठकमा समसामयिक राजनीति, सरकार सञ्चालन गतिविधि, संसद् अधिवेशन लगायतका विषयमा छलफल भएको थियो। एमालेका मुख्य सचेतक महेश बर्तौलाले सत्तारुढ दलहरूले संसद्का काम कारबाही तथा सरकारका सकारात्मक कामका बारेमा एक ठाउँमा उभिएर अघि बढ्ने निष्कर्ष निकालेको जानकारी दिए। उनले भने, संसद्को काम कारबाहीमा सत्तारूढ दलहरू एकै ठाउँमा उभिएर सशक्त ढंगबाट सरकारका सकारात्मक कार्यहरूप्रति समर्थन जनाउँदै अघि बढ्ने हो। यसमा मध्यनजर राख्न प्रधानमन्त्रीले आग्रह गर्नुभएको छ। यी विषयमा नेपाली कांग्रेसका पार्टी सभापति शेरबहादुर देउवाले पनि सहमत जनाउनुभएको छ। विधेयक र अध्यादेश फरक भएकाले संसद्मा पेस गरिने र ठीक नलागेको अवस्थामा अध्यादेश फेल गर्ने अधिकार संसद्मा विद्यमान नै रहेको छ। यी विषयमा छलफल भएको छ। माघ १८ गतेदेखि संसद्को हिउँदे अधिवेशन सुरु हुँदै छ। अधिवेशन बन्द रहेको अवस्थामा सरकारले विभिन्न अध्यादेशहरू ल्याएको थियो। ती अध्यादेशहरू सरकारले पहिलो दिनको बैठकमा पेस गर्नुपर्छ। त्यसको तयारी, समसामयिक राजनीतिक परिवेशबारे सोमबारको बैठकमा छलफल भएको सत्तारूढ दलकै अर्का एक नेताले बताए। उनले भने, प्रधानमन्त्रीजीले प्रतिपक्षले के गर्छन् त्योसँग कुनै चासो भएन। सत्ता पक्षका हामी जति पनि छौं। सबै एक ढिक्का भएर उभिन पर्छ भन्ने उहाँको कुरा हो। यसमा प्रमुख पार्टीले सहमति जनाएका छन्। प्रधानमन्त्री ओलीको आह्वानमा बसेको बैठकमा कांग्रेसका सभापति एवं पूर्वप्रधानमन्त्री शेरबहदुर देउवा, एमालेका उपाध्यक्ष एवं उपप्रधानमन्त्री तथा अर्थमन्त्री विष्णुप्रसाद पौडेल, कांग्रेसका उपसभापति पूर्णबहादुर खड्का, कांग्रेसका नेता कृष्णप्रसाद सिटौला, लोकतान्त्रिक समाजवादी पार्टी नेपालका अध्यक्ष महन्थ ठाकुर, नागरिक उन्मुक्ति पार्टीका अध्यक्ष रञ्जिता श्रेष्ठ, जनमत पार्टीका अध्यक्ष डा चन्द्रकान्त सिके राउत, जनता समाजवादी पार्टी नेपालका नेता राजकिशोर यादव तथा संसदीय दलका प्रमुख सचेतसमेत सहभागी थिए। प्रतिनिधिसभाले तोक्यो क्यालेन्डर माघ १८ देखि सुरु हुने संसद्को हिउँदे अधिवेशनका लागि प्रतिनिधिसभाले क्यालेन्डर तयार गरेको छ। प्रतिनिधिसभाका सभामुख देवराज घिमिरेले अधिवेशनको क्यालेन्डरका विषयमा विभिन्न दलका प्रमुख सचेतक र सचेतकसँग सोमबार छलफल गरेका छन्। संसद् सचिवालयका अनुसार माघ महिनामा प्रतिनिधिसभाका ७ वटा बैठक बस्ने भएको छ। १८ गते पहिलो दिनको बैठकमा शीर्ष नेताहरूले सम्बोधन गर्ने तय भएको एमाले संसदीय दलका मुख्य सचेतक महेश बर्तौलाले जानकारी दिए। बर्तौलाले भने, संसद्को पहिलो दिनको बैठकमा प्रधानमन्त्रीले सम्बोधन गर्ने कार्यतालिका तय भएको छ। त्यसपछि विपक्षी दलका नेतासहित सबै राजनीतिक दलका शीर्ष नेताहरूले सम्बोधन गर्ने प्रारम्भिक कार्यसूची तय गरिएको छ। संसद्को सुरुका दिन शीर्ष नेताहरूले सम्बोधन गर्दा विश्वासको वातावरण निर्माण हुन्छ। बर्तौलाले आगामी अधिवेशनलाई प्रभावकारी बनाउन महत्वपूर्ण विधेयक एवं थाती रहेका कानुन पारित गर्ने गरी सत्तारूढ र प्रमुख प्रतिपक्षी दलबीच समझदारी भएको बताए। उनले संसद्को प्रभावकारिता बढाउँदै रचनात्मक र क्रियाशील बनाउन लागि पर्ने प्रतिबद्धता व्यक्त गरे। पहिलो दिनको बैठकमा बोल्न प्रधानमन्त्री केपी शर्मा ओलीले यसअघि नै समय मागिसकेका थिए। अधिवेशनको सुरुकै दिन राष्ट्रपतिबाट जारी भएका अध्यादेश पेस गर्ने कार्यसूची बनाइएको कांग्रेसका प्रमुख सचेतक श्याम घिमिरेले बताए। त्यस्तै यस अधिवेशनलाई विधेयक अधिवेशनका रूपमा सफल बनाउन सभामुखले आग्रह गरेको घिमिरेले बताए। उनले प्रतिपक्षीले अध्यादेशका विषयमा उठाएका विषयहरूलाई सदनमा नै छलफल गर्ने तयारी भएको उल्लेख गरे। दोस्रो बैठकबाटै अध्यादेश पारित गर्ने गरी सचिवालयले तयारी गरेको छ। सचेतक बर्तौलाका अनुसार माघ १८, २२, २३, २४ गतेका दिनमा प्रतिनिधिसभाको बैठक बस्ने सहमति भएको हो। १८ गते बस्ने बैठकमा अध्यादेश पेस हुने र २२ गते निर्णयार्थ प्रस्तुत हुने भएको छ। उनले माघ २५, २६ र २७ गते संसदीय समितिको बैठक बस्ने र २८, २९ र ३० गते संसद् बैठक बस्ने जानकारी दिए। पछिल्लो समय संसद्ले आफैं क्यालेन्डर बनाएर बैठक बस्ने दिन तोक्ने गरेको छ। हिउँदे अधिवेशनलाई तनावरहित बनाउन सभामुखले सत्ता र प्रतिपक्षी दलका सचेतकहरूसँग छुट्टाछुट्टै बैठक गरेका छन्। हिउँदे अधिवेशनमा संघीय निजामती विधेयक, विद्यालय शिक्षा विधेयक जस्ता महत्वपूर्ण विधेयक पारित गर्ने तयारी सरकारले गरेको छ। बैठकमा नेकपा (माओवादी केन्द्र) का प्रमुख सचेतक हितराज पाण्डे र राष्ट्रिय स्वतन्त्र पार्टी (रास्वपा) का सचेतक निशा डाँगी सहभागी थिए। प्रतिपक्ष दलले भने सरकारको कार्यशैलीको विरोध गरेका छन्। नेकपा माओवादी केन्द्र, नेकपा एस लगायतका दलले भने संसदभत्र सशक्त आवाज उठाउने तयारी गरेका छन्। अधिवेशन बोलाउन ढिला गरेको भन्दै विपक्षी दल रुष्ट छन्। माघ १८ गते संसद् बैठक बस्नुअघि कार्यसूची तय गर्न माघ १५ गते मंगलबार कार्यव्यवस्था परामर्श समितिको बैठक बस्ने संसद् सचिवालयले जनाएको छ। कांग्रेसका सांसदले अध्यादेशका विषयमा राखे चासो कांग्रेसका सांसदहरूले अध्यादेशका विषयमा प्रश्न उठाएका छन्। नयाँ बानेश्वरमा जारी कांग्रेस संसदीय दलको बैठकमा उनीहरूले सरकारले ल्याएको अध्यादेशको विषयमा प्रश्न उठाएका हुन्। कांग्रेसका प्रमुख सचेतक श्याम घिमिरेले भने, उहाँहरूले संसद् बैठकमा कांग्रेस कसरी अगाडि बढ्ने ? सरकारले ल्याएको अध्यादेशको औचित्य के हो ? विकास निर्माणका बजेटहरू किन खर्च हुँदैनन् ? लगायतका विषयमा प्रश्न गर्नुभएको छ। सबैको बोल्ने पालो सकिएपछि शीर्ष नेतृत्वले जवाफ दिने भनिएको छ। घिमिरेका अनुसार कांग्रेस संसदीय दलको अर्को बैठक माघ १८ गते बिहान ८ बजे बस्नेछ। सोही बैठकमा शीर्ष नेतृत्वले जवाफ दिने उनको भनाइ छ। घिमिरेले सरकार परिवर्तनको विषयमा कसैले प्रश्न नगरेको बताए। उनले अगाडि भने, सरकार परिवर्तनको विषय उठेको छैन। संसद्को बाँकी अवधिसम्म यही सरकार चल्नेछ। यसअघि आइतबारको बैठकमा कांग्रेस सांसदहरूलाई तीन जना विज्ञहरूले अध्यादेशका बारेमा ब्रिफिङ गरेका थिए। अध्यादेशको कन्टेन्टका विषय विज्ञहरूले सांसदहरूलाई प्रशिक्षित गरेको कांग्रेसले जनाएको छ। अध्यादेशमा केही त्रुटि छन् कि भन्ने कोणबाट पनि छलफल भएको छ।"
तालाबन्दीले विद्यावारिधि शोधार्थी बिलखबन्दमा,"काठमाडौं : राजनीतिक हस्तक्षेप र भागबन्डाले संस्कृत विश्वविद्यालय लथालिंग भएको छ। विश्वविद्यालयको महत्वपूर्ण अनुसन्धान केन्द्रमा लामो समयदेखि तालाबन्दी छ। जसले गर्दा २ सय ५० जना विद्यावारिधि शोधार्थी (पीएचडी स्कलर)अलपत्र छन्। दुर्ई वर्षदेखि पीएचडीको नयाँ आवेदन पनि ठप्प छ। अनुसन्धान परिषद्को गत माघ ११ गते तोकिएको बैठक पनि तालाबन्दीका कारण स्थगित हुन पुगेको छ। परिषद् सदस्य बैठक स्थल प्रदर्शनीमार्गस्थित बालमिकी विद्यापीठ पुग्दा कुर्सीहरू बाहिर फालिएका र तालाबन्दी भएको अवस्था थियो। यसैका कारण अनुन्धान परिषद्को बैठक पनि स्थगित भएको जनाइएको छ। परिषद्का सदस्य प्राडा जनार्दन आचार्यले तालाबन्दीका कारण बोलाइएको परिषद्को बैठक नै स्थगित भएको बताए। पछिल्लो समय बालमिकी विद्यापीठमा रहेको अनुसन्धान केन्द्रको कार्यालयमा ५ महिनादेखि नेपाल विद्यार्थी संघले तालाबन्दी गरेकोे छ। २०८१ असोज ११ गते तालाबन्दी भएको थियो। अनुसन्धान परिषद्मा नियुक्ति विषयमा लिएर कांग्रेस निकट विद्यार्थी संगठन नेविसंघले ताला लगाएको हो। प्राडा भीमप्रसाद खतिवडा निमित्त उपकुलपति भएको बेला परिषद् सदस्य नियुक्त गरेका थिए। योभन्दा अघि विश्वविद्यालयका उपकुलपति र रजिष्टारको विवादका कारणले परिषद् सदस्य नियुक्ति प्रभावित भएको थियो। खतिवडाले ७ जना परिषद् सदस्य नियुक्ति गरेका छन्। कोको छन् अनुसन्धान परिषद्मा ? अनुसन्धान परिषद्मा तीन जना विश्वविद्यालयबाट नियुक्ति गर्ने प्रावधान छ। जसमा नेपालगन्जमा प्राडा जनार्दन आचार्य छन्। त्रिभुवन विश्वविद्यालयबाट प्राडा जीवलाल सापकोटा(अंग्रेजी), प्राडा नारायणप्रसाद गड्र्तौला(नेपाली) छन्। संस्कृत विश्वविद्यालयभित्रबाट प्राडा देवीप्रसाद नेपाल, प्राडा जीवन अधिकारी, डा प्रेमराज न्यौपाने छन्। विश्वविद्यालयका क्याम्पसहरूका प्राचार्यका तर्फबाट प्राडा जग्गनाथ रेग्मी छन्। ९ सदस्य रहने परिषद्मा शिक्षाध्यक्ष (रेक्टर) अध्यक्ष र परिषद्का कार्यकारी निर्देशक सदस्य सचिव हुने व्यवस्था छ। अनुसन्धानपरिषद् विगतदेखि प्रभावित हुँदै आएको छ। तत्कालीन उपकुलपति र रजिष्टारबीचको विवादले १ वर्षदेखि परिषदको बैठक नै बस्न सकिरहेको छैन। पछिल्लो समयमा तालाबन्दीले थप प्रभाव पारेको छ। विभिन्न अवरोधका कारण परिषद्को बैठक नबस्दा विद्यावारिधि गरिरहेका शोधार्थीहरू प्रभावित भएका छन् भने पीएचडीका लागि नयाँ आवेदन पनि बन्द छ। दाङस्थित सोही विश्वविद्यालयको अनुसन्धान केन्द्रमा पनि पछिल्लो समय तालाबन्दी गरिएको छ। २५० जना शोधार्थी विलखबन्दमा केन्द्रका अनुसार २५० जनाले हाल विद्यावारिधि गरिरहेका छन्। जसमा ८० जना शोधार्थीको शोध निर्देशक तय गर्नुपर्ने छ। २५ जनाको शोध विशेषज्ञ बनाउनुपर्ने छ। पीएचडी सकिएका ९ जनाको शोध प्रकाशन अनुमति दिनुपर्ने छ। समयमा नसकिएका कारण १५ जना पुराना शोधार्थीको समयावधि थप गर्नुपर्ने छ। ५ देखि ८ जनाको शोधको शीर्षक परिवर्तन गर्नुपर्छ। जसमा ५५ जना पूर्व वाक परीक्षा (प्रिभाइवा) र आन्तिम वाक परीक्षा(फाइनल भाइवा)मा छन्। तीन वर्ष विद्यावारिधिको समयावधि हो। दुई वर्ष म्याद थप गरेर ५ वर्षमा कुनै पनि हालत सक्नुपर्ने हुन्छ। विगत चार वर्षदेखि नै तालाबन्दी, विरोधलगायतले गर्दा विश्वविद्यालयको अनुसन्धान कार्यक्रम प्रभावित हुँदै आएको छ। यो तालाबन्दी गर्दा सबै प्रक्रिया ठप्प भएकाले शोधार्थीले आत्तिएका छन्। उनीहरूको भविष्यमाथि खेलवाड भइरहेको छ। उनीहरू धेरै अवसरबाट बञ्चित भएका छ्न। अनुसन्धान केन्द्रको तालाबन्दीका कारण बढुवा, विदेश जानदेखि धेरै समस्यामा उनीहरू परेका छन्। पीएचडीका लागि बिदा लिएर बसेको बिदासमेत सकिन लागेको छ। शोधार्थीको पाँचबुँदे माग लामो समयदेखि शोध र अनुसन्धानले प्रभावित भएपछि नेपाल संस्कृत विश्वविद्यालय शोधार्थी संघ, नेपालले विश्वविद्यालयको गैरजिम्मेवार कार्यप्रति ध्यानाकृष्ट भएको जनाएको छ। शोधार्थीहरूले विज्ञप्ति जारी गर्दै कार्ययोजना निर्माण गरी अनुसन्धानका कार्यक्रमहरू अविलम्ब सञ्चालन गर्न माग गरेका छन्। यस्ता गैरजिम्मेवार क्रियाकलापको घोर भत्र्सना गर्छाैं। हाम्रा मागहरू तत्काल पूरा गरियोस्। यदि माग पूरा नभए चरणबद्ध आन्दोलनको घोषणा गर्न बाध्य हुने छौं। यसबाट विश्वविद्यालयको गरिमा माथि पर्न जाने हानी नोक्सानीप्रति विश्वविद्यालय नै जिम्मेवार हुनेछ, विज्ञप्तिमा भनिएको छ। उनीहरूले विश्वविद्यालयलाई चेतावनी पनि दिएका छन्। तिर्ने मासिक शुल्क करार गरेअनुसार सो समय सीमासम्मको मात्र लिने व्यवस्था सुनिश्चित गर्नुपर्ने पनि उनीहरूको माग छ। प्रविधि मूल्यांकनपछि अधिकतम् दुई महिनाभित्र विद्यावारिधी प्रदान गर्ने व्यवस्था लागू गरियोस्। विश्वविद्यालयमा हुने विकृति र विसंगतिको अन्त गरियोस्, उनीहरूको मागमा उल्लेख छ, विश्वविद्यालयमा अभिलेख प्रणाली व्यवस्थित गरियोस्। उनीहरूले शिक्षा प्राप्त गर्ने हरेक व्यक्तिको नैसर्गिक तथा मौलिक अधिकार भएको बताउँदै शिक्षा आर्जन गर्ने प्रक्रिया र शैक्षिक सेवा प्रवाहमा कहीँ कतैबाट कुनै पनि प्रकारको अवरोध सिर्जना हुनुहुँदैन भन्ने मान्यता रहेको जनाएका छन्। स्वच्छ र स्वस्थ वातावरणमा आर्जन गरेको ज्ञान तथा सीप एवं सेवा प्रवाहमार्फत नै राष्ट्रिय तथा अन्तर्राष्ट्रिय स्तरमा प्रतिस्पर्धा गर्न सक्ने खालका नविन सिर्जनात्मक तथा प्रवर्तनात्मक कार्यहरू सम्पादन हुन सक्छन्, उनीहरूले भनेका छन्। उनीहरूले अनुसन्धान कार्यक्रम अवरुद्ध हुने कारणको माग गरेका छन्। हाम्रा विद्वत वृत्तिसम्बद्ध अनुसन्धानका कार्यक्रमहरू के कति कारणले अवरूद्ध भए ? किन हाम्रो भविश्य माथि खेलवाड गरियो ? किन एक वर्षसम्म पनि मौखिक अन्तर्वार्ता लिइएन ? शोधार्थीहरूले मागपत्रमा उल्लेख गरेका छन्, किन शोधनिर्देशक र विषय विज्ञ तोकिएन ? किन विश्वविद्यालयमा अनुसन्धानका कार्यक्रम नियमित रूपमा सञ्चालन नगर्ने तर शुल्क तिरिरहनुपर्ने ? संस्कृत विश्वविद्यालय प्राध्यापक संघले वार्ताद्वारा समस्या समाधान गर्न माग गरेको छ। प्राध्यापक संघका अध्यक्ष प्राडा मुकुन्दप्रसाद लामिछानेले आफू तालाबन्दीको पक्षमा नरहेको दाबी गरे। उनले प्राध्यापक संघ तालाबन्दीको पक्षमा नरहेको बताए। हामी ताला खोल्नुपर्ने पक्षमा छौं, तालाबन्दीले विश्वविद्यालयको छविमा आँच आएको छ, उनले भने। तर, तालाबन्दीको कारणको पहिचान सम्बन्धित निकायले गर्नुपर्ने उनको तर्क छ। उनले विश्वविद्यालय प्रशासनको गैरजिम्मेवारीपनको आलोचना गरेको छन्। आफू समन्वयकारी भूमिका खेल्न तयार भएको बताउँदै उनले यसमा विश्वविद्यालयको नेतृत्व तयार नभएको बताए । भागबन्डा नमिल्दा तालाबन्दी प्राध्यापक संघका अध्यक्ष प्राडा लामिछाने भागबन्डाकै कारण अनुसन्धान केन्द्रमा तालाबन्दी भएको बताउँछन्। परिषद् सदस्यमा एउटा ठूलो संगठन प्रजातान्त्रिक प्राध्यापक संघलाई वाइपास गर्दाको परिणाम तालाबन्दी भएको उनको टिप्पणी छ। विगतदेखि नै भागबन्डामा नै यस्ता नियुक्ति हुँदै आएका छन्। भीसी, रेक्टर सबैको नियुक्ति भागबन्डामा नै हुने कुरा जगजाहेर छ, तर यहाँ ठूलो प्रतिनिधित्व भएको समूहलाई नजरअन्दाज गर्दा यो समस्या आएको हो, उनले भने। उनले फेरि यो तालाबन्दीमा प्राध्यापकहरूको भने हात नरहेको दाबी गरे। विद्यार्थीले आफ्ना माग पूरा गर्न नै तालाबन्दी गर्ने स्थान खोज्दै जाँदा अनुसन्धान केन्द्र भेटेको उनको भनाइ छ। तर, विश्वविद्यालय प्रशासनले एकथरी प्राध्यापकको उक्साहटमा नै तालाबन्दी गरिएको उनी बताउँछन्। त्यो कुरा उनीहरूले तालाबन्दी गर्दा राखेका माग र पछि सम्झौतामा भएको सहमतिले स्पष्ट पार्ने विश्वविद्यालय नेतृत्वको दाबी छ। हामीले तालाबन्दीको समर्थन गरेका छैनौं, उनले भने, तालाबन्दी विद्यार्थीले गरेको हो, त्यसको असर शोधार्थीमा पयो। यो दुखत कुरा हो। ७ जनामा दुई जना मात्रै प्रजातान्त्रिक प्राध्यापक संघको प्रतिनिधित्व परिषद्मा छन्। एक जना माओवादी निकट प्राध्यापक छन् भने ४ जना एमाले निकट प्रगतिशील प्राध्यापक संघबाट भएको उनको भनाइ छ। त्यसमध्ये एक जना लामो समयदेखि एमालेबाट टाढिएका प्राध्यापक पनि परिषद्मा छन्। तालाबन्दी ताकाको विद्यार्थीको माग एउटा, सम्झौता अर्कै २०८१ असोज ११ गते तालाबन्दी गर्दा एउटा माग थियो। तर, माघ ७ गते भएको सम्झौतामा माग्दै नमागेको माग गरेको विषय छ। निःशुल्क अनलाइन रिसोर्सको व्यवस्थापन गर्नुपर्ने, सबैलाई सहज रूपमा शिक्षासँग जोड्न अनलाइन मोडमा प्रशिक्षण सरु गर्नुपर्ने, ईलाइब्रेरीको व्यवस्था लगायतका माग गर्दै तालाबन्दी गरिएको थियो। अनुसन्धानपरिषदको गठनप्रति गम्भीर ध्यानाकर्षण गराइएको थियो। तर, परिषद्को पुनर्गठनको विषय तालाबन्दीको बेला उल्लेख नै गरिएको थिएन। सम्झौताको एक नम्बर बुँदामा नै १५ दिनभित्र अनुसन्धान परिषद्को पुनर्गठन गर्ने उल्लेख छ। नयाँ उपकुलपति (भीसी) प्राडा धनेश्वर नेपाल आएपछि उनले बालमिकी विद्यापीठका प्राचार्य प्राडा भागवत ढकालको संयोजकत्वमा वार्ता समिति बनाएका थिए। जसमा सहप्राध्यापक डागणेशप्रसाद घिमिरे, सहप्राध्यापक डा प्रेमराज न्यौपाने, उपप्राध्यापक शेखर दाहाल, उपप्राध्यापक नारदप्रसाद पौडेल सदस्य थिए। परिषद् नियुक्तिमा आपत्ति जनाउने नै भीसी प्राडा नेपाल अनुसन्धान परिषद्को नियुक्ति गर्दा प्राडा नेपाल उपकुलपति भएका थिएनन्। प्रजातान्त्रिक प्राध्यापक संघको तर्फबाट उनले पनि परिषद्का सदस्य नियुक्ति विषयमा आपत्ति जनाएका थिए। त्यसैले भीसी नेपालमाथि नैतिक संकट परेको देखिएको छ। त्यस कारणले पनि भीसी नेपालले विद्यार्थी संगठनले माग्दै नमागेको परिषद् सदस्यको पुनर्गठनको सम्झौता गराउन भूमिका खेलेको एकथरीको आरोप छ । विश्वविद्यालयका एक प्राध्यापकले भने, उहाँले नै परिषद् सदस्यको नियुक्तिको विरोधमा जारी विज्ञप्तिमा हस्ताक्षर गर्नुभयो, त्यो बेला उहाँ भीसी हुुनुभएको थिएन। अहिले उहाँलाई नैतिक संकट पयो, विद्यार्थीले माग्दै नमागेको मागमा सम्झौता गर्न लगाउनुभयो। उपकुलपति नेपाल नै समस्या समाधान भन्दा बल्झाउन लागि परेको पनि एकथरीको आरोप छ। दुई वर्षका लागि हुने परिषद् सदस्यमा यति धेरै लफडा गराउनु नपर्ने हो, त्यसपछि ६ महिना हुन लागिसक्यो, अब डेढ वर्ष हो, त्यस्तो ठूलो पद पनि होइन तर यस्तो किन भीसी नै लाग्नुभएको छ, कुरो बुझिएन, एक प्राध्यापकले भने, उहाँले यो तालाबन्दी खोलाएर काम गरेर पो देखाउनुपर्ने हो त। मेरिटोक्रेसी गफ मात्रै संस्कृत विश्वविद्यालय प्राध्यापक संघका अध्यक्ष लामिछानेले विश्वविद्यालयहरूमा मेरिटोक्रेसी भन्ने विषय मात्रै रहेको बताए। उनले हरेक नियुक्ति वैचारिक आधारमा नै हुने गरेको स्पष्ट पारे। संस्कृत विश्वविद्यालयमा मात्र नभई अन्यमा भागबन्डामा नै नियुक्ति हुने गरेको उनको तर्क छ। संगठनभित्रबाटै मेरिटको आधारमा पठाउने भन्ने हो तर यो कतिपयमा हुन्छ, कतिपयमा हँुदैन, उनले भने, जे भने पनि वैचारिक सन्तुलन बनाउनुपर्छ । उनले रातारात अनुसन्धानपरिषद् गठन गर्दा सन्तुलन बिग्रिएको बताए। पुनर्गठन विषयभन्दा पनि छलफल र समन्वयको अभावमा समस्या लम्बिदै गएको छ। अन्य नियुक्तिमा यस्ता भागबन्डा त मिलाउन सकिन्थ्यौं तर छलफलमा नै विश्वविद्यालय नेतृत्व नबस्दा समस्या लम्बिएको हो, उनले भने। संवादहीनताले नै समस्या सिर्जना गरेको उनको दाबी छ। सरकारलाई बनाइयो गुमराह शिक्षा तथा विज्ञान प्रविधि मन्त्रालयले विश्वविद्यालयलाई तालाबन्दी खोल्न आग्रह गरेको थियो। गत माघ ६ गते विश्वविद्यालयलाई मन्त्रालयको तर्फबाट सहसचिव शिवकुमार सापकोटाले पत्र लेख्दै तालाबन्दी र हड्तालले विद्यार्थीको भविष्यमा नकारात्मक प्रभाव पार्ने मात्र नभई विद्यार्थीको शिक्षा प्राप्त गर्ने मौलिक हकको समेत हनन् हुने हुँदा यस प्रकारका गतिविधि शिक्षण संस्थामा नगर्ननगराउन आग्रह गरेका थिए। मन्त्रालयको पत्रपछि तालाबन्दी खोलिएको जानकारी विश्वविद्यालयले मन्त्रालयलाई गरायो। हुन त माघ ७ गते तालाबन्दी खोल्ने भन्दै विद्यार्थी संगठनसँग सम्झौता पनि भयो। उता तालाबन्दी खुल्यो भन्दै अनुसन्धान केन्द्रले परिषद्को बैठक बोलायो। खोलेको भनिएको ताला त माघ ११ गते पुनः लाग्यो। तालाबन्दी खोल्ने कुरा त परै जाओस परिषद्ले बैठक गरे नराम्रोे परिणाम हुने भन्दै विद्यार्थी संगठनले पुनः परिषद्मा तालाबन्दीलगायत आन्दोलनलाई निरन्तरता दियो। ताला खुल्यो भन्ने पत्रले झन्डै मुडभेडको स्थिति सिर्जना भएको अनुसन्धान परिषद्का कर्मचारीहरू बताउँछन्। विज्ञहरूले अति राजनीतिक करणले विश्वविद्यालयहरू तहनहनस भइरहेको बताए। सरकार के भन्छ ? शिक्षा तथा विज्ञान प्रविधि मन्त्रालयले विश्वविद्यालय स्वायत्त रहेको भन्दै सरकारले अभिभावकीय भूमिका मात्रै खेल्न सक्ने बताएको छ। मन्त्रालयका प्रवक्ता सहसचिव शिवकुमार सापकोटाले विश्वविद्यालय लठिभद्र भएको कारणले सरकारले ध्यानाकर्षण गराएको बताए। विश्वविद्यालय स्वायत्त निकाय हुन्, विश्वविद्यालयको प्रमुख कार्यकारी भनेको नै उपकुलपति हो। उहाँको नै सम्पूर्ण दायित्व र अधिकार हुन्छ। तर, विश्वविद्यालय लठिभद्र भएपछि अभिभावकीय भूमिका त निभाउनै पयोे। सरकारले त्यही अभिभावकीय भूमिका निभाएर ध्यानाकर्षण गराउनै पयो। हामीले त्यही गयौँ, उनले भने, हुन त सरकारलाई कानुनले यो गर भनेको छैन तर शिक्षा प्रणालीको मूल संयन्त्र मन्त्रालय भएकोले अबान्छित गतिविधि नगरौं। त्यस्ता गतिविधि विश्वविद्यालयले नै नियन्त्रण गरोस् भनेर सार्वजनिक आह्वान गरिएको हो। तर, सरकारले सार्वजनिक आह्वान गर्दा पनि विश्वविद्यालयले कुनै जानकारी नगराएको उनको भनाइ छ। अनुसन्धान परिषद्ले केके गर्छ ? संस्कृत विश्वविद्यालय अनुसन्धान केन्द्र संस्कृत विश्वविद्यालयमा अनुसन्धान तथा सम्पादनसम्बन्धी सम्पूर्ण कार्यहरूको व्यवस्थापन, सञ्चालन, नियन्त्रण र स्तरोन्नति गर्ने उद्देश्यले २०४८ सालमा स्थापना भएको कार्यकारी निर्देशक प्राडा सुदन पौडेलले जानकारी दिए। संस्कृत विश्वविद्यालयमा हाल उपाधिमूलक तथा निरुपाधिक गरी दुई प्रकारका अनुसन्धानात्मक कार्यक्रम सञ्चालन भइरहेको छ। अनुसन्धान केन्द्रका कार्यकारी निर्देशक पौडेलका अनुसार संस्कृत विश्वविद्यालय अनुसन्धान केन्द्रद्वारा सञ्चालित उपाधिमूलक कार्यक्रममा विद्यावारिधि (पीएचडी) कार्यक्रम रहेको छ। शास्त्रीय विषयअन्तर्गत ऋग्वेद, यजुर्वेद, सामवेद, अथर्ववेद, व्याकरण, नव्यन्याय, प्राचीनन्याय, साहित्य, सिद्धान्तज्योतिष, फलितज्योतिष, इतिहास पुराण, पूर्वमीमांसा, शांकरवेदान्त, धर्मशास्त्र, सर्वदर्शन, तन्त्रयोग, बौद्धदर्शन, प्राच्यराज्यशास्त्र, वास्तुशास्त्र, योगदर्शन, आयुर्वेद लगायतका विषयमा विद्यावारिधि कार्यक्रम सञ्चालित छ। त्यस्तै आधुनिक विषयक्षेत्रका सबैजसो विषयमा विद्यावारिधि कार्य गराउने गरिएको छ। आधुनिक विषयमा विद्यावारिधि गराउँदा संस्कृत वाङ्मयसँग सम्बद्ध शोधशीर्षक हुनुपर्ने व्यवस्था छ। हालसम्म यस अनुसन्धान केन्द्रबाट ३ सय ५० जनाले विद्यावारिधि उपाधि प्राप्त गरिसकेका छन्। २ सय ५० ले पीएचडी गरिरहेका छन्। संस्कृत विश्वविद्यालय अनुसन्धान केन्द्रले विभिन्न निरुपाधिक कार्यक्रमहरू सञ्चालन गरिरहेको छ। १०० वटा विशेष अनुसन्धान भएका छन्। नेपालका विभिन्न भाषाभाषी समुदायका धर्मसंस्कृति, परम्परा, सदाचार, नैतिकमूल्य र मान्यताका साथै विशेषगरी लोपोन्मुख संस्कृति एवं भाषाहरूका बारेमा अनुसन्धान गराउन निरुपाधिक कार्यक्रमहरू सञ्चालन गरिएको हो। यस्ता कार्यक्रमहरूमा ग्रन्थसम्पादन, अनुवाद, प्रकाशन, शोधार्थीको क्षमता वृद्धि, भौतिक सुविधा विकास लगायत रहेका उनले बताए। कहिले विद्यार्थी संगठन कहिले प्राध्यापक संगठन, कहिले कर्मचारी संगठन कहिले कसको अवरोधका कारण विश्वविद्यालय र त्यसको अनुसन्धान केन्द्रले लिएको लक्ष्यअनुसार काम गर्नै नसकेको प्राध्यापक र शोधार्थीहरू बताउँछन्।"
यस्तो छ माघ १८ गतेदेखि सुरू हुने प्रतिनिधिसभाको पाक्षिक सभावित कार्यतालिका,"काठमाडौं : प्रतिनिधिसभाले हिउँदे अधिवेशनको पाक्षिक कार्यतालिका सार्वनजिक गरेको छ। मंगलबार बसेको कार्यव्यवस्था परामर्श समितिको बैठकले माघ १८ गतेदेखि सुरू हुने हिउँदे अधिवेशनको संसदको संभावित कार्यतालिका सार्वजनिक गरेको हो। समिति बैठकले संसद सचिवालयले तयार गरेको क्यालेन्डर हेरफेरसहित सार्वजनिक गरेको हो। जसअनुसार हिउँदे अधिवेशनको पहिलो बैठक माघ १८ गते बस्नेछ। त्यसपछि माघ २४,२५ ,२७,२८ र २९ गते बैठक बस्नेछ। क्यालेन्डर अनुसार हिउँदे अधिवेशनको पहिलो दिन माघ १८ गते ६ वटा अध्यादेश संसदमा प्रस्तुत हुनेछन्। सहकारी सम्बन्धी केही नेपाल ऐनलाई संशोधन गर्ने अध्यादेश,२०८१, सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश,२०८१, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८१, निजीकरण (पहिलो संशोधन) अध्यादेश, २०८१, आर्थिक तथा व्यावसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने अध्यादेश, २०८१ र भूमि सम्बन्धी केही नेपाल ऐनलाई संशोधन गर्ने अध्यादेश, २०८१ पेश हुने क्यालेन्डरमा उल्लेख छ। यसैगरी पहिलो बैठकमा अधिवेशन आह्वानको पत्रको जानकारी, ज्ञात अज्ञात शहीदप्रति श्रद्धाञ्जली, राष्ट्रपतिको कार्यालयको पत्र, प्रधानमन्त्री तथा मन्त्रिपरिषद्को कार्यालयको पत्र, अध्यक्षता गर्ने सदस्यहरुको मनोनयन र अधिवेशन प्रारम्भको अवसरमा मन्तव्य ( दलीय आधारमा) मन्तव्य राख्ने कार्यसूची छ।"
नेपालमा प्रत्यक्ष निर्वाचित राष्ट्रपति प्रणाली बनाउनु हुँदैन : पूर्वप्रधानमन्त्री नेपाल,"काठमाडौं : नेकपा एकीकृत समाजवादी अध्यक्ष माधव कुमार नेपालले प्रत्यक्ष निर्वाचित राष्ट्रपति प्रणालीमा नेपाललाई लैजान नहुने बताएका छन्। समाजवादी मोर्चाले मंगलबार काठमाडौंमा आयोजना गरेको कार्यक्रममा उनले नेपालजस्तो संवेदनशील देशमा प्रत्यक्ष निर्वाचित राष्ट्रपति प्रणाली हानिकारक हुने टिप्पणी गरेका हुन्। प्रत्यक्ष निर्वाचित राष्ट्रपति प्रणाली भयो भने के होला हालत ? अमेरिकामा अहिले भागाभाग छ । नेपालजस्तो देशमा प्रत्यक्ष निर्वाचित प्रणालीमा जान धेरै बहस गर्नुपर्छ। मेरो धारणा फरक छ, प्रत्यक्ष निर्वाचित राष्ट्रपतिजस्तो घाँडो प्रणालीमा गयो भने के होला देशको हालत ?पूर्वप्रधानमन्त्री नेपालले भने। उनले वर्तमान सरकारबाट जनताले कुनै आशा गर्न नसकेको बताए। सरकारले काम भन्दा कुरा धेरै गर्ने गरेको भन्दै सरकारबाट जनता निराश भएको बताए। जनताले वर्तमान सरकारको विकल्पको खोजी गरिरहेको उल्लेख गर्दै २०८४ मा विकल्प दिने गरी समाजवादी मोर्चालाई अगाडि बढाउनुपर्ने समेत बताए। समाजवादको लक्ष्य हासिल गर्दै समाजलाई रुपान्तरण गर्न समाजवादी मोर्चा एक भएर अघि बढ्नुपर्ने उनको भनाई छ। अध्यक्ष नेपालले देशमा बसेर निराश हुनुपर्ने अवस्थालाई परिवर्तन गर्न जनताको साथ चाहिने धारणा राखे। उनले नेपालमा समाजवादको जित सम्भव रहेको बताए।"
सत्ताबाट बाहिरिएपछि प्रचण्ड अहिले पोलिटिकल सक्ड मा : एमाले,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड सत्ताबाट बाहिर हट्नुपर्दाको पीडाबाट विक्षिप्त रहेको एमालेले जनाएको छ। एमालेको संसदीय दलको बैठकपश्चात मुख्य सचेतक महेश बर्तौलाले कुनै राजनीतिक मसला नभएपछि पूर्वप्रधानमन्त्री प्रचण्ड अहिले पोलिटिकल सक्ड मा रहेर विक्षिप्त प्रतिक्रिया दिएर हिँडिरहेको टिप्पणी गरेका हुन्। राजनीतिलाई धमिलो बनाउन र जनतामा भ्रम छर्नका लागि मात्र प्रचण्ड लागि परेको उनको भनाई छ। सत्ताबाट बाहिर हट्नुपर्दाको पूर्वप्रधानमन्त्री प्रचण्ड अहिले पोलिटिकल सक्डमा हुनुहुन्छ र विक्षिप्त प्रतिक्रिया दिएर हिँडिरहनु भएको छ। प्रचण्डको जुन तरिका अबलम्बन गरिरहनु भएको छ, त्यो लोकतान्त्रिक छैन। संवैधानिक मूल्य र मान्यतामा अनुकुल पनि छैन। उनले थपे, राजनीतिलाई धमिलो बनाउनका लागि र जनतामा भ्रम छर्नका लागि यस प्रकारको भ्रम छर्नु उपयुक्त हुँदैन। उनले लोकतान्त्रिक प्रणालीमा चल्ने मुलुकमा यो स्वीकार्य नभएको उनको भनाई छ। सरकारलाई चेतावनी दिने नाममा माओवादीसहित विपक्षीले मोर्चाबन्दी गर्नु अहिले आवश्यकता नभएको उनको भनाई छ। संसद नभएको बेलामा सरकारले अध्यादेश ल्याएको हो, संसद छलेर अध्यादेश ल्यायो भन्ने प्रसंग वा प्रश्न कसरी मिल्छ। अध्यादेशमा कसैको विरोध भएको छैन, सकरात्मक प्रतिक्रिया आएका छन्। केहिको सुझाव आउनु स्वभाविक हो लोकतन्त्रमा यो चल्छ उनले भने।"
कसैको आइडी तथा सूचना ह्याक गरे तीन वर्ष कैद वा १५ लाख जरिवाना हुने,"काठमाडौं : कसैले सामाजिक सञ्जालको प्रयोग गरी कसैको आइडी तथा सूचना ह्याक गरेमा हदैसम्मको कारवाही भोग्नुपर्नेछ। सरकारले संसदमा दर्ता गराएको सामाजिक सञ्जालसम्बन्धी विधेयकमा सजाय र कारवाहीको व्यवस्था गरेको छ। उक्त व्यवस्था अनुसार कसैले सामाजिक सञ्जालको प्रयोग गरी कसैको आइडी तथा सूचना ह्याक गरेमा तीन वर्षसम्मको कैद वा पन्ध्र लाख रुपैयाँसम्म जरिवाना वा दुवै सजायको व्यवस्था गरेको छ। 'ह्याक' भन्नाले कसैको कम्प्युटर प्रणाली वा सामाजिक सञ्जालको पासवर्ड वा सिरियल नम्बर क्याक गरी त्यस्तो कम्प्युटर प्रणाली वा सामाजिक सञ्जालको गुप्त सङ्केत पासवर्ड वा सिरियल नम्बर चोरी गरी त्यस्तो कम्प्युटर प्रणाली वा सामाजिक सञ्जालमा अनधिकृत रुपमा पहुँच प्राप्त गरी तथ्याङ्क भण्डारमा हस्तक्षेप गर्ने कार्य सम्झनुपर्छ। यसैगरी फिसिङ वा इम्पोष्टर स्क्याम गर्नेले पनि अब छुट पाउने छैनन्। यस्तो कसूर गरेमा तीन वर्षसम्म कैद वा पन्ध्र लाख रुपैयाँ जरिवाना तिर्नुपर्नेछ। 'फिसिङ' भन्नाले विद्युतीय सञ्चार माध्यमबाट कुनै कुरा सत्य हो भन्ने विश्वासमा पारी कुनै व्यक्तिको युजरनेम र पासवर्ड, क्रेडिट कार्ड नम्बर, बैङ्क एकाउन्ट जस्ता संवेदनशील सूचना प्राप्त गर्ने कार्य सम्झनु पर्छ। (ख) ""इम्पोष्टर स्क्याम"" भन्नाले कुनै व्यक्तिले अरू कसैबाट पैसा वा व्यक्तिगत विवरण चोर्ने उद्देश्यले फोन वा इमेल वा विद्युतीय उपकरण वा प्रणालीद्वारा आफू चिनजान भएको वा विश्वास गर्न योग्य व्यक्ति भएको भन्ने विश्वासमा पारी उपहार वा पुरस्कार पठाउन व्यक्तिगत पासवर्ड र संवेदनशील जानकारी लिएर पछि कुनै रकम माग गर्ने कार्य सम्झनुपर्छ।"
भारतीय सहायतामा पुनर्निर्माण भइरहेका परियोजनाहरूको दुवै पक्षले गरे समीक्षा,"काठमाडौं : २०७२ को भूकम्पपछि भारतीय सहायतामा बन्ने पुनर्निर्माणका विषयमा समीक्षा गरिएको छ। दुई देशबीच स्थापना भएको पुनर्निर्माण परियोजनाहरू सम्बन्धी संयुक्त परियोजना अनुगमन समितिको पाँचौं बैठक सोमबार काठमाडौंमा बसेको हो। बैठकमा भारतीय विदेश मन्त्रालयका अतिरिक्त सचिव (नर्थ) मुनु महावरले भारतीय पक्षको नेतृत्व गरेका थिए भने सहरी विकास मन्त्रालयका सहसचिव पद्मकुमार मैनालीले नेपाली पक्षको नेतृत्व गरेका थिए। बैठकमा भारत र नेपाल सरकारका प्रतिनिधि, परामर्शदाता र परियोजना कार्यान्वयनमा संलग्न सरोकारवालाहरूको पनि उपस्थिति थियो। नेपालको आवास, शिक्षा, स्वास्थ्य र सांस्कृतिक सम्पदा क्षेत्रमा भारत सरकारको सहयोगमा अघि बढाइएका भूकम्पपछिको पुनर्निर्माण परियोजनाहरूको प्रगतिको विस्तृत समीक्षा बैठकमा भएको थियो। सन् २०२१ मा आवास क्षेत्र र सन् २०२४ मा शिक्षा क्षेत्रअन्तर्गत सहमति भएका परियोजनाहरू सफलतापूर्वक सम्पन्न भएकोमा प्रशंसा गरिएको थियो। स्वास्थ्य र सांस्कृतिक सम्पदा क्षेत्रमा भएको प्रगतिका विषयमा भने दुवै पक्षले सन्तुष्टि व्यक्त गरेका थिए। बाँकी परियोजनाहरू छिटोभन्दा छिटो सम्पन्न गर्ने विषयमा दुवै पक्ष सहमत भएको भारतीय दूतावासले जनाएको छ। सन् २०२३ अक्टोबरमा सम्पन्न पछिल्लो जेपीएमसी बैठक यता भारत सरकारले शिक्षाको क्षेत्रमा काठमाडौंस्थित त्रिभुवन विश्वविद्यालय केन्द्रीय पुस्तकालयसहित २६ वटाभन्दा बढी परियोजना, स्वास्थ्य क्षेत्रमा ३२ वटा परियोजना र सांस्कृतिक सम्पदा क्षेत्रमा ३ वटा परियोजना हस्तान्तरण गरिसकेको छ। यी परियोजनाहरूको लागत ३३५०८ करोड रुपैयाँ रहेको छ। यस अवधिमा १७३४९ करोड रुपैयाँ बराबर स्वास्थ्य क्षेत्रमा ४३ वटा परियोजना र सांस्कृतिक सम्पदा क्षेत्रमा ९ वटा परियोजना सम्पन्न भइसकेका छन्। दुवै पक्षले पुनर्निर्माण परियोजनाले ल्याएको सकारात्मक सामाजिकआर्थिक प्रभाव खास गरी रोजगारी सिर्जना र दुर्गम क्षेत्रमा स्वास्थ्य र शिक्षा सुविधामा भएको विस्तारको सराहना गरेका थिए। अतिरिक्त सचिव महावरले ललितपुर महानगरपालिका वडा नम्बर ८ को गुइटोलस्थित सांस्कृतिक सम्पदा स्थल गुस्तल महाविहार पुनर्निर्माण परियोजनाको भ्रमण पनि गरेका थिए। भ्रमणको क्रममा उनले परियोजनाको प्रगतिको समीक्षा गर्दै उपभोक्ता समुदायका सदस्यहरूसँग छलफल गरेका थिए। विसं २०७२ वैशाखमा गएको भूकम्पपछि भारतले नेपालमा पुनर्निर्माणका लागि २५० मिलियन अमेरिकी डलर अनुदान सहायताको प्रतिबद्धता जनाएको थियो। सो अनुदान सहायता चार विभिन्न क्षेत्रका लागि छुट्याइएको थियो। जसमा वास (१०० मिलियन), शिक्षा (५० मिलियन), स्वास्थ्य (५० मिलियन) र सांस्कृतिक सम्पदा (५० मिलियन) रहेका छन्। यी परियोजनाहरूको प्रगति अनुगमन गर्न सन् २०१७ अगस्टमा जेपीएमसी (संयुक्त परियोजना अनुगमन समिति) संयन्त्र स्थापना गरिएको थियो।"
एमाले संसदीय दलको बैठकमा ओलीको सम्बोधन,काठमाडौं : नेकपा एमालेको संसदीय दलको बैठक जारी रहेको छ। आज दिउँसो नयाँ बानेश्वर स्थित संघीय संसद् भवनको ल्होत्से हलमा संसदीय दलको बैठक बसेको हो। संसद्को हिउँदे अधिवेशन यही माघ १८ गते आह्वान गरिएको छ। अहिले संसदीय दलका नेता एवम् एमाले अध्यक्ष केपी शर्मा ओलीले सम्बोधन गरिरहेका छन्। उनले नेपालमा हिमालमा हिउँ देखिन छाडेकाले जलवायू परिवर्तनको असरबारे सगरमाथा संवादमार्फत विश्वलाई जानकारी गराउने बताए। आगामी संसद्मा अधिवेशनमा कसरी अगाडि बढ्ने भन्ने विषयमा बैठकमा छलफल हुनेछ।गत बुधबार एमाले संसदीय दलले विज्ञहरूसमेत बोलाएर एमाले संसदीय दलले अध्यादेशबारे सांसदहरूलाई प्रशिक्षण दिएको थियो। हिउँदे अधिवेशनमा एमालेका सांसदले खेल्ने भूमिकाको विषयमा पनि छलफल हुनेछ। सरकारले ल्याएको अध्यादेशको महत्वका बारेमा सांसदहरुलाइ जानकारी गराएको र सदनमा थप सशक्त रुपमा धारणा राख्ने गरि अघि बढ्न प्रशिक्षणको आयोजना गरिएको उनको भनाई छ। संवैधानिक दायराभित्र रहेर ल्याइएको अध्यादेशलाई माघ १८ गते सदनमा पेश गर्ने र प्रतिस्थापन विधेयकमार्फत व्यवस्थित रुपमा अघि बढाउन सरकारलाई सुझाव समेत दिने एमालेको तयारी छ।
गृहमन्त्रीसँग भारतका अतिरिक्त सचिवको शिष्टाचार भेट,"काठमाडौं : गृहमन्त्री रमेश लेखकसँग भारतको विदेश मन्त्रालयका अतिरिक्त सचिव मुनु महावरले मंगलबार शिष्टाचार भेट गरेका छन्। सिंहदरबारस्थित गृह मन्त्रालयमा भएको भेटमा नेपालभारत सीमा क्षेत्रमा हुने अपराध नियन्त्रणमा सहकार्य, दुवै देशका सीमा सुरक्षाबल बीचको सम्बन्ध र सहकार्य,लागुऔषध ओसार पसार तथा दुर्व्यसन नियन्त्रणलगायतका विषयमा छलफल भएको छ । त्यसका साथै कञ्चपुरको दोधारा चादँनीमा एकीकृत भन्सार जाँच चौकी (आईसिपी) निर्माण र सुरक्षा सम्बन्धी समझदारीका सम्बन्धमा समेत छलफल भएको गृहमन्त्रीको निजी सचिवालयले जनाएको छ । सो अवसरमा गृहमन्त्री लेखक र अतरिक्त सचिव महावरले दुई देशबीच आगामी दिनमा समेत सम्बन्ध थप प्रगाढ हुनेमा विश्वास व्यक्त गरेका छन् । मन्त्री लेखकले शान्ति सुरक्षाले विकास र समाजलाई प्रभाप पार्ने हुँदा उक्त विषयमा दुवै मुलुक गम्भीर हुनुपर्नेमा जोड दिए।"
नेपालमा अराजकताका बाटोबाट परिवर्तनको सम्भव छैन : प्रधानमन्त्री ओली,"काठमाडौं : प्रधानमन्त्री एवं नेकपा (एमाले) का अध्यक्ष केपी शर्मा ओलीले सरकारले ल्याएका विभिन्न अध्यादेशप्रति आमरुपमा सकारात्मक प्रतिक्रिया प्राप्त भएको बताएका छन्। सङ्घीय संसद्को हिउँदे अधिवेशनको पूर्व सन्ध्यामा आज बसेको एमालेको संसदीय दलको बैठकलाई सम्बोधन गर्दै प्रधानमन्त्री ओलीले सरकार देशलाई पछ्यौटेपनबाट उन्नतस्तरमा लाने प्रयासमा अग्रसर रहेको बताएका हुन्। केही गरौँ भन्ने युवाहरूलाई स्वदेशमा काम गर्ने उचित वातावरण दिन, जनताका सेवामा प्रभावकारिता ल्याउन र उद्योगव्यवसाय सुसञ्चालनका लागि सहज वातावरण बनाउन अध्यादेश ल्याइएको स्पष्ट गरे। प्रधानमन्त्री ओलीले नेपाल दुवै छिमेकी मुलुकसँग साँच्चैको सन्तुलित, मित्रतापूर्ण, आशंकारहित र पारस्परिक लाभका आधारमा सुदृढ गर्दै लाने र छिमेकीको विकासको लाभ लिने बताए। उनले नेपालले छिमेक सम्बन्धलाई विशेष प्राथमिकता दिने र अन्तर्राष्ट्रिय सम्बन्धलाई देखिने र सुनिने बनाउने जनाए। केही भएन भन्ने गलत भाष्य स्थापित गर्न खोजिएको छ। हामी शिक्षा, स्वास्थ्य, कृषि आदि क्षेत्रमा ध्यान दिएर काम गरिरहेका छौँ। हामीले सरकारका नेतृत्व गरिरहँदा असाधारणरुपमा काम गर्नुपर्दछ। अहिलेको संयुक्त सरकार आगामी निर्वाचनसम्म जानेछ। सरकार आजै ढल्यो, भोलि ढल्यो भनेर गरिएको प्रचारको कुनै अर्थ छैन। प्रधानमन्त्री ओलीले भने, श्रीलंका र बंगलादेशका उदाहरणका कुरा गरे पनि नेपालमा लोकतान्त्रिक अभ्यास र संवैधानिक प्रक्रियाबाहेक अरु प्रकारका अराजकताका बाटोबाट परिवर्तनको अपेक्षा सम्भव छैन। प्रधानमन्त्री ओलीले संविधान संशोधन गर्दा राष्ट्रिय एकतालाई मजबुद बनाउने र स्वीकार्यताको दायरा बढाउने क्रममा यसअघि नेपालको नयाँ राजनीतिक नक्सा समावेश गरिएको सन्दर्भ उल्लेख गर्दै संविधानसँग असहमत रहेका पक्षहरुसँग पनि संवाद गरेर मूलधारको राजनीतिमा ल्याइएको स्मरण गरे।अहिले सबै शक्तिहरु मूलतः मूलधारको राजनीतिमा छन्। राष्ट्रिय राजनीति लोकतान्त्रिक मूलधारको एउटा ट्रयाकमा अगाडि बढेको छ प्रधानमन्त्री ओलीले भने।"
सरकारविरुद्ध समाजवादी मोर्चा उचाल्दै प्रचण्ड,"उनले समाजवादी मोर्चालाई सशक्त नबनाइए मूख्य दलले देशलाई दुर्घटनामा पुर्याउन सक्ने उल्लेख गरे। काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले संविधान संशोधनका नाममा प्राप्त अधिकार खोसिने खतरा उत्पन्न भएको बताएका छन्। समाजवादी मोर्चाले मंगलबार काठमाडौंमा आयोजित राष्ट्रिय राजनीति र समाजवादी मोर्चाको कार्यभार विषयक विचार सभामा बोल्दै प्रचण्डले प्राप्त अधिकार खोस्ने गरी संविधान संशोधन गर्न खोजेको भन्दै त्यस्तो कदम आफूहरुलाई स्वीकार्य नहुने समेत बताएका हुन्। यद्यपी, संविधान संशोधनको प्रचण्डले विरोध गरेपनि समाजवादी मोर्चाकै घटक नेकपा एकीकृत समाजवादीले संविधान संशोधन सम्बन्धी अध्ययन कार्यदल गठन गरेको छ। सत्तारूढ नेपाली कांग्रेस र नेकपा एमालेले संविधान संशोधन सुझाव कार्यदल गठनको गृहकार्य अगाडि बढाएपछि नेकपा एसले पनि उपाध्यक्ष प्रकाश ज्वालाको नेतृत्वमा उपमहासचिव गरिमा शाह,सचिव गणेशबहादुर विश्वकर्मा, स्थायी कमिटी सदस्य रामचन्द्र यादव, पोलिटब्युरो सदस्य घनप्रसाद गौतम,पोलिटब्युरो सदस्य राजन राई, गोविन्द बन्दी र शंकर सुवेदी सदस्य रहेका कार्यदल गठन गरेका छन्। प्रचण्डले सरकारका विगत ६ महिनाका कदम हेर्दा प्रमुख दल र सरकार प्रतिगमनको यात्रामा देखिएकाले समाजवादी मोर्चालाई सशक्त नबनाइए देशलाई दुर्घटनामा पुर्याउन सक्ने उल्लेख गरे। उनले अलोकतान्त्रिक र निरङ्कुश तरिकाले अध्यादेश ल्याइएको आरोप लगाए। माघ १८ गतेको सदन बस्नुभन्दा अगाडि विपक्षी दलहरुको बैठक बसेर साझा धारणा बनाउने र त्यसै अनुसार सदनमा प्रस्तुत हुने उनको भनाइ छ। उनले आफ्नाले जतिसुकै अपराध गरेका भए पनि तुरुन्तै चोख्याउने र राजनीतिक विरोधीलाई प्रतिशोध साँध्ने काम भएको समेत बताए।प्रचण्डले समाजवादी मोर्चालाई गति दिने प्रयास र विपक्षीहरूलाई उद्देश्यमूलक ढंगले अघि बढाउने प्रयास देशप्रतिको चिन्तामा आधारित रहेको उल्लेख गरे।"
सांसदलाई ओलीले भने : संसद्मा अत्यन्त संवेदनशील र जिम्मेवार ढंगले अगाडि बढ्छौं,"सदनमा तथ्य र तर्कका आधारमा उपस्थिति जनाउन सांसदहरुलाई आग्रह गर्दै प्रधानमन्त्री ओलीले अरुले गलत आरोप र भ्रम छरेमा रचनात्मक र सशक्त प्रतिवाद गर्न निर्देशन दिए। काठमाडौं : एमाले अध्यक्ष केपी शर्मा ओलीले संसदमा अत्यन्त संवेदनशील र जिम्मेवार ढंगले अगाडि बढ्ने बताएका छन्। नयाँ बानेश्वर स्थित संघीय संसद् भवनको ल्होत्से हलमा जारी संसदीय दलको बैठकलाई सम्बोधन गर्दै उनले जनताका कुरा संसदमार्फत राख्ने भएकाले सत्य र तर्कसंगत कुरा बोल्न नहिच्किचाउन निर्देशन दिएका हुन्। सदनमा तथ्य र तर्कका आधारमा उपस्थिति जनाउन सांसदहरुलाई आग्रह गर्दै प्रधानमन्त्री ओलीले अरुले गलत आरोप र भ्रम छरेमा रचनात्मक र सशक्त प्रतिवाद गर्न निर्देशन दिए। उनले राष्ट्रिय एकता, हित, स्वाधीनता र सार्वभौमसत्ताका पक्षमा स्पष्टताका साथ सरकार प्रस्तुत हुने र जनताको सुशासनका पक्षमा नीतिगत स्पष्टता र व्यवहारिक रुपमा दृढताका साथ प्रस्तुत हुनुपर्ने बताए। उनले गलत कुराको भण्डाफोर गर्ने र सत्य कुरा संसदमार्फत सबैले राख्न पाउने बताए। प्रधानमन्त्री ओलीले सरकारले ल्याएको अध्यादेशले २९ वटा कानुनलाई छोएको जानकारी गराए। ओलीले ६० दिनभित्रै प्रतिस्थापन विधेयक ल्याएर कानुन बनाउने बताए। अध्यादेशमा केही छुटपुट भए संसदमार्फत सच्याउने प्रतिबद्धता व्यक्त गरे। उनले देशमा रहेका युवालाई विदेश जानबाट रोक्न योजना ल्याउने उल्लेख गरे। माओवादी केन्द्रका अध्यक्ष पुष्पकमल दाहाल प्रचण्डले पछिल्लो समय सरकार ढल्न लागेको बताएको तर्फ संकेत गर्दै ओलीले २०८४ सालको निर्वाचनपछि मात्र सरकार परिवर्तन हुने जवाफ दिए। उनले भने,यो सरकार राति ढल्छ, भोलि बिहानै ढल्छ, यो साता ढल्छ अर्को महिना सरकार ढल्छ भनेर मिति तोकेका तोकेइ छन्, यो गठबन्धन सरकार २०८४ मंसिरको निर्वाचनपछि मात्र ढल्छ, वर्तमान गठबन्धन कायम रहन्छ। २०८४ को चुनावपछि सरकार परिवर्तन हुन्छ। प्रधानमन्त्री ओलीले लोकतान्त्रिक प्रणालीमा लोकतान्त्रिक चरित्र रहनुपर्ने धारणा राखे। उनले राष्ट्रियताको सवालमा सिंगो राष्ट्र एक रहेको उल्लेख गरे। उनले संविधानमा असहमत रहेका साथीहरुलाई समेत मूल धारमा ल्याएको स्मरण गरे।"
सामाजिक सञ्जालमा के गर्दा कस्तो सजाय भोग्नुपर्छ ? (पूर्णपाठ),"काठमाडौं : सरकारले सामाजिक सञ्जालसम्बन्धी विधेयक संसदमा दर्ता गराएको छ। सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरूङले उक्त विधेयक संसदमा दर्ता गराएका हुन्। विधेयकमा कसूर र सजायसम्बन्धी व्यवस्था छ। यसमा कसैले सामाजिक सञ्जालको प्रयोग गरी अश्लील शब्द,तस्बिर,संकेत भीडीयो,अडियो,मिथ्या वा भ्रामक सूचना प्रसार गरेमा दुई वर्षसम्म कैद सजाय वा तीन लाख रुपैयाँसम्म जरिवाना वा दुवै सजाय हुने व्यवस्था छ। यसैगरी सामाजिक सञ्जालमा बीभत्स तस्बिर वा अडियो वा भिडियो पोष्ट वा सेयर गरेमा तीन महिनासम्म कैद वा पचास हजार रुपैयाँसम्म जरिवाना वा दुवै सजाय भोग्नु पर्नेछ। कसैले सामाजिक सञ्जालको प्रयोग गरी कसैको आइडी तथा सूचना ह्याक गरेमा हदैसम्मको कारवाही भोग्नुपर्नेछ। उक्त व्यवस्था अनुसार कसैले सामाजिक सञ्जालको प्रयोग गरी कसैको आइडी तथा सूचना ह्याक गरेमा तीन वर्षसम्मको कैद वा पन्ध्र लाख रुपैयाँसम्म जरिवाना वा दुवै सजायको व्यवस्था गरेको छ। यसैगरी फिसिङ वा इम्पोष्टर स्क्याम गर्नेले पनि अब छुट पाउने छैनन्। यस्तो कसूर गरेमा तीन वर्षसम्म कैद वा पन्ध्र लाख रुपैयाँ जरिवाना तिर्नुपर्नेछ। सामाजिक सञ्जालमा बेनामी वा छदमभेषी (फेक आइड, पेज, समूह) वा अरुको नामबाट पहिचान सिर्जना गर्ने,त्यस्तो बेनामी वा छद्मभेषी पहिचानमार्फत् विषयवस्तु उत्पादन गरी पोष्ट वा सेयर गर्ने,अरुको विषयवस्तु सेयर गर्ने,कमेन्ट गर्ने वा कल गर्ने कार्य गरेमा पनि कैद वा जरिवाना व्यहोर्नुपर्नेछ। यस्तो छ विधेयक"
"ताप्लेजुङ घटनाप्रति प्रदेश सरकारको गम्भीर ध्यानाकर्षण, पहिचानवादीलाई वार्तामा आउन आह्वान","विराटनगर : कोशी प्रदेश सरकारले पहिचानवादीहरूलाई वार्तामा आउन आह्वान गरेको छ। कोशी प्रदेश सरकारले गठन गरेको वार्ता समितिको आज बसेको बैठकले प्रदेशमा असन्तुष्ट रहेका पहिचान पक्षधरलाई वार्तामा आउन आह्वान गरेको हो। केही दिनदेखि ताप्लेजुङलगायतका क्षेत्रमा भइरहेको आन्दोलनलाई लिएर प्रदेश सरकारले गम्भीर ध्यानाकर्षण भएको बताउँदै वार्ताको लागि आह्वान गरेको हो। कोशी प्रदेशका आर्थिक मामिला तथा योजना मन्त्री रामबहादुर राना नेतृत्वको समितिको बैठकले औपचारिकरूपमा वार्ताको आह्वान गरेको हो। ताप्लेजुङ पाथिभरा क्षेत्रमा केवलकार निर्माणको काम अगाडि बढिरहेको सन्दर्भमा केवलकार निर्माणमा असन्तुष्टि जनाउने पक्षहरूसँग वार्ताको माध्यमबाट विवाद समाधान गर्न प्रदेश सरकार प्रतिबद्ध रहेको आन्तरिक मामिला तथा कानुन मन्त्री रेवती रमण भण्डारीले बताए। 'असन्तुष्ट पक्षहरूसँग प्रदेश सरकारबाट गठित वार्ता समिति औपचारिक रूपमा वार्ताको लागि आह्वान गर्दछ,' निर्णयमा भनिएको छ। प्रदेश सरकारले गत मंसिर २४ गते मन्त्री रानाको संयोजकत्वमा भौतिक पूर्वाधार विकास तथा स्वास्थ्य मन्त्री भुपेन्द्र राई, आन्तरिक मामिला तथा कानुन मन्त्री रेवती रमण भण्डारी र र आन्तरिक मामिला तथा कानुन मन्त्रालयका सचिव कमल थापासहितको समिति बनाएको थियो।"
एमालेको संसदीय दलको बैठकमा लम्किएका पाइला (फोटोफिचर),काठमाडौं : नेकपा एमालेको संसदीय दलको बैठक जारी रहेको छ। नयाँ बानेश्वर स्थित संघीय संसद् भवनको ल्होत्से हलमा जारी संसदीय दलको बैठकमा संसदीय दलका नेता एवम् एमाले अध्यक्ष केपी शर्मा ओलीले सम्बोधन गरिरहेका छन्। संसद्को हिउँदे अधिवेशन यही माघ १८ गते आह्वान गरिएको छ। बैठकमा आगामी संसद्मा अधिवेशनमा कसरी अगाडि बढ्ने र कसरी प्रभावकारी बढाउने भन्ने विषयमा छलफल हुँदैछ। अहिले संसदीय दलका नेता एवम् एमाले अध्यक्ष केपी शर्मा ओलीले सम्बोधन गरिरहेका छन्। संवैधानिक दायराभित्र रहेर ल्याइएको अध्यादेशलाई माघ १८ गते सदनमा पेश गर्ने र प्रतिस्थापन विधेयकमार्फत व्यवस्थित रुपमा अघि बढाउन सरकारलाई सुझाव समेत दिने एमालेको तयारी छ। तस्बिरमा हेर्नुहोस् संसदीय दलको बैठकमा जाँदै गरेका नेताहरु । तस्बिर : अभिषेक महर्जन
माओवादीलाई कांग्रेसको जवाफ : समयमा नै कानुन बन्न नसके अध्यादेश नै विकल्प,काठमाडौं : प्रतिनिधिसभाको कार्यव्यवस्था परामर्श समितिले प्रतिनिधिसभाको माघ महिनाको क्यालेन्डर पारित गरेको छ। सिंहदरबारमा मंगलबार बसेको समिति बैठकले संसद् सचिवालयले तयार गरेको क्यालेन्डर हेरफेर सहित पारित गरेको हो। माघ १८ गते संसदको पहिलो बैठकमा शीर्ष नेताहरु सम्बोधन गर्ने र अध्यादेश प्रस्तुत हुने तथा माघ २४ गतेको बैठकमा अध्यादेश निर्णयार्थ प्रस्तुत हुने एमाले प्रमुख सचेतक महेश बर्तौलाले जानकारी दिए। त्यसको केही हप्तामै प्रतिस्थापन विधेयक सरकारको तर्फबाट पेस हुने उनको भनाइ छ। उनले संसदको आगामी अधिवेशनमा बढीभन्दा बढि विधेयकहरुलाई प्रस्तुत गर्ने र सदनमा कोरम पुर्याउने कुरामा सत्तापक्ष गम्भीर रहेको धारणा राखे। त्यस्तै माओवादीका प्रमुख सचेतक हितराज पाण्डेले सदनलाई सहज रुपमा अघि बढाउनका लागि कार्यतालिका बनाइएको जानकारी दिए। उनले बैठकमा आफूहरूले संसदीय समितिमा छलफलका क्रममा रहेको विधेयककै अध्यादेश ल्याएको विषयमा कुरा उठाएको बताए। उनले कांग्रेसले अब देश अध्यादेशबाटै चलाउने भनाइ बैठकमा राखेपछि आफूहरूले प्रतिवाद गरेको जानकारी दिए। त्यस्तै कांग्रेस मुख्य सचेतक श्याम घिमिरेले देश अध्यादेशबाटै चलाउने कुरा आफूहरूले नराखेको बरु समयमा नै कानुन बन्न नसके अध्यादेश नै विकल्प हुने बताएको स्पष्ट पारे। कानुन बनाउन भएको ढिलाइले सरकारलाई अध्यादेश ल्याउन प्रेरित गरेको विषयलाई माओवादी सचेतकले अतिरञ्जित गर्ने काम गरेको उनको भनाई छ। उनले कानून बनाउने क्रममा कार्यतालिका बनाएर अघि बढ्नुपर्ने कांग्रेसको धारणा रहेको बताए। अहिले सरकारले ल्याएको अध्यादेश राजनीतिक प्रकृतिको नरहेको देशको आवश्यकताका आधारमा अर्थतन्त्र र सुशासनका लागि अध्यादेश ल्याएको उनले बताए। घिमिरेले अध्यादेशको विरोध गर्नुपर्ने कुनै कारण नरहेको उल्लेख गरे।
"सामाजिक सञ्जालमा अश्लील,भ्रामक विषयवस्तु प्रसार गरे दुई वर्षसम्म कैद वा तीनलाख जरिवाना","काठमाडौं : सरकारले सामाजिक सञ्जालसम्बन्धी विधेयक संसदमा दर्ता गराएको छ। सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरूङले उक्त विधेयक संसदमा दर्ता गराएका हुन्। विधेयकमा कसूर र सजायसम्बन्धी व्यवस्था छ। यसमा कसैले सामाजिक सञ्जालको प्रयोग गरी अश्लील शब्द,तस्बिर,संकेत भीडीयो,अडियो,मिथ्या वा भ्रामक सूचना प्रसार गरेमा दुई वर्षसम्म कैद सजाय वा तीन लाख रुपैयाँसम्म जरिवाना वा दुवै सजाय हुने व्यवस्था छ। यसैगरी सामाजिक सञ्जालमा बीभत्स तस्बिर वा अडियो वा भिडियो पोष्ट वा सेयर गरेमा तीन महिनासम्म कैद वा पचास हजार रुपैयाँसम्म जरिवाना वा दुवै सजाय भोग्नुपर्नेछ। विद्येयकमा साइबर बुलिङ गर्नेलाई दुई वर्षसम्म कैद वा तीन लाख रुपैयाँसम्म जरिवना वा दुवै सजायको व्यवस्था गरिएको छ। 'साईबर बुलिङ' भन्नाले कसैले इन्टरनेट जडान भएको डिजिटल उपकरणको माध्यमबाट सामाजिक सञ्जालको प्रयोग गरी साइबरस्पेसमा गलत वा हानिकारक वाक्य, शब्द, अक्षर, चिन्ह, चित्र, तस्बिर, स्केच, फोटो, अडियो, भिडियो, श्रव्य दृष्य, सङ्केत वा सन्देश पठाउने, पोष्ट गर्ने, सेयर गर्ने वा सोही कार्यबाट कसैलाई सताउने, तर्साउने, धम्काउने, लज्जित गराउने, अपमान गर्ने, मानमर्दन गर्ने वा अफवाह फैलाउने गरी आवाजको नक्कल गर्ने जस्ता कार्य सम्झनु पर्छ ।"
निराशावादी चिन्तनबाट माथि उठौं : उपमहासचिव ज्ञवाली,"गुल्मी : नेकपा एमालेका उपमहासचिव प्रदीपकुमार ज्ञवालीले पछिल्लो समय देशमा ठूलो निराशाको खेती भइरहेको बताएका छन्। मंगलबार प्रेस चौतारी गुल्मीले आयोजना गरेको पत्रकार भेटघाट कार्यक्रममा ज्ञवालीले प्रजातन्त्र आएको ३५ वर्षमा सरकारले गरेका काम गर्व गर्न लायक रहेको बताए । उनले निराशावादी चिन्तनबाट माथि उठ्नुपर्ने बताए। अहिले सरकार गठन भएपछि लामो समयसम्म शिथिल रहेको अर्थतन्त्रमा गतिशीलता, राजश्व सङ्कलन तथा पुँजीगत खर्चमा वृद्धि, आयत निर्यात व्यापारमा प्रबर्द्धन र लगानीको वृद्धिले जनतामा केही आशा र विश्वास बढेको छ,ज्ञवालीले भने पछिल्लो समय सहकारी क्षेत्रको समस्या समाधानतर्फ सरकारले तीव्र काम गरिरहेको छ। सरकारमा आएका ४२ हजार सहकारी उजुरीमध्ये १४ हजारको समस्या हल भएको छ । उनले सहकारी लगायत अन्य क्षेत्रमा दोषी प्रमाणित हुने जोकोहीलाई सरकारले राजनीतिक पूर्वाग्रह नभई आवश्यक कारबाही अगाडी बढाइने बताए । उनले ९५ प्रतिशत नागरिक विद्युत् र स्वास्थ्य,स्वच्छ खानेपानीको पहुँचमा रहेको दाबी गरे । सरकारले विकट जिल्लाका गाउँ बस्तीमा सडक पहुँच पुर्याएको बताउँदै नेता ज्ञवालीले नेपाललाई अर्को वर्ष अल्पविकसित देशबाट विकसित देश बनाउने गरेर काम भएको बताए । पुर्वमन्त्री समेत रहेका ज्ञवालीले यो सरकार प्रधानमन्त्रीको फोटो सिंहदरबारमा थप झुण्ड्याउनका लागि वा वायोडाटामा एक लाइन थप्नका लागि नभएको बताए । उनले यो सरकारमा केही मिसन रहेको र त्यस मिसनलाई पुरा गर्नका लागि यो बनेको स्पष्ट पारे । सरकारलाई अस्थिर बनाएर फेरि देशमा समस्या निम्ताउनका लागि केही प्रयास भएका छन् त्यसमा उनीहरू सफल नहुने बताए । सरकारलाई अस्थिरता तिर लैजाने संगठानिक र अराजक प्रयास भइरहेकाले अराजकतामा घिउ थप्नु आफैँलाई हानिकारक हुने धारणा राखे"
नक्कली भुटानी शरणार्थी प्रकरण : सचिव पाण्डेको बन्दीप्रत्यक्षीकरणको रिटमा सुनुवाइ सकियो,"काठमाडौं : नक्कली भुटानी शरणार्थी प्रकरणमा पक्राउ परेका सचिव टेकनारायण पाण्डेलाई थुनामुक्तको माग गर्दै सर्वोच्च अदालतमा दर्ता भएको बन्दीप्रत्यक्षीकरणको रिटमाथि सुनुवाइ सकिएको छ। सुनुवाइ सकिएकाले अब उनलाई पुर्पक्षका लागि थुनामै राखिराख्ने कि थुनामुक्त गर्ने भन्ने आदेश वा अन्य आउनेछ। न्यायाधीश डाकुमार चुडालको इजलासले उक्त आदेश जारी गर्नेछ। यसअघि माघ १३ र १४ गते सुनुवाइका लागि रिटको पेशी प्रधानन्यायाधीश प्रकाशमान सिंह राउतको इजलासमा तोकिएपनि 'हेर्न नमिल्ने' सूचीमा परेको थियो। आफ्ना पतिलाई गैरकानुनी रुपमा थुनामा राखेको भन्दै पाण्डेकी श्रीमती मञ्जु पाण्डेले गत शुक्रबार सर्वोच्चमा बन्दीप्रत्यक्षीकरणको रिट दायर गरेकी हुन्। प्रधानमन्त्री तथा मन्त्रिपरिषदको कार्यलय,गृह मन्त्रालय, काठमाडौँ जिल्ला अदालत ,महान्यायाधिवक्ताको कार्यालय ,काठमाडौँ जिल्ला सरकारी वकिलको कार्यालय,काठमाडौँ जिल्ला प्रहरी परिसर र सर्वोच्च अदालतलाई रिटमा विपक्षी बनाइएको छ। नक्कली भुटानी शरणार्थी प्रकरणमा पाण्डे गत बैशाख २० गते पक्राउ परेका थिए। नक्कली शरणार्थी प्रकरणमा जिल्ला अदालत काठमाडौंले बालकृष्ण खाँण,टोपबहादुर रायमाझी तथा सचिव पाण्डेसहित १६ जनालाई पुर्पक्षका लागि जेल चलान गर्ने आदेश गरेको थियो। जिल्ला अदालतको उक्त आदेशविरुद्ध खाँणसहित १६ जना उच्च अदालत पाटन पुगेका थिए। पछि खाँण उच्च अदालतको आदेशमा ३० लाख धरौटी बुझाएर रिहा भएका थिए। पाण्डेसहित अन्यलाई भने कारागारमै पठाएको थियो।"
मन्त्रिपरिषद् बैठक जारी,काठमाडौं : मन्त्रिपरिषद बैठक सुरू भएको छ। सिंहदरबारस्थित प्रधानमन्त्री तथा मन्त्रिपरिषदको कार्यालयमा बैठक जारी रहेको प्रधानमन्त्रीको सचिवालयले जनाएको छ। बैठकमा सरकारका नियमित काम कारवाही र संसद्मा प्रस्तुत हुने विधेयकका बारेमा छलफल हुने जनाइएको छ। संसद् बैठक माघ १८ गते बस्दैछ।
कार्यव्यवस्था परामर्श समितिको बैठक जारी,काठमाडौं : कार्यव्यवस्था परामर्श समितिको बैठक सुरू भएको छ। सिंहदरवारस्थित राज्य व्यवस्था समितिको हलमा बैठक सुरू भएको सभामुखको सचिवालयले जनाएको छ। माघ १८ गतेदेखि सुरू हुने संसदको हिउँदे अधिवेशनको तयारीका लागि सभामुख देवराज घिमिरेले कार्यव्यवस्था समितिको बैठक आह्वान गरेका हुन्। पहिलो बैठकमा प्रधानमन्त्रीसहित शीर्ष नेताहरूले सम्बोधन गर्ने कार्यसूची छ। हिउँदे अधिवेशनको तयारीका लागि सभामुख घिमिरेले सक्रियता बढाएका छन्। सोमबार पाँच दलका मुख्य सचेतक र प्रमुख सचेतकसँग छलफल गरेका सभामुखले आज कार्यव्यवस्था परामर्श समितिको बैठक बोलाएका हुन्। आजको बैठकमा संसद बैठकको आगामी क्यालेन्डर तयार गर्ने जनाइएको छ।
राष्ट्रव्यापीरुपमा शहीद दिवस मनाउने सरकारको निर्णय,"आज बसेको मन्त्रिपरिषद् बैठकले प्रदेश र स्थानीय तहलाई पनि सर्कूलर गरी राष्ट्रव्यापी रुपमा शहीद दिवस मनाउने निर्णय गरेको हो। काठमाडौं : सरकारले प्रत्येक वर्ष माघ १६ गते मनाइने शहीद दिवस राष्ट्रव्यापीरुपमा विविध कार्यक्रम गरी मनाउने निर्णय गरेको छ। आज बसेको मन्त्रिपरिषद् बैठकले प्रदेश र स्थानीय तहलाई पनि सर्कूलर गरी राष्ट्रव्यापी रुपमा शहीद दिवस मनाउने निर्णय गरेको हो। प्रधानमन्त्रीसहित मन्त्रीहरु शहिद गेटमा जाने र त्यसपश्चात सहिद स्मारक लैनचौर पुगी ज्ञातअज्ञात सहिदप्रति श्रद्धाञ्जलि अर्पण गर्ने कार्यक्रम रहेको सरकारका प्रवक्ता पृथ्वीसुब्बा गुरुङले जानकारी दिए। माघ १६ गते प्रधानमन्त्री, मन्त्री, सरकारका उच्चपदस्थ अधिकारी, जनप्रतिनिधि, सुरक्षा निकायको ब्याण्ड टोली र मार्चपास टोली शहिद गेट पश्चात सहिद स्मारक लैनचौर पुगी ज्ञातअज्ञात सहिदप्रति श्रद्धाञ्जली अर्पण गर्ने कार्यक्रम छ। त्यसैगरी दिउँसो भृकुटीमण्डप वा अन्य खुला स्थानमा शहीद दिवसको अवसरमा कार्यक्रम गर्ने मन्त्री गुरुङले बताए। सरकारका प्रवक्ता गुरुङले विपक्षीले भनेजस्तो संसद् छल्ने बदनियत सरकारको नरहेको र सदनमा नै खुला रुपमा अध्यादेशका बारेमा छलफल हुने बताए। यसैगरी संसदमा सरकारले ल्याएका अध्यादेश पेश गरेर फास्ट ट्रयाकमार्फत नियमावली बनाएर कार्यान्वयनमा जाने गुरुङले बताए।सरकारले अध्यादेश ल्याउन पाउनु संवैधानिक अधिकार भएको भन्दै उहाले सुशासन प्रबर्द्धन र अर्थतन्त्रमा देखिएका समस्या समाधान गर्नको लागि अध्यादेश ल्याएको स्पष्ट पारे। सरकारका प्रवक्ता गुरुङले विपक्षीले भनेजस्तो संसद् छल्ने बदनियत सरकारको नरहेको र सदनमा नै खुला रुपमा अध्यादेशका बारेमा छलफल हुने बताए। विसं २०१२ सालदेखि नै तत्कालीन काठमाडौँ नगरपालिकाको संयोजकत्वमा प्रत्येक वर्ष माघ १६ गते सहिदको सम्झनामा दिवस मनाउन थालिएको हो। माघ १० देखि १६ गतेसम्म विभिन्न कार्यक्रमका साथ काठमाडौं महानगरपालिकाले सहिद सप्ताह मनाइरहेको छ। स्वतन्त्रताको माग गर्दा विसं १९९७ मा सहिद शुक्रराज शास्त्रीलाई माघ १० गते काठमाडौँको टेकुस्थित पचलीमा, माघ १३ गते धर्मभक्त माथेमालाई सिफलमा र गंगालाल श्रेष्ठ एवं दशरथ चन्दलाई माघ १५ गते शोभा भगवतीमा राणा शासकले मृत्युदण्ड दिएका थिए।"
सत्तारूढ दलको बैठक : संसद्मा एकढिक्का भएर प्रस्तुत हुने सहमति,"काठमाडौं : सत्तारूढ दलहरूको बैठकले संसद्मा एकमत भएर अघि बढ्ने निर्णय गरेका छन्। प्रधानमन्त्रीको सरकारी निवास बालुवाटारमा बसेको सत्तारूढ दलहरूको बैठकमा सहभागी नेताहरूले अध्यादेश लगायतका विषयमा साझा धारणाका रूपमा प्रस्तुत हुनेमा सहमति जनाएका छन्। प्रधानमन्त्री केपी शर्मा ओलीले जनतालाई सेवा दिन र विकास निर्माणका कामलाई गति दिन अत्यावश्यक भएका अध्यादेशहरूलाई संसद्को पहिलो दिन नै पेस गर्ने र छिट्टै प्रतिस्थापन विधेयक प्रस्तुत गरिने बताएका छन्। संसद्मा प्रस्तुत हुने विषयमा नेपाली कांग्रेस र नेकपा एमालेले छुट्टाछुट्टै बैठक राखेर पनि एकढिक्का भएर संसद्मा जाने सहमति गरिसकेका छन्। १८ गतेको संसद्को पहिलो बैठकमा प्रधानमन्त्रीसहित शीर्ष नेताहरूले सम्बोधन गर्ने र संसद्को काम कारबाहीहरूमा सत्तारुढ दलहरू एक ठाउँमा उभिएर सशक्त र बलियो बनाउँदै लैजाने निर्णय भएको छ। संघीय संसद्को हिउँदे अधिवेशनमा सत्ता पक्षको तयारी र सरकारका कामको प्रभावकारितालगायत विषयमा छलफल गर्न प्रधानमन्त्री ओलीले बैठक बोलाएका थिए। उनले संसद्लाई पर्याप्त बिजनेस दिएर कानुन निर्माणका कामलाई तीव्रता दिन राजनीतिक दल र सांसद्हरूको प्रभावकारी भूमिका आवश्यक पर्ने बताए। सत्तारुढ दलहरूको तयारी के कस्तो छ र संसद्मा कसरी प्रस्तुत हुँदै छन् भन्ने धारणा बुझ्न प्रधानमन्त्रीले बैठक बोलाएका थिए। बैठकमा समसामयिक राजनीति, सरकार सञ्चालन गतिविधि, संसद् अधिवेशन लगायतका विषयमा छलफल भएको थियो। एमालेका मुख्य सचेतक महेश बर्तौलाले सत्तारुढ दलहरूले संसद्का काम कारबाही तथा सरकारका सकारात्मक कामका बारेमा एक ठाउँमा उभिएर अघि बढ्ने निष्कर्ष निकालेको जानकारी दिए। उनले भने, संसद्को काम कारबाहीमा सत्तारूढ दलहरू एकै ठाउँमा उभिएर सशक्त ढंगबाट सरकारका सकारात्मक कार्यहरूप्रति समर्थन जनाउँदै अघि बढ्ने हो। यसमा मध्यनजर राख्न प्रधानमन्त्रीले आग्रह गर्नुभएको छ। यी विषयमा नेपाली कांग्रेसका पार्टी सभापति शेरबहादुर देउवाले पनि सहमत जनाउनुभएको छ। विधेयक र अध्यादेश फरक भएकाले संसद्मा पेस गरिने र ठीक नलागेको अवस्थामा अध्यादेश फेल गर्ने अधिकार संसद्मा विद्यमान नै रहेको छ। यी विषयमा छलफल भएको छ। माघ १८ गतेदेखि संसद्को हिउँदे अधिवेशन सुरु हुँदै छ। अधिवेशन बन्द रहेको अवस्थामा सरकारले विभिन्न अध्यादेशहरू ल्याएको थियो। ती अध्यादेशहरू सरकारले पहिलो दिनको बैठकमा पेस गर्नुपर्छ। त्यसको तयारी, समसामयिक राजनीतिक परिवेशबारे सोमबारको बैठकमा छलफल भएको सत्तारूढ दलकै अर्का एक नेताले बताए। उनले भने, प्रधानमन्त्रीजीले प्रतिपक्षले के गर्छन् त्योसँग कुनै चासो भएन। सत्ता पक्षका हामी जति पनि छौं। सबै एक ढिक्का भएर उभिन पर्छ भन्ने उहाँको कुरा हो। यसमा प्रमुख पार्टीले सहमति जनाएका छन्। प्रधानमन्त्री ओलीको आह्वानमा बसेको बैठकमा कांग्रेसका सभापति एवं पूर्वप्रधानमन्त्री शेरबहदुर देउवा, एमालेका उपाध्यक्ष एवं उपप्रधानमन्त्री तथा अर्थमन्त्री विष्णुप्रसाद पौडेल, कांग्रेसका उपसभापति पूर्णबहादुर खड्का, कांग्रेसका नेता कृष्णप्रसाद सिटौला, लोकतान्त्रिक समाजवादी पार्टी नेपालका अध्यक्ष महन्थ ठाकुर, नागरिक उन्मुक्ति पार्टीका अध्यक्ष रञ्जिता श्रेष्ठ, जनमत पार्टीका अध्यक्ष डा चन्द्रकान्त सिके राउत, जनता समाजवादी पार्टी नेपालका नेता राजकिशोर यादव तथा संसदीय दलका प्रमुख सचेतसमेत सहभागी थिए। प्रतिनिधिसभाले तोक्यो क्यालेन्डर माघ १८ देखि सुरु हुने संसद्को हिउँदे अधिवेशनका लागि प्रतिनिधिसभाले क्यालेन्डर तयार गरेको छ। प्रतिनिधिसभाका सभामुख देवराज घिमिरेले अधिवेशनको क्यालेन्डरका विषयमा विभिन्न दलका प्रमुख सचेतक र सचेतकसँग सोमबार छलफल गरेका छन्। संसद् सचिवालयका अनुसार माघ महिनामा प्रतिनिधिसभाका ७ वटा बैठक बस्ने भएको छ। १८ गते पहिलो दिनको बैठकमा शीर्ष नेताहरूले सम्बोधन गर्ने तय भएको एमाले संसदीय दलका मुख्य सचेतक महेश बर्तौलाले जानकारी दिए। बर्तौलाले भने, संसद्को पहिलो दिनको बैठकमा प्रधानमन्त्रीले सम्बोधन गर्ने कार्यतालिका तय भएको छ। त्यसपछि विपक्षी दलका नेतासहित सबै राजनीतिक दलका शीर्ष नेताहरूले सम्बोधन गर्ने प्रारम्भिक कार्यसूची तय गरिएको छ। संसद्को सुरुका दिन शीर्ष नेताहरूले सम्बोधन गर्दा विश्वासको वातावरण निर्माण हुन्छ। बर्तौलाले आगामी अधिवेशनलाई प्रभावकारी बनाउन महत्वपूर्ण विधेयक एवं थाती रहेका कानुन पारित गर्ने गरी सत्तारूढ र प्रमुख प्रतिपक्षी दलबीच समझदारी भएको बताए। उनले संसद्को प्रभावकारिता बढाउँदै रचनात्मक र क्रियाशील बनाउन लागि पर्ने प्रतिबद्धता व्यक्त गरे। पहिलो दिनको बैठकमा बोल्न प्रधानमन्त्री केपी शर्मा ओलीले यसअघि नै समय मागिसकेका थिए। अधिवेशनको सुरुकै दिन राष्ट्रपतिबाट जारी भएका अध्यादेश पेस गर्ने कार्यसूची बनाइएको कांग्रेसका प्रमुख सचेतक श्याम घिमिरेले बताए। त्यस्तै यस अधिवेशनलाई विधेयक अधिवेशनका रूपमा सफल बनाउन सभामुखले आग्रह गरेको घिमिरेले बताए। उनले प्रतिपक्षीले अध्यादेशका विषयमा उठाएका विषयहरूलाई सदनमा नै छलफल गर्ने तयारी भएको उल्लेख गरे। दोस्रो बैठकबाटै अध्यादेश पारित गर्ने गरी सचिवालयले तयारी गरेको छ। सचेतक बर्तौलाका अनुसार माघ १८, २२, २३, २४ गतेका दिनमा प्रतिनिधिसभाको बैठक बस्ने सहमति भएको हो। १८ गते बस्ने बैठकमा अध्यादेश पेस हुने र २२ गते निर्णयार्थ प्रस्तुत हुने भएको छ। उनले माघ २५, २६ र २७ गते संसदीय समितिको बैठक बस्ने र २८, २९ र ३० गते संसद् बैठक बस्ने जानकारी दिए। पछिल्लो समय संसद्ले आफैं क्यालेन्डर बनाएर बैठक बस्ने दिन तोक्ने गरेको छ। हिउँदे अधिवेशनलाई तनावरहित बनाउन सभामुखले सत्ता र प्रतिपक्षी दलका सचेतकहरूसँग छुट्टाछुट्टै बैठक गरेका छन्। हिउँदे अधिवेशनमा संघीय निजामती विधेयक, विद्यालय शिक्षा विधेयक जस्ता महत्वपूर्ण विधेयक पारित गर्ने तयारी सरकारले गरेको छ। बैठकमा नेकपा (माओवादी केन्द्र) का प्रमुख सचेतक हितराज पाण्डे र राष्ट्रिय स्वतन्त्र पार्टी (रास्वपा) का सचेतक निशा डाँगी सहभागी थिए। प्रतिपक्ष दलले भने सरकारको कार्यशैलीको विरोध गरेका छन्। नेकपा माओवादी केन्द्र, नेकपा एस लगायतका दलले भने संसदभत्र सशक्त आवाज उठाउने तयारी गरेका छन्। अधिवेशन बोलाउन ढिला गरेको भन्दै विपक्षी दल रुष्ट छन्। माघ १८ गते संसद् बैठक बस्नुअघि कार्यसूची तय गर्न माघ १५ गते मंगलबार कार्यव्यवस्था परामर्श समितिको बैठक बस्ने संसद् सचिवालयले जनाएको छ। कांग्रेसका सांसदले अध्यादेशका विषयमा राखे चासो कांग्रेसका सांसदहरूले अध्यादेशका विषयमा प्रश्न उठाएका छन्। नयाँ बानेश्वरमा जारी कांग्रेस संसदीय दलको बैठकमा उनीहरूले सरकारले ल्याएको अध्यादेशको विषयमा प्रश्न उठाएका हुन्। कांग्रेसका प्रमुख सचेतक श्याम घिमिरेले भने, उहाँहरूले संसद् बैठकमा कांग्रेस कसरी अगाडि बढ्ने ? सरकारले ल्याएको अध्यादेशको औचित्य के हो ? विकास निर्माणका बजेटहरू किन खर्च हुँदैनन् ? लगायतका विषयमा प्रश्न गर्नुभएको छ। सबैको बोल्ने पालो सकिएपछि शीर्ष नेतृत्वले जवाफ दिने भनिएको छ। घिमिरेका अनुसार कांग्रेस संसदीय दलको अर्को बैठक माघ १८ गते बिहान ८ बजे बस्नेछ। सोही बैठकमा शीर्ष नेतृत्वले जवाफ दिने उनको भनाइ छ। घिमिरेले सरकार परिवर्तनको विषयमा कसैले प्रश्न नगरेको बताए। उनले अगाडि भने, सरकार परिवर्तनको विषय उठेको छैन। संसद्को बाँकी अवधिसम्म यही सरकार चल्नेछ। यसअघि आइतबारको बैठकमा कांग्रेस सांसदहरूलाई तीन जना विज्ञहरूले अध्यादेशका बारेमा ब्रिफिङ गरेका थिए। अध्यादेशको कन्टेन्टका विषय विज्ञहरूले सांसदहरूलाई प्रशिक्षित गरेको कांग्रेसले जनाएको छ। अध्यादेशमा केही त्रुटि छन् कि भन्ने कोणबाट पनि छलफल भएको छ।"
कार्यव्यवस्था परामर्श समितिको बैठक बस्दै,काठमाडौं : कार्यव्यवस्था परामर्श समितिको बैठक आज बस्दैछ। सभामुख देवराज घिमिरेले बिहान ११ बजे सिंहदरबारस्थित राज्य व्यवस्था समितिको हलमा बस्नेगरी बैठक बोलाएका हुन्। माघ १८ गतेदेखि सुरू हुने संसदको हिउँदे अधिवेशनको तयारीका लागि सभामुख घिमिरेले कार्यव्यवस्था समितिको बैठक आह्वान गरेका हुन्। पहिलो बैठकमा प्रधानमन्त्रीसहित शीर्ष नेताहरूले सम्बोधन गर्ने कार्यसूची छ। हिउँदे अधिवेशनको तयारीका लागि सभामुख घिमिरेले सक्रियता बढाएका छन्। सोमबार पाँच दलका मुख्य सचेतक र प्रमुख सचेतकसँग छलफल गरेका सभामुखले आज कार्यव्यवस्था परामर्श समितिको बैठक बोलाएका हुन्। आजको बैठकमा संसद बैठकको आगामी क्यालेन्डर तयार गर्ने जनाइएको छ।
पर्वहरूले बृहत्त राष्ट्रिय एकतालाई थप सुदृढ गर्न मद्दत पुग्छ : राष्ट्रपति,"काठमाडौं : राष्ट्रपति रामचन्द्र पौडेलले दीप प्रज्वलन गरी सोनाम ल्होसार पर्वको शुभारम्भ गरेका छन्। मंगलबार राष्ट्रपति भवन शीतल निवासमा आयोजित विशेष समारोहमा राष्ट्रपति पौडेलले दीप प्रज्वलन गरी सोनाम ल्होसारको शुभारम्भ गरेका हुन्। सो क्रममा लामा गुरुहरूले विषेश पूजा र मन्त्रोचरण गरेका थिए । साथै,तामाङको संस्कृतिक प्रस्तुति ताम्बा र बाम्बोको प्रस्तुति गरिएको थियो । राष्ट्रपति पौडेलले बहुजातीय, बहुभाषिक, बहुसांस्कृतिक विविधतायुक्त नेपाली समाजमा सोनाम ल्होसार जस्ता पर्वहरूले सबै नेपालीबीच आपसी सद्भाव,सहिष्णुता र बन्धुत्वको भावना अभिवृद्धि गर्दै राष्ट्रिय एकतालाई थप सुदृढ गर्न योगदान दिने विश्वास व्यक्त गरे। राष्ट्रपति पौडेलले नेपाल बहुजातीय, बहुभाषिक, बहुसांस्कृतिक र बहुधार्मिक देश भएकाले यहाँ बसोबास गर्ने सबै जातजातिको आफ्नो भिन्न परम्परा, रीतिरिवाज र संस्कृतिहरू रहेको बताए। उनले भिन्न सांस्कृतिक विविधता बोकेको नेपालमा तामाङ जातिको ठूलो समुदाय रहेको र तामाङ जातिको सामाजिक, सांस्कृतिक एवम् धार्मिक जीवनमा ल्होसार परम्पराको विशिष्ट र अत्यन्तै महत्वपूर्ण स्थान रहेको बताए। राष्ट्रपति पौडेलले गणितीय ज्योतिष परम्परामा आधारित ल्होसार पर्व तामाङ संस्कृतिकै एक अभिन्न अङ्ग भएको बताउँदै यसले तामाङ जातिको उद्गम, सभ्यता, सांस्कृतिक अस्तित्व र पहिचानलाई समेत प्रतिबिम्बित गर्दछ भन्ने आफूले बुझेको धारणा राखे।"
मन्त्रिपरिषद् बैठक बस्दै,काठमाडौं : मन्त्रिपरिषद बैठक आज बस्दैछ। बिहान ११ बजे सिंहदरबारस्थित प्रधानमन्त्री तथा मन्त्रिपरिषदको कार्यालयमा बस्नेगरी बैठक बोलाइएको प्रधानमन्त्रीको सचिवालयले जनाएको छ। बैठकमा सरकारका नियमित काम कारवाही र संसद्मा प्रस्तुत हुने विधेयकका बारेमा छलफल हुने जनाइएको छ। संसद् बैठक माघ १८ गते आह्वान भएको छ।
एकीकृत समाजवादीले गठन गर्यो संविधान संशोधन सम्बन्धी अध्ययन कार्यदल,"काठमाडौं : नेकपा एकीकृत समाजवादीले संविधान संशोधन सम्बन्धी अध्ययन कार्यदल गठन गरेको छ। सत्तारुढ नेपाली कांग्रेस र नेकपा एमालेले संविधान संशोधन सुझाव कार्यदल गठनको गृहकार्य अगाडि बढाएपछि नेकपा एसले पनि उपाध्यक्ष प्रकाश ज्वालाको नेतृत्वमा नेकपा एसले ८ सदस्यीय कार्यदल गठन गरेको हो। नेपालको संविधानमा संशोधनका सम्बन्धमा अहिले उठिरहेका सबै विषयमा पार्टीको धारणा तय गर्नका लागि सुझाव पेस गर्न कार्यदल गठन गरिएको अपानिमा उल्लेख छ। संविधान संशोधनको गृहकार्य गर्नका लागि गठित कार्यदलका सदस्यमा उपमहासचिव गरिमा शाह,सचिव गणेशबहादुर विश्वकर्मा, स्थायी कमिटी सदस्य रामचन्द्र यादव, पोलिटब्युरो सदस्य घनप्रसाद गौतम,पोलिटब्युरो सदस्य राजन राई, गोविन्द बन्दी र शंकर सुवेदीले रहेका छन्। कांग्रेस र एमालेले १७ असार २०८१ भएको ७ बुँदे समझदारीको बुँदा नम्बर दुईमा भनिएको छ, सरकारले संविधान प्रारम्भ भएपश्चात् अभ्यासमा देखापरेका सबल पक्ष र दुर्बल पक्ष तथा जटिलताको समीक्षा गरी राजनैतिक स्थायित्वका लागि संविधानमा आवश्यक संशोधन र तदनुकूलको कानुन निर्माण गर्ने विषयलाई प्राथमिकता दिने उल्लेख छ। महामन्त्री गगन थापाका अनुसार कार्यदल गठनको गृहकार्य अगाडि बढिसकेको जनाएका थिए। उनले कार्यदलमा नेपाली कांग्रेसबाट दुई जना, नेकपा एमालेबाट दुई जना राख्ने र कार्यदलले दिएको सुझावका आधारमा अन्य दलहरूसँग छलफल गरिने बताएका छन्।"
एकीकृत समाजवादीको निष्कर्ष : पार्टीलाई बाहिरबाट आक्रमण गर्ने र भित्रबाट विभाजित गर्ने षड्यन्त्र भइरहेका छन्,"नेकपा (माओवादी केन्द्र) मा सैद्धान्तिक गतिरोध जस्ताको तेस्तै छ। आजकै अवस्था रहन दिनु कम्युनिष्ट आन्दोलनका लागि खतरनाक हुन सक्छ। काठमाडौं : नेकपा एकीकृत समाजवादीले पार्टीलाई बाहिरबाट आक्रमण गर्ने र भित्रबाट विभाजित गर्ने अनेक षड्यन्त्र भइरहेको निष्कर्ष निकालेको छ। अध्यक्ष माधवकुमार नेपालले जारी गरेको अन्तरपार्टी निर्देशनमा आन्तरिक एकता, जनजागरण तथा जनपरिचालन गर्दै पार्टीलाई मुलुकको अपरिहार्य क्रान्तिकारी शक्तिका रूपमा विकास गर्न अघि बढाउनुपर्ने आवश्यकता रहेको उल्लेख छ। नेपालले दक्षिणपन्थी अवसरवादका विरुद्ध हाम्रो विद्रोह र पार्टीको पुनर्गठनलाई नेपालको कम्युनिष्ट आन्दोलनकै पुनर्गठन र रूपान्तरणमा बदल्ने दायित्वलाई मध्यनजर गर्न पार्टी पङ्तिलाई आग्रह गरेका छन्। दक्षिणपन्थी अवसरवादका विरुद्ध हाम्रो विद्रोह र पार्टीको पुनर्गठनलाई नेपालको कम्युनिष्ट आन्दोलनकै पुनर्गठन र रूपान्तरणमा बदल्ने हाम्रो दायित्वलाई मध्यनजर राख्दै पार्टी स्थायी कमिटीले गरेका निर्णयहरूलाई आआफ्नो कार्यक्षेत्रमा कार्यान्वयन गर्न सबकल्पबद्ध होऔँ। अपानीमा भनिएको छ, हामीलाई बाहिरबाट आक्रमण गर्ने र भित्रबाट विभाजित गर्ने अनेक षडयन्त्रहरू हुँदै आएका छन्, जसलाई हामीले सामना गर्दै आएका छौँ। आन्तरिक एकता, जनजागरण तथा जनपरिचालन र आन्दोलनद्वारा ती सबैको उत्तर दिँदै पार्टीलाई मुलुकको अपरिहार्य क्रान्तिकारी शक्तिका रूपमा विकास गर्न अघि बढौँ !! अनेक चुनौतिहरू छन्तर हाम्रा कमजोरी र सामर्थ्यलाई पहिचान गरेर अगाडि बढदा हाम्रा अगाडि झन धेरै सम्भावना छन भन्ने तथ्यलाई आत्मसात गर्दै अगाडि बढौँ। संसद अधिवेशन आह्वान हुनु अगाडि एकीकृत समाजवादीका सांसदहरू बूढानीलकण्ठ, बालुवाटार र शितल निवासमा पार्टी फुटाउन सहज हुने गरी राजनीतिक दलसम्बन्धि अध्यादेश मागेर धाएको थाहा पाएपछि नेतृत्व सशंकित बनेको हो। सरकारले राजनीतिक दलसम्बन्धी अध्यादेश ल्याउँदा पार्टी फुट्ने त्रास भएपछि माओवादी केन्द्रका अध्यक्ष प्रचण्डलाई साथमा लिएर अध्यक्ष नेपालले समाजवादी मोर्चा र विपक्षी दलको साथमा अध्यादेश नल्याउन चेतावनी दिएका थिए। यद्यपी पछिल्लो समय सरकारको सिफारिसमा राष्ट्रपतिमार्फत माघ १८ गते बस्ने गरी संसद् अधिवेशन आह्वान भइसकेको छ। नेपालले कम्युनिष्ट आन्दोलनमा रूपान्तरणको कार्यभार एकीकृत समाजवादीमा आएको नेपालको भनाई छ। कम्युनिष्ट आन्दोलनमा रूपान्तरणको कार्यभार सिद्धान्ततः नेपालका सबै इमान्दार कम्युनिष्टहरूको कार्यभार हो। तर व्यवहारिकरूपमा यो कार्यभार हाम्रो काँधमा आएको छ। अरु कसैले त्यो जिम्मेवारी वहन नगरेको हुँदा हामीले नेकपा (एकीकृत समाजवादी) गठन गरेर अगाडि बढनु परेको तथ्य हामी सबैले बुझेका छौँ। त्यसैले हाम्रा समस्या र चुनौति वा उपलब्धी र सफलता समग्र कम्युनिष्ट आन्दोलनकै विषय हुन् अपानिमा भनिएको छ। एमाले र माओवादीलाई हेर्ने दृष्टिकोण एकीकृत समाजवादीले नेकपा (एमाले) सैद्धान्तिक जडता र विसंगतिबाट संठनात्मक निराशा, उकुसमुकुस र पलायनतर्फ उन्मुख हुँदै गरेको आरोप लगाएको छ। पार्टीलाई एकताबद्ध बनाएर हिम्मतका साथ अगाडि बढेर परिस्थितिलाई अनुकुल बनाउनुपर्ने बताएका छन्। नेकपा (एमाले) सैद्धान्तिक जडता र विसंगतिबाट संठनात्मक निराशा, उकुसमुकुस र पलायनतर्फ उन्मुख हुँदै गरेको अवस्थामा त्यसको नेतृत्व सरकार र सार्वजनिक जीवनमा पनि बदनाम हुँदै गएको छ। नेकपा (माओवादी केन्द्र) मा सैद्धान्तिक गतिरोध जस्ताको तेस्तै छ। आजकै अवस्था रहन दिनु कम्युनिष्ट आन्दोलनका लागि खतरनाक हुन सक्छ। यस परिस्थितिमा मुलुकको कम्युनिष्ट आन्दोलनले एउटा जिम्मेवार र शक्तिशाली हस्तक्षेपको माग गरिरहेको छ। त्यसका लागि समय कम हुँदै गएको छ। अपानिमा भनिएको छ, हामीले धेरै हण्डरठक्कर खाएर बहुमुल्य शिक्षाहरू प्राप्त गरेका छौँ। निर्दिष्ट कार्यभारका वरिपरी पार्टीलाई एकताबद्ध बनाएर हिम्मतका साथ अगाडि बढदा छोटै समयमा परिस्थितिलाई अनुकुल बनाउन सकिन्छ। अहिलेको सत्ता गठबन्धन केवल अराजनीतिक साँठगाँठ हो भन्ने हाम्रो विश्लेषण झनपछि झन पुष्टि हुँदै गएको छ। त्यसका अयोग्यताले आम असन्तुष्टि बढ्ने र सत्ताको नालायकी अझ गम्भीर बन्दै जाने दुश्चक्रमा यो गठबन्धन फस्दै गएको छ। त्यसले हाम्रो पहलकदमीका लागि अनुकुलता नै थपेको छ।"
अछाम घटना : दुई जनाविरुद्ध किटानी जाहेरी,"अछाम : ढकारी गाउँपालिक८ मा फुपू भदैनी मृत्यु प्रकरणमा आफन्तहरूले किटानी जाहेरी दिएका छन्। मृतकका आफन्तहरूले मंगलबार जिल्ला प्रहरी कार्यालय मंगलसेनमा दुई जनाविरुद्ध किटानी जाहेरी दिएका हुन्। ढकारी गाउँपालिका ३ का १५ वर्षीया र १७ वर्षीया बालकको नाममा मृतक सरस्वतीका ठूला बुबा तथा इसराका हजुरबुबा अवि खड्काले किटानी जाहेरी दिएका हुन्। दुवै जनालाई प्रहरीले आइतबार नै नियन्त्रणमा लिएर अनुन्धान थालको छ। घटनाको विषयमा प्रहरीले एक ११ वर्षीया बालकसहित दर्जनभन्दा बढीलाई सोधपुछ गरेको छ। स्रोतका अनुसार घटनाको प्रत्यक्षदर्शी ११ वर्षीया बालक रहेको बताइएको छ। प्रहरी नियन्त्रणमा किटानी जाहेरीका दुई जना रहेको प्रहरी नायब उपरीक्षक डीएसपी इश्वरीप्रसाद भण्डारीले जानकारी दिए। उनले भने, ११ वर्षीया बालकलाई सोधपुछ पछि अभिभावकको जिम्मा लगाएका छौं। आवश्यक परेको बेला बोलाउने छौं। दुई जना हिरासतमै छन्। घटनाको क्रममा दर्जन बढीलाई सोधपुछ गरेका छौं। घटनाको धेरै कोणबाट अनुसन्धान भइरहेको डीएसपी भण्डारीले बताए। जिल्ला अदालतबाट अछामबाट पाँच दिनको म्याद थप गरेर उनीहरू दुवै जनाविरुद्ध अनुसन्धान अघि बढाइएको भण्डारीले बताए। नेपालगञ्जबाट शव पोष्टमार्टमपछि ढकारी ल्याइएको पूर्व वडाध्यक्ष लालबहादुर भण्डारीले जानकारी दिए। भोलि गाउँको बर्साली खोलाको गजरगाडमा ११ बजेतिर अन्तिम दाहसंस्कार गरिने भण्डारीले बताए। उनले भने, बुधबार अन्तिम संस्कार गर्ने तय भएको छ। दुई जनाको नामको नाममा किटानी जाहेरी दिएर फर्केका छौं। शंकास्पद अन्यलाई पनि अनुसन्धानको दायरामा ल्याउन माग गरेका छौं। घटना बीभत्स र निर्मम भएकाले अनुसन्धान गरेर सत्य, तथ्य र दोषीलाई कारबाहीको माग गरिएको उनले बताए। घटनाको विषयमा थप अनुसन्धानमा सहयोग गर्न प्रदेश प्रहरी कार्यालय धनगढीबाट प्रहरीको टोली अछाम आउने भण्डारीले बताए। सुदूरपश्चिम प्रदेश प्रहरी प्रमुख प्रहरी नायब महानिरीक्षक गणेश चन्दको टोली पनि खटिने भएको छ। सीआइबी र प्रदेश प्रहरीको टोली बुधबारदेखि अनुसन्धानमा खटिने डीएसपी भण्डारीले जानकारी दिए। उनले भने, घटनाको विषयमा निकै सुक्ष्म तरिकाले अनुसन्धान गरिरहेका छौं। मृतकको मोवाईलको नम्बरहरु परीक्षणका लागि सिआइवीलाई पठाइएको छ। अनुसन्धानका लागी थप सहयोग गर्न विज्ञ टोली अछाम आउँदैछ। शुक्रबार सम्पर्कविहीन भएका इसरा र सरस्वती शनिबार छिन्ने ओडार जंगलमा मृत अवस्थामा भेटिएका थिए। दुवै जनाको शव १५ मिटरको दूरीमा रहेको थियो। मृतक दुवै कमलबजार नगरपालिकाको विद्या प्रवोधनी मावि कक्षा ८ मा अध्ययनरत थिए।"
"अनलाइन सट्टावाजी गर्ने, गराउने दुई जना पक्राउ","काठमाडौं : अनलाइन (जुवा) सट्टावाजी गर्नेगराउने कार्यमा संलग्न रहेको अभियोगमा २ जनालाई प्रहरीले पक्राउ गरेको छ। रामेछाप खाँडादेवी गाँउपालिका९ घर भई काठमाडौं बाफल बस्ने ४८ वर्षीय राज प्रकाश श्रेष्ठ र नुवाकोट विदुर नगरपालिका१३ घर भई काठमाडौं सोह्रखुट्टे बस्ने २३ वर्षीय हरिचन्द्र भुजेललाई प्रहरीले पक्राउ गरेको हो। प्रहरीका अनुसार बेटिङ एप्लिकेशनमार्फत विश्वभर सञ्चालन हुने विभिन्न अनलाइन गेम्सहरू अन्तर्गत  नामक वेबसाइटमार्फत जुवा (सट्टावाजी) गर्नेगराउने गरी रकम संकलन गर्ने, क्रिप्टो करेन्सी ट्रेड गर्ने लगायतका गैरकानूनी कार्यहरू भइरहेको भन्ने सूचनाको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उक्त कार्यमा संलग्न उनीहरूलाई पक्राउ गरेको हो। उनीहरूले हाल सम्म २ करोड ४१ हजार ६ सय ३६ रूपैयाँ बराबरको कारोबार गरेको प्रारम्भिक अनुसन्धानबाट खुल्न आएको छ। साथै प्रहरीले उनीहरूको साथबाट नगद ९० हजार रूपैयाँ, मोबाइल ४ थान, कम्प्यूटर सिपियु १ थान, सिमकार्ड ५९ थान, एटिएम कार्ड २७ थान र चेकबुक ७ थान बरामद गरेको छ। उनीहरूलाई आवश्यक अनुसन्धान तथा कारवाहीको लागि जिल्ला प्रहरी परिसर काठमाडौं पठाइएको छ।"
धनुषामा लाटोकोसेरो अर्थात रातको राजा मुहदुसा उत्सव हुँदै,"जनकपुरधाम : माघ तेस्रो साता धनुषाको मिथिलेश्वर मौवाहीमा बाह्रौ लाटोकोसेरो तथा हुचिल अर्थात मुहदुसा उत्सव हुने भएको छ। अन्तर्राष्ट्रिय लाटोकोसेरो महोत्सवको अवसर पारेर धनुषाको मिथिला विहारी नगरपालिका मिथिलेश्वर मौवाहीमा मिथिला वाईल्ड लाईफ ट्रष्टको आयोजना र प्रकृतिका साथीहरु संस्थाको सहकार्यमा आगामी माघ २५ र २६ गते हुने नेपाल लाटोकोसेरो तथा हुचिल (मुहदुशा) उत्सवको तयारी अघि बढिरहेको छ। महोत्सवका लागि मौवाहीमा लाटोकोसेरो तथा हुचिल स्तम्भ निर्माण, उत्सव स्थलको व्यवस्थापन प्रचारप्रसार लगायतको काममा तीव्रता दिइएको लाटोकोसेरो तथा हुचिल उत्सवका संयोजक देवनारायण मण्डलले बताए। उत्सवलाई सहभागीपूर्ण बनाउनका लागि हाल विभिन्न विद्यालयसँगको सहकार्य, विद्यार्थीबाट लाटोकोसेरो तथा हुचील संरक्षण सम्बन्धी चित्रकला, कविता, निबन्ध संकलन, निमन्त्रणा लगायतका काम भइरहेको आयोजकले जनाएको छ। किसानको साथीका रुपमा रहेको लाटोकोसेरोले प्राकृतिक सन्तुलन कायम गर्नमा भूमीका निर्वाह गरिरहेको लाटोकोसेरो तथा हुचिल संरक्षणमा टेवा पुर्याउनका लागि उत्सवको आयोजना गरिएको राजु आचार्यले जानकारी दिए। उत्सवमा लाटोकोसेरो सम्बन्धी लघु म्यूजियम प्रदर्शनी, चरा अवलोकन, प्रकृतिको तस्बिर खिच्ने लगायत कार्यक्रम राखिएको छ। साथै स्थानीय लोपोन्मुख खेलहरु सुररा, गिली डन्टा, ती ती ती, खपडा फुटाई, गोटी गोटी जस्ता खेलहरुको प्रदर्शनी एवं प्रतियोगीता सञ्चालन गरिनेछ। लाटोकोसेरोको महत्व दर्शाउने खालका स्लाइड तथा भिडियो प्रदर्शनी गरिने आयोजकले जनाएको छ। अवैध चोरीनिकासी, वन बिनास, विषादिको प्रयोग लगायतका कारण लोपोन्मुख अवस्थामा पुगेको लाटोकोसेरो तथा हुचिल संरक्षणका लागि सचेतना जगाउन उत्सवको आयोजना गरिएको आचार्यले बताए। लाटोकोसेरो तथा हुचिल उत्सव नेपाल, अमेरिका र इटालीमा मात्र हुँदै आएको छ। लाटोकोसेरो तथा हुचिल संरक्षणमा हातेमालो गरौं भन्ने नारा सहित सञ्चालन हुने लाटोकोसेरो तथा हुचिल उत्सवमा वन विज्ञान अध्ययन संस्थान पोखराका विद्यार्थीबाट लाटोकोसेरो संरक्षण सम्बन्धी नाच, स्थानीय झरीझरी नाच, झिझिया नाच, बाद्यवाजन, सामाचखेवा, रामसिता गीत, महराई, तामाङ्ग सेलो, डम्फ लगायतका स्थानीय बाजा प्रदर्शनी लगायतका कार्यक्रम राखिएको छ। उत्सवमा लाटोकोसेरोको एक फिट अग्लो रोबोट, लाटोकोसेरो सम्बन्धी जानकारी भएको सूचना, चित्र तथा फोटो, त्रिभुवन विश्वविद्यालय अन्तर्गत प्राकृतिक विज्ञान संग्रहालयबाट लाटोकोसेरोको नमूना, गहुँको छवाली, चुरा तथा माटोबाट बनाइएका लाटोकोसेरा समेत प्रदर्शनीमा राखिने आयोजकले जनाएको छ। उत्सवमा आठ किसिमका लाटोकोसेरोको आवाज सुन्ने व्यवस्था मिलाइने छ।"
अख्तियारमा अर्घाखाँचीबाट ८२ उजुरी,"अर्घाखाँची : अख्तियार दुरुपयोग अनुसन्धान आयोगमा अर्घाखाँचीबाट ८२ उजुरी परेका छन्। स्थानीय,प्रदेश तथा सङ्घीय सरकारले सञ्चालन गरेका योजनामा भ्रष्टाचारसँगै कर्मचारीले घुस मागेको,गुणस्तरहीन सामग्री प्रयोग गरेको, प्रक्रिया मिचेर आफ्ना मान्छेलाई जागिर खुवाएको, जनप्रतिनिधिले अनावश्यक सेवा सुविधा लिएकोलगायतका विषयमा उजुरी परेका हुन् । तीन नगरपालिका र तीन गाउँपालिका गरी ६ स्थानीय तह रहेको अर्घाखाँचीमा पुस मसान्तसम्मको तथ्यांकअनुसार ८२ वटा उजुरी दर्ता भएको अख्तियार दुरुपयोग अनुसन्धान आयोगको कार्यालय बुटवलका प्रमुख राजेन्द्र पौडेलले जानकारी दिएका छन्। उनका अनुसार गत आर्थिक वर्षबाट जिम्मेवारी सरेर आएका २७ वटा र चालु आर्थिक वर्ष २०८१र०८२ को पुस मसान्तसम्ममा दर्ता भएका ५५ गरि ८२ वटा उजुरी दर्ता भएका छन् । आयोगमा परेका ८२ उजुरीमध्ये ४८ वटा मुद्दा फर्छ्यौट भइसकेका आयोगले जानकारी दिएको छ । जिल्लाका ६ स्थानीय तहमध्ये मालारानी गाउँपालिकाअन्तर्गत सबैभन्दा धेरै उजुरी आएका छन् । आयोगको कार्यालय बुटवलका अनुसार मालारानीका ४८ वटा उजुरी छन् । जसमध्ये २९ वटा मुद्दा फर्छ्यौट भइसकेका छन् भने १९ वटा अनुसन्धानको क्रममा रहेका छन् । शितगंगा नगरपालिकाअन्तर्गत १५ वटा गजुरी रहेकामा ९ वटा फर्छ्यौट भइसकेका छन् । यस्तै,सन्धिखर्क नगरपालिकाअन्तर्गत ८ वटा उजुरी रहेका छन् भने ५ वटा फर्छ्यौट भइसकेका छन्। पाणिनि गाउँपालिका अन्तर्गत ५ वटा उजुरी रहेका छन् भने ४ वटा फर्छ्यौट भइसकेका छन्। छत्रदेव गाउँपालिकाअन्तर्गत ३ वटा उजुरी रहेका छन् भने १ वटा फर्छ्यौट भइसकेका छन्। भूमिकास्थान नगरपालिकाअन्तर्गत ३ वटा उजुरी रहेका छन् भने २ वटा फर्छ्यौट भइसकेका छन्। आर्थिक वर्ष २०८१र०८२ को पुस मसान्तसम्ममा अर्घाखाँचीका ४८ उजुरी फर्छ्यौट भइसकेका छन् भने ३४ उजुरी उपर आयोगले अनुसन्धान गरिरहेको छ ।"
नक्कली भुटानी शरणार्थी प्रकरण : सर्वोच्चले सोध्यो सचिव पाण्डेलाई थुनामा राख्नुको कारण,"काठमाडौं : सर्वोच्च अदालतले नक्कली भुटानी शरणार्थी प्रकरणमा पक्राउ परेका सचिव टेकनारायण पाण्डेलाई थुनामुक्तको माग गर्दै दर्ता भएको बन्दीप्रत्यक्षीकरणको रिटमा कारण देखाउ आदेश जारी गरेको छ। न्यायाधीश डाकुमार चुडालको इजलासले पाण्डेलाई थुनामा राख्नुको कारण सोधेको हो। यसअघि माघ १३ र १४ गते सुनुवाइका लागि रिटको पेशी प्रधानन्यायाधीश प्रकाशमान सिंह राउतको इजलासमा तोकिए पनि 'हेर्न नमिल्ने' सूचीमा परेको थियो। आफ्ना पतिलाई गैरकानुनी रुपमा थुनामा राखेको भन्दै पाण्डेकी श्रीमती मञ्जु पाण्डेले गत शुक्रबार सर्वोच्चमा बन्दीप्रत्यक्षीकरणको रिट दायर गरेकी हुन्। प्रधानमन्त्री तथा मन्त्रिपरिषदको कार्यलय,गृह मन्त्रालय, काठमाडौँ जिल्ला अदालत ,महान्यायाधिवक्ताको कार्यालय ,काठमाडौँ जिल्ला सरकारी वकिलको कार्यालय,काठमाडौँ जिल्ला प्रहरी परिसर र सर्वोच्च अदालतलाई रिटमा विपक्षी बनाइएको छ। नक्कली भुटानी शरणार्थी प्रकरणमा पाण्डे गत बैशाख २० गते पक्राउ परेका थिए। नक्कली शरणार्थी प्रकरणमा जिल्ला अदालत काठमाडौंले बालकृष्ण खाँण,टोपबहादुर रायमाझी तथा सचिव पाण्डेसहित १६ जनालाई पुर्पक्षका लागि जेल चलान गर्ने आदेश गरेको थियो। जिल्ला अदालतको उक्त आदेशविरुद्ध खाँणसहित १६ जना उच्च अदालत पाटन पुगेका थिए। पछि खाँण उच्च अदालतको आदेशमा ३० लाख धरौटी बुझाएर रिहा भएका थिए। पाण्डेसहित अन्यलाई भने कारागारमै पठाएको थियो।"
झापामा पिकअपको ठक्करबाट स्कुटर चालकको मृत्यु,झापा : झापामा पिकअपको ठक्करबाट स्कुटर चालकको मृत्यु भएको छ। दुर्घटनामा शिवसताक्षी नगरपालिका९ का १९ वर्षीय सुजल अधिकारीको मृत्यु भएको जिल्ला प्रहरी कार्यालय झापाले जनाएको छ। पूर्वपश्चिम राजमार्ग अन्तरगत शिवसताक्षी नगरपालिका११ स्थित झरना पुलनजिक मंगलबार दिउँसो साढे २ बजेको समयमा बिर्तामोडबाट दमकतर्फ जाँदै गरेको प्र १०२००२ च ६४५४ पिकअप र विपरीत दिशाबाट आउँदै गरेको प्र १०१०१२ प ३३७१ नम्बरको स्कुटर एकआपसमा ठोक्किँदा दुर्घटना भएको थियो । दुर्घटनामा घाइते भएका अधिकारीलाई बीएण्डसी अस्पताल बिर्तामोड पुर्याउँदा डाक्टरले चेकजाँच गर्दा मृत्यु भइसकेको थियो । पिकअप चालक तेह्रथुम म्याङ्लुङ नगरपालिका ४ का ३६ वर्षीय अर्जुन शंकरलाई इलाका प्रहरी कार्यालय सुरुङ्गाले नियन्त्रणमा लिएको जनाइएको छ ।
बिहेको नाममा बंगलादेशी युवतीको तस्करी गर्न चिनियाँ सक्रिय,"बंगलादेशी युवतीलाई भारतको बाटो हुँदै सीमा नाकाबाट अवैधरूपमा प्रवेश गराएर काठमाडौं ल्याइन्छ र उनीहरूलाई स्थल मार्ग र हवाइ मार्गबाट चीनमा तस्करी गरिन्छ। काठमाडौं : बिहेको प्रलोभन देखाएर बंगलादेशी युवतीलाई तस्करी गर्ने चिनियाँहरू नेपालमा सक्रिय भएका छन्। नेपालमा मात्र होइन, त्यस्ता चिनियाँहरू बंगलादेश र भारतमासमेत सक्रिय भएको भेटिएका छन्। बंगलादेशी युवतीलाई भारत हुँदै नेपाल ल्याएर चीनतिर तस्करी गर्न चिनियाँ गिरोह सक्रिय भएको हो। गत साता त्रिभुवन अन्तर्राष्ट्रिय विमानस्थलबाट चीन जान लागेका तीन जना बंगलादेशी युवतीलाई अध्यागमन कार्यालयले प्रस्थान अनुमति दिन अस्वीकार गरेपछि यस्तो खुलेको हो। अध्यागमनका अधिकारीले उनीहरूको चीन यात्रा शंस्कापद देखिएपछि प्रस्थान अनुमति दिन अस्वीकार गरेको थियो। त्यसरी विमानस्थलबाट फिर्ता हुनेहरूमा बंगलादेशी युवतीहरू रिहाना अक्तर रानु, अप्रुमा मर्मा र मिनुचिङ मर्मा रहेका छन्। जब उनीहरू एक चिनियाँ युवकको साथमा अध्यागमन पुगे, त्यसपछि अध्यागमन अधिकृतले उनीहरूसँग आवश्यक कागजपत्र मागे। तर, उनीहरूले अध्यागमन अधिकारीले मागेबमोजिमको न कागजत्र दिनसके, न उनीहरूले विश्वास नै दिलाउनसके। लगत्तै अध्यागमन अधिकारीले उनीहरूलाई प्रस्थान अनुमति नदिई फिर्ता गरिदिए। तर, उनीहरूसँगै भएका चिनियाँले भने अध्यागमनका कर्मचारीसँग केहीबेर गलबदी गरेका थिए। ती चिनियाँ युवकले यी तीन जना युवतीका श्रीमानहरू चीनमा बस्छन् र आफूले उनीहरूको श्रीमानसम्म पुर्याइदिने भनेका थिए। तर, त्यसमा पनि अध्यागमनका अधिकारीहरू आश्वस्त भएनन्। चाइना साउदर्नको विमानबाट ती युवतीहरू चीन जान लागेका थिए। तर, बंगलादेशी युवतीहरूको कागजातमा शंका लागेपछि उनीहरू चीन जान नपाएका हुन्। 'बंगलादेशी युवातीहरूसँग भएको कागजात नै शंस्कापद थियो। उनीहरू एक चिनियाँ पुरुषसँग चीन जान लागेका थिए। चिनियाँ नागरिकले उनीहरू (बंगलादेशी युवतीहरू)को श्रीमान चीनमा रहेको बताएका थिए,' स्रोतले अन्नपूर्णसँग भने, 'उसो भए बंगलादेशबाट चीन किन नगएको? भन्ने प्रश्नमा बंगलादेशी युवतीहरू नाजवाफ बनेका थिए।' नेपाली युवतीलाई पनि चिनियाँ केटासँग विवाह गराएर चीन तस्करी गर्ने गरेको घटना यसअघि नै सार्वजनिक भइसकेको छ। यस्तै प्रकृतिको घटनामा नेपालबाट चिनियाँ नागरिकहरू पक्राउ पनि परेका छन्। तर, पछिल्लो समय बंगलादेशको राजनीतिक अस्थिरताको फाइदा उठाउँदै चिनियाँहरू बंगलादेशी युवतीहरूलाई तस्करी गर्न सक्रिय बनेका छन्। उनीहरूलाई भारतको बाटो हुँदै सीमा नाकाबाट अवैधरूपमा प्रवेश गराएर काठमाडौं ल्याइन्छ। उनीहरूलाई स्थल मार्ग र हवाइ मार्गबाट चीनमा तस्करी गर्ने गरिएको स्रोतको भनाइ छ।"
फरार युवक नुवाकोटबाट पक्राउ,नुवाकोट : अदालतबाट कैद तथा जरिवाना तोकेर फरार रहेका नुवाकोटको जिलिङका एक जना युवकलाई प्रहरीले पक्राउ गरेको छ। बेलकोटगढी नगरपालिका  ८ जिलिङका ३७ वर्षीय सन्तबहादुर तामाङलाई बहुविवाह मुद्दामा नुवाकोट जिल्ला अदालतबाट कैद तथा जरिवाना सजाय फैसला तोकेपछि फरार रहेका थिए। उनलाई बिदुर नगरपालिका२ बाट सोमबार पक्राउ गरि अदालतमा पेश गरिएको जिल्ला प्रहरी कार्यालय नुवाकोटले जनाएको छ। अदालतले १ वर्ष कैद र पाँच हजार रुपैयाँ जरिवाना तोकिएकाले पक्राउ गरी अदालतमा पेश गरिएको प्रहरी नायव उपरिक्षक तीलक भारतीले जानकारी दिए। नुवाकोट प्रहरीले फरार अभियुक्त पक्राउ अभियान सञ्चालन गरिरहेको छ।
"युरोपमा पनि अवैध नेपालीमाथि धरपकड, स्पेनले गर्यो ५ नेपालीलाई निष्कासन","काठमाडौं : पछिल्लो समय अमेरिकामा मात्र होइन, विश्वभरिबाट निष्कासनमा पर्ने नेपालीहरूको संख्या बढेको छ। विभिन्न प्रलोभनमा परेर विदेशिएका नेपालीहरू कानुन उल्लंघनको आरोपमा निष्कासनमा पर्ने गर्ने गरेका हन्। त्यस्ता नेपालीहरू दिनहुँ त्रिभुवन अन्तर्राष्ट्रिय विमानस्थलमा ओर्लिने गरेको अध्यागमन स्रोतले जानकार दिएको छ। गत साता युरोपेली मुलुक स्पेनबाट चार जना नेपाली निष्कासनमा परेका हुन्। निष्कासनमा पर्नेमा अनिल बिसी, चिरञ्जिवी शाही, प्रेमराजा बोहोरा, बेलबहादुर कार्की र लोकेन्द्र केसी रहेका छन्। कतार एयरलायन्सको जहाजबाट उनीहरूलाई नेपाल फर्काइएका हुन्। अध्यागमन कानुन उल्लंघन गरेको आरोप उनीहरूलाई स्पेनले निष्कासन गरेको हो। उनीहरू चारै जनासँग पासपोर्टसमेत नरहेको बताइएको छ। पासपोर्ट फ्याँकेर लुकिछिपी बसोबास गर्दै आएका उनीहरूलाई स्पेनको अध्यागमनले निष्कास गरेको स्रोतको भनाइ छ। अमेरिकी राष्ट्रपति डोनाल्ड ट्रम्पले नयाँ कार्यकारी आदेश जारी गरेपछि अमेरिकामा रहेका नेपालीहरू पनि प्रभावित बनेका छन्। ट्रम्प प्रशासन लागू भएपछि केही दिनअघि मात्रै अमेरिकी अध्यागमनले लोकबहादुर ओली, लीलाबहादुर केसी र दीपक केसीलाई निष्कासन गरेको थियो। उनीहरूलाई एयर इन्डियाबाट भारत हुँदै नेपाल पठाइएको थियो। त्यस्तै हालै मलेसियाले १६ जना, टर्कीले ५ जना, दक्षिण कोरियाले पटकपटक गरी ८ जना, जापानले ९ जना, माल्दिभ्सले ३ जना नेपालीलाई निष्कासन गरेको थियो। आकर्षक वैदेशिक रोजगारीको प्रलोभनमा विदेशिएका नेपालीहरू त्यहाँको कानुनबारे जानकार नहुँदा निष्कासनमा पर्ने गरेको विज्ञहरूले बताएका छन्।"
बाबुछोराबाट ६६ लाख बढी लग्ने गिरोह पक्राउ,"विराटनगर : आकर्षक कमाइको लोभ देखाएर वैदेशिक रोजगारीमा पठाइदिने भन्दै ६६ लाख रूपैयाँभन्दा बढी रकम ठगी गरेको गिरोहलाई मोरङ प्रहरीले पक्राउ गरेको छ। मोरङ प्रहरीका प्रवक्ता डीएसपी वेदप्रकाश जोशीका अनुसार पीडितले दिएको जाहेरीका आधारमा भारतीय नागरिकसहित ५ जनाको समूहलाई पक्राउ गरिएको हो। उनका अनुसार भारतीय नागरिककै योजनामा ठगी गरेको पाइएको छ। पक्राउ पर्नेमा भारतको जोगवनीका २३ वर्षीय केशव यादव, मोरङको कटहरी गाउँपालिका३ का २२ वर्षीय रोहितकुमार पासवान, ३० वर्षीय बुद्धनारायण मलाह, पथरीशनिश्चरे नगरपालिका५ का २५ वर्षीय वोधराज राजवंशी र विराटनगर महानगरपालिका८ का २३ वर्षीय करण भनिने अमित राय छन्। एउटै परिवारका बाबुछोरालाई विदेश पठाउने भनेर ६६ लाख बढी ठगेपछि प्रहरीले गिरोहलाई फेला पारेको हो। डीएसपी जोशीका अनुसार पक्राउ परेको गिरोहले वाट्सएप, टेलिग्राम, भाइबरसमेतका सामाजिक सञ्जालमा विज्ञापन गरेर युरोप, अमेरिका, कुबेत, दुबईसमेतका देश पठाउने भन्दै रकम ठगी गर्ने गरेको पाइएको छ। क्यानडा पठाइदिने भनेर विभिन्न समयमा अनलाइनमार्फत ६६ लाख ६७ हजार रूपैयाँ ठगी गरेको भनेर विराटनगर११ का महेशकुमार चौधरीले प्रहरीमा जाहेरी दिएका थिए। महेश र उनका छोरा युपेशकुमार चौधरीबाट उक्त रकम ठगी गरेको प्रहरीको प्रारम्भिक अनुसन्धानबाट खुलेको छ। विदेशी मोबाइल नम्बरबाट खोलिएको वाट्सएप प्रयोग गरी ठगी गरेको जोशी बताउँछन्। भिसाका लागि भनेर आवश्यक कागजातसमेत पठाएर भ्रम एवं प्रलोभनमा पारी रकम ठगेको प्रहरीको भनाइ छ। रकम पठाउन विभिन्न व्यक्तिहरुको बैंक खाता प्रयोग गरेको पाइएको प्रहरीको प्रारम्भिक अनुसन्धानबाट खुलेको छ। जिल्ला प्रहरी कार्यालय मोरङबाट खटिएको टोलीले गिरोहका ५ जनालाई माघ ८ गते पक्राउ गरेको हो। गिरोहविरुद्ध ठगी मुद्दा चलाउन अदालतबाट म्याद थप गरेर अनुसन्धानको बाँकी प्रक्रिया अघि बढाइएको डीएसपी जोशीले बताए। मोरङ प्रहरी प्रमुख एसपी नारायणप्रसाद चिमरियाका अनुसार पक्राउ परेकामध्ये ठगीमा भारतीय नागरिक केशव यादवको विशेष संलग्नता छ। उनी ठगीका मुख्य योजनाकार हुन्। यादवले नै पैसाको प्रलोभन देखाएर नेपाली युवाहरुलाई ईसेवा, खल्तीजस्ता डिजिटल वालेट तथा बैंक खाताहरु खोल्न लगाएको चिमरियाको भनाइ छ। डिजिटल वालेट तथा बैंक खाताको युजर एक्सेस र पासवर्ड लिएर यादव आफूले कारोबार गर्ने गरेको उनले बताए। उनका अनुसार पक्राउ परेका अरु ४ जना नेपाली युवाहरु यादवले ठगीमा प्रयोग गरेका व्यक्तिहरु हुन्। एसपी चिमरिया पछिल्लो समय सामाजिक सञ्जालको प्रयोग गरेर ठगी गर्ने प्रवृत्ति बढेको बताउँछन्। सर्वसाधारणलाई विभिन्न प्रलोभन एवं भ्रममा पारेर ठगी गर्ने क्रम बढेको उल्लेख गर्दै उनले प्रविधिको प्रयोगमा ध्यान दिन जरुरी रहेको बताए। पछिल्लो समय सामाजिक सञ्जालमार्फत ठगी गर्ने क्रम बढेको छ । प्रविधिको प्रयोग गरेर ठगिएका उजुरीहरु प्रहरीमा आउने क्रम बढ्दो छ। यस विषयमा सामाजिक सञ्जाल प्रयोगकर्ता आफैं सचेत हुनुपर्छ। पछुताउनु र दुःख पाउनुभन्दा बेलैमा सावधानी अपनाउँदा ठगी वा कुनै समस्यामा पर्ने सम्भावना हुँदैन, एसपी चिमरियाले भने। अपरिचितले कुनै प्रलोभनमा पार्ने प्रयास गरेमा तत्काल प्रहरीमा जानकारी दिन र होसियारी अपनाउन सबैमा उनको आग्रह छ। एसपी चिमरियाले अपरिचितलाई चाँडै विश्वास गर्न नहुने र आफैं सचेत बन्नुपर्ने बताए।"
"अनुसन्धानका लागि एक बालकसहित तीनजना प्रहरी नियन्त्रणमा, विज्ञ टोली आउँदै","अछाम : ढकारी गाउँपालिकामा फुपू भदै मृत्यु प्रकरणमा प्रहरीले हालसम्म तीनजनालाई नियन्त्रणमा लिएको बताएको छ । प्रहरीले सोमबार साँझ सोधपुछका लागि एक बालकलाई समेत नियन्त्रणमा लिएको हो । यसअघि प्रहरीले आइतबार दुईजनालाई नियन्त्रणमा लिएको थियो । प्रहरीले नियन्त्रणमा लिएका तीनजना ढकारी १ र ३ का हुन् । प्रहरीले सोमबार अन्दाजी ११ वर्षीया बालकलाई सोधपुछका लागि मंगलसेन ल्याएको प्रहरी नायब उपरीक्षक डीएसपी ईश्वरी प्रसाद भण्डारीले जानकारी दिए । घटनाको विषयमा हालसम्म बालकसहित तीनजनालाई नियन्त्रणमा लिएको उनले बताए । उनले भने,'अहिलेसम्म बालकसहित तीनजनालाई सोधपुछका लागि ल्याएका छौं । बालकलाई मंगलसेन ल्याउँदा उनको अभिभावक बुवा पनि सँगै आएका छन् । स्रोतका अनुसार घटनाको प्रत्यक्षदर्शी ११ वर्षीया बालक रहेको बताइएको छ । घटनाको विषयमा थप अनुसन्धानमा सहयोग गर्न प्रदेश प्रहरी कार्यालय धनगढीबाट प्रहरीको टोली अछाम आउने भण्डारीले बताए । उनले भने,घटनाको विषयमा निकै सुक्ष्म तरिकाले अनुसन्धान गरिरहेका छौं । अनुसन्धानका लागि थप सहयोग चाहिएकाले विज्ञ टोली अछाम आउँदैछ । नेपालगञ्जमा दुवैको शव पोष्टमार्टमपछि र आजै शव लिएर अछाम फर्किएको मृतकका आफन्त रमेश भण्डारीले जानकारी दिए । शुक्रबार सम्पर्कविहीन भएका इसरा र सरस्वति शनिबार छिन्ने ओढार जंगलमा मृत अवस्थामा भेटिएका थिए । दुवैजनाको शव १५ मिटरको दुरीमा रहेको थियो । मृतक दुवै कमलबजार नगरपालिकाको विद्या प्रवोधनी मावि कक्षा ८ मा छात्रा हुन्।"
डडेल्धुरामा सबै किशोरलाई एचभीपी खोप दिइँदै,"डडेल्धुरा : डडेल्धुराका सबै किशोरीलाई पाठेघरको मुखको क्यान्सर विरुद्धको खोप (एचभीपी) लगाइने भएको छ । विद्यालय जाने किशोरीका हकमा कक्षा ६१० मा अध्ययरत सबै र विद्यालय नजानेका हकमा उमेर १०१४ वर्षका सबै किशोरीलाई एचभीपी खोप लगाइने तयारी भएको छ । यही माघ २२ देखि फागुन ६ गतेसम्म देशभर खोप अभियान सञ्चालन हुने भएको हो । यो सँगै जिल्लाका सातवटै पालिका भित्र रहेका विद्यालयमा समेत उक्तखोप अभियान सञ्चालन गरि यस पटकको अभियानमा सबै किशोरीलाई एचभीपी खोप दिइने स्वास्थ्य कार्यालय डडेल्धुराका तथ्यांक अधिकृत जनक चन्दले बताए । स्वास्थ कार्यालय डडेल्धुराका अधिकृत हरि भट्टका अनुसार सरकारले कक्षा ६ देखि १० सम्मका १० देखि १४ वर्ष उमेर समूहका ६ हजार ९६८ किशोरीलाई यो खोप लगाइँदैछ । विद्यालयमा रहेका किशोरीको संख्या ६ हजार ९६२ र विद्यालय बाहिर रहेका किशोरीको संख्या अहिलेसम्म २४ रहेको तथ्यांक पाइएको छ । खोप अभियानमा सबै किशोरी समावेश गरिने उनले बताए । स्वास्थ्य कार्यालय डडेल्धुराले जिल्ला स्तरीय खोप समन्वय समिति र सञ्चारकर्मीलाई अभिमूखिकरण तथा अन्तरक्रिया गर्दै गतवर्ष नमूना परिक्षणका रुपमा ३८१ किशोरीलाई एचभीपी खोप दिइएको र यस पाली सबै किशोरीलाई समिटिन लागेको जानकारी दिए । खोप अभियान अमरगढी नगरपालिकामा माघ २२ देखि ३०,परशुराम नगरपालिकामा माघ २२ देखि २७, आलिताल, अजयमेरु, नवदुर्गा र गन्यापधुरा गाउँपालिकामा माघ २२ देखि २७ र भागेश्वर गाउँपालिकामा माघ २२ देखि २५ गतेसम्म सञ्चालन हुनेछ ।"
"खेत पनि छैन, अब के खाने ?","रामेछाप : गत असोजमा गएको बाढीपहिरोले रामेछाप जिल्ला पनि अछुतो रहन सकेन। अझ कतिको त मानो रोपेर मुरी फलाउने खेतसम्म छैन। यस्तै भएको छ नबुघाटवासीलाई। आफ्नो नाममा भएको १५ रोपनी खेत र बारी असोज १२ मा सुनकोशीमा आएको बाढीले बगाएपछि मन्थली नगरपालिका ६ नबुघाटकी नीता माझीलाई अहिले खेतमा काम बित्यो भन्ने पिरलो छैन। पिरलो छ त ७ जनाको परिवार कसरी पाल्ने ? बाढी गएको पाँच महिना भएको छैन। तर नीताको भकारी रित्तिइसक्यो। घरमा गेडो अन्न छैन। घरका स्कुल जाने चार छोराछोरी र वृद्ध अवस्थाका सासू, ससुरालाई मुखमा माड हाल्न कता जाउँ के गरौं भन्ने पिरलो छ। ऋण गर्दै धोक्राको चामल र अरू बेसाहा खोजेर धान्नु पर्दा माझी चिन्तित हुँदै गएकी छिन्। नजिकैको खुर्कोट बजारमा पुगेर धोक्रामा अन्न बेसाउँदा ऋण काड्नुपर्ने बाध्यता छ। बास बस्ने घर र आगो बाल्ने दाउराबाहेक अहिले नबुघाट माझीले अरू मेरो भन्ने केही छैन। मन्थली नगरपालिकाको सबैभन्दा दक्षिणपूर्वी कुनाको झुरुप्प माझी बस्तीमा झन्डै ५० परिवारको बसोबास छ। ती सबै परिवारको पीडा नीता माझीको भन्दा फरक छैन। असोज १२ गते नबुघाटको लागि कालो दिन बनेर आइदियो, स्थानीय बद्रीबहादुर माझी भन्छन्, बाढीले सबैको बालीसहितको खेत पुरिदियो। अहिले सेतो बालुवाको बगर मात्र छ। कसको जग्गा कता हो ? भन्ने कुराको टुंगोसमेत छैन। माझी ठूलो बालुवाको बगरको बीच भागमा उभिएर साँध छुट्ट्याउन खोज्छन्, तर यकिन सिमाना उनलाई अझै थाहा छैन। जता पनि बालुवाको थुप्रै, थुप्रोमात्र छ। यतै पथ्र्यो मेरो जग्गा, हातले इशारा गर्दै उनले भने। सुनकोशीको बाढीले पारेका ठूला खाडल अनि बालुवाको ढिस्को अहिले पनि नबुघाटमा जस्ताको तस्तै छन्। अब बालुवा फालेर जग्गा बनाइदियो भने खेती गरौंला भन्ने आशा त छ, स्थानीय चक्रबहादुर माझी भन्छन्, अन्त गाउँमा पहिले खेती गरिआएको जग्गामा कोशी हिँडेको छ, धन्न नबुघाटको चाहिँ बालुवाले छोपिदिएर छिडिदियो। जग्गा पहिलोको जस्तै बन्ला अनि खेती गरौंला भन्ने माझीलाई आशा लागे पनि उक्त कार्य गर्न स्थानीयको बुताबाट सम्भव छैन। गत वर्ष नबुघाटको जग्गामा स्थानीयले खर्बुजा उत्पादन गरेका थिए। बलौटे कमलो माटो भएकाले कृषि प्राविधिकले खर्बुजा लगाउन सुझाए। नभन्दै खर्बुजा मज्जाले फल्यो पनि। यस वर्ष पनि अब खर्बुजाको दल राख्ने सुरसार माझीले गरेका छन्। दल राखौंला। रोप्ने स्थान भएन भने के गरौंला ? , माझी भन्छन्, त्यसबेलासम्म जग्गा बनाइदिने आशा लागेको छ। बाढीले बगर बनाएको नबुघाटको झन्डै पाँच सय रोपनी जग्गामा थुप्रिएको बालुवा पन्छाउँदा पहिलेको खेतबारीको माटो भेटिने विश्वास माझी परिवारमा छ। त्यही आशामा उनीहरूले मन्थली नगरपालिकामा योजनासमेत माग गरेका थिए। नगरपालिकाले उक्त कार्यका लागि ६ लाख रुपैयाँ विनियोजन गरेको छ। वडाध्यक्ष अशोक तामाङ भन्छन्, विनियोजन भएको बजेटले बालुवा पन्छाएर पहिलेको जमिन देखिने बनाउन पुग्ने अवस्था छैन, जति पुग्छ अब काम थाल्ने सोचमा छौं। ५० परिवारको बसोबास रहेको नबुघाटमा भएको जग्गा त्यत्ति नै हो। पाखोमा जसको जग्गा छ, त्यसमा पनि अधिकांशमा खेती छैन। खानेपानीका लागि ल्याएको पानी जम्मा गरेर थोरैले करेसाबारी हरियो पारेका छन्। बाढीले सिँचाइ प्रणाली लथालिंग पारेको छ। बगरको छेउमा सिँचाइका लागि पानी तान्न बनाइएको इनार पुरिदियो। केही रिङ उचालेर फालिदियो र प्यानलबोर्ड भएको घर भत्काएर लग्यो। मेसिन पुरिएको अवस्थामा होला भन्ने अनुमान स्थानीयले गरेका छन्। तर खोतलेर हेरेका छैनन्। बाढीले बिजुलीका केही पोल भाँचिदियो। बाँकी रहेका पोल झन्डै आधा पुरिएका अवस्थामा होचा देखिएका छन्। सिँचाइका लागि प्रयोग भएका ठूल्ठूला पोलिथिनका पाइप र सिमेन्ट जोडाइको नहर बगाइदिएको छ। पहिले जग्गा बनाऊ, त्यसपछि सिँचाइको प्रबन्धका लागि लागौंला, तीन दशकअघि जनप्रतिनिधिसमेत रहेका स्थानीय ज्येष्ठ नागरिक काले माझी भन्छन्, विपत्ति लाग्यो, अहिलेसम्म नपसेको कोशी नबुघाटमा पस्यो। बाढी गएको चार महिना बितिसक्दा पनि गाउँमा सहयोग गर्ने कोही नआएकोमा माझी चिन्तामा छन्। गाउँमा कोही नौलो मानिस देख्नासाथ माझी राहतको आशा गर्छन्। तपाईंहरूले के राहत लिएर आउनु भयो त ? नबुघाट पुगेका सञ्चारकर्मीसँग काले माझीले भने, एक बोरा चामलबाहेक यतिन्जेलसम्म केही पाइएन गाँठे।"
