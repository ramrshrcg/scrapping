शीर्षक,विवरण
अधिकांश पसल मापदण्ड विपरीत,"नुवाकोट : नुवाकोटको विदुर नगरपालिकामा वजार अनुगमन गरिएको छ। अनुगमनका क्रममा अनुमति नलिई पसल सन्चालन गरिएको पाइनुका साथै अखाद्य वस्तु नियन्त्रणमा लिई नष्ट गरिएको छ। विदुर नपा कार्यालय र सरोकारवाला निकायले संयुक्तरूपमा बजार अनुगमन गरेको हो। मुख्य बजारको सडकमार्गमा सञ्चालित विभिन्न २२ वटा पसल व्यवसाय अनुगमन गरिएको हो। १२ हजार रुपैयाँ बराबरको अखाद्य वस्तु नियन्त्रणमा लिई नष्टसमेत गरिएको छ। अनुगमनका क्रममा अधिकांश पसल मापदण्ड विपरित रहेको पाइएको जिल्ला प्रशासन कार्यालय नुवाकोटले जनाएको छ। अनुगमन टोलीले दुई दिन लगातार विदुर नपा १, र ५ मा रहेका होटेल, मिठाई, डेरी, किराना तथा फलफुल पसल, मासु पसल तथा उद्योगहरुको अनुगमन गरिएको विदुर नपा अनुगमन समितिका संयोजक गणेशकुमार नेपालले जानकारी दिए। उनका अनुसार अधिकांश पसलहरुलाई मापदण्ड अनुसार सन्चालन गर्न निर्देशन दिइएको छ। अधिकांश पसलहरू मापदण्डअनुसार सञ्चालन नभएको पाइएको र पहिलो पटकलाई सचेत गराइएको संयोजक नेपालले बताए"
कक्षा ४ देखि ८ सम्म स्थानीय पाठ्यक्रम थप्दै हेटौंडा,"हेटौंडा : नगरका बिभिन्न बिद्यालयमा अध्ययनरत विद्यार्थीहरूलाई स्थानीय विषयमा जानकारी दिने उद्देश्यसहित हेटौंडा उपमहानगरपालिकाले नयाँ पाठ्यक्रम निर्माणको तयारी गरेको छ। २०७९ सालबाट कक्षा १ देखि ३ सम्म अध्यापन गराउँदै आएको स्थानीय पाठ्यक्रमलाई ४ देखि ८ कक्षासम्म सञ्चालनको तयारी गरिएको हो। चालु शैक्षिक सत्रबाट लागू हुनेगरी निर्माण गर्न लागिएको ४ देखि ८ सम्मको स्थानीय पाठ्यक्रमका लागि सुझाव संकलन गरिएको छ। हेटौंडा उपमहानगरपालिमा शिक्षा समितिका सरोकारवाला, पाठ्यक्रम निर्माणमा संलग्नसहित भएको छलफलले पाठ्यक्रमलाई सरल र सहज बनाउनेतर्फ ध्यान दिन सुझाव दिएका थिए। पुस्तक निर्माणको क्रममा समेटिएका विषयबारे शिक्षा विकास महाशाखाका प्रमुख सीताराम कोइरालाले प्रस्तुतीकरण गरेका थिए। नगर प्रमुख मीनाकुमारी लामाले स्थानीय पाठ्यक्रमलाई व्यवहारिक बनाउन जरुरी रहेको बताइन्। उनले स्थानीय भाषा, संस्कृति भेषभुषासहितका विषयबारे बलाबालिकालाई जानकारी गराउँदै अघि बढाउनुपर्ने भन्दै शिक्षालाई प्राक्टिकल बनाउनेतर्फ ध्यान दिने जरुरी रहेको बताइन्। शिक्षा विकास इकाइका प्रमुख दिनानाथ गौतमले अन्य पालिकाले पनि आफ्नो पाठ्यक्रम निर्माण गरी अध्यापनमा लगाइसकेको भन्दै चाडै पुस्तक निर्माणका काम सकेर अघि बढ्न सुझाव दिए। पालिकाले पाठ्यक्रम निर्माण गर्दा स्थानीय पहिचानको विषयलाई राम्रोसँग उजागर गर्न जरुरी रहेको बताए। सानै उमेरबाट उनिहरुले स्थानीय पहिचानलाई सहज भाषमा बुझ्नेगरी पुस्तक तथार गर्न सुझाव दिए। हाम्रो हेटौंडा नाम रहेको स्थानीय पाठ्यक्रमलाई नगरको आफ्नो मौलिकता झल्कने गरी निर्माण गर्ने तयारी रहेको छ। पाठ्यक्रममा स्थानीय बिषयबस्तुलाई बालबालिका माझ लैजाने गरी पुस्तक निर्माण हुने उपमहानगरको शिक्षा विकास महाशाखाले जनाएको छ। पुस्तकमा स्थानीय कला, सस्कृति, भाषा, भेषभुषा र जातिय पहिचानसहितको सन्दर्भ सामग्री समेटिने महाशाखा प्रमुख सिताराम कोइरालाले जानकारी दिए।"
सूचना उपलब्ध गराउन कोशी अस्पताललाई आयोगको आदेश,"विराटनगर : राष्ट्रिय सूचना आयोगले सूचना मागकर्तालाई तत्काल सूचना उपलब्ध गराउन विराटनगरको कोशी अस्पतालका नाममा आदेश जारी गरेको छ। आयोगका प्रमुख आयुक्त महेन्द्रमान गुरुङ तथा आयुक्तहरु रत्नप्रसाद मैनाली र कमला ओली थापाको संयुक्त इजलासले सूचनाको हक सम्बन्धी ऐन, २०६४ को दफा १० को उपदफा ३ को (क) अनुसार सूचना उपलब्ध गराउन वैशाख १० गते उक्त आदेश दिएको हो। अस्पतालले सूचनाको हक सम्बन्धी ऐन २०६४ अनुसार माग गरिएका सूचना दिन अस्वीकार गरेको थियो। सूचना लुकाएर अस्पताल प्रशासन र विकास समितिको मिलेमतोमा भइरहेका अनियमितता ढाकछोपको प्रयास गरिएको छ। अस्पतालका प्रमुख मेडिकल सुपरिटेन्डेन्ट डा चन्द्रभाल झा र सूचना अधिकारी इन्दिरा यादवले सूचना लुकाउन भूमिका खेलेका थिए। सरकारी अस्पतालमा अनियमितता भइरहेको विषय बाहिरिएपछि २०८० माघ ४ गते सूचनाको हक प्रयोग गरेर सूचना माग गरिएको थियो। डा फरवार्ड सिलवाल नेतृत्वको अस्पताल विकास समितिले २०८० असारदेखि माघ ४ गतेसम्म गरेका निर्णयसँग सम्बन्धित निर्णय पुस्तिका, कर्मचारी नियुक्ति प्रक्रियासँग सम्बन्धित कागजात, अस्पतालमा कार्यरत चिकित्सकसहितका कर्मचारीको विवरण, अस्पतालको डाक्टर निवास भत्काउनका लागि परेका टेन्डरहरू र भवन भत्काउनलाई पूरा गरिएको प्रक्रियासँग सम्बन्धित विवरणको प्रमाणित प्रतिलिपिलगायतका सूचना माग गरिएको हो। अस्पतालले माघ २१ गते आंशिक, अपूर्ण र अस्पष्ट सूचना उपलब्ध गरायो। विकास समितिका निर्णयलगायतका कुनै पनि सूचना प्राप्त भएनन्। अस्पतालको कदम सरकारी र सार्वजनिक निकायमा भएका निर्णय तथा काम कारबाहीसँग सम्बन्धित सूचना दिन मिल्ने कानुनी व्यवस्थाविपरीत हो। सूचना दिन अस्वीकार गरेर मेसु झा कानुनी दायित्वबाट पन्छिएपछि अस्पताल प्रमुख झासहित सूचना अधिकारी यादवलाई विपक्षी बनाएर राष्ट्रिय सूचना आयोगमा पुनरावेदन गरिएको थियो। आयोगले फागुन २१ गते लिखित जवाफ पेस गर्न अस्पतालका नाममा आदेश जारी गरेको थियो। आयोगको आदेश पश्चात अस्पताल प्रमुख डा झाले तथ्यलाई तोडमोड गरेर व्यक्तिगत विवरणसमेत माग गरिएको र गोपनीयताको हक सम्बन्धी कसुरको अधिनमा रही व्यक्तिगत विवरण सर्टिफिकेटहरु उपलब्ध नगराएको भनेर २०८० चैत ११ गते जवाफ पठाएको पाइएको छ। तर, अस्पतालसँग व्यक्तिगत विवरण खुल्ने सर्टिफिकेटहरु माग गरिएको थिएन। त्यस्तै, अस्पताल विकास समितिको निर्णय प्रतिलिपि दिनुपर्ने व्यवस्था नभएको दाबी गर्दै झाले प्रचलित कानुनको बर्खिलाप गरेर आयोगलाई जवाफ पठाएका छन्। जबकि नेपालको संविधान, २०७२ को धारा २७ ले प्रत्येक नागरिकलाई आफ्नो वा सार्वजनिक सरोकारको विषयको सूचना माग्ने र पाउने हक हुनेछ भन्ने व्यवस्था गरेको छ। आयोगले आदेशमार्फत सार्वजनिक निकायको प्रमुख वा सूचना अधिकारीले मनासिव कारणबिना सूचना नदिएको वा दिन इन्कार गरेको, आंशिक रुपमा वा गलत सूचना दिएको वा सूचना नष्ट गरेको देखिएमा १ हजारदेखि पच्चिस हजार रुपैयाँसम्म जरिवाना गरी विभागीय कारबाहीका लागि सम्बन्धित निकायमा लेखेर पठाउन सकिने स्मरण गराएको छ। प्रस्तुत पुनरावेदनका सन्दर्भमा विपक्षी कार्यालयका प्रमुखबाट आयोग समक्ष पेस गरिएको लिखित जवाफमा उल्लेख गरिएका विषय मात्रका आधारमा पुनरावेदकले माग गरेको सूचना दिनु नपर्ने देखिएन। सूचना मागकर्ताले माग गरेको विषय सूचनाको हकसम्बन्धी ऐन, २०६४ को दफा ३ को उपदफा (३) मा उल्लेखित सूचना प्रवाह गरिने छैन भन्ने विषयभित्र परेको देखिँदैन। तसर्थ सूचना मागकर्तालाई सूचनाको हकसम्बन्धी ऐन, २०६४ को दफा १० को उपदफा (३) को खण्ड (क) अनुसार सूचना ७ दिनभित्र उपलब्ध गराउनू, कोशी अस्पतालका नाममा आयोगले जारी गरेको आदेशमा भनिएको छ। तर, हालसम्म सूचना उपलब्ध गराइएको छैन। यस विषयमा बुझ्न खोज्दा अस्पतालका मेसु डा झा र सूचना अधिकारी यादव सम्पर्कमा आउन चाहेनन्। मेसु झाले सूचना दिन्न, मुद्धा हाल्नुस् भनेर सूचना मागकर्तालाई यसअघि नै थर्काएका थिए। कुनै पनि निकायले निवेदन परेको १५ दिनभित्रमा सूचना उपलब्ध गराउनुपर्ने नियम छ। सूचना नदिएमा कार्यालय प्रमुखलाई सम्बोधन गरेर गरिएको उजुरीको सम्बोधन ७ दिनभित्र नभएमा, तथ्यलाई तोडमोड गरिएमा, पूर्ण सूचना नदिएमा वा सूचना लुकाएमा राष्ट्रिय सूचना आयोगमा पुनरावेदन गर्न पाउने व्यवस्था छ। आयोगले सूचना उपलब्ध गराउन दिएको निर्देशन पालना नगरेमा सार्वजनिक निकायका पदाधिकारीलाई ऐनको दफा ३२ अनुसार कारबाही हुन्छ। सार्वजनिक निकायको प्रमुख वा सूचना अधिकारीले बदनियतपूर्वक सूचना दिन इन्कार गरेमा, आंशिक वा गलत सूचना दिएमा अर्थात सूचना नष्ट गरेमा १ हजारदेखि २५ हजार रूपैयाँसम्म जरिवाना र विभागीय कारबाही हुने व्यवस्था छ। ऐनमा उल्लिखित समयभित्र सूचना नदिएमा जति दिन ढिलाई गरेको हो, प्रति दिन २ सय रुपैयाँको दरले जरिवाना हुने व्यवस्था छ। राष्ट्रिय सूचना आयोगले गरेका आदेश तथा निर्णयहरुको पालना नगर्ने व्यक्तिलाई आयोगले १० हजार रुपैयाँसम्म जरिवाना गर्न सक्छ। जरिवाना सम्बन्धित अधिकारीले आफ्नो तलव वा व्यक्तिगत सम्पत्तिबाट तिर्नुपर्ने हुन्छ। आयोगका सूचना अधिकारी सुदर्शन ढकाल सूचना उपलब्ध गराउन अटेर गर्ने र आयोगको आदेशको पालना नगर्ने निकायका प्रमुख एवं सूचना अधिकारीलाई कानुनअनुसार कारबाही हुने बताउँछन्। सूचनाको हकका अभियन्ताहरु सूचना लुकाउनुलाई पनि भ्रष्टाचार मान्छन्। किन लुकायो अस्पतालले सूचना ? कोशी अस्पतालमा अनियमितता बढेको छ। अस्पताल प्रशासन र विकास समितिको मनोमानीले सरकारी अस्पताल धराशायी बनिरहेको छ। सार्वजनिक सरोकारका सूचना लुकाएर अनियमिततालाई ढाकछोपको प्रयास गरिएको छ। अस्पताललाई आफूनिकट एवं कार्यकर्ता भर्ती केन्द्र बनाइँदै छ। नियमविपरीतका काम कारबाहीले अस्पतालमा अनियमितता भइरहेको प्रष्ट हुन्छ। तर, अस्पतालले प्रचलित कानुनको धज्जी उडाउँदै सूचना लुकाएर गलत हर्कत देखाइरहेको सूचनाको हकका अभियन्ता राजु श्रेष्ठ बताउँछन्। उनका अनुसार सूचना लुकाउनुले अस्पतालभित्र भ्रष्टाचार भइरहेको प्रष्ट हुन्छ। अस्पतालमा मनोमानी हिसाबको मापदण्ड बनाउँदै चिकित्सक, स्वास्थ्यकर्मी र कर्मचारी भर्ना गर्न खोजिदैछ। केही समयअघि ३ जना चिकित्सक करारमा नियुक्त गरियो। आफूनिकटलाई सहज हुने गरी असमान मापदण्ड बनाएर अरु पनि भर्नाको तयारी गरिएको छ। यस सम्बन्धमा अख्तियार दुरुपयोग अनुसन्धान आयोगबाट अनुसन्धान भइरहेको छ। त्यस्तै, बिना टेण्डर अस्पताल तथा डाक्टर निवासका भवन भत्काइएको छ। बसिरहेका चिकित्सकलाई जबरजस्ती निकालेर प्रक्रिया पूरा नगरिकन मनोमानी हिसाबले कानुनविपरीत सरकारी भवनहरु भत्काइएको हो। भवन भत्काएर इँटा, रडलगायतका निर्माण सामग्री गायब बनाइएको छ। अस्पतालभित्रबाट मिलेमतोमा माटो चोरी भइरहेको छ। अस्पतालको सेवा अव्यवस्थित र लथालिंग छ। आईसीयू, एनआईसीयू तथा एचडीसीयू सञ्चालन गरिएको छैन। गुरुयोजनाका आधारमा अस्पतालमा निर्माण तथा मर्मतको काम गरिएको छैन। पारिवारिक आर्थिक अवस्था कमजोर भएका विपन्नलाई उपचारमा सहुलियत प्रदान गर्नुपर्ने सरकारी अस्पतालको सेवा अस्तव्यस्त छ। सेवा प्रवाह पहुँचवाला केन्द्रित छ। पैसा नभएकाहरुले सहज उपचार पाउँदैनन्। सामाजिक सेवा इकाईमार्फत उपचारमा हुने गरेको छुटमा पहुँचवालाको हालिमुहाली चलिरहँदा उपचार खर्च अभावमा छटपटाइरहेकाहरु भने छुटबाट बञ्चित छन्। अस्पतालले सामाजिक सेवा इकाईमार्फत विपन्न नागरिकको पारिवारिक आर्थिक अवस्था अनुसार उपचारमा २५, ५०, ७५ र सय प्रतिशतसम्म छुट दिन्छ। अस्पतालले दिने गरेको छुटमा पहुँचवाला र आर्थिक रूपले सम्पन्न भएकाहरुकै हालिमुहाली चल्छ। विपन्न नागरिकले त छुट पाउँदैनन्, एक कर्मचारी भन्छन्, पैसा नभएकाहरु उपचारविहीन भएर फर्कन्छन्। छुटका नाममा अनियमितता भइरहेको छ। अस्पतालका मेसु डा झाले सामाजिक सेवा इकाईमार्फत आफूनिकट र चिनजानकालाई मात्रै उपचारमा छुट दिने गरेको ती कर्मचारी बताउँछन्। आफ्ना मान्छे आउँदा तत्काल छुट दिएर पठाइन्छ। उनीहरुका लागि कुनै पनि कागजात आवश्यक पर्दैन, ती कर्मचारीले भने, विपन्न र गरिब आउँदा वडा कार्यालयको सिफारिसदेखि लिएर विभिन्न कागजात खाजेर झन्झट दिने गरिन्छ। कोशी अस्पतालको स्वास्थ्य सेवा प्रवाहमा मेसु र विकास समितिको मनपरी चलिरहेको छ। उनका अनुसार अस्पतालभित्र भइरहेका अनियमितता खुल्ने भएपछि सूचना लुकाइएको हो। अस्पतालका नाममा सूचना आयोगले जारी गरेको आदेश।"
लक्ष्मी मोटर कोर्पोरेसनद्वारा हुन्डाइ मोटर एसेम्बली प्लान्टको उद्घाटन,"परासी : हुन्डाइ गाडीको आधिकारिक वितरक लक्ष्मी इन्टरकन्टिनेन्टल प्रालिको मुख्य कम्पनी लक्ष्मी ग्रुपको एक सहायक कम्पनी 'लक्ष्मी मोटर कोर्पोरेसन 'एलएमसी' ले २०८१ साल, वैशाख २८ गते शुक्रबार रामग्राम, परासीमा हुन्डाइ मोटर एसेम्बली प्लान्टको उद्घाटन गरेको छ। उक्त कार्यक्रममा सम्माननीय प्रधानमन्त्री पुष्पकमल दाहाल, लुम्बिनी प्रदेशका मुख्यमन्त्री माननीय जोखबहादुर महरा , नेपालका लागि दक्षिण कोरियाका राजदुत पार्क ते यन्ग ज्यू, हुन्डाई मोटर भारत लिका प्रबन्ध निर्देशक तथा प्रमुख कार्यकारी अधिकृत उन्सू किम ज्यू, तथा स्थानीय सरकारका जनप्रतिनिधिहरुको उपस्थिति रहेको थियो। कम्पनीको अनुसार ६५,००० वर्ग मीटरको क्षेत्रफलमा फैलिएको एलएमसी हुन्डाइ मोटर एसेम्बली प्लान्ट, जसमा १४,००० वर्ग मीटरको भव्य निर्माण क्षेत्र रहेको छ। साथै ५००० इकाईको वार्षिक क्षमता भएको यस संरचनाले हुन्डाइ मोटर कम्पनी (एचएमसी)को सबै मापदण्डहरुको पालना गर्दै नेपालभर हुन्डाइ मोटर गाडी उत्पादनलाई तीव्र गतिमा ल्याउने लक्ष्य राखेको छ। एचएमसीको प्राविधिक पर्यवेक्षणमा एलएमसीले निर्माण गरेको प्लान्टमा उत्पादित हरेक सवारी साधनमा कार्य सम्पादन, सुरक्षा र विश्वसनीयताका उच्चतम गुणस्तर सुनिश्चित हुने कम्पनीको भनाइ रहेको छ। आयात गरिएका पूर्ण रुपमा विभाजित हुने पाटपुर्जाहरुको सदुपयोग गरी यस आधुनिक संरचनामा त्यसको सतर्कता साथ संयोजन गर्ने प्रणालीले एलएमसीको गुणस्तर प्रतिको प्रतिबद्धतालाई देखाएको छ। उद्घाटन समारोहमा प्रधानमन्त्री पुष्पकमल दाहालले नेपाली अटोमोबाइल औद्योगिकरण क्षेत्रको विकासमा हुन्डाइ नेपालको योगदान र त्यसको फलस्वरूप वृद्धि भएको आर्थिक समृद्धि र रोजगार अवसरहरु माथि विशेष जोड दिएका थिए। यो नयाँ उद्योग सञ्चालनमा आएपछि नेपालमा औद्योगिक वातावरणका निम्ति स्वदेशी एवं विदेशी लगानीकर्ताहरूलाई थप आकर्षित गर्ने विश्वास व्यक्त गर्दै प्रधानमन्त्री प्रचण्डले औद्योगिकीकरणसँगै आयात प्रतिस्थापन हुने र सयौँ दक्ष एवं अर्धदक्ष कामदारहरूका निम्ति रोजगारी प्राप्त गर्ने बताए। हुन्डाई मोटर इण्डिया लिमिटेडका प्रबन्ध निर्देशक तथा प्रमुख कार्यकारी अधिकृत श्री उन्सू किमले परासीको रामग्राममा रहेको नेपालको नयाँ हुन्डाई मोटर एसेम्बली प्लान्टप्रति आफ्नो उत्साह व्यक्त गर्दै ग्राहकको सन्तुष्टिमा उन्नत प्रविधि र सीप हस्तान्तरणको प्रभावलाई प्रकाश पारे। उद्घाटन समारोह पछि भएको प्लान्ट भ्रमणले नेपालको मोटर गाडी उद्योगमा एक महत्त्वपूर्ण ईतिहास रचेको छ। नेपालमा बनेको पहिलो 'हुन्डाइ भेन्यू' को प्रदर्शन गरिएको थियो। यो सँगै एलएमसीले हुन्डाइ भेन्यूको उत्पादन अघि बढाइसकेको छ र कम्प्याक्ट एसयूभी खण्डमा विशेष ध्यान दिइएको छ। यस प्लान्टले निकट भविष्यमा हुन्डाइ मोटर्सका अन्य मोडलका गाडीहरुको पनि एसेम्ब्लिंग गर्ने लक्ष्य राखेको छ। विभिन्न ग्राहक वर्गको विविध आवश्यकता र आकांक्षाहरू पूरा गर्ने लक्ष्य राख्दै एलएमसीले सुलभ र पहुँचयोग्य हुन्डाइ सवारी साधनहरुको उत्पादन प्रति आफ्नो समर्पण देखाएको छ। वर्तमानमा हुन्डाइ गाडीको १६ शोरूम, १९ सेवा केन्द्र र नेपालभर ४५ भन्दा माथि चार्जिङ्ग प्वाइन्ट्स सहित लक्ष्मी इन्टरकन्टिनेन्टलले बजारमा विशेष पहुँच कायम राखेको छ। कम्पनीको अनुसार एलएमसीमा ग्राहक सन्तुष्टि सुनिश्चित गर्न लक्ष्मी इन्टरकन्टिनेन्टलले दोस्रो र तेस्रो तहका बजारहरुमा पनि आफ्नो पहुँच विस्तार गर्ने योजना बनाएको छ।"
अमेरिका पठाइदिने भन्दै साढे ५ करोड ठगी गर्ने गिरोह पक्राउ,"काठमाडौं : काठमाडौं उपत्यका अपराध अनुसन्धान कार्यालयको टोलीले अवैध बाटोबाट अमेरिका तथा क्यानडा पठाइदिने प्रलोभन देखाइ विभिन्न व्यक्तिसँग रु पाँच करोड ५० लाख ठगी गर्ने गिरोहलाई पक्राउ गरी आज सार्वजनिक गरेको छ । पक्राउ पर्नेमा सिन्धुपाल्चोक भोटेकोशी गाउँपालिका२ घर भइ हाल काठमाडौं बुढानिलकण्ठ नगरपालिका११ कपन बस्ने ४७ वर्षीय टासी शेर्पा, सिन्धुपाल्चोक साविक कर्थली गाविस१ घर भइ हाल काठमाडौं गोकर्णेश्वर५ जोरपाटी बस्ने ४२ वर्षीय ङिमबुटी शेर्पा तथा सन्धुपाल्चोक जुगल गाउँपालिका१ घर भई हाल गोकर्णेश्वर५ जोरपाटी बस्ने १९ वर्षीया निमा शेर्पा रहेका काठमाडौं उपत्यका अपराध अनुसन्धान कार्यालयका प्रमुख एवं प्रहरी वरिष्ठ उपरीक्षक सानुराम भट्टराईले आज आयोजित पत्रकार सम्मेलनमा जानकारी दिए। उनका अनुसार पक्राउ परेकाहरुले वैदेशिक रोजगारीका लागि अमेरिका तथा क्यानडालगायतका देशहरुमा पठाइदिन्छौं भनि विभिन्न तवरले विश्वास दिलाई विभिन्न व्यक्तिको राहदानी, फोटो, प्रहरी प्रतिवेदन, बैंक स्टेटमेन्ट, कोभिड क्युआर कोड, पहेंलो ज्वरो कार्ड समेतका कागजातहरु लिएर विभिन्न शीर्षकमा रकम ठगी गरेका थिए । ती व्यक्तिहरुले आफ्नो तथा अन्य व्यक्तिको बैंक खातामा पटकपटक गरी नगद जम्मा गर्न लगाई तथा नगदै रकमसमेत लिई दुबई हुँदै केन्यामा पुर्याएका थिए । पक्राउ परेकाहरुलाई मानव तस्करी गरी ठगी गरेको अपराधमा थप आवश्यक कारबाहीका लागि प्रहरी परिसर टेकु काठमाडौँ पठाइएको उहाँको भनाइ छ । रासस"
"कांग्रेस सांसदले घेरे गृहमन्त्री, जेठ १ गते बस्नेगरी संसद बैठक स्थगित",काठमाडौं : प्रतिनिधिसभा बैठक जेठ १ गते बस्नेगरी स्थगित भएको छ। शुक्रबार दोस्रोपटक बसेको बैठकमा सभामुख देवराज घिमिरेले उपप्रधान तथा गृहमन्त्री रवि लामिछानेलाई बोल्न समय दिएका थिए। आफूमाथि उठेको प्रश्नको जवाफ दिनका लागि समय मागेको भन्दै सभामुख घिमिरेले गृहमन्त्री लामिछानेलाई समय तोकेका थिए। त्यसलगत्तै प्रमुख प्रतिपक्षी दल नेपाली कांग्रेसका सांसदहरूले नाराबाजी गरेका थिए। उनीहरूले गृहमन्त्री लामिछानेलाई रोस्टम जानबाट रोकेका थिए। निरन्तर नाराबाजी भएपछि सभामुख घिमिरेले जेठ १ गते साँझ ६ बजे बस्नेगरी बैठक स्थगित गरेका हुन्। यसअघि आजै बसेको पहिलो बैठक पनि कांग्रेस अवरोधका कारण स्थगित भएको थियो। सहकारी हिनामिना प्रकरणमा गृहमन्त्री लामिछानेविरुद्ध संसदीय छानबिन समिति बनाउनुपर्ने माग गर्दै कांग्रेस सांसदहरूले नाराबाजी गरेपछि बैठक १५ मिनेटका लागि स्थगित भएको थियो।
आगामी बजेटमा आइटी क्षेत्र उच्च प्राथमिकता पर्छ : सञ्चारमन्त्री,काठमाडौं : सञ्चार तथा सूचना प्रविधिमन्त्री रेखा शर्माले आगामी बजेटमा आइटीलाई उच्च प्राथमिकता दिइने बताएकी छन्। अन्तर्राष्ट्रिय सूचना तथा सञ्चार प्रविधिमा महिला दिवसका अवसरमा शुक्रबार काठमाडौंमा आयोजित एक कार्यक्रममा मन्त्री शर्माले आइटी क्षेत्रलाई नीतिगत र संरचनागतरूपमा बलियो बनाएर समृद्धिको ढोका खोल्न सरकार क्रियाशील रहेको भन्दै आगामी बजेटमा यस क्षेत्रलाई प्राथमिकता दिइने बताइन्। मन्त्री शर्माले सरकारको सुशासनको अभियानलाई अघि बढाउन पनि सूचना प्रविधिको विकास अत्यावश्यक भएको बताइन्। सूचना प्रविधिको विकासमा सरकारले नीतिगत तथा संरचनागत व्यवस्था गरेको भन्दै उनले यस क्षेत्रबाट रोजगारी सिर्जनाका साथै सेवा निर्यात गरेर विदेशी मुद्रा पनि आर्जन भएको बताइन्। सूचना प्रविधिका क्षेत्रमा आइपर्ने चुनौती समाधान गर्न सरकारले हालै मात्र साइबर सुरक्षा केन्द्र स्थापना गरेको उनले बताइन्।
प्रहरी परिसरमा निर्मित संरचना प्रहरी महानिरीक्षकद्वारा उद्घाटन,"उदयपुर : विभिन्न उद्देश्यका साथ जिल्ला प्रहरी कार्यालय परिसरमा निर्मित संरचनाको शुक्रबार उद्घाटन गरिएको छ। द लाइब्रेरी क्याफे, शैलेश्वर शिव मन्दिर र अमर प्रहरी स्मृति उद्यानको नेपाल प्रहरी प्रमुख, प्रहरी महानिरीक्षक बसन्तबहादुर कुँवरले उद्घाटन गरेका हुन्। तीनवटै संरचना कार्यालय प्रमुख एसपी रमेश थापा नेतृत्वको टिमले निर्माण गरेको हो। आफूले चाहेको र खोजेको किताब अध्ययन गर्न सबैको पहुँच पुगोस भन्ने हेतुले प्रहरी परिसरमा पुस्तकालय स्थापना गरिएको एसपी थापाले बताए। उनले भने, फुर्सदको समय सदुपयोग गर्दै केही कुरा सिक्ने र सिकाउने अवसरको रूपमा हामीले पुस्तकालयलाई लिएका छौं। यसले पक्कै पनि सकारात्मक सोँचको विकास हुन्छ भन्ने विश्वास छ।' इन्टरनेटसहितको सुविधा भएको पुस्तकालयमा दुई वटा कम्प्युटर राखिएका छन्। किताबमा नभएको विषयवस्तुको खोजी गरी अध्ययन गर्न कम्प्युटर उपयोगी हुने एसपी थापाले बताए। पहिलोचरणमा विभिन्न व्यक्तिहरुका दुई हजार पुस्तकहरू राखिएका छन्। कानुनी विषयमा जानकारी लिन कानुनका किताब, मानव अधिकारका सबाल, विभिन्न व्यक्तिहरूका कृति, लेख, रचना, खोज अनुसन्धानलगायतका पुस्तकहरू राखिएको उनले बताए। बीच भागमा पुस्तक र्याक राखिएको छ भने चारै कुनामा बसेर पढ्नेगरी टेबुल र कुर्सीको व्यवस्था गरिएको छ। अझ पढ्नलाई जाँगर होस भन्ने हेतुले कफीको व्यवस्था गरिएको छ। अग्लो ठाउँमा रहेको पुस्तकालयबाट गाइघाट बजारको विहान, बेलुकाको मनोरम दृश्य देख्न सकिने छ। पुस्तकालय परिसरमा परम्परागत ढुंगेधारा निर्माण गरिएको छ। जुन २४सै घण्टा सञ्चालनमा आउने छ। त्यस्तै अमर प्रहरी उद्यानमा अमर प्रहरीको स्तम्भ राखिएको छ भने २४ सै घण्टा पानीका फोहोराहरू निस्कने छ। यसका साथै सेवा लिन आएका महिलालाई लक्षित गरी बालबालिकाका लागि पिङ, चिप्लेटी, चाकलचुकलजस्ता खेलौनाहरूको छुट्टै बालउद्यान राखिएको छ। अमर प्रहरी उद्यानमा जामुनको विरुवा रोपेर तीनवटै संरचनाको उद्घाटन गर्दै प्रहरी महानिरीक्षक कुँवरले नेपाल प्रहरीको पछिल्लो रणनीति पहुँच नपुगेका सीमान्तकृत वर्गका हितमा काम गर्ने रहेको हुँदा प्राथमिकता दिएर काम गर्न निर्देशन दिए। उनले भने, हाम्रो पहिलो लक्ष्य भनेकै नागरिकको सेवामा समर्पित भएकाले बिना भेद्भाव नागरिकका कामलाई सरलीकरण गर्नुस्, जसबाट सन्तुष्टि पुग्ने छ।' उनले अधिकार खोज्ने तर कर्तव्य र अनुशासन बिर्सने परम्परा छ, यसलाई आगामी दिनमा निस्तेज बनाउँदै लैजानुपर्ने बताए। कुँवरले एसपी थापाले उदयपुरमा लागुऔषध, सार्वजानिक यातायात सुरक्षालगायतका क्षेत्रका गरेका नविन कामलाई प्रंशसा गर्दै अन्य जिल्लामा सिकाइको रूपमा लैजाने बताए। प्रहरी संगठनभित्र एसपी थापाको छबि निकै उत्कृष्ट रहेको बताउँदै उनले भने, एसपी थापाजस्ता सीमित अधिकृतकै कारण प्रहरी संगठन गरिमा उच्च छ। हामी चाहन्छौं यस्ता अधिकृत अरु पनि निस्कनुपर्छ। त्यो प्रयत्नमा छौं,' उनले भने।"
गण्डकी सरकारलाई दीर्घकालीन असर पर्ने निर्णय नगर्न सर्वोच्चको अन्तरिम आदेश,"काठमाडौं : सर्वोच्च अदालतले गण्डकी प्रदेशका मुख्यमन्त्री खगराज अधिकारी नेतृत्वको सरकारलाई दीर्घकालीन असर पर्ने कुनै निर्णय नगर्न अन्तरिम आदेश दिएको छ। न्यायाधीश अब्दुल अजिज मुसलमानको एकल इजलासले नेपाली कांग्रेसका संसदीय दलका नेता सुरेन्द्र पाण्डेले दायर गरेको रिटमा उक्त आदेश दिएको हो। निवर्तमान मुख्यमन्त्रीसमेत रहेका पाण्डेले मुख्यमन्त्री अधिकारीले विश्वासको मत लिँदा संविधान उल्लंघन गरेको दाबी गरेका थिए। 'विश्वासको मत सम्बन्धी प्रस्तावलाई निर्णयार्थ प्रस्तुत हुँदा मत विभाजनमा पक्षमा ३०, विपक्षमा २७ र मत दिन्न भन्ने पक्षमा २ (दुई) मत भई नेपालको संविधानको धारा १८६ को व्यवस्था र यस अदालतबाट मिति २०८१।१।१७ मा जारी भएको आदेश बमोजिमको आधारमा माननीय खगराज अधिकारीले राख्नुभएको विश्वासको प्रस्ताव बहुमतबाट पारित भएको घोषणा गरिएको देखिँदा उल्लिखित घोषणा गर्दा प्रयोग भएको धारा १८६ को प्रावधान एवं संविधानको धारा १८८ को समेत बृहत व्याख्या हुनुपर्ने र विश्वासको मत र अविश्वासको मत गण्डकी प्रदेश सभामा कति हुनुपर्ने हो सो समेतको व्याख्या हुन आवश्यक देखियो,' आदेशमा भनिएको छ। सर्वोच्चले उक्त मुद्दालाई अग्राधिकार दिई दुवै पक्षलाई छलफलमा बोलाउँदै लिखित जवाफ पनि माग गरेको छ। 'संवैधानिक एवं कानुनी प्रश्न समाहित भएको प्रस्तुत निवेदनमा अन्तिम सुनुवाई हुँदा संवैधानिक व्याख्याको प्रश्न, संसदीय मूल्य मान्यता, संसदीय प्रणाली हाम्रो अभ्यास र यस अदालतबाट जारी भएका विभिन्न सिद्धान्तको विषयमा व्याख्या गरी प्रदेश सभाको सभामुखबाट मिति २०८१।१।२३ मा गरिएको घोषणा अनुसार नियुक्त भएका मुख्यमन्त्रीको पद कायम रहने वा नरहने विषयमा र प्रदेश सभाको मुख्यमन्त्री नियुक्ति प्रयोजनको लागि संविधानले तोकेको बहुमत संख्या कति हो सो प्रश्न समेतको न्याय निरुपण हुने नै हुँदा सो निर्णय नहुँदासम्म गण्डकी प्रदेश सरकारको नियमित कार्य सञ्चालन बाहेक विपक्षी मध्येका माननीय खगराज अधिकारीको नेतृत्वमा गठित प्रदेश सरकारबाट प्रदेशलाई दीर्घकालीन असर पर्ने गरी कुनै निर्णय नगर्नू, नगराउनू भन्ने सम्मको सर्वोच्च अदालत नियमावली, २०७४ को नियम ४९ बमोजिम यो अन्तरिम आदेश जारी गरिदिएको छ। सोको जानकारी दुवै पक्षलाई दिई प्रस्तुत निवेदनको सुनुवाई यथाशिघ्र हुन आवश्यक र उपयुक्त देखिँदा मिति २०८१।२।८ को पेसी तोकी प्रस्तुत निवेदनलाई अग्राधिकारसमेत दिई अग्राधिकारको जानकारीसमेत दुवै पक्षलाई गराई नियमानुसार पेस गर्नू,' आदेशमा भनिएको छ।"
नक्कली नोटसहित मकवानपुरका ५ जना पक्राउ,हेटौंडा : मकवानपुर प्रहरीले नक्कली नोट ५५ हजारसहित ५ जनालाई प्रक्राउ गरेको छ। गत आाइतबार प्रहरी चौकी नामटार मकवानपुरबाट खटिएको प्रहरी टोलीले पक्राउ गरेको हो। प्रहरीले मकवानपुरको कैलाश गाउँपलिका ९ का१८ वर्षका सीताराम थिङको साथबाट नेपाली एक हजारको १२ वटा नक्कली नोट फेला पारेको जिल्ला प्रहरी कार्यालय मकवानपुरका प्रहरी प्रवक्ता लक्ष्मी भण्डारी बताए। त्यसलगत्तै सीताराम थिङलाई प्रारम्भिक अनुसन्धानको क्रममा सोधपुछ गर्दा उक्त नक्कली नोट हेटौंडा उपमहानगरपलिका१४ घर भई हाल वडा नम्बर ४ मा डेरा गरी बस्ने ३७ वर्षीय सुनिल ढुङगानाले दिएको बताए। गत सोमवार सुनिल ढुङगानाको कोठामा खानतलासी गर्ने क्रममा निजको साथबाट १ हजारका नक्कली नेपाली नोट ४२ थान र निजको छोरा वर्ष १८ वर्षका रोजल ढुङगानाको साथबाट १ हजारका नक्कली नेपाली नोट १ थान गरी ४३ हजार नक्कली नेपाली नोट फेला परेको प्रवक्ता भण्डारी बताए। उनीहरुलाई अनुसन्धान गर्दा सो कार्यमा मकवानपुर गढी गाउँपलिका४ बस्ने २० वर्षका सोमराज थोकर र सोही स्थानका २८ वर्षीय रामेश्वर अर्यालको पनि संलग्नता रहेको खुलेको हो। उनीहरुलाई पनि नियन्त्रणमा लिईएको प्रहरीले बताएको छ। नक्कली नेपाली नोटसहित पक्राउ परेका उनीहरुलाई मुद्रा सम्बन्धी कसुरमा मकवानपुर जिल्ला अदालत हेटौंडाबाट ५ दिनको म्याद अनुमति लिइ थप अनुसन्धान कार्य भइरहेको जिल्ला प्रहरी कार्यालय मकवानपुरले बताएको छ।
संसदीय छानबिन समिति नबनेसम्म सदन चल्न दिदैनौं : गगन थापा,"काठमाडौं : प्रमुख प्रतिपक्ष नेपाली कांग्रेस सांसद गगन कुमार थापाले सहकारी ठगी प्रकरणमा उपप्रधान एवं गृहमन्त्री रवि लामिछानेमाथि अनुसन्धान गर्न छानबिन समिति नबनेसम्म सदनको कुनै पनि कामकारवाही अगाडि बढ्न नदिने चेतावनी दिएका छन्। शुक्रबारबाट सुरू भएको बजेट अधिवेशनमा बोल्दै कांग्रेस सांसद थापाले छानबिन समिति नबनाए सरकारको कामकारवाहीप्रति विश्वास नरहने बताए। 'सदनमा देखिएको दृष्यको कारण हामी होइन। कारक पनि होइन। आग्रह गर्न चाहन्छु जे गर्ने सोच राखेको छ। यसको मूल्य सबैले चु्काउनुपर्छ। यसलाई हल्का नठानियोस्। नेपाली कांग्रेस पार्टी सदन चल्नुपर्छ भन्ने कुरामा एकमत छ। विधेयकहरू पारित होस्। लगानी सम्मेलनअघि सरकारलाई सजिलो होस्। निजामति ऐनलगायत सबै सदनमा जाओस् भन्ने नै थियो। सहकारीको ठगीमा छानबिन समिति बनाओस। यो संसदले छानबिन समिति बनाउँदा एमाले, माओवादी, कांग्रेस, बस्ने होला। तथ्य हामीले बनाउने होइन होला। छानबिन समिति बनाइदिओस भन्ने लाग्छ,'उनले भने,' किन डराएको ? किन भागेको ? कहिले प्रहरीलाई बोल्न लगाएको छ। कहिले प्रधानमन्त्रीलाई बोल्न लगाएको छ। यदि गल्ती गरेको छैन भने किन डराएको ?, संसदीय छानबिन समिति नबनेसम्म सदनको कुनै पनि कामकारवाही अगाडि बढ्दैन। सरकारको कामकारवाहीप्रति विश्वास रहँदैन।' कांग्रेस महामन्त्री समेत रहेका थापाले सरकारकै कारणले सदनमा अवरोध सृजना भएको जिकिर गरे। उनले भने,'सरकार आफै वातावरण बिर्गान आएको,सरकारकै कारण सदनमा अप्ठ्यारो सृजना भएको। अब संसदको कुनै पनि कामकारवाही अगाडि बढ्ने कुरामा नेपाली कांग्रेसको साथ रहदैन। जबसम्म संसदीय छानबिन समिति बन्दैन।' संसभित्र प्रमुख प्रतिपक्षी दलले गम्भीरतापूर्वक विषय उठाइसकेपछि सुनुवाइ हुनुपर्ने उनको भनाइ छ। थापाले बोलेपछि सभामुख घिमिरेले कार्यसूचीमा रहेका बिषयलाई अघि बढाउन खोज्दा कांग्रेस सांसदहरुले नारावाजी गर्दै रोष्टम घेराउन गर्न पुगेका थिए । सभामुखले सहज रुपमा सदन अघि बढाउन आग्रह गर्दा पनि नाराबाजी जारी रहेपछि बैठक स्थगीत गरिएको छ ।"
कालीकोटमा बोलेरो जीप दुर्घटना,"कालीकोट : सुर्खेतबाट कालीकोटको घाटाचौर जाँदै गरेको (ग) ३ (च) ६५०६ नम्बरको बोलेर जीप दुर्घटना भएको छ । गएराती ९ बजे १२ जना यात्रु लिएर घाटाचौर जाने क्रममा बोलेरो पचालझरना गाउँपालिका८ को सिजाबगरमा दुर्घटना भएको हो । सान्नीत्रिवेणी गाउँपालिका३ मानेगडाबाट थप यात्रु बोकेर पचालझरना गाउँपालिकाको घाटाचौरतर्फ जाँदै गरेको जीप दुर्घटना हुँदा १२ जना घाइते भएका छन् भने ६ जना गम्भीर घाइते भएका छन् । जीप दुर्घटनामा रास्कोट नगरपालिका६ का २२ वर्षीय दिनेश फर्साल चालक र सहचालक गरी १२ जना घाइते भएका हुन् । सुर्खेतबाट यात्रु लिएर आएको जीप कर्णाली करिडोर अन्तर्गत पर्ने पचालझरना गाउँपालिकाको सिजाबगरमा दुर्घटना भएको जिल्ला प्रहरी कार्यालय कालीकोटका सुचना अधिकारी पोषण थापाले बताए । उनले भने, 'दुर्घटनामा परी घाइते हुनेमा पलाँता गाउँपालिका२ निवासी १८ वर्षीय पारस कामी, ७० वर्षीय जयमल कामी, पलाँता६ निवासी ७० वर्षीया एैमन बिक, ३४ वर्षीया लालभक्त बिक रहेका छन् । यसैगरी पलाँता गाउँपालिका६ निवासी २५ वर्षीय पुष्कर बिक, ६१ वर्षीय लाल बिक, २५ वर्षीया लक्ष्मी बिक, २० वर्षीय जनराज बिक र सोही गाउँका २१ वर्षीय राजन बिक, ३० वर्षीय धनराम बिक रहेका छन् । रास्कोट६ निवासी २२ वर्षीय चालक दिनेश फर्साल र अठार वर्षीया सहचालक रमेश फर्शाल पनि घाइते भएका छन् । जिल्ला अस्पताल कालीकोटले गम्भीर घाइते भएका ६ जनालाई थप उपचारका लागि प्रदेश अस्पताल सुर्खेत रिफर गरेको छ । जीप सडकबाट करिव १०० मिटर तल भीरमा खसेको छ । दुर्घटना के कसरी भएको भन्ने बारेमा अनुसन्धान गरिरहेको प्रहरीको भनाइ छ । कालीकोटको पँचालझरना पलाँताको सिमाना घाटाचौरमा जाने क्रममा कर्णाली करिडोरको जारकोटमा दुर्घटना। तस्बिर : भरतराज बिष्ट।"
गृहमन्त्रीविरुद्ध छानबिन समिति बनाउनुपर्ने माग गर्दै संसदमा कांग्रेसको नाराबाजी,काठमाडौं : प्रमुख प्रतिपक्षी दल नेपाली कांग्रेसले संसदमा नाराबाजी गरेको छ। सभामुख देवराज घिमिरेले कार्यसूचीअनुसार सदन बैठक अगाडि बढाउन थालेपछि कांग्रेसले नाराबाजी गरेको हो। कांग्रेसले सहकारी हिनामिनाका विषयमा संसदीय छानबिन समिति बनाउनुपर्ने मागसहित नाराबाजी गरेका हुन्। त्यसअघि कांग्रेसका महामन्त्रीसमेत रहेका गगनकुमार थापाले संसदीय कामकारबाहीमा कांग्रेसको साथ नरहने घोषणा गरेका थिए।
महिलासँग सम्बन्धित अपूर्ण कानून संशोधन गर्नुपर्छ : मन्त्री चौधरी,"काठमाडौं : महिला, बालबालिका तथा ज्येष्ठ नागरिकमन्त्री भगवती चौधरीले महिलासँग सम्बन्धी अपूर्ण कानुनलाई संशोधन गर्न आवश्यक रहेको बताएकी छन्। महिला सुरक्षा दबाब समूहले शुक्रबार काठमाडौंमा आयोजना गरेको 'लैङ्गिक हिंसा न्यूनीकरणका लागि बनेका कानुनमा भएका कमीकमजोरी र समाधानबारे सरोकारवालाहरूसँग राष्ट्रिय संवाद' कार्यक्रमलाई सम्बोधन गर्दै मन्त्री चौधरीले यस्तो बताएकी हुन्। 'महिलासँग सम्बन्धित कानुन अपूर्ण नै छन् अन्य ऐन, कानुनमा पनि त्यस्तै समस्या छन् । त्यसैले कानुनमा भएका कमीकमजोरीलाई सच्याउँदै अगाडि बढ्न जरुरी छ,' मन्त्री चौधरीले भनिन्। महिलाका समस्या समाधानका लागि एकीकृत कानुन बनाउन आवश्यक रहेको र त्यसका लागि मन्त्रालयले एकीकृतरूपमा ऐन बनाउने तयारी गरेको उनले जानकारी दिइन्। 'सबै विभागको एकीकृत गरेर ल्याउँछौं। त्यसमा पनि महिला हिंसासँग सम्बन्धित कानुनहरूमा केके बुँदाहरू थप गर्ने यहाँहरू जस्तो कानुनविद् र अधिकारकर्मीहरूको राय, सल्लाह र सुझावमा हामीले कानुन ल्याउनेछौं,' उनले भनिन्। विशेषगरी आमाको नामबाट नागरिकताप्राप्त गर्ने कुरामा धेरै समस्या भएका र त्यसमा राज्यले सहजीकरण गर्न आवश्यक रहेकामा जोड दिँदै उनले सम्बन्ध विच्छेदको मुद्दामा पनि सम्पत्ति लिइसकेपछि फेरि फिर्ता गर्नुपर्ने विषय संशोधनको आवश्यकता औंल्याए। त्यस्तै, गैरकानुनी ढङ्गबाट खाडी मुलुकमा गएका महिला पीडित हुने अवस्था रोक्न श्रम ऐन संशोधन गर्नुपर्नेमा पनि उनको जोड थियो। 'अहिले ट्रान्जिट भिसामा विशेषगरी खाडी मुलुकमा जाने हाम्रा दिदीबहिनीहरू फर्कदाखेरि धेरै समस्या देखिने गरेको छ,' मन्त्री चौधरीले भनिन्, 'यौनहिंसामा पर्ने, गर्भवती भएर आउने, विभिन्न प्रकारका घरेलु हिंसामा पर्ने गरेको पाइएको छ। यही समस्याका कारण महिलालाई विदेश जान बन्देज गर्नुहुँदैन तर त्यसलाई कसरी सुरक्षित बनाउन सकिन्छ भन्ने कुरा श्रम ऐनमा समावेश गरेर जानुपर्छ।' उनले बालविवाहको विषयमा पनि अब गम्भीर भएर सोच्ने पर्ने समय आइसकेको बताइन्। 'अहिले पनि गाउँमा प्रत्येक महिना पाँचछ वटा बालविवाहका मुद्दा आइरहने अवस्था छ। सानै उमेरमा प्रेम र विवाह हुने त्यसपछि विभिन्न कुरा नमिल्दा बालकालिका समस्यामा पर्ने गरेका छन्। यस विषयमा पनि गम्भीर भएर समस्याको पहिचान र सम्बोधनको प्रयास गर्न जरूरी छ,' उनले भनिन्।"
निगमको न्यारोबडी इन्जिन मर्मतमा भएको ढिलाइ छानविन गर्न उपसमिति गठन,काठमाडौं : नेपाल वायूसेवा निगमको नाइनएनएकेएक्स जहाजको इन्जिन मर्मतमा ढिलाइ भएको सम्बन्धमा उससमिति गठन गरेको छ। निगम संचालक समितिका वैशाख २३ गतेको निर्णयले संचालक समिति सदस्य वरिष्ठ क्याप्टेन सुधिर समशेर राईको संयोजकत्वमा पाँच सदस्यीय छानविन उपसमिति गठन गरेको हो। जहाजको इन्जिन मर्मतमा भएको ढिलाइका सम्बन्धमा छानविन एवम् अध्ययन गरी १५ दिनभित्र उपयुक्त राय सिफारिससहित प्रतिवेदन पेश गर्न कार्यादेश दिइएको छ। निगमको जहाजको इन्जिन मर्मत कम्पनी इजरायल एरोस्पेस इन्डष्ट्रि (आइएआइ)मा मर्मत संभार गर्न पठाएकोमा समयमा नआएको र भाडाको इन्जिन समयमा दिएको थिएन। कम्पनीले करिब ५ महिना लगाएर इन्जिन बनाएको थियो। निगम र आइएआइबीच भएको सम्झौताबमोजिम कार्य गर्न ढिलाइ भएकोमा क्षतिपूर्तिसमेत दाबी गर्न सिएमएम विभागलाई आदेशसमेत दिएको थियो। कलसाइन नाइनएन एकेएक्स जहाजको इन्जिन बिग्रिएर गत वर्षको नोभेम्बर ३० (मंसिर १४) बाट ग्राउन्डेड भएको हो। कम्पनीले इन्जिन मर्मत गरेर हाल्नका लागि जहाज पठाउन भनेपछि पुष अन्तिम साता न्यारोबडी नाइनएन एकेएक्स पनि इजरायल नै पठाइएको थियो। पुषमा गएको उक्त जहाज इन्जिन मर्मत पछि २०८१ को बैशाख १५ गते नेपाल आइपुगेको थियो।
"कोशीका मुख्यमन्त्रीविरुद्ध परेको रिटमा भएन अन्तरिम आदेश, जेठ ९ गते तोकियो पूर्ण सुनुवाई",काठमाडौं : सर्वोच्च अदालतले कोशी प्रदेशका मुख्यमन्त्री हिक्मतकुमार कार्कीविरुद्ध परेको रिटमा अन्तरिम आदेश दिन अस्विकार गरेको छ। न्यायाधीश हरिप्रसाद फुयालको एकल इजलासले दुवै पक्षलाई छलफलमा बोलाउँदै पूर्ण सुनुवाईका लागि जेठ ९ गते मिति तोकेको छ। अदालतले ५ बुँदे आदेश पनि जारी गरेको छ। १ संविधानको धारा १६८ (५) बमोजिम नियुक्त भएको मुख्यमन्त्रीले समर्थन गर्ने दल तथा सदस्यहरूले समर्थन फिर्ता लिएको जानकारी गराएपछि धारा १८८ (२) बमोजिमको विश्वासको मत लिनुपर्ने हो वा होइन? २ धारा १६८(५) बमोजिम नियुक्त भएको मुख्यमन्त्रीको पद धारा १६९(१) को अवस्था भन्दा वाहेक अन्य तरिकाबाट रिक्त हुन सक्छ वा सक्दैन? ३ धारा १६८ (५) बमोजिम नियुक्त भएको मूख्यमन्त्रीले धारा १८८(४) मा उल्लिखित स्पष्टिकरणको सुविधा प्राप्त गर्न सक्छ वा सक्दै ? ४ कोशी प्रदेश प्रमुखको मिति २०८१।१।२६ को विज्ञप्तीको संवैधानिक आधार तथा उक्त विज्ञप्ती भित्र उल्लिखित संकल्प प्रस्तावको संवैधानिक र कानूनी वैधता के कसो हो? ५ प्रदेश सरकार गठन विघटनमा प्रदेश प्रमुख तथा प्रदेश सभाको क्षेत्राधिकार को परिधि र सिमा के कसो हो? नयाँ सरकार गठन प्रक्रिया रोक्न माग गर्दै रिट निवर्तमान मुख्यमन्त्री केदार कार्कीले बिहीबार सर्वोच्चमा रिट दायर गरेका थिए। आफू नेतृत्वको सरकार हुँदाहुँदै अर्को सरकार आह्वान गर्नु संविधानविपरित भन्दै यसलाई रोक्नुपर्ने उनको दाबी छ।
विराटनगरमा विराट वाङ्मय उत्सव सुरु,"विराटनगर : कोशी प्रदेशको राजधानी विराटनगरमा २ दिने विराट वाङ्मय उत्सव सुरु भएको छ। विराटनगर महानगरपालिकाको प्रवद्र्धन तथा आरोहण गुरुकुलको आयोजनामा शुक्रबारदेखि उत्सव सुरु भएको हो। विराटनगरका मेयर नागेश कोइरालाले उद्घाटन गरेको उत्सव शनिबारसम्म चल्ने छ। उनले भौतिक विकाससँगै भाषा, साहित्य, संस्कृति र कलाको विकासमा महानगरपालिकाले काम गरिरहेको जानकारी दिए। विराटनगरले भाषा, साहित्य, कला र संस्कृतिको विकासलाई पनि ध्यान दिएको छ, मेयर कोइरालाले भने, भाषा, साहित्य, कला, संस्कृति सबै हेर्ने गरी प्रज्ञा प्रतिष्ठान गठनको प्रक्रिया अन्तिम चरणमा पुगेको छ। प्रतिष्ठान गठन भइसकेपछि महानगर क्षेत्रभित्रका सबै भाषा, साहित्य, कला र संस्कृतिको विकासमा सहयोग पुग्ने उनको विश्वास छ। महानगरले सांस्कृतिक संग्राहालय स्थापनाको योजनासमेत अघि सारेको कोइरालाले बताए। कला र साहित्यिक राजधानी बनाएर विराटनगरको छुट्टै पहिचान कायम गर्न सक्नुपर्नेमा उनको जोड छ। कोइरालाले भौतिक विकाससँगै शिक्षा, स्वास्थ्य, भाषा, साहित्य, संस्कृति, कलाको पनि सँगसँगै विकास आवश्यक देखिएको उल्लेख छ। आयोजक संस्था आरोहण गुरुकुलका अध्यक्ष भैरव क्षेत्रीले विराटनगरसहित कोशी प्रदेशको भाषा, साहित्य, संस्कृति र कलालाई जोड्ने उद्देश्यका साथ विराट वाङ्मय उत्सव आयोजना गरिएको जानकारी दिए। समाज रुपान्तरणमा साहित्यको अहम् भूमिका हुने वरिष्ठ कवि कुन्ता शर्माको भनाइ छ। सम्भाषण प्रस्तुत गर्दै शर्माले साहित्य लेखनको विषयवस्तु फराकिलो हुँदै गएको चर्चा गरिन्। उनले आफ्नो पालामा महिला कवि साहित्यकार न्यून भए पनि पछिल्लो समय केही मात्रामा बढेको बताइन्। उत्सवको पहिलो दिन दिवंगत कविहरूका कवितासमेत वाचन गरिएको थियो। सो क्यानभासमा कवि हरिभक्त कटवालको रहर मुकुन्द प्रयास, हिरा आकाशको अक्षरहरू मीनकुमार नवोदित, विमल गुरुङको आगो बल्दैछ उमेश लुइँटेल, माधवप्रसाद घिमिरेको वैशाख मञ्जुश्री गिरी, कृष्ण पाख्रिनको जैनी सुतेकी छे ! नानी सुतेकी छे प्रयाग न्यौपाने, ईश्वरबल्लभको मेरो सपना छन् विवेक विवश रेग्मी, लक्ष्मीप्रसाद देवकोटाको हुरीको गीत भरत गुरागाईं बर्बरिक, वानिरा गिरीको म च्याचिएको पोष्टर विवश पोखरेल, सानुमती राईको जल्न देऊ बल्न देऊ रोमा निरौला र भूपी शेरचनको पहिरो जाने पहाडमुन्तिर शीर्षकको कविता खेम नेपालीले वाचन गरेका थिए। उक्त कविताहरू मुकुन्द प्रयास, विनोदकुमार चौधरी, अभिषा घिमिरे, युवराज रिजाल, एलन शाक्य, महेन्द्र राई, संजय धिताल (सयल), गणेश लामा, यशोदाकुमारी सिंह र रवि बस्नेतले क्यानभासमा उतारेका थिए। त्यसैगरी कता रुमलियो विराट विरासत ? शीर्षकमा बहससमेत भएको थियो। सो बहसमा विराटनगर महानगरपालिकाकी उपमेयर शिल्पा निराला कार्की, उद्योगी ताराचन्द खेतान र लेखक तथा विश्लेषक दिनेश श्रेष्ठ सहभागी भएका थिए। पत्रकार महाप्रसाद खतिवडाले सहजीकरण गरेको बहसमा विराटनगरको शाख फर्काउनुपर्नेमा जोड दिइएको छ। त्यस्तै पत्रकार टेकेन्द्र अधिकारीले सहजीकरण गरेको नेपाली भाषा बहाव शीर्षकको बहसमा केदार शर्मा, लता पौड्याल निरौला र विष्णु एस राईले आआफ्ना विचार राखे। हेमन्त बुढाथोकी, सोनु जयन्ती र दीपा पोखरेल मञ्चमा म शीर्षकको बहसमा सहभागी भएका थिए। सो बहसको सहजीकरण सुमन लिङ्देनले गरेका थिए। अर्को कार्यक्रमअन्तर्गत भोलि बास्ने कवि : सम्झनामा कृष्णभूषण बल प्रस्तुत गरिएको थियो। कवि मनु मञ्जिलले सहजीकरण गरेको सो कार्यक्रममा वरिष्ठ कवि जसराज किरातीले कृष्णभूषण बललाई स्मरण गरे। कवि केजी सुब्बाले सहजीकरण गरेको नेपाली साहित्य सिर्जनाका नवीनतम् आयामहरू शीर्षकको बहसमा हाङ्युग अज्ञात, देवान किराती र शुभलक्ष्मी लम्साल आम्नेसाम्ने भए। पहिलो दिनको अन्तिम सेसनमा सुदीप पाख्रिन, हेमन यात्री, विमल वैद्य, रोशन परियार, मनु विश्वकर्मा, सुष्मा दाहाल, सगुन सुसारा, अनिशा रम्तेल, टीका आत्रेय, सविता गौतम दाहाल, जीवन आरोही, विनिता बोगटी र पराजित पोमुले प्रतिनिधि कविता वाचन गरेका छन्। दोस्रो दिन शनिबार मातृभाषी कविता वाचन, राजनीति र साहित्यः साहित्यमा राजनीति, योगवाणी र योगमाया, आख्यानमा चरित्र निर्माण : परिकल्पना र प्रस्तुति, पात्र र लैंगिकता, समकालीन रचना वाचन, गजल गुञ्जनलगायतका कार्यक्रम हुने गुरुकुलका अध्यक्ष क्षेत्रीले जानकारी दिए।"
उपेन्द्र यादवको दाबी अब पार्टी फुट्ने पालो माओवादीको,"काठमाडौं : जनता समाजवादी पार्टी नेपालका अध्यक्ष उपेन्द्र यादवले अब पार्टी फुट्ने पालो नेकपा माओवादी केन्द्रको भएको बताएका छन्। शुक्रबार भक्तपुरमा आयोजित कार्यक्रममा बोल्दै यादवले माओवादीले नै आफ्नो पार्टी फुटाएको आरोप लगाउँदै अब फुटको शिकार माओवादी नै हुने बताए। पार्टी फुटाउने नेताहरूलाई मागेजति दिएर पनि सन्तुष्ट बनाउन नसकेको टिप्पणी गर्दै उनले उनीहरूको गन्तव्य माओवादी र एमाले नै भएको जिकिर गरे। पार्टी फुटाएको विषयलाई लिएर सर्वोच्चमा न्यायका लागि जाने उनको भनाइ छ। नयाँ पार्टीको नाम, झण्डा, लोगो एउटै भएको अवस्थामा अघिल्लो दिन साँझ आवेदन लिएर भोलिपल्ट पार्टी दर्ता गरेको निर्वाचन आयोगलाई सोध्दा दबाबमा परेको भन्दै सर्वोच्च जान आयोगले नै सुझाव दिएको उनले बताए। उनले पार्टी फुटले सरकारलाई कुनै असर नगर्ने स्पष्ट पारे।"
कोशीको बजेट अधिवेशन आह्वान,"विराटनगर : कोशी प्रदेशको बजेट अधिवेशन आह्वान गरिएको छ। प्रदेश प्रमुख पर्शुराम खापुङले प्रदेशसभाको पाँचौं तथा बर्खे अधिवेशन आह्वान गरेका हुन्। उनले वैशाख ३१ गते बिहान ११ बजेका लागि अधिवेशन आह्वान गरेका हुन्। मुख्यमन्त्री हिक्मतकुमार कार्कीको अध्यक्षतामा बिहीबार साँझ बसेको मन्त्रिपरिषद् बैठकले पाँचौं तथा बर्खे अधिवेशन आह्वानका लागि प्रदेश प्रमुखसमक्ष सिफारिस गर्ने निर्णय गरेको थियो। मन्त्रिपरिषद्को सिफारिसका आधारमा खापुङले अधिवेशन बोलाएका हुन्। यसअघिका मुख्यमन्त्री केदार कार्कीले जेठ ११ गते प्रदेशसभाको अधिवेशन बोलाउन दुईपटक प्रदेश प्रमुखसमक्ष सिफारिस गरेका थिए। तर, अल्पमतमा परेका केदार कार्की बुधबारबाट स्वतः पदमुक्त भएका छन्। त्यसपछि प्रदेश प्रमुख खापुङले संविधानको धारा १६८ को उपधारा ५ बमोजिम हिक्मतकुमार कार्कीलाई बिहीबार मुख्यमन्त्री नियुक्त गरेका हुन्। नियुक्तिपछि उनले शपथग्रहण गरेर कार्यभार सम्हालेका थिए। मन्त्रीपरिषद् विस्तार पनि गरेका छन्। कार्कीले नेकपा (एमाले)बाट रामबहादुर रानामगर र नेकपा (माओवादी केन्द्र)बाट गणेशप्रसाद उप्रेतीलाई बिनाविभागीय मन्त्री नियुक्त गरे। निवर्तमान मुख्यमन्त्री केदार कार्कीले भने प्रदेश प्रमुखले अघि बढाएको प्रक्रियाविरुद्ध सर्वोच्चमा रिट दायर गरेका थिए।"
कांग्रेसद्वारा रोस्टम घेराउ गरेपछि संसद बैठक १५ मिनेट स्थगित,"काठमाडौं : संसद बैठक १५ मिनेटका लागि स्थगित भएको छ। प्रमुख प्रतिपक्षी दल नेपाली कांग्रेसले रोस्टम घेराउ गरेपछि सभामुख देवराज घिमिरेले बैठक १५ मिनेटका लागि स्थगित गरेका हुन्। सभामुख घिमिरेले कार्यसूचीअनुसार राष्ट्रपति कार्यालयबाट आएको पत्र पढ्न थालेपछि कांग्रेस सांसदहरूले रोस्टम घेराउ गरेका थिए। उनीहरूले सहकारी हिनामिना प्रकरणमा उपप्रधान एवं गृहमन्त्री रवि लामिछानेविरुद्ध संसदीय छानबिन समिति बनाउनुपर्ने माग राख्दै नाराबाजी गरेका थिए। कांग्रेसका सांसदहरूले 'सहकारी पीडितलाई न्याय दे, सहकारी ठगलाई कारबाही गर, संसदीय छानबिन छानबिन बनाउ' भन्दै नाराबाी गरेका थिए। कांग्रेसका महामन्त्रीसमेत रहेका गगनकुमार थापाले संसदीय कामकारबाहीमा कांग्रेसको साथ नरहने घोषणा गरेका थिए। उनले सरकारले हेपेको र पेल्न खोजेको भन्दै आक्रामक बनेका थिए। 'संसदीय छानबिन समिति नबनेसम्म संसदको कुनै पनि काम कारबाही अगाडि बढ्दैन। त्यसको जिम्मेवार हामी होइनौं,' महामन्त्री थापाले भने, 'प्रधानमन्त्रीजी, सरकारले गरेको कामकारबाहीप्रति हाम्रो विश्वास रहेन। अब बजेट, नीति तथा कार्यक्रमबारे हामीलाई केही नभन्नुस्।' उनले सरकारले आफैं निहुँ खोजेको र सरकारकै कारण अफ्ठ्यारो स्थितिको सिर्जना भएको आरोप लगाएका थिए।"
"गगन थापा र रवि लामिछाने आमने सामने, राजनीति छाड्नेसम्मका चुनौती","काठमाडौं : राष्ट्रिय स्वतन्त्र पार्टीका सभापति एवं गृहमन्त्री रवि लामिछानेले सहकारीबाट ऋण लिएको विषय प्रमाणित गर्न कांग्रेसलाई चुनौती दिएका छन्। कांग्रेसले ऋण लिएको प्रमाणि गरे राजनीति छोडिदिने गृहमन्त्री लामिछानेले उद्घोष गरे। गृहमन्त्री लामिछानेले प्रमाण पुष्टि गर्न नसके कांग्रेस महामन्त्रीसमेत रहेका गगन थापाले राजनीति छोड्नुपर्ने बताए। 'माननीय गगन थापाले 'आफैंले कागजमा हस्ताक्षर गरेर ऋण लिएको प्रमाण छ' भन्नुभयो। उहाँलाई चुनौती छ, मैले निवेदन दिएर ऋण लिएको प्रमाण दिनुभयो भने म राजनीति छोडिदिन्छु। त्यो दिन सक्नुभएन भने उहाँले राजनीति छोड्नुपर्ने हुन्छ। संसदीय समिति त सामान्य कुरा भइहाल्यो। बनाए हुन्छ,' उनले भने। यस विषयमा सञ्चारकर्मीले महामन्त्री थापासँग प्रश्न गरेका थिए। महामन्त्रीले थापाले चुनौती स्वीकार गर्दै भने, 'चुनौती स्वीकार गर्छु। पुष्टि भएन भने म पनि राजनीति छोडिदिन्छु।' महामन्त्री थापाले सहकारी हिनामिनाको विषयमा आफ्नो व्यक्तिगत कुरामात्र नभएको प्रष्ट पारे। उनले सञ्चार माध्यममा आएका कुराले नै गृहमन्त्री संलग्न रहेको पुष्टि हुने बताए। 'उहाँ (रवि)को विषय मैले प्रमाणित गर्नै पर्दैन। सञ्चारमाध्यममा आएका प्रमाण नै काफी छ। संसदीय समिति बनाइसकेपछि तथ्य प्रमाण पुष्टि भएन भने मेरोमात्र होइन सिंगो कांग्रेसलाई कति प्रभावित बनाउँछ होला? अनि चुनौतीको हाँक स्वीकार नगरेर भयो,' उनले भने। उनले गृहमन्त्री लामिछानेले तत्कालीन गृहमन्त्री नारायणकाजी श्रेष्ठको पालामा केन्द्रीय अनुसन्धान व्युरोले तयार पारेको रिपोर्ट लुकाएको आरोप लगाए। सुप्रिम र सूर्यदर्शन सहकारीको विषयमा भइरहेको अनुसन्धानलाई पनि गृहमन्त्री लामिछानेले प्रभावित पारेको महामन्त्री थापाको आरोप छ। 'नारायणकाजी श्रेष्ठ गृहमन्त्री भएका बेला सिआईबीले गरेको अनुसन्धानको रिपोर्ट किन लुकाउनुभएको? बुटवल वा पोखरामा भइरहेको अनुसन्धानलाई किन अनुसन्धान गर्न नदिने अवस्थामा पुर्याएको? गृहमन्त्रीलाई सोधिदिनुस्,' उनले भने।"
चितवनको देवनगर सबस्टेसन सञ्चालनमा,"काठमाडौं : चितवनको भरतपुर महानगरपालिका६ देवनगरमा ३३११ केभी सबस्टेसन सञ्चालनमा आएको छ। २४ एमभिए क्षमताको पावर ट्रान्सफर्मर जडित विद्युत् वितरणतर्फको देवनगर सबस्टेसन निर्माण सम्पन्न गरी बिहीबार चार्ज गरिएको हो। भरतपुर महानगरपालिका११ स्थित १३२ केभी बसेनी सबस्टेसनबाट गएको ३३ केभी लाइनलाई गोन्द्राङमा ट्यापिङ गरी देवनगर सबस्टेसनसम्म पुर्याइएको छ। गोन्द्राङबाट देवनगर सबस्टेसनसम्म करिब साढे ९ किलोमिटर ३३ केभी प्रसारण लाइन निर्माण गरिएको छ। उक्त प्रसारण लाइन पनि चार्ज गरिएको छ। देवनगर सबस्टेसनबाट स्थानीय रुपमा विद्युत् आपूर्तिका लागि ११ केभीका ४ वटा फिडर रहेका छन्। देवनगर सबस्टेसनबाट विद्युत् आपूर्ति दिन थालेपछि भरतपुरको दक्षिणपश्चिम क्षेत्रमा पर्ने गौरीगञ्ज, प्रेमबस्ती, शिवनगर,फुलबारी,गितानगर,पटिहानी,सितामाई क्षेत्रका उपभोक्ताले बेहोर्दै आएको न्यून भोल्टेजको समस्या समाधान भइ आपूर्ति पर्याप्त, भरपर्दो, गुणस्तरीय र सुरक्षित हुनेछ। उक्त क्षेत्रमा गाहस्र्थ ग्राहकका अतिरिक्त ठूलो सङ्ख्यामा सिंचाइ र होटलका ग्राहकहरु रहेका छन्। नेपाल सरकार तथा नेपाल विद्युत प्राधिकरणको लगानी र विश्व बैंकको ग्रिड सोलार तथा ऊर्जा दक्षता आयोजना (प्योकेज९) अन्तर्गत प्राप्त सहुलितपूर्ण ऋणमा ३३ केभी लाइन र सबस्टेसन निर्माण गरिएको हो। गोन्द्राङदेवनगर ३३ केभी प्रसारण लाइन र सबस्टेसनको लागत करिब साढे ९ करोड रुपैयाँ रहेको आयोजना प्रमुख संगिता कार्कीले जानकारी दिइन्। संक्षित वातावरणिय अध्ययन प्रतिवेदन स्वीकृत गरी लाइन निर्माण गत फागुनाट निर्माण सुरु गरिएको थियो। तर, लाइन निर्माणमा केही स्थानीयबाट अवरोध सुरु भएपछि निर्माण रोकिएको थियो।"
बजेट अधिवेशन (लाइभ),"काठमाडौं : संघीय संसद्को बजेट अधिवेशन सुरू भएको छ। दिउँसो २ बजेका लागि बोलाइएको बैठक दुई घण्टा ढिलो सुरू भएको हो। नयाँ बानेश्वरस्थित संघीय संसद भवनमा प्रतिनिधिसभा बैठक सुरू भएको हो। अधिवेशनको प्रारम्भमा सदनमा शीर्ष नेताहरूले सम्बोधन गर्ने सम्भावित कार्यसूची छ। बैठकमा राष्ट्रपति र प्रधानमन्त्री कार्यालयबाट आएको पत्र पढेर सुनाइने,बैठक अध्यक्षता गर्ने सदस्यहरूको मनोनयन गर्ने कार्यसूची छ। यसैगरि शिक्षा,स्वास्थ्य तथा सूचना प्रविधि समितिका सभापति अम्मरबहादुर थापाले 'सुरक्षण मुद्रण सम्बन्धी विधेयक सम्बन्धी समितिको प्रतिवेदन, २०८०' पेश गर्ने र उद्योग,वाणिज्य तथा आपूर्ति मन्त्री दामोदर भण्डारीले राष्ट्रिय सभामा उत्पत्ति भएको 'विद्युतीय व्यापार विधेयक, २०८० लाई दफावार छलफलको लागि सम्बन्धित समितिमा पठाइयोस्'भन्ने प्रस्ताव प्रस्तुत गर्ने कार्यसूचीमा उल्लेख छ। जेठ १५ मा आगामी आर्थिक वर्षको बजेट संसद्मा पेस गर्नुपर्ने संवैधानिक प्रावधान छ। त्यसअघि सरकारको वार्षिक नीति तथा कार्यक्रम दुवै सदनको संयुक्त बैठकमा प्रस्तुत हुनेछ। सरकारले आगामी आर्थिक वर्ष ०८१०८२ को नीति तथा कार्यक्रम जेठ १ गते संघीय संसदमा प्रस्तुत गर्ने भएको छ। बजेट अधिवेशनमा करिब ४० विधेयकहरूलाई कानुनको रुप दिने सरकारको तयारी छ।"
पालिकालाई सशर्त अनुदान रकम विनियोजन गर्न अर्थमन्त्रीलाई बुझाइयो ज्ञापनपत्र,महोत्तरी : नेकपा माओवादी केन्द्र मधेस प्रदेशका संसदीय दलका नेता भरतप्रसाद साहले स्थानीय तहलाई प्रदान गरिँदै आएको सशर्त अनुदान रकमको सम्बन्धमा मधेस प्रदेशका अर्थमन्त्री संजयकुमार यादवलाई ज्ञापनपत्र बुझाएका छन्। अगामी आर्थिक वर्ष २०८१०८२ का लागि विनियोजन गरिने प्रदेश सरकारको वार्षिक योजनामार्फत् प्रदान गरिने सशर्त अनुदानको सम्बन्धमा नेता साहले मन्त्री यादवलाई बिहीबार ज्ञापनपत्र बुझाएका हुन्। गत वर्षको बजेटमा आफू अनुकुल सशर्त अनुदान बापतको बजेट विनियोजन गरेको भन्दै त्यस्तो हुन नदिन ज्ञापन बुझाएको नेता साहले बताए।
"'रवि लामिछानेलाई प्रधानमन्त्रीले क्लिन चिट दिएर हुँदैन, छानबिन समिति बनाउनुपर्छ'","काठमाडौं : राष्ट्रियसभा सदस्य कृष्णप्रसाद सिटौलाले सहकारी ठगी प्रकरणमा उपप्रधान तथा गृहमन्त्री रवि लामिछानेमाथि छानबिन समिति बनाउन माग गरेका छन्। शुक्रबार सुरू भएको बजेट अधिवेशनमा बोल्दै नेपाली कांग्रेस सांसद सिटौलाले छानबिन समिति बनाउन सरकारसँग माग गरेका हुन्। उनले छानबिन समिति बनाउन सरकारले किन खुट्टा कमाएको ? भन्दै प्रश्न समेत गरे। सांसद सिटौलाले प्रधानमन्त्री पुष्पकमल दाहाल 'प्रचण्ड' ने लामिछानेको बचाउमा लागेको आरोप लगाए। लामिछानेले सहकारीको रकम हिनामिना गरेका छैनन् भनेर प्रधानमन्त्रीले क्लिन चिट दिएर नहुने बताउँदै उनले छानबिन समिति बनाएर लामिछानेमाथि अनुसन्धान हुनुपर्नेमा जोड दिए। कांग्रेसले गृहमन्त्रीको राजीनामा नमागेको भन्दै उनले यस विषयमा प्रष्टमात्रै हुन खोजेको बताए। 'रवि लामिछानेमाथि अनुसन्धान गर्न छानबिन समिति बनाउन सरकार किन खुट्टा दबाएर उभिएको छ। मैले बुझेको छैन। सरकारले जनतालाई कन्भिन्स गर्न सक्छ भन्ने मलाई लाग्दैन। प्रधानमन्त्रीले क्लिन चिट दिएर हुँदैन। महान्यायाधिवक्ताले क्लिन चिट दिएर हुँदैन। अनुसन्धान गर्ने एउटा प्रहरीले निकायले गृहमन्त्रीको संलग्नता छ भनेर अनुसन्धान गर्न अदालतमा मुद्दा लेखिसक्यो । गृहमन्त्रीमाथि मुद्दा चलाउन नसकेको मात्रै देखिन्छ। गृहमन्त्री भएका नाताले प्रहरीले कसरी मुद्दा चलाउन सक्छ भन्ने लाग्यो होला ?, 'उनले भने,'रवि लामिछाने सहकारी ठगीमा संलग्न छैन भनेर त पुष्टि गर्नुपर्यो नि। यसमा छानबिन समिति नबनाउने हो भने सरकार द्वन्द्व रोज्दैछ। यो बाटोमा सरकारले चाहेर हो या नचाहेर धकेलिदैछ। हामीले हेर्नुपर्छ। '"
टीआरसी ऐन जारी हुनेबित्तिकै जनसत्ताले रजिस्ट्रेसन गरेका घरजग्गाको समाधान हुन्छ : प्रधानमन्त्री प्रचण्ड,"सल्यान : प्रधानमन्त्री पुष्पकमल दाहाल प्रचण्डले सत्य निरूपण तथा मेलमिलापसम्बन्धी ऐन जारी हुनेबित्तिकै जनसत्ताले रजिस्ट्रेसन गरेका घरजग्गाको समस्या दीर्घकालीन रूपमा समाधान गर्न सहज हुने दाबी गरेका छन्। दार्मा गाउँपालिकाको नवनिर्मित प्रशासकीय भवन उद्घाटन कार्यक्रमलाई आज सम्बोधन गर्दै उनले ऐन जारी हुनेबित्तिकै रोल्पा, रूकुम, सल्यान, जाजरकोट लगायतका जिल्लाहरूमा जनसत्ताले रजिस्ट्रेसन गरेका घरजग्गाको समस्या समाधान हुने बताएका हुन्। उनले शहीदहरूको सम्मान, द्वन्द्वपीडित परिवारमा राहत, सन्ततिहरूको शिक्षादीक्षा र अभिभावकत्व लगायतका विषयहरूको उचित सम्बोधन हुने बताए । उनले नेपालको परिवर्तनकारी आन्दोलनमा गुणात्मक योगदान पुर्याउँदै आएको सल्यान जिल्ला र दार्मा गाउँपालिकाले परिवर्तनकारी नीति र नेतृत्वका पक्षमा जाहेर गरेको ऐक्यवद्धताप्रति आभार व्यक्त गरे। उनले विगतमा सङ्घीय सरकारले कार्यान्वयन गर्दै आएका साना योजना सिधै प्रदेश र स्थानीय सरकारलाई हस्तान्तरण गरेर सङ्घीयतालाई थप सबल तुल्याइने बताए । प्रधानमन्त्री प्रचण्डले यस वर्षदेखि बजेटसम्बन्धी नीति र कार्यतालिका परिमार्जन गरेर सङ्घीयता सबल बनाउन लागिएको बताए । योजनामा देखिएको दोहोरोपना अन्त्य गर्ने, ३ करोडभन्दा साना योजना सिधै प्रदेश र स्थानीय सरकारलाई हस्तान्तरण गर्ने निर्णय गरिएको छ, प्रचण्डले भने, यी प्रयासहरूले सङ्घीय लोकतान्त्रिक गणतन्त्रलाई थप सुदृढ गर्नेछन् । स्थानीय तहले सङ्घीयताको असल अभ्यास गर्न सकेमा प्राकृतिक साधनस्रोतको संरक्षण र बहुआयामिक परिचालन,ग्रामीण अर्थतन्त्रको सशक्तिकरण, सामाजिक सूचकहरूमा बढोत्तरी लगायतका रणनीतिक महत्त्वका कामहरूको साथै सेवाप्रवाहका क्षेत्रमा महत्त्वपूर्ण काम गर्न सकिने उनले बताए। सरकार भन्नेवित्तिकै नागरिकको मन मस्तिष्कमा स्थानीय जनप्रतिनिधि र कर्मचारीहरू नै अग्रपङ्क्तिमा आउने उल्लेख गर्दै उनले स्थानीय जनप्रतिनिधि, कर्मचारी र सुरक्षा अङ्गको सोच्ने तरिकाले नै त्यहाँका सेवाप्रवाह थाहा हुने बताए । सेवाप्रवाह कति चुस्त र जनउत्तरदायी छ भन्ने कुराले सरकारको छवि आम नागरिकमा स्थापित हुन्छ, प्रचण्डले भने, यसर्थ, राज्यप्रति नागरिकको आत्मीयता र अपनत्वबोधका निम्तिसमेत स्थानीय सरकार र जनप्रतिनिधिहरूले काम गर्नुपर्दछ ।"
नेपाली कांग्रेस अत्यन्त रन्थनियो : ओली,"काठमाडौं : नेकपा एमालेका अध्यक्ष केपी शर्मा ओलीले नेपाली कांग्रेसले सत्ताबाट बाहिरिनुपर्दा अत्यन्त रन्थनिएको बताएका छन्। शुक्रबार दिउँसो संसदीय दलको बैठकलाई सम्बोधन गर्दै ओलीले अघिल्लो संसद अधिवेशन अवरोध गरेको कांग्रेसले आज के गर्छ हेर्न बाँकी रहेको बताएका हुन्। उनले भने,नेपाली कांग्रेसले अत्यन्त रन्थनियो, के गर्ने के नगर्ने, प्रधानमन्त्री बनिदेउ भनेर यहाँ पनि पुगेको छ,उता पनि पुगेको छ। पूर्वप्रधानमन्त्री समेत रहेका ओलीले गृहमन्त्री लामिछानेमाथि छानबिन गर्न संसदीय समिति बनाउनुपर्ने कांग्रेसको माग प्रतिशोध र स्वार्थ केन्द्रित रहेको बताए। उनले कांग्रेसले छानबिन समितिको माग गरेर छुद्र राजनीतिक टिप्पणी गरे। उनले कांग्रेसले भनेअनुसारै संसदीय समिति बनाए तत्काल गृहमन्त्रीको राजीनामा माग्ने दावी गरे। प्रश्न उठाउने तर जवाफ दिन नदिने अराजनीतिक व्यवहार भएको उनको भनाइ छ।ओलीले सामाजिक विद्वेष र घृणा राष्ट्रिय हित विपरित रहेको बताए। नेपाललाई नचाहिएको तर अरु कसैलाई चाहिएको हुन सक्छ तर हामी मान्दैनौं। उनले भने,लोकतन्त्र र राष्ट्रहित हाम्रो आदर्श हो। हाम्रो आदर्शमा हामी चल्छौं। उनले एमाले राष्ट्रियता,सुशासनको पक्षमा रहेको बताए। ओलीले हिंसा र अशान्ति हुने क्रियालाप हुन दिन नचाहने धारणा राखे। उनले सांसदहरुलाई संसद्मा प्रभावकारी भूमिका खेल्न निर्देशनसमेत दिए।"
घुससहित पक्राउ परेका कैलालीका जलाधार अधिकृतविरुद्ध अख्तियारले हाल्यो मुद्दा,"काठमाडौं : अख्तियार दुरूपयोग अनुसन्धान आयोगले कैलालीको राष्ट्रपति चुरेतराई मधेश संरक्षण विकास समिति,कार्यक्रम कार्यान्वयन इकाइ लम्कीका जलाधार व्यवस्थापन अधिकृत प्रभात पालविरुद्ध भ्रष्टाचार मुद्दा दायर गरेको छ। अख्तियारका प्रवक्ता नरहरि घिमिरेले जलाधार अधिकृत पालविरुद्ध आज विशेष अदालत काठमाडौंमा मुद्दा दायर गरेको जानकारी दिए। उनका अनुसार तटबन्ध निर्माण कार्यको पहिलो रनिङ्ग बिल भुक्तानीमा सहजीकरण गर्ने प्रयोजनार्थ सेवाग्राहीसँग घुस लिएको अनुसन्धानबाट देखिएकाले अधिकृत पालविरुद्ध मुद्दा दायर गरेको हो। पालविरुद्ध १ लाख २० हजार विगो र सजाय माग गरिएको अख्तियारले जनाएको छ। यसअघि वैशाख ५ गते सेवाग्राहीसँग १ लाख २० हजार घुस लिइसकेको अवस्थामा अख्तियारको टोलीले पाललाई नियन्त्रणमा लिएको थियो।"
चुनौतिप्रति निराशा व्यक्त गर्नेहरू केहि गर्न सक्दैनन् : माधव नेपाल,"काठमाडौं : नेकपा एकीकृत समाजवादीका अध्यक्ष माधव कुमार नेपालले विभिन्न घटनाक्रममा देखिने चुनौतिको सामना गर्दै अघि बढ्नुपर्ने बताएका छन्। पशुपति चौलागाईको तेस्रो वार्षिक पुण्यतिथिको अवसरमा काठमाडौंमा आयोजित एक कार्यक्रममा अध्यक्ष नेपालले विभिन्न चुनौतिहरूलाई सामना गर्न अघि बढ्नुपर्ने भन्दै चुनौतिहरूप्रति निराशा व्यक्त गर्नेहरूले केहि गर्न नसक्ने बताएका हुन्। उनले कम्युनिष्ट क्रान्तिकारीहरू जीवनका घटनाक्रमप्रति चिन्तित हुन नहुने बताए । उनले समाजवादको सिद्धान्तलाई अवलम्वन गरेकाहरूले उत्पादनसँग जोडिनुपर्ने बताए। कृषि उत्पादन,लगानीका अन्य विषय, जलविधुत लगायतका क्षेत्रमा युवाहरू क्रियाशिल हुनुपर्ने उनको भनाइ छ ।"
सामाजिक सञ्जालमा महिलाको चरित्र हत्या गर्ने पक्राउ,"काठमाडौं : नेपाल प्रहरीले सामाजिक सञ्जालमा महिलाको चरित्र हत्या गरेको आरोपमा एकजनालाई पक्राउ गरेको छ । वैदेशिक रोजगारीमा रहँदा आफ्नो श्रीमान्सँग सामाजिक सञ्जालमा कुराकानी गर्ने क्रममा आदानप्रदान भएका गोप्य अङ्ग देखिने तस्बिरभिडियो पीडितका साथीलाई पठाउने मकवानपुरका २४ वर्षीय फुर्साङ रुम्बालाई पक्राउ गरी प्रहरीको साइबर ब्यूरोले आज सार्वजनिक गरेको हो । ब्यूरोका प्रवक्ता, प्रहरी उपरीक्षक दीपकराज अवस्थीले फेक एकाउण्ट बनाएर गोप्य अङ्ग देखिने तस्बिरभिडियो पीडितका साथीहरुलाई पठाएको अभियोगमा रुम्बालाई पक्राउ गरिएको जानकारी दिए। पक्राउ परेका रुम्बामाथि विद्युतीय कारोबार ऐन, २०६३ अन्तर्गतको कसुरमा काठमाडौँ जिल्ला अदालतबाट पाँच दिनको म्याद थप गरी अनुसन्धान भइरहेको प्रवक्ता अवस्थीले बताए।"
खेलाडीको नगद पुरस्कार निकासा,"काठमाडौं : मन्त्रिपरिषद्को बिहीबारको बैठकले २ करोड ९७ लाख १० हजार नगद पुरस्कार प्रदान गर्ने निर्णय गरेको छ । राष्ट्रिय खेलकुद परिषद् (राखेप) ले युवा तथा खेलकुद मन्त्रालयमार्फत पेश गरेको प्रस्तावलाई मन्त्रिपरिषद्ले अनुमोदन गरेसँगै १९औं एसियाली खेलकुद र चौथो एसियाली पारा खेलकुदका पदक विजेता खेलाडी तथा प्रशिक्षकका साथै नेपाली राष्ट्रिय पुरुष क्रिकेट टिमले नगद पुरस्कार पाउने भएका छन् । १९औं एसियाली खेलकुदमा नेपाललाई ऐतिहासिक रजत पदक दिलाउन सफल एरिका गुरुङले १९ लाख ५० हजार प्राप्त गर्ने छिन् । प्रमुख प्रशिक्षक कुशल श्रेष्ठले दुई लाख ३४ हजार, सहायक प्रशिक्षक छोरी डंगोल र वीरकृष्ण शाही तथा व्यवस्थापक निवासगोपाल वैद्यले जनही १ लाख ९५ हजार प्राप्त गर्ने छन् । एसियाली खेलकुदमा नै महिला कबड्डी टोलीले कांस्य पदक जितेको थियो । नेपाली राष्ट्रिय महिला कबड्डी टोलीका १२ खेलाडीले जनही ३ लाख ९० हजार, प्रमुख प्रशिक्षक पार्वती राईले २ लाख ६० हजार तथा सहायक प्रशिक्षक विष्णुदत्त भट्ट र व्यवस्थापक डिल्लीराम काफ्लेले जनही एक लाख ३० हजार रुपैयाँ पाउने छन् । कबड्डी टिमले मात्रै ४८ लाख १० हजार नगद प्राप्त गर्नेछ । यसैगरी चौथो एसियाली पारा खेलकुदमा कांस्य जितेकी तेक्वान्दो खेलाडी पलेशा गोवद्र्धनले १३ लाख रुपैयाँ पाउने छिन् । प्रमुख प्रशिक्षक कविराज नेगी लामाले दुई लाख ६० हजार र टिम व्यवस्थापक रामचन्द्र श्रेष्ठले एक लाख ३० हजार पाउने छन् । यसैगरी आईसीसी पुरुष टीट्वेन्टी विश्वकपअन्तर्गत एसियाली छनोटमा दोस्रो भएको राष्ट्रिय क्रिकेट टिमले दुई करोड ४ लाख ७५ हजार रुपैयाँ नगद पुरस्कार प्राप्त गर्ने छ । १५ खेलाडीले जनही १३ लाख, प्रमुख प्रशिक्षक मोन्टी देसाईले तीन लाख ९० हजार, टिम व्यवस्थापक सुमनराज कार्की, सहायक प्रशिक्षक वसन्त शाही र फिजियो विक्रम न्यौपानेले जनही १ लाख ९५ हजार रुपैयाँ हात पार्ने छन् । पुरस्कार प्रदान गर्ने निर्णय गरेकोमा युवा तथा खेलकुद मन्त्री विराजभक्त श्रेष्ठ र राखेपका सदस्यसचिव टंकलाल घिसिङले नेपाल सरकार र अर्थ मन्त्रालयलाई धन्यवाद दिए ।"
न खर्च गर्छ सरकार न आम्दानी,"सरकारले खर्च गर्न नसक्दा आन्तरिक अर्थतन्त्रसमेत चलायमान हुन सकेको छैन। पछिल्लो समय मुलुकको आर्थिक गतिविधि गरिब घर परिवारको दिनचर्या जस्तो भएको छ। जसरी गरिब परिवारले आम्दानी न्यून हुनाले मनग्य खर्च गर्न सक्दैन। त्यसैगरी अहिले सरकारले समेत खर्च गर्न सकिरहेको छैन। यी दुई बीचमा फरक यत्ति मात्र हो कि गरिबसँग स्रोत छैन तर सरकारसँग स्रोत भएर पनि खर्च गर्न सकेको छैन। यसैकारण मुलुक अहिलेसम्म गरिब राष्ट्रको सूचीबाट उम्किन सकेको छैन। सामाजिक एवं भौतिक पूर्वाधारहरूको विकासका लागि भन्दै हरेक वर्ष सरकारले पुँजीगत खर्च शीर्षकमा खर्बौं रुपैयाँ बजेट विनियोजन गर्ने गरेको छ। तथापि, यसरी विनियोजन गरिएको पुँजीगत बजेट पूर्णरूपमा खर्च हुन नसक्दा मुलुकले अपेक्षित लाभ लिन सकिरहेको छैन। सरकारले खर्च गर्न नसक्दा आन्तरिक अर्थतन्त्रसमेत चलायमान हुन सकेको छैन। आन्तरिक उत्पादन, उपभोग, लगानी, पुँजी निर्माण, रोजगारी सिर्जनाजस्ता पक्षमा यसले प्रतिकूल असर परेको देखिन्छ। यसले राजस्वसमेत खुम्चिँदै गएको देखिन्छ। मुलुकको समग्र वित्तीय अवस्थासमेत नाजुक बन्दै गएको छ। चालु आवका लागि सरकारले कुल १७ खर्ब ५१ अर्ब ३१ करोड २१ लाखबराबरको बजेट विनियोजन गरेकोमा हालसम्म अर्थात् पहिलो नौ महिनाको अवधिमा ९ खर्ब ९ अर्ब ३९ करोड १४ लाखबराबर मात्र खर्च भएको छ। यो कुल बजेटको ५१९३ प्रतिशत मात्र हो। यसमा चालू खर्च शीर्षकमा ११ खर्ब ४१ अर्ब ७८ करोड ४१ लाखबराबर विनियोजन भएकोमा हालसम्म ६ खर्ब ४४ अर्ब ९५६४१ प्रतिशत, पुँजीगत खर्च शीर्षकमा ३ खर्ब २ अर्ब रुपैयाँ विनियोजन भएकोमा हालसम्म ९७ अर्ब ३७ करोड ७४ लाख ९३२२४ प्रतिशत र वित्त व्यवस्थापनमा ३ खर्ब ७ अर्ब ४५ करोड विनियोजन भएकोमा १ खर्ब ६७ अर्ब ९८ करोड ९५४६४ प्रतिशत खर्च भएको महालेखा नियन्त्रकको कार्यालयले जनाएको छ। अहिलेको खर्चको अवस्था हेर्दा सरकारको लक्ष्य पूरा नहुने लगभग पक्का छ। चालू आवको बजेटमा पुँजीगत खर्च कुल बजेटको १७ प्रतिशतमात्र विनियोजन गरेको थियो। तथापि खर्चको अवस्था सन्तोषजनक देखिँदैन। यस अवधिमा सरकारी ऋणको साँवाब्याज भुक्तानीमा भएको खर्चभन्दा पुँजीगत खर्च कम देखिन्छ। मुलुकमा लक्ष्य अनुरूपको पुँजीगत खर्च चालु आवमा मात्र कम भएको भने पक्कै होइन। विगतका वर्षदेखि नै यसले निरन्तरता पाएको देखिन्छ। आव २०६९७० मा ८२ प्रतिशत भएको पुँजीगत खर्च त्यसपछिका वर्ष घट्दै गएको देखिन्छ। आव २०७०७१ मा ७८ प्रतिशत, २०७१७२ मा ७६ प्रतिशत, २०७२७३ मा ५९ प्रतिशत खर्च भएको थियो। यसपछि पुनः लयमा फर्केर आव २०७३७४ र २०७४७५ मा ८१ प्रतिशत, २०७५७६ मा ७७ प्रतिशत भएको खर्च कोरोना महामारीका कारण २०७६७७ मा ४७ प्रतिशतमा खुम्चन पुग्यो। २०७८७९ मा मुलुक कोभिडबाट पूर्ण सामान्यीकरणमा आए पनि पुँजीगत खर्च भने ५७१८ प्रतिशत मात्र हुन पुग्यो। आव २०७९८० मा यो स्थितिमा सामान्य सुधार भई ६१४४ प्रतिशत खर्च भएको छ। गरिबसँग स्रोत छैन तर सरकारसँग स्रोत भएर पनि खर्च गर्न सकेको छैन। यसैकारण मुलुक अहिलेसम्म गरिब राष्ट्रको सूचीबाट उम्किन सकेको छैन। विगत १० वर्षको पुँजीगत खर्चको प्रवृत्ति सन्तोषजनक नदेखिएको मात्र होइन, सरकारले सुधार रणनीति ल्याएको वर्षमा समेत उल्टो असर देखिएको छ। आव २०७५७६ मा प्रधानमन्त्रीकै उपस्थितिमा सचिव र मन्त्रीले कार्यसम्पादन करार गरेर स्वचालित स्वयं अनुगमन गर्ने पद्धति बसालेर पुँजीगत खर्चमा मन्त्रालयहरूलाई विशेष जिम्मेवार बनाउने काम गरियो। तर, पुँजीगत खर्च भने अघिल्लो आवको ८१ प्रतिशतको तुलनामा ७७ प्रतिशतमा झर्न पुग्यो। यसबाट के प्रस्ट हुन्छ भने सरकारका प्रयासहरूसमेत प्रभावकारी भएका छैनन्। यसरी हेर्दा एक दशकको विश्लेषणबाट पुँजीगत खर्चको क्षमता करिब ७० प्रतिशतमात्र भएको देखिन्छ। पुँजीगत खर्च कम हुनुको अर्थ सरकारको आर्थिक क्रियाशीलता र गतिशीलता कम हुनु हो। यसको प्रत्यक्ष असर उत्पादन, उपभोग, वितरण तथा सार्वजनिक वित्तमा पर्ने गर्छ। पुँजीगत खर्च कम हुँदा उत्पादनका क्षेत्रमा नकारात्मक असर पर्छ। वस्तु तथा सेवा उत्पादनका लागि आवश्यक पूर्वाधारहरूको विकास र विस्तारमा भएको कमीले समग्र बजार मागमा समेत संकुचन पैदा हुन्छ। यसबाट मुलुकभित्र रहेका उद्योग तथा कलकारखानासमेत पूर्ण क्षमतामा चल्न सक्ने अवस्था देखिँदैन। अहिले मुलुकको अवस्थासमेत यस्तै देखिएको छ। उद्योगी एवं व्यवसायीका अनुसार वर्तमान समयमा उद्योग तथा कलकारखाना क्षमताको ३० देखि ४० प्रतिशतमात्र उत्पादन गरिरहेको बताएका छन्। यसको असर निर्माण क्षेत्रमा समेत परेको छ। अहिले सिमेन्ट, छड, इँटा, गिटीढुंगालगायत निर्माण सामग्री उद्योगको माग वृद्धि हुन सकेको छैन। यसको गहिरो असर रोजगारी सिर्जनामा हुने देखिन्छ। उद्योग व्यवसायहरू पूर्ण क्षमतामा सञ्चालन हुन नसक्दा रोजगारीका अवसरसमेत घट्दै गएका छन्। यसबाट आम्दानी तथा खर्च गर्ने क्षमता ह्रास आउने भएकाले यसको असर उपभोगमा पर्ने देखिन्छ। फेरि घुमिफिरी यसले उत्पादनको क्षेत्रमा नकारात्मक असर पर्नेछ। यसको चक्रीय प्रभावका कारण पुँजीगत खर्च कम हुँदा मुलुकको अर्थतन्त्र नै दुश्चक्रमा फस्ने खतरा देखिएको छ। अर्थतन्त्रलाई गतिशील बनाउने, भौतिक निर्माणलाई आधार प्रदान गर्ने तथा सामाजिक, आर्थिक रूपान्तरणको मार्ग प्रशस्त गराउने पुँजीगत खर्चमा आएको संकुचनले सार्वजनिक वित्तमा समेत नकारात्मक असर परेको देखिएको छ। चालु आवका लागि सरकारले १४ खर्ब ७२ अर्ब ४८ करोड ४७ लाखबराबर कुल राजस्व संकलन गर्ने लक्ष्य राखेकोमा चैत मसान्तसम्ममा ७ खर्ब ७३ अर्ब ३ करोड रुपैयाँ (लक्ष्यको ५२५ प्रतिशत) मात्र प्राप्ति भएको छ। जसमध्ये कर राजस्वतर्फ वार्षिक लक्ष्यको ५१४१ प्रतिशत (६ खर्ब ७१ अर्ब ११ करोड ५६ लाख) र गैरकरतर्फ लक्ष्यको ६५७१ प्रतिशत (७६ अर्ब ९२ करोड ५६ लाख) बराबर संकलन भएको सरकारी तथ्यांक छ। चालु आवका लागि सरकारले ४९ अर्ब ९४ करोड ३० लाख रुपैयाँबराबरको वैदेशिक अनुदान लिने लक्ष्य राखेकामा हालसम्म लक्ष्यको ५५२ प्रतिशत (२ अर्ब ७५ करोड ८० लाख) बराबर अनुदान लिइएको देखिन्छ। यस्तै, चालु आर्थिक वर्षको नौ महिनासम्म सरकारी वित्त १ खर्ब ३७ अर्ब रुपैयाँले घाटामा गएको देखिएको छ। नेपालमा पछिल्लो समय पुँजीगत खर्च वृद्धि नहुनुमा सार्वजनिक खरिद ऐन र नियमावलीमा रहेका विभिन्न कठिनाइलाई दोष दिँदै आएको पाइन्छ। यसका साथै झन्झटिलो कार्यक्रम स्वीकृति प्रक्रिया र अख्तियारी वितरणमा भएको समस्यालाई समेत उत्तिकै जिम्मेवार रहेको बताइन्छ। सरकारले मध्यावधि बजेट मूल्यांकनमा र राष्ट्रिय योजना आयोगले वार्षिक प्रतिवेदनमा खर्च नहुनुका केही कारणसमेत औंल्याएका छन्। जसमा पूर्वतयारी नभएका आयोजनालाई बजेट हाल्नु, समयमा निर्माण क्षेत्र खाली नगरिनु, वातावरणीय प्रभाव मूल्यांकन (ईआईए) नगरी आयोजना अघि बढाइनु, मूल्यांकन स्वीकृति दिन ढिला हुनु, सरकारी पक्षले काम अड्काएर राख्नु आदि समस्या हुन्। यसैगरी, निर्माण व्यवसायले आयोजना रोकेर राख्नु, राजनीतिक नेतृत्वको दबाब हुनु, खर्च हुने क्षेत्रमा बजेट कम र नहुने क्षेत्रमा बढी छुट्ट्याउनुलगायत कारण प्रमुख छन्। यी समस्याको सम्बोधन गर्ने भन्दै चालु आवको बजेट निर्माणका क्रममा सरकारले १५ वटा बुँदामा सुझाव तथा उपाय उल्लेख गरेको थियो। जसमा खर्च व्यवस्थित गर्ने तथा पुँजीगत खर्च बढाउने आधार देखाइएको छ। तर, यसको कार्यान्वयन पक्षले भने गति लिन नसकेको देखिन्छ। पछिल्लो समय पुँजीगत खर्चको स्तर र आयतन कम हुनुमा नीतिगतभन्दा पनि व्यवहारजन्य कारण बढी जिम्मेवार देखिन्छन्। कुनै दूरदृष्टि तथा आर्थिक सम्भाव्यताको अध्ययन नै नगरी स्टन्टबाजी, लोकरिझाइँ तथा कमिसनको लोभमा तर्जुमा गरिएका योजना तथा कार्यक्रमहरूले मूर्तरूप पाउन नसकेको देखिएको छ। यसैकारण सरकारले ठूला तथा रणनीतिक महŒवका, छिटो प्रतिफल दिने र बहुसंख्यक जनताले लाभ प्राप्त गर्ने आयोजना तथा कार्यक्रमलाई प्राथमिकता दिएर अगाडि बढ्नु पर्ने आवश्यकता देखिन्छ। समयमै आयोजना अघि बढाउन समय सीमा निर्धारण गरी यसको कार्यान्वयन पक्षको अनुगमन र मूल्यांकनका आधारमा जिम्मेवार निकायलाई सम्मान वा सजायको भागीदार बनाउनुपर्ने देखिन्छ। जिम्मेवार निकायहरूको इच्छाशक्ति र अनुकूल ऐन तथा नियमावलीको सहयोगले मात्र नेपालमा पुँजीगत खर्च बढाउन सकिने देखिन्छ। पुँजीगत खर्चको वृद्धिले अर्थतन्त्र चलायमान भएसँगै मुलुकको राजस्व पनि क्रमशः बढ्दै जाने अनुमान लगाउन सकिन्छ।"
कांग्रेसले छानबिन समिति नबने अवरोध गर्ने बताएपछि संसद बैठकमा ढिलाई,"काठमाडौं : प्रमुख प्रतिपक्षी दल नेपाली कांग्रेसले उपप्रधान तथा गृहमन्त्रीसमेत रहेका राष्ट्रिय स्वतन्त्र पार्टीका सभापति रवि लामिछानेलाई संसदमा बोल्न नदिने निर्णयमा पुगेको छ। यसअघि संसदीय दलको बैठकमा 'सफ्ट' बनेको कांग्रेसले सहकारीमा संलग्नविरुद्ध संसदीय छानबिन समिति नबनाएसम्म लामिछानेलाई संसदमा बोल्न नदिने निर्णयमा पुगेको हो। कांग्रेसको यही अडानपछि २ बजे बोलाइएको प्रतिनिधिसभाको बैठक बस्न सकेको छैन। संसद अवरोध हुने भएपछि सभामुख देवराज घिमिरेले संसदमा प्रतिनिधित्व गर्ने दलका प्रमुख सचेतक र सचेतकहरू छलफलमा जुटेका छन्। स्रोतका अनुसार सभामुख घिमिरेले छुट्टाछुट्टै छलफल गरिरहेका छन्। 'प्रमुख प्रतिपक्षी दल नेपाली कांग्रेसले संसदीय छानबिन समिति नबनेसम्म संसद अवरोध गर्ने बताएपछि सभामुखज्यु दलका नेताहरूसँग छलफलमा गरिरहनुभएको छ। सोही कारण निर्धारित समयमा बैठक बस्न सकेको छैन,' स्रोतले भन्यो। नेपाली कांग्रेसले सहकारीको रकम हिनामिनामा गृहमन्त्री लामिछानेको समेत संलग्न रहेको भन्दै संसदीय छानबिन समिति माग गर्दै आएको छ। लामिछानेले भने संसदमा बोल्न पाउनुपर्ने भन्दै सभामुख घिमिरेलाई निवेदन दिएका छन्।"
दिल्लीका मुख्यमन्त्री केजरिवाल अन्तरिम जमानतमा रिहा,काठमाडौं : दिल्लीका मुख्यमन्त्री अरविन्द केजरिवाल अन्तरिम जमानतमा रिहा भएका छन्। भारतको सर्वोच्च अदालतले उनलाई जुन १ तारिखसम्मका लागि अन्तरिम जमानत दिएको हो। अदालतले मुख्यमन्त्री केजरिवाललाई २ तारिखमा आत्मसमर्पण गर्न भनेको छ। यससँगै भारतमा जारी लोकसभा चुनावमा प्रचार गर्न मुख्यमन्त्री केजरिवाललाई बाटो खुलेको छ। जुन १ तारिखसम्म हुने चुनावी प्रचारमा सहभागी भएर केजरिवालले जुन २ तारिखमा आत्मसमर्पण गर्नुपर्ने भएको छ। मदिरासम्बन्धी नीतिमा घोटाला गरेको भन्दै केजरिवाललाई भारतको प्रवर्तन निर्देशनालय (इडी)ले गत मार्च २१ मा पक्राउ गरेको थियो। सर्वोच्च अदालतले यस विषयमा छिट्टै सुनुवाई सक्ने बताएको छ।
कांग्रेसद्वारा सदन अवरोध,काठमाडौं : प्रमुख प्रतिपक्षी दल नेपाली कांग्रेसले संसद अवरुद्ध पारेको छ। सहकारी हिनामिना प्रकरणमा उपप्रधान एवं गृहमन्त्री रवि लामिछानेविरुद्ध संसदीय छानबिन समिति बनाउनुपर्ने माग गर्दै कांग्रेसले संसद अवरोध गरेको हो।
"रेशमले रन्जिता र निर्वाचन आयोगविरुद्ध दायर गरेको मुद्दाको सुनुवाइ सकियो, आजै फैसला","काठमाडौं : नागरिक उन्मुक्ति पार्टीका संरक्षक रेशम चौधरीले पार्टी अध्यक्ष रन्जिता चौधरी र निर्वाचन आयोगविरुद्ध दायर गरेको मुद्दाको सुनुवाइ सकिएको छ। न्यायाधीशद्वय सपना प्रधान मल्ल र बालकृष्ण ढकालको इजलासमा सुनुवाइ भएको हो। रिटमाथिको सुनुवाइ सकिएकाले आजै बेलुकासम्म फैसला आउनेछ। २०८० साल १२ महिना २५ गते प्रारम्भिक सुनुवाइ भएको सो मुद्दामा वैशाख ७ गते सर्वोच्चले अन्य आदेश जारी गरेको थियो। वैशाख १४ गते सो मुद्दामा मिसिल झिकाउन आदेश भएको थियो। त्यसपछि वैशाख १८ र २४ गते हेर्न नभ्याइने सूचीमा राखिएको मुद्दामा आज अन्तिम सुनुवाइ भएको हो। त्यसअघि चैत्र २५ गते सर्वोच्चले नागरिक उन्मुक्तिको अध्यक्षमा चौधरीलाई मान्यता नदिनुको कारण पेश गर्न आदेश दिएको थियो। गत पुस २७ गते सम्पन्न नागरिक उन्मुक्ति पार्टीको पहिलो अधिवेशनले चौधरीलाई सर्वसहमत रुपमा अध्यक्षमा निर्वाचित गरेको थियो। अधिवेशनपछि उनले अध्यावधिका लागि निर्वाचन आयोगमा निवेदन दिएका थिए। तर,निर्वाचन आयोगले फागुन २४ गते चौधरीलाई मान्यता नदिने र श्रेष्ठलाई नै कायम गर्ने निर्णय गरेको थियो। त्यसपछि रेशमले श्रेष्ठ र निर्वाचन आयोगलाई विपक्षी बनाएर सर्वोच्चमा रिट दिएका थिए।"
आज साँझदेखि कैलालीका सीमानाका बन्द हुने,"कैलाली : भारतसँग सीमा जोडिएका कैलालीका सीमानाका आज साँझदेखि बन्द हुने भएका छन् । भारतमा हुन लागेको लोकसभा सदस्यको निर्वाचनका लागि जिल्लास्थित सबै सीमानाका बन्द हुने भएका हुन् । भारतको उत्तर प्रदेशस्थित खिरी जिल्लामा हुन लागेको लोकसभा सामान्य निर्वाचनलाई मध्यनजर गर्दै सीमानाका बन्द गर्न लागिएको जिल्ला प्रशासन कार्यालय कैलालीका सूचना अधिकारी शिवराज जोशीले जानकारी दिए। 'यही वैशाख ३१ गते खिरीमा लोकसभा सामान्य निर्वाचन हुँदैछ, मतदान समाप्त नहुँदासम्म नेपालभारत अन्तर्राष्ट्रिय सीमा नाका बन्द रहने भनी भारतीय पक्षबाट पत्राचार भएको छ', उनले भने, 'उक्त निर्वाचनलाई मध्यनजर गर्दै आज (शुक्रबार) साँझ ६ बजेदेखि वैशाख ३१ गते मतदान सम्पन्न नहुन्जेलसम्म सीमानाका बन्द हुने छन् ।' सुरक्षा संवेदशीलताका कारण सो अवधिमा आवतजावत पूर्णरुपमा बन्द रहने उनले जानकारी दिए। रासस"
अर्थतन्त्रको आकार बढाउँदा निजी क्षेत्र नै दबाबमा,"काठमाडौं : प्रधानमन्त्री पुष्पकमल दाहालले विभिन्न फोरममा १९ खर्ब रुपैयाँसम्मको बजेट ल्याउनुपर्ने भनिरहँदा यता निजी क्षेत्रका व्यवसायीले आफूहरू मारमा पर्ने गुनासो गरेका छन्। ठूलो आकारको बजेटले स्रोतमा दबाब पर्ने र यसका लागि राजस्व, करका दर बढ्ने हुँदा आखिरमा निजी क्षेत्र नै मारमा पर्ने भन्दै सरोकारवालाले ध्यानाकर्षण गराएका छन्। बिहीबार राजधानीमा आयोजित प्रिबजेट राउन्ड टेबल कार्यक्रममा बोल्दै सहभागीहरूले आकारमा भन्दा पनि कार्यान्वयन हुने बजेट मात्रै ल्याउन जोड दिए। आगामी आर्थिक वर्ष २०८१०८२ को बजेट निर्माणको तयारी गरिरहेको अर्थ मन्त्रालयलाई निजी क्षेत्रका व्यवसायीहरूको छाता संगठनका प्रतिनिधिले यतिबेला मनोबल खस्किएकाले दबाब नदिने खालका व्यवस्था गर्न पनि सुझाव दिएका छन्। यसैक्रममा नेपाल उद्योग परिसंघ (सीएनआई)का अध्यक्ष राजेशकुमार अग्रवालले सरकार ठूलो बजेटमा केन्द्रित भए निजी क्षेत्रमा दबाब पर्ने भएकाले दबाबमूलक अवस्था सिर्जना गर्न नहुने बताए। संकुचित नीतिले न त राज्य न त निजी क्षेत्र कोही पनि माथि उठ्न नसक्ने उनको भनाइ थियो। यससँगै उनले निजी क्षेत्रमा गएको कर्जा दुरुपयोग भएको भाष्य तयार भएकोमा टिप्पणी गरे। ठूला आयोजनामा बढी लगानी भएका छन्, घरपरिवारमा कर्जा गएको छ। यसमा कर्पोरेट कर्जा नछुट्ट्याई व्यवसायीले दुरुपयोग गरे भन्ने गलत भाष्य तयार भयो। नेपाल उद्योग वाणिज्य महासंघ (एफएनसीसीआई)का अध्यक्ष चन्द्रप्रसाद ढकालले पनि कार्यान्वयन गर्न सक्ने मात्रै बजेट ल्याउनु पर्ने भन्दै लगानी सम्मेलन भएको वर्ष अब लगानी दशकको पहिचान हुनुपर्नेमा जोड दिए। यसअघिको उदाहरण दिँदै उनले भने, बजेटसँग मौद्रिक नीतिको तालमेल नमिलेको जस्तो भयो। जसले गर्दा सरकारले चाहेको जस्तो देखिएन। यस्तै, नेपाल चेम्बर्स अफ कमर्सका अध्यक्ष कमलेश अग्रवाल निजी क्षेत्रलाई धेरै दबाब परेकाले झन् भार थप्ने खालका करका दर नबढाउन अनुरोध गरे। उनी भन्छन्, करका दर बढाएर मात्रै राजस्व बढ्दैन। यसले उल्टै चोरी पैठारीलाई बढावा दिन्छ। सरकारले पुँजीगत खर्चको आकार नबढाउँदा निर्माण व्यवसायीहरू मारमा परेको र अन्ततः यसको असर बैंकको खराब कर्जा बढेको नेपाल बैंकर्स संघका अध्यक्ष सुनील केसीले गुनासो गरे। बैंकिङ प्रणालीमा निष्क्रिय कर्जा (एनपीए) मा पनि सबैभन्दा बढी निर्माण क्षेत्रको छ। सरकारले पुँजीगत खर्च गर्न नसक्दा यस्तो अवस्था आएको हो। यसैमा जोड् दिँदै बैंक तथा वित्तीय संस्था परिसंघ नेपाल (सिविफिन)का अध्यक्ष उपेन्द्रप्रसाद पौड्यालले सरकारले निर्माण क्षेत्रलाई उकास्न लचिलो भए निष्क्रिय कर्जा नियन्त्रण हुने बताए। उनले उपाय सुझाउँदै भने, सरकारले बोन्ड निष्कासन गरेर भए पनि निर्माण क्षेत्र माथि ल्याउनु पयो। त्यो क्षेत्र उठे निष्क्रिय कर्जा घट्ने र अन्य क्षेत्र माथि आउनेछ। स्वतन्त्र ऊर्जा उत्पादकहरूको संस्था (इप्पान)का अध्यक्ष गणेश कार्कीले जलविद्युत् निर्माणले केबल बिजुलीमात्र नबालेर सडक, बजार विस्तार र रोजगारी एकसाथ सिर्जना हुने भन्दै बजेटले विशेष प्राथमिकता यस क्षेत्रलाई दिनुपर्ने सुझाव दिए। जलविद्युत्मा दोहोरो कर लिन नहुने भन्दै यसमा स्थानीय सरकारलाई समेत जानकारी गराउनुपर्ने उनको भनाइ छ। नाडा अटोमोबाइल्स एसोसिएसन अफ नेपालका अध्यक्ष करणकुमार चौधरीले सरकारले अटोमोबाइल क्षेत्रलाई बिर्सिएको गुनासो गरे। उनले अहिले विद्युतीय सवारी र अन्य सवारी साधनमा दोहोरो बुझाइरहेको भन्दै समग्रमा अटोमोबाइल क्षेत्र नै समस्यामा रहेको उल्लेख गरे। जनशक्ति पलायनको ठूलो समस्या रहेको भन्दै उनले जनशक्ति रोक्ने खालको नीति ल्याउनसमेत माग गरे। यस्तै, कार्यक्रममा अर्थविद् प्राडा अच्युत वाग्लेले परम्परागत रूपमा अर्थतन्त्रको टेवा भनिएका क्षेत्र नै अहिले समस्यामा रहेको भन्दै सुधारका लागि बोल्ड निर्णय र हिम्मत चाहिएकाले आँट गर्न सुझाए। उनका अनुसार सम्भावना भएका क्षेत्रहरू नै नेपालले पहिचान र विकास गर्न नसक्दा पछाडि परिरहेकोले नयाँ राजस्वको स्रोत खोजेर बढाउनसमेत अब हिम्मत गरेर आँटिला निर्णयहरू गर्नुपर्छ। उनी भन्छन्, यसमा प्रत्यक्ष कर तिर्ने वातावरण बनाउनुपर्ने तथा भन्सार घोषणामा रहेका कमजोरी हटाउँदा मात्र पनि डेढ खर्ब रुपैयाँभन्दा बढी राजस्व चुहावट रोकिन्छ। इकोनोमी क्राइसिसमा सुशासनको धेरै कमी छ। अर्थतन्त्र पारदर्शिता नल्याए भविष्य चुनौतीपूर्ण रहेकोमा ध्यानाकर्षण गराए। यस्तै, त्रिभुवन विश्वविद्यालय अर्थशास्त्र विभाग प्रमुख रेशम थापाले बजेट बनाउँदा तल्लो सरकारहरूलाई बिर्सन नहुने बताए। उनले पालिका उपाध्यक्षहरूको कार्यालय प्रभावकारी हुने हो भने त्यसले समग्र अर्थतन्त्रमा व्यापक परिवर्तन आउने उनको भनाइ छ। प्रिबजेट राउन्ड टेबल कार्यक्रममा निजी क्षेत्रका प्रतिनिधिमूलक संस्थाका प्रमुख, अर्थविज्ञ, प्राध्यापक तथा सरोकारवालाको प्रतिउत्तर दिँदै अर्थमन्त्री वर्षमान पुन र अर्थसचिव मधुकुमार मरासिनीले आत्मविश्वास घट्न नदिने गरी बजेट ल्याइने आश्वासन दिएका छन्। व्यवसायमा आत्मविश्वास, मनोबल र आशा कायम राख्न अनुरोध गरे। अर्थमन्त्री पुनले बजेट निर्माणका क्रममा धेरै क्षेत्रसँग अन्तक्र्रिया गरिएको र सो क्रममा अर्थतन्त्र शिथिल छ भन्ने सुनिएको उल्लेख गरे। तर, गत वर्षभन्दा परिस्थिति सुधारोन्मुख रहेको भन्दै उनले आशावादी रहेर बजेट बनाइरहेको जानकारी दिए।"
"नक्कली नोट दिइ बोका लिएर दुईजना पुरुष फरार, महिला पक्राउ","विराटनगर : मोरङको रंगेली नगरपालिका९ स्थित दोहमना बजारमा एकजना महिलालाई नक्कली नोट दिइ बोका (बाख्राका पाठा) लिएर अपरिचित पुरुषहरू फरार भएका छन् । बोका लिएर बिक्रीका लागि बजार पुगेकी महिलालाई झुक्याउँदै नक्कली नोट दिइ बोका लिएर दुईजना पुरुष मोटरसाइकलमा फरार भएका हुन् । प्रहरीका अनुसार फरार भएकाको पहिचान खुल्न बाँकी छ । दुवैजनाको खोजी तीव्र पारिएको प्रहरीले जनाएको छ । बोका किन्न भनी पुरुषको साथ लागेर गएकी एक महिलालाई भने प्रहरीले पक्राउ गरेको छ । पक्राउ परेकी सुनवर्षी नगरपालिका५ टकुवाकी ४० वर्षीया कुरेसा खातुनको साथबाट नेपाली नक्कली नोट बरामद भएको छ । खातुनको साथबाट नेपाली ५ सय दरका १८ वटा नोट बरामद भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए । उनका अनुसार रंगेली९ की सुकुरमुनी सन्थाल सोरेनले घरमा पालेका बोका बिक्रीका लागि बिहीबार दोहमना बजारमा लगेकी थिइन् । उनले बिक्रीका लागि दुईवटा बोका र एउटा पाठी लगेकी थिइन् । सोरेनसँग भेटेर दुईजना पुरुष र एक महिलाले बोकाको मोलतोल गर्न थालेछन् । सुरुमा दुईवटै बोका ७ हजार रूपैयाँमा दिनु भनेर बार्गेनिङ गरेछन् । उनले थोरै मूल्यमा दिन सक्दिन भनेपछि मोलमोलाइका क्रममा १२ हजारमा कुरा मिलेछ,डीएसपी बस्नेतले भने,'बोका खरिद गर्न आएकाहरू १२ हजार रूपैयाँ दिएर बोका लैजान तयार भएछन् । त्यसपछि एकजना पुरुषले एक हजार दरका ३ वटा र ५ सय दरका १८ वटा नोट दिएर दुईवटै बोकालाई मोटरसाइकको बीचमा राखेछन् । ५ सय दरका नोटमा शंका लागेपछि सोरेनले नै प्रहरीलाई खबर गरेकी हुन् । बस्नेतका अनुसार सोरेनले सुरुमा नोट नक्कली रहेको शंका गरिन् । त्यसपछि मेरा बोका फिर्ता दिनु, पैसा तपाईंहरु नै लैजानु भनिन् । तर, पहिचान नखुलेका पुरुषहरुले बोका बीचमा राखेर मोटरसाइकल हुइँक्याए । पक्राउ परेकी खातुनले गन्ने बहानामा सोरेनको हातबाट हतारहतार पैसा खोसिन् । त्यही बेला २ जना पुरुष बोका लिएर भागेपछि खातुनलाई केही व्यक्तिको सहयोगमा नियन्त्रणमा लिएर सोरेनले प्रहरीलाई खबर गरेको डीएसपी बस्नेत बताउँछन् । तत्काल घटनास्थलमा पुगेको इलाका प्रहरी कार्यालय रंगेलीका इन्सपेक्टर बुद्धिराम चौलागाईं नेतृत्वको टोलीले खातुनलाई पक्राउ गरेको हो । उनको साथमा रहेको ५ सय दरका १८ वटा नोटसमेत प्रहरीले बरामद गर्यो । परीक्षण गराउँदा नोटहरू नक्कली रहेको र सबै नोटमा एउटै नम्बर उल्लेख गरेको पाइएको बस्नेतको भनाइ छ । उनका अनुसार विराटनगरस्थित राष्ट्र बैंकले समेत नोटहरु नक्कली रहेको जानकारी दिएको छ । खातुनको साथमा रहेका १ हजार दरका नोट भने सक्कली नै रहेको प्रहरीले जनाएको छ । प्रहरीका अनुसार बोका बिक्री गरेर छोरीलाई साइकल किनिदिने योजना सोरेनको थियो । सोरेनका पति वैदेशिक रोजगारीका लागि दुवई गएका छन् । घरमा उनीसहित सासू, ससुरा, २ छोरा र १ जना छोरी छन् । पारिवारिक आर्थिक अवस्था कमजोर भएकै कारण घरमा पालेका बोका बेचेर छोरीलाई साइकल किनिदिन खोजेको पाइएको प्रहरीको भनाइ छ । नक्कली नोट दिइ बोका लिएर फरार भएका पुरुषहरू भारतीय नागरिक हुनसक्ने प्रहरीको अनुमान छ । खातुनले पनि उनीहरूलाई आफूले नचिन्ने र बोका किन्नलाई सहजीकरण गरिदिन आग्रह गरेका कारण सहयोग मात्रै गरेको प्रहरीलाई बताइकी छन् । तर, प्रहरीको प्रारम्भिक अनुसन्धानबाट ती पुरुषलाई उनैले भगाउन भूमिका खेलेको खुलेको छ । पुरुषलाई भगाएकी खातुन आफू पनि त्यहाँबाट भाग्ने तयारीमा रहेको दाबी प्रहरीको छ । तर, केही व्यक्तिहरुको सहयोगमा नियन्त्रणमा लिइएको र तत्काल प्रहरी पुगेका कारण उनी भने भाग्न नपाएको डीएसपी बस्नेतले बताए । उनका अनुसार फरार भएका पुरुषसहित पक्राउ परेकी खानुतलाई कारबाही हुनुपर्ने र आफ्ना बोका फिर्ता गरिदिनुपर्ने माग राखेर सोरेनले प्रहरीमा किटानी जाहेरी दिएकी छन् । जाहेरीका आधारमा प्रहरीले अनुसन्धान अघि बढाएको छ । खातुनविरुद्ध मुद्रा सम्बन्धी कसुरमा कारबाही अघि बढाउन शुक्रबार अदालतबाट म्याद थप गरेर अनुसन्धानको बाँकी प्रक्रिया अघि बढाइएको जानकारी डीएसपी बस्नेतले दिए ।"
सुर्खेतले जित्यो रारा कप कबड्डीको उपाधि,"मुगु : कर्णाली प्रदेशको प्रमुख पर्यटकीय स्थल रारा ताल किनारमा आयोजित कबड्डी प्रतियोगिताको उपाधि सुर्खेतले जितेको छ। उसले महिला र पुरुष दुबैतर्फको उपाधि जितेको हो। शुक्रबार सम्पन्न फाइनल खेलमा सर्खेतले पुरुषतर्फ दैलेखलाई र महिलातर्फ सल्यानलाई पराजित गरेको हो। पुरुषतर्फ सुर्खेतले ४७ अंक प्राप्त गर्दा दैलेखले २९ मात्र बनाउन सक्यो। त्यस्तै महिलातर्फ सुर्खेतले २९ अंक प्राप्त गर्दा सल्यानले २७ अंक मात्र ल्याउन सक्यो। पुरुषतर्फ दोस्रो दैलेख हुँदा तेस्रो जाजरकोट भएको जिल्ला खेलकुद विकास समिति मुगुका अध्यक्ष वीरेन्द्र बहादुर मल्लले बताए। प्रतियोगितामा कर्णाली प्रदेशका पुरुष टिमतर्फ हुम्लाबाहेक ९ जिल्लाको सहभागिता थियो महिलातर्फ डोल्पा, हुम्ला र रुकुमपश्चिम बाहेकका अन्य ७ जिल्लाको सहभागिता थियो। बुधवारबाट सुरु भएको प्रतियोगिता तीन दिनसम्म चलेको थियो। पूर्वसांसद गोपाल बहादुर बमले रारा किनारमा आयोजित प्रतियोगिताले पर्यटन प्रवर्द्धनमा ठूलो योगदान पुर्याको बताए। अगामी दिनमा पनि यस्तै खालका प्रतियोगिताहरू हुनुपर्ने उनको भनाइ छ। कर्णाली प्रदेश खेलकुद विकास परिषदका सदस्य टक्कबहादुर शाहीले १०औं राष्ट्रिय खेलकुद प्रतियोगिता आयोजकको रूपमा रहेको कर्णाली प्रदेशले आन्तरिक खेल गतिविधिलाई निरिन्तरता दिएको बताए।"
वीरगन्जका पूर्व मेयर सरावगीले छाडे एमाले,"वीरगन्ज : वीरगन्ज महानगरपालिकाका पूर्व मेयर विजय सरावगीले नेकपा एमाले परित्याग गरेका छन्। सरावगीले गत बुधबार नै एमालेको साधारण सदस्यसमेत नरहने गरि एमालेका केन्द्रीय अध्यक्ष केपी शर्मा ओलीलाई राजिनामा पत्र पठाएको भएपनि उक्त राजीनामा पत्र शुक्रबार मात्र सामाजिक सञ्जालमार्फत सार्वजनिक गरेका हुन्। नेकपा एमालेका केन्द्रिय परिषद् सल्लाहकार सदस्य रहेका सरावगीले एमाले पार्टीमा आफूलाई कुनै भूमिका नदिइएको,निष्क्रिय बनाएर राखिएको भन्दै एमालेबाट राजीनामा दिएको जनाएका छन्। यसपछि आफू कुनैपनि दलमा नलाग्ने र स्वतन्त्र रुपमा समाजसेवामा लाग्नेपनि उनले बताएका छन्। यद्यपि उनले कुनै दलमा नलाग्ने बताएपनि उनि उपेन्द्र यादव नेतृत्वको जसपा नेपालमा फेरि फर्कने चर्चा सर्वत्र छ। सरावगीले यसअघ गत बुधबार नै आफूले एमाले छाड्ने मनशाय बनाएको बताएका थिए। २०७४ को निर्वाचनमा तत्कालीन संघीय समाजवादी फोरम हालको जसपाबाट वीरगन्ज महानगरको मेयरमा निर्वाचित भएका सरावगी गत स्थानीय तह निर्वचन भन्दा पहिले २०७८ साल फाल्गुन २८ गते जसपा छाडेर एमालेमा प्रवेश गरेका थिए। गत निर्वाचनमा सरावगी एमालेबाटै वीरगन्ज महानगरको मेयरमा चुनाव लडेर पराजित भएका थिए। त्यसपछि उनलाई एमालेले २०७९ साल असार २७ गते एमालेको केन्द्रिय सल्लाहकार परिषदको सदस्यमा मनोनित गरेको थियो।"
संसद बैठक नसकिँदै बाहिरिए एमाले अध्यक्ष ओली,काठमाडौं : नेकपा एमाले अध्यक्ष केपी शर्मा ओली संसद बैठकबाट बाहिरिएका छन्। प्रमुख प्रतिपक्षी दल नेपाली कांग्रेसले संसद अवरोध गरेपछि एमाले अध्यक्ष ओली बैठकबाट बाहिरिएका हुन्। सभामुखले कांग्रेस सांसद गगनकुमार थापालाई समय दिएलगत्तै अध्यक्ष ओली बैठकस्थलबाट बाहिरिएका थिए।
मोरङको लेटाङमा सुधार केन्द्रबाट ७ जना भागे,"विराटनगर : मोरङको लेटाङमा रहेको एउटा सुधार केन्द्रबाट शुक्रबार बिहान ७ जना फरार भएका छन् । दुव्र्यसनमा फसेकाहरूलाई सुधार्नका लागि केन्द्रमा राख्ने गरिएको थियो । लेटाङ नगरपालिका९ जाँतेमा सञ्चालन गरिएको उज्यालो जीवन प्रतिष्ठान नेपाल नामक सुधार केन्द्रबाट बिहान ६:१५ बजेतिर उनीहरु फरार भएका हुन् । फरार हुनेमा लेटाङ५ का दिलसन तामाङ, पालदेन तामाङ, लेटाङ६ का अनिल गौतम, लेटाङ८ का मदन कार्की, विशाल कार्की, कानेपोखरी गाउँपालिका७ सरोज लिम्बू र केराबारी गाउँपालिका१० का अनुप परियार रहेका छन् । भागेकामध्ये केहीलाई लामो समयदेखि सुधार केन्द्रमा राखिएको थियो । तीमध्ये दिलसनलाई २०८० माघ १५, अनिललाई फागुन १५, मदनलाई फागुन २६, विशाललाई माघ १८, सरोजलाई माघ २९, अनुपलाई असोज ११ गते र पालदेनलाई गत वैशाख १४ गतेदेखि सुधार केन्द्रमा राखिएको थियो । सबैभन्दा धेरै समय अनुप बसेको देखिन्छ । अनुपलाई लगभग साढे ७ महिनादेखि राखिएको थियो । सुधार केन्द्रका सञ्चालक रेवत राईका अनुसार लागूऔषधलगायतको दुव्र्यसनमा फसेकाहरुलाई केही समयदेखि सुधारका लागि राखिएको थियो । फरार हुनेमध्ये केही सुधारको समयावधि पुगेकाहरु पनि छन् । उनीहरुलाई स्वयंसेवकको हिसाबले काम गर्न लगाउने गरिएको थियो, राईले भने, अचानक उनीहरु भागेछन् । अहिलेसम्म फेला पार्न सकिएको छैन । अभिभावक र परिवारका सदस्यलाई जानकारी गराएर फरार भएकाहरुको खोजी तीव्र पारिएको उनले बताए । भागेकाको खोजीका लागि इलाका प्रहरी कार्यालय लेटाङबाट इन्सपेक्टर भीमलाल ओलीको नेतृत्वमा पनि टोली खटिएको छ । घटनाका बारेमा प्रहरीले बिहान १० बजेतिर मात्रै जानकारी पाएको थियो । केन्द्रका सञ्चालक राईका अनुसार खोजी थालिए पनि फरार भएकाहरु नभेटिएपछि प्रहरीलाई घटनाको जानकारी गराइएको हो । सुधार केन्द्रमा १८ जना थिए । ७ जना फरार भएको र ११ जना सुधार केन्द्रमै रहेको जानकारी राईले दिए । उनका अनुसार सुधार केन्द्र डेढ वर्षदेखि सञ्चालित छ । सुधार केन्द्रमा रहेकाहरु मध्येबाट नै गार्ड खटाउने गरिएको थियो । चाबी उनीहरूसँगै हुन्थ्यो,राईले भने, आफूखुसी पछाडिको ढोकाको चाबी खोलेर भागेछन् । यस विषयमा हामीलाई पनि निक्कै पछि मात्रै जानकारी भयो । स्थानीयले भने सुधार केन्द्रमा दिने गरिएको यातना सहन नसकेर त्यहाँ राखिएकाहरू भागेको हुनसक्ने अनुमान गरेका छन् । सुधार केन्द्रमा राखिएकालाई यातना दिने गरिएको थियो कि थिएन भनेर प्रहरीले अनुसन्धान गरिरहेको छ । केन्द्रको लापरबाहीका कारण त्यहाँ राखिएकाहरु भागेको प्रहरीको प्रारम्भिक निष्कर्ष छ । केन्द्रका सञ्चालक राईले भने कसैलाई पनि कुटपिट नगरिएको र यातना नदिएको बताए । घटनाको प्रकृति हेर्दा सबै जना सल्लाह गरेर भागेजस्तो देखिने उनको भनाइ छ ।"
कोशीको मन्त्रिपरिषद् बैठक : बजेट अधिवेशन वैशाख ३१ गते आह्वान गर्न सिफारिस,"विराटनगर : कोशी प्रदेशमा नेकपा (एमाले) प्रदेश संसदीय दलका नेता हिक्मतकुमार कार्की मुख्यमन्त्री नियुक्त भएपछि बिहीबार साँझ पहिलो मन्त्रिपरिषद् बैठक बसेको छ। मुख्यमन्त्री कार्कीले एमालेबाट रामबहादुर राना र नेकपा (माओवादी केन्द्र)बाट गणेशप्रसाद उप्रेतीलाई बिनाविभागीय मन्त्री नियुक्त गरेका थिए। संविधानको धारा १६८ को उपधारा ५ अनुसार तेस्रोपटक मुख्यमन्त्री नियुक्त भएका उनले आफ्नो र मन्त्रीको शपथ सकिएर पदभार ग्रहण गरेलगत्तै मन्त्रिपरिषद् बैठक बोलाएका हुन्। साँझ बसेको बैठकले विभिन्न ३ वटा निर्णय गरेको छ। मन्त्रिपरिषद्ले प्रदेशसभाको पाँचौं तथा बर्खे अधिवेशन वैशाख ३१ गते ११ बजेका लागि आह्वान गर्न प्रदेश प्रमुख पर्शुराम खापुङसमक्ष सिफारिस गरेको छ। त्यस्तै, बैठकले नवनियुक्त मन्त्री रामबहादुर रानामगरलाई प्रदेश सरकारको प्रवक्ता तोकेको छ। संघीयता कार्यान्वयन तथा कानुन निर्माण सम्बन्धी एकीकृत अध्ययन कार्यदल निर्माण गर्ने तेस्रो निर्णय मन्त्रिपरिषद् बैठकबाट भएको छ। ७ सदस्यीय कार्यदलमा प्रदेशका पूर्वमुख्य न्यायाधिवक्ता एवं वरिष्ठ अधिवक्ता चूडामणि आचार्यलाई संयोजक तोकिएको छ। कार्यदलको सदस्यमा पूर्वमुख्य न्यायाधिवक्ता एवं वरिष्ठ अधिवक्ता गजेन्द्र आचार्य, पूर्वप्रदेशसभा सदस्य अर्जुन राई, कूलप्रसाद साम्बा, जसमाया गजमेर र पूर्वउपसचिव नरेन्द्र श्रेष्ठ रहेका छन्। सदस्यसचिवमा कोशी प्रदेशको आन्तरिम मामिला तथा कानुन मन्त्रालयका सचिव छन्।"
त्रियुगाका ९ सडक अन्तर्राष्ट्रिय मापदण्डअनुसार निर्माण सुरु,"उदयपुर : उदयपुरको त्रियुगा नगरपालिकाका ९ वडा सडक अन्तर्राष्ट्रिय मापदण्डका आधारमा हुने भएको छ। विश्व बैंकको एक अर्ब बढी लगानी नगरपालिकाले वडा नम्बर १०,११,१२ र १३ का ९ वटा प्रमुख सडकलाई विदेशी मापदण्ड अनुसार नमुनाको रुपमा लैजाने गरी काम सुरु गरेको हो। अन्तर्राष्ट्रिय मापदण्ड अनुसार तय गरिएको उक्त सडकको लम्बाई १५ किलो मिटर, सबै डबल लेन, स्टेट लाइटसहित सम्पूर्ण सुविधा उपलब्ध हुने जनाइएको छ। निर्माणको तयारी थालिएको उक्त सडकको बिहीबार मेयर बसन्तकुमार बस्नेतले सदरमुकामस्थित वडानं ११ को मुख्यचौकमा शिलान्यास गरेका छन्। निर्माणाधिन सडक सबै बजार क्षेत्रकै हुन्। सडक शिलान्यास गर्दै मेयर बस्नेतले बजार क्षेत्रको कायापलट गर्ने गरी सडक निर्माणको काम सुरु गरिएको बताए। उनले भने, निर्वाचनका बेला आफूले जनता समक्ष गरेको प्रतिबद्धता अनुसार विभिन्न निकायबाट श्रोत जुटाई काम सुरु गरेका छौं, यसले बजारको मुहार मात्र फेर्ने छैन्, विकासको पुर्वाधार हेर्न त्रियुगा जाउँ भन्ने सन्देश प्रवाह गर्ने छ। उनले उक्त सडकलाई नगरले गौरवको आयोजनाका रुपमा लिएर काम अघि बढाएको बताए। उपमेयर महेश्वरी राईले नगरपालिकालाई आधुनिक सहरको रुपमा विकास गर्ने गरी योजना सञ्चालन गरिएको बताइन्। उनले विश्व बैंकले गर्ने भौतिक विकास अन्तर्गत शहरी विकास मन्त्रालय मार्फत शहरी सुशासन तथा पूर्वाधार सुधार कार्यक्रम (यूजीआईआईपी) सुरु गरिएको बताइन्। उक्त सडक निर्माणका लागि बैशाखको पहिलो साता आशिषआर्शिवादस्वामीनारायण जेभीले सम्झौता गरेको छ। विश्वबैंकको एक अर्ब बढी रुपैयाँमा ठेक्का खुलेपनि निर्माण व्यवसायीले ६६ करोड ११ लाख १४० (पिएस र भ्याट सहित) रुपैयाँमा ठेक्का सम्झौता गरेको हो। सात प्रदेशका ३३ स्थानीय तहमा शहरी शासकीय सुधार तथा पूर्वाधार आयोजना सञ्चालन गर्ने नेपाल सरकारको निर्णय बमोजिम उक्त आयोजनामा नेपाल सरकारलाई विश्व बैंकले एक अर्ब ५० करोड अमेरिकीडलर (नेपाली करिब दुईखर्ब रुपैयाँ) सहुलियत ऋण उपलब्ध गराउने सम्झौता भए बमोजिम गाईघाटमा सडक निर्माणको काम शुरु गरिएको हो। मेयर बस्नेतका अनुसार गाईघाट टावन प्लानिङ्गका सडक, सिटिहलसिमलटार, बाबारानीडिएमगेट, पिजिचौकफुलचोकबोटेटोलत्रियुगा करिडोर, शिवालय टोल हुँदै करमगाछी, प्रगतीटोल हुँदै साकेला टोल, सगरमाथा कृषिबजार पश्चिमबाट जनप्रेमी टोल हुँदै बिसनपुरत्रियुगा करिडोर सडक निर्माण सुरु गरिएको बताए। नगरभित्रका दुई राजमार्ग मदन भण्डारी र सगरमाथालाई जोड्दै बजार क्षेत्रका महत्वपूर्ण सडक एक आपसमा लिंक गर्ने गरी सडकहरुको छनौट गरिएको इन्जिनियर निर्मल चौधरीले बताए। ती सबै सडक २०८२ असार ३१ गतेसम्ममा निर्माण सम्पन्न भइसक्नुपर्ने गरी सम्झौता गरिएको पनि उनले बताए। उनका अनुसार ४ वटा वडाका ९ सडकलाई दुई प्याकेजान टेन्डर आह्वान गरिएको थियो। पहिलो प्याकेजमा करिव १० किलोमिटर सडक र दोस्रो प्याकेजमा करिव ४ दशमलव ५ किलोमिटर सडक निर्माण गर्ने गरि टेन्डर आह्वान गरिएको थियो।"
गण्डकीका मुख्यमन्त्री अधिकारीको विश्वासको मतविरुद्धको रिटमा आज सुनुवाइ हुँदै,"पोखरा : गण्डकीका मुख्यमन्त्री खगराज अधिकारीको विश्वासको मतविरुद्ध सर्वोच्च अदालतमा परेको रिटमाथि आज सुनुवाइ हुने भएको छ। सुनुवाइका लागि रिटको पेशी न्यायाधीश अव्दुल अजीज मुसलमानको इजलासमा तोकिएको छ। मुख्यमन्त्री अधिकारीले पाएको विश्वासको मत बदर गरी आफूलाई ठूलो दलको हिसाबले मुख्यमन्त्रीमा नियुक्त गर्न माग गर्दै पूर्वमुख्यमन्त्री सुरेन्द्र पाण्डेले सर्वोच्चमा रिट दायर गरेका हुन्। गत आइतबार मुख्यमन्त्री अधिकारीले प्रदेश सभामा राखेको विश्वासको मतको प्रस्तावको पक्षमा ३० मत र विपक्षमा २७ मत खसेको थियो। मतदानपछि सभामुख कृष्ण प्रसाद धितालले संविधान र सर्वोच्चको फैसला अनुसार आफूले पक्षमा मतदान गर्ने बताउँदै अधिकारीको पक्षमा बहुमत प्राप्त भएको घोषणा गरेका थिए। गण्डकी प्रदेश सभामा सभामुखसहित ६० सदस्य रहेकोमा बहुमतका लागि ३१ मत आवश्यक थियो। तर,सभामुखले अधिकारीलाई विश्वासको मत दिइ बहुमत प्राप्त गरेको घोषणा गरेपछि कांग्रेसले नाराबाजी गरेको थियो। यसअघि अधिकारीको नियुक्ति असंवैधानिक भन्दै गण्डकी कांग्रेसका संसदीय दलका नेता एवं निर्वतमान मुख्यमन्त्री पाण्डेले सर्वोच्च अदालतमा रिट दायर गरेका थिए। तर, अदालतले उक्त रिट खारेज गरिदिएको थियो। सर्वोच्चले रिट खारेज गरिदिएपछि अधिकारीले विश्वासको मत लिएका थिए।"
जसपा नेपाल सातामै तीन टुक्रा,"काठमाडौं : जनता समाजवादी पार्टी नेपाल एक सातामै तीन टुक्रामा विभाजित भएको छ। उपेन्द्र यादवको नेतृत्वमा रहेको जसपा नेपालबाट छुट्टिएर बिहीबार प्राडामहेन्द्र लावतीको संयोजकत्वमा पहिचानवादी मोर्चा गठन गरिएको छ। आइतबार मात्रै यादवबाट अलगिएर अशोक राई समूहले जनता समाजवादी पार्टी गठन गरेका थिए। यादवको स्वच्छाचारी प्रवृत्तिले पार्टी भताभुंग भएर टुक्राटुक्रामा विभाजित भएको असन्तुष्ट नेता राई र लावतीको भनाइ छ। तर, उपेन्द्र यादवले पार्टी फुटको कारण व्यक्तिगत स्वार्थ रहेको प्रष्टीकरण दिइरहेका छन्। जसपा नेपालभित्र चुलिएको विवादले त्यस पार्टीका वरिष्ठ नेता अशोक राईले यादवसँग डिभोर्स गरेको पाँच दिनपछि लावती समूहले पार्टी टुक्र्याएका हुन्। बिहीबार काठमाडौंमा पत्रकार सम्मेलन गर्दै उनीहरूले पार्टी विभाजनप्रति असन्तुष्टि जनाउँदै जसपा नेपाल छाडेर पहिचानवादी मोर्चा घोषणा गरेका थिए। पार्टीका मुख्य नेतृत्वहरू पहिचानले निर्दिष्ट गरेको मुद्दाभन्दा पनि सत्ताको खेलमा लागेको, गैरलोकतान्त्रिक आचरण अवलम्बन गरेको, पहिचानको आन्दोलनमा सक्रिय नभएको डा लावतीको आरोप छ। उनले भने, अहिले हामी जसपा नेपाल वा जसपा कुनैको पक्षमा छैनौं। तर, पहिचानवादीहरूसँग सहकार्य गर्छौं। उनका अनुसार नेपाल बहुजातीय समाज हो। राज्य पनि बहुजातीय हुनुपर्ने हो। सबैको पहिचान स्थापित हुनुपर्छ। तर, सदियौंदेखि एकल जातीय राज्य स्थापित भएको र अहिले पनि एकल जातीय राज्य नै कायमै रहेकाले पहिचानको मुद्दा राजनीतिक एजेन्डा हो। नेता लावतीले जसपा नेपालले पहिचानका मामलामा स्पष्ट विचार नराखेकाले समेत आरोप लगाए। उनले भने, प्रदेश नं १ को पुनः नामांकन गर्न आन्दोलन गर्दै आएको संयुक्त संघर्ष समितिलाई सघाउँछौं। अशोक राईले पनि मुख खोले नवगठित जनता समाजवादी पार्टी(जसपा)का अध्यक्ष अशोक राईले पार्टी नै आफ्नो कब्जामा राख्न खोजेकाले पार्टी टुक्र्याएको बताएका छन्। उपेन्द्र यादवले एकलौटी ढंगले चलेपछि पार्टी विभाजन बाध्यता भएको उनको भनाइ छ। स्वार्थी समूहले पैसाको चलखेल गरे जसपा नेपाल फुटाएको भन्दै अध्यक्ष यादवले अभिव्यक्ति दिएपछि बिहीबार अध्यक्ष राईले पत्रकार सम्मेलन गर्दै त्यसको खण्डन गरेका हुन्। बुधबार पार्टी मुख्यालयमा अध्यक्ष यादवले पार्टी फुटेपछि पत्रकार सम्मेलन गरेका थिए। अध्यक्ष राईले उपेन्द्र यादवले विधानविपरीत महाधिवेशन गर्न खोजेको आरोप लगाएका छन्। जेठ २८, २९ र ३० गते जसपा नेपालको राष्ट्रिय एकता महाधिवेशन तय गरिएको छ। त्यही मुखमा जसपा नेपाल तीन टुक्रामा विभक्त भएको हो। एकताको महाधिवेशन बनाउनुपर्नेमा, नेताकार्यकर्ताको भावनाअनुरूप महाधिवेशन गर्नुपर्नेमा, विधानसम्मत महाधिवेशन गर्नुपर्नेमा उपेन्द्रजीले पार्टी कब्जा गर्न खोज्नुभयो, अध्यक्ष राईले भने, अनियमित ढंगले महाधिवेशन गर्न खोज्नुभयो। पार्टी नै कब्जा गर्ने मनस्थिति बनाएपछि उहाँलाई श्रीपेच लगाइदिन नेताकार्यकर्ता तयार भएनन्। उपेन्द्र यादवले पार्टीलाई आफ्नो स्वामित्वको कम्पनी बनाउनका लागि अनियमित तरिकाले महाधिवेशनको तयारी गरेका थिए। त्यसको भन्डाफोर गर्दै पार्टीमा विद्रोह चर्किएको अध्यक्ष राईको दाबी छ। आफ्ना हजारौं गोजीका मान्छेलाई बिनाआधार सदस्यता बाँड्ने काम गरियो। जुन सदस्यताको न मिति छ, न विधानअनुसार केही भएको छ। महाधिवेशन प्रतिनिधि छान्ने कुरामा पनि उपेन्द्रजीको आपत्ति रह्यो, नेता राईले भने, कमिटीगत र पार्टी सदस्यताको हिसाबले प्रतिनिधि बनाउने व्यवस्था विधानमा छ। त्यसमा क्षेत्रीयता र समावेशितालाई आधार मान्ने भनिएको छ। तर, उपेन्द्रजी अनियमित ढंगले प्रतिनिधि छान्नेतिर लाग्नुभयो। अध्यक्ष यादवले अरूलाई अल्पमतमा पारेर अगाडि बढ्नेतिर लागेको परिणामले पार्टी विभाजनमा पुगेको राईले स्पष्ट पारेका छन्।महाधिवेशनबारे एक महत्वपूर्ण निर्णय गरेर उपप्रधान तथा स्वास्थ्यमन्त्रीसमेत रहेका अध्यक्ष यादव अमेरिका उडेका थिए। आफूलाई मात्रै फाइदा हुने गरी निर्वाचन समिति बनाउने र उसैले आवश्यक प्रक्रियाहरू तयारी गर्ने अधिकारसहितको परिपत्र गरेको आरोप राई समूहको छ। नेता राईका अनुसार अमेरिकी उड्नुअघि बसेको बैठकमा १८ जना कार्यकारिणी सदस्यमा जम्मा ८ जना मात्रै उपस्थित थिए। बैठकबाट आफू अनुकूल हुने गरी परिपत्र जारी गरियो। त्यसले सिर्जना भएको विवाद बिस्फोट भएर पार्टी फुटेको हो।"
रास्वपा सभापतिको हैसियतमा लामिछानेलाई संसदमा बोल्न दिने कांग्रेसको निर्णय,"काठमाडौं : नेपाली कांग्रेसले आज बस्ने संसद बैठकमा उपप्रधान एवं गृहमन्त्री रवि लामिछानेलाई बोल्ने दिने निर्णय गरेको छ। शुक्रबार बिहान बसेको कांग्रेस संसदीय दलको बैठकले लामिछानेसहित शीर्ष नेताहरूलाई संसदमा बोल्न दिने निर्णय गरेको बैठकमा सहभागी एक सांसदले जानकारी दिए। ती सांसदका अनुसार बैठकले लामिछानेलाई रास्वपा सभापतिको हैसियतामा बोल्न दिने निर्णय गरेको हो। बैठकमा सहकारीको रकम अपचलनबारे रुपन्देही प्रहरीको अनुसन्धान प्रतिवेदन वितरण गरिएको थियो। लामिछानेमाथि उठेको विषयमा छानबिन समिति नभएसम्म संसद अवरुद्ध गर्ने कांग्रेसको रणनीति रहेको सांसद बद्रीप्रसाद पाण्डेले जानकारी दिए। उनले भने,' आजको बैठकमा शीर्ष नेताहरूलाई बोल्न दिने तर सहकारी प्रकरणमा छानबिन समिति नबनेसम्म संसद अवरोध कायम राख्ने कांग्रेसको अडान छ।' सहकारी प्रकरणमा संसदीय छानबिन गर्नुपर्ने माग गर्दै प्रमुख प्रतिपक्ष दल कांग्रेसले अघिल्लो अधिवेशनमा लामिछानेलाई रोष्ट्रममा जान रोक लगाएको थियो। कांग्रेसले रोष्ट्रममा जान रोक लगाएपछि लामिछानेले आफूले संसदमा बोल्न पाउनुपर्ने बताउँदै आएका थिए। गृहमन्त्री लामिछानेले गत वैशाख २४ गते संसदमा बोल्न अनुमति पाउँ भन्दै सभामुखलाई पत्र पठाएका थिए। आज दिउँसो २ बजे बस्ने संसद बैठकमा शीर्ष नेताहरूले सम्बोधन गर्ने सम्भावित कार्यसूची छ। बैठकमा राष्ट्रपति र प्रधानमन्त्री कार्यालयबाट आएको पत्र पढेर सुनाइने, बैठक अध्यक्षता गर्ने सदस्यहरूको मनोनयन गर्ने, शक्षा, स्वास्थ्य तथा सूचना प्रविधि समितिका सभापति अम्मरबहादुर थापाले 'सुरक्षण मुद्रण सम्बन्धी विधेयक सम्बन्धी समितिको प्रतिवेदन, २०८०' पेश गर्ने र उद्योग, वाणिज्य तथा आपूर्ति मन्त्री दामोदर भण्डारीले राष्ट्रिय सभामा उत्पत्ति भएको 'विद्युतीय व्यापार विधेयक, २०८० लाई दफावार छलफलको लागि सम्बन्धित समितिमा पठाइयोस्' भन्ने प्रस्ताव प्रस्तुत गर्ने कार्यसूची रहेको छ। जेठ १५ मा आगामी आर्थिक वर्षको बजेट संसद्मा पेस गर्नुपर्ने संवैधानिक प्रावधान छ। त्यसअघि सरकारको वार्षिक नीति तथा कार्यक्रम दुवै सदनको संयुक्त बैठकमा प्रस्तुत हुनेछ।"
कांग्रेसको बटमलाइन : सहकारी ठगीमा संलग्न लामिछानेमाथि छानबिन हुनैपर्छ,"काठमाडौं : प्रमुख विपक्षी कांग्रेसले सहकारी अपचलनमा मुछिएका रास्वपाका सभापति, उपप्रधान एवं गृहमन्त्री रवि लामिछानेमाथि संसदीय छानबिन समितिको बटमलाइन भएको जनाएको छ। आज बिहान बसेको संसदीय दलको बैठकले लामिछानेमाथि संसदीय छानबिन समिति गठनको आफ्नो माग पूरा नगरे संसद् बैठक चल्न नसक्ने बटमलाइन बनाएको कांग्रेसका प्रमुख सचेतक रमेश लेखकले जानकारी दिए। उनले संसद् बैठक अवरोध हुँदा त्यसको जिम्मेवार सरकार हुने जनाएको छ। रवि लामिछानेमाथि अनुसन्धान गर्न संसदीय छानबिन समितिगठन कांग्रेसको बटमलाइन हो। सरकारले प्रतिपक्षको मागलाई बेवास्था गरेको छ, संसद् बैठक अवरोध हुँदा त्यसको जिम्मेवार सरकार स्वयम हुन्छ। उनले बैठकपश्चात भने,सहकारीबाट नागरिकको बचत रकम फिर्ता गर्न र रकम हिनामिनामा गृहमन्त्रीको पनि संलग्नता देखिएकाले छानबिन निष्पक्ष होस् भन्ने सुनिश्चितताका लागि संसदीय छानबिन समिति माग गरेका छौँ। लेखकले सहकारी ठगी प्रकरणमा लामिछाने जोडिएको पुष्टि गर्ने थप आधार भेटिएको बताए। कांग्रेसले लामिछाने जोगाउनलाई राज्य संयन्त्रको दूरुपयोग भएको दाबी गरेको छ।"
कांग्रेसको संसदीय दलको बैठक जारी,काठमाडौं : प्रमुख प्रतिपक्षी दल नेपाली कांग्रेसको संसदीय दलको बैठक जारी रहेको छ। नयाँ बानेश्वरस्थित संघीय संसद् भवनको ल्होत्से हलमा कांग्रेसको संसदीय दलको बैठक बसेको हो। आज दिँउसोबाट बजेट अधिवेशन सुरु हुने भएकाले कांग्रेसले संसदमा खेल्ने भूमिका र सहकारी ठगी प्रकरणको विषयमा छलफल भइरहेको छ। बिहीबार नै दलको बैठक राखेको कांग्रेसले दलका नेता सूर्यमान गुरुङको निधनका कारण स्थगित गरिएको थियो। सरकारले जेठ १५ गते बजेट र त्यस अगाडि नीति तथा कार्यक्रम ल्याउँदैछ। यस अगाडि उपप्रधानमन्त्री एवं गृहमन्त्री रवि लामिछाने सहकारी ठगीमा संलग्न रहेको भन्दै निरन्तर संसद अवरोध गरेको थियो। कांग्रेसले लामिछानेसमेत हिस्सेदार रहेको गोर्खा मिडिया नेटवर्कमा विभिन्न सहकारीबाट लगानी गरी आर्थिक अपचलन भएको बताउँदै संसदीय छानबिनको माग गर्दै आएको छ। सहकारी ठगी प्रकरणको विषयलाई लिएर हिउँदे अधिवेशनको अन्त्यतिर निरन्तर संसद अवरोध गरेको कांग्रेसले बजेट अधिवेशन पनि अवरोध गर्ने संकेत पाएपछि सभामुखले छलफल तीब्र पारेका छन्। मंगलबार शीर्ष नेतासँग छलफल गरेका सभामुखले बिहीबार प्रमुख सचेतकहरुसँग छलफल गरेका थिए। आजको प्रतिनिधिसभा बैठकमा शीर्ष नेताहरूले सम्बोधन गर्ने सहमति भएको छ। सहकारीको रकम हिनामिना प्रकरणमा मुछिएका उपप्रधान तथा गृहमन्त्री लामिछानेमाथि छानबिन गर्न संसदीय समिति गठनको माग राखेर यस अगाडि कांग्रेसले रोष्टममा जान दिएको थिएन। आज शीर्ष नेताले सम्बोधन गर्ने भएपछि उनलाई रोष्टममा बोल्न दिने कि नदिने भन्ने पनि संसदीय दलको बैठकमा छलफल हुने बताइएको छ। छानबीन समिति गठन नभएसम्म संसद चल्न नदिने कांग्रेसको अडान छ।
जसपा नेपाल नेतृत्वको मधेस सरकार अल्पमतमा पर्दै,"काठमाडौं : जसपा नेपालको फुटले मधेस सरकार अल्पमतमा पर्ने खतरा बढेको छ। सरकारमा मुख्य सहयात्री दल एमाले र माओवादीले जसपा नेपालको नेतृत्व सरकार ढाल्ने तयारी गरेका छन्। मधेस प्रदेशको ठूलो दल एमाले नेतृत्वमा सरकार बनाउने कसरत भइरहेको छ। यो रणनीति सफल भयो भने जसपा नेपालका नेता सरोजकुमार यादवको नेतृत्वको वर्तमान सरकार ढल्ने छ। १ सय ७ सदस्यीय प्रदेशसभामा अहिले १ सय ६ जना सांसद छन्। मधेसमा सरकार टिकाइराख्न वा बनाउन बहुमतका लागि ५४ सांसद आवश्यक हुन्छ। अहिले विकास भइरहेको राजनीतिक घटनाक्रमअनुसार एमाले, माओवादी, जनमत, एकीकृत समाजवादी र लोसपा मिलेको अवस्थामा नयाँ सरकार बन्ने छ। एमालेका २३, माओवादीका ९, लोसपाका ८, जनमतका १३, एकीकृत समाजवादीका ७ जना सांसद छन्। उपेन्द्र यादवबाट फुटेको नयाँ जसपाको मधेस प्रदेशसभामा कति जना सांसद छन् ? त्यो खुलेको छैन। यता जसपा नेताबाट फुटेर गठन भएको जसपाका महासचिव नेता इस्तियाक राईले आफूहरूसँग मधेस प्रदेशसभामा पार्टीका बहुमत सांसदहरू रहेको दाबी गरेका छन्। बिहीबारको पत्रकार सम्मेलनमा बोल्दै भने, निर्वाचन आयोगबाट सनाखतका लागि २१ दिने सूचना जारी भएको छ। कतिले हाम्रो विचार र पार्टीलाई सकारात्मक रूपमा लिएर आउनुहुन्छ भन्ने कुरा छिट्टै थाहा हुन्छ। उपेन्द्र यादवभन्दा मधेस प्रदेशमा हामीसँग प्रदेश सांसद बढी नै छ। मधेस प्रदेशका मुख्यमन्त्री यादवले मधेस प्रदेश सरकार अल्पमतमा नरहेको दाबी गरेका छन्। आफू नेतृत्वको सरकार बचाउन बुधबार काठमाडौं आएका मुख्यमन्त्री यादवले अन्नपूर्णसँग कुरा गर्दै भने, जसपा नेपाल नेतृत्वको सरकार कुनै पनि हालतमा ढल्दैन।"
पृथक् पर्व अक्षय तृतीया,"संसारमा अन्यत्र नभएको मौलिक संस्कृतिले हामी र हाम्रो देशलाई उभ्याएको छ, विशेष पर्व अक्षय तृतीयाले । अपूर्व पुण्य प्राप्त गर्ने दिन, अक्षय तृतीया आजको यस दिनलाई शिव पार्वतीको बिहेको दिनको रूपमा, ईश्वरको आवेश अवतार परशुराम जयन्तीको रूपमा समेत हेरिने यो पर्वको विशेष महत्त्व छ । अक्षय तृतीयालाई ज्ञानको आरम्भका साथै त्रेतायुग आरम्भको दिन मानिन्छ । हिन्दु धर्म संस्कृतिमा यस दिनलाई विशेष पर्वको रूपमा मान्ने चलन छ । वैशाख शुक्ल तृतीया तिथिमा पर्ने यो पर्र्वमा गरिएका साना पुण्यकर्मले पनि अक्षय पुण्य प्राप्ति हुने कारण यसलाई अक्षय तृतीया भनिएको हो । यस दिन धेरथोर दिइएको दानले अक्षय फल प्राप्त हुने, ब्रह्मा, विष्णु, शिव तीन देवता नै प्रसन्न रहने, यस दिन तिलमिश्रित अन्न, जल, घडा दानले पितृहरू बढी खुसी रहने, दातालाई अक्षय पुण्य प्राप्ति हुने धार्मिक मान्यता छ । जौको सातु अनि सर्वत पानीको विशेष महत्त्व रहेको यसदिन श्रीविष्णुको विशेष पूजा हुने गर्छ । सार्वजनिक कार्य, दान, होम, जप, तप, योग, पूजा आदि सत्कर्म गरेर अक्षय पुण्य प्राप्ति गर्न चाहनेले वसन्त ऋतुको यसपर्वलाई बढी रुचाउँछन् । यस पर्वको महत्त्व मत्स्यपुराणमा धेरै गरिएको छ । वैशाख मासका सबै दिन पावन छन्, विशेष दिनको रूपमा यसलाई लिइएको छ । इश्वरीय विधानमा सबै ऋतु समान छन् तथापि शुष्क कण्ठ गृष्मको आरम्भ हुने बखत शरीरको तापमान सन्तुलन राख्न जौ, सातुसेवन गरेर शरीरलाई निरोगी राख्न यस पर्वले प्रेरित गर्छ । उखरमाउलो गर्मी होस् वा अति चिसो वातावरण होस् तन, मन सन्तुलन हुन कठिन हुन्छ । वसन्त ऋतुमा पर्ने चाडपर्वहरूले ती सबैको सन्तुलन ल्याउन सहयोग गर्छन् । ऋतुमध्ये वसन्त एवं शरद ऋतुलाई काव्यकारहरूले विशेष प्राथमिकता दिएका छन् । शरदको उल्लास पूलहरूको सजावट र वसन्तको उल्लास पल्लवीहरूको उद्गारले नवजीवन, नवीन उत्साह, नवीनतम ऊर्जाबाट मानवजीवन परिपूर्णतम बन्न प्रेरित गर्छन् । जीवनको उद्देश्यसिर्जना र संरक्षण पनि हो । नयाँ वर्षसँगै आउने यस्ता पर्वले देश सेवाको नयाँ प्रेरणा पनि दिन्छ । पूर्वीय दर्शनमा ऋग्वेदको आरम्भदेखि नै मानव जीवन स्वस्थ र सन्तुलित हुनुपर्ने संकेत भएको छ । स्वस्थ जीवनबाटै स्वस्थ समाज निर्माण हुन्छ । स्वस्थ र सन्तुलित सभ्य नागरिक समाजबाट देश प्रेम, ईश्वरीय चिन्तन हुन्छ । अरूलाई नदिई स्वयंले मात्र प्रयोग गरेको अन्न विषतुल्य हुन्छ भनी पूर्वीय दर्शनले भनेको छ । साधु, सन्त, वैरागी, तपस्वी, समाज हितकारी व्यक्तिदेखि सम्पूर्ण जीवात्मालाई आफ्नो सेवाबाट, समयबाट, श्रमबाट, दानबाट खुसी गराउनुपर्ने कुरा दर्शनशास्त्रहरूले बताएका छन् । मानवजीवन भन्नु परोपकारका लागि हो, पशु र मानवमा पृथकता भन्नु नै चेतना हो । दानमध्ये अन्न दान प्राण दानसरह हो । सबै प्राणी जल, अन्न र वायुमा निहित छन् । वातावरणको संरक्षण गरी जलदान, अन्नदान गर्न यस पर्वले जोड दिएको छ । हाम्रो मुलुक कृषि प्रधान हो । प्रमुख बाली धान, गहुँ, मकैका अतिरिक्त जौ उत्पादन पनि हुने गर्छ । तिल, जौद्वारा भगवान्को पूजा हुने गर्छ । जौ र गहँुलाई शीतलताको प्रतीक मानिन्छ । अस्पतालका बिरामीहरूलाई जौ, चनाको सातु खान प्रेरित गरिन्छ । रोग निरोधक शक्ति भएको, पाचनमा सजिलो भएको, जौ, गहुँको खस्रो पदार्थबाट पेटमा रहेका विकार सजिलै बाहिर निष्कासन हुने कारणले रेसायुक्त खानेकुरा खानाले शरीर स्वस्थ हुने गर्छ । शरीरमा मलभित्र रहन पाउँदैन । प्रदूषित वस्तुहरू तुरुन्तै बाहिर निस्कासन हुने पदार्थहरू दैनिकी जीवनमा प्रयोग गर्नुपर्ने हुन्छ । यस अर्थमा जौ, गहुँ, मकैका च्याख्ला, चना, भटमास आदि अन्नद्वारा शरीर निरोगी राख्न सकिन्छ । अन्नको अतिरिक्त जीवनमा जलको अधिक महत्त्व छ । सम्पूर्ण सृष्टि जलमै भएको हो । संरक्षण पनि जलसहितको भूमिमा हुन्छ । जलबिना अन्नको पनि सिर्जना हुँदैन । जललाई जीवन भनिएको छ । जलदान भन्नु जीवनदान नै हो । अक्षय तृतीयाको दिन जल दानको संकेतले मानवले हरदिन पानीलाई पवित्र राख्नुपर्ने बोध गराउँछ । जौको सातु, साथमा धर्मघट अर्थात् जलपूर्ण घडा, घिउ, चिनी, मसला, तिल मिश्रित सर्वत र आकाशको प्रतीक छाता र धर्तीको प्रतीक जुत्ता दानले सम्पूर्ण जीवन र जीवन संरक्षण एवं यी वस्तुहरू अरूको हितमा प्रयोग गर्न संकेत प्राप्त हुन्छ । यो निस्वार्थ दान हो । मनुस्मृति, विष्णुधर्मोत्तर ग्रन्थ, विष्णुपुराण, गीताजस्ता पावन ग्रन्थ एवं महाभारत आदि ग्रन्थले जीवन दानका बारेमा विशद् चर्चा गरेका छन् । अक्षय तृतीयामा गरिएका दान, पुण्यले इहलौकिक जीवात्मा त खुसी हुन्छन् नै पारलौकिक पुण्यात्मा पितृहरू पनि खुसी हुन्छन्, तृप्त हुन्छन् । आफ्ना स्वजन, बन्धुवान्धव र मृत पितृहरूलाई पनि स्मरण गरिने पर्व यस दिनको महत्त्व जति वर्णन गरे पनि कम हुन्छ । अक्षय तृतीयालाई परशुराम जयन्तीका रूपमा पनि मानिन्छ । परशुराम अष्टचिरञ्जीवीमध्ये एक हुन् । वर्षवृद्धि हुने दिन जन्मोत्सव पर्वहरूमा आयु र आरोग्य वृद्धि गर्न अष्ट चिरञ्जीवीलाई विशेष आराधना गर्ने चलन छ । परशुरामलाई श्रीविष्णुको १० अवतारमध्ये छैटौं अवतारमा लिइएको छ । पितृ आज्ञापालन गर्ने परशुरामको जन्म जमदग्नि ऋषि र माता रेणुकाको गर्भबाट भएको हो । सूर्यास्तपछि तेस्रो प्रहरमा धर्ती अवतरित परशुरामले धर्तीमा रहेका निरंकुश राजाहरूलाई वध गरेर धर्मको रक्षा गरे । २१ पटक पृथ्वी परिक्रमा गरेर निरंकुशता समाप्त पारी वीर क्षत्रियहरूको तेजोबध गरिदिए । परशुरामलाई भगवान्को क्रोध, आवेश अवतारको रूपमा पनि लिइन्छ । धर्तीलाई आफ्नो मानेर भूमिप्रति अत्याचार गर्ने, साधु, सन्तप्रति रोष गर्ने, शास्त्रप्रति अनादर गर्ने जो कोहीप्रति पनि भगवान् सन्तुष्ट हुनुहुन्न । यहाँसम्म कि आफ्नै आमा वध गर्न पनि परशुराम पछि परेको देखिन्न । माता रेणुकाबाट असन्तुष्ट भएका जमदग्नी ऋषिले परशुरामलाई आमाको हत्या गर्न आदेश दिए । पछि आदेश पालनबाट खुसी भएका परशुरामलाई वरदान माग्नभन्दा आफूबाट वध भएकी माता र दाजुहरूलाई पुनः जियाएर त्यो दोष पनि आफूलाई नलाग्ने वरदान माग गर्दा पिता जमदग्निले हुन्छ भनी वरदान दिए जुन वरदान सिद्ध पनि भयो । शस्त्रविद्यामा निपुण परशुरामबाट कर्ण, भीम आदिले शस्त्रविद्या सिकेका थिए भने त्रेतायुगमा श्रीविष्णुले मर्यादा स्थापित गराउने क्रममा सौम्य अवतार, राम अवतार लिइसकेको बुझेर रौद्ररूप परशुरामले आफ्नो शस्त्र विद्या छोडी सामान्य ऋषिको रूपमा स्थापित भए । भारतको आसाम पूर्वाेत्तर भागमा परशुराम कुण्ड रहेको छ । त्यहाँ पर्व विशेषमा हिजो आज पनि मेला लाग्छ । भारतका चारधाममध्ये बद्रीनाथधामको ढोका अक्षय तृतीयाकै दिनदेखि खुल्ने गर्छ । हाम्रो मुलुकमा अक्षय तृतीयाका दिन पशुपति क्षेत्र, बूढानीलकण्ठ क्षेत्र तथा अन्य धेरै मठमन्दिरमा विशेष पर्व, पूजा, मेला, जात्रा हुने गरेको छ । काठमाडौं उपत्यका, ललितपुर क्षेत्र पुल्चोकमा भगवान् मत्स्येन्द्रनाथका तर्फबाट पथिकहरूलाई सक्खर पानी यसै दिन वितरण गर्ने चलन छ । खेती किसानी काम गर्नेहरूलाई शीतल जल दिएर कृषि कार्यमा प्रेरित गर्ने रूपमा आरम्भ गरिएको यस कार्यले हालसम्म निरन्तरता पाएको छ । अर्काेतर्फ मत्स्येन्द्रनाथ देवता सहकालका रूपमा चिनिन्छन् । अन्नबाली संरक्षणका रूपमा पनि चिनिन्छन् । हिउँदेबालीका रूपमा रहेको जौलाई भुटेर सातु बनाई नयाँ अन्नको रूपमा देवतालाई चढाउने, आफूले पनि ग्रहण गर्ने आदि कार्यले हालसम्म निरन्तरता पाएको छ । बिरामीहरू खासगरी उच्च रक्तचाप र मधुमेहका लागि जौ र यसका परिकार विशेष खानाका रूपमा लिइन्छ । पूर्वीय दर्शनमा ऋग्वेदको आरम्भदेखि नै मानव जीवन स्वस्थ र सन्तुलित हुनुपर्ने संकेत भएको छ। स्वस्थ जीवनबाटै स्वस्थ समाज निर्माण हुन्छ।"
अर्थतन्त्रका आन्तरिक र बाह्य सूचकहरू सकारात्मक बन्दै गएका छन् : प्रधानमन्त्री,"नवलपरासी : प्रधानमन्त्री पुष्पकमल दाहाल प्रचण्ड उद्योगीव्यवसायी लगायत लगानीकर्ताको मनोबल उच्च राख्दै देशको आर्थिक रूपान्तरणमा गति दिन सरकार प्रतिबद्ध रहेको बताएका छन्। लक्ष्मी मोटर कर्पोरेसनको हुन्डाई मोटर एसेम्बलिङ शुभारम्भ कार्यक्रमलाई सम्बोधन गर्दै प्रधानमन्त्री प्रचण्डले आर्थिक विकास गरेर देशलाई समृद्धिको यात्रामा आगाडि बढाइने बताएका हुन्। निजी क्षेत्रलाई विश्वासमा लिएर अर्थतन्त्र सुदृढीकरण गरिने बताउँदै प्रधानमन्त्रीले लगानी सहजीकरण गर्न सरकार प्रतिबद्ध रहेको बताए। 'निजी क्षेत्रको लगानी एवं राज्य र निजी क्षेत्रको सहकार्यबिना देशको अर्थतन्त्र सवल हुन सक्दैन,उत्पादकत्व वृद्धि हुन सक्दैन,रोजगारीका अवसरहरू सिर्जना हुन सक्दैनन्,'प्रधानमन्त्री प्रचण्डले भने, 'देशभित्र लगानीको वातावरण निर्माण गर्न,निजी क्षेत्रलाई प्रवर्द्धन गर्न,लगानीका क्षेत्रहरूको सुरक्षा र सहजीकरणका निम्ति सरकार हरदम साथमा छ ।' यो नयाँ उद्योग सञ्चालनमा आएपछि नेपालमा औद्योगिक वातावरणका निम्ति स्वदेशी एवं विदेशी लगानीकर्ताहरूलाई थप आकर्षित गर्ने विश्वास व्यक्त गर्दै प्रधानमन्त्री प्रचण्डले औद्योगिकीकरणसँगै आयात प्रतिस्थापन हुने र सयौं दक्ष एवं अर्धदक्ष कामदारहरूका निम्ति रोजगारी प्राप्त गर्ने बताए। नेपालमा नै एसेम्बलिङ गर्दा उपभोक्ताले सहुलियत मूल्यमा सवारीसाधन खरिद गर्न पाउनुका साथै आन्तरिक स्रोत एवं विद्युत्को खपत,स्थानीय विकासमा साझेदारी र कूल गार्हस्थ उत्पादनमा समेत सकारात्मक योगदान पुग्ने प्रधानमन्त्रीको भनाइ छ । 'हाम्रा वित्तीय र मौद्रिक नीतिहरू नियन्त्रणमुखी होइन,प्रवर्द्धनमुखी हुनुपर्दछ,'प्रधानमन्त्री प्रचण्डले भने,'ती नीतिनियमहरूले उत्पादन र रोजगारी प्रवर्द्धनमा योगदान गर्न सक्नुपर्दछ ।'उनले सरकारको निरन्तर प्रयासका कारण अर्थतन्त्रका आन्तरिक र बाह्य सूचकहरू सकारात्मक बन्दै गएको उल्लेख गरे। 'भर्खरै मात्र तेस्रो लगानी सम्मेलन सम्पन्न भएको छ । लगानीको पूर्वसन्ध्यामा अध्यादेश नै ल्याएर सरकारले महत्त्वपूर्ण ऐनहरू संशोधन गरेको छ,'प्रधानमन्त्री प्रचण्डले भने,'यसले लगानीका क्षेत्रहरूमा देखिएका समस्याहरू सम्बोधन गर्दै आन्तरिक एवं बाह्य लगानीलाई प्रोत्साहित र प्रवर्द्धन गर्न महत्त्वपूर्ण भूमिका खेल्नेछ ।' उनले लगानी सम्मेलनमा देखिएको उत्साह,नेपालका राजनीतिक दलहरूमा देखिएको साझा दृष्टिकोण र प्रतिबद्धता एवं लगानीकर्ताहरूको आकर्षणले नेपाल छिट्टै आकर्षक लगानीको गन्तव्य मुलुक बन्ने सङ्केत गरेको बताए।"
निजी विद्यालयले राज्यको जिम्मेवारी बाँडेका छन्,"हरेक नागरिकलाई शिक्षित बनाउने राज्यको जिम्मेवारीमा निजी विद्यालयहरूले महत्वपूर्ण खम्बाका रूपमा काम गरिरहेको अवस्था छ । निजी विद्यालयहरूले राज्यको जिम्मेवारी बहनसँगै गुणस्तरीय शिक्षा प्रदानका लागि अन्तर्राष्ट्रिय अभ्यासहरूलाई नेपालमा ल्याएका छन् । विश्वस्तरीय र गुणस्तरीय शिक्षाको अवसरमा नेपालमा नै प्रदान गर्न काम निजी विद्यालयले गरेका छन् । विद्यार्थीलाई अझ राम्रो र अझ गुणस्तरीय शिक्षाका लागि अध्ययन अनुसन्धानमा पनि निजी विद्यालयले स्रोत परिचालन गर्छन् । विकसित देशको गुणस्तरसँग मिल्दोजुल्दो शिक्षा पाउन सक्ने वातावरण सिर्जना भएको छ । सरकारले गर्ने जिम्मेवारी निजी विद्यालयले बाँडेका छन् । निजी विद्यालय पनि राम्रानराम्रा दुवै छन् । निजी स्रोत, लगानी, सीप, ज्ञानबाट सञ्चालन भएका विद्यालयहरू सरकारीका तुलनामा महँगा छन् । निजी लगानीबाट सञ्चालित हुन्छन्, नयाँ प्रविधि र अभ्यासहरूको प्रयोग भएको हुन्छ । त्यसैगरी गुणस्तरीय शिक्षाका लागि तालिम प्रदान गर्न पनि खर्चिएका हुन्छन् । शुल्क लिनेमा मात्र नभई नतिजा दिनेमा पनि निजी विद्यालय सरकारीभन्दा अघि नै छन् । एसईईको नतिजा हेर्दा पनि अधिकतम प्रतिशतमा निजी विद्यालय नै अब्बल देखिन्छन् । यति हुँदाहुँदै पनि निजी क्षेत्रले लिने शुल्क सबैको आँखामा पर्ने गरेको छ । सरकारले हामीबाट कर उठाएर सरकारी स्कुल निःशुल्कमा चलाउँछ । तर, निजी विद्यालयले सरकारलाई कर तिर्नुपर्छ, गुणस्तरीय शिक्षा प्रदान गर्नुपर्छ, यी सबै गर्न सरकारले अनुदान दिँदैन । शुल्कमात्र हेर्नेभन्दा पनि दिइरहेको सुविधा हेर्न पर्छ । फेरि सरकारसँग कानुन छ, कसैले नियम मिचेको पाए कारबाही गर्न सक्छ । निजी विद्यालयले कानुनभन्दा बाहिर गएर काम गर्न पाउँदैनन् । निजी विद्यालयले दिने सेवा र लिने शुल्क मापन गर्ने प्रणाली वा संयन्त्र सरकारले बनाउनुपर्छ । (कोइराला ग्लाडस्टोन एकेडेमी भक्तपुरका प्रधानध्यापक हुन् ।)"
कोशी सरकार गठनविरूद्धको रिट न्यायाधीश हरिप्रसाद फुयालको इजलासमा,"काठमाडौं : कोशी प्रदेशमा नयाँ सरकार गठन आह्वानविरुद्ध निवर्तमान मुख्यमन्त्री केदार कार्कीले सर्वोच्च अदालतमा दायर गरेको रिटमाथि आज सुनुवाइ हुने भएको छ। सुनुवाइका लागि रिट न्यायाधीश हरिप्रसाद फुयालको इजलासमा परेको छ। नयाँ सरकार गठन प्रक्रिया रोक्न माग गर्दै रिट कार्कीले बिहीबार सर्वोच्चमा रिट दायर गरेका हुन्। प्रदेश प्रमुख खापुङ्गले नयाँ सरकार गठनका लागि आह्वान गरेलगत्तै त्यसका विरुद्ध मुख्यमन्त्री कार्की सर्वोच्च पुगेका हुन्। आफू नेतृत्वको सरकार हुँदाहुँदै अर्को सरकार आह्वान गर्नु संविधानविपरित भन्दै यसलाई रोक्नुपर्ने उनको दावी छ। उनले कोशीको मुख्यमन्त्रीमा आफूलाई निरन्तरता दिनुपर्ने बताउँदै अन्तरिम आदेशको माग गरेका छन्। प्रदेश प्रमुखको कार्यालय,कोशी प्रदेश प्रमुख परशुराम खापुङ,कोशी प्रदेशका सभामुख अमरबहादुर विष्ट,संकल्प प्रस्तावका प्रस्तावक रेवतीरमण भण्डारी, संकल्प प्रस्तावका समर्थक गणेशप्रसाद उप्रेती र किशोर चन्द्र दुलाल र नेकपा एमालेका संसदीय दलका नेता तथा सांसद हिक्मत कुमार कार्कीलाई रिटमा विपक्षी बनाइएको छ। केन्द्रमा पुनः गठबन्धन फेरिएपछि केदार कार्की नेतृत्वको सरकारलाई दिएको समर्थन एमाले र माओवादीका प्रदेशसभा सदस्यले गत चैत २६ गते फिर्ता लिएका थिए। समर्थन फिर्तापछि उनले प्रदेशसभाबाट विश्वासको मत लिनुपर्ने थियो। तर, मंगलबार राति १२ बजेसम्म विश्वासको मत लिएनन्। पदबाट राजीनामा पनि दिएनन्। एमाले र माओवादीका सांसदले सरकारको समर्थन फिर्ता लिएपछि मुख्यमन्त्री कार्कीले विश्वासको मत पनि नलिने र राजीनामा पनि नदिने अडान राख्दै आएका थिए। त्यसलाई चिर्न दुई दलले समावेदनमार्फत प्रदेशसभाको विषेश अधिवेशन आह्वान गराएर समर्थन फिर्ता लिएको ३० दिनभित्र विश्वासको मत लिन वा राजीनामा दिन मुख्यमन्त्रीलाई निर्देशन दिने संकल्प प्रस्ताव वैशाख ७ गते पारित गराएका थिए। कार्कीले संकल्प प्रस्ताव बाध्यकारी नभएको भन्दै विश्वासको मत लिने प्रस्ताव नै प्रदेशसभामा राखेनन्। प्रदेशसभा सचिवालयले संकल्प प्रस्तावले गरेको निर्देशनअनुसार मुख्यमन्त्रीलाई त्यसको जानकारी गराएको भएपनि विश्वासको मत लिने प्रस्ताव नआएको पत्र प्रदेश प्रमुखको कार्यालयले पठाएपछि नयाँ सरकार आह्वानको ढोका खुलेको थियो। समर्थन गर्ने सांसदको समर्थन फिर्ता भएको ३० दिन पूरा भएको, त्यस अवधिमा विश्वासको मत नलिएको तथा वैशाख ७ मा प्रदेशसभाबाट पारित मुख्यमन्त्रीविरुद्धको संकल्प प्रस्तावले पनि केदार कार्की अल्पमतमा परेको ठहर गर्दै प्रदेश प्रमुख खापुङले बुधबार राति ३ दिनको समय दिएर नयाँ सरकार गठनको आह्वान गरेका थिए। त्यसपछि बिहीबार बिहान एमालेका ३९ र माओवादीका १३ सहित ५२ जना (बहुमत) प्रदेशसभा सदस्यको हस्ताक्षरसहित हिक्मतकुमार कार्कीले मुख्यमन्त्रीमा दाबी पेस गरेका थिए। महान्यायधिवक्ता डा दिनमणि पोखरेलको रायअनुसार सरकार गठनको आह्वान गरेका प्रदेश प्रमुखले हस्ताक्षरकर्ता सांसदहरूको सनाखत गराएपछि उनलाई मुख्यमन्त्री नियुक्त गरेका हुन्। कार्कीले बिहीबार नै पद तथा गोपनीयताको शपथ लिएर पदभार ग्रहण गरेका छन्।"
आज अक्षय तृतीया मनाइँदै,"काठमाडौँ : आज वैशाख शुक्ल तृतीया अर्थात् अक्षय तृतीया । हिन्दू सम्प्रदायमा जौँको सातु र सर्वत खाएर यो पर्व मनाइँदैछ । आज विष्णु र लक्ष्मीको पूजा गर्नुका साथै सातु र सर्वत दान गरेमा शुभ फल मिल्ने धार्मिक विश्वास छ । धर्मशास्त्रअनुसार वैशाख तृतीयाकै दिनदेखि त्रेता युगको सुरुवात भएको तथा यही दिन भगवान् परशुरामको जन्म भएको मानिन्छ । त्यसैले आजको दिनलाई परशुराम जयन्तीको रूपमा पनि मनाइन्छ । यही दिन शिवपार्वतीको विवाह भएको पनि मानिन्छ । त्यसैले आज गरेको स्नान, दान र शुभ कर्मको विशेष महत्व छ । यसैबीच, मधेसका महोत्तरीसहितका प्राचीन मिथिला क्षेत्रमा पनि यो पर्व मनाइँदै छ । ब्राह्मणलाई जौं, चनाको सातु र सक्खरको सर्वत दान गरेर मिथिलावासीले यी पदार्थ आफूले पनि सेवन गर्ने परम्परा छ । पर्वमा जति बढी भोका र तिर्खाएका व्यक्तिलाई सातु र सर्वत खुवाइन्छ, त्यति नै बढी पुण्य पाइने हिन्दू विश्वासले आज हिन्दू मैथिल बाटोमा बसेर सातु र सर्वत बटुवालाई खुवाउँछन् । यस पर्वमा गरिबलाई सातु राखिएका थैला र सर्वत राखिएको घडासहित दान गर्ने परम्परा रहेको बर्दिबास२ का पण्डित महेशकुमार झा बताउँछन् । आज सुन, शीतल खाद्य परिकार र वस्त्र दान गर्नेको कहिल्यै भण्डार खाली नहुने शास्त्रमा वर्णन भएको उहाँको कथन छ ।  रासस"
मुद्दैमुद्दाको अल्झनमा हुलाकी राजमार्ग,"जनकपुरधाम : तराई मधेस समृद्धिको एक सूचक हो हुलाकी राजमार्ग । यो पूरा भएमा मधेसको अर्थतन्त्र मजबुत बन्ने छ । जीवनस्तर उकासिने छ । तर, अनेक व्यवधानले यो निर्वाध अघि बढ्न सकेको छैन । त्यसमध्ये एउटा हो मुद्दैमुद्दा पर्नु । एउटादुइटा मात्र होइन, यस राजमार्गले २६ मुद्दाको अल्झो झेलिरहेको छ । आर्थिक, प्रशासनिक, राजनीतिक र सामाजिक व्यवधानको शिकार बनेको हुलाकी राजमार्ग १७ वर्षमा पनि बन्न नसक्नुमा कानुनी अवरोध प्रमुख कारण रहेको कर्मचारीहरू बताउँछन् । तराई मधेसका २१ जिल्लालाई जोड्ने हुलाकी राजमार्ग निर्माणमा सबैभन्दा बढी मुद्दा मधेस प्रदेशका जिल्लाहरूमा परेका छन् । हुलाकी राजमार्ग जनकपुर कार्यालयबाट प्राप्त तथ्यांकअनुसार कार्यालयलाई विपक्षी बनाएर २६ मुद्दा अदालतमा परेका हुन् । यसले गर्र्दा ४,०६३ मिटर सडक निर्माण कार्य अवरुद्ध भएको छ भने नाला र एप्रोच सडक निर्माण पनि अवरुद्ध छ । कतिपय मुद्दाहरूमा त १८ र २० मिटर सडकमा पनि निषेधाज्ञा जारी गरिएको छ । यसले गर्दा सडकको स्वरूप नै बिग्रिन गएको छ । सडक सीमासम्बन्धी विवाद यस भेगमा अत्यधिक छ, जसले गर्दा साइट क्लियरेन्समा समस्या छ, हुलाकी आयोजना जनकपुर कार्यालयका प्रमुख डिभिजनल इन्जिनियर कृष्णकुमार महतो भन्छन्, यस भेगमा ससानो कुरामा पनि अदालत जाने चलन निकै बढी छ । यसले गर्दा आयोजनाको काम सुरु भएदेखि हालसम्म करिब २६ वटा निशेधाज्ञा रहेको छ । यसले कामलाई निकै प्रभावित पारेको छ । जग्गाको मुआब्जा नदिई काम नगराउन भनी कानुनमै प्रावधान छ । अर्कातर्फ निर्देशनालयमा मुआब्जासम्बन्धी फाइल पठाउँदा एक ठाउँमा मुआब्जा वितरण गर्यो भने देशैभरि दिनुपर्ने हुनाले त्यो प्रक्रिया नै अगाडि नबढाइएको हुँदा जग्गा प्राप्तिसम्बन्धी समस्या जटिल बनेको प्रमुख महतो बताउँछन् । हुलाकी सडक निर्माणको क्रममा भौतिक संरचनाहरू र जग्गाको क्षतिपूर्ति उपलब्ध नगराई काम नगर्नु भन्ने कानुनी व्यवस्था भएको हुनाले जग्गा उपलब्धतामा समस्या खडा भई निर्माण कार्य नै प्रभावित हुन पुगेको छ । जनकपुर कार्यालयमा अदालतबाट काम नगर्नु भन्ने अन्तरिम आदेश जारी भएको मुद्दाहरूमा जनकपुरकदमचौककप्टौलतिनकौरियाकमला सडक धनुषामा सबैभन्दा बढी ६ वटा मुद्दा परेका छन् । जसमध्ये चेनेज १२००० देखि २५००० ठेक्का नम्बर एचआरपी३३७२२४४०७२०७३यूआर१०११ मा निर्माण व्यवसायी लामा रमण जेभी जनकपुरमाथि मुद्दा परेको छ । उच्च अदालत जनकपुरमा परेको मुद्दामा अदालतले जग्गाको मुआब्जा उपलब्ध नगराई काम नगर्नु भन्ने अन्तरिम आदेश जारी गरेको हुँदा ४ सय मिटर सडक निर्माणको काम २०७६ सालदेखि नै अवरुद्ध छ । त्यसै सडक खण्डको सोही ठेक्कामा सडक सीमा विवादको कारणले मुद्दा पर्दा अदालतले नक्साअनुसार काम नगर्नु भन्ने अन्तरिम आदेश जारी गरेपछि २ सय मिटर सडकमा काम अवरुद्ध छ । सोही सडक खण्डमा अर्को ८ सय मिटर सडकमा मुद्दा पर्दा निषेधाज्ञा जारी भएपछि २०७८ सालदेखि काम हुन सकेको छैन । सीमा विवादकै कारण २०७९ सालमा अर्को मुद्दा निर्माण व्यवसायी र कार्यालयमाथि पर्दा १५० मिटर सडक अलपत्र छ । जनकपुरकदमचौकतिनकौरियाकमला सडक धनुषामा पनि सडक सीमा विवादले ठाउँठाउँमा निर्माण कार्य अलपत्र परेका छन् । त्यसैगरी जनकपुरभ्रमरपुराबलबापोखरभिण्डासंग्रामपुर सडक धनुषा र महोत्तरीको क्षेत्रमा पनि सडक सीमा विवादले ठाउँठाउँमा मुद्दा परेका छन् । जसमा अदालतको निषेधाज्ञाका कारण काम प्रभावित भएको छ । जलेश्वर हर्दी सडक महोत्तरी, जनकपुरजलेश्वरभिठ्ठामोड सडक महोत्तरी, बाँके संग्रामपुर सडक सर्लाही, फुलजोरबयलबासत्रिभुवन नगर सडक सर्लाही, रामध्यान टोल पुल सर्लाही, शीतलपुर मलंगवा सडक सर्लाही, बाँके संग्रामपुर सडक सर्लाही, बलान कमला सडक सिरहा, कमला बलान सडक सिरहा, जमदह एमआरएम गोलबजार लग्दी गदयानी सडक सिरहामा पनि भौतिक संरचना र जग्गाको क्षतिपूर्ति उपलब्ध नगराई काम नगर्न भनी अदालतको आदेशकै कारण सडक निर्माण कार्य अवरुद्ध छ । धनुषाको औरही गाउँपालिकाका रामबाबु साह र गंगा साहले हुलाकी राजमार्ग निर्माणको क्रममा सडकमा आफ्नो जग्गा बढी गयो भन्दै निर्देशनालय माथि चार वटा मुद्दा हाले । मेरो जग्गाबीच बजारमा पर्छ । निकै मूल्यवान छ । यस्तोमा सडक निर्माण हुँदा मैले सडकको दुवै तर्फबाट जग्गा लिनुस् भनेर कार्यालयलाई सुरुमै आग्रह गरेको थिएँ, सडकमा पर्न जाने जग्गाको लागि मुद्दा गरेका साहले अन्नपूर्णकर्मीसँग कुरा गर्दै भने, बिना मुआब्जा जग्गा लिने नियम कहीँ पनि छैन । त्यसमा पनि सडकको दुवै तिरबाट नलिएर एकतर्फी मेरो जग्गामा कब्जा गर्न खोजेपछि मैले मुद्दा हालेको हुँ । साहले करिब १० वर्षदेखि मुद्दा लड्दै आएका छन् । वर्षौंदेखि मुद्दाका कारण काम रोकिएका ठाउँहरूमा वारिपारि सडक निर्माण गरिए पनि विवादित ठाउँमा अलपत्र छाडिँदा स्वरूप नै बिग्रिन गएको छ । हुलाकी सडकमै रहेको सर्लाहीको हरिपुर्वा नगरपालिकाको नगरकार्यपालिका कार्यालय । निषेधाज्ञाका कारण यहाँ सडक बन्न सकेको छैन । तस्बिर : मनिका झा सर्लाही जिल्लाको हरिपुर्वा नगरपालिकाका नगरप्रमुख विनोदकुमार साहको पुख्र्यौली घरमै नगरकार्यपालिकाको कार्यालयसमेत सञ्चालन हुँदै आएको छ । सो घर र कार्यालय हुलाकी राजमार्गमा पर्न गए पछि नगरप्रमुख साहले निर्देशनालमाथि मुद्दा हालेका हुन् । नगरप्रमुखले नै सडक निर्माणमा समन्वय नगरेपछि सो स्थानमा काम अवरुद्ध भएको छ । त्यसभन्दा अगाडि र पछाडि सडक बने पनि नगरकार्यपालिकाको कार्यालय भएसम्मको स्थानमा सडक बन्न नसकेर कुरुप बनेकोे छ । मधेस प्रदेशअन्र्तगत हुलाकी कार्यालय वीरगन्जमा पनि तीनवटा सडकसम्बन्धी मुद्दामा निषेधाज्ञा जारी गरिएको छ । मधेस प्रदेश बाहेकका प्रदेशहरूमा भने मुद्दा हाल्ने समस्या खासै छैन । नेपालको संविधानको धारा २५ मा उल्लेख भएअनुसार प्रत्येक नागरिकलाई सम्पत्तिको हक दिइएको छ । जसअन्तर्गत सार्वजनिक हितका लागि बाहेक राज्यले कुनै व्यक्तिको सम्पत्ति अधिग्रहण गर्ने, प्राप्त गर्ने वा त्यस्तो सम्पत्तिउपर अरू कुनै प्रकारले कुनै अधिकारको सिर्जना गर्ने छैन भनी उल्लेख छ । सार्वजनिक हितका लागि राज्यले कुनै पनि व्यक्तिको सम्पत्ति अधिग्रहण गर्दा क्षतिपूर्तिको आधार र कार्यप्रणाली ऐनबमोजिम हुनेछ भन्ने पनि उल्लेख छ । संविधान र कानुनले नागरिकको हकमा जग्गासम्बन्धी एकथरी व्यवस्था गरेको छ भने अर्कोतर्फ सडकहरू निर्माण गर्दा बिना मुआब्जाकै जग्गा लिने प्रयास गरिन्छ । यस्तोमा सम्पत्तिवालाले अदालतलाई गुहार्नु उसको कानुनी अधिकार हो, अधिवक्ता राजकुमार महासेठ भन्छन्, यस्ता मुद्दाहरूले एकातर्फ विकास निर्माणको कार्यलाई प्रभावित गरेको देखिए पनि यो नागरिकमा निहित अधिकारसँग जोडिएको विषय भएको हुनाले अदालत पनि संवेदनशील भएर आउँछ । नेपाल ऐन संग्रह २०४४ मा उल्लेख भएअनुसार जग्गा प्राप्त गर्दा मुआब्जा र क्षतिपूर्ति दिनै पर्ने अनिवार्यता उल्लेख छ ।"
दरबारमार्गबाट स्रोत नखुलेको ९८ लाखसहित दुईजना पक्राउ,काठमाडौं : दरबारमार्गबाट स्रोत नखुलेको ९८ लाखसहित दुईजनालाई पक्राउ गरेको छ । काठमाडौं उपत्यका अपराध अनुसन्धानका प्रमुख प्रहरी वरिष्ठ उपरीक्षक सानुराम भट्टराईले बिहीबार राति ९८ लाख रुपैयाँसहित दुईजनालाई पक्राउ परेको जानकारी दिए। उनले यसबारे आजै पत्रकार सम्मेलन गरेर विस्तृत विवरण सार्वजनिक गरिने बताए।
मुख र छातीमा तारले बाँधेर जलाएको अवस्थामा पुरुषको शव फेला,"काभ्रे : पाँचखालमा रुखमा बाँधेर जलाइएको अवस्थामा एक जना पुरुषको शव फेला परेको छ। पाँचखाल नगरपालिका ४ फेदी र जिरोकिलोको बीच भागमा पूर्ण रुपमा जलेको अवस्थामा पुरुषको शव फेला परेको प्रहरी चौकी पाँचखालका प्रहरी निरीक्षक राजाराम खतिवडाले जानकारी दिए। उनका अनुसार शवको मुख र छातीमा तारले बाँधेको र रुखमा बाँधेर जलाइको अवस्थामा जङ्गलमा शव फेला परेको हो। शवको पहिचान हुन सकेको छैन। जलेको शव पुरुषको रहेको र उमेर २५ वर्षभन्दा कम जस्तो देखिएको प्रहरीले जनाएको छ। शवको प्रकृति हेर्दा घटना ५,६ दिन अघिको हुन सक्ने अनुमान गरिएको छ। घटनास्थलमा कुकुरसहितको प्रहरीको अनुशन्धान टोली काठमाडौंबाट ल्याएर थप अनुसन्धान गरिने प्रहरीले जनाएको छ।"
गेमचेन्जर सुनकोशीमरिण,"खेतीपातीका लागि उर्वरभूमि हो, तराई मधेस। तर दुर्भाग्य सिँचाइ यहाँको प्रमुख दुःख छ। त्यही दुःख मोचन गर्न सरकारले सुनकोशी नदीको पानी मरिण खोलाहुँदै मधेसका पाँच जिल्लामा सिँचाइ गर्न लैजाँदै छ। त्यसै उद्देश्य स्वरूप सुनकोशीमरिण डाइभर्सन आयोजना निर्माणाधीन छ। त्यो आयोजनाको महत्त्वपूर्ण अर्थात् सुरुङ छेड्ने काम बुधबार पूरा भएको छ। सुरुङ छिचोल्ने अर्थात् ब्रेक थ्रु हुनुबाट आयोजना अब मुख्य गौंडो कटेर अगाडि बढेको संकेत हो। र, आयोजना सम्पन्न हुने दिशामा पनि ठूलो ब्रेक थु्र हुनु हो। र, यसले नेपाली अर्थतन्त्रमा एउटा ब्रेक थ्रु गर्ने अपेक्षा गरिएको छ। त्यो किनभने रौतहट, धनुषा, सर्लाही, बारा, महोत्तरीलगायत जिल्लाको १ लाख २२ हजार हेक्टर जमिन यसबाट सिञ्चित हुनेछ। १३३ किलोमिटर सुरुङ छिचोलिएको पानीले तराईका जमिन सिँचाइमात्रै गर्ने छैन, त्यसअघि भन्डै ३२ मेगावाट बिजुली उत्पादन गर्नेछ। त्यसैले यो बहुउद्देश्यीय आयोजना हो। तराईमा खानेपानीको तिर्खा मेट्न पनि यसले योगदान पुर्याउने अपेक्षा छ। हिमाल, पहाडको स्रोत पानी तराईमा बाढीमात्रै लिएर जाँदैन, यसले सिँचाइमा योगदान गर्न भन्ने उदाहरण पनि हो यो आयोजना। राष्ट्रिय भावना र एकताका लागि पनि यो आयोजना एउटा कोसेढुंगा सावित हुन्छ। एकातिर बिजुली र अर्काेतिर सिँचाइ हुँदा सुनकोशीमरिण डाइभर्सन मधेस प्रदेशको अर्थतन्त्रका लागि एउटा गेमचेन्जर आयोजना हुने विश्वास गर्न सकिन्छ। कृषिलाई उब्जाउ बनाई उत्पादनमा वृद्धि गर्ने ठूलो सम्भावनाको दैलो यसले उघार्नेछ। उत्पादकत्व वृद्धि गर्नेछ। सुक्खा र खडेरीपनबाट छुटकारा दिनेमात्रै नभई चुरे विनाश नियन्त्रणमा अप्रत्यक्ष भूमिका खेल्नेछ। बहुउद्देश्यीय आयोजना पूरा हुन ४९ अर्बभन्दा ज्यादा लाग्ने भए पनि बिजुलीबाट १ अर्ब ५ करोड र कृषिबाट १० अर्बको आर्थिक वृद्धि हुनेछ। साथै सयौंका लागि रोजगारी सिर्जना पनि यो आयोजनाको अर्काे सुन्दर पक्ष हो। आयोजनाको सुरुङ छिचोल्ने काम लक्ष्यभन्दा तीन महिनाअघि पूरा भए पनि सुनकोशीको बाँध निर्माणमा तीव्रता दिनुपर्ने खाँचो छ। तराई मधेसकै रूपान्तरणकारी यो आयोजना मधेस प्रदेशका लागि मात्रै नभई राष्ट्रिय अर्थतन्त्र र समृद्धिको एउटा मुहान हुन सक्छ। सुरुङ छिचोलेपछिका बाँकी काम पनि उस्तै तीव्रताका साथ गरी यसलाई साँच्चिकै साकार पार्न जरुरी छ।"
एमाले रामेछापको अध्यक्षमा कडेरिया र सचिवमा कार्की सर्वसम्मत,"काठमाडौं : तीनलालको जिल्ला भनेर चिनिने रामेछापमा एमालेले सर्वसम्मत नेतृत्व चयन गरेको छ। नेकपा एमाले रामेछापले पार्टीको नवौँ जिल्ला अधिवेशनले एमाले जिल्ला कमिटीको अध्यक्षमा पुरुषोत्तम कडरिया र सचिवमा प्रकाशकुमार कार्की सर्वसम्मत निर्वाचित भएको एमाले जिल्ला निर्वाचन अधिकृतको कार्यालयले जानकारी दिएको छ। उम्मेदवार बन्न दलहरुभित्र रस्साकस्सी चलिरहेका बेला नेताहरुले सर्वसम्मत गराउने पहल गरेपछि अध्यक्ष र सचिव सर्वसम्मत बनेका हुन्। बिहीबार अध्यक्ष पदका लागि कडरिया र एमालेका पूर्वउपाध्यक्ष प्रेमबहादुर तामाङले मनोनयन दर्ता गराएका थिए। त्यसैगरी सचिवमा कार्कीसँगै रामबाबु घिमिरेले मनोनयन दर्ता गराएका थिए। तर सहमति भएपछि तामाङ र घिमिरेले मनोनयन फिर्ता लिएका हुन्। यस अगाडि कडेरिया एमाले रामेछापको सचिव र कार्की उपसचिव थिए। उनीहरु दुवै जना अनेरास्ववियु हुँदै पार्टी राजनीतिमा सक्रिय बनेका हुन्। जिल्ला निर्वाचन अधिकृतको कार्यालयका अनुसार उपाध्यक्ष पदमा ४ जना, खुल्ला उपसचिव ३ जना र महिला उपसचिवमा ४ जनाको उम्मेदवारी परेको छ। उपाध्यक्ष पदका लागि होतराज ढकाल, रमेशकुमार वाग्ले, ध्रुवकुमार कार्की र ज्ञानबहादुर खड्काको उम्मेदवारी परेको छ। त्यस्तै खुल्ला उपसचिवमा मिलनकुमार घिसिङ, राजेन्द्रकुमार कार्की र दिनेश सुवेदीको उम्मेदवारी परेको छ। महिला उपसचिवमा मखमली श्रेष्ठ, अनिता तामाङ राई, मञ्जुमाया कार्की, कमला शर्मा क्षेत्रीबीच प्रतिस्पर्धा हुने भएको छ। विधान अनुसार अध्यक्ष, उपाध्यक्ष र सचिव ११ जना र उपसचिव खुल्ला र समावेशी गरी २ रहने प्रावधान छ। एमालेले अन्य पदहरुमा पनि सर्वसम्मत गर्ने प्रयास जारी राखेको छ। जिल्ला कमिटीमा सर्वसम्मत हुन बाँकी रहेका पदहरुको आज विद्युतीय मतपत्रबाट निर्वाचन हुने बताइएको छ। यसैगरी रामप्रसाद देवकोटाको अध्यक्षतामा लेखा कमिटी सर्वसम्मत चयन भएको छ। भूगोलबाट जिल्ला कमिटीका कतिपय सदस्यहरु पनि सर्वसम्मत भएका छन्। नेकपा एमाले जिल्ला निर्वाचन अधिकृतको कार्यालयका अनुसार सर्वसम्मत निर्वाचित भएकोभएकाहरुको पनि औपचारिक घोषणा हुन बाँकी रहेको छ। एमालेले ९ औं अधिवेशन बुधबारबाट मन्थलीको तीनलाल पार्कमा सुरु भएको हो। अधिवेशनमा ७ सय प्रतिनिधि चयन भएका छन्। अधिवेशनमा मन्थली नगरपालिकाबाट १३५ जना,खाँडादेवी गाउँपालिकाबाट ९३ जना, दोरम्बा शैलुङ्ग गाउँपालिकाबाट ७३ जना, लिखुतामाकोसी गाउँपालिकाबाट ६६ जना, गोकुलगंगा गाउँपालिकाबाट ५७ जना, रामेछाप नगरपालिकाबाट ५६ जना,उमाकुण्ड गाउँपालिकाबाट ४८ जना,सुनापति गाउँपालिका ४३ जना प्रतिनिधि छन्। यसैगरी जनसंगठनबाट ५२ जना, जिल्ला सल्लाकारबाट २५ जना, विभागबाट १६ जना, जिल्ला कार्यालयबाट ३ जना र ५ प्रतिशत मनोनितमा ३३ जना प्रतिनिधि छनोट भएका छन्।"
एमाले संसदीय दलको बैठक बस्दै,"काठमाडौं : संघीय संसदको बैठक अगाडि नेकपा एमालेले संसदीय दलको बैठक बोलाएको छ। आज बिहान ११:४५ बजे नयाँ बानेश्वरमा एमालेले संसदीय दल बैठक बोलाएको सचेतक सुनिता बरालले जानकारी दिइन्। उनका अनुसार बैठकमा समसामयिक राजनीति,आगामी रणनीति तथा बजेटको विषयमा छलफल हुनेछ। बैठकमा दलका नेता एवम् अध्यक्ष केपी शर्मा ओलीले मुलुकको पछिल्लो राजनीतिक घटनाक्रम र संसदमा एमाले सांसदहरूले खेल्नुपर्ने भूमिकाका विषयमा निर्देशन दिने बताइएको छ। अधिवेशनको पहिलो दिन आज दलीय आधारमा शीर्ष नेताले संसदमा सम्बोधन गर्दैछन्। संसद बैठक दिउँसो २ बजे बस्दैछ। सरकारले जेठ १ नीति तथा कार्यक्रम र जेठ १५ गते बजेट ल्याउँदैछ। यस अगाडि हिउँदे अधिवेशनमा उपप्रधानमन्त्री एवं गृहमन्त्री रवि लामिछाने सहकारी ठगीमा संलग्न रहेको भन्दै कांग्रेसले निरन्तर संसद अवरोध गरेको थियो। कांग्रेसले लामिछानेसमेत हिस्सेदार रहेको गोर्खा मिडिया नेटवर्कमा विभिन्न सहकारीबाट लगानी गरी आर्थिक अपचलन भएको बताउँदै संसदीय छानबिनको माग गर्दै आएको छ। एमालेले कुनै व्यक्तिको नाम नराखि सम्पूर्ण सहकारीको समस्या समाधान गर्न समिति बनाउन सकिने बताउँदै आएको छ।"
"संघीय संसदको बजेट अधिवेशन आजदेखि, शीर्ष नेताले सम्बोधन गर्दै","काठमाडौं : सङ्घीय संसद्अन्तर्गत प्रतिनिधिसभा र राष्ट्रियसभाको बजेट अधिवेशन आजदेखि सुरु हुँदैछ। मन्त्रिपरिषद्को सिफारिसमा राष्ट्रपति रामचन्द्र पौडेलले नेपालको संविधानको धारा ९३ को उपधारा (१) बमोजिम यही वैशाख २० गते संसद्को दुवै सदनको अधिवेशन नयाँबानेश्वरस्थित अन्तर्राष्ट्रिय सम्मेलन केन्द्रमा आज अपराह्न २ बजेका लागि आह्वान गरेका हुन्। हिउँदे अधिवेशन वैशाख २ गते अन्त्य भएको थियो। यसअघि बिहीबार संसदको गतिरोध अन्त्यबारे सभामुख देवराज घिमिरेले संसदीय दलका प्रमुख सचेतक र सचेतकहरूसँग छलफल गरेका थिए। सहकारी ठगी प्रकरणको विषयलाई लिएर हिउँदे अधिवेशनको अन्त्यतिर निरन्तर संसद अवरोध गरेको कांग्रेसले बजेट अधिवेशन पनि अवरोध गर्ने संकेत पाएपछि सभामुखले छलफल तीब्र पारेका हुन्। आजको प्रतिनिधिसभा बैठकमा शीर्ष नेताहरूले सम्बोधन गर्ने सहमति भएको छ। सहकारीको रकम हिनामिना प्रकरणमा मुछिएका उपप्रधान तथा गृहमन्त्री रवि लामिछानेमाथि छानबिन गर्न संसदीय समिति गठनको माग राखेर यस अगाडि कांग्रेसले रोष्टममा जान दिएको थिएन। आज शीर्ष नेताले सम्बोधन गर्ने भएपछि रोष्टममा बोल्न दिने कि नदिने भन्नेबारे आज बिहान बस्ने संसदीय दलको बैठकमा छलफल हुने कांग्रेस नेताको भनाई छ। ल शुक्रबार २ बजे बस्ने प्रतिनिधिसभाको बैठकमा राष्ट्रपति र प्रधानमन्त्री कार्यालयबाट आएको पत्र पढेर सुनाउने, बैठक अध्यक्षता गर्ने सदस्यहरूको मनोनयन गर्ने, शक्षा, स्वास्थ्य तथा सूचना प्रविधि समितिका माननीय सभापति अम्मरबहादुर थापाले 'सुरक्षण मुद्रण सम्बन्धी विधेयक सम्बन्धी समितिको प्रतिवेदन, २०८०' पेश गर्ने र उद्योग, वाणिज्य तथा आपूर्ति मन्त्री दामोदर भण्डारीले राष्ट्रिय सभामा उत्पत्ति भएको 'विद्युतीय व्यापार विधेयक, २०८० लाई दफावार छलफलको लागि सम्बन्धित समितिमा पठाइयोस्' भन्ने प्रस्ताव प्रस्तुत गर्ने कार्यसूची रहेको छ। जेठ १५ मा आगामी आर्थिक वर्षको बजेट संसद्मा पेस गर्नुपर्ने संवैधानिक प्रावधान छ। त्यसअघि सरकारको वार्षिक नीति तथा कार्यक्रम दुवै सदनको संयुक्त बैठकमा प्रस्तुत हुनेछ।"
"हिक्मतको ह्याट्रिक, केदार सर्वोच्चमा","विराटनगर : नेकपा (एमाले) कोशी प्रदेश संसदीय दलका नेता हिक्मतकुमार कार्कीले मुख्यमन्त्रीमा ह्याट्रिक गरेका छन्। प्रदेशसभाको दोस्रो कार्यकालको डेढ वर्ष नपुग्दै उनी बिहीबार तेस्रोपटक मुख्यमन्त्री नियुक्त भए। १६ महिनाको अवधिमै तेस्रोपटक मुख्यमन्त्री बनेर उनले रेकर्ड कायम गरेका छन्। कार्की यसअघि संविधानको धारा १६८ को उपधारा २ र उपधारा ३ बमोजिम मुख्यमन्त्री भइसकेका थिए। पछिल्लोपटक प्रदेश प्रमुख पर्शुराम खापुङले संविधानको धारा १६८ को उपधारा ५ बमोजिम मुख्यमन्त्री नियुक्त गरेपछि उनी पुनः सत्तामा फर्किएका हुन्। यसअघि ७ महिनाअघि कार्की सरकारबाट बाहिरिएका थिए। उनी पहिलोपटक २०७९ पुस २४ गते संविधानको धारा १६८ को उपधारा २ अनुसार दुई वा दुईभन्दा बढी दलको समर्थनमा मुख्यमन्त्री बनेका थिए। त्यतिबेला कार्कीलाई सत्ता गठबन्धनमा रहेका नेकपा (माओवादी केन्द्र), राष्ट्रिय प्रजातन्त्र पार्टी (राप्रपा) र जनता समाजवादी पार्टी (जसपा)ले समर्थन गरेका थिए। तर, केन्द्रमा सत्ता समीकरण परिवर्तन भएसँगै उनी नेतृत्वको सरकार अल्पमतमा पयो। कार्की नेतृत्वको सरकारलाई दिएको समर्थन फिर्ता लिँदै माओवादी र जसपा २०८० जेठमा सरकारबाट बाहिरिएका थिए। प्रदेशसभाबाट विश्वासको मत पाउन नसकेपछि २०८० असार १५ गते उनी नेतृत्वको सरकार ढल्यो। त्यसपछि नेपाली कांग्रेस प्रदेश संसदीय दलका नेता उद्धव थापा असार २१ गते मुख्यमन्त्री नियुक्त भए। गठबन्धनभित्रका दलहरू माओवादी, नेकपा (एस) र जसपासमेतको साथ पाएका थापाले तत्कालीन सभामुख बाबुराम गौतमलाई पनि हस्ताक्षर गर्न लगाएर मुख्यमन्त्रीमा दाबी गरेका थिए। त्यसविरुद्ध एमाले नेता कार्कीले सर्वोच्च अदालतमा रिट दायर गरे। रिटमाथि सुनुवाइ गर्दै सर्वोच्चले साउन ११ गते थापाको नियुक्तिलाई बदर गरिदियो। त्यसपछि सभामुख बाबुराम गौतमलाई पदबाट राजीनामा गर्न लगाएर गठबन्धनका तर्फबाट साउन १६ गते थापाले मुख्यमन्त्रीमा दोस्रोपटक दाबी गरेका थिए। उनी मुख्यमन्त्री पनि नियुक्त भए। तर, भदौ ४ गते विश्वासको मत लिँदा सभाध्यक्ष इस्राइल मन्सुरीलाई मत मतदान प्रक्रियामा सहभागी गराए। त्यसविरुद्ध पनि कार्की सर्वोच्च गए। सर्वोच्चले थापालाई पदबाट बर्खास्त गर्दै संविधानको धारा १६८ को उपधारा ३ बमोजिम सबैभन्दा ठूलो दलको नेताको हैसियमा कार्कीलाई मुख्यमन्त्री नियुक्त गर्न परमादेश जारी गरेको थियो। त्यसपछि कार्की २०८० भदौ २२ गते पुनः मुख्यमन्त्री बने पाए। तर, प्रदेशसभाबाट विश्वासको मत पाउने अवस्था नबनेपछि असोज २० गते पदबाट राजीनामा दिए। अनि सरकार गठन प्रक्रिया संविधानको धारा १६८ को उपधारा ५ मा धकेलियो। तत्कालीन कांग्रेसमाओवादी गठबन्धनले माओवादी प्रदेश संसदीय दलका नेता इन्द्रबहादुर आङ्बोलाई मुख्यमन्त्री बनाउने निर्णय गरेको थियो। गठबन्धनको निर्णयमा चित्त नबुझाएर कांग्रेस नेता केदार कार्कीले विद्रोह गरेका थिए। त्यतिबेला एमालेले साथ दिएको थियो। कांग्रेसका विद्रोही ८ र एमालेका ३९ जना प्रदेशसभा सदस्यको समर्थनमा उनी २०८० असोज २७ गते संविधानको धारा १६८ को उपधारा ५ बमोजिम मुख्यमन्त्री भए। कांग्रेस र एमालेलाई सरकारमा सहभागी पनि गराए। तर, कात्तिक १ गते विश्वासको मत लिएपछि उनी पुरानै गठबन्धनमा फर्किए। उनलाई राप्रपाबाहेक प्रदेशसभाका सबै दलका सांसदले विश्वासको मत दिएका थिए। कार्कीले माओवादी र एकीकृत समाजवादीलाई समेत सरकारमा सहभागी गराएपछि एमाले सरकारबाट बाहिरियो। एमालेबाट मन्त्री बनेका रामबहादुर रानामगरले पदबाट राजीनामा दिएका थिए। त्यसपछि केदार कार्कीलाई साथ दिएर मुख्यमन्त्री बनाएको एमाले प्रतिपक्षमा पुग्यो। १६ महिनाको अवधिमा कोशीमा ६ पटक सरकार परिवर्तन भइसकेको छ। हिक्मत कार्की ३ पटक मुख्यन्त्री बनिसकेका छन्। आफ्नै सहयोगमा मुख्यमन्त्री बनेका केदार कार्कीलाई ७ महिनापछि विस्थापित गर्दै पुनः उनी मुख्यमन्त्री बनेका छन्। उनी उपधारा ५ बमोजिम नै मुख्यमन्त्री बन्न सफल भएका छन्। १६ महिनाको अवधिमै तेस्रोपटक मुख्यमन्त्री बनेर उनले रेकर्ड कायम गरेका छन्। कार्की यसअघि संविधानको धारा १६८ को उपधारा २ र उपधारा ३ बमोजिम मुख्यमन्त्री भइसकेका थिए। उनलाई एमाले र माओवादीका ५२ जना प्रदेशसभा सदस्यले समर्थन गरेका छन्। उनीहरूको हस्ताक्षर सनाखतपछि प्रदेश प्रमुख खापुङले कार्कीलाई मुख्यमन्त्री नियुक्त गरेका हुन्। उनलाई जसपाकी एक्ली सांसद निर्मला लिम्बुले पनि समर्थन गरेकी छन्। तर, दाबीपत्रमा नाम नभएका कारण उनको सनाखतमा हस्ताक्षर भने गर्न पाइनन्। कोशीको ९३ सदस्यीय प्रदेशसभामा बहुमतका लागि ४७ सांसद आवश्यक पर्छ। केन्द्रमा पुनः गठबन्धन फेरिएपछि केदार कार्की नेतृत्वको सरकारलाई दिएको समर्थन एमाले र माओवादीका प्रदेशसभा सदस्यले गत चैत २६ गते फिर्ता लिएका थिए। समर्थन फिर्तापछि उनले प्रदेशसभाबाट विश्वासको मत लिनुपर्ने थियो। तर, मंगलबार राति १२ बजेसम्म विश्वासको मत लिएनन्। पदबाट राजीनामा पनि दिएनन्। एमाले र माओवादीका सांसदले सरकारको समर्थन फिर्ता लिएपछि मुख्यमन्त्री कार्कीले विश्वासको मत पनि नलिने र राजीनामा पनि नदिने अडान राख्दै आएका थिए। त्यसलाई चिर्न दुई दलले समावेदनमार्फत प्रदेशसभाको विषेश अधिवेशन आह्वान गराएर समर्थन फिर्ता लिएको ३० दिनभित्र विश्वासको मत लिन वा राजीनामा दिन मुख्यमन्त्रीलाई निर्देशन दिने संकल्प प्रस्ताव वैशाख ७ गते पारित गराएका थिए। कार्कीले संकल्प प्रस्ताव बाध्यकारी नभएको भन्दै विश्वासको मत लिने प्रस्ताव नै प्रदेशसभामा राखेनन्। प्रदेशसभा सचिवालयले संकल्प प्रस्तावले गरेको निर्देशनअनुसार मुख्यमन्त्रीलाई त्यसको जानकारी गराएको भएपनि विश्वासको मत लिने प्रस्ताव नआएको पत्र प्रदेश प्रमुखको कार्यालयले पठाएपछि नयाँ सरकार आह्वानको ढोका खुलेको थियो। समर्थन गर्ने सांसदको समर्थन फिर्ता भएको ३० दिन पूरा भएको, त्यस अवधिमा विश्वासको मत नलिएको तथा वैशाख ७ मा प्रदेशसभाबाट पारित मुख्यमन्त्रीविरुद्धको संकल्प प्रस्तावले पनि केदार कार्की अल्पमतमा परेको ठहर गर्दै प्रदेश प्रमुख खापुङले बुधबार राति ३ दिनको समय दिएर नयाँ सरकार गठनको आह्वान गरेका थिए। त्यसपछि बिहीबार बिहान एमालेका ३९ र माओवादीका १३ सहित ५२ जना (बहुमत) प्रदेशसभा सदस्यको हस्ताक्षरसहित हिक्मतकुमार कार्कीले मुख्यमन्त्रीमा दाबी पेस गरेका थिए। महान्यायधिवक्ता डा दिनमणि पोखरेलको रायअनुसार सरकार गठनको आह्वान गरेका प्रदेश प्रमुखले हस्ताक्षरकर्ता सांसदहरूको सनाखत गराएपछि उनलाई मुख्यमन्त्री नियुक्त गरेका हुन्। कार्कीले बिहीबार नै पद तथा गोपनीयताको शपथ लिएर पदभार ग्रहण गरेका छन्। गठबन्धन कायम रहेमा आगामी करिब २२ महिना कार्कीले मुख्यमन्त्री चलाउन पाउने छन्। त्यसपछि आलोपालोको सहमति अनुसार माओवादीले मुख्यमन्त्री पाउने बताइएको छ। मुख्यमन्त्री कार्कीले बिहीबार नै एमालेबाट रामबहादुर रानामगर र माओवादीबाट गणेशप्रसाद उप्रेतीलाई बिनाविभागीय मन्त्री नियुक्त गरेका छन्। मुख्यमन्त्रीको शपथलगत्तै नवनियुक्त मन्त्रीहरूको पनि शपथ भएको थियो।"
बालमन्दिरको जग्गा कसरी भयो हिनामिना ? कोको छन् संलग्न ?,"काठमाडौं : जिल्ला अदालत काठमाडौंबाट बालमन्दिरको जग्गा हिनामिना प्रकरण पक्राउ पुर्जी जारी भएका नेपाल बाल संगठनका पूर्वअध्यक्ष रीता सिंह वैद्यसहित २० जनालाई पक्राउ गर्न प्रहरीले निगरानी बढाएको छ। काठमाडौंको नक्सालस्थित संगठनको जग्गा हिनामिनाका साथै ठगी गरेको अभियोगमा अध्यक्ष सिंह वैद्यसहित २० जना पूर्वपदाधिकारीलाई प्रहरीले खोजतलास तीव्र पारेको छ। पक्राउ पुर्जी संगठनका पूर्वपदाधिकारी र बृहस्पति विद्यासदनका पूर्वअध्यक्ष एवं सञ्चालकहरू छन्। केन्द्रीय अनुसन्धान ब्युरो (सीआईबी) का प्रवक्ता एवं प्रहरी उपरिक्षक होबिन्द्र बोगटीका अनुसार, पक्राउ पुर्जी जारी भएका २० जनाको खोजतलास भइरहेको छ। जिल्ला अदालत काठमाडौंबाट पक्राउ पुर्जी जारी भएपछि प्रहरीले निगरानी बढाएको हो। संगठनका तत्कालीन अध्यक्ष रीता सिंह, तत्कालीन उपाध्यक्ष तुलसी नारायण श्रेष्ठ, तत्कालीन महासचिव गणेश भक्त श्रेष्ठ, तत्कालीन उपमहासचिव सुमन शाक्य तत्कालीन सदस्य एवं स्रोत तथा परिचालन उपसमिति संयोजक कृष्णशंकर साहविरुद्ध पक्राउ पुर्जी जारी भएको छ। त्यस्तै पक्राउ पुर्जी जारी भएका पूर्वमहासचिवहरू श्यामकुमार आले, सुवासकुमार पोखरेल, प्रचण्डराज प्रधान, रामकाजी कोनेलाई पनि प्रहरीले खोजिरहेको छ। संगठनका पूर्वउपाध्यक्ष योगेन्द्रबहादुर शाही, पूर्वकोषाध्यक्ष मनोहर गोपाल श्रेष्ठ, पूर्वउपकोषाध्यक्ष दीपकदास श्रेष्ठ, बृहस्पति विद्यालय व्यवस्थापन प्रालि (बृहस्पति विद्यासदन) का पूर्वअध्यक्षहरू चिरञ्जीवी तिवारी, पुरुषोत्तमराज जोशी, बृहस्पति विद्यासदनका तत्कालीन सञ्चालकहरू प्रवीणराज जोशी, मुरारी निधि तिवारी, श्रद्धा संघाइ, अभिनव सिंघानिया, सिद्धार्थ केडिया, कीर्तिप्रसाद पाण्डेविरुद्ध पनि पक्राउ पुर्जी जारी भएको छ। यसअघि बाल संगठनको जग्गा हिनामिना गरेको अभियोगमा सीआईबीमा जाहेरी परेको थियो। प्रहरीले यस विषयमा अनुसन्धान अघि बढाइरहेको अवस्थामा पक्राउ पुर्जी पनि जारी भएको सीआईबीले जनाएको छ। कसरी भयो ठगी ? सीआईबी प्रवक्ता बोगटीका अनुसार, बालमन्दिरलाई हानिनोक्सानी पुर्याएको ठगी गरेको र लामो समयसम्म सम्झौता गरी कम भाडादरमा बाल संगठनलाई हानिनोक्सानी पुर्याएको अभियोग छ। २०४९ सालमा भाडामा लिएको जग्गामा निजी स्कुल बृहस्पति विद्यासदन सञ्चालन भएको थियो। २०४८ सालमा राजनीतिक नियुक्तिबाट रीता सिंह वैद्य बाल संगठनकी अध्यक्ष बनेकी थिइन्। उनी २०७७ सालसम्म अध्यक्ष भइरहिन्। २०४९ सालदेखि २०७२ सालसम्म पटकपटक न्यून भाडा रकम सम्झौता गरेको अभियोग छ। यसअघि २०८९ सालमा सकिने सम्झौता भएकोमा सञ्चालक समितिले २०७२ सालमै पूरक सम्झौता गरेको पाइएको छ। बदनियतपूर्ण तवरमा म्याद समाप्त नभई नवीकरण गरेको २१ सय ३२ सालसम्मका लागि भोगचलन गर्ने गरी समय थप गरिएको थियो। करिब २९ रोपनी जग्गा वार्षिक १ करोड ९ लाख रुपैयाँ भाडा तिर्ने गरी पछिल्लो सम्झौता भएको जनाइएको छ। सीआईबीका प्रवक्ता बोगटीका अनुसार, यस प्रकरणमा अनुसन्धान जारी भएकाले थप बुझ्नका लागि पक्राउ पुर्जी जारी भएका व्यक्तिहरूलाई खोजतलासलाई तीव्र पारिएको छ।"
गेमचेन्जर सुनकोशीमरिण,"खेतीपातीका लागि उर्वरभूमि हो, तराई मधेस। तर दुर्भाग्य सिँचाइ यहाँको प्रमुख दुःख छ। त्यही दुःख मोचन गर्न सरकारले सुनकोशी नदीको पानी मरिण खोलाहुँदै मधेसका पाँच जिल्लामा सिँचाइ गर्न लैजाँदै छ। त्यसै उद्देश्य स्वरूप सुनकोशीमरिण डाइभर्सन आयोजना निर्माणाधीन छ। त्यो आयोजनाको महत्त्वपूर्ण अर्थात् सुरुङ छेड्ने काम बुधबार पूरा भएको छ। सुरुङ छिचोल्ने अर्थात् ब्रेक थ्रु हुनुबाट आयोजना अब मुख्य गौंडो कटेर अगाडि बढेको संकेत हो। र, आयोजना सम्पन्न हुने दिशामा पनि ठूलो ब्रेक थु्र हुनु हो। र, यसले नेपाली अर्थतन्त्रमा एउटा ब्रेक थ्रु गर्ने अपेक्षा गरिएको छ। त्यो किनभने रौतहट, धनुषा, सर्लाही, बारा, महोत्तरीलगायत जिल्लाको १ लाख २२ हजार हेक्टर जमिन यसबाट सिञ्चित हुनेछ। १३३ किलोमिटर सुरुङ छिचोलिएको पानीले तराईका जमिन सिँचाइमात्रै गर्ने छैन, त्यसअघि भन्डै ३२ मेगावाट बिजुली उत्पादन गर्नेछ। त्यसैले यो बहुउद्देश्यीय आयोजना हो। तराईमा खानेपानीको तिर्खा मेट्न पनि यसले योगदान पुर्याउने अपेक्षा छ। हिमाल, पहाडको स्रोत पानी तराईमा बाढीमात्रै लिएर जाँदैन, यसले सिँचाइमा योगदान गर्न भन्ने उदाहरण पनि हो यो आयोजना। राष्ट्रिय भावना र एकताका लागि पनि यो आयोजना एउटा कोसेढुंगा सावित हुन्छ। एकातिर बिजुली र अर्काेतिर सिँचाइ हुँदा सुनकोशीमरिण डाइभर्सन मधेस प्रदेशको अर्थतन्त्रका लागि एउटा गेमचेन्जर आयोजना हुने विश्वास गर्न सकिन्छ। कृषिलाई उब्जाउ बनाई उत्पादनमा वृद्धि गर्ने ठूलो सम्भावनाको दैलो यसले उघार्नेछ। उत्पादकत्व वृद्धि गर्नेछ। सुक्खा र खडेरीपनबाट छुटकारा दिनेमात्रै नभई चुरे विनाश नियन्त्रणमा अप्रत्यक्ष भूमिका खेल्नेछ। बहुउद्देश्यीय आयोजना पूरा हुन ४९ अर्बभन्दा ज्यादा लाग्ने भए पनि बिजुलीबाट १ अर्ब ५ करोड र कृषिबाट १० अर्बको आर्थिक वृद्धि हुनेछ। साथै सयौंका लागि रोजगारी सिर्जना पनि यो आयोजनाको अर्काे सुन्दर पक्ष हो। आयोजनाको सुरुङ छिचोल्ने काम लक्ष्यभन्दा तीन महिनाअघि पूरा भए पनि सुनकोशीको बाँध निर्माणमा तीव्रता दिनुपर्ने खाँचो छ। तराई मधेसकै रूपान्तरणकारी यो आयोजना मधेस प्रदेशका लागि मात्रै नभई राष्ट्रिय अर्थतन्त्र र समृद्धिको एउटा मुहान हुन सक्छ। सुरुङ छिचोलेपछिका बाँकी काम पनि उस्तै तीव्रताका साथ गरी यसलाई साँच्चिकै साकार पार्न जरुरी छ।"
"हिक्मतको ह्याट्रिक, केदार सर्वोच्चमा","विराटनगर : नेकपा (एमाले) कोशी प्रदेश संसदीय दलका नेता हिक्मतकुमार कार्कीले मुख्यमन्त्रीमा ह्याट्रिक गरेका छन्। प्रदेशसभाको दोस्रो कार्यकालको डेढ वर्ष नपुग्दै उनी बिहीबार तेस्रोपटक मुख्यमन्त्री नियुक्त भए। १६ महिनाको अवधिमै तेस्रोपटक मुख्यमन्त्री बनेर उनले रेकर्ड कायम गरेका छन्। कार्की यसअघि संविधानको धारा १६८ को उपधारा २ र उपधारा ३ बमोजिम मुख्यमन्त्री भइसकेका थिए। पछिल्लोपटक प्रदेश प्रमुख पर्शुराम खापुङले संविधानको धारा १६८ को उपधारा ५ बमोजिम मुख्यमन्त्री नियुक्त गरेपछि उनी पुनः सत्तामा फर्किएका हुन्। यसअघि ७ महिनाअघि कार्की सरकारबाट बाहिरिएका थिए। उनी पहिलोपटक २०७९ पुस २४ गते संविधानको धारा १६८ को उपधारा २ अनुसार दुई वा दुईभन्दा बढी दलको समर्थनमा मुख्यमन्त्री बनेका थिए। त्यतिबेला कार्कीलाई सत्ता गठबन्धनमा रहेका नेकपा (माओवादी केन्द्र), राष्ट्रिय प्रजातन्त्र पार्टी (राप्रपा) र जनता समाजवादी पार्टी (जसपा)ले समर्थन गरेका थिए। त्यसपछि नेपाली कांग्रेस प्रदेश संसदीय दलका नेता उद्धव थापा असार २१ गते मुख्यमन्त्री नियुक्त भए। गठबन्धनभित्रका दलहरू माओवादी, नेकपा (एस) र जसपासमेतको साथ पाएका थापाले तत्कालीन सभामुख बाबुराम गौतमलाई पनि हस्ताक्षर गर्न लगाएर मुख्यमन्त्रीमा दाबी गरेका थिए। त्यसविरुद्ध एमाले नेता कार्कीले सर्वोच्च अदालतमा रिट दायर गरे। रिटमाथि सुनुवाइ गर्दै सर्वोच्चले साउन ११ गते थापाको नियुक्तिलाई बदर गरिदियो। त्यसपछि सभामुख बाबुराम गौतमलाई पदबाट राजीनामा गर्न लगाएर गठबन्धनका तर्फबाट साउन १६ गते थापाले मुख्यमन्त्रीमा दोस्रोपटक दाबी गरेका थिए। उनी मुख्यमन्त्री पनि नियुक्त भए। तर, भदौ ४ गते विश्वासको मत लिँदा सभाध्यक्ष इस्राइल मन्सुरीलाई मत मतदान प्रक्रियामा सहभागी गराए। त्यसविरुद्ध पनि कार्की सर्वोच्च गए। सर्वोच्चले थापालाई पदबाट बर्खास्त गर्दै संविधानको धारा १६८ को उपधारा ३ बमोजिम सबैभन्दा ठूलो दलको नेताको हैसियमा कार्कीलाई मुख्यमन्त्री नियुक्त गर्न परमादेश जारी गरेको थियो। त्यसपछि कार्की २०८० भदौ २२ गते पुनः मुख्यमन्त्री बने पाए। तर, प्रदेशसभाबाट विश्वासको मत पाउने अवस्था नबनेपछि असोज २० गते पदबाट राजीनामा दिए। अनि सरकार गठन प्रक्रिया संविधानको धारा १६८ को उपधारा ५ मा धकेलियो। तत्कालीन कांग्रेसमाओवादी गठबन्धनले माओवादी प्रदेश संसदीय दलका नेता इन्द्रबहादुर आङ्बोलाई मुख्यमन्त्री बनाउने निर्णय गरेको थियो। गठबन्धनको निर्णयमा चित्त नबुझाएर कांग्रेस नेता केदार कार्कीले विद्रोह गरेका थिए। त्यतिबेला एमालेले साथ दिएको थियो। कांग्रेसका विद्रोही ८ र एमालेका ३९ जना प्रदेशसभा सदस्यको समर्थनमा उनी २०८० असोज २७ गते संविधानको धारा १६८ को उपधारा ५ बमोजिम मुख्यमन्त्री भए। कांग्रेस र एमालेलाई सरकारमा सहभागी पनि गराए। तर, कात्तिक १ गते विश्वासको मत लिएपछि उनी पुरानै गठबन्धनमा फर्किए। उनलाई राप्रपाबाहेक प्रदेशसभाका सबै दलका सांसदले विश्वासको मत दिएका थिए। कार्कीले माओवादी र एकीकृत समाजवादीलाई समेत सरकारमा सहभागी गराएपछि एमाले सरकारबाट बाहिरियो। एमालेबाट मन्त्री बनेका रामबहादुर रानामगरले पदबाट राजीनामा दिएका थिए। त्यसपछि केदार कार्कीलाई साथ दिएर मुख्यमन्त्री बनाएको एमाले प्रतिपक्षमा पुग्यो। १६ महिनाको अवधिमा कोशीमा ६ पटक सरकार परिवर्तन भइसकेको छ। हिक्मत कार्की ३ पटक मुख्यन्त्री बनिसकेका छन्। आफ्नै सहयोगमा मुख्यमन्त्री बनेका केदार कार्कीलाई ७ महिनापछि विस्थापित गर्दै पुनः उनी मुख्यमन्त्री बनेका छन्। उनी उपधारा ५ बमोजिम नै मुख्यमन्त्री बन्न सफल भएका छन्। उनलाई एमाले र माओवादीका ५२ जना प्रदेशसभा सदस्यले समर्थन गरेका छन्। उनीहरूको हस्ताक्षर सनाखतपछि प्रदेश प्रमुख खापुङले कार्कीलाई मुख्यमन्त्री नियुक्त गरेका हुन्। उनलाई जसपाकी एक्ली सांसद निर्मला लिम्बुले पनि समर्थन गरेकी छन्। तर, दाबीपत्रमा नाम नभएका कारण उनको सनाखतमा हस्ताक्षर भने गर्न पाइनन्। कोशीको ९३ सदस्यीय प्रदेशसभामा बहुमतका लागि ४७ सांसद आवश्यक पर्छ। केन्द्रमा पुनः गठबन्धन फेरिएपछि केदार कार्की नेतृत्वको सरकारलाई दिएको समर्थन एमाले र माओवादीका प्रदेशसभा सदस्यले गत चैत २६ गते फिर्ता लिएका थिए। समर्थन फिर्तापछि उनले प्रदेशसभाबाट विश्वासको मत लिनुपर्ने थियो। तर, मंगलबार राति १२ बजेसम्म विश्वासको मत लिएनन्। पदबाट राजीनामा पनि दिएनन्। एमाले र माओवादीका सांसदले सरकारको समर्थन फिर्ता लिएपछि मुख्यमन्त्री कार्कीले विश्वासको मत पनि नलिने र राजीनामा पनि नदिने अडान राख्दै आएका थिए। त्यसलाई चिर्न दुई दलले समावेदनमार्फत प्रदेशसभाको विषेश अधिवेशन आह्वान गराएर समर्थन फिर्ता लिएको ३० दिनभित्र विश्वासको मत लिन वा राजीनामा दिन मुख्यमन्त्रीलाई निर्देशन दिने संकल्प प्रस्ताव वैशाख ७ गते पारित गराएका थिए। कार्कीले संकल्प प्रस्ताव बाध्यकारी नभएको भन्दै विश्वासको मत लिने प्रस्ताव नै प्रदेशसभामा राखेनन्। प्रदेशसभा सचिवालयले संकल्प प्रस्तावले गरेको निर्देशनअनुसार मुख्यमन्त्रीलाई त्यसको जानकारी गराएको भएपनि विश्वासको मत लिने प्रस्ताव नआएको पत्र प्रदेश प्रमुखको कार्यालयले पठाएपछि नयाँ सरकार आह्वानको ढोका खुलेको थियो। समर्थन गर्ने सांसदको समर्थन फिर्ता भएको ३० दिन पूरा भएको, त्यस अवधिमा विश्वासको मत नलिएको तथा वैशाख ७ मा प्रदेशसभाबाट पारित मुख्यमन्त्रीविरुद्धको संकल्प प्रस्तावले पनि केदार कार्की अल्पमतमा परेको ठहर गर्दै प्रदेश प्रमुख खापुङले बुधबार राति ३ दिनको समय दिएर नयाँ सरकार गठनको आह्वान गरेका थिए। त्यसपछि बिहीबार बिहान एमालेका ३९ र माओवादीका १३ सहित ५२ जना (बहुमत) प्रदेशसभा सदस्यको हस्ताक्षरसहित हिक्मतकुमार कार्कीले मुख्यमन्त्रीमा दाबी पेस गरेका थिए। महान्यायधिवक्ता डा दिनमणि पोखरेलको रायअनुसार सरकार गठनको आह्वान गरेका प्रदेश प्रमुखले हस्ताक्षरकर्ता सांसदहरूको सनाखत गराएपछि उनलाई मुख्यमन्त्री नियुक्त गरेका हुन्। कार्कीले बिहीबार नै पद तथा गोपनीयताको शपथ लिएर पदभार ग्रहण गरेका छन्। गठबन्धन कायम रहेमा आगामी करिब २२ महिना कार्कीले मुख्यमन्त्री चलाउन पाउने छन्। त्यसपछि आलोपालोको सहमति अनुसार माओवादीले मुख्यमन्त्री पाउने बताइएको छ। मुख्यमन्त्री कार्कीले बिहीबार नै एमालेबाट रामबहादुर रानामगर र माओवादीबाट गणेशप्रसाद उप्रेतीलाई बिनाविभागीय मन्त्री नियुक्त गरेका छन्। मुख्यमन्त्रीको शपथलगत्तै नवनियुक्त मन्त्रीहरूको पनि शपथ भएको थियो।"
मुद्दैमुद्दाको अल्झनमा हुलाकी राजमार्ग,"जनकपुरधाम : तराई मधेस समृद्धिको एक सूचक हो हुलाकी राजमार्ग । यो पूरा भएमा मधेसको अर्थतन्त्र मजबुत बन्ने छ । जीवनस्तर उकासिने छ । तर, अनेक व्यवधानले यो निर्वाध अघि बढ्न सकेको छैन । त्यसमध्ये एउटा हो मुद्दैमुद्दा पर्नु । एउटादुइटा मात्र होइन, यस राजमार्गले २६ मुद्दाको अल्झो झेलिरहेको छ । आर्थिक, प्रशासनिक, राजनीतिक र सामाजिक व्यवधानको शिकार बनेको हुलाकी राजमार्ग १७ वर्षमा पनि बन्न नसक्नुमा कानुनी अवरोध प्रमुख कारण रहेको कर्मचारीहरू बताउँछन् । तराई मधेसका २१ जिल्लालाई जोड्ने हुलाकी राजमार्ग निर्माणमा सबैभन्दा बढी मुद्दा मधेस प्रदेशका जिल्लाहरूमा परेका छन् । हुलाकी राजमार्ग जनकपुर कार्यालयबाट प्राप्त तथ्यांकअनुसार कार्यालयलाई विपक्षी बनाएर २६ मुद्दा अदालतमा परेका हुन् । यसले गर्र्दा ४,०६३ मिटर सडक निर्माण कार्य अवरुद्ध भएको छ भने नाला र एप्रोच सडक निर्माण पनि अवरुद्ध छ । कतिपय मुद्दाहरूमा त १८ र २० मिटर सडकमा पनि निषेधाज्ञा जारी गरिएको छ । यसले गर्दा सडकको स्वरूप नै बिग्रिन गएको छ । सडक सीमासम्बन्धी विवाद यस भेगमा अत्यधिक छ, जसले गर्दा साइट क्लियरेन्समा समस्या छ, हुलाकी आयोजना जनकपुर कार्यालयका प्रमुख डिभिजनल इन्जिनियर कृष्णकुमार महतो भन्छन्, यस भेगमा ससानो कुरामा पनि अदालत जाने चलन निकै बढी छ । यसले गर्दा आयोजनाको काम सुरु भएदेखि हालसम्म करिब २६ वटा निशेधाज्ञा रहेको छ । यसले कामलाई निकै प्रभावित पारेको छ । जग्गाको मुआब्जा नदिई काम नगराउन भनी कानुनमै प्रावधान छ । अर्कातर्फ निर्देशनालयमा मुआब्जासम्बन्धी फाइल पठाउँदा एक ठाउँमा मुआब्जा वितरण गर्यो भने देशैभरि दिनुपर्ने हुनाले त्यो प्रक्रिया नै अगाडि नबढाइएको हुँदा जग्गा प्राप्तिसम्बन्धी समस्या जटिल बनेको प्रमुख महतो बताउँछन् । हुलाकी सडक निर्माणको क्रममा भौतिक संरचनाहरू र जग्गाको क्षतिपूर्ति उपलब्ध नगराई काम नगर्नु भन्ने कानुनी व्यवस्था भएको हुनाले जग्गा उपलब्धतामा समस्या खडा भई निर्माण कार्य नै प्रभावित हुन पुगेको छ । जनकपुर कार्यालयमा अदालतबाट काम नगर्नु भन्ने अन्तरिम आदेश जारी भएको मुद्दाहरूमा जनकपुरकदमचौककप्टौलतिनकौरियाकमला सडक धनुषामा सबैभन्दा बढी ६ वटा मुद्दा परेका छन् । जसमध्ये चेनेज १२००० देखि २५००० ठेक्का नम्बर एचआरपी३३७२२४४०७२०७३यूआर१०११ मा निर्माण व्यवसायी लामा रमण जेभी जनकपुरमाथि मुद्दा परेको छ । उच्च अदालत जनकपुरमा परेको मुद्दामा अदालतले जग्गाको मुआब्जा उपलब्ध नगराई काम नगर्नु भन्ने अन्तरिम आदेश जारी गरेको हुँदा ४ सय मिटर सडक निर्माणको काम २०७६ सालदेखि नै अवरुद्ध छ । त्यसै सडक खण्डको सोही ठेक्कामा सडक सीमा विवादको कारणले मुद्दा पर्दा अदालतले नक्साअनुसार काम नगर्नु भन्ने अन्तरिम आदेश जारी गरेपछि २ सय मिटर सडकमा काम अवरुद्ध छ । सोही सडक खण्डमा अर्को ८ सय मिटर सडकमा मुद्दा पर्दा निषेधाज्ञा जारी भएपछि २०७८ सालदेखि काम हुन सकेको छैन । सीमा विवादकै कारण २०७९ सालमा अर्को मुद्दा निर्माण व्यवसायी र कार्यालयमाथि पर्दा १५० मिटर सडक अलपत्र छ । जनकपुरकदमचौकतिनकौरियाकमला सडक धनुषामा पनि सडक सीमा विवादले ठाउँठाउँमा निर्माण कार्य अलपत्र परेका छन् । त्यसैगरी जनकपुरभ्रमरपुराबलबापोखरभिण्डासंग्रामपुर सडक धनुषा र महोत्तरीको क्षेत्रमा पनि सडक सीमा विवादले ठाउँठाउँमा मुद्दा परेका छन् । जसमा अदालतको निषेधाज्ञाका कारण काम प्रभावित भएको छ । जलेश्वर हर्दी सडक महोत्तरी, जनकपुरजलेश्वरभिठ्ठामोड सडक महोत्तरी, बाँके संग्रामपुर सडक सर्लाही, फुलजोरबयलबासत्रिभुवन नगर सडक सर्लाही, रामध्यान टोल पुल सर्लाही, शीतलपुर मलंगवा सडक सर्लाही, बाँके संग्रामपुर सडक सर्लाही, बलान कमला सडक सिरहा, कमला बलान सडक सिरहा, जमदह एमआरएम गोलबजार लग्दी गदयानी सडक सिरहामा पनि भौतिक संरचना र जग्गाको क्षतिपूर्ति उपलब्ध नगराई काम नगर्न भनी अदालतको आदेशकै कारण सडक निर्माण कार्य अवरुद्ध छ । धनुषाको औरही गाउँपालिकाका रामबाबु साह र गंगा साहले हुलाकी राजमार्ग निर्माणको क्रममा सडकमा आफ्नो जग्गा बढी गयो भन्दै निर्देशनालय माथि चार वटा मुद्दा हाले । मेरो जग्गाबीच बजारमा पर्छ । निकै मूल्यवान छ । यस्तोमा सडक निर्माण हुँदा मैले सडकको दुवै तर्फबाट जग्गा लिनुस् भनेर कार्यालयलाई सुरुमै आग्रह गरेको थिएँ, सडकमा पर्न जाने जग्गाको लागि मुद्दा गरेका साहले अन्नपूर्णकर्मीसँग कुरा गर्दै भने, बिना मुआब्जा जग्गा लिने नियम कहीँ पनि छैन । त्यसमा पनि सडकको दुवै तिरबाट नलिएर एकतर्फी मेरो जग्गामा कब्जा गर्न खोजेपछि मैले मुद्दा हालेको हुँ । साहले करिब १० वर्षदेखि मुद्दा लड्दै आएका छन् । वर्षौंदेखि मुद्दाका कारण काम रोकिएका ठाउँहरूमा वारिपारि सडक निर्माण गरिए पनि विवादित ठाउँमा अलपत्र छाडिँदा स्वरूप नै बिग्रिन गएको छ । हुलाकी सडकमै रहेको सर्लाहीको हरिपुर्वा नगरपालिकाको नगरकार्यपालिका कार्यालय । निषेधाज्ञाका कारण यहाँ सडक बन्न सकेको छैन । तस्बिर : मनिका झा सर्लाही जिल्लाको हरिपुर्वा नगरपालिकाका नगरप्रमुख विनोदकुमार साहको पुख्र्यौली घरमै नगरकार्यपालिकाको कार्यालयसमेत सञ्चालन हुँदै आएको छ । सो घर र कार्यालय हुलाकी राजमार्गमा पर्न गए पछि नगरप्रमुख साहले निर्देशनालमाथि मुद्दा हालेका हुन् । नगरप्रमुखले नै सडक निर्माणमा समन्वय नगरेपछि सो स्थानमा काम अवरुद्ध भएको छ । त्यसभन्दा अगाडि र पछाडि सडक बने पनि नगरकार्यपालिकाको कार्यालय भएसम्मको स्थानमा सडक बन्न नसकेर कुरुप बनेकोे छ । मधेस प्रदेशअन्र्तगत हुलाकी कार्यालय वीरगन्जमा पनि तीनवटा सडकसम्बन्धी मुद्दामा निषेधाज्ञा जारी गरिएको छ । मधेस प्रदेश बाहेकका प्रदेशहरूमा भने मुद्दा हाल्ने समस्या खासै छैन । नेपालको संविधानको धारा २५ मा उल्लेख भएअनुसार प्रत्येक नागरिकलाई सम्पत्तिको हक दिइएको छ । जसअन्तर्गत सार्वजनिक हितका लागि बाहेक राज्यले कुनै व्यक्तिको सम्पत्ति अधिग्रहण गर्ने, प्राप्त गर्ने वा त्यस्तो सम्पत्तिउपर अरू कुनै प्रकारले कुनै अधिकारको सिर्जना गर्ने छैन भनी उल्लेख छ । सार्वजनिक हितका लागि राज्यले कुनै पनि व्यक्तिको सम्पत्ति अधिग्रहण गर्दा क्षतिपूर्तिको आधार र कार्यप्रणाली ऐनबमोजिम हुनेछ भन्ने पनि उल्लेख छ । संविधान र कानुनले नागरिकको हकमा जग्गासम्बन्धी एकथरी व्यवस्था गरेको छ भने अर्कोतर्फ सडकहरू निर्माण गर्दा बिना मुआब्जाकै जग्गा लिने प्रयास गरिन्छ । यस्तोमा सम्पत्तिवालाले अदालतलाई गुहार्नु उसको कानुनी अधिकार हो, अधिवक्ता राजकुमार महासेठ भन्छन्, यस्ता मुद्दाहरूले एकातर्फ विकास निर्माणको कार्यलाई प्रभावित गरेको देखिए पनि यो नागरिकमा निहित अधिकारसँग जोडिएको विषय भएको हुनाले अदालत पनि संवेदनशील भएर आउँछ । नेपाल ऐन संग्रह २०४४ मा उल्लेख भएअनुसार जग्गा प्राप्त गर्दा मुआब्जा र क्षतिपूर्ति दिनै पर्ने अनिवार्यता उल्लेख छ ।"
गृहमन्त्रीविरुद्ध छानबिन समिति बनाउनुपर्ने माग गर्दै संसदमा कांग्रेसको नाराबाजी,काठमाडौं : प्रमुख प्रतिपक्षी दल नेपाली कांग्रेसले संसदमा नाराबाजी गरेको छ। सभामुख देवराज घिमिरेले कार्यसूचीअनुसार सदन बैठक अगाडि बढाउन थालेपछि कांग्रेसले नाराबाजी गरेको हो। कांग्रेसले सहकारी हिनामिनाका विषयमा संसदीय छानबिन समिति बनाउनुपर्ने मागसहित नाराबाजी गरेका हुन्। त्यसअघि कांग्रेसका महामन्त्रीसमेत रहेका गगनकुमार थापाले संसदीय कामकारबाहीमा कांग्रेसको साथ नरहने घोषणा गरेका थिए।
महिलासँग सम्बन्धित अपूर्ण कानून संशोधन गर्नुपर्छ : मन्त्री चौधरी,"काठमाडौं : महिला, बालबालिका तथा ज्येष्ठ नागरिकमन्त्री भगवती चौधरीले महिलासँग सम्बन्धी अपूर्ण कानुनलाई संशोधन गर्न आवश्यक रहेको बताएकी छन्। महिला सुरक्षा दबाब समूहले शुक्रबार काठमाडौंमा आयोजना गरेको 'लैङ्गिक हिंसा न्यूनीकरणका लागि बनेका कानुनमा भएका कमीकमजोरी र समाधानबारे सरोकारवालाहरूसँग राष्ट्रिय संवाद' कार्यक्रमलाई सम्बोधन गर्दै मन्त्री चौधरीले यस्तो बताएकी हुन्। 'महिलासँग सम्बन्धित कानुन अपूर्ण नै छन् अन्य ऐन, कानुनमा पनि त्यस्तै समस्या छन् । त्यसैले कानुनमा भएका कमीकमजोरीलाई सच्याउँदै अगाडि बढ्न जरुरी छ,' मन्त्री चौधरीले भनिन्। महिलाका समस्या समाधानका लागि एकीकृत कानुन बनाउन आवश्यक रहेको र त्यसका लागि मन्त्रालयले एकीकृतरूपमा ऐन बनाउने तयारी गरेको उनले जानकारी दिइन्। 'सबै विभागको एकीकृत गरेर ल्याउँछौं। त्यसमा पनि महिला हिंसासँग सम्बन्धित कानुनहरूमा केके बुँदाहरू थप गर्ने यहाँहरू जस्तो कानुनविद् र अधिकारकर्मीहरूको राय, सल्लाह र सुझावमा हामीले कानुन ल्याउनेछौं,' उनले भनिन्। विशेषगरी आमाको नामबाट नागरिकताप्राप्त गर्ने कुरामा धेरै समस्या भएका र त्यसमा राज्यले सहजीकरण गर्न आवश्यक रहेकामा जोड दिँदै उनले सम्बन्ध विच्छेदको मुद्दामा पनि सम्पत्ति लिइसकेपछि फेरि फिर्ता गर्नुपर्ने विषय संशोधनको आवश्यकता औंल्याए। त्यस्तै, गैरकानुनी ढङ्गबाट खाडी मुलुकमा गएका महिला पीडित हुने अवस्था रोक्न श्रम ऐन संशोधन गर्नुपर्नेमा पनि उनको जोड थियो। 'अहिले ट्रान्जिट भिसामा विशेषगरी खाडी मुलुकमा जाने हाम्रा दिदीबहिनीहरू फर्कदाखेरि धेरै समस्या देखिने गरेको छ,' मन्त्री चौधरीले भनिन्, 'यौनहिंसामा पर्ने, गर्भवती भएर आउने, विभिन्न प्रकारका घरेलु हिंसामा पर्ने गरेको पाइएको छ। यही समस्याका कारण महिलालाई विदेश जान बन्देज गर्नुहुँदैन तर त्यसलाई कसरी सुरक्षित बनाउन सकिन्छ भन्ने कुरा श्रम ऐनमा समावेश गरेर जानुपर्छ।' उनले बालविवाहको विषयमा पनि अब गम्भीर भएर सोच्ने पर्ने समय आइसकेको बताइन्। 'अहिले पनि गाउँमा प्रत्येक महिना पाँचछ वटा बालविवाहका मुद्दा आइरहने अवस्था छ। सानै उमेरमा प्रेम र विवाह हुने त्यसपछि विभिन्न कुरा नमिल्दा बालकालिका समस्यामा पर्ने गरेका छन्। यस विषयमा पनि गम्भीर भएर समस्याको पहिचान र सम्बोधनको प्रयास गर्न जरूरी छ,' उनले भनिन्।"
आगामी बजेटमा आइटी क्षेत्र उच्च प्राथमिकता पर्छ : सञ्चारमन्त्री,काठमाडौं : सञ्चार तथा सूचना प्रविधिमन्त्री रेखा शर्माले आगामी बजेटमा आइटीलाई उच्च प्राथमिकता दिइने बताएकी छन्। अन्तर्राष्ट्रिय सूचना तथा सञ्चार प्रविधिमा महिला दिवसका अवसरमा शुक्रबार काठमाडौंमा आयोजित एक कार्यक्रममा मन्त्री शर्माले आइटी क्षेत्रलाई नीतिगत र संरचनागतरूपमा बलियो बनाएर समृद्धिको ढोका खोल्न सरकार क्रियाशील रहेको भन्दै आगामी बजेटमा यस क्षेत्रलाई प्राथमिकता दिइने बताइन्। मन्त्री शर्माले सरकारको सुशासनको अभियानलाई अघि बढाउन पनि सूचना प्रविधिको विकास अत्यावश्यक भएको बताइन्। सूचना प्रविधिको विकासमा सरकारले नीतिगत तथा संरचनागत व्यवस्था गरेको भन्दै उनले यस क्षेत्रबाट रोजगारी सिर्जनाका साथै सेवा निर्यात गरेर विदेशी मुद्रा पनि आर्जन भएको बताइन्। सूचना प्रविधिका क्षेत्रमा आइपर्ने चुनौती समाधान गर्न सरकारले हालै मात्र साइबर सुरक्षा केन्द्र स्थापना गरेको उनले बताइन्।
कांग्रेसद्वारा रोस्टम घेराउ गरेपछि संसद बैठक १५ मिनेट स्थगित,"काठमाडौं : संसद बैठक १५ मिनेटका लागि स्थगित भएको छ। प्रमुख प्रतिपक्षी दल नेपाली कांग्रेसले रोस्टम घेराउ गरेपछि सभामुख देवराज घिमिरेले बैठक १५ मिनेटका लागि स्थगित गरेका हुन्। सभामुख घिमिरेले कार्यसूचीअनुसार राष्ट्रपति कार्यालयबाट आएको पत्र पढ्न थालेपछि कांग्रेस सांसदहरूले रोस्टम घेराउ गरेका थिए। उनीहरूले सहकारी हिनामिना प्रकरणमा उपप्रधान एवं गृहमन्त्री रवि लामिछानेविरुद्ध संसदीय छानबिन समिति बनाउनुपर्ने माग राख्दै नाराबाजी गरेका थिए। कांग्रेसका सांसदहरूले 'सहकारी पीडितलाई न्याय दे, सहकारी ठगलाई कारबाही गर, संसदीय छानबिन छानबिन बनाउ' भन्दै नाराबाी गरेका थिए। कांग्रेसका महामन्त्रीसमेत रहेका गगनकुमार थापाले संसदीय कामकारबाहीमा कांग्रेसको साथ नरहने घोषणा गरेका थिए। उनले सरकारले हेपेको र पेल्न खोजेको भन्दै आक्रामक बनेका थिए। 'संसदीय छानबिन समिति नबनेसम्म संसदको कुनै पनि काम कारबाही अगाडि बढ्दैन। त्यसको जिम्मेवार हामी होइनौं,' महामन्त्री थापाले भने, 'प्रधानमन्त्रीजी, सरकारले गरेको कामकारबाहीप्रति हाम्रो विश्वास रहेन। अब बजेट, नीति तथा कार्यक्रमबारे हामीलाई केही नभन्नुस्।' उनले सरकारले आफैं निहुँ खोजेको र सरकारकै कारण अफ्ठ्यारो स्थितिको सिर्जना भएको आरोप लगाएका थिए।"
"गगन थापा र रवि लामिछाने आमने सामने, राजनीति छाड्नेसम्मका चुनौती","काठमाडौं : राष्ट्रिय स्वतन्त्र पार्टीका सभापति एवं गृहमन्त्री रवि लामिछानेले सहकारीबाट ऋण लिएको विषय प्रमाणित गर्न कांग्रेसलाई चुनौती दिएका छन्। कांग्रेसले ऋण लिएको प्रमाणि गरे राजनीति छोडिदिने गृहमन्त्री लामिछानेले उद्घोष गरे। गृहमन्त्री लामिछानेले प्रमाण पुष्टि गर्न नसके कांग्रेस महामन्त्रीसमेत रहेका गगन थापाले राजनीति छोड्नुपर्ने बताए। 'माननीय गगन थापाले 'आफैंले कागजमा हस्ताक्षर गरेर ऋण लिएको प्रमाण छ' भन्नुभयो। उहाँलाई चुनौती छ, मैले निवेदन दिएर ऋण लिएको प्रमाण दिनुभयो भने म राजनीति छोडिदिन्छु। त्यो दिन सक्नुभएन भने उहाँले राजनीति छोड्नुपर्ने हुन्छ। संसदीय समिति त सामान्य कुरा भइहाल्यो। बनाए हुन्छ,' उनले भने। यस विषयमा सञ्चारकर्मीले महामन्त्री थापासँग प्रश्न गरेका थिए। महामन्त्रीले थापाले चुनौती स्वीकार गर्दै भने, 'चुनौती स्वीकार गर्छु। पुष्टि भएन भने म पनि राजनीति छोडिदिन्छु।' महामन्त्री थापाले सहकारी हिनामिनाको विषयमा आफ्नो व्यक्तिगत कुरामात्र नभएको प्रष्ट पारे। उनले सञ्चार माध्यममा आएका कुराले नै गृहमन्त्री संलग्न रहेको पुष्टि हुने बताए। 'उहाँ (रवि)को विषय मैले प्रमाणित गर्नै पर्दैन। सञ्चारमाध्यममा आएका प्रमाण नै काफी छ। संसदीय समिति बनाइसकेपछि तथ्य प्रमाण पुष्टि भएन भने मेरोमात्र होइन सिंगो कांग्रेसलाई कति प्रभावित बनाउँछ होला? अनि चुनौतीको हाँक स्वीकार नगरेर भयो,' उनले भने। उनले गृहमन्त्री लामिछानेले तत्कालीन गृहमन्त्री नारायणकाजी श्रेष्ठको पालामा केन्द्रीय अनुसन्धान व्युरोले तयार पारेको रिपोर्ट लुकाएको आरोप लगाए। सुप्रिम र सूर्यदर्शन सहकारीको विषयमा भइरहेको अनुसन्धानलाई पनि गृहमन्त्री लामिछानेले प्रभावित पारेको महामन्त्री थापाको आरोप छ। 'नारायणकाजी श्रेष्ठ गृहमन्त्री भएका बेला सिआईबीले गरेको अनुसन्धानको रिपोर्ट किन लुकाउनुभएको? बुटवल वा पोखरामा भइरहेको अनुसन्धानलाई किन अनुसन्धान गर्न नदिने अवस्थामा पुर्याएको? गृहमन्त्रीलाई सोधिदिनुस्,' उनले भने।"
"कांग्रेस सांसदले घेरे गृहमन्त्री, जेठ १ गते बस्नेगरी संसद बैठक स्थगित",काठमाडौं : प्रतिनिधिसभा बैठक जेठ १ गते बस्नेगरी स्थगित भएको छ। शुक्रबार दोस्रोपटक बसेको बैठकमा सभामुख देवराज घिमिरेले उपप्रधान तथा गृहमन्त्री रवि लामिछानेलाई बोल्न समय दिएका थिए। आफूमाथि उठेको प्रश्नको जवाफ दिनका लागि समय मागेको भन्दै सभामुख घिमिरेले गृहमन्त्री लामिछानेलाई समय तोकेका थिए। त्यसलगत्तै प्रमुख प्रतिपक्षी दल नेपाली कांग्रेसका सांसदहरूले नाराबाजी गरेका थिए। उनीहरूले गृहमन्त्री लामिछानेलाई रोस्टम जानबाट रोकेका थिए। निरन्तर नाराबाजी भएपछि सभामुख घिमिरेले जेठ १ गते साँझ ६ बजे बस्नेगरी बैठक स्थगित गरेका हुन्। यसअघि आजै बसेको पहिलो बैठक पनि कांग्रेस अवरोधका कारण स्थगित भएको थियो। सहकारी हिनामिना प्रकरणमा गृहमन्त्री लामिछानेविरुद्ध संसदीय छानबिन समिति बनाउनुपर्ने माग गर्दै कांग्रेस सांसदहरूले नाराबाजी गरेपछि बैठक १५ मिनेटका लागि स्थगित भएको थियो।
"कोशीका मुख्यमन्त्रीविरुद्ध परेको रिटमा भएन अन्तरिम आदेश, जेठ ९ गते तोकियो पूर्ण सुनुवाई",काठमाडौं : सर्वोच्च अदालतले कोशी प्रदेशका मुख्यमन्त्री हिक्मतकुमार कार्कीविरुद्ध परेको रिटमा अन्तरिम आदेश दिन अस्विकार गरेको छ। न्यायाधीश हरिप्रसाद फुयालको एकल इजलासले दुवै पक्षलाई छलफलमा बोलाउँदै पूर्ण सुनुवाईका लागि जेठ ९ गते मिति तोकेको छ। अदालतले ५ बुँदे आदेश पनि जारी गरेको छ। २ धारा १६८(५) बमोजिम नियुक्त भएको मुख्यमन्त्रीको पद धारा १६९(१) को अवस्था भन्दा वाहेक अन्य तरिकाबाट रिक्त हुन सक्छ वा सक्दैन? ३ धारा १६८ (५) बमोजिम नियुक्त भएको मूख्यमन्त्रीले धारा १८८(४) मा उल्लिखित स्पष्टिकरणको सुविधा प्राप्त गर्न सक्छ वा सक्दै ? ४ कोशी प्रदेश प्रमुखको मिति २०८१।१।२६ को विज्ञप्तीको संवैधानिक आधार तथा उक्त विज्ञप्ती भित्र उल्लिखित संकल्प प्रस्तावको संवैधानिक र कानूनी वैधता के कसो हो? ५ प्रदेश सरकार गठन विघटनमा प्रदेश प्रमुख तथा प्रदेश सभाको क्षेत्राधिकार को परिधि र सिमा के कसो हो? नयाँ सरकार गठन प्रक्रिया रोक्न माग गर्दै रिट निवर्तमान मुख्यमन्त्री केदार कार्कीले बिहीबार सर्वोच्चमा रिट दायर गरेका थिए। आफू नेतृत्वको सरकार हुँदाहुँदै अर्को सरकार आह्वान गर्नु संविधानविपरित भन्दै यसलाई रोक्नुपर्ने उनको दाबी छ।
संसदीय छानबिन समिति नबनेसम्म सदन चल्न दिदैनौं : गगन थापा,"काठमाडौं : प्रमुख प्रतिपक्ष नेपाली कांग्रेस सांसद गगन कुमार थापाले सहकारी ठगी प्रकरणमा उपप्रधान एवं गृहमन्त्री रवि लामिछानेमाथि अनुसन्धान गर्न छानबिन समिति नबनेसम्म सदनको कुनै पनि कामकारवाही अगाडि बढ्न नदिने चेतावनी दिएका छन्। शुक्रबारबाट सुरू भएको बजेट अधिवेशनमा बोल्दै कांग्रेस सांसद थापाले छानबिन समिति नबनाए सरकारको कामकारवाहीप्रति विश्वास नरहने बताए। 'सदनमा देखिएको दृष्यको कारण हामी होइन। कारक पनि होइन। आग्रह गर्न चाहन्छु जे गर्ने सोच राखेको छ। यसको मूल्य सबैले चु्काउनुपर्छ। यसलाई हल्का नठानियोस्। नेपाली कांग्रेस पार्टी सदन चल्नुपर्छ भन्ने कुरामा एकमत छ। विधेयकहरू पारित होस्। लगानी सम्मेलनअघि सरकारलाई सजिलो होस्। निजामति ऐनलगायत सबै सदनमा जाओस् भन्ने नै थियो। सहकारीको ठगीमा छानबिन समिति बनाओस। यो संसदले छानबिन समिति बनाउँदा एमाले, माओवादी, कांग्रेस, बस्ने होला। तथ्य हामीले बनाउने होइन होला। छानबिन समिति बनाइदिओस भन्ने लाग्छ,'उनले भने,' किन डराएको ? किन भागेको ? कहिले प्रहरीलाई बोल्न लगाएको छ। कहिले प्रधानमन्त्रीलाई बोल्न लगाएको छ। यदि गल्ती गरेको छैन भने किन डराएको ?, संसदीय छानबिन समिति नबनेसम्म सदनको कुनै पनि कामकारवाही अगाडि बढ्दैन। सरकारको कामकारवाहीप्रति विश्वास रहँदैन।' कांग्रेस महामन्त्री समेत रहेका थापाले सरकारकै कारणले सदनमा अवरोध सृजना भएको जिकिर गरे। उनले भने,'सरकार आफै वातावरण बिर्गान आएको,सरकारकै कारण सदनमा अप्ठ्यारो सृजना भएको। अब संसदको कुनै पनि कामकारवाही अगाडि बढ्ने कुरामा नेपाली कांग्रेसको साथ रहदैन। जबसम्म संसदीय छानबिन समिति बन्दैन।' संसभित्र प्रमुख प्रतिपक्षी दलले गम्भीरतापूर्वक विषय उठाइसकेपछि सुनुवाइ हुनुपर्ने उनको भनाइ छ। थापाले बोलेपछि सभामुख घिमिरेले कार्यसूचीमा रहेका बिषयलाई अघि बढाउन खोज्दा कांग्रेस सांसदहरुले नारावाजी गर्दै रोष्टम घेराउन गर्न पुगेका थिए । सभामुखले सहज रुपमा सदन अघि बढाउन आग्रह गर्दा पनि नाराबाजी जारी रहेपछि बैठक स्थगीत गरिएको छ ।"
कोशीको बजेट अधिवेशन आह्वान,"विराटनगर : कोशी प्रदेशको बजेट अधिवेशन आह्वान गरिएको छ। प्रदेश प्रमुख पर्शुराम खापुङले प्रदेशसभाको पाँचौं तथा बर्खे अधिवेशन आह्वान गरेका हुन्। उनले वैशाख ३१ गते बिहान ११ बजेका लागि अधिवेशन आह्वान गरेका हुन्। मुख्यमन्त्री हिक्मतकुमार कार्कीको अध्यक्षतामा बिहीबार साँझ बसेको मन्त्रिपरिषद् बैठकले पाँचौं तथा बर्खे अधिवेशन आह्वानका लागि प्रदेश प्रमुखसमक्ष सिफारिस गर्ने निर्णय गरेको थियो। मन्त्रिपरिषद्को सिफारिसका आधारमा खापुङले अधिवेशन बोलाएका हुन्। यसअघिका मुख्यमन्त्री केदार कार्कीले जेठ ११ गते प्रदेशसभाको अधिवेशन बोलाउन दुईपटक प्रदेश प्रमुखसमक्ष सिफारिस गरेका थिए। तर, अल्पमतमा परेका केदार कार्की बुधबारबाट स्वतः पदमुक्त भएका छन्। त्यसपछि प्रदेश प्रमुख खापुङले संविधानको धारा १६८ को उपधारा ५ बमोजिम हिक्मतकुमार कार्कीलाई बिहीबार मुख्यमन्त्री नियुक्त गरेका हुन्। नियुक्तिपछि उनले शपथग्रहण गरेर कार्यभार सम्हालेका थिए। मन्त्रीपरिषद् विस्तार पनि गरेका छन्। कार्कीले नेकपा (एमाले)बाट रामबहादुर रानामगर र नेकपा (माओवादी केन्द्र)बाट गणेशप्रसाद उप्रेतीलाई बिनाविभागीय मन्त्री नियुक्त गरे। निवर्तमान मुख्यमन्त्री केदार कार्कीले भने प्रदेश प्रमुखले अघि बढाएको प्रक्रियाविरुद्ध सर्वोच्चमा रिट दायर गरेका थिए।"
संसद बैठक नसकिँदै बाहिरिए एमाले अध्यक्ष ओली,काठमाडौं : नेकपा एमाले अध्यक्ष केपी शर्मा ओली संसद बैठकबाट बाहिरिएका छन्। प्रमुख प्रतिपक्षी दल नेपाली कांग्रेसले संसद अवरोध गरेपछि एमाले अध्यक्ष ओली बैठकबाट बाहिरिएका हुन्। सभामुखले कांग्रेस सांसद गगनकुमार थापालाई समय दिएलगत्तै अध्यक्ष ओली बैठकस्थलबाट बाहिरिएका थिए।
गण्डकी सरकारलाई दीर्घकालीन असर पर्ने निर्णय नगर्न सर्वोच्चको अन्तरिम आदेश,"काठमाडौं : सर्वोच्च अदालतले गण्डकी प्रदेशका मुख्यमन्त्री खगराज अधिकारी नेतृत्वको सरकारलाई दीर्घकालीन असर पर्ने कुनै निर्णय नगर्न अन्तरिम आदेश दिएको छ। न्यायाधीश अब्दुल अजिज मुसलमानको एकल इजलासले नेपाली कांग्रेसका संसदीय दलका नेता सुरेन्द्र पाण्डेले दायर गरेको रिटमा उक्त आदेश दिएको हो। निवर्तमान मुख्यमन्त्रीसमेत रहेका पाण्डेले मुख्यमन्त्री अधिकारीले विश्वासको मत लिँदा संविधान उल्लंघन गरेको दाबी गरेका थिए। 'विश्वासको मत सम्बन्धी प्रस्तावलाई निर्णयार्थ प्रस्तुत हुँदा मत विभाजनमा पक्षमा ३०, विपक्षमा २७ र मत दिन्न भन्ने पक्षमा २ (दुई) मत भई नेपालको संविधानको धारा १८६ को व्यवस्था र यस अदालतबाट मिति २०८१।१।१७ मा जारी भएको आदेश बमोजिमको आधारमा माननीय खगराज अधिकारीले राख्नुभएको विश्वासको प्रस्ताव बहुमतबाट पारित भएको घोषणा गरिएको देखिँदा उल्लिखित घोषणा गर्दा प्रयोग भएको धारा १८६ को प्रावधान एवं संविधानको धारा १८८ को समेत बृहत व्याख्या हुनुपर्ने र विश्वासको मत र अविश्वासको मत गण्डकी प्रदेश सभामा कति हुनुपर्ने हो सो समेतको व्याख्या हुन आवश्यक देखियो,' आदेशमा भनिएको छ। सर्वोच्चले उक्त मुद्दालाई अग्राधिकार दिई दुवै पक्षलाई छलफलमा बोलाउँदै लिखित जवाफ पनि माग गरेको छ। 'संवैधानिक एवं कानुनी प्रश्न समाहित भएको प्रस्तुत निवेदनमा अन्तिम सुनुवाई हुँदा संवैधानिक व्याख्याको प्रश्न, संसदीय मूल्य मान्यता, संसदीय प्रणाली हाम्रो अभ्यास र यस अदालतबाट जारी भएका विभिन्न सिद्धान्तको विषयमा व्याख्या गरी प्रदेश सभाको सभामुखबाट मिति २०८१।१।२३ मा गरिएको घोषणा अनुसार नियुक्त भएका मुख्यमन्त्रीको पद कायम रहने वा नरहने विषयमा र प्रदेश सभाको मुख्यमन्त्री नियुक्ति प्रयोजनको लागि संविधानले तोकेको बहुमत संख्या कति हो सो प्रश्न समेतको न्याय निरुपण हुने नै हुँदा सो निर्णय नहुँदासम्म गण्डकी प्रदेश सरकारको नियमित कार्य सञ्चालन बाहेक विपक्षी मध्येका माननीय खगराज अधिकारीको नेतृत्वमा गठित प्रदेश सरकारबाट प्रदेशलाई दीर्घकालीन असर पर्ने गरी कुनै निर्णय नगर्नू, नगराउनू भन्ने सम्मको सर्वोच्च अदालत नियमावली, २०७४ को नियम ४९ बमोजिम यो अन्तरिम आदेश जारी गरिदिएको छ। सोको जानकारी दुवै पक्षलाई दिई प्रस्तुत निवेदनको सुनुवाई यथाशिघ्र हुन आवश्यक र उपयुक्त देखिँदा मिति २०८१।२।८ को पेसी तोकी प्रस्तुत निवेदनलाई अग्राधिकारसमेत दिई अग्राधिकारको जानकारीसमेत दुवै पक्षलाई गराई नियमानुसार पेस गर्नू,' आदेशमा भनिएको छ।"
उपेन्द्र यादवको दाबी अब पार्टी फुट्ने पालो माओवादीको,"काठमाडौं : जनता समाजवादी पार्टी नेपालका अध्यक्ष उपेन्द्र यादवले अब पार्टी फुट्ने पालो नेकपा माओवादी केन्द्रको भएको बताएका छन्। शुक्रबार भक्तपुरमा आयोजित कार्यक्रममा बोल्दै यादवले माओवादीले नै आफ्नो पार्टी फुटाएको आरोप लगाउँदै अब फुटको शिकार माओवादी नै हुने बताए। पार्टी फुटाउने नेताहरूलाई मागेजति दिएर पनि सन्तुष्ट बनाउन नसकेको टिप्पणी गर्दै उनले उनीहरूको गन्तव्य माओवादी र एमाले नै भएको जिकिर गरे। पार्टी फुटाएको विषयलाई लिएर सर्वोच्चमा न्यायका लागि जाने उनको भनाइ छ। नयाँ पार्टीको नाम, झण्डा, लोगो एउटै भएको अवस्थामा अघिल्लो दिन साँझ आवेदन लिएर भोलिपल्ट पार्टी दर्ता गरेको निर्वाचन आयोगलाई सोध्दा दबाबमा परेको भन्दै सर्वोच्च जान आयोगले नै सुझाव दिएको उनले बताए। उनले पार्टी फुटले सरकारलाई कुनै असर नगर्ने स्पष्ट पारे।"
वीरगन्जका पूर्व मेयर सरावगीले छाडे एमाले,"वीरगन्ज : वीरगन्ज महानगरपालिकाका पूर्व मेयर विजय सरावगीले नेकपा एमाले परित्याग गरेका छन्। सरावगीले गत बुधबार नै एमालेको साधारण सदस्यसमेत नरहने गरि एमालेका केन्द्रीय अध्यक्ष केपी शर्मा ओलीलाई राजिनामा पत्र पठाएको भएपनि उक्त राजीनामा पत्र शुक्रबार मात्र सामाजिक सञ्जालमार्फत सार्वजनिक गरेका हुन्। नेकपा एमालेका केन्द्रिय परिषद् सल्लाहकार सदस्य रहेका सरावगीले एमाले पार्टीमा आफूलाई कुनै भूमिका नदिइएको,निष्क्रिय बनाएर राखिएको भन्दै एमालेबाट राजीनामा दिएको जनाएका छन्। यसपछि आफू कुनैपनि दलमा नलाग्ने र स्वतन्त्र रुपमा समाजसेवामा लाग्नेपनि उनले बताएका छन्। यद्यपि उनले कुनै दलमा नलाग्ने बताएपनि उनि उपेन्द्र यादव नेतृत्वको जसपा नेपालमा फेरि फर्कने चर्चा सर्वत्र छ। सरावगीले यसअघ गत बुधबार नै आफूले एमाले छाड्ने मनशाय बनाएको बताएका थिए। २०७४ को निर्वाचनमा तत्कालीन संघीय समाजवादी फोरम हालको जसपाबाट वीरगन्ज महानगरको मेयरमा निर्वाचित भएका सरावगी गत स्थानीय तह निर्वचन भन्दा पहिले २०७८ साल फाल्गुन २८ गते जसपा छाडेर एमालेमा प्रवेश गरेका थिए। गत निर्वाचनमा सरावगी एमालेबाटै वीरगन्ज महानगरको मेयरमा चुनाव लडेर पराजित भएका थिए। त्यसपछि उनलाई एमालेले २०७९ साल असार २७ गते एमालेको केन्द्रिय सल्लाहकार परिषदको सदस्यमा मनोनित गरेको थियो।"
नेपाली कांग्रेस अत्यन्त रन्थनियो : ओली,"काठमाडौं : नेकपा एमालेका अध्यक्ष केपी शर्मा ओलीले नेपाली कांग्रेसले सत्ताबाट बाहिरिनुपर्दा अत्यन्त रन्थनिएको बताएका छन्। शुक्रबार दिउँसो संसदीय दलको बैठकलाई सम्बोधन गर्दै ओलीले अघिल्लो संसद अधिवेशन अवरोध गरेको कांग्रेसले आज के गर्छ हेर्न बाँकी रहेको बताएका हुन्। उनले भने,नेपाली कांग्रेसले अत्यन्त रन्थनियो, के गर्ने के नगर्ने, प्रधानमन्त्री बनिदेउ भनेर यहाँ पनि पुगेको छ,उता पनि पुगेको छ। पूर्वप्रधानमन्त्री समेत रहेका ओलीले गृहमन्त्री लामिछानेमाथि छानबिन गर्न संसदीय समिति बनाउनुपर्ने कांग्रेसको माग प्रतिशोध र स्वार्थ केन्द्रित रहेको बताए। उनले कांग्रेसले छानबिन समितिको माग गरेर छुद्र राजनीतिक टिप्पणी गरे। उनले कांग्रेसले भनेअनुसारै संसदीय समिति बनाए तत्काल गृहमन्त्रीको राजीनामा माग्ने दावी गरे। प्रश्न उठाउने तर जवाफ दिन नदिने अराजनीतिक व्यवहार भएको उनको भनाइ छ।ओलीले सामाजिक विद्वेष र घृणा राष्ट्रिय हित विपरित रहेको बताए। नेपाललाई नचाहिएको तर अरु कसैलाई चाहिएको हुन सक्छ तर हामी मान्दैनौं। उनले भने,लोकतन्त्र र राष्ट्रहित हाम्रो आदर्श हो। हाम्रो आदर्शमा हामी चल्छौं। उनले एमाले राष्ट्रियता,सुशासनको पक्षमा रहेको बताए। ओलीले हिंसा र अशान्ति हुने क्रियालाप हुन दिन नचाहने धारणा राखे। उनले सांसदहरुलाई संसद्मा प्रभावकारी भूमिका खेल्न निर्देशनसमेत दिए।"
अर्थतन्त्रका आन्तरिक र बाह्य सूचकहरू सकारात्मक बन्दै गएका छन् : प्रधानमन्त्री,"नवलपरासी : प्रधानमन्त्री पुष्पकमल दाहाल प्रचण्ड उद्योगीव्यवसायी लगायत लगानीकर्ताको मनोबल उच्च राख्दै देशको आर्थिक रूपान्तरणमा गति दिन सरकार प्रतिबद्ध रहेको बताएका छन्। लक्ष्मी मोटर कर्पोरेसनको हुन्डाई मोटर एसेम्बलिङ शुभारम्भ कार्यक्रमलाई सम्बोधन गर्दै प्रधानमन्त्री प्रचण्डले आर्थिक विकास गरेर देशलाई समृद्धिको यात्रामा आगाडि बढाइने बताएका हुन्। निजी क्षेत्रलाई विश्वासमा लिएर अर्थतन्त्र सुदृढीकरण गरिने बताउँदै प्रधानमन्त्रीले लगानी सहजीकरण गर्न सरकार प्रतिबद्ध रहेको बताए। 'निजी क्षेत्रको लगानी एवं राज्य र निजी क्षेत्रको सहकार्यबिना देशको अर्थतन्त्र सवल हुन सक्दैन,उत्पादकत्व वृद्धि हुन सक्दैन,रोजगारीका अवसरहरू सिर्जना हुन सक्दैनन्,'प्रधानमन्त्री प्रचण्डले भने, 'देशभित्र लगानीको वातावरण निर्माण गर्न,निजी क्षेत्रलाई प्रवर्द्धन गर्न,लगानीका क्षेत्रहरूको सुरक्षा र सहजीकरणका निम्ति सरकार हरदम साथमा छ ।' यो नयाँ उद्योग सञ्चालनमा आएपछि नेपालमा औद्योगिक वातावरणका निम्ति स्वदेशी एवं विदेशी लगानीकर्ताहरूलाई थप आकर्षित गर्ने विश्वास व्यक्त गर्दै प्रधानमन्त्री प्रचण्डले औद्योगिकीकरणसँगै आयात प्रतिस्थापन हुने र सयौं दक्ष एवं अर्धदक्ष कामदारहरूका निम्ति रोजगारी प्राप्त गर्ने बताए। नेपालमा नै एसेम्बलिङ गर्दा उपभोक्ताले सहुलियत मूल्यमा सवारीसाधन खरिद गर्न पाउनुका साथै आन्तरिक स्रोत एवं विद्युत्को खपत,स्थानीय विकासमा साझेदारी र कूल गार्हस्थ उत्पादनमा समेत सकारात्मक योगदान पुग्ने प्रधानमन्त्रीको भनाइ छ । 'हाम्रा वित्तीय र मौद्रिक नीतिहरू नियन्त्रणमुखी होइन,प्रवर्द्धनमुखी हुनुपर्दछ,'प्रधानमन्त्री प्रचण्डले भने,'ती नीतिनियमहरूले उत्पादन र रोजगारी प्रवर्द्धनमा योगदान गर्न सक्नुपर्दछ ।'उनले सरकारको निरन्तर प्रयासका कारण अर्थतन्त्रका आन्तरिक र बाह्य सूचकहरू सकारात्मक बन्दै गएको उल्लेख गरे। 'भर्खरै मात्र तेस्रो लगानी सम्मेलन सम्पन्न भएको छ । लगानीको पूर्वसन्ध्यामा अध्यादेश नै ल्याएर सरकारले महत्त्वपूर्ण ऐनहरू संशोधन गरेको छ,'प्रधानमन्त्री प्रचण्डले भने,'यसले लगानीका क्षेत्रहरूमा देखिएका समस्याहरू सम्बोधन गर्दै आन्तरिक एवं बाह्य लगानीलाई प्रोत्साहित र प्रवर्द्धन गर्न महत्त्वपूर्ण भूमिका खेल्नेछ ।' उनले लगानी सम्मेलनमा देखिएको उत्साह,नेपालका राजनीतिक दलहरूमा देखिएको साझा दृष्टिकोण र प्रतिबद्धता एवं लगानीकर्ताहरूको आकर्षणले नेपाल छिट्टै आकर्षक लगानीको गन्तव्य मुलुक बन्ने सङ्केत गरेको बताए।"
एमाले संसदीय दलको बैठक बस्दै,"काठमाडौं : संघीय संसदको बैठक अगाडि नेकपा एमालेले संसदीय दलको बैठक बोलाएको छ। आज बिहान ११:४५ बजे नयाँ बानेश्वरमा एमालेले संसदीय दल बैठक बोलाएको सचेतक सुनिता बरालले जानकारी दिइन्। उनका अनुसार बैठकमा समसामयिक राजनीति,आगामी रणनीति तथा बजेटको विषयमा छलफल हुनेछ। बैठकमा दलका नेता एवम् अध्यक्ष केपी शर्मा ओलीले मुलुकको पछिल्लो राजनीतिक घटनाक्रम र संसदमा एमाले सांसदहरूले खेल्नुपर्ने भूमिकाका विषयमा निर्देशन दिने बताइएको छ। अधिवेशनको पहिलो दिन आज दलीय आधारमा शीर्ष नेताले संसदमा सम्बोधन गर्दैछन्। संसद बैठक दिउँसो २ बजे बस्दैछ। सरकारले जेठ १ नीति तथा कार्यक्रम र जेठ १५ गते बजेट ल्याउँदैछ। यस अगाडि हिउँदे अधिवेशनमा उपप्रधानमन्त्री एवं गृहमन्त्री रवि लामिछाने सहकारी ठगीमा संलग्न रहेको भन्दै कांग्रेसले निरन्तर संसद अवरोध गरेको थियो। कांग्रेसले लामिछानेसमेत हिस्सेदार रहेको गोर्खा मिडिया नेटवर्कमा विभिन्न सहकारीबाट लगानी गरी आर्थिक अपचलन भएको बताउँदै संसदीय छानबिनको माग गर्दै आएको छ। एमालेले कुनै व्यक्तिको नाम नराखि सम्पूर्ण सहकारीको समस्या समाधान गर्न समिति बनाउन सकिने बताउँदै आएको छ।"
कोशी सरकार गठनविरूद्धको रिट न्यायाधीश हरिप्रसाद फुयालको इजलासमा,"काठमाडौं : कोशी प्रदेशमा नयाँ सरकार गठन आह्वानविरुद्ध निवर्तमान मुख्यमन्त्री केदार कार्कीले सर्वोच्च अदालतमा दायर गरेको रिटमाथि आज सुनुवाइ हुने भएको छ। सुनुवाइका लागि रिट न्यायाधीश हरिप्रसाद फुयालको इजलासमा परेको छ। नयाँ सरकार गठन प्रक्रिया रोक्न माग गर्दै रिट कार्कीले बिहीबार सर्वोच्चमा रिट दायर गरेका हुन्। प्रदेश प्रमुख खापुङ्गले नयाँ सरकार गठनका लागि आह्वान गरेलगत्तै त्यसका विरुद्ध मुख्यमन्त्री कार्की सर्वोच्च पुगेका हुन्। आफू नेतृत्वको सरकार हुँदाहुँदै अर्को सरकार आह्वान गर्नु संविधानविपरित भन्दै यसलाई रोक्नुपर्ने उनको दावी छ। उनले कोशीको मुख्यमन्त्रीमा आफूलाई निरन्तरता दिनुपर्ने बताउँदै अन्तरिम आदेशको माग गरेका छन्। प्रदेश प्रमुखको कार्यालय,कोशी प्रदेश प्रमुख परशुराम खापुङ,कोशी प्रदेशका सभामुख अमरबहादुर विष्ट,संकल्प प्रस्तावका प्रस्तावक रेवतीरमण भण्डारी, संकल्प प्रस्तावका समर्थक गणेशप्रसाद उप्रेती र किशोर चन्द्र दुलाल र नेकपा एमालेका संसदीय दलका नेता तथा सांसद हिक्मत कुमार कार्कीलाई रिटमा विपक्षी बनाइएको छ। केन्द्रमा पुनः गठबन्धन फेरिएपछि केदार कार्की नेतृत्वको सरकारलाई दिएको समर्थन एमाले र माओवादीका प्रदेशसभा सदस्यले गत चैत २६ गते फिर्ता लिएका थिए। समर्थन फिर्तापछि उनले प्रदेशसभाबाट विश्वासको मत लिनुपर्ने थियो। तर, मंगलबार राति १२ बजेसम्म विश्वासको मत लिएनन्। पदबाट राजीनामा पनि दिएनन्। एमाले र माओवादीका सांसदले सरकारको समर्थन फिर्ता लिएपछि मुख्यमन्त्री कार्कीले विश्वासको मत पनि नलिने र राजीनामा पनि नदिने अडान राख्दै आएका थिए। त्यसलाई चिर्न दुई दलले समावेदनमार्फत प्रदेशसभाको विषेश अधिवेशन आह्वान गराएर समर्थन फिर्ता लिएको ३० दिनभित्र विश्वासको मत लिन वा राजीनामा दिन मुख्यमन्त्रीलाई निर्देशन दिने संकल्प प्रस्ताव वैशाख ७ गते पारित गराएका थिए। कार्कीले संकल्प प्रस्ताव बाध्यकारी नभएको भन्दै विश्वासको मत लिने प्रस्ताव नै प्रदेशसभामा राखेनन्। प्रदेशसभा सचिवालयले संकल्प प्रस्तावले गरेको निर्देशनअनुसार मुख्यमन्त्रीलाई त्यसको जानकारी गराएको भएपनि विश्वासको मत लिने प्रस्ताव नआएको पत्र प्रदेश प्रमुखको कार्यालयले पठाएपछि नयाँ सरकार आह्वानको ढोका खुलेको थियो। समर्थन गर्ने सांसदको समर्थन फिर्ता भएको ३० दिन पूरा भएको, त्यस अवधिमा विश्वासको मत नलिएको तथा वैशाख ७ मा प्रदेशसभाबाट पारित मुख्यमन्त्रीविरुद्धको संकल्प प्रस्तावले पनि केदार कार्की अल्पमतमा परेको ठहर गर्दै प्रदेश प्रमुख खापुङले बुधबार राति ३ दिनको समय दिएर नयाँ सरकार गठनको आह्वान गरेका थिए। त्यसपछि बिहीबार बिहान एमालेका ३९ र माओवादीका १३ सहित ५२ जना (बहुमत) प्रदेशसभा सदस्यको हस्ताक्षरसहित हिक्मतकुमार कार्कीले मुख्यमन्त्रीमा दाबी पेस गरेका थिए। महान्यायधिवक्ता डा दिनमणि पोखरेलको रायअनुसार सरकार गठनको आह्वान गरेका प्रदेश प्रमुखले हस्ताक्षरकर्ता सांसदहरूको सनाखत गराएपछि उनलाई मुख्यमन्त्री नियुक्त गरेका हुन्। कार्कीले बिहीबार नै पद तथा गोपनीयताको शपथ लिएर पदभार ग्रहण गरेका छन्।"
"रेशमले रन्जिता र निर्वाचन आयोगविरुद्ध दायर गरेको मुद्दाको सुनुवाइ सकियो, आजै फैसला","काठमाडौं : नागरिक उन्मुक्ति पार्टीका संरक्षक रेशम चौधरीले पार्टी अध्यक्ष रन्जिता चौधरी र निर्वाचन आयोगविरुद्ध दायर गरेको मुद्दाको सुनुवाइ सकिएको छ। न्यायाधीशद्वय सपना प्रधान मल्ल र बालकृष्ण ढकालको इजलासमा सुनुवाइ भएको हो। रिटमाथिको सुनुवाइ सकिएकाले आजै बेलुकासम्म फैसला आउनेछ। २०८० साल १२ महिना २५ गते प्रारम्भिक सुनुवाइ भएको सो मुद्दामा वैशाख ७ गते सर्वोच्चले अन्य आदेश जारी गरेको थियो। वैशाख १४ गते सो मुद्दामा मिसिल झिकाउन आदेश भएको थियो। त्यसपछि वैशाख १८ र २४ गते हेर्न नभ्याइने सूचीमा राखिएको मुद्दामा आज अन्तिम सुनुवाइ भएको हो। त्यसअघि चैत्र २५ गते सर्वोच्चले नागरिक उन्मुक्तिको अध्यक्षमा चौधरीलाई मान्यता नदिनुको कारण पेश गर्न आदेश दिएको थियो। गत पुस २७ गते सम्पन्न नागरिक उन्मुक्ति पार्टीको पहिलो अधिवेशनले चौधरीलाई सर्वसहमत रुपमा अध्यक्षमा निर्वाचित गरेको थियो। अधिवेशनपछि उनले अध्यावधिका लागि निर्वाचन आयोगमा निवेदन दिएका थिए। तर,निर्वाचन आयोगले फागुन २४ गते चौधरीलाई मान्यता नदिने र श्रेष्ठलाई नै कायम गर्ने निर्णय गरेको थियो। त्यसपछि रेशमले श्रेष्ठ र निर्वाचन आयोगलाई विपक्षी बनाएर सर्वोच्चमा रिट दिएका थिए।"
"'रवि लामिछानेलाई प्रधानमन्त्रीले क्लिन चिट दिएर हुँदैन, छानबिन समिति बनाउनुपर्छ'","काठमाडौं : राष्ट्रियसभा सदस्य कृष्णप्रसाद सिटौलाले सहकारी ठगी प्रकरणमा उपप्रधान तथा गृहमन्त्री रवि लामिछानेमाथि छानबिन समिति बनाउन माग गरेका छन्। शुक्रबार सुरू भएको बजेट अधिवेशनमा बोल्दै नेपाली कांग्रेस सांसद सिटौलाले छानबिन समिति बनाउन सरकारसँग माग गरेका हुन्। उनले छानबिन समिति बनाउन सरकारले किन खुट्टा कमाएको ? भन्दै प्रश्न समेत गरे। सांसद सिटौलाले प्रधानमन्त्री पुष्पकमल दाहाल 'प्रचण्ड' ने लामिछानेको बचाउमा लागेको आरोप लगाए। लामिछानेले सहकारीको रकम हिनामिना गरेका छैनन् भनेर प्रधानमन्त्रीले क्लिन चिट दिएर नहुने बताउँदै उनले छानबिन समिति बनाएर लामिछानेमाथि अनुसन्धान हुनुपर्नेमा जोड दिए। कांग्रेसले गृहमन्त्रीको राजीनामा नमागेको भन्दै उनले यस विषयमा प्रष्टमात्रै हुन खोजेको बताए। 'रवि लामिछानेमाथि अनुसन्धान गर्न छानबिन समिति बनाउन सरकार किन खुट्टा दबाएर उभिएको छ। मैले बुझेको छैन। सरकारले जनतालाई कन्भिन्स गर्न सक्छ भन्ने मलाई लाग्दैन। प्रधानमन्त्रीले क्लिन चिट दिएर हुँदैन। महान्यायाधिवक्ताले क्लिन चिट दिएर हुँदैन। अनुसन्धान गर्ने एउटा प्रहरीले निकायले गृहमन्त्रीको संलग्नता छ भनेर अनुसन्धान गर्न अदालतमा मुद्दा लेखिसक्यो । गृहमन्त्रीमाथि मुद्दा चलाउन नसकेको मात्रै देखिन्छ। गृहमन्त्री भएका नाताले प्रहरीले कसरी मुद्दा चलाउन सक्छ भन्ने लाग्यो होला ?, 'उनले भने,'रवि लामिछाने सहकारी ठगीमा संलग्न छैन भनेर त पुष्टि गर्नुपर्यो नि। यसमा छानबिन समिति नबनाउने हो भने सरकार द्वन्द्व रोज्दैछ। यो बाटोमा सरकारले चाहेर हो या नचाहेर धकेलिदैछ। हामीले हेर्नुपर्छ। '"
रास्वपा सभापतिको हैसियतमा लामिछानेलाई संसदमा बोल्न दिने कांग्रेसको निर्णय,"काठमाडौं : नेपाली कांग्रेसले आज बस्ने संसद बैठकमा उपप्रधान एवं गृहमन्त्री रवि लामिछानेलाई बोल्ने दिने निर्णय गरेको छ। शुक्रबार बिहान बसेको कांग्रेस संसदीय दलको बैठकले लामिछानेसहित शीर्ष नेताहरूलाई संसदमा बोल्न दिने निर्णय गरेको बैठकमा सहभागी एक सांसदले जानकारी दिए। ती सांसदका अनुसार बैठकले लामिछानेलाई रास्वपा सभापतिको हैसियतामा बोल्न दिने निर्णय गरेको हो। बैठकमा सहकारीको रकम अपचलनबारे रुपन्देही प्रहरीको अनुसन्धान प्रतिवेदन वितरण गरिएको थियो। लामिछानेमाथि उठेको विषयमा छानबिन समिति नभएसम्म संसद अवरुद्ध गर्ने कांग्रेसको रणनीति रहेको सांसद बद्रीप्रसाद पाण्डेले जानकारी दिए। उनले भने,' आजको बैठकमा शीर्ष नेताहरूलाई बोल्न दिने तर सहकारी प्रकरणमा छानबिन समिति नबनेसम्म संसद अवरोध कायम राख्ने कांग्रेसको अडान छ।' सहकारी प्रकरणमा संसदीय छानबिन गर्नुपर्ने माग गर्दै प्रमुख प्रतिपक्ष दल कांग्रेसले अघिल्लो अधिवेशनमा लामिछानेलाई रोष्ट्रममा जान रोक लगाएको थियो। कांग्रेसले रोष्ट्रममा जान रोक लगाएपछि लामिछानेले आफूले संसदमा बोल्न पाउनुपर्ने बताउँदै आएका थिए। गृहमन्त्री लामिछानेले गत वैशाख २४ गते संसदमा बोल्न अनुमति पाउँ भन्दै सभामुखलाई पत्र पठाएका थिए। आज दिउँसो २ बजे बस्ने संसद बैठकमा शीर्ष नेताहरूले सम्बोधन गर्ने सम्भावित कार्यसूची छ। बैठकमा राष्ट्रपति र प्रधानमन्त्री कार्यालयबाट आएको पत्र पढेर सुनाइने, बैठक अध्यक्षता गर्ने सदस्यहरूको मनोनयन गर्ने, शक्षा, स्वास्थ्य तथा सूचना प्रविधि समितिका सभापति अम्मरबहादुर थापाले 'सुरक्षण मुद्रण सम्बन्धी विधेयक सम्बन्धी समितिको प्रतिवेदन, २०८०' पेश गर्ने र उद्योग, वाणिज्य तथा आपूर्ति मन्त्री दामोदर भण्डारीले राष्ट्रिय सभामा उत्पत्ति भएको 'विद्युतीय व्यापार विधेयक, २०८० लाई दफावार छलफलको लागि सम्बन्धित समितिमा पठाइयोस्' भन्ने प्रस्ताव प्रस्तुत गर्ने कार्यसूची रहेको छ। जेठ १५ मा आगामी आर्थिक वर्षको बजेट संसद्मा पेस गर्नुपर्ने संवैधानिक प्रावधान छ। त्यसअघि सरकारको वार्षिक नीति तथा कार्यक्रम दुवै सदनको संयुक्त बैठकमा प्रस्तुत हुनेछ।"
मुद्दैमुद्दाको अल्झनमा हुलाकी राजमार्ग,"जनकपुरधाम : तराई मधेस समृद्धिको एक सूचक हो हुलाकी राजमार्ग । यो पूरा भएमा मधेसको अर्थतन्त्र मजबुत बन्ने छ । जीवनस्तर उकासिने छ । तर, अनेक व्यवधानले यो निर्वाध अघि बढ्न सकेको छैन । त्यसमध्ये एउटा हो मुद्दैमुद्दा पर्नु । एउटादुइटा मात्र होइन, यस राजमार्गले २६ मुद्दाको अल्झो झेलिरहेको छ । आर्थिक, प्रशासनिक, राजनीतिक र सामाजिक व्यवधानको शिकार बनेको हुलाकी राजमार्ग १७ वर्षमा पनि बन्न नसक्नुमा कानुनी अवरोध प्रमुख कारण रहेको कर्मचारीहरू बताउँछन् । तराई मधेसका २१ जिल्लालाई जोड्ने हुलाकी राजमार्ग निर्माणमा सबैभन्दा बढी मुद्दा मधेस प्रदेशका जिल्लाहरूमा परेका छन् । हुलाकी राजमार्ग जनकपुर कार्यालयबाट प्राप्त तथ्यांकअनुसार कार्यालयलाई विपक्षी बनाएर २६ मुद्दा अदालतमा परेका हुन् । यसले गर्र्दा ४,०६३ मिटर सडक निर्माण कार्य अवरुद्ध भएको छ भने नाला र एप्रोच सडक निर्माण पनि अवरुद्ध छ । कतिपय मुद्दाहरूमा त १८ र २० मिटर सडकमा पनि निषेधाज्ञा जारी गरिएको छ । यसले गर्दा सडकको स्वरूप नै बिग्रिन गएको छ । सडक सीमासम्बन्धी विवाद यस भेगमा अत्यधिक छ, जसले गर्दा साइट क्लियरेन्समा समस्या छ, हुलाकी आयोजना जनकपुर कार्यालयका प्रमुख डिभिजनल इन्जिनियर कृष्णकुमार महतो भन्छन्, यस भेगमा ससानो कुरामा पनि अदालत जाने चलन निकै बढी छ । यसले गर्दा आयोजनाको काम सुरु भएदेखि हालसम्म करिब २६ वटा निशेधाज्ञा रहेको छ । यसले कामलाई निकै प्रभावित पारेको छ । जग्गाको मुआब्जा नदिई काम नगराउन भनी कानुनमै प्रावधान छ । अर्कातर्फ निर्देशनालयमा मुआब्जासम्बन्धी फाइल पठाउँदा एक ठाउँमा मुआब्जा वितरण गर्यो भने देशैभरि दिनुपर्ने हुनाले त्यो प्रक्रिया नै अगाडि नबढाइएको हुँदा जग्गा प्राप्तिसम्बन्धी समस्या जटिल बनेको प्रमुख महतो बताउँछन् । हुलाकी सडक निर्माणको क्रममा भौतिक संरचनाहरू र जग्गाको क्षतिपूर्ति उपलब्ध नगराई काम नगर्नु भन्ने कानुनी व्यवस्था भएको हुनाले जग्गा उपलब्धतामा समस्या खडा भई निर्माण कार्य नै प्रभावित हुन पुगेको छ । जनकपुर कार्यालयमा अदालतबाट काम नगर्नु भन्ने अन्तरिम आदेश जारी भएको मुद्दाहरूमा जनकपुरकदमचौककप्टौलतिनकौरियाकमला सडक धनुषामा सबैभन्दा बढी ६ वटा मुद्दा परेका छन् । जसमध्ये चेनेज १२००० देखि २५००० ठेक्का नम्बर एचआरपी३३७२२४४०७२०७३यूआर१०११ मा निर्माण व्यवसायी लामा रमण जेभी जनकपुरमाथि मुद्दा परेको छ । उच्च अदालत जनकपुरमा परेको मुद्दामा अदालतले जग्गाको मुआब्जा उपलब्ध नगराई काम नगर्नु भन्ने अन्तरिम आदेश जारी गरेको हुँदा ४ सय मिटर सडक निर्माणको काम २०७६ सालदेखि नै अवरुद्ध छ । त्यसै सडक खण्डको सोही ठेक्कामा सडक सीमा विवादको कारणले मुद्दा पर्दा अदालतले नक्साअनुसार काम नगर्नु भन्ने अन्तरिम आदेश जारी गरेपछि २ सय मिटर सडकमा काम अवरुद्ध छ । सोही सडक खण्डमा अर्को ८ सय मिटर सडकमा मुद्दा पर्दा निषेधाज्ञा जारी भएपछि २०७८ सालदेखि काम हुन सकेको छैन । सीमा विवादकै कारण २०७९ सालमा अर्को मुद्दा निर्माण व्यवसायी र कार्यालयमाथि पर्दा १५० मिटर सडक अलपत्र छ । जनकपुरकदमचौकतिनकौरियाकमला सडक धनुषामा पनि सडक सीमा विवादले ठाउँठाउँमा निर्माण कार्य अलपत्र परेका छन् । त्यसैगरी जनकपुरभ्रमरपुराबलबापोखरभिण्डासंग्रामपुर सडक धनुषा र महोत्तरीको क्षेत्रमा पनि सडक सीमा विवादले ठाउँठाउँमा मुद्दा परेका छन् । जसमा अदालतको निषेधाज्ञाका कारण काम प्रभावित भएको छ । जलेश्वर हर्दी सडक महोत्तरी, जनकपुरजलेश्वरभिठ्ठामोड सडक महोत्तरी, बाँके संग्रामपुर सडक सर्लाही, फुलजोरबयलबासत्रिभुवन नगर सडक सर्लाही, रामध्यान टोल पुल सर्लाही, शीतलपुर मलंगवा सडक सर्लाही, बाँके संग्रामपुर सडक सर्लाही, बलान कमला सडक सिरहा, कमला बलान सडक सिरहा, जमदह एमआरएम गोलबजार लग्दी गदयानी सडक सिरहामा पनि भौतिक संरचना र जग्गाको क्षतिपूर्ति उपलब्ध नगराई काम नगर्न भनी अदालतको आदेशकै कारण सडक निर्माण कार्य अवरुद्ध छ । धनुषाको औरही गाउँपालिकाका रामबाबु साह र गंगा साहले हुलाकी राजमार्ग निर्माणको क्रममा सडकमा आफ्नो जग्गा बढी गयो भन्दै निर्देशनालय माथि चार वटा मुद्दा हाले । मेरो जग्गाबीच बजारमा पर्छ । निकै मूल्यवान छ । यस्तोमा सडक निर्माण हुँदा मैले सडकको दुवै तर्फबाट जग्गा लिनुस् भनेर कार्यालयलाई सुरुमै आग्रह गरेको थिएँ, सडकमा पर्न जाने जग्गाको लागि मुद्दा गरेका साहले अन्नपूर्णकर्मीसँग कुरा गर्दै भने, बिना मुआब्जा जग्गा लिने नियम कहीँ पनि छैन । त्यसमा पनि सडकको दुवै तिरबाट नलिएर एकतर्फी मेरो जग्गामा कब्जा गर्न खोजेपछि मैले मुद्दा हालेको हुँ । साहले करिब १० वर्षदेखि मुद्दा लड्दै आएका छन् । वर्षौंदेखि मुद्दाका कारण काम रोकिएका ठाउँहरूमा वारिपारि सडक निर्माण गरिए पनि विवादित ठाउँमा अलपत्र छाडिँदा स्वरूप नै बिग्रिन गएको छ । हुलाकी सडकमै रहेको सर्लाहीको हरिपुर्वा नगरपालिकाको नगरकार्यपालिका कार्यालय । निषेधाज्ञाका कारण यहाँ सडक बन्न सकेको छैन । तस्बिर : मनिका झा सर्लाही जिल्लाको हरिपुर्वा नगरपालिकाका नगरप्रमुख विनोदकुमार साहको पुख्र्यौली घरमै नगरकार्यपालिकाको कार्यालयसमेत सञ्चालन हुँदै आएको छ । सो घर र कार्यालय हुलाकी राजमार्गमा पर्न गए पछि नगरप्रमुख साहले निर्देशनालमाथि मुद्दा हालेका हुन् । नगरप्रमुखले नै सडक निर्माणमा समन्वय नगरेपछि सो स्थानमा काम अवरुद्ध भएको छ । त्यसभन्दा अगाडि र पछाडि सडक बने पनि नगरकार्यपालिकाको कार्यालय भएसम्मको स्थानमा सडक बन्न नसकेर कुरुप बनेकोे छ । मधेस प्रदेशअन्र्तगत हुलाकी कार्यालय वीरगन्जमा पनि तीनवटा सडकसम्बन्धी मुद्दामा निषेधाज्ञा जारी गरिएको छ । मधेस प्रदेश बाहेकका प्रदेशहरूमा भने मुद्दा हाल्ने समस्या खासै छैन । नेपालको संविधानको धारा २५ मा उल्लेख भएअनुसार प्रत्येक नागरिकलाई सम्पत्तिको हक दिइएको छ । जसअन्तर्गत सार्वजनिक हितका लागि बाहेक राज्यले कुनै व्यक्तिको सम्पत्ति अधिग्रहण गर्ने, प्राप्त गर्ने वा त्यस्तो सम्पत्तिउपर अरू कुनै प्रकारले कुनै अधिकारको सिर्जना गर्ने छैन भनी उल्लेख छ । सार्वजनिक हितका लागि राज्यले कुनै पनि व्यक्तिको सम्पत्ति अधिग्रहण गर्दा क्षतिपूर्तिको आधार र कार्यप्रणाली ऐनबमोजिम हुनेछ भन्ने पनि उल्लेख छ । संविधान र कानुनले नागरिकको हकमा जग्गासम्बन्धी एकथरी व्यवस्था गरेको छ भने अर्कोतर्फ सडकहरू निर्माण गर्दा बिना मुआब्जाकै जग्गा लिने प्रयास गरिन्छ । यस्तोमा सम्पत्तिवालाले अदालतलाई गुहार्नु उसको कानुनी अधिकार हो, अधिवक्ता राजकुमार महासेठ भन्छन्, यस्ता मुद्दाहरूले एकातर्फ विकास निर्माणको कार्यलाई प्रभावित गरेको देखिए पनि यो नागरिकमा निहित अधिकारसँग जोडिएको विषय भएको हुनाले अदालत पनि संवेदनशील भएर आउँछ । नेपाल ऐन संग्रह २०४४ मा उल्लेख भएअनुसार जग्गा प्राप्त गर्दा मुआब्जा र क्षतिपूर्ति दिनै पर्ने अनिवार्यता उल्लेख छ ।"
बजेट अधिवेशन (लाइभ),"काठमाडौं : संघीय संसद्को बजेट अधिवेशन सुरू भएको छ। दिउँसो २ बजेका लागि बोलाइएको बैठक दुई घण्टा ढिलो सुरू भएको हो। नयाँ बानेश्वरस्थित संघीय संसद भवनमा प्रतिनिधिसभा बैठक सुरू भएको हो। अधिवेशनको प्रारम्भमा सदनमा शीर्ष नेताहरूले सम्बोधन गर्ने सम्भावित कार्यसूची छ। बैठकमा राष्ट्रपति र प्रधानमन्त्री कार्यालयबाट आएको पत्र पढेर सुनाइने,बैठक अध्यक्षता गर्ने सदस्यहरूको मनोनयन गर्ने कार्यसूची छ। यसैगरि शिक्षा,स्वास्थ्य तथा सूचना प्रविधि समितिका सभापति अम्मरबहादुर थापाले 'सुरक्षण मुद्रण सम्बन्धी विधेयक सम्बन्धी समितिको प्रतिवेदन, २०८०' पेश गर्ने र उद्योग,वाणिज्य तथा आपूर्ति मन्त्री दामोदर भण्डारीले राष्ट्रिय सभामा उत्पत्ति भएको 'विद्युतीय व्यापार विधेयक, २०८० लाई दफावार छलफलको लागि सम्बन्धित समितिमा पठाइयोस्'भन्ने प्रस्ताव प्रस्तुत गर्ने कार्यसूचीमा उल्लेख छ। जेठ १५ मा आगामी आर्थिक वर्षको बजेट संसद्मा पेस गर्नुपर्ने संवैधानिक प्रावधान छ। त्यसअघि सरकारको वार्षिक नीति तथा कार्यक्रम दुवै सदनको संयुक्त बैठकमा प्रस्तुत हुनेछ। सरकारले आगामी आर्थिक वर्ष ०८१०८२ को नीति तथा कार्यक्रम जेठ १ गते संघीय संसदमा प्रस्तुत गर्ने भएको छ। बजेट अधिवेशनमा करिब ४० विधेयकहरूलाई कानुनको रुप दिने सरकारको तयारी छ।"
कांग्रेसले छानबिन समिति नबने अवरोध गर्ने बताएपछि संसद बैठकमा ढिलाई,"काठमाडौं : प्रमुख प्रतिपक्षी दल नेपाली कांग्रेसले उपप्रधान तथा गृहमन्त्रीसमेत रहेका राष्ट्रिय स्वतन्त्र पार्टीका सभापति रवि लामिछानेलाई संसदमा बोल्न नदिने निर्णयमा पुगेको छ। यसअघि संसदीय दलको बैठकमा 'सफ्ट' बनेको कांग्रेसले सहकारीमा संलग्नविरुद्ध संसदीय छानबिन समिति नबनाएसम्म लामिछानेलाई संसदमा बोल्न नदिने निर्णयमा पुगेको हो। कांग्रेसको यही अडानपछि २ बजे बोलाइएको प्रतिनिधिसभाको बैठक बस्न सकेको छैन। संसद अवरोध हुने भएपछि सभामुख देवराज घिमिरेले संसदमा प्रतिनिधित्व गर्ने दलका प्रमुख सचेतक र सचेतकहरू छलफलमा जुटेका छन्। स्रोतका अनुसार सभामुख घिमिरेले छुट्टाछुट्टै छलफल गरिरहेका छन्। 'प्रमुख प्रतिपक्षी दल नेपाली कांग्रेसले संसदीय छानबिन समिति नबनेसम्म संसद अवरोध गर्ने बताएपछि सभामुखज्यु दलका नेताहरूसँग छलफलमा गरिरहनुभएको छ। सोही कारण निर्धारित समयमा बैठक बस्न सकेको छैन,' स्रोतले भन्यो। नेपाली कांग्रेसले सहकारीको रकम हिनामिनामा गृहमन्त्री लामिछानेको समेत संलग्न रहेको भन्दै संसदीय छानबिन समिति माग गर्दै आएको छ। लामिछानेले भने संसदमा बोल्न पाउनुपर्ने भन्दै सभामुख घिमिरेलाई निवेदन दिएका छन्।"
गण्डकीका मुख्यमन्त्री अधिकारीको विश्वासको मतविरुद्धको रिटमा आज सुनुवाइ हुँदै,"पोखरा : गण्डकीका मुख्यमन्त्री खगराज अधिकारीको विश्वासको मतविरुद्ध सर्वोच्च अदालतमा परेको रिटमाथि आज सुनुवाइ हुने भएको छ। सुनुवाइका लागि रिटको पेशी न्यायाधीश अव्दुल अजीज मुसलमानको इजलासमा तोकिएको छ। मुख्यमन्त्री अधिकारीले पाएको विश्वासको मत बदर गरी आफूलाई ठूलो दलको हिसाबले मुख्यमन्त्रीमा नियुक्त गर्न माग गर्दै पूर्वमुख्यमन्त्री सुरेन्द्र पाण्डेले सर्वोच्चमा रिट दायर गरेका हुन्। गत आइतबार मुख्यमन्त्री अधिकारीले प्रदेश सभामा राखेको विश्वासको मतको प्रस्तावको पक्षमा ३० मत र विपक्षमा २७ मत खसेको थियो। मतदानपछि सभामुख कृष्ण प्रसाद धितालले संविधान र सर्वोच्चको फैसला अनुसार आफूले पक्षमा मतदान गर्ने बताउँदै अधिकारीको पक्षमा बहुमत प्राप्त भएको घोषणा गरेका थिए। गण्डकी प्रदेश सभामा सभामुखसहित ६० सदस्य रहेकोमा बहुमतका लागि ३१ मत आवश्यक थियो। तर,सभामुखले अधिकारीलाई विश्वासको मत दिइ बहुमत प्राप्त गरेको घोषणा गरेपछि कांग्रेसले नाराबाजी गरेको थियो। यसअघि अधिकारीको नियुक्ति असंवैधानिक भन्दै गण्डकी कांग्रेसका संसदीय दलका नेता एवं निर्वतमान मुख्यमन्त्री पाण्डेले सर्वोच्च अदालतमा रिट दायर गरेका थिए। तर, अदालतले उक्त रिट खारेज गरिदिएको थियो। सर्वोच्चले रिट खारेज गरिदिएपछि अधिकारीले विश्वासको मत लिएका थिए।"
कांग्रेसको बटमलाइन : सहकारी ठगीमा संलग्न लामिछानेमाथि छानबिन हुनैपर्छ,"काठमाडौं : प्रमुख विपक्षी कांग्रेसले सहकारी अपचलनमा मुछिएका रास्वपाका सभापति, उपप्रधान एवं गृहमन्त्री रवि लामिछानेमाथि संसदीय छानबिन समितिको बटमलाइन भएको जनाएको छ। आज बिहान बसेको संसदीय दलको बैठकले लामिछानेमाथि संसदीय छानबिन समिति गठनको आफ्नो माग पूरा नगरे संसद् बैठक चल्न नसक्ने बटमलाइन बनाएको कांग्रेसका प्रमुख सचेतक रमेश लेखकले जानकारी दिए। उनले संसद् बैठक अवरोध हुँदा त्यसको जिम्मेवार सरकार हुने जनाएको छ। रवि लामिछानेमाथि अनुसन्धान गर्न संसदीय छानबिन समितिगठन कांग्रेसको बटमलाइन हो। सरकारले प्रतिपक्षको मागलाई बेवास्था गरेको छ, संसद् बैठक अवरोध हुँदा त्यसको जिम्मेवार सरकार स्वयम हुन्छ। उनले बैठकपश्चात भने,सहकारीबाट नागरिकको बचत रकम फिर्ता गर्न र रकम हिनामिनामा गृहमन्त्रीको पनि संलग्नता देखिएकाले छानबिन निष्पक्ष होस् भन्ने सुनिश्चितताका लागि संसदीय छानबिन समिति माग गरेका छौँ। लेखकले सहकारी ठगी प्रकरणमा लामिछाने जोडिएको पुष्टि गर्ने थप आधार भेटिएको बताए। कांग्रेसले लामिछाने जोगाउनलाई राज्य संयन्त्रको दूरुपयोग भएको दाबी गरेको छ।"
टीआरसी ऐन जारी हुनेबित्तिकै जनसत्ताले रजिस्ट्रेसन गरेका घरजग्गाको समाधान हुन्छ : प्रधानमन्त्री प्रचण्ड,"सल्यान : प्रधानमन्त्री पुष्पकमल दाहाल प्रचण्डले सत्य निरूपण तथा मेलमिलापसम्बन्धी ऐन जारी हुनेबित्तिकै जनसत्ताले रजिस्ट्रेसन गरेका घरजग्गाको समस्या दीर्घकालीन रूपमा समाधान गर्न सहज हुने दाबी गरेका छन्। दार्मा गाउँपालिकाको नवनिर्मित प्रशासकीय भवन उद्घाटन कार्यक्रमलाई आज सम्बोधन गर्दै उनले ऐन जारी हुनेबित्तिकै रोल्पा, रूकुम, सल्यान, जाजरकोट लगायतका जिल्लाहरूमा जनसत्ताले रजिस्ट्रेसन गरेका घरजग्गाको समस्या समाधान हुने बताएका हुन्। उनले शहीदहरूको सम्मान, द्वन्द्वपीडित परिवारमा राहत, सन्ततिहरूको शिक्षादीक्षा र अभिभावकत्व लगायतका विषयहरूको उचित सम्बोधन हुने बताए । उनले नेपालको परिवर्तनकारी आन्दोलनमा गुणात्मक योगदान पुर्याउँदै आएको सल्यान जिल्ला र दार्मा गाउँपालिकाले परिवर्तनकारी नीति र नेतृत्वका पक्षमा जाहेर गरेको ऐक्यवद्धताप्रति आभार व्यक्त गरे। उनले विगतमा सङ्घीय सरकारले कार्यान्वयन गर्दै आएका साना योजना सिधै प्रदेश र स्थानीय सरकारलाई हस्तान्तरण गरेर सङ्घीयतालाई थप सबल तुल्याइने बताए । प्रधानमन्त्री प्रचण्डले यस वर्षदेखि बजेटसम्बन्धी नीति र कार्यतालिका परिमार्जन गरेर सङ्घीयता सबल बनाउन लागिएको बताए । योजनामा देखिएको दोहोरोपना अन्त्य गर्ने, ३ करोडभन्दा साना योजना सिधै प्रदेश र स्थानीय सरकारलाई हस्तान्तरण गर्ने निर्णय गरिएको छ, प्रचण्डले भने, यी प्रयासहरूले सङ्घीय लोकतान्त्रिक गणतन्त्रलाई थप सुदृढ गर्नेछन् । स्थानीय तहले सङ्घीयताको असल अभ्यास गर्न सकेमा प्राकृतिक साधनस्रोतको संरक्षण र बहुआयामिक परिचालन,ग्रामीण अर्थतन्त्रको सशक्तिकरण, सामाजिक सूचकहरूमा बढोत्तरी लगायतका रणनीतिक महत्त्वका कामहरूको साथै सेवाप्रवाहका क्षेत्रमा महत्त्वपूर्ण काम गर्न सकिने उनले बताए। सरकार भन्नेवित्तिकै नागरिकको मन मस्तिष्कमा स्थानीय जनप्रतिनिधि र कर्मचारीहरू नै अग्रपङ्क्तिमा आउने उल्लेख गर्दै उनले स्थानीय जनप्रतिनिधि, कर्मचारी र सुरक्षा अङ्गको सोच्ने तरिकाले नै त्यहाँका सेवाप्रवाह थाहा हुने बताए । सेवाप्रवाह कति चुस्त र जनउत्तरदायी छ भन्ने कुराले सरकारको छवि आम नागरिकमा स्थापित हुन्छ, प्रचण्डले भने, यसर्थ, राज्यप्रति नागरिकको आत्मीयता र अपनत्वबोधका निम्तिसमेत स्थानीय सरकार र जनप्रतिनिधिहरूले काम गर्नुपर्दछ ।"
कोशीको मन्त्रिपरिषद् बैठक : बजेट अधिवेशन वैशाख ३१ गते आह्वान गर्न सिफारिस,"विराटनगर : कोशी प्रदेशमा नेकपा (एमाले) प्रदेश संसदीय दलका नेता हिक्मतकुमार कार्की मुख्यमन्त्री नियुक्त भएपछि बिहीबार साँझ पहिलो मन्त्रिपरिषद् बैठक बसेको छ। मुख्यमन्त्री कार्कीले एमालेबाट रामबहादुर राना र नेकपा (माओवादी केन्द्र)बाट गणेशप्रसाद उप्रेतीलाई बिनाविभागीय मन्त्री नियुक्त गरेका थिए। संविधानको धारा १६८ को उपधारा ५ अनुसार तेस्रोपटक मुख्यमन्त्री नियुक्त भएका उनले आफ्नो र मन्त्रीको शपथ सकिएर पदभार ग्रहण गरेलगत्तै मन्त्रिपरिषद् बैठक बोलाएका हुन्। साँझ बसेको बैठकले विभिन्न ३ वटा निर्णय गरेको छ। मन्त्रिपरिषद्ले प्रदेशसभाको पाँचौं तथा बर्खे अधिवेशन वैशाख ३१ गते ११ बजेका लागि आह्वान गर्न प्रदेश प्रमुख पर्शुराम खापुङसमक्ष सिफारिस गरेको छ। त्यस्तै, बैठकले नवनियुक्त मन्त्री रामबहादुर रानामगरलाई प्रदेश सरकारको प्रवक्ता तोकेको छ। संघीयता कार्यान्वयन तथा कानुन निर्माण सम्बन्धी एकीकृत अध्ययन कार्यदल निर्माण गर्ने तेस्रो निर्णय मन्त्रिपरिषद् बैठकबाट भएको छ। ७ सदस्यीय कार्यदलमा प्रदेशका पूर्वमुख्य न्यायाधिवक्ता एवं वरिष्ठ अधिवक्ता चूडामणि आचार्यलाई संयोजक तोकिएको छ। कार्यदलको सदस्यमा पूर्वमुख्य न्यायाधिवक्ता एवं वरिष्ठ अधिवक्ता गजेन्द्र आचार्य, पूर्वप्रदेशसभा सदस्य अर्जुन राई, कूलप्रसाद साम्बा, जसमाया गजमेर र पूर्वउपसचिव नरेन्द्र श्रेष्ठ रहेका छन्। सदस्यसचिवमा कोशी प्रदेशको आन्तरिम मामिला तथा कानुन मन्त्रालयका सचिव छन्।"
चुनौतिप्रति निराशा व्यक्त गर्नेहरू केहि गर्न सक्दैनन् : माधव नेपाल,"काठमाडौं : नेकपा एकीकृत समाजवादीका अध्यक्ष माधव कुमार नेपालले विभिन्न घटनाक्रममा देखिने चुनौतिको सामना गर्दै अघि बढ्नुपर्ने बताएका छन्। पशुपति चौलागाईको तेस्रो वार्षिक पुण्यतिथिको अवसरमा काठमाडौंमा आयोजित एक कार्यक्रममा अध्यक्ष नेपालले विभिन्न चुनौतिहरूलाई सामना गर्न अघि बढ्नुपर्ने भन्दै चुनौतिहरूप्रति निराशा व्यक्त गर्नेहरूले केहि गर्न नसक्ने बताएका हुन्। उनले कम्युनिष्ट क्रान्तिकारीहरू जीवनका घटनाक्रमप्रति चिन्तित हुन नहुने बताए । उनले समाजवादको सिद्धान्तलाई अवलम्वन गरेकाहरूले उत्पादनसँग जोडिनुपर्ने बताए। कृषि उत्पादन,लगानीका अन्य विषय, जलविधुत लगायतका क्षेत्रमा युवाहरू क्रियाशिल हुनुपर्ने उनको भनाइ छ ।"
जसपा नेपाल सातामै तीन टुक्रा,"काठमाडौं : जनता समाजवादी पार्टी नेपाल एक सातामै तीन टुक्रामा विभाजित भएको छ। उपेन्द्र यादवको नेतृत्वमा रहेको जसपा नेपालबाट छुट्टिएर बिहीबार प्राडामहेन्द्र लावतीको संयोजकत्वमा पहिचानवादी मोर्चा गठन गरिएको छ। आइतबार मात्रै यादवबाट अलगिएर अशोक राई समूहले जनता समाजवादी पार्टी गठन गरेका थिए। यादवको स्वच्छाचारी प्रवृत्तिले पार्टी भताभुंग भएर टुक्राटुक्रामा विभाजित भएको असन्तुष्ट नेता राई र लावतीको भनाइ छ। तर, उपेन्द्र यादवले पार्टी फुटको कारण व्यक्तिगत स्वार्थ रहेको प्रष्टीकरण दिइरहेका छन्। जसपा नेपालभित्र चुलिएको विवादले त्यस पार्टीका वरिष्ठ नेता अशोक राईले यादवसँग डिभोर्स गरेको पाँच दिनपछि लावती समूहले पार्टी टुक्र्याएका हुन्। बिहीबार काठमाडौंमा पत्रकार सम्मेलन गर्दै उनीहरूले पार्टी विभाजनप्रति असन्तुष्टि जनाउँदै जसपा नेपाल छाडेर पहिचानवादी मोर्चा घोषणा गरेका थिए। पार्टीका मुख्य नेतृत्वहरू पहिचानले निर्दिष्ट गरेको मुद्दाभन्दा पनि सत्ताको खेलमा लागेको, गैरलोकतान्त्रिक आचरण अवलम्बन गरेको, पहिचानको आन्दोलनमा सक्रिय नभएको डा लावतीको आरोप छ। उनले भने, अहिले हामी जसपा नेपाल वा जसपा कुनैको पक्षमा छैनौं। तर, पहिचानवादीहरूसँग सहकार्य गर्छौं। उनका अनुसार नेपाल बहुजातीय समाज हो। राज्य पनि बहुजातीय हुनुपर्ने हो। सबैको पहिचान स्थापित हुनुपर्छ। तर, सदियौंदेखि एकल जातीय राज्य स्थापित भएको र अहिले पनि एकल जातीय राज्य नै कायमै रहेकाले पहिचानको मुद्दा राजनीतिक एजेन्डा हो। नेता लावतीले जसपा नेपालले पहिचानका मामलामा स्पष्ट विचार नराखेकाले समेत आरोप लगाए। उनले भने, प्रदेश नं १ को पुनः नामांकन गर्न आन्दोलन गर्दै आएको संयुक्त संघर्ष समितिलाई सघाउँछौं। अशोक राईले पनि मुख खोले नवगठित जनता समाजवादी पार्टी(जसपा)का अध्यक्ष अशोक राईले पार्टी नै आफ्नो कब्जामा राख्न खोजेकाले पार्टी टुक्र्याएको बताएका छन्। उपेन्द्र यादवले एकलौटी ढंगले चलेपछि पार्टी विभाजन बाध्यता भएको उनको भनाइ छ। स्वार्थी समूहले पैसाको चलखेल गरे जसपा नेपाल फुटाएको भन्दै अध्यक्ष यादवले अभिव्यक्ति दिएपछि बिहीबार अध्यक्ष राईले पत्रकार सम्मेलन गर्दै त्यसको खण्डन गरेका हुन्। बुधबार पार्टी मुख्यालयमा अध्यक्ष यादवले पार्टी फुटेपछि पत्रकार सम्मेलन गरेका थिए। अध्यक्ष राईले उपेन्द्र यादवले विधानविपरीत महाधिवेशन गर्न खोजेको आरोप लगाएका छन्। जेठ २८, २९ र ३० गते जसपा नेपालको राष्ट्रिय एकता महाधिवेशन तय गरिएको छ। त्यही मुखमा जसपा नेपाल तीन टुक्रामा विभक्त भएको हो।एकताको महाधिवेशन बनाउनुपर्नेमा, नेताकार्यकर्ताको भावनाअनुरूप महाधिवेशन गर्नुपर्नेमा, विधानसम्मत महाधिवेशन गर्नुपर्नेमा उपेन्द्रजीले पार्टी कब्जा गर्न खोज्नुभयो, अध्यक्ष राईले भने, अनियमित ढंगले महाधिवेशन गर्न खोज्नुभयो। पार्टी नै कब्जा गर्ने मनस्थिति बनाएपछि उहाँलाई श्रीपेच लगाइदिन नेताकार्यकर्ता तयार भएनन्। उपेन्द्र यादवले पार्टीलाई आफ्नो स्वामित्वको कम्पनी बनाउनका लागि अनियमित तरिकाले महाधिवेशनको तयारी गरेका थिए। त्यसको भन्डाफोर गर्दै पार्टीमा विद्रोह चर्किएको अध्यक्ष राईको दाबी छ। आफ्ना हजारौं गोजीका मान्छेलाई बिनाआधार सदस्यता बाँड्ने काम गरियो। जुन सदस्यताको न मिति छ, न विधानअनुसार केही भएको छ। महाधिवेशन प्रतिनिधि छान्ने कुरामा पनि उपेन्द्रजीको आपत्ति रह्यो, नेता राईले भने, कमिटीगत र पार्टी सदस्यताको हिसाबले प्रतिनिधि बनाउने व्यवस्था विधानमा छ। त्यसमा क्षेत्रीयता र समावेशितालाई आधार मान्ने भनिएको छ। तर, उपेन्द्रजी अनियमित ढंगले प्रतिनिधि छान्नेतिर लाग्नुभयो। अध्यक्ष यादवले अरूलाई अल्पमतमा पारेर अगाडि बढ्नेतिर लागेको परिणामले पार्टी विभाजनमा पुगेको राईले स्पष्ट पारेका छन्।महाधिवेशनबारे एक महत्वपूर्ण निर्णय गरेर उपप्रधान तथा स्वास्थ्यमन्त्रीसमेत रहेका अध्यक्ष यादव अमेरिका उडेका थिए। आफूलाई मात्रै फाइदा हुने गरी निर्वाचन समिति बनाउने र उसैले आवश्यक प्रक्रियाहरू तयारी गर्ने अधिकारसहितको परिपत्र गरेको आरोप राई समूहको छ। नेता राईका अनुसार अमेरिकी उड्नुअघि बसेको बैठकमा १८ जना कार्यकारिणी सदस्यमा जम्मा ८ जना मात्रै उपस्थित थिए। बैठकबाट आफू अनुकूल हुने गरी परिपत्र जारी गरियो। त्यसले सिर्जना भएको विवाद बिस्फोट भएर पार्टी फुटेको हो।"
कांग्रेसद्वारा सदन अवरोध,काठमाडौं : प्रमुख प्रतिपक्षी दल नेपाली कांग्रेसले संसद अवरुद्ध पारेको छ। सहकारी हिनामिना प्रकरणमा उपप्रधान एवं गृहमन्त्री रवि लामिछानेविरुद्ध संसदीय छानबिन समिति बनाउनुपर्ने माग गर्दै कांग्रेसले संसद अवरोध गरेको हो।
पालिकालाई सशर्त अनुदान रकम विनियोजन गर्न अर्थमन्त्रीलाई बुझाइयो ज्ञापनपत्र,महोत्तरी : नेकपा माओवादी केन्द्र मधेस प्रदेशका संसदीय दलका नेता भरतप्रसाद साहले स्थानीय तहलाई प्रदान गरिँदै आएको सशर्त अनुदान रकमको सम्बन्धमा मधेस प्रदेशका अर्थमन्त्री संजयकुमार यादवलाई ज्ञापनपत्र बुझाएका छन्। अगामी आर्थिक वर्ष २०८१०८२ का लागि विनियोजन गरिने प्रदेश सरकारको वार्षिक योजनामार्फत् प्रदान गरिने सशर्त अनुदानको सम्बन्धमा नेता साहले मन्त्री यादवलाई बिहीबार ज्ञापनपत्र बुझाएका हुन्। गत वर्षको बजेटमा आफू अनुकुल सशर्त अनुदान बापतको बजेट विनियोजन गरेको भन्दै त्यस्तो हुन नदिन ज्ञापन बुझाएको नेता साहले बताए।
कांग्रेसको संसदीय दलको बैठक जारी,काठमाडौं : प्रमुख प्रतिपक्षी दल नेपाली कांग्रेसको संसदीय दलको बैठक जारी रहेको छ। नयाँ बानेश्वरस्थित संघीय संसद् भवनको ल्होत्से हलमा कांग्रेसको संसदीय दलको बैठक बसेको हो। आज दिँउसोबाट बजेट अधिवेशन सुरु हुने भएकाले कांग्रेसले संसदमा खेल्ने भूमिका र सहकारी ठगी प्रकरणको विषयमा छलफल भइरहेको छ। बिहीबार नै दलको बैठक राखेको कांग्रेसले दलका नेता सूर्यमान गुरुङको निधनका कारण स्थगित गरिएको थियो। सरकारले जेठ १५ गते बजेट र त्यस अगाडि नीति तथा कार्यक्रम ल्याउँदैछ। यस अगाडि उपप्रधानमन्त्री एवं गृहमन्त्री रवि लामिछाने सहकारी ठगीमा संलग्न रहेको भन्दै निरन्तर संसद अवरोध गरेको थियो। कांग्रेसले लामिछानेसमेत हिस्सेदार रहेको गोर्खा मिडिया नेटवर्कमा विभिन्न सहकारीबाट लगानी गरी आर्थिक अपचलन भएको बताउँदै संसदीय छानबिनको माग गर्दै आएको छ। सहकारी ठगी प्रकरणको विषयलाई लिएर हिउँदे अधिवेशनको अन्त्यतिर निरन्तर संसद अवरोध गरेको कांग्रेसले बजेट अधिवेशन पनि अवरोध गर्ने संकेत पाएपछि सभामुखले छलफल तीब्र पारेका छन्। मंगलबार शीर्ष नेतासँग छलफल गरेका सभामुखले बिहीबार प्रमुख सचेतकहरुसँग छलफल गरेका थिए। आजको प्रतिनिधिसभा बैठकमा शीर्ष नेताहरूले सम्बोधन गर्ने सहमति भएको छ। सहकारीको रकम हिनामिना प्रकरणमा मुछिएका उपप्रधान तथा गृहमन्त्री लामिछानेमाथि छानबिन गर्न संसदीय समिति गठनको माग राखेर यस अगाडि कांग्रेसले रोष्टममा जान दिएको थिएन। आज शीर्ष नेताले सम्बोधन गर्ने भएपछि उनलाई रोष्टममा बोल्न दिने कि नदिने भन्ने पनि संसदीय दलको बैठकमा छलफल हुने बताइएको छ। छानबीन समिति गठन नभएसम्म संसद चल्न नदिने कांग्रेसको अडान छ।
"संघीय संसदको बजेट अधिवेशन आजदेखि, शीर्ष नेताले सम्बोधन गर्दै",काठमाडौं : सङ्घीय संसद्अन्तर्गत प्रतिनिधिसभा र राष्ट्रियसभाको बजेट अधिवेशन आजदेखि सुरु हुँदैछ। मन्त्रिपरिषद्को सिफारिसमा राष्ट्रपति रामचन्द्र पौडेलले नेपालको संविधानको धारा ९३ को उपधारा (१) बमोजिम यही वैशाख २० गते संसद्को दुवै सदनको अधिवेशन नयाँबानेश्वरस्थित अन्तर्राष्ट्रिय सम्मेलन केन्द्रमा आज अपराह्न २ बजेका लागि आह्वान गरेका हुन्। हिउँदे अधिवेशन वैशाख २ गते अन्त्य भएको थियो। यसअघि बिहीबार संसदको गतिरोध अन्त्यबारे सभामुख देवराज घिमिरेले संसदीय दलका प्रमुख सचेतक र सचेतकहरूसँग छलफल गरेका थिए। सहकारी ठगी प्रकरणको विषयलाई लिएर हिउँदे अधिवेशनको अन्त्यतिर निरन्तर संसद अवरोध गरेको कांग्रेसले बजेट अधिवेशन पनि अवरोध गर्ने संकेत पाएपछि सभामुखले छलफल तीब्र पारेका हुन्। आजको प्रतिनिधिसभा बैठकमा शीर्ष नेताहरूले सम्बोधन गर्ने सहमति भएको छ। सहकारीको रकम हिनामिना प्रकरणमा मुछिएका उपप्रधान तथा गृहमन्त्री रवि लामिछानेमाथि छानबिन गर्न संसदीय समिति गठनको माग राखेर यस अगाडि कांग्रेसले रोष्टममा जान दिएको थिएन। आज शीर्ष नेताले सम्बोधन गर्ने भएपछि रोष्टममा बोल्न दिने कि नदिने भन्नेबारे आज बिहान बस्ने संसदीय दलको बैठकमा छलफल हुने कांग्रेस नेताको भनाई छ। जेठ १५ मा आगामी आर्थिक वर्षको बजेट संसद्मा पेस गर्नुपर्ने संवैधानिक प्रावधान छ। त्यसअघि सरकारको वार्षिक नीति तथा कार्यक्रम दुवै सदनको संयुक्त बैठकमा प्रस्तुत हुनेछ।
"हिक्मतको ह्याट्रिक, केदार सर्वोच्चमा","विराटनगर : नेकपा (एमाले) कोशी प्रदेश संसदीय दलका नेता हिक्मतकुमार कार्कीले मुख्यमन्त्रीमा ह्याट्रिक गरेका छन्। प्रदेशसभाको दोस्रो कार्यकालको डेढ वर्ष नपुग्दै उनी बिहीबार तेस्रोपटक मुख्यमन्त्री नियुक्त भए। १६ महिनाको अवधिमै तेस्रोपटक मुख्यमन्त्री बनेर उनले रेकर्ड कायम गरेका छन्। कार्की यसअघि संविधानको धारा १६८ को उपधारा २ र उपधारा ३ बमोजिम मुख्यमन्त्री भइसकेका थिए। पछिल्लोपटक प्रदेश प्रमुख पर्शुराम खापुङले संविधानको धारा १६८ को उपधारा ५ बमोजिम मुख्यमन्त्री नियुक्त गरेपछि उनी पुनः सत्तामा फर्किएका हुन्। यसअघि ७ महिनाअघि कार्की सरकारबाट बाहिरिएका थिए। उनी पहिलोपटक २०७९ पुस २४ गते संविधानको धारा १६८ को उपधारा २ अनुसार दुई वा दुईभन्दा बढी दलको समर्थनमा मुख्यमन्त्री बनेका थिए। त्यतिबेला कार्कीलाई सत्ता गठबन्धनमा रहेका नेकपा (माओवादी केन्द्र), राष्ट्रिय प्रजातन्त्र पार्टी (राप्रपा) र जनता समाजवादी पार्टी (जसपा)ले समर्थन गरेका थिए। त्यसपछि नेपाली कांग्रेस प्रदेश संसदीय दलका नेता उद्धव थापा असार २१ गते मुख्यमन्त्री नियुक्त भए। गठबन्धनभित्रका दलहरू माओवादी, नेकपा (एस) र जसपासमेतको साथ पाएका थापाले तत्कालीन सभामुख बाबुराम गौतमलाई पनि हस्ताक्षर गर्न लगाएर मुख्यमन्त्रीमा दाबी गरेका थिए। त्यसविरुद्ध एमाले नेता कार्कीले सर्वोच्च अदालतमा रिट दायर गरे। रिटमाथि सुनुवाइ गर्दै सर्वोच्चले साउन ११ गते थापाको नियुक्तिलाई बदर गरिदियो। त्यसपछि सभामुख बाबुराम गौतमलाई पदबाट राजीनामा गर्न लगाएर गठबन्धनका तर्फबाट साउन १६ गते थापाले मुख्यमन्त्रीमा दोस्रोपटक दाबी गरेका थिए। उनी मुख्यमन्त्री पनि नियुक्त भए। तर, भदौ ४ गते विश्वासको मत लिँदा सभाध्यक्ष इस्राइल मन्सुरीलाई मत मतदान प्रक्रियामा सहभागी गराए। त्यसविरुद्ध पनि कार्की सर्वोच्च गए। सर्वोच्चले थापालाई पदबाट बर्खास्त गर्दै संविधानको धारा १६८ को उपधारा ३ बमोजिम सबैभन्दा ठूलो दलको नेताको हैसियमा कार्कीलाई मुख्यमन्त्री नियुक्त गर्न परमादेश जारी गरेको थियो। त्यसपछि कार्की २०८० भदौ २२ गते पुनः मुख्यमन्त्री बने पाए। तर, प्रदेशसभाबाट विश्वासको मत पाउने अवस्था नबनेपछि असोज २० गते पदबाट राजीनामा दिए। अनि सरकार गठन प्रक्रिया संविधानको धारा १६८ को उपधारा ५ मा धकेलियो। तत्कालीन कांग्रेसमाओवादी गठबन्धनले माओवादी प्रदेश संसदीय दलका नेता इन्द्रबहादुर आङ्बोलाई मुख्यमन्त्री बनाउने निर्णय गरेको थियो। गठबन्धनको निर्णयमा चित्त नबुझाएर कांग्रेस नेता केदार कार्कीले विद्रोह गरेका थिए। त्यतिबेला एमालेले साथ दिएको थियो। कांग्रेसका विद्रोही ८ र एमालेका ३९ जना प्रदेशसभा सदस्यको समर्थनमा उनी २०८० असोज २७ गते संविधानको धारा १६८ को उपधारा ५ बमोजिम मुख्यमन्त्री भए। कांग्रेस र एमालेलाई सरकारमा सहभागी पनि गराए। तर, कात्तिक १ गते विश्वासको मत लिएपछि उनी पुरानै गठबन्धनमा फर्किए। उनलाई राप्रपाबाहेक प्रदेशसभाका सबै दलका सांसदले विश्वासको मत दिएका थिए। कार्कीले माओवादी र एकीकृत समाजवादीलाई समेत सरकारमा सहभागी गराएपछि एमाले सरकारबाट बाहिरियो। एमालेबाट मन्त्री बनेका रामबहादुर रानामगरले पदबाट राजीनामा दिएका थिए। त्यसपछि केदार कार्कीलाई साथ दिएर मुख्यमन्त्री बनाएको एमाले प्रतिपक्षमा पुग्यो। १६ महिनाको अवधिमा कोशीमा ६ पटक सरकार परिवर्तन भइसकेको छ। हिक्मत कार्की ३ पटक मुख्यन्त्री बनिसकेका छन्। आफ्नै सहयोगमा मुख्यमन्त्री बनेका केदार कार्कीलाई ७ महिनापछि विस्थापित गर्दै पुनः उनी मुख्यमन्त्री बनेका छन्। उनी उपधारा ५ बमोजिम नै मुख्यमन्त्री बन्न सफल भएका छन्। उनलाई एमाले र माओवादीका ५२ जना प्रदेशसभा सदस्यले समर्थन गरेका छन्। उनीहरूको हस्ताक्षर सनाखतपछि प्रदेश प्रमुख खापुङले कार्कीलाई मुख्यमन्त्री नियुक्त गरेका हुन्। उनलाई जसपाकी एक्ली सांसद निर्मला लिम्बुले पनि समर्थन गरेकी छन्। तर, दाबीपत्रमा नाम नभएका कारण उनको सनाखतमा हस्ताक्षर भने गर्न पाइनन्। कोशीको ९३ सदस्यीय प्रदेशसभामा बहुमतका लागि ४७ सांसद आवश्यक पर्छ। केन्द्रमा पुनः गठबन्धन फेरिएपछि केदार कार्की नेतृत्वको सरकारलाई दिएको समर्थन एमाले र माओवादीका प्रदेशसभा सदस्यले गत चैत २६ गते फिर्ता लिएका थिए। समर्थन फिर्तापछि उनले प्रदेशसभाबाट विश्वासको मत लिनुपर्ने थियो। तर, मंगलबार राति १२ बजेसम्म विश्वासको मत लिएनन्। पदबाट राजीनामा पनि दिएनन्। एमाले र माओवादीका सांसदले सरकारको समर्थन फिर्ता लिएपछि मुख्यमन्त्री कार्कीले विश्वासको मत पनि नलिने र राजीनामा पनि नदिने अडान राख्दै आएका थिए। त्यसलाई चिर्न दुई दलले समावेदनमार्फत प्रदेशसभाको विषेश अधिवेशन आह्वान गराएर समर्थन फिर्ता लिएको ३० दिनभित्र विश्वासको मत लिन वा राजीनामा दिन मुख्यमन्त्रीलाई निर्देशन दिने संकल्प प्रस्ताव वैशाख ७ गते पारित गराएका थिए। कार्कीले संकल्प प्रस्ताव बाध्यकारी नभएको भन्दै विश्वासको मत लिने प्रस्ताव नै प्रदेशसभामा राखेनन्। प्रदेशसभा सचिवालयले संकल्प प्रस्तावले गरेको निर्देशनअनुसार मुख्यमन्त्रीलाई त्यसको जानकारी गराएको भएपनि विश्वासको मत लिने प्रस्ताव नआएको पत्र प्रदेश प्रमुखको कार्यालयले पठाएपछि नयाँ सरकार आह्वानको ढोका खुलेको थियो। समर्थन गर्ने सांसदको समर्थन फिर्ता भएको ३० दिन पूरा भएको, त्यस अवधिमा विश्वासको मत नलिएको तथा वैशाख ७ मा प्रदेशसभाबाट पारित मुख्यमन्त्रीविरुद्धको संकल्प प्रस्तावले पनि केदार कार्की अल्पमतमा परेको ठहर गर्दै प्रदेश प्रमुख खापुङले बुधबार राति ३ दिनको समय दिएर नयाँ सरकार गठनको आह्वान गरेका थिए। त्यसपछि बिहीबार बिहान एमालेका ३९ र माओवादीका १३ सहित ५२ जना (बहुमत) प्रदेशसभा सदस्यको हस्ताक्षरसहित हिक्मतकुमार कार्कीले मुख्यमन्त्रीमा दाबी पेस गरेका थिए। महान्यायधिवक्ता डा दिनमणि पोखरेलको रायअनुसार सरकार गठनको आह्वान गरेका प्रदेश प्रमुखले हस्ताक्षरकर्ता सांसदहरूको सनाखत गराएपछि उनलाई मुख्यमन्त्री नियुक्त गरेका हुन्। कार्कीले बिहीबार नै पद तथा गोपनीयताको शपथ लिएर पदभार ग्रहण गरेका छन्। गठबन्धन कायम रहेमा आगामी करिब २२ महिना कार्कीले मुख्यमन्त्री चलाउन पाउने छन्। त्यसपछि आलोपालोको सहमति अनुसार माओवादीले मुख्यमन्त्री पाउने बताइएको छ। मुख्यमन्त्री कार्कीले बिहीबार नै एमालेबाट रामबहादुर रानामगर र माओवादीबाट गणेशप्रसाद उप्रेतीलाई बिनाविभागीय मन्त्री नियुक्त गरेका छन्। मुख्यमन्त्रीको शपथलगत्तै नवनियुक्त मन्त्रीहरूको पनि शपथ भएको थियो।"
जसपा नेपाल नेतृत्वको मधेस सरकार अल्पमतमा पर्दै,"काठमाडौं : जसपा नेपालको फुटले मधेस सरकार अल्पमतमा पर्ने खतरा बढेको छ। सरकारमा मुख्य सहयात्री दल एमाले र माओवादीले जसपा नेपालको नेतृत्व सरकार ढाल्ने तयारी गरेका छन्। मधेस प्रदेशको ठूलो दल एमाले नेतृत्वमा सरकार बनाउने कसरत भइरहेको छ। यो रणनीति सफल भयो भने जसपा नेपालका नेता सरोजकुमार यादवको नेतृत्वको वर्तमान सरकार ढल्ने छ। १ सय ७ सदस्यीय प्रदेशसभामा अहिले १ सय ६ जना सांसद छन्। मधेसमा सरकार टिकाइराख्न वा बनाउन बहुमतका लागि ५४ सांसद आवश्यक हुन्छ। अहिले विकास भइरहेको राजनीतिक घटनाक्रमअनुसार एमाले, माओवादी, जनमत, एकीकृत समाजवादी र लोसपा मिलेको अवस्थामा नयाँ सरकार बन्ने छ। एमालेका २३, माओवादीका ९, लोसपाका ८, जनमतका १३, एकीकृत समाजवादीका ७ जना सांसद छन्। उपेन्द्र यादवबाट फुटेको नयाँ जसपाको मधेस प्रदेशसभामा कति जना सांसद छन् ? त्यो खुलेको छैन। यता जसपा नेताबाट फुटेर गठन भएको जसपाका महासचिव नेता इस्तियाक राईले आफूहरूसँग मधेस प्रदेशसभामा पार्टीका बहुमत सांसदहरू रहेको दाबी गरेका छन्। बिहीबारको पत्रकार सम्मेलनमा बोल्दै भने, निर्वाचन आयोगबाट सनाखतका लागि २१ दिने सूचना जारी भएको छ। कतिले हाम्रो विचार र पार्टीलाई सकारात्मक रूपमा लिएर आउनुहुन्छ भन्ने कुरा छिट्टै थाहा हुन्छ। उपेन्द्र यादवभन्दा मधेस प्रदेशमा हामीसँग प्रदेश सांसद बढी नै छ। मधेस प्रदेशका मुख्यमन्त्री यादवले मधेस प्रदेश सरकार अल्पमतमा नरहेको दाबी गरेका छन्। आफू नेतृत्वको सरकार बचाउन बुधबार काठमाडौं आएका मुख्यमन्त्री यादवले अन्नपूर्णसँग कुरा गर्दै भने, जसपा नेपाल नेतृत्वको सरकार कुनै पनि हालतमा ढल्दैन।"
एमाले रामेछापको अध्यक्षमा कडेरिया र सचिवमा कार्की सर्वसम्मत,"काठमाडौं : तीनलालको जिल्ला भनेर चिनिने रामेछापमा एमालेले सर्वसम्मत नेतृत्व चयन गरेको छ। नेकपा एमाले रामेछापले पार्टीको नवौँ जिल्ला अधिवेशनले एमाले जिल्ला कमिटीको अध्यक्षमा पुरुषोत्तम कडरिया र सचिवमा प्रकाशकुमार कार्की सर्वसम्मत निर्वाचित भएको एमाले जिल्ला निर्वाचन अधिकृतको कार्यालयले जानकारी दिएको छ। उम्मेदवार बन्न दलहरुभित्र रस्साकस्सी चलिरहेका बेला नेताहरुले सर्वसम्मत गराउने पहल गरेपछि अध्यक्ष र सचिव सर्वसम्मत बनेका हुन्। बिहीबार अध्यक्ष पदका लागि कडरिया र एमालेका पूर्वउपाध्यक्ष प्रेमबहादुर तामाङले मनोनयन दर्ता गराएका थिए। त्यसैगरी सचिवमा कार्कीसँगै रामबाबु घिमिरेले मनोनयन दर्ता गराएका थिए। तर सहमति भएपछि तामाङ र घिमिरेले मनोनयन फिर्ता लिएका हुन्। यस अगाडि कडेरिया एमाले रामेछापको सचिव र कार्की उपसचिव थिए। उनीहरु दुवै जना अनेरास्ववियु हुँदै पार्टी राजनीतिमा सक्रिय बनेका हुन्। जिल्ला निर्वाचन अधिकृतको कार्यालयका अनुसार उपाध्यक्ष पदमा ४ जना, खुल्ला उपसचिव ३ जना र महिला उपसचिवमा ४ जनाको उम्मेदवारी परेको छ। उपाध्यक्ष पदका लागि होतराज ढकाल, रमेशकुमार वाग्ले, ध्रुवकुमार कार्की र ज्ञानबहादुर खड्काको उम्मेदवारी परेको छ। त्यस्तै खुल्ला उपसचिवमा मिलनकुमार घिसिङ, राजेन्द्रकुमार कार्की र दिनेश सुवेदीको उम्मेदवारी परेको छ। महिला उपसचिवमा मखमली श्रेष्ठ, अनिता तामाङ राई, मञ्जुमाया कार्की, कमला शर्मा क्षेत्रीबीच प्रतिस्पर्धा हुने भएको छ। विधान अनुसार अध्यक्ष, उपाध्यक्ष र सचिव ११ जना र उपसचिव खुल्ला र समावेशी गरी २ रहने प्रावधान छ। एमालेले अन्य पदहरुमा पनि सर्वसम्मत गर्ने प्रयास जारी राखेको छ। जिल्ला कमिटीमा सर्वसम्मत हुन बाँकी रहेका पदहरुको आज विद्युतीय मतपत्रबाट निर्वाचन हुने बताइएको छ। यसैगरी रामप्रसाद देवकोटाको अध्यक्षतामा लेखा कमिटी सर्वसम्मत चयन भएको छ। भूगोलबाट जिल्ला कमिटीका कतिपय सदस्यहरु पनि सर्वसम्मत भएका छन्। नेकपा एमाले जिल्ला निर्वाचन अधिकृतको कार्यालयका अनुसार सर्वसम्मत निर्वाचित भएकोभएकाहरुको पनि औपचारिक घोषणा हुन बाँकी रहेको छ। एमालेले ९ औं अधिवेशन बुधबारबाट मन्थलीको तीनलाल पार्कमा सुरु भएको हो। अधिवेशनमा ७ सय प्रतिनिधि चयन भएका छन्। अधिवेशनमा मन्थली नगरपालिकाबाट १३५ जना,खाँडादेवी गाउँपालिकाबाट ९३ जना, दोरम्बा शैलुङ्ग गाउँपालिकाबाट ७३ जना, लिखुतामाकोसी गाउँपालिकाबाट ६६ जना, गोकुलगंगा गाउँपालिकाबाट ५७ जना, रामेछाप नगरपालिकाबाट ५६ जना,उमाकुण्ड गाउँपालिकाबाट ४८ जना,सुनापति गाउँपालिका ४३ जना प्रतिनिधि छन्। यसैगरी जनसंगठनबाट ५२ जना, जिल्ला सल्लाकारबाट २५ जना, विभागबाट १६ जना, जिल्ला कार्यालयबाट ३ जना र ५ प्रतिशत मनोनितमा ३३ जना प्रतिनिधि छनोट भएका छन्।"
बालमन्दिरको जग्गा कसरी भयो हिनामिना ? कोको छन् संलग्न ?,"काठमाडौं : जिल्ला अदालत काठमाडौंबाट बालमन्दिरको जग्गा हिनामिना प्रकरण पक्राउ पुर्जी जारी भएका नेपाल बाल संगठनका पूर्वअध्यक्ष रीता सिंह वैद्यसहित २० जनालाई पक्राउ गर्न प्रहरीले निगरानी बढाएको छ। काठमाडौंको नक्सालस्थित संगठनको जग्गा हिनामिनाका साथै ठगी गरेको अभियोगमा अध्यक्ष सिंह वैद्यसहित २० जना पूर्वपदाधिकारीलाई प्रहरीले खोजतलास तीव्र पारेको छ। पक्राउ पुर्जी संगठनका पूर्वपदाधिकारी र बृहस्पति विद्यासदनका पूर्वअध्यक्ष एवं सञ्चालकहरू छन्। केन्द्रीय अनुसन्धान ब्युरो (सीआईबी) का प्रवक्ता एवं प्रहरी उपरिक्षक होबिन्द्र बोगटीका अनुसार, पक्राउ पुर्जी जारी भएका २० जनाको खोजतलास भइरहेको छ। जिल्ला अदालत काठमाडौंबाट पक्राउ पुर्जी जारी भएपछि प्रहरीले निगरानी बढाएको हो। संगठनका तत्कालीन अध्यक्ष रीता सिंह, तत्कालीन उपाध्यक्ष तुलसी नारायण श्रेष्ठ, तत्कालीन महासचिव गणेश भक्त श्रेष्ठ, तत्कालीन उपमहासचिव सुमन शाक्य तत्कालीन सदस्य एवं स्रोत तथा परिचालन उपसमिति संयोजक कृष्णशंकर साहविरुद्ध पक्राउ पुर्जी जारी भएको छ। त्यस्तै पक्राउ पुर्जी जारी भएका पूर्वमहासचिवहरू श्यामकुमार आले, सुवासकुमार पोखरेल, प्रचण्डराज प्रधान, रामकाजी कोनेलाई पनि प्रहरीले खोजिरहेको छ। संगठनका पूर्वउपाध्यक्ष योगेन्द्रबहादुर शाही, पूर्वकोषाध्यक्ष मनोहर गोपाल श्रेष्ठ, पूर्वउपकोषाध्यक्ष दीपकदास श्रेष्ठ, बृहस्पति विद्यालय व्यवस्थापन प्रालि (बृहस्पति विद्यासदन) का पूर्वअध्यक्षहरू चिरञ्जीवी तिवारी, पुरुषोत्तमराज जोशी, बृहस्पति विद्यासदनका तत्कालीन सञ्चालकहरू प्रवीणराज जोशी, मुरारी निधि तिवारी, श्रद्धा संघाइ, अभिनव सिंघानिया, सिद्धार्थ केडिया, कीर्तिप्रसाद पाण्डेविरुद्ध पनि पक्राउ पुर्जी जारी भएको छ। यसअघि बाल संगठनको जग्गा हिनामिना गरेको अभियोगमा सीआईबीमा जाहेरी परेको थियो। प्रहरीले यस विषयमा अनुसन्धान अघि बढाइरहेको अवस्थामा पक्राउ पुर्जी पनि जारी भएको सीआईबीले जनाएको छ। कसरी भयो ठगी ? सीआईबी प्रवक्ता बोगटीका अनुसार, बालमन्दिरलाई हानिनोक्सानी पुर्याएको ठगी गरेको र लामो समयसम्म सम्झौता गरी कम भाडादरमा बाल संगठनलाई हानिनोक्सानी पुर्याएको अभियोग छ। २०४९ सालमा भाडामा लिएको जग्गामा निजी स्कुल बृहस्पति विद्यासदन सञ्चालन भएको थियो। २०४८ सालमा राजनीतिक नियुक्तिबाट रीता सिंह वैद्य बाल संगठनकी अध्यक्ष बनेकी थिइन्। उनी २०७७ सालसम्म अध्यक्ष भइरहिन्। २०४९ सालदेखि २०७२ सालसम्म पटकपटक न्यून भाडा रकम सम्झौता गरेको अभियोग छ। यसअघि २०८९ सालमा सकिने सम्झौता भएकोमा सञ्चालक समितिले २०७२ सालमै पूरक सम्झौता गरेको पाइएको छ। बदनियतपूर्ण तवरमा म्याद समाप्त नभई नवीकरण गरेको २१ सय ३२ सालसम्मका लागि भोगचलन गर्ने गरी समय थप गरिएको थियो। करिब २९ रोपनी जग्गा वार्षिक १ करोड ९ लाख रुपैयाँ भाडा तिर्ने गरी पछिल्लो सम्झौता भएको जनाइएको छ। सीआईबीका प्रवक्ता बोगटीका अनुसार, यस प्रकरणमा अनुसन्धान जारी भएकाले थप बुझ्नका लागि पक्राउ पुर्जी जारी भएका व्यक्तिहरूलाई खोजतलासलाई तीव्र पारिएको छ।"
सामाजिक सञ्जालमा महिलाको चरित्र हत्या गर्ने पक्राउ,"काठमाडौं : नेपाल प्रहरीले सामाजिक सञ्जालमा महिलाको चरित्र हत्या गरेको आरोपमा एकजनालाई पक्राउ गरेको छ । वैदेशिक रोजगारीमा रहँदा आफ्नो श्रीमान्सँग सामाजिक सञ्जालमा कुराकानी गर्ने क्रममा आदानप्रदान भएका गोप्य अङ्ग देखिने तस्बिरभिडियो पीडितका साथीलाई पठाउने मकवानपुरका २४ वर्षीय फुर्साङ रुम्बालाई पक्राउ गरी प्रहरीको साइबर ब्यूरोले आज सार्वजनिक गरेको हो । ब्यूरोका प्रवक्ता, प्रहरी उपरीक्षक दीपकराज अवस्थीले फेक एकाउण्ट बनाएर गोप्य अङ्ग देखिने तस्बिरभिडियो पीडितका साथीहरुलाई पठाएको अभियोगमा रुम्बालाई पक्राउ गरिएको जानकारी दिए। पक्राउ परेका रुम्बामाथि विद्युतीय कारोबार ऐन, २०६३ अन्तर्गतको कसुरमा काठमाडौँ जिल्ला अदालतबाट पाँच दिनको म्याद थप गरी अनुसन्धान भइरहेको प्रवक्ता अवस्थीले बताए।"
घुससहित पक्राउ परेका कैलालीका जलाधार अधिकृतविरुद्ध अख्तियारले हाल्यो मुद्दा,"काठमाडौं : अख्तियार दुरूपयोग अनुसन्धान आयोगले कैलालीको राष्ट्रपति चुरेतराई मधेश संरक्षण विकास समिति,कार्यक्रम कार्यान्वयन इकाइ लम्कीका जलाधार व्यवस्थापन अधिकृत प्रभात पालविरुद्ध भ्रष्टाचार मुद्दा दायर गरेको छ। अख्तियारका प्रवक्ता नरहरि घिमिरेले जलाधार अधिकृत पालविरुद्ध आज विशेष अदालत काठमाडौंमा मुद्दा दायर गरेको जानकारी दिए। उनका अनुसार तटबन्ध निर्माण कार्यको पहिलो रनिङ्ग बिल भुक्तानीमा सहजीकरण गर्ने प्रयोजनार्थ सेवाग्राहीसँग घुस लिएको अनुसन्धानबाट देखिएकाले अधिकृत पालविरुद्ध मुद्दा दायर गरेको हो। पालविरुद्ध १ लाख २० हजार विगो र सजाय माग गरिएको अख्तियारले जनाएको छ। यसअघि वैशाख ५ गते सेवाग्राहीसँग १ लाख २० हजार घुस लिइसकेको अवस्थामा अख्तियारको टोलीले पाललाई नियन्त्रणमा लिएको थियो।"
मोरङको लेटाङमा सुधार केन्द्रबाट ७ जना भागे,"विराटनगर : मोरङको लेटाङमा रहेको एउटा सुधार केन्द्रबाट शुक्रबार बिहान ७ जना फरार भएका छन् । दुव्र्यसनमा फसेकाहरूलाई सुधार्नका लागि केन्द्रमा राख्ने गरिएको थियो । लेटाङ नगरपालिका९ जाँतेमा सञ्चालन गरिएको उज्यालो जीवन प्रतिष्ठान नेपाल नामक सुधार केन्द्रबाट बिहान ६:१५ बजेतिर उनीहरु फरार भएका हुन् । फरार हुनेमा लेटाङ५ का दिलसन तामाङ, पालदेन तामाङ, लेटाङ६ का अनिल गौतम, लेटाङ८ का मदन कार्की, विशाल कार्की, कानेपोखरी गाउँपालिका७ सरोज लिम्बू र केराबारी गाउँपालिका१० का अनुप परियार रहेका छन् । भागेकामध्ये केहीलाई लामो समयदेखि सुधार केन्द्रमा राखिएको थियो । तीमध्ये दिलसनलाई २०८० माघ १५, अनिललाई फागुन १५, मदनलाई फागुन २६, विशाललाई माघ १८, सरोजलाई माघ २९, अनुपलाई असोज ११ गते र पालदेनलाई गत वैशाख १४ गतेदेखि सुधार केन्द्रमा राखिएको थियो । सबैभन्दा धेरै समय अनुप बसेको देखिन्छ । अनुपलाई लगभग साढे ७ महिनादेखि राखिएको थियो । सुधार केन्द्रका सञ्चालक रेवत राईका अनुसार लागूऔषधलगायतको दुव्र्यसनमा फसेकाहरुलाई केही समयदेखि सुधारका लागि राखिएको थियो । फरार हुनेमध्ये केही सुधारको समयावधि पुगेकाहरु पनि छन् । उनीहरुलाई स्वयंसेवकको हिसाबले काम गर्न लगाउने गरिएको थियो, राईले भने, अचानक उनीहरु भागेछन् । अहिलेसम्म फेला पार्न सकिएको छैन । अभिभावक र परिवारका सदस्यलाई जानकारी गराएर फरार भएकाहरुको खोजी तीव्र पारिएको उनले बताए । भागेकाको खोजीका लागि इलाका प्रहरी कार्यालय लेटाङबाट इन्सपेक्टर भीमलाल ओलीको नेतृत्वमा पनि टोली खटिएको छ । घटनाका बारेमा प्रहरीले बिहान १० बजेतिर मात्रै जानकारी पाएको थियो । केन्द्रका सञ्चालक राईका अनुसार खोजी थालिए पनि फरार भएकाहरु नभेटिएपछि प्रहरीलाई घटनाको जानकारी गराइएको हो । सुधार केन्द्रमा १८ जना थिए । ७ जना फरार भएको र ११ जना सुधार केन्द्रमै रहेको जानकारी राईले दिए । उनका अनुसार सुधार केन्द्र डेढ वर्षदेखि सञ्चालित छ । सुधार केन्द्रमा रहेकाहरु मध्येबाट नै गार्ड खटाउने गरिएको थियो । चाबी उनीहरूसँगै हुन्थ्यो,राईले भने, आफूखुसी पछाडिको ढोकाको चाबी खोलेर भागेछन् । यस विषयमा हामीलाई पनि निक्कै पछि मात्रै जानकारी भयो । स्थानीयले भने सुधार केन्द्रमा दिने गरिएको यातना सहन नसकेर त्यहाँ राखिएकाहरू भागेको हुनसक्ने अनुमान गरेका छन् । सुधार केन्द्रमा राखिएकालाई यातना दिने गरिएको थियो कि थिएन भनेर प्रहरीले अनुसन्धान गरिरहेको छ । केन्द्रको लापरबाहीका कारण त्यहाँ राखिएकाहरु भागेको प्रहरीको प्रारम्भिक निष्कर्ष छ । केन्द्रका सञ्चालक राईले भने कसैलाई पनि कुटपिट नगरिएको र यातना नदिएको बताए । घटनाको प्रकृति हेर्दा सबै जना सल्लाह गरेर भागेजस्तो देखिने उनको भनाइ छ ।"
सूचना उपलब्ध गराउन कोशी अस्पताललाई आयोगको आदेश,"विराटनगर : राष्ट्रिय सूचना आयोगले सूचना मागकर्तालाई तत्काल सूचना उपलब्ध गराउन विराटनगरको कोशी अस्पतालका नाममा आदेश जारी गरेको छ। आयोगका प्रमुख आयुक्त महेन्द्रमान गुरुङ तथा आयुक्तहरु रत्नप्रसाद मैनाली र कमला ओली थापाको संयुक्त इजलासले सूचनाको हक सम्बन्धी ऐन, २०६४ को दफा १० को उपदफा ३ को (क) अनुसार सूचना उपलब्ध गराउन वैशाख १० गते उक्त आदेश दिएको हो। अस्पतालले सूचनाको हक सम्बन्धी ऐन २०६४ अनुसार माग गरिएका सूचना दिन अस्वीकार गरेको थियो। सूचना लुकाएर अस्पताल प्रशासन र विकास समितिको मिलेमतोमा भइरहेका अनियमितता ढाकछोपको प्रयास गरिएको छ। अस्पतालका प्रमुख मेडिकल सुपरिटेन्डेन्ट डा चन्द्रभाल झा र सूचना अधिकारी इन्दिरा यादवले सूचना लुकाउन भूमिका खेलेका थिए। सरकारी अस्पतालमा अनियमितता भइरहेको विषय बाहिरिएपछि २०८० माघ ४ गते सूचनाको हक प्रयोग गरेर सूचना माग गरिएको थियो। डा फरवार्ड सिलवाल नेतृत्वको अस्पताल विकास समितिले २०८० असारदेखि माघ ४ गतेसम्म गरेका निर्णयसँग सम्बन्धित निर्णय पुस्तिका, कर्मचारी नियुक्ति प्रक्रियासँग सम्बन्धित कागजात, अस्पतालमा कार्यरत चिकित्सकसहितका कर्मचारीको विवरण, अस्पतालको डाक्टर निवास भत्काउनका लागि परेका टेन्डरहरू र भवन भत्काउनलाई पूरा गरिएको प्रक्रियासँग सम्बन्धित विवरणको प्रमाणित प्रतिलिपिलगायतका सूचना माग गरिएको हो। अस्पतालले माघ २१ गते आंशिक, अपूर्ण र अस्पष्ट सूचना उपलब्ध गरायो। विकास समितिका निर्णयलगायतका कुनै पनि सूचना प्राप्त भएनन्। अस्पतालको कदम सरकारी र सार्वजनिक निकायमा भएका निर्णय तथा काम कारबाहीसँग सम्बन्धित सूचना दिन मिल्ने कानुनी व्यवस्थाविपरीत हो। सूचना दिन अस्वीकार गरेर मेसु झा कानुनी दायित्वबाट पन्छिएपछि अस्पताल प्रमुख झासहित सूचना अधिकारी यादवलाई विपक्षी बनाएर राष्ट्रिय सूचना आयोगमा पुनरावेदन गरिएको थियो। आयोगले फागुन २१ गते लिखित जवाफ पेस गर्न अस्पतालका नाममा आदेश जारी गरेको थियो। आयोगको आदेश पश्चात अस्पताल प्रमुख डा झाले तथ्यलाई तोडमोड गरेर व्यक्तिगत विवरणसमेत माग गरिएको र गोपनीयताको हक सम्बन्धी कसुरको अधिनमा रही व्यक्तिगत विवरण सर्टिफिकेटहरु उपलब्ध नगराएको भनेर २०८० चैत ११ गते जवाफ पठाएको पाइएको छ। तर, अस्पतालसँग व्यक्तिगत विवरण खुल्ने सर्टिफिकेटहरु माग गरिएको थिएन। त्यस्तै, अस्पताल विकास समितिको निर्णय प्रतिलिपि दिनुपर्ने व्यवस्था नभएको दाबी गर्दै झाले प्रचलित कानुनको बर्खिलाप गरेर आयोगलाई जवाफ पठाएका छन्। जबकि नेपालको संविधान, २०७२ को धारा २७ ले प्रत्येक नागरिकलाई आफ्नो वा सार्वजनिक सरोकारको विषयको सूचना माग्ने र पाउने हक हुनेछ भन्ने व्यवस्था गरेको छ। आयोगले आदेशमार्फत सार्वजनिक निकायको प्रमुख वा सूचना अधिकारीले मनासिव कारणबिना सूचना नदिएको वा दिन इन्कार गरेको, आंशिक रुपमा वा गलत सूचना दिएको वा सूचना नष्ट गरेको देखिएमा १ हजारदेखि पच्चिस हजार रुपैयाँसम्म जरिवाना गरी विभागीय कारबाहीका लागि सम्बन्धित निकायमा लेखेर पठाउन सकिने स्मरण गराएको छ। प्रस्तुत पुनरावेदनका सन्दर्भमा विपक्षी कार्यालयका प्रमुखबाट आयोग समक्ष पेस गरिएको लिखित जवाफमा उल्लेख गरिएका विषय मात्रका आधारमा पुनरावेदकले माग गरेको सूचना दिनु नपर्ने देखिएन। सूचना मागकर्ताले माग गरेको विषय सूचनाको हकसम्बन्धी ऐन, २०६४ को दफा ३ को उपदफा (३) मा उल्लेखित सूचना प्रवाह गरिने छैन भन्ने विषयभित्र परेको देखिँदैन। तसर्थ सूचना मागकर्तालाई सूचनाको हकसम्बन्धी ऐन, २०६४ को दफा १० को उपदफा (३) को खण्ड (क) अनुसार सूचना ७ दिनभित्र उपलब्ध गराउनू, कोशी अस्पतालका नाममा आयोगले जारी गरेको आदेशमा भनिएको छ। तर, हालसम्म सूचना उपलब्ध गराइएको छैन। यस विषयमा बुझ्न खोज्दा अस्पतालका मेसु डा झा र सूचना अधिकारी यादव सम्पर्कमा आउन चाहेनन्। मेसु झाले सूचना दिन्न, मुद्धा हाल्नुस् भनेर सूचना मागकर्तालाई यसअघि नै थर्काएका थिए। कुनै पनि निकायले निवेदन परेको १५ दिनभित्रमा सूचना उपलब्ध गराउनुपर्ने नियम छ। सूचना नदिएमा कार्यालय प्रमुखलाई सम्बोधन गरेर गरिएको उजुरीको सम्बोधन ७ दिनभित्र नभएमा, तथ्यलाई तोडमोड गरिएमा, पूर्ण सूचना नदिएमा वा सूचना लुकाएमा राष्ट्रिय सूचना आयोगमा पुनरावेदन गर्न पाउने व्यवस्था छ। आयोगले सूचना उपलब्ध गराउन दिएको निर्देशन पालना नगरेमा सार्वजनिक निकायका पदाधिकारीलाई ऐनको दफा ३२ अनुसार कारबाही हुन्छ। सार्वजनिक निकायको प्रमुख वा सूचना अधिकारीले बदनियतपूर्वक सूचना दिन इन्कार गरेमा, आंशिक वा गलत सूचना दिएमा अर्थात सूचना नष्ट गरेमा १ हजारदेखि २५ हजार रूपैयाँसम्म जरिवाना र विभागीय कारबाही हुने व्यवस्था छ। ऐनमा उल्लिखित समयभित्र सूचना नदिएमा जति दिन ढिलाई गरेको हो, प्रति दिन २ सय रुपैयाँको दरले जरिवाना हुने व्यवस्था छ। राष्ट्रिय सूचना आयोगले गरेका आदेश तथा निर्णयहरुको पालना नगर्ने व्यक्तिलाई आयोगले १० हजार रुपैयाँसम्म जरिवाना गर्न सक्छ। जरिवाना सम्बन्धित अधिकारीले आफ्नो तलव वा व्यक्तिगत सम्पत्तिबाट तिर्नुपर्ने हुन्छ। आयोगका सूचना अधिकारी सुदर्शन ढकाल सूचना उपलब्ध गराउन अटेर गर्ने र आयोगको आदेशको पालना नगर्ने निकायका प्रमुख एवं सूचना अधिकारीलाई कानुनअनुसार कारबाही हुने बताउँछन्। सूचनाको हकका अभियन्ताहरु सूचना लुकाउनुलाई पनि भ्रष्टाचार मान्छन्। किन लुकायो अस्पतालले सूचना ? कोशी अस्पतालमा अनियमितता बढेको छ। अस्पताल प्रशासन र विकास समितिको मनोमानीले सरकारी अस्पताल धराशायी बनिरहेको छ। सार्वजनिक सरोकारका सूचना लुकाएर अनियमिततालाई ढाकछोपको प्रयास गरिएको छ। अस्पताललाई आफूनिकट एवं कार्यकर्ता भर्ती केन्द्र बनाइँदै छ। नियमविपरीतका काम कारबाहीले अस्पतालमा अनियमितता भइरहेको प्रष्ट हुन्छ। तर, अस्पतालले प्रचलित कानुनको धज्जी उडाउँदै सूचना लुकाएर गलत हर्कत देखाइरहेको सूचनाको हकका अभियन्ता राजु श्रेष्ठ बताउँछन्। उनका अनुसार सूचना लुकाउनुले अस्पतालभित्र भ्रष्टाचार भइरहेको प्रष्ट हुन्छ। अस्पतालमा मनोमानी हिसाबको मापदण्ड बनाउँदै चिकित्सक, स्वास्थ्यकर्मी र कर्मचारी भर्ना गर्न खोजिदैछ। केही समयअघि ३ जना चिकित्सक करारमा नियुक्त गरियो। आफूनिकटलाई सहज हुने गरी असमान मापदण्ड बनाएर अरु पनि भर्नाको तयारी गरिएको छ। यस सम्बन्धमा अख्तियार दुरुपयोग अनुसन्धान आयोगबाट अनुसन्धान भइरहेको छ। त्यस्तै, बिना टेण्डर अस्पताल तथा डाक्टर निवासका भवन भत्काइएको छ। बसिरहेका चिकित्सकलाई जबरजस्ती निकालेर प्रक्रिया पूरा नगरिकन मनोमानी हिसाबले कानुनविपरीत सरकारी भवनहरु भत्काइएको हो। भवन भत्काएर इँटा, रडलगायतका निर्माण सामग्री गायब बनाइएको छ। अस्पतालभित्रबाट मिलेमतोमा माटो चोरी भइरहेको छ। अस्पतालको सेवा अव्यवस्थित र लथालिंग छ। आईसीयू, एनआईसीयू तथा एचडीसीयू सञ्चालन गरिएको छैन। गुरुयोजनाका आधारमा अस्पतालमा निर्माण तथा मर्मतको काम गरिएको छैन। पारिवारिक आर्थिक अवस्था कमजोर भएका विपन्नलाई उपचारमा सहुलियत प्रदान गर्नुपर्ने सरकारी अस्पतालको सेवा अस्तव्यस्त छ। सेवा प्रवाह पहुँचवाला केन्द्रित छ। पैसा नभएकाहरुले सहज उपचार पाउँदैनन्। सामाजिक सेवा इकाईमार्फत उपचारमा हुने गरेको छुटमा पहुँचवालाको हालिमुहाली चलिरहँदा उपचार खर्च अभावमा छटपटाइरहेकाहरु भने छुटबाट बञ्चित छन्। अस्पतालले सामाजिक सेवा इकाईमार्फत विपन्न नागरिकको पारिवारिक आर्थिक अवस्था अनुसार उपचारमा २५, ५०, ७५ र सय प्रतिशतसम्म छुट दिन्छ। अस्पतालले दिने गरेको छुटमा पहुँचवाला र आर्थिक रूपले सम्पन्न भएकाहरुकै हालिमुहाली चल्छ। विपन्न नागरिकले त छुट पाउँदैनन्, एक कर्मचारी भन्छन्, पैसा नभएकाहरु उपचारविहीन भएर फर्कन्छन्। छुटका नाममा अनियमितता भइरहेको छ। अस्पतालका मेसु डा झाले सामाजिक सेवा इकाईमार्फत आफूनिकट र चिनजानकालाई मात्रै उपचारमा छुट दिने गरेको ती कर्मचारी बताउँछन्। आफ्ना मान्छे आउँदा तत्काल छुट दिएर पठाइन्छ। उनीहरुका लागि कुनै पनि कागजात आवश्यक पर्दैन, ती कर्मचारीले भने, विपन्न र गरिब आउँदा वडा कार्यालयको सिफारिसदेखि लिएर विभिन्न कागजात खाजेर झन्झट दिने गरिन्छ। कोशी अस्पतालको स्वास्थ्य सेवा प्रवाहमा मेसु र विकास समितिको मनपरी चलिरहेको छ। उनका अनुसार अस्पतालभित्र भइरहेका अनियमितता खुल्ने भएपछि सूचना लुकाइएको हो। अस्पतालका नाममा सूचना आयोगले जारी गरेको आदेश।"
अमेरिका पठाइदिने भन्दै साढे ५ करोड ठगी गर्ने गिरोह पक्राउ,"काठमाडौं : काठमाडौं उपत्यका अपराध अनुसन्धान कार्यालयको टोलीले अवैध बाटोबाट अमेरिका तथा क्यानडा पठाइदिने प्रलोभन देखाइ विभिन्न व्यक्तिसँग रु पाँच करोड ५० लाख ठगी गर्ने गिरोहलाई पक्राउ गरी आज सार्वजनिक गरेको छ । पक्राउ पर्नेमा सिन्धुपाल्चोक भोटेकोशी गाउँपालिका२ घर भइ हाल काठमाडौं बुढानिलकण्ठ नगरपालिका११ कपन बस्ने ४७ वर्षीय टासी शेर्पा, सिन्धुपाल्चोक साविक कर्थली गाविस१ घर भइ हाल काठमाडौं गोकर्णेश्वर५ जोरपाटी बस्ने ४२ वर्षीय ङिमबुटी शेर्पा तथा सन्धुपाल्चोक जुगल गाउँपालिका१ घर भई हाल गोकर्णेश्वर५ जोरपाटी बस्ने १९ वर्षीया निमा शेर्पा रहेका काठमाडौं उपत्यका अपराध अनुसन्धान कार्यालयका प्रमुख एवं प्रहरी वरिष्ठ उपरीक्षक सानुराम भट्टराईले आज आयोजित पत्रकार सम्मेलनमा जानकारी दिए। उनका अनुसार पक्राउ परेकाहरुले वैदेशिक रोजगारीका लागि अमेरिका तथा क्यानडालगायतका देशहरुमा पठाइदिन्छौं भनि विभिन्न तवरले विश्वास दिलाई विभिन्न व्यक्तिको राहदानी, फोटो, प्रहरी प्रतिवेदन, बैंक स्टेटमेन्ट, कोभिड क्युआर कोड, पहेंलो ज्वरो कार्ड समेतका कागजातहरु लिएर विभिन्न शीर्षकमा रकम ठगी गरेका थिए । ती व्यक्तिहरुले आफ्नो तथा अन्य व्यक्तिको बैंक खातामा पटकपटक गरी नगद जम्मा गर्न लगाई तथा नगदै रकमसमेत लिई दुबई हुँदै केन्यामा पुर्याएका थिए । पक्राउ परेकाहरुलाई मानव तस्करी गरी ठगी गरेको अपराधमा थप आवश्यक कारबाहीका लागि प्रहरी परिसर टेकु काठमाडौँ पठाइएको उहाँको भनाइ छ । रासस"
नक्कली नोटसहित मकवानपुरका ५ जना पक्राउ,हेटौंडा : मकवानपुर प्रहरीले नक्कली नोट ५५ हजारसहित ५ जनालाई प्रक्राउ गरेको छ। गत आाइतबार प्रहरी चौकी नामटार मकवानपुरबाट खटिएको प्रहरी टोलीले पक्राउ गरेको हो। प्रहरीले मकवानपुरको कैलाश गाउँपलिका ९ का१८ वर्षका सीताराम थिङको साथबाट नेपाली एक हजारको १२ वटा नक्कली नोट फेला पारेको जिल्ला प्रहरी कार्यालय मकवानपुरका प्रहरी प्रवक्ता लक्ष्मी भण्डारी बताए। त्यसलगत्तै सीताराम थिङलाई प्रारम्भिक अनुसन्धानको क्रममा सोधपुछ गर्दा उक्त नक्कली नोट हेटौंडा उपमहानगरपलिका१४ घर भई हाल वडा नम्बर ४ मा डेरा गरी बस्ने ३७ वर्षीय सुनिल ढुङगानाले दिएको बताए। गत सोमवार सुनिल ढुङगानाको कोठामा खानतलासी गर्ने क्रममा निजको साथबाट १ हजारका नक्कली नेपाली नोट ४२ थान र निजको छोरा वर्ष १८ वर्षका रोजल ढुङगानाको साथबाट १ हजारका नक्कली नेपाली नोट १ थान गरी ४३ हजार नक्कली नेपाली नोट फेला परेको प्रवक्ता भण्डारी बताए। उनीहरुलाई अनुसन्धान गर्दा सो कार्यमा मकवानपुर गढी गाउँपलिका४ बस्ने २० वर्षका सोमराज थोकर र सोही स्थानका २८ वर्षीय रामेश्वर अर्यालको पनि संलग्नता रहेको खुलेको हो। उनीहरुलाई पनि नियन्त्रणमा लिईएको प्रहरीले बताएको छ। नक्कली नेपाली नोटसहित पक्राउ परेका उनीहरुलाई मुद्रा सम्बन्धी कसुरमा मकवानपुर जिल्ला अदालत हेटौंडाबाट ५ दिनको म्याद अनुमति लिइ थप अनुसन्धान कार्य भइरहेको जिल्ला प्रहरी कार्यालय मकवानपुरले बताएको छ।
अधिकांश पसल मापदण्ड विपरीत,"नुवाकोट : नुवाकोटको विदुर नगरपालिकामा वजार अनुगमन गरिएको छ। अनुगमनका क्रममा अनुमति नलिई पसल सन्चालन गरिएको पाइनुका साथै अखाद्य वस्तु नियन्त्रणमा लिई नष्ट गरिएको छ। विदुर नपा कार्यालय र सरोकारवाला निकायले संयुक्तरूपमा बजार अनुगमन गरेको हो। मुख्य बजारको सडकमार्गमा सञ्चालित विभिन्न २२ वटा पसल व्यवसाय अनुगमन गरिएको हो। १२ हजार रुपैयाँ बराबरको अखाद्य वस्तु नियन्त्रणमा लिई नष्टसमेत गरिएको छ। अनुगमनका क्रममा अधिकांश पसल मापदण्ड विपरित रहेको पाइएको जिल्ला प्रशासन कार्यालय नुवाकोटले जनाएको छ। अनुगमन टोलीले दुई दिन लगातार विदुर नपा १, र ५ मा रहेका होटेल, मिठाई, डेरी, किराना तथा फलफुल पसल, मासु पसल तथा उद्योगहरुको अनुगमन गरिएको विदुर नपा अनुगमन समितिका संयोजक गणेशकुमार नेपालले जानकारी दिए। उनका अनुसार अधिकांश पसलहरुलाई मापदण्ड अनुसार सन्चालन गर्न निर्देशन दिइएको छ। अधिकांश पसलहरू मापदण्डअनुसार सञ्चालन नभएको पाइएको र पहिलो पटकलाई सचेत गराइएको संयोजक नेपालले बताए"
कालीकोटमा बोलेरो जीप दुर्घटना,"कालीकोट : सुर्खेतबाट कालीकोटको घाटाचौर जाँदै गरेको (ग) ३ (च) ६५०६ नम्बरको बोलेर जीप दुर्घटना भएको छ । गएराती ९ बजे १२ जना यात्रु लिएर घाटाचौर जाने क्रममा बोलेरो पचालझरना गाउँपालिका८ को सिजाबगरमा दुर्घटना भएको हो । सान्नीत्रिवेणी गाउँपालिका३ मानेगडाबाट थप यात्रु बोकेर पचालझरना गाउँपालिकाको घाटाचौरतर्फ जाँदै गरेको जीप दुर्घटना हुँदा १२ जना घाइते भएका छन् भने ६ जना गम्भीर घाइते भएका छन् । जीप दुर्घटनामा रास्कोट नगरपालिका६ का २२ वर्षीय दिनेश फर्साल चालक र सहचालक गरी १२ जना घाइते भएका हुन् । सुर्खेतबाट यात्रु लिएर आएको जीप कर्णाली करिडोर अन्तर्गत पर्ने पचालझरना गाउँपालिकाको सिजाबगरमा दुर्घटना भएको जिल्ला प्रहरी कार्यालय कालीकोटका सुचना अधिकारी पोषण थापाले बताए । उनले भने, 'दुर्घटनामा परी घाइते हुनेमा पलाँता गाउँपालिका२ निवासी १८ वर्षीय पारस कामी, ७० वर्षीय जयमल कामी, पलाँता६ निवासी ७० वर्षीया एैमन बिक, ३४ वर्षीया लालभक्त बिक रहेका छन् । यसैगरी पलाँता गाउँपालिका६ निवासी २५ वर्षीय पुष्कर बिक, ६१ वर्षीय लाल बिक, २५ वर्षीया लक्ष्मी बिक, २० वर्षीय जनराज बिक र सोही गाउँका २१ वर्षीय राजन बिक, ३० वर्षीय धनराम बिक रहेका छन् । रास्कोट६ निवासी २२ वर्षीय चालक दिनेश फर्साल र अठार वर्षीया सहचालक रमेश फर्शाल पनि घाइते भएका छन् । जिल्ला अस्पताल कालीकोटले गम्भीर घाइते भएका ६ जनालाई थप उपचारका लागि प्रदेश अस्पताल सुर्खेत रिफर गरेको छ । जीप सडकबाट करिव १०० मिटर तल भीरमा खसेको छ । दुर्घटना के कसरी भएको भन्ने बारेमा अनुसन्धान गरिरहेको प्रहरीको भनाइ छ । कालीकोटको पँचालझरना पलाँताको सिमाना घाटाचौरमा जाने क्रममा कर्णाली करिडोरको जारकोटमा दुर्घटना। तस्बिर : भरतराज बिष्ट।"
आज साँझदेखि कैलालीका सीमानाका बन्द हुने,"कैलाली : भारतसँग सीमा जोडिएका कैलालीका सीमानाका आज साँझदेखि बन्द हुने भएका छन् । भारतमा हुन लागेको लोकसभा सदस्यको निर्वाचनका लागि जिल्लास्थित सबै सीमानाका बन्द हुने भएका हुन् । भारतको उत्तर प्रदेशस्थित खिरी जिल्लामा हुन लागेको लोकसभा सामान्य निर्वाचनलाई मध्यनजर गर्दै सीमानाका बन्द गर्न लागिएको जिल्ला प्रशासन कार्यालय कैलालीका सूचना अधिकारी शिवराज जोशीले जानकारी दिए। 'यही वैशाख ३१ गते खिरीमा लोकसभा सामान्य निर्वाचन हुँदैछ, मतदान समाप्त नहुँदासम्म नेपालभारत अन्तर्राष्ट्रिय सीमा नाका बन्द रहने भनी भारतीय पक्षबाट पत्राचार भएको छ', उनले भने, 'उक्त निर्वाचनलाई मध्यनजर गर्दै आज (शुक्रबार) साँझ ६ बजेदेखि वैशाख ३१ गते मतदान सम्पन्न नहुन्जेलसम्म सीमानाका बन्द हुने छन् ।' सुरक्षा संवेदशीलताका कारण सो अवधिमा आवतजावत पूर्णरुपमा बन्द रहने उनले जानकारी दिए। रासस"
प्रहरी परिसरमा निर्मित संरचना प्रहरी महानिरीक्षकद्वारा उद्घाटन,"उदयपुर : विभिन्न उद्देश्यका साथ जिल्ला प्रहरी कार्यालय परिसरमा निर्मित संरचनाको शुक्रबार उद्घाटन गरिएको छ। द लाइब्रेरी क्याफे, शैलेश्वर शिव मन्दिर र अमर प्रहरी स्मृति उद्यानको नेपाल प्रहरी प्रमुख, प्रहरी महानिरीक्षक बसन्तबहादुर कुँवरले उद्घाटन गरेका हुन्। तीनवटै संरचना कार्यालय प्रमुख एसपी रमेश थापा नेतृत्वको टिमले निर्माण गरेको हो। आफूले चाहेको र खोजेको किताब अध्ययन गर्न सबैको पहुँच पुगोस भन्ने हेतुले प्रहरी परिसरमा पुस्तकालय स्थापना गरिएको एसपी थापाले बताए। उनले भने, फुर्सदको समय सदुपयोग गर्दै केही कुरा सिक्ने र सिकाउने अवसरको रूपमा हामीले पुस्तकालयलाई लिएका छौं। यसले पक्कै पनि सकारात्मक सोँचको विकास हुन्छ भन्ने विश्वास छ।' इन्टरनेटसहितको सुविधा भएको पुस्तकालयमा दुई वटा कम्प्युटर राखिएका छन्। किताबमा नभएको विषयवस्तुको खोजी गरी अध्ययन गर्न कम्प्युटर उपयोगी हुने एसपी थापाले बताए। पहिलोचरणमा विभिन्न व्यक्तिहरुका दुई हजार पुस्तकहरू राखिएका छन्। कानुनी विषयमा जानकारी लिन कानुनका किताब, मानव अधिकारका सबाल, विभिन्न व्यक्तिहरूका कृति, लेख, रचना, खोज अनुसन्धानलगायतका पुस्तकहरू राखिएको उनले बताए। बीच भागमा पुस्तक र्याक राखिएको छ भने चारै कुनामा बसेर पढ्नेगरी टेबुल र कुर्सीको व्यवस्था गरिएको छ। अझ पढ्नलाई जाँगर होस भन्ने हेतुले कफीको व्यवस्था गरिएको छ। अग्लो ठाउँमा रहेको पुस्तकालयबाट गाइघाट बजारको विहान, बेलुकाको मनोरम दृश्य देख्न सकिने छ। पुस्तकालय परिसरमा परम्परागत ढुंगेधारा निर्माण गरिएको छ। जुन २४सै घण्टा सञ्चालनमा आउने छ। त्यस्तै अमर प्रहरी उद्यानमा अमर प्रहरीको स्तम्भ राखिएको छ भने २४ सै घण्टा पानीका फोहोराहरू निस्कने छ। यसका साथै सेवा लिन आएका महिलालाई लक्षित गरी बालबालिकाका लागि पिङ, चिप्लेटी, चाकलचुकलजस्ता खेलौनाहरूको छुट्टै बालउद्यान राखिएको छ। अमर प्रहरी उद्यानमा जामुनको विरुवा रोपेर तीनवटै संरचनाको उद्घाटन गर्दै प्रहरी महानिरीक्षक कुँवरले नेपाल प्रहरीको पछिल्लो रणनीति पहुँच नपुगेका सीमान्तकृत वर्गका हितमा काम गर्ने रहेको हुँदा प्राथमिकता दिएर काम गर्न निर्देशन दिए। उनले भने, हाम्रो पहिलो लक्ष्य भनेकै नागरिकको सेवामा समर्पित भएकाले बिना भेद्भाव नागरिकका कामलाई सरलीकरण गर्नुस्, जसबाट सन्तुष्टि पुग्ने छ।' उनले अधिकार खोज्ने तर कर्तव्य र अनुशासन बिर्सने परम्परा छ, यसलाई आगामी दिनमा निस्तेज बनाउँदै लैजानुपर्ने बताए। कुँवरले एसपी थापाले उदयपुरमा लागुऔषध, सार्वजानिक यातायात सुरक्षालगायतका क्षेत्रका गरेका नविन कामलाई प्रंशसा गर्दै अन्य जिल्लामा सिकाइको रूपमा लैजाने बताए। प्रहरी संगठनभित्र एसपी थापाको छबि निकै उत्कृष्ट रहेको बताउँदै उनले भने, एसपी थापाजस्ता सीमित अधिकृतकै कारण प्रहरी संगठन गरिमा उच्च छ। हामी चाहन्छौं यस्ता अधिकृत अरु पनि निस्कनुपर्छ। त्यो प्रयत्नमा छौं,' उनले भने।"
"नक्कली नोट दिइ बोका लिएर दुईजना पुरुष फरार, महिला पक्राउ","विराटनगर : मोरङको रंगेली नगरपालिका९ स्थित दोहमना बजारमा एकजना महिलालाई नक्कली नोट दिइ बोका (बाख्राका पाठा) लिएर अपरिचित पुरुषहरू फरार भएका छन् । बोका लिएर बिक्रीका लागि बजार पुगेकी महिलालाई झुक्याउँदै नक्कली नोट दिइ बोका लिएर दुईजना पुरुष मोटरसाइकलमा फरार भएका हुन् । प्रहरीका अनुसार फरार भएकाको पहिचान खुल्न बाँकी छ । दुवैजनाको खोजी तीव्र पारिएको प्रहरीले जनाएको छ । बोका किन्न भनी पुरुषको साथ लागेर गएकी एक महिलालाई भने प्रहरीले पक्राउ गरेको छ । पक्राउ परेकी सुनवर्षी नगरपालिका५ टकुवाकी ४० वर्षीया कुरेसा खातुनको साथबाट नेपाली नक्कली नोट बरामद भएको छ । खातुनको साथबाट नेपाली ५ सय दरका १८ वटा नोट बरामद भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए । उनका अनुसार रंगेली९ की सुकुरमुनी सन्थाल सोरेनले घरमा पालेका बोका बिक्रीका लागि बिहीबार दोहमना बजारमा लगेकी थिइन् । उनले बिक्रीका लागि दुईवटा बोका र एउटा पाठी लगेकी थिइन् । सोरेनसँग भेटेर दुईजना पुरुष र एक महिलाले बोकाको मोलतोल गर्न थालेछन् । सुरुमा दुईवटै बोका ७ हजार रूपैयाँमा दिनु भनेर बार्गेनिङ गरेछन् । उनले थोरै मूल्यमा दिन सक्दिन भनेपछि मोलमोलाइका क्रममा १२ हजारमा कुरा मिलेछ,डीएसपी बस्नेतले भने,'बोका खरिद गर्न आएकाहरू १२ हजार रूपैयाँ दिएर बोका लैजान तयार भएछन् । त्यसपछि एकजना पुरुषले एक हजार दरका ३ वटा र ५ सय दरका १८ वटा नोट दिएर दुईवटै बोकालाई मोटरसाइकको बीचमा राखेछन् । ५ सय दरका नोटमा शंका लागेपछि सोरेनले नै प्रहरीलाई खबर गरेकी हुन् । बस्नेतका अनुसार सोरेनले सुरुमा नोट नक्कली रहेको शंका गरिन् । त्यसपछि मेरा बोका फिर्ता दिनु, पैसा तपाईंहरु नै लैजानु भनिन् । तर, पहिचान नखुलेका पुरुषहरुले बोका बीचमा राखेर मोटरसाइकल हुइँक्याए । पक्राउ परेकी खातुनले गन्ने बहानामा सोरेनको हातबाट हतारहतार पैसा खोसिन् । त्यही बेला २ जना पुरुष बोका लिएर भागेपछि खातुनलाई केही व्यक्तिको सहयोगमा नियन्त्रणमा लिएर सोरेनले प्रहरीलाई खबर गरेको डीएसपी बस्नेत बताउँछन् । तत्काल घटनास्थलमा पुगेको इलाका प्रहरी कार्यालय रंगेलीका इन्सपेक्टर बुद्धिराम चौलागाईं नेतृत्वको टोलीले खातुनलाई पक्राउ गरेको हो । उनको साथमा रहेको ५ सय दरका १८ वटा नोटसमेत प्रहरीले बरामद गर्यो । परीक्षण गराउँदा नोटहरू नक्कली रहेको र सबै नोटमा एउटै नम्बर उल्लेख गरेको पाइएको बस्नेतको भनाइ छ । उनका अनुसार विराटनगरस्थित राष्ट्र बैंकले समेत नोटहरु नक्कली रहेको जानकारी दिएको छ । खातुनको साथमा रहेका १ हजार दरका नोट भने सक्कली नै रहेको प्रहरीले जनाएको छ । प्रहरीका अनुसार बोका बिक्री गरेर छोरीलाई साइकल किनिदिने योजना सोरेनको थियो । सोरेनका पति वैदेशिक रोजगारीका लागि दुवई गएका छन् । घरमा उनीसहित सासू, ससुरा, २ छोरा र १ जना छोरी छन् । पारिवारिक आर्थिक अवस्था कमजोर भएकै कारण घरमा पालेका बोका बेचेर छोरीलाई साइकल किनिदिन खोजेको पाइएको प्रहरीको भनाइ छ । नक्कली नोट दिइ बोका लिएर फरार भएका पुरुषहरू भारतीय नागरिक हुनसक्ने प्रहरीको अनुमान छ । खातुनले पनि उनीहरूलाई आफूले नचिन्ने र बोका किन्नलाई सहजीकरण गरिदिन आग्रह गरेका कारण सहयोग मात्रै गरेको प्रहरीलाई बताइकी छन् । तर, प्रहरीको प्रारम्भिक अनुसन्धानबाट ती पुरुषलाई उनैले भगाउन भूमिका खेलेको खुलेको छ । पुरुषलाई भगाएकी खातुन आफू पनि त्यहाँबाट भाग्ने तयारीमा रहेको दाबी प्रहरीको छ । तर, केही व्यक्तिहरुको सहयोगमा नियन्त्रणमा लिइएको र तत्काल प्रहरी पुगेका कारण उनी भने भाग्न नपाएको डीएसपी बस्नेतले बताए । उनका अनुसार फरार भएका पुरुषसहित पक्राउ परेकी खानुतलाई कारबाही हुनुपर्ने र आफ्ना बोका फिर्ता गरिदिनुपर्ने माग राखेर सोरेनले प्रहरीमा किटानी जाहेरी दिएकी छन् । जाहेरीका आधारमा प्रहरीले अनुसन्धान अघि बढाएको छ । खातुनविरुद्ध मुद्रा सम्बन्धी कसुरमा कारबाही अघि बढाउन शुक्रबार अदालतबाट म्याद थप गरेर अनुसन्धानको बाँकी प्रक्रिया अघि बढाइएको जानकारी डीएसपी बस्नेतले दिए ।"
कक्षा ४ देखि ८ सम्म स्थानीय पाठ्यक्रम थप्दै हेटौंडा,"हेटौंडा : नगरका बिभिन्न बिद्यालयमा अध्ययनरत विद्यार्थीहरूलाई स्थानीय विषयमा जानकारी दिने उद्देश्यसहित हेटौंडा उपमहानगरपालिकाले नयाँ पाठ्यक्रम निर्माणको तयारी गरेको छ। २०७९ सालबाट कक्षा १ देखि ३ सम्म अध्यापन गराउँदै आएको स्थानीय पाठ्यक्रमलाई ४ देखि ८ कक्षासम्म सञ्चालनको तयारी गरिएको हो। चालु शैक्षिक सत्रबाट लागू हुनेगरी निर्माण गर्न लागिएको ४ देखि ८ सम्मको स्थानीय पाठ्यक्रमका लागि सुझाव संकलन गरिएको छ। हेटौंडा उपमहानगरपालिमा शिक्षा समितिका सरोकारवाला, पाठ्यक्रम निर्माणमा संलग्नसहित भएको छलफलले पाठ्यक्रमलाई सरल र सहज बनाउनेतर्फ ध्यान दिन सुझाव दिएका थिए। पुस्तक निर्माणको क्रममा समेटिएका विषयबारे शिक्षा विकास महाशाखाका प्रमुख सीताराम कोइरालाले प्रस्तुतीकरण गरेका थिए। नगर प्रमुख मीनाकुमारी लामाले स्थानीय पाठ्यक्रमलाई व्यवहारिक बनाउन जरुरी रहेको बताइन्। उनले स्थानीय भाषा, संस्कृति भेषभुषासहितका विषयबारे बलाबालिकालाई जानकारी गराउँदै अघि बढाउनुपर्ने भन्दै शिक्षालाई प्राक्टिकल बनाउनेतर्फ ध्यान दिने जरुरी रहेको बताइन्। शिक्षा विकास इकाइका प्रमुख दिनानाथ गौतमले अन्य पालिकाले पनि आफ्नो पाठ्यक्रम निर्माण गरी अध्यापनमा लगाइसकेको भन्दै चाडै पुस्तक निर्माणका काम सकेर अघि बढ्न सुझाव दिए। पालिकाले पाठ्यक्रम निर्माण गर्दा स्थानीय पहिचानको विषयलाई राम्रोसँग उजागर गर्न जरुरी रहेको बताए। सानै उमेरबाट उनिहरुले स्थानीय पहिचानलाई सहज भाषमा बुझ्नेगरी पुस्तक तथार गर्न सुझाव दिए। हाम्रो हेटौंडा नाम रहेको स्थानीय पाठ्यक्रमलाई नगरको आफ्नो मौलिकता झल्कने गरी निर्माण गर्ने तयारी रहेको छ। पाठ्यक्रममा स्थानीय बिषयबस्तुलाई बालबालिका माझ लैजाने गरी पुस्तक निर्माण हुने उपमहानगरको शिक्षा विकास महाशाखाले जनाएको छ। पुस्तकमा स्थानीय कला, सस्कृति, भाषा, भेषभुषा र जातिय पहिचानसहितको सन्दर्भ सामग्री समेटिने महाशाखा प्रमुख सिताराम कोइरालाले जानकारी दिए।"
मुख र छातीमा तारले बाँधेर जलाएको अवस्थामा पुरुषको शव फेला,"काभ्रे : पाँचखालमा रुखमा बाँधेर जलाइएको अवस्थामा एक जना पुरुषको शव फेला परेको छ। पाँचखाल नगरपालिका ४ फेदी र जिरोकिलोको बीच भागमा पूर्ण रुपमा जलेको अवस्थामा पुरुषको शव फेला परेको प्रहरी चौकी पाँचखालका प्रहरी निरीक्षक राजाराम खतिवडाले जानकारी दिए। उनका अनुसार शवको मुख र छातीमा तारले बाँधेको र रुखमा बाँधेर जलाइको अवस्थामा जङ्गलमा शव फेला परेको हो। शवको पहिचान हुन सकेको छैन। जलेको शव पुरुषको रहेको र उमेर २५ वर्षभन्दा कम जस्तो देखिएको प्रहरीले जनाएको छ। शवको प्रकृति हेर्दा घटना ५,६ दिन अघिको हुन सक्ने अनुमान गरिएको छ। घटनास्थलमा कुकुरसहितको प्रहरीको अनुशन्धान टोली काठमाडौंबाट ल्याएर थप अनुसन्धान गरिने प्रहरीले जनाएको छ।"
आज अक्षय तृतीया मनाइँदै,"काठमाडौँ : आज वैशाख शुक्ल तृतीया अर्थात् अक्षय तृतीया । हिन्दू सम्प्रदायमा जौँको सातु र सर्वत खाएर यो पर्व मनाइँदैछ । आज विष्णु र लक्ष्मीको पूजा गर्नुका साथै सातु र सर्वत दान गरेमा शुभ फल मिल्ने धार्मिक विश्वास छ । धर्मशास्त्रअनुसार वैशाख तृतीयाकै दिनदेखि त्रेता युगको सुरुवात भएको तथा यही दिन भगवान् परशुरामको जन्म भएको मानिन्छ । त्यसैले आजको दिनलाई परशुराम जयन्तीको रूपमा पनि मनाइन्छ । यही दिन शिवपार्वतीको विवाह भएको पनि मानिन्छ । त्यसैले आज गरेको स्नान, दान र शुभ कर्मको विशेष महत्व छ । यसैबीच, मधेसका महोत्तरीसहितका प्राचीन मिथिला क्षेत्रमा पनि यो पर्व मनाइँदै छ । ब्राह्मणलाई जौं, चनाको सातु र सक्खरको सर्वत दान गरेर मिथिलावासीले यी पदार्थ आफूले पनि सेवन गर्ने परम्परा छ । पर्वमा जति बढी भोका र तिर्खाएका व्यक्तिलाई सातु र सर्वत खुवाइन्छ, त्यति नै बढी पुण्य पाइने हिन्दू विश्वासले आज हिन्दू मैथिल बाटोमा बसेर सातु र सर्वत बटुवालाई खुवाउँछन् । यस पर्वमा गरिबलाई सातु राखिएका थैला र सर्वत राखिएको घडासहित दान गर्ने परम्परा रहेको बर्दिबास२ का पण्डित महेशकुमार झा बताउँछन् । आज सुन, शीतल खाद्य परिकार र वस्त्र दान गर्नेको कहिल्यै भण्डार खाली नहुने शास्त्रमा वर्णन भएको उहाँको कथन छ ।  रासस"
त्रियुगाका ९ सडक अन्तर्राष्ट्रिय मापदण्डअनुसार निर्माण सुरु,"उदयपुर : उदयपुरको त्रियुगा नगरपालिकाका ९ वडा सडक अन्तर्राष्ट्रिय मापदण्डका आधारमा हुने भएको छ। विश्व बैंकको एक अर्ब बढी लगानी नगरपालिकाले वडा नम्बर १०,११,१२ र १३ का ९ वटा प्रमुख सडकलाई विदेशी मापदण्ड अनुसार नमुनाको रुपमा लैजाने गरी काम सुरु गरेको हो। अन्तर्राष्ट्रिय मापदण्ड अनुसार तय गरिएको उक्त सडकको लम्बाई १५ किलो मिटर, सबै डबल लेन, स्टेट लाइटसहित सम्पूर्ण सुविधा उपलब्ध हुने जनाइएको छ। निर्माणको तयारी थालिएको उक्त सडकको बिहीबार मेयर बसन्तकुमार बस्नेतले सदरमुकामस्थित वडानं ११ को मुख्यचौकमा शिलान्यास गरेका छन्। निर्माणाधिन सडक सबै बजार क्षेत्रकै हुन्। सडक शिलान्यास गर्दै मेयर बस्नेतले बजार क्षेत्रको कायापलट गर्ने गरी सडक निर्माणको काम सुरु गरिएको बताए। उनले भने, निर्वाचनका बेला आफूले जनता समक्ष गरेको प्रतिबद्धता अनुसार विभिन्न निकायबाट श्रोत जुटाई काम सुरु गरेका छौं, यसले बजारको मुहार मात्र फेर्ने छैन्, विकासको पुर्वाधार हेर्न त्रियुगा जाउँ भन्ने सन्देश प्रवाह गर्ने छ। उनले उक्त सडकलाई नगरले गौरवको आयोजनाका रुपमा लिएर काम अघि बढाएको बताए। उपमेयर महेश्वरी राईले नगरपालिकालाई आधुनिक सहरको रुपमा विकास गर्ने गरी योजना सञ्चालन गरिएको बताइन्। उनले विश्व बैंकले गर्ने भौतिक विकास अन्तर्गत शहरी विकास मन्त्रालय मार्फत शहरी सुशासन तथा पूर्वाधार सुधार कार्यक्रम (यूजीआईआईपी) सुरु गरिएको बताइन्। उक्त सडक निर्माणका लागि बैशाखको पहिलो साता आशिषआर्शिवादस्वामीनारायण जेभीले सम्झौता गरेको छ। विश्वबैंकको एक अर्ब बढी रुपैयाँमा ठेक्का खुलेपनि निर्माण व्यवसायीले ६६ करोड ११ लाख १४० (पिएस र भ्याट सहित) रुपैयाँमा ठेक्का सम्झौता गरेको हो। सात प्रदेशका ३३ स्थानीय तहमा शहरी शासकीय सुधार तथा पूर्वाधार आयोजना सञ्चालन गर्ने नेपाल सरकारको निर्णय बमोजिम उक्त आयोजनामा नेपाल सरकारलाई विश्व बैंकले एक अर्ब ५० करोड अमेरिकीडलर (नेपाली करिब दुईखर्ब रुपैयाँ) सहुलियत ऋण उपलब्ध गराउने सम्झौता भए बमोजिम गाईघाटमा सडक निर्माणको काम शुरु गरिएको हो। मेयर बस्नेतका अनुसार गाईघाट टावन प्लानिङ्गका सडक, सिटिहलसिमलटार, बाबारानीडिएमगेट, पिजिचौकफुलचोकबोटेटोलत्रियुगा करिडोर, शिवालय टोल हुँदै करमगाछी, प्रगतीटोल हुँदै साकेला टोल, सगरमाथा कृषिबजार पश्चिमबाट जनप्रेमी टोल हुँदै बिसनपुरत्रियुगा करिडोर सडक निर्माण सुरु गरिएको बताए। नगरभित्रका दुई राजमार्ग मदन भण्डारी र सगरमाथालाई जोड्दै बजार क्षेत्रका महत्वपूर्ण सडक एक आपसमा लिंक गर्ने गरी सडकहरुको छनौट गरिएको इन्जिनियर निर्मल चौधरीले बताए। ती सबै सडक २०८२ असार ३१ गतेसम्ममा निर्माण सम्पन्न भइसक्नुपर्ने गरी सम्झौता गरिएको पनि उनले बताए। उनका अनुसार ४ वटा वडाका ९ सडकलाई दुई प्याकेजान टेन्डर आह्वान गरिएको थियो। पहिलो प्याकेजमा करिव १० किलोमिटर सडक र दोस्रो प्याकेजमा करिव ४ दशमलव ५ किलोमिटर सडक निर्माण गर्ने गरि टेन्डर आह्वान गरिएको थियो।"
दरबारमार्गबाट स्रोत नखुलेको ९८ लाखसहित दुईजना पक्राउ,काठमाडौं : दरबारमार्गबाट स्रोत नखुलेको ९८ लाखसहित दुईजनालाई पक्राउ गरेको छ । काठमाडौं उपत्यका अपराध अनुसन्धानका प्रमुख प्रहरी वरिष्ठ उपरीक्षक सानुराम भट्टराईले बिहीबार राति ९८ लाख रुपैयाँसहित दुईजनालाई पक्राउ परेको जानकारी दिए। उनले यसबारे आजै पत्रकार सम्मेलन गरेर विस्तृत विवरण सार्वजनिक गरिने बताए।
