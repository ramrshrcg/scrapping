शीर्षक,विवरण
मधेसमा नयाँ सरकार गठन गर्ने चार दलबीच सहमति,"जनकपुर : मधेसमा नेकपा एमाले, नेकपा माओवादी केन्द्र, जनमत पार्टी र लोकतान्त्रिक समाजवादी पार्टीबीच नयाँ सरकार गठन गर्ने सहमति भएको छ। चार दलबीच नयाँ समीकरण बनाउने सहमति भएपछि एमाले र माओवादी केन्द्रले जसपा नेपाल नेतृत्वको सरकार छाडेको हो। एमाले माओवादीले सरकार छाड्नुअघि चार दलका नेताहरूको बैठकमा नयाँ सत्ता समीकरणबारे छलफल भएको सांसद हरिनारायण महतोले बताए। बैठकपछि एमाले संसदीय दलका नेता सरोजकुमार यादव, माओवादी दलका नेता भरतप्रसाद साह, जनमतका नेता महेश प्रसाद यादव, लोसपाका दलका उपनेता उपेन्द्र महतो, एमाले सचेतक हरिनारायण महतो, लोसपा सांसद रानी शर्मा तिवारी, माओवादीका नेता युवराज भट्टराईको सामूहिक तस्वीर पनि सार्वजनिक भएको छ। दलहरूबीच अहिले पनि नयाँ सत्ता समीकरणबारे छलफल भइरहेको छ। स्रोतका अनुसार सरकारको नेतृत्व कुन दलले गर्ने भन्ने सहमति हुन सकेको छैन। निवर्तमान उद्योग तथा पर्यटन मन्त्री युवराज भट्टराईको सरकारी आवासमा भएको बैठकमा सरकारको नेतृत्व कसले गर्ने, सरकारमा दलीय प्रतिनिधित्व कसरी गर्ने लगायतका विषयमा छलफल भएको छ। १०७ मधेश प्रदेशसभामा नेकपा एमालेका सभामुख सहित २४, जनमतको १३, माओवादी केन्द्रको ९ र लोसपाको ८ सिट छ। यसले सरकारको लागि आवश्यक बहुमत पुग्छ। केन्द्रमा विभाजन भएको जसपा नेपालको मधेसमा आशोक राई नेतृत्वमा सांसदहरू खुल्न बाँकी छ। प्रदेशसभामा एमालेका सभामुख बाहेक २४, कांग्रेसका २२, जसपाका १९, माओवादीका ९, लोसपाका ९ सांसद र नेकपा एसका ७ सांसद छन्। त्यस्तै राप्रपा, नागरिक उन्मुक्ति र संघीय समाजवादीका ११ सांसद छन्। लोसपाको ९ सांसद भए पनि एक जना सांसद अभिराम शर्मा फरार सूचीमा छन्।"
खेत जोत्ने क्रममा करेन्ट लागेर एकजनाको मुत्यु,बुटवल : खेत जोत्ने क्रममा बिजुलीको अडाएको तारबाट करेन्ट लाग्दा आइतबार एकजना युवकको मृत्यु भएको छ। नौवहिनी गाउँपालिका६ छम प्यूठान निवासी २८ वर्षीय सन्तोष परियारको मृत्यु भएको हो । करेन्ट लागेर घाइते भएका उनको उपचारका लागि जिल्ला अस्पताल विजुवार लैजाँदै गर्दा बाटोमै मृत्यु भएको जिल्ला प्रहरी कार्यालय प्यूठानका सूचना अधिकारी एवं प्रहरी निरीक्षक हुमानन्द खनालले जानकारी दिए । मृतक परियार केही समयअघि वैदेशिक रोजगारीबाट फर्किएका थिए । उनी फोप्लीको लुप्लुङबाट बसाइँसरेर नौबहिनी६ स्थित छममा गएका हुन्।
एकीकृत समाजवादीको बैठक : महाधिवेशनमा प्रस्तुत हुने दस्तावेजमाथि छलफल,"काठमाडौं : नेकपा (एकीकृत समाजवादी)को स्थायी कमिटी बैठकमा महाधिवेशनमा प्रस्तुत हुने दस्तावेजमाथि छलफल भएको छ । आइतबार पार्टी कार्यालय आलोकनगरमा बसेको बैठकमा महाधिवेशनमा प्रस्तुत हुने राजनीतिक, सांगठानिक, विधान तथा समाजवादी कार्यक्रमको मस्यौदा दस्तावेजमाथि छलफल भएको प्रवक्ता जगन्नाथ खतिवडाले जानकारी दिए। बैठकमा अध्यक्ष तथा पूर्वप्रधानमन्त्री माधवकुमार नेपालसहित २७ जनाले दस्तावेजमाथि धारणा राखेको उनले बताए। उनले सोमबार पार्टीको पोलिट्व्युरो बैठक बस्ने र उक्त बैठकमा पनि विभिन्न दस्तावजेमाथि छलफल हुने जानकारी दिए । पोलिट्व्युरो पछि बस्ने केन्द्रीय समिति बैठकमा पनि महाधिवेशनमा प्रस्तुत हुने प्रतिवेदनमाथि छलफल हुने र विभिन्न बैठकमा आएका सुझावसहित अनुमोदन गरिने प्रवक्ता खतिवडाले बताए। समाजवादीको राष्ट्रिय महाधिवेशन १६ गते देखि २० गतेसम्म काठमाडौंमा हुँदैछ । महाधिवेशनमा पार्टी अध्यक्षको राजनीतिक प्रतिवेदन,सम्मानित नेता झलनाथ खनालको पार्टीको समाजवादी कार्यक्रम,महासचिव घनश्याम भुसालको सांगठानिक प्रतिवेदन र उपाध्यक्ष डावेदुराम भुसालको विधान संशोधन प्रतिवेदनमाथि छलफल हुने समाजवादीले जनाएको छ ।"
"मोरङमा दुर्घटना : दुई जनाको मृत्यु, छ जना घाइते","विराटनगर : मोरङका अलगअलग स्थानमा आइतबार सवारी दुर्घटना हुँदा दुई जनाको मृत्यु भएको छ। छ जना घाइते भएका छन्। मदन भण्डारी लोकमार्गअन्तर्गत केराबारी गाउँपालिका५ बगैंचा चोकमा पिकअप भेनले अटो टेम्पोलाई ठक्कर दिँदा अटो चालकको मृत्यु भएको छ। बा११च २९२८ नम्बरको पिकअपले प्रदेश १०२००२ ह ९२४४ नम्बरको अटोलाई दिउँसो २:४५ बजेतिर ठक्कर दिँदा दुर्घटना भएको हो। दुर्घटनामा अटो चालक केराबारी६ का ४५ वर्षीय मेखबहादुर मगरको मृत्यु भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार दुर्घटनामा परेर गम्भीर घाइते भएका मगरलाई उपचारका लागि धरानस्थित बीपी कोइराला स्वास्थ्य विज्ञान प्रतिष्ठान पुर्याउनसाथ चिकित्सकले मृत घोषित गरेका हुन्। उक्त दुर्घटनामा पाँच जना घाइते भएका छन्। पिकअप चालक मोरङको बूढीगंगा गाउँपालिका२ का ३२ वर्षीय शिवकुमार ऋषिदेव, अटोमा सवार केराबारी६ की ६० वर्षीया हरिमाया मगर, सुनसरीको धरान उपमहानगरपालिका११ की ३० वर्षीया सीता मगर, सीताकी छोरी १० वर्षीया प्रशुना मगर र छोरा ७ वर्षीय एग्रिल मगर घाइते भएका छन्। घाइतेमध्ये हरिमायाको अवस्था गम्भीर रहेको प्रहरीले जनाएको छ। पिकअप चालकबाहेक अन्यको अवस्था मध्यम छ। दुर्घटना परेर दुवै सवारीसाधन क्षतिग्रस्त बनेका छन्। सामान्य उपचारपछि पिकअप चालकलाई इलाका प्रहरी कार्यालय धरानले नियन्त्रणमा लिएको छ। त्यस्तै मोरङको पथरीशनिश्चरे नगरपालिका१ स्थित भित्रि सडक खण्डमा मोटरसाइकल दुर्घटना हुँदा चालकको मृत्यु भएको छ। पथरीबाट लेटाङको जाँतेतर्फ जाँदै गरेको प्रदेश १०२०४३ प ७२१५ नम्बरको मोटरसाइकल दिउँसो ४:३० बजेतिर आफैं अनियन्त्रित भएर दुर्घटनामा परेको प्रहरीले जनाएको छ। दुर्घटनामा मोटरसाइकल चालक लेटाङ नगरपालिका८ का २५ वर्षीय दिपेश राईको मृत्यु भएको डीएसपी बस्नेतले बताए। उनका अनुसार गम्भीर घाइते भएका दिपेशलाई उपचारका लागि उर्लाबारीको मदन भण्डारी अस्पताल एवं ट्रमा सेन्टर लगिएको थियो। उपचारका क्रममा साँझ ६ बजेतिर चिकित्सकले मृत घोषित गरेको जानकारी बस्नेतले दिए। दुर्घटनामा परेर मोटरसाइकलको पछाडि सवार दिपेशकी पत्नी २१ वर्षीया ललिता राई (मगर) गम्भीर घाइते भएकी छन्। मदन भण्डारी अस्पतालमा सम्भव नभएपछि उनलाई थप उपचारका लागि विराटनगरको न्युरो अस्पताल ल्याइएको प्रहरीले जनाएको छ। डीएसपी बस्नेतले दुवै दुर्घटनाका सम्बन्धमा अनुसन्धान सुरु गरिएको जानकारी दिए। केराबारीमा भएको दुर्घटनास्थलमा भेला भएका स्थानीय र दुर्घटनामा परेर क्षतिग्रस्त बनेका सवारीसाधन।"
मोटरसाइकल दुर्घटनामा एकको मृत्यु,सिन्धुपाल्चोक : सिन्धुपाल्चोकको बनदेउ चौतारा सडकको जल्केनीमा मोटसाइकल दुर्घटना हुँदा एक जनाको मृत्यु भएको छ। विपरीत दिशाबाट आइरहेको मोटरसाइकल र टिपर एकआपसमा अनियन्त्रित भई मोटरसाइकल पल्टिदा एक जनाको मृत्यु भएको हो। बनदेउबाट चौतारातर्फ जादैँ गरेको प्रदेश ३०२००६ प ९५३ नम्बरको मोटरसाइकल र विपरीत दिशाबाट आउँदै गरेको बाप्र ०१००६ ख २७१६ नम्बरको टिपर जल्केनी मोडमा भेट हुँदा मोटरसाइकल अनियन्त्रित भइ दुर्घटना भएको प्रहरीले जनाएको छ। प्रहरीका अनुसार मृत्यु हुनेमा चौतारा साँगाचोकगढी नगरपालिका७ की इन्दिरा अधिकारी रहेकी छन्। उनी मोटरसाइकलको पछाडि सवार थिइन्। मोटरसाइकल उनका श्रीमान सन्तोष दुलालले चलाएका थिए। अधिकारीलाई उपचारका लागि चौतारा अस्पताल लगिएको र अस्पतालले उनलाई मृत घोषणा गरेको जिल्ला प्रहरी कार्यालय सिन्धुपाल्चोकले जनाएको छ। मोटरसाइकल चालक सन्तोष घाइते छन्। टिपर चालक चौतारा साँगाचोकगढी नगरपालिका११ का मनोहरी गिरीलाई प्रहरीले नियन्त्रणमा लिएको छ। उनीमाथि थप अनुसन्धान भइरहेको प्रहरीले जनाएको छ।
"जसपा नेपालका प्रवक्ता भन्छन् केन्द्रको असर मधेसमा देखिएको हो, सोमबार उपयुक्त निर्णय लिन्छौं","काठमाडौं : जनता समाजवादी पार्टी, नेपालले केन्द्रमा विकसित घटनाक्रमको असर मधेस प्रदेश सरकारमा देखिएको हुनसक्ने जनाएको छ। मधेस सरकारबाट माओवादी र एमालेले समर्थन फिर्ता लिएपछि ललितपुरको बालकुमारीस्थित पार्टी कार्यालयमा सञ्चारकर्मीसँग कुरा गर्दै जसपा नेपालका प्रवक्ता मनिष सुमनले केन्द्रीय परिस्थितिअनुसार नै मधेसमा एमाले र माओवादीले सरकार छाडेको हुनसक्ने बताए। उनले पछिल्लो राजनीतिक घटनाक्रममा बारेमा पार्टीमा अनौपचारिक छलफल चलिरहेको भन्दै सोमबार केन्द्रीय कमिटी बैठक बसेर आवश्यक निर्णय गर्ने जानकारी दिए। केन्द्रमा जसपा नेपालबाट मन्त्री बनेकालाई राजीनामा दिन प्रधानमन्त्रीको दबाब आएको हो भन्ने प्रश्नमा प्रवक्ता सुमनले आफू प्रधानमन्त्री कार्यालयको नभई जसपा नेपालको प्रवक्ता भएकाले यसको पुष्टि प्रधानमन्त्री कार्यालयले नै गर्नुपर्ने जिकिर गरे। उनले अहिले केन्द्रमा पनि परिस्थिति फरक हुँदै गएकाले सबैलाई मध्यनजर गर्दै सोमबार उपयुक्त निर्णय गर्ने बताए। प्रवक्ता सुमनले केही व्यक्तिहरूले पार्टी छाडेर गएपनि जसपा नेपाल अहिले पनि संगठनमा बलियो नै रहेको दाबी गरे।"
कोशीका मुख्यमन्त्री हिक्मत कार्कीले भोलि विश्वासको मत लिने,"विराटनगर : कोशी प्रदेशका मुख्यमन्त्री हिक्मतकुमार कार्कीले भोलि (सोमबार) प्रदेशसभा (संसद)बाट विश्वासको मत लिने भएका छन्। नेकपा (एमाले) प्रदेश संसदीय दलका नेता हिक्मतलाई एमालेका ३९ सहित नेकपा (माओवादी केन्द्र)का १३ जना प्रदेशसभा सदस्य (प्रदेश सांसद)को समर्थन छ। एक जनामात्रै सांसद रहेको जनता समाजवादी पार्टी (जसपा)ले पनि मुख्यमन्त्रीलाई विश्वासको मत दिने भएको छ। हिक्मतले मुख्यमन्त्रीमा दाबी पेस गर्दा जसपाले साथ दिएको थिएन। मन्त्रिपरिषदको सिफारिसका आधारमा प्रदेश प्रमुख पर्शुराम खापुङले सोमबारका लागि प्रदेशसभाको पाँचौं तथा बर्खे अधिवेशन आह्वान गरेका थिए। बजेट अधिवेशनको पहिलो बैठकबाटै मुख्यमन्त्री हिक्मतले विश्वासको मत लिने भएका हुन्। विश्वासको मत लिने सम्बन्धी सूचना शुक्रबार नै प्रदेशसभा सचिवालयमा दर्ता भएको थियो। हिक्मत संविधानको धारा १६८ को उपधारा ५ बमोजिम गत बिहीबार मुख्यमन्त्री नियुक्त भएका हुन्। मुख्यमन्त्री बन्नका लागि उनलाई एमाले र माओवादीका ५२ जना सांसदले समर्थन गरेका थिए। अहिले जसपाले पनि समर्थन गरेको छ। कोशीको ९३ सदस्यीय संसदमा बहुमतका लागि ४७ जनाको समर्थन आवश्यक पर्छ। कोशीमा एमालेको उपसभामुखसहित ४०, नेपाली कांग्रेसका २९, माओवादीका १३, राष्ट्रिय प्रजातन्त्र पार्टी (राप्रपा)का ६, नेकपा (एकीकृत समाजवादी)का ४ र जसपाका १ जना सांसद छन्। निवर्तमान मुख्यमन्त्री एवं कांग्रेस नेता केदार कार्कीले संकल्प प्रस्तावको निर्देशनविपरीत सदनबाट विश्वासको मत लिएनन्। पदबाट राजीनामा पनि दिएनन्। केदार अल्पमतमा परेको ठहर गर्दै बहुमत देखाएर हिक्मतकुमार कार्कीले गरेको दाबी बमोजिम उनलाई नै प्रदेश प्रमुखले मुख्यमन्त्री नियुक्त गरेका थिए। प्रदेश प्रमुखले नयाँ सरकार गठनका लागि अघि बढाएको प्रक्रिया र हिक्मतको नियुक्तिविरुद्ध केदार कार्कीले सर्वोच्चमा रिट दायर गरेका छन्। सर्वोच्चले रिटमाथि प्रारम्भिक सुनुवाइ गर्दै केदारले माग गरे बमोजिमको अन्तरिम आदेश दिन अस्वीकार गरेको छ। रिटको पूर्ण सुनुवाइका लागि जेठ ९ गतेलाई पेशी तोकिएको छ। यता केन्द्रीय सत्ता गठबन्धनमा रहेको एकीकृत समाजवादीले मुख्यमन्त्रीलाई विश्वासको मत नदिने भएको छ। समाजवादीको प्रदेश संसदीय दलका नेता राजेन्द्रकुमार राईले हिक्मतविरुद्धको मुद्ध सर्वोच्चमा विधाराधीन रहेकाले विश्वासको मत नदिने बताए। मुद्दा चलिरहेका बेला विश्वासको मत लिन खोज्नु गलत भएको उनको भनाइ छ । संवैधानिक प्रावधान अनुसार ३० दिनभित्र विश्वासको मत लिन सकिने भए पनि मुख्यमन्त्रीले हतारहतार विश्वासको मत लिन खोजेको राजेन्द्र बताउँछन्। उनले एकीकृत समाजवादीका सांसदले विश्वासको मत नदिने बताए। सरकारलाई समर्थन गर्ने या नगर्ने भन्ने कुरा पछि यकिन हुने राजेन्द्रको भनाइ छ। कांग्रेसले पनि मुख्यमन्त्रीलाई विश्वासको मत दिने सम्भावना छैन। कांग्रेस प्रदेश संसदीय दलका प्रमुख सचेतक गोपाल तामाङले विश्वासको मतका सम्बन्धमा सोमबार बिहान बस्ने संसदीय दलको बैठकले औपचारिक निर्णय गर्ने बताए। राप्रपाले मुख्यमन्त्रीलाई विश्वासको मत दिने कि नदिने भन्ने टुंगो गरिसकेको छैन। सत्ता गठबन्धनमा सामेल नभएकाले राप्रपाले मत नदिने सम्भावना बढी छ। यद्यपि, सोमबार बिहान बस्ने दलको बैठकले त्यस सम्बन्धमा निर्णय लिने राप्रपा प्रदेश संसदीय दलका नेता भक्तिप्रसाद सिटौलाले बताए। यसअघि हिक्मत नेतृत्वको सरकारमा सहभागी राप्रपाले सरकार जोगाउन अन्तिमसम्म सहयोग गरेको थियो। जसपाकी एक्ली सांसद निर्मला लिम्बू भने विश्वासको मत दिने बताउँछिन्। सरकारलाई समर्थन गरिसकेका कारण विश्वासको मत दिने उनको भनाइ छ।"
वन डढेलो नियन्त्रणमा प्रभावकारी कार्ययोजना अभाव,"काठमाडौं : सरकार र वन सम्बन्धित निकायहरूले नीति तर्जुमा गरी प्रभावकारी कार्ययोजना बनाएर काम गर्ने हो भने वन डढेलो नियन्त्रण हुन सक्ने विज्ञले सुझाएका छन्। काठमाडौंमा सामुदायिक वन उपभोक्ता महासंघ, जिल्ला महासंघ भक्तपुरले आयोजना गरेको वन डढेलो विपद्विरुद्ध जनचेतना अभियान, सञ्चारकर्मीसँगको अन्तरक्रिया कार्यक्रममा सहभागीले डढेलो नियन्त्रणका उपाय बताएका हुन्। केही दिनदेखि अधिकांश वनजंगलमा नियन्त्रण गर्नै नसक्ने गरी डढेलो फैलिएको छ । यसबाट धन जनको नोक्सानको साथै वायुमण्डललाई प्रदूषित बनाएको छ। सयौं मानवबस्ती पनि जोखिममा परेका छन्। यसको नियन्त्रणका लागि सरकारदेखि सरोकार निकायसँग कुनै योजना नै देखिएको छैन । डढेलोबाट काठ दाउरा, वन्यजन्तु, बोटबिरुवा र जडीबुटीको क्षति बढ्दो छ। उक्त कार्यक्रममा वन विज्ञ विजयराज पौडेलले वन डढेलो व्यवस्थापनसम्बन्धी कार्यपत्र प्रस्तुत गरे। उनले डढेलो नियन्त्रणमा सरकार उदासीन रहेको र तालिम प्राप्त जनशक्ति, स्रोत साधन र बजेटको उचित व्यवस्थापन नभएको बताए। यसै क्रममा नेपालका लागि अस्ट्रेलियन राजदूतावासको विकास प्रमुख कविथा कास्यनाथनले वन डढेलोको विषयमा अस्ट्रेलियाको अनुभव नेपालका लागि पनि उपयोगी हुने बताइन्। त्यस्तै वरिष्ठ पत्रकार कृष्णमुरारी भण्डारीले संघ, प्रदेश, स्थानीय तह र सम्बन्धित निकाय जिम्मेवार बने वन डढेलो नियन्त्रण हुने औंल्याए। उक्त कार्यक्रममा सामुदायिक वन उपभोक्ता महासंघ नेपाल भक्तपुर शाखा, राष्ट्रिय विपद् जोखिम न्यूनीकरण तथा व्यवस्थापन प्राधिकरण, पारिवारिक निजी वन संघ नेपालका प्रतिनिधि र विभिन्न सञ्चारमाध्यमका पत्रकारले आआफ्नो विचार व्यक्त गरेका थिए।"
१८ वर्षदेखि फरार प्रतिवादी पक्राउ,बागलुङ : जिल्ला प्रहरी कार्यालय बागलुङले कर्तव्य ज्यान मुद्दामा फैसाला भएका फरार दुई जनालाई १८ वर्षपछि पक्राउ गरेको छ। २०६३ वैशाख ३० गते कर्तव्य ज्यान मुद्दामा सर्वोच्च अदालतले दोषी ठहर गर्दै १० वर्षको कैद फैसला तोकेपछि फरार रहेका बागलुङको निसीखोला गाउँपालिका वडा नम्बर ४ घर भई हाल कपिलवस्तुको बाणगंगा नगरपालिका७ बनगाई बस्ने ५१ वर्षिय दुर्गा गौतम भन्ने दुर्गा आचार्य र सोही ठाउँ बस्ने उनकी ४६ वर्षीय बहिनी पार्वती आचार्यलाई पक्राउ गरिएको जिल्ला प्रहरी कार्यालय बागलुङका सूचना अधिकारी प्रहरी नायव उपरीक्षक विजय यादवले जानकारी दिए। जिप्रका बागलुङबाट खटिएको विशेष टोलीले वैशाख २२ गते बाणगंगाबाट दुवै जनालाई पक्राउ गरेको थियो। पक्राउ परेका आचार्य दिदीबहिनीलाई जिल्ला अदालत बागलुङमा पठाइएको र अदालतको फैसाला कार्यान्वयनको लागि बिहीबार जिल्ला कारागार बागलुङमा पठाइएको यादवले बताए।
सेफ सन्तोष साहको मिथिला थाली झम्सिखेलमा,"काठमाडौं : काठमाडौंमै बसेर मैथली खानाको स्वादका लागि झम्सिखेलमा मिथिला थाली सञ्चालनमा आउने भएको छ। बेलायती टेलिभिजन कार्यक्रम बीबीसी मास्टर सेफ २०२०का विजेता सेफ सन्तोष साहले तराईको रैथाने खाना मिथिला थाली काठमाडौं भित्र्याएका हुन्। मिथिला थाली आगामी जेठ ६ गतेबाट औपचारिक उद्घाटन गरिने सेफ साहले जानकारी दिए। साहले गत वर्षको जेठ ६ गते जनकपुरमा मिथिला थाली सुरुवात गरेका थिए। उक्त रेष्टुँरा सञ्चालनको १ वर्ष पुग्दा काठमाडौंमा पनि शाखा सुचारु हुने उनले बताए। यो रेष्टुँरा सञ्चालनमा सेफ दिलीप साह र सेफ लक्ष्मणको पनि सहयोग छ। मिथिला थालीमा १७ प्रकारका खाना छन्। जसमा ४ थरीका अचार, आलुको चोखा, कडिबडि, तिलौरी (चामलको कनिकाबाट बन्ने), विरिया (सागको परिकार), खाना, गहुँको रोटी, मौसमी तरकारी, दाल आदि समेटिएको छ। शाकाहारी र मांसाहारी (खसी, कुखुरा र माछा) मिथिला खानाका पारखीहरूलाई काठमाडौंमै मधेसको स्वाद दिने उद्देश्य रहेको साह बताउँछन्। यसका साथै मिथिला क्षेत्र, मिथिला कलासंस्कृति र मिथिला खानाको प्रवर्द्धन गर्न पनि यो रेष्टुँराले मद्धत गर्ने अपेक्षा लिइएको छ। शाकाहारी खाना सेटको ५५० देखि मांसाहारीमा कुखरा सेटको ७ सय, माछा सेटको ७५० सय तथा खसीको मासुको सेटको ८५० रुपैयाँ रहेको छ। योसँगै जनकपुरे लस्सी, घिउको जेरी, लाल मोहन, अलैंची रस्मलाई छुट्टै पैसा तिरेर खाना सकिन्छ। रेष्टुँरामा थालीसँगै मिथिला स्न्याक्स र जनकपुरे कोसेलीको पनि स्वाद लिन सकिन्छ। मिथिला खानाका लागि आवश्यक कच्चापदार्थ स्थानीयरूपमा उपलब्ध कृषि उत्पादनलाई नै प्रयोग गरिने बताइएको छ। यसका लागि कन्ट्रयाक फार्मिङ गरिएको सेफ साहले जानकारी दिए। स्थानीय उत्पादनलाई प्राथमिकता दिँदै राजेगारी सिर्जनाको काममा पनि यो रेष्टुँराहरूले सहयोग गर्ने सेफ साह बताउँछन्। यस्तै, रेष्टुँरामा मिथिला चित्रकलालाई पनि सजाइएको छ। ती चित्रकलाहरू मन परेको खण्डमा किन्न सकिने र कलाकारहरूलाई आर्थिक सहयोग गर्न सकिने छ। काठमाडौंमा २ शाखा खोल्ने भनिएकोमा झम्सिखेलसँगै गौशालामा छिट्टै मिथिला थाली खोलिने बताइएको छ। पशुपतिनाथ मन्दिर परिसर भएकाले गौशालाको मिथिला थालीमा शाकाहारी मात्र खाना राखिने छ। त्यस्तै भारतको अयोध्या र दुबईमा नयाँ रेष्टुँरा खोल्ने साहले जानकारी दिए। त्यस्तै मिथिला थालीमा ग्राहकले खर्च गर्ने एकदेखि तीन रुपैयाँसम्म गरिब, अनाथ, असहाय, एकल महिला र छोरीहरुका लागि खर्च गर्दै आएका र गरिने पनि साहले बताए।"
स्रोत नखुलेको साढे ६ लाखसहित १ जना पक्राउ,"महोत्तरी : स्रोत नखुलेको रकमसहित पक्राउ परेका एक युवकलाई महोत्तरी प्रहरीले सार्वजानिक गरिएको छ। जिल्ला प्रहरी कार्यालय महोत्तरीले आज पत्रकार सम्मेलन गरि जनकपुर उपमहानगरपालिका१ का २५ वर्षीय अनिस राइनलाई सार्वजानिक गरिएको हो। जिल्ला प्रहरी कार्यालयका अनुसार मटिहानी नगरपालिका६ मा शनिबार जिल्ला प्रहरी कार्यालय, महोत्तरी र प्रहरी चौकी मटिहानीबाट संयुक्तरूपमा खटिएका प्रहरी टोलीले उनी सवार रहेको सवारी साधनलाई चेकजाँच गर्दा ६ लाख ६८ हजार ५ सय रुपैयाँ फेला परेको थियो। प्रहरीले बरामद गरेको रुपैयाँ, मोटरसाइकलसहित राइन उपर आवश्यक कारबाही प्रक्रिया अगाडि बढाउनका लागि जलेश्वर भन्सार कार्यालय, महोत्तरीमा पठाइएको छ।"
फोक्सोको क्यान्सर जितेका जोर्डनले गरे सफलतापूर्वक सगरमाथा आरोहण,"काठमाडौं : फोक्सोको क्यान्सर जितेका जोर्डन क्षेत्रीले सफलतापूर्वक सगरमाथा आरोहण गरेका छन्। उनले आइतबार बिहान १० बजेर ३० मिनेट जाँदा सगरमाथामा आरोहण गरेका हुन्। उनले १४ घण्टा लगाएर सगरमाथाको आरोहण गरेका जोर्डनका बुवा योगेन क्षेत्रीले बताए। जोर्डनलाई गेल्जे शेर्पा, एड्रियाना र फुडी शेर्पाले सगरमाथा चढ्न सहयोग गरेका थिए। जोर्डनलाई सानै उमेरमा फोक्सोको क्यान्सर भएको थियो। क्यान्सर लागेदेखि नै उनलाई एक दिन सगरमाथा चढ्छु भन्ने आत्मविश्वास थियो। सोही आत्मविश्वासलेनै उनलाई आज उक्त सफलता हात परेको छ। सगरमाथाको बेसक्याम्पमा पुगेपछि अन्नपूर्णसँग कुरा गर्दै जोर्डनले भनेका थिए, सानै उमेरमा कठिन रोगबाट जुन संघर्ष मैले गरेँ। त्यतिबेला हौसलाको खाँचो थियो। मेरो जस्तै जटिल रोग बाट गुज्रिरहेकालाई मेरो सगरमाथा आरोहण प्रेरणा बनोस्।"
सहकारीको ८० लाख लुट्ने दुई जना पक्राउ,जनकपुरधाम : जनकपुरधामबाट सहकारी कर्मचारीको साथबाट ८० लाख रुपैयाँ लुटेको आरोपमा दुई जना पक्राउ परेका छन्। धनुषाको जनकपुरधाम उपमहानगरपालिका१९ बेङाशिवपुरको पोखरी डिलबाट सहकारि कर्मचारीको साथ ८० लाख लुटेको आरोपमा दुईजना पक्राउ गरेका हुन्। रकम लुट्नेमा संलग्न रहेको आरोपमा धनुषाको मिथिला नगरपालिका पुष्पवलपुरका जनक महतो र श्रवण कापरलाई प्रहरीले पक्राउ गरेको हो। पक्राउ परेकाहरूको साथबाट प्रहरीले केही रकम समेत बरामद गरेको छ। प्रहरीका अनुसार उनीहरुको साथबाट हालः १४ लाख ५३ हजारमात्र बरामद भएको हो। गत वैशाख ४ गते धनुषाको सबैला १२ रघुनाथपुरको शुभ श्री बचत तथा ऋण सहकारीका कर्मचारी वीरेन्द्रकुमार महतोलाई मोटरसाइकलमा आएका दुई जना हतियारधारीले जनकपुरधाम १९ थुमौना कटेपछि पेस्तोल देखाएर ८० लाख लुटेका थिए। पैसासहित महतो सहकारीको मुख्य कार्यालय धनुषाको सबैला नगरपालिका १२ रघुनाथपुरतर्फ जाँदै थिए।
सुरक्षा गार्डको हत्या आरोपित पक्राउ,"राजविराज : सप्तरीको सप्तकोशी नगरपालिका१ फत्तेपुरस्थित नेपाल बैंक लिमिटेडभित्र सो बैंकका सुरक्षा गार्डको हत्या गर्ने आरोपितलाई प्रहरीले आइतबार सार्वजनिक गरेको छ। जिल्ला प्रहरी कार्यालयमा आयोजित पत्रकार सम्मेलनमा सप्तकोशी नगरपालिका२ सिद्धिपुरका ५६ वर्षीय परशुराम फुयालको हत्या आरोपमा पक्राउ परेका सप्तकोशी नगरपालिका५ गंगाजलीका ३२ वर्षीय चन्द्र बहादुर सुबेदीलाई सार्वजनिक गरिएको हो। जिल्ला प्रहरी कार्यालय चितवनको सहयोगमा राप्ती नगरपालिका१ लोथर चितवनबाट शनिबार पक्राउ परेका आरोपितलाई थप अनुसन्धान कार्यका लागि जिल्ला प्रहरी कार्यालय सप्तरीमा ल्याइएको डिएसपी ढुण्डीराज नेउपानेले जानकारी दिए। मधेस प्रदेश प्रहरी कार्यालयको केनाइन शाखाबाट खटिएको तालिम प्राप्त कुकुरसहितको प्राविधिक अनुसन्धान टोली र जिल्ला प्रहरी कार्यालय सप्तरी समेतको संयुक्त अनुसन्धान टोलीले बैकमा रहेको सीसीटिभी फुटेजको अध्ययन विष्लेषण गरी आरोपित सुबेदीलाई पक्राउ गरिएको डिएसपी नेउपाउनेले बताए। प्रहरीले हत्या घटनामा प्रयोग भएको खुकुरी, झोला, जुत्ता, पञ्जा, सेन्डो गञ्जी, टोपी र सल, हेक्सो ब्लेड, रेञ्ची, पिलास, डोरी, रड र वारदात स्थलमा प्रयोग गरेको काठ समेत बरामद गरेको छ। फुयालको शव बिहीबार विहान धारिलो हतियारले हत्या गरेको अवस्थामा बैंकभित्र फेला परेको थियो। बिहीबार विहान ७ बजेसम्म पनि सुरक्षा गार्डको कोठा नखुलेपछि बैंकका कर्मचारीलाई शंका लागेर ढोका खोलेर हेर्दा उनी मृत अवस्थामा फेला परेका थिए। शवको वरिपरि रगतको टाटा थियो। बैंकको सीसीटीभी फुटेज हेर्दा राति करिब १२ बजेपछि नकाबधारी आरोपित बैंकभित्र पसेर हत्या गरेको देखिन्छ। प्रहरीका अनुसार आरोपित सुवेदी मृतक फुयालका कान्छो ज्वाईतर्फका नातेदार (ज्वाईँ) हुन्। आरोपित सुवेदीका बुबाआमा, श्रीमती, १ वर्षीया छोरी र ५ वर्षीय छोरा छन्। फुयाल भने नेपाली सेनाबाट सेवा निवृत्त भएपछि विगत ८ वर्षदेखि निरन्तर सुरक्षा गार्डको रूपमा कार्यरत थिए। मृतक फुयालका १ पत्नी, २ छोरा र २ छोरी छन् । सशस्त्र प्रहरीमा कार्यरत आरोपित सबेदीले ०७९ मै जागिरबाट राजीनामा दिएको पाइएको छ। स्थानीयका अनुसार ऋणमा चुर्लुम्मै डुवेका सुवेदीले पैसा फिर्ता गर्न नसकेपछि कतिपयले सामाजिक सञ्जालमै उनको नाम र फोटो सार्वजनिक गर्दै कानुनी प्रक्रियामा जाने धम्की दिएका थिए। ऋण तिर्न नसकेपछि मानसिकरूपमा विक्षिप्त आरोपित घरमा बस्ने, झोक्राउने र छरछिमेकमा पनि खुलेर कुराकानी गर्न छोडेका थिए। बैंक लुटेर ऋण तिर्ने योजनामा रहेका उनको बैंक लुट्ने प्रयास भने सफल हुन सकेन्।"
"संसदीय उपसमितिले गर्यो मेलम्चीको अनुगमन, विस्तृत अध्ययन नगरी हेडवक्र्स नसार्न सुझाव","सिन्धुपाल्चोक : मेलम्ची खानेपानी आयोजनाले बाह्रै महिना पानी पठाउन सुरक्षित स्थानमा हेडवक्र्स सार्नुपर्ने बताईरहँदा संसद्को पूर्वाधार विकास समिति अन्तर्गतको खानेपानी उपसमितिले आयोजनाको अनुगमन गरेको छ। उपसमिति संयोजक प्रतिनिधिसभा सदस्य उर्मिला माझीको नेतृत्वको टोलीले आयोजनाको हेडवक्र्स लगायत अन्य संरचनाको स्थलगत निरीक्षण गरेको हो। संयोजक माझीका अनुसार समितिले २०७८ साल असार १ गतेको बाढीका कारण ध्वस्त भएको हेडवक्र्स क्षेत्र, अस्थायी टनेलमार्फत पानी पथान्तरण गरिएको अवस्था र पछिल्लो अवधिमा हेडवक्र्स स्थानान्तरण गर्नुपर्ने भनि विभिन्न निकायबाट सुझाव दिइएको आधारमा हेडवक्र्स स्थानान्तरण गर्ने भनिएको क्षेत्रको निरीक्षण गरिएको हो। स्थलगत निरीक्षण गरेको टोलीले आयोजनालाई सुझाव पनि दिएको छ। अहिलेको अवस्थामा हेडवक्र्स सार्न हतार गर्नुभन्दा पुरानै हेडवक्र्सलाई पुनः सञ्चालनमा ल्याउन थप उपायको खोजी गर्नु उचित हुने सुझाव दिएको सांसद माझीले बताइन्। बाह्रै महिना काठमाडौंमा पानी पठाउन सक्ने अवस्था नरहेको, आयोजनाको लागत खर्च बढिरहेको, लार्के र याङ्ग्रीको पानी तत्काल आउने सम्भावना पनि नदेखिएको अवस्थामा झन् आर्थिकभार बहन गर्नुपर्ने गरी हेडवक्र्स सार्न आवश्यक नरहेको देखिन्छ, माझीले भनिन्, विस्तृत अध्ययन नगरी तत्काल हेडवक्र्स सार्ने निर्णयमा नपुग्न हामीले आयोजनालाई सुझाव दिएका छौं। निरीक्षणमा आएका उपसमितिको टोलीलाई मेलम्ची खानेपानी आयोजना प्रमुख रत्न लामिछानेले पहिलेको मूख्य द्वार र संरचना रहेको हेडवक्र्सलाई सञ्चालन गर्दा जोखिम कायम हुने भएकाले नौ सय मिटरमाथिको सहज स्थानबाट मुहान बनाई सुरुङमार्फत मूल टनेलमा पानी पुर्याउनुपर्ने बताए। हामीले यहाँको वस्तुगत अवस्थाको बारे सरकारलाई पटक पटक जानकारी गराईरहेका छौं, उनले भने, अहिले विकल्पका रूपमा रहेको हेडवक्र्सबाट काम चलाउ मात्रै पानी पठाइरहेको छौं। बाह्रै महिना पानी पठाउन सुरक्षित स्थानमा हेडवक्र्स सार्नुपर्छ। त्यसका लागि सरकारले निर्णय गर्न जरुरी छ। अहिले मेलम्चीबाट दैनिक १७ करोड लिटर पानी पठाइरहेको भएपनि हेडवक्र्सको स्थानान्तरण नगर्ने हो भने बर्खामा पानी जान नसक्ने आयोजनाले जनाएको छ। ३२ अर्ब खर्च भइसकेको आयोजनाको २७ किलोमिटर लामो सुरुङमा बाढीले पुयाउन सक्ने जोखिमलाई हेरेर वर्षायाममा मेलम्ची पानी पठाउन नमिल्ने अयोजनाको धारणा छ। वर्षामा अस्थायी हेडवक्र्समा क्षति पुग्ने भएका कारण स्थायी नबनाएसम्म ठूलो वर्षाको अनुमान हुने बित्तिकै सुरुङ बन्द गर्नुपर्छ, मेलम्ची खानेपानी आयोजना प्रवक्ता राजेन्द्र पन्तले भने, सरकारले हेडवक्र्स स्थानान्तरणको निर्णय अहिलेसम्म नगरेकोले वर्षामा पानी पठान्तरणको सम्भावना देखिँदैन। सरकारले चालु आर्थिक वर्ष २०८०८१ को बजेट वक्तव्यमा मेलम्ची आयोजनाको अस्थायी मुहान स्तरोन्नति गरी बाह्रै महिना खानेपानी आपूर्ति गर्ने व्यवस्था मिलाइने घोषणा गरेको थियो। तर, कार्यान्वयन भने नगरेको आयोजनाले जनाएको छ। आयोजनामा थुप्रिएको गेग्रान ७० प्रतिशत हटाउनुपर्ने र आयोजना स्थल नजिक अझै पनि ठूलो बाढीपहिरोको जोखिम रहेकाले त्यसलाई सवलिकरण गर्नुपर्नेमा आयोजनाको जोड छ। २०७८ असार १ गतेको बाढीले निर्माण सकिएको पानी छान्ने संयन्त्रसहित पक्की हेडवक्र्स पुरेपछि वर्षैपिच्छे वर्षायाममा सुरुङको मुख बन्द गर्ने र हिउँदमा खोलाको पानी सोझै सुरुङमा हालेर काठमाडौं लैजाने गरिएको छ। हेडवक्र्स नै स्थायीरूपमा निर्माण गर्न नसक्ने भएपछि बाह्रै महिना मेलम्ची पानी लैजान सम्भव नहुने आयोजनाको भनाइ छ।"
स्वार्थ हेरेर करका दर हेरफेर गर्दिनँ : अर्थमन्त्री पुन,"काठमाडौं : अर्थमन्त्री वर्षमान पुनले मनोमानीरूपमा करका दर हेरफेर नहुने बताएका छन्। राजधानीमा आइतबार आयोजित पूर्वबजेट छलफलमा मन्त्री पुनले आर्थिक शिथिलता अन्त्य गरेर अर्थतन्त्र चलायमान बनाउनुपर्ने अवस्था रहेको भन्दै कसैका स्वार्थ हेरेर नभई मुलुक हेरेर करका दर हेरफेर गरिने प्रतिबद्धता जनाए। मैले यसअघि पनि पटकपटक सार्वजनिक मञ्चहरुमार्फत् भनेको छु। कोही चिनेका, कोही मेरो पार्टी निकटका, कोही सरकार निकटका व्यवसायीलाई हेरेर करका दरहरूमा आफूखुसी जे मन लाग्यो गर्दिनँ, उनले भने, पहिला के थियो, अहिले के छ र के कारणले हेरफेर भएको कारणसहित तीन महले बनाएर गर्छु। एउटा अर्थमन्त्रीको सनकमा व्यवसायीले वर्षौं लगाएर गरेको आर्जन गरेको सम्पत्ति र लगानी डुबाउन नमिल्ने मन्त्री पुनको स्पष्टोक्ति थियो। आफूहरूले लोकतान्त्रिक र जवाफदेही राज्य प्रणाली सञ्चालन गरिरहेको भन्दै पारदर्शी भएर काम गर्ने प्रतिबद्धता जनाए। एउटा मन्त्रीको सनकले वर्षौंसम्म गरेको लगानी डुबाउन मिल्दैन, मन्त्री पुनले भने, जनताले र राज्यले विश्वासपूर्वक दिएको जिम्मेवारी विश्वासपूर्वक निर्वाह गर्नुपर्छ। त्यसमा हाम्रो प्रतिबद्धता छ। मन्त्री पुनले नेपालले लोकतन्त्रान्त्रिक र खुला तथा प्रतिस्पर्धात्मक व्यवस्थाको अभ्यास गरिरहेकाले उद्योग व्यवसायसम्बन्धी नीति पनि खुला र पारदर्शी हुनुपर्नेमा सरकार स्पष्ट रहेको मन्त्री पुनको भनाइ थियो। मन्त्री पुनले उद्योग व्यवसायमा पनि धेरै राम्रा मानिसहरू रहेको भन्दै सरकार निजी क्षेत्रलाई अघि लगाएर हिंड्न चाहेको मन्त्री पुनले उल्लेख गरे। आर्थिक विकासका लागि नीतिगत निरन्तरता जरुरी रहेको भन्दै उनले कमजोर पक्ष हटाउने र राम्रा सिकाईहरूलाई दिगो बनाउँदै लगिने प्रतिबद्धता व्यक्त गरे। नीतिगत निरन्तरताका कारण अर्थतन्त्र शिथिल अवस्थामा रहेका बेलासमेत पर्यटक क्षेत्रमा २१ र ऊर्जा क्षेत्रमा १९ प्रतिशतको आर्थिक वृद्धि भएको तथ्यांक प्रस्तुत गर्दै उनले धेरै राम्रा कामहरु समेत भएको चर्चा गरे। धेरै राम्रा कामहरू पनि भएका छन्। हामीले नेपालीले नै गरेका हौं, उनले भने, अरुले आएर हाम्रो देशका लागि गर्ने होइन।"
कोशीको राजनीति : आफ्नैबाट चेपिएका केदार र हिक्मतको सत्तामोह,"विराटनगर : कोशी प्रदेशमा नेपाली कांग्रेसका २९ जना प्रदेशसभा सदस्य (प्रदेश सांसद) छन्। २०७९ पुस १५ गतेको निर्वाचनबाट उद्धव थापा संसदीय दलको नेता निर्वाचित भए। उद्धवले १८ जनाको समर्थन पाउँदा केदार कार्कीलाई ९ जनाले मात्रै साथ दिएका थिए। अमृत अर्यालको पक्षमा २ जनामात्रै देखिए। कृष्णप्रसाद सिटौलानिकट उद्धवलाई पार्टी सभापति शेरबहादुर देउवा एवं संस्थापन पक्षको समर्थन थियो। अमृत पनि देउवानिकट नै हुन्। केदार भने संस्थापनइतर एवं डा शेखर कोइराला पक्षधर हुन्। संसदीय दलको निर्वाचनमा प्रतिस्पर्धामा उत्रिएका नेताहरूबीच सम्बन्ध राम्रो छैन। सत्ताको लुछाचुँडीमा अल्झिएको प्रदेशमा २०८० असोज अन्तिम सातातिर पाँचौं सरकार गठनको तयारी हुँदै थियो। प्रदेश प्रमुख पर्शुराम खापुङले संविधानको धारा १६८ को उपधारा ५ बमोजिम नयाँ सरकार गठनको आह्वान गरेका थिए। मुख्यमन्त्रीमा सत्तारुढ गठबन्धनबाट कांग्रेस र नेकपा (माओवादी केन्द्र)बीच हानथाप चल्यो। तर, गठबन्धनले माओवादी कोशी प्रदेश संसदीय दलका नेता इन्द्रबहादुर आङ्बोलाई मुख्यमन्त्री बनाउने निर्णय लियो। मुख्यमन्त्री बन्न इन्द्रलाई बाटो खुले पनि गठबन्धनबाटै कांग्रेसका युवा नेता केदार बाधक बनिदिए। गठबन्धनको निर्णयविरुद्ध विद्रोह गरेर सरकारको नेतृत्व हत्याउन सफल भएका केदारले इन्द्रको मुख्यमन्त्री बन्ने बाटो बन्द गरिदिए। त्यतिबेला केदारलाई कांग्रेसका विद्रोही ८ जना सांसदले साथ दिए। उनलाई रामकुमार खत्री, शमशेर राई, इन्दिरा थापा, लीलाकुमारी राई, गोविन्द गिरी, मानबहादुर लिम्बू र सुनीताकुमारी गुरुङको साथ रह्यो। केदारलाई मुख्यमन्त्री हुन दलको नेतामा समर्थन गरेका कांग्रेसका सबैले साथ दिएनन्। तर, विपक्षी नेकपा (एमाले)का ३९ सांसदको समर्थन जुटाएर बहुमत (४७) पुर्याउँदै असोज २७ गते मुख्यमन्त्री नियुक्त भए। पार्टी केन्द्रको निर्णयविरुद्ध विद्रोह गरेपछि उनलाई प्रदेशमा पनि पार्टीको संसदीय दलले सहयोग गरेको देखिएन। सरकारको नेतृत्व गरेपनि कांग्रेसकै सांसदले केदारलाई रुचाएनन्। एमाले प्रदेश संसदीय दलका नेता हिक्मतकुमार कार्की प्रदेशसभाको दोस्रो कार्यकालको पहिलो मुख्यमन्त्री हुन्। उनी २०७९ पुस २४ गते संविधानको धारा १६८ को उपधारा २ अनुसार मुख्यमन्त्री बनेका थिए। तर, केन्द्रमा सत्ता समीकरण परिवर्तन भएर अल्पमतमा परेसँगै प्रदेशसभा (संसद)बाट विश्वासको मत पाउन नसकेपछि २०८० असार १५ गते हिक्मत नेतृत्वको सरकार ढल्यो। त्यसपछि कांग्रेस प्रदेश संसदीय दलका नेता उद्धव थापा असार २१ गते मुख्यमन्त्री नियुक्त भए। तत्कालीन गठबन्धनभित्रका दलसहित सभामुख बाबुराम गौतमलाई पनि हस्ताक्षर गर्न लगाएर मुख्यमन्त्री बनेका उद्धवको नियुक्ति साउन ११ गते सर्वोच्च अदालतले बदर गरिदियो। सभामुखलाई पदबाट राजीनामा गर्न लगाएर उद्धव दोस्रोपटक साउन १६ गते मुख्यमन्त्री बने। तर, भदौ ४ गते विश्वासको मत लिँदा सभाध्यक्ष इस्राइल मन्सुरीलाई मतदान प्रक्रियामा सहभागी गराएपछि सर्वोच्चले उनलाई पदबाट बर्खास्त गर्दै संविधानको धारा १६८ को उपधारा ३ बमोजिम सबैभन्दा ठूलो दलको नेताको हैसियतमा हिक्मतलाई मुख्यमन्त्री नियुक्त गर्न परमादेश जारी गरेको थियो। त्यसपछि २०८० भदौ २२ गते पुनः हिक्मत मुख्यमन्त्री बने। विश्वासको मत पाउने अवस्था नबनेपछि असोज २० गते पदबाट राजीनामा दिए। अनि सरकार गठन प्रक्रिया संविधानको धारा १६८ को उपधारा ५ मा धकेलियो। सरकार गठनको अन्तिम विकल्प उपधारा ५ बमोजिम मुख्यमन्त्री बनेका केदार कात्तिक १ गते विश्वासको मत लिएपछि पुरानै गठबन्धनमा फर्किए। सत्तामा पुर्याउन मद्धत गरेको दल एमालेसँग खटपट सुरु भयो। एमाले सरकारबाट बाहिरियो। केन्द्रमा पुनः गठबन्धन फेरिएपछि केदार नेतृत्वको सरकारलाई दिएको समर्थन एमाले र माओवादीका सांसदले गत चैत २६ गते फिर्ता लिएका थिए। तर, संसदबाट विश्वासको मत पनि नलिने तथा राजीनामा पनि नदिने अडान केदारले राखे। त्यसलाई चिर्न एमाले र माओवादीले समावेदनमार्फत संसदको विशेष अधिवेशन आह्वान गराएर ३० दिनभित्र विश्वासको मत लिन वा राजीनामा गर्न मुख्यमन्त्रीलाई निर्देशन दिने संकल्प प्रस्ताव वैशाख ७ गते पारित गराएका थिए। कांग्रेस सांसद अमृत अर्यालका अनुसार अल्पमतमा परेपछि केदारले राजीनामा नदिनु गलत हो। हामी अल्पमतमा छौं। त्यो कुरा सहर्ष स्वीकार गरेर केदारजी आउट हुँदा राम्रो हुन्थ्यो, उनले भने। केदारले संकल्प प्रस्ताव बाध्यकारी नभएको भन्दै विश्वासको मत लिने प्रस्ताव संसदमा राखेनन्। संकल्प प्रस्ताव असंवैधानिक भन्दै नयाँ सरकार गठन संविधानविपरीत हुने भनेर प्रदेश प्रमुखलाई पत्र लेखेपछि एमाले र माओवादीले केदारबाट संसदको विशेषाधिकार हनन भएको आरोप लगाए। संसदको अवहेलनामा कारबाही हुनसक्ने चेतावनी दिए। विश्वासको मत पनि नलिएको र संकल्प प्रस्तावबाट केदार अल्पमतमा परेको ठहर गर्दै प्रदेश प्रमुखले नयाँ सरकार गठनको आह्वान गरे। त्यसपछि एमाले र माओवादीका ५२ जना सांसदको समर्थनमा उपधारा ५ बमोजिम हिक्मत बिहीबार मुख्यमन्त्री नियुक्त भए। अर्थात्, आफैँले सहयोग गरेर सरकारको नेतृत्वमा पुर्याएका केदारलाई विस्थापित गर्दै पुनः तेस्रोपटक मुख्यमन्त्री बनेर हिक्मतले ह्याट्रिक गरे। १६ महिनाको अवधिमा कोशीमा ६ पटक सरकार परिवर्तन भइसकेको छ। प्रदेशसभाको दोस्रो कार्यकालमा ३ पटक मुख्यमन्त्री बन्नुले पनि हिक्मतको सत्तामोह बुझ्न कठिन छैन। यद्यपि, उनले प्रदेश सरकारलाई स्थिर बनाउन प्रयास गर्ने प्रतिबद्धता जनाएका छन्। राजनीतिक विश्लेषक गिरिश भट्टराई सरकारमा जान लुछाचुँडी गर्नुले नेताहरूको सत्तालिप्सा प्रष्ट भएको बताउँछन्। नेताहरूको सत्तामोहले संघीयतामाथि प्रहार गरिरहेको छ। प्रदेशको राजनीतिलाई झन् विकृत बनाएको छ, गिरिश भन्छन्, हिक्मत ३ पटक मुख्यमन्त्री बन्नुले सत्तालिप्सा कुन हदसम्म रहेछ भन्ने स्पष्ट हुन्छ। नेताहरूको सत्तालिप्सा समग्र मुलुककै रोग हो। मुख्यमन्त्रीमा ह्याट्रिक गर्दै हिक्मत सत्तामा फर्किएपछि त्यसविरुद्ध केदारले सर्वोच्च अदालतमा रिट दायर गरेका थिए। प्रदेश प्रमुखको कार्यालयसमेतलाई विपक्षी बनाएर दायर गरिएको रिटमाथि सुनुवाइ गर्दै न्यायाधीश हरि फुयाँलको इजलासले अन्तरिम आदेश दिन अस्वीकार गरेको छ। विपक्षीहरूसँग लिखित जवाफ माग गर्दै सर्वोच्चले पूर्ण सुनुवाइका लागि जेठ ९ गते पेशी तोकेको छ। यो विषय सर्वोच्चबाटै टुंगो लाग्ने छ। केदारले सर्वोच्चमा रिट दायरमात्रै गरेनन्। हिक्मत मुख्यमन्त्री बनेको साँझ विराटनगरमा आफूनिकटलाई प्रदेश प्रमुखको पुत्ला दहन गर्न लगाए। पुत्ला दहन कार्यक्रमको नेतृत्व कांग्रेस विराटनगरका सभापति दीपक चापागाईंले गरेका थिए। संविधानको गलत बाटो अपनाएर प्रदेश प्रमुखले नयाँ सरकार गठन गरेको भन्दै विरोधमा पुत्ला दहन गरियो। तर, उनकै दल कांग्रेसले भने कुनै प्रतिक्रिया जनाएन। आफ्नै दलको साथ नपाउनु र अधिकांश सांसद विपक्षमा देखिनुले राजनीतिक हिसाबबाट उनी कमजोर बन्दै गइरहेको विश्लेषण गर्न थालिएको छ। सत्ता स्वार्थको विद्रोहले राजनीतिक भविष्य अन्योलपूर्ण बन्दै गएको आकलन छ। मुख्यमन्त्रीको कुर्सी सुरक्षित गर्न केदारले अनेक लडाइँ लडिरहँदा उनको दल भने मौन छ। हुन त उनी नेतृत्वको सरकारले गरेका अधिकांश कामकारबाही विवादित छन्। उनको विगत पनि विवादरहित छैन। मुख्यमन्त्रीमा बहाल रहँदा पार्टीलाई बेवास्ता गरेर एकलौटी हिसाबले अघि बढेको आरोप कांग्रेसका सांसदको छ। दलका नेता उद्धवलगायतका सांसदहरू उनको गतिविधिप्रति रुष्ट छन्। स्रोतका अनुसार कांग्रेसका अधिकांश सांसद उनलाई मुख्यमन्त्रीबाट हटाउनुपर्ने लबिङ गरिरहेका थिए। अहिले केदार सत्ताच्युत भइसकेर परिस्थिति फेरिएको छ। सरकारको नेतृत्वमा रहेर गरेका गतिविधि सही थिएनन्, कांग्रेसका एक सांसद भन्छन्, त्यो विषय केदारले ममात्रै सर्वेसर्वा भनेर अघि बढ्दाको परिणाम थियो। व्यक्तिगत हिसाबले उनीमा धेरै घमण्ड छ। कांग्रेस प्रदेश संसदीय दलले वैशाख २३ गते पत्रकार सम्मेलन गरेर पछिल्लो परिस्थितिमा संवैधानिक वा राजनीतिक हिसाबले स्वविवेकीय निर्णय लिने जिम्मा केदार नै दिएको स्पष्ट पारेको थियो। सरकार टिकाउन भने अधिकतम प्रयास गरिने उल्लेख गरेको थियो। तर, उनी नेतृत्वको सरकारलाई टिकाउन कांग्रेसले कुनै भूमिका खेलेको देखिएन। कांग्रेसले प्रदेश प्रमुखको कदमको विरोध र केदारको समर्थन पनि गरेन। पत्रकार सम्मेलन गरेर कांग्रेस प्रदेश संसदीय दलका प्रमुख सचेतक गोपाल तामाङले वैशाख २५ पछि कोशी प्रदेशको अन्योलता हट्ने र प्रदेश एउटा ट्रयाक आउने बताएका थिए। कोशीको मात्रै समस्या हैन। अन्य प्रदेशको पनि सन्दर्भमा धारणा बनाउनुपर्ने भएपछि माथिबाटै केही नगर्नुभन्ने निर्देशन आएको थियो, गोपाल भन्छन्, त्यही भएकाले केदारको हकमा पार्टीले केही नगरेजस्तो देखियो। तर, हाम्रै सरकार भएकाले बचाउनुपर्छ भन्नेमा दृढ थियौं। बहुमत गुमाएर अल्पमतमा पर्नेवित्तिकै केदारले राजीनामा दिँदा उपयुक्त हुने आशय पार्टीका अधिकांश सांसदहरूले व्यक्त गरेको उनी बताउँछन्। अल्पमतमा परेपछि राजीनामा पनि दिन सकिन्थ्यो। पार्टीका अधिकांश सांसदको चाहना त्यही थियो, उनले भने, आगामी दिनमा कसरी अघि बढ्ने र पार्टीको भूमिका के हुने भन्ने निर्णय संसदीय दलको बैठकले गर्ने छ। सोमबार विहान संसदीय दलको बैठक राखिएको छ। उनले आफू मुख्यमन्त्री बन्नकै लागि केदारले गरेको विद्रोह गलत भएको बताए। पार्टी केन्द्रले गरेको निर्णयविरुद्ध अघि बढ्नु गलत थियो। त्यतिबेला गठबन्धन बचाउनुपर्ने बाध्यताले मात्रै विद्रोहबाट बनेको सरकारलाई समर्थन गरिएको हो, गोपाल भन्छन्, नत्र दलको निर्णय नमान्नेलाई सहयोग गर्नुपर्ने जरुरी थिएन। नेपालको पुरानो र लोकतान्त्रिक पार्टी भएकाले केदारको हकमा सर्वोच्च अदालतले गरेको निर्णय कांग्रेसले स्वीकार गर्छ। केही दिनअघि विराटनगर आएर कांग्रेस नेता अर्जुननरसिंह केसीले समेत केदारले राजीनामा दिँदा उपयुक्त हुने सुझाव दिएका थिए। राजीनामाको कुरा अप्रिय लाग्न सक्छ। तर, कांग्रेसको इज्जत यसैमा रहन्छ। अल्पमतमा परिसकेका कारण राजीनामा दिनुपर्छ, उनले भनेका थिए। कांग्रेस सांसद अमृत अर्यालका अनुसार अल्पमतमा परेपछि केदारले राजीनामा नदिनु गलत हो। हामी अल्पमतमा छौं। त्यो कुरा सहर्ष स्वीकार गरेर केदारजी आउट हुँदा राम्रो हुन्थ्यो, उनले भने, तर, मलाई कसैले हटाउन सक्दैनन् भनेर अड्डी कस्नु राजनीतिक चरित्र भएन। परिस्थिति बुझेर निर्णय गर्नुपर्ने ठाउँमा स्टन्ट गर्दै हिँड्नुको कुनै तुक छैन। गठबन्धनको बाध्यताले मात्र यसअघि केदार नेतृत्वको सरकारलाई कांग्रेसले समर्थन गरेको उनले बताए। म भएको भए विश्वासको मत फिर्ता हुनेवित्तिकै राजीनामा दिने थिएँ। यस्तो अवस्थामा जोकोहीले पनि राजीनामा नै दिने हो, अमृत भन्छन्, राजीनामा नदिएपछि मुद्दा सर्वोच्च प्रवेश गर्यो। अहिले परिस्थिति निक्कै अगाडि बढिसकेको छ। सांसदकै समर्थन नभएपछि केदार नेतृत्वको सरकारलाई संसदमा कामकारबाही गर्न समस्या हुने उनले बताए। उच्च अदालत बार एशोसिएसन विराटनगरका सचिव विनोद तिमल्सिना संसदीय व्यवस्था र प्रजातान्त्रिक अभ्यासविरुद्ध आफ्नै पार्टीभित्र विद्रोह गरेकाले केदारलाई क्षति हुँदै गएको विश्लेषण गर्छन्। पार्टीबाट जम्मा ८ जना सांसदको मात्रै समर्थन थियो। विपक्षी दलको मतका आधारमा मुख्यमन्त्री बनेका हुन्, उनले भने, तर, सरकारको नेतृत्वमा पुगेपछि विपक्षी र आफ्नै दललाई विश्वासमा लिन सकेनन्। राजनीतिकरूपमा विद्रोहको आधार र कारण पनि पुष्टि गर्न सकेनन्। आफू एक्लिँदै गएका छन्। राजनीतिक भविष्य संकटमा पर्दै गएको देखिन्छ। आफ्नै पार्टीको साथ नभएकाले सत्ता हत्याउन गरिएको विद्रोहको असर कालन्तारसम्म देखिनसक्छ। केदारको राजनीतिक भविष्य संकटमा पर्नसक्छ। यसको बाछिटाले डा शेखरलाई पनि असर गर्नसक्छ, उनले भने। राजनीतिक कोर्ष परिवर्तन भएसँगै सांसदले समर्थन फिर्ता लिँदै गर्दा केदारलाई उनकै दलले पनि समर्थन नगरेको विनोद बताउँछन्। सार्वभौम संसदले संकल्प प्रस्तावका रूपमा दिएको निर्देशन पालना नगर्दा अन्त्यमा राजनीतिक वैधता गुमाएर सत्ताच्युत हुनुपर्यो, उनी भन्छन्, संकल्प प्रस्ताव र नयाँ मुख्यमन्त्री नियुक्ति प्रक्रियालाई गैरसंवैधानिक कदम भनेर भने पनि केदारले त्यसलाई आफ्नो दलको तर्फबाट प्रतिरक्षा गराउन सकेनन्। दलबाट प्रतिरक्षा गराउन नसक्नु राजनीतिकर्मीका लागि ठूलो क्षति भएको बुझ्न सकिने उनको विश्लेषण छ। अधिवक्ता विनोद पछिल्लो समय राजनीतिक हिसाबले केदार कमजोर हुँदै गएको यकिन गर्छन्। केदारले भनेजस्तो प्रदेश प्रमुखले चालेको प्रक्रिया गलत हो भनेर नागरिक समाज र दलहरुले भन्न सकेनन्। केदारको कुरामा उनीहरूको सहमति देखिएन, उनले भने, केदार कार्की आफूले आफूलाई वैद्यता घोषणा गर्नेबाहेक सरोकारवाला व्यक्ति, संस्था, समुदाय र राजनीतिक दलहरूले उनको भनाइमा ऐक्यबद्धता जनाउन सकेनन्। आफ्नै दलसमेत प्रतिक्रियाविहीन बनेपछि उनी राजनीतिक हिसाबले एक्लिदै गएको प्रष्ट हुन्छ। केदारको रिटमाथि अन्तरिम वा अल्पकालीन आदेश जारी गर्नसमेत सर्वोच्चले आवश्यक नठानेको विनोदको भनाइ छ। सर्वोच्चले रिटलाई अग्राधिकार दिए पनि माग गरेजस्तो आदेश दिएन। त्यसबाट नवनियुक्त मुख्यमन्त्री हिक्मतलाई नियमित र दूरगामी असर पर्ने कामकारबाही गर्न बाटो खुलेको छ, उनी भन्छन्, यो विषयमा सर्वोच्चको पूर्ण सुनुवाइबाट टुंगो लाग्छ। पूर्ण इजलासले अन्यथा आदेश नदिएमा हिक्मत नेतृत्वकै सरकार नियमित अघि बढ्छ। सर्वोच्चले प्रथम दृष्टिमै केदारको रिटलाई गहन रूपमा लिन आवश्यक नठानेको बुझ्न सकिने विनोदको भनाइ छ। यद्यपि, संविधानका प्रावधानका विषयमा पूर्ण इजलासबाट आउने आदेशले महत्व राख्ने उनले बताए। प्रजातान्त्रिक र संसदीय अभ्यासविरुद्ध गरिने गतिविधिले अन्ततः प्रणालीभित्रै समस्या सिर्जना गर्ने कुरा कोशी प्रदेशको घटनाक्रमले पुष्टि गर्ने उनको भनाइ छ। राजनीतिक रूपमा एक्लै हिँड्छु भन्न खोज्दा आफू एक्लै हुनुपर्ने दृष्टान्त केदारबाट पुष्टि हुन्छ। उनले आफ्नै दलको विश्वास जित्न सकेनन्। संवैधानिक र स्थायित्वका निम्ति गरिएका व्यवस्था, राजनीतिक मूल्य मान्यता, दलीय अनुशासन तथा प्रजातान्त्रिक अभ्यासको अधिकतम प्रयोग गरेर दलहरूको विश्वास आर्जन गर्न सक्नुपर्ने थियो, विनोदले भने, दलीय अनुशासन बाहिर जानु राजनीतिक कार्यकर्ताका लागि निक्कै घातक र प्रतिकूल हुन्छ। दलको निर्देशन उल्लंघन गर्नु राजनीतिशास्त्रको मान्यता प्रतिकूल हो। दलीय व्यवस्थामा कुनै प्राविधिक कुरालाई अगाडि बढाएर अनुशासनभन्दा बाहिर जाँदा दलसँग आवद्ध राजनीतिकर्मी कमजोर हुन्छ। राजनीतिक विश्लेषक गिरिश भट्टराई पछिल्ला कदमको पार्टीभित्रै आलोचना भइरहेको र केदार संकटमा पर्दै गएको बताउँछन्। उनका गतिविधिले केदार कस्तो प्रजातान्त्रिक अभ्यास गर्दैछन् भन्ने प्रश्न उठाएको छ। यस्ता कुराले व्यक्तिगत र राजनीतिक जीवनमा ठूलो क्षति पुग्ने देखिन्छ। समग्र पार्टीको छविमै असर गर्छ, उनले भने, प्रजातान्त्रिक आस्था बोकेर त्यही अभ्यास गरिरहेको पार्टीका कार्यकर्ताले हदभन्दा बढी गरेको देखिन्छ। यस्तो जिद्धीले ठूलो नोक्सान पुग्नुका साथै राजनीतिक हिसाबले कमजोर होइन्छ। स्पष्ट बहुमत गुमाएपछि भोलि कसरी संसद जाने र कसरी मुख्यमन्त्रीको हैसियतमा रहने भन्ने कुरा सोच्नुपर्ने थियो। पार्टीमा कुनै दुविधा र विवाद छैन। पार्टीभित्र कसैले आफ्नो अनौपचारिक विचार राख्नु प्रजातन्त्रको गहना र सुन्दर पक्ष हो। तर, हामी सबै एक छौं। सिंगो संसदीय दल मेरो र कांग्रेसको पक्षमा छ, केदारले भने। सांसदले समर्थन फिर्ता गरेपछि सहज बहिर्गमनको बाटो रोजेको भए केदारको बाँकी राजनीतिक पुँजी जोगिने गिरिशको विश्लेषण छ। मसँग बहुमत नभएकाले शासन गर्न सक्दिनँ भनेर हासीखुसी कुर्सी छाडेको भए राजनीतिक छबि बचिरहने थियो। उनले चालेका कदमलाई पार्टीले पनि साथ दिएको देखिन्न, उनी भन्छन्, उपधारा ५ अनुसार मुख्यमन्त्री भएको हुँ भनेर जिद्धी गर्दै कुर्सीमा बसिरहन खोज्नु ठीक थिएन। त्यो राजनीतिक नैतिकता हैन। केदारको आफ्नै जिद्धीले पार्टीबाट साथ नपाएको प्रष्ट हुने गिरिश बताउँछन्। संसदीय प्रणाली बहुमतमा टिक्छ। त्यहाँ कार्यकारीको बहुमत छैन भने कुर्सीमा बसिराख्न कुन नैतिकताले दिन्छ? कसका लागि शासन गर्ने? संसदीय अभ्यासमा बहुमत नै नभएको कार्यकारीले शासन गर्नु असम्भव छ, उनले भने। सशरीर उपस्थित भएर साथ दिएका सांसदले समर्थन फिर्ता लियौं भनिसक्दा पनि कुर्सीमै रहिरहनु बालहठ मात्रै भएको उनको बुझाइ छ। उपधारा ५ अनुसार कतिपटक सरकार परिवर्तन हुन्छ भन्ने कुरा संविधानमा स्पष्ट छैन। संविधानमा व्याख्या नभएकैले अन्तिम मुख्यमन्त्री मै हुँ भनिरहनु सही हैन, गिरिशले भने, उपधारा ५ म र मेरा लागि मात्रै हो भन्ने गलत बुझाइले केदारलाई कमजोर बनाउँदै लगेको देखिन्छ। छिटोभन्दा छिटो बाहिर निस्किन सकेको भए केदारको राजनीतिक जीवन र पार्टीकै भलाइ हुन्थ्यो। सत्ता स्वार्थमा परेर नचाहिने जिद्धी गरिरहँदा राजनीतिक भविष्य अन्योलमा र संकटमा परेको देखिने उनले बताए। संसदीय व्यवस्थाको प्रजातान्त्रिक अभ्यासमा बहुमतको कदरलाई नजरअन्दाज गर्नु र पार्टीको निर्णय नमान्नु नै उनका लागि घातक भएको गिरिशको विश्लेष्णा छ। व्यवस्थालाई नमानेको देखियो। बहुमतको अवमूल्यन गरियो। आमकांग्रेसीको बुझाइ यही छ, उनले भने, हिजो मुख्यमन्त्री हुँदै गर्दा त्यही बहुमत चाहिएको थियो। आज बहुमत आफूसँग छैन भन्दाभन्दै के को जिद्धी हो? यसले समग्र कोशी प्रदेशको राजनीति विकृत हुँदैछ भन्ने गलत सन्देश प्रवाह भयो। गिरिशको बुझाइमा सत्ताको लालचमा परेर सम्भावना बोकेको नेता एक्लिदै र कमजोर हुँदै गएको देखिन्छ। आफू एक्लिँदै गएका छन्। राजनीतिक भविष्य संकटमा पर्दै गएको देखिन्छ। आफ्नै पार्टीको साथ नभएकाले सत्ता हत्याउन गरिएको विद्रोहको असर कालन्तारसम्म देखिनसक्छ। केदारको राजनीतिक भविष्य संकटमा पर्नसक्छ। यसको बाछिटाले डा शेखरलाई पनि असर गर्नसक्छ, उनले भने। केदार भने कांग्रेसभित्र कुनै विवाद नरहेको र पार्टीले आफूलाई नै सहयोग गरेको बताउँछन् । पार्टीमा कुनै दुविधा र विवाद छैन। पार्टीभित्र कसैले आफ्नो अनौपचारिक विचार राख्नु प्रजातन्त्रको गहना र सुन्दर पक्ष हो। तर, हामी सबै एक छौं। सिंगो संसदीय दल मेरो र कांग्रेसको पक्षमा छ। म पनि संसदीय दलको पक्षमा छु। राजनीतिक हिसाबले कमजोर हुँदै गएको अनुभूति मलाई छैन, केदारले भने। संसदीय दलले साथ नदिएको भए यसअघि आफूले विश्वासको मत नै पाउने अवस्था नबन्ने उनको भनाइ छ। कांग्रेसको संसदीय दलले अबको संसद नै बहिष्कार गर्ने दाबी केदारको छ।"
एमजी ४ इभीले हात पार्यो २०२४ को उत्कृष्ट कारको उपाधि,"काठमाडौं : नेपाली बजारमा प्रवेश गरेको थोरै समयमै नेपालीहरुको मन जित्न सफल एमजी कारले विश्व बजारमा पनि एक पछि अर्काे सफलता हात पार्दै आएको छ । यहि क्रममा एमजी ४ इभीले हालै २०२४को उत्कृष्ट कारको उपाधि हात पारेको छ। न्युजिल्याण्डको प्रख्यात संचार कम्पनी स्टफद्वारा आयोजित टप कारस् २०२४ नामक अवार्ड समारोहमा निर्णायक मण्डलको मन जित्दै एमजी ४ इभीले शिर्ष उपाधि जित्न सफल भएको छ। अवार्ड समारोहको निर्णायक मण्डलका एक सदस्य क्यामरुन अफिसरले भने, एमजीको प्रशंसा गर्ने हामी पहिलो होइनौं। एमजी४को यो न्यूजील्याण्डमा मात्रै नवौं पुरस्कार जित हो। गत वर्ष नेपाली बजारमा कदम राखेको पूर्णरुपमा विद्युतिय कार एमजी ४ इभी सहज यात्रा तथा किफायती मूल्यको लागि प्रसिद्ध छ। २०२२मा बजारमा आएको एमजी४ इभीले बेष्ट भ्यालू इलेक्ट्रिक कार २०२३, कार अफ द यर २०२३, बेष्ट भ्यालू इलेक्ट्रिक कार २०२२, र टप गिएर अवार्ड २०२२ मा बार्गेन अफ द यर जस्ता विभिन्न उपाधिहरु हासिल गर्दै आएको छ। सय वर्ष लामो इतिहास बोकेको विश्वव्यापी रुपमा चर्चा कमाउन सफल बेलायति ब्राण्ड एमजिले नेपालमा पनि अत्याधुनिक प्रविधि, किफायति मूल्य, सहज यात्रा र वातावरण मैत्री विशेषताहरुले गर्दा लोकप्रियता कमाउँदै आएको छ । ३०० भन्दा धेरै दक्ष इन्जिनियरहरुले युरोपेली ईन्जिनियरिङ्ग प्राविधिक केन्द्रमा परिक्षण गरेर निर्माण गरेका एमजिका सवारी साधनहरु यूरोपेली कानून र ग्राहकहरुको मागको उचित सम्बोधन गर्नमा प्रसिद्ध छ। यसका साथै एमजि सवारी साधनका सम्पूर्ण भित्री तथा बाहिरी डिजाईनहरु बेलायतका प्रख्यात डिजाईनर तथा इन्जिनियरहरुले गर्छन्। एमजिको नेपालको लागि आधिकारिक वितरक एवम् आयातकर्ता पारामाउन्ट मोटर्स प्रालिले हाल नेपालमा एमजि४ ईभि, एमजि जेडएस ईभि, एमजि कोमेट ईभि गरी ३ वटा मोडेलका विद्युतिय र एमजि हेक्टर, एमजि एचएस, र एमजि एसटर गरी ३ वटा मोडेलका ईन्धन गाडीहरु बिक्री वितरण गर्दै आएको छ।"
"बंगलादेशले एमबीबीएस र बीडीएसमा दिएको छात्रवृत्तिमा चलखेल, मेरिटमा परेका नाम हटाएर १० जना पठाएको आशंका","काठमाडौं : बंगलादेश सरकारले नेपाल सरकारलाई एमबीबीएस र बीडीएस अध्ययनका लागि प्रदान गरेको छात्रवृत्तिमा चलखेल भएको भन्दै सांसदहरूले सरकारको ध्यानाकर्षण गराएका छन्। सिंहदरबारमा आइतबार बसेको प्रतिनिधिसभाअन्तर्गतको शिक्षा, स्वास्थ्य तथा सूचना प्रविधि समितिको बैठकमा उनीहरूले चिकित्सा शिक्षा आयोगले सिफारिस गरेका केही विद्यार्थीको नाम हटाएर अरुकै नाम राखेर पठाएको र यसका कारण बंगलादेशले केही विद्यार्थीको नाम सूचीबाट हटाएको जनाएका छन्। बंगलादेश सरकारले नेपाल सरकारलाई सन् २०२४ मा १९ जना एमबीबीएस र ३ जना बीडीएस अध्ययनका लागि छात्रवृत्ति प्रदान गरेको थियो। चिकित्सा शिक्षा आयोगले परीक्षा सञ्चालन गरेर १९ जना एमबीबीएस र ३ जना बीडीएस अध्ययनका लागि सरकारलाई सिफारिस गरेको थियो। चिकित्सा शिक्षा आयोगले सिफारिस गरेर पठाएका नाममध्ये एमबीबीएसतर्फ ९ जना र बीडीएसतर्फ १ जनामा अरुकै नाम हालेर पठाइएको आशंका सांसदहरूको छ। सांसद तोसिमा कार्कीले मेरिट लिष्टमा छानिएका विद्यार्थीहरूकै नाम पठाएको अवस्थामा बंगलादेशमा नाम परिवर्तन गर्नेको खोजी गर्न शिक्षा मन्त्रालयको ध्यानाकर्षण गराइन्। लिष्ट परिवर्तन गर्ने कामको जिम्मेवारी सरकारले लिनुपर्ने र त्यसमा भूमिका खेल्नेलाई कारबाही गर्न उनले माग गरिन्। त्यस्तै समिति सभापति अम्मर बहादुर थापाले सरकारले सिफारिस गरेका व्यक्तिलाई बंगलादेशले भर्ना दिनुपर्ने र लिष्टभन्दा बाहिरको व्यक्तिको नाम भए रद्द गर्नुपर्ने बताए। यसमा मन्त्रालयले विशेष चासो दिनुपर्ने उनको भनाइ छ। बैठकमा शिक्षामन्त्री सुमना श्रेष्ठले बंगलादेश पठाएको २२ जनामध्ये १० जनाको प्रक्रिया नपुगेको भन्दै पत्र प्राप्त भएपछि मन्त्रालयले चासो व्यक्त गरेको बताइन्। बंगलादेशको पत्रपछि शिक्षा मन्त्रालयले २२ जनाको प्रक्रिया पुगेको भन्दै पत्र पठाएको उनले बताइन्। यस विषयमा देखिएको समस्या समाधानका लागि आफूले पहलकदमी लिएको भन्दै उनले आशंका व्यक्त नगर्न प्रष्ट पारिन्। उनले नेपाल सरकारले अवलम्बन गरेको प्रक्रियाभन्दा अन्य प्रक्रिया बंगलादेशको पत्रमा पनि उल्लेख नभएको दाबी गरे। मन्त्री श्रेष्ठले यस विषयमा बंगलादेशका राजदूतसँग आफूले छलफल गर्ने जानकारी दिइन्।"
देउवासँगको बैठकबारे प्रधानमन्त्रीले भने व्यक्ति नतोकी समिति बनाउने विषयमा सहमति जुट्नसक्छ,काठमाडौं : प्रधानमन्त्री पुष्पकमल दाहालले समग्र संकटग्रस्त सहकारीको अध्ययन गर्न समिति बनाउने गरि सहमति खोज्ने प्रयास भइरहेको बताएका छन्। आइतबार चितवनको भरतपुर विमानस्थलमा सञ्चारकर्मीसँग कुरा गर्दै प्रधानमन्त्री दाहालले कोही व्यक्तिलाई नतोकी समग्र संकटग्रस्त सहकारीको अध्ययन गर्नेगरी समिति बनाउन कांग्रेससँग छलफल भएको र यसमा सहमति हुने विश्वास व्यक्त गरे। उनले मंगलबारसम्म संसदको गतिरोध हटाउने विषयमा सहमति हुने दाबी गरे। त्यस्तै प्रधानमन्त्री दाहालले जिबी राईलाई यसअघिको सरकारले भगाएको भन्ने कुरा कूतर्क रहेको टिप्पणी गरे। कानुनी जटिलता हटाएर राईलाई स्वदेश ल्याउन सरकारले पहल गरिरहेको उनको भनाइ छ। उनले नीति तथा कार्यक्रमलाई अन्तिम रुप दिएको र सोमबार मुख्य सचिवले राष्ट्रपतिलाई नीति तथा कार्यक्रम बुझाउने बताए। प्रधानमन्त्रीले दाहालले संघीय संसदमा सरकारको नीति तथा कार्यक्रम प्रस्तुत गर्ने कुरामा कुनै समस्या नहुनेसमेत बताए। उनले यसअघि कांग्रेसलाई राष्ट्रपति दिएर अन्य प्रमुख पद सबै दलहरूलाई दिन खोज्दा कुरा बिग्रिएको भन्दै कांग्रेसले आफूलाई र आफूले कांग्रेसलाई नकारात्मकरूपमा लिनुपर्ने कुनै कारण नभएको स्पष्ट पारे।
"सेयर बजारमा सामान्य अंकको सुधार,३ अर्बमाथिको कारोबार","काठमाडौं : साताको पहिलो सेयर कारोबार दिन आइतबार नेप्से परिसूचक सामान्य अंकले बढेको छ। नेप्से ८२६ अंकले बढेर १९७४५० विन्दुमा अडिएको हो। सेन्सेटिभ इण्डेक्स ००६ अंकले बढेर ३५०८२ विन्दुमा कायम भएको छ। यसदिन ३११ स्क्रिप्सको ७८ लाख ५७ हजार ३१ कित्ता सेयर ३ अर्ब १५ करोड ५१ लाख ४२ हजार १६८ रुपैयाँमा खरिदबिक्री भए। सामान्य अंकले बढेको बजारमा एउटा मात्रै कम्पनीको सेयर सकारात्मक सर्किट लेभलमा कारोबार भयो। सृजनशील लघुवित्त वित्तीय संस्थाको सेयर १० प्रतिशतले बढेको हो। उन्नती सहकारी लघुवित्त वित्तीय संस्थाको सेयर ७५२ अंकले बढ्दा युनाइटे८ अजोड इन्स्योरेन्सको ५६९,हिमालयन एभरेष्ट इन्स्योरेन्सको ५५५ र एसियन लाइफ इन्स्योरेन्सको ५ प्रतिशतले सेयर मूल्य बढेको हो। आज १२७ स्टकको मूल्य बढ्दा १११ वटाको घट्यो भने ७ वटाको मूल्य स्थिर रह्यो। तीन समूहको उपसूचकबाहेक अन्यको उपसूचक सकारात्मक देखिएका छन्। होटल्स एन्ड टुरिम समूहको उपसूचक २४० अंकले घट्यो।"
"आर्थिक तथा वित्तीय स्थिति सुधारोन्मुख, विप्रेषण आप्रवाह १९८ प्रतिशत बढ्यो : राष्ट्र बैंक","काठमाडौं : चालु आर्थिक वर्षको चैत मसान्तसम्ममा मुलुकको अधिकांश आर्थिक तथा वित्तीय सूचकहरु सकारात्मक देखिएका छन् । यो अवधिसम्ममा मुद्रास्फीति वाञ्छित सीमाभित्र रहेको छ भने शोधनान्तर स्थिति र विदेशी मुद्रा सञ्चिति बढेको छ । नेपाल राष्ट्र बैंकले सार्वजनिक गरेको चालु आर्थिक वर्ष २०८०८१ को नौ महिनाको तथ्याङ्कमा आधारित देशको वर्तमान आर्थिक तथा वित्तीय स्थिति प्रतिवेदनअनुसार आर्थिक सूचकहरु सुधारोन्मुख देखिएका हुन् । राष्ट्र बैंकका अनुसार चैतमा वाार्षिक बिन्दुगत आधारमा उपभोक्ता मूल्य सूचकाङ्कमा आधारित मुद्रास्फीति चार दशमलव ६१ प्रतिशत रहेको छ । अघिल्लो वर्षको सोही महिनामा यस्तो मुद्रास्फीति सात दशमलव ७६ प्रतिशत रहेको थियो । चैतमा खाद्य तथा पेय पदार्थ समूहको मुद्रास्फीति पाँच दशमलव २१ प्रतिशत र गैरखाद्य तथा सेवा समूहको मुद्रास्फीति चार दशमलव १४ प्रतिशत रहेको छ । खाद्य तथा पेय पदार्थ समूहअन्तर्गत मरमसला उपसमूहको वार्षिक बिन्दुगत मूल्य सूचकाङ्क २२ दशमलव ६४,तरकारीको १६ दशमलव ९९,दाल तथा गेडागुडीको १० दशमलव ९४,खाद्य तथा खाद्यजन्य पदार्थको सात दशमलव ५९ प्रतिशत र गैरमदिराजन्य पेय पदार्थको छ दशमलव ०६ प्रतिशतले बढेको छ । घ्यू तथा तेल उपसमूहको वार्षिक बिन्दुगत मूल्य सूचकाङ्क १० दशमलव १० प्रतिशतले घटेको छ । त्यसैगरी,गैरखाद्य तथा सेवा समूहअन्तर्गत विविध वस्तु तथा सेवाहरु उपसमूहको वार्षिक बिन्दुगत मूल्यसूचकाङ्क १२ दशमलव ८१ प्रतिशत, मनोरञ्जन तथा संस्कृतिको १२ दशमलव ६१ प्रतिशत र शिक्षाको सात दशमलव ३१ प्रतिशतले बढेको छ भने यातायात उपसमूहको वार्षिक बिन्दुगत मूल्य सूचकाङ्क शून्य दशमलव ३३ प्रतिशतले घटेको छ । गत चैत महिनामा काठमाडौं उपत्यकाको वार्षिक बिन्दुगत उपभोक्ता मुद्रास्फीति चार दशमलव ०६,तराईको चार दशमलव ५८,पहाडको पाँच दशमलव ३३ प्रतिशत र हिमालको चार दशमलव ३२ प्रतिशत रहेको छ । राष्ट्र बैंकका अनुसार यो अवधिसम्ममा विप्रेषण आप्रवाह १९ दशमलव आठ प्रतिशतले बढेर १० खर्ब ८२ अर्ब ६२ करोड पुगेको छ । यस अवधिमा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको संख्या तीन लाख २९ हजार चार सय २२ र पुनःश्रम स्वीकृति लिनेको संख्या दुई लाख १२ हजार सात सय २१ रहेको छ । चैत मसान्तसम्ममा शोधनान्तर स्थिति तीन खर्ब ६५ अर्ब १६ करोडले र चालु खाता एक खर्ब ७९ अर्ब ४८ करोडले बचतमा रहेको छ । विसं २०८० असार मसान्तमा १५ खर्ब ३९ अर्ब ३६ करोड बराबर रहेको कुल विदेशी विनिमय सञ्चिति २४ दशमलव दुई प्रतिशतले वृद्धि भई गत चैत मसान्त सम्ममा १९ खर्ब ११ अर्ब ८६ करोड पुगेको छ । चालु आर्थिक वर्षको नौ महिनाको आयातलाई आधार मान्दा बैकिङ्ग क्षेत्रसँग रहेको विदेशी विनिमय सञ्चितिले १५ महिनाको वस्तु आयात र १२ दशमलव पाँच महिनाको वस्तु तथा सेवा आयात धान्न पर्याप्त रहने देखिन्छ । यो अवधिमा सरकारको कूल खर्च ९ खर्ब ९ अर्ब ३९ करोड र राजस्व परिचालन सात खर्ब ४८ अर्ब ४ करोड रहेको छ ।"
"सिंहदरबारमा कानुनमन्त्री, प्रमुख सचेतक र सचेतकसँग छलफलमा सभामुख","काठमाडौं : सभामुख देवराज घिमिरेले प्रमुख दलका मुख्य सचेतक र सचेतकसँग छलफल सुरू गरेका छन्। सिंहदरबारस्थित कार्यकक्षमा कानुन,न्याय तथा संसदीय मामिला मन्त्री पदम गिरी र प्रमुख दलका मुख्य सचेतक र सचेतक छलफलमा सहभागी छन्। बैठकमा नीति तथा कार्यक्रमको तयारी लगायतका विषयमा छलफल हुनेछ। सरकारले जेठ १ गते नीति तथा कार्यक्रम ल्याउँदैछ। सरकारले ल्याउने नीति तथा कार्यक्रम संयुक्त (प्रतिनिधि सभा र राष्ट्रिय सभा) बैठकमा राष्ट्रपति रामचन्द्र पौडेलले बाचन गर्नेछन्। नेपाली कांग्रेसबाट निर्वाचित राष्ट्रपति पौडेलले नीति तथा कार्यक्रम बाचन गर्न संसद् आउने भएपछि संसद बैठक अवरोध गर्न कांग्रेसलाई नैतिक संकट पर्ने देखिएको छ। मन्त्रिपरिषद् बैठकले आर्थिक वर्ष २०८१०८२ को नीति तथा कार्यक्रम ल्याउन राष्ट्रपतिलाई आह्वान गरेको छ। मंगलबार ३ बजे नीति तथा कार्यक्रम ल्याउने भएका संसदको गतिरोध अन्त्य र तयारीको विषयमा आजको बैठकमा छलफल हुनेछ। कांग्रेसले शु्क्रबार सहकारी ठगी प्रकरणमा उपप्रधानमन्त्री तथा गृहमन्त्री रवि लामिछानेमाथि छानबिन गर्न संसदीय समिति गठनको माग गर्दै संघीय संसदका दुवै सदन अवरुद्ध पारेको थियो। कांग्रेसले आगामी बैठकमा पनि अवरोध गर्ने चेतावनी दिएपछि सभामुखले छलफल अगाडि बढाएका हुन्। हिउँदे अधिवेशनअन्त्यतिरबाट विरोध सुरु गरेको कांग्रेसले बजेट अधिवेशनको पहिलो दिन पनि अवरोध गरेको हो। कांग्रेसले नाराबाजी गरेपछि सभामुख देवराज घिमिरेले कार्यसूचीमा समावेश बुँदा हटाएर जेठ १ गतेसम्म संसद् बैठक स्थगित गरेका थिए।"
कांग्रेसको माग गैरसंसदीय छ : कानुनमन्त्री गिरी,"काठमाडौं : कानुन, न्याय तथा संसदीय मामिला मन्त्री पदम गिरीले प्रमुख प्रतिपक्षी दल नेपाली कांग्रेसको माग गैरसंसदीय भएको बताएका छन्। सभामुख देवराज घिमिरेले बोलाएको बैठकपछि आइतबार सञ्चारकर्मीसँग कुरा गर्दै उनले सांसदसँग सहकारीको हिसाब किताब गराउनु उपयुक्त नभएको बताए। 'संसदीय समिति बनाएर सांसदहरूलाई सहकारीका सबै हिसाबकिताब हेर्न लगाउनु उपयुक्त छैन। कांग्रेसको यो गैरसंसदीय माग हो,' उनले भने। उनले निर्वाचित सांसदलाई संसदमा बोल्न नदिने र र रोस्टम जानबाट रोक्ने कार्य अलोकतान्त्रिक रहेको बताए। 'जननिर्वाचित सांसदले संसदमा आफ्नो कुरा त राख्न पाउनुपर्छ। अनि बोल्न नदिने, रोस्टम जानबाट घेर्ने कार्य अलोकतान्त्रिक छ। कांग्रेस यस विषयमा सोच्नुपर्छ,' उनले भने। उनले नीति तथा कार्यक्रमलाई लिएर कांग्रेससँग कुनै सौदाबाजी नहुने प्रष्ट पारे। संसदमा पेलेर जाने नीति पनि सरकारको नरहेको उनको भनाइ छ। 'हामी सहमतिकै आधारमा अगाडि बढ्नुपर्छ भनेर कांग्रेससँग समन्वय गरिरहेका छौं। पेलेर जाने सरकारको नीति छैन। कांग्रेसले नीति तथा कार्यक्रमलाई लिएर सौदाबाजी नगर्ला भन्ने हाम्रो ठम्याइ छ,' उनले भने।"
ईसेवा मनी ट्रान्सफरले चौथो वार्षिकोत्सव मनाउँदै,"काठमाडौं : ४ वर्ष अघि, वैशाख ३०, २०२० मा नेपालकै अग्रणी फिन टेक कम्पनीएफवान सफ्ट ग्रुप अन्तर्गत स्थापना भएर संचालनमा आएको डिजिटल रेमिट्यान्स कम्पनी ईसेवा मनी ट्रान्सफरले आफ्नो कार्य थालनीको ४ वर्ष पूरा गरेको छ। यस रेमिट्यान्स कम्पनीले हाल संसारका २०० भन्दा बढी मुलुकबाट ४५ ओटाभन्दा बढी अन्तराष्ट्रिय रेमिट्यान्स साझेदारको सहायतामा नेपालमा रेमिट्यान्स भित्राउँदै आइरहेको छ। डिजिटल प्रविधिको माध्यमद्वारा हाल मुलुकका ५० भन्दा बढी बैंक तथा वित्तीय संस्थाहरु १३,८०० भन्दा बढी भुक्तानी केन्द्र तथा इसेवाका एक लाखभन्दा बढी क्यास प्वाइन्ट,साथै इसेवा वालेटबाट सहजै उपभोक्ताहरुले ईसेवा मनीट्रान्सफरको रेमिट्यान्स सेवाको लाभ उठाइरहेका छन्। कार्य संचालनमा आएसंगै डिजिटल रेमिट्यान्सलाई प्राथमिकता दिंदै आएको यस रेमिट्यान्स कम्पनीले आर्थिक वर्ष २०७९८० मा रेमिट्यान्स भित्राउन एक महत्वपूर्ण योगदान पुर्याएकोमा नेपाल राष्ट्र बैंकबाट पनि सम्मानित भएको छ । चौथो वार्षिकोत्सवको अवसरमा बोल्दै कम्पनीका प्रमुख कार्यकारी अधिकृतअजेश कोईरालाले भने, 'कार्य संचालनको ४ वर्षमै इसेवा मनीट्रान्सफरले सुलभ, छिटो, विश्वसनीय र परिस्कृत सेवा प्रदान गर्दै विदेशमा रहेका नेपालीहरुको मन जितेर पहिलो रोजाइ बन्न सफल भएकोमा हामी एकदमै खुशी र उत्साहित छौँ। हाम्रो यस सफलताको श्रेय, म सम्पूर्ण साझेदार, नियमनकारी निकाय, कर्मचारी, एजेन्ट, ग्राहक लगायत सम्पूर्ण सुभचीन्तक हरुलाई दिन चाहान्छु। साथै, डिजिटल माध्यमलाई प्रोत्साहन गर्दै यो वर्ष पनि हामीले 'मेरो डिजिटल देश' अभियानलाई निरन्तरता दिएक छौं, जस्मा एक जना भाग्यशाली विजेताले फेरि पनि जित्न सक्नुहुन्छ काठमाडौँमा नयाँ घर । सबैको पहिलो रोजाइ बनेर वैधानिक रुपमा डिजिटल माध्यमबाट कम शुल्कमा रेमिट्यान्स आयातमा सहजता ल्याई हरेक विदेशिएका नेपाली र उनीहरुको परिवारमा खुशी ल्याउनु नै आगामी दिनहरुमा हाम्रो मूल लक्ष्य रहने छ।'"
वीरगन्जमा दाइजोरहित विवाह गर्ने दुई दम्पति विवाहस्थलमै सम्मानित,"वीरगन्ज : वीरगन्जमा दाइजोरहित विवाह गरेका दुई दम्पतिलाई विवाहस्थलमै सम्मानित गरिएको छ। वीरगन्ज८ पानीट्याङ्कीस्थित डायमण्ड पार्टी प्यालेशमा शनिबार राति भइरहेको विवाहस्थलमै पुगेर बालविवाह एवम् दाइजो उन्मूलन अभियानले नवविवाहित दुई दम्पतिलाई सम्मानित गरेको हो। बेहुला औरेन्जब अहमद र बेहुली निकात खातुन तथा बेहुला जावेद अहमद र बेहुली साहिन आरालाई अभियानका तर्फबाट मधेस प्रदेशका पूर्वमुख्यमन्त्री लालबाबु राउत गदी,अभियान पर्सा संयोजक प्रकाश थारुसहितकाले सम्मानपत्र प्रदान गर्दै सम्मानित गरेका हुन्। पर्साको धोबिनी गाउँपालिका५ का औरेन्जेब अहमद र बाराको परवानीपुर गाउँपालिका३ की निकात खातुन तथा औरेन्जेबका आफ्नै सहोदर भाइ जावेद र पर्साको कालिकामाई गाउँपालिका१ की साहिन आराको शनिबार राती एउटै विवाहस्थलमा विवाह भएको थियो। दुवै दम्पतिले दाइजोरहित विवाह गरी समाजमा सकरात्मक सन्देश दिएकाले दुवै दम्पतिलाई सम्मानित गरिएको अभियानका संयोजक थारुले बताए। बालविवाह एवम् दाइजो उन्मूलन अभियानले दाइजोविरुद्ध चलाइरहेको देशव्यापी अभियान अन्तर्गत दाइजोरहित विवाह गर्दै आएका नवविवाहित दम्पतिहरुलाई सम्मानित गरेर दाइजोरहित विवाह गर्नका लागि युवायुवती र तिनका अभिभावकलाई उत्प्रेरित गर्दै आएको अभियानमा सक्रिय गुड्डीकुमारी साहले बताइन्। दुबै बेहुलाका दाजु तबरेज अहमदले दाइजोकै कारण आफ्नो विवाहिता बहिनीको कीहि वर्षअघि निमर्म हत्या भएपछि दाइजोले दिएको पीडाको भुक्तभोगी आफ्नो परिवार रहेको बताए। त्यही पीडा सम्झेर दुबै भाइको दाइजोरहित विवाह गरिदिएको उनले बताए। मधेसी समाजमा अहिले पनि दाइजोका कारण थुप्रै चेलीबेटीहरुले प्रताडना सहनु परेको , कतिपय चेलीबेटीले ज्यान नै गुमाउनु परेका घटनाहरु भइरहेकाले दाइजोमुक्त समाज निर्माणका लागिप नि दुवै भाइको बिहेमा दाइजोको रुपमा नगद वा जिन्सी केहि पनि नलिएको तबरेजले बताए। नवदम्पतिहरुलाई सम्मानित गर्ने क्रममा मधेस प्रदेशका पूर्व मुख्यमन्त्री लालबाबु राउत गदी,नेपाल रेडक्रस सोसाइटी मधेस प्रदेशका सभापति फुलमहम्मद मियाँ, नेपाली कांग्रेस पर्साका प्रवक्ता रमेश पाण्डे लगायतकोपनि उपस्थिति रहेको थियो।"
आलुखेतीबाट मनग्ये आम्दानी गर्दै चन्द्रकोटका कृषक,"वैशाख : पछिल्लो समय गुल्मीका ग्रामीण भेगका कृषकको व्यावसायिक आलु खेतीमा आकर्षण बढेको छ। जिल्लाको चन्द्रकोट गाउँपालिका १ दिव्रुङ्ग लुग्दीमा ३४ घरपरिवारले सामुहिक व्यावसायिक आलु खेती गर्दै आएका छन्। आलु पकेट विकास कार्यक्रम अन्तर्गत १ सय ५० रोपनी क्षेत्रफलमा सामुहिक आलु खेती गरिएको छ। गाउँमै महिला तथा युवालाई स्वरोगार तथा उद्यमी बनाउले लक्ष्यका साथ उक्त स्थानमा विगत दुईवर्षदेखि आलु खेती गर्दै आएको चन्द्रकोट गाउँपालिका १ का वडाअध्यक्ष घनश्याम खरेलले जानकारी दिए। विभिन्न रोजगारीको शिलशिला र विलासी जीवनयापनको सपना बोकेर शहरमा बसाइँसराइ गर्नेको संख्या दैनिक बढ्दो छ, गाउँ सुनसान मात्रै भएका छैनन् जग्गा जमिन समेत बाँझिन थालेका छन्, वडाअध्यक्ष खरेलले भने, त्यसैले ग्रामीण क्षेत्रका कृषकलाई रोजगारी सिर्जना गरी गाउँमै आत्मनिर्भर बनाउनका लागि सामुहिक आलु खेतीमा गाउँपालिकाले जोड दिएको छ। दिब्रुङ्ग लुग्दी गाउँमा गरिएको सामुहिक आलुखेतीबाट गत वर्ष ४० लाख रुपैंया आम्दानी गर्न सफल भएको उद्यमशील कृषक समूहका अध्यक्ष घनश्याम खरेलले बताए। आलुले राम्रो उत्पादन दिएपछि यसको खेतीबाट गाउँका कृषक सन्तुष्ट रहेको बताउँदै अध्यक्ष खरेलले यस वर्ष ५२ लाख वढीको आलु उत्पादन गर्ने लक्ष्य लिएको बताए। पराम्परागत शैलीमा गरिंदै आएको आलुखेती व्यावसायिक बनेको छ। यतिबेला गाउँका खेतबारी आलुले हरियाली छन्। यहाँका कृषकको दैनिकी आलुको स्यहार सम्भारमा बित्ने गरेको छ। आलु उत्पादनबाट भएको आम्दानीले घरखर्च चलाउनसमेत सहज भएको कृषक राधिका खरेलले बताइन्। अघिल्लो वर्ष ढोरको आलु लिएर रोपेका थियौं,असिना पानीले हाने पनि आलु लोभलाग्दो फल्यो, उनले भनिन्, उत्पादन भएको आलु बेचेर घरखर्च र छोराछोरीको पढाइमा सहज मात्रै भएको छैन रोजगारीको लागि श्रीमान परदेशिनु परेको छैन, त्यसैले परिवारमा खुसी साट्दै दुःख बाड्दै यो वर्ष थप आलु उत्पादन बढाउन सिंगो समूह नै लागेका छौं। आलु तरकारी तथा अन्य नास्ताको लागि बढी प्रयोगमा आउने भएकाले होला यसको बजार बढी नै माग छ। सिंचाईको कुनै समस्या छैन, आलु एकै पटक उत्पादन हुने तर सबै आलु बिक्री नहुँदा कुहिने र सड्ने हुन्छ, बरु गाउँपालिकाले कोल्डस्टोरको व्यवस्था गरिदिए हुन्थ्यो।, कृषक खरेलले भनिन्। चन्द्रकोट गाउँपालिकाले आलु पकेट क्षेत्र मार्फत कृषकहरुलाई उद्यमी बन्न सघाएको छ। यहाँका कृषकले ढोरपाटनबाट आलुको बिउ लिएर सामुहिक खेती सुरु गरेका थिए। यस स्थानमा एमएस ४२ नामक उन्नत जातको आलु लगाइएको छ। आलु पकेट विकास कार्यक्रम अन्तर्गत १८ लाख र उद्यमशीलता अन्तर्गत समूहको १३ लाख ६८ हजार गरी कूल ३१ लाख ६८ हजार लगानी भएको चन्द्रकोट गाउँपालिकाका सूचना अधिकारी शिवप्रसाद ज्ञवालीले जानकारी दिए। दिव्रुङ्ग आलु खेतीको लागि राम्रो र कृषकको आर्कषण बढी भएकाले आलु पकेट क्षेत्र निर्धारण गरेर चन्द्रकोटले आलुखेतीमा जोड दिएको गाउँपालिका अध्यक्ष युवराज केसीले बताए। गाउँकै माटो पहिचान गरी माटो सुहाउँदो बाली तथा फलफुल व्यावसायिक खेतीमा गाउँपालिकाले प्राथमिकता दिइरहेको अध्यक्ष केसीले बताए। कृषिको माध्यमबाट युवालाई गाउँमै रोजगारी सृजना गरी गाउँपालिकालाई कृषि तथा पशुपालनमा आत्मनिर्भर बनाउने लक्ष्यका साथ पालिकाले योजना बनाएको उनको भनाइ छ। गुल्मी जिल्लाभर ८७१ हेक्टर क्षेत्रफलमा आलु खेती गरिएको छ। गतवर्ष जिल्लामा आठ हजार एक सय मेट्रिकटन आलु उत्पादन भएको कृषि ज्ञान केन्द्र गुल्मीका कार्यालय प्रमुख नवराज भण्डारीले जानकारी दिए। कार्यालय प्रमुख भण्डारीका अनुसार अघिल्लो वर्ष दुई करोड ७१ लाखको आलु जिल्ला बाहिर निर्यात भएको थियो। जिल्लाको चन्द्रकोट, मालिका, मदाने ,सत्यवती, गुल्मीदरबार गाउँपालिका रमुसिकोट नगरपालिका ब्यवसायिक आलु खेती हुने गरेको कृषि ज्ञान केन्द्र गुल्मीले जनाएको छ।"
"कश्मीरमा मूल्यवृद्धि विरोधमा प्रदर्शन : प्रहरी निरीक्षकको मृत्यु, ९० जनाभन्दा बढी घाइते","स्लामावाद : पाकिस्तान प्रशासित काश्मिरमा बिजुली र पिठोको मूल्यवृद्धिलाई लिएर शनिबार भएको प्रदर्शनका क्रममा प्रदर्शनकारी र प्रहरीबीच हिंसात्मक झडप भएको छ । स्थानीय पत्रकार मोहम्मद जुबैर खानले बीबीसी उर्दूलाई यस हिंसात्मक झडपमा एक प्रहरीको मृत्यु भएको बताएका छन्। यस हिंसात्मक घटनामा विभिन्न क्षेत्रमा ९० जनाभन्दा बढी घाइते भएको समाचार छ । पाकिस्तान प्रशासित कश्मीरमा सरकारका प्रवक्ता अब्दुल माजिद खानले मिरपुर इस्लामगढमा प्रदर्शनकारीको गोलीका कारण छातीमा गोली लागेर प्रहरी निरीक्षक अदनान कुरेशीको मृत्यु भएको दाबी गरेका छन् । उनको शव जिल्ला सदरमुकाम मिरपुरमा ल्याइएको छ । उनका अनुसार अदनान कुरैशीले जनताको जीवन र सम्पत्तिको सुरक्षा गरिरहेका थिए । आन्दोलनकारीलाई कानुनबमोजिम कारबाही गरिने प्रवक्ताले बताए । मुजफ्फराबादमा पनि केही स्थानमा सानातिना झडप भएका छन्, प्रहरीले अराजक तत्वलाई नियन्त्रण गर्ने प्रयास गरिरहेको उनले बताए । जम्मू र कश्मीर संयुक्त अवामी एक्शन कमिटीले मुजफ्फराबादमा लामो मार्च र धर्ना आह्वान गरेको थियो। यस समितिमा कश्मीरका अधिकांश व्यापारी वर्गका मानिसहरू समावेश छन्। यो समितिले बिजुलीको मूल्यवृद्धि र पिठोको मूल्यवृद्धिको विरोध गरेको थियो । उक्त आह्वानपछि स्थानीय प्रशासनले आन्दोलनकारीलाई रोक्न मुजफ्फराबाद प्रवेश गर्ने र पुग्ने सबै बाटो बन्द गरेको थियो । बुधवारबिहीबार राति यस समितिका धेरै कार्यकर्तालाई प्रहरीले पक्राउ समेत गरेको छ । शनिबार लङमार्चको एक दिनअघि शुक्रबार पनि समितिले सडक अवरुद्ध गर्दै पसल बन्द गर्ने घोषणा गरेको थियो । पाकिस्तान प्रशासित कश्मीरको राजधानी मुजफ्फराबाद, धाडियाल, कोटली र अन्य क्षेत्रहरूमा दुई दिनदेखि सामान्य जनजीवन ठप्प भएको थियो र बन्द जारी थियो। बीबीसी"
सुरक्षण मुद्रणमा भ्रष्टाचार : विकल पौडेलसहित छजनाविरुद्ध ४० करोडको मुद्दा दायर,"काठमाडौं : सुरक्षण मुद्रण केन्द्रका तत्कालीन कार्यकारी निर्देशक विकल पौडेलसहित छजनाविरुद्ध भ्रष्टाचार मुद्दा दायर गरेको छ। सुरक्षण प्रेसको सफ्टवेयर तथा अन्य उपकरण खरिदको लागि बोलपत्र आह्वान गर्दा सार्वजनिक खरिदसम्बन्धी प्रचलित कानुन विपरित केही सीमित व्यक्ति विशेष वा कम्पनीसँग मिलेर सरकारको सम्पत्ति गैरकानुनी तवरले हानिनोक्सानी गरी भ्रष्टाचार गरेको ठहर गर्दै अख्तियारले पौडेलसहित छजनाविरुद्ध ४० करोड ८५ लाख ७४ हजार ७४० रुपैयाँ विगोसहित आज विशेष अदालतमा मुद्दा दायर भएको हो। यसैगरी सुरक्षण मुद्रण केन्द्रका तत्कालीन लेखा अधिकृत खड्क बहादुर थापा र शाखा अधिकृत हरिबल्लभ घिमिरेले पौडेलसँग मिलोमतोमा दुईवटा कार्यक्रममा विनियोजित बजेटलाई एउटै मात्रै कार्यक्रममा राखेको, सुरक्षण प्रेसको सफ्टवेयर तथा अन्य उपकरण खरिद गर्ने क्रममा ४० करोड ७५ लाख ५७ हजार ७४० रुपैयाँ भुक्तानी समेत गरेगराएको पु्ष्टि हुन आएको अख्तियारको ठहर छ। उनीहरूविरुद्ध सोही रकम बराबरको विगो माग गरिएको आरोप पत्रमा उल्लेख छ। उपकरण खरिदका क्रममा उनीहरूबाट भुक्तानी भएको ४० करोड ७५ लाख ५७ हजार ७४० रुपैयाँ असुल गर्न समेत माग गरिएको छ। म्याक्स इन्टरनेशनल तथा उक्त कम्पनीको सीईओ अकबर हुसेनले सुरक्षण मुद्रणको उपकरण खरिद कार्यमा तत्कालीन निर्देशक पौडेलसमेतसँग मिलेमतो गरी आफू अनुकूलको स्पेसिफिकेसन तयार गरेको,सुरक्षण मुद्रण केन्द्रबाट ठेक्का भइ म्याक्स इन्टरनेसनलले प्राप्त गरेको ठेक्कामा सामान आपूर्ति गर्ने विदेशी कम्पनीले कमिसन वापतको रकम पौडेलको सिंगापुरमा रहेको एकल खातामा तथा पौडेलको श्रीमतीको न्यूयोर्कको बैंक अफ अमेरिकामा रहेको संयुक्त खातामा जम्मा गरी मतियारको कसूर गरेको ठहर गर्दै उनीविरुद्ध ४० करोड ८५ लाख ७४ हजार ७४० रुपैयाँ बिगोसहित मुद्दा दायर भएको अख्तियारले जनाएको छ। हुसेनलाई मुख्य प्रतिवादीलाई हुने सजाय बजार सजाय गरी उनीबाट भुक्तानी भएको ४० करोड ७५ लाख ५७ हजार ७४० रुपैयाँ असुल गर्न समेत माग गरिएको छ। यसअघि अख्तियारले पौडेलविरुद्ध अमेरिकाको कानुनी स्थायी आवासीय अनुमति लिएर सरकारी सेवा सुविधा लिएको आरोपमा विशेषमा मुद्दा दायर गरेको थियो। अख्तियारले सुरक्षण मुद्रण केन्द्रका प्रमुख पौडेलसहित ९ जनाविरुद्ध पावर सिस्टम इन् सेक्युरिटी प्रिन्टिङ प्रेस र प्रेसराइज्ड फ्युल स्टोरेज ट्यांकको खरिदमा बदनियतपूर्वक मिलेमतो गरी कमिसन लिएर ठेक्का दिएको अख्तियारको ठहर थियो। सो मुद्दामा २ अर्ब ६९ करोड रुपैया बिगो माग गरिएको थियो। अदालतमा मुद्दा विचाराधिन अवस्थामा रहेकै बेला अख्तियारले पौडेलमाथि अर्को मुद्दा हालेको हो।"
कोशी प्रदेशका मुख्य न्यायाधिवक्ता कोइराला बर्खास्त,विराटनगर : कोशी प्रदेशका मुख्य न्यायाधिवक्ता रुपेश कोइराला बर्खास्त भएका छन्। मुख्यमन्त्री हिक्मत कुमार कार्कीको सिफारिसमा प्रदेश प्रमुख परशुराम खापुंगले उनलाई बर्खास्त गरेका हुन्। प्रदेश प्रमुखको कार्यालयका सूचना अधिकारी रामकुमार श्रेष्ठले कोइराला आज पदमुक्त भएको जानकारी दिए। मुख्यमन्त्रीको सिफारिसका आधारमा नेपालको संविधानको धारा १६० उप धारा ४ को खण्ड (ख) बमोजिम पदबाट मुक्त गरेको प्रदेश प्रमुखको कार्यालयले जनाएको छ तत्कालीन मुख्यमन्त्री केदार कार्कीले उनलाई २०८० साल पुस २२ गते मुख्य न्यायाधिवक्ता बनाएका थिए।
प्रसारण लाइनको काम समयमा नसकिंदा रसुवागढीको विद्युत खेर,"रसुवा : नेपाल चीन सिमानाको रसुवागढी नाका हुँदै बहने भोटेकोसी नदिबाट १ सय ११ मेगावाट क्षमताको विद्युत आयोजनाले निर्धारित समयमा निर्माण कार्य नसक्दा उत्पादिन विद्युत खेर गएको छ। रसुवागढी हाइड्रो पावर कम्पनी लिमिटेडले नेपाल विद्युत प्राधिकरणले चिलिमे हब सबस्टेशन ९२२ (केभी) र चिलिमेदेखि त्रिशूली३बी हबसम्मको २२० केभी प्रसारण लाइनको निर्माण अहिलेसम्म पूरा नगर्दा रसुवागढी जलविद्युत आयोजनाले उत्पादन गर्न नपाएको हो। प्रसारण लाइन अभावकै कारण विद्युत उत्पादन हुन नसक्दा आयोजनालाई अर्बौं रुपैयाँ आर्थिक नोक्सानी पर्ने देखिएको छ। गोसाइकुण्ड गाउँपालिका१ थुमन र २ टिमुरेको भूभागमा पर्दछ। प्रशारण लाइनको काम समयमा नसकिंदा ग्रिड कनेक्सन एग्रिमेन्ट अनुसार उपकरण परीक्षण गर्न १३२ केभी ब्याक चिलिमे हवबाट प्राप्त नभएसम्म समस्या रहने छ। रसुवागढी जलविद्युत कम्पनीका प्रमुख कार्यकारी अधिकृत छवि गैरेले भने, 'वेट कमिसनिङ १३२ केभी प्राप्त हुनुअघिको काम सम्पन्न भएको छ।' उनले व्याक चार्ज प्राप्त भएपछि उत्पादन सुरु हुने बताए। निर्माण गर्नुपर्ने सम्पूर्ण संरचना पूरा भइकेकाले टावर निर्माण सम्पन्न हुनासाथ रसुवागढीको विद्युत् राष्ट्रिय प्रसारण लाइनमा लैजाने तयारी भइसकेको प्राविधिकले बताएका छन्। आयोजनाको बाँधस्थलको सफल परीक्षणपछि बालुवा थिग्राउने, पोखरी, सुरुङ, पेनस्टक तथा अन्य उपकरणको प्राविधिक परीक्षण भएको जानकारी दिए। चिलिमे जलविद्युत आयोजनाको सफल उत्पादनपछि सहायक कम्पनीको रुपमा रसुवागढी आयोजना सुरु भएको हो। ०८० माघ ५ अघि नै पानी भरेर बाँधको सफल परीक्षण गरी सुरुङ, विद्युत गृह भूमिगत सुरुङहरु, तथा विभिन्न उपकरण परीक्षण भैसकेको छ। विद्युत उत्पादन गर्न तयारी अवस्थामा रहे पनि प्रसारण लाइनको अनिश्चितताले थप काम अगाडि बढ्न नसकेको कम्पनीका प्रमुख कार्यकारी अधिकृत छवि गैरेले बताए। आयोजनाले सम्पन्न गर्नुपर्ने १० किलोमिटर प्रसारण लाइन पूरा भइसकेको छ तर चिलिमे हब नबन्दासम्म कुनै अर्थ नहुने भयो, उनले भने, यसबाट कम्पनीले ठूलो आर्थिक क्षति बेहोर्नुपर्ने देखिन्छ। प्रसारण लाइन नबन्दा मासिक करिब २७ करोड रुपैयाँ आर्थिक क्षति हुने अनुमान गरिएको छ। त्यसमाथि ठेकेदारले दाबी भुक्तानी थप्दै गयो भने झनै ठूलो समस्या उत्पन्न हुनेछ। प्राधिकरणले गत चैतभित्रै प्रसारण लाइन पूरा गर्ने दाबी गरे पनि भौगोलिक जटिलताका कारण काम सक्ने समय लम्बिँदै गएको छ। गत माघदेखि जलाशय र सुरुङमा पानी भरेर राखे पनि उपयोगमा आउन सकेको छैन, आयोजना प्रमुख सत्यराम ज्याख्वाले भने, विद्युतगृहका ट्रान्सफर्मरलगायत उपकरण चार्ज गर्न सकिएन भने बिग्रिने सम्भावना हुन्छ। आयोजनाको तर्फबाट विद्युत उत्पादनका लागि काम बाँकी नरहेको उनले बताए। उत्पादित विद्युत जोड्ने सबस्टेसन र प्रसारण लाइनको काम पूरा गर्न अझै केही महिना लाग्ने देखिन्छ। यद्यपि, प्राधिकरण उच्च भोल्टेज ग्रिड विकास विभागका निर्देशक थर्कबहादुर थापाले चिलिमे हबको निर्माण पूरा भइसकेको जानकारी दिए। आगामी जेठ ४ गते सबस्टेसनको काम सकिने छ, उनले भने, त्यसको १५ दिनपछि प्रसारण लाइनको सबै काम सकिन्छ। कुल २८ किलोमिटर लामो प्रसारण लाइनमा ७५ वटा टावर निर्माण हुने छ। अहिले ६६ वटा टावरको ठड्याइएको छ भने ७ वटा टावरको जग खन्ने काम जारी छ। १ महिनाभित्र प्रसारण लाइन पूरा हुने सम्भावना न्यून देखिन्छ। थापाले जेठ तेस्रो सातासम्म काम पूरा हुने बताए। आयोजनाको काम २०१७ जुलाइमा सम्पन्न गर्ने लक्ष्यका साथ सन् २०१४ को फ्रेब्रुवरीबाट सुरु भएको थियो। १० वर्ष बित्दासमेत आयोजना सम्पन्न हुन सकेन। भूकम्प, नाकाबन्दी, कोरोना महामारी (कोभिड१९), बर्खाको बाढी र पहिरो, हिउँदमै खस्ने सुख्खा पहिरो जस्ता अवरोधले आयोजनाको काममा ढिलाइ भएको देखिएको छ। २०७८ असार १ गते सो क्षेत्रमा ठूलो बाढी आउँदा आयोजनाको भूमिगत विद्युतगृहमा पानी छिरेर सम्पूर्ण उपकरण डुबाएको थियो। जडानका लागि तयारी अवस्थामा राखिएका इलेक्ट्रो मेकानिकल उपकरणमा क्षति पुगेको थियो। निर्माणको अन्तिम चरणमा १३ अर्ब ६० करोड रूपैयाँको लागत अनुमानबाट सम्पन्न हुने सुरुको प्रक्षेपण गरिएको भए पनि भौगोलिक विकटता, वर्षातको बाढीपहिरो सामान ढुवानीमा ढिलाइ, ०७२ सालको भूकम्प, कोभिड१९ महामारी जस्ता कारणले निर्माणमा ढिलाइ हुँदा करिब पाँच अर्ब बढी लागत लाग्ने देखिएको आयोजनाले जनाएको छ। आयोजनाको हालको अवस्थाको लागत व्याज बाहेक १८ अर्ब ४७ करोड रूपैयाँको हाराहारीमा खर्च हुने भएको छ। १११ मेगावाटको रसुवागढी जलविद्युत् आयोजनाको विद्युत् उत्पादन गर्ने मुख्य उपकरण टर्वाइनको परीक्षण कार्य अन्तिम चरणमा पुगेको छ।"
"बल सरकारको कोटमा छ, जसरी प्रस्तुत हुन्छ हामी त्यसरी 'डील' गर्छौं : रमेश लेखक","काठमाडौं : नेपाली कांग्रेसका प्रमुख सचेतक रमेश लेखकले संसद खुलाउने बल सरकारको कोटमा रहेको बताएका छन्। उनले संसदलाई अगाडि बढाउने जिम्मा पनि सरकारकै रहेको बताए। सरकारको प्रस्तुतिअनुसार कांग्रेसले डील गर्दै जाने उनको भनाइ छ। 'सरकारले प्रमुख प्रतिपक्षी दललाई न्याय गरेको हामीले पाइरहेका छैनौं। संसदलाई प्रभावकारी बनाउने जिम्मा सरकारको हो। संसद कसरी अगाडि बढाउने बल पनि सरकारको कोटमा छ। सरकारले बल कसरी बढाउँछ कांग्रेसले त्यहीअनुसारको डील गर्छ,' सभामुखले बोलाएको बैठकपछि उनले भने। उनले संसदले गर्ने काम नै जनताका जल्दा बल्दा कुरामा बहस गराउने रहेको प्रष्ट पारे। 'सहकारीमा अर्बौं रकम अपचलन भएको छ। उनीहरूको बचतको सुरक्षा ग्यारेन्टी गर्ने, समस्याको निकास दिने थलो संसद पनि हो। हामीले संसदबाट यसले निकास पाउनुपर्छ भनेका हौं,' उनले भने। जनताका जल्दा बल्दा विषयमा संसदमा बहस हुन जरुरी रहेको उनको भनाइ छ।"
"एमालेको आरोप कांग्रेसले संसदीय समितिका नाममा सरकार माग गरेको हो, जुन सम्भव छैन","काठमाडौं : नेकपा एमालेका प्रमुख सचेतक महेश बर्तौलाले कांग्रेसले संसदीय समितिका नाममा सरकार माग गरेको आरोप लगाएका छन्। सभामुख देवराज घिमिरेले बोलाएको बैठकपछि आइतबार सञ्चारकर्मीसँग कुरा गर्दै उनले कांग्रेसले आत्महत्या गर्छु भनेजसरी प्रस्तुत भए पनि संसदीय छानबिन समिति नबन्ने स्पष्ट पारे। 'कांग्रेसले समिति माग गरेको होइन। समितिका नाममा सरकार माग गरेको हो। जुन सम्भव छैन। कांग्रेसले आत्महत्या गर्छु भनेजसरी प्रस्तुत भए पनि यो माग पूरा हुने अवस्था छैन। संसदीय छानबिन समिति कानुन र नियमसंगत छैन,' उनले भने। कांग्रेसको माग सहकारी पीडितलाई न्याय दिने खालको नरहेको उनको भनाइ छ। 'केवल सरकारसँग जोडिएर आएको कांग्रेसको माग सम्बोधन हुने अवस्था देखिँदैन,' उनले थपे। उनले नियमविपरीत समिति बनाउँदै जाँदा कानुन बनाउन आएका सांसदहरू अनुसन्धान अधिकारीमा परिणत हुने बताए। 'हामी कानुन निर्माणका लागि यहाँ आएका हौं। अनुसन्धान गर्न आएका होइनौं। विभिन्न नाममा समिति बनाउँदै जाने हो भने ५ वर्ष हामी अनुसन्धान अधिकारीमात्र बनिरहन्छौं,' प्रमुख सचेतक बर्तौलाले भने। उनले सहकारी पीडितको रकम फिर्ता गर्ने सबालमा एमालेले पनि सरकारलाई दबाब दिने बताए। उनले जेठ गते ३ बजे सभामुखले नभएर राष्ट्रपतिले बैठक बोलाएकाले कांग्रेसले के गर्ने भन्ने चासो आफूहरूलाई पनि रहेको बताए। सरकारले जेठ १ गते नीति तथा कार्यक्रम सार्वजनिक गर्दैछ। सरकारको नीति तथा कार्यक्रम राष्ट्रपतिले प्रस्तुत गर्ने व्यवस्था छ।"
जसरी भए पनि संसदको गतिरोध अन्त्य गरी नीति तथा कार्यक्रम अगाडि बढाउँछौं : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले संसदको गतिरोध हट्नेमा आफू विश्वस्त रहेको बताएका छन्। प्रमुख प्रतिपक्षी दल नेपाली कांग्रेससँगको छलफलपछि प्रधानमन्त्री प्रचण्डले भोलिसम्म सहमति जुट्ने विश्वास व्यक्त गरेका हुन्। उनले जसरी भएपनि संसदको गतिरोध अन्त्य गरी नीति तथा कार्यक्रम अगाडि बढ्ने दावी गरे। 'संसदको गतिरोध अन्त्यका लागि गम्भीरतापूर्वक प्रतिपक्ष कांग्रेससँग आज कुरा भएको छ। अन्तिम निष्कर्षमा नपुगे पनि मलाई के विश्वास भएको छ भने भोलि बेलुकासम्म हामी एउटा निष्कर्ष निकालेर नीति तथा कार्यक्रम सहज ढंगले अगाडि बढ्ने वातावरण बन्छ,'प्रधानमन्त्रीले भने। संसदमा उत्पन्न गतिरोध अन्त्यका लागि छलफल गर्न आजै बिहान प्रधानमन्त्री प्रचण्डले कांग्रेसलाई बालुवाटार बोलाएका थिए। छलफलमा पार्टी सभापति शेरबहादुर देउवा,महमन्त्री गगनकुमार थापा,प्रमुख सचेतक रमेश लेखकलगायत शीर्ष नेताहरू सहभागी थिए। छलफल सकारात्मक रहेको प्रमुख सचेतक लेखकले बताएका छन्। सहकारी ठगी प्रकरणमा मुछिएका उपप्रधान एवं गृहमन्त्री रवि लामिछानेमाथि अनुसन्धान गर्न संसदीय छानबिन समितिको माग गर्दै कांग्रेसले लामो समयदेखि संसद अवरोध गर्दै आएको छ। छानबिन समिति नबनेसम्म संसदमा अवरोध कायमै राख्ने उसको रणनीति छ। कांग्रेसले आफ्नो अडान नछाडेपछि संसदको गतिरोध हटाउन प्रधानमन्त्री 'प्रचण्ड' आफै सक्रिय भएका हुन्। सरकारले जेठ १ गते नीति तथा कार्यक्रम प्रस्तुत गर्दैछ।"
एचआईभी संक्रमणबाट बचाउने प्रेप विधि पाल्पामा,"तानसेन : एचआईभी संक्रमण नभएका तर जोखिममा भएका व्यक्तिहरूलाई लक्षित गरेर एचआईभी सक्रमणबाट बचाउने गरी नेपाल परिवार नियोजन संघ पाल्पाले प्रेप कार्यक्रमको सुरुवात गरेको छ। नारायणगढदेखि पश्चिम, छिमेकी मुलुक भारत उत्तर प्रदेश र बिहारसम्मका एचआईभी सक्रमण भई नसकेका तर उच्च जोखिम भएका व्यक्तिहरूलाई लक्षित गरेर परिवार नियोजन संघ पाल्पाले प्रेप उपचार विधि सुरु गरेको हो। संघले एचआईभी सक्रमण भई एआरटी सेवा लिइरहेका व्यक्तिहरूको यौन साथी, समलिंगी महिला तथा पुरुष, पैसा कमाउने गरी यौनकर्मीको काम गर्दै आएका महिला तथा पुरुष, सुईबाट नशालु पदार्थ लिनेहरू तथा यौन रोगीहरूलाई केन्द्रित गरेर उनीहरूलाई एचआईभी संक्रमणबाट बचाउनको लागि प्रेप उपचार सेवा सुरु गरेको हो। कोही पनि एचआईभी संक्रमण नपरून् भनेर संंस्थाले विदेशबाट आउने महिला तथा पुरुषहरूलाई विभिन्न माध्यमबाट निगरानीमा राख्ने संयन्त्र बनाएको छ। प्रेप उपचार सेवा रोग लाग्नुभन्दा अगाडि नै लक्षणको आधारमा गरिने उपचार विधि हो। प्रेप उपचार निःशुल्क रूपमा पूर्ण गोपनीयताका साथ गरिने संघका प्रबन्धक शोभाकान्त न्यौपानेले बताए। प्रेप उपचारको लागि मेडिकल अधिकृतसहित १० जनाको जनशक्ति २४सै घण्टा खटिने कार्यालयले जनाएको छ। प्रेम उपचार सुरु गर्नुपहिले र पछि गरिने सम्पूर्ण चेकजाँचहरू निःशुल्क रहेको संघका प्रबन्धक न्यौपानेले बताए। प्रेप उपचारको लागि वेभसाइट वा क्यूआर कोडबाट अनलाइन बुकिङको व्यवस्था मिलाएको संस्थाका कोषाध्यक्ष माधव अर्यालले जानकारी दिए। प्रेप औषधि प्रयोगले प्राकृतिक रूपमा रहेको यौनशक्तिमा कुनै कमी नआउने तथा अन्य प्रकारको साइड इफेक्ट नभएको बताइएको छ।"
"बैतडी अस्पतालका चिकित्सक आन्दोलित, आकस्मिक बाहेकका सेवा ठप्प","बैतडी : अतिरिक्त सेवा सुविधा नपाएको भन्दै जिल्ला अस्पताल बैतडीका चिकित्सकहरु आन्दोलनमा उत्रिएका छन्। विगत ९ महिनादेखिको अतिरिक्त सेवा र बिदाको समयमा गरेको काम वापतको रकम नपाएको भन्दै अस्पतालका चिकित्सकहरु आन्दोलनमा उत्रिएका हुन्। आइतबारदेखि अत्यावश्यक बाहेकका सवा बन्द पारेका छन्। सुदूरपश्चिम प्रदेशको सामाजिक विकास मन्त्रालयलाई पटकपटक पत्राचार गर्दा समेत चासो नदेखाएपछि आन्दोलनमा उत्रिनु परेको जिल्ला अस्पताल बैतडीका निमित्त प्रमुख डाक्टर हरिशचन्द्र विष्टले जानकारी दिए। मन्त्रालयमा पटक पटक आग्रह गर्दा पनि हाम्रो मागबारे कुनै सुनुवाइ भएन, मन्त्रालयसँग अनावश्यक क्षेत्रमा रकम गर्न खर्च हुने तर हाम्रो अतिरिक्त सेवाको रकम उपलब्ध गराउन बजेट नहुने ?, डा बिष्टले भने, ' कहिले मन्त्री छैन् भन्ने, एक पटक मन्त्री पनि हुनुभयो हाम्रो माग अघि बढेन, अहिले मन्त्री छैनन् भन्ने कुरा छ, नयाँ मन्त्री नहुँदासम्म हामीले पारिश्रमिक नपाउने हो भने त्यो दिनसम्म हामी सेवा पनि ठप्प गर्छौँ, हाम्रा मागप्रति सरकारले चासो नदिएसम्म आन्दोलन रहन्छ। निमित्त प्रमुखको जिम्मेवारीमा रहेका डा बिष्टले आजै निमित्तको जिम्मेवारीसमेत त्यागेर कार्यकक्षमा ताला लगाएका छन्। उनले जिम्मेवारी छाडेको पत्र प्रमुख जिल्ला अधिकारी भिमकान्त शर्मालाई बुझाइसकेका छन्। मन्त्रालयले आफूहरुको श्रम शोषण गरेको चिकित्सकहरुको आरोप छ। आफूहरु बिरामीको सेवामा अहोरात्र खटिंदासमेत मन्त्रालयले आफूहरुको रकम भुक्तानी नगरेको उनीहरुको भनाइ छ। कमिशन मिल्ने उपकरण खरिदमा मन्त्रालय अग्रसर देखिए पनि डाक्टरहरुले काम गरेको रकम भुक्तानीमा मन्त्रालय उदाशीन देखिएको उनीहरुको आरोप छ। डाक्टरबाहेक जिल्ला अस्पतालका अन्य कर्मचारीहरुले समेत अतिरिक्त सेवा वापतको रकम पाउन नसकेको जिल्ला अस्पताल बैतडीका डाक्टर धिरज जैसवालले बताए। उनले भने, हामीले विगतदेखि नै रकम भुक्तानीका लागि माग गरेका हौं तर मन्त्रालयले उक्त माग सम्बोधन गरेन। अस्पतालका ९० बढी कर्मचारीले करिव ४९ लाख रकम पाउन बाँकी रहेको छ। अस्पतालको सेवा प्रभावित भएपछि यहाँका बिरामी तथा सेवाग्राही समस्यामा परेका छन्। डाक्टर तथा अस्पतालका कर्मचारीहरुको टोलीले जिल्ला प्रशासन कार्यालयको ध्यानाकर्षण गराएका छन्। मन्त्रालयको पटकपटक ध्यानाकर्षण गराउँदासमेत समस्या समाधान नभएकाले आफूहरु प्रदेश राजधानीमै रहेको जिल्ला अस्पताल व्यवस्थापन समिति बैतडीकी अध्यक्ष पार्वती भट्टले बताइन्। आफूहरुको माग पूरा नभएसम्म ओपिडी सेवा संचालन नगर्ने डाक्टर तथा कर्मचारीहरुको अडान छ। जसका कारण यहाँका नागरिकहरुले समेत समस्या भोग्नुपरेको छ। यसबारेमा प्रमुख जिल्ला अधिकारी भीमकान्त शर्माले नागरिकहरुलाई अप्ठ्यारो हुने काम नगर्न चिकित्सकहरुलाई सुझाव दिए। उनले भने, उहाँहरुका जायज मागको बारेमा मैले पनि सचिवज्यूसँग कुरा गरेको छु आशा छ समस्या समाधान होला, नागरिकहरुलाई तथा बिरामीहरुलाई मर्का पर्ने काम गर्नु भएन।"
"मधेस सरकारबाट बाहिरियो माओवादी, दुई मन्त्रीले दिए राजीनामा","काठमाडौं : मधेस प्रदेश सरकारबाट माओवादी केन्द्र बाहिरिएको छ। जनता समाजवादी पार्टी नेपाल नेतृत्वको सरकारलाई दिएको समर्थन फिर्ता लिँदै माओवादीले आफ्ना दुई मन्त्री फिर्ता बोलाएको छ। मधेस प्रदेशमा सहभागी उद्योग, वाणिज्य तथा पर्यटन मन्त्री युवराज भट्टराई र विना विभागीय मन्त्री भरतप्रसाद साहले आइतबारै राजीनामा बुझाएका छन्। उनीहरूले मुख्यमन्त्री सरोजकुमार यादवलाई राजीनामा बुझाएका थिए।"
राष्ट्रपतिलाई भेटेपछि शेखर कोइराला र गगन थापाबीच छलफल,"काठमाडौं : नेपाली कांग्रेसका वरिष्ठ नेता डा शेखर कोइराला र महामन्त्री गगन थापाबीच छलफल भएको छ। आज बिहान कोइरालाको सचिवालय विशालनगरमा कोइराला र थापाबीच पार्टी भित्रको आन्तरिक राजनीति, समसामयिक राजनीति, संसदमा कांग्रेसले जारी राखेको अवरोधका बारेमा छलफल भएको हो। भेटमा महामन्त्री थापाले हिजो राष्ट्रपति रामचन्द्र पौडेल र आज प्रधानमन्त्रीसँग भएको भेटघाटबारे कोइरालालाई जानकारी समेत गराएको थापाको सचिवालयले जनाएको छ। कोइरालाले राजनैतिक स्थिरता कायम गर्न एमाले र कांग्रेस मिलेर अघि बढ्नुपर्ने तर्क गर्दै आएका छन्। संविधान संशोधनमार्फत सुशासन,विकास र समृद्धिको बाटोमा हिँडाउन दुई ठूला पार्टी मिलेर अगाडि बढ्नुपर्ने आवश्यकता रहेको कोइरालाको भनाई छ। कोइरालाले कांग्रेसएमालेको गठबन्धन बनाएर पहिलो चरणमा एमाले अध्यक्ष केपी शर्मा ओलीलाई प्रधानमन्त्री बन्न र दोस्रो चरणमा कांग्रेसबाट आफू प्रधानमन्त्री बन्नेगरी ओलीसमक्ष प्रस्ताव राखेका थिए। अहिलेको वर्तमान सत्ता समिकरण भत्काउन कांग्रेस नेताहरु लागि परेका छन्। यता कांग्रेस सभापति शेरबहादुर देउवा पुरानै गठबन्धन व्युउँताउनुपर्ने बताउँदै आएका छन्। कांग्रेसले सहकारी ठगी प्रकरणमा उपप्रधानमन्त्री तथा गृहमन्त्री रवि लामिछानेमाथि छानबिन गर्न संसदीय समिति गठनको माग गर्दै संघीय संसदका दुवै सदन अवरुद्ध गरेको छ। कांग्रेसले आगामी बैठकमा पनि अवरोध गर्ने चेतावनी दिएपछि प्रधानमन्त्री र सभामुखले प्रमुख दलसँग छलफल अगाडि बढाइरहेका छन्। हिउँदे अधिवेशनअन्त्यतिरबाट विरोध सुरु गरेको कांग्रेसले बजेट अधिवेशनको पहिलो दिन शुक्रबार पनि अवरोध गरेको हो। कांग्रेसले नाराबाजी गरेपछि सभामुख देवराज घिमिरेले कार्यसूचीमा समावेश बुँदा हटाएर जेठ १ गतेसम्म संसद् बैठक स्थगित गरेका छन्। जेठ १ गते सरकारले नीति तथा कार्यक्रम ल्याउँदैछ। सरकारले ल्याउने नीति तथा कार्यक्रम संयुक्त (प्रतिनिधि सभा र राष्ट्रिय सभा) बैठकमा राष्ट्रपति रामचन्द्र पौडेलले बाचन गर्नेछन्। नेपाली कांग्रेसबाट निर्वाचित राष्ट्रपति पौडेलले नीति तथा कार्यक्रम बाचन गर्न संसद् आउने भएपछि संसद बैठक अवरोध गर्न कांग्रेसलाई नैतिक संकट पर्ने देखिएको छ। सोहि विषयलाई लिएर थापाले राष्ट्रपतिसमक्ष पनि छलफल गरेको बताइएको छ। कांग्रेसले आगामी संसद् बैठकमा कसरी अगाडि बढ्ने भन्नेबारे छलफल गर्न सोमबार संसदीय दलको बैठक समेत बोलाएको महामन्त्री थापाले जानकारी दिए।"
लार्के सडकमा ३५ किलोमिटरसम्म चल्न थाले सवारीसाधन,"गोरखा : उत्तरी गोरखाको लाइफलाइन बनेको बेनिघाट आरुघाट लार्के सडक निर्माण गर्न सडक विभागले नेपाली सेनालाई हस्तान्तरण गरेको सात वर्ष पूरा भयो। यो अवधिमा सो सडक ३५ किलोमिटरभन्दा धेरै निर्माण भएको छ। कुल १५४ किलोमिटरमध्ये अति कठिन मानिएको ९२ किलोमिटर खण्ड निर्माण गर्न २०७४ साल वैशाखमा नेपाली सेनालाई हस्तान्तरण भएको थियो। नेपाली सेनाले जिम्मा लिएदेखि हालसम्म ३५ किलोमिटर सडकमा सवारीसाधन चल्ने भएको छ। हावाडाँडादेखि पाङसिङसम्मको सडकमा सवारीसाधन चल्न सक्ने भएको नेपाली सेनाको सडक निर्माण कार्यदलले जनाएको छ। अहिले सेनाले कामदारलाई विभिन्न समूहमा विभाजन गरी काम गराइरहेको छ। मुख्यगरी पाङसिङभिरमा जोडदार रूपमा काम भइरहेको छ, सो सडकखण्डमा काम गरिरहेका नेपाली सेनाका कार्यदलका इञ्चार्ज मेजर विनोद भट्ट भन्छन्, न्याकफेदीभन्दा करिब दुई किलोमिटर माथिसम्म पनि काम भइरहेको छ। बजेट पर्याप्त भएको भए उपकरणहरू न्याकफेदीभन्दा माथिको खण्डमा पनि लगेर तीव्र गतिमा काम हुने उनको भनाइ छ। यसवर्ष सो सडकका लागि सरकारले १० करोड रुपैयाँ उपलब्ध गराएको छ। तिब्बतको सीमाना रुइलासम्मको १५४ किलोमिटरमध्य बेनिघाटदेखि हावाडाँडासम्मको ६२ किलोमिटर खण्ड सडक विभागले नै निर्माण गरेको थियो। बाँकी ९२ किलोमिटर सडक नेपाली सेनाले काम गरिरहेको हो। सेनाको काम लोकप्रिय भएकाले चुम उपत्यकाको सडक पनि नेपाली सेनाले नै बनाउनु पर्ने चुमनुब्री गाउँपालिकाका अध्यक्ष निमा लामाले जानकारी दिए। जताततै विस्फोट गरेर पहाड फुटाइ काम गर्नुपर्ने हुँदा यस्तो काम नेपाली सेनलाई जिम्मा दिँदा सहज हुने ठानी सरकाले सो खण्डको काम गर्न सेनालाई जिम्मा दिएको हो। ३५ किलोमिटर खण्डमध्य धार्चे गाउँपालिकाको केन्द्र माछाखोलामा बेलिब्रिज पनि निर्माण भएको छ। माछाखोलासम्म यात्रुबाहक बस चल्छ भने माछाखोलाबाट पाङसिङसम्मको खण्डमा यात्रुका लागि जीप र सामान ढुवानीका लागि ट्रक र ट्र्याक्टर सञ्चालन हुने गरेको छ।"
राष्ट्रपति भेट्न प्रधानमन्त्री शीतल निवासमा,काठमाडौं : राष्ट्रपति रामचन्द्र पौडेल भेट्न प्रधानमन्त्री पुष्पकमल दाहाल 'प्रचण्ड' राष्ट्रपति कार्यालय शीतल निवास पुगेका छन्। भेटमा मुलुकको समसामयिक विषयमा राष्ट्रपति र प्रधानमन्त्रीबीच कुराकानी भएको राष्ट्रपतिको सचिवालयले जनाएको छ। जेठ १ गते संघीय सदनको संयुक्त बैठकमा सरकारका नीति तथा कार्यक्रम राष्ट्रपतिले प्रस्तुत गर्ने कार्यक्रम छ। सोही विषयमा प्रधानमन्त्री प्रचण्डले राष्ट्रपतिसँग छलफल गरेका हुन्। राष्ट्रपति भेट्नुअघि प्रधानमन्त्री प्रचण्डले प्रतिपक्षी दल नेपाली कांग्रेस सभापति शेरबहादुर देउवासँग भेट गरेका थिए। सहकारी ठगी प्रकरणमा उपप्रधान एवं गृहमन्त्री रवि लामिछानेमाथि अनुसन्धान गर्न संसदीय छानबिन समितिको अडानबाट पछि नहटेपछि संसदको गतिरोध हटाउन प्रधानमन्त्री प्रचण्डले देउवासँग छलफल गरेका हुन्। छलफलपछि प्रधानमन्त्री प्रचण्डले संसदको गतिरोध हटाएर नीति तथा कार्यक्रम अगाडि बढाउने बताएका छन्।
कृषि फार्ममा आगलागीबाट ६ लाखको क्षति,"विराटनगर : मोरङको बूढीगंगा गाउँपालिका६ सखुवाटोकीमा रहेको एउटा कृषि फार्ममा आगलागी भएको छ । सञ्जय चौधरीले सञ्चालन गर्दै आएको किवान्स कृषि फार्ममा शनिबार राति ९ बजेतिर आगलागी भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए । उनका अनुसार आगोले कृषि फार्म र त्यहाँभित्र रहेका अन्नपात,भाँडावर्तन,लत्ताकपडा, कम्प्युटर, बा ५२ प ११८ नम्बरको मोटरसाइकलसहित नगद ४७ हजार रूपैयाँजति रकम जलेको छ । विद्युत सर्ट भई आगलागी भएको हुनसक्ने बस्नेतले बताए । उनका अनुसार प्रहरी,स्थानीय र दमकलको सहयोगमा करिब १ घण्टापछि आगो नियन्त्रणमा लिइएको थियो । आगलागीमा ६ लाख रूपैयाँ बराबरको क्षति भएको प्रहरीले जनाएको छ । प्रहरीले घटनाको अनुसन्धान सुरु गरेको छ । आगलागीमा मानवीय तथा चौपाया क्षति भने भएन ।"
हमासको सशस्त्र शाखाले गर्यो गाजामा बन्धक बनाइएको भिडियो सार्वजनिक,"हमासको सशस्त्र शाखा एजेदिन अलकसम ब्रिगेडले शनिबार हमास लडाकूद्वारा बन्धक बनाइएका एक व्यक्तिको भिडियो जारी गरेको छ । फुटेजमा उनी जीवित रहेको देखिएको छ । एघार सेकेन्डको क्लिपमा ती व्यक्तिलाई बोलिरहेको देखाइएको छ । यसमा अरबी र हिब्रू भाषामा समय समाप्त हुँदैछ, तपाईंको सरकारले झुटो बोलिरहेको छ लेखिएको छ । समूहको टेलिग्राम च्यानलमा पोस्ट गरिएको भिडियोमा बन्धकले दबाबमा बोल्दै गरेको देखाइएको छ । यो गाजामा बन्दी बनाएको एक महिनाभन्दा कम समयमा जारी गरिएको तेस्रो फुटेज थियो । अप्रिल २७ मा समूहले जारी गरेको एउटा भिडियोमा दुई बन्धक किथ सिगल र ओमरी मिरानलाई जीवित देखाइएको थियो । यसको तीन दिनअघि समूहले अर्को प्रसारण गरेको भिडियोमा बन्धक हर्श गोल्डबर्गपोलिनलाई जीवित देखाइएको थियो । अक्टोबर ७ मा हमास लडाकू समूहले दक्षिणी इजराइलमा हमला गरेर गाजा क्षेत्रबाट करिब दुई सय ५० मानिसलाई बन्धक बनाएको थियो । इजराइली अधिकारीहरूक अनुसार तीमध्ये एक सय २८ लाई अहिले पनि प्यालेस्टिनी क्षेत्रमा बन्दी बनाइएको छ । तीमध्ये ३६ जनाको मृत्यु भइसकेको छ । हमासको आक्रमणमा अधिकांश सर्वसाधारणसहित एक हजार एक सय ७० भन्दा बढी इजराइली र विदेशीहरूको मृत्यु भएको आधिकारिक इजराइली आँकडाले बताएको छ । हमासद्वारा सञ्चालित क्षेत्रका स्वास्थ्य मन्त्रालयका अनुसार गाजामा इजराइलको जवाफी सैन्य कारबाहीमा अहिलेसम्म अधिकांश महिला तथा बालबालिकासहित कम्तीमा ३४ हजार नौ सय ७१ जनाको मृत्यु भएको छ ।"
"२० वर्षपछि सौर्य आँधी पृथ्वीसँग ठोक्कियो, लद्दाखदेखि फ्लोरिडासम्म रङ्गीन प्रकाश देखियो","शक्तिशाली सौर्य आँधी २० वर्षपछि शुक्रबार मे १० मा पृथ्वीमा आइपुगेको छ । आँधीका कारण तस्मानियादेखि बेलायतसम्मको आकाशमा कडा चट्याङ परेको थियो । धेरै स्याटेलाइट र पावर ग्रिडमा पनि क्षति पुगेको छ । सौर्य आँधीका कारण विश्वका धेरै ठाउँमा अरोरा(ध्रुवीय प्रकाश) पनि देखियो । सो समयमा सौर्य आँधीका कारण आकाशमा विभिन्न रङ देखिन थालेको थियो । अमेरिकी वैज्ञानिक संस्था नेसनल ओशिनिक एन्ड एटमोस्फेरिक एडमिनिस्ट्रेशन (एनओएए)का अनुसार यो सौर्य आँधीको प्रभाव हप्ताको अन्त्यसम्म रहनेछ। यो मुख्यतया विश्वको उत्तरी र दक्षिणी भागहरूमा देख्न सकिन्छ। तर यदि यो तीव्र रहेछ भने यो अन्य धेरै ठाउँहरूमा देख्न सकिन्छ। यसका कारण विश्वभरका स्याटेलाइट अपरेटरहरू, एयरलाइन्स र पावर ग्रिड अपरेटरहरू अलर्टमा छन्। सौर्य आँधी आउने कारण सूर्यबाट निस्कने कोरोनल मास इजेक्शन हो। वास्तवमा, कोरोनल मास इजेक्शनको समयमा, सूर्यबाट आउने कणहरू पृथ्वीको चुम्बकीय क्षेत्रमा प्रवेश गर्छन्। कणहरू पृथ्वीमा प्रवेश गरेपछि एक प्रतिक्रिया हुन्छ, जसको कारण कणहरू उज्यालो रंगीन बत्तीको रूपमा देखा पर्दछ। सरल शब्दमा कोरोनल मास इजेक्शन भनेको सूर्यको सतहबाट प्लाज्मा र चुम्बकीय शक्ति निस्कनु हो। सौर्य आँधीले पृथ्वीको चुम्बकीय क्षेत्रलाई असर गर्छ। त्यस्ता हावाहुरीका कारण पावर ग्रिड पनि बिग्रन्छ । साथै, विमानहरूमा टर्ब्युलेन्सको समस्या पनि आउँछ। यसका कारण नासाले पनि आफ्ना अन्तरिक्ष यात्रीहरूलाई आँधीबेहरीको समयमा अन्तरिक्ष स्टेशन भित्रै बस्न सल्लाह दिन्छ। यसअघि अक्टोबर २००३ को 'हेलोवीन स्टर्म'नामक सौर्य आँधी आएको थियो। हेलोवीन आँधीले स्वीडेनमा ब्ल्याकआउट निम्त्याएको थियो। आँधीका कारण दक्षिण अफ्रिकामा ग्रिडहरू अवरुद्ध भएका थिए। वैज्ञानिकहरूले पनि यस सौर्य आँधीको बारेमा जानकारी दिंदै आगामी दिनमा धेरै सीएमई कणहरू पृथ्वीमा प्रवेश गर्न सक्ने बताएका छन्। संसारको सबैभन्दा शक्तिशाली सौर्य आँधी १८५९ मा पृथ्वीमा ठोक्किएको थियो। यसको नाम क्यारिंटोन इभेन्ट राखिएको थियो। यस आँधीका कारण टेलिग्राफ लाइनहरू पूर्ण रूपमा क्षतिग्रस्त भएका थिए। धेरै टेलिग्राफ लाइनमा पनि आगो पनि लागेको थियो।"
भिटामिनको नाममा आर्थिक शोषण,"स्वस्थ्य रहनु जीवनका हरेक आयामहरूको निम्ति अपरिहार्य हुन्छ। त्यसका लागि उपयुक्त पोषण चाहिन्छ । दैनन्दिनी शारीरिक कार्य सम्पादन एवं ऊर्जाको निम्ति आवश्यक पर्ने ग्लुकोजको स्रोत कार्बोहाइड्रेट हो। मांसपेशीको विकास, आन्तरिक क्रियाहरू सम्पादन हुन आवश्यक विभिन्न रसायन, हर्माेन, रोगविरुद्ध लड्ने क्षमताको विकास आदिका लागि प्रोटिन चाहिन्छ। सबै खाले आन्तरिक क्रियाकलापहरूको निम्ति आवश्यक पर्ने भिटामिन एवं लवणहरू पनि उत्तिकै महत्वका हुन्छन्। यी पदार्थहरूको अभावमा विभिन्न खाले रोगहरू सिर्जना हुन्छन्। कुनै खास प्रकारको भिटामिनको अभावका कारण रोग लागेको छ या त्यसको उपचार सीधै नशा या मुखबाट मात्रै सम्भव छ भने सुई, चक्की या झोलको रूपमा भिटामिनहरू प्रेसक्राइव गरिन्छ। अझै ठोकुवा गरेर भन्नुपर्दा ९९ प्रतिशत केसहरूमा भिटामिनको आवश्यकता नै पर्दैन। अत्यन्तै थोरैमात्रामा भिटामिन आवश्यक पर्ने भएकाले माइक्रोन्युट्रिएन्टको संज्ञा दिने गरिन्छ। भिटामिनहरू दुई प्रकारका हुन्छन्। दैनिक रूपमा आवश्यक नपर्ने भिटामिनको अंश पिसावको माध्यमबाट बगेर जान्छ। पानीमा घुलनशील भिटामिनहरू जस्तो बी, सी (भिटामिन बी १२ बाहेक जुन दूध, मासु, अण्डाहरूमा पाइन्छ)हरू फलफूल सागसब्जीमा पाइन्छन्। अर्कोथरी बोसोमा घुलनशील भिटामिन हुन्छन्। जस्तो ए, डी, ई र केचाहिँ कलेजो, हड्डीमा जम्मा भएर बसेका हुन्छन्। कुनै लवणहरू भने रगतको प्रोटिनमा पनि रहेका हुन्छन्। अत्यधिक सेवनबाट अनेक रोगहरू पनि लाग्न सक्छन्। कठिन श्रम गर्नेहरू बाहेकका व्यक्तिलाई दैनिक सन्तुलित खानेकुरा नै पोषणका निम्ति पर्याप्त छन्। बिरामीहरू डाक्टरसँग भिटामिनको माग गर्छन्। रोग छिटो निको हुने र चाँडै तन्दुरुस्त भइएला भन्ने चाहना बिरामीको हुन्छ। बिरामीको यही मनोविज्ञान बुझेका व्यापारिहरू आकर्षक रूपमा भिटामिनका बोतलको प्याकेजिङ गर्छन्। वास्तवमा बोतलबन्द वा ट्याब्लेटमा पाइने भिटामिन आवश्यक नै पर्दैन। अधिकांश बिरामीले महँगोमा बोतलयुक्त भिटामिन सेवन गर्नु पर्दैन। वास्तवमा दिनहुँ खाइने प्राकृतिक खानामा नै शरीरलाई चाहिने भिटामिन हुन्छन्। प्रोटिनपूरक भन्दै आवश्यक नै नपर्ने महँगा पाउडर चक्कीहरू बजारमा उपलब्ध छन्। बिक्रीका लागि राखिएका भिटामिनको गुणस्तरीयताको अनुगमन प्रभावकारी हुन सकेको छैन। भिटामिनकै कमीले भएका रोगहरूमा बाहेक अन्य अवस्थामा भिटामिन खरिद गर्नु आवश्यक छैन। गुणस्तरहीन भिटामिनको सेवनले शरीरलाई फाइदा हुँदैन। नोक्सानी हुन्छ। कोहि पनि आकर्षक प्याकेजिंग भिटामिनप्रति लोभिनु हुँदैन। यसबारे नियमन र जनचेतना आवश्यक छ। (प्राडा पौडेल, नेपाल मेडिकल काउन्सिलका पूर्वसदस्य हुन् )"
भरतपुरमा विद्यार्थी लिन गएको बसमा आगजनी,चितवन : पश्चिम चितवनमा एक बोर्डिङ स्कुलको बसमा आगजनी भएको छ । विद्यार्थी लिन गएको क्रममा कल्याणपुरमा रहेको स्मल हेभनको बसमा भरतपुर महानगरपालिका २० दद्रेनीमा आजगनी भएको हो । प्रहरीका अनुसार बागमती प्रदेश०६००१क००४५ नम्बरको बसमा बिहान सवा आठ बजे अज्ञात समूहले आगजनी गरेको हो । महानगरपालिकाको दमकलले आगो निभाए पनि बस पूर्ण रुपले क्षतिग्रस्त छ । घटनाको अनुसन्धान भइरहेको जिल्ला प्रहरी कार्यालय चितवनले जनाएको छ । तीनवटा मोटरसाइकलमा आएका ६ जनाको टोलीले चालक र सहचालकलाई निकालेर बसमा आगजनी गरी भागेको चितवन प्रहरी प्रवक्ता डीएसपी भेषराज रिजालले बताए । घटनाबारे अनुसन्धान भइरहेको प्रहरीले जनाएको छ।
"साउदीमा १५ नेपाली अलपत्र,उद्दारका लागि हारगुहार","साउदी : सुनौलो भविष्यको सपना बोकेर वैदेशिक रोजगारीको क्रममा साउदी पुगेका १५ नेपाली ७ महिनादेखि अलपत्र परेका छन्। नेपालमा गरिएको सम्झौता अनुसार ११०० प्लस २५० साउदी रियलमा उनीहरू एक्सेस कम्पनीमा , कार्पेन्टर,क्लिनर , स्टीलमेन, वल्डिङ हेल्परको रूपमा काम गर्न काठमाडौं बसुन्धरामा रहेको एमिटी ह्युमन रिसोर्स मेनपावरबाट गत अक्टोवर ५ ७ जुन २०२३ मा साउदी पुगेका थिए। सम्बन्धित कम्पनीले सुरुमा २०० रियल खान र बस्न दिएको पीडितहरूको भनाइ छ। आएको १ महिनासम्म कम्पनीले काममा नलगाउने र विभिन्न बहान बनाउने गरेपछि सम्बन्धित लिडरलाई सूचना गर्दा सिधा कम्पनी नपरी सप्लायर्स कम्पनी रहेको थाहा पाएको एकजना पीडितले बनाए। नेपालस्थित मेनपावरलाई खबर गर्दा राम्रो हुन्छ,काम हुन्छ भन्दा भन्दै ७ महिना बितिसमेको र हालसम्म पनि अकामा नबनेकाले हामी अवैधानिक रुपले बस्नु परेको ती पीडितले गुनासो गरे। उनका अनुसार अलपत्र परेको खबर नेपाली दूतावास,परिवार जन प्रगतिशील मंच साउदी, तथा वैदेशिक रोजगार विभागमा दिएलगत्तै पुन: कम्पनीले एक हजारको दरले तलबस्वरुप खान बस्न दिएको छ। अर्क एकजना पीडितले ५ महिनाको जम्मा ८०० रियल दिएको बताए। अहिले कम्पनीले काम गर बेसिक तलब नदिने तर खानाका लागि पैसा दिने भनेको छ। यसले उनीहरुमा थप तनाव उत्पन्न भएको र अलपत्र पर्ने अवस्था रहेको बताए । सम्झौताअनुसारको काम नदिए स्वदेश फिर्ता गराउन आग्रह समेत गरेका छन्। त्यस्तै उक्त कम्पनीको लागि थप १० जना समेत आएका र सम्झौता अनुसार काम सेवा सुविधा नपाएर कतिपय भागेर अन्यत्र गएको र केही अलपत्र परेका पीडितहरू बताउँछन्। उनीहरूले एजेन्ड जामिल तथा सम्बन्धित मेनपावरलाई प्रतिव्यक्ति २ लाख ५० हजारदेखि २ लाख ५० हजार सम्म बुझाएका थिए। मेनपावरले सिधा कम्पनी भिजा हो र नेपालमा गरेको सम्झौताअनुसार सबै सुविधा प्राप्त हुनेछ भनेको उनीहरू सुनाउँछन्। अलपत्र परी उद्धारको लागि सहयोगको अनुरोध गर्नेमा चेत बहादुर खत्री, भुपेद्र बहादुर पुन,अशोक बहादुर,भीम बहादुर माझी, दिनेश कतारिया,कुमार दहाल, बिजय कुमार सिंह,गोबिन्द विक,नबिन बुढा, विरेन्द्र महत्व, राम रतन मण्डल, सोमराज पनुहर, राजकुमार शाह, श्रवण कुमार यादव,यादन मगर रहेका छन भने उनीहरूले नेपाली दूतावास रियादमा उद्धारसहित क्षतिपूर्तिका लागि लिखित रुपमा निवेदन समेत दिएका छन् । पीडितमध्येका एक व्यक्तिको पेटको समस्याले अवस्था गम्भीर बन्दै गएको र उसको उपचारको लागि कुरा भएको तर उपचारतर्फ ध्यान नदिएको उनीहरु गुनासो छ। घटनाको बारेमा भातृसंगठन जन प्रगतिशील मंच परिवारले सूचना पाउना साथ पीडितसँग सम्पर्क गरी केही दिनका लागि खाद्यान्नको व्यवस्था गर्नुको साथै सम्बन्धित मेनपावर तथा नेपाली दुतावासमा सम्पर्क गरि पीडितहरूलाई सहयोग गर्न अनुरोध गरेको थियो । घटनाको जानकारी रियादस्थित नेपाली राजदूतावासलाई दिइएको छ। दूतावासले सम्बन्धित मेनपावर र कम्पनीसँग छलफल गरी कामदारलाई सम्झौताअनुसार काम र सेवासुविधा दिनको लागि भनेको छ। सम्झौताअनुसार कामदारलाई काम र सेवासुविधा दिन नसके तत्काल स्वदेश फिर्ता पठाउने अल्टिमेटमसमेत उसले दिएको छ। रोजगारीका लागि साउदी आउने कामदारको संख्या बढ्दो छ। तर,सम्बन्धित कम्पनीले सम्झौताअनुसार सेवासुविधा नदिँदा र मेनपावरले कम्पनीका बारेमा आधिकारिक कार्यशैलीको ढाँचा नबुझ्दा उनीहरू विभिन्न समस्यामा परिरहेका छन्।"
नर्सहरूको सेवासुविधामा एकरूपता ल्याउन सरकारले पहल गर्छ : प्रधानमन्त्री,"काठमाडौं : प्रधानन्त्री पुष्पकमल दाहाल प्रचण्डले नर्सहरूको सेवासुविधामा एकरूपता ल्याउन सरकारले सकारात्मक पहल गर्ने बताएका छन्। चौधौं राष्ट्रिय नर्सिङ सम्मेलनलाई सम्बोधन गर्दै प्रधानमन्त्री प्रचण्डले नर्सहरूको सेवासुविधा सन्तोषजनक एवं एकरूपता नभएकाले त्यसलाई सुधार गर्नुपर्ने बताएका हुन्। 'नर्सहरूको सेवासुविधामा एकरूपता छैन, निजी अस्पताल, निजी नर्सिङ कलेज,नर्सिङ होमहरूमा सरकारको न्यूनतम पारिश्रमिकसरह सेवा सुविधाको सुनिश्चिता हुनुपर्छ,'प्रधानमन्त्री प्रचण्डले भेन,'उत्पादित जनशक्तिलाई स्वदेशमै रोजगारीको व्यवस्थाका निम्ति आवश्यक नीतिगत प्रबन्ध गरिनेछ ।' पछिल्लो समय स्वास्थ्य सेवा प्रवाह र सेवा विस्तारका क्षेत्रमा नेपालले महत्त्वपूर्ण प्रगति गरिरहेको उल्लेख गर्दै प्रधानमन्त्री प्रचण्डले हालसम्म नेपालमा अनमीदेखि विद्यावारिधिसम्म पढ्ने नर्सहरूको आकर्षण बढ्दो क्रममा रहेको बताए। 'नर्सिङ क्षेत्रमा देखिएको आकर्षणले यस क्षेत्रमा राम्रो सम्भावना र भविष्य रहेको छ भन्ने देखाएको छ,'प्रधानमन्त्री प्रचण्डले भने,'यस क्षेत्रको उचित व्यवस्थापन र युगानुकूल विकासका निम्ति वैज्ञानिक नीति, योजना र कार्यक्रम तर्जुमा गर्नुपर्ने जिम्मेवारी थपिएको छ ।' नेपालका अस्पतालहरूमा नर्स बिरामीको अनुपातअनुसार दरवन्दी कायम नभएकाले नर्सहरूको कार्यभार बढिरहेको विषयबारे सरकार जानकार रहेको बताउँदै प्रधानमन्त्रीले अर्थतन्त्रका आन्तरिक र बाह्य दुवै सूचकहरूमा सकारात्मक परिवर्तन आइरहेकाले निकट भविष्यमा नर्सहरूको सेवासुविधा र दरबन्दीको विषयलाई सम्बोधन गर्न सहयोग पुग्ने विश्वास व्यक्त गरे। नर्सिङ सेवामा कार्यरत प्राविधिक जनशक्तिले लामो समयसम्म इन्टर्नमा काम गर्नुपर्ने र जागिर पाएका नर्सहरूको पनि पारिश्रमिक न्यून रहने अवस्थाको अन्त्य हुनुपर्ने बताउँदै प्रधानमन्त्रीले ग्रामीण र दूरदराजमा काम गर्ने नर्सहरूका लागि प्रोत्साहनका कार्यक्रमहरू ल्याउनुपर्नेमा जोड दिए। उनले कार्यस्थलमा काममा विभेद हुने गरेको र वर्षौं काम गर्दासमेत नर्सिङ पढ्दाको खर्च उठाउन मुस्किल हुनेजस्ता समस्या भोग्नु परिरहेको समस्यालाई क्रमशः सम्बोधन गर्दै जानेगरी नीतिगत व्यवस्था गरिने बताए।"
गाईको सम्पत्तिमा राजनीतिकर्मीको रजाइँ,"गौशाला (महोत्तरी) : मुलुकमै सबैभन्दा पुरानो गाई गोठको रूपले चिनिने निगौल गाई गौशाला अहिले राजनीतिक चपेटामा परेको छ । जसका कारण यी संस्था पछिल्लो समयमा आएर धरासायी बनेको छ । राजनीतिकर्मीले प्रत्यक्षरूपमा हावी भएकै कारण संस्थाको अधीनमा रहेको जग्गाहरू क्रमिक रूपमा अतिक्रमित भएको छ । विभिन्न समयमा गरी यस संस्थाको मातहतमा रहेको २४ बिघा जग्गा अतिक्रमितको चपेटामा परेको कार्यालय स्रोतले जनाएको छ । आफूलाई समाजसेवी कहलाउने यस्ता नेता कार्यकर्ताहरूले संरक्षणको पूर्णग्यारेन्टी लिएकै कारण यस संस्थाको जग्गा अतिक्रमित भएको निमित कार्यालय प्रमुख वीरबहादुर चौधरीले बताए । उनले भने, भोट बैंक स्थापित गर्न यहाँका जग्गा उनीहरूले प्रयोग गर्दै आएका छन् । चुनावको समयमा जनतासमक्ष गरिएको वाचा पूरा गर्नका लागि यस संस्थाको जग्गालाई अवैधानिक तवरले विभिन्न सार्वजनिक संरचनाको नाम दिई अतिक्रमण गरिएको छ । उल्लिखित जग्गाहरूमा सामाजिक संरचनाको निर्माण भए तापनि सो जग्गा उपभोगका लागि यस कार्यालयसँग कुनै किसिमको सहमतिको रेकर्ड नरहेको चौधरीले बताए । उनले भने, ती जग्गाहरूमा निर्मित संरचनाले स्थानीयलाई प्रत्यक्ष रूपमा फाइदा पुगेकै हो । तर, यसमा कानुनी प्रक्रिया भने पुगेको छैन । गौशाला पशुहाटबजार सञ्चालनका लागि तत्कालीन समयमा गौशाला गाविससँग भएको सहमति पछिल्लो समयमा आएर पालना नभएको अवस्था रहेको छ । तत्कालीन गाविसको कार्यालयसँग २५ प्रतिशत ठेक्का पाउने शर्तमा आपसी सहमतिअनुसार निगौल गाई गौशालाले जग्गा बजार उपयोगका लागि दिइएको थियो । लामो वर्षसम्म ती सहमतिको पालना भयो । तर, स्थानीय सरकार आएपछि ती सहमतिलाई लत्याइएको छ । अहिले रकम बुझाउनका लागि विभिन्न वहानावाजी गर्दै आएको छ । जनप्रतिनिधिसँग अनेकौपटक गरिएको वार्ताले कुनै निष्कर्ष निस्कन सकेको छैन । कार्यालय अहिले बाध्य भई मुखदर्शक भए छ । विसं १९८३ सालमा तत्कालीन भारतका दरभंगा महाराज व्रह्मदेव ठाकुरले गौ पालनका लागि यहाँ गौशालाको स्थापना गरिएको थियो । गौशालालाई संरक्षण अनि व्यवस्थापनका निम्ति संस्थाका नाममा यहाँ २ सय बिघा जग्गादान गरेका थिए । पछि गाईपालनका लागि आधुनिक जातिका १५ सयवटा गाई नेपाल सरकारमार्फत यस संस्थालाई हस्तान्तरण गरिएपछि यहाँ नेपालकै सबैभन्दा पुरानो गाई गोठको स्थापना भएको स्थानीय जानकारवालाहरूको भनाइ छ । यस ऐतिहासिक गौशाला जोगाउनभन्दा पनि मास्नमा लाग्ने धेरै संख्यामा लागिपरेका छन् । तीनै तहका सरकार भए पनि यस ऐतिहासिक गाई गौशालालाई संरक्षण गर्न सकेको छैन । गौशालाजस्तो सक्षम अनि ऐतिहासिक सम्पदा भएको कार्यालयलाई जर्जर अवस्थामा पुर्याउने नापी, मालपोत र गौशालाकै कर्मचारीहरू छन् । उनीहरू लोभ लाभमा फसी यस संस्थाललाई दुर्दशामा पुर्याएका हुन् । मिलेमतो नभई आफैं कुनै पनि हालतमा जग्गा अतिक्रमण हुँदैन, सरकारी जग्गा व्यक्तिका नाममा पुग्दैन न नबताउने शर्तमा ती कार्यालयका एक कर्मचारीले बताए । विभिन्न समय र बहानामा हुने बारम्बारको अतिक्रमणले यहाँ रहेका गाईहरू अब सडकमा पुग्ने अवस्था आइसकेको छ । यो यस क्षेत्रका लागि मात्रै होइन मुलुककै लागि लाजमर्दाे विषय ती कर्मचारीले भने । गौशालाको नाममा रहेको १ सय ४८ बिघा जग्गामध्ये झन्डै ५० बिघा जग्गा अतिक्रमण भइसकेको छ । अतिक्रमित जग्गामा अहिले थुप्रै घर ठडिएका छन् । अतिक्रमण रोक्न राजनीतिक तहबाटै पहल हुनपर्नेमा उल्टै अतिक्रमण गर्नेहरू नै राजनीतिक क्षेत्रबाट संरक्षित भएका स्थानीयवासी बताउँछन् । बाँकी रहेका जग्गामध्ये १० विगाहामा आधुनिक भौतिक पूर्वाधारसहित गाई गोठ, २७ बिघामा ३ वटा पोखरी, फूलबारी र करिब ५६ विगाहा जग्गा खेतीयोग्य जमिनमा गाईवस्तुका लागि मौसमी घाँस उत्पादन गर्दै आएको छ ।"
शैलुङमा मिनी ग्रेटवाल,"दोलखा : पर्यटकीय क्षेत्र शैलुङडाँडामा पर्यटन प्रवर्द्धन गर्न मिनी ग्रेटवाल निर्माणको काम गरिएको छ। संघीय सरकारको संस्कृति, पर्यटन तथा नागरिक उड्डयन मन्त्रालय र शैलुङ गाउँपालिकाको संयुक्त लगानीमा शैलुङ ग्रेटवाल निर्माण गरिएको पूर्वगाउँपालिका अध्यक्ष भरत दुलालले बताए। शैलुङ गाउँपालिकाको कालापानीदेखि डाँफेढुंगा ९५० मिटरसम्म निर्माणको डीपीआर तयार गरिए पनि अहिले पाँच सय मिटर मात्र ग्रेटवाल निर्माण भइरहेको गाउँपालिकाले जनाएको छ। ग्रेटवाल निर्माणका लागि संघीय सरकारको ७० प्रतिशत र शैलुङ गाउँपालिकाको ३० प्रतिशत बजेट लगानी रहेको छ। प्रारम्भिक चरणमा पाँच सय मिटर ग्रेटवाल निर्माणका लागि ४ करोड ९४ लाख १५ हजार ४१८ रुपैयाँँ लागतमा ठेक्का सम्झौता गरिएको थियो। सरकारले नेपालका सय वटा पर्यटकीय स्थलमा पर्यटन पूर्वाधार निर्माण गर्ने अभियानअन्तर्गत शैलुङमा ग्रेटवाल निर्माणका लागि प्रस्ताव गरिएको थियो। संघीय सरकारले पर्यटकीय गन्तव्य निर्माणका लागि सहयोग गर्ने भएपछि शैलुङलाई मुख्य पर्यटकीय गन्तव्य बनाउने उद्देश्यका साथ गाउँपालिकाले ग्रेटवाल निर्माणको प्रस्ताव गरेको पूर्वअध्यक्ष दुलालले बताए। ग्रेटवाल निर्माणपछि शैलुङ क्षेत्रमा पर्यटकको अझ आकर्षण बढ्ने उनको भनाइ छ । ग्रेटवाल निर्माणलाई थप व्यवस्थित बनाउन आगामी आर्थिक वर्षमा थप बजेट बिनियोजन गर्ने योजना रहेको गाउँपालिकाले जनाएको छ। शैलुङमा बन्दै गरेको ग्रेटवाल अहिले पर्यटकहरूको रोजाइको केन्द्र बनेको छ। आन्तरिक पर्यटक मात्र होइन विभिन्न देशका बाह्य पर्यटकहरू पनि शैलुङ भ्रमणमा आउने गरेका छन्। दोलखा जिल्लाको दक्षिण पश्चिममा रहेको शैलुङ डाँडा समुद्री सतहबाट ३ हजार २ सय मिटर अग्लो स्थानमा रहेको छ। शैलुङ पर्यटकीय हिसाबले मात्र नभएर धार्मिक रूपले पनि प्रख्यात छ। शैलुङमा विभिन्न किसिमका डाँडा र सयवटा होचा र मनमोहक थुम्काहरू रहेका छन्। यो वर्ष शैलुङको सय थुम्को पुग्ने पर्यटक विगत वर्षको भन्दा अत्यधिक रहेको शैलुङको पर्यटन प्रबद्र्धनमा सक्रिय वरिष्ठ समाजसेवी एवं उप्रेती समाजका केन्द्रीय अध्यक्ष शोभित उप्रेतीले बताए। शैलुङ देशकै महत्वपूर्ण प्राकृतिक एवं धार्मिक पर्यटकीय केन्द्र हो। यो ठाउँमा विज्ञानपार्क, आध्यात्मिक केन्द्र, साहित्य घरलगायतका संरचनासमेत निर्माण भइरहेको वरिष्ठ समाजसेवी उप्रेतीको भनाइ छ। पवित्रस्थल शैलुङमा विभिन्न देवीदेवताको बासस्थान र गुफाहरू, शैलुंगेश्वर महादेव पनि रहेका छन्। शैलुङडाँडाबाट गौरीशंकर हिमाल, सगरमाथा, माछापुच्छ्रे, अन्नपूर्ण, मनास्लु, गणेश, लाङटाङ हिमश्रृङ्खला लगायतका मनमोहक दृश्यहरू पनि देख्न सकिन्छ। साथै काठमाडौं उपत्यकाका विभिन्न भाग र काभे्र जिल्ला तथा रामेछापका विभिन्न ठाउँ र तराईका केही भागसमेत देख्न सकिन्छ। चारैतिर देखिने मनोरम दृश्य गुराँसे फूलहरूको जंगल, वन्यजन्तु र हिमश्रृंखलाको अवलोकन र विभिन्न थरीका मौसमअनुसारका फुलहरू, विभिन्न जातका चराचुरुङ्गी, हरियो पाखाभरी याक र चौंरीले लुकामारी खेल्दै गरेको दृश्यले पर्यटकहरूलाई शैलङुले मोहित बनाउँछ। प्राकृतिक दृश्यावलोकन र सुन्दरताका कारण साथै धार्मिक महत्व बोकेको शैलुङ जुनसुकै समय पनि पर्यटकहरू लोभिने वातावरण रहेको छ। हिउँदको समयमा त झन सेतम्मे हिउँको दृश्यावलोकनका लागि भेरै पर्यटकहरू आउने गर्छन्। शैलुङ विभिन्न हिसाबले महत्वपूर्ण स्थान हो पाँचऔले, चिराइतो, यार्सागुम्बाजस्ता विभिन्न जातका जडीबुटी पाइनुका साथै अनुसन्धान र उत्खनन् गर्न सके विभिन्न किसिमका खानीहरू हुनसक्ने स्थानीय बासिन्दाको भनाइ छ। अहिले शैलुङमा ग्रेटवाल हेर्न र शैलुङमा ध्यान, अध्ययन, अनुसन्धान तथा अवलोकन गर्न विदेशी पर्यटकको संख्यामा पनि वृद्धि भएको स्थानीयको भनाइ छ। शैलुङ क्षेत्रमा पर्यटकीय व्यवस्थित योजना, पर्यटकीय आकर्षणका वस्तुहरूलाई पहिचान, व्यवस्थित होमस्टे, सुरक्षित पर्यटकीय गाइडको अझ व्यवस्था गर्नुपर्ने देखिन्छ। काठमाडौंँबाट सिन्धुपाल्चोकको मुडेबाट ८ किलोमिटर बसको यात्रा र १ घण्टाको पैदलयात्रापछिमिनी ग्रेटवाल हुँदै शैलुङ पुग्न सकिन्छ।"
सफल राष्ट्रको सुत्र,"संसारमा कुनै सफल राष्ट्र छैन, जसले सफलताको सुत्रबिना कुनै अनुसन्धानबाट पत्ता लगाएको होस्। संसारमा आजसम्म त्यस्तो कुनै सफल राष्ट्र छैन, जसले आफ्नो सफलताको सुत्र बिना कुनै अनुसन्धान पत्ता लगाएको होस्। संसारमा आजसम्म त्यस्तो कुनै उन्नत समाज पनि छैन, जसले आफ्नो उन्नतिको कडी अनुसन्धान बेगर नै थाहा पाएको होस्। अनुसन्धानले खारिएको निष्कर्ष अनि उक्त निष्कर्षद्वारा निर्देशित नीति नै संसारमा आजसम्म हरेक सफल र समृद्ध राष्ट्रको प्रगतिको मानक सावित भएको छ। प्रागैतिहासिकदेखि ऐतिहासिक कालसम्म अनुसन्धान संस्कृतिमा समृद्ध देश थियो नेपाल। जन्मदेखि मृत्युसम्मको हरेह पल मानिसले कसरी बाँच्नुपर्छ भन्ने शरीरको आधारभूत इन्जिनियरिङदेखि धर्तीमा यस राष्ट्रलाई कसरी अक्षुण्ण र अटल राखिरहने भन्ने राष्ट्र सञ्चालनको तकनिकीसम्मको यावत् विषय अनुसन्धानबाटै निर्दिष्ट रहन्थ्यो। यहाँका हरसभ्यता र संस्कृतिभित्रको कला, खानपान, भेषभूषा, चाडपर्व, रीतिरिवाज, मूल्यमान्यता आदि सबै ऋषि परम्परा अर्थात् रिसर्च परम्पराबाटै सिञ्चित हुन्थे। भौतिक विज्ञानदेखि व्यावहारिक विज्ञानसम्मका हरेक आयाममा अनुसन्धानमार्फत नै हाम्रा पुर्खाहरूले ज्ञानको आविष्कार गर्ने गर्दथे। अनुसन्धान त उनीहरूको जीवनशैली थियो। नत्र के मानदेवको मानगृहदेखि अंशुवर्माको कैलाशकुट जस्तो वास्तुकलाको अद्भूत नमुना बिनाअनुसन्धान सम्भव थियो र ? तर दुःखको कुरा समय जति अघि बढ्दै गयो, स्रोत र साधन जति बढी उपलब्ध हुँदै गए यो देश अनुसन्धानको क्षेत्रमा त्यति बढी ओइलाउँदै गयो। विश्वमा जति पनि उच्च आयस्तर भएका मुलुक आज हामीले देखिरहेका छौं ती कुनै बेला खोज र अनुसन्धानमा दिएको उच्च प्राथमिकता र लगानीकै प्रतिफल हुन्। युनेस्को तथ्यांक संस्थाको पछिल्लो तथ्यांकअनुसार इजरायलले आफ्नो कुल ग्राहस्थ उत्पादनको सबैभन्दा बढी अर्थात् ५५६ प्रतिशत अनुसन्धामा खर्च गर्ने रहेछ। त्यस्तै, दक्षिण कोरिया ४९३ प्रतिशत, बेल्जियम ३४६ प्रतिशत, संयुक्त राज्य अमेरिका ३४६ प्रतिशत, स्वीडेन ३४२ प्रतिशत खर्च गर्दोरहेछ। तर संसारको आधुनिक इतिहासमा अनुसन्धान संस्कृतिलाई उच्च प्राथमिकता दिँदै संस्थागत गर्ने सवालमा भने संयुक्त राज्य अमेरिकाको सुरुआत नै पहिलो देखिन्छ। आजको युग ज्ञानमा आधारित अर्थतन्त्रको युग हो। राष्ट्रलाई समृद्घ र उन्नत बनाउने हो भने ज्ञानको सिर्जना र आविष्कारलाई प्रवर्द्धन गर्नुको विकल्प अब राज्यसँग छैन। खोज र अनुसन्धानमा उसले गरेको त्यस मेहेनतकै कारण आज पनि अमेरिका विश्वको पहिलो ठूलो अर्थतन्त्र बनिरहन सफल भएको छ। तर, हाम्रो देशमा भने अनुसन्धानको क्षेत्रमा कति प्रतिशत खर्च गरिन्छ भन्ने यकिन तथ्यांकसम्म उपलब्ध नहुनुले अनुसन्धानप्रति राज्यको दृष्टिकोण के रहेछ भन्ने सहजै अनुमान गर्न सकिन्छ। यसको अर्थ हिजो यो देशको नेतृत्व गर्नेहरूले अनुसन्धानका लागि भनेर कुनै काम नै गरेनन् भन्ने पनि होइन। पञ्चायत कालमै नेपालमा सेडा, सिनास, सेरिड र रिकाष्ट जस्ता त्रिभुवन विश्वविद्यालय अन्तर्गतका अनुसन्धान केन्द्रहरू स्थापना भइसकेका थिए। नेपालमा मात्र होइन, विदेशमा समेत त्यस समय यी अनुसन्धान केन्द्रहरूको राम्रो ख्याति थियो। विदेशी अनुसन्धाताहरू यी केन्द्रहरूसँग सहकार्य गर्न लालयित हुन्थे। यसबाहेक नेपाल कृषि अनुसन्धान परिषद्, नेपाल विज्ञान तथा प्रविधि प्रज्ञा प्रतिष्ठान, वनस्पति अनुसन्धान केन्द्र, वन अनुसन्धान तथा प्रशिक्षण केन्द्र जलस्रोत अनुसन्धान तथा विकास केन्द्र, बागवानी अनुसन्धान केन्द्र लगायतका थुप्रै अनुसन्धान केन्द्र आज अस्तित्वमा छन्। तर, न त यी अनुसन्धान केन्द्रहरू सरकारको प्राथमिकतामा पर्छन्, न यिनले अध्ययन अनुसन्धानका लागि पर्याप्त बजेट नै पाउँछन् न त यहाँका कर्मचारी र अनुसन्धातालाई उत्प्रेरणा र हौसला नै छ। आफ्नो भएको अस्तित्व समेत जोगाउन नसक्ने अवस्थामा यी अनुसन्धान केन्द्रहरू पुगिसकेका छन्। राष्ट्रले अख्तियार गर्नुपर्ने विभिन्न नीतिका सम्बन्धमा अध्ययन अनुसन्धान गर्ने, कुनै खास विषयमा अपनाउनु पर्ने दीर्घकालीन, अल्पकालीन वा तत्कालीन नीति तथा सञ्चालन गर्नुपर्ने योजना, कार्यक्रम तथा अनुसन्धान गर्ने, नेपालको सामरिक मामिला, अन्तर्राष्ट्रिय सम्बन्ध, कूटनीति तथा परराष्ट्र नीतिको अध्ययन तथा अनुसन्धान गरी त्यसमा अपनाउनुपर्ने उपायका बारेमा सरकारलाई नीतिगत सुझाव दिने कार्यका लागि नेपाल सरकारले २०७५ सालमा सरकारी थिंक ट्यांक नीति अनुसन्धान प्रतिष्ठान स्थापना गयो। तर सरकारले यस संस्थासँग सहकार्य गरेर हाम्रो राष्ट्रिय हित अनुरूपको घरेलु नीतिदेखि भूराजनीतिक रणनीतिसम्मका विषयमा साझा मान्यता स्थापित गर्नुको सट्टा उल्टै १४ महिनादेखि यसलाई कार्यकारी अध्यक्षविहीन बनाई अलपत्र पारिराखेको छ। अनुसन्धान भन्नेबित्तिकै सँगै जोडिएर आउने अर्को सरोकारवाला निकाय हो विश्वविद्यालय। अनुसन्धानको सवालमा विश्वविद्यालय र राज्य एकअर्काका परिपूरक हुन्। जब राज्यमा कुनै समस्या समाधान गर्नुपर्ने अथवा नयाँ नीति निर्माण गर्नुपर्ने हुन्छ, तब राज्यले विश्वविद्यालयलाई अनुसन्धान गर्न लगाउँछ। अमेरिका, चीन, जापान, जर्मनी जस्ता विकसित देशमा यही चलन छ। त्यहाँका विश्वविद्यालयहरूमा विद्यार्थी र प्राध्यापकहरू दिनरात विविध विषयको गहिरो अनुसन्धानमा लागिरहेका हुन्छन्। तर हाम्रा विश्वविद्यालयहरू भने अनुसन्धान मार्फत नयाँ ज्ञानको सिर्जना गर्ने त कुरै छाडौं बरु राजनीतिक दलहरूका लागि नयाँनयाँ कार्यकर्ता उत्पादन गर्ने उद्योगचाहिँ बनिरहेका छन्। खासमा यो देशको नेतृत्वले अनुसन्धान र अर्थतन्त्रबीच सीधा सम्बन्ध हुन्छ भन्ने गुह्य कुराको महसुस नै गर्न सकेन। अनुसन्धानमा खर्च गर्दा त्यसले कुनै लाभ दिन सक्दैन भन्ने गलत मनोदृष्टिबाट नेतृत्व ग्रसित भइरह्यो। जनताका आधारभूत आवश्यकता गाँस, बास, कपासदेखि सुशासन, आर्थिक उन्नति, सामाजिक न्यायलगायतका राज्यका तमाम विषयमा अनुसन्धानमार्फत नै सही नीति अवलम्बन गर्न सकिन्छ भन्ने सामान्य चेतसमेत नेतृत्वकर्तामा देखिएन। त्यतिमात्र होइन, हिजो हामीभन्दा पछि रहेका देशहरू आज वैश्विक प्रतिस्पर्धामा हामीभन्दा धेरै माथि पुगिसक्दा पनि हामीचाहिँ किन सधैं पछि परिरह्यौं भन्ने मुख्य कुरामा समेत यहाँ कसैले अनुसन्धान गरेन। आजको युग ज्ञानमा आधारित अर्थतन्त्रको युग हो। राष्ट्रलाई समृद्ध र उन्नत बनाउने हो भने ज्ञानको सिर्जना र आविष्कारलाई प्रवर्द्धन गर्नुको विकल्प अब राज्यसँग छैन। यसका लागि सरकारी र निजी दुवै अनुसन्धान केन्द्र र अनुसन्धाताहरूलाई राज्यले प्रवर्तन भने गर्न सक्नुपर्छ।"
अर्थतन्त्र सुधारको सपना,"गिर्दै गएको मुलुकको अर्थतन्त्र सुधारका उपाय खोज्नु सरकारको कर्तव्य हो। भर्खरै सम्पन्न लगानी सम्मेलन सोही उद्देश्य परिपूर्तिका लागी आयोजना गरिएको हुनुपर्छ। २०४६ सालको राजनीतिक परिवर्तन अघि मन्द रहेको मुलुकको अर्थतन्त्र सुधारको गति र विकास निर्माणको रफ्तार २०४७ सालपछि तीव्र रूपमा चलायमान भएको थियो। २०४८ पछि तत्कालीन जननिर्वाचित सरकारले संसद्मा प्रस्तुत गरेको २०४८ सालको बजेटको आकार करिब १२ अर्ब हाराहारीको थियो। राजस्व संकलनको स्रोत र क्षेत्र सिमीत थियो। उद्योगधन्दा कलकारखाना व्यापार व्यवसाय व्यापक थिएन। भएका उद्योगधन्दा कलकारखानाको स्थिति अहिलेको तुलनामा राम्रो थियो। २०४८ को संसद्ले अर्थतन्त्र सुधारदेखि स्वास्थ्य, शिक्षा, सहितका सबै क्षेत्रको आवश्यकताअनुसारका विधेयकहरू पास गरेर मुलुकको चौतर्फी विकासका पूर्वाधारहरूलाई प्रोत्साहन हुने गरी ऐन नियमहरूमा व्यापक सुधार गरेको थियो। त्यस्तै विकास र सुधारका प्रक्रियाहरू अघि बढेकाले मुलुकको विकास निर्माण अर्थतन्त्र सुधारमा उल्लेख्य प्रगति देखिएको थियो। जुन कालखण्डलाई विश्लेषकहरूले सुधारको स्वर्ण समय भनेका थिए। सुधार र विकासको तीव्रगतिका कारण २०४८ को वार्षिक बजेट १२ अर्वको आकार बढेर २०५१ को वार्षिक बजेटको आकार एक खर्ब नजिक पुगेको थियो। २०४८ पछिको शान्तिकालमा मुलुकमा उद्योगधन्दा कलकारखाना, ठूला, मझौला, साना घरेलु उद्योगहरू जिल्ला जिल्ला गाउँगाँउमा खुलेका थिए। २०४८ को सहकारी ऐनले मुलुकमा हजारौं सहकारी संस्था खुलेका थिए, जसबाट मुलुकको अर्थतन्त्र चलायमान भएको थियो। जनताहरू उद्योगधन्दा सञ्चालन गर्न र लगानी गर्न उत्साहित भएका थिए। निजी क्षेत्र निक्कै सल्बलाएको थियो। जुन बेला सरकारको एउटा वायुसेवालाई उछिनेर बुद्ध एयर जस्ता धेरै हवाई कम्पनी खुलेका थिए। खुला बजार अर्थतन्त्रको प्रभावले प्रत्येक क्षेत्रमा उद्योग, व्यापार, व्यवसायको विकास बढ्दै गएको थियो। जलविद्युत्, सिँचाइ, खानेपानी, सडक, पुल, दुरसञ्चार, शिक्षा, स्वास्थ्यसहित सबै क्षेत्रको विकास तीव्रगतिमा अगाडी बढ्दै गएको थियो। बहुविश्वविद्यालयको अवधारणाले काठमाडौं विश्वविद्यालय निजी क्षेत्रमा खुलेको पहिलो विश्वविद्यालय हो। स्वास्थ्यतर्फ दर्जनौं मेडीकल कलेजहरू ख्ुाले। त्यस्तै इन्जीनीयरिङ कलेजहरू खुले। निजी क्षेत्रमा देशभर सयौंको संख्यामा निजी क्याम्पस खुले १०२ का विद्यालयहरू ख्ुाले। धरान र चितवनमा मित्रराष्ट्र भारत र चीन सरकारको सहयोगमा स्तरीय सेवा दिनसक्ने बीपी कोइराला स्मृति क्यान्सर अस्पताल खुले। बनेपा वर्दिवास खण्डमा बीपी राजमार्ग बन्यो। कर्णाली पारी सुदूरपश्चिमका विभिन्न नदी खोलामा एकै चोटी १९ वटा मोटरेवल पुलहरू बने। यसरी हरेक क्षेत्रमा विकास निर्माणको गति बढ्दै गएको थियो। २०५१ सालमा भएको अनपेक्षित मध्यावधि चुनावपछि अस्थिर राजनीतिको फाइदा उठाउँदै मुलुकको स्थिरता र विकासको गति अवरुद्ध पार्ने नियतले बाह्य शक्तिको आडमा २०५२ फागुन १ गतेबाट माओवादी जनयुद्ध सुरु भयो। जसले मुलुकको स्वाभाविक विकासको गतिलाई ५० वर्ष पछाडि धकेलिदियो। हत्याहिंसाको आतंक चलिरहेको बेला २०६१ माघ १९ गते तत्कालीन राजा ज्ञानेन्द्रले प्रधानमन्त्री शेरबहादुर देउवा नेतृत्वको सरकार बर्खास्त गरे। चालु द्वन्द्व रोक्छु भन्दै २०४७ को संविधानले व्यवस्था गरेको संवैधानिक राजतन्त्र र संसदीय प्रजातन्त्रको समन्वयकारी भूमिकामाथि प्रहार गरी जनतामा रहेको सार्वभौम सत्ताको अधिकार खोसे। यसरी नेपाली जनता रैती र प्रजाको दर्जामा झार्ने काम भएको थियो। ज्ञानेन्द्र स्वयंले २५० वर्ष लामो नेपाली शाही राजतन्त्रको इतिहास नै मेटीदिए। त्यसपछिको जनआन्दोलन त दुनियाँलाई देखाउने बाहिरी तमासा मात्र थियो। राजाको त्यस्तो प्रतिगमनकारी निरंकुश सर्वसत्तावादका विरुद्ध नेपाली कांग्रेसको नेतृत्वमा संसद्वादी ७ दल मिलेर प्रतिगमनविरुद्ध संयुक्त आनदोलन गरे। आन्दोलनका दौरानमा राजा ज्ञानेन्द्रलाई भनेका थियौं सिंहदरबार नताक नारायणहिटी फुत्केला। भन्दाभन्दै राजाका हातबाट नारायणहिटी फुत्किएको थियो। ज्ञानेन्द्रले शासन सत्ता हातमा लिएपछि नेपालमा त्रिकोणात्मक शक्ति, संघर्ष सुरु भयो। त्यो संसद्वादी सातदल राजा ज्ञानेन्द्र र विद्रोही माओवादीबीचको सत्ता संघर्ष थियो। यस्तो स्थितिमा संघर्षरत तीन शक्तिमध्ये दुई शक्ति जता मिल्छन्, तिनकै जित हुन्छ भन्ने अड्कल थियो। ज्ञानेन्द्र कांग्रेससहित संसद्वादी सात दलसँग बदला लिन चाहन्थे। त्यतिबेला माओवादीले सुरु गरेको त्यो अराजक कुसंस्कारको सजाय यतिबेला सिंगो मुलुकले भोग्नु परेको छ। अर्थतन्त्र गिर्दै जानु त्यसकै दुस्प्रभाव हो। कमजोर अर्थतन्त्र, सुशासनको अभाव, युवा पलायन, महंगी, भ्रष्टाचार, अपहरण, हत्याहिंसा, फिरौती, दलाली, बिचौलिया, कालाबजारी, करछली, मिटरब्याजी, सहकारी ठगीजस्ता काण्डै काण्ड भइरहेका छन्। विद्यालयका पाठ्यक्रममा नैतिक र संस्कृत शिक्षाको अभावका कारण सबै भइरहेको हो। हामी किन कमजोर भयौं ? हामीभित्र के कमीकमजोरी छ भनेर कहिल्यै गम्भीर आत्मसमीक्षा नहुनु थप चिन्ताको विषय हो। लगानी सम्मेलनले जगाएको आशा र अपेक्षालाई गठबन्धन सरकारको नेतृत्व गरिरहेका प्रधानमन्त्री पुष्पकमल दाहालले संवेदनशील भएर लक्षित क्षेत्रमा सदुपयोग गर्न सक्नु होला भन्ने स्थिति देखिँदैन। किनभने २०५२ सालपछि आफैंबाट उत्पादन गरिएको कुसंस्कृत, अराजक र स्वार्थी जत्थाको घेराभित्र जकडिएका उनीसँग मुलुकमा सुशासन लागू गर्न अर्थतन्त्र सुधार गर्न र द्वन्द्वपीडितलाई न्याय दिलाउन सक्ने नैतिक बल र इच्छाशक्ति देखिँदैन। चर्का भाषण र हावादारी गफले मात्र सुशासन आउने पिडीतले न्याय पाउने र अर्थतन्त्र सुध्रने होइन। २०६२६३ को आन्दोलन अघि र पछी पार्टी नेतृत्वको आडमा वैध र अवैध रूपमा खुलेका विभिन्न संघ संगठनका नाममा बिनालगानी र परिश्रम प्रहरी प्रशासनको मिलेमतोमा जत्था बनाएर हुनेवाला छैन। शैक्षिक प्रतिष्ठान, स्वास्थ्य संस्था, उद्योगपति, व्यापारी, लगानीकर्ता समेतका सम्भावित आर्थिक स्रोत जुट्न सक्ने सबै ठाउँमा जत्थाले धम्क्याएर वा तर्साएर हप्तावारी र महिनामारी उठाएर मोजमस्ती गर्दै आएका छन्। त्यस्ता ठग, दलाली, कामचोर, जत्थालाई कानुनी दायरामा ल्याएर पूर्ण नियन्त्रण नगरेसम्म मुलुकको अर्थतन्त्र सुध्रने र लगानीको वातावरण बन्न सक्ने अवस्था देखिँदैन। अन्तमा, आँटको एउटा उदाहरण२०३६ सालको विद्यार्थी आन्दोलन उत्कर्षमा पुगेका बेला तत्कालीन राजा विरेन्द्रले आन्दोलनकारी विद्यार्थीका सबै माग पूरा गरिदिए। त्यसबाहेक आन्दोलनकारी विद्यार्थीले मागै नगरेको तत्कालीन पञ्चायती सत्तानिकट रहेको राष्ट्रवादी स्वतन्त्र विधार्थी मण्डल नामको संस्था नै खारेज गरिदिए। जसले राजा र पञ्चायतको नाम जोडेर अवैध धन्दा गरी रकम खाने गथ्र्यो भन्ने सुनिन्थ्यो। अहिले यी विभिन्न पार्टीनिकटका संघ, संगठन, परिषद्, मञ्च आदि जे जति छन्, तिनले त्यस्तै अवैध धन्दा गर्दै आएका छन्। ती सबैका गैरकानुनी क्रियाकलाप नरोकेसम्म आर्थिक सुधार र लगानीको वातावरण बन्न सक्दैन भन्ने विज्ञहरूको राय छ।"
नोटमा चुच्चे नक्सा छाप्ने निर्णयविरुद्ध अभिव्यक्ति दिने राष्ट्रपतिका आर्थिक सल्लाहकारले दिए राजीनामा,काठमाडौं : राष्ट्रपति रामचन्द्र पौडेलका आर्थिक सल्लाहकार चिरञ्जीवी नेपालले राजीनामा दिएका छन्। उनको राजीनामा राष्ट्रपति पौडेलले स्वीकृति गरेको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिइन्। एक सय रुपैयाँको नोटमा चुच्चे नक्सा छाप्ने सरकारको निर्णयविरुद्ध अभिव्यक्ति दिएपछि राष्ट्रपति पौडेलले नेपाललाई स्पष्टिकरण सोधेका थिए। त्यसपछि उनले राजीनामा दिएका हुन्। सरकारले एक सय रुपैयाँको नोटमा चुच्चे नक्सा राख्ने निर्णय गरेपछि उनले त्यसमा असन्तुष्टि जनाएका थिए। उनले भारतसँग सीमा विवाद रहेकै अवस्थामा अन्तर्राष्ट्रिय मान्यता बाहिर गएर नोटमा नक्सा छाप्नु अविवेकी निर्णय भएको तर्क गरेका थिए। यद्यपि यसअघिको सय रुपैयाँको नोटमा गभर्नर रहँदा नेपालकै हस्ताक्षर छ। सोही पुरानो नक्सालाई परिवर्तन गरी सरकारले नयाँ नक्सासहितको नयाँ नोट ल्याउने निर्णय गरेको हो। नेपालको अभिव्यक्तिलाई लिएर एमाले अध्यक्ष ओलीले नेपालको बोली राष्ट्रपतिकै हो वा नेपालको हो यसबारे प्रष्ट पार्नुपर्ने राष्ट्रपतिलाई प्रश्न गरेका थिए। सो अभिव्यक्ति आर्थिक सल्लाहकारको हो भने राष्ट्रपतिजस्तो सम्मानित संस्थामा त्यस्ता व्यक्ति राख्न नहुने भन्दै ओलीले विरोध जनाएका थिए। उनको अभिव्यक्तिलाई लिएर चौतर्फी आलोचना भएको थियो।
"अफगानिस्तानमा बाढी, ३ सयभन्दा धेरै मानिसको मृत्यु","काबुल : अफगानिस्तानको उत्तरी प्रान्त बघलानमा अचानक आएको बाढीबाट ३ सयभन्दा धेरै मानिसको मृत्यु भएको छ। विश्व खाद्य कार्यक्रम (डब्ल्युएफपी) ले शनिबार बाढीले ३ सय बढी मानिसको ज्यान गएको जनाएको हो। अफगानिस्तानमा राष्ट्रसङ्घीय एजेन्सी डब्ल्युएफपीका सञ्चार अधिकारी राणा डेराजले भने, 'हालसम्म प्राप्त जानकारीअनुसार बघलान प्रान्तमा ३ सय ११ जनाको मृत्यु भएको छ। बाढीले दुई हजार ११ घर नष्ट भएका छन् भने दुई हजार आठ सय घर क्षतिग्रस्त भएका छन् ।'"
बुटवलको बजारमा बाढी पस्यो,"बुटवल : गए रातीदेखि परेको वर्षापछि आएको बाढी बुटवलको बजारमा पसेको छ। बुटवलको प्रमुख बजार केन्द्र अमरपथसहित विकास पथ, शान्ति टोलका करिव एक सय पसलहरुमा बाढी पसेर क्षति पुर्याएको छ। पसलमा भएका सामानहरुमा क्षति हुँदा करोडौँको नोक्सान भएको व्यवसायीहरुले बताएका छन्। बुटवल हाटबजार नजिक रहेको राष्ट्रिय समाचार समिति (रासस) को कार्यालय पूर्ण रुपमा डुवानमा परेको छ। कार्यालयमा रहेका महत्वपूर्ण कागजात, कपडाहरु नष्ट भएका छन्। राससका लुम्बिनी प्रदेश प्रमुख भरत केसीले बाढीका कारण विस्थापित भएको बताए। बिस्तारासहित सुतेको पलङ डुबाउने गरी बाढी भित्र पसेको उनले बताए। उद्योग संघ, बस व्यवसायी प्रालिको कार्यालयमा समेत बाढीले क्षति पुर्याएको छ। ती कार्यालयमा भएका महत्वपूर्ण कागजात र फर्निचरहरु भिजेर नष्ट भएका छन्। कक्षाकोठा भित्रै बाढी पसेपछि बुटवल उपमहानगरपालिका ११ मा रहेको न्यू होराइजन माध्यमिक विद्यालयले आइतबार विद्यालय बन्द गरेको छ। बाढीले बगाएर ल्याएको लेदो कक्षाकोठा भित्रै पसेको विद्यालयले जनाएको छ। अमरपथ बजार क्षेत्र हिंड्नै नमिल्ने गरी बाढीले अस्तव्यस्त बनाएको छ।"
"सुनको मूल्य बढ्यो, तोलाको १ लाख ३८ हजार ४ सय","काठमाडौं : स्थानीय बजारमा पहेँलो धातुको मूल्य तोलामा ५ सयले वृद्धि भएको छ । नेपाल सुनचाँदी व्यवसायी महासङ्घका अनुसार शुक्रबार प्रतितोला एक लाख ३७ हजार नौ सयमा कारोबार भएको छापावाला सुन आजका लागि भने एक लाख ३८ हजार चार सय निर्धारण भएको छ । त्यस्तै, तेजाबी सुन शुक्रबार प्रतितोला एक लाख ३७ हजार दुई सय ५० मा कारोबार भएकामा आजका लागि भने एक लाख ३७ हजार सात सय ५० निर्धारण भएको छ । चाँदीको मूल्य भने तोलामा १० ले घटेको छ । शुक्रबार प्रतितोला एक हजार सात सय ३५ मा कारोबार भएको चाँदी आजका लागि भने एक हजार सात सय २५ निर्धारण भएको छ ।"
उत्तर कोरियाका ह्याकरद्वारा दक्षिण कोरियाको अदालतको कम्प्युटरबाट डाटा चोरी,"प्योङयाङ : उत्तर कोरियाली ह्याकरहरूले दुई वर्षको अवधिमा दक्षिण कोरियाली अदालतको कम्प्युटर नेटवर्कबाट व्यक्तिहरूको वित्तीय रेकर्डसहित संवेदनशील डाटा चोरेको सोल प्रहरीले शनिबार बताएको छ । आणविक सशस्त्र सम्पन्न उत्तर कोरियाले विदेशमा हजारौँ ह्याकरको सेना सञ्चालन गरेको बताइन्छ । विगतमा धेरै ठूला साइबर हमलाका लागि उत्तर कोरियालाई दोषी ठहर गरिएको छ । ह्याकरहरूले सन् २०२१ जनवरीदेखि सन् २०२३ फेब्रुअरीसम्म एक अदालतको कम्प्युटर प्रणालीबाट एक हजार १४ गिगाबाइट डाटा चोरेको मुलुकको जासुसी एजेन्सी र अभियोजकहरूसँगको संयुक्त अनुसन्धानलाई उद्धृत गर्दै दक्षिण कोरियाली प्रहरीले बताएको छ । ह्याकरहरूको मालवेयरले दक्षिण कोरियालीहरूको विवाह र व्यक्तिगत ऋण रेकर्डसहितको चोरी डाटा चार घरेलु र चार विदेशी सर्भर लाई एन्टिभाइरस सफ्टवेयरले पत्ता लगाउनुअघि पठाएको राष्ट्रिय प्रहरीले एक विज्ञप्तिमा बताएको छ । अधिकारीहरूले पत्ता लगाएका दुर्भावनापूर्ण कार्यक्रम, सर्भर भुक्तानी विवरण र आइपी ठेगानाहरू प्योङयाङलाई श्रेय दिएका पहिला ह्याकिङका घटनाहरूमा पहिचान गरिएकाहरूसँग तुलना गरेपछि डाटा चोरीमा उत्तर कोरियाली ह्याकिङ सङ्गठनको काम भएको पाइयो । सोल अधिकारीहरूले चोरिएको डाटाबाट चार दशमलव सात गिगाबाइट मात्र पुनःप्राप्त र पहिचान गरेको प्रहरीले बताएको छ । यसमा व्यक्तिगत ऋण पुनरवास मामिलासँग सम्बन्धित पाँच हजार एक सय ७१ दस्तावेज सङ्गृहीत छन् । जसमा विवाह प्रमाणपत्र, ऋण र दिवालिया हुनुपर्ने कारण समावेश छ । उत्तर कोरियाले उसको आणविक र मिसाइल कार्यक्रमहरूमाथि लगाइएको संयुक्त राष्ट्रसङ्घीय प्रतिबन्धको सामना गर्न विदेशी मुद्रा आर्जन गर्नका लागि हालैका वर्षहरूमा साइबर हमलालाई बढाएको विश्लेषकहरूले बताएका छन् । सोल, टोक्यो र वासिङ्टनका अनुसार प्योङयाङ एक्लैले सन् २०२२ मा क्रिप्टोकरेन्सीमा एक अर्ब ७० करोड डलरभन्दा बढीको चोरी गरेको र दुर्भावनापूर्ण साइबर गतिविधिहरू मार्फत जानकारी सङ्कलन गरेर आफ्नो हतियार कार्यक्रमलाई समर्थन गरेको थियो ।"
कोशीमा घट्यो गहुँ उत्पादन,"विराटनगर : कोशी प्रदेशमा हिउँदे बालीका रूपमा लगाउने गहुँको उत्पादनमा ह्रास भएको छ। कोशीमा गत वर्षको तुलनामा यस वर्ष ६ हजार ४ सय ५४ मेट्रिक टन हिउँदे बाली गहुँ उत्पादनमा ह्रास आएको हो। गत वर्ष ५७ हजार २ सय १ हेक्टर क्षेत्रफलमा गहुँ लगाउँदा १ लाख ४७ हजार ३सय ३१ मेट्रिकटन गहुँ उत्पादन भएको थियो भने यस वर्ष ५३ हजार २ सय १८ हेक्टर क्षेत्रफलमा गहुँ लगाउदा १ लाख ३९ हजार ८ सय ७७ मेट्रिकटन गहुँ उत्पादन भएको हो। जुन गत वर्षको तुलनामा ६ हजार ४ सय ५४ मेट्रिक टन कम उत्पाद भएको कृषि विकास निर्देशनालय कोशी प्रदेशले जनाएको छ। गत वर्षको तुलनामा यस वर्ष कोशी प्रदेशमा गहुँ लगाउने क्षेत्रफलमा समेत कमी आएको छ। निर्देशनालयका निमित्त निर्देशक प्रकाश डागीका अनुसार गत वर्ष ५७ हजार २ सय १ हेक्टर क्षेत्रफलमा गहुँ लगाएकोमा यस वर्ष ५३ हजार २ सय १८ हेक्टर क्षेत्रफलमा गहुँ लगाइएको थियो। जुन गत वर्षको तुलनामा ३ हजार ९ सय ८४ हेक्टर क्षेत्रफल कम हो। निर्देशनालय विराटनगरका अनुसार उच्च पहाडी जिल्ला ताप्लेजुङमा १४ सय ९८ हेक्टर क्षेत्रफमा गहुँ लगाएकोमा २ हजार ७ सय ८६ मेट्रिक टन, पाँचथरमा ३ हजार ७ सय ७ सइ २५ हेक्टर क्षेत्रफलमा लगाएकोमा ६ हजार ३५ मेट्रिकटन, इलाममा ४ हजार ५ सय २० हेक्टर क्षेत्रफलमा लगाएकोमा ११ हजार ५ सय २६ मेट्रिकटन गहुँ उत्पादन भएको छ। त्यस्तै, झापामा ३ हजार हेक्टर क्षेत्रफलमा लगाएकोमा ७ हजार ९ सय ५० मेट्रिक टन, धनकुटामा १२ सय ९५ हेक्टर क्षेत्रफलमा लगाएकोमा २ हजार ७ सय २० मेट्रिक टन, भोजपुरमा ४ सय २१ हेक्टर क्षेत्रफलमा लगाएकोमा ७ सय ६६ मेट्रिकटन गहुँ उत्पादन भएको छ। त्यस्तै, तेह्रथुममा २३ सय ९६ हेक्टर क्षेत्रफलमा लगाएकोमा ४ हजार ७ सय ७२ मेट्रिकटन, संखुवासभामा ७ सय १४ हेक्टर क्षेत्रफलमा लगाएकोमा १७ सय १४ मेट्रिक टन, खोटाङमा १४ सय ९४ हेक्टर क्षेत्रफलमा लगाएकोमा २ हजार २ सय ११ मेट्रिक टन, ओखलढुंगामा २ हजार १ सय ५२ हेक्टर क्षेत्रफलमा लगाएकोमा ४ हजार ८८ मेट्रिकटन र सोलुखुम्बुमा २६ सय ६५ हेकटर क्षेत्रफलमा लगाएकोमा ५ हजार ३ सय ४ मेट्रिक गहुँ उत्पादन भएको कृषि विकास निर्देशनालय कोशी प्रदेश विराटनगरले जनाएको छ। त्यसैगरी मोरङमा ११ हजार ९ सय ६० हेक्टर क्षेत्रफलमा लगएकोमा ३५ हजार ८ सय ८० मेट्रिक टन, सुनसरीमा १२ हजार २ सय ४८ हेक्टरमा लगाएकोमा ४१ हजार २ सय ९८ मेट्रिक टन गहुँ उत्पादन भएको छ। उदयपुरमा ५ हजार १ सय ३० हेक्टर क्षेत्रफलमा लगाएकोमा १२ हजार ८ सय २५ मेट्रिकटन उत्पादन भएको हो।"
नीति तथा कार्यक्रमको तयारीबारे छलफल गर्न सभामुखले बोलाए बैठक,"काठमाडौं : सभामुख देवराज घिमिरेले प्रमुख दलका मुख्य सचेतक र सचेतकलाई छलफलका लागि बोलाएका छन्। सभामुखका प्रेस सल्लाहकार शेखर अधिकारीका अनुसार दिउँसो २ बजे सिंहदरबारस्थित कार्यकक्षमा कानुन, न्याय तथा संसदीय मामिला मन्त्री पदम गिरी र प्रमुख दलका मुख्य सचेतक, सचेतकलाई छलफलमा बोलाएका हुन्। उनका अनुसार आजको बैठकमा नीति तथा कार्यक्रमको तयारी लगायतका विषयमा छलफल हुनेछ। सरकारले जेठ १ गते नीति तथा कार्यक्रम ल्याउँदैछ। सरकारले ल्याउने नीति तथा कार्यक्रम संयुक्त (प्रतिनिधि सभा र राष्ट्रिय सभा) बैठकमा राष्ट्रपति रामचन्द्र पौडेलले बाचन गर्नेछन्। नेपाली कांग्रेसबाट निर्वाचित राष्ट्रपति पौडेलले नीति तथा कार्यक्रम बाचन गर्न संसद् आउने भएपछि संसद बैठक अवरोध गर्न कांग्रेसलाई नैतिक संकट पर्ने देखिएको छ। मन्त्रिपरिषद् बैठकले आर्थिक वर्ष २०८१०८२ को नीति तथा कार्यक्रम ल्याउन राष्ट्रपतिलाई आह्वान गरेको छ। मंगलबार ३ बजे नीति तथा कार्यक्रम ल्याउने भएका संसदको गतिरोध अन्त्य र तयारीको विषयमा आजको बैठकमा छलफल हुनेछ। कांग्रेसले शु्क्रबार सहकारी ठगी प्रकरणमा उपप्रधानमन्त्री तथा गृहमन्त्री रवि लामिछानेमाथि छानबिन गर्न संसदीय समिति गठनको माग गर्दै संघीय संसदका दुवै सदन अवरुद्ध पारेको थियो। कांग्रेसले आगामी बैठकमा पनि अवरोध गर्ने चेतावनी दिएपछि सभामुखले छलफल अगाडि बढाएका हुन्। हिउँदे अधिवेशनअन्त्यतिरबाट विरोध सुरु गरेको कांग्रेसले बजेट अधिवेशनको पहिलो दिन पनि अवरोध गरेको हो। कांग्रेसले नाराबाजी गरेपछि सभामुख देवराज घिमिरेले कार्यसूचीमा समावेश बुँदा हटाएर जेठ १ गतेसम्म संसद् बैठक स्थगित गरेका थिए।"
कामीरिता शेर्पाले तोडे आफ्नै रेकर्ड : २९ औं पटक पुगे सगरमाथाको चुचुरोमा,"ओखलढुंगा : विश्वप्रख्यात हिमाल आरोही कामीरिता शेर्पाले आफ्नै २८ औं किर्तिमान भंग गरेका छन् । आइतबार २९ औं पटक सगरमाथा आरोहण गरेर आफ्नै किर्तिमान भंग गरेका हुन् । आइतबार बिहान ७:२५ बजे उनी सगरमाथाको चुचुरोमा पुगेका थिए । पर्यटन विभागका अनुसार, उनी विदेशी भीभीआईहरूको समूहको वरिष्ठ हाई अल्ट्च्यूड गाइडका रुपमा सगरमाथा आरोहण गर्न गएका थिए । सेभेन समिट र फोर्टिन पिक्स एक्सपिडसन गरी दुईवटा कम्पनीका सदस्यहरूलाई सगरमाथा आरोहण गराउने कामीरिताको जिम्मेवारी रहेको बताइएको छ । ५४ वर्षीय कामीरिता सोलुखुम्बुको थामेमा जन्मेका हुन् । उनले गत वर्षको वसन्त याममा आफ्नो २७ औं पटकको रेकर्ड ब्रेक गर्दै २८ औं पटक सगरमाथा चुचुरोमा पुगेर विश्वकै सर्वाधिक सगरमाथा आरोहण गर्ने व्यक्ति रेकर्ड बनाएका थिए । कामीरितापछि सगरमाथामा सर्वाधिक आरोहण गर्नेमा सोलुखुम्बुको पाङ्बोचेका ४७ वर्षीया पासाङ दावा (पादावा) शेर्पा छन् । गत वर्षको वसन्तमा पादावाले गरेको सगरमाथा आरोहण २७ औं पटक थियो । उनले गत वर्ष एकै सिजनमा दुईपटक सगरमाथा आरोहण गरेर कामीरिताकै हाराहारीमा सगरमाथा आरोहणको किर्तिमानी बनाएपछि कामीरिताले पनि एक साता नबित्दै एकै सिजनमा दुईपटक सगरमाथा आरोहण गरेर २८ औं पटकको रेकर्ड बनाएका थिए । कामीरिताले २०५१ मा पहिलोपटक सगरमाथा आरोहण गरेका थिए भने पासाङ दावाले २०५५ सालमा सगरमाथा आरोहण गरेका थिए । २१ औं पटकको रेकर्ड कामीरिताले ०७४ जेठमा बनाए । त्यसयता उनी सगरमाथामा सर्वाधिक आरोहणको आफ्नै रेकर्ड बनाउँदै ब्रेक गर्दै आइरहेका छन् ।"
लामिछानेमाथि संसदीय छानबिन समिति गठन गर्न प्रधानमन्त्री सकारात्मक : कांग्रेस,"काठमाडौं : प्रमुख प्रतिपक्ष दल नेपाली कांग्रेसले सहकारी प्रकरणमा संसदीय समिति बनाउन प्रधानमन्त्री पुष्पकमल दाहाल सकारात्मक भएको बताएको छ। आइतबार बालुवाटारमा भएको प्रधानमन्त्री र कांग्रेसका शीर्ष नेताको बैठकपछि प्रमुख सचेतक रमेश लेखकले सहकारी ठगीको विषयमा पार्टी रवि लामिछानेमाथि उठाएका मुद्दामा छानबिन समिति बनाउन प्रधानमन्त्री प्रचण्ड सकारात्मक भएको जानकारी दिए। लेखकले प्रधानमन्त्रीसँग आफूहरूले पूर्ववत अडान यथावत् राखेको बताए। उनले भने,हामीले सहकारी ठगीका सन्दर्भमा संसदमा कुरा उठाउँदै आएका छौं, संसदीय छानबिन समिति गठन गर्नु्पर्छ भनेर हामीले आफ्ना कुरा राखेका छौं। प्रधानमन्त्रीजीले सकारात्मक ढंगले लिनुभएको छ, सकारात्मक कुरा नै छ। लेखकले सोमबार बस्ने कांग्रेसको संसदीय दलको बैठकले थप निर्णय गरेर अगाडि बढ्ने बताए। सरकार संसद् पनि चल्न नदिने र छानबिन समिति पनि नबनाउने निष्कर्षमा सरकार पुगेको ठहर गर्दै कांग्रेसले सभापति शेरबहादुर देउवा निवास बुढानिलकण्ठमा बसेको पदाधिकारी र पूर्वपदाधिकारीको बैठकबाट सरकारको रबैयाप्रति कसरी अगाडि बढ्ने भन्नेबारे निर्णय गर्न संसदीय दलको बैठक बोलाएको हो।"
"सुके पानीका मुहान, भएकाको पनि छैन संरक्षण","बुटवल : देशभर खानेपानीको समस्या दिन प्रतिदिन बढ्दै छ। मुहानहरू सुक्दै गए। डोजर लगाएर जथाभावी खनिएका सडकहरूले समेत पानीका मुहानहरू विलिन भएका छन्। बर्सेनि जंगलमा लाग्ने आगलागीले समेत पाइपलाइन र मुहानहरू अझ चपेटामा परेका छन्। वातावरण विद्का अनुसार वनजंगलमा लागेको आगोको असर खानेपानीमा तत्कालै देखिँदैन्। तर, बर्सेनि त्यसले विकराल समस्या निम्त्याउने गर्छ। मुहानहरू सुक्ने र नयाँ मुहानहरू नपलाउने समस्या आगलागीकै कारण हो। नागरिकहरू स्वच्छ पानी पिउनु त धेरै टाढाको कुरा आधारभूत पानीको समेत पहुँचमा छैनन्। २०७८ सालको राष्ट्रिय जनगणना र केन्द्रीय तथ्यांक विभागका अनुसार देशभर १९ दशमलव १ प्रतिशत नागरिकहरूले मात्र सुरक्षित पानी पिउँछन्। ४१ घरधुरीमा पानीका धारा नै छैनन्। कुवा, खोला र खुला आकाशको पानीको भरमा उनीहरूले जीवन ज्युँन बाध्य छन्। देशभर ५३ प्रतिशत घरधुरीले मात्र पानीका धारा प्रयोग गर्छन्। देशभर ९२ दशमलव ९ प्रतिशत नागरिकहरूमा आधारभूत खानेपानीको पहुँच पुगेको तथ्यांक छ। तर, उक्त संख्यामा पानीको पाइपलाइन पुगे पनि ती पाइपमा पानी झर्दैन। त्यसमध्ये ५३ प्रतिशत पाइपमा मात्र पानी आउने गरेको तथ्यांक छ। करिब ४० वर्ष पुराना योजनाहरूसमेत अहिले सञ्चालनमा छन्। ३२ घरधुरीको एउटै कुवा झिमरुक गाउँपालिका१ सौतामारे प्यूठानस्थित थापाटोल र सुनारटोलका ३२ घरधुरीले प्रयोग गर्ने एउटै कुवा छ। स्थानीय निमबहादुर सुनारका अनुसार चार पुस्ता हुर्किसक्यो अहिलेसम्म यही कुवाको पानीले दैनिकी चलेको छ। कुवाको पानी भर्नसमेत स्थानीय बिहानै चारपाँच बजे उठेर लाइनमा बस्नुपर्ने बाध्यता छ। पानी स्वच्छ छैन। घरमा परिवार संख्या थोरै हुनेलाई पानी बोक्नै ठिक्क हुन्छ, सुनारले भने, गाउँमा पानीको समस्या विकराल बन्दै गयो। बन्दै गरेका खानेपानीका योजना अलपत्र छन्। जनताले पानीका लागि धेरै संघर्ष गर्दै आएका छन्। उनले जिल्लाबाट निर्वाचित जनप्रतिनिधि र स्थानीय पालिकालाई गाउँलेको पीडा बुझिदिन्समेत आग्रह गरे। गाउँकै सौतामारे छेडामुनि खालीडाँडा रह लिफ्ट खानेपानी आयोजना र बिडडाँडाफेदीमा तामाखोली लिफ्ट आयोजना आर्थिक अभावमा अलपत्र परेको सुनारले सुनाए। साविक जिल्ला खानेपानी तथा सरसफाइ डिभिजन कार्यालय हुँदा तामाखोलीमा करिब ४ करोड रुपैयाँ बजेट खर्च भइसकेको छ। आगलागीले खानेपानीको पाइपलाइन जलेर नष्ट भएपछि जलेको पाइप देखाउँदै गौमुखी गाउँपालिका अर्खा अर्तुबाङ प्यूठानका स्थानीय। आगोले पाइपलाइन जलेपछि यहाँका ६० घरधुरीले कुवाको पानी खानुपर्ने बाध्यतामा छन्। खालीडाँडा रह लिफ्टमा १४ लाख खर्च भइसकेको र अब करिब ४० लाख रुपैयाँ बजेट सुनिश्चित भएमा योजना पूर्णरूपमा सञ्चालन हुने उनले बताए। खालीडाँडा रह लिफ्ट योजना सम्पन्न भएमा करिब साढे तीन सय घरधुरी प्रत्यक्ष लाभांवित हुन्छन्, समितिका अध्यक्षसमेत रहेका सुनारले भने, अहिले बजेट विनियोजन गर्ने बेला भएको छ। जसरी पनि सरकारले गाउँलेको पीडा बुझिदिनुपर्यो। तीन दशकपछि झुम्साको पानी बुटवलमा झर्दै आर्थिक वर्ष २०५२०५३ मा सुरु भएको झुम्सा खानेपानी आयोजना करिब तीन दशकपछि बल्ल सम्पन्न हुँदै छ। नेपाल खानेपानी संस्थान शाखा कार्यालय बुटवलअन्तर्गत पाल्पाको तिनाउ गाउँपालिका ३ र ४ स्थित झुम्साबाट पानी ल्याउनका लागि बुटवल खानेपानी सुदृढीकरण आयोजना कार्यालय स्थापना गरिएको छ। संस्थानका बुटवल शाखा प्रमुख मोहनदत्त भट्टका अनुसार आयोजनाको निर्माण कार्य अन्तिम चरणमा पुगेको छ। संभवतः बर्खा सकिएलगत्तै झुम्साको पानी बुटवलमा झार्छौं, भट्टले भने, पाइपलाइनको काम ९५ र ड्यामको इन्टेक निर्माणको काम शतप्रतिशत पूरा भइसक्यो। बुटवल क्षेत्रको खानेपानी समस्यालाई झुम्सा आयोजना पूराभएपछि पूर्णरूपमा समाधान हुने उनको भनाइ छ। यस आयोजनाबाट दैनिक ३ करोड २० लाख लिटर पानी झार्ने क्षमता छ। बुटवल उपमहानगरपालिका क्षेत्रमा बढ्दो जनसंख्याका कारण दैनिक साढे ३ करोड लाख लिटर पानी माग भइरहेको भट्टले जानकारी दिए। हाल सञ्चालन भएका योजना र झुम्साको पानी झरेपछि समस्या पूर्णरूपमा समाधान हुने छ। तीन दशकअघि आयोजना सुरु भए पनि यसको निर्माणले आर्थिक वर्ष २०७६०७७ मा गति लिएको हो। ड्याम निर्माणका लागि १४ करोड ५० लाख र पाइपलाइनसहित पुल निर्माणका लागि १४ करोड ४ लाख रुपैयाँ बजेट विनियोजन भएको भट्टले बताए। सुक्खा मौसममा बोरिङको पानीमा विद्युत्कै भरपर्नुपर्ने र चौराह गोलपार्क सडक निर्माणका कारण पानीको समस्या देखिएको छ, उनले भने, मंसिरमा आयोजनाको काम पूरा गर्छौं। साढे १३ किलोमिटर दूरीबाट झुम्साको पानी बुटवल बजारमा ल्याउन थालिएको हो। पछिल्लो समय बुटवलमा बसाइँसराइ बढ्दो छ। बुटवल क्षेत्रका करिब साढे दुई लाख जनसंख्याले झुम्साको पानी उपभोग गर्नेछन्। अझै ढुक्क छैन मेलम्ची काठमाडौं उपत्यकाका नागरिकहरूलाई पानी खुवाउने गरी सञ्चालन गरिएको राष्ट्रिय गौरवको रूपमा रहेको मेलम्ची खानेपानी आयोजना पूर्णरूपमा सञ्चालन हुन अझै कति समय लाग्छ भन्ने अन्यौल छ। २०७८ असार १ र साउन १७ गते आयोजना निर्माण स्थलमा आएको ठूलो बाढीले क्षति पुर्याएपछि आयोजनामा अन्यौलता छाएको हो। क्षति नहुनुअघि काम अन्तिम चरणमा थियो, मेलम्ची खानेपानी विकास समितिका सिनियर डिभिजनल इन्जिनियर वीरेन्द्र कँडेलले भने,तर, बाढीले हेडवर्कस अर्थात् खोलामा बनाइने संरचना, ड्याम, गेटलगायतमा क्षति पुर्यायो। खोलाको बाढीबाट निस्किएको लेदोले हेवडक्र्सको करिब २५ मिटरजति पुरेको थियो। अहिले पुरानै हेडवक्र्सले काम गर्छ वा गर्दैन् भनेर विशेषज्ञ टोलीहरूले अध्ययन गरिरहेका छन्। तर, पुलचोक इन्जिनियरिङ क्याम्पसका विज्ञहरूले दिएको प्रारम्भिक अध्ययनले पुरानो हेडवक्र्सले काम नगर्ने र नयाँ निर्माण गर्नुपर्ने सुझाव सरकारलाई दिएका छन्। नयाँ हेडवक्र्स निर्माण गर्नुपरेमा करिब चार अरब जति बजेट खर्च हुने सिनियर डिभिजनल इन्जिनियर कँडेलले बताए। हेडवक्र्सकै कारण वर्षातको समयभरी करिब पाँच महिना मेलम्चीको पानी काठमाडौंमा आउँदैन्। आयोजना निर्माणका लागि आर्थिक सहायता गरेको एसियाली विकास बैंक (एडीबी) ले पनि हेडवक्र्स बदल्न सुझाव दिएको छ। अहिले काठमाडौं उपत्यकामा आइरहेको पानी अस्थायी सुरुङ बनाएर मुख्य सुरुङमा राखिएको हो। तर, बाढी आउँदा त्यसले काम गर्दैन्। मेलम्चीको क्षमता प्रतिदिन ५१ करोड लिटर हो। हाल १८ करोड लिटर प्रतिदिन पानी काठमाडौंमा आइरहेको छ। मेलम्चीमा सिन्धुपाल्चोककै यांग्री र लार्के नदीको पानी पनि मिसाइएको छ। सरकारको प्राथमिकतामा पर्दैन पानी मानवसहित अन्य जीवित प्राणीहरूका लागि नभई नहुने चिज हो पानी। तर, सरकारको प्राथमिकतामा खानेपानी कहिल्यै नपरेको सम्वन्धित क्षेत्रका जानकारहरू गुनासो गर्छन्। नीति बनाउने नेतृत्व र बजेट विनियोजन गर्ने संयत्रहरूले भौतिक पूर्वाधार निर्माणमा जति ध्यान दिन्छन् खानेपानीको क्षेत्रमा नदिएको पाइएको हो। एकीकृत विकासको योजना नहुँदा पनि एउटा विकासले अर्को विकासलाई मास्ने गरेको देखिएको छ। माथिबाट बाटो खन्दा तल रहेका पानीका मुहानहरू मासिँदै गएका छन्। बाटो त पुग्यो तर पानीकै समस्याले गर्दा मानिसहरू गाउँबाट सहरमा बसाइँसर्ने गरेको समेत देखिन्छ। समस्या बढी तराईमा पहाडी क्षेत्रको तुलनामा तराईका जिल्लाहरूमा खानेपानीको समस्या धेरै देखिएको खानेपानी तथा ढल व्यवस्थापन विभागका राष्ट्रिय खानेपानी तथा सरसफाइ प्रशिक्षण केन्द्रका प्रमुख एवं सिनियर डिभिजनल इन्जिनियर डारजित ओझाले जानकारी दिए। गाउँमा खानेपानीका योजना बनेका छन्। तर, जनता सहरमा बसाइँसराइ गरेका छन्,उनले भने, जनसंख्या पनि गाउँमा भन्दा सहरमा धेरै छ। सरकारले थेग्नै नसक्ने गरी खानेपानीको माग छ तर पुर्याउन सकिएको छैन्। उनले गाउँमा करोडौं रुपैयाँ खर्चेर बनाइएका खानेपानी योजनाहरू उपभोक्ता नै नहुँदा प्रयोगविहीन बन्न पुगेको समेत अनुभव सुनाए। साविकको जिल्ला खानेपानी तथा सरसफाइ डिभिजन कार्यालय हुँदा नागरिकहरूको समस्या पहिचान र समाधान गर्न सहज हुने गरेको ओझाले बताए। तर, मुलुक संघीयतामा गइसकेपछि तीनचारवटा जिल्ला हेर्ने गरी स्थापना भएका डिभिजन कार्यालयहरूले जनताको खास समस्या पहिचान गर्नै नसकेको उनले सुनाए। स्थानीय तह र प्रदेश सरकारमा पनि खानेपानीको विषयमा हेर्ने दक्ष जनशक्ति सहितको टोली छैन, उनले भने, अरूलाई जस्तै एउटै डालोमा राखेर यसलाई हेरियो। जसले दीर्घकालीन समस्या निम्त्याउने देखिन्छ। डाओझाले तराई क्षेत्रमा कति पानी छ र कति प्रयोग गरिएको छ भन्ने नै अहिलेसम्म एकिन नभएको सुनाए। उनका अनुसार देशभर ११ प्रतिशत नागरिकहरूले खुल्ला आकाशको पानी पिउन बाध्य छन्। खानेपानीको बजेट बर्सेनि ओरालो खानेपानीको क्षेत्रमा सरकारले पनि प्राथमिकतामा नदिएको सरकारले विनियोजन गर्ने वार्षिक बजेटले पनि पुष्टि गर्छ। संघीय सरकारको खानेपानाी मन्त्रालयले आर्थिक वर्ष २०७९०८० मा ३७ अर्ब ४५ करोड बजेट विनियोजन गरेको थियो। चालु आर्थिक वर्ष २०८००८१ मा ९ अर्ब बजेट गिरावट आएर २८ अरब १५ करोड रुपैयाँ बजेट विनियोजन भएर कार्यसम्पादनको चरणमा छ। अहिले सरकार नयाँ आर्थिक वर्ष २०८१०८२ को नीति, कार्यक्रम तथा बजेट ल्याउने तयारीमा जुटेको छ। पानी भर्ने लाइनमा बसेका गुल्मीको इस्मा गाउँपालिका४ खग्रेटाका स्थानीय महिला। मन्त्रालयगत बजेटको आकार कति हुने भन्ने विषयमा समेत छलफल चलिरहेको खानेपानी मन्त्रालयका योजना तथा विकास सहायता समन्वय महाशाखा प्रमुख एवं सिनियर डिभिजनल इन्जिनियर मधु तिमिल्सिनाले जानकारी दिए। तर, जेठ १५ गते आउने नयाँ बजेटमा खानेपानी मन्त्रालयको बजेट करिब ६० प्रतिशतले गिरावट आउने देखिएको छ। तिमिल्सिनाका अनुसार बढीमा २३ अर्ब जति बजेट अब प्रस्तुत हुने नयाँ आर्थिक वर्षमा विनियोजन हुने आकलन गरिएको छ। हजारौं संख्यामा खानेपानी मागका फाइलहरू आउछन्, तिमिल्सिनाले भने, ती मागहरूलाई प्राथमिकता दिएर छनौट गर्नुपर्छ। राजनीतिक नेतृत्वले यसमा ध्यान दिनुपर्ने देखिन्छ। नीति एकतिर व्यवहार अर्कोतिर खानेपानी तथा ढल व्यवस्थापन विभागका पूर्वमहानिर्देशक रमाकान्त दुवाडीले राज्यले लिएको नीतिअनुसार व्यावहारिक कार्यान्वयन नहुँदा खानेपानीको समस्या दिनप्रतिदिन बढ्दै जान थालेको प्रतिक्रिया दिएका छन्। नेपालको संविधान २०७२ को धारा ३५ को उपधारा (४) ले प्रत्येक नागरिकलाई स्वच्छ खानेपानी तथा सरसफाइमा पहुँचको हक हुनेछ भनिए पनि त्यो व्यवहारतः कार्यान्वयन नभएको दुवाडी बताउँछन्। खानेपानीको क्षेत्रमा सरकारले विनियोजन गर्ने बजेट बर्सेनि घट्दो क्रममा छ, उनले भने, नीतिले बोल्ने तर व्यावहारिक पक्ष फितलो हुने हो भने कसरी सबै नागरिकहरूले स्वच्छ पानी पिउँछन् ? राष्ट्रिय योजना आयोगले सन् २०३० सम्म ९० प्रतिशत नागरिकलाई स्वच्छ पानीको पहुँच पुर्याउनेसमेत लक्ष्य राखेको छ। हाल १९ प्रतिशत नागरिकहरूले मात्र स्वच्छ पानी पिउँछन्। योजना आयोगको लक्ष्य पूरा गर्नका लागि पनि सरकारको तयारी देखिँदैन। तीन तहका सरकारहरूबीच समन्वय नहुनु र दोहोरोपन देखिँदा योजनाहरू अलपत्र पर्ने गरेका छन्। जलवायु परिवर्तनको चपेटाले गर्दा पनि खानेपानीको समस्या बढ्दो छ,दुवाडी भन्छन्, कतै खडेरी छ। कतै वर्षात छ। लिफ्टबाट तानिएको पानी सधंैभरि स्वच्छ हुँदैन्। त्यसको मर्मत गर्दागर्दै राज्यको पैसा सकिन्छ। जवाफदेही सरकार, दक्ष जनशक्तिको व्यवस्थापन, स्पष्ट जिम्मेवारी र अन्तर सरकारी निकायहरूबीच समन्वय बढाएर मात्र देशको पानी समस्यालाई समाधान गर्न सकिने दुवाडीको अनुभव छ। उनले सानातिना टुक्रे योजनाहरू सञ्चालन गरेर मुलुकको खानेपानी समस्या समाधान गर्न नसकिने समते सुझाव दिए। २२ हजार स्थान वन क्षेत्रमा डढेलो वन तथा भूसंरक्षण विभागका अनुसार चालु आर्थिक वर्षसहित वितेको ६ वर्षमा देशभर कुल २२ हजार ४ सय ८७ स्थानका जंगलहरूमा डढेलो लागेको छ। जिल्लास्थित डिभिजन वन कार्यालय र संरक्षित वन क्षेत्रमा गरी उक्त स्थानमा डढेलो लागेको विभागका वन अधिकृत गोविन्दकुमार श्रेष्ठले जानकारी दिए। आर्थिक वर्ष २०७५०७६ मा ३ हजार ३ सय ३८ स्थानको वन क्षेत्रमा आगलागी भएको छ। २०७६०७७ मा ६ सय २१ स्थानमा, २०७७०७८ मा ६ हजार ८ सय ३८ स्थान, २०७८०७९ मा १ हजार ३ सय ७९ मा , २०७९०८० मा ३ हजार ३ सय ४१ र चालु आर्थिक वर्षको वैशाख महिनासम्म ६ हजार ९ सय ५ वटा स्थानको वन क्षेत्रमा आगलागी भएको विभागले जनाएको छ। थापाटोल र सुनारटोलका ३२ घरधुरीले एउटै कुवाको पानी खान्छौं। चार पुस्ता हुर्किसक्यो अहिलेसम्म यही कुवाको पानीले दैनिकी चलेको छ। कुवाको पानी भर्न पनि बिहानै ४५ बजे उठेर लाइनमा बस्नुपर्छ। घरमा परिवार संख्या थोरै हुनेलाई पानी बोक्नै ठिक्क छ। गाउँमा बन्दै गरेका दुइटा खानेपानीका योजना अलपत्र छन्। खालीडाँडा रह लिफ्ट खानेपानी आयोजना र विडडाँडाफेदीमा तामाखोली लिफ्ट आयोजना आर्थिक अभावका कारण अलपत्र छन्। नीमबहादुर सुनार, उपभोक्ता, झिमरुक गाउँपालिका१ सौतामारे प्युठान राज्यको नीति र व्यवहारको तालमेल मिलेको छैन। नीति तथा कार्यक्रमअनुसार बजेटले त्यसलाई छोएको देखिँदैन। नेपालको संविधान २०७२ को धारा ३५ को उपधारा (४) मा प्रत्येक नागरिकलाई स्वच्छ खानेपानी तथा सरसफाइमा पहुँचको हक हुनेछ भनिएको छ। तर, व्यवहारतः यो कार्यान्वयन छैन। राष्ट्रिय योजना आयोगले सन् २०३० सम्म ९० प्रतिशत नागरिकलाई स्वच्छ पानीको पहुँच पुर्याउने लक्ष्य राखेको छ। हाल १९ प्रतिशत नागरिकहरूले मात्र स्वच्छ पानी पिउँछन्। योजना आयोगको लक्ष्य पूरा गर्नका लागि सरकारको तयारी देखिदैन्। तीन तहका सरकारहरूबीच समन्वय नहुनु र दोहोरोपन देखिँदा योजनाहरू अलपत्र पर्ने गरेका छन्। रमाकान्त दुवाडी, पूर्वमहानिर्देशक, खानेपानी तथा ढल व्यवस्थापन विभाग २०७८ असार १ र साउन १७ गते आएको ठूलो बाढीले क्षति पुर्याएपछि आयोजनामा अन्यौलता छाएको छ। क्षति नहुनु अघि काम अन्तिम चरणमा पुगेको थियो। बाढीले हेडवक्र्स अर्थात् खोलामा बनाइने संरचना, ड्याम, गेट लगायतमा क्षति पुग्यो। पुलचोक इन्जिनियरिङ क्याम्पसका विज्ञहरूले दिएको प्रारम्भिक अध्ययनले पुरानो हेडवक्र्सले काम नगर्ने र नयाँ निर्माण गर्नुपर्ने सुझाव सरकारलाई दिएका छन्। हेडवक्र्सकै कारण वर्षातको समयभरि करिब पाँच महिना मेलम्चीको पानी काठमाडौंमा आउँदैन। मेलम्चीको क्षमता प्रतिदिन ५१ करोड लिटर हो। हाल १८ करोड लिटर प्रतिदिन पानी काठमाडौंमा आइरहेको छ। वीरेन्द्र कँडेल, सिनियर डिभिजनल इन्जिनियर, मेलम्ची खानेपानी विकास समिति पहाडी क्षेत्रको तुलनामा तराईका जिल्लाहरूमा खानेपानीको समस्या धेरै छ। गाउँमा खानेपानीका योजना बनेका छन्। जनसंख्या पनि गाउँमा भन्दा सहरमा धेरै छ। सरकारले थेग्नै नसक्ने गरी खानेपानीको माग तराईमा छ। गाउँमा करोडौं रुपैयाँ खर्चेर बनाइएका खानेपानी योजनाहरू उपयोगविहीन छन्। स्थानीय तह र प्रदेश सरकारमा पनि खानेपानीको विषयमा हेर्ने दक्ष जनशक्तिसहितको टोली हुनुपर्छ। अरूलाई जस्तै एउटै डालोमा राखेर खानेपानीलाई पनि हेरियो। यो गलत छ। तराई क्षेत्रमा कति पानी छ र कति प्रयोग गरिएको छ भन्ने नै अहिलेसम्म एकिन हुन सकेको छैन। डारजित ओझा, खानेपानी तथा सरसफाइ प्रशिक्षण केन्द्र प्रमुख एवं सिनियर डिभिजनल इन्जिनियर, खानेपानी तथा ढल व्यवस्थापन विभाग झुम्सा आयोजनाबाट दैनिक ३ करोड २० लाख लिटर पानी झार्ने क्षमता छ। बुटवल उपमहानगरपालिका क्षेत्रमा बढ्दो जनसंख्याका कारण दैनिक साढे तीन करोड लाख लिटर पानीको माग छ। अहिले सञ्चालनमा रहेका र झुम्साको पानी झरेपछि यहाँको समस्या पूर्णरूपमा समाधान हुन्छ। आयोजनाको निर्माण अन्तिम चरणमा पुगेको छ। संभवत बर्खा सकिएलगत्तै झुम्साको पानी बुटवलका उपभोक्ताले प्रयोग गर्न पाउँछन्। साढे १३ किलोमिटर दूरीबाट झुम्साको पानी बुटवल बजारमा आउँदै छ। बुटवल क्षेत्रका करिब साढे दुई लाख जनसंख्याले झुम्साको पानी उपभोग गर्ने छन्। मोहनदत्त भट्ट, कार्यालय प्रमुख, नेपाल खानेपानी संस्थान शाखा कार्यालय बुटवल"
"बत्तीसपुतलीमा दुई समूहबीच झडप : एक जनाको मृत्यु, चार पक्राउ","काठमाडौं : काठमाडौं महानगरपालिका९ बत्तीसपुतलीस्थित कुमारी टोलमा दुई समूहबीच झडप हुँदा एकजनाको मृत्यु भएको छ । झडपमा मोरङका २४ वर्षीय शम्भु धिमालको मृत्यु भएको जिल्ला प्रहरी परिसर काठमाडौँका प्रवक्ता नवराज अधिकारीले जानकारी दिए । उनले भने, गए राति दुई समूहबीच झगडा हुँदा एकजनाको मृत्यु भएको छ, घटनामा संलग्न रहेको अभियोगमा चारजनालाई नियन्त्रणमा लिएर अनुसन्धान भइरहेको छ । धिमालको शव त्रिभुवन विश्वविद्यालय शिक्षण अस्पताल महाराजगञ्जमा परीक्षणका लागि राखिएको प्रवक्ता अधिकारीले बताए।  रासस"
हुलाकी राजमार्गका तगारा,"तराई मधेसका २१ जिल्लालाई जोड्ने सडक सञ्जाल हुलाकी राजमार्ग निर्माण एकादेशको कहानी जस्तो भइसकेको छ। किनभने यो सडक आजको परिकल्पना होइन, राणाका पालादेखिको हो। राणा प्रधानमन्त्री पद्म शमशेरले चिठीपत्र बोक्ने हुलाकी ओहोरदोहोर गर्ने बाटो बनाएका थिए। मेचीदेखि महाकालीसम्मको त्यो बाटोमा मोटर गुड्ने राजमार्ग बनाउने भनिएको पनि उहिल्यै हो। शिलान्यास पनि भएकै हो। तर, राजमार्ग निर्माणले गति लिन सकेको छैन। पछिल्लो समय त यसले मुद्दा मामिलाको चाङ नै बोकिरहेको छ। मधेसकै जिल्लाहरूमा सडक सीमा र मुआब्जासम्बन्धी मात्रै २६ मुद्दा परेका छन्। तिनको निक्र्याेल हुन नसक्दा कामले गति लिएको छैन। तर, यसअघि निर्माण सुरु भए पनि ठेकेदारले कामै नगर्ने प्रवृत्ति उत्तिकै हाबी थियो। तराईका २१ जिल्ला जोड्ने सडकले त्यहाँको अर्थतन्त्रमात्रै होइन, मुलुककै अर्थतन्त्रमा नयाँ गति दिनसक्थ्यो। तराईको जीवनस्तर उकास्थ्यो। राष्ट्रिय प्राथमिकताको आयोजना हुनुपर्ने यस्तो महत्वपूर्ण राजमार्ग निर्माणमा हुनुपर्ने जति चासो र चिन्ता सरकारमा बस्नेहरूसँग देखिन्न। हुन्थ्यो भने मुआब्जाको समस्या सुल्झाउनुपर्ने थियो। हुलाकी सडक निर्माणको क्रममा भौतिक संरचनाहरू र जग्गाको क्षतिपूर्ति उपलब्ध नगराई काम नगर्नु भन्ने कानुनी व्यवस्था छ। तर जग्गाको क्षतिपूर्तिमा सरकारी उदासीनता नै यसको निर्माणको बाधक एउटा तगारो हो। धनुषा जिल्लाका धेरै खण्डमा जग्गाको विवाद छ। जग्गाधनीले मुद्दा हालेका छन्। मुआब्जा दिनुपर्ने भनिएको छ, तर दिइएको छैन। राजा महेन्द्रले त्यसबेला पूर्वपश्चिम राजमार्ग निर्माण गर्दा हुलाकी राजमार्ग बनाउन सक्थे। उनले त्यसो गरेनन्। तसर्थ मधेसको मूल मधेसवासीको बाक्लो बस्ती भएका ठाउँहरू सडक यातायातको पहुँचबाट बाहिर परे। पहाडीहरूका बस्ती छिचोल्दै महेन्द्र राजमार्ग अघि बढ्यो। र, लोकतन्त्र आइसक्दा पनि फेरि हुलाकी राजमार्ग हेपिएकै छ। पूर्वपश्चिम राजमार्गभन्दा २०३० किलोमिटर दक्षिणको भेगमा पनि अर्काे राजमार्ग बन्ने हो भने मधेसको ठूलो बस्ती सडक सञ्जालले पूर्वपश्चिम जोडिन्छ। र, अर्काे वैकल्पिक राजमार्गले पनि पूर्वपश्चिम जोड्छ। त्यो मुलुककै विकास र समृद्धिको अर्काे द्योतक बन्छ। तर, सरकारको प्राथमिकतामा नपर्नु नै यसको सबैभन्दा ठूलो बिडम्बना भएको छ।"
"कोशी, बागमती, गण्डकी र लुम्बिनी प्रदेशमा भारी बर्षाको सम्भावना","काठमाडौं उपत्यकासहित देशका विभिन्न भूभागमा बर्षा भइरहेको छ। काठमाडौं : जल तथा मौसम विज्ञान विभागले कोशी, बागमती, गण्डकी र लुम्बिनी प्रदेशका एकदुई स्थानमा भारी बर्षाको सम्भावना रहेको जनाएको छ। विभागको मौसम पूर्वानुमान महाशाखाले आइतबार बिहान जारी गरेको बुलेटिनमा नेपालमा पश्चिमी वायु, स्थानीय वायु,भारतको बिहार आसपास बनेको न्यून चापीय प्रणालीको समेत प्रभाव रहेको छ। भारतको उत्तर प्रदेशदेखि पश्चिम बंगालसम्म रहेको निम्न चापिय क्षेत्रको समेत प्रभाव रहेको जनाएको छ। अहिले काठमाडौं उपत्यकासहित बागमती, कोशी, मधेश,गण्डकी र लूम्बिनी प्रदेशका थोरै स्थानहरुमा मेघगर्जनचट्याङ्ग हावाहुरीसहित मध्यम वर्षा भइरहेको छ। आइतबार दिउँसो र राति देशका केही स्थानहरूमा मेघगर्जनचट्याङ्गहावाहुर सहित मध्यम वर्षाको सम्भावना रहेको छ। साथै कोशी, मधेस बागमती, गण्डकी र लुम्बिनी प्रदेशका एकदुई स्थानमा भारी बर्षाको समेत सम्भावना रहेको महाशाखाको भनाई छ। देशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। सोमबार देशभर आंशिकदेखि साधारणतया बदली रहने छ। महाशाखाका अनुसार देशका पहाडी भूभागका थोरै स्थानहरूमा मेघगर्जनचट्याङ्गहावाहुरीसहित हल्कादेखि मध्यम वर्षाको सम्भावना रहेको छ। साथै तराई भूभागका एकदुई स्थानमा मेघगर्जनचट्याङ्गहावाहुरीसहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। मंगलबार पनि कोशी, बागमती र गण्डकी प्रदेशको पहाडी भूभागका थोरै स्थानहरूमा तथा देशको बाँकी भूभागको एकदुई स्थानमा मेघगर्जनचट्याङ्गहावाहुरीसहित हल्का वर्षाको सम्भावना रहेको छ। साथै तराई भूभागका एकदुई स्थानमा मेघगर्जनचट्याङ्गहावाहुरीसहित हल्का वर्षाको सम्भावना रहेको बुलेटिनमा उल्लेख छ। देशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ।"
"२५ करोड सोचेका थिए, ४१ करोड सहयोग गरे !","काठमाडौं : भाटभटेनी सुपरमार्केटका अध्यक्ष तथा प्रबन्ध निर्देशक मीनबहादुर गुरुङ शुक्रबार हेपाली हाइट पुगे। उनले वरिष्ठ मुटुशल्य चिकित्सक डा भगवान कोइरालाको अगुवाइमा निर्माणाधीन बाल अस्पतालको अवलोकन गरे। डा कोइरालाबाट विस्तृत जानकारी लिएपछि गुरुङले ४१ करोड रुपैयाँ सहयोगको घोषणा गरे। डा कोइराला काठमाडौंमा बहुविशेषज्ञ सेवासहितको स्तरीय बाल अस्पताल र बाँकी ६ प्रदेशमा एकएकवटा जनरल बाल अस्पताल बनाउने अभियानमा छन्। डा कोइरालाको होस्टेमा हैंसे गर्दै गुरुङले सहयोग गरेका हुन्। पार्टनरलाई २५ करोडसम्म सहयोग गर्न सक्छु भनेको थिएँ, तर यहाँ आइसकेपछि मैले ४१ करोड सहयोग गर्ने घोषणा गरेँ, गुरुङले खुसी व्यक्त गर्दै भने, राम्रो काम गर्नेलाई सहयोग गर्नुपर्छ भन्ने लाग्यो। काठमाडौं इन्स्टिच्युट अफ चाइल्ड हेल्थ (किओच) नामक गैरनाफामूलक संस्थाअन्तर्गत काठमाडौं र बाँकी ६ प्रदेशमा बाल अस्पताल निर्माण अभियान अघि बढेको छ। सोही अभियानमा सहयोग पुर्याउन सहयोग गरेको गुरुङले बताए। काठमाडौंको बूढानीलकण्ठ७ गोल्फुटारस्थित हेपाली हाइटमा सरकारले ४२ रोपनी जग्गा लिजमा प्राप्त भएको हो। कोशी प्रदेशको झापामा एक वर्षअघि नै निर्माण सम्पन्न भएको बाल अस्पतालबाट सेवा प्रवाह सुरु भइसकेको छ। डा कोइरालाले अब काठमाडौंसहित बाँकी प्रदेशमा बाल अस्पताल निर्माण हुने जानकारी दिए। गैरनाफामूलक क्षेत्रबाट हुने बाल अस्पताल निर्माणले डेढ करोडभन्दा बढी बालबालिकाको स्वास्थ्यमा सहयोग पुग्ने किओचले जनाएको छ। भाटभटेनी सुपरमार्केटका अध्यक्ष गुरुङले स्वास्थ्य क्षेत्रमा गरेको सहयोग यो पहिलो होइन। यसअघि त्रिभुवन विश्वविद्यालय शिक्षण अस्पतालमा दुइटा भवन निर्माण गरेका थिए। ०६८ सालमा बुबा वृषबहादुर र आमा धनमाया गुरुङको नाममा इमर्जेन्सी भवन बनाइदिएका थिए। उक्त भवन ११ करोड रुपैयाँमा निर्माण भएको थियो। भूकम्पपछि सोही स्थानमा उनले अर्को भवन बनाए। जुन १५ करोड लागतमा निर्माण भएको थियो।"
प्रधानमन्त्री दाहाल र कांग्रेसका शीर्ष नेताबीच बालुवाटारमा छलफल,"काठमाडौं : संसद्को गतिरोध अन्त्य गर्न प्रधानमन्त्री पुष्पकमल दाहाल र नेपाली कांग्रेसका सभापतिसहित शीर्ष नेताहरुबीच छलफल सुरु भएको छ । प्रधानमन्त्री निवास बालुवाटारमा जारी छलफलमा नेपाली कांग्रेसका सभापति शेरबहादुर देउवा, उपसभापति पूर्णबहादुर खड्का, महामन्त्री गगन थापालगायतका नेताहरु सहभागी छन् । बालुवाटार स्रोतका अनुसार प्रधानमन्त्री दाहालले संसद्को गतिरोध अन्त्यका लागि सभापति देउवालाई आग्रह गरेका छन्। प्रधानमन्त्री प्रचण्डले कांग्रेसलाई अडान छाडेर सहमतिका लागि पहल गर्न आग्रह गर्दै आएका छन्। सरकारले कांग्रेसलाई समग्र समस्याग्रस्त सहकारी छानबिन गर्न आयोग गठन गरेर फेस सेभिङ र दोषी देखिएका सबैलाई कारबाही गर्ने प्रस्ताव गरेको छ। कांग्रेसले शु्क्रबार सहकारी ठगी प्रकरणमा उपप्रधानमन्त्री तथा गृहमन्त्री रवि लामिछानेमाथि छानबिन गर्न संसदीय समिति गठनको माग गर्दै संघीय संसदका दुवै सदन अवरुद्ध पारेको छ। कांग्रेसले आगामी बैठकमा पनि अवरोध गर्ने चेतावनी दिएपछि प्रधानमन्त्रीले छलफल अगाडि बढाएका हुन्। हिउँदे अधिवेशनअन्त्यतिरबाट विरोध सुरु गरेको कांग्रेसले बजेट अधिवेशनको पहिलो दिन पनि अवरोध गरेको हो। कांग्रेसले नाराबाजी गरेपछि सभामुख देवराज घिमिरेले कार्यसूचीमा समावेश बुँदा हटाएर जेठ १ गतेसम्म संसद् बैठक स्थगित गरेका छन्। जेठ १ गते सरकारले नीति तथा कार्यक्रम ल्याउँदैछ। सरकारले ल्याउने नीति तथा कार्यक्रम संयुक्त (प्रतिनिधि सभा र राष्ट्रिय सभा) बैठकमा राष्ट्रपति रामचन्द्र पौडेलले बाचन गर्नेछन्। नेपाली कांग्रेसबाट निर्वाचित राष्ट्रपति पौडेलले नीति तथा कार्यक्रम बाचन गर्न संसद् आउने भएपछि संसद बैठक अवरोध गर्न कांग्रेसलाई नैतिक संकट पर्ने देखिएको छ। कांग्रेसले निरन्तर संसद् अवरोध गर्ने भएपछि सभामुखले मन्त्रिपरिषद् बैठकले आर्थिक वर्ष २०८१०८२ को नीति तथा कार्यक्रम ल्याउन राष्ट्रपतिलाई आह्वान गरेको दिन बैठक बोलाएका छन्। सोहि विषयका सन्दर्भमा पनि सोमबार कांग्रेसको संसदीय दलको बैठकमा छलफल गर्ने पदाधिकारी बैठकले निर्णय गरेको छ।"
समस्याग्रस्त सहकारीलाई केन्द्रविन्दु मानेर उच्चस्तरीय छानबिन आयोग गठन गर्न कांग्रेस मानेन : उपमहासचिव ज्ञवाली,"सत्ता सहयात्रा नगरेको रिस पोख्न रवि लामिछानेमाथि केन्द्रित गरेर कांग्रेसले संसदीय छानबिन समितिको माग गरेको उनको भनाई छ। तानसेन : नेकपा एमालेका उपमहासचिव परराष्ट्रमन्त्री प्रदीपकुमार ज्ञवालीले एमाले माओवादीको गठबन्धन सरकार साढे ३ वर्ष ढुक्कसँग सञ्चालन हुने दावी गरेका छन। पाल्पा आएका एमाले उपमहासचिव ज्ञवालीले अन्नपूर्णसँगको विशेष कुराकानीमा एमाले माओवादीसहितको गठबन्धन भत्काउन अनेकौं प्रयास गरिएपनि त्यो असफल भएको दाबी गरेका हुन्। एमाले उपमहासचिव ज्ञवालीले भने,अहिले सत्ता बाहिर बस्दा कांग्रेस अतालिएको छ,छटपटिएको छ, एमाले माओवादी गठबन्धन टुटाउन कांग्रेसका केही नेता कुन पार्टीसित,केही नेता एमालेसँग पनि सत्ता सहकार्यको प्रस्ताव गरेका छन् तर एमालेको मुख्य चाहाना सरकारलाई नै पूरा अवधि चलाउने रहेको छ। अहिले कांग्रेस र एमालेको संयुक्त सरकार बन्छ भनेर बजारमा चलेको गाईगुई हल्ला मात्र भएको एमाले उपमहासचिव ज्ञवालीले बताए। सत्ता सहयात्रा नगरेको रिस पोख्न एउटा व्यक्तिमाथि केन्द्रित गरेर कांग्रेसले छानबिन समितिको माग गर्यो देशभरीमा समस्याग्रस्त सहकारीलाई केन्द्रविन्दु मानेर उच्चस्तरीय छानविन आयोग गठन गर्न एमालेले सरकारसँग माग गरेको तर नेपाली कांग्रेसले आयोग गठनमा सहमति नभई आफूसँग सत्ता सहयात्रा नगरेको रिस पोख्न एउटा व्यक्तिमाथि केन्द्रित गरेर संसदीय छानविन समितिको माग गरेर संसद अवरुद्ध गरेकोमा एमालेको आपत्ति रहेको ज्ञवालीले बताए। ज्ञवालीले भने,नेपाली कांग्रेसले रवीलाई गरेको प्रधानमन्त्रीको अफर नमानेपछस रविविरुद्ध लागेको हो,अहिलेसम्म रविलाई कुनै निकाय वा अदालतमा मुद्दा तथा उजुरी दर्ता नभएको अवस्थामा कसैलाई कसैको चित्त नबुझेमा छानविन समिति गठन गर्ने, राजीनामा दिनुपर्ने भन्ने कांग्रेस माग नै गलत रहेको छ। उच्च स्तरीय छानविन आयोगले दोषी प्रमाण गरी मुद्दा दायर गरेमा लामिछाने मात्र होइन जो कोही पनि सजाएको भागिदार हुनुपर्ने उनको भनाई छ। उनले प्रतिशोधको आधारमा कसैलाई दण्डित गर्न नहुने एमालेको धारणा रहेको ज्ञवालीले बताए। सरकार टिकाउन जसपा नेपाल एमालेले फुटाएको हो भन्ने प्रश्नमा एमाले उपमहासचिव ज्ञवालीले जसपा नेपालको आन्तरिक विवादको कारण पार्टी फुटेको दाबी गरे। नेकपा एसको विषयमा साथीहरुले पार्टी भित्र भविष्य नदेखेर असन्तुष्टी बढ्दै गएको उनको भनाई छ। वर्तमान निर्वाचन प्रणाली र शासकीय स्वरुपको कारण अस्थिरता निम्ताएकोले स्थायी सरकार सुनिश्चितताको लागि दुई तिहाई मत पुग्ने गरी राजनीतिक दलहरुबीच संविधान संशोधनको विषयमा अनौपचारिक रुपमा छलफल भइरहेको एमाले उपमहासचिव ज्ञवालीले खुलासा गरे। देशमा स्थायित्वको लागि औपचारिक रुपमै एजेण्डा बनाएर निर्वाचन प्रणाली र शासकीय स्वरुप सुधार तथा संविधान संशोधनको आवश्यकता देखिएको एमाले उपमहासचिव ज्ञवालीले बताए।"
हुलाकी राजमार्गका तगारा,"तराई मधेसका २१ जिल्लालाई जोड्ने सडक सञ्जाल हुलाकी राजमार्ग निर्माण एकादेशको कहानी जस्तो भइसकेको छ। किनभने यो सडक आजको परिकल्पना होइन, राणाका पालादेखिको हो। राणा प्रधानमन्त्री पद्म शमशेरले चिठीपत्र बोक्ने हुलाकी ओहोरदोहोर गर्ने बाटो बनाएका थिए। मेचीदेखि महाकालीसम्मको त्यो बाटोमा मोटर गुड्ने राजमार्ग बनाउने भनिएको पनि उहिल्यै हो। शिलान्यास पनि भएकै हो। तर, राजमार्ग निर्माणले गति लिन सकेको छैन। पछिल्लो समय त यसले मुद्दा मामिलाको चाङ नै बोकिरहेको छ। मधेसकै जिल्लाहरूमा सडक सीमा र मुआब्जासम्बन्धी मात्रै २६ मुद्दा परेका छन्। तिनको निक्र्याेल हुन नसक्दा कामले गति लिएको छैन। तर, यसअघि निर्माण सुरु भए पनि ठेकेदारले कामै नगर्ने प्रवृत्ति उत्तिकै हाबी थियो। तराईका २१ जिल्ला जोड्ने सडकले त्यहाँको अर्थतन्त्रमात्रै होइन, मुलुककै अर्थतन्त्रमा नयाँ गति दिनसक्थ्यो। तराईको जीवनस्तर उकास्थ्यो। राष्ट्रिय प्राथमिकताको आयोजना हुनुपर्ने यस्तो महत्वपूर्ण राजमार्ग निर्माणमा हुनुपर्ने जति चासो र चिन्ता सरकारमा बस्नेहरूसँग देखिन्न। हुन्थ्यो भने मुआब्जाको समस्या सुल्झाउनुपर्ने थियो। हुलाकी सडक निर्माणको क्रममा भौतिक संरचनाहरू र जग्गाको क्षतिपूर्ति उपलब्ध नगराई काम नगर्नु भन्ने कानुनी व्यवस्था छ। तर जग्गाको क्षतिपूर्तिमा सरकारी उदासीनता नै यसको निर्माणको बाधक एउटा तगारो हो। धनुषा जिल्लाका धेरै खण्डमा जग्गाको विवाद छ। जग्गाधनीले मुद्दा हालेका छन्। मुआब्जा दिनुपर्ने भनिएको छ, राजा महेन्द्रले त्यसबेला पूर्वपश्चिम राजमार्ग निर्माण गर्दा हुलाकी राजमार्ग बनाउन सक्थे। उनले त्यसो गरेनन्। तसर्थ मधेसको मूल मधेसवासीको बाक्लो बस्ती भएका ठाउँहरू सडक यातायातको पहुँचबाट बाहिर परे। पहाडीहरूका बस्ती छिचोल्दै महेन्द्र राजमार्ग अघि बढ्यो। र, लोकतन्त्र आइसक्दा पनि फेरि हुलाकी राजमार्ग हेपिएकै छ। पूर्वपश्चिम राजमार्गभन्दा २०३० किलोमिटर दक्षिणको भेगमा पनि अर्काे राजमार्ग बन्ने हो भने मधेसको ठूलो बस्ती सडक सञ्जालले पूर्वपश्चिम जोडिन्छ। र, अर्काे वैकल्पिक राजमार्गले पनि पूर्वपश्चिम जोड्छ। त्यो मुलुककै विकास र समृद्धिको अर्काे द्योतक बन्छ। तर, सरकारको प्राथमिकतामा नपर्नु नै यसको सबैभन्दा ठूलो बिडम्बना भएको छ।"
गाईको सम्पत्तिमा राजनीतिकर्मीको रजाइँ,"गौशाला (महोत्तरी) : मुलुकमै सबैभन्दा पुरानो गाई गोठको रूपले चिनिने निगौल गाई गौशाला अहिले राजनीतिक चपेटामा परेको छ । जसका कारण यी संस्था पछिल्लो समयमा आएर धरासायी बनेको छ । राजनीतिकर्मीले प्रत्यक्षरूपमा हावी भएकै कारण संस्थाको अधीनमा रहेको जग्गाहरू क्रमिक रूपमा अतिक्रमित भएको छ । विभिन्न समयमा गरी यस संस्थाको मातहतमा रहेको २४ बिघा जग्गा अतिक्रमितको चपेटामा परेको कार्यालय स्रोतले जनाएको छ । आफूलाई समाजसेवी कहलाउने यस्ता नेता कार्यकर्ताहरूले संरक्षणको पूर्णग्यारेन्टी लिएकै कारण यस संस्थाको जग्गा अतिक्रमित भएको निमित कार्यालय प्रमुख वीरबहादुर चौधरीले बताए । उनले भने, भोट बैंक स्थापित गर्न यहाँका जग्गा उनीहरूले प्रयोग गर्दै आएका छन् । चुनावको समयमा जनतासमक्ष गरिएको वाचा पूरा गर्नका लागि यस संस्थाको जग्गालाई अवैधानिक तवरले विभिन्न सार्वजनिक संरचनाको नाम दिई अतिक्रमण गरिएको छ । उल्लिखित जग्गाहरूमा सामाजिक संरचनाको निर्माण भए तापनि सो जग्गा उपभोगका लागि यस कार्यालयसँग कुनै किसिमको सहमतिको रेकर्ड नरहेको चौधरीले बताए । उनले भने, ती जग्गाहरूमा निर्मित संरचनाले स्थानीयलाई प्रत्यक्ष रूपमा फाइदा पुगेकै हो । तर, यसमा कानुनी प्रक्रिया भने पुगेको छैन । गौशाला पशुहाटबजार सञ्चालनका लागि तत्कालीन समयमा गौशाला गाविससँग भएको सहमति पछिल्लो समयमा आएर पालना नभएको अवस्था रहेको छ । तत्कालीन गाविसको कार्यालयसँग २५ प्रतिशत ठेक्का पाउने शर्तमा आपसी सहमतिअनुसार निगौल गाई गौशालाले जग्गा बजार उपयोगका लागि दिइएको थियो । लामो वर्षसम्म ती सहमतिको पालना भयो । तर, स्थानीय सरकार आएपछि ती सहमतिलाई लत्याइएको छ । अहिले रकम बुझाउनका लागि विभिन्न वहानावाजी गर्दै आएको छ । जनप्रतिनिधिसँग अनेकौपटक गरिएको वार्ताले कुनै निष्कर्ष निस्कन सकेको छैन । कार्यालय अहिले बाध्य भई मुखदर्शक भए छ । विसं १९८३ सालमा तत्कालीन भारतका दरभंगा महाराज व्रह्मदेव ठाकुरले गौ पालनका लागि यहाँ गौशालाको स्थापना गरिएको थियो । गौशालालाई संरक्षण अनि व्यवस्थापनका निम्ति संस्थाका नाममा यहाँ २ सय बिघा जग्गादान गरेका थिए । पछि गाईपालनका लागि आधुनिक जातिका १५ सयवटा गाई नेपाल सरकारमार्फत यस संस्थालाई हस्तान्तरण गरिएपछि यहाँ नेपालकै सबैभन्दा पुरानो गाई गोठको स्थापना भएको स्थानीय जानकारवालाहरूको भनाइ छ । यस ऐतिहासिक गौशाला जोगाउनभन्दा पनि मास्नमा लाग्ने धेरै संख्यामा लागिपरेका छन् । तीनै तहका सरकार भए पनि यस ऐतिहासिक गाई गौशालालाई संरक्षण गर्न सकेको छैन । गौशालाजस्तो सक्षम अनि ऐतिहासिक सम्पदा भएको कार्यालयलाई जर्जर अवस्थामा पुर्याउने नापी, मालपोत र गौशालाकै कर्मचारीहरू छन् । उनीहरू लोभ लाभमा फसी यस संस्थाललाई दुर्दशामा पुर्याएका हुन् । मिलेमतो नभई आफैं कुनै पनि हालतमा जग्गा अतिक्रमण हुँदैन, सरकारी जग्गा व्यक्तिका नाममा पुग्दैन न नबताउने शर्तमा ती कार्यालयका एक कर्मचारीले बताए । विभिन्न समय र बहानामा हुने बारम्बारको अतिक्रमणले यहाँ रहेका गाईहरू अब सडकमा पुग्ने अवस्था आइसकेको छ । यो यस क्षेत्रका लागि मात्रै होइन मुलुककै लागि लाजमर्दाे विषय ती कर्मचारीले भने । गौशालाको नाममा रहेको १ सय ४८ बिघा जग्गामध्ये झन्डै ५० बिघा जग्गा अतिक्रमण भइसकेको छ । अतिक्रमित जग्गामा अहिले थुप्रै घर ठडिएका छन् । अतिक्रमण रोक्न राजनीतिक तहबाटै पहल हुनपर्नेमा उल्टै अतिक्रमण गर्नेहरू नै राजनीतिक क्षेत्रबाट संरक्षित भएका स्थानीयवासी बताउँछन् । बाँकी रहेका जग्गामध्ये १० विगाहामा आधुनिक भौतिक पूर्वाधारसहित गाई गोठ, २७ बिघामा ३ वटा पोखरी, फूलबारी र करिब ५६ विगाहा जग्गा खेतीयोग्य जमिनमा गाईवस्तुका लागि मौसमी घाँस उत्पादन गर्दै आएको छ ।"
एचआईभी संक्रमणबाट बचाउने प्रेप विधि पाल्पामा,"तानसेन : एचआईभी संक्रमण नभएका तर जोखिममा भएका व्यक्तिहरूलाई लक्षित गरेर एचआईभी सक्रमणबाट बचाउने गरी नेपाल परिवार नियोजन संघ पाल्पाले प्रेप कार्यक्रमको सुरुवात गरेको छ। नारायणगढदेखि पश्चिम, छिमेकी मुलुक भारत उत्तर प्रदेश र बिहारसम्मका एचआईभी सक्रमण भई नसकेका तर उच्च जोखिम भएका व्यक्तिहरूलाई लक्षित गरेर परिवार नियोजन संघ पाल्पाले प्रेप उपचार विधि सुरु गरेको हो। संघले एचआईभी सक्रमण भई एआरटी सेवा लिइरहेका व्यक्तिहरूको यौन साथी, समलिंगी महिला तथा पुरुष, पैसा कमाउने गरी यौनकर्मीको काम गर्दै आएका महिला तथा पुरुष, सुईबाट नशालु पदार्थ लिनेहरू तथा यौन रोगीहरूलाई केन्द्रित गरेर उनीहरूलाई एचआईभी संक्रमणबाट बचाउनको लागि प्रेप उपचार सेवा सुरु गरेको हो। कोही पनि एचआईभी संक्रमण नपरून् भनेर संंस्थाले विदेशबाट आउने महिला तथा पुरुषहरूलाई विभिन्न माध्यमबाट निगरानीमा राख्ने संयन्त्र बनाएको छ। प्रेप उपचार सेवा रोग लाग्नुभन्दा अगाडि नै लक्षणको आधारमा गरिने उपचार विधि हो। प्रेप उपचार निःशुल्क रूपमा पूर्ण गोपनीयताका साथ गरिने संघका प्रबन्धक शोभाकान्त न्यौपानेले बताए। प्रेप उपचारको लागि मेडिकल अधिकृतसहित १० जनाको जनशक्ति २४सै घण्टा खटिने कार्यालयले जनाएको छ। प्रेम उपचार सुरु गर्नुपहिले र पछि गरिने सम्पूर्ण चेकजाँचहरू निःशुल्क रहेको संघका प्रबन्धक न्यौपानेले बताए। प्रेप उपचारको लागि वेभसाइट वा क्यूआर कोडबाट अनलाइन बुकिङको व्यवस्था मिलाएको संस्थाका कोषाध्यक्ष माधव अर्यालले जानकारी दिए। प्रेप औषधि प्रयोगले प्राकृतिक रूपमा रहेको यौनशक्तिमा कुनै कमी नआउने तथा अन्य प्रकारको साइड इफेक्ट नभएको बताइएको छ।"
"सुके पानीका मुहान, भएकाको पनि छैन संरक्षण","बुटवल : देशभर खानेपानीको समस्या दिन प्रतिदिन बढ्दै छ। मुहानहरू सुक्दै गए। डोजर लगाएर जथाभावी खनिएका सडकहरूले समेत पानीका मुहानहरू विलिन भएका छन्। बर्सेनि जंगलमा लाग्ने आगलागीले समेत पाइपलाइन र मुहानहरू अझ चपेटामा परेका छन्। वातावरण विद्का अनुसार वनजंगलमा लागेको आगोको असर खानेपानीमा तत्कालै देखिँदैन्। तर, बर्सेनि त्यसले विकराल समस्या निम्त्याउने गर्छ। मुहानहरू सुक्ने र नयाँ मुहानहरू नपलाउने समस्या आगलागीकै कारण हो। नागरिकहरू स्वच्छ पानी पिउनु त धेरै टाढाको कुरा आधारभूत पानीको समेत पहुँचमा छैनन्। २०७८ सालको राष्ट्रिय जनगणना र केन्द्रीय तथ्यांक विभागका अनुसार देशभर १९ दशमलव १ प्रतिशत नागरिकहरूले मात्र सुरक्षित पानी पिउँछन्। ४१ घरधुरीमा पानीका धारा नै छैनन्। कुवा, खोला र खुला आकाशको पानीको भरमा उनीहरूले जीवन ज्युँन बाध्य छन्। देशभर ५३ प्रतिशत घरधुरीले मात्र पानीका धारा प्रयोग गर्छन्। देशभर ९२ दशमलव ९ प्रतिशत नागरिकहरूमा आधारभूत खानेपानीको पहुँच पुगेको तथ्यांक छ। तर, उक्त संख्यामा पानीको पाइपलाइन पुगे पनि ती पाइपमा पानी झर्दैन। त्यसमध्ये ५३ प्रतिशत पाइपमा मात्र पानी आउने गरेको तथ्यांक छ। करिब ४० वर्ष पुराना योजनाहरूसमेत अहिले सञ्चालनमा छन्। ३२ घरधुरीको एउटै कुवा झिमरुक गाउँपालिका१ सौतामारे प्यूठानस्थित थापाटोल र सुनारटोलका ३२ घरधुरीले प्रयोग गर्ने एउटै कुवा छ। स्थानीय निमबहादुर सुनारका अनुसार चार पुस्ता हुर्किसक्यो अहिलेसम्म यही कुवाको पानीले दैनिकी चलेको छ। कुवाको पानी भर्नसमेत स्थानीय बिहानै चारपाँच बजे उठेर लाइनमा बस्नुपर्ने बाध्यता छ। पानी स्वच्छ छैन। घरमा परिवार संख्या थोरै हुनेलाई पानी बोक्नै ठिक्क हुन्छ, सुनारले भने, गाउँमा पानीको समस्या विकराल बन्दै गयो। बन्दै गरेका खानेपानीका योजना अलपत्र छन्। जनताले पानीका लागि धेरै संघर्ष गर्दै आएका छन्। उनले जिल्लाबाट निर्वाचित जनप्रतिनिधि र स्थानीय पालिकालाई गाउँलेको पीडा बुझिदिन्समेत आग्रह गरे। गाउँकै सौतामारे छेडामुनि खालीडाँडा रह लिफ्ट खानेपानी आयोजना र बिडडाँडाफेदीमा तामाखोली लिफ्ट आयोजना आर्थिक अभावमा अलपत्र परेको सुनारले सुनाए। साविक जिल्ला खानेपानी तथा सरसफाइ डिभिजन कार्यालय हुँदा तामाखोलीमा करिब ४ करोड रुपैयाँ बजेट खर्च भइसकेको छ। आगलागीले खानेपानीको पाइपलाइन जलेर नष्ट भएपछि जलेको पाइप देखाउँदै गौमुखी गाउँपालिका अर्खा अर्तुबाङ प्यूठानका स्थानीय। आगोले पाइपलाइन जलेपछि यहाँका ६० घरधुरीले कुवाको पानी खानुपर्ने बाध्यतामा छन्। खालीडाँडा रह लिफ्टमा १४ लाख खर्च भइसकेको र अब करिब ४० लाख रुपैयाँ बजेट सुनिश्चित भएमा योजना पूर्णरूपमा सञ्चालन हुने उनले बताए। खालीडाँडा रह लिफ्ट योजना सम्पन्न भएमा करिब साढे तीन सय घरधुरी प्रत्यक्ष लाभांवित हुन्छन्, समितिका अध्यक्षसमेत रहेका सुनारले भने, अहिले बजेट विनियोजन गर्ने बेला भएको छ। जसरी पनि सरकारले गाउँलेको पीडा बुझिदिनुपर्यो। तीन दशकपछि झुम्साको पानी बुटवलमा झर्दै आर्थिक वर्ष २०५२०५३ मा सुरु भएको झुम्सा खानेपानी आयोजना करिब तीन दशकपछि बल्ल सम्पन्न हुँदै छ। नेपाल खानेपानी संस्थान शाखा कार्यालय बुटवलअन्तर्गत पाल्पाको तिनाउ गाउँपालिका ३ र ४ स्थित झुम्साबाट पानी ल्याउनका लागि बुटवल खानेपानी सुदृढीकरण आयोजना कार्यालय स्थापना गरिएको छ। संस्थानका बुटवल शाखा प्रमुख मोहनदत्त भट्टका अनुसार आयोजनाको निर्माण कार्य अन्तिम चरणमा पुगेको छ। संभवतः बर्खा सकिएलगत्तै झुम्साको पानी बुटवलमा झार्छौं, भट्टले भने, पाइपलाइनको काम ९५ र ड्यामको इन्टेक निर्माणको काम शतप्रतिशत पूरा भइसक्यो। बुटवल क्षेत्रको खानेपानी समस्यालाई झुम्सा आयोजना पूराभएपछि पूर्णरूपमा समाधान हुने उनको भनाइ छ। यस आयोजनाबाट दैनिक ३ करोड २० लाख लिटर पानी झार्ने क्षमता छ। बुटवल उपमहानगरपालिका क्षेत्रमा बढ्दो जनसंख्याका कारण दैनिक साढे ३ करोड लाख लिटर पानी माग भइरहेको भट्टले जानकारी दिए। हाल सञ्चालन भएका योजना र झुम्साको पानी झरेपछि समस्या पूर्णरूपमा समाधान हुने छ। तीन दशकअघि आयोजना सुरु भए पनि यसको निर्माणले आर्थिक वर्ष २०७६०७७ मा गति लिएको हो। ड्याम निर्माणका लागि १४ करोड ५० लाख र पाइपलाइनसहित पुल निर्माणका लागि १४ करोड ४ लाख रुपैयाँ बजेट विनियोजन भएको भट्टले बताए। सुक्खा मौसममा बोरिङको पानीमा विद्युत्कै भरपर्नुपर्ने र चौराह गोलपार्क सडक निर्माणका कारण पानीको समस्या देखिएको छ, उनले भने, मंसिरमा आयोजनाको काम पूरा गर्छौं। साढे १३ किलोमिटर दूरीबाट झुम्साको पानी बुटवल बजारमा ल्याउन थालिएको हो। पछिल्लो समय बुटवलमा बसाइँसराइ बढ्दो छ। बुटवल क्षेत्रका करिब साढे दुई लाख जनसंख्याले झुम्साको पानी उपभोग गर्नेछन्। अझै ढुक्क छैन मेलम्ची काठमाडौं उपत्यकाका नागरिकहरूलाई पानी खुवाउने गरी सञ्चालन गरिएको राष्ट्रिय गौरवको रूपमा रहेको मेलम्ची खानेपानी आयोजना पूर्णरूपमा सञ्चालन हुन अझै कति समय लाग्छ भन्ने अन्यौल छ। २०७८ असार १ र साउन १७ गते आयोजना निर्माण स्थलमा आएको ठूलो बाढीले क्षति पुर्याएपछि आयोजनामा अन्यौलता छाएको हो। क्षति नहुनुअघि काम अन्तिम चरणमा थियो, मेलम्ची खानेपानी विकास समितिका सिनियर डिभिजनल इन्जिनियर वीरेन्द्र कँडेलले भने,तर, बाढीले हेडवर्कस अर्थात् खोलामा बनाइने संरचना, ड्याम, गेटलगायतमा क्षति पुर्यायो। खोलाको बाढीबाट निस्किएको लेदोले हेवडक्र्सको करिब २५ मिटरजति पुरेको थियो। अहिले पुरानै हेडवक्र्सले काम गर्छ वा गर्दैन् भनेर विशेषज्ञ टोलीहरूले अध्ययन गरिरहेका छन्। तर, पुलचोक इन्जिनियरिङ क्याम्पसका विज्ञहरूले दिएको प्रारम्भिक अध्ययनले पुरानो हेडवक्र्सले काम नगर्ने र नयाँ निर्माण गर्नुपर्ने सुझाव सरकारलाई दिएका छन्। नयाँ हेडवक्र्स निर्माण गर्नुपरेमा करिब चार अरब जति बजेट खर्च हुने सिनियर डिभिजनल इन्जिनियर कँडेलले बताए। हेडवक्र्सकै कारण वर्षातको समयभरी करिब पाँच महिना मेलम्चीको पानी काठमाडौंमा आउँदैन्। आयोजना निर्माणका लागि आर्थिक सहायता गरेको एसियाली विकास बैंक (एडीबी) ले पनि हेडवक्र्स बदल्न सुझाव दिएको छ। अहिले काठमाडौं उपत्यकामा आइरहेको पानी अस्थायी सुरुङ बनाएर मुख्य सुरुङमा राखिएको हो। तर, बाढी आउँदा त्यसले काम गर्दैन्। मेलम्चीको क्षमता प्रतिदिन ५१ करोड लिटर हो। हाल १८ करोड लिटर प्रतिदिन पानी काठमाडौंमा आइरहेको छ। मेलम्चीमा सिन्धुपाल्चोककै यांग्री र लार्के नदीको पानी पनि मिसाइएको छ। सरकारको प्राथमिकतामा पर्दैन पानी मानवसहित अन्य जीवित प्राणीहरूका लागि नभई नहुने चिज हो पानी। तर, सरकारको प्राथमिकतामा खानेपानी कहिल्यै नपरेको सम्वन्धित क्षेत्रका जानकारहरू गुनासो गर्छन्। नीति बनाउने नेतृत्व र बजेट विनियोजन गर्ने संयत्रहरूले भौतिक पूर्वाधार निर्माणमा जति ध्यान दिन्छन् खानेपानीको क्षेत्रमा नदिएको पाइएको हो। एकीकृत विकासको योजना नहुँदा पनि एउटा विकासले अर्को विकासलाई मास्ने गरेको देखिएको छ। माथिबाट बाटो खन्दा तल रहेका पानीका मुहानहरू मासिँदै गएका छन्। बाटो त पुग्यो तर पानीकै समस्याले गर्दा मानिसहरू गाउँबाट सहरमा बसाइँसर्ने गरेको समेत देखिन्छ। समस्या बढी तराईमा पहाडी क्षेत्रको तुलनामा तराईका जिल्लाहरूमा खानेपानीको समस्या धेरै देखिएको खानेपानी तथा ढल व्यवस्थापन विभागका राष्ट्रिय खानेपानी तथा सरसफाइ प्रशिक्षण केन्द्रका प्रमुख एवं सिनियर डिभिजनल इन्जिनियर डारजित ओझाले जानकारी दिए। गाउँमा खानेपानीका योजना बनेका छन्। तर, जनता सहरमा बसाइँसराइ गरेका छन्,उनले भने, जनसंख्या पनि गाउँमा भन्दा सहरमा धेरै छ। सरकारले थेग्नै नसक्ने गरी खानेपानीको माग छ तर पुर्याउन सकिएको छैन्। उनले गाउँमा करोडौं रुपैयाँ खर्चेर बनाइएका खानेपानी योजनाहरू उपभोक्ता नै नहुँदा प्रयोगविहीन बन्न पुगेको समेत अनुभव सुनाए। साविकको जिल्ला खानेपानी तथा सरसफाइ डिभिजन कार्यालय हुँदा नागरिकहरूको समस्या पहिचान र समाधान गर्न सहज हुने गरेको ओझाले बताए। तर, मुलुक संघीयतामा गइसकेपछि तीनचारवटा जिल्ला हेर्ने गरी स्थापना भएका डिभिजन कार्यालयहरूले जनताको खास समस्या पहिचान गर्नै नसकेको उनले सुनाए। स्थानीय तह र प्रदेश सरकारमा पनि खानेपानीको विषयमा हेर्ने दक्ष जनशक्ति सहितको टोली छैन, उनले भने, अरूलाई जस्तै एउटै डालोमा राखेर यसलाई हेरियो। जसले दीर्घकालीन समस्या निम्त्याउने देखिन्छ। डाओझाले तराई क्षेत्रमा कति पानी छ र कति प्रयोग गरिएको छ भन्ने नै अहिलेसम्म एकिन नभएको सुनाए। उनका अनुसार देशभर ११ प्रतिशत नागरिकहरूले खुल्ला आकाशको पानी पिउन बाध्य छन्। खानेपानीको बजेट बर्सेनि ओरालो खानेपानीको क्षेत्रमा सरकारले पनि प्राथमिकतामा नदिएको सरकारले विनियोजन गर्ने वार्षिक बजेटले पनि पुष्टि गर्छ। संघीय सरकारको खानेपानाी मन्त्रालयले आर्थिक वर्ष २०७९०८० मा ३७ अर्ब ४५ करोड बजेट विनियोजन गरेको थियो। चालु आर्थिक वर्ष २०८००८१ मा ९ अर्ब बजेट गिरावट आएर २८ अरब १५ करोड रुपैयाँ बजेट विनियोजन भएर कार्यसम्पादनको चरणमा छ। अहिले सरकार नयाँ आर्थिक वर्ष २०८१०८२ को नीति, कार्यक्रम तथा बजेट ल्याउने तयारीमा जुटेको छ। पानी भर्ने लाइनमा बसेका गुल्मीको इस्मा गाउँपालिका४ खग्रेटाका स्थानीय महिला। मन्त्रालयगत बजेटको आकार कति हुने भन्ने विषयमा समेत छलफल चलिरहेको खानेपानी मन्त्रालयका योजना तथा विकास सहायता समन्वय महाशाखा प्रमुख एवं सिनियर डिभिजनल इन्जिनियर मधु तिमिल्सिनाले जानकारी दिए। तर, जेठ १५ गते आउने नयाँ बजेटमा खानेपानी मन्त्रालयको बजेट करिब ६० प्रतिशतले गिरावट आउने देखिएको छ। तिमिल्सिनाका अनुसार बढीमा २३ अर्ब जति बजेट अब प्रस्तुत हुने नयाँ आर्थिक वर्षमा विनियोजन हुने आकलन गरिएको छ। हजारौं संख्यामा खानेपानी मागका फाइलहरू आउछन्, तिमिल्सिनाले भने, ती मागहरूलाई प्राथमिकता दिएर छनौट गर्नुपर्छ। राजनीतिक नेतृत्वले यसमा ध्यान दिनुपर्ने देखिन्छ। नीति एकतिर व्यवहार अर्कोतिर खानेपानी तथा ढल व्यवस्थापन विभागका पूर्वमहानिर्देशक रमाकान्त दुवाडीले राज्यले लिएको नीतिअनुसार व्यावहारिक कार्यान्वयन नहुँदा खानेपानीको समस्या दिनप्रतिदिन बढ्दै जान थालेको प्रतिक्रिया दिएका छन्। नेपालको संविधान २०७२ को धारा ३५ को उपधारा (४) ले प्रत्येक नागरिकलाई स्वच्छ खानेपानी तथा सरसफाइमा पहुँचको हक हुनेछ भनिए पनि त्यो व्यवहारतः कार्यान्वयन नभएको दुवाडी बताउँछन्। खानेपानीको क्षेत्रमा सरकारले विनियोजन गर्ने बजेट बर्सेनि घट्दो क्रममा छ, उनले भने, नीतिले बोल्ने तर व्यावहारिक पक्ष फितलो हुने हो भने कसरी सबै नागरिकहरूले स्वच्छ पानी पिउँछन् ? राष्ट्रिय योजना आयोगले सन् २०३० सम्म ९० प्रतिशत नागरिकलाई स्वच्छ पानीको पहुँच पुर्याउनेसमेत लक्ष्य राखेको छ। हाल १९ प्रतिशत नागरिकहरूले मात्र स्वच्छ पानी पिउँछन्। योजना आयोगको लक्ष्य पूरा गर्नका लागि पनि सरकारको तयारी देखिँदैन। तीन तहका सरकारहरूबीच समन्वय नहुनु र दोहोरोपन देखिँदा योजनाहरू अलपत्र पर्ने गरेका छन्। जलवायु परिवर्तनको चपेटाले गर्दा पनि खानेपानीको समस्या बढ्दो छ,दुवाडी भन्छन्, कतै खडेरी छ। कतै वर्षात छ। लिफ्टबाट तानिएको पानी सधंैभरि स्वच्छ हुँदैन्। त्यसको मर्मत गर्दागर्दै राज्यको पैसा सकिन्छ। जवाफदेही सरकार, दक्ष जनशक्तिको व्यवस्थापन, स्पष्ट जिम्मेवारी र अन्तर सरकारी निकायहरूबीच समन्वय बढाएर मात्र देशको पानी समस्यालाई समाधान गर्न सकिने दुवाडीको अनुभव छ। उनले सानातिना टुक्रे योजनाहरू सञ्चालन गरेर मुलुकको खानेपानी समस्या समाधान गर्न नसकिने समते सुझाव दिए। २२ हजार स्थान वन क्षेत्रमा डढेलो वन तथा भूसंरक्षण विभागका अनुसार चालु आर्थिक वर्षसहित वितेको ६ वर्षमा देशभर कुल २२ हजार ४ सय ८७ स्थानका जंगलहरूमा डढेलो लागेको छ। जिल्लास्थित डिभिजन वन कार्यालय र संरक्षित वन क्षेत्रमा गरी उक्त स्थानमा डढेलो लागेको विभागका वन अधिकृत गोविन्दकुमार श्रेष्ठले जानकारी दिए। आर्थिक वर्ष २०७५०७६ मा ३ हजार ३ सय ३८ स्थानको वन क्षेत्रमा आगलागी भएको छ। २०७६०७७ मा ६ सय २१ स्थानमा, २०७७०७८ मा ६ हजार ८ सय ३८ स्थान, २०७८०७९ मा १ हजार ३ सय ७९ मा , २०७९०८० मा ३ हजार ३ सय ४१ र चालु आर्थिक वर्षको वैशाख महिनासम्म ६ हजार ९ सय ५ वटा स्थानको वन क्षेत्रमा आगलागी भएको विभागले जनाएको छ। थापाटोल र सुनारटोलका ३२ घरधुरीले एउटै कुवाको पानी खान्छौं। चार पुस्ता हुर्किसक्यो अहिलेसम्म यही कुवाको पानीले दैनिकी चलेको छ। कुवाको पानी भर्न पनि बिहानै ४५ बजे उठेर लाइनमा बस्नुपर्छ। घरमा परिवार संख्या थोरै हुनेलाई पानी बोक्नै ठिक्क छ। गाउँमा बन्दै गरेका दुइटा खानेपानीका योजना अलपत्र छन्। खालीडाँडा रह लिफ्ट खानेपानी आयोजना र विडडाँडाफेदीमा तामाखोली लिफ्ट आयोजना आर्थिक अभावका कारण अलपत्र छन्। नीमबहादुर सुनार, उपभोक्ता, झिमरुक गाउँपालिका१ सौतामारे प्युठान राज्यको नीति र व्यवहारको तालमेल मिलेको छैन। नीति तथा कार्यक्रमअनुसार बजेटले त्यसलाई छोएको देखिँदैन। नेपालको संविधान २०७२ को धारा ३५ को उपधारा (४) मा प्रत्येक नागरिकलाई स्वच्छ खानेपानी तथा सरसफाइमा पहुँचको हक हुनेछ भनिएको छ। तर, व्यवहारतः यो कार्यान्वयन छैन। राष्ट्रिय योजना आयोगले सन् २०३० सम्म ९० प्रतिशत नागरिकलाई स्वच्छ पानीको पहुँच पुर्याउने लक्ष्य राखेको छ। हाल १९ प्रतिशत नागरिकहरूले मात्र स्वच्छ पानी पिउँछन्। योजना आयोगको लक्ष्य पूरा गर्नका लागि सरकारको तयारी देखिदैन्। तीन तहका सरकारहरूबीच समन्वय नहुनु र दोहोरोपन देखिँदा योजनाहरू अलपत्र पर्ने गरेका छन्।रमाकान्त दुवाडी, पूर्वमहानिर्देशक, खानेपानी तथा ढल व्यवस्थापन विभाग २०७८ असार १ र साउन १७ गते आएको ठूलो बाढीले क्षति पुर्याएपछि आयोजनामा अन्यौलता छाएको छ। क्षति नहुनु अघि काम अन्तिम चरणमा पुगेको थियो। बाढीले हेडवक्र्स अर्थात् खोलामा बनाइने संरचना, ड्याम, गेट लगायतमा क्षति पुग्यो। पुलचोक इन्जिनियरिङ क्याम्पसका विज्ञहरूले दिएको प्रारम्भिक अध्ययनले पुरानो हेडवक्र्सले काम नगर्ने र नयाँ निर्माण गर्नुपर्ने सुझाव सरकारलाई दिएका छन्। हेडवक्र्सकै कारण वर्षातको समयभरि करिब पाँच महिना मेलम्चीको पानी काठमाडौंमा आउँदैन। मेलम्चीको क्षमता प्रतिदिन ५१ करोड लिटर हो। हाल १८ करोड लिटर प्रतिदिन पानी काठमाडौंमा आइरहेको छ।वीरेन्द्र कँडेल, सिनियर डिभिजनल इन्जिनियर, मेलम्ची खानेपानी विकास समिति पहाडी क्षेत्रको तुलनामा तराईका जिल्लाहरूमा खानेपानीको समस्या धेरै छ। गाउँमा खानेपानीका योजना बनेका छन्। जनसंख्या पनि गाउँमा भन्दा सहरमा धेरै छ। सरकारले थेग्नै नसक्ने गरी खानेपानीको माग तराईमा छ। गाउँमा करोडौं रुपैयाँ खर्चेर बनाइएका खानेपानी योजनाहरू उपयोगविहीन छन्। स्थानीय तह र प्रदेश सरकारमा पनि खानेपानीको विषयमा हेर्ने दक्ष जनशक्तिसहितको टोली हुनुपर्छ। अरूलाई जस्तै एउटै डालोमा राखेर खानेपानीलाई पनि हेरियो। यो गलत छ। तराई क्षेत्रमा कति पानी छ र कति प्रयोग गरिएको छ भन्ने नै अहिलेसम्म एकिन हुन सकेको छैन। डारजित ओझा, खानेपानी तथा सरसफाइ प्रशिक्षण केन्द्र प्रमुख एवं सिनियर डिभिजनल इन्जिनियर, खानेपानी तथा ढल व्यवस्थापन विभाग झुम्सा आयोजनाबाट दैनिक ३ करोड २० लाख लिटर पानी झार्ने क्षमता छ। बुटवल उपमहानगरपालिका क्षेत्रमा बढ्दो जनसंख्याका कारण दैनिक साढे तीन करोड लाख लिटर पानीको माग छ। अहिले सञ्चालनमा रहेका र झुम्साको पानी झरेपछि यहाँको समस्या पूर्णरूपमा समाधान हुन्छ। आयोजनाको निर्माण अन्तिम चरणमा पुगेको छ। संभवत बर्खा सकिएलगत्तै झुम्साको पानी बुटवलका उपभोक्ताले प्रयोग गर्न पाउँछन्। साढे १३ किलोमिटर दूरीबाट झुम्साको पानी बुटवल बजारमा आउँदै छ। बुटवल क्षेत्रका करिब साढे दुई लाख जनसंख्याले झुम्साको पानी उपभोग गर्ने छन्।मोहनदत्त भट्ट, कार्यालय प्रमुख, नेपाल खानेपानी संस्थान शाखा कार्यालय बुटवल"
स्वार्थ हेरेर करका दर हेरफेर गर्दिनँ : अर्थमन्त्री पुन,"काठमाडौं : अर्थमन्त्री वर्षमान पुनले मनोमानीरूपमा करका दर हेरफेर नहुने बताएका छन्। राजधानीमा आइतबार आयोजित पूर्वबजेट छलफलमा मन्त्री पुनले आर्थिक शिथिलता अन्त्य गरेर अर्थतन्त्र चलायमान बनाउनुपर्ने अवस्था रहेको भन्दै कसैका स्वार्थ हेरेर नभई मुलुक हेरेर करका दर हेरफेर गरिने प्रतिबद्धता जनाए। मैले यसअघि पनि पटकपटक सार्वजनिक मञ्चहरुमार्फत् भनेको छु। कोही चिनेका, कोही मेरो पार्टी निकटका, कोही सरकार निकटका व्यवसायीलाई हेरेर करका दरहरूमा आफूखुसी जे मन लाग्यो गर्दिनँ, उनले भने, पहिला के थियो, अहिले के छ र के कारणले हेरफेर भएको कारणसहित तीन महले बनाएर गर्छु। एउटा अर्थमन्त्रीको सनकमा व्यवसायीले वर्षौं लगाएर गरेको आर्जन गरेको सम्पत्ति र लगानी डुबाउन नमिल्ने मन्त्री पुनको स्पष्टोक्ति थियो। आफूहरूले लोकतान्त्रिक र जवाफदेही राज्य प्रणाली सञ्चालन गरिरहेको भन्दै पारदर्शी भएर काम गर्ने प्रतिबद्धता जनाए। एउटा मन्त्रीको सनकले वर्षौंसम्म गरेको लगानी डुबाउन मिल्दैन, मन्त्री पुनले भने, जनताले र राज्यले विश्वासपूर्वक दिएको जिम्मेवारी विश्वासपूर्वक निर्वाह गर्नुपर्छ। त्यसमा हाम्रो प्रतिबद्धता छ। आर्थिक विकासका लागि नीतिगत निरन्तरता जरुरी रहेको भन्दै उनले कमजोर पक्ष हटाउने र राम्रा सिकाईहरूलाई दिगो बनाउँदै लगिने प्रतिबद्धता व्यक्त गरे। नीतिगत निरन्तरताका कारण अर्थतन्त्र शिथिल अवस्थामा रहेका बेलासमेत पर्यटक क्षेत्रमा २१ र ऊर्जा क्षेत्रमा १९ प्रतिशतको आर्थिक वृद्धि भएको तथ्यांक प्रस्तुत गर्दै उनले धेरै राम्रा कामहरु समेत भएको चर्चा गरे। धेरै राम्रा कामहरू पनि भएका छन्। हामीले नेपालीले नै गरेका हौं, उनले भने, अरुले आएर हाम्रो देशका लागि गर्ने होइन।"
जसरी भए पनि संसदको गतिरोध अन्त्य गरी नीति तथा कार्यक्रम अगाडि बढाउँछौं : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले संसदको गतिरोध हट्नेमा आफू विश्वस्त रहेको बताएका छन्। प्रमुख प्रतिपक्षी दल नेपाली कांग्रेससँगको छलफलपछि प्रधानमन्त्री प्रचण्डले भोलिसम्म सहमति जुट्ने विश्वास व्यक्त गरेका हुन्। उनले जसरी भएपनि संसदको गतिरोध अन्त्य गरी नीति तथा कार्यक्रम अगाडि बढ्ने दावी गरे। 'संसदको गतिरोध अन्त्यका लागि गम्भीरतापूर्वक प्रतिपक्ष कांग्रेससँग आज कुरा भएको छ। अन्तिम निष्कर्षमा नपुगे पनि मलाई के विश्वास भएको छ भने भोलि बेलुकासम्म हामी एउटा निष्कर्ष निकालेर नीति तथा कार्यक्रम सहज ढंगले अगाडि बढ्ने वातावरण बन्छ,'प्रधानमन्त्रीले भने। संसदमा उत्पन्न गतिरोध अन्त्यका लागि छलफल गर्न आजै बिहान प्रधानमन्त्री प्रचण्डले कांग्रेसलाई बालुवाटार बोलाएका थिए। छलफलमा पार्टी सभापति शेरबहादुर देउवा,महमन्त्री गगनकुमार थापा,प्रमुख सचेतक रमेश लेखकलगायत शीर्ष नेताहरू सहभागी थिए। छलफल सकारात्मक रहेको प्रमुख सचेतक लेखकले बताएका छन्। सहकारी ठगी प्रकरणमा मुछिएका उपप्रधान एवं गृहमन्त्री रवि लामिछानेमाथि अनुसन्धान गर्न संसदीय छानबिन समितिको माग गर्दै कांग्रेसले लामो समयदेखि संसद अवरोध गर्दै आएको छ। छानबिन समिति नबनेसम्म संसदमा अवरोध कायमै राख्ने उसको रणनीति छ। कांग्रेसले आफ्नो अडान नछाडेपछि संसदको गतिरोध हटाउन प्रधानमन्त्री 'प्रचण्ड' आफै सक्रिय भएका हुन्। सरकारले जेठ १ गते नीति तथा कार्यक्रम प्रस्तुत गर्दैछ।"
कोशीका मुख्यमन्त्री हिक्मत कार्कीले भोलि विश्वासको मत लिने,"विराटनगर : कोशी प्रदेशका मुख्यमन्त्री हिक्मतकुमार कार्कीले भोलि (सोमबार) प्रदेशसभा (संसद)बाट विश्वासको मत लिने भएका छन्। नेकपा (एमाले) प्रदेश संसदीय दलका नेता हिक्मतलाई एमालेका ३९ सहित नेकपा (माओवादी केन्द्र)का १३ जना प्रदेशसभा सदस्य (प्रदेश सांसद)को समर्थन छ। एक जनामात्रै सांसद रहेको जनता समाजवादी पार्टी (जसपा)ले पनि मुख्यमन्त्रीलाई विश्वासको मत दिने भएको छ। हिक्मतले मुख्यमन्त्रीमा दाबी पेस गर्दा जसपाले साथ दिएको थिएन। मन्त्रिपरिषदको सिफारिसका आधारमा प्रदेश प्रमुख पर्शुराम खापुङले सोमबारका लागि प्रदेशसभाको पाँचौं तथा बर्खे अधिवेशन आह्वान गरेका थिए। बजेट अधिवेशनको पहिलो बैठकबाटै मुख्यमन्त्री हिक्मतले विश्वासको मत लिने भएका हुन्। विश्वासको मत लिने सम्बन्धी सूचना शुक्रबार नै प्रदेशसभा सचिवालयमा दर्ता भएको थियो। हिक्मत संविधानको धारा १६८ को उपधारा ५ बमोजिम गत बिहीबार मुख्यमन्त्री नियुक्त भएका हुन्। मुख्यमन्त्री बन्नका लागि उनलाई एमाले र माओवादीका ५२ जना सांसदले समर्थन गरेका थिए। अहिले जसपाले पनि समर्थन गरेको छ। कोशीको ९३ सदस्यीय संसदमा बहुमतका लागि ४७ जनाको समर्थन आवश्यक पर्छ। कोशीमा एमालेको उपसभामुखसहित ४०, नेपाली कांग्रेसका २९, माओवादीका १३, राष्ट्रिय प्रजातन्त्र पार्टी (राप्रपा)का ६, नेकपा (एकीकृत समाजवादी)का ४ र जसपाका १ जना सांसद छन्। निवर्तमान मुख्यमन्त्री एवं कांग्रेस नेता केदार कार्कीले संकल्प प्रस्तावको निर्देशनविपरीत सदनबाट विश्वासको मत लिएनन्। पदबाट राजीनामा पनि दिएनन्। केदार अल्पमतमा परेको ठहर गर्दै बहुमत देखाएर हिक्मतकुमार कार्कीले गरेको दाबी बमोजिम उनलाई नै प्रदेश प्रमुखले मुख्यमन्त्री नियुक्त गरेका थिए। प्रदेश प्रमुखले नयाँ सरकार गठनका लागि अघि बढाएको प्रक्रिया र हिक्मतको नियुक्तिविरुद्ध केदार कार्कीले सर्वोच्चमा रिट दायर गरेका छन्। सर्वोच्चले रिटमाथि प्रारम्भिक सुनुवाइ गर्दै केदारले माग गरे बमोजिमको अन्तरिम आदेश दिन अस्वीकार गरेको छ। रिटको पूर्ण सुनुवाइका लागि जेठ ९ गतेलाई पेशी तोकिएको छ। यता केन्द्रीय सत्ता गठबन्धनमा रहेको एकीकृत समाजवादीले मुख्यमन्त्रीलाई विश्वासको मत नदिने भएको छ। समाजवादीको प्रदेश संसदीय दलका नेता राजेन्द्रकुमार राईले हिक्मतविरुद्धको मुद्ध सर्वोच्चमा विधाराधीन रहेकाले विश्वासको मत नदिने बताए। मुद्दा चलिरहेका बेला विश्वासको मत लिन खोज्नु गलत भएको उनको भनाइ छ । संवैधानिक प्रावधान अनुसार ३० दिनभित्र विश्वासको मत लिन सकिने भए पनि मुख्यमन्त्रीले हतारहतार विश्वासको मत लिन खोजेको राजेन्द्र बताउँछन्। उनले एकीकृत समाजवादीका सांसदले विश्वासको मत नदिने बताए। सरकारलाई समर्थन गर्ने या नगर्ने भन्ने कुरा पछि यकिन हुने राजेन्द्रको भनाइ छ। कांग्रेसले पनि मुख्यमन्त्रीलाई विश्वासको मत दिने सम्भावना छैन। कांग्रेस प्रदेश संसदीय दलका प्रमुख सचेतक गोपाल तामाङले विश्वासको मतका सम्बन्धमा सोमबार बिहान बस्ने संसदीय दलको बैठकले औपचारिक निर्णय गर्ने बताए। राप्रपाले मुख्यमन्त्रीलाई विश्वासको मत दिने कि नदिने भन्ने टुंगो गरिसकेको छैन। सत्ता गठबन्धनमा सामेल नभएकाले राप्रपाले मत नदिने सम्भावना बढी छ। यद्यपि, सोमबार बिहान बस्ने दलको बैठकले त्यस सम्बन्धमा निर्णय लिने राप्रपा प्रदेश संसदीय दलका नेता भक्तिप्रसाद सिटौलाले बताए। यसअघि हिक्मत नेतृत्वको सरकारमा सहभागी राप्रपाले सरकार जोगाउन अन्तिमसम्म सहयोग गरेको थियो। जसपाकी एक्ली सांसद निर्मला लिम्बू भने विश्वासको मत दिने बताउँछिन्। सरकारलाई समर्थन गरिसकेका कारण विश्वासको मत दिने उनको भनाइ छ।"
"जसपा नेपालका प्रवक्ता भन्छन् केन्द्रको असर मधेसमा देखिएको हो, सोमबार उपयुक्त निर्णय लिन्छौं","काठमाडौं : जनता समाजवादी पार्टी, नेपालले केन्द्रमा विकसित घटनाक्रमको असर मधेस प्रदेश सरकारमा देखिएको हुनसक्ने जनाएको छ। मधेस सरकारबाट माओवादी र एमालेले समर्थन फिर्ता लिएपछि ललितपुरको बालकुमारीस्थित पार्टी कार्यालयमा सञ्चारकर्मीसँग कुरा गर्दै जसपा नेपालका प्रवक्ता मनिष सुमनले केन्द्रीय परिस्थितिअनुसार नै मधेसमा एमाले र माओवादीले सरकार छाडेको हुनसक्ने बताए। उनले पछिल्लो राजनीतिक घटनाक्रममा बारेमा पार्टीमा अनौपचारिक छलफल चलिरहेको भन्दै सोमबार केन्द्रीय कमिटी बैठक बसेर आवश्यक निर्णय गर्ने जानकारी दिए। केन्द्रमा जसपा नेपालबाट मन्त्री बनेकालाई राजीनामा दिन प्रधानमन्त्रीको दबाब आएको हो भन्ने प्रश्नमा प्रवक्ता सुमनले आफू प्रधानमन्त्री कार्यालयको नभई जसपा नेपालको प्रवक्ता भएकाले यसको पुष्टि प्रधानमन्त्री कार्यालयले नै गर्नुपर्ने जिकिर गरे। उनले अहिले केन्द्रमा पनि परिस्थिति फरक हुँदै गएकाले सबैलाई मध्यनजर गर्दै सोमबार उपयुक्त निर्णय गर्ने बताए। प्रवक्ता सुमनले केही व्यक्तिहरूले पार्टी छाडेर गएपनि जसपा नेपाल अहिले पनि संगठनमा बलियो नै रहेको दाबी गरे।"
"सिंहदरबारमा कानुनमन्त्री, प्रमुख सचेतक र सचेतकसँग छलफलमा सभामुख","काठमाडौं : सभामुख देवराज घिमिरेले प्रमुख दलका मुख्य सचेतक र सचेतकसँग छलफल सुरू गरेका छन्। सिंहदरबारस्थित कार्यकक्षमा कानुन,न्याय तथा संसदीय मामिला मन्त्री पदम गिरी र प्रमुख दलका मुख्य सचेतक र सचेतक छलफलमा सहभागी छन्। बैठकमा नीति तथा कार्यक्रमको तयारी लगायतका विषयमा छलफल हुनेछ। सरकारले जेठ १ गते नीति तथा कार्यक्रम ल्याउँदैछ। सरकारले ल्याउने नीति तथा कार्यक्रम संयुक्त (प्रतिनिधि सभा र राष्ट्रिय सभा) बैठकमा राष्ट्रपति रामचन्द्र पौडेलले बाचन गर्नेछन्। नेपाली कांग्रेसबाट निर्वाचित राष्ट्रपति पौडेलले नीति तथा कार्यक्रम बाचन गर्न संसद् आउने भएपछि संसद बैठक अवरोध गर्न कांग्रेसलाई नैतिक संकट पर्ने देखिएको छ। मन्त्रिपरिषद् बैठकले आर्थिक वर्ष २०८१०८२ को नीति तथा कार्यक्रम ल्याउन राष्ट्रपतिलाई आह्वान गरेको छ। मंगलबार ३ बजे नीति तथा कार्यक्रम ल्याउने भएका संसदको गतिरोध अन्त्य र तयारीको विषयमा आजको बैठकमा छलफल हुनेछ। कांग्रेसले शु्क्रबार सहकारी ठगी प्रकरणमा उपप्रधानमन्त्री तथा गृहमन्त्री रवि लामिछानेमाथि छानबिन गर्न संसदीय समिति गठनको माग गर्दै संघीय संसदका दुवै सदन अवरुद्ध पारेको थियो। कांग्रेसले आगामी बैठकमा पनि अवरोध गर्ने चेतावनी दिएपछि सभामुखले छलफल अगाडि बढाएका हुन्। हिउँदे अधिवेशनअन्त्यतिरबाट विरोध सुरु गरेको कांग्रेसले बजेट अधिवेशनको पहिलो दिन पनि अवरोध गरेको हो। कांग्रेसले नाराबाजी गरेपछि सभामुख देवराज घिमिरेले कार्यसूचीमा समावेश बुँदा हटाएर जेठ १ गतेसम्म संसद् बैठक स्थगित गरेका थिए।"
मधेसमा नयाँ सरकार गठन गर्ने चार दलबीच सहमति,"जनकपुर : मधेसमा नेकपा एमाले, नेकपा माओवादी केन्द्र, जनमत पार्टी र लोकतान्त्रिक समाजवादी पार्टीबीच नयाँ सरकार गठन गर्ने सहमति भएको छ। चार दलबीच नयाँ समीकरण बनाउने सहमति भएपछि एमाले र माओवादी केन्द्रले जसपा नेपाल नेतृत्वको सरकार छाडेको हो। एमाले माओवादीले सरकार छाड्नुअघि चार दलका नेताहरूको बैठकमा नयाँ सत्ता समीकरणबारे छलफल भएको सांसद हरिनारायण महतोले बताए। बैठकपछि एमाले संसदीय दलका नेता सरोजकुमार यादव, माओवादी दलका नेता भरतप्रसाद साह, जनमतका नेता महेश प्रसाद यादव, लोसपाका दलका उपनेता उपेन्द्र महतो, एमाले सचेतक हरिनारायण महतो, लोसपा सांसद रानी शर्मा तिवारी, माओवादीका नेता युवराज भट्टराईको सामूहिक तस्वीर पनि सार्वजनिक भएको छ। दलहरूबीच अहिले पनि नयाँ सत्ता समीकरणबारे छलफल भइरहेको छ। स्रोतका अनुसार सरकारको नेतृत्व कुन दलले गर्ने भन्ने सहमति हुन सकेको छैन। निवर्तमान उद्योग तथा पर्यटन मन्त्री युवराज भट्टराईको सरकारी आवासमा भएको बैठकमा सरकारको नेतृत्व कसले गर्ने, सरकारमा दलीय प्रतिनिधित्व कसरी गर्ने लगायतका विषयमा छलफल भएको छ। १०७ मधेश प्रदेशसभामा नेकपा एमालेका सभामुख सहित २४, जनमतको १३, माओवादी केन्द्रको ९ र लोसपाको ८ सिट छ। यसले सरकारको लागि आवश्यक बहुमत पुग्छ। केन्द्रमा विभाजन भएको जसपा नेपालको मधेसमा आशोक राई नेतृत्वमा सांसदहरू खुल्न बाँकी छ। प्रदेशसभामा एमालेका सभामुख बाहेक २४, कांग्रेसका २२, जसपाका १९, माओवादीका ९, लोसपाका ९ सांसद र नेकपा एसका ७ सांसद छन्। त्यस्तै राप्रपा, नागरिक उन्मुक्ति र संघीय समाजवादीका ११ सांसद छन्। लोसपाको ९ सांसद भए पनि एक जना सांसद अभिराम शर्मा फरार सूचीमा छन्।"
कोशीको राजनीति : आफ्नैबाट चेपिएका केदार र हिक्मतको सत्तामोह,"विराटनगर : कोशी प्रदेशमा नेपाली कांग्रेसका २९ जना प्रदेशसभा सदस्य (प्रदेश सांसद) छन्। २०७९ पुस १५ गतेको निर्वाचनबाट उद्धव थापा संसदीय दलको नेता निर्वाचित भए। उद्धवले १८ जनाको समर्थन पाउँदा केदार कार्कीलाई ९ जनाले मात्रै साथ दिएका थिए। अमृत अर्यालको पक्षमा २ जनामात्रै देखिए। कृष्णप्रसाद सिटौलानिकट उद्धवलाई पार्टी सभापति शेरबहादुर देउवा एवं संस्थापन पक्षको समर्थन थियो। अमृत पनि देउवानिकट नै हुन्। केदार भने संस्थापनइतर एवं डा शेखर कोइराला पक्षधर हुन्। संसदीय दलको निर्वाचनमा प्रतिस्पर्धामा उत्रिएका नेताहरूबीच सम्बन्ध राम्रो छैन। सत्ताको लुछाचुँडीमा अल्झिएको प्रदेशमा २०८० असोज अन्तिम सातातिर पाँचौं सरकार गठनको तयारी हुँदै थियो। प्रदेश प्रमुख पर्शुराम खापुङले संविधानको धारा १६८ को उपधारा ५ बमोजिम नयाँ सरकार गठनको आह्वान गरेका थिए। मुख्यमन्त्रीमा सत्तारुढ गठबन्धनबाट कांग्रेस र नेकपा (माओवादी केन्द्र)बीच हानथाप चल्यो। तर, गठबन्धनले माओवादी कोशी प्रदेश संसदीय दलका नेता इन्द्रबहादुर आङ्बोलाई मुख्यमन्त्री बनाउने निर्णय लियो। मुख्यमन्त्री बन्न इन्द्रलाई बाटो खुले पनि गठबन्धनबाटै कांग्रेसका युवा नेता केदार बाधक बनिदिए। गठबन्धनको निर्णयविरुद्ध विद्रोह गरेर सरकारको नेतृत्व हत्याउन सफल भएका केदारले इन्द्रको मुख्यमन्त्री बन्ने बाटो बन्द गरिदिए। त्यतिबेला केदारलाई कांग्रेसका विद्रोही ८ जना सांसदले साथ दिए। उनलाई रामकुमार खत्री, शमशेर राई, इन्दिरा थापा, लीलाकुमारी राई, गोविन्द गिरी, मानबहादुर लिम्बू र सुनीताकुमारी गुरुङको साथ रह्यो। केदारलाई मुख्यमन्त्री हुन दलको नेतामा समर्थन गरेका कांग्रेसका सबैले साथ दिएनन्। तर, विपक्षी नेकपा (एमाले)का ३९ सांसदको समर्थन जुटाएर बहुमत (४७) पुर्याउँदै असोज २७ गते मुख्यमन्त्री नियुक्त भए। पार्टी केन्द्रको निर्णयविरुद्ध विद्रोह गरेपछि उनलाई प्रदेशमा पनि पार्टीको संसदीय दलले सहयोग गरेको देखिएन। सरकारको नेतृत्व गरेपनि कांग्रेसकै सांसदले केदारलाई रुचाएनन्। एमाले प्रदेश संसदीय दलका नेता हिक्मतकुमार कार्की प्रदेशसभाको दोस्रो कार्यकालको पहिलो मुख्यमन्त्री हुन्। उनी २०७९ पुस २४ गते संविधानको धारा १६८ को उपधारा २ अनुसार मुख्यमन्त्री बनेका थिए। तर, केन्द्रमा सत्ता समीकरण परिवर्तन भएर अल्पमतमा परेसँगै प्रदेशसभा (संसद)बाट विश्वासको मत पाउन नसकेपछि २०८० असार १५ गते हिक्मत नेतृत्वको सरकार ढल्यो। त्यसपछि कांग्रेस प्रदेश संसदीय दलका नेता उद्धव थापा असार २१ गते मुख्यमन्त्री नियुक्त भए। तत्कालीन गठबन्धनभित्रका दलसहित सभामुख बाबुराम गौतमलाई पनि हस्ताक्षर गर्न लगाएर मुख्यमन्त्री बनेका उद्धवको नियुक्ति साउन ११ गते सर्वोच्च अदालतले बदर गरिदियो। सभामुखलाई पदबाट राजीनामा गर्न लगाएर उद्धव दोस्रोपटक साउन १६ गते मुख्यमन्त्री बने। तर, भदौ ४ गते विश्वासको मत लिँदा सभाध्यक्ष इस्राइल मन्सुरीलाई मतदान प्रक्रियामा सहभागी गराएपछि सर्वोच्चले उनलाई पदबाट बर्खास्त गर्दै संविधानको धारा १६८ को उपधारा ३ बमोजिम सबैभन्दा ठूलो दलको नेताको हैसियतमा हिक्मतलाई मुख्यमन्त्री नियुक्त गर्न परमादेश जारी गरेको थियो। त्यसपछि २०८० भदौ २२ गते पुनः हिक्मत मुख्यमन्त्री बने। विश्वासको मत पाउने अवस्था नबनेपछि असोज २० गते पदबाट राजीनामा दिए। अनि सरकार गठन प्रक्रिया संविधानको धारा १६८ को उपधारा ५ मा धकेलियो। सरकार गठनको अन्तिम विकल्प उपधारा ५ बमोजिम मुख्यमन्त्री बनेका केदार कात्तिक १ गते विश्वासको मत लिएपछि पुरानै गठबन्धनमा फर्किए। सत्तामा पुर्याउन मद्धत गरेको दल एमालेसँग खटपट सुरु भयो। एमाले सरकारबाट बाहिरियो। केन्द्रमा पुनः गठबन्धन फेरिएपछि केदार नेतृत्वको सरकारलाई दिएको समर्थन एमाले र माओवादीका सांसदले गत चैत २६ गते फिर्ता लिएका थिए। तर, संसदबाट विश्वासको मत पनि नलिने तथा राजीनामा पनि नदिने अडान केदारले राखे। त्यसलाई चिर्न एमाले र माओवादीले समावेदनमार्फत संसदको विशेष अधिवेशन आह्वान गराएर ३० दिनभित्र विश्वासको मत लिन वा राजीनामा गर्न मुख्यमन्त्रीलाई निर्देशन दिने संकल्प प्रस्ताव वैशाख ७ गते पारित गराएका थिए। केदारले संकल्प प्रस्ताव बाध्यकारी नभएको भन्दै विश्वासको मत लिने प्रस्ताव संसदमा राखेनन्। संकल्प प्रस्ताव असंवैधानिक भन्दै नयाँ सरकार गठन संविधानविपरीत हुने भनेर प्रदेश प्रमुखलाई पत्र लेखेपछि एमाले र माओवादीले केदारबाट संसदको विशेषाधिकार हनन भएको आरोप लगाए। संसदको अवहेलनामा कारबाही हुनसक्ने चेतावनी दिए। विश्वासको मत पनि नलिएको र संकल्प प्रस्तावबाट केदार अल्पमतमा परेको ठहर गर्दै प्रदेश प्रमुखले नयाँ सरकार गठनको आह्वान गरे। त्यसपछि एमाले र माओवादीका ५२ जना सांसदको समर्थनमा उपधारा ५ बमोजिम हिक्मत बिहीबार मुख्यमन्त्री नियुक्त भए। अर्थात्, आफैँले सहयोग गरेर सरकारको नेतृत्वमा पुर्याएका केदारलाई विस्थापित गर्दै पुनः तेस्रोपटक मुख्यमन्त्री बनेर हिक्मतले ह्याट्रिक गरे। १६ महिनाको अवधिमा कोशीमा ६ पटक सरकार परिवर्तन भइसकेको छ। प्रदेशसभाको दोस्रो कार्यकालमा ३ पटक मुख्यमन्त्री बन्नुले पनि हिक्मतको सत्तामोह बुझ्न कठिन छैन। यद्यपि, उनले प्रदेश सरकारलाई स्थिर बनाउन प्रयास गर्ने प्रतिबद्धता जनाएका छन्। राजनीतिक विश्लेषक गिरिश भट्टराई सरकारमा जान लुछाचुँडी गर्नुले नेताहरूको सत्तालिप्सा प्रष्ट भएको बताउँछन्। नेताहरूको सत्तामोहले संघीयतामाथि प्रहार गरिरहेको छ। प्रदेशको राजनीतिलाई झन् विकृत बनाएको छ, गिरिश भन्छन्, हिक्मत ३ पटक मुख्यमन्त्री बन्नुले सत्तालिप्सा कुन हदसम्म रहेछ भन्ने स्पष्ट हुन्छ। नेताहरूको सत्तालिप्सा समग्र मुलुककै रोग हो। मुख्यमन्त्रीमा ह्याट्रिक गर्दै हिक्मत सत्तामा फर्किएपछि त्यसविरुद्ध केदारले सर्वोच्च अदालतमा रिट दायर गरेका थिए। प्रदेश प्रमुखको कार्यालयसमेतलाई विपक्षी बनाएर दायर गरिएको रिटमाथि सुनुवाइ गर्दै न्यायाधीश हरि फुयाँलको इजलासले अन्तरिम आदेश दिन अस्वीकार गरेको छ। विपक्षीहरूसँग लिखित जवाफ माग गर्दै सर्वोच्चले पूर्ण सुनुवाइका लागि जेठ ९ गते पेशी तोकेको छ। यो विषय सर्वोच्चबाटै टुंगो लाग्ने छ। केदारले सर्वोच्चमा रिट दायरमात्रै गरेनन्। हिक्मत मुख्यमन्त्री बनेको साँझ विराटनगरमा आफूनिकटलाई प्रदेश प्रमुखको पुत्ला दहन गर्न लगाए। पुत्ला दहन कार्यक्रमको नेतृत्व कांग्रेस विराटनगरका सभापति दीपक चापागाईंले गरेका थिए। संविधानको गलत बाटो अपनाएर प्रदेश प्रमुखले नयाँ सरकार गठन गरेको भन्दै विरोधमा पुत्ला दहन गरियो। तर, उनकै दल कांग्रेसले भने कुनै प्रतिक्रिया जनाएन। आफ्नै दलको साथ नपाउनु र अधिकांश सांसद विपक्षमा देखिनुले राजनीतिक हिसाबबाट उनी कमजोर बन्दै गइरहेको विश्लेषण गर्न थालिएको छ। सत्ता स्वार्थको विद्रोहले राजनीतिक भविष्य अन्योलपूर्ण बन्दै गएको आकलन छ। मुख्यमन्त्रीको कुर्सी सुरक्षित गर्न केदारले अनेक लडाइँ लडिरहँदा उनको दल भने मौन छ। हुन त उनी नेतृत्वको सरकारले गरेका अधिकांश कामकारबाही विवादित छन्। उनको विगत पनि विवादरहित छैन। मुख्यमन्त्रीमा बहाल रहँदा पार्टीलाई बेवास्ता गरेर एकलौटी हिसाबले अघि बढेको आरोप कांग्रेसका सांसदको छ। दलका नेता उद्धवलगायतका सांसदहरू उनको गतिविधिप्रति रुष्ट छन्। स्रोतका अनुसार कांग्रेसका अधिकांश सांसद उनलाई मुख्यमन्त्रीबाट हटाउनुपर्ने लबिङ गरिरहेका थिए। अहिले केदार सत्ताच्युत भइसकेर परिस्थिति फेरिएको छ। सरकारको नेतृत्वमा रहेर गरेका गतिविधि सही थिएनन्, कांग्रेसका एक सांसद भन्छन्, त्यो विषय केदारले ममात्रै सर्वेसर्वा भनेर अघि बढ्दाको परिणाम थियो। व्यक्तिगत हिसाबले उनीमा धेरै घमण्ड छ। कांग्रेस प्रदेश संसदीय दलले वैशाख २३ गते पत्रकार सम्मेलन गरेर पछिल्लो परिस्थितिमा संवैधानिक वा राजनीतिक हिसाबले स्वविवेकीय निर्णय लिने जिम्मा केदार नै दिएको स्पष्ट पारेको थियो। सरकार टिकाउन भने अधिकतम प्रयास गरिने उल्लेख गरेको थियो। तर, उनी नेतृत्वको सरकारलाई टिकाउन कांग्रेसले कुनै भूमिका खेलेको देखिएन। कांग्रेसले प्रदेश प्रमुखको कदमको विरोध र केदारको समर्थन पनि गरेन। पत्रकार सम्मेलन गरेर कांग्रेस प्रदेश संसदीय दलका प्रमुख सचेतक गोपाल तामाङले वैशाख २५ पछि कोशी प्रदेशको अन्योलता हट्ने र प्रदेश एउटा ट्रयाक आउने बताएका थिए। कोशीको मात्रै समस्या हैन। अन्य प्रदेशको पनि सन्दर्भमा धारणा बनाउनुपर्ने भएपछि माथिबाटै केही नगर्नुभन्ने निर्देशन आएको थियो, गोपाल भन्छन्, त्यही भएकाले केदारको हकमा पार्टीले केही नगरेजस्तो देखियो। तर, हाम्रै सरकार भएकाले बचाउनुपर्छ भन्नेमा दृढ थियौं। बहुमत गुमाएर अल्पमतमा पर्नेवित्तिकै केदारले राजीनामा दिँदा उपयुक्त हुने आशय पार्टीका अधिकांश सांसदहरूले व्यक्त गरेको उनी बताउँछन्। अल्पमतमा परेपछि राजीनामा पनि दिन सकिन्थ्यो। पार्टीका अधिकांश सांसदको चाहना त्यही थियो, उनले भने, आगामी दिनमा कसरी अघि बढ्ने र पार्टीको भूमिका के हुने भन्ने निर्णय संसदीय दलको बैठकले गर्ने छ। सोमबार विहान संसदीय दलको बैठक राखिएको छ। उनले आफू मुख्यमन्त्री बन्नकै लागि केदारले गरेको विद्रोह गलत भएको बताए। पार्टी केन्द्रले गरेको निर्णयविरुद्ध अघि बढ्नु गलत थियो। त्यतिबेला गठबन्धन बचाउनुपर्ने बाध्यताले मात्रै विद्रोहबाट बनेको सरकारलाई समर्थन गरिएको हो, गोपाल भन्छन्, नत्र दलको निर्णय नमान्नेलाई सहयोग गर्नुपर्ने जरुरी थिएन। नेपालको पुरानो र लोकतान्त्रिक पार्टी भएकाले केदारको हकमा सर्वोच्च अदालतले गरेको निर्णय कांग्रेसले स्वीकार गर्छ। केही दिनअघि विराटनगर आएर कांग्रेस नेता अर्जुननरसिंह केसीले समेत केदारले राजीनामा दिँदा उपयुक्त हुने सुझाव दिएका थिए। राजीनामाको कुरा अप्रिय लाग्न सक्छ। तर, कांग्रेसको इज्जत यसैमा रहन्छ। अल्पमतमा परिसकेका कारण राजीनामा दिनुपर्छ, उनले भनेका थिए। कांग्रेस सांसद अमृत अर्यालका अनुसार अल्पमतमा परेपछि केदारले राजीनामा नदिनु गलत हो। हामी अल्पमतमा छौं। त्यो कुरा सहर्ष स्वीकार गरेर केदारजी आउट हुँदा राम्रो हुन्थ्यो, उनले भने, तर, मलाई कसैले हटाउन सक्दैनन् भनेर अड्डी कस्नु राजनीतिक चरित्र भएन। परिस्थिति बुझेर निर्णय गर्नुपर्ने ठाउँमा स्टन्ट गर्दै हिँड्नुको कुनै तुक छैन। गठबन्धनको बाध्यताले मात्र यसअघि केदार नेतृत्वको सरकारलाई कांग्रेसले समर्थन गरेको उनले बताए। म भएको भए विश्वासको मत फिर्ता हुनेवित्तिकै राजीनामा दिने थिएँ। यस्तो अवस्थामा जोकोहीले पनि राजीनामा नै दिने हो, अमृत भन्छन्, राजीनामा नदिएपछि मुद्दा सर्वोच्च प्रवेश गर्यो। अहिले परिस्थिति निक्कै अगाडि बढिसकेको छ। सांसदकै समर्थन नभएपछि केदार नेतृत्वको सरकारलाई संसदमा कामकारबाही गर्न समस्या हुने उनले बताए। उच्च अदालत बार एशोसिएसन विराटनगरका सचिव विनोद तिमल्सिना संसदीय व्यवस्था र प्रजातान्त्रिक अभ्यासविरुद्ध आफ्नै पार्टीभित्र विद्रोह गरेकाले केदारलाई क्षति हुँदै गएको विश्लेषण गर्छन्। पार्टीबाट जम्मा ८ जना सांसदको मात्रै समर्थन थियो। विपक्षी दलको मतका आधारमा मुख्यमन्त्री बनेका हुन्, उनले भने, तर, सरकारको नेतृत्वमा पुगेपछि विपक्षी र आफ्नै दललाई विश्वासमा लिन सकेनन्। राजनीतिकरूपमा विद्रोहको आधार र कारण पनि पुष्टि गर्न सकेनन्। राजनीतिक कोर्ष परिवर्तन भएसँगै सांसदले समर्थन फिर्ता लिँदै गर्दा केदारलाई उनकै दलले पनि समर्थन नगरेको विनोद बताउँछन्। सार्वभौम संसदले संकल्प प्रस्तावका रूपमा दिएको निर्देशन पालना नगर्दा अन्त्यमा राजनीतिक वैधता गुमाएर सत्ताच्युत हुनुपर्यो, उनी भन्छन्, संकल्प प्रस्ताव र नयाँ मुख्यमन्त्री नियुक्ति प्रक्रियालाई गैरसंवैधानिक कदम भनेर भने पनि केदारले त्यसलाई आफ्नो दलको तर्फबाट प्रतिरक्षा गराउन सकेनन्। दलबाट प्रतिरक्षा गराउन नसक्नु राजनीतिकर्मीका लागि ठूलो क्षति भएको बुझ्न सकिने उनको विश्लेषण छ। अधिवक्ता विनोद पछिल्लो समय राजनीतिक हिसाबले केदार कमजोर हुँदै गएको यकिन गर्छन्। केदारले भनेजस्तो प्रदेश प्रमुखले चालेको प्रक्रिया गलत हो भनेर नागरिक समाज र दलहरुले भन्न सकेनन्। केदारको कुरामा उनीहरूको सहमति देखिएन, उनले भने, केदार कार्की आफूले आफूलाई वैद्यता घोषणा गर्नेबाहेक सरोकारवाला व्यक्ति, संस्था, समुदाय र राजनीतिक दलहरूले उनको भनाइमा ऐक्यबद्धता जनाउन सकेनन्। आफ्नै दलसमेत प्रतिक्रियाविहीन बनेपछि उनी राजनीतिक हिसाबले एक्लिदै गएको प्रष्ट हुन्छ। केदारको रिटमाथि अन्तरिम वा अल्पकालीन आदेश जारी गर्नसमेत सर्वोच्चले आवश्यक नठानेको विनोदको भनाइ छ। सर्वोच्चले रिटलाई अग्राधिकार दिए पनि माग गरेजस्तो आदेश दिएन। त्यसबाट नवनियुक्त मुख्यमन्त्री हिक्मतलाई नियमित र दूरगामी असर पर्ने कामकारबाही गर्न बाटो खुलेको छ, उनी भन्छन्, यो विषयमा सर्वोच्चको पूर्ण सुनुवाइबाट टुंगो लाग्छ। पूर्ण इजलासले अन्यथा आदेश नदिएमा हिक्मत नेतृत्वकै सरकार नियमित अघि बढ्छ। सर्वोच्चले प्रथम दृष्टिमै केदारको रिटलाई गहन रूपमा लिन आवश्यक नठानेको बुझ्न सकिने विनोदको भनाइ छ। यद्यपि, संविधानका प्रावधानका विषयमा पूर्ण इजलासबाट आउने आदेशले महत्व राख्ने उनले बताए। प्रजातान्त्रिक र संसदीय अभ्यासविरुद्ध गरिने गतिविधिले अन्ततः प्रणालीभित्रै समस्या सिर्जना गर्ने कुरा कोशी प्रदेशको घटनाक्रमले पुष्टि गर्ने उनको भनाइ छ। राजनीतिक रूपमा एक्लै हिँड्छु भन्न खोज्दा आफू एक्लै हुनुपर्ने दृष्टान्त केदारबाट पुष्टि हुन्छ। उनले आफ्नै दलको विश्वास जित्न सकेनन्। संवैधानिक र स्थायित्वका निम्ति गरिएका व्यवस्था, राजनीतिक मूल्य मान्यता, दलीय अनुशासन तथा प्रजातान्त्रिक अभ्यासको अधिकतम प्रयोग गरेर दलहरूको विश्वास आर्जन गर्न सक्नुपर्ने थियो, विनोदले भने, दलीय अनुशासन बाहिर जानु राजनीतिक कार्यकर्ताका लागि निक्कै घातक र प्रतिकूल हुन्छ। दलको निर्देशन उल्लंघन गर्नु राजनीतिशास्त्रको मान्यता प्रतिकूल हो। दलीय व्यवस्थामा कुनै प्राविधिक कुरालाई अगाडि बढाएर अनुशासनभन्दा बाहिर जाँदा दलसँग आवद्ध राजनीतिकर्मी कमजोर हुन्छ। राजनीतिक विश्लेषक गिरिश भट्टराई पछिल्ला कदमको पार्टीभित्रै आलोचना भइरहेको र केदार संकटमा पर्दै गएको बताउँछन्। उनका गतिविधिले केदार कस्तो प्रजातान्त्रिक अभ्यास गर्दैछन् भन्ने प्रश्न उठाएको छ। यस्ता कुराले व्यक्तिगत र राजनीतिक जीवनमा ठूलो क्षति पुग्ने देखिन्छ। समग्र पार्टीको छविमै असर गर्छ, उनले भने, प्रजातान्त्रिक आस्था बोकेर त्यही अभ्यास गरिरहेको पार्टीका कार्यकर्ताले हदभन्दा बढी गरेको देखिन्छ। यस्तो जिद्धीले ठूलो नोक्सान पुग्नुका साथै राजनीतिक हिसाबले कमजोर होइन्छ। स्पष्ट बहुमत गुमाएपछि भोलि कसरी संसद जाने र कसरी मुख्यमन्त्रीको हैसियतमा रहने भन्ने कुरा सोच्नुपर्ने थियो। सांसदले समर्थन फिर्ता गरेपछि सहज बहिर्गमनको बाटो रोजेको भए केदारको बाँकी राजनीतिक पुँजी जोगिने गिरिशको विश्लेषण छ। मसँग बहुमत नभएकाले शासन गर्न सक्दिनँ भनेर हासीखुसी कुर्सी छाडेको भए राजनीतिक छबि बचिरहने थियो। उनले चालेका कदमलाई पार्टीले पनि साथ दिएको देखिन्न, उनी भन्छन्, उपधारा ५ अनुसार मुख्यमन्त्री भएको हुँ भनेर जिद्धी गर्दै कुर्सीमा बसिरहन खोज्नु ठीक थिएन। त्यो राजनीतिक नैतिकता हैन। केदारको आफ्नै जिद्धीले पार्टीबाट साथ नपाएको प्रष्ट हुने गिरिश बताउँछन्। संसदीय प्रणाली बहुमतमा टिक्छ। त्यहाँ कार्यकारीको बहुमत छैन भने कुर्सीमा बसिराख्न कुन नैतिकताले दिन्छ? कसका लागि शासन गर्ने? संसदीय अभ्यासमा बहुमत नै नभएको कार्यकारीले शासन गर्नु असम्भव छ, उनले भने। सशरीर उपस्थित भएर साथ दिएका सांसदले समर्थन फिर्ता लियौं भनिसक्दा पनि कुर्सीमै रहिरहनु बालहठ मात्रै भएको उनको बुझाइ छ। उपधारा ५ अनुसार कतिपटक सरकार परिवर्तन हुन्छ भन्ने कुरा संविधानमा स्पष्ट छैन। संविधानमा व्याख्या नभएकैले अन्तिम मुख्यमन्त्री मै हुँ भनिरहनु सही हैन, गिरिशले भने, उपधारा ५ म र मेरा लागि मात्रै हो भन्ने गलत बुझाइले केदारलाई कमजोर बनाउँदै लगेको देखिन्छ। छिटोभन्दा छिटो बाहिर निस्किन सकेको भए केदारको राजनीतिक जीवन र पार्टीकै भलाइ हुन्थ्यो। सत्ता स्वार्थमा परेर नचाहिने जिद्धी गरिरहँदा राजनीतिक भविष्य अन्योलमा र संकटमा परेको देखिने उनले बताए। संसदीय व्यवस्थाको प्रजातान्त्रिक अभ्यासमा बहुमतको कदरलाई नजरअन्दाज गर्नु र पार्टीको निर्णय नमान्नु नै उनका लागि घातक भएको गिरिशको विश्लेष्णा छ। व्यवस्थालाई नमानेको देखियो। बहुमतको अवमूल्यन गरियो। आमकांग्रेसीको बुझाइ यही छ, उनले भने, हिजो मुख्यमन्त्री हुँदै गर्दा त्यही बहुमत चाहिएको थियो। आज बहुमत आफूसँग छैन भन्दाभन्दै के को जिद्धी हो? यसले समग्र कोशी प्रदेशको राजनीति विकृत हुँदैछ भन्ने गलत सन्देश प्रवाह भयो। गिरिशको बुझाइमा सत्ताको लालचमा परेर सम्भावना बोकेको नेता एक्लिदै र कमजोर हुँदै गएको देखिन्छ। आफू एक्लिँदै गएका छन्। राजनीतिक भविष्य संकटमा पर्दै गएको देखिन्छ। आफ्नै पार्टीको साथ नभएकाले सत्ता हत्याउन गरिएको विद्रोहको असर कालन्तारसम्म देखिनसक्छ। केदारको राजनीतिक भविष्य संकटमा पर्नसक्छ। यसको बाछिटाले डा शेखरलाई पनि असर गर्नसक्छ, उनले भने। केदार भने कांग्रेसभित्र कुनै विवाद नरहेको र पार्टीले आफूलाई नै सहयोग गरेको बताउँछन् । पार्टीमा कुनै दुविधा र विवाद छैन। पार्टीभित्र कसैले आफ्नो अनौपचारिक विचार राख्नु प्रजातन्त्रको गहना र सुन्दर पक्ष हो। तर, हामी सबै एक छौं। सिंगो संसदीय दल मेरो र कांग्रेसको पक्षमा छ। म पनि संसदीय दलको पक्षमा छु। राजनीतिक हिसाबले कमजोर हुँदै गएको अनुभूति मलाई छैन, केदारले भने। संसदीय दलले साथ नदिएको भए यसअघि आफूले विश्वासको मत नै पाउने अवस्था नबन्ने उनको भनाइ छ। कांग्रेसको संसदीय दलले अबको संसद नै बहिष्कार गर्ने दाबी केदारको छ।"
"मधेस सरकारबाट बाहिरियो माओवादी, दुई मन्त्रीले दिए राजीनामा","काठमाडौं : मधेस प्रदेश सरकारबाट माओवादी केन्द्र बाहिरिएको छ। जनता समाजवादी पार्टी नेपाल नेतृत्वको सरकारलाई दिएको समर्थन फिर्ता लिँदै माओवादीले आफ्ना दुई मन्त्री फिर्ता बोलाएको छ। मधेस प्रदेशमा सहभागी उद्योग, वाणिज्य तथा पर्यटन मन्त्री युवराज भट्टराई र विना विभागीय मन्त्री भरतप्रसाद साहले आइतबारै राजीनामा बुझाएका छन्। उनीहरूले मुख्यमन्त्री सरोजकुमार यादवलाई राजीनामा बुझाएका थिए।"
"बंगलादेशले एमबीबीएस र बीडीएसमा दिएको छात्रवृत्तिमा चलखेल, मेरिटमा परेका नाम हटाएर १० जना पठाएको आशंका","काठमाडौं : बंगलादेश सरकारले नेपाल सरकारलाई एमबीबीएस र बीडीएस अध्ययनका लागि प्रदान गरेको छात्रवृत्तिमा चलखेल भएको भन्दै सांसदहरूले सरकारको ध्यानाकर्षण गराएका छन्। सिंहदरबारमा आइतबार बसेको प्रतिनिधिसभाअन्तर्गतको शिक्षा, स्वास्थ्य तथा सूचना प्रविधि समितिको बैठकमा उनीहरूले चिकित्सा शिक्षा आयोगले सिफारिस गरेका केही विद्यार्थीको नाम हटाएर अरुकै नाम राखेर पठाएको र यसका कारण बंगलादेशले केही विद्यार्थीको नाम सूचीबाट हटाएको जनाएका छन्। बंगलादेश सरकारले नेपाल सरकारलाई सन् २०२४ मा १९ जना एमबीबीएस र ३ जना बीडीएस अध्ययनका लागि छात्रवृत्ति प्रदान गरेको थियो। चिकित्सा शिक्षा आयोगले परीक्षा सञ्चालन गरेर १९ जना एमबीबीएस र ३ जना बीडीएस अध्ययनका लागि सरकारलाई सिफारिस गरेको थियो। चिकित्सा शिक्षा आयोगले सिफारिस गरेर पठाएका नाममध्ये एमबीबीएसतर्फ ९ जना र बीडीएसतर्फ १ जनामा अरुकै नाम हालेर पठाइएको आशंका सांसदहरूको छ। सांसद तोसिमा कार्कीले मेरिट लिष्टमा छानिएका विद्यार्थीहरूकै नाम पठाएको अवस्थामा बंगलादेशमा नाम परिवर्तन गर्नेको खोजी गर्न शिक्षा मन्त्रालयको ध्यानाकर्षण गराइन्। लिष्ट परिवर्तन गर्ने कामको जिम्मेवारी सरकारले लिनुपर्ने र त्यसमा भूमिका खेल्नेलाई कारबाही गर्न उनले माग गरिन्। त्यस्तै समिति सभापति अम्मर बहादुर थापाले सरकारले सिफारिस गरेका व्यक्तिलाई बंगलादेशले भर्ना दिनुपर्ने र लिष्टभन्दा बाहिरको व्यक्तिको नाम भए रद्द गर्नुपर्ने बताए। यसमा मन्त्रालयले विशेष चासो दिनुपर्ने उनको भनाइ छ। बैठकमा शिक्षामन्त्री सुमना श्रेष्ठले बंगलादेश पठाएको २२ जनामध्ये १० जनाको प्रक्रिया नपुगेको भन्दै पत्र प्राप्त भएपछि मन्त्रालयले चासो व्यक्त गरेको बताइन्। बंगलादेशको पत्रपछि शिक्षा मन्त्रालयले २२ जनाको प्रक्रिया पुगेको भन्दै पत्र पठाएको उनले बताइन्। यस विषयमा देखिएको समस्या समाधानका लागि आफूले पहलकदमी लिएको भन्दै उनले आशंका व्यक्त नगर्न प्रष्ट पारिन्। उनले नेपाल सरकारले अवलम्बन गरेको प्रक्रियाभन्दा अन्य प्रक्रिया बंगलादेशको पत्रमा पनि उल्लेख नभएको दाबी गरे। मन्त्री श्रेष्ठले यस विषयमा बंगलादेशका राजदूतसँग आफूले छलफल गर्ने जानकारी दिइन्।"
एकीकृत समाजवादीको बैठक : महाधिवेशनमा प्रस्तुत हुने दस्तावेजमाथि छलफल,"काठमाडौं : नेकपा (एकीकृत समाजवादी)को स्थायी कमिटी बैठकमा महाधिवेशनमा प्रस्तुत हुने दस्तावेजमाथि छलफल भएको छ । आइतबार पार्टी कार्यालय आलोकनगरमा बसेको बैठकमा महाधिवेशनमा प्रस्तुत हुने राजनीतिक, सांगठानिक, विधान तथा समाजवादी कार्यक्रमको मस्यौदा दस्तावेजमाथि छलफल भएको प्रवक्ता जगन्नाथ खतिवडाले जानकारी दिए। बैठकमा अध्यक्ष तथा पूर्वप्रधानमन्त्री माधवकुमार नेपालसहित २७ जनाले दस्तावेजमाथि धारणा राखेको उनले बताए। उनले सोमबार पार्टीको पोलिट्व्युरो बैठक बस्ने र उक्त बैठकमा पनि विभिन्न दस्तावजेमाथि छलफल हुने जानकारी दिए । पोलिट्व्युरो पछि बस्ने केन्द्रीय समिति बैठकमा पनि महाधिवेशनमा प्रस्तुत हुने प्रतिवेदनमाथि छलफल हुने र विभिन्न बैठकमा आएका सुझावसहित अनुमोदन गरिने प्रवक्ता खतिवडाले बताए। समाजवादीको राष्ट्रिय महाधिवेशन १६ गते देखि २० गतेसम्म काठमाडौंमा हुँदैछ । महाधिवेशनमा पार्टी अध्यक्षको राजनीतिक प्रतिवेदन,सम्मानित नेता झलनाथ खनालको पार्टीको समाजवादी कार्यक्रम,महासचिव घनश्याम भुसालको सांगठानिक प्रतिवेदन र उपाध्यक्ष डावेदुराम भुसालको विधान संशोधन प्रतिवेदनमाथि छलफल हुने समाजवादीले जनाएको छ ।"
"बल सरकारको कोटमा छ, जसरी प्रस्तुत हुन्छ हामी त्यसरी 'डील' गर्छौं : रमेश लेखक","काठमाडौं : नेपाली कांग्रेसका प्रमुख सचेतक रमेश लेखकले संसद खुलाउने बल सरकारको कोटमा रहेको बताएका छन्। उनले संसदलाई अगाडि बढाउने जिम्मा पनि सरकारकै रहेको बताए। सरकारको प्रस्तुतिअनुसार कांग्रेसले डील गर्दै जाने उनको भनाइ छ। 'सरकारले प्रमुख प्रतिपक्षी दललाई न्याय गरेको हामीले पाइरहेका छैनौं। संसदलाई प्रभावकारी बनाउने जिम्मा सरकारको हो। संसद कसरी अगाडि बढाउने बल पनि सरकारको कोटमा छ। सरकारले बल कसरी बढाउँछ कांग्रेसले त्यहीअनुसारको डील गर्छ,' सभामुखले बोलाएको बैठकपछि उनले भने। उनले संसदले गर्ने काम नै जनताका जल्दा बल्दा कुरामा बहस गराउने रहेको प्रष्ट पारे। 'सहकारीमा अर्बौं रकम अपचलन भएको छ। उनीहरूको बचतको सुरक्षा ग्यारेन्टी गर्ने, समस्याको निकास दिने थलो संसद पनि हो। हामीले संसदबाट यसले निकास पाउनुपर्छ भनेका हौं,' उनले भने। जनताका जल्दा बल्दा विषयमा संसदमा बहस हुन जरुरी रहेको उनको भनाइ छ।"
राष्ट्रपति भेट्न प्रधानमन्त्री शीतल निवासमा,काठमाडौं : राष्ट्रपति रामचन्द्र पौडेल भेट्न प्रधानमन्त्री पुष्पकमल दाहाल 'प्रचण्ड' राष्ट्रपति कार्यालय शीतल निवास पुगेका छन्। भेटमा मुलुकको समसामयिक विषयमा राष्ट्रपति र प्रधानमन्त्रीबीच कुराकानी भएको राष्ट्रपतिको सचिवालयले जनाएको छ। जेठ १ गते संघीय सदनको संयुक्त बैठकमा सरकारका नीति तथा कार्यक्रम राष्ट्रपतिले प्रस्तुत गर्ने कार्यक्रम छ। सोही विषयमा प्रधानमन्त्री प्रचण्डले राष्ट्रपतिसँग छलफल गरेका हुन्। राष्ट्रपति भेट्नुअघि प्रधानमन्त्री प्रचण्डले प्रतिपक्षी दल नेपाली कांग्रेस सभापति शेरबहादुर देउवासँग भेट गरेका थिए। सहकारी ठगी प्रकरणमा उपप्रधान एवं गृहमन्त्री रवि लामिछानेमाथि अनुसन्धान गर्न संसदीय छानबिन समितिको अडानबाट पछि नहटेपछि संसदको गतिरोध हटाउन प्रधानमन्त्री प्रचण्डले देउवासँग छलफल गरेका हुन्। छलफलपछि प्रधानमन्त्री प्रचण्डले संसदको गतिरोध हटाएर नीति तथा कार्यक्रम अगाडि बढाउने बताएका छन्।
"संसदीय उपसमितिले गर्यो मेलम्चीको अनुगमन, विस्तृत अध्ययन नगरी हेडवक्र्स नसार्न सुझाव","सिन्धुपाल्चोक : मेलम्ची खानेपानी आयोजनाले बाह्रै महिना पानी पठाउन सुरक्षित स्थानमा हेडवक्र्स सार्नुपर्ने बताईरहँदा संसद्को पूर्वाधार विकास समिति अन्तर्गतको खानेपानी उपसमितिले आयोजनाको अनुगमन गरेको छ। उपसमिति संयोजक प्रतिनिधिसभा सदस्य उर्मिला माझीको नेतृत्वको टोलीले आयोजनाको हेडवक्र्स लगायत अन्य संरचनाको स्थलगत निरीक्षण गरेको हो। संयोजक माझीका अनुसार समितिले २०७८ साल असार १ गतेको बाढीका कारण ध्वस्त भएको हेडवक्र्स क्षेत्र, अस्थायी टनेलमार्फत पानी पथान्तरण गरिएको अवस्था र पछिल्लो अवधिमा हेडवक्र्स स्थानान्तरण गर्नुपर्ने भनि विभिन्न निकायबाट सुझाव दिइएको आधारमा हेडवक्र्स स्थानान्तरण गर्ने भनिएको क्षेत्रको निरीक्षण गरिएको हो। स्थलगत निरीक्षण गरेको टोलीले आयोजनालाई सुझाव पनि दिएको छ। अहिलेको अवस्थामा हेडवक्र्स सार्न हतार गर्नुभन्दा पुरानै हेडवक्र्सलाई पुनः सञ्चालनमा ल्याउन थप उपायको खोजी गर्नु उचित हुने सुझाव दिएको सांसद माझीले बताइन्। बाह्रै महिना काठमाडौंमा पानी पठाउन सक्ने अवस्था नरहेको, आयोजनाको लागत खर्च बढिरहेको, लार्के र याङ्ग्रीको पानी तत्काल आउने सम्भावना पनि नदेखिएको अवस्थामा झन् आर्थिकभार बहन गर्नुपर्ने गरी हेडवक्र्स सार्न आवश्यक नरहेको देखिन्छ, माझीले भनिन्, विस्तृत अध्ययन नगरी तत्काल हेडवक्र्स सार्ने निर्णयमा नपुग्न हामीले आयोजनालाई सुझाव दिएका छौं। निरीक्षणमा आएका उपसमितिको टोलीलाई मेलम्ची खानेपानी आयोजना प्रमुख रत्न लामिछानेले पहिलेको मूख्य द्वार र संरचना रहेको हेडवक्र्सलाई सञ्चालन गर्दा जोखिम कायम हुने भएकाले नौ सय मिटरमाथिको सहज स्थानबाट मुहान बनाई सुरुङमार्फत मूल टनेलमा पानी पुर्याउनुपर्ने बताए। हामीले यहाँको वस्तुगत अवस्थाको बारे सरकारलाई पटक पटक जानकारी गराईरहेका छौं, उनले भने, अहिले विकल्पका रूपमा रहेको हेडवक्र्सबाट काम चलाउ मात्रै पानी पठाइरहेको छौं। बाह्रै महिना पानी पठाउन सुरक्षित स्थानमा हेडवक्र्स सार्नुपर्छ। त्यसका लागि सरकारले निर्णय गर्न जरुरी छ। अहिले मेलम्चीबाट दैनिक १७ करोड लिटर पानी पठाइरहेको भएपनि हेडवक्र्सको स्थानान्तरण नगर्ने हो भने बर्खामा पानी जान नसक्ने आयोजनाले जनाएको छ। ३२ अर्ब खर्च भइसकेको आयोजनाको २७ किलोमिटर लामो सुरुङमा बाढीले पुयाउन सक्ने जोखिमलाई हेरेर वर्षायाममा मेलम्ची पानी पठाउन नमिल्ने अयोजनाको धारणा छ। वर्षामा अस्थायी हेडवक्र्समा क्षति पुग्ने भएका कारण स्थायी नबनाएसम्म ठूलो वर्षाको अनुमान हुने बित्तिकै सुरुङ बन्द गर्नुपर्छ, मेलम्ची खानेपानी आयोजना प्रवक्ता राजेन्द्र पन्तले भने, सरकारले हेडवक्र्स स्थानान्तरणको निर्णय अहिलेसम्म नगरेकोले वर्षामा पानी पठान्तरणको सम्भावना देखिँदैन। सरकारले चालु आर्थिक वर्ष २०८०८१ को बजेट वक्तव्यमा मेलम्ची आयोजनाको अस्थायी मुहान स्तरोन्नति गरी बाह्रै महिना खानेपानी आपूर्ति गर्ने व्यवस्था मिलाइने घोषणा गरेको थियो। तर, कार्यान्वयन भने नगरेको आयोजनाले जनाएको छ। आयोजनामा थुप्रिएको गेग्रान ७० प्रतिशत हटाउनुपर्ने र आयोजना स्थल नजिक अझै पनि ठूलो बाढीपहिरोको जोखिम रहेकाले त्यसलाई सवलिकरण गर्नुपर्नेमा आयोजनाको जोड छ। २०७८ असार १ गतेको बाढीले निर्माण सकिएको पानी छान्ने संयन्त्रसहित पक्की हेडवक्र्स पुरेपछि वर्षैपिच्छे वर्षायाममा सुरुङको मुख बन्द गर्ने र हिउँदमा खोलाको पानी सोझै सुरुङमा हालेर काठमाडौं लैजाने गरिएको छ। हेडवक्र्स नै स्थायीरूपमा निर्माण गर्न नसक्ने भएपछि बाह्रै महिना मेलम्ची पानी लैजान सम्भव नहुने आयोजनाको भनाइ छ।"
देउवासँगको बैठकबारे प्रधानमन्त्रीले भने व्यक्ति नतोकी समिति बनाउने विषयमा सहमति जुट्नसक्छ,काठमाडौं : प्रधानमन्त्री पुष्पकमल दाहालले समग्र संकटग्रस्त सहकारीको अध्ययन गर्न समिति बनाउने गरि सहमति खोज्ने प्रयास भइरहेको बताएका छन्। आइतबार चितवनको भरतपुर विमानस्थलमा सञ्चारकर्मीसँग कुरा गर्दै प्रधानमन्त्री दाहालले कोही व्यक्तिलाई नतोकी समग्र संकटग्रस्त सहकारीको अध्ययन गर्नेगरी समिति बनाउन कांग्रेससँग छलफल भएको र यसमा सहमति हुने विश्वास व्यक्त गरे। उनले मंगलबारसम्म संसदको गतिरोध हटाउने विषयमा सहमति हुने दाबी गरे। त्यस्तै प्रधानमन्त्री दाहालले जिबी राईलाई यसअघिको सरकारले भगाएको भन्ने कुरा कूतर्क रहेको टिप्पणी गरे। कानुनी जटिलता हटाएर राईलाई स्वदेश ल्याउन सरकारले पहल गरिरहेको उनको भनाइ छ। उनले नीति तथा कार्यक्रमलाई अन्तिम रुप दिएको र सोमबार मुख्य सचिवले राष्ट्रपतिलाई नीति तथा कार्यक्रम बुझाउने बताए। प्रधानमन्त्रीले दाहालले संघीय संसदमा सरकारको नीति तथा कार्यक्रम प्रस्तुत गर्ने कुरामा कुनै समस्या नहुनेसमेत बताए। उनले यसअघि कांग्रेसलाई राष्ट्रपति दिएर अन्य प्रमुख पद सबै दलहरूलाई दिन खोज्दा कुरा बिग्रिएको भन्दै कांग्रेसले आफूलाई र आफूले कांग्रेसलाई नकारात्मकरूपमा लिनुपर्ने कुनै कारण नभएको स्पष्ट पारे।
"एमालेको आरोप कांग्रेसले संसदीय समितिका नाममा सरकार माग गरेको हो, जुन सम्भव छैन","काठमाडौं : नेकपा एमालेका प्रमुख सचेतक महेश बर्तौलाले कांग्रेसले संसदीय समितिका नाममा सरकार माग गरेको आरोप लगाएका छन्। सभामुख देवराज घिमिरेले बोलाएको बैठकपछि आइतबार सञ्चारकर्मीसँग कुरा गर्दै उनले कांग्रेसले आत्महत्या गर्छु भनेजसरी प्रस्तुत भए पनि संसदीय छानबिन समिति नबन्ने स्पष्ट पारे। 'कांग्रेसले समिति माग गरेको होइन। समितिका नाममा सरकार माग गरेको हो। जुन सम्भव छैन। कांग्रेसले आत्महत्या गर्छु भनेजसरी प्रस्तुत भए पनि यो माग पूरा हुने अवस्था छैन। संसदीय छानबिन समिति कानुन र नियमसंगत छैन,' उनले भने। कांग्रेसको माग सहकारी पीडितलाई न्याय दिने खालको नरहेको उनको भनाइ छ। 'केवल सरकारसँग जोडिएर आएको कांग्रेसको माग सम्बोधन हुने अवस्था देखिँदैन,' उनले थपे। उनले नियमविपरीत समिति बनाउँदै जाँदा कानुन बनाउन आएका सांसदहरू अनुसन्धान अधिकारीमा परिणत हुने बताए। 'हामी कानुन निर्माणका लागि यहाँ आएका हौं। अनुसन्धान गर्न आएका होइनौं। विभिन्न नाममा समिति बनाउँदै जाने हो भने ५ वर्ष हामी अनुसन्धान अधिकारीमात्र बनिरहन्छौं,' प्रमुख सचेतक बर्तौलाले भने। उनले सहकारी पीडितको रकम फिर्ता गर्ने सबालमा एमालेले पनि सरकारलाई दबाब दिने बताए। उनले जेठ गते ३ बजे सभामुखले नभएर राष्ट्रपतिले बैठक बोलाएकाले कांग्रेसले के गर्ने भन्ने चासो आफूहरूलाई पनि रहेको बताए। सरकारले जेठ १ गते नीति तथा कार्यक्रम सार्वजनिक गर्दैछ। सरकारको नीति तथा कार्यक्रम राष्ट्रपतिले प्रस्तुत गर्ने व्यवस्था छ।"
सुरक्षण मुद्रणमा भ्रष्टाचार : विकल पौडेलसहित छजनाविरुद्ध ४० करोडको मुद्दा दायर,"काठमाडौं : सुरक्षण मुद्रण केन्द्रका तत्कालीन कार्यकारी निर्देशक विकल पौडेलसहित छजनाविरुद्ध भ्रष्टाचार मुद्दा दायर गरेको छ। सुरक्षण प्रेसको सफ्टवेयर तथा अन्य उपकरण खरिदको लागि बोलपत्र आह्वान गर्दा सार्वजनिक खरिदसम्बन्धी प्रचलित कानुन विपरित केही सीमित व्यक्ति विशेष वा कम्पनीसँग मिलेर सरकारको सम्पत्ति गैरकानुनी तवरले हानिनोक्सानी गरी भ्रष्टाचार गरेको ठहर गर्दै अख्तियारले पौडेलसहित छजनाविरुद्ध ४० करोड ८५ लाख ७४ हजार ७४० रुपैयाँ विगोसहित आज विशेष अदालतमा मुद्दा दायर भएको हो। यसैगरी सुरक्षण मुद्रण केन्द्रका तत्कालीन लेखा अधिकृत खड्क बहादुर थापा र शाखा अधिकृत हरिबल्लभ घिमिरेले पौडेलसँग मिलोमतोमा दुईवटा कार्यक्रममा विनियोजित बजेटलाई एउटै मात्रै कार्यक्रममा राखेको, सुरक्षण प्रेसको सफ्टवेयर तथा अन्य उपकरण खरिद गर्ने क्रममा ४० करोड ७५ लाख ५७ हजार ७४० रुपैयाँ भुक्तानी समेत गरेगराएको पु्ष्टि हुन आएको अख्तियारको ठहर छ। उनीहरूविरुद्ध सोही रकम बराबरको विगो माग गरिएको आरोप पत्रमा उल्लेख छ। उपकरण खरिदका क्रममा उनीहरूबाट भुक्तानी भएको ४० करोड ७५ लाख ५७ हजार ७४० रुपैयाँ असुल गर्न समेत माग गरिएको छ। म्याक्स इन्टरनेशनल तथा उक्त कम्पनीको सीईओ अकबर हुसेनले सुरक्षण मुद्रणको उपकरण खरिद कार्यमा तत्कालीन निर्देशक पौडेलसमेतसँग मिलेमतो गरी आफू अनुकूलको स्पेसिफिकेसन तयार गरेको,सुरक्षण मुद्रण केन्द्रबाट ठेक्का भइ म्याक्स इन्टरनेसनलले प्राप्त गरेको ठेक्कामा सामान आपूर्ति गर्ने विदेशी कम्पनीले कमिसन वापतको रकम पौडेलको सिंगापुरमा रहेको एकल खातामा तथा पौडेलको श्रीमतीको न्यूयोर्कको बैंक अफ अमेरिकामा रहेको संयुक्त खातामा जम्मा गरी मतियारको कसूर गरेको ठहर गर्दै उनीविरुद्ध ४० करोड ८५ लाख ७४ हजार ७४० रुपैयाँ बिगोसहित मुद्दा दायर भएको अख्तियारले जनाएको छ। हुसेनलाई मुख्य प्रतिवादीलाई हुने सजाय बजार सजाय गरी उनीबाट भुक्तानी भएको ४० करोड ७५ लाख ५७ हजार ७४० रुपैयाँ असुल गर्न समेत माग गरिएको छ। यसअघि अख्तियारले पौडेलविरुद्ध अमेरिकाको कानुनी स्थायी आवासीय अनुमति लिएर सरकारी सेवा सुविधा लिएको आरोपमा विशेषमा मुद्दा दायर गरेको थियो। अख्तियारले सुरक्षण मुद्रण केन्द्रका प्रमुख पौडेलसहित ९ जनाविरुद्ध पावर सिस्टम इन् सेक्युरिटी प्रिन्टिङ प्रेस र प्रेसराइज्ड फ्युल स्टोरेज ट्यांकको खरिदमा बदनियतपूर्वक मिलेमतो गरी कमिसन लिएर ठेक्का दिएको अख्तियारको ठहर थियो। सो मुद्दामा २ अर्ब ६९ करोड रुपैया बिगो माग गरिएको थियो। अदालतमा मुद्दा विचाराधिन अवस्थामा रहेकै बेला अख्तियारले पौडेलमाथि अर्को मुद्दा हालेको हो।"
कांग्रेसको माग गैरसंसदीय छ : कानुनमन्त्री गिरी,"काठमाडौं : कानुन, न्याय तथा संसदीय मामिला मन्त्री पदम गिरीले प्रमुख प्रतिपक्षी दल नेपाली कांग्रेसको माग गैरसंसदीय भएको बताएका छन्। सभामुख देवराज घिमिरेले बोलाएको बैठकपछि आइतबार सञ्चारकर्मीसँग कुरा गर्दै उनले सांसदसँग सहकारीको हिसाब किताब गराउनु उपयुक्त नभएको बताए। 'संसदीय समिति बनाएर सांसदहरूलाई सहकारीका सबै हिसाबकिताब हेर्न लगाउनु उपयुक्त छैन। कांग्रेसको यो गैरसंसदीय माग हो,' उनले भने। उनले निर्वाचित सांसदलाई संसदमा बोल्न नदिने र र रोस्टम जानबाट रोक्ने कार्य अलोकतान्त्रिक रहेको बताए। 'जननिर्वाचित सांसदले संसदमा आफ्नो कुरा त राख्न पाउनुपर्छ। अनि बोल्न नदिने, रोस्टम जानबाट घेर्ने कार्य अलोकतान्त्रिक छ। कांग्रेस यस विषयमा सोच्नुपर्छ,' उनले भने। उनले नीति तथा कार्यक्रमलाई लिएर कांग्रेससँग कुनै सौदाबाजी नहुने प्रष्ट पारे। संसदमा पेलेर जाने नीति पनि सरकारको नरहेको उनको भनाइ छ। 'हामी सहमतिकै आधारमा अगाडि बढ्नुपर्छ भनेर कांग्रेससँग समन्वय गरिरहेका छौं। पेलेर जाने सरकारको नीति छैन। कांग्रेसले नीति तथा कार्यक्रमलाई लिएर सौदाबाजी नगर्ला भन्ने हाम्रो ठम्याइ छ,' उनले भने।"
कोशी प्रदेशका मुख्य न्यायाधिवक्ता कोइराला बर्खास्त,विराटनगर : कोशी प्रदेशका मुख्य न्यायाधिवक्ता रुपेश कोइराला बर्खास्त भएका छन्। मुख्यमन्त्री हिक्मत कुमार कार्कीको सिफारिसमा प्रदेश प्रमुख परशुराम खापुंगले उनलाई बर्खास्त गरेका हुन्। प्रदेश प्रमुखको कार्यालयका सूचना अधिकारी रामकुमार श्रेष्ठले कोइराला आज पदमुक्त भएको जानकारी दिए। मुख्यमन्त्रीको सिफारिसका आधारमा नेपालको संविधानको धारा १६० उप धारा ४ को खण्ड (ख) बमोजिम पदबाट मुक्त गरेको प्रदेश प्रमुखको कार्यालयले जनाएको छ तत्कालीन मुख्यमन्त्री केदार कार्कीले उनलाई २०८० साल पुस २२ गते मुख्य न्यायाधिवक्ता बनाएका थिए।
राष्ट्रपतिलाई भेटेपछि शेखर कोइराला र गगन थापाबीच छलफल,"काठमाडौं : नेपाली कांग्रेसका वरिष्ठ नेता डा शेखर कोइराला र महामन्त्री गगन थापाबीच छलफल भएको छ। आज बिहान कोइरालाको सचिवालय विशालनगरमा कोइराला र थापाबीच पार्टी भित्रको आन्तरिक राजनीति, समसामयिक राजनीति, संसदमा कांग्रेसले जारी राखेको अवरोधका बारेमा छलफल भएको हो। भेटमा महामन्त्री थापाले हिजो राष्ट्रपति रामचन्द्र पौडेल र आज प्रधानमन्त्रीसँग भएको भेटघाटबारे कोइरालालाई जानकारी समेत गराएको थापाको सचिवालयले जनाएको छ। कोइरालाले राजनैतिक स्थिरता कायम गर्न एमाले र कांग्रेस मिलेर अघि बढ्नुपर्ने तर्क गर्दै आएका छन्। संविधान संशोधनमार्फत सुशासन,विकास र समृद्धिको बाटोमा हिँडाउन दुई ठूला पार्टी मिलेर अगाडि बढ्नुपर्ने आवश्यकता रहेको कोइरालाको भनाई छ। कोइरालाले कांग्रेसएमालेको गठबन्धन बनाएर पहिलो चरणमा एमाले अध्यक्ष केपी शर्मा ओलीलाई प्रधानमन्त्री बन्न र दोस्रो चरणमा कांग्रेसबाट आफू प्रधानमन्त्री बन्नेगरी ओलीसमक्ष प्रस्ताव राखेका थिए। अहिलेको वर्तमान सत्ता समिकरण भत्काउन कांग्रेस नेताहरु लागि परेका छन्। यता कांग्रेस सभापति शेरबहादुर देउवा पुरानै गठबन्धन व्युउँताउनुपर्ने बताउँदै आएका छन्। कांग्रेसले सहकारी ठगी प्रकरणमा उपप्रधानमन्त्री तथा गृहमन्त्री रवि लामिछानेमाथि छानबिन गर्न संसदीय समिति गठनको माग गर्दै संघीय संसदका दुवै सदन अवरुद्ध गरेको छ। कांग्रेसले आगामी बैठकमा पनि अवरोध गर्ने चेतावनी दिएपछि प्रधानमन्त्री र सभामुखले प्रमुख दलसँग छलफल अगाडि बढाइरहेका छन्। हिउँदे अधिवेशनअन्त्यतिरबाट विरोध सुरु गरेको कांग्रेसले बजेट अधिवेशनको पहिलो दिन शुक्रबार पनि अवरोध गरेको हो। कांग्रेसले नाराबाजी गरेपछि सभामुख देवराज घिमिरेले कार्यसूचीमा समावेश बुँदा हटाएर जेठ १ गतेसम्म संसद् बैठक स्थगित गरेका छन्। जेठ १ गते सरकारले नीति तथा कार्यक्रम ल्याउँदैछ। सरकारले ल्याउने नीति तथा कार्यक्रम संयुक्त (प्रतिनिधि सभा र राष्ट्रिय सभा) बैठकमा राष्ट्रपति रामचन्द्र पौडेलले बाचन गर्नेछन्। नेपाली कांग्रेसबाट निर्वाचित राष्ट्रपति पौडेलले नीति तथा कार्यक्रम बाचन गर्न संसद् आउने भएपछि संसद बैठक अवरोध गर्न कांग्रेसलाई नैतिक संकट पर्ने देखिएको छ। सोहि विषयलाई लिएर थापाले राष्ट्रपतिसमक्ष पनि छलफल गरेको बताइएको छ। कांग्रेसले आगामी संसद् बैठकमा कसरी अगाडि बढ्ने भन्नेबारे छलफल गर्न सोमबार संसदीय दलको बैठक समेत बोलाएको महामन्त्री थापाले जानकारी दिए।"
जसरी भए पनि संसदको गतिरोध अन्त्य गरी नीति तथा कार्यक्रम अगाडि बढाउँछौं : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले संसदको गतिरोध हट्नेमा आफू विश्वस्त रहेको बताएका छन्। प्रमुख प्रतिपक्षी दल नेपाली कांग्रेससँगको छलफलपछि प्रधानमन्त्री प्रचण्डले भोलिसम्म सहमति जुट्ने विश्वास व्यक्त गरेका हुन्। उनले जसरी भएपनि संसदको गतिरोध अन्त्य गरी नीति तथा कार्यक्रम अगाडि बढ्ने दावी गरे। 'संसदको गतिरोध अन्त्यका लागि गम्भीरतापूर्वक प्रतिपक्ष कांग्रेससँग आज कुरा भएको छ। अन्तिम निष्कर्षमा नपुगे पनि मलाई के विश्वास भएको छ भने भोलि बेलुकासम्म हामी एउटा निष्कर्ष निकालेर नीति तथा कार्यक्रम सहज ढंगले अगाडि बढ्ने वातावरण बन्छ,'प्रधानमन्त्रीले भने। संसदमा उत्पन्न गतिरोध अन्त्यका लागि छलफल गर्न आजै बिहान प्रधानमन्त्री प्रचण्डले कांग्रेसलाई बालुवाटार बोलाएका थिए। छलफलमा पार्टी सभापति शेरबहादुर देउवा,महमन्त्री गगनकुमार थापा,प्रमुख सचेतक रमेश लेखकलगायत शीर्ष नेताहरू सहभागी थिए। छलफल सकारात्मक रहेको प्रमुख सचेतक लेखकले बताएका छन्। सहकारी ठगी प्रकरणमा मुछिएका उपप्रधान एवं गृहमन्त्री रवि लामिछानेमाथि अनुसन्धान गर्न संसदीय छानबिन समितिको माग गर्दै कांग्रेसले लामो समयदेखि संसद अवरोध गर्दै आएको छ। छानबिन समिति नबनेसम्म संसदमा अवरोध कायमै राख्ने उसको रणनीति छ। कांग्रेसले आफ्नो अडान नछाडेपछि संसदको गतिरोध हटाउन प्रधानमन्त्री 'प्रचण्ड' आफै सक्रिय भएका हुन्। सरकारले जेठ १ गते नीति तथा कार्यक्रम प्रस्तुत गर्दैछ।"
नीति तथा कार्यक्रमको तयारीबारे छलफल गर्न सभामुखले बोलाए बैठक,"काठमाडौं : सभामुख देवराज घिमिरेले प्रमुख दलका मुख्य सचेतक र सचेतकलाई छलफलका लागि बोलाएका छन्। सभामुखका प्रेस सल्लाहकार शेखर अधिकारीका अनुसार दिउँसो २ बजे सिंहदरबारस्थित कार्यकक्षमा कानुन, न्याय तथा संसदीय मामिला मन्त्री पदम गिरी र प्रमुख दलका मुख्य सचेतक, सचेतकलाई छलफलमा बोलाएका हुन्। उनका अनुसार आजको बैठकमा नीति तथा कार्यक्रमको तयारी लगायतका विषयमा छलफल हुनेछ। सरकारले जेठ १ गते नीति तथा कार्यक्रम ल्याउँदैछ। सरकारले ल्याउने नीति तथा कार्यक्रम संयुक्त (प्रतिनिधि सभा र राष्ट्रिय सभा) बैठकमा राष्ट्रपति रामचन्द्र पौडेलले बाचन गर्नेछन्। नेपाली कांग्रेसबाट निर्वाचित राष्ट्रपति पौडेलले नीति तथा कार्यक्रम बाचन गर्न संसद् आउने भएपछि संसद बैठक अवरोध गर्न कांग्रेसलाई नैतिक संकट पर्ने देखिएको छ। मन्त्रिपरिषद् बैठकले आर्थिक वर्ष २०८१०८२ को नीति तथा कार्यक्रम ल्याउन राष्ट्रपतिलाई आह्वान गरेको छ। मंगलबार ३ बजे नीति तथा कार्यक्रम ल्याउने भएका संसदको गतिरोध अन्त्य र तयारीको विषयमा आजको बैठकमा छलफल हुनेछ। कांग्रेसले शु्क्रबार सहकारी ठगी प्रकरणमा उपप्रधानमन्त्री तथा गृहमन्त्री रवि लामिछानेमाथि छानबिन गर्न संसदीय समिति गठनको माग गर्दै संघीय संसदका दुवै सदन अवरुद्ध पारेको थियो। कांग्रेसले आगामी बैठकमा पनि अवरोध गर्ने चेतावनी दिएपछि सभामुखले छलफल अगाडि बढाएका हुन्। हिउँदे अधिवेशनअन्त्यतिरबाट विरोध सुरु गरेको कांग्रेसले बजेट अधिवेशनको पहिलो दिन पनि अवरोध गरेको हो। कांग्रेसले नाराबाजी गरेपछि सभामुख देवराज घिमिरेले कार्यसूचीमा समावेश बुँदा हटाएर जेठ १ गतेसम्म संसद् बैठक स्थगित गरेका थिए।"
कोशीमा घट्यो गहुँ उत्पादन,"विराटनगर : कोशी प्रदेशमा हिउँदे बालीका रूपमा लगाउने गहुँको उत्पादनमा ह्रास भएको छ। कोशीमा गत वर्षको तुलनामा यस वर्ष ६ हजार ४ सय ५४ मेट्रिक टन हिउँदे बाली गहुँ उत्पादनमा ह्रास आएको हो। गत वर्ष ५७ हजार २ सय १ हेक्टर क्षेत्रफलमा गहुँ लगाउँदा १ लाख ४७ हजार ३सय ३१ मेट्रिकटन गहुँ उत्पादन भएको थियो भने यस वर्ष ५३ हजार २ सय १८ हेक्टर क्षेत्रफलमा गहुँ लगाउदा १ लाख ३९ हजार ८ सय ७७ मेट्रिकटन गहुँ उत्पादन भएको हो। जुन गत वर्षको तुलनामा ६ हजार ४ सय ५४ मेट्रिक टन कम उत्पाद भएको कृषि विकास निर्देशनालय कोशी प्रदेशले जनाएको छ। गत वर्षको तुलनामा यस वर्ष कोशी प्रदेशमा गहुँ लगाउने क्षेत्रफलमा समेत कमी आएको छ। निर्देशनालयका निमित्त निर्देशक प्रकाश डागीका अनुसार गत वर्ष ५७ हजार २ सय १ हेक्टर क्षेत्रफलमा गहुँ लगाएकोमा यस वर्ष ५३ हजार २ सय १८ हेक्टर क्षेत्रफलमा गहुँ लगाइएको थियो। जुन गत वर्षको तुलनामा ३ हजार ९ सय ८४ हेक्टर क्षेत्रफल कम हो। निर्देशनालय विराटनगरका अनुसार उच्च पहाडी जिल्ला ताप्लेजुङमा १४ सय ९८ हेक्टर क्षेत्रफमा गहुँ लगाएकोमा २ हजार ७ सय ८६ मेट्रिक टन, पाँचथरमा ३ हजार ७ सय ७ सइ २५ हेक्टर क्षेत्रफलमा लगाएकोमा ६ हजार ३५ मेट्रिकटन, इलाममा ४ हजार ५ सय २० हेक्टर क्षेत्रफलमा लगाएकोमा ११ हजार ५ सय २६ मेट्रिकटन गहुँ उत्पादन भएको छ। त्यस्तै, झापामा ३ हजार हेक्टर क्षेत्रफलमा लगाएकोमा ७ हजार ९ सय ५० मेट्रिक टन, धनकुटामा १२ सय ९५ हेक्टर क्षेत्रफलमा लगाएकोमा २ हजार ७ सय २० मेट्रिक टन, भोजपुरमा ४ सय २१ हेक्टर क्षेत्रफलमा लगाएकोमा ७ सय ६६ मेट्रिकटन गहुँ उत्पादन भएको छ। त्यस्तै, तेह्रथुममा २३ सय ९६ हेक्टर क्षेत्रफलमा लगाएकोमा ४ हजार ७ सय ७२ मेट्रिकटन, संखुवासभामा ७ सय १४ हेक्टर क्षेत्रफलमा लगाएकोमा १७ सय १४ मेट्रिक टन, खोटाङमा १४ सय ९४ हेक्टर क्षेत्रफलमा लगाएकोमा २ हजार २ सय ११ मेट्रिक टन, ओखलढुंगामा २ हजार १ सय ५२ हेक्टर क्षेत्रफलमा लगाएकोमा ४ हजार ८८ मेट्रिकटन र सोलुखुम्बुमा २६ सय ६५ हेकटर क्षेत्रफलमा लगाएकोमा ५ हजार ३ सय ४ मेट्रिक गहुँ उत्पादन भएको कृषि विकास निर्देशनालय कोशी प्रदेश विराटनगरले जनाएको छ। त्यसैगरी मोरङमा ११ हजार ९ सय ६० हेक्टर क्षेत्रफलमा लगएकोमा ३५ हजार ८ सय ८० मेट्रिक टन, सुनसरीमा १२ हजार २ सय ४८ हेक्टरमा लगाएकोमा ४१ हजार २ सय ९८ मेट्रिक टन गहुँ उत्पादन भएको छ। उदयपुरमा ५ हजार १ सय ३० हेक्टर क्षेत्रफलमा लगाएकोमा १२ हजार ८ सय २५ मेट्रिकटन उत्पादन भएको हो।"
नर्सहरूको सेवासुविधामा एकरूपता ल्याउन सरकारले पहल गर्छ : प्रधानमन्त्री,"काठमाडौं : प्रधानन्त्री पुष्पकमल दाहाल प्रचण्डले नर्सहरूको सेवासुविधामा एकरूपता ल्याउन सरकारले सकारात्मक पहल गर्ने बताएका छन्। चौधौं राष्ट्रिय नर्सिङ सम्मेलनलाई सम्बोधन गर्दै प्रधानमन्त्री प्रचण्डले नर्सहरूको सेवासुविधा सन्तोषजनक एवं एकरूपता नभएकाले त्यसलाई सुधार गर्नुपर्ने बताएका हुन्। 'नर्सहरूको सेवासुविधामा एकरूपता छैन, निजी अस्पताल, निजी नर्सिङ कलेज,नर्सिङ होमहरूमा सरकारको न्यूनतम पारिश्रमिकसरह सेवा सुविधाको सुनिश्चिता हुनुपर्छ,'प्रधानमन्त्री प्रचण्डले भेन,'उत्पादित जनशक्तिलाई स्वदेशमै रोजगारीको व्यवस्थाका निम्ति आवश्यक नीतिगत प्रबन्ध गरिनेछ ।' पछिल्लो समय स्वास्थ्य सेवा प्रवाह र सेवा विस्तारका क्षेत्रमा नेपालले महत्त्वपूर्ण प्रगति गरिरहेको उल्लेख गर्दै प्रधानमन्त्री प्रचण्डले हालसम्म नेपालमा अनमीदेखि विद्यावारिधिसम्म पढ्ने नर्सहरूको आकर्षण बढ्दो क्रममा रहेको बताए। 'नर्सिङ क्षेत्रमा देखिएको आकर्षणले यस क्षेत्रमा राम्रो सम्भावना र भविष्य रहेको छ भन्ने देखाएको छ,'प्रधानमन्त्री प्रचण्डले भने,'यस क्षेत्रको उचित व्यवस्थापन र युगानुकूल विकासका निम्ति वैज्ञानिक नीति, योजना र कार्यक्रम तर्जुमा गर्नुपर्ने जिम्मेवारी थपिएको छ ।' नेपालका अस्पतालहरूमा नर्स बिरामीको अनुपातअनुसार दरवन्दी कायम नभएकाले नर्सहरूको कार्यभार बढिरहेको विषयबारे सरकार जानकार रहेको बताउँदै प्रधानमन्त्रीले अर्थतन्त्रका आन्तरिक र बाह्य दुवै सूचकहरूमा सकारात्मक परिवर्तन आइरहेकाले निकट भविष्यमा नर्सहरूको सेवासुविधा र दरबन्दीको विषयलाई सम्बोधन गर्न सहयोग पुग्ने विश्वास व्यक्त गरे। नर्सिङ सेवामा कार्यरत प्राविधिक जनशक्तिले लामो समयसम्म इन्टर्नमा काम गर्नुपर्ने र जागिर पाएका नर्सहरूको पनि पारिश्रमिक न्यून रहने अवस्थाको अन्त्य हुनुपर्ने बताउँदै प्रधानमन्त्रीले ग्रामीण र दूरदराजमा काम गर्ने नर्सहरूका लागि प्रोत्साहनका कार्यक्रमहरू ल्याउनुपर्नेमा जोड दिए। उनले कार्यस्थलमा काममा विभेद हुने गरेको र वर्षौं काम गर्दासमेत नर्सिङ पढ्दाको खर्च उठाउन मुस्किल हुनेजस्ता समस्या भोग्नु परिरहेको समस्यालाई क्रमशः सम्बोधन गर्दै जानेगरी नीतिगत व्यवस्था गरिने बताए।"
नोटमा चुच्चे नक्सा छाप्ने निर्णयविरुद्ध अभिव्यक्ति दिने राष्ट्रपतिका आर्थिक सल्लाहकारले दिए राजीनामा,काठमाडौं : राष्ट्रपति रामचन्द्र पौडेलका आर्थिक सल्लाहकार चिरञ्जीवी नेपालले राजीनामा दिएका छन्। उनको राजीनामा राष्ट्रपति पौडेलले स्वीकृति गरेको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिइन्। एक सय रुपैयाँको नोटमा चुच्चे नक्सा छाप्ने सरकारको निर्णयविरुद्ध अभिव्यक्ति दिएपछि राष्ट्रपति पौडेलले नेपाललाई स्पष्टिकरण सोधेका थिए। त्यसपछि उनले राजीनामा दिएका हुन्। सरकारले एक सय रुपैयाँको नोटमा चुच्चे नक्सा राख्ने निर्णय गरेपछि उनले त्यसमा असन्तुष्टि जनाएका थिए। उनले भारतसँग सीमा विवाद रहेकै अवस्थामा अन्तर्राष्ट्रिय मान्यता बाहिर गएर नोटमा नक्सा छाप्नु अविवेकी निर्णय भएको तर्क गरेका थिए। यद्यपि यसअघिको सय रुपैयाँको नोटमा गभर्नर रहँदा नेपालकै हस्ताक्षर छ। सोही पुरानो नक्सालाई परिवर्तन गरी सरकारले नयाँ नक्सासहितको नयाँ नोट ल्याउने निर्णय गरेको हो। नेपालको अभिव्यक्तिलाई लिएर एमाले अध्यक्ष ओलीले नेपालको बोली राष्ट्रपतिकै हो वा नेपालको हो यसबारे प्रष्ट पार्नुपर्ने राष्ट्रपतिलाई प्रश्न गरेका थिए। सो अभिव्यक्ति आर्थिक सल्लाहकारको हो भने राष्ट्रपतिजस्तो सम्मानित संस्थामा त्यस्ता व्यक्ति राख्न नहुने भन्दै ओलीले विरोध जनाएका थिए। उनको अभिव्यक्तिलाई लिएर चौतर्फी आलोचना भएको थियो।
प्रधानमन्त्री दाहाल र कांग्रेसका शीर्ष नेताबीच बालुवाटारमा छलफल,"काठमाडौं : संसद्को गतिरोध अन्त्य गर्न प्रधानमन्त्री पुष्पकमल दाहाल र नेपाली कांग्रेसका सभापतिसहित शीर्ष नेताहरुबीच छलफल सुरु भएको छ । प्रधानमन्त्री निवास बालुवाटारमा जारी छलफलमा नेपाली कांग्रेसका सभापति शेरबहादुर देउवा, उपसभापति पूर्णबहादुर खड्का, महामन्त्री गगन थापालगायतका नेताहरु सहभागी छन् । बालुवाटार स्रोतका अनुसार प्रधानमन्त्री दाहालले संसद्को गतिरोध अन्त्यका लागि सभापति देउवालाई आग्रह गरेका छन्। प्रधानमन्त्री प्रचण्डले कांग्रेसलाई अडान छाडेर सहमतिका लागि पहल गर्न आग्रह गर्दै आएका छन्। सरकारले कांग्रेसलाई समग्र समस्याग्रस्त सहकारी छानबिन गर्न आयोग गठन गरेर फेस सेभिङ र दोषी देखिएका सबैलाई कारबाही गर्ने प्रस्ताव गरेको छ। कांग्रेसले शु्क्रबार सहकारी ठगी प्रकरणमा उपप्रधानमन्त्री तथा गृहमन्त्री रवि लामिछानेमाथि छानबिन गर्न संसदीय समिति गठनको माग गर्दै संघीय संसदका दुवै सदन अवरुद्ध पारेको छ। कांग्रेसले आगामी बैठकमा पनि अवरोध गर्ने चेतावनी दिएपछि प्रधानमन्त्रीले छलफल अगाडि बढाएका हुन्। हिउँदे अधिवेशनअन्त्यतिरबाट विरोध सुरु गरेको कांग्रेसले बजेट अधिवेशनको पहिलो दिन पनि अवरोध गरेको हो। कांग्रेसले नाराबाजी गरेपछि सभामुख देवराज घिमिरेले कार्यसूचीमा समावेश बुँदा हटाएर जेठ १ गतेसम्म संसद् बैठक स्थगित गरेका छन्। जेठ १ गते सरकारले नीति तथा कार्यक्रम ल्याउँदैछ। सरकारले ल्याउने नीति तथा कार्यक्रम संयुक्त (प्रतिनिधि सभा र राष्ट्रिय सभा) बैठकमा राष्ट्रपति रामचन्द्र पौडेलले बाचन गर्नेछन्। नेपाली कांग्रेसबाट निर्वाचित राष्ट्रपति पौडेलले नीति तथा कार्यक्रम बाचन गर्न संसद् आउने भएपछि संसद बैठक अवरोध गर्न कांग्रेसलाई नैतिक संकट पर्ने देखिएको छ। कांग्रेसले निरन्तर संसद् अवरोध गर्ने भएपछि सभामुखले मन्त्रिपरिषद् बैठकले आर्थिक वर्ष २०८१०८२ को नीति तथा कार्यक्रम ल्याउन राष्ट्रपतिलाई आह्वान गरेको दिन बैठक बोलाएका छन्। सोहि विषयका सन्दर्भमा पनि सोमबार कांग्रेसको संसदीय दलको बैठकमा छलफल गर्ने पदाधिकारी बैठकले निर्णय गरेको छ।"
सफल राष्ट्रको सुत्र,"संसारमा कुनै सफल राष्ट्र छैन, जसले सफलताको सुत्रबिना कुनै अनुसन्धानबाट पत्ता लगाएको होस्। संसारमा आजसम्म त्यस्तो कुनै सफल राष्ट्र छैन, जसले आफ्नो सफलताको सुत्र बिना कुनै अनुसन्धान पत्ता लगाएको होस्। संसारमा आजसम्म त्यस्तो कुनै उन्नत समाज पनि छैन, जसले आफ्नो उन्नतिको कडी अनुसन्धान बेगर नै थाहा पाएको होस्। अनुसन्धानले खारिएको निष्कर्ष अनि उक्त निष्कर्षद्वारा निर्देशित नीति नै संसारमा आजसम्म हरेक सफल र समृद्ध राष्ट्रको प्रगतिको मानक सावित भएको छ। प्रागैतिहासिकदेखि ऐतिहासिक कालसम्म अनुसन्धान संस्कृतिमा समृद्ध देश थियो नेपाल। जन्मदेखि मृत्युसम्मको हरेह पल मानिसले कसरी बाँच्नुपर्छ भन्ने शरीरको आधारभूत इन्जिनियरिङदेखि धर्तीमा यस राष्ट्रलाई कसरी अक्षुण्ण र अटल राखिरहने भन्ने राष्ट्र सञ्चालनको तकनिकीसम्मको यावत् विषय अनुसन्धानबाटै निर्दिष्ट रहन्थ्यो। यहाँका हरसभ्यता र संस्कृतिभित्रको कला, खानपान, भेषभूषा, चाडपर्व, रीतिरिवाज, मूल्यमान्यता आदि सबै ऋषि परम्परा अर्थात् रिसर्च परम्पराबाटै सिञ्चित हुन्थे। भौतिक विज्ञानदेखि व्यावहारिक विज्ञानसम्मका हरेक आयाममा अनुसन्धानमार्फत नै हाम्रा पुर्खाहरूले ज्ञानको आविष्कार गर्ने गर्दथे। अनुसन्धान त उनीहरूको जीवनशैली थियो। नत्र के मानदेवको मानगृहदेखि अंशुवर्माको कैलाशकुट जस्तो वास्तुकलाको अद्भूत नमुना बिनाअनुसन्धान सम्भव थियो र ? तर दुःखको कुरा समय जति अघि बढ्दै गयो, स्रोत र साधन जति बढी उपलब्ध हुँदै गए यो देश अनुसन्धानको क्षेत्रमा त्यति बढी ओइलाउँदै गयो। विश्वमा जति पनि उच्च आयस्तर भएका मुलुक आज हामीले देखिरहेका छौं ती कुनै बेला खोज र अनुसन्धानमा दिएको उच्च प्राथमिकता र लगानीकै प्रतिफल हुन्। युनेस्को तथ्यांक संस्थाको पछिल्लो तथ्यांकअनुसार इजरायलले आफ्नो कुल ग्राहस्थ उत्पादनको सबैभन्दा बढी अर्थात् ५५६ प्रतिशत अनुसन्धामा खर्च गर्ने रहेछ। त्यस्तै, दक्षिण कोरिया ४९३ प्रतिशत, बेल्जियम ३४६ प्रतिशत, संयुक्त राज्य अमेरिका ३४६ प्रतिशत, स्वीडेन ३४२ प्रतिशत खर्च गर्दोरहेछ। तर संसारको आधुनिक इतिहासमा अनुसन्धान संस्कृतिलाई उच्च प्राथमिकता दिँदै संस्थागत गर्ने सवालमा भने संयुक्त राज्य अमेरिकाको सुरुआत नै पहिलो देखिन्छ। आजको युग ज्ञानमा आधारित अर्थतन्त्रको युग हो। राष्ट्रलाई समृद्घ र उन्नत बनाउने हो भने ज्ञानको सिर्जना र आविष्कारलाई प्रवर्द्धन गर्नुको विकल्प अब राज्यसँग छैन। खोज र अनुसन्धानमा उसले गरेको त्यस मेहेनतकै कारण आज पनि अमेरिका विश्वको पहिलो ठूलो अर्थतन्त्र बनिरहन सफल भएको छ। तर, हाम्रो देशमा भने अनुसन्धानको क्षेत्रमा कति प्रतिशत खर्च गरिन्छ भन्ने यकिन तथ्यांकसम्म उपलब्ध नहुनुले अनुसन्धानप्रति राज्यको दृष्टिकोण के रहेछ भन्ने सहजै अनुमान गर्न सकिन्छ। यसको अर्थ हिजो यो देशको नेतृत्व गर्नेहरूले अनुसन्धानका लागि भनेर कुनै काम नै गरेनन् भन्ने पनि होइन। पञ्चायत कालमै नेपालमा सेडा, सिनास, सेरिड र रिकाष्ट जस्ता त्रिभुवन विश्वविद्यालय अन्तर्गतका अनुसन्धान केन्द्रहरू स्थापना भइसकेका थिए। नेपालमा मात्र होइन, विदेशमा समेत त्यस समय यी अनुसन्धान केन्द्रहरूको राम्रो ख्याति थियो। विदेशी अनुसन्धाताहरू यी केन्द्रहरूसँग सहकार्य गर्न लालयित हुन्थे। यसबाहेक नेपाल कृषि अनुसन्धान परिषद्, नेपाल विज्ञान तथा प्रविधि प्रज्ञा प्रतिष्ठान, वनस्पति अनुसन्धान केन्द्र, वन अनुसन्धान तथा प्रशिक्षण केन्द्र जलस्रोत अनुसन्धान तथा विकास केन्द्र, बागवानी अनुसन्धान केन्द्र लगायतका थुप्रै अनुसन्धान केन्द्र आज अस्तित्वमा छन्। तर, न त यी अनुसन्धान केन्द्रहरू सरकारको प्राथमिकतामा पर्छन्, न यिनले अध्ययन अनुसन्धानका लागि पर्याप्त बजेट नै पाउँछन् न त यहाँका कर्मचारी र अनुसन्धातालाई उत्प्रेरणा र हौसला नै छ। आफ्नो भएको अस्तित्व समेत जोगाउन नसक्ने अवस्थामा यी अनुसन्धान केन्द्रहरू पुगिसकेका छन्। राष्ट्रले अख्तियार गर्नुपर्ने विभिन्न नीतिका सम्बन्धमा अध्ययन अनुसन्धान गर्ने, कुनै खास विषयमा अपनाउनु पर्ने दीर्घकालीन, अल्पकालीन वा तत्कालीन नीति तथा सञ्चालन गर्नुपर्ने योजना, कार्यक्रम तथा अनुसन्धान गर्ने, नेपालको सामरिक मामिला, अन्तर्राष्ट्रिय सम्बन्ध, कूटनीति तथा परराष्ट्र नीतिको अध्ययन तथा अनुसन्धान गरी त्यसमा अपनाउनुपर्ने उपायका बारेमा सरकारलाई नीतिगत सुझाव दिने कार्यका लागि नेपाल सरकारले २०७५ सालमा सरकारी थिंक ट्यांक नीति अनुसन्धान प्रतिष्ठान स्थापना गयो। तर सरकारले यस संस्थासँग सहकार्य गरेर हाम्रो राष्ट्रिय हित अनुरूपको घरेलु नीतिदेखि भूराजनीतिक रणनीतिसम्मका विषयमा साझा मान्यता स्थापित गर्नुको सट्टा उल्टै १४ महिनादेखि यसलाई कार्यकारी अध्यक्षविहीन बनाई अलपत्र पारिराखेको छ। अनुसन्धान भन्नेबित्तिकै सँगै जोडिएर आउने अर्को सरोकारवाला निकाय हो विश्वविद्यालय। अनुसन्धानको सवालमा विश्वविद्यालय र राज्य एकअर्काका परिपूरक हुन्। जब राज्यमा कुनै समस्या समाधान गर्नुपर्ने अथवा नयाँ नीति निर्माण गर्नुपर्ने हुन्छ, तब राज्यले विश्वविद्यालयलाई अनुसन्धान गर्न लगाउँछ। अमेरिका, चीन, जापान, जर्मनी जस्ता विकसित देशमा यही चलन छ। त्यहाँका विश्वविद्यालयहरूमा विद्यार्थी र प्राध्यापकहरू दिनरात विविध विषयको गहिरो अनुसन्धानमा लागिरहेका हुन्छन्। तर हाम्रा विश्वविद्यालयहरू भने अनुसन्धान मार्फत नयाँ ज्ञानको सिर्जना गर्ने त कुरै छाडौं बरु राजनीतिक दलहरूका लागि नयाँनयाँ कार्यकर्ता उत्पादन गर्ने उद्योगचाहिँ बनिरहेका छन्। खासमा यो देशको नेतृत्वले अनुसन्धान र अर्थतन्त्रबीच सीधा सम्बन्ध हुन्छ भन्ने गुह्य कुराको महसुस नै गर्न सकेन। अनुसन्धानमा खर्च गर्दा त्यसले कुनै लाभ दिन सक्दैन भन्ने गलत मनोदृष्टिबाट नेतृत्व ग्रसित भइरह्यो। जनताका आधारभूत आवश्यकता गाँस, बास, कपासदेखि सुशासन, आर्थिक उन्नति, सामाजिक न्यायलगायतका राज्यका तमाम विषयमा अनुसन्धानमार्फत नै सही नीति अवलम्बन गर्न सकिन्छ भन्ने सामान्य चेतसमेत नेतृत्वकर्तामा देखिएन। त्यतिमात्र होइन, हिजो हामीभन्दा पछि रहेका देशहरू आज वैश्विक प्रतिस्पर्धामा हामीभन्दा धेरै माथि पुगिसक्दा पनि हामीचाहिँ किन सधैं पछि परिरह्यौं भन्ने मुख्य कुरामा समेत यहाँ कसैले अनुसन्धान गरेन। आजको युग ज्ञानमा आधारित अर्थतन्त्रको युग हो। राष्ट्रलाई समृद्ध र उन्नत बनाउने हो भने ज्ञानको सिर्जना र आविष्कारलाई प्रवर्द्धन गर्नुको विकल्प अब राज्यसँग छैन। यसका लागि सरकारी र निजी दुवै अनुसन्धान केन्द्र र अनुसन्धाताहरूलाई राज्यले प्रवर्तन भने गर्न सक्नुपर्छ।"
समस्याग्रस्त सहकारीलाई केन्द्रविन्दु मानेर उच्चस्तरीय छानबिन आयोग गठन गर्न कांग्रेस मानेन : उपमहासचिव ज्ञवाली,"सत्ता सहयात्रा नगरेको रिस पोख्न रवि लामिछानेमाथि केन्द्रित गरेर कांग्रेसले संसदीय छानबिन समितिको माग गरेको उनको भनाई छ। तानसेन : नेकपा एमालेका उपमहासचिव परराष्ट्रमन्त्री प्रदीपकुमार ज्ञवालीले एमाले माओवादीको गठबन्धन सरकार साढे ३ वर्ष ढुक्कसँग सञ्चालन हुने दावी गरेका छन। पाल्पा आएका एमाले उपमहासचिव ज्ञवालीले अन्नपूर्णसँगको विशेष कुराकानीमा एमाले माओवादीसहितको गठबन्धन भत्काउन अनेकौं प्रयास गरिएपनि त्यो असफल भएको दाबी गरेका हुन्। एमाले उपमहासचिव ज्ञवालीले भने,अहिले सत्ता बाहिर बस्दा कांग्रेस अतालिएको छ,छटपटिएको छ, एमाले माओवादी गठबन्धन टुटाउन कांग्रेसका केही नेता कुन पार्टीसित,केही नेता एमालेसँग पनि सत्ता सहकार्यको प्रस्ताव गरेका छन् तर एमालेको मुख्य चाहाना सरकारलाई नै पूरा अवधि चलाउने रहेको छ। अहिले कांग्रेस र एमालेको संयुक्त सरकार बन्छ भनेर बजारमा चलेको गाईगुई हल्ला मात्र भएको एमाले उपमहासचिव ज्ञवालीले बताए। सत्ता सहयात्रा नगरेको रिस पोख्न एउटा व्यक्तिमाथि केन्द्रित गरेर कांग्रेसले छानबिन समितिको माग गर्यो देशभरीमा समस्याग्रस्त सहकारीलाई केन्द्रविन्दु मानेर उच्चस्तरीय छानविन आयोग गठन गर्न एमालेले सरकारसँग माग गरेको तर नेपाली कांग्रेसले आयोग गठनमा सहमति नभई आफूसँग सत्ता सहयात्रा नगरेको रिस पोख्न एउटा व्यक्तिमाथि केन्द्रित गरेर संसदीय छानविन समितिको माग गरेर संसद अवरुद्ध गरेकोमा एमालेको आपत्ति रहेको ज्ञवालीले बताए। ज्ञवालीले भने,नेपाली कांग्रेसले रवीलाई गरेको प्रधानमन्त्रीको अफर नमानेपछस रविविरुद्ध लागेको हो,अहिलेसम्म रविलाई कुनै निकाय वा अदालतमा मुद्दा तथा उजुरी दर्ता नभएको अवस्थामा कसैलाई कसैको चित्त नबुझेमा छानविन समिति गठन गर्ने, राजीनामा दिनुपर्ने भन्ने कांग्रेस माग नै गलत रहेको छ। उच्च स्तरीय छानविन आयोगले दोषी प्रमाण गरी मुद्दा दायर गरेमा लामिछाने मात्र होइन जो कोही पनि सजाएको भागिदार हुनुपर्ने उनको भनाई छ। उनले प्रतिशोधको आधारमा कसैलाई दण्डित गर्न नहुने एमालेको धारणा रहेको ज्ञवालीले बताए। सरकार टिकाउन जसपा नेपाल एमालेले फुटाएको हो भन्ने प्रश्नमा एमाले उपमहासचिव ज्ञवालीले जसपा नेपालको आन्तरिक विवादको कारण पार्टी फुटेको दाबी गरे। नेकपा एसको विषयमा साथीहरुले पार्टी भित्र भविष्य नदेखेर असन्तुष्टी बढ्दै गएको उनको भनाई छ। वर्तमान निर्वाचन प्रणाली र शासकीय स्वरुपको कारण अस्थिरता निम्ताएकोले स्थायी सरकार सुनिश्चितताको लागि दुई तिहाई मत पुग्ने गरी राजनीतिक दलहरुबीच संविधान संशोधनको विषयमा अनौपचारिक रुपमा छलफल भइरहेको एमाले उपमहासचिव ज्ञवालीले खुलासा गरे। देशमा स्थायित्वको लागि औपचारिक रुपमै एजेण्डा बनाएर निर्वाचन प्रणाली र शासकीय स्वरुप सुधार तथा संविधान संशोधनको आवश्यकता देखिएको एमाले उपमहासचिव ज्ञवालीले बताए।"
"कोशी, बागमती, गण्डकी र लुम्बिनी प्रदेशमा भारी बर्षाको सम्भावना","काठमाडौं उपत्यकासहित देशका विभिन्न भूभागमा बर्षा भइरहेको छ। काठमाडौं : जल तथा मौसम विज्ञान विभागले कोशी, बागमती, गण्डकी र लुम्बिनी प्रदेशका एकदुई स्थानमा भारी बर्षाको सम्भावना रहेको जनाएको छ। विभागको मौसम पूर्वानुमान महाशाखाले आइतबार बिहान जारी गरेको बुलेटिनमा नेपालमा पश्चिमी वायु, स्थानीय वायु,भारतको बिहार आसपास बनेको न्यून चापीय प्रणालीको समेत प्रभाव रहेको छ। भारतको उत्तर प्रदेशदेखि पश्चिम बंगालसम्म रहेको निम्न चापिय क्षेत्रको समेत प्रभाव रहेको जनाएको छ। अहिले काठमाडौं उपत्यकासहित बागमती, कोशी, मधेश,गण्डकी र लूम्बिनी प्रदेशका थोरै स्थानहरुमा मेघगर्जनचट्याङ्ग हावाहुरीसहित मध्यम वर्षा भइरहेको छ। आइतबार दिउँसो र राति देशका केही स्थानहरूमा मेघगर्जनचट्याङ्गहावाहुर सहित मध्यम वर्षाको सम्भावना रहेको छ। साथै कोशी, मधेस बागमती, गण्डकी र लुम्बिनी प्रदेशका एकदुई स्थानमा भारी बर्षाको समेत सम्भावना रहेको महाशाखाको भनाई छ। देशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। सोमबार देशभर आंशिकदेखि साधारणतया बदली रहने छ। महाशाखाका अनुसार देशका पहाडी भूभागका थोरै स्थानहरूमा मेघगर्जनचट्याङ्गहावाहुरीसहित हल्कादेखि मध्यम वर्षाको सम्भावना रहेको छ। साथै तराई भूभागका एकदुई स्थानमा मेघगर्जनचट्याङ्गहावाहुरीसहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। मंगलबार पनि कोशी, बागमती र गण्डकी प्रदेशको पहाडी भूभागका थोरै स्थानहरूमा तथा देशको बाँकी भूभागको एकदुई स्थानमा मेघगर्जनचट्याङ्गहावाहुरीसहित हल्का वर्षाको सम्भावना रहेको छ। साथै तराई भूभागका एकदुई स्थानमा मेघगर्जनचट्याङ्गहावाहुरीसहित हल्का वर्षाको सम्भावना रहेको बुलेटिनमा उल्लेख छ। देशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ।"
लामिछानेमाथि संसदीय छानबिन समिति गठन गर्न प्रधानमन्त्री सकारात्मक : कांग्रेस,"काठमाडौं : प्रमुख प्रतिपक्ष दल नेपाली कांग्रेसले सहकारी प्रकरणमा संसदीय समिति बनाउन प्रधानमन्त्री पुष्पकमल दाहाल सकारात्मक भएको बताएको छ। आइतबार बालुवाटारमा भएको प्रधानमन्त्री र कांग्रेसका शीर्ष नेताको बैठकपछि प्रमुख सचेतक रमेश लेखकले सहकारी ठगीको विषयमा पार्टी रवि लामिछानेमाथि उठाएका मुद्दामा छानबिन समिति बनाउन प्रधानमन्त्री प्रचण्ड सकारात्मक भएको जानकारी दिए। लेखकले प्रधानमन्त्रीसँग आफूहरूले पूर्ववत अडान यथावत् राखेको बताए। उनले भने,हामीले सहकारी ठगीका सन्दर्भमा संसदमा कुरा उठाउँदै आएका छौं, संसदीय छानबिन समिति गठन गर्नु्पर्छ भनेर हामीले आफ्ना कुरा राखेका छौं। प्रधानमन्त्रीजीले सकारात्मक ढंगले लिनुभएको छ, सकारात्मक कुरा नै छ। लेखकले सोमबार बस्ने कांग्रेसको संसदीय दलको बैठकले थप निर्णय गरेर अगाडि बढ्ने बताए। सरकार संसद् पनि चल्न नदिने र छानबिन समिति पनि नबनाउने निष्कर्षमा सरकार पुगेको ठहर गर्दै कांग्रेसले सभापति शेरबहादुर देउवा निवास बुढानिलकण्ठमा बसेको पदाधिकारी र पूर्वपदाधिकारीको बैठकबाट सरकारको रबैयाप्रति कसरी अगाडि बढ्ने भन्नेबारे निर्णय गर्न संसदीय दलको बैठक बोलाएको हो।"
गाईको सम्पत्तिमा राजनीतिकर्मीको रजाइँ,"गौशाला (महोत्तरी) : मुलुकमै सबैभन्दा पुरानो गाई गोठको रूपले चिनिने निगौल गाई गौशाला अहिले राजनीतिक चपेटामा परेको छ । जसका कारण यी संस्था पछिल्लो समयमा आएर धरासायी बनेको छ । राजनीतिकर्मीले प्रत्यक्षरूपमा हावी भएकै कारण संस्थाको अधीनमा रहेको जग्गाहरू क्रमिक रूपमा अतिक्रमित भएको छ । विभिन्न समयमा गरी यस संस्थाको मातहतमा रहेको २४ बिघा जग्गा अतिक्रमितको चपेटामा परेको कार्यालय स्रोतले जनाएको छ । आफूलाई समाजसेवी कहलाउने यस्ता नेता कार्यकर्ताहरूले संरक्षणको पूर्णग्यारेन्टी लिएकै कारण यस संस्थाको जग्गा अतिक्रमित भएको निमित कार्यालय प्रमुख वीरबहादुर चौधरीले बताए । उनले भने, भोट बैंक स्थापित गर्न यहाँका जग्गा उनीहरूले प्रयोग गर्दै आएका छन् । चुनावको समयमा जनतासमक्ष गरिएको वाचा पूरा गर्नका लागि यस संस्थाको जग्गालाई अवैधानिक तवरले विभिन्न सार्वजनिक संरचनाको नाम दिई अतिक्रमण गरिएको छ । उल्लिखित जग्गाहरूमा सामाजिक संरचनाको निर्माण भए तापनि सो जग्गा उपभोगका लागि यस कार्यालयसँग कुनै किसिमको सहमतिको रेकर्ड नरहेको चौधरीले बताए । उनले भने, ती जग्गाहरूमा निर्मित संरचनाले स्थानीयलाई प्रत्यक्ष रूपमा फाइदा पुगेकै हो । तर, यसमा कानुनी प्रक्रिया भने पुगेको छैन । गौशाला पशुहाटबजार सञ्चालनका लागि तत्कालीन समयमा गौशाला गाविससँग भएको सहमति पछिल्लो समयमा आएर पालना नभएको अवस्था रहेको छ । तत्कालीन गाविसको कार्यालयसँग २५ प्रतिशत ठेक्का पाउने शर्तमा आपसी सहमतिअनुसार निगौल गाई गौशालाले जग्गा बजार उपयोगका लागि दिइएको थियो । लामो वर्षसम्म ती सहमतिको पालना भयो । तर, स्थानीय सरकार आएपछि ती सहमतिलाई लत्याइएको छ । अहिले रकम बुझाउनका लागि विभिन्न वहानावाजी गर्दै आएको छ । जनप्रतिनिधिसँग अनेकौपटक गरिएको वार्ताले कुनै निष्कर्ष निस्कन सकेको छैन । कार्यालय अहिले बाध्य भई मुखदर्शक भए छ । विसं १९८३ सालमा तत्कालीन भारतका दरभंगा महाराज व्रह्मदेव ठाकुरले गौ पालनका लागि यहाँ गौशालाको स्थापना गरिएको थियो । गौशालालाई संरक्षण अनि व्यवस्थापनका निम्ति संस्थाका नाममा यहाँ २ सय बिघा जग्गादान गरेका थिए । पछि गाईपालनका लागि आधुनिक जातिका १५ सयवटा गाई नेपाल सरकारमार्फत यस संस्थालाई हस्तान्तरण गरिएपछि यहाँ नेपालकै सबैभन्दा पुरानो गाई गोठको स्थापना भएको स्थानीय जानकारवालाहरूको भनाइ छ । यस ऐतिहासिक गौशाला जोगाउनभन्दा पनि मास्नमा लाग्ने धेरै संख्यामा लागिपरेका छन् । तीनै तहका सरकार भए पनि यस ऐतिहासिक गाई गौशालालाई संरक्षण गर्न सकेको छैन । गौशालाजस्तो सक्षम अनि ऐतिहासिक सम्पदा भएको कार्यालयलाई जर्जर अवस्थामा पुर्याउने नापी, मालपोत र गौशालाकै कर्मचारीहरू छन् । उनीहरू लोभ लाभमा फसी यस संस्थाललाई दुर्दशामा पुर्याएका हुन् । मिलेमतो नभई आफैं कुनै पनि हालतमा जग्गा अतिक्रमण हुँदैन, सरकारी जग्गा व्यक्तिका नाममा पुग्दैन न नबताउने शर्तमा ती कार्यालयका एक कर्मचारीले बताए । विभिन्न समय र बहानामा हुने बारम्बारको अतिक्रमणले यहाँ रहेका गाईहरू अब सडकमा पुग्ने अवस्था आइसकेको छ । यो यस क्षेत्रका लागि मात्रै होइन मुलुककै लागि लाजमर्दाे विषय ती कर्मचारीले भने । गौशालाको नाममा रहेको १ सय ४८ बिघा जग्गामध्ये झन्डै ५० बिघा जग्गा अतिक्रमण भइसकेको छ । अतिक्रमित जग्गामा अहिले थुप्रै घर ठडिएका छन् । अतिक्रमण रोक्न राजनीतिक तहबाटै पहल हुनपर्नेमा उल्टै अतिक्रमण गर्नेहरू नै राजनीतिक क्षेत्रबाट संरक्षित भएका स्थानीयवासी बताउँछन् । बाँकी रहेका जग्गामध्ये १० विगाहामा आधुनिक भौतिक पूर्वाधारसहित गाई गोठ, २७ बिघामा ३ वटा पोखरी, फूलबारी र करिब ५६ विगाहा जग्गा खेतीयोग्य जमिनमा गाईवस्तुका लागि मौसमी घाँस उत्पादन गर्दै आएको छ ।"
शैलुङमा मिनी ग्रेटवाल,"दोलखा : पर्यटकीय क्षेत्र शैलुङडाँडामा पर्यटन प्रवर्द्धन गर्न मिनी ग्रेटवाल निर्माणको काम गरिएको छ। संघीय सरकारको संस्कृति, पर्यटन तथा नागरिक उड्डयन मन्त्रालय र शैलुङ गाउँपालिकाको संयुक्त लगानीमा शैलुङ ग्रेटवाल निर्माण गरिएको पूर्वगाउँपालिका अध्यक्ष भरत दुलालले बताए। शैलुङ गाउँपालिकाको कालापानीदेखि डाँफेढुंगा ९५० मिटरसम्म निर्माणको डीपीआर तयार गरिए पनि अहिले पाँच सय मिटर मात्र ग्रेटवाल निर्माण भइरहेको गाउँपालिकाले जनाएको छ। ग्रेटवाल निर्माणका लागि संघीय सरकारको ७० प्रतिशत र शैलुङ गाउँपालिकाको ३० प्रतिशत बजेट लगानी रहेको छ। प्रारम्भिक चरणमा पाँच सय मिटर ग्रेटवाल निर्माणका लागि ४ करोड ९४ लाख १५ हजार ४१८ रुपैयाँँ लागतमा ठेक्का सम्झौता गरिएको थियो। सरकारले नेपालका सय वटा पर्यटकीय स्थलमा पर्यटन पूर्वाधार निर्माण गर्ने अभियानअन्तर्गत शैलुङमा ग्रेटवाल निर्माणका लागि प्रस्ताव गरिएको थियो। संघीय सरकारले पर्यटकीय गन्तव्य निर्माणका लागि सहयोग गर्ने भएपछि शैलुङलाई मुख्य पर्यटकीय गन्तव्य बनाउने उद्देश्यका साथ गाउँपालिकाले ग्रेटवाल निर्माणको प्रस्ताव गरेको पूर्वअध्यक्ष दुलालले बताए। ग्रेटवाल निर्माणपछि शैलुङ क्षेत्रमा पर्यटकको अझ आकर्षण बढ्ने उनको भनाइ छ । ग्रेटवाल निर्माणलाई थप व्यवस्थित बनाउन आगामी आर्थिक वर्षमा थप बजेट बिनियोजन गर्ने योजना रहेको गाउँपालिकाले जनाएको छ। शैलुङमा बन्दै गरेको ग्रेटवाल अहिले पर्यटकहरूको रोजाइको केन्द्र बनेको छ। आन्तरिक पर्यटक मात्र होइन विभिन्न देशका बाह्य पर्यटकहरू पनि शैलुङ भ्रमणमा आउने गरेका छन्। दोलखा जिल्लाको दक्षिण पश्चिममा रहेको शैलुङ डाँडा समुद्री सतहबाट ३ हजार २ सय मिटर अग्लो स्थानमा रहेको छ। शैलुङ पर्यटकीय हिसाबले मात्र नभएर धार्मिक रूपले पनि प्रख्यात छ। शैलुङमा विभिन्न किसिमका डाँडा र सयवटा होचा र मनमोहक थुम्काहरू रहेका छन्। यो वर्ष शैलुङको सय थुम्को पुग्ने पर्यटक विगत वर्षको भन्दा अत्यधिक रहेको शैलुङको पर्यटन प्रबद्र्धनमा सक्रिय वरिष्ठ समाजसेवी एवं उप्रेती समाजका केन्द्रीय अध्यक्ष शोभित उप्रेतीले बताए। शैलुङ देशकै महत्वपूर्ण प्राकृतिक एवं धार्मिक पर्यटकीय केन्द्र हो। यो ठाउँमा विज्ञानपार्क, आध्यात्मिक केन्द्र, साहित्य घरलगायतका संरचनासमेत निर्माण भइरहेको वरिष्ठ समाजसेवी उप्रेतीको भनाइ छ। पवित्रस्थल शैलुङमा विभिन्न देवीदेवताको बासस्थान र गुफाहरू, शैलुंगेश्वर महादेव पनि रहेका छन्। शैलुङडाँडाबाट गौरीशंकर हिमाल, सगरमाथा, माछापुच्छ्रे, अन्नपूर्ण, मनास्लु, गणेश, लाङटाङ हिमश्रृङ्खला लगायतका मनमोहक दृश्यहरू पनि देख्न सकिन्छ। साथै काठमाडौं उपत्यकाका विभिन्न भाग र काभे्र जिल्ला तथा रामेछापका विभिन्न ठाउँ र तराईका केही भागसमेत देख्न सकिन्छ। चारैतिर देखिने मनोरम दृश्य गुराँसे फूलहरूको जंगल, वन्यजन्तु र हिमश्रृंखलाको अवलोकन र विभिन्न थरीका मौसमअनुसारका फुलहरू, विभिन्न जातका चराचुरुङ्गी, हरियो पाखाभरी याक र चौंरीले लुकामारी खेल्दै गरेको दृश्यले पर्यटकहरूलाई शैलङुले मोहित बनाउँछ। प्राकृतिक दृश्यावलोकन र सुन्दरताका कारण साथै धार्मिक महत्व बोकेको शैलुङ जुनसुकै समय पनि पर्यटकहरू लोभिने वातावरण रहेको छ। हिउँदको समयमा त झन सेतम्मे हिउँको दृश्यावलोकनका लागि भेरै पर्यटकहरू आउने गर्छन्। शैलुङ विभिन्न हिसाबले महत्वपूर्ण स्थान हो पाँचऔले, चिराइतो, यार्सागुम्बाजस्ता विभिन्न जातका जडीबुटी पाइनुका साथै अनुसन्धान र उत्खनन् गर्न सके विभिन्न किसिमका खानीहरू हुनसक्ने स्थानीय बासिन्दाको भनाइ छ। अहिले शैलुङमा ग्रेटवाल हेर्न र शैलुङमा ध्यान, अध्ययन, अनुसन्धान तथा अवलोकन गर्न विदेशी पर्यटकको संख्यामा पनि वृद्धि भएको स्थानीयको भनाइ छ। शैलुङ क्षेत्रमा पर्यटकीय व्यवस्थित योजना, पर्यटकीय आकर्षणका वस्तुहरूलाई पहिचान, व्यवस्थित होमस्टे, सुरक्षित पर्यटकीय गाइडको अझ व्यवस्था गर्नुपर्ने देखिन्छ। काठमाडौंँबाट सिन्धुपाल्चोकको मुडेबाट ८ किलोमिटर बसको यात्रा र १ घण्टाको पैदलयात्रापछिमिनी ग्रेटवाल हुँदै शैलुङ पुग्न सकिन्छ।"
वन डढेलो नियन्त्रणमा प्रभावकारी कार्ययोजना अभाव,"काठमाडौं : सरकार र वन सम्बन्धित निकायहरूले नीति तर्जुमा गरी प्रभावकारी कार्ययोजना बनाएर काम गर्ने हो भने वन डढेलो नियन्त्रण हुन सक्ने विज्ञले सुझाएका छन्। काठमाडौंमा सामुदायिक वन उपभोक्ता महासंघ, जिल्ला महासंघ भक्तपुरले आयोजना गरेको वन डढेलो विपद्विरुद्ध जनचेतना अभियान, सञ्चारकर्मीसँगको अन्तरक्रिया कार्यक्रममा सहभागीले डढेलो नियन्त्रणका उपाय बताएका हुन्। केही दिनदेखि अधिकांश वनजंगलमा नियन्त्रण गर्नै नसक्ने गरी डढेलो फैलिएको छ । यसबाट धन जनको नोक्सानको साथै वायुमण्डललाई प्रदूषित बनाएको छ। सयौं मानवबस्ती पनि जोखिममा परेका छन्। यसको नियन्त्रणका लागि सरकारदेखि सरोकार निकायसँग कुनै योजना नै देखिएको छैन । डढेलोबाट काठ दाउरा, वन्यजन्तु, बोटबिरुवा र जडीबुटीको क्षति बढ्दो छ। उक्त कार्यक्रममा वन विज्ञ विजयराज पौडेलले वन डढेलो व्यवस्थापनसम्बन्धी कार्यपत्र प्रस्तुत गरे। उनले डढेलो नियन्त्रणमा सरकार उदासीन रहेको र तालिम प्राप्त जनशक्ति, स्रोत साधन र बजेटको उचित व्यवस्थापन नभएको बताए। यसै क्रममा नेपालका लागि अस्ट्रेलियन राजदूतावासको विकास प्रमुख कविथा कास्यनाथनले वन डढेलोको विषयमा अस्ट्रेलियाको अनुभव नेपालका लागि पनि उपयोगी हुने बताइन्। त्यस्तै वरिष्ठ पत्रकार कृष्णमुरारी भण्डारीले संघ, प्रदेश, स्थानीय तह र सम्बन्धित निकाय जिम्मेवार बने वन डढेलो नियन्त्रण हुने औंल्याए। उक्त कार्यक्रममा सामुदायिक वन उपभोक्ता महासंघ नेपाल भक्तपुर शाखा, राष्ट्रिय विपद् जोखिम न्यूनीकरण तथा व्यवस्थापन प्राधिकरण, पारिवारिक निजी वन संघ नेपालका प्रतिनिधि र विभिन्न सञ्चारमाध्यमका पत्रकारले आआफ्नो विचार व्यक्त गरेका थिए।"
सेफ सन्तोष साहको मिथिला थाली झम्सिखेलमा,"काठमाडौं : काठमाडौंमै बसेर मैथली खानाको स्वादका लागि झम्सिखेलमा मिथिला थाली सञ्चालनमा आउने भएको छ। बेलायती टेलिभिजन कार्यक्रम बीबीसी मास्टर सेफ २०२०का विजेता सेफ सन्तोष साहले तराईको रैथाने खाना मिथिला थाली काठमाडौं भित्र्याएका हुन्। मिथिला थाली आगामी जेठ ६ गतेबाट औपचारिक उद्घाटन गरिने सेफ साहले जानकारी दिए। साहले गत वर्षको जेठ ६ गते जनकपुरमा मिथिला थाली सुरुवात गरेका थिए। उक्त रेष्टुँरा सञ्चालनको १ वर्ष पुग्दा काठमाडौंमा पनि शाखा सुचारु हुने उनले बताए। यो रेष्टुँरा सञ्चालनमा सेफ दिलीप साह र सेफ लक्ष्मणको पनि सहयोग छ। मिथिला थालीमा १७ प्रकारका खाना छन्। जसमा ४ थरीका अचार, आलुको चोखा, कडिबडि, तिलौरी (चामलको कनिकाबाट बन्ने), विरिया (सागको परिकार), खाना, गहुँको रोटी, मौसमी तरकारी, दाल आदि समेटिएको छ। शाकाहारी र मांसाहारी (खसी, कुखुरा र माछा) मिथिला खानाका पारखीहरूलाई काठमाडौंमै मधेसको स्वाद दिने उद्देश्य रहेको साह बताउँछन्। यसका साथै मिथिला क्षेत्र, मिथिला कलासंस्कृति र मिथिला खानाको प्रवर्द्धन गर्न पनि यो रेष्टुँराले मद्धत गर्ने अपेक्षा लिइएको छ। शाकाहारी खाना सेटको ५५० देखि मांसाहारीमा कुखरा सेटको ७ सय, माछा सेटको ७५० सय तथा खसीको मासुको सेटको ८५० रुपैयाँ रहेको छ। योसँगै जनकपुरे लस्सी, घिउको जेरी, लाल मोहन, अलैंची रस्मलाई छुट्टै पैसा तिरेर खाना सकिन्छ। रेष्टुँरामा थालीसँगै मिथिला स्न्याक्स र जनकपुरे कोसेलीको पनि स्वाद लिन सकिन्छ। मिथिला खानाका लागि आवश्यक कच्चापदार्थ स्थानीयरूपमा उपलब्ध कृषि उत्पादनलाई नै प्रयोग गरिने बताइएको छ। यसका लागि कन्ट्रयाक फार्मिङ गरिएको सेफ साहले जानकारी दिए। स्थानीय उत्पादनलाई प्राथमिकता दिँदै राजेगारी सिर्जनाको काममा पनि यो रेष्टुँराहरूले सहयोग गर्ने सेफ साह बताउँछन्। यस्तै, रेष्टुँरामा मिथिला चित्रकलालाई पनि सजाइएको छ। ती चित्रकलाहरू मन परेको खण्डमा किन्न सकिने र कलाकारहरूलाई आर्थिक सहयोग गर्न सकिने छ। काठमाडौंमा २ शाखा खोल्ने भनिएकोमा झम्सिखेलसँगै गौशालामा छिट्टै मिथिला थाली खोलिने बताइएको छ। पशुपतिनाथ मन्दिर परिसर भएकाले गौशालाको मिथिला थालीमा शाकाहारी मात्र खाना राखिने छ। त्यस्तै भारतको अयोध्या र दुबईमा नयाँ रेष्टुँरा खोल्ने साहले जानकारी दिए। त्यस्तै मिथिला थालीमा ग्राहकले खर्च गर्ने एकदेखि तीन रुपैयाँसम्म गरिब, अनाथ, असहाय, एकल महिला र छोरीहरुका लागि खर्च गर्दै आएका र गरिने पनि साहले बताए।"
फोक्सोको क्यान्सर जितेका जोर्डनले गरे सफलतापूर्वक सगरमाथा आरोहण,"काठमाडौं : फोक्सोको क्यान्सर जितेका जोर्डन क्षेत्रीले सफलतापूर्वक सगरमाथा आरोहण गरेका छन्। उनले आइतबार बिहान १० बजेर ३० मिनेट जाँदा सगरमाथामा आरोहण गरेका हुन्। उनले १४ घण्टा लगाएर सगरमाथाको आरोहण गरेका जोर्डनका बुवा योगेन क्षेत्रीले बताए। जोर्डनलाई गेल्जे शेर्पा, एड्रियाना र फुडी शेर्पाले सगरमाथा चढ्न सहयोग गरेका थिए। जोर्डनलाई सानै उमेरमा फोक्सोको क्यान्सर भएको थियो। क्यान्सर लागेदेखि नै उनलाई एक दिन सगरमाथा चढ्छु भन्ने आत्मविश्वास थियो। सोही आत्मविश्वासलेनै उनलाई आज उक्त सफलता हात परेको छ। सगरमाथाको बेसक्याम्पमा पुगेपछि अन्नपूर्णसँग कुरा गर्दै जोर्डनले भनेका थिए, सानै उमेरमा कठिन रोगबाट जुन संघर्ष मैले गरेँ। त्यतिबेला हौसलाको खाँचो थियो। मेरो जस्तै जटिल रोग बाट गुज्रिरहेकालाई मेरो सगरमाथा आरोहण प्रेरणा बनोस्।"
१८ वर्षदेखि फरार प्रतिवादी पक्राउ,बागलुङ : जिल्ला प्रहरी कार्यालय बागलुङले कर्तव्य ज्यान मुद्दामा फैसाला भएका फरार दुई जनालाई १८ वर्षपछि पक्राउ गरेको छ। २०६३ वैशाख ३० गते कर्तव्य ज्यान मुद्दामा सर्वोच्च अदालतले दोषी ठहर गर्दै १० वर्षको कैद फैसला तोकेपछि फरार रहेका बागलुङको निसीखोला गाउँपालिका वडा नम्बर ४ घर भई हाल कपिलवस्तुको बाणगंगा नगरपालिका७ बनगाई बस्ने ५१ वर्षिय दुर्गा गौतम भन्ने दुर्गा आचार्य र सोही ठाउँ बस्ने उनकी ४६ वर्षीय बहिनी पार्वती आचार्यलाई पक्राउ गरिएको जिल्ला प्रहरी कार्यालय बागलुङका सूचना अधिकारी प्रहरी नायव उपरीक्षक विजय यादवले जानकारी दिए। जिप्रका बागलुङबाट खटिएको विशेष टोलीले वैशाख २२ गते बाणगंगाबाट दुवै जनालाई पक्राउ गरेको थियो। पक्राउ परेका आचार्य दिदीबहिनीलाई जिल्ला अदालत बागलुङमा पठाइएको र अदालतको फैसाला कार्यान्वयनको लागि बिहीबार जिल्ला कारागार बागलुङमा पठाइएको यादवले बताए।
खेत जोत्ने क्रममा करेन्ट लागेर एकजनाको मुत्यु,बुटवल : खेत जोत्ने क्रममा बिजुलीको अडाएको तारबाट करेन्ट लाग्दा आइतबार एकजना युवकको मृत्यु भएको छ। नौवहिनी गाउँपालिका६ छम प्यूठान निवासी २८ वर्षीय सन्तोष परियारको मृत्यु भएको हो । करेन्ट लागेर घाइते भएका उनको उपचारका लागि जिल्ला अस्पताल विजुवार लैजाँदै गर्दा बाटोमै मृत्यु भएको जिल्ला प्रहरी कार्यालय प्यूठानका सूचना अधिकारी एवं प्रहरी निरीक्षक हुमानन्द खनालले जानकारी दिए । मृतक परियार केही समयअघि वैदेशिक रोजगारीबाट फर्किएका थिए । उनी फोप्लीको लुप्लुङबाट बसाइँसरेर नौबहिनी६ स्थित छममा गएका हुन्।
सुरक्षा गार्डको हत्या आरोपित पक्राउ,"राजविराज : सप्तरीको सप्तकोशी नगरपालिका१ फत्तेपुरस्थित नेपाल बैंक लिमिटेडभित्र सो बैंकका सुरक्षा गार्डको हत्या गर्ने आरोपितलाई प्रहरीले आइतबार सार्वजनिक गरेको छ। जिल्ला प्रहरी कार्यालयमा आयोजित पत्रकार सम्मेलनमा सप्तकोशी नगरपालिका२ सिद्धिपुरका ५६ वर्षीय परशुराम फुयालको हत्या आरोपमा पक्राउ परेका सप्तकोशी नगरपालिका५ गंगाजलीका ३२ वर्षीय चन्द्र बहादुर सुबेदीलाई सार्वजनिक गरिएको हो। जिल्ला प्रहरी कार्यालय चितवनको सहयोगमा राप्ती नगरपालिका१ लोथर चितवनबाट शनिबार पक्राउ परेका आरोपितलाई थप अनुसन्धान कार्यका लागि जिल्ला प्रहरी कार्यालय सप्तरीमा ल्याइएको डिएसपी ढुण्डीराज नेउपानेले जानकारी दिए। मधेस प्रदेश प्रहरी कार्यालयको केनाइन शाखाबाट खटिएको तालिम प्राप्त कुकुरसहितको प्राविधिक अनुसन्धान टोली र जिल्ला प्रहरी कार्यालय सप्तरी समेतको संयुक्त अनुसन्धान टोलीले बैकमा रहेको सीसीटिभी फुटेजको अध्ययन विष्लेषण गरी आरोपित सुबेदीलाई पक्राउ गरिएको डिएसपी नेउपाउनेले बताए। प्रहरीले हत्या घटनामा प्रयोग भएको खुकुरी, झोला, जुत्ता, पञ्जा, सेन्डो गञ्जी, टोपी र सल, हेक्सो ब्लेड, रेञ्ची, पिलास, डोरी, रड र वारदात स्थलमा प्रयोग गरेको काठ समेत बरामद गरेको छ। फुयालको शव बिहीबार विहान धारिलो हतियारले हत्या गरेको अवस्थामा बैंकभित्र फेला परेको थियो। बिहीबार विहान ७ बजेसम्म पनि सुरक्षा गार्डको कोठा नखुलेपछि बैंकका कर्मचारीलाई शंका लागेर ढोका खोलेर हेर्दा उनी मृत अवस्थामा फेला परेका थिए। शवको वरिपरि रगतको टाटा थियो। बैंकको सीसीटीभी फुटेज हेर्दा राति करिब १२ बजेपछि नकाबधारी आरोपित बैंकभित्र पसेर हत्या गरेको देखिन्छ। प्रहरीका अनुसार आरोपित सुवेदी मृतक फुयालका कान्छो ज्वाईतर्फका नातेदार (ज्वाईँ) हुन्। आरोपित सुवेदीका बुबाआमा, श्रीमती, १ वर्षीया छोरी र ५ वर्षीय छोरा छन्। फुयाल भने नेपाली सेनाबाट सेवा निवृत्त भएपछि विगत ८ वर्षदेखि निरन्तर सुरक्षा गार्डको रूपमा कार्यरत थिए। मृतक फुयालका १ पत्नी, २ छोरा र २ छोरी छन् । सशस्त्र प्रहरीमा कार्यरत आरोपित सबेदीले ०७९ मै जागिरबाट राजीनामा दिएको पाइएको छ। स्थानीयका अनुसार ऋणमा चुर्लुम्मै डुवेका सुवेदीले पैसा फिर्ता गर्न नसकेपछि कतिपयले सामाजिक सञ्जालमै उनको नाम र फोटो सार्वजनिक गर्दै कानुनी प्रक्रियामा जाने धम्की दिएका थिए। ऋण तिर्न नसकेपछि मानसिकरूपमा विक्षिप्त आरोपित घरमा बस्ने, झोक्राउने र छरछिमेकमा पनि खुलेर कुराकानी गर्न छोडेका थिए। बैंक लुटेर ऋण तिर्ने योजनामा रहेका उनको बैंक लुट्ने प्रयास भने सफल हुन सकेन्।"
स्रोत नखुलेको साढे ६ लाखसहित १ जना पक्राउ,"महोत्तरी : स्रोत नखुलेको रकमसहित पक्राउ परेका एक युवकलाई महोत्तरी प्रहरीले सार्वजानिक गरिएको छ। जिल्ला प्रहरी कार्यालय महोत्तरीले आज पत्रकार सम्मेलन गरि जनकपुर उपमहानगरपालिका१ का २५ वर्षीय अनिस राइनलाई सार्वजानिक गरिएको हो। जिल्ला प्रहरी कार्यालयका अनुसार मटिहानी नगरपालिका६ मा शनिबार जिल्ला प्रहरी कार्यालय, महोत्तरी र प्रहरी चौकी मटिहानीबाट संयुक्तरूपमा खटिएका प्रहरी टोलीले उनी सवार रहेको सवारी साधनलाई चेकजाँच गर्दा ६ लाख ६८ हजार ५ सय रुपैयाँ फेला परेको थियो। प्रहरीले बरामद गरेको रुपैयाँ, मोटरसाइकलसहित राइन उपर आवश्यक कारबाही प्रक्रिया अगाडि बढाउनका लागि जलेश्वर भन्सार कार्यालय, महोत्तरीमा पठाइएको छ।"
"मोरङमा दुर्घटना : दुई जनाको मृत्यु, छ जना घाइते","विराटनगर : मोरङका अलगअलग स्थानमा आइतबार सवारी दुर्घटना हुँदा दुई जनाको मृत्यु भएको छ। छ जना घाइते भएका छन्। मदन भण्डारी लोकमार्गअन्तर्गत केराबारी गाउँपालिका५ बगैंचा चोकमा पिकअप भेनले अटो टेम्पोलाई ठक्कर दिँदा अटो चालकको मृत्यु भएको छ। बा११च २९२८ नम्बरको पिकअपले प्रदेश १०२००२ ह ९२४४ नम्बरको अटोलाई दिउँसो २:४५ बजेतिर ठक्कर दिँदा दुर्घटना भएको हो। दुर्घटनामा अटो चालक केराबारी६ का ४५ वर्षीय मेखबहादुर मगरको मृत्यु भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार दुर्घटनामा परेर गम्भीर घाइते भएका मगरलाई उपचारका लागि धरानस्थित बीपी कोइराला स्वास्थ्य विज्ञान प्रतिष्ठान पुर्याउनसाथ चिकित्सकले मृत घोषित गरेका हुन्। उक्त दुर्घटनामा पाँच जना घाइते भएका छन्। पिकअप चालक मोरङको बूढीगंगा गाउँपालिका२ का ३२ वर्षीय शिवकुमार ऋषिदेव, अटोमा सवार केराबारी६ की ६० वर्षीया हरिमाया मगर, सुनसरीको धरान उपमहानगरपालिका११ की ३० वर्षीया सीता मगर, सीताकी छोरी १० वर्षीया प्रशुना मगर र छोरा ७ वर्षीय एग्रिल मगर घाइते भएका छन्। घाइतेमध्ये हरिमायाको अवस्था गम्भीर रहेको प्रहरीले जनाएको छ। पिकअप चालकबाहेक अन्यको अवस्था मध्यम छ। दुर्घटना परेर दुवै सवारीसाधन क्षतिग्रस्त बनेका छन्। सामान्य उपचारपछि पिकअप चालकलाई इलाका प्रहरी कार्यालय धरानले नियन्त्रणमा लिएको छ। त्यस्तै मोरङको पथरीशनिश्चरे नगरपालिका१ स्थित भित्रि सडक खण्डमा मोटरसाइकल दुर्घटना हुँदा चालकको मृत्यु भएको छ। पथरीबाट लेटाङको जाँतेतर्फ जाँदै गरेको प्रदेश १०२०४३ प ७२१५ नम्बरको मोटरसाइकल दिउँसो ४:३० बजेतिर आफैं अनियन्त्रित भएर दुर्घटनामा परेको प्रहरीले जनाएको छ। दुर्घटनामा मोटरसाइकल चालक लेटाङ नगरपालिका८ का २५ वर्षीय दिपेश राईको मृत्यु भएको डीएसपी बस्नेतले बताए। उनका अनुसार गम्भीर घाइते भएका दिपेशलाई उपचारका लागि उर्लाबारीको मदन भण्डारी अस्पताल एवं ट्रमा सेन्टर लगिएको थियो। उपचारका क्रममा साँझ ६ बजेतिर चिकित्सकले मृत घोषित गरेको जानकारी बस्नेतले दिए। दुर्घटनामा परेर मोटरसाइकलको पछाडि सवार दिपेशकी पत्नी २१ वर्षीया ललिता राई (मगर) गम्भीर घाइते भएकी छन्। मदन भण्डारी अस्पतालमा सम्भव नभएपछि उनलाई थप उपचारका लागि विराटनगरको न्युरो अस्पताल ल्याइएको प्रहरीले जनाएको छ। डीएसपी बस्नेतले दुवै दुर्घटनाका सम्बन्धमा अनुसन्धान सुरु गरिएको जानकारी दिए। केराबारीमा भएको दुर्घटनास्थलमा भेला भएका स्थानीय र दुर्घटनामा परेर क्षतिग्रस्त बनेका सवारीसाधन।"
लार्के सडकमा ३५ किलोमिटरसम्म चल्न थाले सवारीसाधन,"गोरखा : उत्तरी गोरखाको लाइफलाइन बनेको बेनिघाट आरुघाट लार्के सडक निर्माण गर्न सडक विभागले नेपाली सेनालाई हस्तान्तरण गरेको सात वर्ष पूरा भयो। यो अवधिमा सो सडक ३५ किलोमिटरभन्दा धेरै निर्माण भएको छ। कुल १५४ किलोमिटरमध्ये अति कठिन मानिएको ९२ किलोमिटर खण्ड निर्माण गर्न २०७४ साल वैशाखमा नेपाली सेनालाई हस्तान्तरण भएको थियो। नेपाली सेनाले जिम्मा लिएदेखि हालसम्म ३५ किलोमिटर सडकमा सवारीसाधन चल्ने भएको छ। हावाडाँडादेखि पाङसिङसम्मको सडकमा सवारीसाधन चल्न सक्ने भएको नेपाली सेनाको सडक निर्माण कार्यदलले जनाएको छ। अहिले सेनाले कामदारलाई विभिन्न समूहमा विभाजन गरी काम गराइरहेको छ। मुख्यगरी पाङसिङभिरमा जोडदार रूपमा काम भइरहेको छ, सो सडकखण्डमा काम गरिरहेका नेपाली सेनाका कार्यदलका इञ्चार्ज मेजर विनोद भट्ट भन्छन्, न्याकफेदीभन्दा करिब दुई किलोमिटर माथिसम्म पनि काम भइरहेको छ। बजेट पर्याप्त भएको भए उपकरणहरू न्याकफेदीभन्दा माथिको खण्डमा पनि लगेर तीव्र गतिमा काम हुने उनको भनाइ छ। यसवर्ष सो सडकका लागि सरकारले १० करोड रुपैयाँ उपलब्ध गराएको छ। तिब्बतको सीमाना रुइलासम्मको १५४ किलोमिटरमध्य बेनिघाटदेखि हावाडाँडासम्मको ६२ किलोमिटर खण्ड सडक विभागले नै निर्माण गरेको थियो। बाँकी ९२ किलोमिटर सडक नेपाली सेनाले काम गरिरहेको हो। सेनाको काम लोकप्रिय भएकाले चुम उपत्यकाको सडक पनि नेपाली सेनाले नै बनाउनु पर्ने चुमनुब्री गाउँपालिकाका अध्यक्ष निमा लामाले जानकारी दिए। जताततै विस्फोट गरेर पहाड फुटाइ काम गर्नुपर्ने हुँदा यस्तो काम नेपाली सेनलाई जिम्मा दिँदा सहज हुने ठानी सरकाले सो खण्डको काम गर्न सेनालाई जिम्मा दिएको हो। ३५ किलोमिटर खण्डमध्य धार्चे गाउँपालिकाको केन्द्र माछाखोलामा बेलिब्रिज पनि निर्माण भएको छ। माछाखोलासम्म यात्रुबाहक बस चल्छ भने माछाखोलाबाट पाङसिङसम्मको खण्डमा यात्रुका लागि जीप र सामान ढुवानीका लागि ट्रक र ट्र्याक्टर सञ्चालन हुने गरेको छ।"
सहकारीको ८० लाख लुट्ने दुई जना पक्राउ,जनकपुरधाम : जनकपुरधामबाट सहकारी कर्मचारीको साथबाट ८० लाख रुपैयाँ लुटेको आरोपमा दुई जना पक्राउ परेका छन्। धनुषाको जनकपुरधाम उपमहानगरपालिका१९ बेङाशिवपुरको पोखरी डिलबाट सहकारि कर्मचारीको साथ ८० लाख लुटेको आरोपमा दुईजना पक्राउ गरेका हुन्। रकम लुट्नेमा संलग्न रहेको आरोपमा धनुषाको मिथिला नगरपालिका पुष्पवलपुरका जनक महतो र श्रवण कापरलाई प्रहरीले पक्राउ गरेको हो। पक्राउ परेकाहरूको साथबाट प्रहरीले केही रकम समेत बरामद गरेको छ। प्रहरीका अनुसार उनीहरुको साथबाट हालः १४ लाख ५३ हजारमात्र बरामद भएको हो। गत वैशाख ४ गते धनुषाको सबैला १२ रघुनाथपुरको शुभ श्री बचत तथा ऋण सहकारीका कर्मचारी वीरेन्द्रकुमार महतोलाई मोटरसाइकलमा आएका दुई जना हतियारधारीले जनकपुरधाम १९ थुमौना कटेपछि पेस्तोल देखाएर ८० लाख लुटेका थिए। पैसासहित महतो सहकारीको मुख्य कार्यालय धनुषाको सबैला नगरपालिका १२ रघुनाथपुरतर्फ जाँदै थिए।
वीरगन्जमा दाइजोरहित विवाह गर्ने दुई दम्पति विवाहस्थलमै सम्मानित,"वीरगन्ज : वीरगन्जमा दाइजोरहित विवाह गरेका दुई दम्पतिलाई विवाहस्थलमै सम्मानित गरिएको छ। वीरगन्ज८ पानीट्याङ्कीस्थित डायमण्ड पार्टी प्यालेशमा शनिबार राति भइरहेको विवाहस्थलमै पुगेर बालविवाह एवम् दाइजो उन्मूलन अभियानले नवविवाहित दुई दम्पतिलाई सम्मानित गरेको हो। बेहुला औरेन्जब अहमद र बेहुली निकात खातुन तथा बेहुला जावेद अहमद र बेहुली साहिन आरालाई अभियानका तर्फबाट मधेस प्रदेशका पूर्वमुख्यमन्त्री लालबाबु राउत गदी,अभियान पर्सा संयोजक प्रकाश थारुसहितकाले सम्मानपत्र प्रदान गर्दै सम्मानित गरेका हुन्। पर्साको धोबिनी गाउँपालिका५ का औरेन्जेब अहमद र बाराको परवानीपुर गाउँपालिका३ की निकात खातुन तथा औरेन्जेबका आफ्नै सहोदर भाइ जावेद र पर्साको कालिकामाई गाउँपालिका१ की साहिन आराको शनिबार राती एउटै विवाहस्थलमा विवाह भएको थियो। दुवै दम्पतिले दाइजोरहित विवाह गरी समाजमा सकरात्मक सन्देश दिएकाले दुवै दम्पतिलाई सम्मानित गरिएको अभियानका संयोजक थारुले बताए। बालविवाह एवम् दाइजो उन्मूलन अभियानले दाइजोविरुद्ध चलाइरहेको देशव्यापी अभियान अन्तर्गत दाइजोरहित विवाह गर्दै आएका नवविवाहित दम्पतिहरुलाई सम्मानित गरेर दाइजोरहित विवाह गर्नका लागि युवायुवती र तिनका अभिभावकलाई उत्प्रेरित गर्दै आएको अभियानमा सक्रिय गुड्डीकुमारी साहले बताइन्। दुबै बेहुलाका दाजु तबरेज अहमदले दाइजोकै कारण आफ्नो विवाहिता बहिनीको कीहि वर्षअघि निमर्म हत्या भएपछि दाइजोले दिएको पीडाको भुक्तभोगी आफ्नो परिवार रहेको बताए। त्यही पीडा सम्झेर दुबै भाइको दाइजोरहित विवाह गरिदिएको उनले बताए। मधेसी समाजमा अहिले पनि दाइजोका कारण थुप्रै चेलीबेटीहरुले प्रताडना सहनु परेको , कतिपय चेलीबेटीले ज्यान नै गुमाउनु परेका घटनाहरु भइरहेकाले दाइजोमुक्त समाज निर्माणका लागिप नि दुवै भाइको बिहेमा दाइजोको रुपमा नगद वा जिन्सी केहि पनि नलिएको तबरेजले बताए। नवदम्पतिहरुलाई सम्मानित गर्ने क्रममा मधेस प्रदेशका पूर्व मुख्यमन्त्री लालबाबु राउत गदी,नेपाल रेडक्रस सोसाइटी मधेस प्रदेशका सभापति फुलमहम्मद मियाँ, नेपाली कांग्रेस पर्साका प्रवक्ता रमेश पाण्डे लगायतकोपनि उपस्थिति रहेको थियो।"
मोटरसाइकल दुर्घटनामा एकको मृत्यु,सिन्धुपाल्चोक : सिन्धुपाल्चोकको बनदेउ चौतारा सडकको जल्केनीमा मोटसाइकल दुर्घटना हुँदा एक जनाको मृत्यु भएको छ। विपरीत दिशाबाट आइरहेको मोटरसाइकल र टिपर एकआपसमा अनियन्त्रित भई मोटरसाइकल पल्टिदा एक जनाको मृत्यु भएको हो। बनदेउबाट चौतारातर्फ जादैँ गरेको प्रदेश ३०२००६ प ९५३ नम्बरको मोटरसाइकल र विपरीत दिशाबाट आउँदै गरेको बाप्र ०१००६ ख २७१६ नम्बरको टिपर जल्केनी मोडमा भेट हुँदा मोटरसाइकल अनियन्त्रित भइ दुर्घटना भएको प्रहरीले जनाएको छ। प्रहरीका अनुसार मृत्यु हुनेमा चौतारा साँगाचोकगढी नगरपालिका७ की इन्दिरा अधिकारी रहेकी छन्। उनी मोटरसाइकलको पछाडि सवार थिइन्। मोटरसाइकल उनका श्रीमान सन्तोष दुलालले चलाएका थिए। अधिकारीलाई उपचारका लागि चौतारा अस्पताल लगिएको र अस्पतालले उनलाई मृत घोषणा गरेको जिल्ला प्रहरी कार्यालय सिन्धुपाल्चोकले जनाएको छ। मोटरसाइकल चालक सन्तोष घाइते छन्। टिपर चालक चौतारा साँगाचोकगढी नगरपालिका११ का मनोहरी गिरीलाई प्रहरीले नियन्त्रणमा लिएको छ। उनीमाथि थप अनुसन्धान भइरहेको प्रहरीले जनाएको छ।
एचआईभी संक्रमणबाट बचाउने प्रेप विधि पाल्पामा,"तानसेन : एचआईभी संक्रमण नभएका तर जोखिममा भएका व्यक्तिहरूलाई लक्षित गरेर एचआईभी सक्रमणबाट बचाउने गरी नेपाल परिवार नियोजन संघ पाल्पाले प्रेप कार्यक्रमको सुरुवात गरेको छ। नारायणगढदेखि पश्चिम, छिमेकी मुलुक भारत उत्तर प्रदेश र बिहारसम्मका एचआईभी सक्रमण भई नसकेका तर उच्च जोखिम भएका व्यक्तिहरूलाई लक्षित गरेर परिवार नियोजन संघ पाल्पाले प्रेप उपचार विधि सुरु गरेको हो। संघले एचआईभी सक्रमण भई एआरटी सेवा लिइरहेका व्यक्तिहरूको यौन साथी, समलिंगी महिला तथा पुरुष, पैसा कमाउने गरी यौनकर्मीको काम गर्दै आएका महिला तथा पुरुष, सुईबाट नशालु पदार्थ लिनेहरू तथा यौन रोगीहरूलाई केन्द्रित गरेर उनीहरूलाई एचआईभी संक्रमणबाट बचाउनको लागि प्रेप उपचार सेवा सुरु गरेको हो। कोही पनि एचआईभी संक्रमण नपरून् भनेर संंस्थाले विदेशबाट आउने महिला तथा पुरुषहरूलाई विभिन्न माध्यमबाट निगरानीमा राख्ने संयन्त्र बनाएको छ। प्रेप उपचार सेवा रोग लाग्नुभन्दा अगाडि नै लक्षणको आधारमा गरिने उपचार विधि हो। प्रेप उपचार निःशुल्क रूपमा पूर्ण गोपनीयताका साथ गरिने संघका प्रबन्धक शोभाकान्त न्यौपानेले बताए। प्रेप उपचारको लागि मेडिकल अधिकृतसहित १० जनाको जनशक्ति २४सै घण्टा खटिने कार्यालयले जनाएको छ। प्रेम उपचार सुरु गर्नुपहिले र पछि गरिने सम्पूर्ण चेकजाँचहरू निःशुल्क रहेको संघका प्रबन्धक न्यौपानेले बताए। प्रेप उपचारको लागि वेभसाइट वा क्यूआर कोडबाट अनलाइन बुकिङको व्यवस्था मिलाएको संस्थाका कोषाध्यक्ष माधव अर्यालले जानकारी दिए। प्रेप औषधि प्रयोगले प्राकृतिक रूपमा रहेको यौनशक्तिमा कुनै कमी नआउने तथा अन्य प्रकारको साइड इफेक्ट नभएको बताइएको छ।"
कामीरिता शेर्पाले तोडे आफ्नै रेकर्ड : २९ औं पटक पुगे सगरमाथाको चुचुरोमा,"ओखलढुंगा : विश्वप्रख्यात हिमाल आरोही कामीरिता शेर्पाले आफ्नै २८ औं किर्तिमान भंग गरेका छन् । आइतबार २९ औं पटक सगरमाथा आरोहण गरेर आफ्नै किर्तिमान भंग गरेका हुन् । आइतबार बिहान ७:२५ बजे उनी सगरमाथाको चुचुरोमा पुगेका थिए । पर्यटन विभागका अनुसार, उनी विदेशी भीभीआईहरूको समूहको वरिष्ठ हाई अल्ट्च्यूड गाइडका रुपमा सगरमाथा आरोहण गर्न गएका थिए । सेभेन समिट र फोर्टिन पिक्स एक्सपिडसन गरी दुईवटा कम्पनीका सदस्यहरूलाई सगरमाथा आरोहण गराउने कामीरिताको जिम्मेवारी रहेको बताइएको छ । ५४ वर्षीय कामीरिता सोलुखुम्बुको थामेमा जन्मेका हुन् । उनले गत वर्षको वसन्त याममा आफ्नो २७ औं पटकको रेकर्ड ब्रेक गर्दै २८ औं पटक सगरमाथा चुचुरोमा पुगेर विश्वकै सर्वाधिक सगरमाथा आरोहण गर्ने व्यक्ति रेकर्ड बनाएका थिए । कामीरितापछि सगरमाथामा सर्वाधिक आरोहण गर्नेमा सोलुखुम्बुको पाङ्बोचेका ४७ वर्षीया पासाङ दावा (पादावा) शेर्पा छन् । गत वर्षको वसन्तमा पादावाले गरेको सगरमाथा आरोहण २७ औं पटक थियो । उनले गत वर्ष एकै सिजनमा दुईपटक सगरमाथा आरोहण गरेर कामीरिताकै हाराहारीमा सगरमाथा आरोहणको किर्तिमानी बनाएपछि कामीरिताले पनि एक साता नबित्दै एकै सिजनमा दुईपटक सगरमाथा आरोहण गरेर २८ औं पटकको रेकर्ड बनाएका थिए । कामीरिताले २०५१ मा पहिलोपटक सगरमाथा आरोहण गरेका थिए भने पासाङ दावाले २०५५ सालमा सगरमाथा आरोहण गरेका थिए । २१ औं पटकको रेकर्ड कामीरिताले ०७४ जेठमा बनाए । त्यसयता उनी सगरमाथामा सर्वाधिक आरोहणको आफ्नै रेकर्ड बनाउँदै ब्रेक गर्दै आइरहेका छन् ।"
कृषि फार्ममा आगलागीबाट ६ लाखको क्षति,"विराटनगर : मोरङको बूढीगंगा गाउँपालिका६ सखुवाटोकीमा रहेको एउटा कृषि फार्ममा आगलागी भएको छ । सञ्जय चौधरीले सञ्चालन गर्दै आएको किवान्स कृषि फार्ममा शनिबार राति ९ बजेतिर आगलागी भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए । उनका अनुसार आगोले कृषि फार्म र त्यहाँभित्र रहेका अन्नपात,भाँडावर्तन,लत्ताकपडा, कम्प्युटर, बा ५२ प ११८ नम्बरको मोटरसाइकलसहित नगद ४७ हजार रूपैयाँजति रकम जलेको छ । विद्युत सर्ट भई आगलागी भएको हुनसक्ने बस्नेतले बताए । उनका अनुसार प्रहरी,स्थानीय र दमकलको सहयोगमा करिब १ घण्टापछि आगो नियन्त्रणमा लिइएको थियो । आगलागीमा ६ लाख रूपैयाँ बराबरको क्षति भएको प्रहरीले जनाएको छ । प्रहरीले घटनाको अनुसन्धान सुरु गरेको छ । आगलागीमा मानवीय तथा चौपाया क्षति भने भएन ।"
"२५ करोड सोचेका थिए, ४१ करोड सहयोग गरे !","काठमाडौं : भाटभटेनी सुपरमार्केटका अध्यक्ष तथा प्रबन्ध निर्देशक मीनबहादुर गुरुङ शुक्रबार हेपाली हाइट पुगे। उनले वरिष्ठ मुटुशल्य चिकित्सक डा भगवान कोइरालाको अगुवाइमा निर्माणाधीन बाल अस्पतालको अवलोकन गरे। डा कोइरालाबाट विस्तृत जानकारी लिएपछि गुरुङले ४१ करोड रुपैयाँ सहयोगको घोषणा गरे। डा कोइराला काठमाडौंमा बहुविशेषज्ञ सेवासहितको स्तरीय बाल अस्पताल र बाँकी ६ प्रदेशमा एकएकवटा जनरल बाल अस्पताल बनाउने अभियानमा छन्। डा कोइरालाको होस्टेमा हैंसे गर्दै गुरुङले सहयोग गरेका हुन्। पार्टनरलाई २५ करोडसम्म सहयोग गर्न सक्छु भनेको थिएँ, तर यहाँ आइसकेपछि मैले ४१ करोड सहयोग गर्ने घोषणा गरेँ, गुरुङले खुसी व्यक्त गर्दै भने, राम्रो काम गर्नेलाई सहयोग गर्नुपर्छ भन्ने लाग्यो। काठमाडौं इन्स्टिच्युट अफ चाइल्ड हेल्थ (किओच) नामक गैरनाफामूलक संस्थाअन्तर्गत काठमाडौं र बाँकी ६ प्रदेशमा बाल अस्पताल निर्माण अभियान अघि बढेको छ। सोही अभियानमा सहयोग पुर्याउन सहयोग गरेको गुरुङले बताए। काठमाडौंको बूढानीलकण्ठ७ गोल्फुटारस्थित हेपाली हाइटमा सरकारले ४२ रोपनी जग्गा लिजमा प्राप्त भएको हो। कोशी प्रदेशको झापामा एक वर्षअघि नै निर्माण सम्पन्न भएको बाल अस्पतालबाट सेवा प्रवाह सुरु भइसकेको छ। डा कोइरालाले अब काठमाडौंसहित बाँकी प्रदेशमा बाल अस्पताल निर्माण हुने जानकारी दिए। गैरनाफामूलक क्षेत्रबाट हुने बाल अस्पताल निर्माणले डेढ करोडभन्दा बढी बालबालिकाको स्वास्थ्यमा सहयोग पुग्ने किओचले जनाएको छ। भाटभटेनी सुपरमार्केटका अध्यक्ष गुरुङले स्वास्थ्य क्षेत्रमा गरेको सहयोग यो पहिलो होइन। यसअघि त्रिभुवन विश्वविद्यालय शिक्षण अस्पतालमा दुइटा भवन निर्माण गरेका थिए। ०६८ सालमा बुबा वृषबहादुर र आमा धनमाया गुरुङको नाममा इमर्जेन्सी भवन बनाइदिएका थिए। उक्त भवन ११ करोड रुपैयाँमा निर्माण भएको थियो। भूकम्पपछि सोही स्थानमा उनले अर्को भवन बनाए। जुन १५ करोड लागतमा निर्माण भएको थियो।"
भरतपुरमा विद्यार्थी लिन गएको बसमा आगजनी,चितवन : पश्चिम चितवनमा एक बोर्डिङ स्कुलको बसमा आगजनी भएको छ । विद्यार्थी लिन गएको क्रममा कल्याणपुरमा रहेको स्मल हेभनको बसमा भरतपुर महानगरपालिका २० दद्रेनीमा आजगनी भएको हो । प्रहरीका अनुसार बागमती प्रदेश०६००१क००४५ नम्बरको बसमा बिहान सवा आठ बजे अज्ञात समूहले आगजनी गरेको हो । महानगरपालिकाको दमकलले आगो निभाए पनि बस पूर्ण रुपले क्षतिग्रस्त छ । घटनाको अनुसन्धान भइरहेको जिल्ला प्रहरी कार्यालय चितवनले जनाएको छ । तीनवटा मोटरसाइकलमा आएका ६ जनाको टोलीले चालक र सहचालकलाई निकालेर बसमा आगजनी गरी भागेको चितवन प्रहरी प्रवक्ता डीएसपी भेषराज रिजालले बताए । घटनाबारे अनुसन्धान भइरहेको प्रहरीले जनाएको छ।
"सुके पानीका मुहान, भएकाको पनि छैन संरक्षण","बुटवल : देशभर खानेपानीको समस्या दिन प्रतिदिन बढ्दै छ। मुहानहरू सुक्दै गए। डोजर लगाएर जथाभावी खनिएका सडकहरूले समेत पानीका मुहानहरू विलिन भएका छन्। बर्सेनि जंगलमा लाग्ने आगलागीले समेत पाइपलाइन र मुहानहरू अझ चपेटामा परेका छन्। वातावरण विद्का अनुसार वनजंगलमा लागेको आगोको असर खानेपानीमा तत्कालै देखिँदैन्। तर, बर्सेनि त्यसले विकराल समस्या निम्त्याउने गर्छ। मुहानहरू सुक्ने र नयाँ मुहानहरू नपलाउने समस्या आगलागीकै कारण हो। नागरिकहरू स्वच्छ पानी पिउनु त धेरै टाढाको कुरा आधारभूत पानीको समेत पहुँचमा छैनन्। २०७८ सालको राष्ट्रिय जनगणना र केन्द्रीय तथ्यांक विभागका अनुसार देशभर १९ दशमलव १ प्रतिशत नागरिकहरूले मात्र सुरक्षित पानी पिउँछन्। ४१ घरधुरीमा पानीका धारा नै छैनन्। कुवा, खोला र खुला आकाशको पानीको भरमा उनीहरूले जीवन ज्युँन बाध्य छन्। देशभर ५३ प्रतिशत घरधुरीले मात्र पानीका धारा प्रयोग गर्छन्। देशभर ९२ दशमलव ९ प्रतिशत नागरिकहरूमा आधारभूत खानेपानीको पहुँच पुगेको तथ्यांक छ। तर, उक्त संख्यामा पानीको पाइपलाइन पुगे पनि ती पाइपमा पानी झर्दैन। त्यसमध्ये ५३ प्रतिशत पाइपमा मात्र पानी आउने गरेको तथ्यांक छ। करिब ४० वर्ष पुराना योजनाहरूसमेत अहिले सञ्चालनमा छन्। ३२ घरधुरीको एउटै कुवा झिमरुक गाउँपालिका१ सौतामारे प्यूठानस्थित थापाटोल र सुनारटोलका ३२ घरधुरीले प्रयोग गर्ने एउटै कुवा छ। स्थानीय निमबहादुर सुनारका अनुसार चार पुस्ता हुर्किसक्यो अहिलेसम्म यही कुवाको पानीले दैनिकी चलेको छ। कुवाको पानी भर्नसमेत स्थानीय बिहानै चारपाँच बजे उठेर लाइनमा बस्नुपर्ने बाध्यता छ। पानी स्वच्छ छैन। घरमा परिवार संख्या थोरै हुनेलाई पानी बोक्नै ठिक्क हुन्छ, सुनारले भने, गाउँमा पानीको समस्या विकराल बन्दै गयो। बन्दै गरेका खानेपानीका योजना अलपत्र छन्। जनताले पानीका लागि धेरै संघर्ष गर्दै आएका छन्। उनले जिल्लाबाट निर्वाचित जनप्रतिनिधि र स्थानीय पालिकालाई गाउँलेको पीडा बुझिदिन्समेत आग्रह गरे। गाउँकै सौतामारे छेडामुनि खालीडाँडा रह लिफ्ट खानेपानी आयोजना र बिडडाँडाफेदीमा तामाखोली लिफ्ट आयोजना आर्थिक अभावमा अलपत्र परेको सुनारले सुनाए। साविक जिल्ला खानेपानी तथा सरसफाइ डिभिजन कार्यालय हुँदा तामाखोलीमा करिब ४ करोड रुपैयाँ बजेट खर्च भइसकेको छ। आगलागीले खानेपानीको पाइपलाइन जलेर नष्ट भएपछि जलेको पाइप देखाउँदै गौमुखी गाउँपालिका अर्खा अर्तुबाङ प्यूठानका स्थानीय। आगोले पाइपलाइन जलेपछि यहाँका ६० घरधुरीले कुवाको पानी खानुपर्ने बाध्यतामा छन्। खालीडाँडा रह लिफ्टमा १४ लाख खर्च भइसकेको र अब करिब ४० लाख रुपैयाँ बजेट सुनिश्चित भएमा योजना पूर्णरूपमा सञ्चालन हुने उनले बताए। खालीडाँडा रह लिफ्ट योजना सम्पन्न भएमा करिब साढे तीन सय घरधुरी प्रत्यक्ष लाभांवित हुन्छन्, समितिका अध्यक्षसमेत रहेका सुनारले भने, अहिले बजेट विनियोजन गर्ने बेला भएको छ। जसरी पनि सरकारले गाउँलेको पीडा बुझिदिनुपर्यो। तीन दशकपछि झुम्साको पानी बुटवलमा झर्दै आर्थिक वर्ष २०५२०५३ मा सुरु भएको झुम्सा खानेपानी आयोजना करिब तीन दशकपछि बल्ल सम्पन्न हुँदै छ। नेपाल खानेपानी संस्थान शाखा कार्यालय बुटवलअन्तर्गत पाल्पाको तिनाउ गाउँपालिका ३ र ४ स्थित झुम्साबाट पानी ल्याउनका लागि बुटवल खानेपानी सुदृढीकरण आयोजना कार्यालय स्थापना गरिएको छ। संस्थानका बुटवल शाखा प्रमुख मोहनदत्त भट्टका अनुसार आयोजनाको निर्माण कार्य अन्तिम चरणमा पुगेको छ। संभवतः बर्खा सकिएलगत्तै झुम्साको पानी बुटवलमा झार्छौं, भट्टले भने, पाइपलाइनको काम ९५ र ड्यामको इन्टेक निर्माणको काम शतप्रतिशत पूरा भइसक्यो। बुटवल क्षेत्रको खानेपानी समस्यालाई झुम्सा आयोजना पूराभएपछि पूर्णरूपमा समाधान हुने उनको भनाइ छ। यस आयोजनाबाट दैनिक ३ करोड २० लाख लिटर पानी झार्ने क्षमता छ। बुटवल उपमहानगरपालिका क्षेत्रमा बढ्दो जनसंख्याका कारण दैनिक साढे ३ करोड लाख लिटर पानी माग भइरहेको भट्टले जानकारी दिए। हाल सञ्चालन भएका योजना र झुम्साको पानी झरेपछि समस्या पूर्णरूपमा समाधान हुने छ। तीन दशकअघि आयोजना सुरु भए पनि यसको निर्माणले आर्थिक वर्ष २०७६०७७ मा गति लिएको हो। ड्याम निर्माणका लागि १४ करोड ५० लाख र पाइपलाइनसहित पुल निर्माणका लागि १४ करोड ४ लाख रुपैयाँ बजेट विनियोजन भएको भट्टले बताए। सुक्खा मौसममा बोरिङको पानीमा विद्युत्कै भरपर्नुपर्ने र चौराह गोलपार्क सडक निर्माणका कारण पानीको समस्या देखिएको छ, उनले भने, मंसिरमा आयोजनाको काम पूरा गर्छौं। साढे १३ किलोमिटर दूरीबाट झुम्साको पानी बुटवल बजारमा ल्याउन थालिएको हो। पछिल्लो समय बुटवलमा बसाइँसराइ बढ्दो छ। बुटवल क्षेत्रका करिब साढे दुई लाख जनसंख्याले झुम्साको पानी उपभोग गर्नेछन्। अझै ढुक्क छैन मेलम्ची काठमाडौं उपत्यकाका नागरिकहरूलाई पानी खुवाउने गरी सञ्चालन गरिएको राष्ट्रिय गौरवको रूपमा रहेको मेलम्ची खानेपानी आयोजना पूर्णरूपमा सञ्चालन हुन अझै कति समय लाग्छ भन्ने अन्यौल छ। २०७८ असार १ र साउन १७ गते आयोजना निर्माण स्थलमा आएको ठूलो बाढीले क्षति पुर्याएपछि आयोजनामा अन्यौलता छाएको हो। क्षति नहुनुअघि काम अन्तिम चरणमा थियो, मेलम्ची खानेपानी विकास समितिका सिनियर डिभिजनल इन्जिनियर वीरेन्द्र कँडेलले भने,तर, बाढीले हेडवर्कस अर्थात् खोलामा बनाइने संरचना, ड्याम, गेटलगायतमा क्षति पुर्यायो। खोलाको बाढीबाट निस्किएको लेदोले हेवडक्र्सको करिब २५ मिटरजति पुरेको थियो। अहिले पुरानै हेडवक्र्सले काम गर्छ वा गर्दैन् भनेर विशेषज्ञ टोलीहरूले अध्ययन गरिरहेका छन्। तर, पुलचोक इन्जिनियरिङ क्याम्पसका विज्ञहरूले दिएको प्रारम्भिक अध्ययनले पुरानो हेडवक्र्सले काम नगर्ने र नयाँ निर्माण गर्नुपर्ने सुझाव सरकारलाई दिएका छन्। नयाँ हेडवक्र्स निर्माण गर्नुपरेमा करिब चार अरब जति बजेट खर्च हुने सिनियर डिभिजनल इन्जिनियर कँडेलले बताए। हेडवक्र्सकै कारण वर्षातको समयभरी करिब पाँच महिना मेलम्चीको पानी काठमाडौंमा आउँदैन्। आयोजना निर्माणका लागि आर्थिक सहायता गरेको एसियाली विकास बैंक (एडीबी) ले पनि हेडवक्र्स बदल्न सुझाव दिएको छ। अहिले काठमाडौं उपत्यकामा आइरहेको पानी अस्थायी सुरुङ बनाएर मुख्य सुरुङमा राखिएको हो। तर, बाढी आउँदा त्यसले काम गर्दैन्। मेलम्चीको क्षमता प्रतिदिन ५१ करोड लिटर हो। हाल १८ करोड लिटर प्रतिदिन पानी काठमाडौंमा आइरहेको छ। मेलम्चीमा सिन्धुपाल्चोककै यांग्री र लार्के नदीको पानी पनि मिसाइएको छ। सरकारको प्राथमिकतामा पर्दैन पानी मानवसहित अन्य जीवित प्राणीहरूका लागि नभई नहुने चिज हो पानी। तर, सरकारको प्राथमिकतामा खानेपानी कहिल्यै नपरेको सम्वन्धित क्षेत्रका जानकारहरू गुनासो गर्छन्। नीति बनाउने नेतृत्व र बजेट विनियोजन गर्ने संयत्रहरूले भौतिक पूर्वाधार निर्माणमा जति ध्यान दिन्छन् खानेपानीको क्षेत्रमा नदिएको पाइएको हो। एकीकृत विकासको योजना नहुँदा पनि एउटा विकासले अर्को विकासलाई मास्ने गरेको देखिएको छ। माथिबाट बाटो खन्दा तल रहेका पानीका मुहानहरू मासिँदै गएका छन्। बाटो त पुग्यो तर पानीकै समस्याले गर्दा मानिसहरू गाउँबाट सहरमा बसाइँसर्ने गरेको समेत देखिन्छ। समस्या बढी तराईमा पहाडी क्षेत्रको तुलनामा तराईका जिल्लाहरूमा खानेपानीको समस्या धेरै देखिएको खानेपानी तथा ढल व्यवस्थापन विभागका राष्ट्रिय खानेपानी तथा सरसफाइ प्रशिक्षण केन्द्रका प्रमुख एवं सिनियर डिभिजनल इन्जिनियर डारजित ओझाले जानकारी दिए। गाउँमा खानेपानीका योजना बनेका छन्। तर, जनता सहरमा बसाइँसराइ गरेका छन्,उनले भने, जनसंख्या पनि गाउँमा भन्दा सहरमा धेरै छ। सरकारले थेग्नै नसक्ने गरी खानेपानीको माग छ तर पुर्याउन सकिएको छैन्। उनले गाउँमा करोडौं रुपैयाँ खर्चेर बनाइएका खानेपानी योजनाहरू उपभोक्ता नै नहुँदा प्रयोगविहीन बन्न पुगेको समेत अनुभव सुनाए। साविकको जिल्ला खानेपानी तथा सरसफाइ डिभिजन कार्यालय हुँदा नागरिकहरूको समस्या पहिचान र समाधान गर्न सहज हुने गरेको ओझाले बताए। तर, मुलुक संघीयतामा गइसकेपछि तीनचारवटा जिल्ला हेर्ने गरी स्थापना भएका डिभिजन कार्यालयहरूले जनताको खास समस्या पहिचान गर्नै नसकेको उनले सुनाए। स्थानीय तह र प्रदेश सरकारमा पनि खानेपानीको विषयमा हेर्ने दक्ष जनशक्ति सहितको टोली छैन, उनले भने, अरूलाई जस्तै एउटै डालोमा राखेर यसलाई हेरियो। जसले दीर्घकालीन समस्या निम्त्याउने देखिन्छ। डाओझाले तराई क्षेत्रमा कति पानी छ र कति प्रयोग गरिएको छ भन्ने नै अहिलेसम्म एकिन नभएको सुनाए। उनका अनुसार देशभर ११ प्रतिशत नागरिकहरूले खुल्ला आकाशको पानी पिउन बाध्य छन्। खानेपानीको बजेट बर्सेनि ओरालो खानेपानीको क्षेत्रमा सरकारले पनि प्राथमिकतामा नदिएको सरकारले विनियोजन गर्ने वार्षिक बजेटले पनि पुष्टि गर्छ। संघीय सरकारको खानेपानाी मन्त्रालयले आर्थिक वर्ष २०७९०८० मा ३७ अर्ब ४५ करोड बजेट विनियोजन गरेको थियो। चालु आर्थिक वर्ष २०८००८१ मा ९ अर्ब बजेट गिरावट आएर २८ अरब १५ करोड रुपैयाँ बजेट विनियोजन भएर कार्यसम्पादनको चरणमा छ। अहिले सरकार नयाँ आर्थिक वर्ष २०८१०८२ को नीति, कार्यक्रम तथा बजेट ल्याउने तयारीमा जुटेको छ। पानी भर्ने लाइनमा बसेका गुल्मीको इस्मा गाउँपालिका४ खग्रेटाका स्थानीय महिला। मन्त्रालयगत बजेटको आकार कति हुने भन्ने विषयमा समेत छलफल चलिरहेको खानेपानी मन्त्रालयका योजना तथा विकास सहायता समन्वय महाशाखा प्रमुख एवं सिनियर डिभिजनल इन्जिनियर मधु तिमिल्सिनाले जानकारी दिए। तर, जेठ १५ गते आउने नयाँ बजेटमा खानेपानी मन्त्रालयको बजेट करिब ६० प्रतिशतले गिरावट आउने देखिएको छ। तिमिल्सिनाका अनुसार बढीमा २३ अर्ब जति बजेट अब प्रस्तुत हुने नयाँ आर्थिक वर्षमा विनियोजन हुने आकलन गरिएको छ। हजारौं संख्यामा खानेपानी मागका फाइलहरू आउछन्, तिमिल्सिनाले भने, ती मागहरूलाई प्राथमिकता दिएर छनौट गर्नुपर्छ। राजनीतिक नेतृत्वले यसमा ध्यान दिनुपर्ने देखिन्छ। नीति एकतिर व्यवहार अर्कोतिर खानेपानी तथा ढल व्यवस्थापन विभागका पूर्वमहानिर्देशक रमाकान्त दुवाडीले राज्यले लिएको नीतिअनुसार व्यावहारिक कार्यान्वयन नहुँदा खानेपानीको समस्या दिनप्रतिदिन बढ्दै जान थालेको प्रतिक्रिया दिएका छन्। नेपालको संविधान २०७२ को धारा ३५ को उपधारा (४) ले प्रत्येक नागरिकलाई स्वच्छ खानेपानी तथा सरसफाइमा पहुँचको हक हुनेछ भनिए पनि त्यो व्यवहारतः कार्यान्वयन नभएको दुवाडी बताउँछन्। खानेपानीको क्षेत्रमा सरकारले विनियोजन गर्ने बजेट बर्सेनि घट्दो क्रममा छ, उनले भने, नीतिले बोल्ने तर व्यावहारिक पक्ष फितलो हुने हो भने कसरी सबै नागरिकहरूले स्वच्छ पानी पिउँछन् ? राष्ट्रिय योजना आयोगले सन् २०३० सम्म ९० प्रतिशत नागरिकलाई स्वच्छ पानीको पहुँच पुर्याउनेसमेत लक्ष्य राखेको छ। हाल १९ प्रतिशत नागरिकहरूले मात्र स्वच्छ पानी पिउँछन्। योजना आयोगको लक्ष्य पूरा गर्नका लागि पनि सरकारको तयारी देखिँदैन। तीन तहका सरकारहरूबीच समन्वय नहुनु र दोहोरोपन देखिँदा योजनाहरू अलपत्र पर्ने गरेका छन्। जलवायु परिवर्तनको चपेटाले गर्दा पनि खानेपानीको समस्या बढ्दो छ,दुवाडी भन्छन्, कतै खडेरी छ। कतै वर्षात छ। लिफ्टबाट तानिएको पानी सधंैभरि स्वच्छ हुँदैन्। त्यसको मर्मत गर्दागर्दै राज्यको पैसा सकिन्छ। जवाफदेही सरकार, दक्ष जनशक्तिको व्यवस्थापन, स्पष्ट जिम्मेवारी र अन्तर सरकारी निकायहरूबीच समन्वय बढाएर मात्र देशको पानी समस्यालाई समाधान गर्न सकिने दुवाडीको अनुभव छ। उनले सानातिना टुक्रे योजनाहरू सञ्चालन गरेर मुलुकको खानेपानी समस्या समाधान गर्न नसकिने समते सुझाव दिए। २२ हजार स्थान वन क्षेत्रमा डढेलो वन तथा भूसंरक्षण विभागका अनुसार चालु आर्थिक वर्षसहित वितेको ६ वर्षमा देशभर कुल २२ हजार ४ सय ८७ स्थानका जंगलहरूमा डढेलो लागेको छ। जिल्लास्थित डिभिजन वन कार्यालय र संरक्षित वन क्षेत्रमा गरी उक्त स्थानमा डढेलो लागेको विभागका वन अधिकृत गोविन्दकुमार श्रेष्ठले जानकारी दिए। आर्थिक वर्ष २०७५०७६ मा ३ हजार ३ सय ३८ स्थानको वन क्षेत्रमा आगलागी भएको छ। २०७६०७७ मा ६ सय २१ स्थानमा, २०७७०७८ मा ६ हजार ८ सय ३८ स्थान, २०७८०७९ मा १ हजार ३ सय ७९ मा , २०७९०८० मा ३ हजार ३ सय ४१ र चालु आर्थिक वर्षको वैशाख महिनासम्म ६ हजार ९ सय ५ वटा स्थानको वन क्षेत्रमा आगलागी भएको विभागले जनाएको छ। थापाटोल र सुनारटोलका ३२ घरधुरीले एउटै कुवाको पानी खान्छौं। चार पुस्ता हुर्किसक्यो अहिलेसम्म यही कुवाको पानीले दैनिकी चलेको छ। कुवाको पानी भर्न पनि बिहानै ४५ बजे उठेर लाइनमा बस्नुपर्छ। घरमा परिवार संख्या थोरै हुनेलाई पानी बोक्नै ठिक्क छ। गाउँमा बन्दै गरेका दुइटा खानेपानीका योजना अलपत्र छन्। खालीडाँडा रह लिफ्ट खानेपानी आयोजना र विडडाँडाफेदीमा तामाखोली लिफ्ट आयोजना आर्थिक अभावका कारण अलपत्र छन्। नीमबहादुर सुनार, उपभोक्ता, झिमरुक गाउँपालिका१ सौतामारे प्युठान राज्यको नीति र व्यवहारको तालमेल मिलेको छैन। नीति तथा कार्यक्रमअनुसार बजेटले त्यसलाई छोएको देखिँदैन। नेपालको संविधान २०७२ को धारा ३५ को उपधारा (४) मा प्रत्येक नागरिकलाई स्वच्छ खानेपानी तथा सरसफाइमा पहुँचको हक हुनेछ भनिएको छ। तर, व्यवहारतः यो कार्यान्वयन छैन। राष्ट्रिय योजना आयोगले सन् २०३० सम्म ९० प्रतिशत नागरिकलाई स्वच्छ पानीको पहुँच पुर्याउने लक्ष्य राखेको छ। हाल १९ प्रतिशत नागरिकहरूले मात्र स्वच्छ पानी पिउँछन्। योजना आयोगको लक्ष्य पूरा गर्नका लागि सरकारको तयारी देखिदैन्। तीन तहका सरकारहरूबीच समन्वय नहुनु र दोहोरोपन देखिँदा योजनाहरू अलपत्र पर्ने गरेका छन्। रमाकान्त दुवाडी, पूर्वमहानिर्देशक, खानेपानी तथा ढल व्यवस्थापन विभाग २०७८ असार १ र साउन १७ गते आएको ठूलो बाढीले क्षति पुर्याएपछि आयोजनामा अन्यौलता छाएको छ। क्षति नहुनु अघि काम अन्तिम चरणमा पुगेको थियो। बाढीले हेडवक्र्स अर्थात् खोलामा बनाइने संरचना, ड्याम, गेट लगायतमा क्षति पुग्यो। पुलचोक इन्जिनियरिङ क्याम्पसका विज्ञहरूले दिएको प्रारम्भिक अध्ययनले पुरानो हेडवक्र्सले काम नगर्ने र नयाँ निर्माण गर्नुपर्ने सुझाव सरकारलाई दिएका छन्। हेडवक्र्सकै कारण वर्षातको समयभरि करिब पाँच महिना मेलम्चीको पानी काठमाडौंमा आउँदैन। मेलम्चीको क्षमता प्रतिदिन ५१ करोड लिटर हो। हाल १८ करोड लिटर प्रतिदिन पानी काठमाडौंमा आइरहेको छ। वीरेन्द्र कँडेल, सिनियर डिभिजनल इन्जिनियर, मेलम्ची खानेपानी विकास समिति पहाडी क्षेत्रको तुलनामा तराईका जिल्लाहरूमा खानेपानीको समस्या धेरै छ। गाउँमा खानेपानीका योजना बनेका छन्। जनसंख्या पनि गाउँमा भन्दा सहरमा धेरै छ। सरकारले थेग्नै नसक्ने गरी खानेपानीको माग तराईमा छ। गाउँमा करोडौं रुपैयाँ खर्चेर बनाइएका खानेपानी योजनाहरू उपयोगविहीन छन्। स्थानीय तह र प्रदेश सरकारमा पनि खानेपानीको विषयमा हेर्ने दक्ष जनशक्तिसहितको टोली हुनुपर्छ। अरूलाई जस्तै एउटै डालोमा राखेर खानेपानीलाई पनि हेरियो। यो गलत छ। तराई क्षेत्रमा कति पानी छ र कति प्रयोग गरिएको छ भन्ने नै अहिलेसम्म एकिन हुन सकेको छैन। डारजित ओझा, खानेपानी तथा सरसफाइ प्रशिक्षण केन्द्र प्रमुख एवं सिनियर डिभिजनल इन्जिनियर, खानेपानी तथा ढल व्यवस्थापन विभाग झुम्सा आयोजनाबाट दैनिक ३ करोड २० लाख लिटर पानी झार्ने क्षमता छ। बुटवल उपमहानगरपालिका क्षेत्रमा बढ्दो जनसंख्याका कारण दैनिक साढे तीन करोड लाख लिटर पानीको माग छ। अहिले सञ्चालनमा रहेका र झुम्साको पानी झरेपछि यहाँको समस्या पूर्णरूपमा समाधान हुन्छ। आयोजनाको निर्माण अन्तिम चरणमा पुगेको छ। संभवत बर्खा सकिएलगत्तै झुम्साको पानी बुटवलका उपभोक्ताले प्रयोग गर्न पाउँछन्। साढे १३ किलोमिटर दूरीबाट झुम्साको पानी बुटवल बजारमा आउँदै छ। बुटवल क्षेत्रका करिब साढे दुई लाख जनसंख्याले झुम्साको पानी उपभोग गर्ने छन्। मोहनदत्त भट्ट, कार्यालय प्रमुख, नेपाल खानेपानी संस्थान शाखा कार्यालय बुटवल"
"बत्तीसपुतलीमा दुई समूहबीच झडप : एक जनाको मृत्यु, चार पक्राउ","काठमाडौं : काठमाडौं महानगरपालिका९ बत्तीसपुतलीस्थित कुमारी टोलमा दुई समूहबीच झडप हुँदा एकजनाको मृत्यु भएको छ । झडपमा मोरङका २४ वर्षीय शम्भु धिमालको मृत्यु भएको जिल्ला प्रहरी परिसर काठमाडौँका प्रवक्ता नवराज अधिकारीले जानकारी दिए । उनले भने, गए राति दुई समूहबीच झगडा हुँदा एकजनाको मृत्यु भएको छ, घटनामा संलग्न रहेको अभियोगमा चारजनालाई नियन्त्रणमा लिएर अनुसन्धान भइरहेको छ । धिमालको शव त्रिभुवन विश्वविद्यालय शिक्षण अस्पताल महाराजगञ्जमा परीक्षणका लागि राखिएको प्रवक्ता अधिकारीले बताए।  रासस"
गाईको सम्पत्तिमा राजनीतिकर्मीको रजाइँ,"गौशाला (महोत्तरी) : मुलुकमै सबैभन्दा पुरानो गाई गोठको रूपले चिनिने निगौल गाई गौशाला अहिले राजनीतिक चपेटामा परेको छ । जसका कारण यी संस्था पछिल्लो समयमा आएर धरासायी बनेको छ । राजनीतिकर्मीले प्रत्यक्षरूपमा हावी भएकै कारण संस्थाको अधीनमा रहेको जग्गाहरू क्रमिक रूपमा अतिक्रमित भएको छ । विभिन्न समयमा गरी यस संस्थाको मातहतमा रहेको २४ बिघा जग्गा अतिक्रमितको चपेटामा परेको कार्यालय स्रोतले जनाएको छ । आफूलाई समाजसेवी कहलाउने यस्ता नेता कार्यकर्ताहरूले संरक्षणको पूर्णग्यारेन्टी लिएकै कारण यस संस्थाको जग्गा अतिक्रमित भएको निमित कार्यालय प्रमुख वीरबहादुर चौधरीले बताए । उनले भने, भोट बैंक स्थापित गर्न यहाँका जग्गा उनीहरूले प्रयोग गर्दै आएका छन् । चुनावको समयमा जनतासमक्ष गरिएको वाचा पूरा गर्नका लागि यस संस्थाको जग्गालाई अवैधानिक तवरले विभिन्न सार्वजनिक संरचनाको नाम दिई अतिक्रमण गरिएको छ । उल्लिखित जग्गाहरूमा सामाजिक संरचनाको निर्माण भए तापनि सो जग्गा उपभोगका लागि यस कार्यालयसँग कुनै किसिमको सहमतिको रेकर्ड नरहेको चौधरीले बताए । उनले भने, ती जग्गाहरूमा निर्मित संरचनाले स्थानीयलाई प्रत्यक्ष रूपमा फाइदा पुगेकै हो । तर, यसमा कानुनी प्रक्रिया भने पुगेको छैन । गौशाला पशुहाटबजार सञ्चालनका लागि तत्कालीन समयमा गौशाला गाविससँग भएको सहमति पछिल्लो समयमा आएर पालना नभएको अवस्था रहेको छ । तत्कालीन गाविसको कार्यालयसँग २५ प्रतिशत ठेक्का पाउने शर्तमा आपसी सहमतिअनुसार निगौल गाई गौशालाले जग्गा बजार उपयोगका लागि दिइएको थियो । लामो वर्षसम्म ती सहमतिको पालना भयो । तर, स्थानीय सरकार आएपछि ती सहमतिलाई लत्याइएको छ । अहिले रकम बुझाउनका लागि विभिन्न वहानावाजी गर्दै आएको छ । जनप्रतिनिधिसँग अनेकौपटक गरिएको वार्ताले कुनै निष्कर्ष निस्कन सकेको छैन । कार्यालय अहिले बाध्य भई मुखदर्शक भए छ । विसं १९८३ सालमा तत्कालीन भारतका दरभंगा महाराज व्रह्मदेव ठाकुरले गौ पालनका लागि यहाँ गौशालाको स्थापना गरिएको थियो । गौशालालाई संरक्षण अनि व्यवस्थापनका निम्ति संस्थाका नाममा यहाँ २ सय बिघा जग्गादान गरेका थिए । पछि गाईपालनका लागि आधुनिक जातिका १५ सयवटा गाई नेपाल सरकारमार्फत यस संस्थालाई हस्तान्तरण गरिएपछि यहाँ नेपालकै सबैभन्दा पुरानो गाई गोठको स्थापना भएको स्थानीय जानकारवालाहरूको भनाइ छ । यस ऐतिहासिक गौशाला जोगाउनभन्दा पनि मास्नमा लाग्ने धेरै संख्यामा लागिपरेका छन् । तीनै तहका सरकार भए पनि यस ऐतिहासिक गाई गौशालालाई संरक्षण गर्न सकेको छैन । गौशालाजस्तो सक्षम अनि ऐतिहासिक सम्पदा भएको कार्यालयलाई जर्जर अवस्थामा पुर्याउने नापी, मालपोत र गौशालाकै कर्मचारीहरू छन् । उनीहरू लोभ लाभमा फसी यस संस्थाललाई दुर्दशामा पुर्याएका हुन् । मिलेमतो नभई आफैं कुनै पनि हालतमा जग्गा अतिक्रमण हुँदैन, सरकारी जग्गा व्यक्तिका नाममा पुग्दैन न नबताउने शर्तमा ती कार्यालयका एक कर्मचारीले बताए । विभिन्न समय र बहानामा हुने बारम्बारको अतिक्रमणले यहाँ रहेका गाईहरू अब सडकमा पुग्ने अवस्था आइसकेको छ । यो यस क्षेत्रका लागि मात्रै होइन मुलुककै लागि लाजमर्दाे विषय ती कर्मचारीले भने । गौशालाको नाममा रहेको १ सय ४८ बिघा जग्गामध्ये झन्डै ५० बिघा जग्गा अतिक्रमण भइसकेको छ । अतिक्रमित जग्गामा अहिले थुप्रै घर ठडिएका छन् । अतिक्रमण रोक्न राजनीतिक तहबाटै पहल हुनपर्नेमा उल्टै अतिक्रमण गर्नेहरू नै राजनीतिक क्षेत्रबाट संरक्षित भएका स्थानीयवासी बताउँछन् । बाँकी रहेका जग्गामध्ये १० विगाहामा आधुनिक भौतिक पूर्वाधारसहित गाई गोठ, २७ बिघामा ३ वटा पोखरी, फूलबारी र करिब ५६ विगाहा जग्गा खेतीयोग्य जमिनमा गाईवस्तुका लागि मौसमी घाँस उत्पादन गर्दै आएको छ ।"
बुटवलको बजारमा बाढी पस्यो,"बुटवल : गए रातीदेखि परेको वर्षापछि आएको बाढी बुटवलको बजारमा पसेको छ। बुटवलको प्रमुख बजार केन्द्र अमरपथसहित विकास पथ, शान्ति टोलका करिव एक सय पसलहरुमा बाढी पसेर क्षति पुर्याएको छ। पसलमा भएका सामानहरुमा क्षति हुँदा करोडौँको नोक्सान भएको व्यवसायीहरुले बताएका छन्। बुटवल हाटबजार नजिक रहेको राष्ट्रिय समाचार समिति (रासस) को कार्यालय पूर्ण रुपमा डुवानमा परेको छ। कार्यालयमा रहेका महत्वपूर्ण कागजात, कपडाहरु नष्ट भएका छन्। राससका लुम्बिनी प्रदेश प्रमुख भरत केसीले बाढीका कारण विस्थापित भएको बताए। बिस्तारासहित सुतेको पलङ डुबाउने गरी बाढी भित्र पसेको उनले बताए। उद्योग संघ, बस व्यवसायी प्रालिको कार्यालयमा समेत बाढीले क्षति पुर्याएको छ। ती कार्यालयमा भएका महत्वपूर्ण कागजात र फर्निचरहरु भिजेर नष्ट भएका छन्। कक्षाकोठा भित्रै बाढी पसेपछि बुटवल उपमहानगरपालिका ११ मा रहेको न्यू होराइजन माध्यमिक विद्यालयले आइतबार विद्यालय बन्द गरेको छ। बाढीले बगाएर ल्याएको लेदो कक्षाकोठा भित्रै पसेको विद्यालयले जनाएको छ। अमरपथ बजार क्षेत्र हिंड्नै नमिल्ने गरी बाढीले अस्तव्यस्त बनाएको छ।"
