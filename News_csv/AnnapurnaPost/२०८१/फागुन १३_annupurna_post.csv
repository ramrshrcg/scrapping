शीर्षक,विवरण
नेपाल र चीनबीच जनजातिको क्षेत्रमा सहयोग आदान प्रदान गर्ने सम्झौता,"काठमाडौं : आदिवासी जनजातिहरूको वृत्ति विकासका लागि नेपाल र चीनबीच सम्झौता पत्रमा हस्ताक्षर भएको छ। मंगलबार काठमाडौंमा आयोजित समारोहमा नेपालको आदिवासी जनजाति आयोग र चीनको राष्ट्रिय जातीय आयोगबीच उक्त सम्झौता पत्रमा हस्ताक्षर भएको हो। चीनका तर्फबाट जातीय आयोगका अध्यक्ष एवं मन्त्री फान यु र नेपालका तर्फबाट जनजाति आयोगका अध्यक्ष रामबहादुर थापा मगरले सम्झौता पत्रमा हस्ताक्षर गरे। नेपालचीन सम्बन्धको ७०औं वर्षगाँठको अवसरमा दुई देशबीच विभिन्न कार्यक्रमहरू भइरहेका छन्। ७०औं वर्षगाँठको अवसर पारेर दुई मुलुकका जातीय आयोगबीच उक्त सम्झौता भएको हो। हस्ताक्षर समारोहमा नेपालका लागि चिनियाँ राजदूत छन् सोङको पनि उपस्थिति रहेको थियो। सहमतिअनुसार दुवै पक्षले आदिवासी जनजातिहरूको प्रवर्द्धन, विकास र समृद्धिलाई मुख्य उद्देश्य बनाएको छ। यसले चीननेपाल रणनीतिक साझेदारीको विकासमा सहयोग पुग्ने दाबी गरिएको छ। 'जातीय मामिलाको क्षेत्रमा दुई देशबीच हुने आदानप्रदान र सहयोगले चीननेपाल रणनीतिक सहयोग साझेदारीको दिगो विकासमा सेवा पुग्नेछ भन्ने कुरामा दुवै पक्ष सहमत छन्। यसले विकास र समृद्धिसँगै बृहत् सहयोगलाई प्रवर्द्धन गर्ने, जनताको कल्याणलाई बढावा दिने र समुदायको निर्माणमा योगदान पुर्याउने लक्ष्य राखेको छ,' सम्झौता पत्रमा भनिएको छ। सम्झौता पत्रअनुसार दुवै पक्षले शिक्षा, संस्कृति, कला र युवाका क्षेत्रमा सहयोग आदान प्रदान गर्नेछ। त्यसका लागि दुवै पक्षले ६ बुँदे शर्त पालना गर्नुपर्नेछ। जसमा मैत्रीपूर्ण सञ्चार, सांस्कृतिक क्षेत्रको संरक्षण र विकास, सांस्कृतिक आदान प्रदान, जातीय सम्बन्धमा अन्तर्राष्ट्रिय सम्मेलन, शैक्षिक आदान प्रदानलगायत रहेका छन्। त्यस्तै यो सम्झौता दुई देशबीचको सन्धि नभएकाले अन्तर्राष्ट्रिय कानुनअन्तर्गत कुनै पनि अधिकार वा दायित्व सिर्जना नगर्ने उल्लेख गरिएको छ। दुई पक्षबीच हुने विवाद सौहार्दपूर्ण वार्ताका माध्यमबाट समाधान गरिने सम्झौता पत्रमा उल्लेख छ। दुई देशका जातीय आयोगबीच भएको सम्झौता आजदेखि नै लागू हुने बताइएको छ। केही गरी कुनै पक्षले सम्झौता पत्र खारेज गर्न चाहे तीन महिनाको लिखित सूचना दिनुपर्ने। अर्को पक्षले यस्तो सूचना पाएको ३० दिनभित्र सम्झौता पत्र समाप्त हुने सहमति पत्रमा उल्लेख छ। त्यस्तै नवीकरणको हकमा म्याद सकिनुभन्दा दुई महिना अघि गर्नुपर्ने छ।"
महिला नेत्रहीन विश्वकप क्रिकेट प्रतियोगिता : प्रारम्भिक नेपाली राष्ट्रिय टिममा २५ जना खेलाडी छनोट,हेटौंडा : आगामी नोभेम्बर महिनामा नेपालमा हुने महिला नेत्रहीन विश्वकप क्रिकेट प्रतियोगितामा सहभागी हुन नेपाली राष्ट्रिय महिला टिमको प्रारम्भिक खेलाडी छनोटको कार्य सकिएको छ। गत शनिबारबाट हेटौंडा उपमहानगरपालिका४ स्थित हुर्पाचौरमा नेत्रहीन क्रिकेट संघ नेपालको आयोजना तथा नेपाल अपांग राष्ट्रिय महासंघको सहकार्यमा नेत्रहीन राष्ट्रिय क्रिकेट महिला टिम छनोट प्रतियोगिता कार्यक्रम सुरु भएको थियो। जसमा ७ प्रदेशबाट ३८ जना खेलाडी सहभागी भएका थिए। सहभागी भएका खेलाडीहरूलाई ३ वटा समूह बनाएर खेल खेलाएर उनीहरूको खेल क्षमता हेरेर २५ जना खेलाडीलाई छनौट गरिएको नेत्रहीन क्रिकेट संघ नेपालको अध्यक्ष पवन घिमिरेले बताए। उनका अनुसार पहिलो चरणको छनोटमा परेका २५ जना खेलाडीलाई प्रारम्भिक सूचीमा राखिएको छ भने दोस्रो चरणमा हाल राष्ट्रिय टिममा रहेका मध्येसहित गरि १५ जना खेलाडीलाई छनोट गरि बन्द प्रशिक्षणमा राखिने उनले बताए। २०६२ सालमा स्थापित नेत्रहीन क्रिकेट संघले निरन्तर नेत्रहीन क्रिकेट खेललाई बिस्वमाझ अघि बढाउने कार्य गर्दै उनले बताए।
महाशिवरात्रि २०८१ : लिङ्ग भैरवी देवी मन्दिरमा अद्वितीय आध्यात्मिक अनुभव,"काठमाडौं : वर्षकै सबैभन्दा महत्वपूर्ण आध्यात्मिक उत्सव महाशिवरात्रिको आगमनसँगै काठमाडौंको प्रसिद्ध लिङ्ग भैरवी देवी मन्दिरमा एक विशेष कार्यक्रमको आयोजना हुँदैछ। यो वर्षको विशेष महाशिवरात्रि समारोह फाल्गुन १४ गते साँझ ६:१५ बजेदेखि बिहान ६:१५ बजेसम्म १२ घण्टा चल्नेछ, जहाँ देशभरका हजारौँ भक्तजनहरू सहभागी हुने अपेक्षा गरिएको छ। विशेष आकर्षणहरू सद्गुरु भन्नुहुन्छ महाशिवरात्रिको रातमा ऊर्जा प्राकृतिक रुपमा माथितर्फ प्रवाह हुन्छ र यदि हामी रातभरि जागा रहने र मेरुदण्डलाई सिधा राखी बस्ने हो भने हामीले यसबाट अधिकतम फाइदा लिन सकिन्छ। त्यसैले ईशा योग केन्द्रमा हुने विभिन्न कार्यक्रमहरूलाई लिङ्ग भैरवी मन्दिरमा प्रत्यक्ष प्रसारण गरिनेछ जसले तपाईंलाई रातभरि जागा रहन सहायता गर्नको लागि मद्दत गर्नेछ । यसमा संगीत, नृत्य, सद्गुरुद्वारा गरिने गहन ध्यान प्रक्रिया र अन्य थुप्रै कुराहरू समावेश छ। यस वर्षको महाशिवरात्रि उत्सवमा सद्गुरुद्वारा पहिलो पटक मध्यरातमा ॐ नमः शिवाय महामन्त्रमा दीक्षा प्रदान गरिनेछ। यो दुर्लभ अवसर आध्यात्मिक साधकहरूको लागि अतुलनीय रहनेछ। कार्यक्रममा भाग लिनका लागि कुनै पनि प्रकारको पूर्व रजिष्ट्रेशनको आवश्यकता छैन र यो सबैका लागि निःशुल्क रहनेछ। यसलाई प्रत्यक्ष रूपमा सद्गुरु नेपाली च्यानलमा पनि हेर्न सकिन्छ। महाशिवरात्रि हाम्रो परम्परामा विशेष महत्व राख्दछ, र यस वर्ष हामी यसलाई थप विशेष बनाउन चाहन्छौं, लिङ्ग भैरवी मन्दिरका स्वयंसेवकहरू भन्दछन् । मध्यरातमा सद्गुरुको प्रत्यक्ष प्रसारण हेर्ने र उहाँबाट सीधै दीक्षा लिने यो एक अद्वितीय अवसर हो। विशेष कार्यक्रमहरू समारोहमा विभिन्न कार्यक्रमहरू आयोजना गरिनेछन्, जसमा ईशा योग केन्द्रबाट हुने प्रत्यक्ष प्रसारण मार्फत सहभागीहरूले दुर्लभ आध्यात्मिक मार्गदर्शन प्राप्त गर्न सक्नेछन्। रातभरि खुला रहने मन्दिरमा भक्तजनहरूले निरन्तर पूजा र आराधना गर्न सक्नेछन्, जसले उनीहरूलाई शिवको कृपा प्राप्त गर्ने अवसर प्रदान गर्नेछ। परम्परागत नृत्य, संगीत र सांस्कृतिक कार्यक्रमहरूमार्फत विभिन्न संस्कृतिको समृद्ध परम्पराको प्रदर्शन हुनेछ, जसले भक्तजनहरूमा भक्तिभावको संचार गर्नेछ। विशेष रुद्राक्ष दीक्षा कार्यक्रमअन्तर्गत सहभागीहरूलाई शिवको कृपा प्राप्त गर्नको लागि पवित्र रुद्राक्ष प्रदान गरिनेछ। साथै गरी अन्नदान कार्यक्रममार्फत उपस्थित सबैजनालाई पवित्र अन्नको दान पनि गरिनेछ। साथै, विभिन्न पारम्परिक खाना स्टलहरूमा नेपाली र भारतीय परम्परागत खानाहरू उपलब्ध हुनेछन्, जसले भक्तजनहरूलाई रातभरिको जागरणमा ऊर्जा प्रदान गर्नेछ। रुद्राक्षको महत्त्व प्राचीन योगिक कथा अनुसार, महादेव शिव एकपटक हिमालयमा यस्तो गहिरो ध्यानमा बसेका थिए कि उनलाई हेर्दा जीवनहीन देखिन्थे। केवल आनन्दका आँसु उनका आँखाबाट बगिरहेका थिए। ती दिव्य आँसु पृथ्वीमा खस्ना साथ रुद्राक्ष मा परिणत भए, जसलाई रुद्रका आँसु पनि भनिन्छ। प्रत्येक वर्ष हजारौँ संख्यामा सद्गुरुद्वारा प्रतिष्ठित रुद्राक्ष वितरण गरिन्छ। यस वर्षको महाशिवरात्रिमा सबैजनालाई लिङ्ग भैरवी देवी मन्दिरबाट यी रुद्राक्ष संकलन गर्ने अवसर प्रदान गरिएको छ। आदियोगी रथ यात्रा महाशिवरात्रि उत्सवको अर्को विशेष आकर्षण काठमाडौंमा भएको आदियोगी रथ यात्रा पनि हो। यो दिव्य यात्रा काठमाडौंका विभिन्न भागहरूमा हुँदै गएको थियो, जसमा स्थानीय समुदायहरू सहभागी भएका थिए। आदियोगीको यस रथयात्रा महाशिवरात्रिको दिन लिङ्ग भैरवी मन्दिरमा आएर समापन हुनेछ। सहभागिताको लागि जानकारी कार्यक्रमको बारेमा थप जानकारीको लागि इच्छुक सहभागीहरूले ९७६५९३५००० मा सम्पर्क गर्न सक्नुहुन्छ। स्वयंसेवकहरूले सबैलाई सहभागी हुन र यस अद्वितीय आध्यात्मिक अनुभव लिन प्रोत्साहित गर्दछन्। शिव सँगको अद्भुत रात महाशिवरात्रि मनाउन लिङ्ग भैरवी देवी मन्दिर, काठमाडौँमा आउनुहोस् र जीवनको अर्थपूर्ण अनुभव लिनुहोस्।"
युवाहरूको क्षमता विकासका जेसीजसँगै अन्नपूर्ण,"काठमाडौं : युवाहरूको नेतृत्व सहित व्यक्तित्व विकासमा काम गदै आइरहेको जेसीजलाई अन्नपूर्ण मिडिया नेटवर्कले साथ दिने भएको छ। युवाहरूको क्षमता अभिवृदि गर्ने जेसीजलाई अन्नपूर्ण मिडिया नेटवर्कले आफ्ना सञ्चार माध्यमबाट सूसुचित गराउने अभियानमा साथ दिने भएको हो। मंगलबार तिनकुनेस्थित अन्नपूर्ण मिडिया नेटवर्कको हेडक्वार्टर भ्रमण गर्दै जेसीजका उपाध्यक्ष जापानका हिरोकी तोमोरीले जेसीजले युवाहरुको क्षमता विकासका लागि गरेका कार्यहरूलाई मिडिया हाउसले सघाउने सराहनीय कार्य भएको बताए। मलाई राम्रोसँग थाहा छ। अन्नपूर्ण मिडिया नेपालकै विश्वासिलो मिडिया हाउस हो, उनले भने, जेसीजको अभियानमा अन्नपूर्ण मिडिया हाउससँगसँगै हुदा साह्रै खुसी लागेको छ। सहकार्यको थालनी अभियानस्वरुप जेसीजका उपाध्यक्ष जापानका हिरोकी तोमोरीलाई अन्नपूर्ण मिडिया नेटवर्क लोगो पिच लगाइदिएर अन्नपूर्णका महाप्रबन्धक मनोज बस्नेतले सहकार्य थालनीको उदघोषक गरेका थिए। युवाहरूको क्षमता विकासका लागि मिडिया हाउसले गर्न सक्ने सबै कार्यहरूमा जेसीजलाई सघाउने छौं, उनले भने, यो सहकार्य राष्ट्रिय रूपमा मात्र नभई अन्तराष्ट्रियस्तरमै हुनेछ। जेसीजसँग सहकार्य गरेर युवाहरूको क्षमता अभिवृद्धिमा सघाउने नेपाल जेसीज र अन्नपूर्ण मिडिया नेटवर्कबीच सहकार्य सम्झौता भइसकेको छ। सम्झौतापत्रमा अन्नपूर्ण मिडिया नेटवर्कका महाप्रबन्धक मनोज बस्नेत र नेपाल जेसीजको राष्ट्रिय अध्यक्ष रजनी थापाले हस्ताक्षर गरेका थिए। युवाहरूले थालेका रचनात्मक कार्यहरूमा युवाहरूलाई साथ सपोर्ट गरेर पछिल्लो समय अन्नपूर्ण मिडिया नेटवर्कले निकै राम्रो काम गरिरहेको छ, नेपाल जेसीजको राष्ट्रिय अध्यक्ष रजनी थापाले भनिन्, जेसीज पनि युवाहरूकै संस्था र उनीका लागि नै काम गरिरहेकाले अन्नपूर्णसँग जेसीजले गरेर अगाडि बढ्न पाउँदा गौरवान्वित छौं। देशभर संजाल रहेको नेपाल जेसीजमा हाल ३ लाख युवाहरू सदस्य रहेका छन्।"
बाराको अमलेखगञ्जबाट डेढ किलो अफिमसहित एकजना पक्राउ,सिमराः बाराको अमलेखगञ्जबाट प्रहरीले डेढ किलो लागूऔषध अफिमसहित मंगलबार एक जनालाई पक्राउ गरेको छ। पक्राउ पर्नेमा मकवानपुर कैलाश गाउँपालिका६ पकनीका २१ वर्षीय रवीन्द्र मोक्तान रहेका छन्। हेटौंडाबाट वीरगन्जतर्फ जाँदै गरेको बा६३प ८२६२ नम्बरको मोटरसाइकल जाँच गर्ने क्रममा इलाका प्रहरी कार्यालय अमलेखगञ्जका प्रहरी वरिष्ठ नायब निरीक्षक टेकबहादुर कार्कीको नेतृत्वमा रहेको टोलीले अफिम बरामद गरेको हो। उक्त मोटरसाइकल मोक्तानले चलाएका थिए। मोटरसाइकलको सिटमुनि लुकाएर राखिएको एक किलो सात सय ५० ग्राम अफिम बरामद भएपछि मोक्तानलाई नियन्त्रणमा लिएर अनुसन्धान थालिएको जिल्ला प्रहरी कार्यालय बाराका प्रहरी निरीक्षक दिलिपकुमार थापाले बताए। मोक्तानलाई बारा जिल्ला अदालतबाट लागूऔषध मुद्दामा १० दिनको म्याद थप गरेर अनुसन्धान गरिरहेको उनले बताए।
काउर्न बाजार बंगलादेशलाई टाइब्रेकरमा स्तब्ध पार्दै आयोजक भद्रपुर फाइनलमा,"झापा : काउर्न बाजार प्रगति संघ बंगलादेशलाई टाइब्रेकरमा स्तब्ध पार्दै आयोजक भद्रपुर झापा गोल्डकप अन्तर्राष्ट्रिय आमन्त्रण नकआउट फुटबल प्रतियोगिताको फाइनलमा प्रवेश गरेको छ। योसँगै आयोजक भद्रपुर ब्लेजर्सले सात लाख पुरस्कार सुरक्षित गरेको छ। अब भद्रपुर उपाधिका लागि बुधबार सेमिफाइनल खेल्ने झापा ११ एफसी र डाँगा युनाइटेड भुटानबीचको विजेता टोलीसँग खेल्नेछ। भद्रपुरस्थित मेची रंगशालामा मंगलबार भएको पहिलो सेमिफाइनल खेलमा भद्रपुरले काउर्न बाजार बंगलादेशलाई टाइब्रेकरमा हराउँदै उपाधिनजिक पुगेको हो। ९० मिनेटको खेल ११ को बराबरीमा टुङ्गिएपछि भएको टाइब्रेकरमा भद्रपुरले बंगलादेशलाई ४३ गोल अन्तरले पराजित गरेको हो। टाइब्रेकरमा भद्रपुरका तर्फबाट सत्यम शर्मा, दिवस उराउ, विदेशी खेलाडीहरू अरमान बिडोङ र अबयोमिले गोल गरे। कुलदिप कार्कीको प्रहार गोलपोस्टमा लागेर बाहिरियो। त्यस्तै, बंगलादेशका तर्फबाट साइडोस्टोन, एस सिल्लाह र साहिदले गोल गरे। युसुफ एमबीको प्रहार क्रसबारमा र इब्राहिमको प्रहार गोलपोस्टमा लागेर बाहिरियो। घरेलु दर्शकको समर्थन पाएको आयोजक भद्रपुर ब्लेजर्सले खेलको २९ औँ मिनेटमा अग्रता लिएको थियो। भद्रपुरका विदेशी खेलाडी अबयोमीले पेनाल्टी एरियाबाट गरेको प्रहार डिफेन्सबाट रिबाउन्स भएको बललाई सत्यम शर्माले कडा प्रहार गरी जाली चुमाए। पहिलो हाफमा १० ले पछि परेको बंगलादेशले खेलको ६२ औँ मिनेटमा खेल बराबरीका ल्यायो। काजी रहदको लङ थ्रो पासमा साकिलले हेडमार्फत दोस्रो बार च्याप्दै गोल गरे। खेलको २१ औँ मिनेटमा भद्रपुरका कप्तान आशिष चापागाईँले गरेको कडा प्रहार क्रस बारमा लागेर फर्कियो। सोही बललाई अबयोमीले गरेको प्रहार आकासियो। खेलको ७१ औँ मिनेटमा भद्रपुरका मिलन राईले गरेको प्रहार बाहिरियो। खेलको ८३ औँ मिनेटमा अबयोमीको क्रस पास प्रताप राईको कडा प्रहार क्रसबारको मध्य भागमा लाग्यो। खेलको ३४ औँ मिनेटमा बंगलादेशका साहिदको क्रस पासमा साइडोस्टोनले अवसर गुमाए। खेलको प्लेयर अफ द म्याच भद्रपुरका गोलकिपर टेकेन्द्र थापा भए। उनले नगद २१ हजार र ट्रफी पाए। खेलपछिको पोस्टम्याच कन्फ्रेन्समा भद्रपुरका प्रशिक्षक सचिन्द्र धिमालले आजको खेल निक्कै संघर्षपू्र्ण रहेको बताए। पहिलो हाफमा अग्रता लिए पनि खेल अन्तिम समयमा बराबरीमा रोकिदा टिमलाई टाइब्रेकरमा सफलता मिलेकोमा उत्साहित छु। फाइनलमा केही रणनीति बनाएर यही टिमलाई मैदान उतार्ने उनको भनाइ छ। त्यस्तै, बंगलादेशका प्रशिक्षक सोएल रहमानले आजको खेलमा दुवै टोलीले उत्कृष्ट प्रदर्शन गरेको बताए। खेल बराबरी भए पनि टाइब्रेकरमा चुक्दा हार व्यहोर्नु परेको उनको भनाइ छ। गोल्डकपको विजेताले नगद १३ लाख, आकर्षक ट्रफी र मेडल र उपविजेताले नगद ७ लाख, ट्रफी र मेडल प्राप्त गर्ने अध्यक्ष दीपेश ढकालले बताए।"
लामिनारको फुलबडी टाइल सेन्टो सार्वजनिक,"काठमाडौं : लामिनार टाइल्सले देशकै पहिलो र एकमात्र फुलबडी टाइल सेन्टो संग्रहलाई सार्वजनिक गरेको छ। लामिनारले समग्र प्रिमियम संग्रहलाई विस्तार गर्दै सेन्टो नामक अत्यधिक टिकाउ, बलियो र उत्कृष्ट गुणस्तरको फुलबडी टाइल संग्रहलाई बजारमा ल्याएको हो। फुलबडी टाइलहरू प्राकृतिक ढुंगाजस्तै सतहदेखि पूरै अंश एउटै डिजाइनको हुने भएकाले सामान्य घर्षण वा चोइटिए पनि टाइलको रंग र बनावटमा कुनै फरक पर्दैन। लामिनार टाइल्सको उत्पादक, लुम्बिनी सेरामिक्सका प्रबन्ध निर्देशक आशुतोश खेतानका अनुसार पीईआई रेटिङ ५ भएका कारण सेन्टो टाइलहरू उच्च आवातजावत हुने स्थानहरू जस्तै विमानस्थल, सपिङ मल, होटल, अस्पताल, पार्किङ, सडकपेटीलगायत अन्य व्यावसायिक र आवास क्षेत्रका लागि उपयुक्त छन्।"
"मौद्रिक नीति अर्धवार्षिक समीक्षा : अधिकांश दरहरू यथावत, कर्जा प्रवाहसम्बन्धी व्यवस्थामा हेरफेर","काठमाडौं : नेपाल राष्ट्र बैंकले चालु आर्थिक वर्ष २०८१८२ को मौद्रिक नीतिको अर्धवार्षिक समीक्षा सार्वजनिक गरेको छ। समीक्षामार्फत राष्ट्र बैंकले बैंक तथा वित्तीय संस्थाका लागि तोकिएको विद्यमान नीतिगत दर र निक्षेप संकलन दर यथावत राखेको छ। त्यस्तै, कर्जा नोक्सानीसम्बन्धी व्यवस्थामा बैंक तथा वित्तीय संस्थाहरूलाई सजिलो बनाइएको छ। त्यस्तै, सवारी कर्जासम्बन्धी व्यवस्थामा केही फेरबदल गरिएको केन्द्रीय बैंकले जनाएको छ। मूल्यवृद्धिको पछिल्लो प्रवृत्तिले नीतिगत दर बढाउनुपर्ने आवश्यकता औँल्याएको भए पनि आर्थिक क्रियाकलाप विस्तारलाई उच्च प्राथमिकतामा राख्नुपर्ने भएका कारण आर्थिक वर्ष २०८१८२ को मौद्रिक नीति जारी गर्दा लिइएको सजगतापूर्वक लचिलो कार्यदिशालाई यथावत राखिएको छ, राष्ट्र बैंकले भनेको छ। अर्धवार्षिक समीक्षाबाट मौद्रिक नीतिको विद्यमान नीतिगत दरलाई पाँच प्रतिशतमा यथावत राखिएको छ। त्यस्तै, ब्याजदर करिडोर अन्तर्गतको तल्लो सीमाको रूपमा रहेको निक्षेप संकलन दरलाई तीन प्रतिशत र ब्याजदर करिडोर अन्तर्गतको माथिल्लो सीमाको रूपमा रहेको बैंक दरलाई साढे छ प्रतिशत यथावत छ। अनिवार्य नगद मौज्दात र वैधानिक तरलता अनुपातसम्बन्धी व्यवस्था संशोधन भएको राष्ट्र बैंकले जनाएको छ। बैंक तथा वित्तीय संस्थाहरूले कर्जा प्रवाहसम्बन्धी व्यवस्थामा केही सहुलियत पाएका छन्। असल कर्जाको विद्यमान एक दशमलव १० प्रतिशतको कर्जा नोक्सानी व्यवस्थालाई एक प्रतिशत कायम गरिएको छ। त्यस्तै नन् डेलिभरेबल फरवार्ड को हकमा प्राथमिक पुँजीको विद्यमान १५ प्रतिशतको सीमालाई वृद्धि गरी २० प्रतिशत कायम गरिएको राष्ट्र बैंकले जनाएको छ। लघुवित्त वित्तीय संस्थाहरूको कर्जाको ब्याजदर २०८२ जेठदेखि आधार दरसँग आवद्ध गर्ने निर्णय पनि केन्द्रीय बैंकले गरेको छ। अर्धवार्षिक समीक्षामार्फत सवारीसाधनको ऋण मूल्य अनुपात (लोन भ्यालु रेसियो) संशोधन गरिएको छ। यसअघि विद्युतीय सवारी साधनमा ८० प्रतिशतसम्म कर्जा दिनसक्ने व्यवस्था रहेकोमा नयाँ व्यवस्थाअनुसार अब व्यक्तिगत सवारी साधन र सबै प्रकारका विद्युतीय सवारी साधनको ऋण मूल्य अनुपातको सीमालाई समान ६० प्रतिशत कायम गरिएको छ। राष्ट्र बैंकले चालु आर्थिक वर्षका लागि ल्याइएको मौद्रिक नीतिले सजगतापूर्वक लचिलो कार्यदिशा अवलम्बन गरेको बताउँदै आएको छ। यो नीतिले आर्थिक क्रियाकलाप विस्तारमा थप सहयोग पुग्न गई नेपाल सरकारले लिएको आर्थिक वृद्धिको लक्ष्य हासिल गर्न सकिने दाबी राष्ट्र बैंकले गर्दै आएको छ। यद्यपि चालु आर्थिक वर्षको माघ मसान्तसम्मका वित्तीय तथा मौद्रिक सूचकहरूले भने बाह्य सूचकबाहेक अन्य अधिकांश सूचक खराब अवस्थामा रहेको देखाउँछन्। राष्ट्रिय तथ्याङ्क कार्यालयका अनुसार चालु आर्थिक वर्षको पहिलोत्रय मासमा आर्थिक वृद्धि तीन दशमलव चार प्रतिशत रहेको अनुमान छ। त्यस्तै, यसवर्ष धान उत्पादन चार दशमलव ०४ प्रतिशतले बढेको अनुमान छ। निर्माण र उत्पादनमूलक उद्योगको कमजोर वृद्धिदरलाई अझै सुधार गर्न सकिएको छ। विगत दुई वर्षदेखि ऋणात्मक वृद्धिदर देखिएका यी क्षेत्रले अझै गति लिन सकेको छैनन्। यद्यपि, जलविद्युत् उत्पादनमा हुँदै गएको वृद्धि, वैदेशिक व्यापारमा भएको विस्तार र पर्यटन क्षेत्रमा देखिएको सुधारले आर्थिक क्रियाकलाप विस्तारमा सहयोग पुग्ने अपेक्षा राष्ट्र बैंकको छ। आर्थिक वर्ष २०८१८२ को छ महिनासम्मको कर्जा प्रवाह विश्लेषण गर्दा आर्थिक गतिविधि विस्तारको क्रममा रहेको देखिएको राष्ट्र बैंकको दाबी छ। चालु आर्थिक वर्षको छ महिनासम्ममा बैंक तथा वित्तीय संस्थाहरूबाट औद्योगिक उत्पादन क्षेत्रतर्फ ८ दशमलव चार प्रतिशत अर्थात् ६८ अर्ब ४१ करोड रुपैयाँ, उपभोग्य क्षेत्रतर्फ पाँच दशमलव आठ प्रतिशत अर्थात ५८ अर्ब ४० करोड रुपैयाँ कर्जा लगानी भएको छ, राष्ट्र बैंकले भनेको छ, त्यस्तै, थोक तथा खुद्रा व्यापार क्षेत्रतर्फ चार दशमलव आठ प्रतिशत अर्थात् ४८ अर्ब ३४ करोड र निर्माण क्षेत्रतर्फ सात दशमलव सात प्रतिशत अर्थात् १५ अर्ब ९४ करोड रुपैयाँले कर्जा विस्तार भएको छ। चालु आर्थिक वर्षको छ महिनासम्ममा औसत मुद्रास्फीति चार दशमलव ९७ प्रतिशत रहेको छ। गत असोजको बाढी तथा पहिरोबाट भएको क्षतिका कारण आपूर्ति प्रणालीमा उत्पन्न व्यवधान तथा भारतमा खाद्यान्नको मूल्य उच्च रहेकाले खाद्यान्न समूहको मुद्रास्फीतिमा चाप पर्न गई कात्तिक र मङ्सिरमा बढ्दोक्रममा रहेको मुद्रास्फीति पुसमा केही कम भएको राष्ट्र बैंकले जनाएको छ।"
महाशिवरात्रीको पूर्वसन्ध्यामा प्रधानमन्त्री ओली पशुपतिमा,"काठमाडौं : प्रधानमन्त्री केपी शर्मा ओलीले आज साँझ महाशिवरात्री, पर्व, २०८१ को पूर्वसन्ध्यामा पावन पशुपतिनाथ मन्दिरको दर्शन र अवलोकन गरेका छन्। प्रधानमन्त्री ओलीले मन्दिरमा पूजा र आरती गर्नुका साथै महाशिवरात्रीको व्यवस्थापन तयारीबारे पशुपति क्षेत्र विकास कोषका पदाधिकारीसँग जानकारी लिई पर्वलाई सुरक्षित, अनुशासित, मर्यादित तथा व्यवस्थित बनाइ सहज रूपमा भक्तजनको दर्शनको व्यवस्था मिलाउन निर्देशन दिए। प्रधानमन्त्री ओलीका साथ संस्कृति, पर्यटन तथा नागरिक उडड्यनमन्त्री बद्रीप्रसाद पाण्डे, मन्त्रालयका सचिव विनोदप्रकाश सिंह, काठमाडौंका प्रमुख जिल्ला अधिकारी ऋषिराम तिवारीलगायत पशुपतिनाथ मन्दिर पुगेका थिए। हिन्दु धर्मावलम्बीका आराध्यदेव भगवान पशुपतिनाथ मन्दिरमा दर्शनार्थीका रूपमा प्रधानमन्त्री ओलीलाई पाउँदा मन्दिर परिसरमा रहेका सर्वसाधारण भक्तजनले प्रशन्नता र उत्सुकता व्यक्त गरेका थिए। काठमाडौं जिल्ला प्रशासन कार्यालयले एक सूचना जारी गरी यही फागुन १२ गतेदेखि १५ गतेसम्म पशुपतिनाथ मन्दिरको चार किल्लाभित्र मासु, मदिरा तथा नसालुपदार्थ उत्पादन, बेचबिखन, ओसारपसार, भण्डारण र सेवन गर्न निषेध गरेको छ।"
भारतको केआइआइटीबाट नेपाल फर्किएका विद्यार्थीहरूलाई टियुले भर्ना लिने,"काठमाडौं : त्रिभुवन विश्वविद्यालय (टियु)ले भारतको ओडीसास्थित केआइआइटी विश्वविद्यालयबाट नेपाल फर्किएका विद्यार्थीहरूको भर्ना लिने भएको छ। त्रिभुवन विश्वविद्यालयले मंगलबार विज्ञप्ति जारी गरेर नेपाल फर्किएका विद्यार्थीहरू पढ्न चाहेमा भर्ना लिने जानकारी दिएको हो। टियुले विश्वविद्यालयको क्रेडिट ट्रान्सफर नीतिअनुरुप भर्ना लिन सकिने जानकारी दिएको छ। 'भारतको ओडीसा राज्यको भुवनेश्वरस्थित केआइआइटीमा सिर्जना भएको समस्याको कारणले स्वदेश फिर्ता हुन बाध्य भएका नेपाली विद्यार्थीहरूले त्रिविमा सञ्चालित कार्यक्रम र विषयमा अध्ययन गर्न चाहेमा त्रिविको क्रेडिट ट्रान्सफर नीतिअनुरुप भर्ना गर्न सकिने ब्यहोरा सम्बन्धित सबैका लागि जानकारी गराइन्छ,' टियुको विज्ञप्तिमा भनिएको छ। उसले इच्छुक विद्यार्थी र अभिभावकलाई इमेलमार्फत सम्पर्क गर्न भनेको छ। टियुले  र  गरी दुई इमेल जारी गरेको छ। गत १६ फेब्रुअरीमा केआइआइटीमा अध्ययनरत नेपाली विद्यार्थी प्रकृति लम्सालको मृत्यु भएको थियो। उनको मृत्युपछि केआइआइटी प्रशासनले विश्वविद्यालय र होस्टेल छाड्न नेपाली विद्यार्थीहरूलाई निर्देशन दिइएको थियो। नेपाली विद्यार्थीहरूलाई जबरजस्ती होस्टेलबाट निकालेर रेलवे स्टेशन पुर्याइएको थियो। यस विषयमा दुई देशको केन्द्रीय सरकारले नै कूटनीतिक माध्यमबाट संवाद गर्न परेको थियो।"
ललितपुरको इमाडोलमा रहेको रंग पसलमा आगलागी,ललितपुर : ललितपुरको इमाडोलस्थित एउटा रंग पसलमा आगलागी भएको छ। जिल्ला प्रहरी परिसर ललितपुरका सूचना अधिकारी एवं प्रहरी उपरीक्षक नरहरि रेग्मीका अनुसार महालक्ष्मी नगरपालिका१ इमाडोलको रंग पसलमा अहिले साँझ आगलागी भएको हो। प्रहरी र दमकलसहितको टोलीले आगलागी नियन्त्रणमा लिइसकेको छ। माथिल्लो तल्लामा डेन्टल र तल्लो तल्लामा रंग पसल रहेको छ। क्षतिको विवरण संकलन भइरहेको उनले बताए।
भिभो एक्स२०० प्रो : स्मार्टफोन प्रविधिमा नयाँ युगको सुरुवात,"काठमाडौं : विश्व प्रख्यात मोबाइल प्रविधि ब्रान्ड भिभोले नयाँ फ्ल्यागशिप स्मार्टफोन, भिभो एक्स२०० प्रो नेपालमा लन्च गरेको छ। काठमाडौंमा एक कार्यक्रममार्फत राष्ट्रिय तथा क्षेत्रीय वितरक, अफिस स्टाफ, तथा मिडियाकर्मीको उपस्थितिमा यो स्मार्टफोन सार्वजनिक गरिएको हो। भिभो नेपालका ब्रान्ड एम्बेसडर पारस खड्काले भिभो एक्स२०० प्रोलाई अनावरण गरे। जसले स्मार्टफोन प्रविधिमा नयाँ अध्यायको सुरुवात गरेको छ। भिभो एक्स२०० प्रोले स्मार्टफोन प्रविधिमा नयाँ बेन्चमार्क कायम गर्दै जाइस् लेन्सको सहकार्यमा उत्कृष्ट फोटो क्वालिटीसँगै शक्तिशाली प्रदर्शन र आधुनिक डिजाइन भएको दाबी कम्पनीले गरेको छ। लन्च कार्यक्रममा बोल्दै भिभो नेपालका ब्रान्ड म्यानेजर दिपेश खनालले एक्स२०० प्रो प्रविधिको उच्चतम प्रयोग गर्नेहरूको लागी ल्याइएको बताए। भिभोजाइस् सहकार्यमा विकसित इमेजिङ प्रणालीले स्मार्टफोन फोटोग्राफीमा क्रान्ति ल्याउने विश्वास गरिएको छ। २०० मेगापिक्सेलको जाइस् एपिओ क्यामेराले अद्वितीय तस्वीर अनुभव प्रदान गर्दै, जाइस् टि स्टार कोटिंग मार्फत जुम गरिएका तस्वीरहरूको रंग सन्तुलित राखी तिनलाई अझ उत्कृष्ट बनाउँछ। पोट्र्रेट, हाइपरजुम, म्याक्रो, नाइटस्केप र सनसेट मोडजस्ता फिचरहरूले फोटोग्राफी प्रेमीहरूलाई उन्नत अनुभव प्रदान गर्नेछन्। यसमा ११४ इन्च सेन्सर र फ्लोटिङ पेरिस्कोप प्रणाली छ, जसले टाढाका वस्तुहरूलाई उच्च स्पष्टताका साथ कैद गर्न सक्षम बनाउँछ। त्यसैगरी, जाइस् सिनेमाटिक पोट्र्रेट भिडियो क्षमता, १२० एफपीएस स्लो मोसन र ४ के ६० एफपीएस डल्बी भिजन डल्बी भिजन सपोर्ट जस्ता विशेषताहरूले भिडियो अनुभवलाई थप आकर्षक र प्रभावशाली बनाउँछ। भिभो एक्स २०० प्रो अत्याधुनिक मिडियाटेक डाइमेन्सिटी ९४०० चिपसेटमा सञ्चालित छ, जसले उच्च कार्यक्षमता प्रदान गर्छ। १२कोर जीपीयूको समावेशले गेमिङ अनुभवलाई प्रभावकारी बनाउँछ। यसमा ६००० एमएएच ब्याट्रीसहित, ९० वाट फ्याल्स चार्जिङ र ३० वाट वायरलेस चार्जिङ सुविधा उपलब्ध छ, जसले द्रुत चार्जिङ अनुभव प्रदान गर्छ। थप रूपमा, तेस्रोपुस्ताको सिलिकन एनोड प्रविधि र सेमीसोलिड ब्याट्री टेक्नोलोजीको प्रयोगले चिसो तापक्रममा पनि उत्कृष्ट ब्याट्री प्रदर्शन सुनिश्चित गर्छ। भिभो एक्स २०० प्रोलाई एआई सक्षम स्मार्टफोनको रूपमा डिजाइन गरिएको छ, जसमा गुगल जेमिनी एआई प्रविधि समावेश छ। जसले इमेल लेखन र सिकाइका अवसरहरू सहज बनाउँछ। एआई नोट असिस्ट, एआई ट्रान्सक्रिप्ट असिस्ट र सर्कल टु सर्चजस्ता सुविधाले खोजी प्रक्रियालाई तीव्र बनाउँछ, जबकी एआई ईरेज, फोटो इन्ह्यास र स्याडो रिमुवलले फोटो सम्पादनलाई सरल र प्रभावकारी बनाउँछ। फनटच ओएस १५ मा सञ्चालित यस स्मार्टफोनमा डेडिकेटेड सुरक्षा चिप राखिएको छ, जसले लक स्क्रिन पासवर्ड र बायोमेट्रिक डाटा सुरक्षित राख्छ। साथै, सेफ डेटा पर्ज फिचरले व्यक्तिगत जानकारी पूर्ण रूपमा मेट्न सक्ने सुविधा प्रदान गर्छ। भिभो एक्स २०० प्रोको प्रीबुकिङ मार्च ५ सम्म खुला रहनेछ, जसको मूल्य १ लाख ८४ हजार ९९९ निर्धारण गरिएको छ। प्रीबुकिङ गर्ने ग्राहकहरूलाई लागि १० हजार रुपैयाँ क्यासब्याकको सुविधा उपलब्ध हुनेछ। यो स्मार्टफोन मार्च ६ बाट आधिकारिक स्टोरहरू तथा दराज अनलाइन मार्फत बिक्री सुरु हुनेछ। प्रख्यात युट्युबर तथा प्रविधि विज्ञ मिस्टर हुइजदबोसले भिभो एक्स २०० प्रालाई सर्वश्रेष्ठ क्यामेरा, सर्वश्रेष्ठ ब्याट्री, तथा ओभरअल च्याम्पियन उपाधि प्रदान गरिसकेका छन्। आधुनिक प्रविधि, उच्च सुरक्षा, र उन्नत फोटोग्राफी क्षमतासहित, यो स्मार्टफोन नेपाली बजारमा उत्कृष्ट विकल्प बन्न सक्ने अपेक्षा गरिएको छ।"
"बिरामी मृत्यु प्रकरण: अस्पतालले गल्ती स्वीकार्यो, चिकित्सक अझै फरार","रौतहट: गत शनिबार दिउँसो प्रादेशिक अस्पताल आएका बिरामीलाई निजीमा पठाएर शल्यक्रिया गर्दा मृत्यु भएपछि अस्पतालले माफी मागेको छ। गौर नगरपालिका३ का लालु अधिकारीको मृत्युमा अस्पतालले लापरबाही भएको भन्दै माफी मागेको हो। विज्ञप्ति जारी गर्दै अस्पताल प्रशासनले बिरामीलाई बचाउन अस्पतालले हर सम्भव प्रयास गरेको भए पनि बचाउन नसकेकोमा क्षमा माग्दै श्रद्धाञ्जली व्यक्त गरेको छ। घटनापछि चिकित्सकको लापरबाही भन्दै कारबाहीको माग राखेर पीडित परिवारले प्रहरी प्रशासन गुहारिरहेको बेलामा अस्पतालले माफी मागेको हो। चिकित्सकलाई कारबाहीको माग राख्दै स्थानीयले सामाजिक सञ्जालमा लेखेर दबाब दिइरहेका छन्। घटनाको निष्पक्ष छानबिनका लागि पीडित परिवारले स्थानीय प्रशासनलाई दबाब दिएका छन्। प्रादेशिक अस्पताल गौरका चिकित्सक डा पंकज साह, फिरोज अन्जुम र घनश्याम ठाकुर भने फरार छन्। शनिबार दिउँसो पेट दुखेपछि अधिकारीलाई प्रादेशिक अस्पताल गौरमा भर्ना गरिएको थियो। त्यहाँ केही परीक्षण गराएर अस्पतालका मेडिकल अधिकृत डा घनश्याम ठाकुरले बिरामीको आन्द्रा फुटेको बताएका थिए। मृतकका काका देवेन्द्र अधिकारीका अनुसार डा ठाकुरले अस्पतालमा उपचारका लागि आवश्यक सुविधा नभएको भन्दै अर्का डा पङ्कज साहसँग सम्पर्क गर्न लगाए। डा साहले बिरामीलाई त्यहीँको निजी गौर सेन्टर अस्पताल लैजान भनेको थिए। उनले शल्यक्रियामा संलग्न चिकित्सक डा फिरोज अन्जुम, पङ्कज साह र प्रादेशिक अस्पतालका डा घनश्याम ठाकुरविरुद्ध अनुसन्धान र कारबाहीका लागि जिल्ला प्रहरीलाई निवेदन दिएको बताए। डा पन्कज साहले तत्कालै पेटको ठूलो हिस्सा चिरेर सिलाएको तस्बिर सामाजिक सञ्जालमा भाइरल भएको थियो। चिकित्सक साह गौर सेन्टर अस्पतालमा समेत कार्यरत थिए। त्यहीँ कारण उनले बिरामीलाई वीरगन्ज रिफर गर्न छाडेर पैसाको लोभमा आफ्नोमा लगेर बिरामीको ज्यान लिने काम गरेको आरोप लगाएको छ।"
म्यानमारलाई हराएर स्वर्णको स्वाद चाख्न चाहन्छ नेपाल,"काठमाडौं : नेपाल र मयानमारले बुधबार हुने चार देशीय महिला अन्तर्राष्ट्रिय प्रतियोगिताको फाइनल खेल्न आफूहरू तयार रहेको बताएका छन्। नेपाल घरेलु भूमिमा पहिलो स्वर्णको स्वाद चाख्न चाहन्छ भने, बलियो म्यानमार पनि आफ्नो छवि बिगार्न चाहँदैन। नेपालका प्रशिक्षक राजेन्द्र तामाङले आफ्नो टिम फाइनलका लागि तयार रहेको बताए। लिग चरणका तीनवटै खेल राम्रो खेल्यौं। हामी फाइनलका लागि तयार छौं,' उनले भने। त्यस्तै, कप्तान एन्जिला तुम्बापो सुब्बाले घरेलु मैदानमा उपाधि जित्नका लागि खेल्ने बताइन्। हामी आजसम्म रजतमा नै सीमित छौं। यसपटक स्वर्णको लागि खेल्नेछौं। लिगमा बलियो देखिएको म्यानमार पनि भोलि फाइनल खेल राम्रो खेल्न चाहन्छ। 'लिग चरणमा सबै प्रतिस्पर्धी बलिया थिए। नेपालसँग खेलेर उसको बारेमा थाहा पाएका छौं। आशा छ, भोलि राम्रो खेल हुनेछ, म्यानमारका प्रशिक्षक तेत्सुको युकीले पत्रकार सम्मेलनमा भने। कप्तान वेन थेइङगी तुन पनि आफूहरूले फाइनलमा राम्रो खेल्ने बताइन्। प्रतियोगितामा हामी उपाधिका लागि नै आएका हौं। यससँगै हामीले नयाँ खेलाडीको विकासका लागि पनि यो प्रतियोगितामा भाग लिएका हौं। जसमा सबै खेलाडीले राम्रो खेलिरहेका छन्, उनले भनिन्। लिग चरणमा भने म्यानमार विजेता बन्दै फाइनल खेल्न लागेको हो भने नेपाल उपविजेताको रूपमा फाइनल खेल्नेछ। नेपालले पहिलो खेलमा कीर्गिस्तानलाई १०, लेवनानलाई १० र म्यानमारसँग २२ बराबरी खेलेको हो। म्यानमारले भने पहिलो खेलमा लेवनानलाई ३१ र कीर्गिस्तानलाई ५० ले हराएको हो। नेपालसँग २२ बराबरी खेलेको हो। २ रजतपछि स्वर्णको भोक नेपालका लागि एक वर्षभित्रमा खेल्ने यो तेस्रो फाइनल हो। गत वर्ष फागुनमा वाफ च्याम्पियनसिपमा जोर्डनसँग टाइब्रेकरमा उपविजेता बनेको नेपालले कात्तिकमा साफ महिला च्याम्पियनसिप घरेलु मैदानमा नै बंगलादेशसँग हार्यो। एक वर्षभित्रमा हामीले ३ वटा फाइनल खेल्दैछौं। फेरि उपाधि जित्ने मौका आएको छ। भोलि हामी टिमको हिसाबले राम्रो गर्छैं। स्वर्णको भोक मेट्नको लागि पनि टिमको रूपमा खेलेर अनुशासनमा बसेर अन्तिमसम्म खेल्यौं भने नतिजा राम्रो निकाल्ने छौं,' कप्तान एन्जिला तुम्बापो सुब्बाले बताइन्। प्रशिक्षक राजेन्द्र तामाङका लागि पनि प्रशिक्षण अवधिको एक वर्षभित्रमा ३ वटा फाइनल खेल्नु निकै महत्त्वपूर्ण कुरा हो। २ खेलमा रजतमा सीमित हुँदा यसपटक धैर्यताका साथमा शान्त भएर खेलाडीको राम्रो व्यवस्थापनसहित स्वर्ण जित्ने प्रशिक्षक राजेन्द्र तामाङको विश्वास छ। कोचिङ करिअरमा १ वर्षमा ३ वटा फाइनल खेल्नु भनेको मेरो लागि भित्रबाट नमन गरेका छौं। एकदमै महत्वपूर्ण छ। वाफ र साफमा चुक्यौं। अन्तिम यो बाँकी छ। धैर्यता र शान्त रहेर यो पाली स्वर्ण नै जित्ने लक्ष्य छ, उनले भने। नेपालले हालः धेरै कुरामा परिवर्तन गरेको छ। प्रशिक्षक राजेन्द्र तामाङका अनुसार अब टिममा नयाँ खेलाडी ल्याउने र नेपाली महिला फुटबललाई पुस्तान्तरण गराउने धेय रहेको छ। महिला फुटबलमा मैले पुस्तान्तरण गर्ने क्रममा छु। तुरुन्तै गर्न नसकिएला। तर, युवा नै हो फुटबलमा दौडिने। उमेर पुगेका खेलाडीले अफ सिजनमा पनि मेहनत गर्नुपर्छ,' उनले भने। उनले यसपटक चार नयाँ खेलाडीलाई सहभागी गराएको बताए। हालः टिममा विदेशी लिग खेलेर आएका २ स्ट्राइकरबीच पनि कम्बिनेसन मिलिसकेका कारण फाइनलमा नेपालले राम्रो गर्ने अपेक्षा प्रशिक्षक तामाङको छ। को खेलाडी कस्ता भन्दा पनि टिममा कसले राम्रो खेल्छ भनेर खेलाउने हो। रेखा र सावित्रा पनि टिममा राम्रोसँग घुलमिल भइसकेका छन्,' उनले भने। नेपाली पहिलो रोजाइकी गोलरक्षक एन्जिला पनि युरोपमा खेलेको अनुभवले टिमलाई मद्दत गरिरहेको बताउँछिन्। दुई खेलमा उनले क्लिन चिट राखेकी छन्। उनी भन्छिन्, मैले नेपालबाट जे सिकेको थिएँ, त्योभन्दा केही फरक कुरा मैले युरोपमा सिकें। त्यसले टिमलाई केही न केही रूपमा फरक पारेको जस्तो लाग्छ। म्यानमारको उत्कृष्ट रणनीति नेपालभन्दा फिफा वरियतामा ४८ स्थान माथि रहेको म्यानमार आफ्नो उत्कृष्ट रणनीतिसहित नेपाली भूमिमा घरेलु टिमसँग फाइनल खेल्न तयार छ। प्रशिक्षक तेत्सुको युकी भन्छन्, नेपाली टिम निकै राम्रो छ। घरेलु टिमसँग नै हामी फाइनल खेल्न लागेका छौं। त्यसैले पनि हामी भोलिको खेलका लागि निकै उत्साहित छौं। म्यानमारका प्रशिक्षक युकीले सबै प्रतिस्पर्धी बलियो भएको बताउँदै फाइनलअघि नेपालसँग खेल्ने मौका पाउँदा टिमलाई जान्ने मौका पाएको बताए। फाइनल खेल्नुअघि हामीले यो टिमसँग खेल्ने मौका पायौं। जसले गर्दा धेरै कुराहरू जान्ने मौका मिल्यो। हामी हाम्रो उत्कृष्ट रणनीतिसहित तयार हुनेछौं। हामी फाइनल खेलका लागि तयार छौं,' उनले भने। नेपाली समर्थकको तारिफ गर्दै प्रशिक्षक युकी भन्छन्, नेपालसँगको खेलमा धेरै समर्थकहरू मैदानमा आएका थिए। उनीहरूले टिमलाई राम्रो समर्थन गरेका थिएँ। म निकै सन्तुष्ट भएँ। जुन मात्रामा समर्थकहरू आएर समर्थन गरे, त्यो देख्दा खुसी लाग्यो। यो हाम्रो टिमका लागि पनि राम्रो कुरा हो,' उनले भने। कप्तान वेन थेइङगी तुनले दुवै टिम फाइनल खेल्न लायक रहेको बताइन्। हेड टु हेड नेपाल र म्यानमारले हालसम्म नेपालले ४ खेल खेलेका छन्। जसमा नेपालले जित निकाल्न सकेको छैन। २ खेलमा म्यानमारले जित निकालेको छ भने २ खेल बराबरीमा सकिएको छ। नेपाल र म्यानमारले २०१९ मा हिरो गोल्डकपको फाइनलमा भेट गरेका थिए। यी दुई टिमले दोस्रो पटक फाइनलमा भेट गर्दै छन्।"
ट्राइब्रेकरमा एपीएफलाई हराउँदै संकटा केपी ओली कपको सेमिफाइनलमा,काठमाडौं : ट्राइब्रेकरमा एपीएफ क्लबलाई पराजित गर्दै संकटा क्लब केपी ओली कप च्याम्पियनसिप फुटबलको सेमिफाइनलमा प्रवेश गरेको छ। एन्फा कम्प्लेक्समा भर्खरै सकिएको खेलको ट्राइब्रेकरमा एपीएफलाई ५३ ले पराजित गर्दै संकटाले सेमिफाइनलमा स्थान सुरक्षित गरेको हो। निर्धारित समयमा दुवैतर्फबाट गोल हुन नसकेपछि खेल ट्राइब्रेकरमा धकेलिएको थियो। एपीएफका सुजन पुलामीको प्रहारलाई संकटाका गोलकिपर दीप कार्कीले असफल पार्दै टोलीलाई जित दिलाए। अब फाइनल प्रवेशका लागि त्रिभुवन आर्मी क्लबसँग प्रतिस्पर्धा गर्नेछ। आजको दोस्रो खेल मछिन्द्र एफसी र एफसी ट्रान्सपोर्ट युनाइटेडबीच प्रतिस्पर्धा हुनेछ। उक्त खेल दिउँसो ३ बजेबाट सुरु हुनेछ। राष्ट्रिय युवा संघ नेपालको आयोजनामा जारी प्रतियोगितामा ९ टोलीले सहभागिता जनाएका छन्। फागुन १८ गतेसम्म चल्ने उक्त प्रतियोगिताको विजेताले १५ लाख ११ हजार ११ हजार १११ र उपविजेताले ५ लाख रुपैयाँ पाउनेछन्।
"युवाहरू निरास हुनुपर्दैन, देश विकास हुँदैछ : प्रधानमन्त्री","काठमाडौं : प्रधानमन्त्री केपी शर्मा ओलीले मुलुक अँध्यारो युगबाट भर्खरै उज्ज्यालो युगमा प्रवेश गरेकाले युवाहरू निरास हुनुनपर्ने बताएका छन्। जोरपाटीस्थित नेपाल मेडिकल कलेज तथा शिक्षण अस्पतालको रजत जयन्तीका अवसरमा आयोजित कार्यक्रमलाई सम्बोधन गर्दै प्रधानमन्त्री ओलीले मुलुकमा असाधारण विकास हुँदै गएकाले केही भएन वा सरकारले केही गरेन भन्न नमिल्ने बताए। उनले सरकारले देश बनाउने सवालमा अन्धाधुन्ध हिसाबले नभई सोच विचार गरेर काम गरिरहेको स्पष्ट गर्दै जनताले पनि यस यात्रामा साथ र सहयोग दिनुपर्ने बताए। 'खान लाउन नपाउनेलाई सरकारले हेर्नुपर्छ। पढ्न नसक्नेलाई सरकारले पढाउनुपर्छ। तिर्न सक्नेलाई छात्रवृत्ति दिइरहनुपर्छ भन्ने छैन। आफैं तिरेर उच्च शिक्षा पढ्न चाहने स्वदेशी र विदेशीलाई सरकारी वा निजी सबै शिक्षालयमा पूर्वाधार सुविधा र कोटा बढाएर उचित वातावरण दिनुपर्छ,' प्रधानमन्त्री ओलीले भने। निजी विद्यालयलाई गुठीमा लैजानुपर्ने भन्दै उनले शिक्षा क्षेत्र खेलबाड गर्ने थलो नभएको बताए। प्रधानमन्त्री ओलीले एसईईमा धेरै संख्यामा विद्यार्थी अनुत्तीर्ण हुने गरी पढाउने शिक्षकलाई तलब बढाउन नसकिने र विद्यार्थीलाई बुझाएर पढाउन नसक्ने शिक्षकको कमजोरीको दोष विद्यार्थीलाई दिन नमिल्ने बताए। आफू पहिला प्रधानमन्त्री हुँदा तीन सय ९६ आधारभूत अस्पतालको एकै पटक शिलान्यास गरेको स्मरण गराउँदै उनले यसबीचमा प्रभावकारीरूपमा काम हुन नसकेको बताए।"
"कर्भ इभी नेपालमा सार्वजनिक, टप भेरिएन्टको मूल्य ५६९९ लाख","काठमाडौं : भारतको प्रख्यात विद्धुतीय सवारी निर्माता टाटा इभीको नेपालस्थित एक मात्र आधिकारिक विक्रेता सिप्रदी ट्रेडिंग प्रालिले कर्भ इभीको टप भेरिएन्ट सार्वजनिक गरेको छ । राजधानीमा आयोजित टाटा इभि: चार्जज्ड फर द फ्युचर कार्यक्रममा सिप्रदिका प्रमुख कार्यकारी अधिकृत राजनबाबु श्रेष्ठ र टाटा मोटर्सका अन्तर्राष्ट्रिय बिजनेस हेड यश खंदेलवालले कर्भ इभी सार्वजनिक गरेका हुन्। टाटा कर्भ इभिको टप भेरिएन्ट मूल्य ५६९९ लाख रुपैयाँ रहेको छ । सोहि कार्यक्रममा कर्भ इभिको साथै टाटाका नंया गाडीहरु नेक्सन केथ्री इभी र टियागो इभी २०२५को मोडल पनि नेपालमा डेलिभरी सुरु भएको घोषणा गरेको छ। कार्यक्रमलाई सम्बोधन गर्दै टाटा पेसेन्जर इलेक्ट्रिक मोबिलिटी लिमिटेडका अन्तर्राष्ट्रिय व्यापार प्रमुख यश खंदेलवालले भने, ""टाटा इभि: चार्जज्ड फर द फ्युचरले नेपालको समग्र इभी इको सिस्टमलाई सबल र सुदृढ गर्ने प्रति टाटाको प्रतिवद्धतालाई पुन: पुष्टि गर्दछ। हाम्रो उद्देश्य भनेको नंया र गुणस्तरयुक्त उत्पादन मार्फत समग्र नेपाली यातायात प्रणालीको विद्धुतीकरणको दिशामा सकारात्मक योगदान गर्नु हो। नेपालमा कर्भ इभीको प्रवेशसँगै विशिष्ट प्रकारको अत्याधुनिक एसयूभी कुपे डिजाइनको सुरुवात भएको छ। प्रभावकारी रेन्ज र नंया प्रविधिले सम्पन्न यस गाडीले नेपाली अटो बजारमा "" प्रिमियम मोबिलिटी"" लाई साँच्चै सम्भव बनाएको छ। "" त्यस्तैगरी , सिप्रदी ट्रेडिंगका कार्यकारी अधिकृत राजन बाबु श्रेष्ठले भने, ""हामी नेपालमा कर्भ इभी टप भेरिएन्ट भित्र्याउन पाउँदा अत्यन्त उत्साहित छौं। कर्भ इभी डिजाइन, प्रिमियम फिल, सेफ्टी फिचर, उत्कृष्ट साउन्ड सिस्टम र सबैभन्दा महत्वपुर्ण नेपाल बाटो घाटोलाई सुहाउने प्रिमियम गाडी भएकोले प्रिमियम एसयूभी लिन खोज्ने ग्राहकहरुको पहिलो रोजइमा पर्नेमा हामी दुक्क छौ।"" कर्भ इभी टप भेरिएन्टको विशेषताहरू: कर्भ इभी टप भेरिएन्ट टाटा इभीको उन्नत पियोर इभी आर्किटेक्चर एक्टीइभी मा आधारित छ। यसमा ५५ किलोवाट आवरको ब्याट्री प्याक र ९८ किलोवाट क्षमताको इलेक्ट्रीक मोटर रहेको छ। ५०० लिटरको बुट स्पेस र १८६ एमएमको ग्राउन्ड क्लियरेन्स भएकोले नेपाली बाटोमा सजिलै आरामदायी यात्रा गर्न सकिने छ। नेपाली बाटोमा सजिलै ३८० किलोमिटरको रेञ्ज पाउन सकिन्छ । यसमा एडिएस लेभल २ को क्षमता, ६ वटा एयरब्याग, अल  व्हिल डिस्क ब्रेक, अटो होल्ड, हिल स्टार्ट डिसेन्ट असिस्ट, ३६० डिग्री क्यामेरा, आइ  भीबीएस सहितको इएसपी रहेको कर्भ इभिले सुरक्षा र आराम दुवैको स्तरलाई बढाउँछ। गाडीमा ३१२४ सेन्टिमिटरको सिनेमाटिक टचस्कृन इन्फोटेन्मेन्ट, २६०३ सेन्टिमिटरको डिजिटल ककपिट, भ्वाइसअसिस्टेड पानोरामिक सनरूफ, मल्टिमूड एम्बियन्ट लाइटिङ, भेन्टिलेटेड सिट जस्ता विशेषताहरू छन्। यस एसयुभीमा सरल र सहज चार्जिंगको लागि घरको भित्तामा जडान गर्न मिल्ने ७२ किलोवाट एसी र डीसी फास्ट चार्जिङको सुविधा छ, जसबाट १० ८० चार्ज मात्र ४० मिनेटमा पूरा गर्न सकिन्छ।"
माल्टा र अल्बानिया पठाइदिन्छु भन्दै ठगी गर्ने दुई जना पक्राउ,काठमाडौं : वैदेशिक रोजगारीमा आकर्षक तलबको प्रलोभनमा पारी माल्टा र अल्बानिया पठाइदिन्छु भन्दै रकम ठगी गरेको अभियोगमा २ जनालाई प्रहरीले पक्राउ गरेको छ। पक्राउ पर्नेहरूमा लमजुङ बेशीशहर नगरपालिका७ घर भई काठमाडौं टोखा नगरपालिका८ बस्ने २३ वर्षीय सरोज थापा र काठमाडौं बूढानीलकण्ठ नगरपालिका१२ बस्ने ४६ वर्षीया कल्पना रावत रहेका छन्। पक्राउ मध्ये सरोजले माल्टा पठाइदिन्छु भन्दै १ जना पीडितबाट ३ लाख ६४ हजार रुपैयाँ र कल्पनाले अल्बानिया पठाइदिन्छु भन्दै ३ जना पीडितबाट ७ लाख ८२ हजार रुपैयाँ लिई सम्पर्कविहीन भएको भन्ने पीडितहरूको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले सरोजलाई काठमाडौं महानगरपालिका२६ बाट सोमबार र कल्पनालाई ललितपुर महानगरपालिका१५ बाट आइतबार पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।
ब्लड क्यान्सर पीडित बस्नेतलाई आर्थिक सहयोग,गुल्मी : गुल्मी छत्रकोट गाउँपालिका६ दौघाका पाँच वर्षीय एरिकजंग बस्नेत ब्लड क्यान्सरले ग्रसित छन्। अहिले उनको काठमाडौंस्थित कान्ति बाल अस्पतालमा उपचार भइरहेको छ। बुबा तेजबहादुर बस्नेत लामो समयदेखि छोराको उपचारका लागि काठमाडौंमै छन्। छोराको उपचारमा लाखौं खर्च हुने अस्पतालले बताएपछि घर परिवारले सबैमा अपिल गरेका थिए। आर्थिक अवस्था कमजोर भएपछि छोराको उपचारमा अहिले विभिन्न माध्यमबाट सहयोग संकलन भइरहेको छ। ब्लड क्यान्सर पीडित बस्नेतको उपचारका लागी मालिका गाउँपालिका७ घमिरका नवीन कार्कीले पनि सहयोग संकलन अभियान नै चलाएका छन्। उनको नेतृत्वमा विभिन्न माध्यमबाट दुई लाख बढी सहयोग संकलन भएको छ। देश तथा विदेशबाट एरिकजंगको उपचार गर्न २ लाख १० हजार पाँच सय १८ रुपैयाँ सहयोग उठेको कार्कीले बताए। संकलन भएको केही रकम सहयोगदाताले पीडितकै खातामा जम्मा गरिदिएको र बाँकी रकम उनको परिवारलाई हस्तान्तरण गरिने कार्कीले बताए। सोही रकम उनले फेसबुक लगायतका माध्यमबाट संकलन गरेका हुन्। आर्थिक अभावका कारण पाँच वर्षीय बालक अस्पतालको बेडमा छटपटाइ रहेको खबर पाएपछि आफूले सहयोग संकलन सुरु गरेको कार्कीको भनाइ छ। अस्पतालले उनको उपचारको लागि लाखौं रकम मागेको छ। क्यान्सर पीडित बालकको पहिलो चरणको उपचार भइसकेको छ। छोराको उपचारलाई आर्थिक जुटाइदिने कार्की लगायत सहयोगदाता सबैलाई बुबा तेजबहादुरले धन्यवाद दिए। उनले लामो समयसम्म दैनिक खर्ज्याङ्गदेखि तम्घास र तम्घासबाट खर्ज्याङ्ग आफ्नै सवारी चलाउँदै आएका थिए। एक्कासि छोरालाई ब्लड क्यान्सर लागेपछि सवारी बेचेर अहिले छोराको उपचारमा छन्। आर्थिक सहयोग पाएसँगै बस्नेत परिवारलाई छोराको उपचारमा थप मद्दत पुगेको छ।
काठमाडौं रेजर्सका प्रशिक्षकमा प्याट्रिक डे विल्डे नियुक्त,"काठमाडौं : नेपाल सुपर लिग(एनएसएल)को पहिलो सिजनको विजेता टिम काठमाडौं रेजर्सले बेल्जियन प्रशिक्षक प्याट्रिक डे विल्डेलाई प्रशिक्षककका रूपमा नियुक्त गरेको छ। ६० वर्षीय प्रशिक्षक प्याट्रिकले सोमालिया र रुवान्डाको राष्ट्रिय टिमको प्रशिक्षकको रुपमा जिम्मेवारी सम्हालिसकेका छन्। उनले २०२३ मा चीनको यू२३ टिमको समेत जिम्मेवारी सम्हालिसकेका छन्। यससँगै उनले अल्जेरिया र हंगेरीको सहायक प्रशिक्षकका रूपमा काम गरिसकेका छन्। काठमाडौं रेजर्सको मार्की खेलाडीको रुपमा रोहन कार्की रहेका छन्। टिमले शनिबार भएको अक्सनबाट दिनेश हेन्जन, जिलेस्पी जंग कार्की, आशिष चापागाईं, दिपेश गुरुङ, कुलदिप कार्की, एन्जल महर्जन, अभिषेक बराल, कमल श्रेष्ठ र दिवाकर चौधरीलाई टिममा लिएको छ।"
उच्चस्तरीय राजनीतिक कार्यदलको बैठक बस्दै,"काठमाडौं : सरकारका प्रमुख दल कांग्रेसएमालेको उच्चस्तरीय राजनीतिक कार्यदलको बैठक बोलाइएको छ। प्रधानमन्त्रीको सरकारी निवास बालुवाटारमा आज साँझ कार्यदलको बैठक बोलाइएको एमालेका उपमहासचिव विष्णु रिमालले जानकारी दिए। बैठकमा सरकारको कामको समीक्षा,अध्यादेश र समसामयिक विषयमा छलफल हुने छ। बैठकमा प्रधानमन्त्री एवं नेकपा (एमाले) का अध्यक्ष केपी शर्मा ओली, नेपाली कांग्रेसका सभापति एवं पूर्वप्रधानमन्त्री शेरबहादुर देउवा र संयन्त्रमा सम्लग्न दुवै दलका नेताहरू सहभागी हुने छन् ।"
१४औं साग २०२६ को जनवरीमा पाकिस्तानमा हुने,"काठमाडौं : १४औं दक्षिण एसियाली खेलकुद (साग) सन् २०२६ को जनवरीमा हुने भएको छ। पाकिस्तानको लाहोरमा मंगलबार बसेको दक्षिण एसियाली ओलम्पिक काउन्सिलको बैठकले १४औं साग सन् २०२६ को जनवरी २३ देखि ३१ सम्म आयोजना गर्ने निर्णय गरेको हो। दक्षिण एसियाली ओलम्पिक काउन्सिल तथा पाकिस्तान ओलम्पिक कमिटीका अध्यक्ष खालिद महमुदको अध्यक्षतामा बसेको बैठकले १४औं सागमा जम्मा २८ खेल समावेश गर्ने निर्णय पनि गरेको छ। जसमध्ये २७ खेलको निर्णय भइसकेको छ। आयोजकको हैसियतमा पाकिस्तानले अतिरिक्त दुई खेल थप्न पाउनेछ। पाकिस्तानले रोइङ खेल समावेश गरिसकेको छ भने अब एक खेल राख्न बाँकी छ। प्रतियोगितामा समावेश खेलका बारेमा विस्तृत छलफल गर्न मार्च अन्तिममा अर्को बैठक बस्ने र प्राविधिक पुस्तिका अप्रिल अन्तिमसम्म वितरण गर्ने निर्णय पनि गरेको छ। बैठकले १४औं साग लाहोर, इस्लामावाद र फैसलावादमा आयोजना गर्ने निर्णय पनि गरेको छ। दक्षिण एसियाली ओलम्पिक काउन्सिलको बैठकमा नेपाल ओलम्पिक कमिटीका अध्यक्ष जीवनराम श्रेष्ठ सहभागी भएका थिए। बैठकमा दक्षिण एसियाका सातै राष्ट्रको सहभागिता रहेको थियो। १४औं साग २०२३ को मार्चमा आयोजना गर्ने तय भए पनि विभिन्न कारणले सर्दै आएको थियो। त्यसअघि १३औं साग २०१९ मा नेपालमा आयोजना भएको थियो।"
पाथीभारा केबलकार विवाद : आन्दोलनकारीको पक्षमा उभिएर देशव्यापी आन्दोलन गर्ने प्रचण्डको चेतावनी,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले पाथीभारा क्षेत्रमा विवादित बनिरहेको केबलकारको विरोधमा उभिने चेतावनी दिएका छन्। उनले सरकारले आन्दोलनकारीमाथि धरपकड गरिरहे उनीहरूको पक्षमा उभिएर देशव्यापी आन्दोलन गर्ने चेतावनी दिए। 'पाथीभाराको मुकालुङको विषय सांस्कृतिक, भावनात्मक र ऐतिहासिक मुद्दा हो। यसलाई बलपूर्वक दबाउने दुस्साहस सरकारले नगरोस्। यदि बलपूर्वक सांस्कृतिक मुद्दालाई दबाउन खोजिए ठूलो दुर्भाग्य हुन्छ भनेको थिएँ,' मोरङमा आयोजित सभामा मंगलबार सम्बोधन गर्दै प्रचण्डले भने, 'यो मुद्दामा दुवै पक्ष विन विन हुनुपर्छ। वार्ता र संवादबाट यो समस्या समाधान नगरिए माओवादी आन्दोलनकारीको पक्षमा उभिनेछ र देशव्यापी आन्दोलनतिर जानेछ। उनले केबलकारमा सरकार नेतृत्वकर्ताहरूकै ठूलो सेयर रहेको दाबी पनि गरेका थिए।"
हवाई क्षेत्रमा सेवा प्रदायक र नियामक निकाय बनाउने विधेयक संसद्मा प्रस्तुत,"काठमाडौं : नेपालमा हवाई क्षेत्रमा सेवा प्रदायक र नियामक निकाय बनाउने गरी तयार गरिएको विधेयक प्रतिनिधिसभामा प्रस्तुत गरिएको छ । संस्कृति,पर्यटन र नागरिक उड्डयनमन्त्री बद्री प्रसाद पाण्डेले नेपाल हवाई सेवा प्राधिकरणको स्थापना र व्यवस्था गर्न बनेको विधेयक२०८१ र नेपाल नागरिक उड्डयन प्राधिकरण सम्बन्धी कानुनलाई संशोधन र एकीकरण गर्न बनेको विधेयक २०८१ मंगलबार बसेको प्रतिनिधिसभा बैठकमा प्रस्तुत गरेका हुन्। मन्त्री पाण्डेले प्रतिनिधिसभा बैठकमा दुईवटा विधेयक प्रस्तुत गर्दै भने,'नेपालको नागरिक उड्डयन सेवालाई अन्तर्रष्ट्रिय मापदण्ड अनुसारको बनाउन र सेवालाई भरपर्दो बनाउनका लागि बाञ्छनीय भएकाले आधुनिक सुविधायुक्त विमानस्थल बनाउन र हवाई सेवालाई मर्यादित बनाउन नेपाल हवाई सेवा प्राधिकरणको स्थापना र व्यवस्था गर्न बनेको विधेयक२०८१ र नेपाल नागरिक उड्डयन प्राधिकरण सम्बन्धी कानुनलाई संशोधन र एकीकरण गर्न बनेको विधेयक२०८१ प्रस्तुत गर्दछु ।' यसअघि २०८१ पुस ५ गते शुक्रबार बसेको मन्त्रिपरिषद् बैठकले दुबै विधेयकलाई संसदमा पेश गर्ने निर्णय गरेको थियो । नेपालमा पछिल्लो डेढ दशकदेखि उड्डयन क्षेत्रमा सेवा प्रदायक र नियामक निकाय छुट्याउने बहस सुरू भएपनि उक्त काम सम्पन्न हुन सकेको थिएन । यसअघि २०७६ फागुन ११ मा नेपाल नागरिक उड्डयन प्राधिकरण टुक्राएर सेवा प्रदायक र नियामक निकाय बनाउने विधेयक राष्ट्रिय सभामा दर्ता भएको थियो । राष्ट्रिय सभाले उक्त विधेयक २०७८ साउन १८ गते पारित समेत गरेको थियो । तर, प्रतिनिधि सभाबाट भने विधेयक पारित हुन सकेन । जसले गर्दा,प्रधिकरणलाई छुट्याएर नेपाल हवाई सेवा प्राधिकरण स्थापना गर्ने विधेयक निष्क्रिय भएको थियो । अहिले फेरि नागरिक उड्डयन प्राधिकरणलाई सेवा प्रदायक र नियमनकारी निकाय छुट्याएर आधुनिक सुविधायुक्त विमानस्थल बनाउन र हवाइ सेवालाई मर्यादित बनाउन दुईवटा विधेयक संसद्मा प्रस्तुत गरिएको मन्त्री पाण्डेले जानकारी गराए। नेकपा एमाले २०७९ जेठपछि संसद सञ्चालन गरेपछि सरकारले राष्ट्रिय सभाबाट पारित भएको नेपाल हवाई सेवा प्राधिकरण स्थापना गर्ने विधेयक प्रतिनिधि सभामा टेबल गर्न खाजेको थियो । तर, नेपाल नागरिक उड्डयन प्राधिकरणको ट्रेड युनियनले आन्दोलन गरेपछि प्रतिनिधि सभाबाट विधेयक पारित गर्ने प्रक्रिया अबरुद्ध भएको थियो । जसले गर्दा उक्त विधेयक निष्क्रिय अवस्थामा पुगेको थियो ।"
झापामा मोटरसाइकल दुर्घटनामा परी युवकको मृत्यु,झापा : झापामा मोटरसाइकल दुर्घटनामा परी एक युवकको मृत्यु भएको छ। मंगलबार दिउँसो १२:५५ को समयमा हुलाकी राजमार्ग अन्तर्गत गौरीगन्ज गाउँपालिका१ स्थित कुञ्जिबारीबाट धानगडातर्फ जाँदै गरेको बा ६५ प ८७८६ नम्बरको मोटरसाइकल आफै अनियन्त्रित भई सडक किनारको पिलरमा ठोकिँदा दुर्घटना भएको थियो। दुर्घटनामा परी मोटरसाइकल चालक शिवसताक्षी नगरपालिका४ का १७ वर्षीय सुरज राजवंशी घाइते भएका थिए। शरीरको विभिन्न चोट लागेका राजवंशीको उपचारको क्रममा दमक अस्पतालमा २:१५ बज मृत्यु भएको जिल्ला प्रहरी कार्यालय झापाले जनाएको छ।
"नेप्से परिसूचक सामान्य अंकले बढ्यो, कारोबार रकम भने घट्यो","काठमाडौं : नेप्से परिसूचक आज सामान्य अंकले बढेर बन्द भएको छ। नेप्से परिसूचक ७१३ अंकले बढेर २७६५८८ विन्दुमा अडिएको छ। अघिल्लो दिन सोमबार नेप्से परिसूचक ३३५ अंकले बढेर २७५८७४ विन्दुमा पुगेको थियो। सो दिन ११ अर्ब ८ करोड ५४ लाख बराबरको सेयर कारोबार भएको थियो। आज कारोबार रकम भने सोमबारको तुलनामा घटेको छ। ३१२ स्क्रिप्सको १ करोड ७८ लाख ६५ लाख ७०३ कित्ता सेयर ९ अर्ब ९० करोड ९३ लाख ८६ हजार २२७ रुपैयाँको कारोबार भयो। यसदिन एउटा मात्रै कम्पनीको सेयर सकारात्मक सर्किट लेभलमा कारोबार भयो। गार्डियन माइक्रो लाइफ इन्स्योरेन्सको सेयर १० प्रतिशतले बढ्यो। नेपाल ल्युब आयलको सेयर ९९७ प्रतिशतल बढ्दा सपोर्ट माइक्रोफाइनान्स वित्तीय संस्थाको ८९६ प्रतिशतल बढ्यो। भूगोल इनर्जी डेभलपमेन्टको सेयर ८४१ प्रतिशतले बढदा नेपाल रिइन्स्योरेन्सको ६२८ प्रतिशतले बढ्यो। कारोबार रकमका आधारमा हिमालयन रिइन्स्योरेन्स शीर्ष स्थानमा रह्यो। सो कम्पनीको १ अर्ब २ करोड ६२ लाख ७३ हजार ९०८ रुपैयाँको सेयर कारोबार भयो। नेपाल रिन्स्योरेन्सको ८३ करोड,हाइड्रोइलेक्ट्रिसिटी इन्भेस्टमेन्ट एण्ड डेभलपमेन्ट २९ करोड, एनआरएन इन्फ्रास्टक्चर एण्ड डेभलपेन्टको २७ करोड र सीईडीबी होल्डिंक्सको २४ करोड मूल्य बराबरको सेयर कारोबार भयो। यसदिन १०४ स्टक्सको मूल्य बढ्दा १३२ वटाको घट्यो। ९ स्टक्सको मूल्य भने स्थिर रह्यो। सातवटा समूहको उपसूचक बढ्दा ६ वटाको घट्यो।"
"प्रेमसम्बन्धको विषयमा विवाद हुँदा २० जना घाइते, प्रहरीको गाडी जलाइयो, गोदाममा समेत आगजनी",परासी : प्रेम सम्बन्धको विषयलाई लिएर उत्पन्न विवादमा झडप हुँदा नवलपरासीमा २० जना घाइते भएका छन् । एकको अवस्था गम्भीर छ । आक्रोशित स्थानीयले प्रहरीको गाडीसमेत जलाई दिएका छन् । आगजनीबाट एक कवार्ड गोदाम ध्वस्त भएको छ । जिल्लाको पाल्हीनन्दन गाउँपालिका वडा नम्बर ३ बेलासपुरमा मंगलबार प्रेम सम्बन्ध राखेका केटा पक्ष र केटी पक्षबीच झडप भएको हो । झडपका क्रममा केटा पक्षको समूहले केटी पक्षका आफन्तको कवार्ड गोदाममा समेत आगजनी गरी ध्वस्त बनाएका छन् । आगजनीबाट केटी पक्षका आफन्तको घरमा समेत क्षति पुगेको छ । केटा र केटी पक्षको घर सोही वडाको छोट्की कुस्मा गाउँमा छ । केटी पक्षका हजुरबुवा नाता पर्ने मोहरम पवरिया(मुसलमान) को घर भने बेलासपुरमा छ । केटा पक्षबाट आएका गाउँलेको समूहले मोहरमको बेलासपुरमा रहेको कवार्ड गोदाममा आगजनी गरेका हुन् । धोवी थर भएका केटासँग भएको प्रेम सम्बन्धको विषयलाई लिएर विवाद भएको हो । केटा र केटीको उमेर २० वर्षको हाराहारीमा रहेको स्थानीयले बताएका छन् । सोमबार साँझ केटाका भाइ काम विशेषले बेलासपुर आउँदा मोहरमका छोरा सोवराती पवरियासहितको समूहले कुटपिट गरेपछि विवादले उग्ररुप लिएको स्थानीयले बताएका छन् । मंगलबार कुटपिटको कारण सोध्दै बिहान केटा पक्षका समूह मोहरमको घरमा पुगेपछि दुई समूहबीच झडप सुरु भएको हो । केटी पक्षले घरको छतमाथिबाट ढुंगा हान्ने र केटा पक्षले तलबाट ढुंगा प्रहार गर्न सुरु गरेका थिए । दुई समूहबीच झडप भइरहँदा मोहरमका छोरा सोवरातीले केटा पक्षको समूहमाथि अन्धाधुन्दा ढुंगा प्रहार गरेपछि गाडी दौडाउँदा दुईजना घाइते भएको प्रत्यक्षदर्शीले बताएका छन् । त्यसपश्चात आक्रोशित बनेको केटा पक्षको समूहले कवार्ड गोदममा आगजनी सुरू गरेका थिए । गाडीको ठक्करबाट दुईजना घाइते भएका छन् । घाइतेमध्ये केटा पक्षका विजय धवलको अवस्था चिन्ताजनक रहेको छ । केटापक्षकै ४५ वर्षीय बैजनाथ प्रसाद लोनियाको अवस्था पनि गम्भीर रहेको जिल्ला प्रहरी कार्यालयका सूचना अधिकारी प्रहरी निरीक्षक नारायण थापाले जानकारी दिए । दुईजनाको भैरहवा सिटी अस्पतालमा उपचार भइरहेको छ । आक्रोशित समूहले इलाका प्रहरी कार्यालय महेशपुरको गाडीमा आगजनी गरी ध्वस्त बनाएका छन् । स्थिति नियन्त्रण लिन ५ राउण्ड अश्रु ग्याँस र ३ राउण्ड हवाई फायर गरेको सूचना अधिकारी थापाले बताए । झडपका क्रममा अन्य ३ जना सर्वसाधारण पनि घाइते भएका छन् । घाइते हुने अन्यमा इन्स्पेक्टरसहित ११ जना नेपाल प्रहरी र चारजना सशस्त्र प्रहरीका रहेका छन् । टाउको र छातिमा चोट लागेका उनीहरूको अवस्था सामान्य अवस्था रहेको छ। उनीहरूको पृथ्वीचन्द्र अस्पताल परासीमा उपचार भइरहेको प्रहरीले जनाएको छ । आगजनीमा संलग्न भएका चार महिलासहित ५ जनालाई पक्राउ गरिएको र अन्य खोजी कार्य भइरहेको प्रहरीले जनाएको छ । अहिले घटनास्थलको अवस्था सामान्य रहेको प्रहरील जनाएको छ । स्थिति तनावपूर्ण देखेपछि दमकल र एम्बुलेन्स पनि फर्किएका छन्। आगजनी र झडप भएपछि बोलाइएका दमकल र एम्बुलेन्ससमेत फर्किएर जाँदा क्षति व्यहोर्नुपरेको भन्दै घटनास्थलमा खटिएका प्रहरीहरुले चालकहरूमाथि आक्रोश पोखेका थिए । आगजनी हुने वित्तिकै रामग्राम नगरपालिकाको दमकल आएपछि टाढैबाट फर्केर जाँदा आगजनीले ठूलो क्षति पुर्याएको भन्दै डेढ घण्टापछि पुगेको दमकल र एम्बुलेन्सका चालकसँग प्रहरीहरुले आक्रोश पोखेका थिए । समयमा दमकल आएको भए हाम्रो गाडी ध्वस्त हुने थिएन । गोदाममा पनि यति धेरै क्षति हुने थिएन । आएपनि बोलाउँदा बोलाउँदै फर्केर जाने ?घटनास्थलमा रहेका प्रहरी सहायक निरीक्षकले आक्रोश पोखे। घटनास्थलबाट रामग्राम नगरपालिका करिब ६ किलोमिटरको दुरीमा छ । रामग्रामको दमकल फर्केको प्रहरीको भनाइ छ । झडपको स्थिति सामान्य बनेपछि करिब २२ किलोमिटरको दुरीमा रहेको बर्दघाट नगरपालिकाको दमकल आएपछि रामग्रामको दमकलसमेत आएर आगो नियन्त्रणमा लिइएको थियो ।
आफ्नै विद्यार्थीमाथि बलात्कार गरेको आरोपमा शिक्षक पक्राउ,गोरखा: छात्रामाथि यौन शोषण गरेको आरोपमा प्रहरीले गोरखाका एक शिक्षक पक्राउ गरेको छ । जाजारकोटको नलगाड नगरपालिका  ८ घर भई धार्चे गाउँपालिका २ रुञ्चेतस्थित एक विद्यालयमा पढाउने शिक्षक कमलबहादुर बोहोरालाई पक्राउ गरेको प्रहरीले जनाएको छ । १५ वर्षीया आफ्नै छात्रामाथि विगत तीन महिनादेखि यौन शोषण गर्ने गरेको आरोपमा अभिभावकले दिएको जाहेरीको आधारमा पक्राउ गरिएको डिएसपी ईन्द्रप्रसाद सुवेदीले जानकारी दिए । पछिल्लो पटक गत माघको २८ गते नरापर्व चलिरहेका बेला बलात्कारको घटना भएको थियो । घटनालगत्तै अभिभावकले सोधपुछ गर्दा लामो समयदेखि यौन शोषण हुने गरेको खुलासा भएपछि प्रहरीमा उजुरी दिएका थिए । प्रहरीले शिक्षक बोहोरालाई गत फागुन ७ गते पक्राउ गरिएको जिल्ला प्रहरी कार्यालयले जनाएको छ । पक्राउ परेका शिक्षकविरुद्ध सोमबार जबरजस्ती करणी कसूर शीर्षकमा मुद्दा दर्ता गरी आवश्यक अनुसन्धान भइरहेको प्रहरीको भनाइ छ ।
केपी ओली कपः एफसी ट्रान्सपोर्ट युनाइटेडलाई हराउँदै मछिन्द्र सेमिफाइनलमा,काठमाडौं : केपी ओली कप च्याम्पियनसिप फुटबलमा एफसी ट्रान्सपोर्ट युनाइटेडलाई हराउँदै मछिन्द्र एफसी सेमिफाइनलमा प्रवेश गरेको छ। ललितपुर सादोबाटोस्थित एन्फा कम्प्लेक्समा भर्खरै सकिएको खेलको मछिन्द्रले ट्रान्सपोर्ट युनाइटेडलाई १० गोलले पराजित गर्दै सेमिफाइनलको यात्रा तय गरेको हो। मछिन्द्रको जितमा स्टेफेन जलिले निर्णायक गोल गरे। स्टेफेनले खेलको ८०औं मिनेटमा सनिस श्रेष्ठको क्रसलाई गोलमा परिणत गरेका थिए। मछिन्द्रले फाइनल प्रवेशका लागि आयोजक केपी एफसीसँग प्रतिस्पर्धा गर्नेछ। यसअघि आजै भएको पहिलो खेलमा एपिएफलाई पराजित गर्दै संकटा क्लबले सेमिफाइनलमा स्थान बनाएको थियो राष्ट्रिय युवा संघ नेपालको आयोजनामा जारी प्रतियोगितामा ९ टोलीले सहभागिता जनाएका छन्। फागुन १८ गतेसम्म चल्ने उक्त प्रतियोगिताको विजेताले १५ लाख ११ हजार ११ हजार १११ र उपविजेताले ५ लाख रुपैयाँ पाउनेछन्।
सोमबार बसेको मन्त्रिपरिषद बैठकमा के के निर्णय भयो ?,"काठमाडौं : मन्त्रिपरिषद्ले गत आर्थिक वर्षमा कार्यसम्पन्न भएका आयोजना तथा कार्यक्रमको भुक्तानी गर्ने व्यवस्था मिलाउन अर्थमन्त्रालयलाई स्वीकृति दिएको छ । मंगलबार सिंहदरबारमा फागुन १२ गते बसेको मन्त्रिपरिषदका निर्णय सार्वजनिक गर्दै सरकारका प्रवक्ता पृथ्वीसुव्वा गुरुङले आर्थिक वर्ष २०८०८१ को स्वीकृत कार्यक्रम तथा बजेटमा समावेश भएका र सोहि आर्थिक वर्षमा कार्यसम्पन्न भएका तर भुक्तानी हुन बाँकी आयोजना तथा कार्यक्रमको सिर्जित दायित्व भुक्तानी गर्ने व्यवस्था मिलाउन अर्थ मन्त्रालयलाई स्वीकृति दिने निर्णय भएको जानकारी दिए। बैठकले पुलको मर्मतसम्भारका लागि विश्व बैंक समूहको अन्तर्राष्ट्रिय विकास संस्थाबाट प्राप्त हुने १५० मिलियन अमेरिकी डलर बराबरको प्रस्तावित सहुलियतपूर्ण ऋण रकम स्वीकार गर्ने सम्बन्धमा सम्झौता र कार्यक्रमको दस्तावेजलाई अन्तिमरुप दिन वार्ता टोली गठन गरेको छ। यसैगरी बैठकले नेपाल बिमा प्राधिकरणको अध्यक्ष पदमा शरद ओझालाई नियुक्त गर्ने निर्णय गरेको छ। त्यस्तै बैठकले २०८० बैशाख १ गतेयताका मनसुनजन्य विपदमा परि बेपत्ता भएका व्यक्तिका परिवारलाई वेपत्ता भएको व्यक्ति कम्तिमा १० दिनसम्म पनि फेला पर्न नसकेको अवस्था यकिन गरि मृतकसरह राहत उपलब्ध गराउने निर्णय भएको प्रवक्ता गुरुङले जानकारी दिए। त्यस्तै मन्त्रिपरिषद्ले नेपाली सेनाको महासेनानी पदमा एकजना र सहायक रथी पदमा एकजनालाई बढुवा गर्ने निर्णय गरेको छ भने एक जना महासेनानी,दुईजना सहायक रथी र एकजना उपरथीको पदावधि थप गर्ने निर्णय गरेको छ । फागुन १८ देखि २२ गतेसम्म भारतमा हुने खानेपानी तथा सरसफाइ स्वच्छता क्षेत्रको विकासम्बन्धी समझदारीपत्रमा हस्ताक्षर गर्ने सम्बन्धमा सहभागी हुन खानेपानी मन्त्रीलाई स्वीकृति दिने निर्णय पनि भएको छ ।"
सुनवलमा बेथिति बढेको भन्दै राजनीतिक दलको चासो,"परासी : नवलपरासीको सुनवल नगरपालिकामा बेथिति बढेको भन्दै स्थानीय राजनीतिक दलले गम्भीर चासो देखाएका छन्। शिक्षा क्षेत्रमा भएको हस्तक्षेपदेखि नगरपालिकामा भएका आर्थिक अनियमितता, नियमविपरीत कर्मचारी भर्ना, आफूखुसी योजना छनौट लगायतका काममा बेथिति बढेको आरोप लगाउँदै चासो दिएका हुन्। नगरपालिकामा बढ्दै गएको बेथितिका विषयलाई बुँदागत रूपमा उनीहरूले प्रस्तुत गरेका छन्। देखिएका बेथितिका विषयसहित नगरपालिकाले सुधार गर्नुपर्ने विषय र हुन नसकेका योजना र कार्यक्रमका बारेमा समेत जानकारी माग्दै राजनीतिक दलका प्रतिनिधिहरूले नगर प्रमुख विमला अर्याललाई ३५ बुँदे ध्यानाकर्षण पत्र बुझाएका छन्। नेपाली कांग्रेसका जिल्ला सदस्य एवं नगर संयोजक यमलाल पाण्डेय, माओवादी केन्द्रका नगर कमिटी अध्यक्ष मोहनबहादुर कार्की, राष्ट्रिय प्रजातन्त्र पार्टीकी केन्द्रीय सदस्य देवी घिमिरे नेतृत्वको प्रतिनिधि मण्डलले बुझाएको ध्यानाकर्षणमा उक्त आरोप लगाइएको हो। नगर प्रमुख अर्याललाई बुझाएको ध्यानाकर्षण पत्रमा नगरपालिकाले स्थानीय तह सञ्चालन ऐन एवं सञ्चालन कार्यविधिको बेवास्ता गर्दै काम गर्ने गरेको, प्रतिस्पर्धा र छनौट विधि अवलम्बन नगरी करारमा कर्मचारी छनौट गरेको उल्लेख छ। उनीहरूले विधि र प्रक्रिया नपुर्याई आफू निकट दलका १७ जनालाई करारमा कर्मचारी नियुक्त गरेको आरोप लगाएका छन्। नगर प्रमुख अर्याल एमालेबाट निर्वाचित हुन्। त्यसैगरी नयाँ कार्यालय भवन निर्माणपश्चात् कार्यालयलाई आवश्यक पर्ने कार्पेट, फर्निचर र डेकोरेशन गर्दा बिना प्रतिस्पर्धा सार्वजनिक खरिद ऐनविपरीत कमसल र बजार दर रेटभन्दा बढी बिल भरपाई बनाई आर्थिक अनियमितता गरेको आरोप लगाइएको छ। विरोध र बहिष्कारका बीच नगर सभा गरेर आफूखुसी योजना ल्याउने र त्यसरी ल्याइएका टुक्रे योजनाहरू आफू निकटलाई दिने गरेको ध्यानाकर्षण पत्रमा उल्लेख गरिएको छ। त्यसैगरी संघीय शिक्षा ऐनको आधारमा नगर शिक्षा ऐनमा नभएको व्यवस्थालाई टेकेर विभिन्न विद्यालयको व्यवस्थापन समितिमा सदस्यहरू तोकेर पठाउने, शिक्षक र प्रधानाध्यापकलाई बिना कारण सरुवा गर्ने, महिला मैत्री अभियानको लागि विनियोजित बजेट र कार्यक्रम आफू निकटमा केन्द्रित गरेको जस्ता आरोप लगाइएको छ। आफूहरूले राखेका माग र मागेको जानकारी १५ दिनभित्र नदिए आन्दोलन गर्ने चेतावनीसमेत ध्यानाकर्षण पत्रमा दिइएको छ। यता नगर प्रमुख विमला अर्यालले भने ध्यानाकर्षण पत्रमा उल्लेख गरिएका विषय आरोपमा केन्द्रित भएको बताएकी छन्। केही विषय सकारात्मक सुझावका रूपमा पाए पनि अधिकांशमा मिथ्या आरोप लगाइएको उनको भनाइ छ। हामीले गरेका काम सबैलाई राम्रो नलाग्न सक्छ। स्थानीय सरकारले काम गर्ने विधि र प्रक्रिया छन्। चित्त नबुझेका र आवश्यक पर्ने विषयका बारेमा म आफैंलाई भेटेर वा सूचना अधिकारीमार्फत पनि सूचनाको हक प्रयोग गरेर लिन सकिन्छ, उनले भनिन्।"
महान्यायाधिवक्ताको कार्यालयले डिजिटल अपराधसम्बन्धी अन्तर्राष्ट्रिय सम्मेलन गर्ने,"काठमाडौं : महान्यायाधिवक्ताको कार्यालयले यहि फागुनको १५ र १६ गते काठमाडौंमा डिजिटल अपराधसम्बन्धी अन्तर्राष्ट्रिय सम्मेलन आयोजना गर्ने भएको छ । मंगलबार काठमाडौंमा पत्रकार सम्मेलन गर्दै महान्यायाधिवक्ताको कार्यालयले डिजिटल अपराध नियन्त्रण, अनुसन्धान, अभियोजन तथा न्यायिक प्रक्रियामा अन्तर्राष्ट्रिय सहकार्य प्रवर्द्धन गर्ने उद्देश्यका साथ सम्मेलनको आयोजना गरिएको जनाएको हो । सम्मेलनमा नेदरल्यान्ड्स, मलेसिया, साउदी अरेबिया, सिङ्गापुर, माल्दिभ्स, दक्षिण कोरिया, अजरबैजान, भारत लगायत १३ राष्ट्रका ९० भन्दा सरकारी वकिल, कानुन विज्ञ, न्यायाधीश तथा सम्बन्धित निकायका उच्च अधिकारीहरूको सहभागिता रहने बताइएको छ । सम्मेलनका क्रममा ४ वटा प्लेनरी सत्र, ८ वटा समानान्तर सत्रमा १६ वटा कार्यपत्रहरू उपर छलफल हुने महान्यायाधिवक्ता रमेश वडालले जानकारी दिए। उनले डिजिटल प्रविधिको माध्यमबाट गरिने अपराधहरूको विविध आयामका साथै तिनका अनुसन्धान, अभियोजन, र न्यायिक निरूपणका लागि अन्य देशले अवलम्वन गरेको विधिहरूमा छलफल हुने बताए। डिजिटल अपराधको बढ्दो प्रभावलाई मध्यनजर गर्दै अनुसन्धानकर्ताहरू,अभियोजनकर्ताहरू,न्यायालय तथा नीति निर्माताहरूबीच समन्वयात्मक संरचना विकास गर्न जरुरी रहेको उनले बताए। डिजिटल अपराधका कारण पीडितले भोग्नुपर्ने मानसिक,सामाजिक तथा आर्थिक असरहरू दीर्घकालीन हुने भएकाले पीडितकेन्द्रित न्याय प्रणालीलाई सुदृढ गर्न जरुरी रहेको महान्यायाधिवक्ता वडालले बताए।"
मगर दिवस : मालिका गाउँपालिकामा सार्वजनिक बिदा,"गुल्मी : मालिका गाउँपालिका गुल्मीले फागुन १५ गते स्थानीय बिदा दिने भएको छ। मंगलबार गाउँपालिकाले सूचना जारी गर्दै ४३ औं राष्ट्रिय मगर दिवसको अवसरमा स्थानीय बिदा दिएको जनाएको छ । फागुन १३ गते निमित्त प्रमुख प्रशासकीय अधिकृत गोपाल बहादुर सेन ओलीद्वारा हस्ताक्षरित सूचनामा गाउँपालिका क्षेत्र भित्रका सम्पूर्ण वडा कार्यालयहरु, शिक्षण संस्थाहरु, स्वास्थ्य संस्थाहरु र बैंक तथा वित्तिय संघ संस्थाहरुमा स्थानीय बिदा दिइएको उल्लेख गरिएको छ । माघ ३० गते गाउँकार्यपालिकाको बैठकबाट भएको निर्णय बमोजिम स्थानीय बिदा दिएको पालिकाले जनाएको छ । मालिका गाउँपालिकाको नेटा, दर्लिङ्ग र ह्वाङदी लगायतका वडामा मगरको बाहुल्यता छ । मगर दिवस जिल्लाभर विभिन्न कार्यक्रम गरेर भव्यताका साथ मनाइन्छ । यहाँ पनि मगर समुदायले हर्षोल्लासका साथ मगर दिवस मनाउँछन् । स्थापना दिवसमा भेषभुषाको झाँकीसहित बृहत र्याली र परम्परागत सोरठी, कौडा, सालैजो, घाटु नाचसहित विभिन्न कार्यक्रम हुने गर्दछ्न् ।"
"गुल्मीमा आमाछोरी बेपत्ता, खोजिदिन परिवारको आग्रह","गुल्मी : गुल्मीमा महिना दिनदेखि आमाछोरी सम्पर्क विहीन भएका छन् । जिल्लाको मालिका गाउँपालिका७ घमिर ठाढुङ्गा निवासी आमा विष्णु सार्की र छोरी अनुजा नेपाली सम्पर्कविहीन भएका हुन्। गत माघ १८ गते बिहान माइत जान्छु भनेर घरबाट बाहिर निस्केका उनीहरु अहिलेसम्म पनि परिवारको सम्पर्कमा आएका छैनन् । घरबाट निस्केको भोलिपल्टबाट विष्णुको मोबाइल अफ भएका कारण उनीहरूको अवस्था पत्ता लगाउन कठिनाइ भएको घरपरिवारको भनाइ छ । उनका श्रीमान ढाले सार्की विगत साढे दुई वर्षदेखि वैदेशिक रोजगारीको सिलसिलामा दुबई थिए । उनलाई कम्पनीले तीन महिना बिदा दियो । बिदामा घर आउने भएपछि उनले पौष १६ गते श्रीमतीलाई काठमाडौं बोलाए । तर विशेष कारणले आफू एयरपोर्टबाटै फर्किनु परेको पीडा सुनाए । 'जन्मभूमि फर्किने र घरपरिवार भेट्ने कुराले मेरो मन उत्साहित र मुहारमा खुसी छाएको थियो तर,परदेश आफूले भने र देखेजस्तो सजिलो हुँदो रहेन्छ।', उनले आफूलाई काठमाडौं लिन गएकी श्रीमती छोरी लिएर खाली हात घर फर्किएपछि श्रीमती रिसाएकी थिइन् । उनले भने, 'मैले फोन गर्दा कुरा भएन अनि यताबाट म्यासेन्जरमा भ्वाइस पठाउँथे उनले त्यही सुन्थिन् तर केही जवाफ दिदैंन्थिन ।' बाबा र श्रीमान लिन काठमाडौं गएका आमाछोरी खाली हात फर्किएको स्मरण गर्दै यो परिवारलाई दुख: दिने नियत नभई आफूमा बाध्यात्मक परिस्थिति आएको उनले बताए । फेरि बिदा मिलाएर उनी माघ २ गते ४५ दिनको बिदामा घर आएका छन् । उनका तीन छोरी छन् । जेठी र माइली छोरीले गाउँकै देविस्थान माध्यमिक विद्यालयमा पढ्छन् । श्रीमती र छोरीको बारम्बार खोजी गरिरहेको उनी बताउँछन् । अहिले श्रीमतीले प्रयोग गर्दै आएको मोबाइल फोन अफ छ । आमाछोरी सम्पर्कविहीन भएको १० दिनसम्म केही पत्ता नलागेपछि उनले खोजीका लागि मर्भुङ्ग प्रहरी चौकी सिमलटारीमा निवेदन दिएका छन् । उनीहरू हराएको करिव महिना दिन बित्न थाल्यो तर केही पत्ता लागेको छैन । श्रीमती र आफ्ना आफन्तलाई खबर गरेका छन् । अहिलेसम्म पनि सम्पर्कमा नआएपछि खोजी गरिदिन परिवारले सबैलाई आग्रह गरेको छ । विष्णुको माइत मदाने गाउँपालिका४ बाझकटेरी सिम्लेपाटा हो । 'घरमा आएको महिना बित्यो, श्रीमती र कान्छी छोरी सम्पर्कमा छैनन् । घर र मन अँध्यारो छ', उनले भने। उनको आउँदो २६ फागुन दुबइ उड्नु पर्ने छ। महिना दिनदेखि सम्पर्कविहीन भएका गुल्मीको मालिका गाउँपालिका७ ठाढुङ्गा निवासी आमा विष्णु सार्की र छोरी अनुजा नेपाली। तस्बिर : मनोज कार्की।"
गाँजा र मानव स्वास्थ्य,"महादेवलाई पनि मनपर्ने गाँजा र शिवरात्रि त पर्याय जस्तै भइसकेको छ। अर्थात् अन्य बेलामा गाँजा सेवन नगर्ने मानिसहरूले पनि गाँजाको अनुभव लिइहालुँ न भन्ने इच्छा राख्ने वा सेवन नै गर्ने हुन्छ। नियमित गाँजा सेवन गर्नेहरूको त के कुरा भो र ? कुनै समय यही गाँजा सेवन गर्न हिप्पी नेपालमा ओइरिएका थिए। बेलाबखत नेपालको संसद्मा सांसदहरूले गाँजाको उत्पादन तथा बिक्री वितरण खुल्ला हुनुपर्ने मागसँगै गाँजाको बहस चर्चामा हुने गर्छ। मनोद्विपकका रूपमा अधिक प्रयोग गरिने शिवको बुटीलाई प्रयोगकर्ताहरू छोटो रूपमा जी भनेर चिनाईन्छ। गाँजाको पूल, फल, पात, डाँठ सबै नशाका रूपमा प्रयोग गर्न सकिन्छ। गाँजाबाटै भाङ, किफ भनिने पाउडर, ह्यासिस तयार गरिने हुनाले यसलाई प्रारम्भिक तŒवका रूपमा लिइन्छ। विश्वका अधिकांश गाँजा सेवन गैरकानुनी नै भए पनि तथा यसलाई लागुपदार्थका रूपमा लिइए पनि अधिक गाँजा सेवन गरिने मुलुकहरूमा जाम्बिया, अमेरिका, क्यानाडा तथा नाइजेरिया पर्दछन्। अमेरिकामा मात्रै सन् २०१३ मा १५ देखि ६५ वर्षका करिब २३ करोड अमेरिकनले गाँजा सेवन गरेको आकलन छ। नेपालमा कति जनाले गाँजा सेवन गरिन्छ कुनै आधिकारिक तथ्यांक छैन भलै अनाधिकृत नै भए पनि शिवालयहरूमा गाँजा सेवनहरूको संख्या अधिक छ। विडम्बना भनौं पछिल्लो समय सवारी चालकहरूमा मादक पदार्थ सेवनमा कडिकडाउ गरिन थालेपछि गाँजा सेवन गरी सवारी चलाउन गरेको घटनामा बढोत्तरी भएको पाइन्छ। मनोद्विपक गाँजाले सोच्ने तथा निर्णय लिने क्षमतामा कमी ल्याउने हुनाले सडक दुर्घटनाको जोखिम ३ देखि ७ गुणाले बढाउँछ। गाँजाको आध्यात्मिक महŒव छ। कतिपय धर्ममा गाँजालाई पवित्र तŒवका रूपमा लिइन्छ। गाँजाबारे अथर्व वेदमा पनि उल्लेख भएको पाइन्छ। धुवाँ, बाफ (भेपोराइज), खानामा मिसाएर, चिया, झोल एवं क्याप्सुलका रूपमा प्रयोग गरिन्छ। धुवाँको रूपमा केही मिनेटमै तथा खाएको आधा घण्टादेखि एक घण्टामा असर देखिन थाल्छ। यसको असर गाँजा सेवन गरेको २ देखि ६ घण्टासम्म रहन्छ। मानसिक एवं भौतिक प्रभाव पार्ने गाँजाको सेवनले मुड परिवर्तन गर्ने र भोक बढाउने गर्दछ। एकाध पटकको गाँजा सेवनले अल्पकालीन रूपमा मुख सुक्खा बनाउने, आँखा रातो हुने, औंला हात खुट्टा चलाउन नसक्ने, स्मरण शक्ति क्षय गराउने, आपू माथि कसैले षड्यन्त्र गरिरहेको भ्रम पाल्ने, चिन्तित हुने वा त्रसित हुने हुन्छ। लामो समय देखिको गाँजा सेवनले लत बस्ने, व्यवहारजन्य समस्या देखापर्ने र गम्भीर खालको मानसिक समस्या विकसित हुने हुन्छ। मनोद्विपक उद्देश्यले गरिने गाँजाको सेवनले तत्काल उत्तेजित बनाउने, उत्साहित हुने, होस खल्बलिने, समय तथा स्थानको हेक्का नहुने, अनावश्यक तवरमा चनाखो बन्ने, यौनेच्छा बढाउने, आराम महसुस गराउने हुन्छ। तर गाँजा सेवनको मात्रा बढी भयो भने शारीरिक बनावट फरक देख्ने, ध्वनि तथा दृष्टि भ्रम हुने हुन्छ। दीर्घसेवनकर्ताको दैनिक जीवनयापनको गुणस्तरमा कमी आउने हुन्छ। गाँजा सेवनपछि धेरै दिनदेखि हप्तौंसम्म रगतमा गाँजाको मात्रा रहिरहन्छ। दीर्घकालीन रूपमा गाँजा सेवनले भौतिक, मानसिक, व्यवहारजन्य एवं सामाजिक स्वास्थ्य प्रतिकूल परिणाम ल्याउँछ। यसको सेवनले कलेजो (मुख्यतः हेपाटाइटिस सी), फोक्सो, मुटु, रक्तनलीसम्बन्धी समस्या ल्याउँछ। गर्भावस्थामा गाँजा सेवनले आमा र बच्चा दुवैमा नकारात्मक असर पुग्दछ। यसको सेवनले धमनीको सुजन गराउने हुन्छ। गाँजा सेवनलगत्तै मुटुको चाल बढाउने हुनाले सेवनको एक घण्टाभित्र हृदयाघात हुने सम्भावना पाँच गुणाले बढ्छ। प्रायः सूर्ती, धूमपान, रक्सी तथा कोकिनसँग गाँजा सेवन गरिने हुनाले बिगार धेरै गर्दछ। यसको जथाभावी सेवनले हृदयाघात, मस्तिष्कघात, एक्कासी मुटुको मृत्यु हुने तथा मुटु फुल्ने समस्या हुनसक्छ। सुर्तीमा जस्तै गाँजामा पनि टार हुने एवं गाँजाको धुवाँ धूमपानमा भन्दा फोक्सोको गहिराइसम्म पुग्ने हुन्छ। गाँजा सेवनले अल्पकालीन तवरमा श्वासनली फुकाउने भएकाले सास फेर्न सजिलो पार्ने भए पनि लामो समयसम्म र अधिक मात्रामा गाँजा सेवन गर्नाले खोकी लाग्ने, बाक्लो खकार आउने, स्वाँ स्वाँ बढ्ने, जीर्ण खालको ब्रोङ्काइटिस हुने हुन्छ। गाँजा सेवनले क्यान्सर गराउँछ भन्ने निश्चित नभए पनि अण्डकोष तथा फोक्सोको क्यान्सर हुन सक्ने देखाएको छ। त्यसो त गाँजालाई लागुपदार्थ वर्गमा राखिएको भए पनि औषधिका रूपमा गाँजा कति सुरक्षित र प्रभावकारी छ विस्तृत अध्ययन भएको छैन। औषधिका रूपमा प्रयोग गरिएमा गाँजा सेवनका फाइदा पनि छन्। क्यान्सरविरुद्ध चलाउने केमोको कारण हुने वाकवाकी एवं उल्टी कम गर्न, एचआईभी तथा एड्सबाट संक्रमितमा भोक जगाउन, लामो समयदेखिको पीडा तथा मांसपेशी पीडा कम गर्न गाँजाको प्रयोग गर्न सकिन्छ। औषधिकै रूपमा प्रयोग गर्दा पनि यसले गराउने सक्ने हानिहरूमा उल्टी हुने, रिँगटा लाग्ने, थकान महसुस गराउने, दुव्र्यसनी बन्ने तथा स्मरण शक्तिको नष्ट गराउने हुन्छ। रगत, पिसाब, कपाल, याल, पसिनामा गाँजा सेवनकर्ता अंश भेटिने हुनाले सडक दुर्घटना पछि वा अन्य फरेन्सिक (विधि विज्ञान) उद्देश्यका लागि अध्ययन गर्न सकिन्छ।"
सबै स्थानीय तहमा प्रमुख प्रशासकीय अधिकृत तत्काल पठाउन माग,"काठमाडौं : राप्रपाका प्रमुख सचेतक ज्ञानेन्द्र शाहीले सरकारको कारणले स्थानीय सरकारले राम्रोसँग काम गर्न नसकेको बताएका छन्। मंगलबार प्रतिनिधिसभा बैठकको आकस्मिक समयमा बोल्दै शाहीले स्थानीय तहमा प्रमुख प्रशासकीय अधिकृत पठाउन सरकारले आनाकानी गर्ने गरेको भन्दै सरकारको कारण स्थानीय सरकारले राम्रोसँग काम गर्न नसकेको बताएका हुन्। उनले अहिले काठमाडौंसहित धेरै पालिकामा प्रमुख प्रशासकीय अधिकृत नपठाउँदा शिक्षक,कर्मचारीदेखि काठमाडौंमा सरसफाइ गर्ने कर्मचारीले तलब खान नपाएको उल्लेख गरे। उनले तहमा प्रमुख प्रशासकीय अधिकृतलाई स्थानीय तहमा पठाउन रोक्ने काम भएको भन्दै भत्र्सना समेत गरे। सांसद शाहीले दुर्गममा समानीकरण अनुदान कटौती भएकाले यथासीघ्र यसमा ध्यान दिन आग्रह गरे।"
महिला फुटबल प्रिम्याच : उपाधिका लागि भोलि नेपाल र म्यानमार भीड्ने,"काठमाडौं : अन्तर्राष्ट्रिय महिला फुटबल प्रतियोगिताको उपाधिका लागि घरेलु टोली नेपाल र म्यानमारबीच बुधबार प्रतिस्पर्धा हुँदैछ । फाइनल खेल बुधबार साँझ ६ बजे दशरथ रंगशाला त्रिपुरेश्वरमा सुरू हुने एन्फाले जनाएको छ । फाइनल खेलअघि दुई देशका टीमले उपाधि जित्ने दाबी गरेका छन् । फाइनल खेलका लागि एन्फाले टिकटको दर समेत बढाएको छ । एन्फा प्रवक्ता सुरेश शाहले भीआइपीतर्फको २ हजार र सामान्यतर्फको १ हजार दर कायम गरिएको र पाँच वर्षमाथिका सबैलाई टिकट लाग्ने व्यवस्था गरिएको जानकारी दिए । नेपाल र म्यानमारबीचको खेल ९० मिनेटको निर्धारित समयसम्म बराबरी भएको खण्डमा ३० मिनेट अतिरिक्त समय थप गरिनेछ। यदि त्यसबेलासम्म पनि नतिजा नआएको खण्डमा मात्र खेल पेनाल्टी सुटआउटमा जानेछ। टिकटको हकमा सामान्य प्याराफिटमा १० हजार ५०० टिकट बिक्री हुनेछ । जसको मूल्य १ हजार हुनेछ। त्यस्तै, भीआइपीतर्फ रहेको १ हजार २५० सिटमा प्रति टिकट २ हजारको दरले टिकटको मूल्य तोकिएको छ। ५ वर्षभन्दा माथिका बच्चाको पूर्ण टिकट लाग्ने पनि एन्फाले जानकारी दिएको छ। पछिल्लो खेलमा समर्थक मैदान प्रवेश गरेको कुरालाई ध्यानमा राखि फाइनल खेलमा ३०० भन्दा बढी प्रहरी र त्यसको साथमा निजी कम्पनीबाट समेत सयभन्दा माथिको संख्यामा गार्ड र अन्य सेक्युरिटी गार्डहरू खटाइने एन्फा प्रशासनले जानकारी दिएको छ।"
"वरिष्ठ उपाध्यक्ष श्रेष्ठ भन्छन् : मैले बोल्न सुरु गर्दा अवरोध भयो, त्यसले बिझायो",काठमाडौं : नेकपा माओवादी केन्द्रका वरिष्ठ उपाध्यक्ष नारायणकाजी श्रेष्ठले आफूलाई बोल्नका लागि अवरोध सिर्जना गर्न खोजिएको बताएका छन्। मंगलबार चितवनमा सञ्चारकर्मीसँग कुरा गर्दै वरिष्ठ उपाध्यक्ष श्रेष्ठले जनतासँग माओवादी तराईमधेश जागरण अभियान उद्घाटन समारोहमा बोल्न सुरु गर्दा अवरोध गरिएको र त्यसले आफूलाई बिझाएको बताएका हुन्। प्रचण्डको आग्रहमा आफूले बोल्न सुरु गर्दा मनोवैज्ञानिक रुपमा अवरोध गर्ने स्थिति उत्पन्न भएकाले मन्तव्यलाई अघि नबढाएको बताए । उक्त घटनालाई सामान्य रुपमा लिन आग्रह गर्दै उनले प्रचण्डको नेतृत्वमा पार्टी पुनर्गठन र एकताबद्ध ढंगले अघि बढाउन प्रतिबद्ध रहेको बताए। त्यस्तै उनले जनतासँग माओवादी तराईमधेश जागरण अभियानलाई उक्त घटनाले कुनै असर नपर्ने स्पष्ट पारे।
गाजा तस्करी गर्ने धनकुटाका शिवा पक्राउ,धरान : मोटरसाइकलमा गाजा तस्करी गर्ने धनकुटाको शहिदभमी गाउपालिका२ का शुरेस शिवालाई प्रहरीले पक्राउ गरेको छ। बा ८३ प २९०४ नम्बरको २२० सिसिको पल्सर मोटरसाइकलमा गाजा बोकेर धनकुटानाट इटहरीतर्फ जाँदै गरेका शिवालाई धरानको चारकोसे जंगलस्थित सेउती खोलाबाट पक्राउ गरिएको इलाका प्रहरी कार्यालय धरानका प्रहरी निरीक्षक दिवस कुवरले जानकारी दिए। मोटरसाइकलमा भित्रि बाटो आउँदै गरेका उनीहरूलाई रोक्न खोज्दा भागेपछि शिवालाई सेउती खोलामा पक्राउ गरिएको प्रहरी निरीक्षक कुँवरले बताए। शिवालाई नियन्त्रणमा लिई निजको साथमा रहेको दुई वटा जेब्रा झोलाहरु चेकजाँच गर्दा झोलाभित्र सेतो प्लाष्टिकले प्याक गरेको लागू औषध गाँजा २९ केजी र मोटरसाइकल बरामद गरिएको उनले बताए । मोटरसाइकलमा बसका अर्का एकजना व्यक्ति फरर रहेकाले उनको खोजी भइरहेको प्रहरीले बताएको छ । शिवालाई इलाका प्रहरी कार्यालय धरानको हिरासतमा राखेर थप अनुसन्धान कार्य भइरहेको प्रहरी निरीक्षक कुँवरले बताए।
औषधि छैन र ?,"मेरा पल्लाघरका छिमेकी जसलाई मानिसहरू उनको वास्तविक नामभन्दा सुलसुले उपनामले बढी चिन्छन्। आजसम्म कहिले फोन नगरेका उनले साँझपख फोन गरे। मैले फोन उठाउनासाथ उनले भने, सुपर्णखाजी बोल्नुभा हो ? मेरो स्वीकारोक्ति उत्तर पाएपछि उनले थपे, अहिले ८ बजे तिम्रो मित्रको देशवासीको नाममा सन्देशको प्रत्यक्ष प्रसारण हुन लागेको तिमीलाई थाहा छ ? मैले थाहा नभएको कुरा जनाएपछि उनले व्यंग्य कसे, त्यस्तो घनिष्ट मित्रले पनि थाहा दिएनन् त ? मैले प्रश्नको रूपमा झर्किंदै जवाफ दिएँ, तिमीलाई त्यसको किन चासो ? फोन राखिदिएँ। अस्तिको उनको भाषणमा मलाई नदेखेकाले म सुन्न गइनँ भन्ने लागेर उनी रिसाएका हुन् कि जस्तो लाग्यो। जे भए पनि मित्रको सन्देश त सुन्नै पयो भनेर समयभन्दा १५ मिनेट अगाडिदेखि टेलिभिजन खोलेर बसें। अनेक विज्ञापनपछि बल्लबल्ल मेरा मित्र मुस्कुराउँदै देखा परे। नाक र ओठबीच दायाँबायाँ लम्बिएको अलिकति कालो दलेको सेतो उनको जुँगा बिँडबिनाको अलिकति टेढिएको तरबारजस्तो लाग्थ्यो। उनी मुस्कुराइरहेका थिए र उनको मुस्कानमा अहंकारोन्मादको स्थायी बास प्रस्टै बुझिन्थ्यो। एकपल्ट अनिच्छुक नमस्कार प्रस्ट झल्किने गरी मुस्किलले हात उठाएर उनले बोले, प्यारा देशवासी ! मसँगै बसेर हेरिरहेको मेरो २० वर्षे छोराले मतिर हेरेर भन्यो, जनताको निर्यात गर्ने ती काकाले प्यारा कसरी भन्न सकेका होलान् ? मैले उनको सम्बोधन छुट्ला भन्ने आसयले उसलाई चुप लाग्ने इसारा गरेर सम्बोधन सुन्न ध्यान केन्द्रित गरें। मेरा मित्र भन्न थाले, धेरैले मलाई तानाशाह भन्न र लेख्न थाले। म त प्रजातन्त्रको लागि पहिलेदेखि अहिलेसम्म पनि लडिराखेको मान्छे। म कसरी तानाशाह हुन् सक्छु। अँ, मनपरी गर्न नदिनु मेरो कर्तव्य हो। मेरो परिभाषामा चलिरहेको कुरामा अनावश्यक विरोध गर्नु नैं मनपरी गर्नु हो। अब म ठाउँमा छँदैछु। त्यसमा अर्कोले बिनाकारण विरोध गर्नु मनपरी हो। त्यो मनपरी सहेर बस्न त भएन नि। त्यस्तो विरोधलाई छुट दिन थाल्यो भने समाज भाँडिन्छ। समाज भाँडियो भने देश भाँडिन्छ। यस्तो भाँड्ने क्रियाकलाप कसरी सहने ? उनले अलिकति पानी खाएर फेरि भन्न थाले, एउटा खुसीको कुरा तपाईंहरू समक्ष राख्न चाहन्छु त्यो के भने, हाम्रो समूहले सकेसम्म समुहलाई चुस्त दुरुस्त बनाउने निर्णय गरिसकेको छ। त्यसका लागि जनबल प्राप्त गर्नै पयो। जनबल प्राप्त गर्न संख्या बढाउनै पयो। जनबल बढ्दै गएपछि हामी बलिया हुन्छौं। हामी बलिया भयौं भने हाम्रा कार्यकर्ता सोझै बलिया हुन्छन्। देशको आन्तरिक सुरक्षाको जिम्मा लिएका प्रहरीलाई के गर्ने, कसो गर्ने, कुनबेला कति कडा व्यवहार गर्ने निर्णय तिनले गर्न पाउँछन्। निर्णय दिने कुरामा तिनकै वर्चस्व रहनेछ। नोकरशाहीमा तिनकै सिफारिस चल्नेछ। छोटकरीमा भन्ने हो भने समाजका प्रत्येक क्षेत्रमा तिनकै हालीमुहाली हुनेछ तर हाम्रो प्रतिच्छाया बनेर मात्र, हाम्रो आशय बुझेरमात्र। कथमंकदाचित हाम्रो आशय प्राप्त गर्न ढिलाइ भयो र तिनीहरूबाट त्यस्ता क्रियाकलाप भइहालेछ भने हामी कारबाही गरेजस्तो गरिहाल्ने छौं। यसमा तिनीहरू आत्तिनु पर्ने कुरै छैन। त्यो कारबाही कतैबाट हुने विरोध साम्य नहुन्जेल मात्र हुनेछ। त्यसैगरी मलाई सहयोग गर्ने अर्को समूहका भए पनि उनीहरूलाई पनि केही छुट मैले दिनेछु तर मलाई समर्थन गरुन्जेल मात्र। लौ त भनुँ भने तिनीहरूले मान्छेकै बिक्री गरे पनि म कारबाही हुन दिने छैन। बरू ज्यादै सहयोग गर्नेलाई उच्च पदमा आसिन गराइदिन्छु। एकछिन उनले फेरि पानी खाए। खल्तीबाट रुमाल झिकेर मुख पुछे अनि अगाडि बढे, कतिपय समाचारमा देशबाट युवा शक्ति निख्रिँदै छ भन्छन्। त्यो फजुल कुरा हो। मेरो समूहमा त बढ्दा छन्। अब इच्छा लाग्ने खुट्टा लागेकाहरू कतै जान्छन् भने तिनका बाउआमाले त रोक्न सक्दैनन् मैले कसरी रोक्ने ? भर्खर एउटा सिंगै गाउँका सबै विदेश लागे भन्ने समाचार आएको रहेछ। पत्रकारहरूले यस्तै फजुल कुरा लेख्ने गरेकाले मैले तिनीहरूलाई कडाइ गर्ने सोचेको छु। एकथरी पत्रकारले करोडौं कमाएर कहाँ कहाँ हो थुपारेको छ भनेर मेरो विरुद्धमा लेखेछ। मलाई दालभात खान त्यत्रो रकम किन चाहियो ? यो सजिलै सबैले बुझ्ने कुरा हो। त्यसैले त म मेराविरुद्ध लेख्ने पत्रकारको कुरा पत्याउँदिनँ। मेरो छोरोले एउटा पन्नामा लेखेर मलाई देखायो, अदालतले करोडौं घुस खाएकोमा सजाय तोकेका व्यक्तिहरूले पनि खाने त दाल भात नैं हो सुन चाँदी त खाँदैनन् नि। मैले छोरोलाई आँखा तरेर मेरो ध्यान नमोड्न इसारा गरें। उनको भाषण चलिनै रह्यो देशवासी हो ! म ज्ञानले भरिपूर्ण भएको मान्छे हुँ। मैले विदेशबाट पाएको विद्यावारिधिको उपाधि नै त्यसको प्रमाण हो। मलाई साहित्य, संगीत तथा कलाको समेत सम्पूर्ण ज्ञान छ। मेरो छोरोले फेरि लेखेर देखायो, भ्रष्टाचार गरेर लुकाउन सक्ने कलामा त पूर्ण ज्ञान प्रमाणित नै छ नि। मेरो अघिको इसारा उसले बुझेन कि भन्ने लागेर बोलें, बाधा नदे। उनी भाषणमा बकिरहेका थिए, मैले नजानेको कुरा केही छैन। अध्यात्मको कुरा होस् कि कर्मकाण्डको, इतिहासको कुरा होस् कि मनोविज्ञानको, भौतिक शास्त्रको कुरा होस् कि दर्शनशास्त्रको। म हरेक विषयमा भाषण गर्न सक्छु। अरू सबै विषय यहाँ उल्लेख गर्न सकिँदैन। जे होस्, छोटकरीमा भन्ने हो भने विश्वका कुनै पनि कुरामा मेरो ज्ञान छ। मजस्तो मान्छे तपाईंहरूले पाउनु तपाईंहरूको सौभाग्य हो। मेरो विरोध नगर्नु नैं तपाईंहरूको लागि भलो हुन्छ। धन्यवाद ! भाषण सकियो र टेलिभिजन बन्द गरिदिएँ।"
भाषाविद् चूडामणि गौतमको निधन,"काठमाडौं : भाषाविद् चूडामणि गौतमको निधन भएको छ । ८१ वर्षको उमेरमा सोमबार काठमाडौंमा उनको निधन भएको हो । नेपाली व्याकरण तथा रचना, विद्यालय नेपाली शब्दकोश, अक्षरको उच्चारण गर्ने यसरी, बृहत्तर नेपाली शब्दकोश, शुद्ध नेपाली लेख्ने यसरी, हायर लेभल इङ्ग्लिस ग्रामर, कम्पोजिसन एण्ड प्रोनाउन्सेसन, राम्रो अङ्ग्रेजी बोलचाल अभ्यासलगायत नेपाली र अङ्ग्रेजी व्याकरणसम्बन्धी पुस्तक रहेका छन् । अंग्रेजी भाषालाई पृष्ठभूमि बनाएका गौतमले नेपाली भाषामा पनि योगदान गरेका थिए। गौतमले ०७९ भदौ ११ गते बृहत्तर नेपाली शब्दकोश विमोचन गरेका थिए ।"
सुनको मूल्यमा नयाँ रेकर्ड कायम,काठमाडौं : स्थानीय बजारमा सुनको मूल्य अहिलेसम्मकै उच्च विन्दुमा पुगेको छ। नेपाल सुन चाँदी व्यवसायी महासंघका अनुसार आज छापावाल सुनको ५ सय रुपैयाँले बढेर प्रतितोलाको १ लाख ७१ हजार ३ सय रुपैयाँ कायम भएको छ। सोमबार प्रतितोला सुनको मूल्य १ लाख ७० हजार ८ सय रुपैयाँ कायम भएको थियो। सुनको मूल्य वृद्धि भएपनि चाँदी भने घटेको छ।यसदिन १५ रुपैयाँले घटेर प्रतितोला चाँदी १ हजार ८७० रुपैयाँमा कारोबार भइरहेको महासंघले जनाएको छ।
काभ्रेमा अरनिको यातायातको बस दुर्घटना,"काठमाडौं : काठमाडौंबाट ओखलढुंगाका लागि छुटेको बस दुर्घटना भएको छ। धोबी, सिरिसे, ढाडे हुँदै ओखलढुंगाको पोकली हिँडेको अरनिको यातायातको प्रदेश ३, ००१००५ ख ९९४२ नम्बरको बस काभ्रे भञ्ज्याङमा दुर्घटना भएको प्रहरीले जनाएको छ। अहिले उद्धार कार्य जारी छ। थप विवरण आउन बाँकी छ।"
"विदेश छोडेर केराखेतीमा युवा, कैलाली बन्दै केराको हब","टीकापुर : टीकापुर नगरपालिका ५ का ३८ वर्षीया रमेश साहु वैदेशिक रोजगारीका लागि ०८० को अन्त्यतिर युरोपको रोमानिया जाने तयारीमा थिएँ। होटलमा वेटर को कामका लागि भिसा पर्खिरहेका थिए। भिसा आउन ढिला भयो। अनि, एक वर्षअघि आफ्नै आँगनमा चार सय केराका बोट रोपे। विदेश जाने समय नजिकिँदै जाँदा बारीका केरा पाक्न थाले। केरा बेचेर दुई लाख कमाए। राम्रो मेहनत, सिँचाइ र आवश्यक खाद्यतत्वको जोहो गरेका उनले चार सय बोटबाटै दुई लाख कमाएका थिए। युरोप जान ५० हजार रुपैयाँ एजेन्टलाई बुझाइसकेको थिएँ, केराकै रकमबाट रोमानिया जाने निधो थियो रमेशले सम्झिए एकै लट बेच्दा हातमा दुई लाख परेपछि रातभरि सोचेँ, खासै मेहनत गरेको जस्तो पनि लागेन, घर परिवारसँग बसेर वर्ष दिनमै चार सय बोटले नै दुई लाखको बिक्री हुन्छ भने केराखेती किन नगर्ने भन्ने सोच आयो, त्यसपछि विदेश नजाने निर्णय गरेँ। केराखेतीबाट उत्साहित भएका रमेशले दुई बिघा जग्गा भाडामा लिएर केराखेती गरिरहेका छन्। उनका अनुसार दुई बिघा क्षेत्रफलमा केराखेती गर्न ७ लाख लगानी भएको छ। राम्रो जमिनमा उचित मेहनत, नयाँ प्रविधिको प्रयोग र हावाहुरीले क्षति नगरे १२ लाख रुपैयाँ बढी कमाइ हुन्छ, उनले भने, ६ लाख लगानी लगाएर रोमानियाँ जान लागेको म त्यही रुपैयाँको लगानीमा यो वर्ष १२ लाख बढीको केरा बिक्री गरिसकेको छु, अर्को वर्ष लगानी त्यति पर्दैन, आम्दानी यति नै हुन्छ। केराखेती भित्रै खुर्सानी र अरू तरकारी फलाइरहेका उनी घर परिवारसँग बसेर गरेको कमाइले सन्तुष्टि मिलेको बताउँछन्। हाम्रा लागि केराखेती नै अमेरिका, अस्ट्रेलियाको कमाई जस्तै भएको छ, उनले भने, केराको बजार राम्रो हुनु, पर्याप्त अनुभवी किसान हुनु, रानीजमरा, कुलरिया सिँचाइ आयोजनाको कृषि कार्यक्रमले बिउ आदिमा अनुदान दिनुले युवालाई थप सहज भएको छ। रमेश मात्रै होइन, कैलालीको पूर्वी क्षेत्रका अधिकांश युवाहरू व्यावसायिक रूपमा केराखेती गरिरहेका छन्। कैलालीमा गतवर्ष २ अर्ब बढी रुपैयाँको ३० हजार मेट्रिक टन केरा उत्पादन भएको कृषि ज्ञान केन्द्रको अनुमान छ। हाल कैलालीमा ७ सय किसानले १५०० हेक्टर क्षेत्रफलमा केराखेती गरिरहेका छन्। बर्सेनि वृद्धि हुने क्रममा छ। विदेशबाट फर्किएर केराखेतीमा जम्दै टीकापुर नगरपालिका५ का जगतबहादुर ठकुल्लाले १० वर्ष साउदी अरबमा सेक्युरिटी गार्डको काम गरे। त्यसबीच ३ पटक घर आए। साउदीको कमाईले जसोतसो घर परिवार चले पनि आर्थिक प्रगति भएन्। विश्व महामारीका रूपमा देखिएको कोरोनापछि कम्पनीले उनलाई घर फिर्ता पठाइदियो। लकडाउनमा घर बसेका ठकुल्लाले गाउँमा केराखेती विस्तार भइरहेको देखेँ। अग्रज किसानसँग त्यसबारे जानकारी लिए। अनि, अरबको गर्मीमा पसिना बगाउनुभन्दा केराखेती गर्ने सोच बनाए। गत वर्षदेखि १० कठ्ठा जमिनमा केराखेती गरिरहेका छन्। विदेशमा गरिने जति मेहनत गर्न सके आफ्नै देशमा कमाउन सकिन्छ भन्ने लागेको छ, उनले भने, मैले पहिलो बाली बिक्री गरेको छैन, तर पनि थप अढाई बिघा जग्गा भाडामा लिएर खेती विस्तार गरिरहेको छु। १० वर्ष विदेश बिताएका उनले स्वदेशमै केही गर्ने अठोट केराखेतीले पूरा गरिदिएको बताए। सोही गाउँका ३८ वर्षीय गणेश थापामगर ३ वर्षदेखि १ बिघा ५ कठ्ठा जमिनमा केराखेती गरिरहेका छन। ठकुल्लासँगै ३ वर्ष साउदीमा काम गरेका थापामगरले मेहनत गर्दा एक बिघा जमिनबाटै ५ लाख बढी आम्दानी लिइरहेको बताए। छोराछोरी साना छन्, बुवाआमा बुढा भइसके, उनले भने, थोरै लगानीमा मेहनत गरे बर्सेनि पाँचछ लाख कमाउन विदेशी जानुपर्दैन। विदेश जाँदा पैसा केही बढी भए पनि घर परिवार, बुवा, आमा, छोराछोरीसँग बसेर कमाई गर्नु ठूलो हो जस्तो लागेर विदेश गएको छैन, अब जाँदैन पनि। युवाको रोजाइ केराखेती कैलालीमा केराखेती गर्ने युवाहरूको संख्या दिनानुदिन बढिरहेको छ। विशेषतः कैलालीको पूर्वी क्षेत्रमा सञ्चालित राष्ट्रिय गौरबको रानी जमरा, कुलरिया सिँचाइ आयोजनाको कृषि कार्यक्रम कार्यान्वयन एकाइले किसानलाई बिउ, मलखाद्य र प्रविधिमा सहयोग गर्न थालेपछि केराखेतीतर्फ युवाहरू आकर्षित भएका हुन्। टीकापुर नगरपालिका १ का रमेश नेपाली आयोजनाकै सहयोगमा विगत पाँच वर्षदेखि ५ बिघा क्षेत्रफलमा केराखेती गरिरहेका छन्। गैरसरकारी संस्थाको अधिकृतमा कार्यरत नेपालीले भने, आयोजनाले सहयोग गरेको छ, थोरै लगानी गरेर हामीले ८ जनालाई प्रत्यक्ष रोगजारी दिएका छौं। सिजनअनुसार २० जनासम्मलाई काम दिइरहेका छौं, यसकारण पनि केराखेतीमा युवाहरू आकर्षित भइरहेका हुन्। नेपालीले केराखेतीको विस्तार र विकासका लागि भने उक्त सहयोग पर्याप्त नभएको बताए। सरकारले उत्पादनमा आधारित अनुदान र उत्पादनको बजार ग्यारेन्टी गरे युवाहरू कृषिमा आकर्षित हुने उनको भनाइ छ। कृषि ज्ञान केन्द्र कैलालीका अनुसार कैलालीमा व्यावसायिक रूपमा ९ सय १० हेक्टर क्षेत्रफलमा केरा खेती भइरहेको छ। त्यसबाट ३० हजार मेट्रिक टन केरा उत्पादन भइरहेको छ। प्रत्येक वर्ष वृद्धि हुँदै गइरहेको केराखेतीबाट गत वर्ष कैलालीमा मात्रै २ अर्ब मूल्य बराबरको केरा उत्पादन भएको थियो। कैलालीमा उत्पादन हुने केरा धनगढी, नेपालगञ्ज, महेन्द्रनगर, सुर्खेत, दाङ, बुटबल, काठमाडौं, पोखरा लगायतका बजारमा बिक्री हुने गरेको छ। तर, ज्ञान केन्द्रको तथ्यांक उचित नभएको जिकिर गर्छन्, केरा उत्पादक संघ कैलालीका उपाध्यक्ष टेकेन्द्र धामी। केरा उत्पादक संघमार्फत हामीहरूले तथ्यांक संकलन सुरु गरेका छौं, कैलालीमा ७ सय बढी किसानहरू छन् भने १५ सय हेक्टर क्षेत्रफलमा केराखेती भइरहेको छ, उपाध्यक्ष धामीले भने, कृषि ज्ञान केन्द्रले पालिकासँगको समन्वयमा तथ्यांक निर्माण गरे पनि किसानसँग पुग्न सकेको छैन, यो तथ्यांक यकिन होइन। उपाध्यक्ष धामीले कैलालीका ९० प्रतिशत किसानहरू युवा भएको बताए। जी नाइन जातको केराखेती फस्टाउँदै गएको बताए। उनले नेपालकै केरा उत्पादनमा ठूलो हिस्सा ओगट्ने टीकापुर क्षेत्रमा माटो र हावापानी उपयुक्त भएकाले पनि केराखेती विस्तार भइरहेको दाबी गरे। यस वर्ष मात्रै सिँचाइ आयोजनामा २ सय ५० बिघा केराखेतीका लागि बेर्नाको माग भएको छ, धामीले भने, लामो समयदेखि केराको उत्पादन हुन थालेपछि व्यापारीहरू बारीमै केरा खरिद गर्न आउँछन्, मेहनत गरे राम्रो आम्दानीसमेत छ। धामी केराको टिस्युकल्चर बेर्ना बिक्री गर्ने सुदूरपश्चिमकै एकल किसान हुन्। उनले युवाहरूलाई केराखेतीमा लाग्न पे्ररित गरिरहेका छन्। टीकापुर नगरपालिका वडा नं ५ मा मात्रै ५ शय बढी बिघामा केरा खेती भइरहेको छ धामीले भने ९० प्रतिशतभन्दा बढी युवाहरूले केराखेती गरिरहेका छन्। राज्यले खरिदको ग्यारेन्टी गरे, बिमा सुनिश्चित गरे, मलखाद्य र बिउबिजन दिनसके टीकापुरलाई केरा खेतीको हबका रूपमा बनाउन सकिन्छ। हाल नेपालका ७७ जिल्लामध्ये ६९ जिल्लामा केरा खेती भइरहेको छ। कृषि तथा पशुपन्छी मन्त्रालयले सन् २०२२ मा जारी गरेको तथ्यांकअनुसार नेपालमा २६ हजार ६४८ हेक्टर जमिनमा प्रतिवर्ष ३ लाख ३९ हजार ४३५ मेट्रिक टन केरा उत्पादन भइरहेको छ। सुदूरपश्चिम विश्वविद्यालय कृषि विज्ञान संकाय स्कुल अफ एग्रिकल्चर टीकापुरमा कार्यरत कृषि अर्थशास्त्रका उपप्राध्यापक सन्तोष उपाध्याय नेपालमा हुने केरा उत्पादनको पाँच प्रतिशत हाराहारी कैलालीमा उत्पादन भइरहेको बताउँछन्। नेपालमा हुने उत्पादनको ५ प्रतिशत बढी उत्पादन कैलालीमा भइरहेको छ उपप्राध्यापक उपाध्यायले भने, रोगकीराको प्रकोप तथा हावाहुरीले निम्त्याउने क्षति, उधारोमा बिक्री गर्नुपर्ने बाध्यता र मूल्यमा हुने उतारचढाव तथा बजारीकरणको समस्याका कारण उत्पादन अझै बढ्न सकेको छैन। केरा उपक्षेत्रको व्यावसायीकरण र दिगोपनका लागि गुणस्तरीय बेर्नामा अनुदान, समयमै रासायनिक मलको आपूर्ति, जैविक तथा प्राकृतिक रोग किरा ब्यवस्थापनमा प्राविधिक सहयोग र सचेतना तथा वास्तविक बजार सूचना प्रवाहलाई प्राथमिकता दिन उपप्राध्यापक उपाध्यायको सुझाव रहेको छ। टिस्युकल्चर प्रविधिले उत्पादनमा वृद्धि टीकापुर नगरपालिका४ का टेकेन्द्र धामी केराखेतीमा नयाँनयाँ प्रविधि अपनाइ रहेका हुन्छन्। नेपालमै पहिलो पटक केराको टिस्युकल्चर बिरुवाको नर्सरी सञ्चालन गरेका धामीले थोपा सिँचाइ प्रविधिको प्रयोग गरिरहेका छन्। टिस्युकल्चर बेर्नाले उत्पादन बढ्ने, रोगकिरा कम लाग्ने, ल्याबमा हुर्किएको बिरुवा हुनाले फल राम्रो लाग्ने गरेको धामी बताउँछन्। एक ठाउँबाट अर्को ठाउँमा बिरुवा सार्दा रोग समेत सर्ने गरेको थियो, जसले किसानले सोचेअनुसार उत्पादन लिन सकिरहेका थिएनन् धामीले भने, टिस्युकल्चर बेर्ना लगाउन थालेपछि रोग किराको प्रकोप कम भइरहेको छ, फल समेत राम्रो हुँदा किसानहरू टिस्युकल्चर बेर्ना नै लगाउन थालेका छन्। पानी जोगाउन थोपा सिँचाइ बोरिङ्ग (पानी तान्ने मेसिन) देखि पाइपमार्फत बिरुवाको जरासम्म थोपाथोपा चुहाएर सिँचाइ पुर्याउन प्रयोग भइरहेको नवीनतम् प्रविधि हो, थोपा सिँचाइ प्रविधि। यसले जमिनको पानी समेत बचत गर्दछ। आवश्यक मात्रामा मात्रै पोलिट्युबको माध्यमबाट हरेक बिरुवाको जराजरामा समान रूपले पानी, बिरुवाका लागि पोषक तत्व, जैविक झोल तथा घुलनशील खाद्यपदार्थ पुर्याउने यो प्रविधि निकै प्रभावकारी मानिन्छ। नियमित र सन्तुलित रूपमा बोट विरुवामा सिँचाइ पुग्ने हुनाले बिरुवाको वृद्धि विकास राम्रो हुन्छ। टीकापुर नगरपालिका वडा नं ५ का किसान शेरबहादुर साउद थोपा सिँचाइ प्रविधि जडान गर्न सुरुवातमा लागत बढी लागे पनि कामदारको ज्यालामा हुने कमी र उत्पादनमा हुने वृद्धिले यो प्रविधि व्यावसायिक किसानका लागि निकै उपयोगी भएको बताउँछन्। थोपा सिँचाइको मुख्य सिस्टमलाई ५ लाख जति खर्च हुन्छ भने बोटसम्म पानी पुर्याउने पाइप केराबारी अनुसार लाग्ने हो, ६ बिघा क्षेत्रफलमा केराखेती गर्दै आएका साउदले भने, सुरुमा मैले पनि कुलाबाटै सिँचाइ गरेको हो, पछि थोपा सिँचाइ जोडेको छु, थोपा सिँचाइले कुलो भन्दा झन्डै ३० प्रतिशतले बढी उत्पादन दिन्छ। कैलालीमा व्यावसायिक रूपमा केराखेती गर्दै आइरहेका किसानहरूमा थोपा सिँचाइ प्रणाली लोकप्रिय बन्दै गएको छ। डिप बोरिङ गरेर झिकिएको पानीमा मेसिन जडान गरेर मसिनो पाइपको माध्यमबाट हरेक बोटमा थोपा थोपा गरेर पानी चुहिने यो प्रविधिले औषधि र खाद्यतत्व पुर्याउन सकिने भएकाले लोकप्रिय बन्दै गएको हो। बोटभन्दा बाँकी रहेको जमिनमा सिँचाइ न हुने हुनाले बारीमा घाँस, झारपात उम्रने समस्यासमेत नहुने किसानहरू बताउँछन्।नेपाल कृषि अनुसन्धान परिषद्का कृषि वैज्ञानिक डाक्टर श्रीमत श्रेष्ठका अनुसार थोपा सिँचाइ प्रविधिले ३० देखि ७० प्रतिशतसम्म पानीको बचत गर्न सकिन्छ। थोपा सिँचाइमा पानीलाई बिरुवाको फेदसम्म थोपाको रूपमा पठाइने हुँदा थोरै पानीबाट पनि बढी क्षेत्रफलमा सिँचाइ गर्न सकिन्छ, ट्यांकीबाटै मलखाद राखेर सिँचाइ गर्दा मलखादको व्यवस्थापनलाई सहज बनाउँछ, डाक्टर श्रेष्ठले भने, विषादीलाई बिरुवाको जरा जरासम्म पुर्याउन स्प्रे गर्न नपर्ने हुनाले किसानको स्वास्थ्यमा पनि सहयोग पुग्छ। यो प्रविधिबाट सिँचाइ गर्दा रोग, कीरा तथा झारको प्रकोप कम हुने, असमतल क्षेत्र, पानी कम हुने क्षेत्र, बलौटे तथा ढुंगान क्षेत्रमा समेत सजिलै खेती गर्न सकिने श्रेष्ठले बताए। जो मजदुरबाट मालिक बने कैलालीको टीकापुर नगरपालिका५ का ४० वर्षीय कलशराम चौधरी २०६० सालदेखि केरा कृषक विनोद साहको बारीमा मजदुरी गर्थें। मासिक दुई हजार रुपैयाँबाट मजदुरी सुरु गरेका कलशरामले साहको श्रीकृष्ण बागबानी प्रालिमा ६ वर्ष बढी काम गरे। पूर्वी तराईबाट बिएस्सी उत्तीर्ण गरेर शिक्षक बन्न टीकापुर पुगेका विनोद साह त्यतिबेला ४० बिघा क्षेत्रफलमा केराखेती गर्थे। सयौं जनालाई रोजगार दिएका उनको केराप्रतिको मोह देखेर कलशरामले थोरै पैसामा पनि चित्त बुझाए। आफैं केराखेती गरौंला भन्ने त सोचेको थिएन, कलशरामले भने, ६ वर्ष काम गरिसकेपछि केराखेतीबारे सबै काम सिकँेँ। कति बेला मलखाद दिने, कतिबेला सिँचाइ दिने, के औषधि दिने, बजारमा कसरी बेच्ने सबै कुरा सिकेपछि आफ्नै खेती गर्ने तयारी गरें र २०६६ सालमा ५ कठ्ठा जमिनबाट केराखेती सुुरु गरेँ। घरपरिवार चलाउनै धौधौ परेपछि उनले केराखेती सँगै टीकापुर बजारमा जुस पसल खोले। बिहान बेलुका केराखेती हेर्ने उनी दिउँसो बजारमा जुस बेच्थे। जुस बेचेर नि पैसा आइरहेको थियो, केराबाट राम्रो आम्दानी भए पछि पसल छोडेर बर्सेनि केराखेती विस्तार गर्दै आइरहेको छु, उनले भने, हाल मैले १० बिघा क्षेत्रफलमा केराखेती गरिरहेको छु, ८ जनालाई नियमित रोजगारी दिइरहेको छु भने सिजनमा १४ जनासम्मलाई रोजगार दिन्छु। एकधुर जमिनसमेत नरहेका उनले केराखेतीबाटै डेढ बिघा जमिन खरिद गरेका छन्। टीकापुर पार्क रोडमै १ करोड रुपैयाँ बढीका ३ वटा घडेरी किनेका छन्। एक छोरा र एक छोरीलाई नेपालगञ्जमा स्नातक र ल्याब टेक्निसियन पढाइ रहेका छन्। कमाउन त केही सकेको छैन सर, छोराछोरीलाई पठाएको छु, ८ जनालाई रोजगारी दिएको छु, मलाई यसैमा खुसी लाग्छ, उनले भने, केराखेतीबाटै गाडी चढ्ने योजना छ, हेर्दै जाउँ मेहनत गर्ने हो, एक दिन सफलता मिल्छ नै। उनी धेरै युवा कृषकहरूका लागि प्रेरणाका स्रोत हुन्। उनको बारी हेर्न दैनिक युवा किसानहरू आउने गरेका छन्। आफ्ना छोराछोरीलाई केराखेतीमै लगाउने योजना बनाइरहेका उनले विदेश जत्तिकै कमाई नेपालमै हुने विश्वास दिलाइ रहेका छन्। केरा उत्पादक संघका उपाध्यक्ष धामीले कलशरामबारे भने, अर्को किसानको मजदुरी गरेर आफंै केरा किसान बनेका उनी निकै मेहनति, आँटिला र धेरै युवाका लागि प्रेरणादायक छन्। टीकापुर नगरपालिका ५ का ३१ वर्षीय हेमराज घर्तीमगर समेत पेटी ठेकेदारको मजदुरी गर्थें। भारतका विभिन्न सहरमा कामको खोजीमा भौतारिएका हेमराजले १०० र ५० रुपैयाँका लागि कैयौंसँग हात फैलाउनु पर्दथ्यो। सात वर्षअघि थोरै जमिनबाट केराखेती सुरु गरेको थिएँ, हाल ३ बिघामा केराखेती गरिरहेका छु। आगामी वर्ष ८ बिघा पुर्याउने लक्ष्य राखेका छु हेमराजले भने, केराखेती सुरु गरेपछि कसैसँग हात फैलाउनु परेको छैन। केराखेतीबाटै १६ कठ्ठा खेतीयोग्य जमिन र १ कठ्ठा घडेरी जोडेको छु, छोराछोरी राम्रो स्कुल पढिरहेका छन्। साथीभाइ विदेश जाँदा भने उनको मन अमिलो हुन्छ। आफ्नै घर परिवारसँग बसेर थोरै मेहनत गरे नेपालमै राम्रो आम्दानी गर्न सकिने आफू जस्ता युवाहरूले प्रमाणित गर्दा समेत युवा पलायन नरोकिनु दुःखद रहेको उनी बताउँछन्। कैलालीका ९० प्रतिशत किसान युवा छन् । जी नाइन जातको केराखेती फस्टाउँदै गएको छ। केरा उत्पादनमा ठूलो हिस्सा ओगट्ने टीकापुर क्षेत्रमा माटो र हावापानी उपयुक्त भएकाले पनि केराखेती विस्तार भइरहेको छ । टेकेन्द्र धामी,उपाध्यक्ष, केरा उत्पादक संघ कैलाली देशमा हुने उत्पादनको ५ प्रतिशत बढी केरा कैलालीमा उत्पादन भइरहेको छ । रोगकीराको प्रकोप तथा हावाहुरीले निम्त्याउने क्षति, उधारोमा बिक्री गर्नुपर्ने बाध्यता र मूल्यमा हुने उतारचढाव र बजारीकरणको समस्या समाधान भए केराखेती अझै फस्टाउने निश्चित छ । सन्तोष उपाध्याय,उपप्राध्यापक  कृषि विज्ञान संकाय स्कुल अफ एग्रिकल्चर टीकापुर सबैभन्दा बढी केरा उत्पादन गर्नेमा भारत विश्वमा सबैभन्दा बढी भारतमा केरा खेती हुन्छ। सन् २०१९ मा प्रकाशित एक तथ्यांकअनुसार भारतमा ८६६ हजार हेक्टर क्षेत्रफलमा केराखेती हुन्छ। ३०४६० हजार मेट्रिक टन केरा उत्पादन गरी विश्वको कुल उत्पादनमा २६ प्रतिशत हिस्सा भारतले ओगटेको छ। भारतपछि चीनमा ३४४ हजार हेक्टर, ब्राजिलमा ४६१७ हजार हेक्टर र इन्डोनेसियामा १३२२ हजार हेक्टर क्षेत्रफलमा केराखेती हुँदै आएको छ। केरा उत्पादनमा ११ औं स्थानमा रहेको नेपालमा १६६ हजार हेक्टर क्षेत्रफलमा केराखेती हुँदै आएको छ।"
प्रतिनिधिसभा बैठक सुरू,"काठमाडौं : संघीय संसदअन्तर्गतको प्रतिनिधिसभा बैठक सुरू भएको छ। बैठकमा संस्कृति,पर्यटन तथा नागरिक उड्डयनमन्त्री बद्रीप्रसाद पाण्डेले नेपाल हवाई सेवा प्राधिकरण विधेयक, २०८१ र नेपाल नागरिक उड्डयन प्राधिकरण विधेयक, २०८१प्रस्तुत गर्ने कार्यसूची छ। पाण्डेले नेपाल नागरिक उड्डयन प्राधिकरण सम्बन्धी कानुनलाई संशोधन र एकीकरण गर्न बनेको विधेयक २०८१ र नेपाल हवाई सेवा प्राधिकरणको स्थापना र व्यवस्था गर्न बनेको विधेयक २०८१ संसद सचिवालयमा दर्ता गराएका थिए। नेपालमा आधुनिक,सुविधायुक्त र अन्तर्राष्ट्रिय मापदण्ड अनुरुपको विमानस्थल पूर्वाधार तथा सुरक्षित र भरपर्दो एयर नेभिगेसन प्रणालीको विकास गरी हवाई सेवालाई स्तरीय र प्रभावकारी बनाउन नेपाल हवाई सेवा प्राधिकरणको स्थापना र व्यवस्था गर्ने सम्बन्धमा कानुनी व्यवस्था आवश्यक भएकाले यो विधेयक पेश गरिएको मन्त्रालयले जनाएको छ। त्यस्तै सञ्चार तथा सूचना प्रविधिमन्त्री पृथ्वी सुब्बा गुरुङले राष्ट्रियसभामा उत्पत्ति भएको आमसञ्चार परिषद् विधेयक, २०८१ प्रस्तुत गर्ने सम्भावित कार्यसूची रहेको संसद् सचिवालयले जनाएको छ ।"
"अरनिको यातायातको बस काभ्रेमा दुर्घटना : १७ जना घाइते, चालक र सहचालक गम्भीर","काभ्रे : काठमाडौंबाट ओखलढुंगाका लागि छुटेको बस काभ्रेमा दुर्घटना भएको छ। रामेछापको धोबी, ढाँडे हुँदै ओखलढुंगाको पोकली हिँडेको अरनिको यातायातको प्रदेश ३, ००१००५ ख ९९४२ नम्बरको बस आज बिहान धुलिखेल नपा १० सारादा बतासेस्थित विपि राजमार्गमा दुर्घटना भएको जिल्ला प्रहरी कार्यालय काभ्रेले जनाएको छ। आफैँ अनियन्त्रित भई सडकको नालीमा पल्टिएर बस दुर्घटना हुँदा बसमा सवार चालक र सहचालकसहित१७ जना घाइते भएका हुन्। उनीहरुको धुलिखेल अस्पतालमा उपचार भइरहेको छ। बसमा २४ जना यात्रु सवार रहेका थिए। घाइतेहरूमध्ये चालक र सहचालक गम्भीर घाइते भएका छन्। थप विवरण आउन बाँकी छ।"
"पूर्वबाट रातो सूर्य उदाउँदैछ,यसले देशव्यापी उर्जा दिनेछ : प्रचण्ड","मोरङ : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले आफ्नो पार्टीको पक्षमा देखिएको जनताको आकर्षणले पूर्वबाट रातो सूर्य उदाउँदै गरेको उल्लेख गर्दै यसले देशव्यापी रुपमा उर्जा दिने बताएका छन्। जनतासँग माओवादी तराई मधेस जागरण अभियानअन्तर्गत मोरङको कानेपोखरी गाउँपालिकाको रमाइलो बजारमा आयोजित खबरदारी सभा तथा दोस्रो गाउँ सम्मेलन उद्घाटन गर्दै उनले यस्तो बताएका हुन्। पछिल्लो समय पूर्वमा माओवादी र यसको एजेन्डाप्रति देखिएको आकर्षणले पूर्वमा रातो सूर्य उदाएको छ भन्ने उक्ति चरितार्थ हुँदै गएको उल्लेख गर्दै अध्यक्ष प्रचण्डले पछिल्लो स्थानीय तहको उपनिर्वाचनसम्म आइसक्दा यो व्यवहारिक रुपमै पुष्टि भएको र ८४ को निर्वाचनमा पुग्दा यसको देशव्यापी प्रभाव देखिने बताए। पछिल्लो समय वर्ग र समुदायसँग अलि टाढा हुँदै गएको अनुभूतिसहित फेरि आफ्नो वर्ग र समुदायमा फर्कने निर्णयले जनतामा नयाँ उत्साह ल्याएको उनले दावी गरे। अध्यक्ष प्रचण्डले उत्पीडित समुदायको प्रत्यक्ष सहभागितामा भएको जनयुद्धले सबै क्षेत्रमा ऐतिहासिक जागरण ल्याएको र २०६४ सम्म आउँदा जनताले माओवादीलाई विश्वास गरे पनि पार्टी आफै सम्हालिन नसक्दा र आफ्ना एजेन्डा सम्हाल्न नसक्दा आफ्नो वर्ग र समुदायले नै आशंका गर्ने अवस्था बन्न पुगेकाले गम्भीर आत्मसमीक्षासहित पार्टी फेरि आफ्नै वर्गमा फर्केको जिकिर गरे। अहिले एकातिर जनताले चाहे जति अधिकार पूर्ण नभएको र अर्कोतिर काङ्ग्रेस एमाले जस्ता दलहरूले भएकै संविधान लागू गर्न नचाहिरहेको उल्लेख गर्दै उनले ती दलले संविधानमा जता हेर्दा पनि माओवादीकै एजेन्डा देख्ने गरेको बताए । जनताले पाएको अधिकार सुनिश्चित गर्दै सबै जाति, भाषा र संस्कृतिको रक्षा तथा समुदायको पहिचान स्थापित गर्न अब आफ्नो पार्टीले नेतृत्व गर्ने र त्यसमा आम उत्पीडित समुदायले साथ दिनुपर्ने बताए। अब उत्पीडित समुदायले पाएको अधिकार खोस्नु इतिहासको चक्का उल्टोतिर घुम्नु सरह भएको उल्लेख गर्दै अध्यक्ष प्रचण्डले आफ्नो पार्टी उत्पीडित समुदायको पक्षमा रहेको सङ्कल्प गर्न अभियान ल्याएर आएको बताए। उनले आजको दिनमा नेपाल राष्ट्र र नेपाली जनताको अधिकारको रक्षा माओवादी बाहेक कसैले गर्न नसक्ने स्पष्ट गर्दै साथ सहयोगका लागि जनतालाई आग्रह गरे। हिजो आफ्नो पार्टीलाई कसैले दया मायाले ठूलो पार्टी बनाएको नभई नेपाली जनताको बलले स्थापित भएको उल्लेख गर्दै अब पनि जनताको एकताबद्ध प्रयासबाट आफूहरू अगाडि बढ्ने बताए । उनले आगामी चुनावमा गठबन्धन राजनीतिको भुल नदोहोर्याउने प्रतिबद्धता व्यक्त गरे। विगतमा कहिले काङ्ग्रेस त कहिले एमालेसँग गठबन्धन गर्दा उनीहरूलाई फाइदा भएको,माओवादीलाई घाटा भएको र जनताका एजेन्डा कमजोर भएकाले अब त्यस्तो भुल नदोर्याउने प्रतिबद्धता व्यक्त गरे।"
वैदेशिक सहयोगको बदलिँदो परिदृश्य,"सहयोग रोकिँदा पराकम्पनमात्र ठूलो महसुस भएको हो। वास्तविक क्षति खासै ठूलो छैन। केही समयदेखि वैदेशिक सहयोगसम्बन्धी विमर्शले राजनीतिक पर्यावरण निकै गर्माएको छ। अमेरिकाका राष्ट्रपति डोनाल्ड ट्रम्पले कार्यकारी आदेशमार्फत विभिन्न देशलाई दिइएका थुप्रै वैदेशिक सहयोगहरू कटौती गरिदिए। अमेरिकी अन्तर्राष्ट्रिय विकास नियोग (यूएसएआईएड) मार्फत नेपालले प्राप्त गरिरहेको लगभग ९० अर्ब र एमसीसीमा ५५ अर्बबराबरको सहयोग पनि रोकियो। राज्य निर्माणको लामो समयचाहिँ देशहरूबीच आफ्नो भौगोलिक क्षेत्र बढाउने र अर्काको देश कब्जा गर्ने प्रतिस्पर्धामा व्यतीत भयो। द्वितीय विश्वयुद्घपछि उपनिवेशीकरणको चरित्र कमजोर बन्यो। निश्चित सीमा प्रणाली सुरु भयो। पहिलेजस्तो भौतिक र सैनिक हमलाले अन्य देशलाई अधीनस्थ पार्ने गतिविधि वैदेशिक सहयोगको आवरणमा परिवर्तित भए। राजनीतिक प्रभाव कायम गर्न हार्ड पावरबाट सफ्ट पावरको प्रयोग सुरु भयो। यही क्रममा संसारका शक्तिशाली देशहरूले अन्य मुलुकलाई निगाहा गरेजस्तो देखाउन विभिन्न प्रकारका सहयोगको अभ्यास बन्यो। सन् १९४८ को युरोप पुनर्निर्माण कार्यक्रम अथवा मार्सल प्लान र सन् १४४९ को कोमकन प्लानबाट यसको उद्घाटन भयो। सन् १९५१ मा युनाइटेड स्टेट एजेन्सी फर इन्टरनेसनल डेभेलोपमेन्ट (यूएसएड) भनेर औपचारिक संस्थालाई जन्म दिइयो। विश्वव्यापी रूपमा विभिन्न देशमा यसले अमेरिकी प्रभाव कायम गर्ने उद्देश्य बोकेका सहयोगहरूको विस्तार तथा वितरण गर्न थाल्यो। नेपालमा पनि सन् १९५९ मा पहिलो पटक एक हजार थान टेलिफोन लाइन निर्माणमा सहयोग गरेर यो संस्थाको उपस्थिति जनाएको पाइन्छ। यद्यपि नेपालले प्राप्त गरेको पहिलो वैदेशिक सहयोग भने यो होइन। सुन्दरीजल विद्युत्गृह निर्माणार्थ सन् १९५१ मा बेलायत सरकारबाट प्राप्त सहयोगलाई पहिलो सहयोग मानिन्छ। अलिक धेरै पुस्तकहरूमा चाहिँ सन् १९५२ को कोलम्बो प्लानलाई वैदेशिक सहायताको औपचारिक सुरुवात मानिएको छ। तर १९७४ सम्मका सहयोग सम्बन्धमा स्पष्ट तथ्यांकहरू कतै देखिँदैन। सन् १९७५ मा जम्मा वैदेशिक सहयोग झन्डै २ अर्बबराबर थियो। आजसम्म आउँदा समग्र वैदेशिक सहयोग लगभग ५ सय अर्ब प्रतिवर्ष भएको देखिन्छ। ती सहयोगमध्ये यूएसएड एउटा मुख्य हिस्सा हो। यूएसएडले पछिल्लो पटक पाँच वर्षका लागि विभिन्न २१ वटा परियोजना तथा कार्यक्रममार्फत लगभग ६५९ मिलियन डलर अर्थात् ९० अर्ब नेपाली रुपैयाँबराबर सहयोग परिचालन गरिरहेको तथ्यांक छ। यद्यपि ट्रम्पको पुनरोदयसँगै यो सहयोग बन्द भएपछि यसले धेरैलाई असर गरेको भन्ने संकथन निर्माण केवल सतही र कपोलकल्पित दाबीमात्र हो। यस प्रकारका सहयोगले लक्षित वर्गसम्म परिणाम आउनेगरी नतिजा दिन सकेको छैन। वैदेशिक सहयोग भनेको एक प्याकेट आलु क्र्याकर किन्दा चार पिस क्र्याकर तर प्याकेटभरी हावा सित्तैमा पाएजस्तै मात्र हो। विदेशी सहयोग आकर्षण गर्न सुन्दर कागजी परियोजना बनाएर आफ्नो वृत्ति विकास गरिरहेका केही गैरसरकारी संस्था र यसका सञ्चालकहरूलाई सहयोग बन्द हुँदा धेरै नै घायल बनाएको हुन सक्छ। अहिले व्यापक रोदन प्रकट भएको अथवा आम मानिसको सहानुभूति प्राप्त हुन्छ कि भनेर दुःख सुनाउन प्रयासरत समूह पनि सायद यही नै हो। परियोजनामा जसरी समाजका विभिन्न समूह तथा विपन्न वर्गलाई सहयोग गर्ने सपना देखाइएको हुन्थ्यो ती वर्गलाई त न पहिले खासै लाभ प्राप्त भएको थियो। न त सहयोग अवरुद्घ हुँदा केही तात्विक फरक पर्नेवाला छ। किनकि यसरी आएको अधिकांश सहयोग तलब, भत्ता, तारे होटलमा हुने सेमिनार सम्मेलनलगायतका गतिविधिमा सकिने सत्य त तथ्यांकले देखाएकै छन्। जति रकम पूर्ण परियोजनाको लागि सहयोग भनिएको छ त्यस्को ७० प्रतिशतसम्म यस्तै केही निश्चित व्यक्तिलाई फाइदा हुने कुरामा खर्च भइरहेको अध्ययनहरूले जनाएका छन्। सरकारी अभिलेख प्रणालीमा नसमेटिई आउने सहयोग यसै गरी सकिएका छन्। सरकारलाई आउने सहयोगहरू अनुदान, ऋण, प्राविधिक सहयोग, परामर्श सहयोग र मानवीय सहयोगजस्ता विधामार्फत आउने गर्छन्। अनुदानबाहेक अधिक सहयोगचाहिँ सबै मौद्रिकीकरण गरी कालान्तरमा राज्यले फिर्ता गर्नुपर्ने सर्तसहितका पनि हुन्छन्। यी पनि भ्रष्टाचार अनि कागजी रिपोर्टमा सकिन्छ। राज्यलाई आर्थिक बोझमात्र बढ्छ। लक्षित वर्ग र समूहलाई चाहिँ केवल कागलाई बेल पाक्यो हर्ष र विस्मत भने जस्तै हो। न त पहिले केही पाएका थिए न त अहिले केही गुम्ने डर छ। केही सानो संख्यामा यदाकदा आम सर्वसाधारण पनि लाभान्वित भएको अवस्थालाई पूरै नकार्न भने हुँदैन। तर यस्ता सहयोगकै कारण आममानिसमा सिर्जित आलस्यता, सहयोगका नाममा विकसित दुव्र्यसन, आत्मविश्वासमा कमी, देश तथा नागरिकको पहिचान तथा आत्मसम्मानमाथि विश्वका अरू मुलुकबाट हुने आक्रमणजस्ता अनेकन बेफाइदा छन्। अझ कतिपय सहयोग त सैन्य खरखजाना तथा युद्घको बढोत्तरी, धर्म परिवर्तन, सामाजिक विखण्डन र कलह निर्माण, राजनीतिक प्रणाली परिवर्तनमा प्रभाव, सरकारी संयन्त्रमाथि पहुँच निर्माण गरी आफ्नो स्वार्थप्रेरित नतिजा निर्माण गर्न दुरुपयोग भएका अनेकन अध्ययनहरू सार्वजनिक भएका छन्। सहयोगबाट यदि केही सर्वसाधारणले यदाकदा केही लाभ पाएका थिए भने पनि त्यो लाभको तुलनामा खराब अभ्यासबाट भइरहेको क्षति अथवा हानि रोकिँदा जोगिएर प्राप्त लाभको अनुपात तथा आयतन धेरै गुणा बढी हुन्छ। सहयोग रोक्नुमा अमेरिकाको पनि केही आन्तरिक कारण होलान्। अमेरिकी अर्थतन्त्रमा आएको संकट, संसारकै उच्च व्यापार घाटा, स्रोतको पहुँच तथा वितरणमा उष्ण असमानता, डलरको प्रतिस्पर्धी वैकल्पिक मुद्रा इकाइको बारेमा सम्भाव्यताको खोजीले अमेरिका आफू केन्द्रित भएको हुन सक्छ। पछिल्लो चोटी देखिएका एन्टी ग्लोबलिजम र थुसिडाइड ट्र्यापका सम्भावना पनि अमेरिकी कदमको बलियो आधार बनेकै छन्। युरोप अमेरिका हुँदै एसिया आधारित बनेको सभ्यता र एक धु्रवीयबाट बहुधु्रवीय बनेको विश्वशक्ति समीकरणजस्ता चुनौतीबाट अमेरिकाले पाठ सिक्ने समय आएको छ। केही दशकपहिले फरिद जकारियाले पोस्ट अमेरिकन वल्र्ड नामक किताब लेखेर यस्तो सम्भावना केलाएका थिए। केही वर्षपहिले रोष दुषीले द लंग गेम नामक पुस्तक लेख्दै जकारियाको भविष्यवाणी पूरा भएको भनेर करिब आधा दर्जन दलिल पेस गरे। संसारभरबाट योग्य मान्छे तानेर आप्रवासी दिमागका आधारमा बनेको आफ्नो सभ्यता कमजोर हुँदै खण्डहर हुन सक्ने सम्भावना देखेपछि अरूका लागि अनुदार बन्नु अमेरिकाको बाध्यता र अधिकार दुवै हो। थोरै लाभ र अधिक हानि अथवा पिरिक भिक्ट्री बनिरहेका यस्ता सहयोग रोकिँदा दुःखभन्दा खुसी नै महसुस गर्नुपर्छ। अन्य सबै खालका सहयोग पनि रोकिँदै जाने हो भने कम्तीमा आफ्नो समृद्घि र प्रगतिको लागि स्वयं प्रेरित तथा प्रयासी बन्ने प्रचलनले पनि बढोत्तरी पाउने थियो। रोकिएको सहयोगको पराकम्पन मात्र ठूलो महसुस भएको हो। वास्तविक क्षति चाहिँ खासै ठूलो छैन।"
ठगी गरेको अभियोगमा एक जना पक्राउ,"काठमाडौं : ठगी सम्बन्धी कसुर मुद्दाका प्रतिवादी कोटेश्वर पक्राउ परेका छन्। अछाम पञ्चदेवल विनायक नगरपालिका ५ स्थायी ठेगाना रहेका काठमाडौं महानगरपालिका३२ कोटेश्वर बस्ने ललित बहादुर शाही पक्राउ परेका हुन्। ठगी सम्बन्धी कसुर मुद्दामा अछाम जिल्ला अदालतबाट पक्राउ अनुमति प्राप्त भएका उनलाई अपराध अनुसन्धान कार्यालयको टोलीले पक्राउ गरेको हो। कोटेश्वरमा फेला पारी कानून बमोजिम पक्राउ गरी आवश्यक अनुसन्धान तथा कारबाहीको लागि जिल्ला प्रहरी कार्यालय, अछाम पठाइएको छ।"
कूलदेवताको पूजा गर्न स्याङ्जा पुगे पूर्वराज ज्ञानेन्द्र शाह,स्याङ्जा : पूर्वराजा ज्ञानेन्द्र शाह स्याङ्जा आएका छन्। उनी आफ्नी बहिनी र छोरीका साथ सोमबार स्याङ्जा आएका हुन्। सोमबार उनीहरू वालिङ्मा बसेका हुन्। कालीगण्डकी गाउँपालिका ३ मा रहेको शाहबंशीय कुलमन्दिर आलमदेवीको पूजाका लागि यहाँ आएको शाहको सचिवालयले जनाएको छ। मंगलबार बिहान कुलदेवता आलमदेवी मन्दिरमा रुद्रीपुजनसहितको पुजाअर्चनापछि फर्किने बताइएको छ। वालिङमा स्वागतका लागि बसेका उनका समर्थकहरूले 'राजा आउ देश बचाउ'भन्दै नारा लगाएका थिए।
रोल्पामा श्रीमानले गरे आफ्नै श्रीमतीको हत्या,रोल्पा : रोल्पाको दक्षिणी त्रिवेणी गाउँपालिका६ थुम्कामा श्रीमानले आफ्नै श्रीमतीको हत्या गरेका छन् । खुकुरीले घाँटीमा प्रहार गरि मंगलबार बिहान घरमै हत्या गरेको प्रहरीले जनाएको छ । गाउँपालिकाको केन्द्र जुगार पश्चिमी थुम्का गाउँकी ३२ वर्षीय अस्मिता बुढामगरको हत्या भएको जिल्ला प्रहरी कार्यालय रोल्पाले जनाएको छ । उनका श्रीमान ४० वर्षीय खिमबहादुर बुढामगरलाई प्रहरीले नियन्त्रणमा लिएको छ । आफ्नै श्रीमतीलाई खुकुरी प्रहार गरि सख्त घाइते बनाएको भनी प्रहरी चौकी जुगारमा खबर पुगेपछि प्रहरी घटनास्थल पुगेको थियो । प्रहरी चौकीका प्रहरी नायव निरीक्षक दिवश हिताङको नेतृत्वमा चारजनाको प्रहरी टोली घटनास्थल पुग्दा असिम्ता मृत फेला परेकी थिइन्। इलाका प्रहरी चौकी होलेरीका प्रहरी निरीक्षक सरोज प्रजापति नेतृत्वको थप प्रहरी समेत घटनास्थल पुगेको थियो । हत्या आरोपमा खिमबहादुरलाई खुकुरीसहित नियन्त्रणमा लिइएको जनाइएको छ । प्रहरीका अनुसार घटनाबारे थप अनुसन्धान भइरहेको छ । गाउँलेका अनुसार बुढामगरले श्रीमतीलाई बेलाबेलामा कुटपिट गर्दथे । के कति कारणले हत्या भएको भन्ने अझै खुलेको छैन ।
नेपालइटाली वाणिज्य तथा उद्योग संघको ११ औं वार्षिक साधारण सभा सम्पन्न,"काठमाडौं : नेपालइटाली वाणिज्य तथा उद्योग संघको ११ औं वार्षिक साधारण सभा सम्पन्न भएको छ। सभाले लगानी प्रवर्द्धन,पर्यटन क्षेत्रको विस्तार र नेपाल तथा इटालीबीचको व्यापारिक सम्बन्ध सुदृढ गर्ने प्रतिबद्धता जनाएको छ। संघका अध्यक्ष संजय अग्रवालले नेपालइटालीबीचको राजनीतिक तथा आर्थिक सम्बन्धको लामो यात्रा जुन ३१ अगस्ट १९५९ मा सुरू भएको बताउँदै दुई पक्षीय सहकार्यलाई सन्तुलित र दिगो रूपमा विस्तार गरिने लक्ष्यमा संघको भूमिका महत्वपूर्ण रहेको उल्लेख गरे । उनले इटालीले नेपालको आर्थिक विकासमा महत्वपूर्ण भूमिका खेल्दै आएको छ विशेषगरी १९९० मा लोकतन्त्रको स्थापनापछि र २०१५ को भूकम्पपछि इटाली सरकारले पुर्याएको सहयोग ऐतिहासिक रहेको स्मरण गरे । कार्यक्रममा नेपालइटाली आर्थिक सम्बन्धमा योगदान पुर्याउने व्यक्तित्वहरू तथा संस्थाहरूलाई सम्मान गरिएको थियो। अशंक शमसेर जंगबहादुर राणालाई २०२४ का वर्षको उत्कृष्ट सदस्यको रूपमा सम्मानित गरेको थियो। कार्यक्रममा नेपालका लागि इटालीका मानार्थ वाणिज्य दूत प्रतिमा पाण्डे,संघका वरिष्ठ उपाध्यक्ष अरनिको राजभण्डारी,उपाध्यक्ष रुपक राजवंशी,उपाध्यक्ष मनोज कुमार ज्ञवालीलगायत प्रतिष्ठित संघका सदस्यहरूको उपस्थिति थियो।"
जो मजदुरबाट मालिक बने,"कैलालीको टीकापुर नगरपालिका५ का ४० वर्षीय कलशराम चौधरी २०६० सालदेखि केरा कृषक विनोद साहको बारीमा मजदुरी गर्थें। मासिक दुई हजार रुपैयाँबाट मजदुरी सुरु गरेका कलशरामले साहको श्रीकृष्ण बागबानी प्रालिमा ६ वर्ष बढी काम गरे। पूर्वी तराईबाट बिएस्सी उत्तीर्ण गरेर शिक्षक बन्न टीकापुर पुगेका विनोद साह त्यतिबेला ४० बिघा क्षेत्रफलमा केराखेती गर्थे। सयौं जनालाई रोजगार दिएका उनको केराप्रतिको मोह देखेर कलशरामले थोरै पैसामा पनि चित्त बुझाए। आफैं केराखेती गरौंला भन्ने त सोचेको थिएन, कलशरामले भने, ६ वर्ष काम गरिसकेपछि केराखेतीबारे सबै काम सिकँेँ। कति बेला मलखाद दिने, कतिबेला सिँचाइ दिने, के औषधि दिने, बजारमा कसरी बेच्ने सबै कुरा सिकेपछि आफ्नै खेती गर्ने तयारी गरें र २०६६ सालमा ५ कठ्ठा जमिनबाट केराखेती सुुरु गरेँ। घरपरिवार चलाउनै धौधौ परेपछि उनले केराखेती सँगै टीकापुर बजारमा जुस पसल खोले। बिहान बेलुका केराखेती हेर्ने उनी दिउँसो बजारमा जुस बेच्थे। जुस बेचेर नि पैसा आइरहेको थियो, केराबाट राम्रो आम्दानी भए पछि पसल छोडेर बर्सेनि केराखेती विस्तार गर्दै आइरहेको छु, उनले भने, हाल मैले १० बिघा क्षेत्रफलमा केराखेती गरिरहेको छु, ८ जनालाई नियमित रोजगारी दिइरहेको छु भने सिजनमा १४ जनासम्मलाई रोजगार दिन्छु। एकधुर जमिनसमेत नरहेका उनले केराखेतीबाटै डेढ बिघा जमिन खरिद गरेका छन्। टीकापुर पार्क रोडमै १ करोड रुपैयाँ बढीका ३ वटा घडेरी किनेका छन्। एक छोरा र एक छोरीलाई नेपालगञ्जमा स्नातक र ल्याब टेक्निसियन पढाइ रहेका छन्। कमाउन त केही सकेको छैन सर, छोराछोरीलाई पठाएको छु, ८ जनालाई रोजगारी दिएको छु, मलाई यसैमा खुसी लाग्छ, उनले भने, केराखेतीबाटै गाडी चढ्ने योजना छ, हेर्दै जाउँ मेहनत गर्ने हो, एक दिन सफलता मिल्छ नै। उनी धेरै युवा कृषकहरूका लागि प्रेरणाका स्रोत हुन्। उनको बारी हेर्न दैनिक युवा किसानहरू आउने गरेका छन्। आफ्ना छोराछोरीलाई केराखेतीमै लगाउने योजना बनाइरहेका उनले विदेश जत्तिकै कमाई नेपालमै हुने विश्वास दिलाइ रहेका छन्। केरा उत्पादक संघका उपाध्यक्ष धामीले कलशरामबारे भने, अर्को किसानको मजदुरी गरेर आफै केरा किसान बनेका उनी निकै मेहनति, आँटिला र धेरै युवाका लागि प्रेरणादायक छन्। टीकापुर नगरपालिका ५ का ३१ वर्षीय हेमराज घर्तीमगर समेत पेटी ठेकेदारको मजदुरी गर्थें। भारतका विभिन्न सहरमा कामको खोजीमा भौतारिएका हेमराजले १०० र ५० रुपैयाँका लागि कैयौंसँग हात फैलाउनु पर्दथ्यो। सात वर्षअघि थोरै जमिनबाट केराखेती सुरु गरेको थिएँ, हाल ३ बिघामा केराखेती गरिरहेका छु। आगामी वर्ष ८ बिघा पुयाउने लक्ष्य राखेका छु हेमराजले भने, केराखेती सुरु गरेपछि कसैसँग हात फैलाउनु परेको छैन। केराखेतीबाटै १६ कठ्ठा खेतीयोग्य जमिन र १ कठ्ठा घडेरी जोडेको छु, छोराछोरी राम्रो स्कुल पढिरहेका छन्। साथीभाइ विदेश जाँदा भने उनको मन अमिलो हुन्छ। आफ्नै घर परिवारसँग बसेर थोरै मेहनत गरे नेपालमै राम्रो आम्दानी गर्न सकिने आफू जस्ता युवाहरूले प्रमाणित गर्दा समेत युवा पलायन नरोकिनु दुःखद रहेको उनी बताउँछन्।"
"प्रतिनिधि सभाको बैठक बस्दै, हवाई सेवा र नागरिक उड्डयन प्राधिकरण विधेयक प्रस्तुत हुँदै","काठमाडौं : संघीय संसद् प्रतिनिधिसभाको बैठक आज दिउँसो १ बजेका लागि बोलाइएको छ। बैठकमा संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले नेपाल हवाई सेवा प्राधिकरण विधेयक, २०८१ र नेपाल नागरिक उड्डयन प्राधिकरण विधेयक, २०८१ प्रस्तुत गर्नेछन् । पाण्डेले नेपाल नागरिक उड्डयन प्राधिकरण सम्बन्धी कानुनलाई संशोधन र एकीकरण गर्न बनेको विधेयक २०८१ र नेपाल हवाई सेवा प्राधिकरणको स्थापना र व्यवस्था गर्न बनेको विधेयक २०८१ संसद सचिवालयमा दर्ता गराएका थिए। नेपालमा आधुनिक,सुविधायुक्त र अन्तर्राष्ट्रिय मापदण्ड अनुरुपको विमानस्थल पूर्वाधार तथा सुरक्षित र भरपर्दो एयर नेभिगेसन प्रणालीको विकास गरी हवाई सेवालाई स्तरीय र प्रभावकारी बनाउन नेपाल हवाई सेवा प्राधिकरणको स्थापना र व्यवस्था गर्ने सम्बन्धमा कानुनी व्यवस्था आवश्यक भएकाले यो विधेयक पेश गरिएको मन्त्रालयले जनाएको छ। त्यस्तै सञ्चार तथा सूचना प्रविधिमन्त्री पृथ्वी सुब्बा गुरुङले राष्ट्रियसभामा उत्पत्ति भएको आमसञ्चार परिषद् विधेयक, २०८१ प्रस्तुत गर्ने सम्भावित कार्यसूची रहेको संसद् सचिवालयले जनाएको छ ।"
केपी ओली कप च्याम्पियनसिप फुटबलमा आज दुई खेल हुँदै,"काठमाडौं : आज एपीएफ एफसी र संकटा एफसी तथा मछिन्द्र एफसी र ट्रान्सपोर्ट युनाइटेड एफसी भुटान बीच प्रतिस्पर्धा हुनेछ । ललितपुरको सातदोबाटोस्थित एन्फा कम्प्लेक्स मैदानमा हुने पहिलो खेलमा एपीएफ एफसी र संकटा एफसी भिड्ने छन् । खेल बिहान साढे ११ बजे सुरु हुनेछ । केपी ओली मछिन्द्र एफसी र ट्रान्सपोर्ट युनाइटेड एफसी भुटानबीचको खेल दिउँसो ३ बजे सुरु हुनेछ । यो खेल पनि एन्फा कम्प्लेक्समै हुनेछ । हिजो भएको दुई खेलमा केपी एफसी र त्रिभुवन आर्मी क्लब केपी ओली कप च्याम्पियनसिप फुटबलको सेमिफाइनलमा प्रवेश गरिसकेको छ । फागुन १८ गतेसम्म चल्ने उक्त प्रतियोगिताको विजेताले १५ लाख ११ हजार ११ हजार १११ र उपविजेताले ५ लाख रुपैयाँ पाउनेछन् । प्रतियोगिताको सर्वोत्कृष्ट खेलाडीले एक लाख, उत्कृष्ट गोलकिपर, सर्वाधिक गोलकर्ता र उदीयमान खेलाडीले समान ५० हजार रुपैयाँ पाउनेछन् । हरेक खेलको विजेता टोलीले २५ हजार र प्लेयर अफ द म्याचले १५ हजार पाउनेछ । राष्ट्रिय युवा संघ नेपालको आयोजनामा भएको प्रतियोगितामा ९ टोलीले सहभागिता जनाएका छन्।"
संस्कृतिको अध्ययन गर्न आसामका संस्कृति संरक्षणकर्मी गोरखामा,"गोरखा : ऐतिहासिक जिल्ला गोरखा तथा लमजुङ क्षेत्रको संस्कृतिको अध्ययन गर्न आसामका नेपाली संस्कृति संरक्षणकर्मी गोरखा आएका छन्। नेपाली संस्कृति सुरक्षापरिषद् आसामका अध्यक्ष लीलबहादुर प्रधान, महासचिव वीरेन्द्र रानामगर नेतृत्वको १३ जनाको टोली गोरखा आइपुगेका हुन्। ठाडोभाका लोककला प्रतिष्ठान लमजुङको निमन्त्रणामा चार दिने संस्कृतिक अध्ययनका क्रमममा आएका उनीहरूले गोरखा दरबार, गोरखा संग्रहालय लगायतका ऐतिहासिक, पुरातात्विक तथा संस्कृतिक सम्पदाको भ्रमण गरेका छन्। गोरखा र लमजुङ क्षेत्रमा प्रचलित संस्कृति र आशाम क्षेत्रमा प्रचलित संस्कृतिको अनुभव आदानप्रदान गर्ने उद्देश्यले चार दिने भ्रमणमा आएको महासचिव रानामगरले बताए। नेपाली संस्कृति बुझ्नका लागि आधुनिक नेपालका एकीकरणकर्ता राजा पृथ्वी नारायण शाहको जन्मस्थल गोरखाबाहेक अरू राम्रो ठाउँ कहाँ होला र, उनले भने, भौगोलिक र राजनीतिक दृष्टिले हामी पर भए पनि हाम्रो वैचारिक धरातल यही ठाउँमा जोडिएको छ। नेपालसँग हाम्रो रगतको नाता छ। नेपाली संस्कृति सुरक्षा परिषदले आसाममा नेपालीपन, नेपाली संस्कृति र नेपाली परम्परालाई डोयाएर हिँडेको उनले बताएका छन्। परिषद्का अध्यक्ष लीलबहादुर प्रधानका अनुसार परिषदले आसामको मेट्रो सिटिमा करिब पाँच बिगाहा जमिन खरिद गरी नेपाली गोर्खा संस्कृतिक प्रकल्प स्थापना गरेर नेपाली भाषा, संस्कृति र कला झल्कने सङ्ग्रहालय स्थापना गर्न लागेको जानकारी दिए। उक्त सङग्रहालय स्थापना गर्नका लागि नेपालबाट यहाँको परम्परागत नेपालीपन झल्कने सामग्री लैजाने उद्देश्यसहित पदयात्रामा आएको उनले बताए। आशाममा यहाँको मारुनी र कौरासम्बन्धी प्रशिक्षण दिने इच्छा छ, त्यसका लागि पनि प्रशिक्षक खोजिरहेका छौं, उनले भने। ठाडोभाका लोककला प्रतिष्ठान नेपाल, लमजुङका अध्यक्ष नवराज पहाडीले नेपाली संस्कृति सुरक्षा परिषद् आशामलाई नेपालको मौलिक लोककला संस्कृतिबारे केही ज्ञान सीप सिकाउने प्रतिबद्धता व्यक्त गरेका छन्। परिषद्को पदयात्रालाई मध्यनजर गर्दै प्रतिष्ठानले लमजुङमा बाघचाल प्रतियोगिता, पात बजाउने प्रतियोगिता आयोजना गरेको उनले जानकारी दिए।"
"यो सरकार ३ वर्ष टिक्छ, हामी कुनै उपद्रो गर्दैनौं : महामन्त्री थापा","प्यूठान : नेपाली कांग्रेसले इमानदारिताका साथ यो सरकार सञ्चालन गर्ने पार्टीका महामन्त्री गगन थापाले बताएका छन्। सरकार फेरबदलको चर्चा चलिरहेका बेला उनले सोमबार प्यूठानको शिवालयमा भएको आमसभालाई सम्बोधन गर्दै यस समयावधिमा सरकारबाट अधिकतम उपयोग गर्न चाहेको उनले बताए। हामी इमान्दार भएर आफ्नो भूमिका निर्वाह गर्छौं, गर्न चाहन्छौं, महामन्त्री थापाले भने, अहिले भएको समझदारीमा हाम्रो इमान्दारिता रहन्छ, हामी कुनै चकचक गर्दैनौं। हामी कुनै उपद्रो गर्दैनौं, हामी यताबाट उफ्रेर उता पनि जाँदैनौं। गणतन्त्र, समावेशी, समानुपातिकजस्ता एजेन्डाहरूलाई थप बलियो बनाउँदै संविधानभित्रका केही कुरा संशोधन आवश्यक रहेको उनले बताए। तीन तहका सरकारहरूलाई बलियो बनाउने, संसद् तथा मन्त्रीहरूको संख्यालाई कम गर्ने, जिल्ला समन्वय समिति खारेज गर्नुपर्ने जस्ता विषयहरूमा संशोधन आवश्यक रहेको उनको भनाइ थियो। १० वर्ष संविधान कार्यान्वयनका क्रममा देखा परेका जटिलताहरूलाई अनुभवका आधारमा संशोधन गरिने महामन्त्री थापाले बताए। सकेसम्म एउटै पार्टीको बहुमत आउने उपाय खोजेर संविधान संशोधन आवश्यक रहेको उनको भनाइ थियो।"
बंगालको खाडीमा भूकम्प,मंगलबार बिहान स्थानीय समयअनुसार ६:१० बजे पश्चिम बंगालमा भूकम्पको झट्का महसुस गरिएको थियो। भूकम्पको केन्द्रबिन्दु बंगालको खाडीमा थियो। भूकम्प ५१ रेक्टर स्केल मापन गरिएको थियो। राष्ट्रिय भूकम्प विज्ञान केन्द्रले सामाजिक सञ्जाल एक्समा भूकम्पको केन्द्रबिन्दु बंगालको खाडीमा ९१ किलोमिटर गहिराइमा रहेको जनाइएको थियो। फेब्रुअरी १७ मा बिहान ५:३६ मा दिल्लीएनसीआरमा ४० म्याग्निच्युडको भूकम्प गएको थियो।
हुम्लामा चैतलो पर्व,"हुम्ला : सिमकोट र ठेहे गाउँमा प्रत्येक वर्षको फागुन १२ गते मात्र मनाइने पर्व हो चैतलो। यसलाई यहाँका सधवा महिलाले पीत वस्त्रधारण गरेर गाउँको सामूहिक सभास्थल चौपाडी वा भुओखाडोमा सामूहिक गीतिनाचका रूपमा खेल्ने गरिन्छ। यो पर्व वसन्तलाई स्वागत गर्ने पर्वका रूपमा पनि मान्ने गरिन्छ। गाउँगाउँको टोलटोलबाट पहेँलो वस्त्र धारण गरेर विभिन्न प्रकारका गरगहना लगाई सामूहिक रूपमा खेल्ने गीति नाच नै चैतलो हो। गाउँको सबैलाई पायक पर्ने ठाउँ जसलाई स्थानीय भाषामा स्थान विशेषः चौपाडी, सभाथाडो, भुओखाडो आदि ठाउँमा जम्मा भएर जेष्ठताका आधारमा पंक्तिबद्ध भई बाह्र भाइ मस्टो, नौ दुर्गा भवानीको प्रशस्तिलगायत ऋतुहरूको बारेमा गुणगान गाएर गीति नाच खेल्ने गरिन्छ। यहाँ सुरुमा देवदेवी र पञ्चभूतŒवलाई खुसी पार्न मागल, चुड्किला, चाचडी, आरतीजस्ता लोक प्रस्तुति गाइन्छ भने त्यसपछि रामरमाइलोका लागि चुड्किला र देउडा खेल्ने गरिन्छ। सिमकोटको तल्लो गाउँ खाद्दकको बीचमा रहेको चौपाडीमा यहाँको मस्टो देवताले ठूलो शिलामुनि शिला अर्थात् सहकालका लागि दीक्षादाना राखेर चैतलो खेल्ने चैतालुहरूलाई टीका लगाएपछि मात्र खेल आधिकारिक रूपमा सुरु भएको मानिन्छ। विशेषतः सिमकोट गापाको वडा नम्बर १ र २, ठेहे गाउँ र सिमकोट वडा नम्बर ५ र ६ खाद्दक, पाँबाडा र लादेवाडा गाउँका स्थानीयहरूले अनिवार्य रूपमा फागुन १२ गते मनाइने महिला पर्व चैतलो हो। यसलाई यस क्षेत्रको तीजभन्दा पनि ठूलो मान्ने गरिन्छ। आफ्ना पतिको दीर्घायुको कामना गर्दै नयाँ आउने ऋतुको सुरुवाती ऋतु वसन्तको आगमनलाई स्वागत गरेर वर्षभरि नै राम्रो होस् भन्ने कामनाका साथ प्रकृति र संस्कृतिलाई संयोजन गर्ने गराउने पर्वका रूपमा चैतलोलाई मानिँदै आएको छ। यो गीति नाचपछि आफन्त र नजिकका मित्रलाई घरमा बोलाएर चिउला, च्याउँका, खिर, भात, सेल, मासुलगायत अन्य विभिन्न मिष्ठान्न परिकार खुवाउने चलन छ। सिमकोट गापाले सिमकोट वडा नं १,२, ५ र ६ वडामा मनाइने स्थानीय पर्व चैतलोलाई २०७९ सालबाट फागुन १२ गते सार्वजनिक बिदा दिने गरेको छ। यो दिनमा गाउँपालिका र मातहतका कार्यालयहरू तथा सामुदायिक शिक्षण संस्थाहरूलाई बिदा दिइएको छ।"
मदन पुरस्कार विजेता झमकलाई घरमै दिइयो कोशी एक्सिलेन्स अवार्ड,"धनकुटा : प्रतिभावान् साहित्यकार झमक घिमिरेलाई कोशी एक्सिलेन्स अवार्ड २०८१ मा साहित्य विधाको अवार्ड घरमै पुगेर प्रदान गरिएको छ। फागुन ७ गते इटहरीस्थित सोल्टी वेस्टेन्डमा भएको समारोहमा प्रमुख अतिथिसमेत रहेका कोशी प्रदेशका मुख्यमन्त्री हिक्मतकुमार कार्कीले उक्त अवार्ड प्रदान गर्ने कार्यक्रम तय भए पनि साहित्यकार घिमिरे स्वास्थ्य अवस्थाका कारण उपस्थित हुन सकेकी थिइनन्। आइतबार साहित्यकार घिमिरेको घरमै पुगेर उक्त अवार्ड झमक घिमिरे प्रतिष्ठानका अध्यक्ष गोपाल गुरागाईंमार्फत हस्तान्तरण गरिएको नयन एड्भरटाइजिङ मिडिया प्रालिद्वारा सञ्चालित प्रदेश खबरका अध्यक्ष पवन अधिकारीले जानकारी दिए। कार्यक्रममा पत्रकार महासंघ धनकुटाका अध्यक्ष बिदुर खवास, नेपाल प्रेस युनियनका कोशी प्रदेश महासचिव सञ्जीव वाग्ले, प्रेस युनियन धनकुटाका अध्यक्ष विनोद घिमिरेलगायतको उपस्थिति रहेको थियो। २०३७ असार २१ धनकुटाको कचिडेमा जन्मिएकी घिमिरेले जीवन काँडा कि फूल कृतिमार्फत २०६७ सालमा मदन पुरस्कारसमेत पाएकी छन्। प्रदेश खबर डटकमको दोस्रो वार्षिकोत्सवका अवसरमा कोशी एक्सिलेन्स अवार्डको आयोजना गरिएको थियो। जहाँ १३ विधाका उत्कृष्ट १३ जनालाई अवार्ड प्रदान गरिएको थियो।"
ईगभर्नेन्स ब्लुप्रिन्ट कस्तो छ ?,"काठमाडौं : सरकारले डिजिटल प्रविधिको माध्यमबाट सार्वजनिक सेवा प्रवाहका विद्यमान अवस्थाको रूपान्तरणकारी परिवर्तन गर्न ईगभर्नेन्स ब्लुप्रिन्ट ल्याउँदै छ। ईगभर्नेन्स ब्लुप्रिन्ट मस्यौदामा सार्वजनिक सेवालाई डिजिटल रूपान्तरणमार्फत अनुभूतियोग्य, चुस्त, पारदर्शी, जवाफदेही तथा प्रभावकारी बनाउनु ब्लुप्रिन्टको मूल उद्देश्य रहेको उल्लेख छ। डिजिटल प्रणालीका लागि आवश्यक डिजिटल पूर्वाधार निर्माण गर्नु, डिजिटल सेवा प्रदान गर्न आवश्यक नीतिगत र कानुनी संरचना तयार गर्नु, संस्थागत क्षमता विकास गरी सम्पूर्ण शासकीय मामिलालाई डिजिटल माध्यमबाट सम्बोधन गर्नुपर्ने उद्देश्य छ। डिजिटल गभर्नेन्ससँग सम्बन्धित नवप्रवर्तन, अनुसन्धान र विकासका कार्य सञ्चालन तथा सहजीकरण गर्नु यसको उद्देश्य छ। सरकारले ल्याउँदै गरेको मस्यौदा साझा पूर्वाधार एवं मानकको विकास, सवलीकरण एवं प्रयोगको प्रबद्र्धनमार्फत छरिएर रहेका ईगभर्नेन्सका योजनाको प्राविधिक जटिलता एवं व्यवस्थापनलाई सहज बनाउनुका साथै विकसित डिजिटल प्रणालीलाई एकीकृत गर्न तथा अन्तरआबद्धता सुनिश्चित गर्न प्राथमिकता दिइने उल्लेख छ। प्रस्तावित मस्यौदाअनुसार सेवाग्राहीको विवरण, सूचना तथा संकेत सेवाप्रदायक निकायले एकपटक विधिवत रूपमा संकलन गरेपछि पटकपटक नगरिने एकपटक मात्र सिद्धान्त तथा अन्य नवप्रवर्तन प्रस्तावित मस्यौदाअनुसार अवलम्बन गर्दै संकलित विवरण, सूचना, संकेतको पुनःप्रयोग तथा आदानप्रदानमार्फत सेवा प्रवाहलाई सरल बनाइनेछ। ईगभर्नेन्ससम्बन्धी योजना परिकल्पना तथा निर्माण चरणबाट नै डाटाको सुरक्षा तथा गोपनियताको हक सुनिश्चित गर्ने अवधारणा अवलम्बन गरिने मस्यौदामा उल्लेख छ। प्रस्तावित मस्यौदाअनुसार ईगभर्नेन्स परियोजना तथा प्रयासमा देशको दिगो विकास र आवधिक योजनाका लक्ष्य तथा नीतिगत व्यवस्थासँग सामञ्जस्यता सुनिश्चित गरिनेछ। डिजिटल माध्यमबाट प्रदान गरिने सेवाको सर्वसुलभ पहुँचको सुनिश्चितता गरिने मस्यौदामा उल्लेख छ। ईगभर्नेन्ससम्बन्धी योजना निर्माण तथा कार्यान्वयन गर्दा खुला डाटा र खुला सरकारको सैद्धान्तिक तथा व्यावहारिक पक्ष सम्बोधन गरिने मस्यौदामा भनिएको छ। ईगभर्नेन्सको विकास, विस्तार र संस्थागत गर्दै दिगोपना हासिल गर्न राष्ट्रिय क्षमता विकास लागि सरकारी, निजी तथा प्राज्ञिक क्षेत्रको प्रत्यक्ष संलग्नतामा नवप्रवर्तन र अनुसन्धानलाई जोड दिइने उल्लेख छ। यी सिद्धान्तको प्रयोग गर्दा क्लाउड पूर्वाधार निर्माण तथा प्रयोगको प्रबद्र्धनको प्राथमिकीकरण र राष्ट्रिय परिचयपत्रको प्रयोग अनिवार्य गरिने उल्लेख छ। ब्लुप्रिन्टको उद्देश्य कानुनी तथा प्राविधिक संसाधनको यथोचित विकास एवं संयोजक गर्दै सरकारका तीन तहमा सेवा प्रवाह तथा सुशासनमा नवप्रवर्तनको वातावरण सिर्जना गरी छरिएर रहेका प्रयासलाई एकीकृत गर्नु रहने बताइएको छ। मस्यौदामा डिजिटल सार्वजनिक पूर्वाधार तथा डिजिटल सार्वजनिक वस्तुको प्रयोगले डिजिटल रूपान्तरणका लागि आवश्यक संशाधनको लागत कम गर्ने मात्र नभई डिजिटल रूपान्तरणमार्फत दगो विकास हासिल गर्न समेत सहयोग हुने विश्वास लिइएको छ। नेपालमा सार्वजनिक सेवा प्रवाह लगायतका शासकीय मामिलामा डिजिटल प्रविधिको उपयोग गरी शासकीय क्रियाकलापको समग्र प्रभावकारिता वृद्धि गर्न विभिन्न कानुनी तथा संरचनात्मक व्यवस्था गरिएको छ। मस्यौदाअनुसार २०७२ सालमा सूचना तथा सञ्चार प्रविधि नीति र २०७६ मा सरकारी इन्टरप्राइजेज आर्किटेक्चर जस्ता दस्तावेज तयार गरिएका थिए। यसैगरी विद्युतीय कारोबार ऐन २०६३, विद्युतीय कारोबार नियमावली, २०६४, राष्ट्रिय साइवर सुरक्षा नीति, २०८० तयार भएको छ भने २०७६ सालमा डिजिटल नेपाल फ्रेमवर्क तयार गरी सरकारी काम र सार्वजनिक सेवा प्रवाहलाई डिजिटल प्रविधिमा जोड्न आवश्यक नीतिगत व्यवस्था गरिएको छ। सञ्चार तथा सूचना प्रविधि मन्त्रालय, सूचना प्रविधि विभाग, एकीकृत डाटा व्यवस्थापन केन्द्र, राष्ट्रिय साइवर सुरक्षा केन्द्र र प्रमाणीकरण नियन्त्रकको कार्यालय जस्ता संरचनात्मक व्यवस्थासमेत विद्यमान छन्। नेपाल सरकारका विभिन्न निकायबाट प्रदान हुने सेवालाई एउटै मोबाइल एपबाट अनलाइनमार्फत प्रदान गर्न तथा निकायपिच्छे मोबाइल एप बनाउने प्रवृत्तिलाई निरुत्साहित गर्न नागरिक एप सञ्चालनमा ल्याइएको छ। डाटा संकलन र सुरक्षा सम्बन्धमा तथ्यांक ऐन, २०७९ र वैयक्तिक गोपनीयतासम्बन्धी ऐन, २०७५ कार्यान्वयनमा रहेका छन्। तथ्यांक ऐनले सर्वेक्षणसँग सम्बन्धित तथ्यांकको संकलन, सुरक्षा र केही सूचना प्रशोधनलाई सम्बोधन गर्छ भने वैयक्तिक गोपनीयतासम्बन्धी ऐनले व्यक्तिको जीउधन, आवास, सम्पत्ति, लिखत, तथ्यांक, पत्राचार र चरित्रसम्बन्धी विषयको गोपनीयताको सुरक्षालाई सुनिश्चित गर्छ। यी दुवै ऐनले सार्वजनिक सेवा प्रवाहको सम्पूर्ण प्रक्रियामा संकलन हुने सबै डाटाको सुरक्षित उपयोग र अन्तर निकाय डाटा आदानप्रदानमार्फत सेवा प्रवाहको कार्यकुशलता अभिवृद्धि गर्ने आवश्यकतालाई पर्याप्त सम्बोधन गर्न नसकेका छैनन्, मस्यौदामा उल्लेख छ। मस्यौदाअनुसार सूचना प्रविधिका क्षेत्र प्राविधि जनशक्तिको उपलब्धता बढ्दो क्रममा छ। व्यावसायिक क्षेत्रमा डिजिटल वालेट, मोबाइल बैंकिङ, ईकमर्स जस्ता डिजिटल प्रणालीको उपयोग बढिरहेको छ। आम सर्वसाधरण र उपभोक्तामा डिजिटल प्रविधिप्रति आकर्षण बढ्दै गइरहेको छ। मस्यौदामा नीतिगत विषयमा ईगभर्नेन्स बोर्डको न्यून भूमिका, नयाँ डिजिटल प्रणालीको सन्दर्भमा बजेट तथा प्रभावकारी योजनाको न्यूनता रहेको उल्लेख छ। राजनीतिक परिवर्तनको उच्च प्रभाव, ईगभर्नेन्स बोर्ड समेटिएको डिजिटल प्ररिस्थितिकी प्रणालीको अभाव र विशेषज्ञताको अभाव जस्ता समस्या रहेको उल्लेख गरिएको छ। कानुन तथा नियामक ढाँचा सम्बद्ध समस्या, प्राविधिक एवं व्यवस्थापकीय सिमितता, सार्वजनिक सेवा प्रवाहलाई सहजीकरण गर्न नागरिक सेवा केन्द्रको अभाव, डिजिटल मापदण्ड र निर्देशिकाको तर्जुमा तथा कार्यान्वयनमा समस्या रहेको पनि मस्यौदामा उल्लेख छ। (ईगभर्नेन्स) ब्लुप्रिन्ट रणनीतिक स्तम्भको विषयमा पनि मस्यौदामा उल्लेख छ। संस्थगत स्तम्भ, कार्यान्वयन स्तम्भ,कार्यक्रम व्यवस्थापन कार्यालय स्तम्भको विषयमा पनि मस्यौदाम उल्लेख गरिएको छ।"
वायु प्रदूषण नियन्त्रणमा ध्यान,"पोखरा आफैंमा सुन्दरमात्रै होइन सफा सहर पनि भनेर ठानिन्छ, मानिन्छ। तर, वायु प्रदूषणमा भने देशमै सबैभन्दा बढी दूषित वायु भएको सहरमा दर्ज भएको छ। यो आइतबार यहाँका वायु गुणस्तर सूचकांक एक्युआई चार सयको हाराहारीमा रह्यो। वातावरण विभागको तथ्यले त्यही भन्छ। वातावरण विभागका अनुसार वायु गुणस्तर सूचकांक ०५० हुँदा राम्रो हो। ५११०० मध्यम र १०११५० संवेदनशील समूहका लागि अस्वस्थकर मानिन्छ। १५१२०० भए त सबैलाई अस्वस्थ्यकर नै हुन्छ। २०१३०० निकै अस्वस्थ तथा ३०१ भन्दा माथि खतरनाक हुन्छ। पोखराको सूचकांक त्यही खतरनाक सूचीमा पुगेको छ। स्वास्थ्य विज्ञहरूका अनुसार वायु प्रदूषणले श्वासप्रश्वास, मुटु, फोक्सो, आँखा तथा छालासम्बन्धी विभिन्न समस्या निम्त्याउन सक्छ। विशेषगरी बालबालिका, वृद्धवृद्धा, दीर्घरोगी तथा गर्भवती महिलाहरूलाई वायु प्रदूषणको असर गम्भीर रूपमा पर्ने देखिन्छ। प्रदूषणका कारण दीर्घकालीन रूपमा दम, फोक्सोको संक्रमण, उच्च रक्तचाप, हृदयाघात र अन्य जटिल रोगहरूसमेत निम्तिन सक्छन्। पोखरा आफंैमा औद्योगिक सहर होइन, जहाँ वायु प्रदूषण गराउने ठूला कलकारखाना होऊन्। छैनन् पनि। तर, वायु दूषित हुन त्यही सहरमा कुनै उपद्रो हुनु नपर्ने रहेछ। वातावरणविद् त पोखरामा पाकिस्तान र भारत हुँदै पनि दूषित वायु भित्रन्छ भन्छन्। त्यसो त भारतको दिल्लीले पञ्जाब र हरियाणाबाट दूषित वायु आयो भनेर गुनासो गरिरहन्छ। वायु राजनीतिक सीमारेखा छिचोलेर जहाँ जता पनि बहन्छ। नेपालका घरगाउँ वा सहर जहाँ पनि देशबाहिरदेखि नै दूषित हावा आइपुग्छ नै। त्यसमाथि पोखरा उपत्यका, काठमाडौं कचौरा आकारका छन्, जहाँ भित्रिएको दूषित वायु अर्काे बेतोडको हावा नचलेसम्म उडेर अन्त जाँदैन, धकेलिन्न। वायु प्रदूषण जुन यसपालिको हिउँदमा मात्रै नभई केही वर्षयता देखिएको छ, त्यसको कारण आन्तरिकभन्दा ज्यादा बाह्य छ। त्यसमाथि सारा पृथ्वी तातिने र जलवायुमा परिवर्तन तीव्रतर रूपमा भइरहने जुन गति छ, त्यसका लागि त नेपाल स्वयंले खास ठूलो केही मिल्ने पनि छैन। विश्व मञ्चहरूमा आवाज उठाउने काम चाहिँ नेपालले गरिरहेकै छ, प्रदूषण पनि ठूला राष्ट्रहरूले गरिरहेका छन् पृथ्वी नै तताउने उपद्रो पनि तिनैले मच्चाइरहेका छन्। आन्तरिक रूपमा भने हामीले जलवायु परिवर्तन अनुकूल बाँच्न र खेतीपाती गर्न सिक्नु छ। वन डढेलो रोक्ने दायित्व पनि निर्वाह गर्नुपर्छ, जुन वायु प्रदूषणको एउटा कारण हो। यातायातका साधनबाट निस्कने धुवाँ पनि हानिकारक हुन्छ। हामीले मापदण्ड पूरा नगरेका गाडी नियन्त्रण गर्न सक्नुपर्ने पनि छ। सकिने जति आन्तरिक प्रयास गर्ने र अन्तर्राष्ट्रिय मञ्चहरूमा वायु प्रदूषण रोक्नका लागि आवाज उठाउनेलगायत काम नेपालले गर्नुपर्छ।"
ट्रम्पले फ्रड भनेका कार्यक्रम छलफलको चरणमा मात्रै,"काठमाडौं : अमेरिकी राष्ट्रपति डोनाल्ड ट्रम्पले फेब्रुअरी १८ (फागुन ६ गते) पत्रकार सम्मेलनमा भने, नेपालमा वित्तीय संघीयताका लागि २० मिलियन डलर ? जैविक विविधता संरक्षणका लागि १९ मिलियन डलर ? यो संख्या सुन्नुहोस् ! यो सबै ठगी हो। करिब २५ मिनेट ३९ सेकेन्डको भाषणका क्रममा ट्रम्पले नेपालमा लागि भइरहेका त्यस्ता सहयोग रोक्का गर्ने आशय व्यक्त गरेका थिए। तर, ट्रम्पले भनेका ती परियोजना कार्यान्वयनमा नभई छलफलका चरणमा मात्रै रहेको सरकारले जनाएको छ। अर्थ मन्त्रालयले सोमबार विज्ञप्ति प्रकाशित गरी ट्रम्पले फ्रड भनेका कार्यक्रमका कार्यान्वयनमा नभई केवल छलफलको चरणमा रहेको जनाएको छ। अमेरिकी सहयोग नियोग (यूएसएआईडी) का जैविक विविधता, प्रदेश एवं स्थानीय शासन सुदृढीकरण कार्यक्रम र जलवायु उत्थानशील नगरपालिका सेवा कार्यक्रम (तीनवटा परियोजना) थिए। तर, ती छलफलका क्रममै रहेको मन्त्रालयको दाबी छ। मन्त्रालयले डिजाइनको क्रममा रहेका उल्लेखित कार्यक्रमहरूका लागि सम्झौता नभइसकेको हुँदा कुनै सहयोग प्राप्त नभएको प्रष्ट्याएको छ। ट्रम्पले नेपाललाई दिएका केही अनुदानका कार्यक्रमलाई फ्रड को संज्ञा दिएपछि त्यसबारे सामाजिक सञ्जालदेखि सदनमा प्रश्न उठे। अर्थ मन्त्रालयले ती कार्यक्रमको सम्झौता नेपालसँग नभइसकेको हुँदा सहयोग प्राप्त नभएकाबारे सरोकारवालाहरूको ध्यानाकर्षण गरेको छ। मन्त्रालयका अनुसार जैविक विविधता, प्रदेश एवं स्थानीय शासन सुदृढीकरण कार्यक्रम र जलवायु उत्थानशील नगरपालिका सेवा कार्यक्रम गरी तीनवटा कार्यक्रमहरू डिजाइनको क्रममा रहेकोमा उक्त आदेशबाट यी कार्यक्रमहरूसमेत रोकिएको अवस्था छ। डिजाइनको क्रममा रहेका उल्लेखित कार्यक्रमहरूका लागि सम्झौता नभइसकेको हुँदा कुनै सहयोग प्राप्त नभएको व्यहोरा जानकारी गराउन मन्त्रालयले विज्ञप्ति जारी गर्नुपरेको अर्थ प्रवक्ता श्यामप्रसाद भण्डारीले बताए। विगत केही दिनदेखि अमेरिकी सहयोग नियोगबाट सञ्चालित कार्यक्रमहरूको सम्बन्धमा सञ्चार माध्यम तथा सामाजिक सञ्जालहरूमा आएका समाचार र टिप्पणीप्रति यस मन्त्रालयको ध्यानाकर्षण भएको हो, उनले भने, नेपालको आर्थिक, सामाजिक तथा पूर्वाधार क्षेत्रको विकासमा मित्रराष्ट्र संयुक्त राज्य अमेरिकाले विगत लामो समयदेखि सहयोग गर्दै आएको छ। अमेरिकी सहयोग नियोगबाट नेपालमा सन् १९५१ देखि निरन्तर रूपमा अनुदान सहायतामार्फत विभिन्न कार्यक्रम सञ्चालन हुँदै आएको हो। अमेरिकी राष्ट्रपतिबाट २० जनवरी २०२५ मा जारी कार्यकारी आदेशबमोजिम नेपाल सरकारको बजेट प्रणालीमार्फत सञ्चालन भइरहेका शिक्षा, स्वास्थ्य, कृषि र तथ्यांकसँग सम्बन्धित चारवटा कार्यक्रम ९० दिनका लागि स्थगित भएका छन्। अमेरिकी सरकारले नेपाललाई स्वास्थ्य, कृषि, शिक्षा र समावेशी नीतिसम्बन्धी प्रत्यक्ष वित्तीयकरण परियोजनाका लागि अनुदान दिँदै आएको थियो। उक्त कार्यक्रम स्थगितसँगै यूएसएड स्रोततर्फ कुनै दायित्व सिर्जना नहुने र नयाँ दायित्व सिर्जना हुने गरी काम अघि नबढ्ने भएको हो। यस्ले गर्दा सरकारको बजेटरी सिस्टममा भएका बाहेक अरू सहयोग तत्काल नआउने देखिन्छ।"
महाशिवरात्रिको व्यवस्थापनमा ३ हजार प्रहरी खटाइँदै,"काठमाडौं : महाशिवरात्रि पर्वको अवसरमा पशुपतिनाथ क्षेत्रमा हुने भीडभाडलाई सुरक्षित एवं व्यवस्थित गर्न ८ सय ९० ट्राफिक प्रहरी खटिने भएका छन्। सशस्त्र प्रहरी, राष्ट्रिय अनुसन्धान विभाग र नेपाली सेनासमेत सुरक्षामा खटिनेछन्। पशुपति परिसरमा भीडभाड नियन्त्रण गर्न तथा भक्तजनलाई सजिलो गरी दर्शन गराउन सहयोग गर्न चार हजार स्वयम्सेवक खटिँदैछन्। नेपाल प्रहरीका प्रवक्ता दिनेश आचार्यका अनुसार महाशिवरात्रि पर्वलाई सुरक्षित र भयरहित तरिकाले मनाउनको लागि तीन हजारभन्दा बढी प्रहरी परिचालन हुनेछन्। महाशिवरात्रिको ट्राफिक व्यवस्थापनका लागि काठमाडौं उपत्यका ट्राफिक प्रहरी कार्यालयले सुरक्षा योजना बनाएर लागू गरेको छ। पशुपति क्षेत्रमा पूजाआजा गर्न आउने भक्तजन एवं दर्शनार्थीलाई सहज रूपमा आवतजावत तथा दर्शन गर्ने वातावरण मिलाउन ट्राफिक व्यवस्थापनलाई चुस्त र दुरुस्त बनाइएको छ। काठमाडौं उपत्यका ट्राफिक प्रहरी कार्यालयका प्रमुख विनोद घिमिरेका अनुसार दर्शनार्थीको सवारी व्यवस्थापनका लागि तीलगंगा आँखा अस्पताल अगाडि, सिफलचौर र गुह्येश्वरी पारि करिडोर सडकमा मिलाइएको छ। वनकाली क्षेत्रमा दमकल, एम्बुलेन्स र खानेपानीको ट्यांकरहरू पार्किङ हुनेछन्। त्यसैगरी कोषको कार्यालय र सिफलचौरमा पासवाहक सवारीसाधन र प्रहरी वृत्त गौशालामा सुरक्षाकर्मीका सवारीसाधनहरूलाई पार्किङ व्यवस्था मिलाएको छ। विभिन्न नाका भई भित्रिने भक्तजनका सवारीसाधनहरू छुट्टाछुट्टै स्थानमा पार्किङको प्रबन्ध मिलाइएको छ। धेरै टाढाबाट आउने भक्तजनको सुविधाका लागि निर्वाध आवतजावतको व्यवस्था मिलाउनुका साथै पार्किङ गर्ने ठाउँसमेत तोकिएको छ। एक दिनको लागि रुट परिवर्तन गरिएको छ दर्शनार्थीको चापका कारण गौशाला क्षेत्र भई चक्रपथमा चल्ने सवारीसाधन सञ्चालन गर्न नसक्ने अवस्था आएमा मात्रै गौशाला क्षेत्रमा सवारी आवागमन निषेध गरी वैकल्पिक मार्गको प्रयोग गरिनेछ। त्यसका लागि करिडोर सडक र भित्री सडकहरूमा समेत बाक्लो मात्रामा ट्राफिक प्रहरी खटाइएको छ। चाबहिल, गौशाला, तीलगंगा क्षेत्रमा निर्वाध रूपमा सवारीसाधन चलाउने व्यवस्था मिलाइएको छ तर भक्तजनको भीडभाड अत्यधिक भई सवारी आवागमनमा समस्या हुने अवस्था भएको खण्डमा मात्र सवारी डाइभर्सन हुनेछन्। वैकल्पिक मार्गबाट सवारीसाधन सञ्चालनको व्यवस्था मिलाइएको छ। तीनकुनेबाट सिनामंगलतर्फ, बौद्ध एरियाबाट गौरीघाटतर्फ, पुरानोबानेश्वर, गौशाला र मित्रपार्कतर्फ आउने सम्पूर्ण मालवाहक सवारीसाधनहरूलाई भने निषेध गरिएको ट्राफिक प्रहरीले जनाएको छ। बागमती करिडोर र जोरपाटीबाट चाबहिल हुँदै आउने सवारीसाधनलाई गुह्येश्वरी पारि पार्किङ स्थान तोकिएको छ। गौशाला चोकमा भीडभाड धेरै भई सवारी चल्न नसक्ने अवस्था भएमा चाबहिलबाट गौशालातर्फ, पुरानो बानेश्वरबाट गौशालातर्फ, ज्ञानेश्वर मैतीदेवीको मोडबाट रातोपुल हुँदै गौशालातर्फ, सिफल चौरबाट जय बागेश्वरीतर्फको रुटमा चल्ने सवारीलाई वैकल्पिक मार्ग भई सञ्चालनको व्यवस्था मिलाइएको छ। सवारीसाधन चोरी हुन सक्ने सम्भावना भएकाले चोरी नियन्त्रणमा लागि सादा पोसाकमा ट्राफिक खटाएर निगरानी बढाइएको छ। पशुपति क्षेत्र विकास कोषको विशेष तयारी पशुपति क्षेत्र विकास कोषले महाशिवरात्रिका दिन पशुपतिनाथको दर्शनलाई व्यवस्थित गर्न विशेष तयारी गरेको छ। पशुपतिनाथ प्रांगण सफा र चुस्तदुरुस्त बनाउनका लागि विशेष सरसफाइ र रंगरोगन गरिएको छ। उत्कृष्ट सजावट पनि गरिएको छ। सरकारबाट निर्धारित सुरक्षा र स्वास्थ्यको मापदण्ड पालना गर्दे पशुपतिनाथको दर्शनको व्यवस्था गरिएको छ। फागुन १४ गते मनाइने शिवरात्रिमा पशुपतिनाथमा हुने भीडभाडलाई व्यवस्थित बनाउन ४ हजार जना स्वयम्सेवक खटाइने भएको छ। नेपाल स्काउट, विश्व हिन्दु युवापरिषद्, लायन्स क्लबलगायत विभिन्न ४१ वटा संघसंस्थाका चार हजारभन्दा बढी स्वयम्सेवक खटिनेछन्। पशुपति क्षेत्रमा गाँजा भाङ खान निषेध गरिएको छ।"
