शीर्षक,विवरण
सभ्य रूपमा होली मनाउन आग्रह,"नुवाकोट : वर्ष दिनको महत्त्व पर्व होली सभ्य रूपमा मनाउन नुवाकोट प्रशासनले सर्वसाधारणलाई आग्रह गरेको छ। कानुन विपरीतका कुनै पनि गतिविधि गरे कारबाही गरिने जनाइएको छ। नेपालीमाझ रंगहरूको पर्व होलीमा कुनै पनि अवाञ्छित गतिविधि नगर्न जिल्ला प्रशासन कार्यालय नुवाकोटले आग्रह गरेको हो। सामाजिक सद्भाव कायम राखेर होली पर्व सभ्य, भव्य र सुसंस्कृत रूपमा होली मनाउन प्रशासनले आग्रह गरेको छ। होली पर्व मनाउँदा आआफ्नो धार्मिक, सांस्कृतिक, सामाजिक परम्पराको संरक्षण, सम्वर्द्धन र प्रवर्द्धन गर्नुपर्नेमा जोड दिइएको सहायक प्रमुख जिल्ला अधिकारी कृष्णप्रसाद हुमागाईंद्वारा हस्ताक्षरित सूचनामा जनाइएको छ। यसवर्ष होली नुवाकोटसहित पहाडी तथा हिमाली भेगमा फागुन २९ गते बिहीबार र तराईमा चैत १ गते होली परेको छ। होली पर्व मनाउँदा एक अर्काको इच्छा विपरीत जबरजस्ती गर्न खोजे कानुनी कारबाहीको विषय बन्ने तर्फ नुवाकोट प्रशासनले सचेत गराएको छ। इच्छा विपरीत जबरजस्ती रंग र लोला हान्ने तथा फोहोर छ्याप्ने, बाटोमा हिँड्ने यात्रीलाई दुःख एवं कष्ट र हैरानी दिने, बाटो अवरोध गरी सवारीसाधनबाट रकम असुल्ने, यातायात आवागमनमा अवरोध सिर्जना गर्ने, मादक पदार्थ तथा नशालु पदार्थ खुवाउने जस्ता कार्यलाई प्रशासनले गैरकानुनी भनेको छ। यस्तै, मादक पदार्थ सेवन गरी सवारीसाधन नचलाउन, सार्वजनिक स्थानहरूमा होहल्ला नगर्न, चर्को आवाजमा बाजा नबजाउन प्रशासनले आग्रह गरेको छ। कुनै पनि व्यक्तिको निजी जीवनमा असर पर्ने खालका कार्यहरू नगर्न नगराउन तथा स्वास्थ्य सुरक्षाका मापदण्ड अपनाएर होली खेल्न नुवाकोट प्रशासनको आग्रह रहेको प्रमुख जिल्ला अधिकारी शशिधर घिमिरेको भनाइ छ।"
प्रदेश सरकारलाई काम गर्न असहज भयो : मुख्यमन्त्री पाण्डे,"नवलपुर : गण्डकी प्रदेशका मुख्यमन्त्री सुरेन्द्रराज पाण्डेले एकात्मक र केन्द्रिकृत सोचका कारण संघीयता कार्यान्वयनमा कठिनाइ भएको बताएका छन्। उनले सदियौंदेखि चलिआएको एकात्मक सोच अझै पनि हटाउन नसकिएको भन्दै त्यसले प्रदेश सरकारलाई काम गर्न असहज भएको बताए। कावासोतीमा आयोजित पत्रकार भेटघाटमा उनले भने, हामीले केन्द्रिकृत सोच अझै हटाउन सकेनौं। प्रदेश सरकारहरूलाई अधिकार दिने सबालमा सधैं संघ सरकारले कन्जुस्याई गर्ने गरेको छ। यसले संघीयतालाई बलियो बनाउन सक्दैन। मुख्यमन्त्री पाण्डेले संघीयतालाई बलियो बनाउने हो भने प्रदेश सरकारलाई संविधानले दिएका अधिकार कार्यान्वयनमा तत्काल लैजान आवश्यक रहेको बताए। प्रदेशलाई अधिकार दिनै हुन्न भन्ने सोच जबसम्म रहन्छ, तबसम्म संघीयतामाथि प्रश्न उठिरहन्छ। संघीयतालाई बलियो बनाउने हो भने प्रदेश सरकार बलियो हुन आवश्यक छ, उनले भने।"
इजिप्टका राष्ट्रपतिलाई सगरमाथा संवाद कार्यक्रमका लागि निमन्त्रणा,"काठमाडौं : प्रधानमन्त्री केपी शर्मा ओलीले आगामी जेठ २ देखि ४ गतेसम्म काठमाडौंमा हुने सगरमाथा संवाद कार्यक्रमका लागि इजिप्टका राष्ट्रपति अब्देल फत्ताह सइद हुसैन खालिललाई निमन्त्रणा गरेका छन्। बुधबार साँझ टेलिफोन संवाद गरेर प्रधानमन्त्री ओलीले राष्ट्रपति खलिलाई नेपाल निमन्त्रणँ गरेका हुन्। वातावरणसम्बन्धी विश्व सम्मेलन (कोप२७) को आतिथ्य मुलुकका नाताले जलवायु परिवर्तनका मुद्दामा साझा सहकार्यका लागि प्रधानमन्त्री ओलीले उनीसँग आग्रह गरेको प्रधानमन्त्री सचिवालयले जानकारी दिएको छ। नेपाल सरकारले पहिलो पटक जलवायु परिवर्तन, हिमाल र मानव जीवनको भविष्यलाई केन्द्रमा राखेर हरेक दुई वर्षमा यस प्रकारको विश्वव्यापी संवादको क्रममा पहिलो शृङ्खलाको आयोजना गर्न लागेको हो। संवादका क्रममा संयुक्त राष्ट्रसङ्घका मञ्चहरूमा उम्मेदवारी, आपसी सहकार्य, उच्चस्तरीय भ्रमणको आदानप्रदान, दुई देशबीचको परस्पर सम्बन्ध विस्तारका विविध पक्षमा छलफल भएको थियो।"
"कोशी प्रदेशमा अबको युद्ध, दुर्व्यसनविरुद्ध","विराटनगर : कोशी प्रदेशमा लागुऔषधको अवस्था भयावह बनेसँगै नियन्त्रणका लागि अबको युद्ध, दुर्व्यसनविरुद्ध अभियान सुरु भएको छ। कोशी प्रदेश सरकारको आन्तरिक मामिला तथा कानुन मन्त्रालयसँगको समन्वयमा प्रदेश प्रहरी कार्यालय विराटनगर र जिल्ला प्रहरी कार्यालय सुनसरीले सुरु गरेको अभियानको कोशी प्रदेशका मुख्यमन्त्री हिक्मतकुमार कार्कीले बुधबार सुनसरीको इटहरीमा शुभारम्भ गरेका छन्। समाजमा बढ्दो दुर्व्यसन नियन्त्रणको मुख्य उद्देश्य राखेर अभियान अगाडि बढाउन प्रदेश सरकारले प्रहरीसँग सहकार्य गरेको हो। सुनसरीबाट २०७५ सालमा पाइलट प्रोजेक्टका रूपमा सुरु गरिएको प्रारम्भिक अभ्यास प्रभावकारी देखिएपछि त्यसलाई ६ वर्षपछि प्रदेशका १४ वटै जिल्लामा विस्तार गर्न अभियान चलाइएको हो। सुनसरीमा २०७५ फागुन १४ गतेबाट सुरु भएको अभियानअन्तर्गत पहिलो चरणमा १६ वटा माध्यमिक विद्यालयमा प्रारम्भिक अभ्यास गरिएको थियो। कार्यक्रममा अवधारणा प्रस्तुत गर्दै प्रदेश प्रहरी प्रमुख डीआईजी राजन अधिकारीले अबको युद्ध, दुर्व्यसनविरुद्धभन्ने मूल नाराका साथ दुर्व्यसनविरुद्धको अभियान फाइट एगेन्स्ट नार्कोटिक (फेन) सुरु गरिएको बताए। उनका अनुसार इटहरीलाई केन्द्र बनाएर शुभारम्भ गरिएको अभियान प्रदेशका १४ वटै जिल्लामा सुरु भएको छ। लागुऔषधले अवस्था भयावह बनाएको भनेर चिन्ता व्यक्त गर्दै डीआईजी अधिकारीले दुर्व्यसनले समाज ध्वस्त हुने स्थिति आइरहेको बताए। विशेष गरेर किशोर अवस्थाका बालबालिका साथीभाइको दबाब, ठूलाबडाको सिको, जिज्ञासु स्वभाव, भ्रम वा अज्ञानताका कारण लागुऔषधको दुर्व्यसनमा फस्ने उच्च जोखिम रहने उनको भनाइ छ। अबको युद्ध, लागुऔषधविरुद्ध भन्ने नारालाई आत्मसात् गरी सबै एकजुट भएर अभियानलाई प्रभावकारी ढंगले अघि बढाउन उनले आह्वान गरेका छन्। लागुऔषध नियन्त्रणमा सबैको सक्रियता आवश्यक छ। हैन भने अवस्था थप विकराल बनेर जान्छ। समाज ध्वस्त हुन्छ। लागुऔषधले चिन्ताजनक अवस्था उत्पन्न गराएको छ, डीआईजी अधिकारीले भने। अभियानको शुभारम्भपछि मुख्यमन्त्री कार्कीले मानिसहरू पहाडबाट तराई बसाइँसराइ गरेजस्तै दुर्व्यसन तराईबाट पहाड तथा हिमाली भेगतर्फ सरिरहेको उल्लेख गरे। अहिले तराईका जिल्लामा दुर्व्यसनको अवस्था भयावह छ। यो विस्तारै पहाडी र हिमाली क्षेत्रतर्फ सरिरहेको छ, उनले भने। दुर्व्यसन रोकथामका लागि सबै एकजुट हुन आवश्यक रहेको कार्कीले बताए। लागुऔषधको भयावह अवस्था नियन्त्रण गरेर दुर्व्यसनमुक्त समाज निर्माण गर्न प्रदेश सरकार सक्रिय भएको उनको भनाइ छ। प्रदेश सरकारले साझेदारी र सहकार्यका माध्यमबाट दुर्व्यसनविरुद्धको अभियान सञ्चालन गरेको छ। यसलाई सफल बनाउन सरकार एक्लैले मात्रै सम्भव छैन। सबैको साथ र सहयोग चाहिन्छ, उनले भने। कार्कीले अभिभावक, शिक्षक, सामाजिक अभियन्ता, सरकार जनप्रतिनिधिहरुको सहकार्य र एकताबाट यो समस्याको समाधान हुने बताए। प्रदेश सरकार कानुनी र आर्थिक प्रबन्ध गरेर यसका काम अगाडि बढाउन लागि परेको उनको भनाइ छ। कार्कीले विगतमा आफू आन्तरिक मामिला तथा कानुनमन्त्री हुँदा म अघि बढ्छुजस्तो महत्वपूर्ण कार्यक्रम सुरुवात गरेर प्रदेशमा दुर्व्यसन र कुलत न्यूनीकरणका लागि भूमिका खेलेको स्मरण गरे। हामीले त्यतिबेला राम्रो कामको सुरुवात गरेका थियौं। तर त्यो राजनीतिक कोपभाजनमा पर्यो। मानिसहरु बसाइँ सरेर गाउँबाट सहर छिर्छन्। तर, दुर्व्यसन सहरबाट गाउँतर्फ छिर्न थालेको छ। यो एकदमै चिन्ताजनक विषय हो, कार्कीले भने। लागुऔषधले समाजलाई पछाडि धकेलिरहेको भनेर उनले चिन्ता व्यक्त गरे। कोशीका आन्तरिक मामिला तथा कानुनमन्त्री रेवतीरमण भण्डारीले लागुऔषधका कारण सम्यता नष्ट हुने र समाज अपांग बन्ने जोखिम बढेको भन्दै चिन्ता व्यक्त गरेका छन्। यो अभियानमा प्रदेश सरकारसँग जोडिन सबै स्थानीय तह र सरोकारवालालाई उनले आह्वान गरेका छन्। मन्त्री भण्डारीले अभियानलाई प्रभावकारी र सफल बनाउन आगामी आर्थिक वर्षमा थप बजेटको व्यवस्था गरिने जानकारी दिए। अभियानको शुभारम्भ गर्नुअघि प्रहरी बैण्डसहित प्रदेश सरकारका मन्त्री, राजनीतिक दलका प्रतिनिधि, नेपाली सेना, नेपाल र सशस्त्र प्रहरी, पूर्वप्रहरी संगठन, विभिन्न विद्यालयका विद्यार्थीहरु, संघसंस्थाका प्रतिनिधि, पेसाकर्मी, नागरिक समाज तथा स्थानीय बासिन्दालगायतको उपस्थितिमा लागुऔषधविरुद्धका जनचेतनामूलक झाँकी र प्लेकार्डसहितको प्रभातफेरी निकालिएको थियो। कार्यक्रममा फेन अभियानअन्तर्गत गठन भएका क्लबका पदाधिकारीलाई अभियानको टीसर्ट वितरण गरिएको थियो। त्यस्तै, लागुऔषधविरुद्ध विभिन्न सचेतनामूलक कार्यक्रमहरु सञ्चालन तथा जनचेतना अभिवृद्धि गर्ने कार्यमा सक्रिय रहेका फेन क्लबलगायत विद्यालय एवं संघ संस्थाका प्रतिनिधिलाई प्रशंसा पत्र प्रदान गरेर सम्मान गरियो। अभियानका परिकल्पनाकार डीआईजी राजन अधिकारीलाई पनि फेन जिल्ला कार्यसम्पादन समितिको तर्फबाट सम्मान पत्र प्रदान गरिएको छ। कार्यक्रममा इटहरी उपमहानगरपालिकाका मेयर हेमकर्ण पौडेल, सुनसरीका तत्कालीन सहायक प्रमुख जिल्ला अधिकारी एवं फेनका पूर्वसंरक्षण ध्रुवबहादुर खड्का, फेन जिल्ला कार्यसमिति सुनसरीकी संयोजक विमला ढकाल, दुर्व्यसनविरुद्ध सक्रिय शारीरिक सुगठनका पूर्वराष्ट्रिय खेलाडी मनोज सुवेदी, फेन क्लबमा आबद्ध विद्यार्थी रञ्जु दाहाल (तिर्सना)लगायतले सबै एकजुट भएर लागुऔषधविरुद्ध लड्नुपर्नेमा जोड दिए। कार्यक्रममा जागौं सबै जागौं, लागौं सबै लागौं दुर्व्यसनको विरुद्ध बोलको गीतमा प्रहरी कर्मचारीले सचेतनामूलक नृत्यसमेत प्रस्तुत गरेका थिए।"
उपत्यकासहित विभिन्न ठाउँमा वर्षा,"काठमाडौं : काठमाडौं उपत्यकासहित अहिले देशका विभिन्न क्षेत्रमा वर्षा भइरहेको छ। हाल गण्डकी प्रदेश, बागमती प्रदेश र कोशी प्रदेशको पहाडी भूभागमा मौसमी प्रणाली विकसित भई पूर्वतिर सर्ने क्रममा रहेको र पहाडी क्षेत्रहरूमा वर्षा भइरहेको जल तथा मौसम विज्ञान विभाग, मौसम पूर्वानुमान महाशाखाले जनाएको छ। काठमाडौंमा पनि गड्याङ्गुडुङसहित अहिले वर्षा भइरहेको छ। ती प्रदेशका पहाडी भूभागका एकदुई स्थानमा मेघगर्जनचट्याङ्गसहित वर्षा भइरहेको मौसमविद् गोविन्द झाले बताए। अहिले राति वर्षा भएकाले उपत्यकामा दैनिकी सकेर घर तथा फर्कन लागेका नागरिकहरू प्रभावित भएका छन्। आज राति कोशी प्रदेश, बागमती प्रदेश, गण्डकी प्रदेश र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ। साथै कोशी प्रदेश, बागमती प्रदेश र गण्डकी प्रदेशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेकोले आवश्यक सतर्कता अपनाउन महाशाखाले अनुरोध गरेको छ। वर्षा भएपछि उपत्यकामा चिसो महसुस गरिएको छ। विगत केही दिनदेखि नेपालमा मौसम बदली भएको थियो। जसका कारण आज हवाई उडानसमेत प्रभावित भएको थियो।"
जनतालाई उचालेर व्यवस्थामाथि प्रहार गर्न खोजिदै छ : गगन थापा,"परासी : नेपाली कांग्रेसका महामन्त्री गगन थापाले अहिले नागरिकमा देखिएको असन्तुष्टि आक्रोशमा परिणत भएको बताएका छन्। राजनीतिक दलप्रति नागरिकमा असन्तुष्टिसँगै आक्रोश बढेको र त्यही आक्रोशमा घ्यू थपेर व्यवस्थामाथि नै प्रहार गर्नका लागि केहीले दिवास्वप्न देखेको बताए। नेपाली कांग्रेस नवलपरासी क्षेत्र नम्बर २ क को प्रदेश सभा क्षेत्रीय समितिद्वारा बुधबार सुनवलमा आयोजित सम्मेलनमा बोल्दै महामन्त्री थापाले आक्रोशको प्रमुख कारण भ्रष्टचार भएकाले त्यसतर्फ राजनीतिक दल गम्भीर हुनुपर्ने उनको भनाइ थियो। अहिले केही तत्त्वहरूले असन्तुष्ट जनतालाई अब देश बन्दैन भनेर निरास बनाउँदै व्यवस्थामाथि नै प्रहार गर्ने दिवास्वप्न देखेकाले त्यसका लागि नागरिकसँग संवाद थाल्न आवश्यक रहेको उनले बताए। नागरिकमा सबैभन्दा बढी आक्रोश भ्रष्टचार बढेको र भ्रष्टचारीलाई कारबाही नभएको प्रति देखिएको भन्दै नेता थापाले त्यसतर्फ राजनीतिक दल गम्भीर हुनुपर्नेमा बताए। अहिले अख्तियारले पनि छानिछानी मुद्दा लगाउने कार्य गरेको छ। लामो समयसम्म त्यस्ता मुद्दा टुंगो लागेका छैनन्। यसरी जनतामा आक्रोश बढ्दै गएको छ। अब अख्तियार र सरकारसँग चित्त नबुझे छुट्टै आयोग गठन गरेर भ्रष्टचार गर्ने कसैलाई पनि नछाडौं। नागरिकको आक्रोश कम हुन्छ,' उनले भने। देशमा भएको राजनीतिक परिवर्तनपछि विकास निर्माणदेखि जनताको जीवनस्तर सुधार हुँदै गए पनि हामीले त्यसलाई बुझाउन नसक्दा जनतामा निराशा छाउनु स्वभाविक भएको उनको भनाइ छ। ०६२ सालमा जन्मेको बच्चा अहिले बुझ्ने भएको छ। त्यसअघिको नेपालीहरूको अवस्था कस्तो थियो र अहिले कस्तो थियो भन्ने बारे हामीले उसलाई बुझाउन सकेनौं र उनीहरूमा अहिलेको व्यवस्थामा निराशा छाउन थालेको छ। त्यसैले पहिला हामीले नागरिकसँग संवाद गरेर उनीहरूका समस्या बुझ्ने कोसिस गरौं, थापाले भने। संघर्षबाट ल्याएको व्यवस्था र संविधानलाई पनि सुधार गरेर अघि बढ्नसक्ने भएकाले युवा समूहलाई अहिले सडकमा देखिने मनोरञ्जनमा नलाग्न उनले आग्रह गरे।"
नक्कली डीएसपी पक्राउ,"काठमाडौं : काठमाडौंमा नक्कली डीएसपी पक्राउ परेका छन्। नेपाल प्रहरीको डीएसपी हुँ भन्दै ठगी गरेको आरोपमा भक्तपुरका ४७ वर्षीय राजु कर्मी श्रेष्ठ पक्राउ परेका हुन्। उनीविरुद्ध प्रहरीको महाराजगन्जको वृत्तमा उजुरी परेको थियो। उनले मकवानपुरका केदारप्रसाद पौडेल, शम्भुप्रसाद पौडेल, काठमाडौंका सुजन थापा, नारायण राउतलाई आफू डीएसपी भएको र इन्टरपोलमा कार्यरत रहेको बताउँदै आएका थिए। उनले सोही बहानामा विदेश पठाइदिने भन्दै ठगी गर्दै आएको प्रहरीको अनुसन्धानबाट खुलेको छ। जिल्ला प्रहरी परिसर काठमाडौंका प्रहरी उपरीक्षक अपीलराज बोहोराका अनुसार उनले विभिन्न व्यक्तिबाट करिब ८ लाख ठगी गरेका थिए। काठमाडौं जिल्ला अदालतबाट ७ दिनको म्याद थपेर उनीविरुद्ध अनुसन्धान भइरहेको बोहोराले जानकारी दिए।"
"कमसल चामल बेच्ने ३ खाद्य गोदाममा प्रहरीको छापा, सञ्चालकहरू पक्राउ","काठमाडौं : ब्रान्डेड चामलको बोरामा कमसल चामल भरेर बिक्री गर्ने तीनवटा खाद्य गोदाम सिल गरिएको छ। उपत्यका अपराध अनुसन्धान कार्यालयको प्रहरी टोली र जिल्ला प्रशासन कार्यालयको टोली, वाणिज्य आपूर्ति तथा उपभोक्ता संरक्षण विभाग र खाद्य प्रविधि तथा गुण नियन्त्रण विभागको टोलीले संयुक्त रूपमा गोदाम छापा मारेर सिल गरेको हो। गोदाममा गैरकानुनी कार्य भइरहेको थाहा पाएपछि तीनवटै गोदाम सिल गरिएको थियो। काठमाडौंको तार्केश्वर नगरपालिकाको मनमैजु र नागार्जुनमा सञ्चालित खाद्य गोदाममा गैरकानुनी कार्य भइरहेको सूचना प्रहरीले पाएको थियो। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार नाम चलेका कम्पनीको बोरामा कमसल चामल प्याक गरेर बेचेको सूचनाको आधारमा प्रहरी टोलीले अनुसन्धान गरेको थियो। सूचनालाई पछ्याउँदै प्रहरी र कर्मचारी पुग्दा ती खाद्य गोदाममा स्थानीय चामल, पीठो र चिउराहरू ब्रान्डेड बोरामा प्याक गरेको फेला परेको थियो। गोदाम सञ्चालकहरूले नाम चलेका ३१ वटा कम्पनीको खाली बोरा जम्मा गर्ने, केही बोरा त्यही प्रिन्ट गर्ने गरेर गोदाममा नै अन्य कम्पनीका नाममा प्याक गर्ने गर्थे। प्रहरीको अनुसार सिल गरिएका गोदाममा २५ सयदेखि ३ हजार बोरा चामल प्याक गरिएको अवस्थामा भेटिएको थियो। गोदाम सञ्चालन गर्ने ३ जना सञ्चालकलाई प्रहरीले नियन्त्रणमा लिएको छ। तारकेश्वर ९ मनमैजु मा सञ्चालित देवकोटा चिउरा तथा चामल मिलमा छापा मारेर स्थानीय प्रशासनले २५ सय १६ बोरा चामल र १ हजार ४३ बोरा चिउरासहित गोदाममा सिल लगाएको छ। बलराम देवकोटा र गोपाल देवकोटाले सञ्चालन गरेको सो गोदाम कल्पना बुढाथोकी देवकोटाका नाममा दर्ता रहेको भेटिएको छ। कल्पना देवकोटालाई प्रहरी नियन्त्रणमा लिएको छ। नागार्जुन नगरपालिका६ रामकोट भीमढुंगामा खगेन्द्र खत्रीले सञ्चालन गरेको शुभलाभ इन्टरप्राइजेज नामक खाद्य गोदाम पनि सिल गरिएको छ। गोदाममा अवैध रूपमा अन्य कम्पनीको १६ सय ४६ बोरा चामल, ५४ बोरा चिनी र नाम चलेका आटा ११ बोरा र दालसहित गोदाम सिल गरिएको छ। यो गोदाममा पनि विभिन्न नाम चलेका कम्पनीका नाममा खाद्य प्याक गरिएको थियो। खगेन्द्र खत्री यसअघि पनि यही कसूरमा सजाय पाएका व्यक्ति हुन्। उनले पटक पटक अर्को कम्पनीको ट्रेडमार्क गलत तरिकाले चोरी गरी प्रयोग गर्दै आएका छन्। नागार्जुन४ स्थित बाफलमा मुकेश सिंहले सञ्चालन गरेको गढीमाई प्याकेजिङ उद्योग पनि सिल गरिएको छ। गोदाममा ४७ सय ५ बोरा चामल फेला परेको छ। कुलेश्वरमा ठेगाना भए पनि सिंहले नागार्जुनमा गोदाम सञ्चालन गरेका छन्। गढीमाई प्याकेजिङ उद्योगमा फेला परेको ४७ सय ५ बोरा चामल, ४५ बोरा कनिका मस्यौरा ६० बोरा र चिउरा ३४० बोरा सहित गोदाम सिल गरिएको छ। सिल गरिएका तीनवटै कम्पनीहरू एक अर्कामा सम्बन्धित रहेको प्रहरीले बताएको छ। यी गोदामबाट बजारमा बिक्री हुने सामान किन्ने ग्राहकले कहिले कता त कहिले कताको यी गोदामबाट सामान लैजाने गरेको बताएका छन्। यसरी गैरकानुनी तरिकाले आफ्नो ट्रेडमार्क प्रयोग भएको भन्दै एक जना कम्पनी सञ्चालकले प्रहरीमा खबर गरेका थिए। सोही खबर पछ्याउँदै जाँदा प्रहरीले अन्य तीन कम्पनीमा भइरहेको गलत कामको बारेमा जानकारी पाएको थियो। पक्राउ परेका ३ जना सञ्चालकहरूलाई प्रहरीले वाणिज्य आपूर्ति तथा उपभोक्ता संरक्षण विभागलाई अनुसन्धानका लागि जिम्मा लगाएको छ।"
चितवनमा टाटाको नयाँ ईभीहरू सार्वजनिक,"टाटा मोटर्सको नेपालका लागि एकमात्र आधिकारीक बितरक सिप्रदी ट्रेडिङ ले टाटाको नेपालमा हालै लन्च भएको कर्भ ईभी, नेक्सन के३ ईभी र टाटा टियागो ईभी २०२५ चितवनमा लन्च गरेको छ। चितवनस्थित चितवन गार्डेन रिसोर्टमा बहुप्रतीक्षित गाडीहरू कर्भ ईभी, नेक्सन के३ ईभी र टाटा टियागो ईभी २०२५ लन्च भएका छन्। सो कार्यक्रममा सिप्रदी ट्रेडिङ का तर्फबाट प्यासेन्जर भेहिकलका बिजनेस युनिटका प्रमुख महाप्रबन्धक सावन्त जंग सिजापती, टाटा मोटर्सको लागि नेपालका कन्ट्री म्यानेजर प्रसन्न रंगनाथानको साथ सुमन कुमार श्रेष्ठ, एफएनसीसीआई चितवनका अध्यक्ष सहभागी थिए। कार्यक्रममा बोल्दै सिप्रदी ट्रेडिङका प्यासेन्जर भेहिकलका बिजनेस युनिटका प्रमुख सावन्त जंग सिजापतीले भने, आज टाटा ईभीको नयाँ मोडलहरू चितवनमा लन्च गर्न पाउँदा हामी अत्यन्त उत्साहित छौं। कर्भइभी डिजाइन, प्रिमियम फिल, सेफ्टी फिचर, उत्कृष्ट साउन्ड सिस्टम र सबैभन्दा महत्वपुर्ण नेपाल बाटो घाटोलाई सुहाउने प्रिमियम गाडी भएकोले प्रिमियम एसयूभी लिन खोज्ने ग्राहकहरूको पहिलो रोजाइमा पर्नेमा हामी दुक्क छौ। नेक्सन के३ ईभी अझै ठुलो ब्याट्रीमा धेरै रेञ्जमा आएको छ। टियागो ईभी २०२५ मोडेल नयाँ लुक्स, नयाँ सुविधाहरू तर पुरानै मूल्यमा आएको छ। अब ग्राहकहरूले नेपालको बाटो सुहाउँदो, सुरक्षित टाटाको गाडीहरू आफ्नो बजेट र इच्छा अनुसारले रोज्न सक्नेछन्। त्यस्तै सफल मोटर्सका प्रबन्ध निर्देशक गोपाल भट्टराईले टाटा मोटर्सको आधुनिक र प्रिमियम गाडीहरू लन्च गर्न पाउँदा हर्सित भएको बताए। टाटा मोटर्सको लागि नेपालका कन्ट्री म्यानेजर प्रसन्न रंगनाथानले टाटा र सिप्रदी बिक्रिपछिको सेवाको लागि तत्पर लागिरहेको र ग्राहकहरूलाई टाटा मोटर्सको स्टाइलिश, प्रिमियम नयाँ गाडीहरू ढुक्क भएर लिन आग्रह गरे। आजबाट चितवनको ग्राहकहरूले सफल मोटर्सको शोरुममा गएर लन्च भएको नयाँ गाडीहरू कर्भ ईभी, नेक्सन के३ ईभी र टाटा टियागो ईभीको टेस्ट ड्राइभ गर्न सक्नेछन्।"
"प्रधानमन्त्री र इजिप्टका राष्ट्रपतिबीच टेलिफोन संवाद, विपिन जोशीको रिहाइका लागि आग्रह",काठमाडौं : प्रधानमन्त्री केपी शर्मा ओलीले इजिप्टका राष्ट्रपति अब्देल फत्ताह सइद हुसैन खालिलसँग टेलिफोन संवाद गरेका छन्। हमासद्वारा बन्धक बनाइएका नेपाली विद्यार्थी विपिन जोशीको रिहाइका लागि थप पहल गरिदिन प्रधानमन्त्री ओलीले आग्रह गरेका हुन्। उनले लर्न एण्ड अर्न कार्यक्रमअन्तर्गत इजरायलमा कार्यरत विद्यार्थी जोशीको सकुशल र शिघ्र रिहाइका लागि भूमिका निर्वाहका लागि राष्ट्रपति अब्देलसँग आग्रह गरेको प्रधानमन्त्री सचिवालयले जानकारी दिएको छ। जवाफमा राष्ट्रपति अब्देलले उक्त विषयमा आफ्नो प्रयास जारी रहने अवगत गराएका थिए। इजरायलमाथि आक्रमणका क्रममा सन् २०२३ अक्टोबर ७ मा हमासद्वारा बन्धक बनाइएका जोशीको इजरायल र हमासबीचको दोस्रो चरणको बन्दी आदानप्रदानको सूचीमा नाम प्राथमिकतामा पार्ने प्रयासका लागि धन्यवाद व्यक्त गरे। प्रधानमन्त्री ओलीले इजरायल र हमासबीचको युद्धविराम सम्झौताको नेपालले स्वागत गरिसकेको र सो क्रममा अरब गणतन्त्र इजिप्टले खेलेको भूमिकाको महत्त्वपूर्ण भएको उल्लेख गरे। प्रधानमन्त्री ओलीले नेपाल विश्व शान्तिका पक्षमा सदैव रहेको स्पष्ट गर्दै यस मानवीय प्रकृतिको कार्यमा भूमिका निर्वाहका लागि कतार र संयुक्त राज्य अमेरिका सरकारलाई पनि आभार व्यक्त गरे।
अग्निप्रसाद सापकोटाविरुद्धको मुद्दामा संवैधानिक इजलासमा सुनुवाइ जारी,"काठमाडौं : सर्वोच्च अदालतमा नेकपा (माओवादी केन्द्र)का उपाध्यक्ष अग्निप्रसाद सापकोटाविरुद्धको अपहरण तथा हत्यासम्बन्धी मुद्दामा सुनुवाइ जारी छ। अदालतको संवैधानिक इजलासमा सापकोटाविरुद्धको मुद्दाको सुनुवाइ जारी छ। काभ्रेका अर्जुन लामालाई अपहरण गरी हत्या गरेको आरोप सापकोटामाथि छ। प्रधानन्यायाधीश प्रकाशमान सिंह राउत, सपना प्रधान मल्ल, कुमार रेग्मी, डामनोजकुमार शर्मा र डाकुमार चुडालको संवैधानिक इजलासमा सापकोटाविरुद्ध मुद्दाको सुनुवाइ भइरहेको हो। संवैधानिक इजलासमा सापकोटाविरुद्ध तीनवटा मुद्दा छन्। अर्जुनकी पत्नी पूर्णमाया लामा,कनकमणि दिक्षीत र सुशिल प्याकुरेलसहित ८ जनाले सापकोटाविरुद्ध मुद्दा दायर गरेका थिए। विसं २०६२ वैशाख १६ गते तत्कालीन माओवादीको अपहरणमा परेका लामाको दुई महिनापछि शव फेला परेको थियो। लामाकी पत्नी पूर्णमायाले आफ्ना श्रीमानको हत्यामा नेता सापकोटा संलग्न रहेको उल्लेख गर्दै विसं २०६९ मङ्सिर ७ गते जिल्ला अदालत काभ्रेमा मुद्दा दायर गरेकी थिइन्। सोही मुद्दाको पुनरावेदन सर्वोच्चमा आएको हो। यसअघि सर्वोच्चले गत असोज ९ गते हालसम्म भएका प्रगति विवरण माग गरेको थियो। तत्कालीन प्रधानन्यायाधीश विश्वम्भरप्रसाद श्रेष्ठ तथा न्यायाधीशहरू प्रकाशमान सिंह राउत, सपना मल्ल प्रधान, प्रकाश कुमार ढुंगाना र कुमार रेग्मीको इजलासले अनुसन्धानका विवरण झिकाउन आदेश गरेको थियो।"
सार्वजनिक जग्गा अतिक्रमण गरी बनाइरहेको भवन स्थानीयले भत्काए,"महोत्तरी : गौशाला नगरपालिका५ स्थित सार्वजनिक जग्गालाई अतिक्रमण गरि बनाइरहेको पक्की भवनलाई स्थानीयहरूले भत्काइएको छ। घैला बजारमा निर्मित सार्वजनिक जग्गालाई अतिक्रमित गरी बनाइरहेको पक्की घरलाई स्थानीय युवाहरूले गौशाला नगरपालिकाको उपमेयर रेणु कुमारीको सम्मुख सो संरचना भत्काइएको हो। गौशाला बजारको कित्ता नम्बर ११५ को सार्वजनिक जग्गामा गौशाला नगरपालिका२ का भोला मण्डलले बनाइरहेको पक्की घरको संरचना स्थानीय राजनीतिकर्मी र युवाहरूको पहलमा भत्काइएको उपमेयर रेणु कुमारीले बताइन्। उनले भनिन्, स्थानीय युवा तथा राजनीतिक दलका कार्यकर्ताहरूले सो जग्गामा व्यक्तिगत प्रायोजनका लागि भवन बनाउन लागेको जानकारी गराएका थिए। त्यसपछि आफूले सो सरकारी सम्पत्ति बचाउनका पहलकदमी स्वरूप ती जग्गालाई खाली गर्नका लागि दिइएको अल्टिमेटमको बेवास्ता गरेपछि आज युवाहरूले संरचना भत्काइएको हो। ती सार्वजनिक जग्गालाई संरक्षणका निम्ति आफ्नो कार्यकालमा गरिएको पहलकदमीको विरुद्धमा अहिले पनि आफू सर्वोच्चमा मुद्दा लड्दै आएको पूर्वमेयर शिवनाथ महतोले जानकारी दिए। सार्वजनिक जग्गाको संरक्षणको पूर्ण अधिकार नगरको मातहतमा भए तापनि नगरपालिकाको मौन भएपछि स्थानीय राजनीतिकर्मी र युवाहरूले सो कार्य गरेको पूर्वमेयर महतोले बताएका छन्।"
वुमन्स डे कपमा नेपालको दोस्रो हार,"काठमाडौं : वुमन्स डे कप २०२५ को चौथो खेलमा नेपालले दोस्रो हार बेहोरेको छ। नेपाल नामिबियासँग २३ रनले पराजित भएको हो। टस हारेर ब्याटिङको निम्तो पाएको नामिबियाले निर्धारित २० ओभरमा ८ विकेट गुमाउँदै १२६ रन बनाएको थियो। नामिबियाले दिएको १२७ रनको लक्ष्य पछ्याएको नेपालले २० ओभरमा ५ विकेट गुमाउँदै १०५ रन मात्रै बनाउन सक्यो। नेपालका लागि सना प्रवीनले सर्वाधिक ३१ रन बनाइन्। कविता जोशी १९ बलमा १७ र पूजा महतो १४ बलमा १५ र इन्दु बर्माले १५ बलमा १५ रन बनाइन्। नामिबियाका लागि इभलिन केजरुकुवाले ३ ओभरमा ११ रन दिएर २ विकेट लिइन्। विल्का माटिले, साइमा तुहादेलेनी र मेकेलाए माटिलेले समान ११ विकेट लिए। त्यसअघि ब्याटिङ गरेको नामिबियाका लागि यास्मीन खानले सर्वाधिक ४५ रन बनाइन्। विल्का मातिलेले २० र अरास्ता डिगार्टले अविजित १६ रन बनाइन्। नेपालका लागि ईश्वरी विष्टले सर्वाधिक ३ विकेट लिइन्। रचना कुमारी चौधरीले २ विकेट लिइन्। कप्तान इन्दु बर्मा र रिया शर्माले समान ११ विकेट लिए। नेपालले पहिलो खेलमा नामिबियासँग ६ विकेटले पराजित भएको थियो। दोस्रो खेलमा युगान्डालाई १ विकेटले हराएको नेपालले तेस्रो खेलमा हङकङसँग २ रनले पराजित भएको थियो।"
प्रधानमन्त्री ओलीलाई अन्तरव्यवस्थापिका मञ्चको घोषणापत्र हस्तान्तरण,"काठमाडौं : प्रधानमन्त्री केपी शर्मा ओलीसमक्ष अन्तरव्यवस्थापिका मञ्च, नेपालको १० औं सम्मेलनबाट पारित सात बुँदे घोषणापत्र हस्तान्तरण गरिएको छ । अन्तरव्यवस्थापिका मञ्चको गत पुस १३ गते गण्डकी प्रदेशको राजधानी पोखरामा आयोजित सम्मेलनका निष्कर्षहरु आज प्रधानमन्त्री निवास, बालुवाटारमा प्रधानमन्त्री ओलीलाई हस्तान्तरण गरिएको हो । प्रतिनिधिसभाका सभामुख देवराज घिमिरे, राष्ट्रियसभाका अध्यक्ष नारायणप्रसाद दाहाल, उपसभामुख इन्दिरा राना, उपाध्यक्ष विमला घिमिरेसहित सातै प्रदेशका सभामुख, उपसभामुख र सङ्घीय संसद्का महासचिव पदमप्रसाद पाण्डेयलगायत सहभागी भेटमा संघीयता एवं संविधान कार्यान्वयनलाई तीव्रता दिन संघ, प्रदेश र स्थानीय तहको साझा सूचीअन्तर्गत निर्माण गरिने कानुनको सन्दर्भमा तीन वटै सभाको परस्पर सम्बन्ध विकास गर्ने प्रतिबद्धता गरिएको छ । यस्तै बन्न बाँकी कानुनको अध्ययन र पहिचान गरी संघीय संसदबाट कानुन निर्माण गर्न पहल गर्ने जनाइएको छ । घोषणापत्रमा संसदीय विषयगत समितिको काम कारबाहीलाई प्रभावकारी बनाउने उद्देश्यले समन्वय र सहजीकरण गर्न सम्बन्धित नियमावलीमा प्रतिनिधिसभाका उपसभामुख, राष्ट्रियसभाका उपाध्यक्ष तथा प्रदेश सभाका उपसभामुखको भूमिका स्पष्ट गर्न पहल गर्ने प्रतिबद्धता रहेको छ । यस्तै कानुनको कार्यान्वयन मापन एवं उत्तर विधायिकी परीक्षणको कार्य सरकारसँग समन्वय गरी संघ र प्रदेशमा सुरु गर्ने, यसका लागि सम्बन्धित सभाका नियमावलीमा व्यवस्था गर्ने, सरकारले सभामा पेश गर्ने नीति तथा कार्यक्रम सिद्धान्त र प्राथमिकता, पूर्वबजेट छलफल एवं संसदबाट अनुमोदित बजेट, बजेटको खर्च समेतका सम्बन्धमा अध्ययन विश्लेषण गरी संसद सदस्यलाई अध्ययन, अनुसन्धानात्मक र प्रशिक्षणात्मक सेवा पुर्याउने विषय घोषणापत्रमा रहेको छ । भेटका अवसरमा प्रधानमन्त्री ओलीले सबै सरकार र संसद्हरुबीच संविधानले गरेका प्रबन्धबमोजिम उचित समन्वय र सहकार्य अझै बढाउनुपर्नेमा जोड दिँदै सङ्घीय सरकारका तर्फबाट हुनुपर्ने समन्वय बढाउने बताए। उनले संसदले सरकारसमक्ष बजेटसम्बन्धी प्रस्ताव गर्दा राज्यको आर्थिक हैसियतलाई विचार गरेर गरिदिनुपर्ने र सरकारका सम्बन्धित मन्त्रालयले पनि संसदको नेतृत्वले आवश्यकता ठानेर पठाइसकेका प्रस्तावलाई सहजरुपमा अघि बढाउनुपर्ने बताए ।"
कोशीलाई हराउँदै पुलिसको दोस्रो जित,"काठमाडौं : प्रधानमन्त्री कप पुरुष राष्ट्रिय प्रतियोगितामा कोशी प्रदेशलाई १५४ रनले हराउँदै पुलिसले दोस्रो जित दर्ता गरेको छ। भैरहवास्थित एक्सट्राटेक ओभलमा टस जितेर ब्याटिङ गरेको पुलिसले निर्धारित ५० ओभरमा ८ विकेट गुमाउँदै २८८ रन बनाएको थियो। पुलिसले दिएको बलियो लक्ष्य पछ्याएको कोशी प्रदेश ३६२ ओभरमा १३४ रन बनाउँदै अलआउट भएको हो। कोशीका लागि सुजन थपलियाले सर्वाधिक ३३ रनको अविजित पारी खेले। उनले ५२ बलमा २ चौका र २ छक्का प्रहार गरेका हुन्। ओपनर कप्तान अंकित सुवेदीले २१ रन बनाउँदै कट एण्ड बोल्ड भए। अर्का ओपनर चिराग शाह ४ रनमा करण केसीको बलमा बोल्ड भए। सकिब हक १७, फिरोद अन्सारी १० रनमा आउट भए। अन्य कुनै पनि ब्याटरले दोहोरो अंकमा रन बनाउन सकेनन्। पुलिसका लागि करण केसीले सर्वाधिक ३ विकेट लिए। ललित राजवंशी र कुशल भुर्तेलले समान २२ विकेट लिए। सागर ढकाल, दिपेन्द्र सिंह ऐरी र गुल्सन झा ले ११ विकेट लिए। त्यसअघि ब्याटिङ गरेको पुलिसका लागि ओपनर कुशल भुर्तेलले सर्वाधिक ६५ रन बनाए। उनले ७८ बलमा २ चौका र २ छक्का प्रहार गरेका छन्। अर्का ओपनर अर्जुन साउदले ३८ रन बनाउँदै क्याच भए। कप्तान दिपेन्द्र सिंह ऐरीले ३२ रन बनाउँदा दिलिप नाथले ६४ बलमा ४ चौका र १ छक्कासहित ६१ रन बनाए। गुल्सन झाले २१ र रासिद खानले ३८ रन बनाए। करण केसी ५ र सागर ढकाल १ रनमा अविजित रहे। कोशीका लागि भुपाल लुइँटेलले सर्वाधिक ३ विकेट लिए। प्रकाश कार्कीले २ विकेट लिँदा फिरोद अन्सारी, श्रवण किस्कु र दीपेश कँडेलले समान ११ विकेट लिए। कोशीले पहिलो खेलमा लुम्बिनी प्रदेशसँग २६ रनले हारेको कोशीले दोस्रो खेलमा मधेश प्रदेशसँग १६५ रनको फराकिलो हार बेहोरेको थियो। नेपाल पुलिसले पहिलो खेलमा पुलिसले लुम्बिनीलाई ८७ रनले हराएको थियो।"
सुदूरपश्चिमले आर्मीलाई दियो ११८ रनको सामान्य लक्ष्य,"काठमाडौं : प्रधानमन्त्री कप पुरुष राष्ट्रिय प्रतियोगितामा सुदुरपश्चिम प्रदेशले त्रिभुवन आर्मी क्लबलाई ११८ रनको सामान्य लक्ष्य प्रस्तुत गरेको छ। सिद्धार्थनगरस्थित सिद्धार्थ रंगशालामा टस जितेर ब्याटिङ गर्ने निर्णय लिएको सुदूरपश्चिम प्रदेशले ४५३ ओभरमा अलआउट हुँदै ११७ रन बनाएको हो। सुदूरपश्चिम प्रदेशका लागि निश्चल क्षेत्रीले सर्वाधिक ४९ रनको अविजित पारी खेले। उनले १२१ बलमा २ चौका प्रहार गरेका हुन्। ओपनरद्वय सस्तैमा पेभेलियन फर्किँदा तेस्रो क्रमका निश्चलले क्रिज सम्हालेका थिए। विकेटकिपर ब्याटर सुनिल चन्दले १६ रन, कप्तान नारायण जोशीले १६ रन बनाए। अन्य कुनै ब्याटरले दोहोरो अंकमा रन बनाउन सकेनन्। त्रिभुवन आर्मीका लागि साहब आलमले सर्वाधिक ४ विकेट लिए। सोमपाल कामीले २ विकेट लिए। अकाश चन्द, नरेन साउद, वसिर अहम र कुशल मल्लले समान ११ विकेट लिए। त्रिभुवन आर्मी क्लबले पहिलो खेलमा बागमती प्रदेशविरुद्ध १३४ रनको फराकिलो जित निकालेको थियो। सुदूरको भने यो तेस्रो खेल हो। पहिलो खेलमा कर्णाली प्रदेशसँग ७९ रनले हार बेहोरेको सुदूरले दोस्रो खेलमा गण्डकी प्रदेशलाई ६ विकेटले हराएको हो।"
स्थानीय र प्रदेशको काम संघले गर्नु संविधानको मर्मविपरीत : अर्थमन्त्री पौडेल,"काठमाडौं : उपप्रधानमन्त्री एवं अर्थमन्त्री विष्णुप्रसाद पौडेलले स्थानीय तह र प्रदेशले गर्ने काम संघले गर्नु संविधान र संघीयताको मर्म र भावना विपरीत हुने बताएका छन्। आर्थिक वर्ष २०८२०८३ वर्षको बजेट सम्बन्धी अर्थ मन्त्रालयले भूमि व्यवस्था, सहकारी तथा गरिबी निवारण मन्त्रालयसँग गरेको छलफलमा अर्थमन्त्री पौडेलले स्थानीय तह र प्रदेशले गर्ने काम अब संघले गर्न नहुने बताए। २०७२ सालमा संविधानसभाबाट जारी संविधानमा संघको एकल अधिकार अनुसूची ५ मा, प्रदेशको एकल अधिकार अनुसूची ६ मा, स्थानीय तहको एकल अधिकार अनुसूची ८ र संविधानको अनुसूची ७ मा संघ र प्रदेशको साझा अधिकार उल्लेख छ। यसैगरी अनुसूची ९ मा संघ, प्रदेश र स्थानीय तहको साझा अधिकार उल्लेख छ। संविधानमा उल्लेख भएका अधिकारहरूलाई कार्य विस्तृतीकरण प्रतिवेदनले अझ विस्तृत गरेको छ। अर्थमन्त्री पौडेलले संघीय सरकारको सीमामा रहेर मात्र नयाँ बजेटमा कार्यक्रम पेश गर्न आग्रह गरेका छन्। उनले सहकारी, जमिनको खण्डीकरण, बाँझो जमिन, अस्थायी बसोबास, सार्वजनिक जग्गाको संरक्षण, भूमि बैंक, अभिलेखहरूको डिजिटलाइजेसन लगायतलाई सम्बोधन गर्ने गरी बजेट तथा कार्यक्रमहरू प्रस्ताव पेश गर्न पनि आग्रह गरेका छन्। छलफलमा अर्थ सचिव, भूमि सचिव, विभागीय प्रमुख लगायतको उपस्थिति थियो। नयाँ बजेट निर्माण सम्बन्धी यस अघि अर्थ मन्त्रालयले भौतिक, सहरी, ऊर्जा, स्वास्थ्य, उद्योग, खानेपानी, संघीय मामिला, कृषि मन्त्रालय छलफल गरेको थियो।"
"वीरगन्जको मेनरोड विस्तार गर्ने बाटो खुल्यो, विपक्षीको रिट खारेज","वीरगन्ज : सर्वोच्च अदालतले वीरगन्जको मुख्य सडक (मेनरोड) विस्तारसम्बन्धी मुद्दामा सरकारको पक्षमा फैसला गरेको छ। पटकपटक पेसी सर्दै आएको उक्त मुद्दामा सर्वोच्च अदालतले बुधबार विपक्षीहरूको रिट खारेज गर्दै सरकारको पक्षमा फैसला गरेपछि झण्डै १२ वर्षदेखि अन्योलमा परेको वीरगन्जको मेनरोड विस्तारका लागि बाटो खुलेको छ। सर्वोच्च अदालतका न्यायाधीशद्वय विनोद शर्मा र महेश शर्माको संयुक्त इजलाश मेनरोड विस्तारविरुद्ध विपक्षीहरूले हालेको रिट खारेज गरेसँगै अब मेनरोड विस्तारका लागि बाटो खुलेको हो। त्रिभुवन राजपथअन्तर्गत पर्ने वीरगन्जको गण्डक चोकदेखि पावर हाउस, घण्टाघर, आदर्शनगर, रजतजयन्ती चोक, शंकराचार्यद्वार हुँदै मितेरीपुल सम्मको मेनरोड २५२५ मिटर विस्तार गर्ने सडक विभागको निर्णय खारेजीको माग गर्दै त्यस क्षेत्रमा पर्ने करिब १ हजार २ सय घरधनीहरूले सर्वोच्च अदालतमा २०७६ कात्तिक ७ गते रिट हालेका थिए। उक्त रिटमा सरकारको निर्णय खारेज हुनुपर्ने, यदि सडक विस्तार गरिएको खण्डमा त्यसको मुआब्जा पाउनुपर्ने, वीरगन्जमा अन्य वैकल्पिक सडक निर्माण भएकाले मेनरोड विवस्तारको आवश्यकता नै नरहेको र सरकारले त्रिभुवन राजपथको एलाइमेन्ट परिवर्तन गरेर परवानीपुरदेखि आइसिपीसम्मको ६ लेनको व्यपारिक राजमार्गलाई त्रिभुवन राजपथ कायम गर्ने निर्णय गरेको माग दाबी गरिएको थियो। सर्वोच्चले उक्त मुद्दाको पटकपटक पेसी सारेर टुंगो नलगाइ दिएका कारण १२ वर्षदेखि वीरगन्जको सडक विस्तारको काम सुरु नहुँदै रोकिएको थियो। उक्त मुद्दाको २७औं पटकको पेसी मंगलबार परेको थियो। तर, मंगलबार दुवै तर्फको बहस नसकिएका कारण उक्त मुद्दा हेर्दाहेर्दैमा राखिएकोमा बुधबार भने फैसला नै आएको हो। सर्वोच्चमा नेपाल सरकारको तर्फबाट नायब महान्याधीवक्ता सन्जीवबहादुर श्रेष्ठ तथा वीरगन्ज महानगरपालिकाको तर्फबाट अधिवक्ताहरू ईश्वर बराल, सुरेश पोख्रेल र धनबहादुर थापाले बहस गरेका थिए। त्यस्तै विपक्षीहरूको तर्फबाट भने वरिष्ठ अधिवक्ताहरू हरिहर दाहाल, श्याम खरेल, शम्भु थापा, जितेन्द्र ताम्रकार गरी १० जना अधिवक्ताले बहस गरेका थिए। बुधबार सर्वोच्चका न्याधीशद्वय विनोद शर्मा र महेश शर्माको संयुक्त इजलाशले सरकारको निर्णय खारेजीको माग राखेर सर्वोच्चमा विपक्षीहरूले हालेको रिट खारेज गरेसँगै मेनरोड विस्तारको लागि मार्ग प्रशस्त भएको वीरगन्ज महानगरपालिकाका तर्फबाट बहस गरेका अधिवक्ता एंव महानगरका कानुन अधिकृत ईश्वर बरालले बताए। तर, सर्वोच्चको फैसलाको पूर्ण पाठ भने आउन भने बाँकी रहेको उनले बताए। २०६९ सालमा तत्कालीन नेपाल सरकारको निर्णय अनुसार सडक विभागले वीरगन्जको मेनरोड विस्तारका लागि सडकको मध्य भागबाट दायाँबायाँ दुवैतर्फ २५२५ मिटरभित्र पर्ने भौतिक संरचना खाली गर्न सूचना निकालेपछि त्यस क्षेत्रमा पर्ने करिब १ हजार दुई सय घरधनीले सरकारको उक्त निर्णयविरुद्ध सर्वोच्च अदालतमा रिट हालेका थिए। लक्ष्मण साह रौनियारसमेतले प्रधानमन्त्री तथा मन्त्रिपरिषद्को कार्यालय सिंहदरबार, सडक डिभिजन कार्यालय हेटौंडा, व्यापारिक मार्ग विस्तार आयोजना कार्यालय वीरगञ्ज पथलैया, जिल्ला प्रशासन कार्यालय पर्सालगायतलाई विपक्षी बनाएर ७ कार्तिक २०७६ मा रिट दर्ता गराएका थिए। त्यसअघि ११ मंसिर २०७५ मा विक्रम गुरुङले पनि प्रधानमन्त्री तथा मन्त्रिपरिषद्को कार्यालयसहित १० वटा सरकारी कार्यालयलाई विपक्षी बनाएर मुद्दा दायर गरेका थिए। सडक विभागअन्तर्गत सडक डिभिजन कार्यालय हेटौंडा र व्यापारिक मार्ग विस्तार आयोजना कार्यालयले २०७६ सालमा छठपछि नै वीरगन्जको मेनरोड विस्तार गर्ने तयारी गरेको थियो। २०७६ भदौमा निकालेको १५ दिने सूचनाको म्याद सकिएपछि फेरि म्याद दिएर आयोजना कार्यालयले घरधनीलाई आफ्नो घर आफैं भत्काउन आग्रह गरेको थियो। सडक विस्तार आयोजनाले एक चरण नापीको कामसमेत सम्पन्न गरिसकेको अवस्था छ। त्यसअघि सडक विभागले २०६९ साल भदौ १५ गते, सडक डिभिजन कार्यालय हेटौंडाले २०६९ फागुन ११ गते र २९ गते, २०७१ फागुन २ गते तथा २०७३ पुस १८ गते पनि १५ दिने सूचना जारी गरी सडक क्षेत्रमा पर्ने घर टहरा भत्काउन आग्रह गरेको थियो।"
समाजलाई विभाजित गर्न खोज्ने कामलाई नियन्त्रण गर्न सामाजिक सञ्जाल विधेयक आवश्यक : मन्त्री गुरुङ,काठमाडौं : सञ्चार तथा सूचना प्रविधि मन्त्री पृथ्वीसुब्बा गुरुङले दिगो विकासका लागि पुराना ऐन कानुनका साथै कार्यशैलि परिवर्तन गर्नुपर्ने बताएका छन्। बुधबार काठमाडौंमा आयोजित एक कार्यक्रममा मन्त्री गुरुङले टेलिकम उद्योग पुनरुथानका लागि प्रविधिको विकाससँग अघि बढ्नुपर्ने र पुराना ऐन कानून परिमार्जन हुने जानकारी दिए। प्रविधिको विकाससँगै टेलिकम क्षेत्रको विकास गर्न नयाँ ढंगको जनशक्ति आवश्यक रहेको उनको भनाई छ। मन्त्री गुरुङले आफू मन्त्री भएपनि प्रविधिको क्षेत्रमा विकास गर्न खोजेपनि सोचेजस्तो काम हुन नसकेको उल्लेख गरे। उनले विधेयकहरु लामो समय अड्किदा समयमा नै कानुन निर्माण हुन नसकेकाले संसदले नै टाइमलाइन तोकेर विधेयक अघि बढाउनुपर्नेमा जोड दिए। विधेयक पास गर्न ५६ वर्ष लाग्ने देखिएकाले सुशासन तथा आर्थिक विकासका लागि अत्यावश्यक कानून बनाउन अध्यादेश ल्याउनुपरेको उनले बताए। मन्त्री गुरुङले समाजलाई विभाजित गर्न खोज्ने कामलाई नियन्त्रण गर्न सामाजिक सञ्जाल विधेयक आवश्यक परेको धारणा राखे। उनले दुर्गा प्रसाईँजस्ता व्यक्तिले सामाजिक सञ्जालको दुरुपयोग गर्दै धार्मिक तथा सामाजिक सद्भाव भड्काउने काम गरिरहेको आरोप समेत लगाए। त्यस्तै उनले दूर सञ्चार ऐनको मस्यौदा तयार भइ संशोधनको अन्तिम चरणमा पुगेको जानकारी दिँदै सबैको छलफल र सुझावपछि सदनमा पेश गर्ने जानकारी दिए।
यस्ता छन् मन्त्रिपरिषदका निर्णय,"काठमाडौं : सरकारले अनुचित लेनदेन (मिटरब्याज)सम्बन्धी जाँचबुझ आयोग गठन गर्ने निर्णय गरेको छ। बुधबार सिंहदरबारमा फागुन २६ गते बसेको मन्त्रिपरिषद् बैठकका निर्णय सार्वजनिक गर्दै सरकारका प्रवक्ता पृथ्वीसुब्बा गुरुङले अनुचित लेनदेन (मिटरब्याज) अपराध नियन्त्रणका लागि सुझाव सहितको प्रतिवेदन पेश गर्न बाबुराम रेग्मीको अध्यक्षतामा ३ सदस्यीय जाँचबुझ आयोग गठन गर्ने निर्णय भएको बताए। आयोगको सदस्यमा भरतबहादुर बोहरा र बद्रीप्रसाद भट्टराई रहेका छन्। बैठकले जग्गा प्रशासन निर्देशिका, २०५८ र भूसूचना प्रणाली सञ्चालन निर्देशिका, २०७१ खारेज गरेको छ भने आर्थिक वर्ष २०८१०८२ को बाँकी अवधिका लागि कृषि तथा पशुपक्षी विकास मन्त्रालयअन्तर्गत सञ्चालन उच्च मूल्य कृषिवस्तु उत्थानशील कार्यक्रम काठमाडौंका लागि अधिकृतस्तरका आठ पदहरूको अस्थायी दरबन्दी स्वीकृत गर्ने निर्णय पनि बैठकले गरेको छ। बैठकले नागरिक उड्डयन क्षेत्रको सुधारसम्बन्धी उच्चस्तरीय अध्ययन तथा सुझाव समितिको म्याद ४५ दिन थप गरेको छ भने गैरआवासीय नेपालीसम्बन्धी विधेयक तर्जुमा गर्न सैद्धान्तिक स्वीकृति दिने निर्णय भएको प्रवक्ता गुरुङले बताए। त्यस्तै बैठकले कान्ति बाल अस्पताल भवन पुनर्निर्माण कार्यलाई विशेष परियोजनाको रूपमा कार्यान्वयन गर्ने गरी खरिद प्रक्रिया अगाडि बढाउन स्वीकृति दिने निर्णय गरेको छ। त्यस्तै स्वास्थ्य बिमा बोर्डको कार्यकारी निर्देशकको पदमा रघुराज काफ्लेलाई नियुक्त गर्ने, भागीरथी भट्टराई ज्ञवालीलाई विद्युत् नियमन आयोगको सदस्यमा नियुक्त गर्ने निर्णय पनि मन्त्रिपरिषदले गरेको छ।"
"क्यानको 'ग्रेड ए'मा पाँच खेलाडी, अरु ग्रेडमा को को परे? (सूचीसहित)","काठमाडौं : नेपाल क्रिकेट संघ (क्यान)ले खेलाडीहरूको वर्गीकरण गरेको छ। क्यानले विभिन्न पाँच श्रेणीमा खेलाडीहरूको वर्गीकरण गरेको हो। क्यानले ग्रेड एमा पाँच खेलाडीलाई राखेको छ। जसमा रोहित पौडेल, दीपेन्द्र सिंह ऐरी, सन्दीप लामिछाने, सोमापाल कामाी र आसिफ शेख रहेका छन्। त्यस्तै ग्रेड बीमा करण केसी, कुशल भुर्तेल, गुल्शन झा, ललित राजबंशी र अनिल साह र ग्रेड सीमा सन्दीप जोरा, आरिफ शेख, भीम सार्की र कुशल मल्ल रहेका छन्। त्यस्तै ग्रेड डीमा सागर ढकाल, लोकेश बम, साहब आलम, आकाश चन्द, विवेक यादव, सूर्य तामाङ, रिजन ढकाल, देव खनाल, बसिर अहमद, प्रतिश जिसी, अविनाश बोहोरा र मयन यादव रहेका छन्। त्यस्तै इमर्जिङमा अर्जुन घर्ती, हेमन्त धामी, दीपेश कँडेल, रुपेश सिंह, अर्जुन कुमाल, सुभ कंशकार र सन्तोष यादव रहेका छन्। क्यानले ग्रेड एका लागि एक लाख, बीका लागि ७० हजार, सीका लागि ५५ हजार, डोमेस्टिकका लागि ३५ हजार र इमर्जिङका लागि २५ हजार रुपैयाँ तलब तोकेको छ।"
सुशासन प्रवर्द्धन तथा सार्वजनिक सेवा प्रवाह सम्बन्धी विधेयक प्रतिनिधि सभामा प्रस्तुत,"काठमाडौं : सरकारले सुशासन प्रवर्द्धन तथा सार्वजनिक सेवा प्रवाह सम्बन्धी केही नेपाल ऐनलाई संशोधन गर्ने विधेयक, २०८१ प्रतिनिधि सभामा प्रस्तुत गरेको छ। बुधबार बसेको प्रतिनिधि सभा बैठकमा प्रधानमन्त्री केपी शर्मा ओलीको तर्फबाट सञ्चार सूचना तथा प्रविधिमन्त्री पृथ्वीसुब्बा गुरुङले उक्त विधेयक सदनमा प्रस्तुत गरेका हुन्। बैठकमा प्रभु साह, प्रकाश ज्वाला, प्रेम सुवाल, हितराज पाण्डे, चित्रबहादुर केसी र दुर्गा राईले विरोधको उक्त विधेयकमाथि विरोधको सूचना दर्ता गराएका थिए। बैठकले उक्त सूचनालाई बहुमतले अस्वीकृत गरेको छ। बैठकमा सञ्चार सूचना तथा प्रविधिमन्त्री गुरुङले सुशासन कायम गर्नका लागि कानुन बनाउने साझा उदेश्य रहेको भन्दै सरकारले यससम्बन्धी अध्यादेश ल्याएको जिकिर गरे। सुशासनसम्बन्धी अध्यादेशका विषयमा भएका विरोध वैचारिक र सैद्धान्तिक रुपमा गलत भएको उनले बताए। सरकारले सुशासन प्रवर्धन तथा सार्वजनिक सेवा प्रवाह सम्बन्धी केही नेपाल ऐनलाई संशोधन गर्ने अध्यादेश, २०८१ जारी गरेको थियो। उक्त अध्यादेशलाई प्रतिस्थापन गर्न सरकारले सुशासनसम्बन्धी विधेयक प्रतिनिधिसभामा विधेयक प्रस्तुत गरेको हो।"
प्रतिक्रियावादीविरुद्ध लाखौं जनता उतार्छौं : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले प्रतिगामी र प्रतिक्रियावादी शक्तिको षड्यन्त्रविरुद्ध लाखौं जनता सडकमा उतारेर खबरदारी गरिने बताएका छन्। बुधबार बुटवलमा मगर राष्ट्रिय मुक्ति मोर्चा नेपालको छैटौं राष्ट्रिय सम्मेलन बुटवलमा उद्घाटन गर्दै प्रचण्डले इतिहासको रछ्यानमा मिल्काइएका प्रतिगामी तत्त्वहरूले गरेको षड्यन्त्रविरुद्ध लाखौं जनता सडकमा उतारेर खबरदारी गरिने बताए। अहिलेको सत्ता गठबन्धनले भ्रष्टाचारी र विचौलियाको पक्षमा गरिरहेको बेलगाम गतिविधिका कारण जनतामा निराशा र असन्तुष्टि बढ्दै गएको देखेर प्रतिगामी तत्वहरुले धमिलो पानीमा माछा मार्न खोजेको उनले बताए। प्रचण्डले गणतान्त्रिक व्यवस्थाको रक्षा र सुदृढीकरणका लागि सबै परिवर्तनकारी शक्ति र जनतालाई लिएर जस्तोसुकै संघर्ष गर्न पनि तयार रहेको स्पष्ट पारे। अबको आवश्यकता जनताले प्राप्त गरेका अधिकारको रक्षा गर्दै प्रत्यक्ष निर्वाचित कार्यकारी प्रमुख, पूर्ण समानुपातिक निर्वाचन प्रणाली जस्ता अग्रगामी एजेन्डामा जानु रहेको उल्लेख गर्दै अध्यक्ष प्रचण्डले पछाडि फर्कनेतर्फ कसैले सोचे राम्रो नहुने बताए। प्रचण्डले अध्यक्ष प्रचण्डले राजनीति परिवर्तनमा उत्पीडित समुदायको ऐतिहासिक र निर्णायक भूमिका रहेको स्पष्ट गर्दै जातीय क्षेत्रीय मोर्चा र समाजवादी क्रान्तिको सम्बन्धबारे पार्टीले पहिलोपटक धारणा तय गरेको जानकारी दिए।"
त्रिभुवन आर्मीको लगातार दोस्रो जित,"काठमाडौं : प्रधानमन्त्री कप पुरुष राष्ट्रिय प्रतियोगितामा त्रिभुवन आर्मीले सुदूरपश्चिम प्रदेशलाई ८ विकेटले पराजित गरेको छ। सिद्धार्थनगरस्थित सिद्धार्थ रंगशालामा टस जितेर ब्याटिङ गर्ने निर्णय लिएको सुदूरपश्चिम प्रदेशले ४५३ ओभरमा अलआउट हुँदै ११७ रन बनाएको थियो। सुदूरले दिएको ११८ रनको सामान्य लक्ष्य पछ्याएको आर्मीले २३५ ओभरमा २ विकेट गुमाउँदै ११९ रन बनाउँदै लक्ष्य पूरा गरेको हो। त्रिभुवन आर्मीका लागि सन्तोष कार्कीले सर्वाधिक ५५ रनको अविजित पारी खेले। उनले ६३ बलमा १० चौका प्रहार गरे। ओपनर तीर्थ राज दास ३३ रनमा बोल्ड भए। कप्तान विनोद भण्डारी २० रनमा अविजित रहे। सुदूरपश्चिमका लागि शेर मल्ल र मिलन बोहोराले समान ११ विकेट लिए। त्यसअघि ब्याटिङ गरेको, सुदूरपश्चिम प्रदेशका लागि निश्चल क्षेत्रीले सर्वाधिक ४९ रनको अविजित पारी खेले। उनले १२१ बलमा २ चौका प्रहार गरेका हुन्। ओपनरद्वय सस्तैमा पेभेलियन फर्किदा तेस्रो क्रमका निश्चलले क्रिज सम्हालेका थिए। विकेटकिपर ब्याटर सुनिल चन्दले १६ रन, कप्तान नारायण जोशीले १६ रन बनाए। अन्य कुनै ब्याटरले दोहोरो अंकमा रन बनाउन सकेनन्। त्रिभुवन आर्मीका लागि साहब आलमले सर्वाधिक ४ विकेट लिए। सोमपाल कामीले २ विकेट लिए। अकाश चन्द, नरेन साउद, वसिर अहम र कुशल मल्लले समान ११ विकेट लिए। त्रिभुवन आर्मी क्लबले पहिलो खेलमा बागमती प्रदेशविरुद्ध १३४ रनको फराकिलो जित निकालेको थियो। सुदूरको भने यो तेस्रो खेल हो। पहिलो खेलमा कर्णाली प्रदेशसँग ७९ रनले हार बेहोरेको सुदूरले दोस्रो खेलमा गण्डकी प्रदेशलाई ६ विकेटले हराएको हो।"
अग्निप्रसाद सापकोटाविरुद्धको मुद्दा 'हेर्दाहेर्दै'मा,"काठमाडौं : नेकपा माओवादी केन्द्रका उपाध्यक्ष अग्निप्रसाद सापकोटाविरुद्धको अपहरण तथा हत्यासम्बन्धी मुद्दा हेर्दाहेर्दैमा राखिएको छ। सर्वोच्च अदालतको संवैधानिक इजलासमा सुनुवाइ नसकिएपछि उनको मुद्दा हेर्दाहेर्दैमा राखिएको हो। काभ्रेका अर्जुन लामालाई अपहरण गरी हत्या गरेको आरोप सापकोटामाथि छ। प्रधानन्यायाधीश प्रकाशमान सिंह राउत, सपना प्रधान मल्ल, कुमार रेग्मी, डामनोजकुमार शर्मा र डा कुमार चुडालको संवैधानिक इजलासमा सापकोटाविरुद्ध मुद्दाको सुनुवाइ जारी छ। संवैधानिक इजलासमा सापकोटाविरुद्ध तीनवटा मुद्दा छन्। अर्जुनकी पत्नी पूर्णमाया लामा, कनकमणि दिक्षित र सुशील प्याकुरेलसहित ८ जनाले सापकोटाविरुद्ध मुद्दा दायर गरेका थिए। विसं २०६२ वैशाख १६ गते तत्कालीन माओवादीको अपहरणमा परेका लामाको दुई महिनापछि शव फेला परेको थियो। लामाकी पत्नी पूर्णमायाले आफ्ना श्रीमानको हत्यामा नेता सापकोटा संलग्न रहेको उल्लेख गर्दै विसं २०६९ मंसिर ७ गते जिल्ला अदालत काभ्रेमा मुद्दा दायर गरेकी थिइन्। सोही मुद्दाको पुनरावेदन सर्वोच्चमा आएको हो। यसअघि सर्वोच्चले गत असोज ९ गते हालसम्म भएका प्रगति विवरण माग गरेको थियो। तत्कालीन प्रधानन्यायाधीश विश्वम्भरप्रसाद श्रेष्ठ तथा न्यायाधीशहरू प्रकाशमान सिंह राउत, सपना मल्ल प्रधान, प्रकाश कुमार ढुंगाना र कुमार रेग्मीको इजलासले अनुसन्धानका विवरण झिकाउन आदेश गरेको थियो।"
भक्तपुरमा ट्रकले ठक्कर दिँदा मोटरसाइकल चालकको मृत्यु,काठमाडौं : ट्रकको ठक्करबाट भक्तपुरमा मोटरसाइकल चालकको मृत्यु भएको छ। भक्तपुरबाट काठमाडौं आइरहेको बा३१प ४४४ नम्बरको मोटरसाइकललाई बागमती प्रदेश ०३००१ ख १८८४ नम्बरको ट्रकले ठक्कर दिएको थियो। ठक्करबाट भक्तपुर नगरपालिका६ बस्ने ३६ वर्षीय श्यामकृष्ण कायस्थको मृत्यु भएको हो। उनको उपचारको क्रममा इन्टरनेशनल अस्पतालमा मृत्यु भएको प्रहरीले जानकारी दिएको छ। ट्रक चालक ४७ वर्षीय चन्द्रलाल शाक्यलाई प्रहरीले पक्राउ गरेको छ। उनलाई ठिमी वृत्तले पक्राउ गरी अनुसन्धान गरिरहेको प्रहरीले जानकारी दिएको छ।
कांग्रेस सांसदले आपत्ति जनाउने गरी रास्वपा सांसदले संसदमा के बोले ?,काठमाडौं : प्रतिनिधिसभामा रास्वपा सांसदले काठमाडौंको तारकेश्वरमा कांग्रेस नेताले सरकारको स्वामित्वमा रहेको जग्गा कब्जा गरेको आरोप लगाएपछि नेपाली कांग्रेसले आपत्ती जनाएको छ। बुधबार प्रतिनिधिसभा बैठकमा सांसद शिशिर खनाल र सुमना श्रेष्ठले तारकेश्वर वडा नम्बर ९ को लोकतान्त्रीक चोकको जग्गा कब्जा गरेको आरोप लगाएका थिए। त्यसपछि गैरजिम्मेवार ढंगले आफ्ना नेतामाथि आरोप लगाएको भन्दै कांग्रेस सांसदहरूले तथ्य पुष्टि गर्नुपर्ने माग गर्दै उठेर विरोध जनाएका थिए । शून्य समयमा सांसद श्रेष्ठले काठमाडौं क्षेत्र नम्बर ६ मा पर्ने तारकेश्वर वडा नम्बर ९ को लोकतान्त्रीक चोकमा रहेको किता नम्बर ६२ र ६३ को सरकारी जग्गा कांग्रेस नेताले कब्जा गरेको आरोप लगाइन्। उनले स्थानीय बासिन्दाको उजुरीको बाबजुत पनि स्थानीय सरकारले उक्त जग्गा संरक्षणमा कुनै पहल नगरेको दावी गरिन्। सांसद खनाल र श्रेष्ठको आरोपपछि कांग्रेस सांसदहरूले उठेर आपत्ति जनाएका थिए । सुरूमा खनालको विषयमाथि कांग्रेसको आपत्तीपछि सभामुख देवराज घिमिरेले ध्यानाकर्षण भएको जनाएका थिए। त्यसपछि सांसद श्रेष्ठले पुन: सोही विषय उठाएपछि कांग्रेस सांसदहरूले अभिव्यक्ति रेकर्डबाट हटाउन समेत माग गरेका थिए । सभामुख घिमिरेले प्रमाणित ढंगले आफ्नो अभिव्यक्ति राख्नुपर्ने बताए। यस विषयमा आएका विवादलाई प्रक्रियागत ढंगले समाधान खोज्नुपर्ने भन्दै उनले कांग्रेस सांसदहरूलाई बस्न आग्रह गरे। त्यसपछि कांग्रेस सांसदहरुले आसन ग्रहण गरेपछि सभामुखले बैठक अघि बढाए।
नेपाल पुलिसले कोशी प्रदेशलाई दियो २८९ रनको बलियो लक्ष्य,"काठमाडौं : प्रधानमन्त्री कप पुरुष राष्ट्रिय प्रतियोगितामा नेपाल पुलिस क्लबले कोशी प्रदेशलाई २८९ रनको बलियो लक्ष्य प्रस्तु्त गरेको छ। भैरहवास्थित एक्सट्राटेक ओभलमा टस जितेर ब्याटिङ गरेको पुलिसले निर्धारित ५० ओभरमा ८ विकेट गुमाउँदै २८८ रन बनाएको हो। पुलिसका लागि ओपनर कुशल भुर्तेल र दिलिप नाथले अर्धशतकीय पारी खेले। ओपनर कुशल भुर्तेलले सर्वाधिक ६५ रन बनाए। उनले ७८ बलमा २ चौका र २ छक्का प्रहार गरेका छन्। अर्का ओपनर अर्जुन साउदले ३८ रन बनाउँदै क्याच भए। कप्तान दिपेन्द्र सिंह ऐरीले ३२ रन बनाउँदा दिलिप नाथले ६४ बलमा ४ चौका र १ छक्कासहित ६१ रन बनाए। गुल्सन झाले २१ र रासिद खानले ३८ रन बनाए। करण केसी ५ र सागर ढकाल १ रनमा अविजित रहे। कोशीका लागि भुपाल लुँइटेलले सर्वाधिक ३ विकेट लिए। प्रकाश कार्कीले २ विकेट लिँदा फिरोद अन्सारी, श्रवण किस्कु र दिपेश कँडेलले समान ११ विकेट लिए। कोशीको यो तेस्रो खेल हो। यसअघिको २ खेलमा हार बेहोरेको थियो। पहिलो खेलमा लुम्बिनी प्रदेशसँग २६ रनले हारेको कोशीले दोस्रो खेलमा मधेश प्रदेशसँग १६५ रनको फराकिलो हार बेहोरेको थियो। नेपाल पुलिसको भने यो दोस्रो खेल हो। पहिलो खेलमा पुलिसले लुम्बिनीलाई ८७ रनले हराएको थियो।"
नेपालले नामिबियासँग टस जितेर फिल्डिङ गर्ने,"काठमाडौं : वुमन्स डे कप २०२५ अन्तर्गत नेपालले चौथो खेलमा नामिबियासँग टस जितेर फिल्डिङ गर्ने भएको छ । नेपालकी कप्तान इन्दु बर्माले टस जितेर बलिङ गर्ने निर्णय लिएकी हुन् । नेपाल पहिलो खेलमा नामिबीयासँग ६ विकेटले पराजित भएको थियो । दोस्रो खेलमा युगान्डालाई १ विकेटले हराएको नेपालले तेस्रो खेलमा हङकङसँग २ रनले पराजित भएको थियो । नेपाली टिममा इन्दु बर्मा(कप्तान), रोमा थापा(विकेटकिपर), सम्झना खड्का, साना प्रविन, रिया शर्मा, पूजा महतो, कविता जोशी, रुविना क्षेत्री बेलबासे, ममता चौधरी, रचना चौधरी र इश्वरी विष्ट रहेका छन्।"
"क्यानको सेन्ट्रल कन्ट्र्याक्टमा १९ जना महिला खेलाडी, को कुन ग्रेडमा परे?","काठमाडौं : नेपाल क्रिकेट संघ (क्यान)ले महिला खेलाडीहरूको पनि वर्गीकरण गरेको छ। क्यानले विभिन्न चार श्रेणीमा खेलाडीहरूको वर्गीकरण गरेको हो। क्यानले ग्रेड एमा चार खेलाडीलाई राखेको छ। जसमा इन्दु बर्मा, पूजा महतो, रुबिना क्षेत्री र सीता राना मगर रहेका छन्। त्यस्तै ग्रेड बीमा कविता जोशी, ग्रेड सीमा कविता कुँवर र सम्झाना खड्का रहेका छन्। त्यस्तै ग्रेड डीमा बिन्दु रावल, अलिशा यादव, साना प्रविन, रिया शर्मा, सीमा केसी, साबित्री धामी, रोमा थापा, ईश्वरी विष्ट, कृष्मा गुरुङ, जोत्सनिका मारासिनी, रचना चौधरी र मनिषा उपाध्याय रहेका छन्। क्यानले ग्रेडमा परेका महिला खेलाडीलाई ५० हजार, ग्रेड बीका लागि ३५ हजार, सीका लागि २५ हजार र डीका लागि २० हजार रुपैयाँ तलबको व्यवस्था गरेको छ।"
२१ महिनादेखि तातोपानी नाकामा थन्कियो मल,"तातोपानी भन्सारको गोदाममा २१ महिनादेखि १ हजार ३ सय टन युरिया मल थन्किएको छ। काठमाडौं : किसानलाई मल चाहिने मौसममा बर्सेनि अभाव हुनु सामान्यजस्तै भएको छ । यता मलको जिम्मा पाएको कृषि सामग्री कम्पनी र यसले मल आयातमा ठेक्का दिएका सप्लायर्सहरूबीच भएको सम्झौताअनुसार समयमा मल आयात नहुँदा किसानले मल अभाव खेप्नु परेको हो । आयातकर्ताले समयसीमा भन्दापछि ल्याएको मललाई कम्पनीले स्वीकार पनि गर्दैन । बरु कानुनअनुसार समयमा नल्याएपछि कारबाहीस्वरूप जरिबाना र कालोसूचीमा राख्ने गरेको छ । कृषि सामग्री र ठेकेदार कम्पनीबीच विवाद चुलिँदा उत्तरी नाका तातोपानी भन्सारको गोदाममा २१ महिनादेखि १ हजार ३ सय टन युरिया मल थन्किएको छ । तातोपानी भन्सारको सुक्खा बन्दरगाह गोदाम व्यवस्थापक अनिरुद्र थापाका अनुसार ०८० जेठ १८ गतेदेखि असार २ गतेसम्म हरेक दिन अलिअलि गरेर ३५ सय ९० टन युरिया मल चाइनाबाट आयात गरिएको थियो । लगभग २२ सय ९० टन गोदामबाट आयातकर्ताले कृषि कम्पनीमा लगे । अब लगभग १३ सय टन बाँकी छ । यसबीचमा आयातकर्ता र कृषि कम्पनीबीच के भयो हामीलाई थाहा हुँदैन । हाम्रो ड्राईपोर्ट व्यवस्थापनअन्तर्गत एउटा पाटो गोदाम व्यवस्थापन हो, व्यवस्थापक थापाले अन्नपूर्णसँग भने, हामीले बाहिरबाट कन्टेनरमा ल्याएका सामानहरू राखिदिने र पार्टीले आएर डकुमेन्ट पूरा गरी भन्सार क्लियर गरेर पठाउने हाम्रो दायित्व हो । तर गोदाममा थन्किएको छ, सप्लायर्स अहिले सम्पर्कमा छैनन् । तर बेलाबेला यो केस अदालतमा पुगेको भन्ने मात्रै सुनेका छौं । गोदाम भाडा जहिलेसम्म राखिन्छ त्यतिञ्जेलसम्मको लाग्छ । उनका अनुसार दैनिक प्रतिकेजी १७ पैसाको दरले भाडा लाग्छ । सप्लायर्स लिन आए बरु सक्दो मिलाएर दिन हुन्थ्यो । तर सम्पर्कमै आएका छैनन् । कृषि कम्पनी र सप्लायर्सबीच मुद्दा छ भन्ने सुनेका छौं । भन्सार नियमावलीअनुसार भन्सारमा आइपुगेको ६० दिनसम्म पनि सामग्री नलगेमा प्रक्रिया पुर्याएर जफत गर्न सक्छ । सो मल उठाउनुपर्ने अन्तिम मिति नाघेको आठ महिना भए पनि हालसम्म नलगिँदा तिर्नुपर्ने दायित्वसमेत बढेको छ । यससँगै हालसम्म मल नपग्लिए पनि धेरै समय रहिरहे पग्लिने जोखिमदेखि डेट एक्सपायर मिति पनि हुन सक्छ । अर्कोतर्फ उक्त मल लामो समयसम्म रहँदा तातोपानी सुक्खा बन्दरगाह आएका अन्य सामग्री लोडअनलोड गर्न भन्सारलाई बेलाबेला समस्या पर्ने गर्छ । सरकारले यस्तो मल अनुदानमा बिक्री गर्दै आएको छ । कृषि सामग्री कम्पनीले टेन्डर गरेपछि सिल्क मार्केट प्रालि, सिनोम्याक, ग्लोबलम्याटिक्स र बिध प्रालिले संयुक्त रूपमा (जेभी)का व्यापारीले चीनबाट सामान ल्याउन बैंकमा एलसी (प्रतीतपत्र) खोले । मल ल्याउन प्रक्रियामा गए । तर सर्तअनुसार तोकिएको समयमा नआएपछि कम्पनीले टेन्डर नै खारेजी गर्यो । तर सामान आएर भन्सार यार्डमा थन्किएको हो । यसबारे पटकपटक सञ्चारमाध्यममा समाचार पनि बनिरहे तर समाधान कतैबाट भएको छैन । तर अहिले भन्सार ऐन संशोधनका क्रममा अर्थ समितिमा छलफलमा रहेकाले सम्बद्ध सांसदहरू भन्सार बिन्दु निरीक्षणमा छन् । आइतबार तातोपानी भन्सारमा अर्थ समितिका सभापति सन्तोष चालिसेसहित १२ जना सांसद अनुगमन टमा पुगेका थिए । डेढ वर्षदेखि मल थुप्रिएको देखेपछि सभापति चालिसेले अनुगमन कार्यस्थलबाटै सोमबार कृषि तथा पशुपन्छी मन्त्री रामनाथ अधिकारी र कृषिसचिवलाई फोनबाटै झपारे । तातेपानी भन्सार नाका प्रमुख कमलकुमार भट्टराईले उक्त घटनाबारे उद्धृत गर्दै भने, विशेष गरेर अहिले अर्थ समितिमा भन्सार ऐन छलफलमा छ । यसैले अनुगमन टोलीले भन्सार कार्यालय र नाका निरीक्षण गरे । लामो समयदेखि थन्किएको मलप्रति चासो दिए र यसो भएकोमा मेरो कार्यकक्षबाटै कृषिमन्त्रीलाई फोन लगाए । उत्तरी नाका निरीक्षण गर्न आइतबार पुगेर सोमबार फर्केका हुन् । भन्सार प्रमुख भट्टराईका अनुसार गोदाम सरकारको स्वामित्वको भए पनि इन्टरमोडलले टेन्डरमार्फत गोदामको जिम्मा निजी कम्पनीलाई ठेक्कामा लगाएको हुन्छ । यसको आम्दानी निजी कम्पनीले लिने गर्छ । भाडा ठूलो भयो भने दुई पक्षको नेगोसिएसनमा जान्छ । यसमा भन्सारको हात हुँदैन । उनले थपे । मल थन्किनुको वास्तविकता कृषि सामग्री कम्पनीका प्रबन्ध सञ्चालक विष्णुप्रसाद पोखरेलका अनुसार तीन वर्षअघि सिल्क मार्केट प्रालि, सिनोम्याक, ग्लोबल म्याटिक्स र बिध प्रालिले संयुक्त रूपमा (जेभी) संस्थासँग ठेक्का सम्झौता गरेको थियो । पहिलो पटक भएको करारअनुसार पनि समयमा मल नै ल्याएन । त्यो बेलाको व्यवस्थापनले कानुनबमोजिम उक्त कम्पनीलाई कारबाही गर्यो । कारबाहीस्वरूप धरौटी जफत गरेर कालोसूचीमा राखिदियो । यसपछि ती संस्थाहरू अदालतमा पुगे । त्यतिबेला अदालतले कारबाही नगर्न भनेर आदेश दियो । यसपछि उनीहरूले तत्कालै मल ल्याएनन् अलिपछि मल ल्याए । खास ठेकेदार कम्पनीहरूले सुरुमा २५ हजार टन युरिया आयातको ठेक्का पाएका थिए । उनका अनुसार यसअघि भन्सारमा भएको मल ३० दिनभित्र कृषि सामग्री कम्पनीमा पुर्याउने र ठेक्का भएका बाँकी २१ हजार ५ सय टन युरिया मल १ सय ७ दिनभित्र ल्याउने भनेर सम्झौता नवीकरण पनि भयो । १३ सय टन मल ल्याउन पनि ३० दिन भनेकोमा ८९ महिना लगाए । ३ सय दिन कटिसक्दा पनि त्यो मल ल्याएनन् । हामीले पटकपटक मल ल्याउने म्याद थप्यौं, चिठी लेख्यौं, अनुरोध गर्यौं । अनेक गर्दा पनि त्यो मल नआएपछि हामीले बाध्य भएर फेरि कारबाही गर्यौं । कारबाहीस्वरूप कालोसूचीमा राख्यौं ।"
घुससहित मालपोतका दुई कर्मचारी अख्तियारको नियन्त्रणमा,काठमाडौं : अख्तियार दुरूपयोग अनुसन्धान आयोगले घुससहित मालपोतका दुईजना कर्मचारीलाई नियन्त्रणमा लिएको छ। आयोगले भूमिसुधार तथा मालपोत कार्यालय महोत्तरीका खरिदार मुन्नु कुमार दास र लेखापढी कानुन व्यवसायी जिवछ महतोलाई ३५ हजार घुससहित नियन्त्रणमा लिएको हो। उनीहरूले जग्गाको ट्रायल चेकगरी नक्सा सुधार गर्न सहजीकरण गरिदिने भनी सेवाग्राहीसँग घुस रिसवत माग गरिरहेको भन्ने सूचनाको आधारमा अख्तियार दुरूपयोग अनुन्धान आयोगको कार्यालय बर्दिवासबाट खटिइ गएको टोलीले घुस लिइसकेको अवस्थामा नियन्त्रणमा लिएको आयोगका प्रवक्ता राजेन्द्र कुमार पौडेलले जानकारी दिए। उनीहरूमाथि थप अनुसन्धान भइरहेको आयोगले जनाएको छ।
युक्रेन ३० दिने युद्धविरामको लागि तयार,"साउदी अरेबियामा अमेरिकायुक्रेनबीच भएको वार्तामा युक्रेनले रुससँग तत्काल ३० दिने युद्धविराम गर्ने प्रस्ताव स्वीकार गरेको छ। युक्रेन युद्ध अन्त्य गर्न मंगलबार अमेरिकी र युक्रेनी अधिकारीहरूबीच बैठक भएको छ। यसपछि युक्रेनले अमेरिकाको ३० दिने युद्धविराम प्रस्ताव स्वीकार गरेको युक्रेनी राष्ट्रपति भ्लोदिमिर जेलेन्स्कीले पुष्टि गरेका छन्। राष्ट्रपति जेलेन्स्कीले भने, 'यो प्रस्ताव सकारात्मक कदम हो। युक्रेन यसलाई स्वीकार गर्न पूर्ण रूपमा तयार छ। अब यसका लागि रुसलाई मनाउनु अमेरिकाको जिम्मेवारी हो। मस्कोले सहमति जनाएपछि युद्धविराम तुरुन्तै लागू हुनेछ।' अमेरिकी विदेशमन्त्री मार्को रुबियो र राष्ट्रिय सुरक्षा सल्लाहकार माइक वाल्ट्जले साउदी अरेबियाको जेद्दामा भएको बैठकमा युक्रेनका धेरै सम्झौता प्रस्तावहरूबारे छलफल गरेको बताएका छन्। युक्रेनी अधिकारीहरू रुसद्वारा कब्जा गरिएको क्षेत्रको विषयमा भने कुनै पनि सम्झौताको लागि तयार देखिएनन्। रुसी राष्ट्रपति भ्लादिमिर पुटिन पूर्वी युक्रेनका चार ठूला क्षेत्रहरू (डोनेट्स्क, लुहान्स्क, खेरसन र जापोरिजिया) मा पूर्ण नियन्त्रण चाहन्छन्। रुसले पहिले नै युक्रेनको २० भूभाग कब्जा गरिसकेको छ। अमेरिकायुक्रेन वार्तामा भएका निर्णयहरूमा युद्धविराम हवाई र समुद्रीलगायत सबै क्षेत्रमा लागू हुने जनाइएको छ। त्यस्तै वाचा गरिएअनुसार अमेरिकाले रुसलाई युद्धविराममा सहमत हुन मनाउने प्रयास गर्नेछ। अमेरिकाले युक्रेनको लागि सैन्य सहयोग तथा गुप्तचर जानकारी आदान प्रदान गर्न रोकेको थियो। वार्तामा युक्रेनले अमेरिकाबाट सैन्य सहयोग र गुप्तचर जानकारी प्राप्त गर्ने कुरा पनि सम्झौता भएको छ। त्यस्तै दुर्लभ खनिज सम्झौता सकेसम्म चाँडो पूरा गर्न अमेरिका र युक्रेनबीच सहमति भएको छ।"
नक्कली नोटसहित ५ जना पक्राउ,"मलङ्गवा : सर्लाही सदरमुकाम मलङ्गवाबाट नेपाली नक्कली नोटसहित पाँच जनालाई प्रहरीले पक्राउ गरेको छ। मलङ्गवा नगरपालिका८, गोरखकाली नाकाबाट नक्कली नोटसहित नोट बनाउने कार्यमा संलग्न पाँच जना पक्राउ परेका हुन्। महोत्तरीको सोनमा गाउँपालिका७, सुन्दरपुरका ४२ वर्षीय खुर्सैद भन्ने सुल्तान मंसुर, रौतहटको गढीमाई नगरपालिका९, चिलमिलियाका ५६ वर्षीय रामनारायण सहनी, सर्लाहीको धनकौल गाउँपालिका७, बैरियाका ४८ वर्षीय दुलार सहनी, सर्लाहीको ब्रह्मपुरी गाउँपालिका२, का ५० वर्षीय रामपृत सहनी र ब्रह्मपुरी गाउँपालिका२, कै ३५ वर्षीया सिहानता कुमारी देवीलाई पक्राउ गरिएको जिल्ला प्रहरी कार्यालय सर्लाहीले जनाएको छ। भारततर्फबाट बा४७ प ८७५७, बीआर ३० सी ४७६६ र बीआर ३० एआई ३०४९ नम्वरको मोटरसाइकलमा नेपाल आउँदै गर्दा सूराकीको आधारमा खानतलासी गर्दा उनीहरूको साथबाट नक्कली नोट बरामद भएको प्रहरी नायब उपरीक्षक सरोज राईले जानकारी दिए। प्रहरीले उक्त गिरोहको साथबाट नेपाली नक्कली एक हजार दरको तलमाथि एकएक वटा नोट राखेर बीचमा सेतो पेपर राखेर बनाइएको ८८ थान बण्डलमा नक्कली नेपाली रुपैयाँ १७६ थान (एक लाख ७६ हजार रुपियाँ) बरामद गरेको छ। पक्राउ परेका पाँचै जनालाई मुद्रा सम्बन्धी कसूरमा सर्लाही जिल्ला अदालतबाट सात दिनको म्याद थप गरी अनुसन्धान अघि बढाइएको डिएसपी राईले बताए।"
कसैका लागि कोही किन रैती होस् ?,"नेपाली राजनीतिमा खास विशेषता छ, कहिले मिल्ने कहिले चिल्ने। इतिहास खोतल्ने हो भने मुलुक र जनतालाई अप्ठ्यारो परेको बेला राजनीतिक दलहरू एक ठाउँमा आएको अवस्था छ। जतिसुकै लडे पनि राष्ट्रलाई आवश्यकता परेको बेला नेपालमा दलहरू मिल्छन् भन्ने सन्देश छ। मुलुकले २४० वर्ष शाहवंशीय शासन बेहोरिसकेको छ। नेपालमा राजतन्त्र भएको बेला विश्वका अन्यले कहाँबाट कहाँ पुगे ? तर नेपालमा राजपरिवार आपसी कलह, झगडामा नै रुमालियो। देश र जनताका लागि अपवादमा बाहेक सिन्को पनि भाँच्न नसकेको, हाम्रो अघिल्ला पुस्ताको अवस्था हेर्दा छर्लंग हुन्छ। २०आंै शताब्दीसम्ममा विश्वका धेरै देशले कायापलट गरे तर नेपालको अवस्था २१औं शताब्दीमा गरिब मुलुक सूचीमा नै छ। यो सबै पछिल्लो ३४ वर्षको अवधिलाई दोषारोपण गर्नु अतिशयोक्ति मात्रै हुन्छ। पछिल्लो समयमा जति हुनुपर्ने त्यति हुन नसकेकै हो, यसमा दुई मत छैन। राजनीतिक दलहरूले जति गर्नुपर्ने त्यो पनि गर्न नसकेको अवश्य नै हो। सोचेजति, चाहे जति प्रगति नभएको हो। यो समयमा अपेक्षा धेरै भयो। नेपालीले विश्व हेर्ने अवसर पाए तर नेपाल हेर्दा उनीहरूलाई कहाली लाग्नु स्वाभाविक पनि हो। तर आज देशको यो अवस्था हुनमा ३४ वर्षमात्रै जिम्मेवार भनेर मान्न सकिँदैन। मुलुक जुन गतिमा प्रगति गर्नुपर्ने हो त्यो गर्न नसक्नुमा प्रमुख जिम्मेवार २४० वर्ष लामो राजतन्त्र नै हो। अब राजतन्त्र फर्किने कुरा कोरा कल्पनाभन्दा केही होइन। त्यो प्रयास गर्नुभन्दा राजाले पार्टी खोलेर राजनीतिमा आएर प्रधानमन्त्री हुने विकल्प जान सक्छन्। पछिल्लो समय अराजकता, अस्थिरता, दलबीचको आपसी आरोपप्रत्यारोप, भ्रष्टाचार, कुशासन कारण नै असन्तुष्टिले व्यवस्थाका विरोधीहरू हौसिएका हुन्। यसमा अदृश्य शक्तिले पनि भूमिका खेलिरहेको पूर्वराजाको स्वागतमा देखिएको भारतको उत्तर प्रदेशका मुख्यमन्त्री योगी आदित्यनाथको तस्बिरले नै स्पष्ट पारिसकेको छ। तर शक्ति लाग्दै सबै हुन्छ भन्ने पनि छैन, संविधान नगर्न पनि कम दबाब सिर्जना नभएको होइन तर देशका सबै राजनीतिक शक्ति मिल्दा कसैको केही लागेन। २००७ सालकै कुरा गरौं। त्यो बेला १०४ वर्षको जहानियाँ राणाशासन फाल्न राजनीतिक दलहरू कांग्रेस, कम्युनिस्ट र तत्कालीन राजा त्रिभुवन मिलेका थिए। यो शक्तिले राणाशासन अन्त्य भयो। निरंकुश पञ्चायती व्यवस्था सुरुआती चरणमा कांग्रेस कम्युनिस्ट एक ठाउँमा थिएनन्। सुरुआतमा उनीहरू मिल्नुभन्दा आपसमा लडाइएका थिए। तत्कालीन कांग्रेस सभापति बीपी कोइराला त कम्युनिस्टसँग मिल्नै हुँदैन भन्थे तर कांग्रेस र कम्युनिस्ट नमिलिकन पञ्चायती व्यवस्था समाप्त गर्न सक्दैन भन्ने महसुस कांग्रेसका सर्वमान्य नेता गणेशमान सिंहलाई भयो। उनकै आह्वान कांग्रेस र कम्युनिस्ट शक्ति मिल्दा ३० वर्षे निरंकुश पञ्चायती व्यवस्था समाप्त भएको थियो। २०४६ सालको प्रजातन्त्र पुनस्र्थापनाका लागि आन्दोलन कांग्रेस र कम्युनिस्ट मिलेर लडेका थिए। २०४७ सालको संविधान पनि कांग्रेस र कम्युनिस्ट मिलेर नै बनाएका थिए। राजनीतिक दल मिल्दा जसरी सशस्त्र द्वन्द्व मिलेर निमिट्यान्न पारे। २०५२ सालदेखि २०६२६३ सालसम्म नेपालमा युद्ध थियो भन्दा अहिलेको पुस्ताले पत्याउने अवस्था छैन। राज्य र विद्रोही दुवै पक्षबाट भएका हिंसा, आंतक भोग्नेलाई मात्रै त्यो बेला अवस्था थाहा होला। द्वन्द्वको त्यो भुँमरीमा परेको मुलुकले कति मज्जाले निकास पायो। मुलुकमा आज सशस्त्र द्वन्द्व नामोनिसान नै सकियो। यो पनि राजनीतिक दल मिल्दाको परिणाम नै हो। २०६२०६३ जनआन्दोलनमा तत्कालीन अवस्थामा सात दल, माओवादी र सम्पूर्ण नागरिक एक ढिक्का भए। शाही शासनलाई धुलो चटाइदिए। त्यसपछि मुलुकमा पहिलो संविधानसभाको निर्वाचन भयो। संविधानसभाबाट संविधान बन्न नदिने देशीविदेशी शक्तिले ठूलो चलखेल गरे। पहिलो संविधानसभा नै तुहियो पनि। तर दोस्रो संविधानसभाको निर्वाचनपछि २०७२ असोज ३ मा संविधानसभामा नेपालमै पहिलो संविधान जारी भयो। संविधान जारी हुन नदिन त्यो बेला पनि ठूलो प्रयास भएको थियो। तर देशभित्रका सबै शक्ति मिलेर संविधान जारी गरेरै छोडे। त्यो बेला केही राजनीतिक दललाई उक्साहट पनि भयो। संविधान जारी भएपछि नाकाबन्दी भयो। नाकाबन्दीका पनि सबै मिलेर प्रतिवाद गरे। २०७७ जेठ ७ मा लिम्पियाधुरासहित नक्सा जारी भयो। त्यो अध्यावधिक नक्सालाई संसद्ले नै सर्वसम्मत अनुमोदन गयो। यो नेपाली राजनीतिक शक्ति मिल्दा अर्को ठूलो ऐतिहासिक कदम हो। जुन काम न इतिहासमा नै भएको छ, न त भविष्यमा नै होला। पछिल्लो समयमा देशलाई पश्चगमनतर्फ फर्काउने तानाबाना भइरहेको छ। विदेशी शक्तिहरू उक्साहटमा पूर्वराजा ज्ञानेन्द्रका गतिविधि बढिरहेका छन्। उनमा सिंहासनको मोह पलाएको छ। तर यो सम्भव छैन। जनता पुनः रैती हुन तयार छैनन्। राजतन्त्र फर्काउन लागेका भनिएका शक्तिले यो व्यवस्थाको पटकपटक स्वाद चाखिसकेका छन्। २०४६ यता चार पटक त राप्रपाले सरकारको नेतृत्वसमेत गरिसकेको छ। राप्रपाकै नेता लोकेन्द्रबहादुर चन्द, सूर्यबहादुर थापा दुईदुई पटक गरी चार पटक प्रधानमन्त्री भइसकेका छन्। राप्रपा नेपालका अध्यक्ष कमल थापा पनि त यसबीचमा कति पटक मन्त्री भए ? त्यसको हिसाबकिताब लामै होला। अहिलेका राप्रपाका अध्यक्ष राजेन्द्र लिङ्देनसमेत यही व्यवस्थामा मन्त्री भइसकेका छन्। राष्ट्रघाती भनिएको महाकाली सन्धीको समयमा जलस्रोत मन्त्री र परराष्ट्र मन्त्री राप्रपाका नेता थिए। त्यो बेला जलस्रोतमन्त्री पशुपतिशमशेर जबरा र परराष्ट्रमन्त्री प्रकाशचन्द्र लोहनी थिए। राप्रपाका नेताहरू पशुपतिशमशेर जबरा (जलस्रोत मन्त्री) तथा प्रकाशचन्द्र लोहनी (परराष्ट्र)ले पनि महाकाली सन्धिसम्बन्धी राष्ट्रिय सहमतिको दस्तावेजमा हस्ताक्षर गरेका थिए। बहुदल र गणतन्त्रमा मन्त्री हुन्न भनेर त उनीहरूले भनेनन्। सत्ताकै अझ तँछाडमछाड गर्दैै पटकपटक पार्टीसमेत फुटाए। मुलुक राजनीतिक शक्ति नमिल्दा अस्थिरता, अराजकता र कुशासनको अवस्था हुन्छ। राजनीतिक शक्ति मिल्दाका सुखद क्षण छन् तर लड्दाको अवस्थामा अन्य शक्ति खेलेर मुलुकलाई धराशायी बनाउने अवस्था पनि सिर्जना भएको छ। राजनीतिक परिवर्तनमा पटकपटक मिलेका एउटै विषय जसमा दलहरू मिल्न सकेका छैनन्, विकास, समृद्धि र सुशासनको क्षेत्रमा। अब राजनीतिक दलले विकास, समृद्धि र सुशासनका लागि एक ढिक्का भएर अघि बढ्नु पर्छ। अन्त्यमा, राजनीतिक दल मिलेर मुलुक विकास समृद्धि र सुशासनका कायम गर्नुको विकल्प छैन। अब मुलुक थप आन्दोलनको आवश्यक पनि छैन। पटकपटक परिवर्तनका नाममा आन्दोलन भइसकेका छन्। देश पश्चगमनमा फर्कन पनि सक्दैन। दलको विकल्प निर्दल, गणतन्त्रको विकल्प राजतन्त्र, संघीयताको विकल्प एकात्मक व्यवस्था हुन सक्दैन। अर्थात् राजतन्त्र फर्किने कुरा असम्भव नै हो। यो व्यवस्थालाई उन्नत बनाउनु पर्छ। देश बनाउन दलहरू मिल्नुको विकल्प छैन। देशलाई संसारकै एक समृद्ध मुलुक बनाउन सबै एकजुट हुनैपर्छ।"
काउन्सिललाई निर्णयमा पुनर्विचार गर्न मिडिया एलायन्सको माग,काठमाडौं : अंग्रेजी दैनिक द हिमालन टाइम्सलाई कालोसूचीमा राख्ने प्रेस काउन्सिल नेपालको निर्णयप्रति मिडिया एलायन्सको गम्भीर ध्यानाकर्षण भएको जनाएको छ । प्रेस काउन्सिल नेपाल निष्पक्ष र पारदर्शी प्रक्रियाअनुरूप दुवै पक्षको भनाइलाई प्राथमिकताका साथ सुन्ने संविधानिक दायित्व बोकेको संस्था प्रेस काउन्सिलले कुनै पनि निर्णयमा पुग्नुअघि सम्बन्धित पक्षसँग सत्यतथ्य बुझेरमात्रै प्रेस स्वतन्त्रता र निष्पक्षतालाई मनन गरोस् भन्ने मिडिया एलायन्सको भनाइ छ । द हिमालयन टाइम्सले काउन्सिललाई स्पष्टीकरणसहितको पत्रसमेत बुझाइसकेको र त्यसपछि कुनै छलफलबिना नै कालोसूची मा राखिएको भन्दै उक्त सूचीबाट तत्काल हटाउन आग्रह गरिरहेको अवस्थामा प्रेस काउन्सिल नेपाललाई आफ्नो निर्णयमा पुनर्विचार गरी सम्बद्ध पक्षसँग वार्ता अगाडि बढाउन एलायन्सले आग्रह गरेको छ ।
"खानेपानीको सुविधा, विद्यार्थी भए दंग","वीरेन्द्रनगर : सुर्खेतको भेरीगंगा नगरपालिका २ मोहटीस्थित सामुदायिक माध्यमिक विद्यालयमा कक्षा ९ मा अध्ययनरत छिन् बिनिता शाही । घरबाट करिब आधा घण्टाको पैदल दूरीमा छ स्कुल । तैपनि बिनितालाई स्कुल जानै मन लाग्दैन्थ्यो, अभिभावकले दिनहुँ कर गर्नुपथ्र्यो । किनभने उनलाई विद्यालय आउन आधा घण्टा लाग्थ्यो तर विद्यालय आइसकेपछि फेरि पानी खान ४५ मिनेटको दूरी पैदल हिँडेर फेरि गाउँ जानुपथ्र्यो । तर अहिले उनी उत्साहित भएर विद्यालय आउँछिन् । उनले भनिन्, मलाई पहिले खानेपानीको समस्याकै कारण विद्यालय आउन मनलाग्दैन थियो । विद्यालयमा बोतलमा भरेर बिहान ल्याएको पानी हाफटाइमसम्म पुग्दैन थियो । फेरि पानी लिन जान आउन करिब डेढ घण्टाको पैदल हिँड्नु पथ्र्यो । पानी पिउनै जाँदा थकाइ लाग्थ्यो । विद्यालयमा पढ्न मन पनि लाग्दैनथियो । कहिलेकाहीँ त पानी खान जाँदा आधा पढाइ नै छुट्थ्यो । तर अहिले हाम्रो विद्यालयमा बालमैत्री धारा बनेको छ । हामीले जति बेला पनि शुद्ध पिउने पानी विद्यालयमै कल कल खान पाउने भएका छौं । सामुदायिक विद्यालय मोहटीमा कक्षा ९ मै अध्ययनरत अर्का छात्र नवीन मिजारको पनि पीडा उस्तै थियो । उनले भने, गाउँमा पानी भर्ने बोतलहरू पनि नपाइने हुनाले प्लास्टिकको बट्टामा पानी भरेर विद्यालय ल्याउनु पथ्र्यो । त्यो पनि दिनभरलाई पुग्दैनथियो । कहिले त साथीहरूले पनि खाइदिन्थे । फेरि पानी लिन जाँदा पढाइ नै छुट्थ्यो । त्यसैले विद्यालय आउन मन लाग्दैनथियो । तर अहिले हाम्रो गाउँमा भन्दा विद्यालयमा राम्रो पानीको व्यवस्था छ । महिला पुरुष शौचालयको पनि उस्तै राम्रो व्यवस्था छ । त्यसैले अहिले खुसीले विद्यालय आउन मन लाग्ने भएको छ । बिनिता र नवीनजस्तै हिजोआज मोहटीको विद्यालयमा पढ्ने सबै विद्यार्थी खुसीका साथ विद्यालय आउन थालेका छन् । विद्यालयमा व्यवस्था गरिएको बालमैत्री स्वच्छ खानेपानी धारा र छात्रछात्रा शौचालयले यहाँका विद्यार्थीको मुहारमा खुसी ल्याएको छ । उनीहरू सबै दंग छन् । सामुदायिक विद्यालय मोहटीमा कक्षा ६ मा अध्ययनरत उमेश विकले भने, स्कुलमा बालमैत्री धारा छ । जहाँ नियमित पानी आउछ । ट्वाइलेट पनि सफा र सुरक्षित छ । त्यसैले आजकल त स्कुल जान झ्याउ लाग्दैन । सुन्दा सामान्य लाग्न सक्छ, तर मोहटीका विद्यार्थीले वर्षौँदेखि भोगेको पीडा र खानेपानी उपलब्ध भए पछि उनीहरूमा देखिएको सकारात्मक परिवर्तन उल्लेखनीय छ । दुई महिनापहिले त्यस विद्यालयमा विद्यार्थीको नियमितता र अहिलेमा निकै परिवर्तन भएको छ । विद्यालयका प्रधानाध्यापक भीमबहादुर राउवतले भने, विद्यालयमा खानेपानी र शौचालयको समस्याले विद्यार्थी नियमितता हुँदैनथियो । निकै समस्या भोगिरहेका थियौं । तर अहिले भेरीगंगा नगरपालिकाको समन्वयमा केएनएफआईडी नेपालले बालमैत्री धारा र बालमैत्री शौचालय निर्माण गरिदिँदा विद्यालयमा विद्यार्थीको नियमितता ह्वात्तै बढेको छ । कर्णालीका सामुदायीक विद्यालयमा बालमैत्री स्वच्छ खानेपानी धारा र छात्रछात्राका लागि सफा शौचालय व्यवस्था खानेपानी र शौचालयको सुविधापछि विद्यार्थीको बढ्यो नियमितता उनका अनुसार मोहटी विद्यालयका झन्डै ५ सय विद्यार्थीलाई पानी पिउनकै लागि दिनहुँ समस्या हुन्थ्यो । विद्यालयको सय मिटर तल भेरी बगिरहेको थियो । तर त्यहाँ जान सहज थिएन । विद्यालयको मुनि भीर भएकाले विद्यालय जालीले घेरबार गरिएको थियो । तर केएनएफआईडी ७५ मिटर गहिरो डिपबोरिङ हानेर ल्याब टेस्ट गरी १३ लाख लागतमा नियमित पर्याप्त शुद्ध पानी निकालिदिएपछि अहिले निकै सहज भएको छ । त्यसैले ९ लाखको लागतमा बालमैत्री शौचालय पनि बनाइदिएपछि त झन् सुविधायुक्त विद्यालय बनेको छ । जसमा भेरीगंगा नगरपालिका, विद्यालय व्यवस्थापन समिति र केएनएफआईडीको उल्लेखनीय भूमिका रहेको छ । भेरीगंगा२ को सामुदायिक माविमा मात्र होइन, वडा नं ४ स्थित नेपाल राष्ट्रिय आधारभूत विद्यालयमा पनि २२ लाखको लागतमा बालमैत्री धारा र बालमैत्री शौचालय निर्माण गरिएको छ । भेरीगंगा२ को सामुदायिक माविमा निर्माण भएका बालमैत्री धारा र शौचालय सोमबार उद्घाटन गर्दै भेरीगंगा नगरपालिका प्रमुख यज्ञप्रसाद ढकालले भने, सहयोगी हातहरूले हाम्रो नगरपालिकाको दुई वटा विद्यालयमा निकै राम्रा बालमैत्री धारा र सुविधायुक्त बालमैत्री शौचालय निर्माण गरिदिए । अब नगरका अन्य वडामा रहेका विद्यालयमा पनि सहयोग गर्न हामीले केएनएफआईडीलाई आग्रह गरेका छौं । केएनएफआईडीका निर्देशक नारायण गिरीले भेरीगंगा नगरपालिकाका दुई वटा विद्यालय मात्र नभई कर्णालीका विभिन्न जिल्लामा बालमैत्री धारा, शौचालय निर्माणका साथै अन्य सरसफाइका कामहरू भइरहेका छन् । उनले भने, विद्यार्थीको सुविधालाई मध्यनजर गरी हामीले हरेक विद्यालयलाई सुविधा सम्पन्न बनाउने अभियान चलाइरहेका छौं । तर बनेका यी संरचनाहरूको दिगोपनाका लागि नगरपालिका र विद्यालयले ध्यान दिनुपर्छ । कार्यक्रममा भेरीगंगा नगरपालिका उपप्रमुख धनसरा बोहोराले भेरीगंगा नगरपालिकाले विभिन्न सहयोगी हातहरूसँग समन्वय गरी सबै विद्यालयहरूलाई सुविधायुक्त बनाउँदै जाने बताइन् । उनले भनिन्, हामी जनताका समस्याहरू समाधानका लागि अभियानमै छौं । जसका लागि सहयोगी नियकाहरूसँग समन्वय गरिरहेका छौं । कार्यक्रममा वल्ड सेयरका कन्ट्रि डाइरेक्टर हेलिम जङले विद्यालयमा बनेका धारा र शौचालयलाई आफ्नै घरको जसरी संरक्षण गर्नुपर्ने बताइन् । उनले भनिन्, विद्यालय हाम्रो हो । विद्यालयमा बनेका संरचनाहरू पनि हाम्रा हुन् । हामीले नै यसको संरक्षण र सरसफाइमा ध्यान दिनुपर्छ भन्ने भावना सबैको हुनुपर्छ । कार्यक्रममा भेरीगंगा नगरपालिका प्रमुख ढकालले बालमैत्री धारा र शौचालय निर्माणको काम समयमै सम्पन्न गर्ने निर्माण व्यवसायी अमर शाही र सहयोगी निकायहरूलाई सम्मान पनि गरेका थिए ।"
ट्रम्पको क्यानेडियन स्टील र आल्मुनियममा ५० कर लगाउने योजना स्थगित,"वासिङ्टन डीसी: अमेरिकी राष्ट्रपति डोनाल्ड ट्रम्पले क्यानेडियन स्टील, आल्मुनियम र अन्य धातुहरूमा ५० प्रतिशत कर लगाउने योजनालाई अस्थायी रूपमा स्थगित गरेका छन्। क्यानडाबाट आयात हुने यी धातुहरूमा २५ प्रतिशत भन्सार महसुल जारी रहने जनाइएको छ। यी कर आज अर्थात् मार्च १२ देखि लागू हुँदैछ। क्यानाडाको ओन्टारियो प्रान्तले केही उत्तर अमेरिकी राज्यहरूमा पठाइने बिजुलीमा २५ प्रतिशतको नयाँ शुल्क लगाउन बन्द गर्ने निर्णय गरेपछि ट्रम्पको यो कदम आएको हो। ट्रम्पले बिजुली आपूर्तिमा लाग्ने यो शुल्कमा क्यानडामाथि भारी शुल्क लगाउने धम्की दिएका थिए। यो दुई देशबीच चलिरहेको व्यापार युद्धको सन्दर्भमा एक महत्त्वपूर्ण कदम हो। यो व्यापार युद्ध अमेरिका र क्यानडा दुवैको अर्थतन्त्रको लागि घातक मानिएको छ। सन् २०२४ मा अमेरिकाले स्टील आयात गर्ने देशहरूमा क्यानडा अग्रपंक्तिमा छ। ट्रम्पले यसअघि क्यानडाबाट अमेरिका आउने स्टील र आल्मुनियममा ५० प्रतिशतले भन्सार लगाउने बताएका थिए। उनले लेखेका थिए, 'क्यानाडाको ओन्टारियोले अमेरिका आउने बिजुलीमा २५ प्रतिशत कर लगाएको छ। यसको जवाफमा मैले मेरो वाणिज्य मन्त्रीलाई क्यानडाबाट अमेरिका आउने स्टील र आल्मुनियममा थप २५ प्रतिशत कर लगाउन भनेको छु। २५ प्रतिशत थप गर्दा कुल कर ५० प्रतिशत हुनेछ। क्यानडा संसारमा सबैभन्दा धेरै कर लगाउने देशहरू मध्ये एक हो।' यसबाहेक ट्रम्पले क्यानडालाई अमेरिकी दुग्ध उत्पादनहरूमा लगाइएको कर हटाउन पनि आग्रह गरेका छन्। ट्रम्पले थप लेखेका छन्, 'क्यानडाबाट आउने यो खतरालाई छिट्टै हटाउन सकियोस् भनेर म चाँडै बिजुलीसँग सम्बन्धित राष्ट्रिय आपतकाल घोषणा गर्नेछु।'"
पाँच अध्यादेशलाई प्रतिस्थापन गर्ने विधेयक पेश हुँदै,"काठमाडौं : प्रतिनिधि सभाको बैठक आज पनि बस्दै छ। आज बिहान ११ बजे नयाँ बानेश्वरमा बस्ने बैठकमा विभिन्न ११ वटा विधेयक पेश गर्ने सम्भावित कार्यसूची रहेको संघीय संसद सचिवालयका महासचिव पद्मप्रसाद पाण्डेयले जानकारी दिए। आजको बैठकमा सुशासन प्रवर्द्धन तथा सार्वजनिक सेवा प्रवाह सम्बन्धी केही नेपाल ऐनलाई संशोधन गर्ने विधेयक २०८१, आर्थिक कार्यविधि तथा वित्तिय उत्तरदायित्व (पहिलो संशोधन) विधेयक २०८१, निजीकरण पहिलो संशोधन विधेयक २०८१,आर्थिक तथा व्यवसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने विधेयक, २०८१,सहकारी सम्बन्धी केही नेपाल ऐनलाई संशोधन गर्ने विधेयक, २०८१ माथि सांसदबाट प्राप्त विरोधको सूचनाहरूलाई निर्णयार्थ पेश गरिने र मन्त्रीबाट विधेयक प्रस्तुत गर्ने कार्यसूची छ। मन्त्रिपरिषद्को पुस २६ गते बसेको बैठकले अध्यादेश जारी गर्न राष्ट्रपतिसमक्ष सिफारिस गरेको थियो। राष्ट्रपतिबाट अध्यादेश जारी भएपश्चात गत फागुन २१ र २२ गते प्रतिनिधि सभा र राष्ट्रिय सभाबाट ५ वटै अध्यादेश पारित भएको थियो। संसद्बाट पारित भएपछि सरकारले ५ वटै अध्यादेशको प्रतिस्थापन विधेयक कार्यसूचीमा राखेको हो। संसदबाट स्वीकृत भएका अध्यादेश २६ दिनमा प्रतिस्थापन विधेयक ल्याएर राष्ट्रपतिबाट प्रमाणीकरण समेत भइसक्नुपर्ने संवैधानिक व्यवस्था छ। भूमिसम्बन्धी अध्यादेश प्रतिस्थापन गर्ने विधेयक भने सरकारले ल्याइसकेको छैन। राष्ट्रिय सभाबाट स्वीकृत हुने सुनिश्चित नभएकाले सरकारले हालसम्म संसदमा स्वीकृतिका लागि पेश नगरेको हो। यसैगरी गृहमन्त्री रमेश लेखकले ""सशस्त्र प्रहरी बल, नेपाल विधेयक, २०८१ लाई दफाबार छलफलको लागि सम्बन्धित समितिमा पठाइयोस्"" भन्ने प्रस्ताव प्रस्तुत गर्ने समेत कार्यसूची रहेको छ। हेर्नुहोस् कार्यसूची"
नेपाल र भारत एकै समूहमा,"काठमाडौं : दक्षिण एसियाली फुटबल महासंघ (साफ) यू१९ च्याम्पियनसिपमा नेपाल र भारत एकै समूहमा परेका छन् । मंगलबार काठमाडौंमा भएको ड्रमा दुवै टोली समूह बी मा परेका हुन् । नेपाल र भारतसँगै समूह बीमा श्रीलंका पनि परेको छ । पाकिस्तानले प्रतियोगितामा सहभागिता जनाउने भएपछि सहभागी ६ टोलीलाई दुई समूहमा विभाजन गरिएको हो । समूह ए मा माल्दिभ्स, भुटान र साबिक विजेता बंगलादेश छन् । प्रतियोगिता भारतको अरुणाञ्चल प्रदेशको युपिया सहरमा अगामी मे ९ देखि १८ सम्म आयोजना हुनेछ । गत वर्ष सातदोबाटोस्थित एन्फा मैदानमा भएको प्रतियोगिताको फाइनलमा नेपाललाई पराजित गर्दै बंगलादेश च्याम्पियन बनेको थियो । नेपालले अहिलेसम्म दुई पटक साफ यू१९ फुटबलको उपाधि जितेको छ । नेपालले सन् २०१५ र २०१७ मा प्रतियोगिताको उपाधि जितेको थियो ।"
"सञ्जाल सामाजिक, हर्कत असामाजिक","संसद्को जारी विधेयक अधिवेशन खासै उल्लेख्य र परिणाममूलक हुन सकिरहेको छैन। सरकारले प्रस्तुत गरेका वा गर्न खोजेका अधिकांश विधेयक विवाद अनि उल्झन उन्मुख देखिँदैछन्। अध्यादेशको सवालमा त निकै लामो रस्साकस्सी भयो, अन्ततः भूमिसम्बन्धी अध्यादेशले सरकारलाई निकै गलायो। यही समय राजतन्त्रको पक्षमा आवाज बलियो हँुदै गएकाले आगामी राजनीतिक परिदृश्यमाथि परस्पर विपरीतार्थक अनुमानको बहाव उच्च र उष्ण हुँदैछ। सरकार तथा सरोकारवालाको ध्यान संसद् अधिवेशनलाई कामकाजी बनाउनुको सट्टा विकसित अन्योल तथा असमाञ्जस्यतालाई व्यवस्थापन चाहिँ बढी भारी परेको सत्य खासै लुकेको छैन। विधेयक अधिवेशनलाई पेचिलो बनाउँदै गरेका अनेकन विषयमध्ये सामाजिक सञ्जालसम्बन्धी विधेयकले समेत बहस र प्रतिबहसका फरक धार निर्माण गरिरहेको छ। राजनीतिक दलहरूले संसद्मा सत्ता अथवा विपक्षी कित्ताको धर्म निर्वाह गर्नुपर्ने गरी यसको चरम विरोध अथवा निःसर्त समर्थन गरिरहेका वक्तव्यबाजी बाहिरिनु सामान्य नै हो। तर वास्तविक धरातलीय यथार्थलाई प्रधान आधार मानेर हेर्ने हो भने बहसको विषय सामाजिक सञ्जाल भए पनि यसको प्रचलित प्रयोग तथा समर्थन वा विरोधमा भएका दुबै पक्षका अभ्यासको प्रकृति चाहिँ बढी नै असामाजिक बनिरहेको देखिन्छ। समर्थन र विरोध गर्ने दुवै पक्षले वास्तविकतालाई सापेक्षतामा नहेरीकन निःसर्त अनि निरपेक्ष बहस पैरवीको अभ्यास गर्ने प्रवृत्तिले असामाजिक स्पन्दनको विशाल बहाव निर्माण हुँदैछ। विधायन प्रक्रियाको विरोध संसद्को पनि विरोध हो किनकि संसद्को मुख्य काम कानुन बनाउनु हो। संसद्को विरोध गर्दा र विधायनको प्रक्रियालाई नै अवरुद्ध बनाउँदा यसले संसद्लाई कमजोर बनाउँछ, लोकतन्त्रमाथि नागरिक अविश्वास प्रवाह गर्छ। विधेयक संसद्मा आएपछि धारावाहिक छलफल गर्ने, गहन अध्ययन गरी आवश्यक महसुस भएमा संशोधन पेस गर्ने र यसलाई अझ परिस्कृत बनाउने अभ्यास गर्न सकिन्छ। तर केवल विरोध र बहिष्कारको शैलीमा अवरोध गर्ने पक्षले मर्यादित संसदीय अभ्यास प्रस्तुत गर्दैन। यदि कोही पक्ष वा सरोकारवाला निकायले हरेक कुराको विरोधमात्र गर्छ भने कानुन नरहेको अवस्थाबाट गलत फाइदा उठाउने मनसाय रहेको छ कि भन्ने गलत अन्तर्य बन्न सक्छ। जो जसले प्रस्तावित विधेयको विरोध गरिरहेका छन्। उनीहरू कतै यो रिक्तताको अवस्थाबाट नाजायज फाइदा लिइरहेका अथवा कुनै गलत अभ्यास गरिरहेका त छैनन् भन्ने शंका उब्जन सक्छ। आम मानिसले उक्त समूह लक्षित प्रश्नहरू पेस गर्न सक्छन्। पछिल्लो समयमा साइबर र सामाजिक सञ्जाल आधारित अपराध तथा कुकृत्य बढेकाले यसमा नियमन आवश्यक छ। इन्टरनेट तथा सामाजिक सञ्जालको प्रयोग गरी चरित्रहत्या, हिंसा पैलाउने कार्य, असामाजिक अफवाहको प्रवाह, यौनजन्य हिंसा, अरूको पहिचानको अनाधिकृत प्रयोग, बैंकिङ ठगी, उपहार चिट्ठालगायतको भ्रामक प्रचारजस्ता अनेकन अपराध भएका छन्। नेपालमा यसरी हुने अनलाइन ठगी र अपराधमा फेसबुक तथा ह्वाटसएप सबैभन्दा धेरै दुरुपयोग भएको पाइन्छ। अश्लील सामाग्री निर्माण गरी हुने अपराधको ग्राफ सबैभन्दा उच्च छ। नेपाल प्रहरीको साइबर ब्युरोको तथ्यांकअनुसार २०७९८० मा झन्डै पाँच हजार हाराहारीमा परेका यस्ता जम्मा उजुरीमा वर्ष २०८०८१ मा झन्डै साढे दुई गुणा बढोत्तरी भएको हो। यसरी जघन्य अपराधको अखडा बनिरहेको एउटा माध्यमलाई नियमन आजको प्रमुख आवश्यकता भइसकेको छ। अहिलेको जमनामा हुने वारदात र लडाइँ विद्युतीय माध्यमबाट हुन्छ। अब गोला, बन्दुक र तोप अथवा आधुनिक हतियारको स्थान सामाजिक सञ्जालले लिएको छ। इमरसन ब्रुकिङ र पी सिंगरकृत पुस्तक लाइक वार : वेपनाइजेसन अफ सोसल मिडियाले यसको चरित्र र अभ्यासलाई सविस्तार वर्णन गर्दछ। भौतिक शक्ति अथवा सैन्य खरखजनाको वारदात अब प्राचीन भइसक्यो। आम नागरिकका धनसम्पत्ति घर फोरेर चोर्ने अभ्यासबाट अनलाइन ह्याकिङ गर्ने, सिस्टममाथि साइबर आक्रमण गर्नेमा परिवर्तन भइसके। बैंक, वित्तीय संस्था, सरकारी तथा अन्य सबै अफिसका तथ्यांक र सूचनाहरू समेटिएका अनि सेवाप्रवाहका लागि प्रयोग भएका सफ्टवेयरहरू पुनः स्थापित हुन नसक्ने गरी कसैले नियन्त्रणमा लियो भने क्षतिको परिपूर्ति त होइन, आकलन गर्न पनि असम्भव छ। गुगलमा सबैभन्दा धेरैपटक खोजिएको वा सोधिएको प्रश्नमध्ये पासवर्ड कसरी ह्याक गर्ने भन्ने पनि रहेको अनुसन्धानहरूले देखाएका छन्। पछिल्ला पटक आएका कृत्रिम बौद्धिकताको प्रमुख साधन च्याट जीपीटीलगायतमा समेत यस्ता प्रश्न राखिएको अध्ययनहरूले बताएका छन्। तसर्थ सञ्जाललाई नियमन गर्ने कुरामाथि आपत्ति त्यति शोभनीय पक्ष नहुन सक्छ। सञ्जालमा हुने वारदात अथवा बेइज्जती धेरै मानिसले थाहा पाउने हुँदा पीडित र पीडकबीच मेलमिलापमा रुचि जाग्नुको सट्टा जसरी पनि बदला लिने भाव हावी हुन्छ। माफीमिनाहा र मेलमिलाप प्राथमिकतामा नपरेपछि समाज झन् हिंस्रक र अराजक बन्न सक्छ। पीडितले आपूलाई सबलीकरण गर्न सक्ने आत्मविश्वास तथा अभ्यासमा गम्भीर गिरावट आउँछ। अफवाह सम्प्रेषणको दायरा फराकिलो भइसकेकाले त्यसलाई चिर्न र प्रतिष्ठा पुनर्निर्माण गर्न सम्भव नरहेको महसुस गर्दै जसरी पनि पीडकलाई समान पीडा तथा प्रताडना दिने सोच हाबी हुन थाल्छ। यस्ता कुराहरूले सञ्जाल नियमन अपरिहार्य बनेको सत्यता कसैसामु लुकेको छैन। यद्यपि संविधानले प्रत्याभूत गरेका अभिव्यक्तिको स्वतन्त्रता हनन् नहोस् भन्नेमा सरोकारवाला पक्ष सतर्क रहनुपर्छ। हाम्रो संविधानले प्रेस स्वतन्त्रता तथा अभिव्यक्ति स्वतन्त्रताको समेत व्यवस्था गरेको छ। कसैलाई पनि आफ्ना मत अथवा भनाइ प्रकाशन तथा प्रसारण गरेबापत धरपकड, पक्राउ गरिने छैन। प्रकाशन भनेको सामाजिक सञ्जालबाट पनि हुन्छ होला, अब खाली पत्रपत्रिका र टेलिभिजनको मात्र जमाना रहेन। प्रेसभित्र सामाजिक सञ्जाल पनि पर्छ अथवा पर्नुपर्छ कि पर्दैन ? प्रेसको दायरा तथा प्रकाशनको परिभाषाले सामाजिक सञ्जालमा हुने पोस्टिङलाई जनाउनेनजनाउने भन्ने विषयलाई गम्भीरतापूर्वक लिनुपर्छ। यदि सामाजिक सञ्जाल प्रेसको परिभाषामा आउने भएमा सायद प्रथम दृष्टिमा नै नियमन असंवैधानिक ठहर्न सक्छ। अहिले प्रस्ताव गरिएका सबै जरिबाना लाखमा कायम गरिएका छन्। कुनै पनि जरिबाना सम्भावित कसुरदारको अथवा आमनागरिकको औसत आयसँग मेल खाने हुनु पर्दैन र ? १५ लाख जरिबाना तोक्ने सरकारले नागरिकलाई १५ लाख कमाइ गर्नसक्ने वातावरणको प्रत्याभूति गराउनु पर्दैन र अथवा गराएको छ ? दायित्व पारस्पारिक हुन्छ। सडकमा ५० किलोमिटरको गति सीमित निमय राख्नु भनेको चालकलाई नियन्त्रणमा राख्नुमात्र हैन, राज्यले पनि ५० किमि कुदाउन सक्ने वातावरण निर्माण गर्नुसमेत हो। के राज्यले यति आयआर्जन हुने वातावरण निर्माण गरेको छ ? राज्य केवल बेहोसीमात्र त भएको छैन, प्रश्न गर्ने अधिकार सबैलाई छ। अहिले प्रस्ताव गरिएको विधेयकमा अफवाह, हेट स्पिच, बेइज्जतीजस्ता शब्दको स्पष्ट मापदण्ड अथवा उदाहरण भएनन्। कसैलाई लागेकै भरमा र तजबिजी निर्णय गर्ने चलनले प्रतिशोधको वातावरण निर्माण गर्छ। कुन तहको अभिव्यक्तिलाई घृणा र द्वेष भन्ने स्पस्ट छैन। घृणा शब्द अथवा वाक्यको प्रकृतिले जनाउँछ कि अर्थले ? तेरो बाउको टाउको फुटोस् भन्नु र हजुरको पिताजीको शिर भेदन होस् भन्नु दुवै घृणा हुन् कि एउटा मात्र ? आफूलाई मन नपर्दैमा हेट स्पिच भनेर परिभाषित गर्न सक्ने छिद्र विधेयकको सबैभन्दा ठूलो अपरिपक्वता हो। अहिलेका नेताहरू सामाजिक सञ्जालसँग त्रसित छन्। पहिले विद्यार्थी राजनीतिले आउने नेताहरू निर्माण गथ्र्यो। अहिले सामाजिक सञ्जाल नेता निर्माण गर्ने प्रयोगशाला भएको छ। तसर्थ वर्तमान नेतृत्व तर्सिएर अनाहकै यसको नियमन भनेको त होइन ? तसर्थ दलिल र दरारहरू आआफ्ना भए पनि सामाजिक सञ्जालको पक्षविपक्षका सबै निरपेक्ष बहस असामाजिक स्पन्दनमात्र हुन्। कुनै पक्षीय नभै सापेक्षीय अभिव्यक्ति अहिलेको आवश्यकता हो र हुनुपर्छ।"
ट्रुडो बिदाई भाषण दिएपछि किन कुर्सी बोकेरै संसदबाट बाहिर निस्किए?,"लिबरल पार्टीको अधिवेशनमा क्यानडाका प्रधानमन्त्री जस्टिन ट्रुडोले सोमबार आफ्नो बिदाई भाषण दिएका थिए। यसपछि उनीले आफ्नो कुर्सी उठाएर संसदबाट बाहिर निस्किए। सामाजिक सञ्जालमा उनको कुर्सी बोकेर बाहिर निस्किएको तस्बिर अहिले भाइरल भइरहेको छ। तस्बिरमा उनी कुर्सी बोकेर बाहिर निस्किँदै गर्दा क्यामेरातिर आफ्नो जिब्रो निकालेर देखाइरहेका देखिन्छन्। क्यानडाको संसदीय परम्परा अनुसार सांसदहरूलाई पद छोड्दा आफ्नो कुर्सी पनि साथमा लैजान अनुमति दिइन्छ। टोरन्टो सनका राजनीतिक स्तम्भकार ब्रायन लिलीले सामाजिक सञ्जाल एक्समा एक पोस्टमा भने, 'मलाई यो एक महान परम्परा लाग्छ, जसलाई म समर्थन गर्छु। यसो भए पनि, यो ट्रुडोको कुर्सी लिएर निस्कँदै गरेको गरेको अनौठो तस्बिर हो। साथै, सायद आसन्न चुनावको अर्को संकेत पनि हो।' ट्रुडोको उक्त तस्बिर अनौठो देखिए पनि यसले चाँडै नै चुनाव हुने संकेत गरेको हुनसक्ने सञ्चारमाध्यमहरुमा उल्लेख छ। आफ्नो विदाई भाषण दिने क्रममा ट्रुडो निकै भावुक देखिन्थे। ट्रुडोले प्रधानमन्त्रीको रूपमा अन्तिम पटक पार्टी र आफ्ना समर्थकहरूलाई सम्बोधन गर्दै भने, 'मलाई गलत नसम्झनु, विगत १० वर्षमा हामीले गरेको काममा मलाई धेरै गर्व छ। तर आजको रात हाम्रो पार्टी, देशको भविष्यको बारेमा हो।' ट्रुडोले समर्थकहरूलाई सक्रिय रहन पनि आग्रह गरेका छन्। उनले भने, 'तपाईंको देशलाई पहिलेभन्दा बढी तपाईंको आवश्यकता छ। उदारवादीहरू यस क्षणमा उठ्नेछन्। यो राष्ट्रलाई परिभाषित गर्ने क्षण हो। लोकतन्त्र र स्वतन्त्रताका लागि निरन्तर प्रयास आवश्यक पर्दछ। यसको लागि साहस, त्याग, आशा र कडा परिश्रम चाहिन्छ।' ट्रुडोले विगत १० वर्षमा हासिल गरेका सबै महान कामहरूलाई बिर्सनु नहुने र आगामी १० वर्ष र दशकहरूमा अझ धेरै हासिल गर्न प्रेरित हुनुपर्ने बताएका छन्। मार्क कार्नी क्यानडाको आगामी प्रधानमन्त्री हुनेछन्। उनले जस्टिन ट्रुडोको स्थान लिनेछन्। आइतबार राति लिबरल पार्टीले उनलाई आफ्नो नेतामा चयन गरेको हो। कार्नीले ८५९ मत प्राप्त गरेका छन्। प्रधानमन्त्री पदको दौडमा कार्नीले पूर्व अर्थमन्त्री क्रिस्टिया फ्रिल्याण्ड, पूर्व सरकारी सदन नेता करिना गोल्ड र पूर्व संसद सदस्य फ्र्याङ्क बेलिसलाई हराएका छन्। उनी कुनै पनि विधायिकी वा मन्त्रिपरिषद्को अनुभव बिना पहिलो क्यानाडाली प्रधानमन्त्री हुनेछन्।"
युक्रेन रुसमाथि 'गम्भीर' आक्रमण गर्न सक्षम छ : युक्रेनी सांसद,"साउदी अरेबियामा अमेरिकी र युक्रेनी अधिकारीहरूबीच वार्ता जारी छ। यसैबीच युक्रेनी सांसद ओलेक्सी गोन्चारेन्कोले मस्कोमा रातारात गरिएको आक्रमणले युक्रेन रुसमाथि ठूलो र गम्भीर आक्रमण गर्न सक्षम रहेको प्रमाणित गरेको बताएका छन्। गोन्चारेन्कोले भने, 'यो स्पष्ट सन्देश हो कि हामीसँग पनि केही शक्ति छ।' उनले डोनाल्ड ट्रम्पको हालैको भनाइ 'जसमा ट्रम्पले शान्ति वार्तामा रुसको बढी शक्ति रहेको उल्लेख गरेका थिए'लाई लक्षित गर्दै उक्त कुरा बताएका हुन्। साउदी अरेबियाको जेद्दामा अमेरिकी र युक्रेनी अधिकारीहरू बीचको बैठकको बारेमा गोन्चारेन्कोले यसले अमेरिका र युक्रेनबीच विश्वास पुनर्स्थापित गर्ने विश्वास व्यक्त गरेका छन्। गोन्चारेन्कोले यस वार्तामा युक्रेनको मुख्य लक्ष्य आफ्नो देशको अखण्डता, सार्वभौमसत्ता र सुरक्षाको ग्यारेन्टी सुनिश्चित गर्नु रहेको कुरा बताए।"
प्रतिनिधि सभाको बैठक जारी (),"काठमाडौं : प्रतिनिधि सभाको बैठक जारी रहेको छ। नयाँ बानेश्वरमा बस्ने बैठकमा सुशासन प्रवर्द्धन तथा सार्वजनिक सेवा प्रवाह सम्बन्धी केही नेपाल ऐनलाई संशोधन गर्ने विधेयक २०८१, आर्थिक कार्यविधि तथा वित्तिय उत्तरदायित्व (पहिलो संशोधन) विधेयक २०८१, निजीकरण पहिलो संशोधन विधेयक २०८१,आर्थिक तथा व्यवसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने विधेयक, २०८१,सहकारी सम्बन्धी केही नेपाल ऐनलाई संशोधन गर्ने विधेयक, २०८१ माथि सांसदबाट प्राप्त विरोधको सूचनाहरूलाई निर्णयार्थ पेश गरिने र मन्त्रीबाट विधेयक प्रस्तुत गर्ने कार्यसूची छ। मन्त्रिपरिषद्को पुस २६ गते बसेको बैठकले अध्यादेश जारी गर्न राष्ट्रपतिसमक्ष सिफारिस गरेको थियो। राष्ट्रपतिबाट अध्यादेश जारी भएपश्चात गत फागुन २१ र २२ गते प्रतिनिधि सभा र राष्ट्रिय सभाबाट ५ वटै अध्यादेश पारित भएको थियो। संसद्बाट पारित भएपछि सरकारले ५ वटै अध्यादेशको प्रतिस्थापन विधेयक कार्यसूचीमा राखेको हो। संसदबाट स्वीकृत भएका अध्यादेश २६ दिनमा प्रतिस्थापन विधेयक ल्याएर राष्ट्रपतिबाट प्रमाणीकरण समेत भइसक्नुपर्ने संवैधानिक व्यवस्था छ। भूमिसम्बन्धी अध्यादेश प्रतिस्थापन गर्ने विधेयक भने सरकारले ल्याइसकेको छैन। राष्ट्रिय सभाबाट स्वीकृत हुने सुनिश्चित नभएकाले सरकारले हालसम्म संसदमा स्वीकृतिका लागि पेश नगरेको हो। यसैगरी गृहमन्त्री रमेश लेखकले ""सशस्त्र प्रहरी बल, नेपाल विधेयक, २०८१ लाई दफाबार छलफलको लागि सम्बन्धित समितिमा पठाइयोस्"" भन्ने प्रस्ताव प्रस्तुत गर्ने समेत कार्यसूची रहेको छ।"
यूएईमा दूतावासको अलमलले करोडौंको ब्लडमनी अलपत्र,"यूएई : वैदेशिक रोजगारीका लागि युनाइटेड अरब इमिरेट्स (यूएई) पुगेका झापा बुधबारेका ख्यामराज प्रधानको सन् २०१९ मा मृत्यु भयो । प्रधान दुबईको एक स्टिल प्रशोधन कम्पनीमा काम गर्थे । काम गर्दागर्दै कार्यस्थलमै दुर्घटना भएर उनको मृत्यु भएको थियो । प्रधानको मृत्यु भएको पाँच वर्षभन्दा बढी भयो, तर परिवारले प्राप्त गर्नुपर्ने ब्लडमनी अझैसम्म पाएको छैन । त्यसका लागि प्रधानका परिवारले दूतावासका जनसम्पर्क अधिकारी इर्फान अलामलाई इमेल, वाट्स अप र टेलिफोनमार्फत पटकपटक सम्पर्क गर्ने प्रयास गरे । तर, अलामले जवाफ नदिने गरेको मृतक प्रधानका भाइ राजु श्रेष्ठले गुनासो गरे । ख्यामराजकी पत्नी सबिताले ब्लडमनीबापत ७५ लाख रुपैयाँ अर्थात् २ लाख दिराम पाइन्छ भनेर सुनेको वर्षौं भयो । १५ दिन एक महिनामा उक्त रकम आउँछ भनेर पाएको आश्वासन पनि पुरानो भइसक्यो । पति बितेपछिका कयौं रात ननिदाएकी सबितालाई नाबालाक छोराछोरीलाई पढाउन र लेखाउन केही पैसा भए पनि आउँछ र भरथेग हुन्छ भनेर थोरै आशा थियो, तर अब त्यो आशा पनि मर्दै गएको बताइन् । दूतावासका कर्मचारीले फोन नै उठाउँदैनन्, तपाईंहरू (पत्रकार) ले सोधीखोजी गरिदिनुस् न, सबिताले भनिन्, ब्लडमनीबापतको पैसा दिन्छौं भनेर कम्पनीका मान्छे घरमै आए । हामीले हाम्रो दूतावास छ, हामीलाई दूतावासले हेर्छ भनेर उनीहरूलाई फर्कायौं । अहिलेसम्म न पैसा आयो, न त दूतावासले हामीलाई कुनै जानकारी दिन्छ, सबिताले भनिन् । ख्यामराजका भाइ राजुले दूतावासको आलटालप्रति नै आशंका व्यक्त गरे । दूतावासका कर्मचारीलाई घुस खुवाउँदा पो पैसा पाइन्छ कि ? पैसा नपाएर पो नगरेको हो कि ? उनले भने, सोधीखोजी गरिदिनुस् न । काभ्रे चौरदेउरालीका लक्षुराम तामाङको सन् २०२१ मा मृत्यु भयो । दुबई प्रहरीले लक्षुरामको शव अलपत्र परेको भन्दै दूतावासलाई जानकारी गराएपछि तत्कालीन नेपाली समाजका अध्यक्ष वेदप्रसाद अर्यालको सहयोगमा परिवारको खोजी गरी शव नेपाल पठाइएको थियो । मृतकका छोरा मिलन लामाले ब्लडमनीको लागि दूतावाससँग फलोअप गरेको वर्षौं भयो । लक्षुरामकी पत्नी निर्मायालाई कसैले सुनायो कि श्रीमान्को मृत्यु भएर बिमाबापतको पैसा झन्डै ७५ लाख रुपैयाँसम्म पाइन्छ भनेर । मृत्यु भएको चार वर्षभन्दा बढी भयो, तर मृतकका परिवारले अहिलेसम्म क्षतिपूर्तिबापतको कुनै पैसा पाएका छैनन् । कहिले पैसा पाइन्छ ? पाइन्छ कि पाइन्न भनेर पनि कसैले उनीहरूलाई भनेका छैनन् । पाल्पा पूर्वखोला गाउँपालिका४ का भोजबहादुर सारूको १५ अक्टोबर २०२० मा यूएईमा मृत्यु भयो । ब्लडमनी आउँछ भनेर नाता प्रमाणित गरेर दूतावासलाई बुझाएको पनि चार वर्ष भयो, तर परिवारले पैसा पाउनु त के, आजभोलि दूतावासले कुनै जानकारी नदिएको भोजबहादुरका बाबु भक्तवीर सारूले बताए । पैसा आउँछ भनेकै दुईतीन वर्ष बित्यो, भक्तवीरले भने, खै किन आएन, थाहा छैन । रोल्पाकी कलसरी ओलीको गुनासो पनि उस्तै छ । सन् २०२२ मा श्रीमान् रामबहादुर ओलीको यूएईमा मृत्यु भएपछि क्षतिपूर्तिबापतको ब्लडमनी आउँछ भनेर सुनेकै तीन वर्ष भयो । तर न त कलसरीले अहिलेसम्म एक पैसा पाएकी छिन् न त कहिलेसम्म आउँछ भनेर कुनै जानकारी नै । माथि उल्लेख गरिएका पीडित परिवारका सदस्यहरूको गुनासो एउटै छ, पैसा पनि छैन, अहिलेसम्म के हुँदैछ भनेर जानकारी पनि छैन । बुटवलका गिरिजा पन्थी केही वर्षअघि गाडी दुर्घटनामा परे । महिनौंसम्म कोमामा बसेर उपचार गरेपछि उनी नेपाल फर्किए । पन्थीले एकजना भारतीय कानुन व्यवसायीमार्फत नेपाल बसेर नै बिमाको रकम दाबी गरे । रस अल खैमाहको अदालतले उनलाई बिमाबापतको पैसा दिन आदेश दियो । दूतावास बाहिरबाट पनि कानुन व्यवसायीमार्फत बिमा प्राप्त गर्ने नेपालीहरूको संख्या धेरै हुन सक्ने पन्थीका भाइ केशव बताउँछन् । केशवका अनुसार भारतीय वकिलले निश्चित शुल्क पाउने सर्तमा पन्थीको मुद्दा हेरेका थिए । दूतावासको भर लागेन, त्यसैले हामीले बाहिरका वकिल राख्यांै, केशवले भने । स्रोतका अनुसार यूएईमा मृत्यु भएर क्षतिपूर्तिबापतको ब्लडमनीको पैसा प्राप्त गर्ने प्रक्रियामा रहेकाको संख्या २४ छ । थप १६० भन्दा बढी नेपालीहरूले दुर्घटना वा अन्य विभिन्न कारणले बिमाबापतको रकम पाउन बाँकी छ । यी मुद्दाहरू एक वर्षदेखि पाँच वर्षभन्दा पनि धेरै पुराना छन् । मृत्यु भएका २४ जनाकै परिवार र बीमा दाबी गरेको सबै श्रमिकले नेपाली दूतावास अबुधाबीको नाममा मन्जुरीनामा (पावर अफ अटर्नी) दिएका छन् । अब सबे अदालती प्रक्रिया दूतावासले नै गर्नुपर्दछ । सामान्यतयाः दुर्घटना वा अन्य कुनै कारणले नेपालीको मृत्यु भएमा यूएईमा २ लाख दिर्हाम (झन्डै ७८ लाख रुपैयाँ) ब्लडमनी वा बिमाबापतको रकम पाउने कानुन छ । मृतकका हरेक परिवारले पाउने रकम हिसाब गर्ने हो भने कम्तीमा २ लाख दिर्हाम (झन्डै ७८ लाख रुपैयाँ) को दरले झन्डै १९ करोड रुपैयाँ ब्लडमनीबापतको क्षतिपूर्ति प्राप्त गर्न बाँकी रहेको छ । यसमा थप १६० जनाको बिमाको रकम पनि जोड्ने हो भने ५० करोडभन्दा बढी पैसा पाउने आकलन गरिएको छ । दूतावासले श्रमिकका समस्या समाधानका लागि स्थानीयस्तरमा तीन जना जनसम्पर्क अधिकारी नियुक्त गरेको छ । उनीहरू दूतावासको प्रशासनिक कार्यमा बढी व्यस्त हुने हुनाले श्रमिकहरूले पाउनुपर्ने ब्लडमनी र बिमाको लागि समय दिन नसकेको स्वीकार गर्छन् । त्यसमा पनि कोही न कोही बिदामा रहने र कार्यालयमा रहेकाहरू पनि दैनिक प्रशासनिक कार्यमा व्यस्त हुने हुनाले श्रमिकहरूले पाउनुपर्ने सेवासुविधाबाट बञ्चित हुनुपरेको उनीहरूको भनाइ छ । नेपाली दूतावासका श्रम काउन्सिलर दीपेन्द्र पौडेलले नेपालीहरूले पाउनुपर्ने क्षतिपूर्तिको रकम ठूलो भएको बताउँछन् । आफू यूएई आएपश्चात् यो कार्यलाई प्राथमिकताको साथ काम अघि बढाइएको पौडेलले बताए । म यूएईमा काउन्सिलर भएर आउनुअघि देखिका पेन्डिङ केसहरू छन्, जनशक्तिको अभावले यसलाई समयमा टुंग्याउन सकिएको छैन, उनले भने, तर मैले प्राथमिकतामा राखेको छु । काउन्सिलर पौडेलले केसहरू धेरै भएकोले यसको समाधानको लागि मन्त्रालयसँग समन्वय गरेर छिट्टै समाधान खोजिने बताए ।"
पाँच सय महिलालाई रोजगारीमा जोड्दै भूमिकास्थान,"अर्घाखाँची : अर्घाखाँचीको भूमिकास्थान नगरपालिकाले सञ्चालन गरेको कर्मशील जनशक्ति परिचालन कार्यक्रमबाट महिला रोजगारीमा जोडिन थालेका छन् । गत आर्थिक वर्षमा एक सयभन्दा बढी कर्मशील महिला उद्यमी तयार गरी मकैको पोस्कर र थाकलबाट टोपी र झोला निर्माण गरेको पालिकाले यस वर्ष पाँच सय बढीलाई रोजगारी दिने लक्ष्य राखेको भूमिकास्थान नगरपालिकाका नगरप्रमुख झविलाल थापाले बताए । स्वरोजगार सिर्जना गर्ने, बसाइँसराइ नियन्त्रण गर्ने र आन्तरिक आम्दानी वृद्धि गरी भूमिकास्थानलाई आत्मनिर्भर बनाउने लक्ष्यका साथ कर्मशील कार्यक्रम सञ्चालन गरेको नगरप्रमुख थापाको भनाइ छ । नगरपालिकाले प्राकृतिक रेसाजन्य वनस्पति थाकलको पात र मकैको पोस्करबाट निर्माण हुने हस्तकला सामग्रीलाई व्यावसायिक रूपमै अगाडि बढाएको छ । हाइब्रिड जातको मकैको पोस्करबाट टोपी, झोला निर्माण नहुने भएकोले नगरपालिकाले बाँझो जग्गामा कर्मशील रोजगार कार्यक्रममार्फत मकैको बिउ उत्पादन गरेर नगरपालिका मकैको बिउमा आत्मनिर्भर बनेको नगरपालिकाका योेजना अधिकृत हरिश्चन्द्र भुसालले जानकारी दिए । मकैको पोस्कर र थाकलबाट निर्माण गरिएका टोपी र झोलामा बजारीकरणको कुनै समस्या नरहेको नगर उपप्रमुख बालकृष्ण बञ्जाडेले जानकारी दिए । ओम राज श्री मल्टी एग्रो काठमाडौंले गत आर्थिक वर्षमा तालिम लिएकामध्ये निरन्तर सामान निर्माण गर्ने भूमिकास्थान३ कि लीला विकलाई ३० हजार रुपैयाँसहित प्रमाणपत्रले सम्मान गरेको छ । बाँझो जग्गा खनेर गहत, प्याज र विभिन्न तरकारी खेतीबाट मनग्य आम्दानी गरेका कर्मशील महिला उद्यमीले अहिले आफैं तयार पारेका मकैको पोस्कर थाकेको पातबाट बनेका झोला टोपी हस्तकलाका सामग्री गाउँमा उत्पादन गरेर विदेशमा निर्यात गर्न थालेपछि उक्त आयआर्जनमा महिलाहरू उत्साहित भएर लागेका छन् । नगरपालिकाले बेरोजगारी समस्या अन्त्य गर्ने स्वरोजगार सिर्जना गर्ने, बसाइँसराइ नियन्त्रण गर्ने र आन्तरिक आम्दानी वृद्धि गरी भूमिकास्थानलाई आत्मनिर्भर बनाउने लक्ष्यका साथ कर्मशील कार्यक्रम सुरु गरेको भूमिकास्थानले मकैको पोस्कर र थाकलको पातबाट निर्माण हुने हस्तकला सामग्रीलाई व्यावसायिक रूपमै अगाडि बढाएपछि महिलाहरू उत्साहित छन् । भूमिकास्थान नगरपालिकाका १० वटै वडामा १०१० जनाको टोली बनाएर तालिम दिएर स्वरोजगार सिर्जना गरेको नगरपालिकाले हाल महिलाहरूलाई व्यावसायिकतामा जोडेको प्रमुख प्रशासकीय अधिकृत जगदीशचन्द्र नेपालीले जानकारी दिए । नेपालीले भने, मकैको पोस्कर र थाकल (वनस्पति) बाट झोला र टोपी बनाउन सिकाउने तालिम दिएका थियौ । अहिले यो प्रभावकारी बनेको छ । यसलाई कर्मशील जनशक्ति रोजगार कार्यक्रम२०८१ नाम दिइएर कानुन निर्माण गरिएको कम्प्युटर अधिकृत शेषकान्त घिमिरेले बताए । यस प्रयासलाई मल्टी एग्रो प्रालिले सघाइरहेको छ । पहिला तालिम दिएपछि कम्पनीले प्रतिक्विन्टल १५ हजार रुपैयाँको दरले पोस्कर खरिद गरेको छ । यसरी तयार भएको झोला र टोपीको बजारीकरण पालिकाले गरेपछि महिलाहरू लाखौं रुपैयाँ कमाउने भएका छन् । नगरपालिकाले काम सिकाएका महिलाहरू अहिले १० बजेदेखि ५ बजेसम्म रोजगार दिने र त्यसबापत प्रत्येकलाई ६ सय ६८ रुपैयाँ दैनिक ज्याला पालिकाले दिने गरेको छ । पालिकाबाट बेरोजगारी समस्या अन्त्य गर्ने योजनाअन्तर्गत बाँझो खेत जोत्ने अभियान पनि सँगसँगै नगरपालिकाले सुरु गरेको छ ।"
संसद्मा मन्त्री उपस्थित नभएपछि बैठक स्थगित,"काठमाडौं : सभामुख देवराज घिमिरेले प्रतिनिधि सभाको बैठक स्थगित गरेका छन्। नयाँ बानेश्वस्थित संसद् भवनमा जारी बैठकमा सरकारका मन्त्रीहरू सहभागी नभएपछि प्रतिनिधि सभाको नियमावलीअनुसार बैठक स्थगित गरेका हुन्। बैठकको सुरु भएपछि माओवादी केन्द्रका प्रमुख सचेतक हितराज पाण्डेले संसद बैठकमा सरकारका प्रतिनिधि नभएकाले प्रतिनिधि सभाको नियमावलीअनुसार बैठक अगाडि बढ्न नसक्ने बताएका थिए। उनले सरकारले जनप्रतिनिधिलाई हेपेको आरोप लगाए। उनले भने, संसद बैठकमा मन्त्रीहरू कोहिपनि छैनन्। समितिका बैठकमा पनि सरकार उपस्थित भएको हुँदैन। सरकारले जनप्रतिनिधिलाई हेपेको छ। लगत्तै सभामुख घिमिरेले १५ मिनेटका लागि बैठक स्थगितभएको जानकारी गराए। आजको बैठकमा सुशासन प्रवर्द्धन तथा सार्वजनिक सेवा प्रवाह सम्बन्धी केही नेपाल ऐनलाई संशोधन गर्ने विधेयक २०८१, आर्थिक कार्यविधि तथा वित्तिय उत्तरदायित्व (पहिलो संशोधन) विधेयक २०८१, निजीकरण पहिलो संशोधन विधेयक २०८१,आर्थिक तथा व्यवसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने विधेयक, २०८१,सहकारी सम्बन्धी केही नेपाल ऐनलाई संशोधन गर्ने विधेयक, २०८१ माथि सांसदबाट प्राप्त विरोधको सूचनाहरूलाई निर्णयार्थ पेश गरिने र मन्त्रीबाट विधेयक प्रस्तुत गर्ने कार्यसूची छ।"
रुकुमका विनोद केसी साउदीमा सम्पर्कविहीन,साउदी : वैदेशिक रोजगारीका लागि साउदी अरेबिया पुगेका रुकुम सिस्ने गाउँपालिका६ का ३६ वर्षीय विनोद केसी सम्पर्कविहीन भएका छन्। उनी साउदी अरेबियाको किल्डिन कुङ्ग्स पार्टनर कम्पनीमा भवन निर्माण सिकर्मीका रूपमा काम गर्न सन् २०१६ मा साउदी पुगेका थिए। परिवारका अनुसार केसी गत साउन ८ गतेसम्म सम्पर्कमा रहेका र त्यस पश्चात् सम्पर्कविहीन छन्। उनका सहकर्मीले पुलिसले जेद्दामा रहेको अलहायाबाट उनलाई पक्राउ गरी लगेको र के कारणले लग्यो भने थाहा नभएको बताए। साउदी स्थित नेपाली वाणिज्य दुतावास खोजी कार्यको लागि निवेदन गरेको तर खोजी गर्दा विनोद कतैको जेलमा पनि नभएको खबर प्राप्त भएको बताए। परिवारका अनुसार गत असोज कार्तिकमा घर आउने तरखरमा रहेका विनोद एक्कासि सम्पर्कविहीन बनेका हुन्। सम्पर्कविहीन भएका केसीको बारेमा दुतावासले खोजीका लागि विभिन्न सम्बन्धित निकायसँग सम्पर्क गरी खोजीकार्य गरेको र अझैसम्म पनि यहीँ ठाउँमा रहेको पनि किटान गर्न नसक्ने अवस्था रहेको बताए। सम्पर्कविहीन केसीलाई खोजी कार्यमा सहयोग गरिदिन परिवारले साउदी दूतावास लगायत विभिन्न संघसंस्था र व्यक्तिलाई आग्रह गरेका छन्। केसीका परिवारमा ७० वर्षीय वृद्ध आमा तथा दुई भाई छोरा र श्रीमती छन्।
तस्करबाट यसरी ठगिन्छन् सोझा प्रगासहरू,"जनकपुरधाम : प्रगास महरा पाँच वर्षअघि वैदेशिक रोजगारीका लागि दुबई गए । त्यहाँ उनलाई एउटा गार्मेन्ट कम्पनीमा काम लगाइदिने भनिएको थियो । तर, दुबई पुगेपछि गार्मेन्ट कम्पनीमा नभई उनलाई कम्पनीका मजदुर बस्ने कोठामा पुर्याइयो । बन्धक बनाइयो । राहदानी खोसियो । न काम, न ज्याला । पराइको देशमा अलपत्र परे । पराइको देशमा बिलौना गरे, कसले पो सुन्थ्यो र ? बरु, देश फर्किन पाए हुन्थ्यो भन्ने उनलाई लाग्यो । एजेन्टमार्फत ट्राभल एजेन्टसँग भेट गरे । एजेन्टले टिकट र अन्य कागजात बनाएर स्वदेश फर्काइदिने आश्वासन दिए । अनि, त्यसको बन्दोबस्त पनि गरिदिए । तर, प्रगासलाई थाहा थिएन कि त्यो पनि उनलाई फसाउने अर्को यड्यन्त्र थियो । ट्राभल एजेन्ट मुकेश साहले दुबईबाट फर्किने क्रममा प्रगासलाई एउटा राइसकुकर लगिदिन आग्रह गरे । सोझा प्रगास राइसकुकुर बोकेर स्वदेश फर्के । राइसकुकरको हिटिंग प्लेटमा सुन लुकाइएको थियो । जुन, प्रगासले पत्तो नै पाएका थिएनन् । कमाइ गर्न नपाए पनि स्वदेश फर्किन पाएकोमा उनी खुसी थिए । त्रिभुवन अन्तर्राष्ट्रिय विमानस्थलमा पाइला टेक्न पाएकोमा खुसी थिए । तर, भन्सारका कर्मचारी र प्रहरीले पक्राउ गरे । त्यस बेलासम्म पनि आफूलाई किन पक्राउ गरियो भन्ने उनलाई थाहा थिएन । सुन तस्करी गरेको आरोप लगाइयो । आठ वर्षको जेल सजाय तोकियो र नक्खु जेल पठाइयो । त्यसबेला न त उनलाई कानुनी प्रतिरक्षाको अवसर दिइयो । न त उनको पक्षमा कसैले आवाज नै उठाए । चार वर्षसम्म नक्खु कारागारमा सजाय काटेपछि प्रगास निर्दोष साबित भए । राजस्व न्यायाधीकरण काठमाडौंका अध्यक्ष ब्रजेश प्याकुरेल र लेखा सदस्य वासुदेव खनालको इजलासले भन्सारसुन भन्सार चोरी पैठारी मुद्दामा प्रगासलाई सोमबार थुनामुक्त गरेको हो । प्रगासका तर्फबाट अधिवक्ता रामकुमार कामत, दीपेन्द्र झा र अमितेश पण्डितले बहस गरेका थिए । प्रगास महरा । प्रगास महराको हकमा कैदसजाय भुक्तान भइसकेको र निजबाट बरामद भएको सुन जफतसमेत भइसकेको अवस्था देखिन्छ, थुनामुक्त आदेशमा भनिएको छ प्रतिवादी विदेश गएको अवधि लामो समय भएको भन्ने नदेखिएको, निजबाट बरामद भएको सुन आफैंले खरिद गरी सुन चोरी पैठारी गरेको अवस्था नभई अन्य व्यक्तिको प्रलोभनमा परी बोकी ल्याएको भन्ने निजको बयान समेतबाट देखिएको उल्लेखित छ । त्यसैगरी आदेशमा थप भनिएको छ, निजको सामाजिक, आर्थिक एवं शैक्षिक अवस्थासमेत विचारणीय भएको साथै सुरु न्यायिक कार्यमा निज प्रतिवादीको तर्फबाट निष्पक्ष सुनुवाइको सन्दर्भमा उचित प्रतिनिधित्वसमेत भएको नदेखिँदा बिगोबमोजिम जरिबाना गरी सो जरिबानाबापत सात वर्ष कैद सजाय भुक्तान हुने गरी भएको निर्णय न्यायोचित एवं विवेकसम्मत नदेखिँदा प्रमुख भन्सार प्रशासनले गरेको फैसला मिलेको देखिँदैन । प्रतिवादीले बिगोबापत हालसम्म कैद बसेको अवधि नै निजको हकमा पर्याप्त रहे भएको देखिँदा मुलुकी फौजदारी कार्यविधि संहिता, २०७४ को दफा १६४ को उपदफा (५) बमोजिम निजको असुल जनाई लगत कट्टा गरी थुनामुक्त गरी दिनू । निरन्तर बगिरहे आमाका आँखाबाट आँसु असलानी महराका आँखा मंगलबार बिहानैदेखि आँसुले भरिएका थिए । ती आँसु कुनै शोक र दुःखले नभई, खुसी र सन्तोषका थिए । किनकि, करिब ६५ वर्षकी असलानीको बुढेसकालको सहारा छोरा प्रगास निकै कठिन परिस्थिति भोगेर घर फर्केका थिए । हुन त यति छिट्टै छोरा फर्किने आस असलानीलाई थिएन । तर, निकै लामो प्रयास र सहयोगपछि प्रगास मंगलबार बिहानै धनुषाको नक्टाझिज नगरपालिका ६ स्थित आफ्नो घर फर्केका थिए । एकातर्फ छोरा फर्केकामा असलानी खुसी थिइन । तर, विदेश जान भन्दै छोराले लिएको ऋण तिर्नुपर्यो भन्दै एकाबिहानै साहुहरू घरको ढोकामा पुगिसकेका थिए । अब त्यो ऋण कसरी ऋण तिर्ने भन्ने चिन्ता पनि उस्तै थियो, असलानीको अनुहारमा । आर्थिक रूपमा निकै विपन्न र अशिक्षित दलित समुदायका ३६ वर्षीय प्रगास भने वैदेशिक रोजगारीका क्रममा ठगिएका थिए । अनाहकमा चार वर्ष जेलमा बिताएका थिए । परिवारले उनको रिहाइ हुने आशा मारिसकेको थियो । तर, अधिवक्ता दीपेन्द्र झाको पहल र प्रयासमा महरालाई निःशुल्क कानुनी सेवा उपलब्ध गराइयो । अनि, थुनामुक्त भएर घर फर्के । नक्खु कारागारमा चार वर्षदेखि बिताउँदाका यातनाहरू प्रगासले बिर्सेका छैनन् । एजेन्टबाटै ठगी प्रगासका ६ जना दाजुभाइ छन् । भागबन्डा गरेर सबै जना अलग भइसकेका छन् । आमा भने प्रगाससँग बस्छिन् । प्रगास गाउँमै मजदुरी गर्थे । चारवटी छोरी जन्मिएपछि घर खर्च धान्न कठिन भयो । अनि, वैदेशिक रोजगारीमा जाने निधो गरे । २०७७ मंसिर महिनामा प्रगास दुबई पुगे । तर, त्यहाँ न त उनले काम पाए न त तलब नै । गाउँघरका अरू युवाहरू पनि विदेश गएका थिए । त्यही देखेर मैले पनि विदेश जाने सोच बनाए, प्रगासले भने, विदेश जान गाउँकै साहु रामनारायण साहसँग ३ लाख रुपैयाँ कर्जा लिएको थिएँ । दुई लाख रुपैयाँ गाउँकै एजेन्ट सिकेन्द्र महतोलाई बुझाए । त्यहाँ गार्मेन्टको काम छ, कपडा प्याकिङ गर्नुपर्छ । खाने बस्ने सुविधासहित दुबईको एक हजार रुपैयाँ मासिक तलब पाउने भनी एजेन्टले भनेका थिए, प्रगासले सुनाए, तर, त्यहाँ जानेबित्तिकै एउटा कोठामा लगेर थुनिदिए । कम्पनीका मान्छेले राहदानी पनि खोसे । शारीरिक यातना दिने, खाना नदिने र काम पनि नदिएर कोठामा थुने । जेनतेन बाँचे । कम्पनीबाट भागेर ज्यान बचाएका प्रगासले नेपालको रोजगार कम्पनीलाई सम्पर्क गर्दा अर्को काम मिलाइदिने भन्दै करिब तीन महिना जति झुलायो । काम नपाएर भोकभोकै पर्ने अवस्था आएपछि प्रगासले घरमा सम्पर्क गरे । निकै दबाबपछि नेपाली दूतावासले ट्राभल डकुमेन्ट बनाइदियो । २०७७ चैत २४ गते उनी नेपाल फर्किए । तर, नेपाल फर्किनेबित्तिकै सुन तस्करीको आरोपमा पक्राउ परे । विदेशको भूमिबाट ज्यान जोगाएर नेपाल फर्किएका प्रगास अनाहकमा जेल परे । दुबईबाट काठमाडौं फर्केको दिन त्रिभुवन विमानस्थलमा रहेका अधिकारीहरूले उनलाई ९३४ ग्राम सुन चोरी पैठारी गरेको आरोपमा विमानस्थलबाटै पक्राउ गरेका थिए । मलाई त केही थाहै थिएन हजुर, प्रगासले भने, घर फर्किन पाएकोमा मनमा खुसी थियो तर, एक्कासि प्रहरीले समात्यो । के भयो भनेर बुझ्दा मेरो सामानमा तस्करीको सुन रहेछ । अनपढ भएकै कारणले मलाई फेरि फसाइएको थियो । राइसकुकर बोकेर ल्याउँदा जेलको बास दुबईबाट फर्किने क्रममा ट्राभल एजेन्ट मुकेश साहले प्रगासलाई एउटा राइसकुकर लगिदिन आग्रह गरे । मुकेशले आफ्नो बहिनीको बिहे हुन लागेको भन्दै राइसकुकुर लगिदिन आग्रह गरे । नेपाल पुगेपछि बहिनीलाई दिनू भनेका थिए । तर, कुकरको हिटिङ प्लेटभित्र सुन लुकाएको प्रगासलाई थाहा थिएन । विमानस्थलमा चेकजाँचको क्रममा प्रगास तस्करीको सामानसहित फेला परे र उनलाई थुनामा पठाइयो । तत्कालीन प्रमुख भन्सार प्रशासक महेश भट्टराईले २०७८ चैत्र २८ मा प्रगासलाई सुन चोरी पैठारीमा दोषी ठहर गरी फैसला सुनाए । त्यसपछि उनलाई थुनामा पठाइयो । मलाई त यो मुद्दाको बारेमा पनि केही थाहा थिएन हजुर, दुई वर्षसम्म जेलमै थिएँ, उनले भने, २०८० वैशाख महिनामा मेरो भाइ विनोद महराले मलाई जेल हालिएको कुरा सुनाएपछि झसंग भएको थिएँ । मैले फैसला सुनेको ३५ दिनमा पुनरावेदन गर्न म्याद पाएको कागजमा हस्ताक्षर गराइएको थियो । मलाई कहिले छोड्ने हो भनेर प्रहरीलाई सोध्थेँ । उनीहरू छिट्टै भन्ने जवाफ दिन्थे । त्यही आशामा जेलमा बसिरहें । प्रशासक भट्टराईले प्रगासलाई जरिबाना रकम दाखिला गर्न नसके २०८५ चैत्र २३ गतेसम्म कैदमा राख्ने निर्णय गरेका थिए । जसअनुसार आठ वर्षको कैद सजाय हुन्थ्यो । तर, फौजदारी कार्यविधि संहिता, २०७४ को दफा १६४ (५) अनुसार जरिबानाबापत कैद गर्दा सात वर्षभन्दा बढी कैद गर्न नसकिने व्यवस्था छ । तर, प्रगासलाई आठ वर्ष कैद तोकिएको थियो । थुनामुक्त भएपछि प्रगासलाई हौसला दिँदै अधिवक्ता दीपेन्द्र झा । तस्बिर : मनिका झा उचित कानुनी प्रतिरक्षा नपाउँदा अन्याय प्रगासलाई आफ्नो बचावमा अधिवक्ता राख्न पाउने कानुनी व्यवस्थाबारे जानकारी पनि थिएन । उनी जेलभित्रबाट केवल आफ्ना परिवारका सदस्यहरूको सम्पर्कमा थिए । दलित समुदायका निरक्षर उनको खासै पहुँच र चिनजान पनि थिएन । उनि जेल परेपछि परिवारका सदस्यले चारैतिर हारगुहार गरे । ऋण लिएर जेनतेन काठमाडौंमा कोठा भाडा लिई प्रगासलाई थुनामुक्त गराउने प्रयासमा लागिराखेका थिए उनका कान्छा भाइ विनोद महरा । दाजुलाई जेलबाट छुटाउन सक्दो प्रयास गरेँ, विनोदले भने, गाउँका नेता, ठूला मान्छेहरू, प्रहरी, प्रशासन सबैलाई गएर भनेँ तर, कहीँ कतै सुनुवाइ भएन । दाजु विदेशमा हुँदासम्म सम्पर्कमा भएका एजेन्टहरू पनि जब उनी सुन तस्करीको आरोपमा पक्राउ परे, त्यसपछि सम्पर्कविहीन भए । फोन उठाउन छाडे । काठमाडौंमा खाना खाने पैसासमेत थिएन । अधिवक्ता दीपेन्द्र झाको सम्पर्कमा पुगेपछि त्यहाँबाट न्यायको लागि पहल भयो । प्रगासका लागि एकमात्रै सहारा बने, अधिवक्ता दीपेन्द्र झा । महोत्तरीबाट चुनाव लडेका झालाई अधिवक्ताभन्दा पनि नेता भनेर प्रगासकी दिदी रीता महराले चिनेकी थिइन् । झा केही व्यक्तिगत कामका लागि रीताको गाउँ महोत्तरीको पिपरा आएको बेला उनले रुँदै आफ्नो भाइलाई परेको अन्यायबारे सुनाइन् । म एउटा पूजामा सहभागी हुन पिपरा गएको थिएँ । त्यहँी भेटिएकी थिइन् प्रगासकी दिदी । उनले भाइलाई परेको अन्याय बारे सुनाइन् । मैले उनलाई घटनाको फाइल दिन भने । उनले मेरो गाडीमा फाइल ल्याएर राखिदिइन् । काठमाडौं फर्कने बेलामा मैले त्यो फाइल पढेँ । अनि लाग्यो प्रगास माथि अन्याय नै भएको हो, अधिवक्ता झाले भने, उनीमाथि सुन चोरी पैठारी मुद्दा दायर भएकोमा कानुनी प्रतिरक्षाविहीन त्रिभुवन अन्तर्राष्ट्रिय विमानस्थलबाट फैसला हुँदा कैद र जरिबानाबापत ८ वर्ष कैदमा बस्नुपर्ने भनी फैसला भएको थियो । त्यसपछि पुनरावेदन म्याद रीतपूर्वक तामेल नभई करिब दुई वर्षपछि निजका परिवारका सदस्यहरूले मलाई सम्पर्क गरे । हामीले निःशुल्क कानुनी सेवा दिई रिटको माध्यमबाट पुनः पुनरावेदन म्याद जारी गराई पुनरावेदन दर्ता गराएका थियौं । सोहीअनुसार पुनरावेदनको रोहवरमा उनको पक्षमा सुनुवाइ भएको हो । यो न्यायको जित हो । उनी थुनामुक्त भएकोमा म निकै खुसी छु । अब कसरी ऋण तिर्ने ? चार वर्षमा मैले धेरै थोक गुमाइसकेको छु । मेरो टाउकोमा जति कपाल छन, त्योभन्दा बढी घरमा ऋण भइसक्यो कहाँबाट चुकाउने ? प्रगासले भने, विदेशको चक्करले मलाई बर्बाद बनायो । घर फर्किन पाएकोमा खुसीभन्दा पनि ऋण कसरी तिर्ने पिरमा छन, प्रगास । जेलमा भएको बेला जतिखेर पनि एउटै कुरा सोचेर हैरान हुन्थे, घर परिवार कसरी चलेको होला, साहुकारहरूले त बेइज्जत नै गरेका होलान् भन्ने लाग्थ्यो, प्रगासले भने, अब कसरी सबै कुरा ठीकठाक होला ? म त मर्नु न बाँच्नु भएको थिएँ । प्रगास जेलका ती दिनहरू सम्झिँदै भन्छन्, राम्रो जीवन पाउने आसमा विदेशको सपना देखेँ तर, विदेशमा कमाउनुको साटो मैले सबै गुमाएँ । प्रगासको गाउँमा १० धुर घडेरी छ । पाँच वर्ष पहिला उनीसहित भाइहरूले कर्जा पैंचौ लिएर एउटा पक्की घर बनाएका थिए । त्यो घरमा हाल ६ जना भाइहरूको परिवार छुट्टाछुट्टै बस्छन् । घर बनाएको ऋण पनि तिर्न बाँकी नै छ । खेती गर्न पनि उनीहरूसँग आफ्नो खेत छैन । अर्काको खेतमा मजदुरी गरेर परिवारको जीवन चलाउँदै आएका छन् । प्रगास विदेश जाने बेलामा लिएको ऋण अहिले बढेर लाखौं पुगेको छ । मिटरब्याजको चपेटामा परेका प्रगासको ऋणको तमसुक दुई पटक साहुले सच्याइसकेका छन् । ज्वाईंको चिन्ताले सासू, ससुरा बिते प्रगास जेल परेपछि सबैभन्दा बढी बिचल्लीमा परिन् पत्नी संगीता महरा । चारजना ससाना छोरी र वृद्ध सासूको भरणपोषणको जिम्मेवारी संगीता माथि आयो । सामान्य लेखपढ गर्न समेत नजानेकी र प्रगास हुँदासम्म घर बाहिर निस्केर काम पनि नगरेकी संगीतालाई छोराछोरी पाल्नकै लागि अर्काको खेतमा गएर मजदुरी गर्नुपर्ने बाध्यता आयो । अर्को तर्फ ज्वाईं (प्रगास) अनाहकमा जेल परेको थाहा पाएपछि संगीताका बुवा बिन्दे महरा र आमा मानो महरा चिन्तामा परे । मेरो बुवा र आमा दुवैजना उहाँकै चिन्तामा परेर बित्नु भो, पत्नी संगीताले भनिन्, ज्वार्इंलाई यस्तो आपत् पर्यो । अब नातिनीहरूलाई कसरी पाल्ने होला ? घरपरिवार कसरी चलाउने होला ? भन्दै तीन वर्षअगाडि बुवा बित्नुभयो । त्यसको एक वर्षपछि आमा पनि बितेपछि म त टुहुरो भएँ, संगीताले रुँदै भनिन, उहाँ पक्राउ परेको थाहा पाएदेखि मेरो त जीवननै उजाड बन्यो । बालबच्चालाई कसरी पाल्ने ? घरधन्दा कसरी चलाउने ? भन्दै मानसिक रूपमा पागलजस्तै भएकी थिएँ । सासूले निकै सहारा दिनु भयो । ऋण, सापट लिएर जेनतेन दिन काट्यांै । अहिले उहाँ फर्केपछि आशाहरू जागेर आएको छ । अब जे जसो भए पनि आफ्नै गाउँठाउँमा मेहनत मजदुरी गरेर परिवार चलाउँछौं । उहाँलाई विदेश कहिल्यै जान दिन्न । एजेन्ट सम्पर्कविहीन गाउँकै एजेन्ट सिकेन्द्र महतोले दुबईमा प्रगासलाई राम्रो रोजगार र तलबको ग्यारेन्टी दिएका थिए । तर, विदेश गएपछि न त भनेअनुसारको काम पाए, न तलब नै । उल्टै कम्पनीले राहदानी खोसेर अलपत्र बनाएको थियो । विदेश पठाउने नाउँमा दुई लाख रुपैयाँ प्रगासबाट लिएका एजेन्ट सिकेन्द्र हाल परिवारको सम्पर्कमा छैनन् । प्रगास जेल परेपछि उनको परिवारले गाउँमा पञ्चायत भेला बोलाएको थियो । सिकेन्द्रलाई ठगीको जिम्मा लिनुपर्ने निर्णय गरिएको थियो । तर, उनले नत पञ्चायतको निर्णय माने, न त प्रगासलाई कुनै क्षतिपूर्ति नै दिए । हाल सम्पर्कमा पनि छैनन् । जेठा र कान्छा छोराहरूले पटकपटक एजेन्टलाई ताकेता गरे, आमा असलानीले भनिन्, गाउँका भद्रभलादमीहरूले पनि उनलाई न्याय गर्न निर्देशन दिए । तर पनि, कुनै रकम दिएन । हामीलाई परेको दुःखका बारेमा बुझ्न पनि आएनन् । छोरालाई यसरी फसायो कि हामी चार वर्षदेखि नर्कको जीवन भोग्न बाध्य भयौं । भगवान्ले त्यसको कहिले भलो गर्दैन । विदेश पठाउँदा ठगिएका प्रगासलाई सुनको तस्करीमा फसाउने ट्राभल एजेन्ट मुकेश साह पनि कानुनी दायरामा आएका छैनन् । उनी न त प्रगासको परिवारको सम्पर्कमा छन् न त प्रहरीको । न प्रशासनले नै उनलाई समात्न कुनै पहल गरेको छ । आफू छुटेपछि अब ती एजेन्टहरूका विरुद्धमा प्रहरीमा जाहेरी दिने प्रगास बताउँछन् । उनी भन्छन्, मलाई यसरी नर्क देखाउनेहरूलाई कानुनले सजाय दिनै पर्छ ।"
"हुम्लामा माटाको ढिस्कामा पुरिएर १ जनाको मृत्यु, ४ घाइते","हुम्ला : सर्केगाड गाउँपालिका ८ मा माटोको ढिस्काले पुरिएर १ जनाको मृत्यु भएको छ भने ४ जना घाइते भएका छन्। घर पोत्ने माटो खन्ने क्रममा सर्केगाड गाउँपालिका७ की २८ वर्षीय नेत्रकला जैसीको मृत्यु भएको जिल्ला प्रहरी कार्यालय हुम्लाले जनाएको छ। जिल्ला प्रहरी कार्यालय हुम्लाका अनुसार सर्केगाड गाउँपालिका८ स्थित ढाडकोटमा माटो खन्ने क्रममा सर्केगाड गाउँपालिका७ की तीर्थकला जैसी, मञ्जली जैसी, बालकी जैसी, लक्ष्मी जैसी घाइते भएका जिल्ला प्रहरी कार्यालय हुम्लाका डिएसपी शंकर पोखरेलले जानकारी दिए। उनका अनुसार नेत्रकला जैसीको घटना स्थलमै मृत्यु भएको हो। घाइतेहरू २५ वर्षदेखि २८ वर्षका रहेका उनको भनाइ छ।"
सुरक्षा कोषकै सुरक्षा धरापमा,"वैदेशिक रोजगारीमा गएकाहरूले पठाएको विप्रेषण (रेमिट्यान्स) नेपालको अर्थतन्त्रको टेको भएको छ । २०८०८१ मा १४ खर्ब ४५ अर्ब रुपैयाँ विप्रेषण नेपाल आएको थियो । जबकि सरकारले संकलन गर्ने आन्तरिक राजस्वको मात्रा त्यति छैन । देशमा रोजगारी नपाएका युवाले अर्थतन्त्रमा दिएको योगदान त प्रत्यक्ष देखिन्छ नै, त्यसबाहेक सामाजिक योगदान पनि उत्तिकै छ । र, हालैका वर्षदेखि सरकारले जोड दिँदै आएको सामाजिक सुरक्षा कोषको योजनामा पनि वैदेशिक रोजगारीमा गाएकाहरूकै योगदान उच्चतम देखिएको छ । सरकारले जागिर र नोकरी खाएकाहरूलाई निवृत्तिभरण दिनेभन्दा पनि योगदानमा आधारित सामाजिक सुरक्षा कोषलाई अघि सारेको छ । यो कोषले सरकारीमात्रै होइन, निजी क्षेत्रका रोजगार र अनौपचारिक क्षेत्रका मजदुरलाई पनि समेट्छ । कोषमा हालसम्म २० लाख ६७ हजार १८ जना योगदानकर्ता भइसकेका छन् । तीमध्ये १४ लाख ९९ हजार २ सयजना भनेको वैदेशिक रोजगारीमा गएकाहरू हुन् । भनेको ७२५३ प्रतिशत योगदान उनीहरूको छ । यो तथ्यांकले स्पष्ट पार्छ सामाजिक सुरक्षा कोषको ठूलो हिस्सा वैदेशिक रोजगारीका श्रमिकहरूले धानेका छन् । कोषमा हालसम्म ७५ अर्ब ५८ करोड रुपैयाँ योगदान रकम संकलन भइसकेको छ । औषधि उपचार, मातृत्व सुरक्षा, दुर्घटना सुरक्षा, वृद्धावस्था सुरक्षालगायत योजनाहरूअन्तर्गत कोषले १३ अर्ब ३५ करोड रुपैयाँभन्दा बढी भुक्तानी गरिसकेको छ । वैदेशिक रोजगारी तथा विदेशमा स्वरोजगारमा रहेका नेपालीलाई अनिवार्य रूपमा कोषमा आबद्ध गराउने व्यवस्था २०७९ चैत ८ गतेदेखि कार्यान्वयनमा ल्याइएको थियो । वैदेशिक रोजगारीमा गएकाहरूको औषधि उपचारको सुविधा कोषले सुरुआती चरणमा समेट्न सकेको थिएन । तर पछि जसै सुविधा थपियो, सकारात्मक प्रभाव देखिएको छ । ६ महिनाभन्दा बढी अवधिको रकम अग्रीम रूपमा कोषमा जम्मा गर्ने योगदानकर्तालाई १० प्रतिशतसम्म छुट, वृद्धावस्था सुरक्षा योजना, वार्षिक आम्दानीको कम्तीमा ७० प्रतिशत रकम बैंकिङ माध्यमबाट नेपाल पठाए वृद्धावस्था सुरक्षाबाहेक योजनाहरूमा जम्मा गर्नुपर्ने रकममा २० प्रतिशतसम्म छुट लगायत आकर्षण प्रशंसनीय छन्, जसले वैदेशिक रोजगारीमा गएकालाई कोषप्रति आकर्षित गरेको छ । कोषले जुन सुविधा दिइरहेको छ, यसले साँच्चिकै श्रमिक र रोजगारहरूलाई ठूलो सुरक्षाको विश्वास दिलाएको छ । नेपालमै भएकाहरूलाई पनि उत्तिकै लाभदायी यो कोषमा आबद्धतामा भने रोजगारदाता इच्छुक छैनन् । सरकारले पनि अनिवार्य गर्न कडाइ गर्न नसकेको पक्कै हो । कोषले थप सुविधा र प्रविधिसँगै सूचना प्रणालीलाई प्रभावकारी बनाउँदै श्रमिकहरूलाई निरन्तर योगदान गर्न प्रेरित गर्नुपर्ने देखिन्छ । वैदेशिक रोजगारीमा जाने श्रमिकहरूले गरेको योगदानको प्रतिफल सजिलै पाउने व्यवस्था गरिनुपर्छ । अरू थप सुविधा पनि राख्ने र अझै धेरैलाई समेट्न सके कोषको प्रभावकारिता पक्कै बढ्नेछ ।"
सुरक्षा कोषकै सुरक्षा धरापमा,"वैदेशिक रोजगारीमा गएकाहरूले पठाएको विप्रेषण (रेमिट्यान्स) नेपालको अर्थतन्त्रको टेको भएको छ । २०८०८१ मा १४ खर्ब ४५ अर्ब रुपैयाँ विप्रेषण नेपाल आएको थियो । जबकि सरकारले संकलन गर्ने आन्तरिक राजस्वको मात्रा त्यति छैन । देशमा रोजगारी नपाएका युवाले अर्थतन्त्रमा दिएको योगदान त प्रत्यक्ष देखिन्छ नै, त्यसबाहेक सामाजिक योगदान पनि उत्तिकै छ । र, हालैका वर्षदेखि सरकारले जोड दिँदै आएको सामाजिक सुरक्षा कोषको योजनामा पनि वैदेशिक रोजगारीमा गाएकाहरूकै योगदान उच्चतम देखिएको छ । सरकारले जागिर र नोकरी खाएकाहरूलाई निवृत्तिभरण दिनेभन्दा पनि योगदानमा आधारित सामाजिक सुरक्षा कोषलाई अघि सारेको छ । यो कोषले सरकारीमात्रै होइन, निजी क्षेत्रका रोजगार र अनौपचारिक क्षेत्रका मजदुरलाई पनि समेट्छ । कोषमा हालसम्म २० लाख ६७ हजार १८ जना योगदानकर्ता भइसकेका छन् । तीमध्ये १४ लाख ९९ हजार २ सयजना भनेको वैदेशिक रोजगारीमा गएकाहरू हुन् । भनेको ७२५३ प्रतिशत योगदान उनीहरूको छ । यो तथ्यांकले स्पष्ट पार्छ सामाजिक सुरक्षा कोषको ठूलो हिस्सा वैदेशिक रोजगारीका श्रमिकहरूले धानेका छन् । कोषमा हालसम्म ७५ अर्ब ५८ करोड रुपैयाँ योगदान रकम संकलन भइसकेको छ । औषधि उपचार, मातृत्व सुरक्षा, दुर्घटना सुरक्षा, वृद्धावस्था सुरक्षालगायत योजनाहरूअन्तर्गत कोषले १३ अर्ब ३५ करोड रुपैयाँभन्दा बढी भुक्तानी गरिसकेको छ । वैदेशिक रोजगारी तथा विदेशमा स्वरोजगारमा रहेका नेपालीलाई अनिवार्य रूपमा कोषमा आबद्ध गराउने व्यवस्था २०७९ चैत ८ गतेदेखि कार्यान्वयनमा ल्याइएको थियो । वैदेशिक रोजगारीमा गएकाहरूको औषधि उपचारको सुविधा कोषले सुरुआती चरणमा समेट्न सकेको थिएन । तर पछि जसै सुविधा थपियो, सकारात्मक प्रभाव देखिएको छ । ६ महिनाभन्दा बढी अवधिको रकम अग्रीम रूपमा कोषमा जम्मा गर्ने योगदानकर्तालाई १० प्रतिशतसम्म छुट, वृद्धावस्था सुरक्षा योजना, वार्षिक आम्दानीको कम्तीमा ७० प्रतिशत रकम बैंकिङ माध्यमबाट नेपाल पठाए वृद्धावस्था सुरक्षाबाहेक योजनाहरूमा जम्मा गर्नुपर्ने रकममा २० प्रतिशतसम्म छुट लगायत आकर्षण प्रशंसनीय छन्, जसले वैदेशिक रोजगारीमा गएकालाई कोषप्रति आकर्षित गरेको छ । कोषले जुन सुविधा दिइरहेको छ, यसले साँच्चिकै श्रमिक र रोजगारहरूलाई ठूलो सुरक्षाको विश्वास दिलाएको छ । नेपालमै भएकाहरूलाई पनि उत्तिकै लाभदायी यो कोषमा आबद्धतामा भने रोजगारदाता इच्छुक छैनन् । सरकारले पनि अनिवार्य गर्न कडाइ गर्न नसकेको पक्कै हो । कोषले थप सुविधा र प्रविधिसँगै सूचना प्रणालीलाई प्रभावकारी बनाउँदै श्रमिकहरूलाई निरन्तर योगदान गर्न प्रेरित गर्नुपर्ने देखिन्छ । वैदेशिक रोजगारीमा जाने श्रमिकहरूले गरेको योगदानको प्रतिफल सजिलै पाउने व्यवस्था गरिनुपर्छ । अरू थप सुविधा पनि राख्ने र अझै धेरैलाई समेट्न सके कोषको प्रभावकारिता पक्कै बढ्नेछ ।"
तस्करबाट यसरी ठगिन्छन् सोझा प्रगासहरू,"जनकपुरधाम : प्रगास महरा पाँच वर्षअघि वैदेशिक रोजगारीका लागि दुबई गए । त्यहाँ उनलाई एउटा गार्मेन्ट कम्पनीमा काम लगाइदिने भनिएको थियो । तर, दुबई पुगेपछि गार्मेन्ट कम्पनीमा नभई उनलाई कम्पनीका मजदुर बस्ने कोठामा पुर्याइयो । बन्धक बनाइयो । राहदानी खोसियो । न काम, न ज्याला । पराइको देशमा अलपत्र परे । पराइको देशमा बिलौना गरे, कसले पो सुन्थ्यो र ? बरु, देश फर्किन पाए हुन्थ्यो भन्ने उनलाई लाग्यो । एजेन्टमार्फत ट्राभल एजेन्टसँग भेट गरे । एजेन्टले टिकट र अन्य कागजात बनाएर स्वदेश फर्काइदिने आश्वासन दिए । अनि, त्यसको बन्दोबस्त पनि गरिदिए । तर, प्रगासलाई थाहा थिएन कि त्यो पनि उनलाई फसाउने अर्को यड्यन्त्र थियो । ट्राभल एजेन्ट मुकेश साहले दुबईबाट फर्किने क्रममा प्रगासलाई एउटा राइसकुकर लगिदिन आग्रह गरे । सोझा प्रगास राइसकुकुर बोकेर स्वदेश फर्के । राइसकुकरको हिटिंग प्लेटमा सुन लुकाइएको थियो । जुन, प्रगासले पत्तो नै पाएका थिएनन् । कमाइ गर्न नपाए पनि स्वदेश फर्किन पाएकोमा उनी खुसी थिए । त्रिभुवन अन्तर्राष्ट्रिय विमानस्थलमा पाइला टेक्न पाएकोमा खुसी थिए । तर, भन्सारका कर्मचारी र प्रहरीले पक्राउ गरे । त्यस बेलासम्म पनि आफूलाई किन पक्राउ गरियो भन्ने उनलाई थाहा थिएन । सुन तस्करी गरेको आरोप लगाइयो । आठ वर्षको जेल सजाय तोकियो र नक्खु जेल पठाइयो । त्यसबेला न त उनलाई कानुनी प्रतिरक्षाको अवसर दिइयो । न त उनको पक्षमा कसैले आवाज नै उठाए । चार वर्षसम्म नक्खु कारागारमा सजाय काटेपछि प्रगास निर्दोष साबित भए । राजस्व न्यायाधीकरण काठमाडौंका अध्यक्ष ब्रजेश प्याकुरेल र लेखा सदस्य वासुदेव खनालको इजलासले भन्सारसुन भन्सार चोरी पैठारी मुद्दामा प्रगासलाई सोमबार थुनामुक्त गरेको हो । प्रगासका तर्फबाट अधिवक्ता रामकुमार कामत, दीपेन्द्र झा र अमितेश पण्डितले बहस गरेका थिए । प्रगास महरा । प्रगास महराको हकमा कैदसजाय भुक्तान भइसकेको र निजबाट बरामद भएको सुन जफतसमेत भइसकेको अवस्था देखिन्छ, थुनामुक्त आदेशमा भनिएको छ प्रतिवादी विदेश गएको अवधि लामो समय भएको भन्ने नदेखिएको, निजबाट बरामद भएको सुन आफैंले खरिद गरी सुन चोरी पैठारी गरेको अवस्था नभई अन्य व्यक्तिको प्रलोभनमा परी बोकी ल्याएको भन्ने निजको बयान समेतबाट देखिएको उल्लेखित छ । त्यसैगरी आदेशमा थप भनिएको छ, निजको सामाजिक, आर्थिक एवं शैक्षिक अवस्थासमेत विचारणीय भएको साथै सुरु न्यायिक कार्यमा निज प्रतिवादीको तर्फबाट निष्पक्ष सुनुवाइको सन्दर्भमा उचित प्रतिनिधित्वसमेत भएको नदेखिँदा बिगोबमोजिम जरिबाना गरी सो जरिबानाबापत सात वर्ष कैद सजाय भुक्तान हुने गरी भएको निर्णय न्यायोचित एवं विवेकसम्मत नदेखिँदा प्रमुख भन्सार प्रशासनले गरेको फैसला मिलेको देखिँदैन । प्रतिवादीले बिगोबापत हालसम्म कैद बसेको अवधि नै निजको हकमा पर्याप्त रहे भएको देखिँदा मुलुकी फौजदारी कार्यविधि संहिता, २०७४ को दफा १६४ को उपदफा (५) बमोजिम निजको असुल जनाई लगत कट्टा गरी थुनामुक्त गरी दिनू । निरन्तर बगिरहे आमाका आँखाबाट आँसुअसलानी महराका आँखा मंगलबार बिहानैदेखि आँसुले भरिएका थिए । ती आँसु कुनै शोक र दुःखले नभई, खुसी र सन्तोषका थिए । किनकि, करिब ६५ वर्षकी असलानीको बुढेसकालको सहारा छोरा प्रगास निकै कठिन परिस्थिति भोगेर घर फर्केका थिए । हुन त यति छिट्टै छोरा फर्किने आस असलानीलाई थिएन । तर, निकै लामो प्रयास र सहयोगपछि प्रगास मंगलबार बिहानै धनुषाको नक्टाझिज नगरपालिका ६ स्थित आफ्नो घर फर्केका थिए । एकातर्फ छोरा फर्केकामा असलानी खुसी थिइन । तर, विदेश जान भन्दै छोराले लिएको ऋण तिर्नुपर्यो भन्दै एकाबिहानै साहुहरू घरको ढोकामा पुगिसकेका थिए । अब त्यो ऋण कसरी ऋण तिर्ने भन्ने चिन्ता पनि उस्तै थियो, असलानीको अनुहारमा । आर्थिक रूपमा निकै विपन्न र अशिक्षित दलित समुदायका ३६ वर्षीय प्रगास भने वैदेशिक रोजगारीका क्रममा ठगिएका थिए । अनाहकमा चार वर्ष जेलमा बिताएका थिए । परिवारले उनको रिहाइ हुने आशा मारिसकेको थियो । तर, अधिवक्ता दीपेन्द्र झाको पहल र प्रयासमा महरालाई निःशुल्क कानुनी सेवा उपलब्ध गराइयो । अनि, थुनामुक्त भएर घर फर्के । नक्खु कारागारमा चार वर्षदेखि बिताउँदाका यातनाहरू प्रगासले बिर्सेका छैनन् । एजेन्टबाटै ठगीप्रगासका ६ जना दाजुभाइ छन् । भागबन्डा गरेर सबै जना अलग भइसकेका छन् । आमा भने प्रगाससँग बस्छिन् । प्रगास गाउँमै मजदुरी गर्थे । चारवटी छोरी जन्मिएपछि घर खर्च धान्न कठिन भयो । अनि, वैदेशिक रोजगारीमा जाने निधो गरे । २०७७ मंसिर महिनामा प्रगास दुबई पुगे । तर, त्यहाँ न त उनले काम पाए न त तलब नै । गाउँघरका अरू युवाहरू पनि विदेश गएका थिए । त्यही देखेर मैले पनि विदेश जाने सोच बनाए, प्रगासले भने, विदेश जान गाउँकै साहु रामनारायण साहसँग ३ लाख रुपैयाँ कर्जा लिएको थिएँ । दुई लाख रुपैयाँ गाउँकै एजेन्ट सिकेन्द्र महतोलाई बुझाए । त्यहाँ गार्मेन्टको काम छ, कपडा प्याकिङ गर्नुपर्छ । खाने बस्ने सुविधासहित दुबईको एक हजार रुपैयाँ मासिक तलब पाउने भनी एजेन्टले भनेका थिए, प्रगासले सुनाए, तर, त्यहाँ जानेबित्तिकै एउटा कोठामा लगेर थुनिदिए । कम्पनीका मान्छेले राहदानी पनि खोसे । शारीरिक यातना दिने, खाना नदिने र काम पनि नदिएर कोठामा थुने । जेनतेन बाँचे । कम्पनीबाट भागेर ज्यान बचाएका प्रगासले नेपालको रोजगार कम्पनीलाई सम्पर्क गर्दा अर्को काम मिलाइदिने भन्दै करिब तीन महिना जति झुलायो । काम नपाएर भोकभोकै पर्ने अवस्था आएपछि प्रगासले घरमा सम्पर्क गरे । निकै दबाबपछि नेपाली दूतावासले ट्राभल डकुमेन्ट बनाइदियो । २०७७ चैत २४ गते उनी नेपाल फर्किए । तर, नेपाल फर्किनेबित्तिकै सुन तस्करीको आरोपमा पक्राउ परे । विदेशको भूमिबाट ज्यान जोगाएर नेपाल फर्किएका प्रगास अनाहकमा जेल परे । दुबईबाट काठमाडौं फर्केको दिन त्रिभुवन विमानस्थलमा रहेका अधिकारीहरूले उनलाई ९३४ ग्राम सुन चोरी पैठारी गरेको आरोपमा विमानस्थलबाटै पक्राउ गरेका थिए । मलाई त केही थाहै थिएन हजुर, प्रगासले भने, घर फर्किन पाएकोमा मनमा खुसी थियो तर, एक्कासि प्रहरीले समात्यो । के भयो भनेर बुझ्दा मेरो सामानमा तस्करीको सुन रहेछ । अनपढ भएकै कारणले मलाई फेरि फसाइएको थियो । राइसकुकर बोकेर ल्याउँदा जेलको बास दुबईबाट फर्किने क्रममा ट्राभल एजेन्ट मुकेश साहले प्रगासलाई एउटा राइसकुकर लगिदिन आग्रह गरे । मुकेशले आफ्नो बहिनीको बिहे हुन लागेको भन्दै राइसकुकुर लगिदिन आग्रह गरे । नेपाल पुगेपछि बहिनीलाई दिनू भनेका थिए । तर, कुकरको हिटिङ प्लेटभित्र सुन लुकाएको प्रगासलाई थाहा थिएन । विमानस्थलमा चेकजाँचको क्रममा प्रगास तस्करीको सामानसहित फेला परे र उनलाई थुनामा पठाइयो । तत्कालीन प्रमुख भन्सार प्रशासक महेश भट्टराईले २०७८ चैत्र २८ मा प्रगासलाई सुन चोरी पैठारीमा दोषी ठहर गरी फैसला सुनाए । त्यसपछि उनलाई थुनामा पठाइयो । मलाई त यो मुद्दाको बारेमा पनि केही थाहा थिएन हजुर, दुई वर्षसम्म जेलमै थिएँ, उनले भने, २०८० वैशाख महिनामा मेरो भाइ विनोद महराले मलाई जेल हालिएको कुरा सुनाएपछि झसंग भएको थिएँ । मैले फैसला सुनेको ३५ दिनमा पुनरावेदन गर्न म्याद पाएको कागजमा हस्ताक्षर गराइएको थियो । मलाई कहिले छोड्ने हो भनेर प्रहरीलाई सोध्थेँ । उनीहरू छिट्टै भन्ने जवाफ दिन्थे । त्यही आशामा जेलमा बसिरहें । प्रशासक भट्टराईले प्रगासलाई जरिबाना रकम दाखिला गर्न नसके २०८५ चैत्र २३ गतेसम्म कैदमा राख्ने निर्णय गरेका थिए । जसअनुसार आठ वर्षको कैद सजाय हुन्थ्यो । तर, फौजदारी कार्यविधि संहिता, २०७४ को दफा १६४ (५) अनुसार जरिबानाबापत कैद गर्दा सात वर्षभन्दा बढी कैद गर्न नसकिने व्यवस्था छ । तर, प्रगासलाई आठ वर्ष कैद तोकिएको थियो । थुनामुक्त भएपछि प्रगासलाई हौसला दिँदै अधिवक्ता दीपेन्द्र झा । तस्बिर : मनिका झा उचित कानुनी प्रतिरक्षा नपाउँदा अन्यायप्रगासलाई आफ्नो बचावमा अधिवक्ता राख्न पाउने कानुनी व्यवस्थाबारे जानकारी पनि थिएन । उनी जेलभित्रबाट केवल आफ्ना परिवारका सदस्यहरूको सम्पर्कमा थिए । दलित समुदायका निरक्षर उनको खासै पहुँच र चिनजान पनि थिएन । उनि जेल परेपछि परिवारका सदस्यले चारैतिर हारगुहार गरे । ऋण लिएर जेनतेन काठमाडौंमा कोठा भाडा लिई प्रगासलाई थुनामुक्त गराउने प्रयासमा लागिराखेका थिए उनका कान्छा भाइ विनोद महरा । दाजुलाई जेलबाट छुटाउन सक्दो प्रयास गरेँ, विनोदले भने, गाउँका नेता, ठूला मान्छेहरू, प्रहरी, प्रशासन सबैलाई गएर भनेँ तर, कहीँ कतै सुनुवाइ भएन । दाजु विदेशमा हुँदासम्म सम्पर्कमा भएका एजेन्टहरू पनि जब उनी सुन तस्करीको आरोपमा पक्राउ परे, त्यसपछि सम्पर्कविहीन भए । फोन उठाउन छाडे । काठमाडौंमा खाना खाने पैसासमेत थिएन । अधिवक्ता दीपेन्द्र झाको सम्पर्कमा पुगेपछि त्यहाँबाट न्यायको लागि पहल भयो । प्रगासका लागि एकमात्रै सहारा बने, अधिवक्ता दीपेन्द्र झा । महोत्तरीबाट चुनाव लडेका झालाई अधिवक्ताभन्दा पनि नेता भनेर प्रगासकी दिदी रीता महराले चिनेकी थिइन् । झा केही व्यक्तिगत कामका लागि रीताको गाउँ महोत्तरीको पिपरा आएको बेला उनले रुँदै आफ्नो भाइलाई परेको अन्यायबारे सुनाइन् । म एउटा पूजामा सहभागी हुन पिपरा गएको थिएँ । त्यहँी भेटिएकी थिइन् प्रगासकी दिदी । उनले भाइलाई परेको अन्याय बारे सुनाइन् । मैले उनलाई घटनाको फाइल दिन भने । उनले मेरो गाडीमा फाइल ल्याएर राखिदिइन् । काठमाडौं फर्कने बेलामा मैले त्यो फाइल पढेँ । अनि लाग्यो प्रगास माथि अन्याय नै भएको हो, अधिवक्ता झाले भने, उनीमाथि सुन चोरी पैठारी मुद्दा दायर भएकोमा कानुनी प्रतिरक्षाविहीन त्रिभुवन अन्तर्राष्ट्रिय विमानस्थलबाट फैसला हुँदा कैद र जरिबानाबापत ८ वर्ष कैदमा बस्नुपर्ने भनी फैसला भएको थियो । त्यसपछि पुनरावेदन म्याद रीतपूर्वक तामेल नभई करिब दुई वर्षपछि निजका परिवारका सदस्यहरूले मलाई सम्पर्क गरे । हामीले निःशुल्क कानुनी सेवा दिई रिटको माध्यमबाट पुनः पुनरावेदन म्याद जारी गराई पुनरावेदन दर्ता गराएका थियौं । सोहीअनुसार पुनरावेदनको रोहवरमा उनको पक्षमा सुनुवाइ भएको हो । यो न्यायको जित हो । उनी थुनामुक्त भएकोमा म निकै खुसी छु । अब कसरी ऋण तिर्ने ? चार वर्षमा मैले धेरै थोक गुमाइसकेको छु । मेरो टाउकोमा जति कपाल छन, त्योभन्दा बढी घरमा ऋण भइसक्यो कहाँबाट चुकाउने ? प्रगासले भने, विदेशको चक्करले मलाई बर्बाद बनायो । घर फर्किन पाएकोमा खुसीभन्दा पनि ऋण कसरी तिर्ने पिरमा छन, प्रगास । जेलमा भएको बेला जतिखेर पनि एउटै कुरा सोचेर हैरान हुन्थे, घर परिवार कसरी चलेको होला, साहुकारहरूले त बेइज्जत नै गरेका होलान् भन्ने लाग्थ्यो, प्रगासले भने, अब कसरी सबै कुरा ठीकठाक होला ? म त मर्नु न बाँच्नु भएको थिएँ । प्रगास जेलका ती दिनहरू सम्झिँदै भन्छन्, राम्रो जीवन पाउने आसमा विदेशको सपना देखेँ तर, विदेशमा कमाउनुको साटो मैले सबै गुमाएँ । प्रगासको गाउँमा १० धुर घडेरी छ । पाँच वर्ष पहिला उनीसहित भाइहरूले कर्जा पैंचौ लिएर एउटा पक्की घर बनाएका थिए । त्यो घरमा हाल ६ जना भाइहरूको परिवार छुट्टाछुट्टै बस्छन् । घर बनाएको ऋण पनि तिर्न बाँकी नै छ । खेती गर्न पनि उनीहरूसँग आफ्नो खेत छैन । अर्काको खेतमा मजदुरी गरेर परिवारको जीवन चलाउँदै आएका छन् । प्रगास विदेश जाने बेलामा लिएको ऋण अहिले बढेर लाखौं पुगेको छ । मिटरब्याजको चपेटामा परेका प्रगासको ऋणको तमसुक दुई पटक साहुले सच्याइसकेका छन् । ज्वाईंको चिन्ताले सासू, ससुरा बिते प्रगास जेल परेपछि सबैभन्दा बढी बिचल्लीमा परिन् पत्नी संगीता महरा । चारजना ससाना छोरी र वृद्ध सासूको भरणपोषणको जिम्मेवारी संगीता माथि आयो । सामान्य लेखपढ गर्न समेत नजानेकी र प्रगास हुँदासम्म घर बाहिर निस्केर काम पनि नगरेकी संगीतालाई छोराछोरी पाल्नकै लागि अर्काको खेतमा गएर मजदुरी गर्नुपर्ने बाध्यता आयो । अर्को तर्फ ज्वाईं (प्रगास) अनाहकमा जेल परेको थाहा पाएपछि संगीताका बुवा बिन्दे महरा र आमा मानो महरा चिन्तामा परे । मेरो बुवा र आमा दुवैजना उहाँकै चिन्तामा परेर बित्नु भो, पत्नी संगीताले भनिन्, ज्वार्इंलाई यस्तो आपत् पर्यो । अब नातिनीहरूलाई कसरी पाल्ने होला ? घरपरिवार कसरी चलाउने होला ? भन्दै तीन वर्षअगाडि बुवा बित्नुभयो । त्यसको एक वर्षपछि आमा पनि बितेपछि म त टुहुरो भएँ, संगीताले रुँदै भनिन, उहाँ पक्राउ परेको थाहा पाएदेखि मेरो त जीवननै उजाड बन्यो । बालबच्चालाई कसरी पाल्ने ? घरधन्दा कसरी चलाउने ? भन्दै मानसिक रूपमा पागलजस्तै भएकी थिएँ । सासूले निकै सहारा दिनु भयो । ऋण, सापट लिएर जेनतेन दिन काट्यांै । अहिले उहाँ फर्केपछि आशाहरू जागेर आएको छ । अब जे जसो भए पनि आफ्नै गाउँठाउँमा मेहनत मजदुरी गरेर परिवार चलाउँछौं । उहाँलाई विदेश कहिल्यै जान दिन्न । एजेन्ट सम्पर्कविहीनगाउँकै एजेन्ट सिकेन्द्र महतोले दुबईमा प्रगासलाई राम्रो रोजगार र तलबको ग्यारेन्टी दिएका थिए । तर, विदेश गएपछि न त भनेअनुसारको काम पाए, न तलब नै । उल्टै कम्पनीले राहदानी खोसेर अलपत्र बनाएको थियो । विदेश पठाउने नाउँमा दुई लाख रुपैयाँ प्रगासबाट लिएका एजेन्ट सिकेन्द्र हाल परिवारको सम्पर्कमा छैनन् । प्रगास जेल परेपछि उनको परिवारले गाउँमा पञ्चायत भेला बोलाएको थियो । सिकेन्द्रलाई ठगीको जिम्मा लिनुपर्ने निर्णय गरिएको थियो । तर, उनले नत पञ्चायतको निर्णय माने, न त प्रगासलाई कुनै क्षतिपूर्ति नै दिए । हाल सम्पर्कमा पनि छैनन् । जेठा र कान्छा छोराहरूले पटकपटक एजेन्टलाई ताकेता गरे, आमा असलानीले भनिन्, गाउँका भद्रभलादमीहरूले पनि उनलाई न्याय गर्न निर्देशन दिए । तर पनि, कुनै रकम दिएन । हामीलाई परेको दुःखका बारेमा बुझ्न पनि आएनन् । छोरालाई यसरी फसायो कि हामी चार वर्षदेखि नर्कको जीवन भोग्न बाध्य भयौं । भगवान्ले त्यसको कहिले भलो गर्दैन । विदेश पठाउँदा ठगिएका प्रगासलाई सुनको तस्करीमा फसाउने ट्राभल एजेन्ट मुकेश साह पनि कानुनी दायरामा आएका छैनन् । उनी न त प्रगासको परिवारको सम्पर्कमा छन् न त प्रहरीको । न प्रशासनले नै उनलाई समात्न कुनै पहल गरेको छ । आफू छुटेपछि अब ती एजेन्टहरूका विरुद्धमा प्रहरीमा जाहेरी दिने प्रगास बताउँछन् । उनी भन्छन्, मलाई यसरी नर्क देखाउनेहरूलाई कानुनले सजाय दिनै पर्छ ।"
"हुम्लामा माटाको ढिस्कामा पुरिएर १ जनाको मृत्यु, ४ घाइते","हुम्ला : सर्केगाड गाउँपालिका ८ मा माटोको ढिस्काले पुरिएर १ जनाको मृत्यु भएको छ भने ४ जना घाइते भएका छन्। घर पोत्ने माटो खन्ने क्रममा सर्केगाड गाउँपालिका७ की २८ वर्षीय नेत्रकला जैसीको मृत्यु भएको जिल्ला प्रहरी कार्यालय हुम्लाले जनाएको छ। जिल्ला प्रहरी कार्यालय हुम्लाका अनुसार सर्केगाड गाउँपालिका८ स्थित ढाडकोटमा माटो खन्ने क्रममा सर्केगाड गाउँपालिका७ की तीर्थकला जैसी, मञ्जली जैसी, बालकी जैसी, लक्ष्मी जैसी घाइते भएका जिल्ला प्रहरी कार्यालय हुम्लाका डिएसपी शंकर पोखरेलले जानकारी दिए। उनका अनुसार नेत्रकला जैसीको घटना स्थलमै मृत्यु भएको हो। घाइतेहरू २५ वर्षदेखि २८ वर्षका रहेका उनको भनाइ छ।"
जनतालाई उचालेर व्यवस्थामाथि प्रहार गर्न खोजिदै छ : गगन थापा,"परासी : नेपाली कांग्रेसका महामन्त्री गगन थापाले अहिले नागरिकमा देखिएको असन्तुष्टि आक्रोशमा परिणत भएको बताएका छन्। राजनीतिक दलप्रति नागरिकमा असन्तुष्टिसँगै आक्रोश बढेको र त्यही आक्रोशमा घ्यू थपेर व्यवस्थामाथि नै प्रहार गर्नका लागि केहीले दिवास्वप्न देखेको बताए। अहिले केही तत्त्वहरूले असन्तुष्ट जनतालाई अब देश बन्दैन भनेर निरास बनाउँदै व्यवस्थामाथि नै प्रहार गर्ने दिवास्वप्न देखेकाले त्यसका लागि नागरिकसँग संवाद थाल्न आवश्यक रहेको उनले बताए। नागरिकमा सबैभन्दा बढी आक्रोश भ्रष्टचार बढेको र भ्रष्टचारीलाई कारबाही नभएको प्रति देखिएको भन्दै नेता थापाले त्यसतर्फ राजनीतिक दल गम्भीर हुनुपर्नेमा बताए। अहिले अख्तियारले पनि छानिछानी मुद्दा लगाउने कार्य गरेको छ। लामो समयसम्म त्यस्ता मुद्दा टुंगो लागेका छैनन्। यसरी जनतामा आक्रोश बढ्दै गएको छ। अब अख्तियार र सरकारसँग चित्त नबुझे छुट्टै आयोग गठन गरेर भ्रष्टचार गर्ने कसैलाई पनि नछाडौं। नागरिकको आक्रोश कम हुन्छ,' उनले भने। देशमा भएको राजनीतिक परिवर्तनपछि विकास निर्माणदेखि जनताको जीवनस्तर सुधार हुँदै गए पनि हामीले त्यसलाई बुझाउन नसक्दा जनतामा निराशा छाउनु स्वभाविक भएको उनको भनाइ छ। ०६२ सालमा जन्मेको बच्चा अहिले बुझ्ने भएको छ। त्यसअघिको नेपालीहरूको अवस्था कस्तो थियो र अहिले कस्तो थियो भन्ने बारे हामीले उसलाई बुझाउन सकेनौं र उनीहरूमा अहिलेको व्यवस्थामा निराशा छाउन थालेको छ। त्यसैले पहिला हामीले नागरिकसँग संवाद गरेर उनीहरूका समस्या बुझ्ने कोसिस गरौं, थापाले भने। संघर्षबाट ल्याएको व्यवस्था र संविधानलाई पनि सुधार गरेर अघि बढ्नसक्ने भएकाले युवा समूहलाई अहिले सडकमा देखिने मनोरञ्जनमा नलाग्न उनले आग्रह गरे।"
प्रतिक्रियावादीविरुद्ध लाखौं जनता उतार्छौं : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले प्रतिगामी र प्रतिक्रियावादी शक्तिको षड्यन्त्रविरुद्ध लाखौं जनता सडकमा उतारेर खबरदारी गरिने बताएका छन्। बुधबार बुटवलमा मगर राष्ट्रिय मुक्ति मोर्चा नेपालको छैटौं राष्ट्रिय सम्मेलन बुटवलमा उद्घाटन गर्दै प्रचण्डले इतिहासको रछ्यानमा मिल्काइएका प्रतिगामी तत्त्वहरूले गरेको षड्यन्त्रविरुद्ध लाखौं जनता सडकमा उतारेर खबरदारी गरिने बताए। अहिलेको सत्ता गठबन्धनले भ्रष्टाचारी र विचौलियाको पक्षमा गरिरहेको बेलगाम गतिविधिका कारण जनतामा निराशा र असन्तुष्टि बढ्दै गएको देखेर प्रतिगामी तत्वहरुले धमिलो पानीमा माछा मार्न खोजेको उनले बताए। प्रचण्डले गणतान्त्रिक व्यवस्थाको रक्षा र सुदृढीकरणका लागि सबै परिवर्तनकारी शक्ति र जनतालाई लिएर जस्तोसुकै संघर्ष गर्न पनि तयार रहेको स्पष्ट पारे। अबको आवश्यकता जनताले प्राप्त गरेका अधिकारको रक्षा गर्दै प्रत्यक्ष निर्वाचित कार्यकारी प्रमुख, पूर्ण समानुपातिक निर्वाचन प्रणाली जस्ता अग्रगामी एजेन्डामा जानु रहेको उल्लेख गर्दै अध्यक्ष प्रचण्डले पछाडि फर्कनेतर्फ कसैले सोचे राम्रो नहुने बताए। प्रचण्डले अध्यक्ष प्रचण्डले राजनीति परिवर्तनमा उत्पीडित समुदायको ऐतिहासिक र निर्णायक भूमिका रहेको स्पष्ट गर्दै जातीय क्षेत्रीय मोर्चा र समाजवादी क्रान्तिको सम्बन्धबारे पार्टीले पहिलोपटक धारणा तय गरेको जानकारी दिए।"
"प्रधानमन्त्री र इजिप्टका राष्ट्रपतिबीच टेलिफोन संवाद, विपिन जोशीको रिहाइका लागि आग्रह",काठमाडौं : प्रधानमन्त्री केपी शर्मा ओलीले इजिप्टका राष्ट्रपति अब्देल फत्ताह सइद हुसैन खालिलसँग टेलिफोन संवाद गरेका छन्। हमासद्वारा बन्धक बनाइएका नेपाली विद्यार्थी विपिन जोशीको रिहाइका लागि थप पहल गरिदिन प्रधानमन्त्री ओलीले आग्रह गरेका हुन्। उनले लर्न एण्ड अर्न कार्यक्रमअन्तर्गत इजरायलमा कार्यरत विद्यार्थी जोशीको सकुशल र शिघ्र रिहाइका लागि भूमिका निर्वाहका लागि राष्ट्रपति अब्देलसँग आग्रह गरेको प्रधानमन्त्री सचिवालयले जानकारी दिएको छ। जवाफमा राष्ट्रपति अब्देलले उक्त विषयमा आफ्नो प्रयास जारी रहने अवगत गराएका थिए। इजरायलमाथि आक्रमणका क्रममा सन् २०२३ अक्टोबर ७ मा हमासद्वारा बन्धक बनाइएका जोशीको इजरायल र हमासबीचको दोस्रो चरणको बन्दी आदानप्रदानको सूचीमा नाम प्राथमिकतामा पार्ने प्रयासका लागि धन्यवाद व्यक्त गरे। प्रधानमन्त्री ओलीले इजरायल र हमासबीचको युद्धविराम सम्झौताको नेपालले स्वागत गरिसकेको र सो क्रममा अरब गणतन्त्र इजिप्टले खेलेको भूमिकाको महत्त्वपूर्ण भएको उल्लेख गरे। प्रधानमन्त्री ओलीले नेपाल विश्व शान्तिका पक्षमा सदैव रहेको स्पष्ट गर्दै यस मानवीय प्रकृतिको कार्यमा भूमिका निर्वाहका लागि कतार र संयुक्त राज्य अमेरिका सरकारलाई पनि आभार व्यक्त गरे।
इजिप्टका राष्ट्रपतिलाई सगरमाथा संवाद कार्यक्रमका लागि निमन्त्रणा,"काठमाडौं : प्रधानमन्त्री केपी शर्मा ओलीले आगामी जेठ २ देखि ४ गतेसम्म काठमाडौंमा हुने सगरमाथा संवाद कार्यक्रमका लागि इजिप्टका राष्ट्रपति अब्देल फत्ताह सइद हुसैन खालिललाई निमन्त्रणा गरेका छन्। बुधबार साँझ टेलिफोन संवाद गरेर प्रधानमन्त्री ओलीले राष्ट्रपति खलिलाई नेपाल निमन्त्रणँ गरेका हुन्। वातावरणसम्बन्धी विश्व सम्मेलन (कोप२७) को आतिथ्य मुलुकका नाताले जलवायु परिवर्तनका मुद्दामा साझा सहकार्यका लागि प्रधानमन्त्री ओलीले उनीसँग आग्रह गरेको प्रधानमन्त्री सचिवालयले जानकारी दिएको छ। नेपाल सरकारले पहिलो पटक जलवायु परिवर्तन, हिमाल र मानव जीवनको भविष्यलाई केन्द्रमा राखेर हरेक दुई वर्षमा यस प्रकारको विश्वव्यापी संवादको क्रममा पहिलो शृङ्खलाको आयोजना गर्न लागेको हो।"
अग्निप्रसाद सापकोटाविरुद्धको मुद्दा 'हेर्दाहेर्दै'मा,"काठमाडौं : नेकपा माओवादी केन्द्रका उपाध्यक्ष अग्निप्रसाद सापकोटाविरुद्धको अपहरण तथा हत्यासम्बन्धी मुद्दा हेर्दाहेर्दैमा राखिएको छ। सर्वोच्च अदालतको संवैधानिक इजलासमा सुनुवाइ नसकिएपछि उनको मुद्दा हेर्दाहेर्दैमा राखिएको हो। काभ्रेका अर्जुन लामालाई अपहरण गरी हत्या गरेको आरोप सापकोटामाथि छ। प्रधानन्यायाधीश प्रकाशमान सिंह राउत, सपना प्रधान मल्ल, कुमार रेग्मी, डामनोजकुमार शर्मा र डा कुमार चुडालको संवैधानिक इजलासमा सापकोटाविरुद्ध मुद्दाको सुनुवाइ जारी छ। संवैधानिक इजलासमा सापकोटाविरुद्ध तीनवटा मुद्दा छन्। अर्जुनकी पत्नी पूर्णमाया लामा, कनकमणि दिक्षित र सुशील प्याकुरेलसहित ८ जनाले सापकोटाविरुद्ध मुद्दा दायर गरेका थिए। विसं २०६२ वैशाख १६ गते तत्कालीन माओवादीको अपहरणमा परेका लामाको दुई महिनापछि शव फेला परेको थियो। लामाकी पत्नी पूर्णमायाले आफ्ना श्रीमानको हत्यामा नेता सापकोटा संलग्न रहेको उल्लेख गर्दै विसं २०६९ मंसिर ७ गते जिल्ला अदालत काभ्रेमा मुद्दा दायर गरेकी थिइन्। सोही मुद्दाको पुनरावेदन सर्वोच्चमा आएको हो। यसअघि सर्वोच्चले गत असोज ९ गते हालसम्म भएका प्रगति विवरण माग गरेको थियो। तत्कालीन प्रधानन्यायाधीश विश्वम्भरप्रसाद श्रेष्ठ तथा न्यायाधीशहरू प्रकाशमान सिंह राउत, सपना मल्ल प्रधान, प्रकाश कुमार ढुंगाना र कुमार रेग्मीको इजलासले अनुसन्धानका विवरण झिकाउन आदेश गरेको थियो।"
प्रदेश सरकारलाई काम गर्न असहज भयो : मुख्यमन्त्री पाण्डे,"नवलपुर : गण्डकी प्रदेशका मुख्यमन्त्री सुरेन्द्रराज पाण्डेले एकात्मक र केन्द्रिकृत सोचका कारण संघीयता कार्यान्वयनमा कठिनाइ भएको बताएका छन्। उनले सदियौंदेखि चलिआएको एकात्मक सोच अझै पनि हटाउन नसकिएको भन्दै त्यसले प्रदेश सरकारलाई काम गर्न असहज भएको बताए। कावासोतीमा आयोजित पत्रकार भेटघाटमा उनले भने, हामीले केन्द्रिकृत सोच अझै हटाउन सकेनौं। प्रदेश सरकारहरूलाई अधिकार दिने सबालमा सधैं संघ सरकारले कन्जुस्याई गर्ने गरेको छ। यसले संघीयतालाई बलियो बनाउन सक्दैन। मुख्यमन्त्री पाण्डेले संघीयतालाई बलियो बनाउने हो भने प्रदेश सरकारलाई संविधानले दिएका अधिकार कार्यान्वयनमा तत्काल लैजान आवश्यक रहेको बताए। प्रदेशलाई अधिकार दिनै हुन्न भन्ने सोच जबसम्म रहन्छ, तबसम्म संघीयतामाथि प्रश्न उठिरहन्छ। संघीयतालाई बलियो बनाउने हो भने प्रदेश सरकार बलियो हुन आवश्यक छ, उनले भने।"
"वीरगन्जको मेनरोड विस्तार गर्ने बाटो खुल्यो, विपक्षीको रिट खारेज","वीरगन्ज : सर्वोच्च अदालतले वीरगन्जको मुख्य सडक (मेनरोड) विस्तारसम्बन्धी मुद्दामा सरकारको पक्षमा फैसला गरेको छ। पटकपटक पेसी सर्दै आएको उक्त मुद्दामा सर्वोच्च अदालतले बुधबार विपक्षीहरूको रिट खारेज गर्दै सरकारको पक्षमा फैसला गरेपछि झण्डै १२ वर्षदेखि अन्योलमा परेको वीरगन्जको मेनरोड विस्तारका लागि बाटो खुलेको छ। त्रिभुवन राजपथअन्तर्गत पर्ने वीरगन्जको गण्डक चोकदेखि पावर हाउस, घण्टाघर, आदर्शनगर, रजतजयन्ती चोक, शंकराचार्यद्वार हुँदै मितेरीपुल सम्मको मेनरोड २५२५ मिटर विस्तार गर्ने सडक विभागको निर्णय खारेजीको माग गर्दै त्यस क्षेत्रमा पर्ने करिब १ हजार २ सय घरधनीहरूले सर्वोच्च अदालतमा २०७६ कात्तिक ७ गते रिट हालेका थिए। उक्त रिटमा सरकारको निर्णय खारेज हुनुपर्ने, यदि सडक विस्तार गरिएको खण्डमा त्यसको मुआब्जा पाउनुपर्ने, वीरगन्जमा अन्य वैकल्पिक सडक निर्माण भएकाले मेनरोड विवस्तारको आवश्यकता नै नरहेको र सरकारले त्रिभुवन राजपथको एलाइमेन्ट परिवर्तन गरेर परवानीपुरदेखि आइसिपीसम्मको ६ लेनको व्यपारिक राजमार्गलाई त्रिभुवन राजपथ कायम गर्ने निर्णय गरेको माग दाबी गरिएको थियो। सर्वोच्चले उक्त मुद्दाको पटकपटक पेसी सारेर टुंगो नलगाइ दिएका कारण १२ वर्षदेखि वीरगन्जको सडक विस्तारको काम सुरु नहुँदै रोकिएको थियो। उक्त मुद्दाको २७औं पटकको पेसी मंगलबार परेको थियो। तर, मंगलबार दुवै तर्फको बहस नसकिएका कारण उक्त मुद्दा हेर्दाहेर्दैमा राखिएकोमा बुधबार भने फैसला नै आएको हो। सर्वोच्चमा नेपाल सरकारको तर्फबाट नायब महान्याधीवक्ता सन्जीवबहादुर श्रेष्ठ तथा वीरगन्ज महानगरपालिकाको तर्फबाट अधिवक्ताहरू ईश्वर बराल, सुरेश पोख्रेल र धनबहादुर थापाले बहस गरेका थिए। त्यस्तै विपक्षीहरूको तर्फबाट भने वरिष्ठ अधिवक्ताहरू हरिहर दाहाल, श्याम खरेल, शम्भु थापा, जितेन्द्र ताम्रकार गरी १० जना अधिवक्ताले बहस गरेका थिए। बुधबार सर्वोच्चका न्याधीशद्वय विनोद शर्मा र महेश शर्माको संयुक्त इजलाशले सरकारको निर्णय खारेजीको माग राखेर सर्वोच्चमा विपक्षीहरूले हालेको रिट खारेज गरेसँगै मेनरोड विस्तारको लागि मार्ग प्रशस्त भएको वीरगन्ज महानगरपालिकाका तर्फबाट बहस गरेका अधिवक्ता एंव महानगरका कानुन अधिकृत ईश्वर बरालले बताए। तर, सर्वोच्चको फैसलाको पूर्ण पाठ भने आउन भने बाँकी रहेको उनले बताए। २०६९ सालमा तत्कालीन नेपाल सरकारको निर्णय अनुसार सडक विभागले वीरगन्जको मेनरोड विस्तारका लागि सडकको मध्य भागबाट दायाँबायाँ दुवैतर्फ २५२५ मिटरभित्र पर्ने भौतिक संरचना खाली गर्न सूचना निकालेपछि त्यस क्षेत्रमा पर्ने करिब १ हजार दुई सय घरधनीले सरकारको उक्त निर्णयविरुद्ध सर्वोच्च अदालतमा रिट हालेका थिए। लक्ष्मण साह रौनियारसमेतले प्रधानमन्त्री तथा मन्त्रिपरिषद्को कार्यालय सिंहदरबार, सडक डिभिजन कार्यालय हेटौंडा, व्यापारिक मार्ग विस्तार आयोजना कार्यालय वीरगञ्ज पथलैया, जिल्ला प्रशासन कार्यालय पर्सालगायतलाई विपक्षी बनाएर ७ कार्तिक २०७६ मा रिट दर्ता गराएका थिए। त्यसअघि ११ मंसिर २०७५ मा विक्रम गुरुङले पनि प्रधानमन्त्री तथा मन्त्रिपरिषद्को कार्यालयसहित १० वटा सरकारी कार्यालयलाई विपक्षी बनाएर मुद्दा दायर गरेका थिए। सडक विभागअन्तर्गत सडक डिभिजन कार्यालय हेटौंडा र व्यापारिक मार्ग विस्तार आयोजना कार्यालयले २०७६ सालमा छठपछि नै वीरगन्जको मेनरोड विस्तार गर्ने तयारी गरेको थियो। २०७६ भदौमा निकालेको १५ दिने सूचनाको म्याद सकिएपछि फेरि म्याद दिएर आयोजना कार्यालयले घरधनीलाई आफ्नो घर आफैं भत्काउन आग्रह गरेको थियो। सडक विस्तार आयोजनाले एक चरण नापीको कामसमेत सम्पन्न गरिसकेको अवस्था छ। त्यसअघि सडक विभागले २०६९ साल भदौ १५ गते, सडक डिभिजन कार्यालय हेटौंडाले २०६९ फागुन ११ गते र २९ गते, २०७१ फागुन २ गते तथा २०७३ पुस १८ गते पनि १५ दिने सूचना जारी गरी सडक क्षेत्रमा पर्ने घर टहरा भत्काउन आग्रह गरेको थियो।"
अग्निप्रसाद सापकोटाविरुद्धको मुद्दामा संवैधानिक इजलासमा सुनुवाइ जारी,"काठमाडौं : सर्वोच्च अदालतमा नेकपा (माओवादी केन्द्र)का उपाध्यक्ष अग्निप्रसाद सापकोटाविरुद्धको अपहरण तथा हत्यासम्बन्धी मुद्दामा सुनुवाइ जारी छ। अदालतको संवैधानिक इजलासमा सापकोटाविरुद्धको मुद्दाको सुनुवाइ जारी छ। काभ्रेका अर्जुन लामालाई अपहरण गरी हत्या गरेको आरोप सापकोटामाथि छ। प्रधानन्यायाधीश प्रकाशमान सिंह राउत, सपना प्रधान मल्ल, कुमार रेग्मी, डामनोजकुमार शर्मा र डाकुमार चुडालको संवैधानिक इजलासमा सापकोटाविरुद्ध मुद्दाको सुनुवाइ भइरहेको हो। संवैधानिक इजलासमा सापकोटाविरुद्ध तीनवटा मुद्दा छन्। अर्जुनकी पत्नी पूर्णमाया लामा,कनकमणि दिक्षीत र सुशिल प्याकुरेलसहित ८ जनाले सापकोटाविरुद्ध मुद्दा दायर गरेका थिए। विसं २०६२ वैशाख १६ गते तत्कालीन माओवादीको अपहरणमा परेका लामाको दुई महिनापछि शव फेला परेको थियो। लामाकी पत्नी पूर्णमायाले आफ्ना श्रीमानको हत्यामा नेता सापकोटा संलग्न रहेको उल्लेख गर्दै विसं २०६९ मङ्सिर ७ गते जिल्ला अदालत काभ्रेमा मुद्दा दायर गरेकी थिइन्। सोही मुद्दाको पुनरावेदन सर्वोच्चमा आएको हो। यसअघि सर्वोच्चले गत असोज ९ गते हालसम्म भएका प्रगति विवरण माग गरेको थियो। तत्कालीन प्रधानन्यायाधीश विश्वम्भरप्रसाद श्रेष्ठ तथा न्यायाधीशहरू प्रकाशमान सिंह राउत, सपना मल्ल प्रधान, प्रकाश कुमार ढुंगाना र कुमार रेग्मीको इजलासले अनुसन्धानका विवरण झिकाउन आदेश गरेको थियो।"
काउन्सिललाई निर्णयमा पुनर्विचार गर्न मिडिया एलायन्सको माग,काठमाडौं : अंग्रेजी दैनिक द हिमालन टाइम्सलाई कालोसूचीमा राख्ने प्रेस काउन्सिल नेपालको निर्णयप्रति मिडिया एलायन्सको गम्भीर ध्यानाकर्षण भएको जनाएको छ । प्रेस काउन्सिल नेपाल निष्पक्ष र पारदर्शी प्रक्रियाअनुरूप दुवै पक्षको भनाइलाई प्राथमिकताका साथ सुन्ने संविधानिक दायित्व बोकेको संस्था प्रेस काउन्सिलले कुनै पनि निर्णयमा पुग्नुअघि सम्बन्धित पक्षसँग सत्यतथ्य बुझेरमात्रै प्रेस स्वतन्त्रता र निष्पक्षतालाई मनन गरोस् भन्ने मिडिया एलायन्सको भनाइ छ । द हिमालयन टाइम्सले काउन्सिललाई स्पष्टीकरणसहितको पत्रसमेत बुझाइसकेको र त्यसपछि कुनै छलफलबिना नै कालोसूची मा राखिएको भन्दै उक्त सूचीबाट तत्काल हटाउन आग्रह गरिरहेको अवस्थामा प्रेस काउन्सिल नेपाललाई आफ्नो निर्णयमा पुनर्विचार गरी सम्बद्ध पक्षसँग वार्ता अगाडि बढाउन एलायन्सले आग्रह गरेको छ ।
संसद्मा मन्त्री उपस्थित नभएपछि बैठक स्थगित,"काठमाडौं : सभामुख देवराज घिमिरेले प्रतिनिधि सभाको बैठक स्थगित गरेका छन्। नयाँ बानेश्वस्थित संसद् भवनमा जारी बैठकमा सरकारका मन्त्रीहरू सहभागी नभएपछि प्रतिनिधि सभाको नियमावलीअनुसार बैठक स्थगित गरेका हुन्। बैठकको सुरु भएपछि माओवादी केन्द्रका प्रमुख सचेतक हितराज पाण्डेले संसद बैठकमा सरकारका प्रतिनिधि नभएकाले प्रतिनिधि सभाको नियमावलीअनुसार बैठक अगाडि बढ्न नसक्ने बताएका थिए। उनले सरकारले जनप्रतिनिधिलाई हेपेको आरोप लगाए। उनले भने, संसद बैठकमा मन्त्रीहरू कोहिपनि छैनन्। समितिका बैठकमा पनि सरकार उपस्थित भएको हुँदैन। सरकारले जनप्रतिनिधिलाई हेपेको छ। लगत्तै सभामुख घिमिरेले १५ मिनेटका लागि बैठक स्थगितभएको जानकारी गराए। आजको बैठकमा सुशासन प्रवर्द्धन तथा सार्वजनिक सेवा प्रवाह सम्बन्धी केही नेपाल ऐनलाई संशोधन गर्ने विधेयक २०८१, आर्थिक कार्यविधि तथा वित्तिय उत्तरदायित्व (पहिलो संशोधन) विधेयक २०८१, निजीकरण पहिलो संशोधन विधेयक २०८१,आर्थिक तथा व्यवसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने विधेयक, २०८१,सहकारी सम्बन्धी केही नेपाल ऐनलाई संशोधन गर्ने विधेयक, २०८१ माथि सांसदबाट प्राप्त विरोधको सूचनाहरूलाई निर्णयार्थ पेश गरिने र मन्त्रीबाट विधेयक प्रस्तुत गर्ने कार्यसूची छ।"
प्रतिनिधि सभाको बैठक जारी (),"काठमाडौं : प्रतिनिधि सभाको बैठक जारी रहेको छ। नयाँ बानेश्वरमा बस्ने बैठकमा सुशासन प्रवर्द्धन तथा सार्वजनिक सेवा प्रवाह सम्बन्धी केही नेपाल ऐनलाई संशोधन गर्ने विधेयक २०८१, आर्थिक कार्यविधि तथा वित्तिय उत्तरदायित्व (पहिलो संशोधन) विधेयक २०८१, निजीकरण पहिलो संशोधन विधेयक २०८१,आर्थिक तथा व्यवसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने विधेयक, २०८१,सहकारी सम्बन्धी केही नेपाल ऐनलाई संशोधन गर्ने विधेयक, २०८१ माथि सांसदबाट प्राप्त विरोधको सूचनाहरूलाई निर्णयार्थ पेश गरिने र मन्त्रीबाट विधेयक प्रस्तुत गर्ने कार्यसूची छ। मन्त्रिपरिषद्को पुस २६ गते बसेको बैठकले अध्यादेश जारी गर्न राष्ट्रपतिसमक्ष सिफारिस गरेको थियो। राष्ट्रपतिबाट अध्यादेश जारी भएपश्चात गत फागुन २१ र २२ गते प्रतिनिधि सभा र राष्ट्रिय सभाबाट ५ वटै अध्यादेश पारित भएको थियो। संसद्बाट पारित भएपछि सरकारले ५ वटै अध्यादेशको प्रतिस्थापन विधेयक कार्यसूचीमा राखेको हो। संसदबाट स्वीकृत भएका अध्यादेश २६ दिनमा प्रतिस्थापन विधेयक ल्याएर राष्ट्रपतिबाट प्रमाणीकरण समेत भइसक्नुपर्ने संवैधानिक व्यवस्था छ। भूमिसम्बन्धी अध्यादेश प्रतिस्थापन गर्ने विधेयक भने सरकारले ल्याइसकेको छैन। राष्ट्रिय सभाबाट स्वीकृत हुने सुनिश्चित नभएकाले सरकारले हालसम्म संसदमा स्वीकृतिका लागि पेश नगरेको हो। यसैगरी गृहमन्त्री रमेश लेखकले ""सशस्त्र प्रहरी बल, नेपाल विधेयक, २०८१ लाई दफाबार छलफलको लागि सम्बन्धित समितिमा पठाइयोस्"" भन्ने प्रस्ताव प्रस्तुत गर्ने समेत कार्यसूची रहेको छ।"
कांग्रेस सांसदले आपत्ति जनाउने गरी रास्वपा सांसदले संसदमा के बोले ?,काठमाडौं : प्रतिनिधिसभामा रास्वपा सांसदले काठमाडौंको तारकेश्वरमा कांग्रेस नेताले सरकारको स्वामित्वमा रहेको जग्गा कब्जा गरेको आरोप लगाएपछि नेपाली कांग्रेसले आपत्ती जनाएको छ। बुधबार प्रतिनिधिसभा बैठकमा सांसद शिशिर खनाल र सुमना श्रेष्ठले तारकेश्वर वडा नम्बर ९ को लोकतान्त्रीक चोकको जग्गा कब्जा गरेको आरोप लगाएका थिए। त्यसपछि गैरजिम्मेवार ढंगले आफ्ना नेतामाथि आरोप लगाएको भन्दै कांग्रेस सांसदहरूले तथ्य पुष्टि गर्नुपर्ने माग गर्दै उठेर विरोध जनाएका थिए । शून्य समयमा सांसद श्रेष्ठले काठमाडौं क्षेत्र नम्बर ६ मा पर्ने तारकेश्वर वडा नम्बर ९ को लोकतान्त्रीक चोकमा रहेको किता नम्बर ६२ र ६३ को सरकारी जग्गा कांग्रेस नेताले कब्जा गरेको आरोप लगाइन्। उनले स्थानीय बासिन्दाको उजुरीको बाबजुत पनि स्थानीय सरकारले उक्त जग्गा संरक्षणमा कुनै पहल नगरेको दावी गरिन्। सांसद खनाल र श्रेष्ठको आरोपपछि कांग्रेस सांसदहरूले उठेर आपत्ति जनाएका थिए । सुरूमा खनालको विषयमाथि कांग्रेसको आपत्तीपछि सभामुख देवराज घिमिरेले ध्यानाकर्षण भएको जनाएका थिए। त्यसपछि सांसद श्रेष्ठले पुन: सोही विषय उठाएपछि कांग्रेस सांसदहरूले अभिव्यक्ति रेकर्डबाट हटाउन समेत माग गरेका थिए । सभामुख घिमिरेले प्रमाणित ढंगले आफ्नो अभिव्यक्ति राख्नुपर्ने बताए। यस विषयमा आएका विवादलाई प्रक्रियागत ढंगले समाधान खोज्नुपर्ने भन्दै उनले कांग्रेस सांसदहरूलाई बस्न आग्रह गरे। त्यसपछि कांग्रेस सांसदहरुले आसन ग्रहण गरेपछि सभामुखले बैठक अघि बढाए।
प्रधानमन्त्री ओलीलाई अन्तरव्यवस्थापिका मञ्चको घोषणापत्र हस्तान्तरण,"काठमाडौं : प्रधानमन्त्री केपी शर्मा ओलीसमक्ष अन्तरव्यवस्थापिका मञ्च, नेपालको १० औं सम्मेलनबाट पारित सात बुँदे घोषणापत्र हस्तान्तरण गरिएको छ । अन्तरव्यवस्थापिका मञ्चको गत पुस १३ गते गण्डकी प्रदेशको राजधानी पोखरामा आयोजित सम्मेलनका निष्कर्षहरु आज प्रधानमन्त्री निवास, बालुवाटारमा प्रधानमन्त्री ओलीलाई हस्तान्तरण गरिएको हो । प्रतिनिधिसभाका सभामुख देवराज घिमिरे, राष्ट्रियसभाका अध्यक्ष नारायणप्रसाद दाहाल, उपसभामुख इन्दिरा राना, उपाध्यक्ष विमला घिमिरेसहित सातै प्रदेशका सभामुख, उपसभामुख र सङ्घीय संसद्का महासचिव पदमप्रसाद पाण्डेयलगायत सहभागी भेटमा संघीयता एवं संविधान कार्यान्वयनलाई तीव्रता दिन संघ, प्रदेश र स्थानीय तहको साझा सूचीअन्तर्गत निर्माण गरिने कानुनको सन्दर्भमा तीन वटै सभाको परस्पर सम्बन्ध विकास गर्ने प्रतिबद्धता गरिएको छ । यस्तै बन्न बाँकी कानुनको अध्ययन र पहिचान गरी संघीय संसदबाट कानुन निर्माण गर्न पहल गर्ने जनाइएको छ । घोषणापत्रमा संसदीय विषयगत समितिको काम कारबाहीलाई प्रभावकारी बनाउने उद्देश्यले समन्वय र सहजीकरण गर्न सम्बन्धित नियमावलीमा प्रतिनिधिसभाका उपसभामुख, राष्ट्रियसभाका उपाध्यक्ष तथा प्रदेश सभाका उपसभामुखको भूमिका स्पष्ट गर्न पहल गर्ने प्रतिबद्धता रहेको छ । यस्तै कानुनको कार्यान्वयन मापन एवं उत्तर विधायिकी परीक्षणको कार्य सरकारसँग समन्वय गरी संघ र प्रदेशमा सुरु गर्ने, यसका लागि सम्बन्धित सभाका नियमावलीमा व्यवस्था गर्ने, सरकारले सभामा पेश गर्ने नीति तथा कार्यक्रम सिद्धान्त र प्राथमिकता, पूर्वबजेट छलफल एवं संसदबाट अनुमोदित बजेट, बजेटको खर्च समेतका सम्बन्धमा अध्ययन विश्लेषण गरी संसद सदस्यलाई अध्ययन, अनुसन्धानात्मक र प्रशिक्षणात्मक सेवा पुर्याउने विषय घोषणापत्रमा रहेको छ । भेटका अवसरमा प्रधानमन्त्री ओलीले सबै सरकार र संसद्हरुबीच संविधानले गरेका प्रबन्धबमोजिम उचित समन्वय र सहकार्य अझै बढाउनुपर्नेमा जोड दिँदै सङ्घीय सरकारका तर्फबाट हुनुपर्ने समन्वय बढाउने बताए। उनले संसदले सरकारसमक्ष बजेटसम्बन्धी प्रस्ताव गर्दा राज्यको आर्थिक हैसियतलाई विचार गरेर गरिदिनुपर्ने र सरकारका सम्बन्धित मन्त्रालयले पनि संसदको नेतृत्वले आवश्यकता ठानेर पठाइसकेका प्रस्तावलाई सहजरुपमा अघि बढाउनुपर्ने बताए ।"
पाँच अध्यादेशलाई प्रतिस्थापन गर्ने विधेयक पेश हुँदै,"काठमाडौं : प्रतिनिधि सभाको बैठक आज पनि बस्दै छ। आज बिहान ११ बजे नयाँ बानेश्वरमा बस्ने बैठकमा विभिन्न ११ वटा विधेयक पेश गर्ने सम्भावित कार्यसूची रहेको संघीय संसद सचिवालयका महासचिव पद्मप्रसाद पाण्डेयले जानकारी दिए। आजको बैठकमा सुशासन प्रवर्द्धन तथा सार्वजनिक सेवा प्रवाह सम्बन्धी केही नेपाल ऐनलाई संशोधन गर्ने विधेयक २०८१, आर्थिक कार्यविधि तथा वित्तिय उत्तरदायित्व (पहिलो संशोधन) विधेयक २०८१, निजीकरण पहिलो संशोधन विधेयक २०८१,आर्थिक तथा व्यवसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने विधेयक, २०८१,सहकारी सम्बन्धी केही नेपाल ऐनलाई संशोधन गर्ने विधेयक, २०८१ माथि सांसदबाट प्राप्त विरोधको सूचनाहरूलाई निर्णयार्थ पेश गरिने र मन्त्रीबाट विधेयक प्रस्तुत गर्ने कार्यसूची छ। मन्त्रिपरिषद्को पुस २६ गते बसेको बैठकले अध्यादेश जारी गर्न राष्ट्रपतिसमक्ष सिफारिस गरेको थियो। राष्ट्रपतिबाट अध्यादेश जारी भएपश्चात गत फागुन २१ र २२ गते प्रतिनिधि सभा र राष्ट्रिय सभाबाट ५ वटै अध्यादेश पारित भएको थियो। संसद्बाट पारित भएपछि सरकारले ५ वटै अध्यादेशको प्रतिस्थापन विधेयक कार्यसूचीमा राखेको हो। संसदबाट स्वीकृत भएका अध्यादेश २६ दिनमा प्रतिस्थापन विधेयक ल्याएर राष्ट्रपतिबाट प्रमाणीकरण समेत भइसक्नुपर्ने संवैधानिक व्यवस्था छ। भूमिसम्बन्धी अध्यादेश प्रतिस्थापन गर्ने विधेयक भने सरकारले ल्याइसकेको छैन। राष्ट्रिय सभाबाट स्वीकृत हुने सुनिश्चित नभएकाले सरकारले हालसम्म संसदमा स्वीकृतिका लागि पेश नगरेको हो। यसैगरी गृहमन्त्री रमेश लेखकले ""सशस्त्र प्रहरी बल, नेपाल विधेयक, २०८१ लाई दफाबार छलफलको लागि सम्बन्धित समितिमा पठाइयोस्"" भन्ने प्रस्ताव प्रस्तुत गर्ने समेत कार्यसूची रहेको छ। हेर्नुहोस् कार्यसूची"
समाजलाई विभाजित गर्न खोज्ने कामलाई नियन्त्रण गर्न सामाजिक सञ्जाल विधेयक आवश्यक : मन्त्री गुरुङ,काठमाडौं : सञ्चार तथा सूचना प्रविधि मन्त्री पृथ्वीसुब्बा गुरुङले दिगो विकासका लागि पुराना ऐन कानुनका साथै कार्यशैलि परिवर्तन गर्नुपर्ने बताएका छन्। बुधबार काठमाडौंमा आयोजित एक कार्यक्रममा मन्त्री गुरुङले टेलिकम उद्योग पुनरुथानका लागि प्रविधिको विकाससँग अघि बढ्नुपर्ने र पुराना ऐन कानून परिमार्जन हुने जानकारी दिए। प्रविधिको विकाससँगै टेलिकम क्षेत्रको विकास गर्न नयाँ ढंगको जनशक्ति आवश्यक रहेको उनको भनाई छ। मन्त्री गुरुङले आफू मन्त्री भएपनि प्रविधिको क्षेत्रमा विकास गर्न खोजेपनि सोचेजस्तो काम हुन नसकेको उल्लेख गरे। उनले विधेयकहरु लामो समय अड्किदा समयमा नै कानुन निर्माण हुन नसकेकाले संसदले नै टाइमलाइन तोकेर विधेयक अघि बढाउनुपर्नेमा जोड दिए। विधेयक पास गर्न ५६ वर्ष लाग्ने देखिएकाले सुशासन तथा आर्थिक विकासका लागि अत्यावश्यक कानून बनाउन अध्यादेश ल्याउनुपरेको उनले बताए। मन्त्री गुरुङले समाजलाई विभाजित गर्न खोज्ने कामलाई नियन्त्रण गर्न सामाजिक सञ्जाल विधेयक आवश्यक परेको धारणा राखे। उनले दुर्गा प्रसाईँजस्ता व्यक्तिले सामाजिक सञ्जालको दुरुपयोग गर्दै धार्मिक तथा सामाजिक सद्भाव भड्काउने काम गरिरहेको आरोप समेत लगाए। त्यस्तै उनले दूर सञ्चार ऐनको मस्यौदा तयार भइ संशोधनको अन्तिम चरणमा पुगेको जानकारी दिँदै सबैको छलफल र सुझावपछि सदनमा पेश गर्ने जानकारी दिए।
सुशासन प्रवर्द्धन तथा सार्वजनिक सेवा प्रवाह सम्बन्धी विधेयक प्रतिनिधि सभामा प्रस्तुत,"काठमाडौं : सरकारले सुशासन प्रवर्द्धन तथा सार्वजनिक सेवा प्रवाह सम्बन्धी केही नेपाल ऐनलाई संशोधन गर्ने विधेयक, २०८१ प्रतिनिधि सभामा प्रस्तुत गरेको छ। बुधबार बसेको प्रतिनिधि सभा बैठकमा प्रधानमन्त्री केपी शर्मा ओलीको तर्फबाट सञ्चार सूचना तथा प्रविधिमन्त्री पृथ्वीसुब्बा गुरुङले उक्त विधेयक सदनमा प्रस्तुत गरेका हुन्। बैठकमा प्रभु साह, प्रकाश ज्वाला, प्रेम सुवाल, हितराज पाण्डे, चित्रबहादुर केसी र दुर्गा राईले विरोधको उक्त विधेयकमाथि विरोधको सूचना दर्ता गराएका थिए। बैठकले उक्त सूचनालाई बहुमतले अस्वीकृत गरेको छ। बैठकमा सञ्चार सूचना तथा प्रविधिमन्त्री गुरुङले सुशासन कायम गर्नका लागि कानुन बनाउने साझा उदेश्य रहेको भन्दै सरकारले यससम्बन्धी अध्यादेश ल्याएको जिकिर गरे। सुशासनसम्बन्धी अध्यादेशका विषयमा भएका विरोध वैचारिक र सैद्धान्तिक रुपमा गलत भएको उनले बताए। सरकारले सुशासन प्रवर्धन तथा सार्वजनिक सेवा प्रवाह सम्बन्धी केही नेपाल ऐनलाई संशोधन गर्ने अध्यादेश, २०८१ जारी गरेको थियो। उक्त अध्यादेशलाई प्रतिस्थापन गर्न सरकारले सुशासनसम्बन्धी विधेयक प्रतिनिधिसभामा विधेयक प्रस्तुत गरेको हो।"
नक्कली डीएसपी पक्राउ,"काठमाडौं : काठमाडौंमा नक्कली डीएसपी पक्राउ परेका छन्। नेपाल प्रहरीको डीएसपी हुँ भन्दै ठगी गरेको आरोपमा भक्तपुरका ४७ वर्षीय राजु कर्मी श्रेष्ठ पक्राउ परेका हुन्। उनीविरुद्ध प्रहरीको महाराजगन्जको वृत्तमा उजुरी परेको थियो। उनले मकवानपुरका केदारप्रसाद पौडेल, शम्भुप्रसाद पौडेल, काठमाडौंका सुजन थापा, नारायण राउतलाई आफू डीएसपी भएको र इन्टरपोलमा कार्यरत रहेको बताउँदै आएका थिए। उनले सोही बहानामा विदेश पठाइदिने भन्दै ठगी गर्दै आएको प्रहरीको अनुसन्धानबाट खुलेको छ। जिल्ला प्रहरी परिसर काठमाडौंका प्रहरी उपरीक्षक अपीलराज बोहोराका अनुसार उनले विभिन्न व्यक्तिबाट करिब ८ लाख ठगी गरेका थिए। काठमाडौं जिल्ला अदालतबाट ७ दिनको म्याद थपेर उनीविरुद्ध अनुसन्धान भइरहेको बोहोराले जानकारी दिए।"
सार्वजनिक जग्गा अतिक्रमण गरी बनाइरहेको भवन स्थानीयले भत्काए,"महोत्तरी : गौशाला नगरपालिका५ स्थित सार्वजनिक जग्गालाई अतिक्रमण गरि बनाइरहेको पक्की भवनलाई स्थानीयहरूले भत्काइएको छ। घैला बजारमा निर्मित सार्वजनिक जग्गालाई अतिक्रमित गरी बनाइरहेको पक्की घरलाई स्थानीय युवाहरूले गौशाला नगरपालिकाको उपमेयर रेणु कुमारीको सम्मुख सो संरचना भत्काइएको हो। गौशाला बजारको कित्ता नम्बर ११५ को सार्वजनिक जग्गामा गौशाला नगरपालिका२ का भोला मण्डलले बनाइरहेको पक्की घरको संरचना स्थानीय राजनीतिकर्मी र युवाहरूको पहलमा भत्काइएको उपमेयर रेणु कुमारीले बताइन्। उनले भनिन्, स्थानीय युवा तथा राजनीतिक दलका कार्यकर्ताहरूले सो जग्गामा व्यक्तिगत प्रायोजनका लागि भवन बनाउन लागेको जानकारी गराएका थिए। त्यसपछि आफूले सो सरकारी सम्पत्ति बचाउनका पहलकदमी स्वरूप ती जग्गालाई खाली गर्नका लागि दिइएको अल्टिमेटमको बेवास्ता गरेपछि आज युवाहरूले संरचना भत्काइएको हो। ती सार्वजनिक जग्गालाई संरक्षणका निम्ति आफ्नो कार्यकालमा गरिएको पहलकदमीको विरुद्धमा अहिले पनि आफू सर्वोच्चमा मुद्दा लड्दै आएको पूर्वमेयर शिवनाथ महतोले जानकारी दिए। सार्वजनिक जग्गाको संरक्षणको पूर्ण अधिकार नगरको मातहतमा भए तापनि नगरपालिकाको मौन भएपछि स्थानीय राजनीतिकर्मी र युवाहरूले सो कार्य गरेको पूर्वमेयर महतोले बताएका छन्।"
भक्तपुरमा ट्रकले ठक्कर दिँदा मोटरसाइकल चालकको मृत्यु,काठमाडौं : ट्रकको ठक्करबाट भक्तपुरमा मोटरसाइकल चालकको मृत्यु भएको छ। भक्तपुरबाट काठमाडौं आइरहेको बा३१प ४४४ नम्बरको मोटरसाइकललाई बागमती प्रदेश ०३००१ ख १८८४ नम्बरको ट्रकले ठक्कर दिएको थियो। ठक्करबाट भक्तपुर नगरपालिका६ बस्ने ३६ वर्षीय श्यामकृष्ण कायस्थको मृत्यु भएको हो। उनको उपचारको क्रममा इन्टरनेशनल अस्पतालमा मृत्यु भएको प्रहरीले जानकारी दिएको छ। ट्रक चालक ४७ वर्षीय चन्द्रलाल शाक्यलाई प्रहरीले पक्राउ गरेको छ। उनलाई ठिमी वृत्तले पक्राउ गरी अनुसन्धान गरिरहेको प्रहरीले जानकारी दिएको छ।
यस्ता छन् मन्त्रिपरिषदका निर्णय,"काठमाडौं : सरकारले अनुचित लेनदेन (मिटरब्याज)सम्बन्धी जाँचबुझ आयोग गठन गर्ने निर्णय गरेको छ। बुधबार सिंहदरबारमा फागुन २६ गते बसेको मन्त्रिपरिषद् बैठकका निर्णय सार्वजनिक गर्दै सरकारका प्रवक्ता पृथ्वीसुब्बा गुरुङले अनुचित लेनदेन (मिटरब्याज) अपराध नियन्त्रणका लागि सुझाव सहितको प्रतिवेदन पेश गर्न बाबुराम रेग्मीको अध्यक्षतामा ३ सदस्यीय जाँचबुझ आयोग गठन गर्ने निर्णय भएको बताए। आयोगको सदस्यमा भरतबहादुर बोहरा र बद्रीप्रसाद भट्टराई रहेका छन्। बैठकले जग्गा प्रशासन निर्देशिका, २०५८ र भूसूचना प्रणाली सञ्चालन निर्देशिका, २०७१ खारेज गरेको छ भने आर्थिक वर्ष २०८१०८२ को बाँकी अवधिका लागि कृषि तथा पशुपक्षी विकास मन्त्रालयअन्तर्गत सञ्चालन उच्च मूल्य कृषिवस्तु उत्थानशील कार्यक्रम काठमाडौंका लागि अधिकृतस्तरका आठ पदहरूको अस्थायी दरबन्दी स्वीकृत गर्ने निर्णय पनि बैठकले गरेको छ। बैठकले नागरिक उड्डयन क्षेत्रको सुधारसम्बन्धी उच्चस्तरीय अध्ययन तथा सुझाव समितिको म्याद ४५ दिन थप गरेको छ भने गैरआवासीय नेपालीसम्बन्धी विधेयक तर्जुमा गर्न सैद्धान्तिक स्वीकृति दिने निर्णय भएको प्रवक्ता गुरुङले बताए। त्यस्तै बैठकले कान्ति बाल अस्पताल भवन पुनर्निर्माण कार्यलाई विशेष परियोजनाको रूपमा कार्यान्वयन गर्ने गरी खरिद प्रक्रिया अगाडि बढाउन स्वीकृति दिने निर्णय गरेको छ। त्यस्तै स्वास्थ्य बिमा बोर्डको कार्यकारी निर्देशकको पदमा रघुराज काफ्लेलाई नियुक्त गर्ने, भागीरथी भट्टराई ज्ञवालीलाई विद्युत् नियमन आयोगको सदस्यमा नियुक्त गर्ने निर्णय पनि मन्त्रिपरिषदले गरेको छ।"
उपत्यकासहित विभिन्न ठाउँमा वर्षा,"काठमाडौं : काठमाडौं उपत्यकासहित अहिले देशका विभिन्न क्षेत्रमा वर्षा भइरहेको छ। हाल गण्डकी प्रदेश, बागमती प्रदेश र कोशी प्रदेशको पहाडी भूभागमा मौसमी प्रणाली विकसित भई पूर्वतिर सर्ने क्रममा रहेको र पहाडी क्षेत्रहरूमा वर्षा भइरहेको जल तथा मौसम विज्ञान विभाग, मौसम पूर्वानुमान महाशाखाले जनाएको छ। काठमाडौंमा पनि गड्याङ्गुडुङसहित अहिले वर्षा भइरहेको छ। ती प्रदेशका पहाडी भूभागका एकदुई स्थानमा मेघगर्जनचट्याङ्गसहित वर्षा भइरहेको मौसमविद् गोविन्द झाले बताए। अहिले राति वर्षा भएकाले उपत्यकामा दैनिकी सकेर घर तथा फर्कन लागेका नागरिकहरू प्रभावित भएका छन्। आज राति कोशी प्रदेश, बागमती प्रदेश, गण्डकी प्रदेश र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ। साथै कोशी प्रदेश, बागमती प्रदेश र गण्डकी प्रदेशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेकोले आवश्यक सतर्कता अपनाउन महाशाखाले अनुरोध गरेको छ। वर्षा भएपछि उपत्यकामा चिसो महसुस गरिएको छ। विगत केही दिनदेखि नेपालमा मौसम बदली भएको थियो। जसका कारण आज हवाई उडानसमेत प्रभावित भएको थियो।"
सभ्य रूपमा होली मनाउन आग्रह,"नुवाकोट : वर्ष दिनको महत्त्व पर्व होली सभ्य रूपमा मनाउन नुवाकोट प्रशासनले सर्वसाधारणलाई आग्रह गरेको छ। कानुन विपरीतका कुनै पनि गतिविधि गरे कारबाही गरिने जनाइएको छ। नेपालीमाझ रंगहरूको पर्व होलीमा कुनै पनि अवाञ्छित गतिविधि नगर्न जिल्ला प्रशासन कार्यालय नुवाकोटले आग्रह गरेको हो। सामाजिक सद्भाव कायम राखेर होली पर्व सभ्य, भव्य र सुसंस्कृत रूपमा होली मनाउन प्रशासनले आग्रह गरेको छ। होली पर्व मनाउँदा आआफ्नो धार्मिक, सांस्कृतिक, सामाजिक परम्पराको संरक्षण, सम्वर्द्धन र प्रवर्द्धन गर्नुपर्नेमा जोड दिइएको सहायक प्रमुख जिल्ला अधिकारी कृष्णप्रसाद हुमागाईंद्वारा हस्ताक्षरित सूचनामा जनाइएको छ। यसवर्ष होली नुवाकोटसहित पहाडी तथा हिमाली भेगमा फागुन २९ गते बिहीबार र तराईमा चैत १ गते होली परेको छ। होली पर्व मनाउँदा एक अर्काको इच्छा विपरीत जबरजस्ती गर्न खोजे कानुनी कारबाहीको विषय बन्ने तर्फ नुवाकोट प्रशासनले सचेत गराएको छ। इच्छा विपरीत जबरजस्ती रंग र लोला हान्ने तथा फोहोर छ्याप्ने, बाटोमा हिँड्ने यात्रीलाई दुःख एवं कष्ट र हैरानी दिने, बाटो अवरोध गरी सवारीसाधनबाट रकम असुल्ने, यातायात आवागमनमा अवरोध सिर्जना गर्ने, मादक पदार्थ तथा नशालु पदार्थ खुवाउने जस्ता कार्यलाई प्रशासनले गैरकानुनी भनेको छ। यस्तै, मादक पदार्थ सेवन गरी सवारीसाधन नचलाउन, सार्वजनिक स्थानहरूमा होहल्ला नगर्न, चर्को आवाजमा बाजा नबजाउन प्रशासनले आग्रह गरेको छ। कुनै पनि व्यक्तिको निजी जीवनमा असर पर्ने खालका कार्यहरू नगर्न नगराउन तथा स्वास्थ्य सुरक्षाका मापदण्ड अपनाएर होली खेल्न नुवाकोट प्रशासनको आग्रह रहेको प्रमुख जिल्ला अधिकारी शशिधर घिमिरेको भनाइ छ।"
"कोशी प्रदेशमा अबको युद्ध, दुर्व्यसनविरुद्ध","विराटनगर : कोशी प्रदेशमा लागुऔषधको अवस्था भयावह बनेसँगै नियन्त्रणका लागि अबको युद्ध, दुर्व्यसनविरुद्ध अभियान सुरु भएको छ। कोशी प्रदेश सरकारको आन्तरिक मामिला तथा कानुन मन्त्रालयसँगको समन्वयमा प्रदेश प्रहरी कार्यालय विराटनगर र जिल्ला प्रहरी कार्यालय सुनसरीले सुरु गरेको अभियानको कोशी प्रदेशका मुख्यमन्त्री हिक्मतकुमार कार्कीले बुधबार सुनसरीको इटहरीमा शुभारम्भ गरेका छन्। समाजमा बढ्दो दुर्व्यसन नियन्त्रणको मुख्य उद्देश्य राखेर अभियान अगाडि बढाउन प्रदेश सरकारले प्रहरीसँग सहकार्य गरेको हो। सुनसरीबाट २०७५ सालमा पाइलट प्रोजेक्टका रूपमा सुरु गरिएको प्रारम्भिक अभ्यास प्रभावकारी देखिएपछि त्यसलाई ६ वर्षपछि प्रदेशका १४ वटै जिल्लामा विस्तार गर्न अभियान चलाइएको हो। सुनसरीमा २०७५ फागुन १४ गतेबाट सुरु भएको अभियानअन्तर्गत पहिलो चरणमा १६ वटा माध्यमिक विद्यालयमा प्रारम्भिक अभ्यास गरिएको थियो। कार्यक्रममा अवधारणा प्रस्तुत गर्दै प्रदेश प्रहरी प्रमुख डीआईजी राजन अधिकारीले अबको युद्ध, दुर्व्यसनविरुद्धभन्ने मूल नाराका साथ दुर्व्यसनविरुद्धको अभियान फाइट एगेन्स्ट नार्कोटिक (फेन) सुरु गरिएको बताए। उनका अनुसार इटहरीलाई केन्द्र बनाएर शुभारम्भ गरिएको अभियान प्रदेशका १४ वटै जिल्लामा सुरु भएको छ। लागुऔषधले अवस्था भयावह बनाएको भनेर चिन्ता व्यक्त गर्दै डीआईजी अधिकारीले दुर्व्यसनले समाज ध्वस्त हुने स्थिति आइरहेको बताए। विशेष गरेर किशोर अवस्थाका बालबालिका साथीभाइको दबाब, ठूलाबडाको सिको, जिज्ञासु स्वभाव, भ्रम वा अज्ञानताका कारण लागुऔषधको दुर्व्यसनमा फस्ने उच्च जोखिम रहने उनको भनाइ छ। अबको युद्ध, लागुऔषधविरुद्ध भन्ने नारालाई आत्मसात् गरी सबै एकजुट भएर अभियानलाई प्रभावकारी ढंगले अघि बढाउन उनले आह्वान गरेका छन्। लागुऔषध नियन्त्रणमा सबैको सक्रियता आवश्यक छ। हैन भने अवस्था थप विकराल बनेर जान्छ। समाज ध्वस्त हुन्छ। लागुऔषधले चिन्ताजनक अवस्था उत्पन्न गराएको छ, डीआईजी अधिकारीले भने। अभियानको शुभारम्भपछि मुख्यमन्त्री कार्कीले मानिसहरू पहाडबाट तराई बसाइँसराइ गरेजस्तै दुर्व्यसन तराईबाट पहाड तथा हिमाली भेगतर्फ सरिरहेको उल्लेख गरे। अहिले तराईका जिल्लामा दुर्व्यसनको अवस्था भयावह छ। यो विस्तारै पहाडी र हिमाली क्षेत्रतर्फ सरिरहेको छ, उनले भने। दुर्व्यसन रोकथामका लागि सबै एकजुट हुन आवश्यक रहेको कार्कीले बताए। लागुऔषधको भयावह अवस्था नियन्त्रण गरेर दुर्व्यसनमुक्त समाज निर्माण गर्न प्रदेश सरकार सक्रिय भएको उनको भनाइ छ। प्रदेश सरकारले साझेदारी र सहकार्यका माध्यमबाट दुर्व्यसनविरुद्धको अभियान सञ्चालन गरेको छ। यसलाई सफल बनाउन सरकार एक्लैले मात्रै सम्भव छैन। सबैको साथ र सहयोग चाहिन्छ, उनले भने। कार्कीले अभिभावक, शिक्षक, सामाजिक अभियन्ता, सरकार जनप्रतिनिधिहरुको सहकार्य र एकताबाट यो समस्याको समाधान हुने बताए। प्रदेश सरकार कानुनी र आर्थिक प्रबन्ध गरेर यसका काम अगाडि बढाउन लागि परेको उनको भनाइ छ। कार्कीले विगतमा आफू आन्तरिक मामिला तथा कानुनमन्त्री हुँदा म अघि बढ्छुजस्तो महत्वपूर्ण कार्यक्रम सुरुवात गरेर प्रदेशमा दुर्व्यसन र कुलत न्यूनीकरणका लागि भूमिका खेलेको स्मरण गरे। हामीले त्यतिबेला राम्रो कामको सुरुवात गरेका थियौं। तर त्यो राजनीतिक कोपभाजनमा पर्यो। मानिसहरु बसाइँ सरेर गाउँबाट सहर छिर्छन्। तर, दुर्व्यसन सहरबाट गाउँतर्फ छिर्न थालेको छ। यो एकदमै चिन्ताजनक विषय हो, कार्कीले भने। लागुऔषधले समाजलाई पछाडि धकेलिरहेको भनेर उनले चिन्ता व्यक्त गरे। कोशीका आन्तरिक मामिला तथा कानुनमन्त्री रेवतीरमण भण्डारीले लागुऔषधका कारण सम्यता नष्ट हुने र समाज अपांग बन्ने जोखिम बढेको भन्दै चिन्ता व्यक्त गरेका छन्। यो अभियानमा प्रदेश सरकारसँग जोडिन सबै स्थानीय तह र सरोकारवालालाई उनले आह्वान गरेका छन्। मन्त्री भण्डारीले अभियानलाई प्रभावकारी र सफल बनाउन आगामी आर्थिक वर्षमा थप बजेटको व्यवस्था गरिने जानकारी दिए। अभियानको शुभारम्भ गर्नुअघि प्रहरी बैण्डसहित प्रदेश सरकारका मन्त्री, राजनीतिक दलका प्रतिनिधि, नेपाली सेना, नेपाल र सशस्त्र प्रहरी, पूर्वप्रहरी संगठन, विभिन्न विद्यालयका विद्यार्थीहरु, संघसंस्थाका प्रतिनिधि, पेसाकर्मी, नागरिक समाज तथा स्थानीय बासिन्दालगायतको उपस्थितिमा लागुऔषधविरुद्धका जनचेतनामूलक झाँकी र प्लेकार्डसहितको प्रभातफेरी निकालिएको थियो। कार्यक्रममा फेन अभियानअन्तर्गत गठन भएका क्लबका पदाधिकारीलाई अभियानको टीसर्ट वितरण गरिएको थियो। त्यस्तै, लागुऔषधविरुद्ध विभिन्न सचेतनामूलक कार्यक्रमहरु सञ्चालन तथा जनचेतना अभिवृद्धि गर्ने कार्यमा सक्रिय रहेका फेन क्लबलगायत विद्यालय एवं संघ संस्थाका प्रतिनिधिलाई प्रशंसा पत्र प्रदान गरेर सम्मान गरियो। अभियानका परिकल्पनाकार डीआईजी राजन अधिकारीलाई पनि फेन जिल्ला कार्यसम्पादन समितिको तर्फबाट सम्मान पत्र प्रदान गरिएको छ। कार्यक्रममा इटहरी उपमहानगरपालिकाका मेयर हेमकर्ण पौडेल, सुनसरीका तत्कालीन सहायक प्रमुख जिल्ला अधिकारी एवं फेनका पूर्वसंरक्षण ध्रुवबहादुर खड्का, फेन जिल्ला कार्यसमिति सुनसरीकी संयोजक विमला ढकाल, दुर्व्यसनविरुद्ध सक्रिय शारीरिक सुगठनका पूर्वराष्ट्रिय खेलाडी मनोज सुवेदी, फेन क्लबमा आबद्ध विद्यार्थी रञ्जु दाहाल (तिर्सना)लगायतले सबै एकजुट भएर लागुऔषधविरुद्ध लड्नुपर्नेमा जोड दिए। कार्यक्रममा जागौं सबै जागौं, लागौं सबै लागौं दुर्व्यसनको विरुद्ध बोलको गीतमा प्रहरी कर्मचारीले सचेतनामूलक नृत्यसमेत प्रस्तुत गरेका थिए।"
घुससहित मालपोतका दुई कर्मचारी अख्तियारको नियन्त्रणमा,काठमाडौं : अख्तियार दुरूपयोग अनुसन्धान आयोगले घुससहित मालपोतका दुईजना कर्मचारीलाई नियन्त्रणमा लिएको छ। आयोगले भूमिसुधार तथा मालपोत कार्यालय महोत्तरीका खरिदार मुन्नु कुमार दास र लेखापढी कानुन व्यवसायी जिवछ महतोलाई ३५ हजार घुससहित नियन्त्रणमा लिएको हो। उनीहरूले जग्गाको ट्रायल चेकगरी नक्सा सुधार गर्न सहजीकरण गरिदिने भनी सेवाग्राहीसँग घुस रिसवत माग गरिरहेको भन्ने सूचनाको आधारमा अख्तियार दुरूपयोग अनुन्धान आयोगको कार्यालय बर्दिवासबाट खटिइ गएको टोलीले घुस लिइसकेको अवस्थामा नियन्त्रणमा लिएको आयोगका प्रवक्ता राजेन्द्र कुमार पौडेलले जानकारी दिए। उनीहरूमाथि थप अनुसन्धान भइरहेको आयोगले जनाएको छ।
"कमसल चामल बेच्ने ३ खाद्य गोदाममा प्रहरीको छापा, सञ्चालकहरू पक्राउ","काठमाडौं : ब्रान्डेड चामलको बोरामा कमसल चामल भरेर बिक्री गर्ने तीनवटा खाद्य गोदाम सिल गरिएको छ। उपत्यका अपराध अनुसन्धान कार्यालयको प्रहरी टोली र जिल्ला प्रशासन कार्यालयको टोली, वाणिज्य आपूर्ति तथा उपभोक्ता संरक्षण विभाग र खाद्य प्रविधि तथा गुण नियन्त्रण विभागको टोलीले संयुक्त रूपमा गोदाम छापा मारेर सिल गरेको हो। गोदाममा गैरकानुनी कार्य भइरहेको थाहा पाएपछि तीनवटै गोदाम सिल गरिएको थियो। काठमाडौंको तार्केश्वर नगरपालिकाको मनमैजु र नागार्जुनमा सञ्चालित खाद्य गोदाममा गैरकानुनी कार्य भइरहेको सूचना प्रहरीले पाएको थियो। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार नाम चलेका कम्पनीको बोरामा कमसल चामल प्याक गरेर बेचेको सूचनाको आधारमा प्रहरी टोलीले अनुसन्धान गरेको थियो। सूचनालाई पछ्याउँदै प्रहरी र कर्मचारी पुग्दा ती खाद्य गोदाममा स्थानीय चामल, पीठो र चिउराहरू ब्रान्डेड बोरामा प्याक गरेको फेला परेको थियो। गोदाम सञ्चालकहरूले नाम चलेका ३१ वटा कम्पनीको खाली बोरा जम्मा गर्ने, केही बोरा त्यही प्रिन्ट गर्ने गरेर गोदाममा नै अन्य कम्पनीका नाममा प्याक गर्ने गर्थे। प्रहरीको अनुसार सिल गरिएका गोदाममा २५ सयदेखि ३ हजार बोरा चामल प्याक गरिएको अवस्थामा भेटिएको थियो। गोदाम सञ्चालन गर्ने ३ जना सञ्चालकलाई प्रहरीले नियन्त्रणमा लिएको छ। तारकेश्वर ९ मनमैजु मा सञ्चालित देवकोटा चिउरा तथा चामल मिलमा छापा मारेर स्थानीय प्रशासनले २५ सय १६ बोरा चामल र १ हजार ४३ बोरा चिउरासहित गोदाममा सिल लगाएको छ। बलराम देवकोटा र गोपाल देवकोटाले सञ्चालन गरेको सो गोदाम कल्पना बुढाथोकी देवकोटाका नाममा दर्ता रहेको भेटिएको छ। कल्पना देवकोटालाई प्रहरी नियन्त्रणमा लिएको छ। नागार्जुन नगरपालिका६ रामकोट भीमढुंगामा खगेन्द्र खत्रीले सञ्चालन गरेको शुभलाभ इन्टरप्राइजेज नामक खाद्य गोदाम पनि सिल गरिएको छ। गोदाममा अवैध रूपमा अन्य कम्पनीको १६ सय ४६ बोरा चामल, ५४ बोरा चिनी र नाम चलेका आटा ११ बोरा र दालसहित गोदाम सिल गरिएको छ। यो गोदाममा पनि विभिन्न नाम चलेका कम्पनीका नाममा खाद्य प्याक गरिएको थियो। खगेन्द्र खत्री यसअघि पनि यही कसूरमा सजाय पाएका व्यक्ति हुन्। उनले पटक पटक अर्को कम्पनीको ट्रेडमार्क गलत तरिकाले चोरी गरी प्रयोग गर्दै आएका छन्। नागार्जुन४ स्थित बाफलमा मुकेश सिंहले सञ्चालन गरेको गढीमाई प्याकेजिङ उद्योग पनि सिल गरिएको छ। गोदाममा ४७ सय ५ बोरा चामल फेला परेको छ। कुलेश्वरमा ठेगाना भए पनि सिंहले नागार्जुनमा गोदाम सञ्चालन गरेका छन्। गढीमाई प्याकेजिङ उद्योगमा फेला परेको ४७ सय ५ बोरा चामल, ४५ बोरा कनिका मस्यौरा ६० बोरा र चिउरा ३४० बोरा सहित गोदाम सिल गरिएको छ। सिल गरिएका तीनवटै कम्पनीहरू एक अर्कामा सम्बन्धित रहेको प्रहरीले बताएको छ। यी गोदामबाट बजारमा बिक्री हुने सामान किन्ने ग्राहकले कहिले कता त कहिले कताको यी गोदामबाट सामान लैजाने गरेको बताएका छन्। यसरी गैरकानुनी तरिकाले आफ्नो ट्रेडमार्क प्रयोग भएको भन्दै एक जना कम्पनी सञ्चालकले प्रहरीमा खबर गरेका थिए। सोही खबर पछ्याउँदै जाँदा प्रहरीले अन्य तीन कम्पनीमा भइरहेको गलत कामको बारेमा जानकारी पाएको थियो। पक्राउ परेका ३ जना सञ्चालकहरूलाई प्रहरीले वाणिज्य आपूर्ति तथा उपभोक्ता संरक्षण विभागलाई अनुसन्धानका लागि जिम्मा लगाएको छ।"
यूएईमा दूतावासको अलमलले करोडौंको ब्लडमनी अलपत्र,"यूएई : वैदेशिक रोजगारीका लागि युनाइटेड अरब इमिरेट्स (यूएई) पुगेका झापा बुधबारेका ख्यामराज प्रधानको सन् २०१९ मा मृत्यु भयो । प्रधान दुबईको एक स्टिल प्रशोधन कम्पनीमा काम गर्थे । काम गर्दागर्दै कार्यस्थलमै दुर्घटना भएर उनको मृत्यु भएको थियो । प्रधानको मृत्यु भएको पाँच वर्षभन्दा बढी भयो, तर परिवारले प्राप्त गर्नुपर्ने ब्लडमनी अझैसम्म पाएको छैन । त्यसका लागि प्रधानका परिवारले दूतावासका जनसम्पर्क अधिकारी इर्फान अलामलाई इमेल, वाट्स अप र टेलिफोनमार्फत पटकपटक सम्पर्क गर्ने प्रयास गरे । तर, अलामले जवाफ नदिने गरेको मृतक प्रधानका भाइ राजु श्रेष्ठले गुनासो गरे । ख्यामराजकी पत्नी सबिताले ब्लडमनीबापत ७५ लाख रुपैयाँ अर्थात् २ लाख दिराम पाइन्छ भनेर सुनेको वर्षौं भयो । १५ दिन एक महिनामा उक्त रकम आउँछ भनेर पाएको आश्वासन पनि पुरानो भइसक्यो । पति बितेपछिका कयौं रात ननिदाएकी सबितालाई नाबालाक छोराछोरीलाई पढाउन र लेखाउन केही पैसा भए पनि आउँछ र भरथेग हुन्छ भनेर थोरै आशा थियो, तर अब त्यो आशा पनि मर्दै गएको बताइन् । दूतावासका कर्मचारीले फोन नै उठाउँदैनन्, तपाईंहरू (पत्रकार) ले सोधीखोजी गरिदिनुस् न, सबिताले भनिन्, ब्लडमनीबापतको पैसा दिन्छौं भनेर कम्पनीका मान्छे घरमै आए । हामीले हाम्रो दूतावास छ, हामीलाई दूतावासले हेर्छ भनेर उनीहरूलाई फर्कायौं । अहिलेसम्म न पैसा आयो, न त दूतावासले हामीलाई कुनै जानकारी दिन्छ, सबिताले भनिन् । ख्यामराजका भाइ राजुले दूतावासको आलटालप्रति नै आशंका व्यक्त गरे । दूतावासका कर्मचारीलाई घुस खुवाउँदा पो पैसा पाइन्छ कि ? पैसा नपाएर पो नगरेको हो कि ? उनले भने, सोधीखोजी गरिदिनुस् न । काभ्रे चौरदेउरालीका लक्षुराम तामाङको सन् २०२१ मा मृत्यु भयो । दुबई प्रहरीले लक्षुरामको शव अलपत्र परेको भन्दै दूतावासलाई जानकारी गराएपछि तत्कालीन नेपाली समाजका अध्यक्ष वेदप्रसाद अर्यालको सहयोगमा परिवारको खोजी गरी शव नेपाल पठाइएको थियो । मृतकका छोरा मिलन लामाले ब्लडमनीको लागि दूतावाससँग फलोअप गरेको वर्षौं भयो । लक्षुरामकी पत्नी निर्मायालाई कसैले सुनायो कि श्रीमान्को मृत्यु भएर बिमाबापतको पैसा झन्डै ७५ लाख रुपैयाँसम्म पाइन्छ भनेर । मृत्यु भएको चार वर्षभन्दा बढी भयो, तर मृतकका परिवारले अहिलेसम्म क्षतिपूर्तिबापतको कुनै पैसा पाएका छैनन् । कहिले पैसा पाइन्छ ? पाइन्छ कि पाइन्न भनेर पनि कसैले उनीहरूलाई भनेका छैनन् । पाल्पा पूर्वखोला गाउँपालिका४ का भोजबहादुर सारूको १५ अक्टोबर २०२० मा यूएईमा मृत्यु भयो । ब्लडमनी आउँछ भनेर नाता प्रमाणित गरेर दूतावासलाई बुझाएको पनि चार वर्ष भयो, तर परिवारले पैसा पाउनु त के, आजभोलि दूतावासले कुनै जानकारी नदिएको भोजबहादुरका बाबु भक्तवीर सारूले बताए । पैसा आउँछ भनेकै दुईतीन वर्ष बित्यो, भक्तवीरले भने, खै किन आएन, थाहा छैन । रोल्पाकी कलसरी ओलीको गुनासो पनि उस्तै छ । सन् २०२२ मा श्रीमान् रामबहादुर ओलीको यूएईमा मृत्यु भएपछि क्षतिपूर्तिबापतको ब्लडमनी आउँछ भनेर सुनेकै तीन वर्ष भयो । तर न त कलसरीले अहिलेसम्म एक पैसा पाएकी छिन् न त कहिलेसम्म आउँछ भनेर कुनै जानकारी नै । माथि उल्लेख गरिएका पीडित परिवारका सदस्यहरूको गुनासो एउटै छ, पैसा पनि छैन, अहिलेसम्म के हुँदैछ भनेर जानकारी पनि छैन । बुटवलका गिरिजा पन्थी केही वर्षअघि गाडी दुर्घटनामा परे । महिनौंसम्म कोमामा बसेर उपचार गरेपछि उनी नेपाल फर्किए । पन्थीले एकजना भारतीय कानुन व्यवसायीमार्फत नेपाल बसेर नै बिमाको रकम दाबी गरे । रस अल खैमाहको अदालतले उनलाई बिमाबापतको पैसा दिन आदेश दियो । दूतावास बाहिरबाट पनि कानुन व्यवसायीमार्फत बिमा प्राप्त गर्ने नेपालीहरूको संख्या धेरै हुन सक्ने पन्थीका भाइ केशव बताउँछन् । केशवका अनुसार भारतीय वकिलले निश्चित शुल्क पाउने सर्तमा पन्थीको मुद्दा हेरेका थिए । दूतावासको भर लागेन, त्यसैले हामीले बाहिरका वकिल राख्यांै, केशवले भने । स्रोतका अनुसार यूएईमा मृत्यु भएर क्षतिपूर्तिबापतको ब्लडमनीको पैसा प्राप्त गर्ने प्रक्रियामा रहेकाको संख्या २४ छ । थप १६० भन्दा बढी नेपालीहरूले दुर्घटना वा अन्य विभिन्न कारणले बिमाबापतको रकम पाउन बाँकी छ । यी मुद्दाहरू एक वर्षदेखि पाँच वर्षभन्दा पनि धेरै पुराना छन् । मृत्यु भएका २४ जनाकै परिवार र बीमा दाबी गरेको सबै श्रमिकले नेपाली दूतावास अबुधाबीको नाममा मन्जुरीनामा (पावर अफ अटर्नी) दिएका छन् । अब सबे अदालती प्रक्रिया दूतावासले नै गर्नुपर्दछ । सामान्यतयाः दुर्घटना वा अन्य कुनै कारणले नेपालीको मृत्यु भएमा यूएईमा २ लाख दिर्हाम (झन्डै ७८ लाख रुपैयाँ) ब्लडमनी वा बिमाबापतको रकम पाउने कानुन छ । मृतकका हरेक परिवारले पाउने रकम हिसाब गर्ने हो भने कम्तीमा २ लाख दिर्हाम (झन्डै ७८ लाख रुपैयाँ) को दरले झन्डै १९ करोड रुपैयाँ ब्लडमनीबापतको क्षतिपूर्ति प्राप्त गर्न बाँकी रहेको छ । यसमा थप १६० जनाको बिमाको रकम पनि जोड्ने हो भने ५० करोडभन्दा बढी पैसा पाउने आकलन गरिएको छ । दूतावासले श्रमिकका समस्या समाधानका लागि स्थानीयस्तरमा तीन जना जनसम्पर्क अधिकारी नियुक्त गरेको छ । उनीहरू दूतावासको प्रशासनिक कार्यमा बढी व्यस्त हुने हुनाले श्रमिकहरूले पाउनुपर्ने ब्लडमनी र बिमाको लागि समय दिन नसकेको स्वीकार गर्छन् । त्यसमा पनि कोही न कोही बिदामा रहने र कार्यालयमा रहेकाहरू पनि दैनिक प्रशासनिक कार्यमा व्यस्त हुने हुनाले श्रमिकहरूले पाउनुपर्ने सेवासुविधाबाट बञ्चित हुनुपरेको उनीहरूको भनाइ छ । नेपाली दूतावासका श्रम काउन्सिलर दीपेन्द्र पौडेलले नेपालीहरूले पाउनुपर्ने क्षतिपूर्तिको रकम ठूलो भएको बताउँछन् । आफू यूएई आएपश्चात् यो कार्यलाई प्राथमिकताको साथ काम अघि बढाइएको पौडेलले बताए । म यूएईमा काउन्सिलर भएर आउनुअघि देखिका पेन्डिङ केसहरू छन्, जनशक्तिको अभावले यसलाई समयमा टुंग्याउन सकिएको छैन, उनले भने, तर मैले प्राथमिकतामा राखेको छु । काउन्सिलर पौडेलले केसहरू धेरै भएकोले यसको समाधानको लागि मन्त्रालयसँग समन्वय गरेर छिट्टै समाधान खोजिने बताए ।"
तस्करबाट यसरी ठगिन्छन् सोझा प्रगासहरू,"जनकपुरधाम : प्रगास महरा पाँच वर्षअघि वैदेशिक रोजगारीका लागि दुबई गए । त्यहाँ उनलाई एउटा गार्मेन्ट कम्पनीमा काम लगाइदिने भनिएको थियो । तर, दुबई पुगेपछि गार्मेन्ट कम्पनीमा नभई उनलाई कम्पनीका मजदुर बस्ने कोठामा पुर्याइयो । बन्धक बनाइयो । राहदानी खोसियो । न काम, न ज्याला । पराइको देशमा अलपत्र परे । पराइको देशमा बिलौना गरे, कसले पो सुन्थ्यो र ? बरु, देश फर्किन पाए हुन्थ्यो भन्ने उनलाई लाग्यो । एजेन्टमार्फत ट्राभल एजेन्टसँग भेट गरे । एजेन्टले टिकट र अन्य कागजात बनाएर स्वदेश फर्काइदिने आश्वासन दिए । अनि, त्यसको बन्दोबस्त पनि गरिदिए । तर, प्रगासलाई थाहा थिएन कि त्यो पनि उनलाई फसाउने अर्को यड्यन्त्र थियो । ट्राभल एजेन्ट मुकेश साहले दुबईबाट फर्किने क्रममा प्रगासलाई एउटा राइसकुकर लगिदिन आग्रह गरे । सोझा प्रगास राइसकुकुर बोकेर स्वदेश फर्के । राइसकुकरको हिटिंग प्लेटमा सुन लुकाइएको थियो । जुन, प्रगासले पत्तो नै पाएका थिएनन् । कमाइ गर्न नपाए पनि स्वदेश फर्किन पाएकोमा उनी खुसी थिए । त्रिभुवन अन्तर्राष्ट्रिय विमानस्थलमा पाइला टेक्न पाएकोमा खुसी थिए । तर, भन्सारका कर्मचारी र प्रहरीले पक्राउ गरे । त्यस बेलासम्म पनि आफूलाई किन पक्राउ गरियो भन्ने उनलाई थाहा थिएन । सुन तस्करी गरेको आरोप लगाइयो । आठ वर्षको जेल सजाय तोकियो र नक्खु जेल पठाइयो । त्यसबेला न त उनलाई कानुनी प्रतिरक्षाको अवसर दिइयो । न त उनको पक्षमा कसैले आवाज नै उठाए । चार वर्षसम्म नक्खु कारागारमा सजाय काटेपछि प्रगास निर्दोष साबित भए । राजस्व न्यायाधीकरण काठमाडौंका अध्यक्ष ब्रजेश प्याकुरेल र लेखा सदस्य वासुदेव खनालको इजलासले भन्सारसुन भन्सार चोरी पैठारी मुद्दामा प्रगासलाई सोमबार थुनामुक्त गरेको हो । प्रगासका तर्फबाट अधिवक्ता रामकुमार कामत, दीपेन्द्र झा र अमितेश पण्डितले बहस गरेका थिए । प्रगास महरा । प्रगास महराको हकमा कैदसजाय भुक्तान भइसकेको र निजबाट बरामद भएको सुन जफतसमेत भइसकेको अवस्था देखिन्छ, थुनामुक्त आदेशमा भनिएको छ प्रतिवादी विदेश गएको अवधि लामो समय भएको भन्ने नदेखिएको, निजबाट बरामद भएको सुन आफैंले खरिद गरी सुन चोरी पैठारी गरेको अवस्था नभई अन्य व्यक्तिको प्रलोभनमा परी बोकी ल्याएको भन्ने निजको बयान समेतबाट देखिएको उल्लेखित छ । त्यसैगरी आदेशमा थप भनिएको छ, निजको सामाजिक, आर्थिक एवं शैक्षिक अवस्थासमेत विचारणीय भएको साथै सुरु न्यायिक कार्यमा निज प्रतिवादीको तर्फबाट निष्पक्ष सुनुवाइको सन्दर्भमा उचित प्रतिनिधित्वसमेत भएको नदेखिँदा बिगोबमोजिम जरिबाना गरी सो जरिबानाबापत सात वर्ष कैद सजाय भुक्तान हुने गरी भएको निर्णय न्यायोचित एवं विवेकसम्मत नदेखिँदा प्रमुख भन्सार प्रशासनले गरेको फैसला मिलेको देखिँदैन । प्रतिवादीले बिगोबापत हालसम्म कैद बसेको अवधि नै निजको हकमा पर्याप्त रहे भएको देखिँदा मुलुकी फौजदारी कार्यविधि संहिता, २०७४ को दफा १६४ को उपदफा (५) बमोजिम निजको असुल जनाई लगत कट्टा गरी थुनामुक्त गरी दिनू । निरन्तर बगिरहे आमाका आँखाबाट आँसु असलानी महराका आँखा मंगलबार बिहानैदेखि आँसुले भरिएका थिए । ती आँसु कुनै शोक र दुःखले नभई, खुसी र सन्तोषका थिए । किनकि, करिब ६५ वर्षकी असलानीको बुढेसकालको सहारा छोरा प्रगास निकै कठिन परिस्थिति भोगेर घर फर्केका थिए । हुन त यति छिट्टै छोरा फर्किने आस असलानीलाई थिएन । तर, निकै लामो प्रयास र सहयोगपछि प्रगास मंगलबार बिहानै धनुषाको नक्टाझिज नगरपालिका ६ स्थित आफ्नो घर फर्केका थिए । एकातर्फ छोरा फर्केकामा असलानी खुसी थिइन । तर, विदेश जान भन्दै छोराले लिएको ऋण तिर्नुपर्यो भन्दै एकाबिहानै साहुहरू घरको ढोकामा पुगिसकेका थिए । अब त्यो ऋण कसरी ऋण तिर्ने भन्ने चिन्ता पनि उस्तै थियो, असलानीको अनुहारमा । आर्थिक रूपमा निकै विपन्न र अशिक्षित दलित समुदायका ३६ वर्षीय प्रगास भने वैदेशिक रोजगारीका क्रममा ठगिएका थिए । अनाहकमा चार वर्ष जेलमा बिताएका थिए । परिवारले उनको रिहाइ हुने आशा मारिसकेको थियो । तर, अधिवक्ता दीपेन्द्र झाको पहल र प्रयासमा महरालाई निःशुल्क कानुनी सेवा उपलब्ध गराइयो । अनि, थुनामुक्त भएर घर फर्के । नक्खु कारागारमा चार वर्षदेखि बिताउँदाका यातनाहरू प्रगासले बिर्सेका छैनन् । एजेन्टबाटै ठगी प्रगासका ६ जना दाजुभाइ छन् । भागबन्डा गरेर सबै जना अलग भइसकेका छन् । आमा भने प्रगाससँग बस्छिन् । प्रगास गाउँमै मजदुरी गर्थे । चारवटी छोरी जन्मिएपछि घर खर्च धान्न कठिन भयो । अनि, वैदेशिक रोजगारीमा जाने निधो गरे । २०७७ मंसिर महिनामा प्रगास दुबई पुगे । तर, त्यहाँ न त उनले काम पाए न त तलब नै । गाउँघरका अरू युवाहरू पनि विदेश गएका थिए । त्यही देखेर मैले पनि विदेश जाने सोच बनाए, प्रगासले भने, विदेश जान गाउँकै साहु रामनारायण साहसँग ३ लाख रुपैयाँ कर्जा लिएको थिएँ । दुई लाख रुपैयाँ गाउँकै एजेन्ट सिकेन्द्र महतोलाई बुझाए । त्यहाँ गार्मेन्टको काम छ, कपडा प्याकिङ गर्नुपर्छ । खाने बस्ने सुविधासहित दुबईको एक हजार रुपैयाँ मासिक तलब पाउने भनी एजेन्टले भनेका थिए, प्रगासले सुनाए, तर, त्यहाँ जानेबित्तिकै एउटा कोठामा लगेर थुनिदिए । कम्पनीका मान्छेले राहदानी पनि खोसे । शारीरिक यातना दिने, खाना नदिने र काम पनि नदिएर कोठामा थुने । जेनतेन बाँचे । कम्पनीबाट भागेर ज्यान बचाएका प्रगासले नेपालको रोजगार कम्पनीलाई सम्पर्क गर्दा अर्को काम मिलाइदिने भन्दै करिब तीन महिना जति झुलायो । काम नपाएर भोकभोकै पर्ने अवस्था आएपछि प्रगासले घरमा सम्पर्क गरे । निकै दबाबपछि नेपाली दूतावासले ट्राभल डकुमेन्ट बनाइदियो । २०७७ चैत २४ गते उनी नेपाल फर्किए । तर, नेपाल फर्किनेबित्तिकै सुन तस्करीको आरोपमा पक्राउ परे । विदेशको भूमिबाट ज्यान जोगाएर नेपाल फर्किएका प्रगास अनाहकमा जेल परे । दुबईबाट काठमाडौं फर्केको दिन त्रिभुवन विमानस्थलमा रहेका अधिकारीहरूले उनलाई ९३४ ग्राम सुन चोरी पैठारी गरेको आरोपमा विमानस्थलबाटै पक्राउ गरेका थिए । मलाई त केही थाहै थिएन हजुर, प्रगासले भने, घर फर्किन पाएकोमा मनमा खुसी थियो तर, एक्कासि प्रहरीले समात्यो । के भयो भनेर बुझ्दा मेरो सामानमा तस्करीको सुन रहेछ । अनपढ भएकै कारणले मलाई फेरि फसाइएको थियो । राइसकुकर बोकेर ल्याउँदा जेलको बास दुबईबाट फर्किने क्रममा ट्राभल एजेन्ट मुकेश साहले प्रगासलाई एउटा राइसकुकर लगिदिन आग्रह गरे । मुकेशले आफ्नो बहिनीको बिहे हुन लागेको भन्दै राइसकुकुर लगिदिन आग्रह गरे । नेपाल पुगेपछि बहिनीलाई दिनू भनेका थिए । तर, कुकरको हिटिङ प्लेटभित्र सुन लुकाएको प्रगासलाई थाहा थिएन । विमानस्थलमा चेकजाँचको क्रममा प्रगास तस्करीको सामानसहित फेला परे र उनलाई थुनामा पठाइयो । तत्कालीन प्रमुख भन्सार प्रशासक महेश भट्टराईले २०७८ चैत्र २८ मा प्रगासलाई सुन चोरी पैठारीमा दोषी ठहर गरी फैसला सुनाए । त्यसपछि उनलाई थुनामा पठाइयो । मलाई त यो मुद्दाको बारेमा पनि केही थाहा थिएन हजुर, दुई वर्षसम्म जेलमै थिएँ, उनले भने, २०८० वैशाख महिनामा मेरो भाइ विनोद महराले मलाई जेल हालिएको कुरा सुनाएपछि झसंग भएको थिएँ । मैले फैसला सुनेको ३५ दिनमा पुनरावेदन गर्न म्याद पाएको कागजमा हस्ताक्षर गराइएको थियो । मलाई कहिले छोड्ने हो भनेर प्रहरीलाई सोध्थेँ । उनीहरू छिट्टै भन्ने जवाफ दिन्थे । त्यही आशामा जेलमा बसिरहें । प्रशासक भट्टराईले प्रगासलाई जरिबाना रकम दाखिला गर्न नसके २०८५ चैत्र २३ गतेसम्म कैदमा राख्ने निर्णय गरेका थिए । जसअनुसार आठ वर्षको कैद सजाय हुन्थ्यो । तर, फौजदारी कार्यविधि संहिता, २०७४ को दफा १६४ (५) अनुसार जरिबानाबापत कैद गर्दा सात वर्षभन्दा बढी कैद गर्न नसकिने व्यवस्था छ । तर, प्रगासलाई आठ वर्ष कैद तोकिएको थियो । थुनामुक्त भएपछि प्रगासलाई हौसला दिँदै अधिवक्ता दीपेन्द्र झा । तस्बिर : मनिका झा उचित कानुनी प्रतिरक्षा नपाउँदा अन्याय प्रगासलाई आफ्नो बचावमा अधिवक्ता राख्न पाउने कानुनी व्यवस्थाबारे जानकारी पनि थिएन । उनी जेलभित्रबाट केवल आफ्ना परिवारका सदस्यहरूको सम्पर्कमा थिए । दलित समुदायका निरक्षर उनको खासै पहुँच र चिनजान पनि थिएन । उनि जेल परेपछि परिवारका सदस्यले चारैतिर हारगुहार गरे । ऋण लिएर जेनतेन काठमाडौंमा कोठा भाडा लिई प्रगासलाई थुनामुक्त गराउने प्रयासमा लागिराखेका थिए उनका कान्छा भाइ विनोद महरा । दाजुलाई जेलबाट छुटाउन सक्दो प्रयास गरेँ, विनोदले भने, गाउँका नेता, ठूला मान्छेहरू, प्रहरी, प्रशासन सबैलाई गएर भनेँ तर, कहीँ कतै सुनुवाइ भएन । दाजु विदेशमा हुँदासम्म सम्पर्कमा भएका एजेन्टहरू पनि जब उनी सुन तस्करीको आरोपमा पक्राउ परे, त्यसपछि सम्पर्कविहीन भए । फोन उठाउन छाडे । काठमाडौंमा खाना खाने पैसासमेत थिएन । अधिवक्ता दीपेन्द्र झाको सम्पर्कमा पुगेपछि त्यहाँबाट न्यायको लागि पहल भयो । प्रगासका लागि एकमात्रै सहारा बने, अधिवक्ता दीपेन्द्र झा । महोत्तरीबाट चुनाव लडेका झालाई अधिवक्ताभन्दा पनि नेता भनेर प्रगासकी दिदी रीता महराले चिनेकी थिइन् । झा केही व्यक्तिगत कामका लागि रीताको गाउँ महोत्तरीको पिपरा आएको बेला उनले रुँदै आफ्नो भाइलाई परेको अन्यायबारे सुनाइन् । म एउटा पूजामा सहभागी हुन पिपरा गएको थिएँ । त्यहँी भेटिएकी थिइन् प्रगासकी दिदी । उनले भाइलाई परेको अन्याय बारे सुनाइन् । मैले उनलाई घटनाको फाइल दिन भने । उनले मेरो गाडीमा फाइल ल्याएर राखिदिइन् । काठमाडौं फर्कने बेलामा मैले त्यो फाइल पढेँ । अनि लाग्यो प्रगास माथि अन्याय नै भएको हो, अधिवक्ता झाले भने, उनीमाथि सुन चोरी पैठारी मुद्दा दायर भएकोमा कानुनी प्रतिरक्षाविहीन त्रिभुवन अन्तर्राष्ट्रिय विमानस्थलबाट फैसला हुँदा कैद र जरिबानाबापत ८ वर्ष कैदमा बस्नुपर्ने भनी फैसला भएको थियो । त्यसपछि पुनरावेदन म्याद रीतपूर्वक तामेल नभई करिब दुई वर्षपछि निजका परिवारका सदस्यहरूले मलाई सम्पर्क गरे । हामीले निःशुल्क कानुनी सेवा दिई रिटको माध्यमबाट पुनः पुनरावेदन म्याद जारी गराई पुनरावेदन दर्ता गराएका थियौं । सोहीअनुसार पुनरावेदनको रोहवरमा उनको पक्षमा सुनुवाइ भएको हो । यो न्यायको जित हो । उनी थुनामुक्त भएकोमा म निकै खुसी छु । अब कसरी ऋण तिर्ने ? चार वर्षमा मैले धेरै थोक गुमाइसकेको छु । मेरो टाउकोमा जति कपाल छन, त्योभन्दा बढी घरमा ऋण भइसक्यो कहाँबाट चुकाउने ? प्रगासले भने, विदेशको चक्करले मलाई बर्बाद बनायो । घर फर्किन पाएकोमा खुसीभन्दा पनि ऋण कसरी तिर्ने पिरमा छन, प्रगास । जेलमा भएको बेला जतिखेर पनि एउटै कुरा सोचेर हैरान हुन्थे, घर परिवार कसरी चलेको होला, साहुकारहरूले त बेइज्जत नै गरेका होलान् भन्ने लाग्थ्यो, प्रगासले भने, अब कसरी सबै कुरा ठीकठाक होला ? म त मर्नु न बाँच्नु भएको थिएँ । प्रगास जेलका ती दिनहरू सम्झिँदै भन्छन्, राम्रो जीवन पाउने आसमा विदेशको सपना देखेँ तर, विदेशमा कमाउनुको साटो मैले सबै गुमाएँ । प्रगासको गाउँमा १० धुर घडेरी छ । पाँच वर्ष पहिला उनीसहित भाइहरूले कर्जा पैंचौ लिएर एउटा पक्की घर बनाएका थिए । त्यो घरमा हाल ६ जना भाइहरूको परिवार छुट्टाछुट्टै बस्छन् । घर बनाएको ऋण पनि तिर्न बाँकी नै छ । खेती गर्न पनि उनीहरूसँग आफ्नो खेत छैन । अर्काको खेतमा मजदुरी गरेर परिवारको जीवन चलाउँदै आएका छन् । प्रगास विदेश जाने बेलामा लिएको ऋण अहिले बढेर लाखौं पुगेको छ । मिटरब्याजको चपेटामा परेका प्रगासको ऋणको तमसुक दुई पटक साहुले सच्याइसकेका छन् । ज्वाईंको चिन्ताले सासू, ससुरा बिते प्रगास जेल परेपछि सबैभन्दा बढी बिचल्लीमा परिन् पत्नी संगीता महरा । चारजना ससाना छोरी र वृद्ध सासूको भरणपोषणको जिम्मेवारी संगीता माथि आयो । सामान्य लेखपढ गर्न समेत नजानेकी र प्रगास हुँदासम्म घर बाहिर निस्केर काम पनि नगरेकी संगीतालाई छोराछोरी पाल्नकै लागि अर्काको खेतमा गएर मजदुरी गर्नुपर्ने बाध्यता आयो । अर्को तर्फ ज्वाईं (प्रगास) अनाहकमा जेल परेको थाहा पाएपछि संगीताका बुवा बिन्दे महरा र आमा मानो महरा चिन्तामा परे । मेरो बुवा र आमा दुवैजना उहाँकै चिन्तामा परेर बित्नु भो, पत्नी संगीताले भनिन्, ज्वार्इंलाई यस्तो आपत् पर्यो । अब नातिनीहरूलाई कसरी पाल्ने होला ? घरपरिवार कसरी चलाउने होला ? भन्दै तीन वर्षअगाडि बुवा बित्नुभयो । त्यसको एक वर्षपछि आमा पनि बितेपछि म त टुहुरो भएँ, संगीताले रुँदै भनिन, उहाँ पक्राउ परेको थाहा पाएदेखि मेरो त जीवननै उजाड बन्यो । बालबच्चालाई कसरी पाल्ने ? घरधन्दा कसरी चलाउने ? भन्दै मानसिक रूपमा पागलजस्तै भएकी थिएँ । सासूले निकै सहारा दिनु भयो । ऋण, सापट लिएर जेनतेन दिन काट्यांै । अहिले उहाँ फर्केपछि आशाहरू जागेर आएको छ । अब जे जसो भए पनि आफ्नै गाउँठाउँमा मेहनत मजदुरी गरेर परिवार चलाउँछौं । उहाँलाई विदेश कहिल्यै जान दिन्न । एजेन्ट सम्पर्कविहीन गाउँकै एजेन्ट सिकेन्द्र महतोले दुबईमा प्रगासलाई राम्रो रोजगार र तलबको ग्यारेन्टी दिएका थिए । तर, विदेश गएपछि न त भनेअनुसारको काम पाए, न तलब नै । उल्टै कम्पनीले राहदानी खोसेर अलपत्र बनाएको थियो । विदेश पठाउने नाउँमा दुई लाख रुपैयाँ प्रगासबाट लिएका एजेन्ट सिकेन्द्र हाल परिवारको सम्पर्कमा छैनन् । प्रगास जेल परेपछि उनको परिवारले गाउँमा पञ्चायत भेला बोलाएको थियो । सिकेन्द्रलाई ठगीको जिम्मा लिनुपर्ने निर्णय गरिएको थियो । तर, उनले नत पञ्चायतको निर्णय माने, न त प्रगासलाई कुनै क्षतिपूर्ति नै दिए । हाल सम्पर्कमा पनि छैनन् । जेठा र कान्छा छोराहरूले पटकपटक एजेन्टलाई ताकेता गरे, आमा असलानीले भनिन्, गाउँका भद्रभलादमीहरूले पनि उनलाई न्याय गर्न निर्देशन दिए । तर पनि, कुनै रकम दिएन । हामीलाई परेको दुःखका बारेमा बुझ्न पनि आएनन् । छोरालाई यसरी फसायो कि हामी चार वर्षदेखि नर्कको जीवन भोग्न बाध्य भयौं । भगवान्ले त्यसको कहिले भलो गर्दैन । विदेश पठाउँदा ठगिएका प्रगासलाई सुनको तस्करीमा फसाउने ट्राभल एजेन्ट मुकेश साह पनि कानुनी दायरामा आएका छैनन् । उनी न त प्रगासको परिवारको सम्पर्कमा छन् न त प्रहरीको । न प्रशासनले नै उनलाई समात्न कुनै पहल गरेको छ । आफू छुटेपछि अब ती एजेन्टहरूका विरुद्धमा प्रहरीमा जाहेरी दिने प्रगास बताउँछन् । उनी भन्छन्, मलाई यसरी नर्क देखाउनेहरूलाई कानुनले सजाय दिनै पर्छ ।"
"खानेपानीको सुविधा, विद्यार्थी भए दंग","वीरेन्द्रनगर : सुर्खेतको भेरीगंगा नगरपालिका २ मोहटीस्थित सामुदायिक माध्यमिक विद्यालयमा कक्षा ९ मा अध्ययनरत छिन् बिनिता शाही । घरबाट करिब आधा घण्टाको पैदल दूरीमा छ स्कुल । तैपनि बिनितालाई स्कुल जानै मन लाग्दैन्थ्यो, अभिभावकले दिनहुँ कर गर्नुपथ्र्यो । किनभने उनलाई विद्यालय आउन आधा घण्टा लाग्थ्यो तर विद्यालय आइसकेपछि फेरि पानी खान ४५ मिनेटको दूरी पैदल हिँडेर फेरि गाउँ जानुपथ्र्यो । तर अहिले उनी उत्साहित भएर विद्यालय आउँछिन् । उनले भनिन्, मलाई पहिले खानेपानीको समस्याकै कारण विद्यालय आउन मनलाग्दैन थियो । विद्यालयमा बोतलमा भरेर बिहान ल्याएको पानी हाफटाइमसम्म पुग्दैन थियो । फेरि पानी लिन जान आउन करिब डेढ घण्टाको पैदल हिँड्नु पथ्र्यो । पानी पिउनै जाँदा थकाइ लाग्थ्यो । विद्यालयमा पढ्न मन पनि लाग्दैनथियो । कहिलेकाहीँ त पानी खान जाँदा आधा पढाइ नै छुट्थ्यो । तर अहिले हाम्रो विद्यालयमा बालमैत्री धारा बनेको छ । हामीले जति बेला पनि शुद्ध पिउने पानी विद्यालयमै कल कल खान पाउने भएका छौं । सामुदायिक विद्यालय मोहटीमा कक्षा ९ मै अध्ययनरत अर्का छात्र नवीन मिजारको पनि पीडा उस्तै थियो । उनले भने, गाउँमा पानी भर्ने बोतलहरू पनि नपाइने हुनाले प्लास्टिकको बट्टामा पानी भरेर विद्यालय ल्याउनु पथ्र्यो । त्यो पनि दिनभरलाई पुग्दैनथियो । कहिले त साथीहरूले पनि खाइदिन्थे । फेरि पानी लिन जाँदा पढाइ नै छुट्थ्यो । त्यसैले विद्यालय आउन मन लाग्दैनथियो । तर अहिले हाम्रो गाउँमा भन्दा विद्यालयमा राम्रो पानीको व्यवस्था छ । महिला पुरुष शौचालयको पनि उस्तै राम्रो व्यवस्था छ । त्यसैले अहिले खुसीले विद्यालय आउन मन लाग्ने भएको छ । बिनिता र नवीनजस्तै हिजोआज मोहटीको विद्यालयमा पढ्ने सबै विद्यार्थी खुसीका साथ विद्यालय आउन थालेका छन् । विद्यालयमा व्यवस्था गरिएको बालमैत्री स्वच्छ खानेपानी धारा र छात्रछात्रा शौचालयले यहाँका विद्यार्थीको मुहारमा खुसी ल्याएको छ । उनीहरू सबै दंग छन् । सामुदायिक विद्यालय मोहटीमा कक्षा ६ मा अध्ययनरत उमेश विकले भने, स्कुलमा बालमैत्री धारा छ । जहाँ नियमित पानी आउछ । ट्वाइलेट पनि सफा र सुरक्षित छ । त्यसैले आजकल त स्कुल जान झ्याउ लाग्दैन । सुन्दा सामान्य लाग्न सक्छ, तर मोहटीका विद्यार्थीले वर्षौँदेखि भोगेको पीडा र खानेपानी उपलब्ध भए पछि उनीहरूमा देखिएको सकारात्मक परिवर्तन उल्लेखनीय छ । दुई महिनापहिले त्यस विद्यालयमा विद्यार्थीको नियमितता र अहिलेमा निकै परिवर्तन भएको छ । विद्यालयका प्रधानाध्यापक भीमबहादुर राउवतले भने, विद्यालयमा खानेपानी र शौचालयको समस्याले विद्यार्थी नियमितता हुँदैनथियो । निकै समस्या भोगिरहेका थियौं । तर अहिले भेरीगंगा नगरपालिकाको समन्वयमा केएनएफआईडी नेपालले बालमैत्री धारा र बालमैत्री शौचालय निर्माण गरिदिँदा विद्यालयमा विद्यार्थीको नियमितता ह्वात्तै बढेको छ । कर्णालीका सामुदायीक विद्यालयमा बालमैत्री स्वच्छ खानेपानी धारा र छात्रछात्राका लागि सफा शौचालय व्यवस्था खानेपानी र शौचालयको सुविधापछि विद्यार्थीको बढ्यो नियमितता उनका अनुसार मोहटी विद्यालयका झन्डै ५ सय विद्यार्थीलाई पानी पिउनकै लागि दिनहुँ समस्या हुन्थ्यो । विद्यालयको सय मिटर तल भेरी बगिरहेको थियो । तर त्यहाँ जान सहज थिएन । विद्यालयको मुनि भीर भएकाले विद्यालय जालीले घेरबार गरिएको थियो । तर केएनएफआईडी ७५ मिटर गहिरो डिपबोरिङ हानेर ल्याब टेस्ट गरी १३ लाख लागतमा नियमित पर्याप्त शुद्ध पानी निकालिदिएपछि अहिले निकै सहज भएको छ । त्यसैले ९ लाखको लागतमा बालमैत्री शौचालय पनि बनाइदिएपछि त झन् सुविधायुक्त विद्यालय बनेको छ । जसमा भेरीगंगा नगरपालिका, विद्यालय व्यवस्थापन समिति र केएनएफआईडीको उल्लेखनीय भूमिका रहेको छ । भेरीगंगा२ को सामुदायिक माविमा मात्र होइन, वडा नं ४ स्थित नेपाल राष्ट्रिय आधारभूत विद्यालयमा पनि २२ लाखको लागतमा बालमैत्री धारा र बालमैत्री शौचालय निर्माण गरिएको छ । भेरीगंगा२ को सामुदायिक माविमा निर्माण भएका बालमैत्री धारा र शौचालय सोमबार उद्घाटन गर्दै भेरीगंगा नगरपालिका प्रमुख यज्ञप्रसाद ढकालले भने, सहयोगी हातहरूले हाम्रो नगरपालिकाको दुई वटा विद्यालयमा निकै राम्रा बालमैत्री धारा र सुविधायुक्त बालमैत्री शौचालय निर्माण गरिदिए । अब नगरका अन्य वडामा रहेका विद्यालयमा पनि सहयोग गर्न हामीले केएनएफआईडीलाई आग्रह गरेका छौं । केएनएफआईडीका निर्देशक नारायण गिरीले भेरीगंगा नगरपालिकाका दुई वटा विद्यालय मात्र नभई कर्णालीका विभिन्न जिल्लामा बालमैत्री धारा, शौचालय निर्माणका साथै अन्य सरसफाइका कामहरू भइरहेका छन् । उनले भने, विद्यार्थीको सुविधालाई मध्यनजर गरी हामीले हरेक विद्यालयलाई सुविधा सम्पन्न बनाउने अभियान चलाइरहेका छौं । तर बनेका यी संरचनाहरूको दिगोपनाका लागि नगरपालिका र विद्यालयले ध्यान दिनुपर्छ । कार्यक्रममा भेरीगंगा नगरपालिका उपप्रमुख धनसरा बोहोराले भेरीगंगा नगरपालिकाले विभिन्न सहयोगी हातहरूसँग समन्वय गरी सबै विद्यालयहरूलाई सुविधायुक्त बनाउँदै जाने बताइन् । उनले भनिन्, हामी जनताका समस्याहरू समाधानका लागि अभियानमै छौं । जसका लागि सहयोगी नियकाहरूसँग समन्वय गरिरहेका छौं । कार्यक्रममा वल्ड सेयरका कन्ट्रि डाइरेक्टर हेलिम जङले विद्यालयमा बनेका धारा र शौचालयलाई आफ्नै घरको जसरी संरक्षण गर्नुपर्ने बताइन् । उनले भनिन्, विद्यालय हाम्रो हो । विद्यालयमा बनेका संरचनाहरू पनि हाम्रा हुन् । हामीले नै यसको संरक्षण र सरसफाइमा ध्यान दिनुपर्छ भन्ने भावना सबैको हुनुपर्छ । कार्यक्रममा भेरीगंगा नगरपालिका प्रमुख ढकालले बालमैत्री धारा र शौचालय निर्माणको काम समयमै सम्पन्न गर्ने निर्माण व्यवसायी अमर शाही र सहयोगी निकायहरूलाई सम्मान पनि गरेका थिए ।"
"हुम्लामा माटाको ढिस्कामा पुरिएर १ जनाको मृत्यु, ४ घाइते","हुम्ला : सर्केगाड गाउँपालिका ८ मा माटोको ढिस्काले पुरिएर १ जनाको मृत्यु भएको छ भने ४ जना घाइते भएका छन्। घर पोत्ने माटो खन्ने क्रममा सर्केगाड गाउँपालिका७ की २८ वर्षीय नेत्रकला जैसीको मृत्यु भएको जिल्ला प्रहरी कार्यालय हुम्लाले जनाएको छ। जिल्ला प्रहरी कार्यालय हुम्लाका अनुसार सर्केगाड गाउँपालिका८ स्थित ढाडकोटमा माटो खन्ने क्रममा सर्केगाड गाउँपालिका७ की तीर्थकला जैसी, मञ्जली जैसी, बालकी जैसी, लक्ष्मी जैसी घाइते भएका जिल्ला प्रहरी कार्यालय हुम्लाका डिएसपी शंकर पोखरेलले जानकारी दिए। उनका अनुसार नेत्रकला जैसीको घटना स्थलमै मृत्यु भएको हो। घाइतेहरू २५ वर्षदेखि २८ वर्षका रहेका उनको भनाइ छ।"
नक्कली नोटसहित ५ जना पक्राउ,"मलङ्गवा : सर्लाही सदरमुकाम मलङ्गवाबाट नेपाली नक्कली नोटसहित पाँच जनालाई प्रहरीले पक्राउ गरेको छ। मलङ्गवा नगरपालिका८, गोरखकाली नाकाबाट नक्कली नोटसहित नोट बनाउने कार्यमा संलग्न पाँच जना पक्राउ परेका हुन्। महोत्तरीको सोनमा गाउँपालिका७, सुन्दरपुरका ४२ वर्षीय खुर्सैद भन्ने सुल्तान मंसुर, रौतहटको गढीमाई नगरपालिका९, चिलमिलियाका ५६ वर्षीय रामनारायण सहनी, सर्लाहीको धनकौल गाउँपालिका७, बैरियाका ४८ वर्षीय दुलार सहनी, सर्लाहीको ब्रह्मपुरी गाउँपालिका२, का ५० वर्षीय रामपृत सहनी र ब्रह्मपुरी गाउँपालिका२, कै ३५ वर्षीया सिहानता कुमारी देवीलाई पक्राउ गरिएको जिल्ला प्रहरी कार्यालय सर्लाहीले जनाएको छ। भारततर्फबाट बा४७ प ८७५७, बीआर ३० सी ४७६६ र बीआर ३० एआई ३०४९ नम्वरको मोटरसाइकलमा नेपाल आउँदै गर्दा सूराकीको आधारमा खानतलासी गर्दा उनीहरूको साथबाट नक्कली नोट बरामद भएको प्रहरी नायब उपरीक्षक सरोज राईले जानकारी दिए। प्रहरीले उक्त गिरोहको साथबाट नेपाली नक्कली एक हजार दरको तलमाथि एकएक वटा नोट राखेर बीचमा सेतो पेपर राखेर बनाइएको ८८ थान बण्डलमा नक्कली नेपाली रुपैयाँ १७६ थान (एक लाख ७६ हजार रुपियाँ) बरामद गरेको छ। पक्राउ परेका पाँचै जनालाई मुद्रा सम्बन्धी कसूरमा सर्लाही जिल्ला अदालतबाट सात दिनको म्याद थप गरी अनुसन्धान अघि बढाइएको डिएसपी राईले बताए।"
