शीर्षक,विवरण
"सुन्दर सुदूरपश्चिम, जहाँ अलौकिक आनन्द छ","अध्यात्ममात्रै होइन, पर्यापर्यटनको भर्जिन ल्यान्ड पनि सुदूरपश्चिम हो। धर्तीको स्वर्ग भनिएको खप्तड पर्यापर्यटन र अध्यात्मको गठबन्धन हो। बडिमालिका आफैंमा तपोभूमि हो। सत्ताको स्वादका लागि जनताको बुइँ चढेर त्यहाँ पुगेपछि खासै शासकले नहरेको प्रदेश हो, सुदूरपश्चिम। नौ जिल्लाको प्रदेश हो यो। विगतमा राज्यले उपनिवेश जस्तै व्यवहार गरेको प्रदेश भने पनि हुन्छ। जसले पाँचपाँचपटक देशको कार्यकारी प्रमुखको जिम्मेवारी सम्हाल्ने व्यक्ति जन्मायो। पञ्चायतदेखि गणतन्त्रसम्म आउँदा यस प्रदेशले देशको नेतृत्वमा पुग्ने दुईदुईजना प्रधानमन्त्री जन्मायो तर सुदूरपश्चिमको कायापलट त के कोल्टेसमेत फेर्न पाएन। नेतृत्वले आफ्ना मान्छे बनायो, कोई मन्त्री भए भने कोही राजदूत। धेरैले सुरक्षा निकायका संगठन प्रमुखको जिम्मेवारी पाए। धेरैका छोराछोरी विदेश गए, सम्भावना भएको सुदूरपश्चिम छोडेर धेरै राजधानी भासिए। उतै घरजग्गा जोडे, तर सुदूरले उनीहरूको व्यक्तिगत प्रगति हेरेर प्रदेशको प्रगति कुरिरह्यो। सुदूरपश्चिम आफैंमा अध्यात्मको थलो हो। खप्तड बाबाको तपस्या होस् कि सात बहिनी भगवतीको देवभूमि। यहाँका हरेक रुखमुनि अध्यात्म छ। अध्यात्ममात्रै होइन, पर्यापर्यटनको भर्जिन ल्यान्ड पनि सुदूरपश्चिम हो। धर्तीको स्वर्ग भनिएको खप्तड पर्यापर्यटन र अध्यात्मको गठबन्धन हो। बडिमालिका आफैंमा तपोभूमि हो। यस प्रदेशमा अथाह सम्भावना छन्, तर ती सम्भावनाको पहिचान हुन सकेको छैन। पर्यटनका अथाह अवसर छन् तर ती अवसरलाई सम्भावनामा बदलिदिने व्यक्ति जन्मेको छैन। देश संघीय गणतन्त्रात्मक व्यवस्थामा जानुअघि सुदूरपश्चिम एक उपनिवेश जस्तै थियो।सुदूरपश्चिममा आउने कर्मचारी कारबाहीका लागि आउने गर्थे भने यस क्षेत्रमा मिनरल पानी पाइँदैन भनेर राष्ट्रिय स्तरका महाधिवेशन वा कार्यक्रमहरू हुन्थेनन्। तर अहिले यो प्रदेशका सम्भावनालाई अवसरमा बदल्ने हो भने कायापलट यसै प्रदेशबाट हुन सक्छ। देश संघीयतामा गएपछि प्रदेशको मुहारमा केही चमक आएको छ। पर्यटनका प्रोडक्टहरू बन्न नसके पनि प्रचारप्रसार हुन थालेको छ। त्यतिबेला केन्द्र सरकारले कनिका छरेजस्तै दिने बजेट थियो, अहिले प्रदेश र स्थानीय तहहरूले अर्बौंको बजेट आफैं बनाउन पाएका छन्। सुदूरपश्चिम प्रदेश सरकारले ८ वटा बजेट ल्यायो अहिलेसम्म। ती ८ वटा बजेटमा करिब ढाई खर्ब रकम खर्च भयो यो प्रदेशमा। पर्यटनबाट मात्रै देशमा स्वरोजगारी बढाउन सकिन्छ भन्ने योजना भने कुनै सरकारले नल्याएकाले सम्भावनाको प्रदेश ओझेलमा छ। एसियामै बाह्रसिंगेको बथान : कञ्चनपुर जिल्लामा भारतसँग जोडिएको क्षेत्र हो, शुक्लाफाँटा राष्ट्रिय निकुञ्ज। यसको स्थापना २०३१ सालमा भएको हो। त्यतिबेला शाही शुक्लाफाँटा बन्यजन्तु आरक्ष भनिए पनि पछि यसलाई शुक्लाफाँटा राष्ट्रिय निकुञ्ज बनाइयो। यो निकुञ्ज भारतको राजधानी नयाँदिल्लीबाट ४ सय किलोमिटरको दूूरीमा मात्रै छ। भारतको ३ अर्बको जनसंख्याको ५ प्रतिशतलाई पनि शुक्लाफाँटाको प्याकेज बनाएर भित्र्याउन सके कसैले पनि खाडीको रापमा जल्नु पर्दैन। महाकाली नदीको पुरानो बहाव क्षेत्र भएको कारण विकसित हुन आएका फाँटाहरू, धाप र सिमभूमि यस निकुञ्जको प्रमुख विशेषता हो। निकुञ्जका कारण नेपालको पश्चिमी तराईमा पाइने वन्यजन्तु तथा चराचुरुंगीहरूको बासस्थानको संरक्षण हुन पुगेको छ। यो निकुञ्ज बाह्रसिंगाका लागि प्रसिद्ध छ। सन् २०१४ मा यस निकुञ्जमा २ हजार ३ सय १ बाह्रसिंगाको गणना गरिएको थियो। यस निकुञ्जमा एसियाकै ठूलो बाह्रसिंगेको बथान हेर्न पाइन्छ। एसियामा बाह्रसिंगेको ठूलो बथान मात्रै पनि हामीले ब्रान्डिङ गर्न सके पर्यटक ओइरो लाग्नेमा दुईमत छैन। दुर्भाग्य, भारतीय नागरिक लक्षित कुनै पनि पर्यटन प्रडक्ट छैन। यो निकुञ्ज जंगली हात्तीका लागि पनि उत्तिकै प्रख्यात छ। यहाँ करिब २०२५ वटा जंगली हात्ती छन्। सन् २०१७ को गणनाअनुसार यस निकुञ्जमा एकसिंगे गैंडाको संंख्या १६ छ भने २०२२ को गणनाअनुसार यस निकुञ्जमा ३७ बाघको गणना भएको छ। जंगली हात्ती, पाटेबाघ, चितुवा, घोडगधा, बाह्रसिंगा, जरायो, चित्तल, लगुनाजस्ता स्तनधारी जनावर यस निकुञ्जका प्रमुख वन्यजन्तु हुन्। रानी ताल तथा अन्य ससाना तालहरूमा मगर गोहीहरू प्रशस्त पाइन्छन् भने रैथाने र बसाइँ सरी आउने गरी ४ सय २४ भन्दा बढी चराचुरुंगी पाइन्छन्। निकुञ्जमा २ सय ३७ वटा कृष्णसार पनि संरक्षित छन्। १२ वर्षअघि ८४ वटा कृष्णसारबाट सुरु गरिएको हीरापुर कृष्णसार संरक्षित क्षेत्रमा अहिले बढेर २ सय ८७ छन्। कृष्णसार संक्षित क्षेत्रमध्ये यो सबैभन्दा बढी संख्या हो। एसियामै बाह्रसिंगेको ठुलो बथान रहेको शुक्लाफाँटा पाटेबाघ बढी देखिने क्षेत्र पनि हो। सामान्य एउटा बाघका लागि ६० वर्गकिलोमिटरको बासस्थान चाहिन्छ। तर शुक्लाफाँटामा एउटा बाघको बासस्थान २५ देखि ३० वर्गकिलोमिटर मात्रै भएकाले जंगल सफारी गर्दा देखिने सम्भावना बढिरहेको पर्यटन गाइड डुट्ठा राना बताउँछन्। खप्तड : जहाँ अलौकिक आनन्द छ२०४२ सालमा राष्ट्रिय निकुञ्ज स्थापना भए पनि खप्तडको प्रचार भने ७५ वर्षअघिदेखि नै भइरहेको थियो। जतिबेला खप्तड बाबा (श्री १००८ ब्रह्मविद् परमहंस योगी सच्चिदानन्द सरस्वती) तपस्या गर्न खप्तड पुगे, त्यसपछि यस स्थानको प्रचार हुँदै गयो। २००२ सालमा बझाङ्गी राजा रामजंगबहादुर सिंहको अगुवाइमा खप्तडका जंगलमा खप्तड बाबासँगै स्थानीय तपस्या गर्न पुगेका थिए। पछि खप्तड बाबामात्रै तपस्यामा समाहित भए। त्यसपछि खप्तड देवभूमिका रूपमा प्रख्यात हुँदै गयो। देशविदेशमा यसको महत्व र धार्मिक पर्यटनको महत्वबारे प्रचारप्रसार हुँदै गएपछि खप्तडको महिमा बढ्दै गएको हो। समुद्र सतहबाट २४३७ सय मिटर उचाइ र दुई सय २५ वर्गकिलोमिटर क्षेत्रफलमा फैलिएको खप्तडमा दुई सयभन्दा बढी प्रजातिका फूल र बहुमूल्य जडीबुटीका साथै कस्तुरी, मृग, बँदेल, डाँफेजस्ता जंगली जनावर र पक्षीको सुरक्षाका लागि राष्ट्रिय निकुञ्ज स्थापना भएको पाँच वर्षपछि २०४७ सालमा नेपाली सेनाको ब्यारेक स्थापना गरियो। यस राष्ट्रिय निकुञ्जले मध्यपहाडी वातावरण, वनस्पति र वन्यजन्तुहरूको प्रतिनिधित्व पर्छ। यस निकुञ्जमा सल्ला, खसुर र निगालोका जंगलहरूका साथै वन्यजन्तुका लागि उपयुक्त घाँसेमैदान छन्। यहाँ पाइने वन्यजन्तुमा रतुवा मृग, कस्तुरी मृग, घोरल, चितुवा, जंगली कुकुर, जंगली बिरालो, रातो बाँदर, लंगुर बाँदरका साथै डाँफे, मुनालजस्ता सुन्दर चराचुरुंगी छन्। यो निकुञ्ज संसारकै राम्रो स्थानमा पर्छ। यस निकुञ्जको करिब मध्यभागतिर १२ हजार फिट अग्लो खप्तड लेकमा ५० वर्ष खप्तडबाबाले तपस्या गरेको पवित्र ठाउँ छ। सुन्दर घाँसेमैदानमा पुग्नेबित्तिकै यात्रीको थकान मेटिन्छ। यसको वरिपरि ५३ वटा थुम्का छन्, जसलाई स्थानीय भाषामा झोती भनिन्छ। यहाँका घाँसेमैदान, खप्तड दह, नागढुंगा, केदार ढुंगा, खप्तड बाबा आश्रम, शिव मन्दिर यहाँको आकर्षण हुन्। प्राकृतिक, धार्मिक र सांस्कृतिक र जैविक विविधताले भरिपूर्ण भए पनि भौतिक पूर्वाधार र प्रचारप्रसारको कमीले खप्तडले यथेष्ट महत्व पाएको छैन। यातायात र उचित बास बस्ने व्यवस्था क्रमश: बढिरहेका बेला आन्तरिक र बाह्य पर्यटकहरू विस्तारै बढिरहेका छन्। खप्तड राष्ट्रिय निकुञ्ज पुग्न बझाङको खप्तड छान्ना गाउँपालिकाको मेल्तडी हुँदै लोखडाबाट वा डोटीको झिंग्रानाबाट जान सकिन्छ। खप्तड पुग्न कैलाली जिल्लाको अत्तरियाबाट डा केआईसिंह राजमार्ग हुँदै डोटी झिग्रेना वा जयपृथ्वी राजमार्ग भएर तमैल हुँदै खप्तड छान्नाबाट जाँदा ७ देखि ८ घण्टामा खप्तड पुगिन्छ। विश्वका धेरैजसो मुलुक पर्यटन व्यवसायबाट मजबुत अर्थतन्त्र बनाउन सफल भएको परिपे्रक्ष्यमा खप्तड पनि एक पर्यटन व्यवसायका लागि उदाहरण बन्न र खप्तड जान आकाश मार्ग र सडक मार्ग दुवै सुधार गर्न सकिने हो भने पर्यटकीय गतिविधि बढाउन सकिने पर्यटन व्यवसायी किशोर खड्का दाबी गर्छन्। बडीमालिका : जहाँ हरेक मनोकांक्षा पूरा हुन्छ प्राकृतिक छटाले भरिपूर्ण धार्मिक तथा पर्यटकीय हिसाबले प्रचूर सम्भावना बोकेको क्षेत्र हो बडिमालिका। यो सुदूरपश्चिम प्रदेशको बाजुरा, अछाम र कर्णाली प्रदेशको कालीकोटको संगमस्थलमा छ भने मुख्य पूजाथान भने बाजुरा जिल्लामा पर्छ। प्राकृतिक सुन्दरता र धार्मिक महत्वका दृष्टिकोणले सुदूरपश्चिम प्रदेशको खप्तड, रामारोशन, त्रिपुरासुन्दरी, मालिकार्जुन, उग्रतारा, शैलेश्वरी, वैद्यनाथ, अपी र साईपाललगायतका क्षेत्र निकै महत्वपूर्ण मानिन्छन्। त्यसमध्ये पनि बडिमालिकाको स्थान विशिष्ट छ, धार्मिक र पर्यटकीय दुबै हिसाबले। हिन्दुहरूको आस्थाको धरोहर यति महत्वपूर्ण भगवतीको पीठ ओझेलमा परेको छ। बडिमालिका क्षेत्र संरक्षण, संवद्र्धन र विकासको पर्खाइमा छ। हरिया डाँडाहरू, फराकिला घाँसेमैदान अनि बेलाबखत परिरहने सिमसिम पानीले यहाँको वातावरण छुट्टै रमाइलो हुन्छ। वर्षात्मा रमाउँदै उकालो पदयात्रा छिचोलेपछि मात्र आकर्षक र मनमोहक दृश्य त्रिवेणी र बडिमालिका देखिन्छ । बादल आफूभन्दा तल हुन्छ। मुटु छुने चिसो हावा, आङ जिरिङ हुने अग्ला चुचुरा, हेर्दै मन च्युँ च्युँ बनाउने अग्ला डाँडाहरू, शृंखलाबद्ध पहाडहरू। लाग्छ, कसरी छिचोल्ने होला यी गगनचुम्बी डाँडाहरू ? कसरी पुग्ने होला बडिमालिका ? भोक, थकान, पीडा, चिसो सिरेटो सबै गौण हुन्छन्। बडिमालिकाको जति चर्चा गरे पनि कम हुन्छ । धार्मिक आस्था र प्राकृतिक छटाले भरिपूर्ण बडिमालिका पछिल्लो समय आकर्षक गन्तव्य बन्दै गएको छ। जनैपूर्णिमाको दिन विशेष मेला लाग्ने बडिमालिका यात्राको मौसम भने वर्षा याम हो। बडिमालिका छ नै त्यस्तो। पुग्न कठिन। पुगेपछि झर्न कठिन। यी सबै कठिनाइका बाबजुद बडिमालिकाप्रतिको अगाध आस्था र विश्वास भक्तजनमा झन् बढ्दो छ। बडिमालिकाको दर्शनले मनले चिताएको पूरा हुने जनविश्वास छ। पुत्र नभएकालाई पुत्र, धन नहुनेलाई धन, दु: खीलाई सुख प्राप्त हुने अगाध विश्वास छ यहाँ। बडिमालिकाको प्रार्थनाले रोग निको हुने विश्वास छ। बडिमालिकाको त्रिवेणी क्षेत्रमा पर्ने खेतीवेती झन् अचम्मको छ। परापूर्वकालदेखि नै त्यहाँ रहेको खेत रोपिएको, धान, धान रोप्न तयार गरिएका जस्ता गह्राहरू, त्यसबीचमा फालिएका बिउका मुठाहरू जस्ताका तस्तै छन्। बडिमालिका मन्दिरको धार्मिक महत्वमात्र नभई १ सय ४० भन्दा बढी जातका रंगीचंगी फूल, सयौं जातका जडीबुटी, ७० भन्दा बढी प्रकारका चराचुरुंगी पाइन्छन्। ६ महिना घोडा र भेडाहरू चराउन उपयुक्त चरिचरन क्षेत्र, २२ वटा घाँसेमैदान, तीनवटा नदीको संगम रहेको पवित्रधाम त्रिवेणी त्यही पर्छ। थुप्रै ठाउँ नियाल्न सकिने अग्लाअग्ला हिमशृंखलाले तीर्थालुको मन लोभ्याउने गर्छ। सुदूरपश्चिम प्रदेशलगायत देशका विभिन्न जिल्ला र भारतका विभिन्न सहर अधिकांश धार्मिक पर्यटक बडिमालिका पुग्छन्। बडिमालिकामा कालीकोट, बाजुरालगायतका जिल्लाका किसानले भेडा, बाख्रा, घोडालगायतका चौपाया चराउन ल्याउने गरेका छन् भने जडीबुटी पनि संकलन गर्ने गरेका छन्। बडिमालिका समुद्री सतहदेखि ४२ सय मिटर उचाइमा अवस्थित छ। बाटैभरि टाढासम्म फैलिएका हरिया पाटन, अग्ला पहाडहरू, थुप्रै ससाना मन्दिर, खोला, झरना आदिले मन लोभ्याउँछ। अग्लाअग्ला पहाडहरूमा उकालोओरालो गर्दै, कतै साँघुरा बाटाहरू यात्रा गरिरहँदाको थकानलाई यहाँ देखिने सुन्दर दृश्यले मेटाउँछन्। युवादेखि ज्येष्ठ नागरिक पुस्ताका भक्तजनहरू मेलामा आउने, बडिमालिका थानमा आशीर्वाद माग्ने, मनोकांक्षा पूरा भएको भन्दै धन्यवाद व्यक्त गर्न पनि भक्तहरू आउने गरेका छन्। पृथ्वीनारायण शाहको पालादेखि लाग्दै आएको यो मेलामा सरकारी स्तरबाटै पूजा गर्ने गरिन्छ। बडिमालिकाको दर्शन गरेपछि चिताएको पूरा हुन्छ भन्ने जनविश्वास रहँदै आएको बडिमालिकाका पुजारी भानुभक्त पाध्याय बताउँछन्। रमणीय रामारोशन : गर्मीमा घुम्ने स्थानबाह्र बन्ड अठार खण्डको नामले परिचित छ अछामको रामारोशन। धर्तीको स्वर्ग भनेर स्थानीय तहले नामकरण गरेको स्थान हो यो। रामारोशन पर्यटकीय क्षेत्र रामारोशन गाउँपालिकाको वडा नम्बर५ मा अवस्थित छ। रामारोशन क्षेत्र पर्यटनको दृष्टिकोणले प्रचुर सम्भावना बोकेको प्रकृतिको वरदान हो। उच्च लेकाली भेगमा रहेको यो क्षेत्रमा विभिन्न आकृतिका १२ वटा ताल र १८ घाँसेमैदान छन्। त्यसैले रामारोशनलाई बाह्र बन्ड, अठार खण्ड भनिएको हो। रातो, सेतो र गुलाबी रंगका गरी ९ प्रकारका लालीगुराँस र राष्ट्रिय चरा डाँफे यस ठाउँमा पाइन्छन्। यहाँ आउने आन्तरिक तथा बाह्य पर्यटकहरूको मन रामारोशनको मनमोहक दृश्यले लोभ्याउने गरेको छ। विभिन्न प्रजातिका जडीबुटीको भण्डार मानिने रामारोशनमा लोपोन्मुख वन्यजन्तुको समेत बासस्थान छ। यहाँ थुप्रै सुन्दर तालहरू छन्। जसले सबैको मन लोभ्याउँछ। करिब १० बिघाभन्दा बढी क्षेत्रफलमा मैदान र तीन वटा ताल फैलिएका छन्। एक दिनमा घुमेर सकिँदैन रामारोशन क्षेत्र। यसका लागि करिब दुई दिन लाग्छ। एउटा मात्र ताल परिक्रमा गर्न घण्टौं लाग्छ। रामारोशन क्षेत्र पुग्ने जो कोहीको पनि एकैक्षणमा लामो यात्राको थकान मेटिन्छ। नयाँ वर्षको समय रामारोसन घुम्न अनुकूल मानिन्छ। यहाँका बाटुल्ले ताल, लामी दह, तल्लो धाउने, रगाडे, लिस्सेडाली, गाग्रे, ताउले, दल्याना, डउठे, बाउले गडा, रामे ताललगायतका तालले समेत रामारोशन क्षेत्रको आकर्षण बढाएका छन्। यहाँ तालहरू मात्रै छैनन्, अग्ला अनि उत्तिकै आकर्षक मैदानहरू पनि छन्। विभिन्न जिल्लाबाट साँफेबगर र मंगलसेनबाट कच्ची सडकमा जिपको यात्रा गरी त्यहाँ पुग्न सकिन्छ। वसन्त ऋतु र नयाँ वर्षमा रामारोशन घुम्न आउने पर्यटकलाई सन्तुलित वातावरण र अनुकूल मौसम पाइन्छ।साना ठूला ताल वरपरका मैदान मात्रै होइन, रामारोशनको परिचय र पहिचान झल्काउने यहाँ अन्य थुप्रै प्राकृतिक स्रोत छन्। रामारोशन क्षेत्रभित्र लोपोन्मुख जंगली जनावरदेखि बहुमूल्य जडीबुटी पनि प्रशस्तै पाइन्छन्। रामारोशन क्षेत्रमा घुमन्ते चरा, माछा, उभयचर, कीटपतंग र बोटका लागि महत्वपूर्ण मानिन्छ। रामारोशन पर्यटनसँगै धार्मिक रूपले पनि उत्तिकै महत्वपूर्ण छ। यहाँका तालहरूलाई देवी मान्ने गरिन्छ। कैलाश खोलाको मुहान रामारोशन भएकाले पनि शिवको रूपमा मान्ने चलन छ। किनिमिनी पाटनलाई कृष्ण भगवान् स्वरूप मान्ने गरिएको स्थानीयको भनाइ छ। सात बहिनी भगवती र पाँच धाम सुदूरपश्चिममा सात बहिनी भगवतीका मन्दिरहरू छन्। बैतडीमा त्रिपुरासुन्दरी, निगलासैनी, डिलासैनी र मेलौली भगवतीका मन्दिर छन्। डँडेलधुरामा उग्रतारा र डोटीमा शैलेश्वरी भगवती मन्दिर छ भने बाजुरामा बडिमालिका भगवतीको मन्दिर। आस्थाका धरोहर यी भगवतीका मन्दिरहरू भारतको कुमाउ गढवालसम्मलाई महत्वका छन्। पर्यटन व्यवसायीहरूले सात बहिनी भगवतीको दर्शनको गतिलो प्याकेज बनाउन सकेका छैनन्। पर्यटन व्यवसायी पदम सिंह भन्छन्, निजी क्षेत्रको प्याकेज मात्रै धार्मिक पर्यटकका लागि महँगो हुन्छ। जसरी भारतले कैलाश मानसरोवर जाने हिन्दु र हज जाने मुसलमान श्रद्धालुहरूलाई धार्मिक यात्रामा अनुदान दिन्छ, त्यस्तै प्याकेज सुदूरपश्चिमका लागि पनि आउनुपर्छ। सुदूरपश्चिममा धार्मिक पर्यटकका लागि अझ पाँच वटा महत्वपूर्ण धाम छन्। डँडेलधुराको परशुरामधाम, अछामको वैद्यनाथ धाम, दार्चुलाको माल्लिकार्जुनधाम, कैलालीको शिवपुरीधाम र गोदावरीधाम यस क्षेत्रका महत्वपूूर्ण धाम हुन्। पाँचवटै धामको धार्मिक प्याकेज बनाउन सकिन्छ। चार जिल्लामा जाने धार्मिक पर्यटक निजी क्षेत्रको मुनाफामुखी प्याकेजमा जान चाहँदैन। त्यसैले सरकारको नीति यसमा पनि बन्नुपर्छ। तपाईंको सुन्दर सुदूरपश्चिम अभियान खासमा के हो ? २०६० को दशकअघि सुदूरपश्चिमको परिचय मुख्यत: तीन प्रकारको थियो। पहिलो, यो देउकीको क्षेत्र हो। अर्को यो छाउपडीको क्षेत्र हो। तेस्रो, यो हलिया, कमैया र जातीय छुवाछूत मान्ने क्षेत्र हो। यसका सकारात्मक परिचय थिएनन्। एनजीओहरूको डलर खेती यी तीन कुरामा भइरहेको थियो। मलाई चित्त बुझिरहेको थिएन। हाम्रो परिचय सुन्दर छ, सम्भावना छ भन्नेमा किन हुँदैन भनेर निजी क्षेत्रको मेरो टिमले सुन्दर सुदूरपश्चिम अभियान सुरु गरेका हौं। हाम्रो मुख्य उद्देश्य भनेको सुदूरपश्चिमको नकारात्मक परिचय बदल्नु हो। बदलियो त, त्यो परिचय ?त्यो कुरा जनताले भन्ने हो। आमसञ्चार माध्यमले भन्ने हो। बदलियो मात्रै होइन, जनजनमा हाम्रो प्रदेश यति सुन्दर रहेछ भन्ने भावनाको विकास भयो। हरेकका घरमा सुदूरपश्चिममा सुन्दर तस्बिरहरू सजिए। कार्यालयहरूले सुन्दर सुदूरपश्चिम लेखेका तस्बिरहरू टाँसे। बसहरूमा सुन्दर सुदूरपश्चिमका पोस्टरहरू टाँसिएर राजधानीसम्म पुगे। हामीले संघीय राजधानीमा समेत सुदूरपश्चिम साँच्चै सुन्दर छ है भनेर फोटो प्रदर्शनी गर्न पायौं। त्यसमा हाम्रा अपी र साईपालका हिमाल देखेर काठमाडौंका मान्छेले ओ हो ! सुदूरपश्चिममा हिमाल पनि छ है भनेर अचम्म माने। भनेपछि हामीले सुदूरपश्चिमप्रतिको पर्सेप्सन नै परिवर्तन गर्यौं भन्ने लाग्छ। परिचय त फेरियो, तर त्यो सुन्दरतामा देशीविदेशीलाई लोभ्याउन सकिएन नि। एकदम भयो। अब त्यो बिक्री गर्न तीन तहका सरकारमध्ये मुख्यतया प्रदेश र त्यसपछि संघ सरकारको नीति राम्रो बन्नुपर्छ। प्रदेश सरकारका ८ वटा बजेटमा पर्यटनको बजेट हेर्नुस् त, मन्दिर निर्माण, मन्दिरको घेरबार, मन्दिरको नजिक तटबन्ध गर्नमा अर्बाैं बजेट विनियोजन गरिएको छ। जुन बजेट कार्यकर्ता पाल्ने बजेट हो। अब पर्यटनका लागि विनियोजन हुने बजेटबाट कतिजना रोजगार र स्वरोजगार हुन्छन् भन्ने नीति आउनुपर्छ। स्थानीय तहसँग सीमित स्रोत हुन्छ। त्यसले पर्यटनको प्रोडक्ट बनाएर बिक्री गर्न भ्याउँदैन। बढी बजेट हुने सरकार भनेका प्रदेश र संघ हुन्। ती सरकारले त्यसमा नीति बनाउन आवश्यक छ। नीति बनेका छन् त संघ र प्रदेशको पनि नीति बनेका छन् तर कार्यान्वयनमा छैनन्। नीति पनि सुदूरपश्चिमको अवस्थाअनुसार बन्नुपर्यो नि। कैलाली उद्योग वाणिज्य संघमा म अध्यक्ष भएको बेला (२०६४ सालतिर) हामीले सुदूरपश्चिम महोत्सव गर्ने र लोगोमा यस क्षेत्रमा रहेका पर्यटकीय क्षेत्रका तस्बिर पनि राख्ने भनेर तस्बिर माग्न नेपाल पर्यटन बोर्डमा गयौं, त्यहाँका कर्मचारीले हामीलाई राराको तस्बिर दिए। रारा के सुदूरपश्चिममा पर्छ त ? नीति बनाउने निकायमा यस्तो अवस्था थियो, सुदूरपश्चिमका बारेमा। त्यसैले सरकारले पर्यटनका पूर्वाधारहरूमा लगानी गर्नुपर्यो। निजी क्षेत्रलाई करमा छुट दिने हो कि प्रोडक्ट करमा छुट दिने हो की, कति वर्षका लागि लगानी गर्ने व्यवसायीलाई के सहुलियत दिने हो ? त्यो सब कुरा नीतिमा आउनुपर्यो। निजी क्षेत्रले लगानी गर्नुअघि उसले त्यसको सुरक्षा पनि हेर्छ। त्यसैले पयर्टनमुखी नीति आउनु पर्यो। सुदूरपश्चिममा पर्यटक कसरी भित्र्याउन सकिन्छ ?हाम्रो पर्यटन प्याकेजहरू भारतलाई मात्र लक्षित गरेर बनाउने हो भने पनि अरू केही गर्नु पर्दैन। सुदूरपश्चिम भारतको उत्तर प्रदेश र उत्तराखण्डसँग जोडिएको छ। अझ भारतको राजधानी नयाँदिल्लीको सडक दूरी हाम्रो प्रदेशको राजधानीबाट ५६ घण्टा मात्र छ। उत्तर प्रदेशको राजधानी लखनउको दूरी पनि ४५ घण्टा छ। उत्तराखण्डको राजधानी देहरादुनको सडकको दुरी ६७ घण्टा मात्र छ। उत्तरप्रदेश र उत्तराखण्डमा २५ करोडभन्दा बढी जनसंख्या छ। हामीले वर्षमा त्यसको एक प्रतिशत मात्रै भित्र्याउन सक्यौं भने पनि अढाई लाख पर्यटक आउँछन्। तर हामीसँग त्यो नीति छैन। कस्तो नीति बन्नु पर्यो त ? अहिले भारतीय पर्यटक नेपाल आउँछन्, सीमामा गाडीले छोडेर जान्छ। किनकि उसले हरेक ट्राफिक पोस्टमा हैरानी खेप्नुपर्छ। बोर्डरमा भारतीय गाडी देख्नेबित्तिकै हरेक सुरक्षा एजेन्सीले दु: ख दिन थाल्छन्। सीमा क्षेत्रमा रोड पर्मिटको अफिस छैन। सीमाको एक स्टेसनपछि उनीहरूलाई गाडी लैजाने सुविधा छैन। उनीहरूले मदिरा खाएको देख्यो भने हामीहरू झगडा गर्न वा पिटन गइहाल्छौं। पर्यटक भनेको रमाउन आउने हो। इन्जोय गर्न आउँछ। त्यसैले आएका पर्यटकलाई खुसी पार्ने हाम्रो व्यवहार हुनुपर्यो, त्यहीअनुसारको नीति हुनुपर्यो सरकारको। ऊ यताबाट खुसी भएर जान पाए पो नेपालले बजार पाउँछ। उसलाई त उल्टो दु: ख दिएर पठाउँछौं अनि कसरी पुन: आउँछ र अरूलाई पठाउँछ ? यसका लागि साँच्चै राम्रो नीति बनाएर लागू गर्नुपर्छ।"
"शेखर कोइरालासँग प्रधानमन्त्रीले मागे सहयोग, जवाफमा भने अब ढिला भइसक्यो","काठमाडौं : प्रधानमन्त्री पुष्पकमल दाहालले नेपाली कांग्रेसका नेता शेखर कोइरालासँग भेटवार्ता गरेका छन्। सरकार अल्पमतमा परेपछि प्रधानमन्त्री दाहालले कांग्रेस नेता कोइरालासँग शनिबार बालुवाटारमा भेटवार्ता गरेका हुन्। प्रधानमन्त्री दाहालले संविधानको धारा ७६(३) बमोजिम सरकार बनाउन कोइरालासँग प्रस्ताव गरेको बालुवाटार स्रोतले जानकारी दियो। नेकपा एमालेसँग सत्ता सहकार्य गर्नु त्यति उचित नहुने भन्दै उनले कांग्रेस नेतृत्वमै सरकार बनाउन कोइरालासँग सहयोग मागेका थिए। 'जे भयो भइहाल्यो। अब संविधानको धारा ७६(३) बमोजिम कांग्रेसकै नेतृत्वमा सरकार बनाउन तपाइँको सहयोग चाहियो। एमालेसँग सहकार्य गरेर केही हुनेवाला छैन,' उनले कोइरालासँग भनेका थिए। नेता कोइरालाले प्रधानमन्त्रीको प्रस्तावलाई अस्विकार गरेका थिए। उनले धेरै ढिला भइसकेकाले मार्ग प्रशस्त गर्न प्रधानमन्त्रीलाई आग्रह गरेका थिए। 'अब धेरै ढिला भइसक्यो। पार्टीभित्र द्वन्द्व सिर्जना गर्ने कुरा पनि हुँदैन। तपाइँले मार्ग प्रशस्त गरिदिएको राम्रो। किनकि संसदबाट विश्वासको मत पाउने अवस्था पनि छैन,' नेता कोइरालाको भनाइ उद्धृत गर्दै बालुवाटार स्रोतले भन्यो। संविधानको धारा ७६ (३)मा संसदमा ठूलो दलको हैसियतमा सरकार बन्ने प्रावधान छ। 'प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्त हुनसक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्नेछ,' संविधानको धारा ७६(३)मा भनिएको छ। ७६ (२)मा कुनै दलको बहुमत नरहेको अवस्थामा दुई वा दुईभन्दा बढी दलको समर्थनमा सरकार बनाउने प्रावधान छ भने ७६ (४)मा उपधारा (२) वा (३) बमोजिम नियुक्त प्रधानमन्त्रीले ३० दिनभित्र विश्वासको मत लिने प्रावधान छ।"
एकीकृत समाजवादीले केन्द्रीय कमिटीले पूर्णता पाएपछि मात्रै पदाधिकारी चयन गर्ने,"काठमाडौं : नेकपा एकीकृत समाजवादीले केन्द्रीय कमिटीलाई पूर्णता दिएपछि मात्रै पदाधिकारी चयन गर्ने निर्णय गरेको छ। पार्टी कार्यालय आलोकनगरमा शनिबार बेसको महाधिवेशनपछिको केन्द्रीय कमिटीको पहिलो प्रथम बैठकले २९९ जनाको केन्द्रीय कमिटीले पूर्णता पाएपछि मात्रै पदाधिकारीलाई पूर्णता दिने निर्णय गरेको प्रवक्ता जगन्नाथ खतिवडाले जानकारी दिए। नेकपा समाजवादीले महाधिवेशनबाट अध्यक्ष, महासचिव र सम्मानीत नेताका साथै ९३ सदस्यीय केन्द्रीय कमिटी घोषणा गरेको छ। बाँकी सदस्यहरू चयनका लागि विधि र मापदण्ड तय गर्न आइतबार केन्द्रीय कमिटीको बैठक पुनः बस्ने खतिवडाले जानकारी दिए। बैठकले पार्टी पदाधिकारी चयन नभएकाले पार्टीको कामलाई अघि बढाउन अन्तरिम अवस्थाका लागि पुराना कमिटीका सदस्यहरूलाई नै जिम्मेवारी प्रदान गरिएको उनको भनाइ छ। बैठकले पार्टीको दसौं महाधिवेशनको सामान्य समीक्षा गर्दै पार्टीलाई थप ऊर्जा प्राप्त भएको निष्कर्ष निकालेको छ।"
राज्यका सबै संयन्त्रलाई उद्धारमा खटिन निर्देशन,"काठमाडौं : उपप्रधान एवं गृहमन्त्री रवि लामिछानले राज्यका सबै संयन्त्रको पूर्ण परिचालन गर्दै प्राकृतिक प्रकोपको क्षति न्युनीकरण गर्न निर्देशन दिएका छन्। निरन्तरको वर्षासँगै देशभर भएका विपद्का घटना र ती घटनाको व्यवस्थापनबारे गृहमन्त्रालयमा छलफल गर्दै लामिछानले सरकारले गरेको पूर्ण तयारीका कारण यसअघिको भन्दा क्षति कम भएको देखिएको भन्दै जोखिम कायमै रहेकाले राज्यका सबै संयन्त्रको पूर्ण परिचालन गर्दै प्राकृतिक प्रकोपको क्षति न्युनीकरण गर्न निर्देशन दिएका हुन्। उनले सीमित स्रोत साधनका कारण सरकारको तयारी प्रयाप्त नभए पनि गम्भीरताका साथ फिल्डमा खटिनसमेत निर्देशन दिए। पहिरोको समस्या धेरै देखिएकाले जोखिमयुक्त क्षेत्रको पहिचान गरि बस्तीमा रहेका नागरिकलाई स्थानान्तरण गर्ने कामलाई प्राथमिकता दिनुपर्ने उनले बताए। उनले क्षति भएका स्थानका नागरिकलाई खाधान्न तथा कपडाको व्यवस्था गर्न पनि निर्देशन दिए। बैठकमा गृहसचिव एकनारायण अर्याल, नेपाल प्रहरीका महानिरीक्षक वसन्तबहादुर कुँवर, सशस्त्र प्रहरी महानिरीक्षक राजु अर्याल तथा नेपाली सेनाका उच्च अधिकारीलगायतको उपस्थिति थियो।"
कांग्रेसले भन्यो संविधानको धारा ७६(२) बमोजिम नयाँ सरकार बन्छ,"काठमाडौं : नेपाली कांग्रेसले एमालेसँग भएको सहमतिअनुसार बमोजिम नै नयाँ सरकार बन्ने दाबी गरेको छ। शनिबार संसद भवन नयाँ बानेश्वरमा बसेको कांग्रेस संसदीय दलको बैठकले सहमतिअनुसार अब बन्ने नयाँ सरकारको नेतृत्व एमाले अध्यक्ष केपी शर्मा ओलीले गर्ने र त्यस्तो सरकार संविधानको धारा ७६(२) बमोजिम गठन हुने दाबी गरेको हो। संविधानको धारा ७६(२) मा प्रतिनिधिसभामा कुनै पनि दलको स्पष्ट बहुमत नरहेको अवस्थामा प्रतिनिधिसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्नसक्ने प्रतिनिधिसभाको सदस्यलाई राष्ट्रपतिले प्रधानमन्त्री नियुक्त गर्ने प्रावधान छ। बैठकले एमालेसँग भएको सहमति कार्यान्वयनमा दृढ रहेको निष्कर्ष निकालेको कांग्रेस मुख्य सचेतक रमेश लेखकले जानकारी दिए। त्यस्तै प्रधानमन्त्रीले २८ गते विश्वासको मत लिने पत्र संसद सचिवालयमा दर्ता गरेको अवस्थामा उक्त प्रस्तावको विपक्षमा उभिने निर्णय गरेको उनले बताए। त्यस्तै बैठकले कांग्रेसएमालेबीच भएको राष्ट्रिय सहमतिय सरकार गठन गर्ने सहमतिको समर्थन गर्दै स्वागत गर्ने निर्णय गरेको लेखकले जानकारी दिए। लेखकले राष्ट्रिय हितको रक्षा, भ्रष्टाचार नियन्त्रण गर्दै सुशासन कायम गर्ने, शिथिल अर्थतन्त्रलाई क्रियाशिल गर्ने, संविधान कार्यान्वयनका सवालमा देखिएका सबल र कमजोर पक्षको समिक्ष गरेर संविधानको आवश्यक संशोधन गर्ने सबालमा नयाँ सरकार दृढतापूर्वक लाग्ने विश्वास व्यक्त गरे।"
मधेश प्रदेशका मुख्यमन्त्रीले गरे ६ मन्त्री बर्खास्त,"जनकपुरधाम : मधेश प्रदेशका मुख्यमन्त्री सतिषकुमार सिंहले ६ मन्त्री बर्खास्त गरेका छन् । मुख्यमन्त्री सिंहले मन्त्रीसँग राजीनामा मागेपनि नदिएपछि नेकपा माओवादी केन्द्र, एकीकृत समाजवादी, नागरिक उन्मुक्ति पार्टी, नेपाल संघीय समाजवादी पार्टीबाट मन्त्री भएकालाई बर्खास्त गरेका हुन्। सिंहले माओवादी केन्द्रका अर्थमन्त्री भरतप्रसाद साह, पर्यटन मन्त्री समीर भट्टराई, नेकपा एकीकृत समाजवादीका संसदीय दलका नेता तथा कृषि मन्त्री गोविन्द न्यौपाने, उर्जा सिचाई तथा खानेपानी मन्त्री बेची लुङ्गेली , नागरिक उन्मुक्ति पार्टीकी श्रम तथा यातायात मन्त्री उर्मिला देबि सिंह र गृह तथा सञ्चार मन्त्री बिमला अन्सारीलाई बर्खास्त गरेका हुन्। उनीहरुलाई बर्खास्त गरेर नेपाली काङ्ग्रेसका ४ मन्त्री र लोसपाको तर्फबाट २ मन्त्रीलाई सरकारमा सहभागी गराउन सत्ता पक्ष लागि परेको छ। मन्त्री बर्खास्त र मन्त्रिपरिषद् पुनर्गठनको पत्र लिएर मुख्यमन्त्री सिंह प्रदेश प्रमुख कार्यालयमा पुगेका छन्।"
"प्रतिनिधि सभाको बैठक आइतबार बस्दै, रणनीति तय गर्न एमालेले बोलायो संसदीय दलको बैठक",काठमाडौं : नेकपा एमालेले आइतबार संसदीय दलको बैठक बोलाएको छ । आइतबार बिहान १० बजे संसद् भवनको ल्होत्से हलमा बैठक बोलाइएको प्रमुख सचेतक महेश बर्तौलाले जानकारी दिए । आइतबार प्रतिनिधि सभा बैठक बस्नु अघि सदनमा एमालेको भूमिकाबारे छलफल गर्न बैठक बोलाइएको उनको भनाई छ। बैठकमा एमालेका सांसद्हरुलाई अनिवार्य उपस्थितिको लागि निर्देशन दिइएको छ । एमाले र कांग्रेसको नयाँ गठबन्धन बनेपछि एमालेले सरकारलाई दिएको समर्थन फिर्ता लिनुका साथै मन्त्रीले राजीनामा दिएका छन्। यसैगरी जसपा नेपालले पनि सरकारलाई दिएको समर्थन फिर्ता लिनुका साथै मन्त्रीहरुले राजीनामा दिएका छन्। सरकारलाई दिएको समर्थन फिर्ता लिएसँगै प्रधानमन्त्री पुष्पकमल दाहाल प्रचण्डले असार २८ मा विश्वासको मत लिने गरी व्यवस्थापन गर्न संसदका महासचिवलाई पत्र पठाएका छन्। लामो गृहकार्य र छलफलपश्चात गत सोमबार राति ओली र कांग्रेस शेरबहादुर देउवाले संविधान संशोधनको एजेन्डासहित सरकार बनाउन सहमतिपत्रमा हस्ताक्षर गरेका हुन्। दुई दलबीच भएको सहमति अनुसार पहिलो चरणमा एमाले अध्यक्ष ओलीले सरकारको नेतृत्व गर्नेछन् भने दोस्रो चरणमा डेढ वर्षपछि चुनावी सरकारको रुपमा कांग्रेस सभापति देउवा प्रधानमन्त्री बन्नेछन्। एमालेले अर्थ मन्त्रालय लिँदा कांग्रेसले गृह मन्त्रालय लिने भएको छ। एमालेले ९ वटा मन्त्रालय र कांग्रेसले १० वटा मन्त्रालय लिने बताइएको छ।
तिब्बती शरणार्थीले काठमाडौंमा मनाए दलाई लामाको जन्मदिन (फोटो फिचर),"काठमाडौं : नेपालमा बसोबास गर्दै आएका तिब्बती समुदायले आफ्ना धार्मिक नेता दलाई लामाको ८९ औं जन्मदिन शनिबार मनाएका छन्। तिब्बतबाट निर्वासित धार्मिक नेता लामा शनिबारदेखि ८९ वर्ष पुगेका छन्। उनी १४ औं दलाई लामा हुन्। जन्मोत्सव कार्यक्रमको संयोजन लाजिम्पाटस्थित तिब्बती शरणार्थी कार्यालय (टिबेटिएन रेफ्युजी वेलफेयर अफिस)ले गरेको हो। तिब्बती समुदायले काठमाडौं महानगरपालिकास्थित बौद्ध तिनचुलीमा एक कार्यक्रमको आयोजना गरी धार्मिक नेता दलाई लामाको जन्मदिन मनाएका हुन्। तिब्बती समुदायले तिब्बती परम्पराअनुसार दलाई लामाको तस्बिरमा पूजाअर्चना गरी दीर्घायुको कामना गरेका थिए। विशेष समारोहमा नेपालस्थित अमेरिकी राजदूत डिन आर थम्पसन, बेलायत, नेपालस्थित युरोपियन युनियनका विदेशी कूटनीतिज्ञ एवम् प्रतिनिधि, संयुक्त राष्ट्रसंघीय उच्चायुक्तको कार्यालय (यूएनएचसीआर) का प्रतिनिधि सहभागी थिए। अघिल्लो वर्ष उनीहरुले स्वयम्भुको नाम्गेल स्कूल परिसरमा कार्यक्रम गरेका थिए। विश्वभर छरिएका तिब्बतीले जुलाई ६ मा धार्मिक एवम् निर्वासित नेता लामाको जन्मदिन मनाउँदै आएका छन्। तस्बिरमा हेर्नुहोस् तस्बिर : अन्नपूर्ण"
मधेसका मुख्यमन्त्री सिंहले पाए विश्वासको मत,"जनकपुरधाम : मधेस प्रदेशका मुख्यमन्त्री सतिष कुमार सिंहले विश्वासको मत पाएका छन्। मधेस प्रदेशसभाबाट मुख्यमन्त्री सिंह नेतृत्वको सरकारले विश्वासको मत पाएको हो। नेपालको संविधानअनुसार दल विभाजन भए वा सरकारको समर्थनमा रहेका दलहरूमध्ये कुनै एक दलले समर्थन फिर्ता लिएमा ३० दिनभित्र विश्वासको मत लिनुपर्ने संवैधानिक व्यवस्थाअनुसार शनिबार विश्वासको मत लिएका हुन्। संघीय गठबन्धनमा नेकपा एमाले र कांग्रेस मिलेर सरकार बनाउन सहमतिपछि मन्त्रिमण्डल हेरफेर गरेर मुख्यमन्त्री सिंहले विश्वासको मत लिएका थिए। मुख्यमन्त्री सिंहलाई कांग्रेस, एमाले, लोसपा र नागरिक उन्मुक्तिले विश्वासको मत दिएका थिए।"
१४ वर्षमा फर्कियो बेलायतमा लेबर,"लन्डन : बेलायतमा सम्पन्न आम निर्वाचनमा विपक्षी लेबर पार्टीले भारी बहुमत प्राप्त गरेको छ। बिहीबार सम्पन्न निर्वाचनमा तल्लो सदन हाउस अफ कमन्समा प्रतिनिधित्व गर्ने कुल ६ सय ५० निर्वाचन क्षेत्रमध्ये लेबरले ४ सय १२ स्थानमा विजय हासिल गरेको छ। दुई तिहाइ नजिकको बहुमतसहित लेबर पार्टीका नेता सर केर स्टार्मर बेलायतको नयाँ प्रधानमन्त्री बनेका छन्। र अन्ततः १४ वर्षदेखि निरन्तर सत्तामा रहेको कन्जरभेटिभ पार्टीको युगलाई समाप्त गर्दै लेबरले सत्तामा पुनरागमन गरेको छ। यसअघिका प्रधानमन्त्री ऋषि सुनक नेतृत्वको सत्तारूढ कन्जरभेटिभ पार्टी भने यो निर्वाचनमा नराम्रो पराजय भोग्न बाध्य बनेको छ। देशभरमा कन्जरभेटिभ पार्टीले मात्रै १ सय २१ सिटमा जित सुरक्षित गरेको छ। लिबरेल डेमोक्र्याट पार्टीले जम्मा ७ स्थानमा जित हासिल गरेर तेस्रो पार्टी बनेको छ। स्कटल्यान्ड आधारित स्कटिस नेसनल पार्टी जम्मा ९ सिटमा सीमित बनेको छ। पहिलोपटक निर्वाचन लडेको ब्रेक्जिट अभियन्ता नाइजेल फाराज नेतृत्वको कट्टरवादी रिफर्म यूकेले ४ सिट जितेको छ। सन् २०१९ मा सम्पन्न पछिल्लो आम निर्वाचनको तुलनामा लेबर पार्टीले झन्डै दोब्बर बढी स्थानमा जित हात पारेको छ। जसअनुसार उसलाई कमसेकम १ सय ७४ सिटको बहुमत प्राप्त भएको छ। लेबर पार्टीका लागि यो विजय सन् १९९७ मा तत्कालीन नेता टोनी ब्लेयरले हासिल गरेको १ सय ७९ को बहुमतकै हाराहारीमा हो। तर कन्जरभेटिभ पार्टीले पछिल्लोपटक जितेका स्थानमध्ये एक तिहाइ स्थानमात्रै सुरक्षित गरेको छ। पार्टीको शीर्ष तहकै कयौं नेता र मन्त्रीहरूसमेत पराजित बनेका छन्। पूर्वप्रधानमन्त्री लिज ट्रस, पार्टीको भावी नेतृत्व दाबी गर्ने ठानिएकी कमन लिडर पेनी मोर्डन्ट, रक्षामन्त्री ग्र्यान्ट श्याप्स, पूर्वमन्त्री ज्याकव रिस मोगलगायतका प्रभावशाली नेतासहित सुनक मन्त्रिमण्डलका कयौं मन्त्रीसमेत सांसद निर्वाचित हुन असफल भएका छन्। बेलायती संसद्मा तेस्रा ठूलो दल बनेको लिबरल डेमोक्रयाटलाई पनि नतिजा ऐतिहासिक रूपमा सुखद बनेको छ। उसले प्राप्त गरेको कुल ७१ सिट पछिल्लो निर्वाचनको तुलनामा ६३ बढी हो। उता स्कटल्यान्डलाई बेलायतबाट अलग गराउनुपर्ने पक्षमा पैरवी गर्दै आएको स्कटिस नेसनल पार्टी पनि बढारिएको छ। पार्टीले अघिल्लो निर्वाचनमा पाएको ३८ सिट यसपटक गुमाएको छ। ५८औं प्रधानमन्त्री बने स्टार्मर लेबर पार्टीको भारी बहुमतसहित पार्टीका नेता सर केयर स्टार्मर बेलायतको ५८औं प्रधानमन्त्री नियुक्त भएका छन्। निर्वाचनको जितसँगै शुक्रबार मध्याह्न बकिङहम प्यालेस पुगेर राजा चाल्र्सलाई भेटेपछि उनी देशको नयाँ प्रधानमन्त्री नियुक्त भएका हुन्। ६१ वर्षीय नवनिर्वाचित प्रधानमन्त्री स्टार्मर सन् २०२०देखि बेलायतको तत्कालीन प्रमुख विपक्षी लेबर पार्टीको नेता रहँदै आएका थिए। त्यसअघि उनी सन् २०१५ देखि लन्डनको किङ क्रस एन्ड सेन्ट प्यांक्रास निर्वाचन क्षेत्रबाट सांसद निर्वाचित हुँदै आएका छन्। स्टार्मरको पारिवारिक पृष्ठभूमि वर्किङ क्लास हो। उनका बाबु मिस्त्रीको रूपमा काम गर्थे भने आमा यहाँको नेसनल हेल्थ सर्भिसमा काम गर्ने नर्स थिइन्। स्टार्मर आफ्नो परिवारबाटै युनिभर्सिटी जाने पहिलो सदस्य थिए। राजनीतिमा आउनुअघि स्टार्मर एक कानुन व्यवसायी थिए। सन् १९८७ मा ब्यारिस्टर बनेका उनको विशेषज्ञता मानवअधिकारका क्षेत्रमा थियो। सन् २००८ मा क्राउन प्रोजिक्युसन सर्भिस (अभियोजन कार्यालय)को प्रमुख नियुक्त भएका उनले अपराधीहरूलाई न्यायको दायरामा ल्याउने कार्यमा विशेष योगदान गरेबापत राज्यबाट सम्मानित हुँदै सर केयर स्टार्मर बनेका थिए। स्टार्मरकी पत्नी भिक्टोरिया पनि नेसनल हेल्थ सर्भिसमै कार्यरत छन्। उनीहरूका एक छोरा र एक छोरी छन्। प्रधानमन्त्री नियुक्त भएलगत्तै स्टार्मरले सरकारी कार्यालय १० डाउनिङ स्ट्रिटबाहिर उभिएर आफ्नो पहिलो सम्बोधन गरे। त्यस क्रममा उनले आफ्नो चुनावी अभियानको प्रमुख नारा बनाएको परिवर्तनको मुद्दालाई नै जोड दिँदै भने, परिवर्तनको काम तत्काल सुरु हुन्छ। उनले देशलाई रिसेट गर्नुपर्ने आवश्यकता औंल्याउँदै गभर्मेन्ट अफ सर्भिस (सेवाको सरकार) प्रत्याभूति दिलाउने प्रतिबद्धता गरे। बेलायतमा एसिएन मूलको पहिलो प्रधानमन्त्रीका रूपमा ऋषि सुनकले हासिल गरेको उपलब्धि र देशको सेवामा पुयाएको योगदानको उनले प्रशंसा गरे। डेढ दशकपछि सत्ताबाट बाहिरियो कन्जरभेटिभ डेढ दशकदेखि सत्तासीन कन्जरभेटिभ पार्टीले नमीठो हार व्यहोरेको छ। जुन पार्टीको लागि इतिहासकै नराम्रो पराजय हो, तर अप्रत्याशित होइन। महिनौंअघिदेखि भइरहेका निर्वाचन सर्वेक्षणहरूले यसपटक कन्जरभेटिभको हविगत अहिलेको नतिजाजस्तै आउने अनुमानहरू सार्वजनिक गरिरहेकै थिए। लेबर पार्टीको पराजय र कन्जरभेटिभ पार्टीको पराजयका पछाडि बहुकारण छन्। तर विगत डेढ दशकदेखि सत्ता हाँकिरहेको पार्टीप्रति आम बेलायती जनताको चरम असन्तुष्टि र निराशा सबैभन्दा महत्त्वपूर्ण छ। कन्जरभेटिभ पार्टीले सरकारका सञ्चालनका क्रममा आम जनताको अपेक्षा र आवश्यकतालाई सम्बोधन गर्न नसक्नुकै नतिजा आज व्यहोर्न पुगेको छ। बेलायतीहरूको जनजीवन नै कष्टकर बन्ने गरी चुलिएको महँगी, अस्पताल र जीपी सर्जरीमा स्वास्थ्य सेवा लिन झेल्नुपर्ने लामो पर्खाइदेखि बेरोजगारी, अनियन्त्रित इमिग्रेसनदेखि गहिरिएको वित्तीय संकटसम्म सबै कन्जरभेटिभ हारका कारक छन्। पाँच वर्षअघिकै निर्वाचनमा बहुमत प्राप्त गरेको पार्टी अहिले नै यो स्थानमा आउनमा भने पार्टीभित्रको आन्तरिक राजनीतिको अस्थिरताले पनि ठूलो भूमिका खेलेको छ। विशेषतः ऋषि सुनाकअघि जम्मा ६ साताको लागि प्रधानमन्त्री बनेकी पार्टी नेतृ लिज ट्रसको पालामा सार्वजनिक मिनी बजेटले देशको अर्थतन्त्रलाई नै अस्थिरता र अन्योलमा धकेल्ने मात्र हैन, पार्टीप्रतिको भरोसा र मतलाई समेत तत्काल पूर्ति गर्न नसक्ने गरी क्षति पुयाउने काम गरेको ठानिएको छ । आर्थिक मन्दी सामना गरेको बेलायतमा खाद्य तथा उपभोग्य सामग्रीहरूदेखि इन्धन मूल्य र बैंकको ब्याजदरसमेतमा भएको चर्को वृद्धिले आम नागरिकको दैनिक जनजीवन नै अहिले कष्टकर बनेको छ। कोभिड महामारीका बेला कन्जरभेटिभ पार्टीले तत्कालीन अर्थमन्त्री ऋषि सुनककै अगुवाइमा कयौं राहत प्याकेजहरू पनि ल्यायो, तर आम जनताको आकांक्षा सम्बोधन गर्न पर्याप्त भएन। युक्रेन र रसियाबीचको युद्धलाई पनि कन्जरभेटिभ पराजयको केही श्रेय अवश्य जान्छ। रसियासँगको व्यापार सम्बन्धको कटौतीकै कारण बेलायती जनताले इन्धन, खाद्यपदार्थजस्ता आधारभूत सामग्रीमै तीव्र मूल्यवृद्धि सामना गर्नुपयो। त्यसमाथि रसियाविरुद्धको लडाइँमा सघाउन युक्रेनलाई खन्याइरहेको ठूलो धनराशिकै क्षतिपूर्ति पनि जनताकोे काँधमा आयो। राजनीतिक तहमा युक्रेनमाथि बेलायतमा एकमतसहितको ऐक्यबद्धता र प्रतिबद्धता छ। तर आम रूपमा भने सरकार आफ्ना जनताको वास्ता नगरी युक्रेन युद्धमा काँध थाप्ने राजनीतिमा केन्द्रित भइरहेको बुझाइ पनि छ। प्राविधिक रूपमा निर्वाचनमा कन्जरभेटिभ पार्टीलाई सबैभन्दा ठूलो धक्का भने नयाँ दल रिफर्म पार्टीबाटै लाग्यो। ब्रेक्जिट अभियन्ता नाइजेल फाराज नेतृत्वको कट्टर दक्षिणपन्थी धारको पार्टीले अधिकांश मत कन्जरभेटिभबाटै काटेको ठानिन्छ। उक्त पार्टीले देशभरमा कुल मतको १४ प्रतिशतभन्दा बढी मत प्राप्त गरेको छ। जबकि बहुमत प्राप्त गरेको लेबरले ३४ प्रतिशत र कन्जरभेटिभले २४ प्रतिशत मत पाएका छन्। ऋषिले लिए हारको जिम्मेवारीलेबरको सत्तारोहणसँगै करिब डेढ दशकदेखि सत्तासीन कन्जरभेटिभ पार्टी सरकारबाट बाहिरिएको छ। पार्टीका नेता एवं प्रधानमन्त्री ऋषि सुनकले हारको जिम्मेवारी लिएका छन्। राजा चाल्र्सलाई भेटेर प्रधानमन्त्री पदबाट राजीनामा बुझाएपछि १० डाउनिङ स्ट्रिटस्थित सरकारी कार्यालय परिसरबाट आफ्नो अन्तिम सम्बोधन गर्दै उनले भने, आई एम सरी। उनले निर्वाचनको नतिजाबाट जनताको अपेक्षाअनुसार आफू नेतृत्वको पार्टीले काम गर्न नसकेको र जनतामा असन्तुष्टि पैदा भएको सन्देश आफूले लिएको उनले बताए। सोही सम्बोधनका क्रममा उनले पार्टीको नेताबाट समेत पछि हट्ने घोषणा गरे। तर पार्टीको नयाँ नेता चयन नहुुँदासम्म आफू निरन्तर रहने उनले जानकारी गराए।"
"मधेश प्रदेशमा ६ मन्त्रीले राजीनामा दिँदै, कांग्रेस र लोसपा आज सरकारमा जाने","जनकपुरधाम : मधेश प्रदेशमा सहभागी सत्तासिन मन्त्रीहरुमध्ये ६ वटा मन्त्रीले राजीनामा दिने भएका छन्। मधेश प्रदेश सरकारमा सहभागी नेकपा माओवादी केन्द्र, नेकपा एकीकृत समाजवादी, नागरिक उन्मुक्ति पार्टी र नेपाल संघीय समाजवादी पार्टीका मन्त्रीले राजीनामा दिन लागेका हुन्। माओवादीबाट अर्थमा भरत प्रसाद साह, पर्यटनमा समिर भट्टराई, एकीकृत समाजवादीबाट गोविन्द न्यौपाने कृषि , बेचि लुङ्गेली श्रम तथा यातायात मन्त्री छन्। यस्तै नेपाल संघीय समाजवादी पार्टीबाट गृहमन्त्री विमला अन्सारी र नागरिक उन्मुक्तिबाट श्रम तथा यातायात मन्त्री उर्मिला देवी सिंह चौधरीले पनि राजीनामा दिन लागेकी छन्। मधेशका मुख्यमन्त्री सतिषकुमार सिंहलेले मन्त्रीहरुलाई फोन गरेर राजीनामा दिएर मार्ग प्रशस्त गर्ने भनेपछि राजिनामा दिन लागेको माओवादी केन्द्रका नेता रहबर अन्सारीले अन्नपूर्णलाई बताए। प्रदेशका विभिन्न ठाउँमा रहेका मन्त्रीहरु राजीनामा बुझाउन जनकपुरधाम आएको छ। माओवादी र समाजवादीबाट प्रदेश सरकारकामा दुईदुई र नागरिक उन्मुक्ति र नेपाल संघीय समाजवादीको ११ जना मन्त्री छन्। संघमा नेकपा एमाले र नेपाली कांग्रेसको सरकार बनाउने सहमति भएसँगै दुवै दलका मन्त्रीलाई मुख्यमन्त्री सिंहले राजीनामा दिन सुझाव दिएका थिए। दुवै दलले राजीनामा बुझाएलगत्तै नेपाली कांग्रेस र लोकतान्त्रिक समाजवादी पार्टी (लोसपा) मधेश प्रदेश सरकारमा सहभागी हुनेछन्। सरकारमा कांग्रेस सहभागी भएसँगै मुख्यमन्त्री सिंहले आज विश्वासको मत लिनेछन्। बिहान ११ बजे प्रदेशसभा बैठक बोलाइएकोमा त्यसअघि नै कांग्रेस र लोसपालाई सरकारमा सहभागी गराउन लागिएको भौतिक पूर्वाधार विकासमन्त्री समेत रहेका एमाले संसदीय दलका नेता सरोजकुमार यादवले बताए। कांग्रेसले चार र लोसपाले दुई मन्त्रालय माग गरेको छ। माओवादी र समाजवादीले पाएको चार मन्त्रालय कांग्रेसले मागेको हो। लोसपालाई भने तत्काल एउटा मन्त्रालय दिएर सरकारमा सहभागी गराइने स्रोतको दाबी छ। विश्वासको मत लिनु अगाबै दुबै दललाई सरकारमा सहभागी गराउन लागिएको छ। पुनः ३० दिनमा विश्वासको मत लिने झन्झटबाट मुक्तिका लागि विश्वासको मत अगावै मन्त्रीहरुलाई राजिनामा गराएर नेपाली कांग्रेस र लोसपालाई समर्थन गराउने जनमतको रणनीति बनाएको छ।"
"कांग्रेस संसदीय दलको बैठक आज बस्दै, नयाँ रणनीति तय गर्ने",काठमाडौं : नेपाली कांग्रेसको संसदीय दलको आज बस्दैछ। संघीय संसद् भवन नयाँ बानेश्वरस्थित ल्होत्से हलमा दिउँसो ३ बजे दलको बैठक बस्ने कांग्रेसका प्रमुख सचेतक रमेश लेखकले जानकारी दिए। उनका अनुसार बैठक पछिल्लो राजनीतिक घटनाक्रम र समसामयिक विषयमा केन्द्रित हुने छ । पुष्पकमल दाहाल प्रचण्ड नेतृत्वको सरकारलाई हटाएर एमालेका अध्यक्ष केपी शर्मा ओलीलाई प्रधानमन्त्री बनाउने सहमति भएपछि कांग्रेसले संसदीय दलको बैठक बोलाएको हो। कांग्रेसले यस अगाडि पदाधिकारी र कार्यसम्पादन समितिको बैठकबाट दुई ठूला दलबीच भएको सहमति अनुमोदन गरिसकेको छ। एमाले र कांग्रेसको नयाँ गठबन्धन बनेपछि एमालेले सरकारलाई दिएको समर्थन फिर्ता लिनुका साथै मन्त्रीले राजीनामा गर्न लगाएको छ। यसैगरी जसपा नेपालले पनि सरकारलाई दिएको समर्थन फिर्ता लिनुका साथै मन्त्रीहरुले राजीनामा दिएका छन्। सरकारलाई दिएको समर्थन फिर्ता लिएसँगै प्रधानमन्त्री पुष्पकमल दाहाल प्रचण्डले असार २८ मा विश्वासको मत लिने गरी व्यवस्थापन गर्न संसदका महासचिवलाई पत्र पठाएका छन्। लामो गृहकार्य र छलफलपश्चात गत सोमबार राति ओली र कांग्रेस शेरबहादुर देउवाले संविधान संशोधनको एजेन्डासहित सरकार बनाउन सहमतिपत्रमा हस्ताक्षर गरेका हुन्। दुई दलबीच भएको सहमति अनुसार पहिलो चरणमा एमाले अध्यक्ष ओलीले सरकारको नेतृत्व गर्नेछन् भने दोस्रो चरणमा डेढ वर्षपछि चुनावी सरकारको रुपमा कांग्रेस सभापति देउवा प्रधानमन्त्री बन्नेछन्। एमालेले अर्थ मन्त्रालय लिँदा कांग्रेसले गृह मन्त्रालय लिने भएको छ। एमालेले ९ वटा मन्त्रालय र कांग्रेसले १० वटा मन्त्रालय लिने बताइएको छ।
टेलिकमको प्रबन्ध निर्देशक राख्ने प्रक्रियाको हतारोमा अल्पमत सरकार,"टेलिकमको महाप्रबन्धक हामीले चाहेको व्यक्ति तत्काल राख्ने प्रक्रिया पूरा गराउनुहोस्, तपाईंलाई मुख्यसचिव म जानुअघि जसरी पनि बनाउँला भनेर उहाँलाई प्रधानमन्त्रीले भन्नुभएको छ, प्रधानमन्त्री कार्यालय स्रोतले भन्यो। काठमाडौं : सरकार भारी अल्पमतमा परिसक्यो। आउँदो २८ गते विश्वासको मत लिने प्रधानमन्त्रीले तय गरिसके। एमाले अध्यक्ष केपी शर्मा ओलीको नेतृत्वमा अर्को सरकारका लागि करिब दुई तिहाइ सांसद समर्थनमा तयार भइसके। तर, पुष्पकमल दाहाल सरकार दीर्घकाललाई प्रभाव पर्ने गरी नेपाल टेलिकममा प्रबन्ध निर्देशक राख्ने प्रक्रियामा तीव्र गतिमा लागेको छ। त्यसका लागि बिहीबारबाट धमाधम अन्तर्वार्ता भइरहेको छ। बिहीबार र शुक्रबार गरी ९ जनाको व्यावसायिक कार्ययोजनाको प्रस्तावसहित अन्तर्वार्ता भइसकेको छ। शनिबार बिदाको दिन बिहानैबाट सुरु गरेर बाँकी ७ जनाको गरेर सकिँदैछ। प्रधानमन्त्री कार्यालय स्रोतका अनुसार टेलिकमका महाप्रबन्धक नियुक्तिसँग मुख्य सचिवको पद परीक्षामा राखिएको छ। त्यसका लागि हालका सञ्चार सचिव रामकृष्ण सुवेदीलाई यो चुनौतीपूर्ण काम अह्राइएको छ। टेलिकमको महाप्रबन्धक हामीले चाहेको व्यक्ति तत्काल राख्ने प्रक्रिया पूरा गराउनुहोस्, तपाईंलाई मुख्यसचिव म जानुअघि जसरी पनि बनाउँला भनेर उहाँलाई प्रधानमन्त्रीले भन्नुभएको छ, प्रधानमन्त्री कार्यालय स्रोतले भन्यो, त्यसकै लागि सञ्चार मन्त्रालय दिलोज्यान लगाएर खटेको छ। स्रोतका अनुसार प्रधानमन्त्रीको चाहना अनीलकुमार झा वा डा विमल आचार्यमध्ये एकलाई टेलिकमको प्रबन्ध निर्देशक बनाउने छ। त्यसैका लागि यो प्रक्रिया पूरा गर्ने औपचारिकता अपनाइएको हो, स्रोतले भन्यो, छाड्नुअघि दुवै पदमा नियुक्ति गर्ने उहाँको रणनीति छ। मन्त्रालय स्रोतका अनुसार छिटोछिटो प्रक्रिया अघि बढाउन सञ्चार तथा सूचना प्रविधिमन्त्री रेखा शर्मा पनि उत्तिकै खटिएकी छन्। मन्त्रालयले जेठ २२ गते १५ दिने सूचना प्रकाशित गरेर दरखास्त माग गरेको थियो। दरखास्त परेकामध्येबाट १६ जनाको स्वीकृत भएको थियो। दरखास्त स्वीकृतमध्ये अनन्तप्रकाश मल्लिक, अनिलकुमार झा, कमल लामिछानेको असार २० मा व्यावसायिक कार्ययोजना प्रस्तुतीकरण र अन्तर्वार्ता भएको छ। असार २१ मा कृष्णप्रसाद भण्डारी, केदारनाथ कोइराला, चिन्तामणि बराल, नगेन्द्रकुमार दास, बुद्धिप्रसाद आचार्य, प्रेमप्रसाद सिलवालको प्रस्तुतीकरण र अन्तर्वार्ता सकिएको छ। अब ७ जनाको अन्तर्वार्ता हुन बाँकी छ। टेलिकमकी कार्यवाहक प्रबन्ध निर्देशक संगीता पहाडी अर्याल, डा(इ) शालिग्राम पराजुली, इशालिकराम सुवेदी, डा विमल आचार्य, लक्ष्मण महर्जन, राजेश जोशी, रमेशप्रसाद जोशीको अन्तर्वार्ता हुन बाँकी छन्। १६ जनाको कार्ययोजनाको प्रस्तुतीकरण र अन्तर्वार्ता सकिएपछि छनोट समितिले ३ जनाको नाम सिफारिस गर्नेछ। त्यसका आधारमा मन्त्रिपरिषद्ले टेलिकमको प्रबन्ध निर्देशक नियुक्त गर्नेछ। तत्काल बस्ने मन्त्रिपरिषद्को बैठकले नियुक्तिको निर्णय गर्ने तयारी छ। झा, जनक शिक्षा सामग्री केन्द्रका प्रबन्ध निर्देशक हुन्। प्रधानमन्त्री दाहाल झालाई बनाउने पक्षमा छन्। सञ्चारमन्त्री शर्मा भने डा आचार्यका पक्षमा छिन्। टेलिकमको प्रबन्ध निर्देशक बनाउने जिम्मा पूरा गरेपछि सुवेदीलाई मुख्यसचिव बनाएर बिदा हुने सुरमा प्रधानमन्त्री दाहाल छन्। अख्तियार दुरुपयोग अनुसन्धान आयोगले टेलिकमका तत्कालीन प्रबन्ध निर्देशक सुनील पौडेलविरुद्ध मुद्दा चलाएसँगै यो पद खाली छ। यो नियुक्ति प्रक्रियामा मुख्यसचिवको पनि उत्तिकै महत्वपूर्ण भूमिका हुन्छ। अख्तियारबाट तत्कालीन मुख्यसचिव वैकुण्ठ अर्यालको निलम्बनपछि लीलादेवी गड्तौला निमित्त मुख्यसचिव छिन्। यो अवस्थामा राजनीतिक नेतृत्वले जुनसुकै दीर्घकालीन असर पर्ने निर्णय गर्न सक्छ। दीर्घकालीन प्रभाव पर्ने निर्णय हुन रोक्ने, संरक्षण गर्ने र प्रशासनिक मर्यादा राख्ने जिम्मेवारी मुख्यसचिवको हो। उनले यो भूमिका निर्वाह गर्न सकेमा प्रशासनिक नेतृत्व राम्रो छाप पर्ने सरोकारवाला बताउँछन्। अहिलेको अल्पमतको सरकारले गरेका दीर्घकालीन असर पार्ने निर्णयलाई आगामी बन्ने सरकारले स्वामित्व लिने सम्भावना हुँदैन। सार्वजनिक प्रशासन सुधारमा सारभूत परिवर्तन गर्ने, सरकारका निर्णयहरूलाई उत्कृष्ट बनाउने र निजामती कर्मचारीको हितानुकूल हुने गरी मुख्यसचिवले काम गर्नुपर्ने हुन्छ। तर, पछिल्ला समय मुख्यसचिवले प्रशासनिक नेतृत्व अभिभावकत्व निर्वाह गर्न सकिरहेका छैनन्। निमित्त नै भए पनि यो भूमिकामा गड्तौलाले खरो रूपमा उत्रनुपर्ने धेरैको सुझाव छ। उता मुख्यसचिवमा सञ्चार सचिव सुवेदी सबैभन्दा अगाडि छन्। उनी प्रधानमन्त्री दाहालसहित माओवादी केन्द्रको रोजाइका व्यक्ति हुन्। टेलिकमको प्रबन्ध निर्देशक बनाउने जिम्मा पूरा गरेपछि सुवेदीलाई मुख्यसचिव बनाएर बिदा हुने सुरमा प्रधानमन्त्री दाहाल छन्। हुन त मुख्यसचिवको रेसमा राष्ट्रिय योजना आयोगका सचिव तोयनारायण ज्ञवाली, गृहसचिव रहेका एकनारायण अर्याल, अर्थसचिव मधुकुमार मरासिनी र सचिव दिनेश भट्टराई तथा स्वयं निमित्त मुख्यसचिव गड्तौलालगायत छन्। सत्ताबाट बाहिरिएको नेकपा एमालेले अल्पमतमा पुगेका प्रधानमन्त्री दाहाललाई दीर्घकालीन महत्त्वको निर्णय नगर्न खबरदारी गरेको छ। विश्वासको मत लिनुअघि प्रधानमन्त्री दाहालले भटाभट दीर्घकालीन असर गर्ने निर्णय गर्न थालेका छन्। पूर्वमुख्यसचिव विमल कोइराला मुलुकलाई दीर्घकालीन असर गर्ने ठूला नियुक्ति यो सरकारले गर्न नहुने बताउँछन्। ठूलो नियुक्ति गर्नु हुँदैन, मुलुकलाई दीर्घकालीन असर पर्ने नियुक्त पनि यो सरकारले गर्नु हुँदैन, उनले भने।"
केन्द्रको धक्का प्रदेशमा पनि,"केन्द्रमा नयाँ गठबन्धन बनेसँगै प्रदेश सरकार अल्पमतमा परेका छन्। प्रदेशमा प्रतिनिधित्व गर्ने दलहरू केन्द्रमा हुने घटनाक्रमका आधारमा प्रदेशमा पनि गतिविधि बढाउने तयारीमा छन्। एमालेले समर्थन फिर्ता लिएपछि सुदूरपश्चिम सरकार अल्पमतमा नयाँ गठबन्धन बनेसँगै सुदूरपश्चिममा समाजवादी नेतत्वको प्रदेश सरकार अल्पमतमा परेको छ। ११ प्रदेशसभा सदस्यसहित मुख्यमन्त्री दीर्घबहादुर सोडारीलाई दिएको समर्थन फिर्ता लिएसँगै सरकार अल्पमतमा परेको हो। केन्द्रमा सत्ता गठबन्धन फेरिएसँगै सुदूरपश्चिममा पनि सत्ता फेरबदलका अध्यासहरू सुरु भएका हो। एमालेले सरकारलाई दिएको समर्थन फिर्ता लिएको छ भने नागरिक उन्मुक्ति पार्टीले पनि आफ्ना सांसदलाई राजीनामा गर्न निर्देशन दिएको छ। कांग्रेसले राजीनामा दिएर नयाँ सरकारको बाटो सहज पार्न मुख्यमन्त्री दीर्घबहादुर सोडारीलाई आग्रह गरेको छ। केन्द्रमा राष्ट्रिय सरकार बनाउने गरी सत्ता गठबन्धन फेरिएको छ। सुदूरपश्चिममा पनि मुख्यमन्त्री सोडारीले राजीनामा दिएर नयाँ सरकारको बाटो सहज पार्न सहयोग गर्नुहुन्छ। हामीले उहाँलाई राजीनामा लिन आग्रह गरिसकेको छांै, नेपाली कांग्रेसका प्रमुख सचेतक विक्रम सिंह धामीले भने। चार जना मात्र प्रदेशसभा सदस्य रहेको नेकपा एकीकृत समाजवादीका नेता दीर्घबहादुर सोडारी वैशाख ६ गते प्रदेशको मुख्यमन्त्रीमा नियुक्त भएका थिए। उनको सरकार अढाई महिनामै अल्पमतमा परेको हो। बिहीबार नेकपा एमालेका तीन जना मन्त्रीहरूले राजीनामा दिएपछि सोडारी सरकार अल्पमतमा परेको हो। सोडारी आफ्नो पार्टीका ४, एमालेका ११, माओवादीका सभामुखबाहेक १०, नाउपा रञ्जिता पक्षका २ जना र स्वतन्त्र १ जना गरी २८ जनाको समर्थनमा मुख्यमन्त्री नियुक्त भएका थिए। सोडारी मुख्यमन्त्री भएदेखि नै सरकारमा रहे पनि नेकपा एमालले उनलाई राम्ररी सहयोग गरिरहेको थिएन। मुख्यमन्त्री नियुक्त भए पनि उनले विश्वासको मतका लागि गरेको दुई पटकको प्रयास एमालेले निस्तेज पारिदिएको थियो। एमालेले सोडारीलाई विश्वासको मत दिए पनि सरकारमा नजाने अडान राखेपछि सोडारीले मुख्यमन्त्री भएको दुई महिनासम्म मन्त्रिमण्डल नै विस्तार गर्न सकेका थिएनन्। जेठ २८ गते मात्रै एमाले सरकारमा सहभागी भयो भने सोडारीले आव २०८१८२ को बजेट पनि ल्याउन भ्याए। तर बजेटमाथिको छलफल सुरु नहुँदै उनको नेतृत्वको सरकार अल्पमतमा परेको छ। एमाले र कांग्रेसको गठबन्धनमा भएको प्रारम्भिक सहमतिमा सुदूरपश्चिम प्रदेश कांग्रेसको भागमा परेको छ। एमालेले सरकारको समर्थन फिर्ता लिइसकेपछि कांग्रेस संसदीय दलले पनि सोडारीलाई राजीनामा दिएर नयाँ सरकार गठनको बाटो सहज पार्न आग्रह गरेको छ। नागरिक उन्मुक्ति पार्टीको संसदीय दलले पनि सरकारमा रहेका आफ्ना दुई जना मन्त्रीहरूलाई राजीनामा दिएर बाहिरिन निर्देशन दिएको छ। यद्यपि संसदीय दलको नेता रेशम पक्ष र सरकारमा भएका मन्त्रीहरू रञ्जिताको पक्षका भएकाले पनि उनीहरूले अहिलेसम्म राजीनामा भने दिएका छैनन्। सुदूरपश्चिममा एमाले र नेपाली कांग्रेसको स्पष्ट बहुमत छ। कांग्रेसका १८ र एमालेका ११ प्रदेशसभा सदस्य छन्। ५३ सदस्यीय प्रदेशसभामा २७ को संख्या बहुमत हो। अझ रेशमलाल चौधरीले कांग्रेस सभापति शेरबहादुर देउवालाई नयाँ गठबन्धनमा सहभागी हुने जानकारी गराइसकेका छन्। नाउपा पनि सरकारमा आयो भने एमाले कांग्रेस दुई तिहाइ बहुमत नजिक पुग्ने देखिन्छ। सरकार गठनको प्रक्रियाका लागि नेपाली कांग्रेस संसदीय दलका नेता तथा पूर्वमुख्यमन्त्री कमलबहादुर शाह र पूर्वमन्त्री प्रकाशबहादुर देउवा बुधबार नै संघीय राजधानी पुगिसकेका छन्। मुख्यमन्त्री सोडारी पनि समाजवादीको महाधिवेशनका कारण संघीय राजधानीमै रहेकाले नेताहरू धनगढी फर्केपछि नयाँ सरकार गठनको प्रक्रिया सुरु हुनेछ। केन्द्रको निर्णय पर्खिंदै कर्णालीपछिल्लो समय राष्ट्रिय राजनीतिमा बदलिएको नयाँ राजनीतिक समीकरणको प्रभाव प्रदेश तहमा समेत देखिन थालेको छ। मुलुकको मुख्य दुई ठूला राजनीतिक दल नेपाली कांग्रेस र नेकपा एमालेको सत्ता समीकरणको प्रभाव प्रदेश तहसम्म पनि परेको हो। कर्णाली प्रदेशसभामा नेकपा माओवादी केन्द्र र एकीकृत समाजवादीसहित नेकपा एमालेले सरकारको नेतृत्व गरिरहेको छ। नेकपा एमाले, माओवादी, रास्वपा र एकीकृत समाजवादीको गठबन्धन फुटेर नेपाली कांग्रेस र नेकपा एमालेका बीच राजनीतिक समीकरण भएपछि त्यसको प्रभाव तल्लो तहसम्म परेको छ। नेपाली कांग्रेसका युवा नेता भूपेन्द्रजंग शाहीले भने, पछिल्लो समय नेपालमा अस्थिर सरकारका कारण जनताका पक्षमा प्रभावकारी काम हुन नसकेकाले समाजमा राजनीतिप्रति नै वितृष्णा जागेको थियो। केही दिन अगाडिमात्र मुलुकका दुई ठूला पार्टी नेपाली कांग्रेस र नेकपा एमालेका बीचमा राजनीतिक समीकरण भएपछि मुलुकमा स्थिर सरकार बन्ने र जनजीविकाका सबालहरूमा प्रभावकारी काम हुनेमा आशा पलाएको छ। यो आवश्यक थियो। ठीक भएको छ। अब यो समीकरणलाई कुनै पनि बहानामा जनताका पक्षमा काम गर्नबाट चुक्न छुट छैन। यस्तै, नेकपा एमाले प्रदेश सांसद टेकराज पछाईले मुलकमा नयाँ राजनीतिक समीकरणबाट उत्पन्न राजनीतिक परिस्थितिमा प्रदेशमा ठोस रूपमा कसरी अगाडि बढ्ने भन्ने विषयमा छलफल भइनसकेको बताए। उनले भने, औपचारिक रूपमा छलफल त भएको छैन। तर राष्ट्रिय राजनीतिमा बदलिएको नयाँ समीकरणअनुसार पनि कर्णालीमा सरकारको नेतृत्व एमालेले नै गर्ने भन्ने छ। अब केन्द्रको दुवै पार्टीको निर्णय के आउँछ। त्यसैअनुसार प्रदेशमा पनि छलफल अगाडि बढ्छ। अब कर्णालीमा नेकपा एमाले र नेपाली कांग्रेस मिलेर नयाँ सरकार गठन हुन्छ। यस्तै नेकपा माओवादी केन्द्रका प्रदेशसभा संसदीय दलका नेता राजकुमार शर्माले प्रदेश तहका राजनीतिक दलहरूमा सहमतिको वातावरण भयो भने प्रदेशमा पनि सबैको सहमतिको सरकार गठन हुन सक्ने संकेत गरे। उनले भने, मुलुक संघीयतामा गएको छ। तर हामी केन्द्रकै मुख ताक्छौं। नेपालमा असम्भव के छ र ? जे पनि सम्भव हुँदै आएको छ। कर्णालीमा सबै राजनीतिक दलहरू मिलेर नयाँ खालको सहमति भयो भने यसलाई पनि अन्यथा मान्नु हुँदैन। तर अहिलेसम्म खास रूपमा नयाँ राजनीतिक समीकरण र त्यसबाट उत्पन्न परिस्थितिका विषयमा कसैसँग पनि औपचारिक रूपमा छलफल भएको छैन। कुल ४० सदस्य रहेको प्रदेशसभामा नेपाली कांग्रेस १५, नेकपा माओवादी केन्द्र १३, नेकपा एमाले २३ र एकीकृत समाजवादी र राप्रपाबाट ११ जना संसाद छन्। केन्द्रमा सरकार नबन्दै लुम्बिनीमा हतारगठबन्धनबाट बाहिरिएर राष्ट्रिय सहमतिको सरकार बनाउने कसरतमा लागेको एमालेले केन्द्रमा आफू नेतृत्वको सरकार नबनाउँदै त्यसको असर लुम्बिनी प्रदेश सरकारमा परिसकेको छ। लुम्बिनीमा एमाले र कांग्रेसले नेकपा (माओवादी) केन्द्र नेतृत्वको सरकारलाई तुरुन्तै राजीनामा दिएर नयाँ सरकार गठनका लागि बाटो खुल्ला गर्न आग्रह गरेका हुन्। २०८० चैत २३ गते एमालेलगायत पाँच दल र एक स्वतन्त्र प्रदेशसभा सदस्यको साथले माओवादीका जोखबहादुर महरा मुख्यमन्त्रीमा नियुक्त भएका थिए। महरा नेतृत्वको सरकार तीन महिना पनि टिक्न पाएन। यहाँ एमालेका २९ जना प्रदेशसभा सदस्य छन्। पाँच जना मन्त्रीहरूले राजीनामा दिइसकेका छन्। प्रदेशमा कुल सदस्यको संख्या ८७ हो। बहुमतका लागि ४४ जना प्रदेशसभा सदस्य आवश्यक पर्छ। एमालेको २९ र कांग्रेसको २७ गरी कुल संख्या ५६ पुग्छ। अन्य दललाई नसमेटिए पनि एमाले, कांग्रेसले सरकार बनाउन सक्छन्। तर, साना दलहरूलाई पनि सँगै लिएर जाने तयारी भइरहेको नेकपा एमालेका प्रदेशसभा सदस्य एवं पूर्वमन्त्री विष्णु पन्थीले जानकारी दिए। एमालेबाट लुम्बिनीमा अहिलेसम्म पार्टीका संसदीय दलका नेता लीला गिरी नै मुख्यमन्त्रीको रूपमा सम्भावना रहेको उनले सुनाए। पन्थीसमेत एमालेबाट यसपालि मन्त्रीको लाइनमा छन्।राप्रपा र नागरिक उन्मुक्ति पार्टीका चारचार, लोकतान्त्रिक समाजवादी पार्टी र जनता समाजवादी पार्टीका तीनतीन, नेकपा एकीकृत समाजवादी र राष्ट्रिय जनमोर्चाका एकएक जना र एक जना स्वतन्त्र सांसद् लुम्बिनीमा छन्। केन्द्रको भागबन्डाअनुसार लुम्बिनी प्रदेश सरकारको नेतृत्व नेकपा (एमाले)लाई परेको छ। एमालेका संसदीय दलका नेता लीला गिरी मुख्यमन्त्रीका बलिया दाबेदार हुन्। उनी यसअघि पनि मुख्यमन्त्री भइसकेका थिए। माओवादी नेतृत्वको सरकारले आफ्नो नेतृत्वको सरकार हुँदा बजेट विनियोजनमा जथाभावी गर्दै आइरहेको विपक्षी दलहरूले आरोप लगाएका छन्। सार्वजनिक खरिद ऐन, नियमावली र कानुन मिचेर प्रदेश सरकारले बजेट विनियोजन गर्दै आइरहेको आरोप छ। गण्डकीमा नेपाली कांग्रेसकै नेतृत्वमा सरकारनेपाली कांग्रेस र नेकपा एमाले मिलेर राष्ट्रिय सरकार बनाउने सहमतिसँगै प्रदेश सरकारमा पनि यसको प्रभाव देखिन थालेको छ। संघमा गठबन्धन परिवर्तन भए पनि गण्डकी प्रदेशमा दुई ठूला पार्टीको सहमतिअनुसार नेपाली कांग्रेसको नेतृत्वमा सरकार बन्ने सहमति भएकाले नेपाली कांग्रेसका संसदीय दलका नेता एवं मुख्यमन्त्री सुरेन्द्रराज पाण्डेकै नेतृत्वमा एमाले पनि सहभागी हुने देखिएको छ। नेपाली कांग्रेस र नेकपा एमालेको सहमतिअनुसार प्रदेश सरकारहरूमा नेपाली कांग्रेसले बागमती, गण्डकी र सुदूरपश्चिम सरकारको नेतृत्व गर्ने र एमालेले कोशी, लुम्बिनी र कर्णाली सरकारको नेतृत्व गर्ने सहमति रहेको छ। यसैले पनि गण्डकीमा मुख्यमन्त्री पाण्डेकै नेतृत्वकै सरकार रहने देखिएको हो। नेपालको राजनीतिक हिसाबले हेर्दा संघको निर्णयको प्रभाव प्रदेशमा पर्र्नेे नेपाली कांग्रेस गण्डकीका प्रमुख सचेतक नन्दप्रसाद न्यौपाने बताउँछन्। गण्डकी प्रदेशमा भने यसको प्रभाव नपर्ने र नेपाली कांग्रेसकै नेतृत्वमा सरकार बन्ने उनले बताए। दुई पार्टीका सहमतिमा पनि नेपाली कांग्रेसकै नेतृत्वमा गण्डकीमा सरकार बन्ने सहमति भएको समाचार पढेको र सुनेको भए पनि आधिकारिक निर्णय आइनसकेको प्रमुख सचेतक न्यौपानेले बताए। गण्डकीमा हालै नेपाली कांग्रेस संसदीय दलका नेता मुख्यमन्त्री सुरेन्द्रराज पाण्डेले विश्वासको मत लिएर अघि बढेकोले केन्द्रले निर्णय गरेर पनि मुख्यमन्त्री परिवर्तन नहुने उनले सुनाए। नयाँ सहमतिअनुसार साथीहरू सरकारमा सहभागी हुनुहुन्छ तर सरकारको नेतृत्व नेपाली कांग्रेसले नै गर्छ, न्यौपानेले भने। नेकपा एमाले गण्डकीका प्रमुख सचेतक गोविन्दबहादुर नेपालीले गण्डकी प्रदेशमा एमालेको नेतृत्वमा सरकार बन्नु पर्ने दाबी पार्टीको रहने बताए। प्रदेश सरकारको नेतृत्व एमालेले पाउनुपर्ने रहे पनि केन्द्रमा पार्टीले गर्ने सहमतिअनुसार नै सरकार बन्ने र सहभागी हुने पनि उनले सुनाए। सर्वोच्च अदालतको परमादेशअनुसार जेठ १६ गते गण्डकी प्रदेशको मुख्यमन्त्री नियुक्त भएका मुख्यमन्त्री पाण्डेले जेठ २८ गते विश्वासको मत पाएका थिए। नेकपा एमालेका संसदीय दलका नेता खगराज अधिकारीको नेतृत्वमा माओवादी र स्वतन्त्र सांसद राजीव गुरुङको समर्थनमा बनेको सरकारले सभामुखको समेत समर्थनमा बहुमत पुयाएपछि सर्वोच्च अदालतको परमादेशमा नेपाली कांग्रेस गण्डकीका संसदीय दलका नेता पाण्डे मुख्यमन्त्री भए। उनले विश्वासको मत पनि पाएका थिए। माओवादी केन्द्रको चिह्न लिएर चुनाव लडेका नेपाल समाजवादी पार्टीका नेता फणीन्द्र देवकोटाले फ्लोर क्रस गरेपछि र स्वतन्त्र सांसद राजीव गुरुङले पनि समर्थन जनाएपछि मुख्यमन्त्री पाण्डेले विश्वासको मत पाएका थिए। ६० सदस्य गण्डकी प्रदेशमा नेपाली कांग्रेसको २७, एमालेका २२, माओवादीका सभामुख र माओवादी चुनाव चिह्नबाट विजयी नेपाल समाजवादी पार्टीका सांसद फणीन्द्र देवकोटासहित ८, राप्रपाका २ र स्वतन्त्र सांसद १ छन्। बागमतीमा पहिलो पटक कांग्रेसलाई नेतृत्व गर्ने अवसरसत्ता समीकरण परिवर्तनको चर्चासँगै पहिलो पटक नेपाली कांग्रेसले बागमती प्रदेशको नेतृत्व गर्ने सम्भावना बढेको छ। केन्द्रीय तहमा बनेको एमालेकांग्रेस सहमतिअनुसार बागमती प्रदेश सरकारको नेतृत्व कांग्रेसले गर्ने सहमति छ। उक्त सहमतिअनुसार सरकार निर्माणको काम अघि बढे कांग्रेस बागमती प्रदेश संसदीय दलका नेता बहादुरसिं लामा मुख्यमन्त्री बन्नेछन्। संघीयता कार्यान्वयनपश्चात् बागमतीमा पहिलो पटक कांग्रेसले सरकारको नेतृत्व गर्ने अवसर जुरेको हो। एमालेकांग्रेसबीच भएको सहमतिले साना दलहरूलाई साथमा लिएर तेस्रो पटक विश्वासको मत लिएका मुख्यमन्त्री शालिकराम जमकट्टेलको सत्ता संकटमा परेको छ। उक्त सहमति कार्यान्वयन भए बागमती प्रदेशका साना दलहरूको महŒव पनि घट्नेछ। संघीयता कार्यान्वयनको सातवर्षे अवधिमा अधिकांश समय प्रमुख प्रतिपक्ष रहेको कांग्रेस विगत तीन वर्ष सत्ता साझेदार बनेको थियो। तर हालसम्म सरकारको नेतृत्व गर्ने अवसर भने कांग्रेसले प्राप्त गरेको छैन। नेपाली कांग्रेससँगको सहकार्य तोडेर एमालेसँगको सहकार्यमा पुष्पकमल दाहाल प्रधानमन्त्री भएपछि कांग्रेस विगत चार महिनादेखि बागमती प्रदेशमा प्रमुख प्रतिपक्षको भूमिकामा रहँदै आएको थियो। केन्द्र सरकारको समीकरणले मूर्तरूप लिएपछि प्रदेशको समीकरणबारे निर्णय हुने नेपाली कांग्रेस बागमती प्रदेश संसदीय दलका नेता लामाले बताए। १ सय १० सदस्यीय बागमती प्रदेशसभामा कांग्रेसका ३७, एमालेका २७, माओवादी केन्द्रका २१, राष्ट्रिय प्रजातन्त्र पार्टीका १३, एकीकृत समाजवादीका ७, नेपाल मजदुर किसान पार्टीका ३ र हाम्रो नेपाली पार्टीका २ सांसद छन्।एमालेकांग्रेस समीकरणमा ६४ जना सांसद छन्। बहुमतका लागि ५६ सांसदको समर्थन भए पुग्छ। पछिल्लो समीकरणअनुसार एमालेकांग्रेस गठबन्धनलाई स्पष्ट बहुमतको सुविधा छ। एमाले, एकीकृत समाजवादी, माओवादी केन्द्र र हाम्रो नेपाली पार्टीको गठबन्धनबाट सरकारको नेतृत्व सम्हाल्दै आएका जमकट्टेल नयाँ समीकरण निर्माण भएसँगै संकटमा परेको छ। सत्ता समीकरण परिवर्तनसँगै जमकट्टेलले २०७९ माघ ३ गते पहिलो पटक विश्वासको मत लिएका थिए। एमालेले सरकार छाडेपछि चैत १० मा दोस्रोपटक र कांग्रेसले सरकार छोडेपछि ०८० चैत १९ मा तेस्रोपटक विश्वासको मत लिएका थिए। तेस्रो पटक विश्वासको मत लिन उनलाई सकस परेको थियो। मधेसका मुख्यमन्त्री ढुक्क जनमत नेतृत्वको मधेस प्रदेश सरकार विश्वासको मत पाउनेमा ढुक्क छ। मधेस प्रदेश सरकारको नेतृत्व गरेको जनमत सरकारका मुख्यमन्त्री सतिशकुमार सिंह आफूले विश्वासको मत पाउनेमा ढुक्क छन्। मधेस सरकारलाई मधेसको सबैभन्दा ठूलो दल नेकपा एमाले, नेपाली कांग्रेस, नेकपा माओवादी केन्द्र, लोसपालगायतका दलले समेत विश्वासको मत दिनेमा ढुक्क छन्। जनमत पार्टीका राष्ट्रिय उपाध्यक्ष इन्जिनियर वसन्त कुशवाहाले सबै दलले विश्वासको मत दिनेमा आफू विश्वस्त रहेको जानकारी दिए। उनले भने, मधेस सरकारमा सहभागी सबै दलले विश्वासको मत दिन्छ भन्नेमा म ढुक्क छु। किनकि हाम्रो एजेन्डा नै यही भदौ महिनादेखि बजेट कार्यान्वयन गर्ने, बजेट फ्रिज हुन नदिने, मधेसमा विकासको चरणको नयाँ सुरुवात गर्ने आशामा सबैले विश्वासको मत दिन्छ। नेकपा माओवादी केन्द्रका प्रमुख सचेतक फकिरा महतोले मधेसमा सहभागी सबै दलले विश्वासको मत दिने बताए। उनले भने, यहाँ सबै दलले विश्वासको मत दिन्छ, हामी पनि दिन्छौं, सकभर संसद्मा सहभागी सबै दलले विश्वासको मत दिन्छ। मधेस सरकारमा हाल सहभागी नेकपा एमाले, नेकपा माओवादी, एकीकृत समाजवादी पार्टी, नेपाल संघीय समाजवादी पार्टी, नागरिक उन्मुक्ति पार्टी र राप्रप्रा नेपाललगायत दलले विश्वासको मत दिनेमा मुख्यमन्त्री सतिशकुमार सिंह विश्वस्त छन्। मुख्यमन्त्री सिंहले भने, म शतप्रतिशत विश्वासको मत पाउँछु र सरकार पनि चलाउँछु। नेकपा माओवादी केन्द्रका संसदीय दलका नेता भरतप्रसाद साहले विश्वासको मत पाउनेमा निश्चिन्त भएको बताए। उनले भने, सरकारले विश्वासको मत पाउँछ। यसमा हामी ढुक्क छौं। मधेस सरकारको कार्यकाल पनि समझदारीमा चल्छ। कोशीमा छैन सुरसार पछिल्लो समय कांग्रेसएमालेबीच राष्ट्रिय सहमतिको सरकार गठनको लागि सहमति भए पनि कोशी प्रदेश सरकारमा पुनर्गठनको लागि कुनै सुरसार छैन। अहिले गठबन्धनमा रहेका दलहरूले केन्द्रको निर्णय पर्खिरहेका छन्। केन्द्रको सहमतिअनुसार प्रदेशमा अहिले तत्कालै प्रभाव नदेखिएको मुख्यमन्त्रीका प्रेस सल्लाहकार विक्रम लुइँटेलले बताए। केन्द्रकै सहमति प्रदेशमा पनि कार्यान्वयन हुन्छ होला, उनले भने, एकदुई दिनपछि छलफल सुरु हुन्छ होला। यता नेपाली कांग्रेसका नेता तथा प्रदेशसभा सदस्य शमशेर राईले केन्द्रमा राजनीतिक सहमति मात्रै भएको बताए। सत्ता परिवर्तन नभएसम्म प्रदेशमा पनि केही नहुने उनले जनाए। प्रदेश सरकारका पूर्वमन्त्रीसमेत रहेका उनले केन्द्रको सत्ता परिवर्तनपछि केन्द्रको सहमतिअनुसार नै प्रदेश सरकारमा गठबन्धन हुने उल्लेख गरे। नेकपा माओवादी केन्द्रका नेता तथा संसदीय दलका नेता इन्द्रबहादुर आङ्वोले प्रदेश सरकारको विषयमा अहिले तत्काल छलफल नभएको बताए। केही दिनपछि मुख्यमन्त्रीसँग छलफल गर्ने योजना बनाएका छौं, पूर्वमन्त्रीसमेत रहेका उनले भने, विचार सिद्धान्तअनुसार गठबन्धन बनेको थियो। त्यो नै नरहेपछि हाम्रोबाट समस्या हुँदैन। मुख्यमन्त्रीसँग छलफल गर्छाैं। अन्य प्रदेशमा नयाँ सरकारको गठनको सुरसार चले पनि कोशी प्रदेश सरकार ढुक्कले सञ्चालन भइरहेको छ। नेकपा माओवादी केन्द्रले सरकारबाट बाहिरिने सुरसार नगर्दा नेपाली कांग्रेस सरकार आउन हतार गरेको छैन। नेपाली कांग्रेस र नेकपा एमालेबीच भएको सहमतिअनुसार ७ प्रदेशमध्ये कोशी प्रदेशसहित तीन प्रदेश नेकपा एमालेको भागमा परेको छ। अहिले सरकारको नेतृत्व गरिरहेका मुख्यमन्त्री हिक्मतकुमार कार्कीले नै मुख्यमन्त्रीमा निरन्तरता पाउनेछन्। अहिले कोशी प्रदेश सरकारमा नेकपा एमाले र नेकपा माओवादी केन्द्रबीचको गठबन्धन सरकार छ। कोशी प्रदेश सरकारको नेतृत्व नेकपा एमालेले गरेको छ। १० सदस्यीय मन्त्रिपरिषद्मा नेकपा एमालेको तर्फबाट चार मन्त्री र एक राज्यमन्त्री गरी ५ जना मन्त्री छन्। मुख्यमन्त्रीले एक मन्त्रालयको जिम्मेवारी आफैंले राखेका छन्। गठबन्धनको अर्को घटक नेकपा माओवादी केन्द्रबाट तीन मन्त्री र एक राज्यमन्त्री गरि चार मन्त्री सरकारमा छन्। कोशी प्रदेश सरकार नेपाली कांग्रेसको २९, नेकपा एमालेको ४०, माओवादी केन्द्रको १३, नेकपा एकीकृत समाजवादीको ४, राष्ट्रिय प्रजातन्त्र पार्टीको ६, जनता समाजवादी पार्टी नेपालको १ गरी ९३ सांसद छ। शिवराज भट्ट धनगढी कृष्ण सारु मगर हेटौंडाकृष्णमणि बरालपोखरा केशरराज क्षेत्रीबुटवलबिस्नप्रसाद न्यौपानेवीरेन्द्रनगरगोविन्द महतो जनकपुरधाम हरिबहादुर लम्जेलधनकुटा"
भारतको मेघालयमा चार नेपालीको हत्या,काठमाडौं : भारतको मेघालयमा चार जना नेपालीको हत्या भएको छ। उनीहरूको क्रूर हत्या गरेको अवस्था प्रहरीले फेला पारेको हो। मेघालयको इस्ट जैन्तिया हिल्ल जिल्लाको उम्प्लेङ बजार नजिकै उनीहरूको शव फेला परेको हो। प्रहरीका अनुसार हत्या गरिएकामध्ये एक जना इलामका २३ वर्षीय रवि राई रहेका छन्। अन्यको पहिचान भने खुल्न नसकेको प्रहरी अधिकारी गिरी प्रसादले बताएका छन्। गिरीका अनुसार उनीहरूको हात बाँधिएर शरीरका विभिन्न स्थानमा धारिलो हतियार प्रहार गरिएको छ। उनीहरूको शवलाई पोस्टमार्टमका लागि शिभिल अस्पतालमा लगिएको छ। घटनाबारे विस्तृत अनुसन्धान भइरहेको त्यहाँ प्रहरीले जानकारी दिएको छ।
बाजुरा र अछामका केही ठाउँमा विद्युत अवरुद्ध,बाजुरा : लगातारको वर्षातका कारण रुख ढलेर विद्युतको पोल ढलेर तार चुँडाएपछि बाजुरा लगायत अछाम जिल्लाका केही ठाउँमा ३३ केभी राष्ट्रिय प्रसारण लाइन विद्युत सेवा अवरुद्ध भएको छ। केही दिनदेखि लगातारको अविरल वर्षाका कारण अछामको बुढाबगरमा सालको रूख ढलेर बिजुलीको पोल भाँचिएर क्षति भएपछि राष्ट्रिय प्रसारण लाइनको विद्युत सेवा अवरुद्ध भएको हो। शनिबार बिहान ३३ केभी राष्ट्रिय प्रसारण लाइनअन्तर्गत साँफेमार्तडीको बुढाबगरमा बिजुलीको पोल ढले पछि अछामका केही स्थान र बाजुरामा विद्युत सेवा अवरुद्ध भएको बाजुरा वितरण केन्द्रका प्रमुख राजेश कुमार झाले बताए। अवरुद्ध विद्युत सेवा सुरु गर्नका लागि बाजुरा र अछामबाट जनशक्ति परिचालन गरिएको छ। अविरल वर्षाका कारण मर्मत कार्यमा समेत समस्या भई रहेकोले विद्युत आउन समय लाग्ने प्रमुख झाले बताए। बाजुरा जोड्ने राष्ट्रिय प्रसारण लाइन लामो भएकाले पहाड जंगल हुँदै ल्याइएको छ वर्षातको समय बाढी पहिरो रुख ढलेर विद्युत लाइन बिग्रने समस्या बढी नै रहेको छ। बाजुरा सदरमुकाम र साँफेबगरमा वितरण केन्द्रबाट रुख ढलेर अवरुद्ध भएको ठाउँ पुग्न समय लाग्ने भएकोले विद्युत मर्मतमा समय लाग्ने भएकोले सेवा प्रवाहमा समस्या भएको छ।
"बबई नदी चेतावनी तहमा, सर्तक रहन प्रशासनको अनुरोध","गुलरिया : बबई नदी चेतावनी तहमा पुगेको छ। दुई दिनदेखि लुम्बिनीका पहाडी जिल्लामा आएको अविरल वर्षाका कारण नदीको सतह बढेको छ। चेपाङमा ५५० मीटर चेतावनी तह र ६८० मिटर खतराको तह मानिन्छ। बबई नदीको सतह चेपाङमा ५५१ मिटर पुगेको जल तथा मौसम विज्ञान विभागको वेभसाईट हाइड्रोलोजीमा उल्लेख छ। यो सतह अझै बढ्ने आँकलन गरिएको छ। केही दिनदेखि लगातार परेको अविरल वर्षाका कारण बर्दियाका बबई, कर्णालीलगायत सहायक नदीमा जोखिम रहेकाले तटीय क्षेत्रमा बस्ने बासिन्दालाई उच्च सतर्कता अपनाउन प्रमुख जिल्ला अधिकारी रुद्रादेवी शर्माले अनुरोध गरिन्। बबई नदी चेतावनी तह पुग्नु अगावै जिल्ला विपद् व्यवस्थापन समितिले बेलुकी एक सूचना प्रवाह गर्दै नदीको सतह घटबढ भइरहेकोले नदी, खोला किनारमा नजान अनुरोध गरेको थियो। प्रजिअ शर्माले नदीहरू बढेकाले बाढीको समयमा नदी किनारमा नजान अनुरोध गर्दै डुबान क्षेत्रका बासिन्दालाई उच्च सर्तकता अपनाई सुरक्षित रहन सजग पारिएको बताइन्। बाढीका बेला नदीमा काठ दाउरा छोप्ने, माछा मार्नेजस्ता कार्य नगरी घरमा भएका महत्वपूर्ण बस्तु, नगद, गरगहना, जिन्सी सामाग्रीहरू सुरक्षित ठाउँमा राख्न उनको आग्रह छ। बाढीको समयमा अत्यावश्यक खाद्यान्न सुरक्षित ठाउँमा राख्दै जेष्ठ नागरिक, बालबालिका, गर्भवती तथा सुत्केरी महिलालाई ध्यान दिन अनुरोध गर्दै उनले कुनै पनि समयमा समस्या आइपरे जिल्ला आपतकालीन कार्यसञ्चालन केन्द्र तथा टोल फ्री नम्बरमा तत्काल समम्पर्क गर्न उनुरोध गरिन्।"
लगातारको वर्षाका कारण तौलिहवा बजार डुबानमा,"कपिलवस्तु : शुक्रबार रातीबाट परेको अविरल वर्षाका कारण कपिलवस्तुको सदरमुकाम तौलिहवा बजार क्षेत्रका घरहरू डुबानमा परेका छन्। बजार क्षेत्र भित्रका पोखरीहरू जलमग्न हुँदा पोखरीबाट निस्कने पानीको व्यवस्थापन हुन नसक्दा बजार क्षेत्रका घरहरू डुबानमा परेका हुन्। बजार क्षेत्रबाट पानी निकासका लागि व्यवस्थित ढल निकासको प्रबन्ध नुहुँदा समेत यो समस्या देखिएको हो। तौलिहवा बजार क्षेत्रको गौढी चौक, चौक बजार, नयाँ टोल, जमुवार टोल र आसपासका टोल बस्तीका घरभित्र पानी पसेको छ। बजार क्षेत्र र हुलाकी सडक समेत जलमग्न बनेको छ। बजारभित्र केही घरमा पानी पसेको अवस्था आफूले पनि देखेको र यसका लागि बजार क्षेत्रमा ब्लक भएको ढल खोल्ने लगायतका अन्य वैकल्पिक उपायहरू पनि भई रहेको कपिलवस्तु नगरपालिकाका नगर प्रमुख सुदीप पौडेलले बताए। बढ्दो सहरीकरणसँगै सडकको उचाइ बढ्दै जाँदा घरहरू होचो भएका कारण पनि डुबानको समस्या हुने गरेको छ। यसै गरी जिल्लाको चाकरचौडा, पकडी, महाराजगंज, कृष्णनगर, चन्द्रौटा, बुद्धभूमि, वाणगंगा लगायतका स्थानहरूमा पनि डुबानको समस्या देखिएको छ। जिल्लाको वाणगंगा, कोइली, सुराही नदी र यसका आसपासका सहायक नदीहरूमा पानीको सतह खतरा तहमा आई पुगेको भन्दै जल तथा मौसम विज्ञान विभागले यस क्षेत्रका सर्वसाधारणहरूलाई मोबाइलमा म्यासेज मार्फत पनि सतर्क रहन आग्रह गरेको छ। यी नदी आसपासका होचो स्थानमा रहेका सर्वसाधारणलाई उच्च सतर्क अवस्थामा रही सुरक्षित हुन समेत मौसम विज्ञान विभागले आग्रह गरेको छ। वाणगंगा नदीको तल्लो तटीय क्षेत्रअन्तर्गत महाराजगन्ज नगरपालिकाको हरदौना क्षेत्रमा नदी कटान बढ्दै गएको र पानीको सतह बढिरहेको प्रमुख जिल्ला अधिकारी विश्व प्रकाश अर्यालले बताए। हरदौना गाउँका २ घर नदी कटानबाट उच्च जोखिमका भएका कारण उनीहरूलाई अन्यत्र सारिएको छ। जिल्लामा बाढीबाट हुन सक्ने विपद् व्यवस्थापनका लागि सुरक्षा निकायका सबै संयन्त्रहरू तयारी अवस्थामा राखिएको प्रमुख जिल्ला अधिकारी विश्व अर्यालले बताए।"
वर्षाका कारण सिन्धुपाल्चोकमा बाढी पहिरोको कहर,सिन्धुपाल्चोक : गएरातिदेखि लगातार ठूलो पानी परिरहेको छ। जसका कारण विपद्को जोखिम रहेको सिन्धुपाल्चोकमा बाढी पहिरोको कहर सुरु भएको छ। वर्षासँगै ठाउँ ठाउँमा बाढीले सतर्कता तह पार गरेको छ। अविरल वर्षाका कारण नाकोतेमा मेलम्ची नदी खतराको तहभन्दा माथि पुगेका छ। जल तथा मौसम विज्ञान विभागको तथ्यांकअनुसार मेलम्ची नदीको नाकोतेमा राखिएको जलसतह मापन केन्द्रमा नदीले खतराको तह समेत नाघेको हो। विभागका अनुसार नाकोतेको मेलम्ची नदीको सचेतना तह ४ दशमलव ५ मिटर हो भने खतराको तह ५ दशमलव ५ मिटर हो। तर २४ घण्टा भन्दा लामो समयदेखिको निरन्तर वर्षाको कारण सो स्थानको दिउँसो साँझ नदीको तह ५ दशमलव ६ सय ६३ मिटर पुगेको छ। जुन खतराको तह भन्दा ० दशमलव १ सय ६३ मिटर बढी हो। विभागले मेलम्ची नदी किनार आसपासका बासिन्दालाई सुरक्षित रहन आग्रह समेत गरेको छ। यस्तै भारी वर्षाका कारण हेलम्बु र मेलम्ची जोड्ने रातोपुल र वरपरका बस्ती जोखिममा परेका छन्। वर्षाकै कारण पहिरो जाँदा चीनसँगको नाका जोड्ने कोदारी राजमार्गमा गाडी चल्न सकेका छैनन्। अविरल वर्षाकै कारण चौतारा सँगाचोकगढी नगरपालिका१२ साँगाचोक कोल्डाँडामा रहेको पिपलको रुख ढलेको छ। रुख ढल्दा सँगै रहेको सामुदायिक भवन पूर्ण रुपमा क्षति भएको छ भने नजिकै रहेको रत्नबहादुर श्रेष्ठको घर र प्रहरी चौकीमा समेत सामान्य क्षति पुगेको छ। वर्षाका कारण पहिरोले रुख ढल्दा पाँचपोखरी थाङ्पाल गाउँपालिका७ भोटेनाम्लाङमा २ घरमा क्षति गरेको छ। स्थानीय ईश्वर गिरी र ओम गिरीको दुईवटा घरमा क्षति गरेको वडा नं ७ का वडा अध्यक्ष सुके तामाङले जानकारी दिए। उनका अनुसार एउटा घर पूर्ण रूपमा क्षति भएको छ। उक्त घरमा मानवीय क्षति नभए पनि अन्नपात र दैनिक उपभोग्य सामग्री राखिएको तामाङले बताए। यता चौतारा साँगाचोकगढी नगरपालिका वडा नं १ को वडा कार्यालय नजिक पहिरो गएको छ। उक्त पहिरोबाट जनधनको क्षति नभए पनि सडक भने केही अवरोध भएको छ। पहिरोबाट सडक माथि रहेको सानो गोठ भने प्रभावित भएको छ। जल तथा मौसम विज्ञान विभागअन्तर्गतको बाढी पूर्वानुमान महाशाखाले आइतबारसम्म मुलुकका विभिन्न स्थानमा बाढीको जोखिम रहेको भन्दै उच्च सतर्कता अपनाउन आग्रह गरेको छ। आइतबारसम्म भारी वर्षाको सम्भावना रहेकाले नदीमा पानीको बहाव बढ्नसक्ने र बाढीको जोखिम रहेको भन्दै सतर्कता अपनाउन अनुरोध गरिएको छ। विभागका बाढीविद् तथा हाइड्रलोजिस्ट इन्जिनियर विजय ढुकुछुले अधिकांश ससाना नदीमा बहाव बढ्ने तथा केही ससाना नदीमा आकस्मिक बाढीको मध्यम जोखिम रहने पूर्वानुमान गरिएको जानकारी दिए।
वर्षाका कारण पाल्पाका अधिकांश सडकहरू अवरुद्ध,"तानसेन : तीन दिनदेखि परेको अविरल वर्षासँगै विभिन्न स्थानमा खसेको पहिरोबाट पाल्पाका राजमार्गदेखि ग्रामीण सडकहरू अवरुद्ध भएका छन्। वर्षातको कारण मानवीय क्षति नभए पनि विभिन्न स्थानमा घर घोट पहिरोले पुरी पशु चौपायाहरूको मृत्यु भएको छ। पहिरोसहित खसेको ढुंगाले घर पुरिदा रिब्दीकोट गाउँपालिका३ माल्मुमकी मिना विकको जस्ताले छाएको एक तले कच्ची घर पूर्ण रुपमा क्षति भएको छ। रामपुर नगरपालिका९ मधुकोटका कमल बहादुर साठीघरको पहिरोले गोठ पुरिँदा पशुचौपाया मरेका छन्। गोठ पुरिदा भैंसीको पाडी, २ वटा बाख्राका पाठी र एक वटा खसी पुरिएर १ लाख ५० हजार बराबरको क्षति भएको जिल्ला प्रहरी कार्यालय पाल्पाका सूचना अधिकारी सुगन्ध श्रेष्ठले जानकारी दिए। लगातारको तिन दिने वर्षाको कारण सिद्धार्थ राजमार्गको तानसेन बुटवल सडक खण्डको चर्चरे कालीमाटी, हिउँदे खोलामा लेदो र पहिरोको कारण बन्द हुने खुल्ने भइरहेको छ। कालीमाटी क्षेत्रमा सडकमा लेदो झरेको कारण छिनछिनमा सडक बन्द हुने र डिभिजन सडक कार्यालयको डोजरले माटो पन्छाउदै सडक खुल्ने गरेको छ। कालीगण्डकी कोरिडोरअन्तर्गत रामपुरपीपलडाँडा सडक अवरुद्ध भएको छ। रम्भा गाउँपालिका१ हुँगीस्थित सडकमा माथिबाट सालका रुखसहित खसेको पहिरोले सडक अवरुद्ध भएका प्रनाउ श्रेष्ठले बताए। हार्थोकछहराअर्घाखाँची सडकखण्ड पनि अवरुद्ध छ। रैनादेवी छहरा गाउँपालिका ५ धूवाँपानीस्थित सडकमा पहिरो खसेको छ। पहिरोको कारण सडक बन्द रहेको छ। तानसेनहार्थोकअर्गली रिडी सडकखण्ड पनि पूर्ण रुपमा अवरुद्ध छ। रिब्दीकोट गाउँपालिका३ मालमुलस्थित सडकमा माथिबाट ढुंगासहितको पहिरो खसेको प्रहरी नायब उपरीक्षक श्रेष्ठले बताए। आर्यभन्ज्याङरामपुर पक्की सडक खण्डमा रम्भा गाउँपालिका५ काउलेपानी माथिबाट पहिरो झरी बाटो सडक अवरुद्ध भएको छ। रिब्दिकोट गाउँपालिका४ हटिया स्थित हटियाभारकोट भित्र कच्चि सडक खण्डमा अविरल वर्षाको कारण माथिबाट पहिरो झरी पवन विकको घर नजिकै पार्किङ गरी राखेको ना ६१ प ८५८४ र लु २१ प ५६३२ नम्बरको मोटरसाइकल पुरिएको छ। उक्त मोटरसाइकल निकाल्ने प्रयास भइरहेको हार्थोक प्रहरीले जनाएको छ। पाल्पाको माडी फाँट डुबानमा पाल्पाको अन्नभण्डारको रुपमा रहेको माडी फाँट डुबान भएर जलमग्न भएको छ। तानसेन नगरपालिका, बगनासकाली गाउँपालिका, रम्भा गाउँपालिका, पूर्वखोला गाउँपालिका र माथागढी गाउँपालिकाको अधिकांश भूभागको पानी माडी फाँट भएर बग्ने गरेको भए पनि निकास तिनाउँ खोलामा रहेकोमा सिँगो माडी फाँट नै डुबानमा परेको हो। तानसेनको प्रभास र बासटारी फाँटमा अविरल वर्षाको कारण डुबानमा परेको छ। पाल्पामा पर्यो सबैभन्दा बढी ३६५६ मिलिमिटर पानी बाढी पुर्वानुमान महाशाखाले प्रकाशित गरेको २४ घण्टे प्रतिवेदन अनुसार २ बजेर ३६ मिनेटसम्म सबैभन्दा बढी पाल्पामा वर्षा भएको छ। महाशाखाले प्रकाशित गरेको सूचना अनुसार पाल्पाको कुमाल गाउँमा देशभरीमा सबैभन्दा बढी ४०६ मिलिमिटर पानी परेको जनाएको छ। पाल्पाकै गाडाकोट ३०७ मिलिटिर, जल्पामा ३०४६ मिलिमिटर, पाल्पाकै अर्चले २८० ४मिलिमिटर, बल्ढेङगढीमा २०७ मिलिमिटर वर्षा भएको महाशाखाले जनाएको छ। पाल्पाका ठुला नदी कालीगण्डकी, तिनाउ नदी सँगै गाउँघरका स साना खोलादेखि खहरे खोलाहरूमा बाढीको उच्च जोखिम भएको छ। मौसमविद्का अनुसार १० मिलिमिटरभन्दा मुनिको वर्षा हुनुलाई हल्का वर्षा, ५० मिलिमिटरभन्दा मुनिको वर्षा हुनुलाई मध्यम वर्षा, १०० मिलिमिटरभन्दा तलको वर्षा हुनुलाई भारी वर्षा भनिन्छ। २०० मिलिमिटरभन्दा मुनिको वर्षा हुनुलाई धेरै भारी वर्षा भनिन्छ भने २०० मिलिमिटरभन्दा पनि माथिको वर्षा हुनुलाई अति भारी वर्षा भनिने गरिन्छ।"
"पृथ्वीराजमार्गको कल्भर्ड बाढीले बगायो, यातायात ठप्प","तनहुँ : पृथ्वीराजमार्गअन्तर्गत जिल्लाको शुक्लागण्डकी७ शेराटारमा रहेको अस्थायी कल्भर्ड बाढीले बगाएपछि सवारी आवतजावत पूर्णरूपमा बन्द भएको छ। शुक्रबार रातिदेखि परेको अविरल वर्षाका कारण खोलामा आएको बाढीले कल्भर्ड बगाउँदा राजमार्ग भएर गुड्ने सयौं सवारीसाधान ठप्प भएका छन्। सूचनाको जानकारी पाएलगत्तै घटनास्थलतर्फ प्रहरी टोली पठाइएको जिल्ला प्रहरी कार्यालयका प्रहरी नायब उपरीक्षक दीपककुमार रायले बताए। उनले भने, 'कल्भर्ड बगाएपछि राजमार्गमा सवारीसाधान सञ्चालन गर्न समय लाग्ने देखिएको छ।' म्याग्दे गाउँपालिका६ मौरी ओढारमा आज पहिरो खस्दा सडक अवरुद्ध भएको छ। वर्षासँगै पहिरो खसिरहेकाले पानी नरोकिएसम्म पहिरो पन्छाउन कठिनाइ देखिएको उपरीक्षक रायले जानकारी दिए। उनले भने, 'सडक माथिबाट निरन्तर पहिरो खसिरहेकाले पन्छाउन समस्या भइरहेको छ। पानी पर्न रोकिएपछि पहिरो पन्छाउने छौं।' पृथ्वीराजमार्गको अन्य क्षेत्रमा पहिरो खस्दा अवरोध भएका सडक पहिरो पन्छाएर सञ्चालन गरिएको प्रहरीले जनाएको छ। शुक्रबार रातिदेखि अविरल वर्षा भइरहेकाले राजमार्ग हुँदै यात्रा गर्ने सवारीचालक र सर्वसाधारणलाई सतर्कता अपनाउन प्रहरीले अनुरोध गरेको छ।"
"काठमाडौंका उपत्यकाका नदीमा जलसतह बढ्यो, आसपासका क्षेत्र डुबानमा","काठमाडौं : लगातार वर्षाका कारण काठमाडौं उपत्यकाका बागमती, विष्णुमती, धोबीखोला, हनुमन्तेलगायत नदीमा जलसतह बढेको छ। उत्पत्यकाका कतिपय सडकमा पानी जमेर आवगमन प्रभावित भएको छ भने खोला नजिकका बस्तीहरू डुबानमा परेका छन्। च्यासलमा रहेको एमाले पार्टी कार्यालय र च्यासलमा नै रहेको खेल मैदानमा पानी छिरेको छ। त्यस्तै बल्खु आसपासका क्षेत्र पनि डुबानमा परेको छ। काठमाडौं उपत्यकामा रहेका सशस्त्र प्रहरी बल नेपालका एकाइबाट विभिन्न इलाकामा टोली परिचालन गरिएको सशस्त्र प्रहरीका सहायक प्रवक्ता शैलेन्द्र थापाले जानकारी दिए। उपत्यकाको गोकर्णेश्वर, बल्खु, विष्णुमति, थापाथली, शङ्खमूल, मनोहरा, धोबीखोला, जडीबुटी मनोहरा खोला तथा पशुपतिक्षेत्रसहित जोखिमयुक्त क्षेत्रमा प्रहरी परिचालित गरिएको जनाइएको छ।"
"कोशी ब्यारेजमा खतरा, ब्यारेजका ढोका खोल्न भारतको आनाकानी","धरान : लगातारको वर्षाका कारण सप्तकोसी नदीमा पानीको बहाब बढेपछि कोशी ब्यारेजमा खतराको संकेत स्वरुप रातो बत्ती बालिएको छ। पूर्वी पहाडी जिल्लामा निरन्तर वर्षा भएपछि सप्तकोशीमा पानीको बहाब उच्च भएको हो। शनिबार बेलुका ७ बजे सप्तकोशीमा पानीको बहाब प्रतिसेकेन्ड ३ लाख ७ हजार ९ सय २५ क्युसेक पुगेको सुनसरीका प्रहरी प्रमुख एसपी विपिन रेग्मीले जानकारी दिए। सप्तकोशीमा पानीको बहाब बढेपछि कोशी ब्यारेजका ५६ मध्ये ४० मात्र ढोका खोलिएका छन्। सप्तकोशीमा प्रतिसेकेन्ड एक लाख ५० हजार क्युसेक पानीको बहब पुगेपछि खतरा मानिन्छ। सप्तकोसीमा पानीको बहब उच्च हुँदासमेत कोसी ब्यारेजका सबै ढोका नखोलेका कारण बराह क्षेत्र नगरपालिकाको श्रीलंका टापुमा कटान सुरु गरेको स्थानीय सन्तोष चन्द्रबंशीले बताए। उनले सप्तकोशीमा पानीको बहाब उच्च भएको बेला ब्यारेजका सबै ढोका खोल्न माग गरेका छन्। जिल्ला प्रहरी कार्यालय सुनसरीका प्रवक्ता डीएसपी नविनकृष्ण भण्डारीले सप्तकोशी आसपासका बासिन्दालाई बाढी आएको समयमा उच्च सतर्कता अपनाउन अनुरोध गरिएको बताए। उनले सप्तकोशीको बाढीबाट हुने क्षतिलाई नियन्त्रण गर्न नेपाल प्रहरी, सशस्त्र प्रहरी र नेपाली सेनाको टोली तयारी अवस्थामा राखिएको बताए।"
बाढीले वितण्डा मच्चाउँदा (फोटोफिचर),"काठमाडौं : लगातारको वर्षाका कारण काठमाडौं उपत्यकाका नदीमा आएको बाढीले वितण्डा मच्चाएको छ। बागमती, विष्णुमती, धोबीखोला, हनुमन्तेलगायत खोलामा आएको बाढीले आसपासका क्षेत्र डुबानमा पर्यो। करिडोर क्षेत्रा रहेका सुकुम्बासी बस्तीमा बाढी पस्दा उनीहरूको दैनिकी पनि समस्यामा पार्यो। हेरौं केही तस्बिरहरू:"
चेतावनीको संकेत पार गर्यो नारायणी नदीको बहाब,नारायणगढ : अविरल वर्षाका कारण नारायणी नदीमा पानीको सतहले चेतावनी संकेत पार गरेको छ। बाढीको सतह निरन्तर बढेकाले थप खतराको संकेत पुग्ने अनुमान गरिएको हो। नारायणी नदी स्थित देवघाटमा पानीको बहाब ८ दशमलव ९ मिटर पुगेको छ। देवघाटस्थित बाढी मापन केन्द्रमा नारायणीको सतह ७३ मिटर सम्मको पानीको बहाबलाई चेतावनी संकेत र ९ मिटरलाई खतराको संकेत मान्ने गरिएको छ।
पहिराले मुग्लिनमलेखु सडक अवरुद्ध,"मुग्लिन : अविरल वर्षासँगै पहिरो खसेपछि पृथ्वी राजमार्गअन्तर्गत मुग्लिनमलेखु सडक अवरुद्ध भएको छ। इलाका प्रहरी कार्यालय मुग्लिनका प्रहरी निरीक्षक निरला भण्डारीका अनुसार चितवनको इच्छाकामना४ घोप्टेभीर र वडा नम्बर ३ फिस्लिङ र मौवाखोलाको बीचमा पहिरो खस्दा सडक दुईतर्फी अवरुद्ध बनेको हो। 'अहिले पहिरो पञ्छाउने काम भइरहेको छ,' उनले भने। प्रहरी निरीक्षक भण्डारीले चुम्लिङटारमा खसेको पहिरो पन्छाइसकेको बताए।"
माथिल्लो तामाकोशीको विद्युत बन्द,दोलखा : ४ सय ५६ मेगावाट क्षमताको माथिल्लो तामाकोशी जलविद्युत आयोजनाको उत्पादन बन्द भएको छ। शुक्रबार बेलुकादेखिको अविरल वर्षाको कारण बाढी आएपछि आयोजनाको उत्पादन बन्द भएको हो। पानीको जलसतह २५० घनमिटरभन्दा माथि पुगेपछि उत्पादन बन्द गरिएको माथिल्लो तामाकोशी आयोजनाका प्लान्ट मेनेजर पूर्ण गोपाल रञ्जितले बताए। गएराति आयोजनाको जलसतह २८५ घनमिटरसम्म पुगेकाले राति साढे १ बजेबाट नै आयोजनाको विद्युत उत्पादन बन्द गरिएको हो। बाढीका कारण जलसतह बढेपछि माथिल्लो तामाकोशीका सबै ढोकाहरू खोलिएका छन्। माथिल्लो तामाकोशीले हिजोसम्म ६ वटै युनिटबाट पूर्ण क्षमतामा विद्युत उत्पादन गरिरहेको थियो। पानीको बहाव बढेपछि बन्द गरिएको हो। जलसतह घटेर सामान्य अवस्थामा आएपछि मात्रै पुनः विद्युत उत्पादन सुरु गरिने छ। अहिले लामाबगरमा पानीको बहाव अलि कम भएको छ। बेलुका २८५ घनमिटरसम्म पानीको बहाव पुगेको थियो। अहिले करिब २०० घनमिटरमा आएको अनुमान गरिएको छ। बेलुका ५६ बजेबाट प्लान्ट सुचारु गर्ने आयोजनाका मेनेजरले बताए।
काभ्रेमा खोला तर्ने क्रममा बगाउँदा दुई जनाको मृत्यु,काभ्रे : जिल्लाको रोशी गाउँपालिका११ भ्याकुरे खोला तर्ने क्रममा दुई जनाको मृत्यु भएको छ। मृत्यु हुनेमा ६५ वर्षीया जालमाया रुजाल मगर र उनको भदैनि ५ वर्षीया सेतिमाया रुजाल मगर रहेका छन्। शनिबार बेलुकी खोला तर्ने क्रममा खोलाले बगाएर ९ मिटर तल पुर्याएको थियो। जिल्ला प्रहरी कार्यालयले दुवै जनाको शव भेटिएको पुष्टि गरेको छ। इलाका प्रहरी कार्यालय मंगलटारबाट प्रहरी निरीक्षक कृष्ण गिरीसहित थप टोली घटनास्थलमा पुगेको छ।
काठमाडौंको नागार्जुनमा पहिरोमा पुरिएर एकको मृत्यु,"काठमाडौं : काठमाडौंको नागार्जुन नगरपालिका३ मा खसेको पहिरामा पुरिएर एक जनाको मृत्यु भएको छ। नागार्जुन३ स्थित ट्रपिकल रेष्टुरेण्टको भान्साघर पुरिँदा गोरखा लखन थापा गाउँपालिका६ घर भई हालः सोही रेष्टुरेण्टमा काम गर्ने मनोज विकको मृत्यु भएको हो। काठमाडौं उपत्यका प्रहरी कार्यालयका प्रवक्ता प्रहरी वरिष्ठ उपरीक्षक दिनेशराज मैनालीले पहिरामा परेर गम्भीर घाइते भएका विकको स्वयम्भुस्थित मनमोहन मेमोरियल अस्पतालमा उपचारका क्रममा आज मृत्यु भएको जानकारी दिए। पहिरो भने बिहान ११ बजेतिर खसेको थियो। काठमाडौं महानगरपालिका२९ घट्टेकुलोस्थित भित्रि बाटोमा रोडको छेउमा वर्षाका कारण करिब एक मिटर जति भासिएकाले सचेत हुन प्रहरीले अनुरोध गरेको छ। काठमाडौंको तारकेश्वर नगरपालिका३ जितपुरफेदीस्थित श्रीमणी जमकटेलको पर्खालमा पहिरो जाँदा लोकनाथ जम्कट्टेलको जस्ताले बनेको एक तले घरमा क्षति भएको छ। मानवीय क्षति भने भएको छैन। उपत्यका प्रहरीका अनुसार अविरल वर्षाको कारण काठमाडौं उपत्यकाभित्र रहेका नदीका करिडोरस्थित सडकखण्डमा प्रहरीद्वारा गस्ती गरी नदीको सतहसम्बन्धी निगरानी गरिरहेको छ। हालसम्म खतरामुक्त नै रहेको जनाइएको छ। विपद् कार्यमा खोज तथा उद्धार कार्यका लागि प्रहरी जनशक्तिलाई तयारी अवस्थामा राखिएको छ। कार्यालयले नदीस्थित करिडोरमा यात्रा गर्दा उच्च सतर्कता अपनाउन अनुरोध गरेको छ। सुकुम्बासी बस्ती डुबानमा अविरल वर्षाका कारण काठमाडौं उपत्यकाका विभिन्न क्षेत्रहरू डुबानमा परेका छन्। वर्षाका कारण काठमाडौंका विभिन्न नदी र खोलहरुमा जलस्तर बढेसँगै बल्खुको सुकुम्बासी बस्ती, त्यहाँको तरकारी बजारमा बाढी पसेको जिल्ला प्रहरी परिसरका सहायक प्रवक्ता एवं प्रहरी नायब उपरीक्षक दीपेश बस्यालले जानकारी दिए। उनले भने, 'बागमती, विष्णुमती, धोबिखोला, मनोहरा खोला तथा हनुमन्ते खोलामा जलसतह बढ्दा किनारमा केही रहेका टहरा डुबानमा परेका खबर आएका छन्। हाम्रो प्रहरी टोली उद्धारका लागि खटिएको छ।' त्यसैगरी बागमतीमा आएको बाढीका कारण करिडोर सडक जलमग्न भएको प्रहरीले जनाएको छ।"
म्याग्दे खोलाको बाढीले घुम्तीका घर डुबानमा,"तनहुँ : अविरल वर्षासँगै म्याग्दे खोलामा आएको बाढीले जिल्लाको म्याग्दे गाउँपालिका४ स्थित घुम्ती बजारका घर डुबानमा परेका छन्। शुक्रबारदेखि परेको वर्षाका कारण म्याग्दे खोलामा आएको बाढीले यहाँका घरहरू डुबानमा परेका हुन्। शुक्रबारसम्म सामान्य रहे पनि आज बिहानदेखि खोलामा जलसहत निकै बढेको जिल्लास्थित उद्योग वाणिज्य सङ्घका कोषाध्यक्ष भीमलाल श्रेष्ठले जानकारी दिए। खोलामा आएको बाढीले यहाँका १४ घर डुबानमा परेका छन्। उनले भने, प्रत्येक वर्षको वर्षाका समयमा यहाँ बाढी र डुबानको समस्या हुन्छ, यसको समाधान हुन नसक्दा प्रत्येक वर्ष घर डुबानमा पर्नेतथा स्थानीय विस्थापित हुने गरेका छन्। जिल्ला प्रशासन कार्यालयले भारी वर्षा भइरहेकाले नदी तटीय र पहिरो जोखिम क्षेत्रका बासिन्दालाई उच्च सतर्कता अपनाउन आग्रह गरेको छ। प्रमुख जिल्ला अधिकारी जनार्दन गौतमले वर्षाका कारण हुन सक्ने क्षति न्यूनीकरणका लागि सबैलाई आग्रह गरेका छन्। मर्स्याङ्दी नदीले सतर्कता तह पार गर्यो तनहुँको बन्दीपुर गाउँपालिका४ विमलनगरस्थित मर्स्याङ्दी नदीले जलसतह पार गरेको छ। शुक्रबारदेखि परेको अविरल वर्षाका कारण आज बिहानदेखि नदीले सतर्कता तह पार गरेको हो। सतर्कता तह पार गरेकाले मर्स्याङ्दी नदीमा बाढी आउनसक्ने सम्भावना रहेको भन्दै तटीय क्षेत्रका बासिन्दालाई सर्तक रहन र सावधानी अपनाउन आग्रह गरिएको प्रजिअ गौतमले बताए। जल तथा मौसम विज्ञान विभागले नदी तटीय क्षेत्रमा आइतबारसम्म उच्च सतर्कता अपनाउन आग्रह गरेको छ। विभागका अनुसार मर्स्याङ्दी नदीको सतह १०२५ मिटरभन्दा माथि आएको छ। जिल्लाको भानु नगरपालिका, बन्दीपुर गाउँपालिका, आँबुखैरेनी गाउँपालिका हुँदै यो नदी मुग्लिनमा पुगेर त्रिशूलीमा मिसिन्छ।"
"पहिरोमा परी स्याङ्जामा दुई जनाको मृत्यु, एक बेपत्ता, पाँच घाइते","स्याङ्जा : शुक्रबार साँझदेखिको अविरल वर्षाका कारण आएको पहिरोमा परेर बिरुवा गाउँपालिका ६, लामाखेतमा दुई जनाको मृत्यु भएको छ। बिरुवा गाउँपालिका६ माझकोटका ६५ वर्षीया गुईश्वरी शर्मा मरासिनी र ६७ वर्षीया हरिमाया शर्मा रहेको जिल्ला प्रहरी नायव उपरीक्षक इन्द्र बहादुर रानाले जानकारी दिए। लामाखेतस्थित सोही ठाउँ बस्ने ईश्वरी लम्सालको घरमा पहिरो जाँदा माझकोट बस्ने ७१ वर्षीय माधव शर्मा बेपत्ता भएको उनले बताए। सोही पहिरोमा परी ५ जना घाइते भएका छन्। प्रहरीले घटनाका सम्बन्धमा आवश्यक अनुसन्धान गरिरहेको जनाएको छ।"
पहिरोले कान्तिलोकपथ अवरुद्ध,"ललितपुर : अविरल वर्षात्का कारण पहिरो जाँदा कान्तिलोकपथमा आवागमन अवरुद्ध भएको छ। शुक्रबारदेखिको वर्षाले ललितपुरको बागमती गाउँपालिका३ कार्कीबासमा पहिरो जाँदा सडक अवरुद्ध हुन पुगेको भट्टेडाँडा प्रहरीचौकीका प्रमुख उद्धव महतले जानकारी दिए। कान्तिलोकपथ आयोजनाका सूचना अधिकारी तथा इञ्जिनियर रविन्द्र महर्जनले दिएको जानकारीअनुसार वर्षातका कारण फास्ट ट्रयाकको माटो र लेदो पानीले बगाएर बगुवा पुलमा जम्मा भएको हुँदा आवतजावतमा समस्या छ। अविरल वर्षा जारी रहेको भए पनि ललितपुरको दक्षिणी भेगमा हालसम्म क्षति भएको प्रहरी प्रमुख महतले बताए। महाँकाल गाउँपालिकाका प्रमुख गणेश केसीले भने, 'अहिलेसम्म लेले चन्दनपुर मुख्य सडक बन्द भएको छैन।'"
ओखलढुंगामा पहिरोले होटलसँगै पुरिएका दुवै जनाको उद्धार,ओखलढुंगा : ओखलढुंगामा पहिरोले दुईवटा टहरासहित आमा छोरी जना पुरिएका छन्। भोजपुर घर भई सिद्धिचरण नगरपालिका १२ मा होटल गर्दै आएकी इन्दिरा खत्री र निजकी छोरी १३ वर्षीया लक्ष्मी विष्टलाई टहरासँगै पहिरोले पुरेको हो। प्रहरी र स्थानीयको सहायतामा उनीहरूको उद्धार गरेर उपचारका लागि ओखलढुंगा सामुदायिक अस्पताल पठाइएको छ। घाइतेमध्ये १३ वर्षीया विष्टको दुवै खट्टामा गम्भीर चोट लागेको छ। घाइतेको ओखलढुंगा सामुदायिक अस्पतालमा उपचार भइरहेको छ। थप उद्धार तथा सडक खुलाउने काम भइरहेको प्रहरीले जनाएको छ। टहरामाथिको सडकको नाली पुरिएर जम्मा भएको पानी चर्किएको सडकको डिलबाट खसेपछि पाखो र रुखसँगै पहिरो बगेको थियो। स्थानीयको लापरबाहीले सडकको नाली बन्द भएपछि सडकको पानी जम्मा भएर पहिरो गएको हो। शुक्रबार रातिदेखि निरन्तर परेको अविरल वर्षाका कारण जिल्लाभरका सडक अवरुद्ध भएका छन् भने जताततै पहिरो जान थालेको छ।
भक्तपुरको विभिन्न स्थानमा डुवान (फोटोफिचर),"भक्तपुर : अविरल वर्षाका कारण भक्तपुरको विभिन्न स्थान डुवानमा परेका छन्। अविरल वर्षापछि हनुमन्ते खोलाको बहाव उच्च भएपछि विभिन्न स्थानमा डुवान भएको हो। यहाँको बारही स्थान, हनुमान घाट र मध्यपुर थिमिको राधे राधेमा डुवान भएको छ। भक्तपुरको बराही स्थान जलमग्न भएको छ भने राधे राधे क्षेत्रमा सहायक सडकहरूमा पानी पसेको छ।"
पहिरोले प्रहरी चौकी पुरियो,बागलुङ : शुक्रबारदेखि परेको अविरल वर्षाको कारण बागलुङको प्रसिद्ध धार्मिकस्थल पञ्चकोटमा पहिरो जाँदा प्रहरी चौकी पुरिएको छ। शनिबार दिउँसो बागलुङ नगरपालिका६ को पञ्चकोटधाम मन्दिर जाने बाटोमा लगाइएको पर्खाल भत्किँदा प्रहरी चौकी पञ्चकोटको चार कोठे कच्ची भवनको ३ कोठा पुरिएको हो। जिल्ला प्रहरी कार्यालय बागलुङका प्रहरी उपरीक्षक ऋषिराम कँडेलले भवन माथिबाट झरेको पहिरोले प्रहरी चौकीको तीन कोठा पुरिएको बताए। उनले चौकीमा कार्यरत प्रहरीहरू सुरक्षित रहेको बताए। प्रहरी उपरीक्षक कँडेलले पहिरोले भवन पुरिएपछि प्रहरीलाई पञ्चकोट मन्दिरको गण्डकी सभा हलमा व्यवस्थापन गरिएको जानकारी दिए। पहिरोले भत्किएको भवन पनि पञ्चकोटधाम मन्दिरको हो। मन्दिरले प्रहरी चौकी राख्नका लागि चार कोठे भवन दिएको थियो।
पैनीमा डुबेर झापामा एक जनाको मृत्यु,झापा : झापाको बिर्तामोडमा पैनीमा डुबेर एक जनाको मृत्यु भएको छ। मृत्यु हुनेमा बिर्तामोड नगरपालिका१० इलामेली टोलका होपन मुर्मुका ३५ वर्षीय छोरा सुनिल मुर्मु रहेको जिल्ला प्रहरी कार्यालय झापाले जनाएको छ। प्रहरीका अनुसार शनिबार दिउँसो पौने ३ बजे सुनिल घर नजिकैको पैनीमा डुबेको अवस्थामा मृत भेटिएको थियो। घटना थाहा पाएलगतै इलाका प्रहरी कार्यालय अनारमनिको टोली घटनास्थल पुगेर कानुनी प्रक्रिया गरी थप अनुसन्धान अघि बढाएको प्रहरीले जनाएको छ।
पहिरोले म्याग्दीका प्रमुख सडक अवरुद्ध : झरीले पहिरो पन्छाउन समस्या,"म्याग्दी : अविरल वर्षाले पहिरो खस्दा म्याग्दीलाई राष्ट्रिय राजमार्ग, सदरमुकाम बेनीलाई ग्रामीण क्षेत्र र मुस्ताङसँग जोड्ने सडक अवरुद्ध भएका छन्। पर्वतको कुश्मा नगरपालिका१ मालढुङ्गामा खसेको पहिरोले म्याग्दी र मुस्ताङलाई राष्ट्रिय राजमार्गसँग जोड्ने मालढुङ्गाबेनी सडक अवरुद्ध बनेको छ। यो सडक अवरुद्ध हुँदा म्याग्दीदेखि प्रदेश राजधानी पोखरा जाने आउने सवारीसाधनले बागलुङबेनी वैकल्पिक सडक प्रयोग गरेका छन्। जिल्लाको उत्तरी क्षेत्र हुँदै मुस्ताङस्थित चिनको सिमाना कोरला नाका जोड्ने बेनीजोमसोमकोरला सडकअन्तर्गत म्याग्दीको रघुगङ्गा गाउँपालिका२ र ३ मा पर्ने सिरुवारी र बैसरीमा पहिरो खसेपछि आज बिहानैदेखि सवारीसाधन आवतजावत बन्द भएको हो। बेनीजोमसोमकोरला सडक आयोजनाका सवइञ्जिनियर सोहनजङ्ग कार्कीले पहिरो पन्छाउन उपकरण तयारी अवस्थामा रहे पनि वर्षात् र पहिरो खस्नेक्रम नरोकिएकाले समस्या भएको बताए। आयोजनाअन्तर्गत पर्ने मालढुङ्गाबेनी सडक खुलाउन पनि उपकरण परिचालन भएको छ। बेनीजोमसोम सडक अवरुद्ध हुँदा म्याग्दीको रघुगङ्गा, अन्नपूर्ण गाउँपालिका र मुस्ताङका बासिन्दाका साथै पर्यटक र तीर्थयात्री समस्या परेका छन्। म्याग्दीको अन्नपूर्ण गाउँपालिकामा उत्पादन भएको आलु बजार पठाउन समस्या भएको छ। स्तरोन्नतिका क्रममा रहेको बेनीजोमसोमकोरला सडकअन्तर्गत पर्वतको मालढुङ्गादेखि म्याग्दी हुँदै मुस्ताङको लेतेसम्म १४ ठाउँमा पहिरो छन्। पहिरो र नदी कटानका कारण बेनीजोमसोम सडकमा जोखिम र सास्तीपूर्ण यात्रा गर्नुपर्ने बाध्यता रहेको छ। बेनी नगरपालिका४ र मङ्गला गाउँपालिका२ को सिमानामा रहेको फापरखेतको पहिरोले धवलागिरि, मालिका र मङ्गला गाउँपालिकालाई सदरमुकाम बेनीसँग जोड्ने बेनीदरबाङ सडक अवरुद्ध बनेको छ। पूर्वाधार विकास कार्यालयले फापरखेतको पहिरो पन्छाउने प्रयास गरे पनि निरन्तरको झरीले सफल भएको छैन।"
बागलुङमा पुरुष मृत फेला,बागलुङ : बागलुङको गलकोट नगरपालिकामा एक पुरुष मृत फेला परेका छन्। गलकोट नगरपालिका३ बोहोराफाँटका ५४ वर्षीय धन बहादुर बोहोरा शनिबार दिउँसो मृत फेला परेको जिल्ला प्रहरी कार्यालय बागलुङले जनाएको छ। शुक्रबार घरमा कसैलाई नभनी हिँडेका बोहोरा शनिबार दिउँसो गलकोट नगरपालिका३ छहरेखोलाको बीच भागमा मृत अवस्थामा फेला परेको इलाका प्रहरी कार्यालय गलकोटका प्रहरी निरीक्षक थमन सिंह रानाले बताए। घटनाको अनुसन्धान भइरहेको उनले बताए।
मुस्ताङको घमी खोलामा आएको बाढीले काठेपुल र सिँचाइ कुलोमा क्षति,जोमसोम : मुस्ताङको लोघेकर दामोदरकुण्ड गाउँपालिका२ घमी खोला बाढीले त्यहाँको पुरानो काठेपुल र सिँचाइ कुलोमा क्षति पुगेको छ। खोलामा आएको बाढीले घमी र ढाक्मर जोड्ने पुरानो काठेपुल बगाएको हो। घमी गाउँको सिँचाइ कुलोको करिव सय मिटर ड्रेन समेत बाढीले क्षति तुल्याएको छ। बाढीले पुरानो (घमी ढाक्मर) गाउँ जोड्ने बगाएपछि त्यस क्षेत्रका स्थानीयबासी तथा पर्यटकलाई समेत आउजाउमा समस्या परेको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टले जानकारी दिए। अहिले बाढीले काठेपुल बगाएपछि स्थानीयबासीले जोखिम मोलेर घमी खोला तर्नुपर्ने अवस्था आइपरेको अध्यक्ष बिष्टको भनाइ छ। बाढीले काठेपुल बगाएपछि गाउँले जुटेर फेरी पुरानै संरचना नबिग्रिने गरी सो स्थानमा पुल स्थापना गर्न थालिएको भएपनि वर्षाका कारण पुल बनाउने काम गर्न अप्ठ्यारो परेको अध्यक्ष बिष्टले बताए। यसैगरी घमी खोलामा आएको बाढीले सिँचाइ कुलोमा क्षति पुगेपछि अहिले घमी गाउँको खेतीयोग्य जमिनमा सिँचाइको सुविधा अवरुद्ध भएको छ। संघीयता अघि सिँचाइ सबडिभिजन कार्यालय बागलुङले निर्माण गरेको घमी सिँचाइ कुलो बाढीले क्षति बनाएको हो। बाढीले सिँचाइ कुलो क्षति बनाएपछि क्षतिग्रस्त स्थानमा पुनः सिँचाइ कुलो निर्माण गर्न गाउँपालिकाले तत्कालै कदम चालेको अध्यक्ष बिष्टले बताए। कुलो मर्मत गर्न करिब १० लाख बढी रकम लाग्ने भएकाले विपद् व्यवस्थापन कोषबाट छुट्याइएको बजेटबाट कुलो मर्मत गरिने अध्यक्ष बिष्टको भनाइ छ। यसैगरी थासाङ गाउँपालिका स्थित (लेतेधम्पु) जोड्ने निर्माणाधीन पक्की पुल नजिक कालीगण्डकी कटानले बेनीजोमसोम मुख्य राजमार्ग सडकलाई असर पुर्याएको छ। त्यहाँ निर्माण कम्पनीले पुलको फाउन्डेसन जग खन्नका लागि मुख्य सडक मिचेर संरचना निर्माण गर्न थालेको थियो। निर्माण कम्पनीले मनसुन सुरु हुन लाग्दा काम गरेकाले कालिगण्डकी बढेपछि निर्माण कार्य त्यसै अधुरो छोडेर सम्पर्कविहीन बनेको थियो। कालीगण्डकी नदी कटान र मुख्य सडक भासिने र भत्किँदै सडक साँघुरो बनेपछि त्यहाँ सडक सुरक्षा जोखिम उत्पन्न भएको थियो। सडक जोखिम न्यूनीकरण गरी सडक आवागमनलाई सुरक्षित बनाउन शुक्रबारदेखि तालुकदार कार्यालय पूर्वाधार विकासले पहल थालेको कार्यालय प्रमुख अजय श्रेष्ठले जानकारी दिए। उनले मनसुनको समय अझै बाँकी रहेकाले बेनीजोमसोम सडकको (लेतेधम्पु)मा सडक जोगाउन अस्थायी ढुंगा तेर्साएर नदी छेक्ने काम सुरु भएको कार्यालय प्रमुख श्रेष्ठको भनाइ छ। त्यहाँ करिब ५० मिटर लामो दूरीमा ढंगेबार राखेर नदी तर्काउने काम भइरहेको उनले जनाए।
"लगातार वर्षा, बाढी र पहिरोको त्रासमा स्थानीय","अछाम : बिहीबारदेखि लगातार परेको वर्षाका कारण बुढीगंगा नदीमा पानीको वहाब बढेको छ। निरन्तर परिरहेको वर्षाका कारण बुढीगंगा, छिपेखोला, प्रभाली खोलामा पानीको सतह ह्वात्तै बढेको हो। खोलामा बाढी आएसँगै आसपासका बस्तीहरु र खेतीयोग्य जमिन उच्च जोखिममा परेका छन् भने स्थानीय बासिन्दाहरु त्रसित बनेका छन्। हरेक वर्ष वर्षायाम सुरु भएसँगै बुढीगंगा नदी,छिपेखोला र प्रभाली खोलाले बस्ती डुवानमा पार्नुका साथै खेतियाग्य जमिन कटान गर्दै आएको छ। विभिन्न ठाउँका ग्रामीण सडकहरु अवरुद्ध भएका छन्। साँफेबगरमा रहेको विद्युत प्राधिकरणको कार्यालय डुबानमा परेको छ। बुढीगंगा नदी तटीय क्षेत्रका नागरिकहरुलाई सचेत र सुरक्षित रहन सूचना जारी गरेको साँफेबगर नगरपालिकाका मेयर राजेन्द्रबहादुर कुँवरले बताए। उनले भने,तीन दिनदेखिको वर्षाले नदीमा बाढी आएको छ,आसपासका स्थानीय बासिन्दाहरुलाई सजग रहन, सुरक्षित ठाउँमा बस्नु भनेर सूचना गरेका छौं। वर्षाका कारण साँफे मार्तडि सडक खण्डको बुढाबगरमा पहिरो गएर सडक अबरुद्ध भएको र सडक खुलाउने प्रयास भइरहेको प्रमुख जिल्ला अधिकारी शिब लम्सालले बताए। उनले भने,वर्षाका कारण अधिकाश ग्रामीण सडक बन्द भएका र नदी खोलाहरुमा बाढी आएको सूचना पाएका छौं,जिल्लामा कुनै अप्रिय घटना घटेको छैन,हुन सक्ने सम्भावित घटनाहरुलाई मध्यनजर गर्दै सबै संयन्त्रहरु तयारी अवस्था छन्। जिल्ला प्रशासनमार्फत पनि सतर्क र सुरक्षित रहन सबैमा सूचना गरेको प्रजिअ लम्सालले बताए। २०७८ कार्तिक महिनामा आएको बाढीले साँफेबगर नगरपालिका ४ मष्टामाण्डौको ७४ रोपनी र रिडिकोटमा २८ रोपनी खेतियोग्य जमिन बगाएको थियो। नदीको कटानका कारण साँफेबगर नगरपालिकाको कार्यालय र एयरपोर्ट लगायत सयौं घरहरु समेत जोखिममा रहेका छन्।"
"काठमाडौं उपत्यकाका नदीमा जलसतह बढ्यो, करिडोरमा प्रहरी गस्ती","काठमाडौं: अविरल वर्षाका कारण उपत्यकाका खोला नदीमा जलसतह बढेपछि सुरक्षा निकाय सतर्कतामा छन् । काठमाडौँ उपत्यका प्रहरी कार्यालयका प्रवक्ता एवं प्रहरी वरिष्ठ उपरीक्षक दिनेशराज मैनालीले उपत्यकाका करिडोर क्षेत्रमा सम्भावित जोखिम रोक्न प्रहरीको गस्ती थालिएको जानकारी दिए । उनले भने, बाढीले नदीका तटीय क्षेत्रका बासिन्दालाई पर्नसक्ने असर र जोखिमलाई मध्यनजर गरेर सबै करिडोरमा गस्ती थालिएको छ । उनले वाग्मती, विष्णुमती, मनहरा, हनुमन्तेलगायत सबै नदी खोलाका करिडोरमा अहिले प्रहरीको गस्ती जारी रहेको जानकारी दिए। उनले अहिलेसम्म उपत्यकामा विपद्जन्य घटना नभएको पनि जानकारी दिए । तीनवटै जिल्लाका सुरक्षाकर्मीलाई परिचालनका लागि तयारी हालतमा राखिएको पनि प्रवक्ता मैनालीले बताए । उनले भने, यो बेलामा घटना भइहाल्न सक्छन्, त्यसलाई ध्यानमा राखेर टोली तयारी अवस्थामा छन्, कतैबाट सूचना आउनेवित्तिकै परिचालन हुन्छन् । वर्षाका कारण आज देशका अधिकांश जिल्लाको जनजीवन प्रभावित भएको छ भने ठाउँठाउँमा सडक अवरुद्ध भएको छ । कतै डुबान, कतै बाढी त कतै पहिराले प्रभावित पारेर प्रहरी प्रधान कार्यालयले जनाएको छ । रासस"
"भारी बर्षाका कारण सडकमा पहिरो, वीपी राजमार्ग अवरुद्ध",काभ्रे : अविरल वर्षाका कारण खसेको पहिरोले वीपी राजमार्ग अवरुद्ध भएको छ। काभ्रेको रोशी गाउँपालिका८ नर्के आसपासमा गएको पहिरोले राजमार्ग अवरुद्ध भएको जिल्ला प्रहरी कार्यालय काभ्रेले जनाएको छ। विभिन्न स्थानमा पर्ने खहरेखोलामा लेदो थुप्रिँदा सडक अवरुद्ध भएको हो। यसैगरी सिन्धुलीको सुनकोशी गाउँपालिका२ कमिरेफाड र गोलञ्जोर गाउँपालिका६ को अक्करेभीरमा पहिरो जाँदा गएरातिबाट सडक अवरुद्ध भएको छ। प्रहरीका अनुसार सडक अवरुद्ध हुँदा सवारीसाधन तथा यात्रु अलपत्र परेका छन्। पहिरो पन्छाएर सडक सुचारु गराउने प्रयास भइरहेको प्रहरीले जनाएको छ।
मनसुनी वायुको प्रभाव : कुनकुन प्रदेशमा हुँदैछ भारी बर्षा ?,"पूर्वानुमान शाखाका अनुसार सोमबारसम्म कोशी, बागमती, लुम्बिनी र सुदुरपश्चिम प्रदेशका एकदुई स्थानमा भारी वर्षाको सम्भावना रहेको छ। काठमाडौं : नेपालमा मनसुनी वायुको प्रभाव रहेको छ। मनसुनको न्यून चापीय रेखा पूर्वतर्फ सरदर स्थानको आसपास तथा पश्चिमतर्फ सरदर स्थानको उत्तरमा अवस्थित रहेको मौसम पूर्वानुमान शाखाले जनाएको छ। शनिबार देशभर मेघ गर्जनचट्याङ्गसहित मध्यम वर्षा र थोरै स्थानहरूमा भारी वर्षाको सम्भावना रहेको छ। गण्डकी, लुम्बिनी, कर्णाली र सुदुरपश्चिम प्रदेशको एकदुई स्थानमा अति भारी वर्षाको पनि सम्भावना रहेको महाशाखाको बुलेटिनमा उल्लेख छ। राती कोशी र मधेश प्रदेशका केही तथा बाँकी प्रदेशका धेरै स्थानहरुमा मेघ गर्जनचट्याङ्गसहित मध्यम वर्षाको सम्भावना रहेको छ। कोशी, बागमती, गण्डकी, लुम्बिनी, कर्णाली र सुदुरपश्चिम प्रदेशका थोरै स्थानहरूमा तथा मधेश प्रदेशका एकदुई स्थानमा भारी देखि धेरै भारी वर्षाको सम्भावना रहेको छ। कोशी, गण्डकी, लुम्बिनी, कर्णाली र सुदुरपश्चिम प्रदेशको एकदुई स्थानमा अति भारी वर्षाको पनि सम्भावना रहेको बुलेटिनमा उल्लेख छ। आइतबार र सोमबार पनि सबै प्रदेशका धेरै स्थानहरूका मेघ गर्जनचट्याङ्गसहित मध्यम वर्षाको सम्भावना रहेको छ। कोशी, गण्डकी, लुम्बिनी, कर्णाली र सुदुरपश्चिम प्रदेशका थोरै स्थानहरूमा तथा मधेश र बागमती प्रदेशका एकदुई स्थानमा भारी देखि धेरै भारी वर्षाको सम्भावना रहेको छ। साथै गण्डकी, लुम्बिनी, कर्णाली र सुदुरपश्चिम प्रदेशका प्रदेशको एकदुई स्थानमा अति भारी वर्षाको पनि सम्भावना रहेको छ। महाशाखाले अति भारी वर्षाले दैनिक जनजीवन लगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने सम्भावना रहेकोले आवश्यक सतर्कता अपनाउन अनुरोध गरेको छ।"
वीपी राजमार्ग अवरुद्ध : जेसिभीले लेदो पन्छाउँदै एकतर्फि सञ्चालन,"काठमाडौं : भारी बर्षाले सडकमा पहिरो र लेदो आएपछि वीपी राजमार्ग अवरुद्ध भएको छ । वीपी राजमार्गको काभ्रेखण्ड अन्तर्गत रोशी गाउँपालिका ८ नर्के, चारसय बेसी र वडा ९ जनबिजयमंगल मावि स्कुल अगाडि सडक अवरुद्ध भएको छ । वडा नम्बर ११ कालढुङगा र १२ माम्तिस्थित बिपि राजमार्ग खहरेखोलाबाट लेदो आएर सड्क अवरोध भएको प्रहरीले जनाएको छ । उक्त स्थानमामा प्रहरी स्थानीयले सडक खुलाउने पहल भइरहेको प्रहरीले जनाएको छ । सडकमा आएको लेदो जेसिभी पन्छाएर बाटो एकतर्फि खुलाएको ईलाका प्रहरी कार्यालय मंगलटारको प्रहरी निरीक्षक कृष्ण गिरीले जानकारी दिए । लेदो आउने क्रम भइरहेको र पन्छाउने कार्य गर्दै बाटो सुचारू गर्ने प्रयास भइ रहेको उनले बताए ।"
कस्तो छ तपाईंको आजको राशिफल ?,"असार २२ गते शनिबार प्रतिपदा तिथि, पुनर्वशु नक्षत्र, व्याघात योग, मिथुनका चन्द्रमा, सूर्योदय ५:१५, सूर्यास्त १९:०१ मेष : धार्मिक अनुष्ठानले पारिवारिक सहकार्य हुनेछ। यात्रामा ध्यान दिनुपर्नेछ। व्यापारिक लगानी शुभ छ। वृष : खराब व्यक्तिसँगको संगत छुट्नेछ। कृषि कार्यमा लगानी नबढाउनु होला। साथीभाइसँग भेटघाट हुनेछ। मिथुन : नयाँ व्यवसाय सुचारु हुनेछ। अध्ययनका लागि थप समय खर्चनु पर्नेछ। आफ्नो कामले सफलता पाउनेछ। कर्कट: अप्रिय घटना टरेर जानेछ। आफ्नो सफलताको फाइदा अरुले उठाउनेछन्। पश्चिम दिशाको यात्रा नगर्नुहोला। सिंह : सामान्य कार्यमा विवाद बढ्नेछ। पारिवारिक जिम्मेवारी थपिएर जानेछ। टाढिएका व्यक्ति पुनः सम्बन्धमा जोडिनेछन्। कन्या : पैतृक सम्पत्ति विवाद हट्नेछ। आतिथ्यता ग्रहणको योग बन्नेछ। नयाँ कामको सुरुवात आज नगर्नुहोला। तुला : फसेको लगानी उठाउन कठिनाई आउनेछ। नोकरीमा पदोन्नतिको योग बन्नेछ। वित्तीय कारोबार बढेर जानेछ। वृश्चिक : जग्गाजमिनसम्बन्धी कारोबार शुभ रहला। आर्थिक अभावले सताउनेछ। शारीरिक दुर्बलता बढेर जानेछ। धनु : पत्नीको नामको काम शुभ रहला। वैदेशिक यात्राको योग बन्नेछ। शारीरिक समस्या बढेर जानेछ। मकर : दही खाएर यात्रामा निस्कँदा शुभ रहला। घरमा शुभ मांगलिक कार्य सम्पन्न हुनेछ। वैदेशिक यात्राको योग रहला। कुम्भ : प्रेमि प्रेमिकामा मिलनको योग रहनेछ। नयाँ व्यक्तिसँग टाढै रहनु पर्नेछ। शैक्षिक क्षेत्रमा सफलता मिल्नेछ। मीन : अनावश्यक विषयले चञ्चलता बढ्नेछ। प्राकृतिक क्षेत्रको भ्रमणको योग बन्नेछ। पुत्र प्राप्तिको योग बन्नेछ।"
"राप्ती नदीमा फसेका दुई जनाको उद्धार, एक बेपत्ता",दाङ : दाङमा लगातारको वर्षापछि राप्ती नदीमा आएको बाढीमा फसेकामध्ये दुईजनाको उद्धार गरिएको छ। एकजना बेपत्ता छन्। दाङको लमही नगरपालिका ७ हस्नापुरस्थित राप्ती नदीको बाढीमा फसेकामध्ये दुई जनाको सकुशल उद्धार गरिएको दाङ प्रहरीले जनाएको छ । राजपुर गाउँपालिका २ का किसान लमहीबाट फर्किने क्रममा राप्ती नदीको बाढीमा फसेका थिए। सँगै रहेका तीनजनामध्ये दुई जना सिमलको रुखमा चढेका थिए। सशस्त्र प्रहरी बल ४१ नम्बर रिजर्भ गण अर्जुनखोलाबाट खटिएका सुरक्षाकर्मीले राजपुर गाउँपालिका२ निवासी ४८ वर्षीय तुलाराम यादव र ४० वर्षीय दयाराम यादवको उद्धार गरेको हो। उनीहरूसँगै रहेका १८ वर्षीय राजकुमार यादव बाढीमा बगेर बेपत्ता भएको प्रहरीको भनाई छ । अहिलेसम्म दाङमा नदी र खोलाले बगाएर तीन जनाको ज्यान गइसकेको छ ।
"गुल्मीमा पहिरोले घर पुरियो, एक जना घाइते","गुल्मी : अविरल बर्षाका कारण गुल्मीमा शनिबार एक घर पुरिएको छ । रुरुक्षेत्र गाउँपालिका ३ ठाँटीमा अवस्थित रुपा टमाटाको घर पुरिएको हो । घरमा उजेली भनेर चिनिने रुपा टमाटा र उनकी छोरी बस्दै आएका थिए । शनिबार बिहानै माथिबाट खसेको पहिरोले घर पुरिएको थियो । पहिरोका कारण घरभित्र बसेकी टमाटा पनि पुरिएकी थिइन् । पहिरोले घर पुरेपछि रुपालाई स्थानीय,प्रहरी र जनप्रतिनिधिले उद्धार गरिएको रुरुक्षेत्र गाउँपालिका १ का वडासदस्य घनश्याम ज्ञवालीले जानकारी दिए । पहिरोमा पुरिएकी टमाटा घाइते भएकी छन् । हातको संकेतका आधारमा उनको उद्धार गरिएको र उपचारको लागि उनलाई रिडी स्वास्थ्य चौकीमा लगिएको वडा सदस्य ज्ञवालीले बताए । छोरी घाँस काट्न गएकाले उनी पहिरोबाट बचेको स्थानीयको भनाई छ । बस्ती जोखिममा रुरुक्षेत्र गाउँपालिकाको १ को गोलपोखरीका केही बस्तीहरु जोखिम देखिएका छन् । नयाँ सडक विस्तार गरिएका कारण धेरै गाउँबस्ती जोखिममा रहेको स्थानीयले बताएका छन् । रिडी तम्घासको सडक स्तरउन्नतीको क्रममा सडकको माटो र सामाग्रीसहित बगेको भल र पानीका कारण रिडी बजार जोखिममा रहेको छ । सोही वडाको रह भन्ने स्थान जोखिम दुई परिवारलाई गाउँपालिकाले शुक्रबार नै सुरक्षित स्थानमा स्थान्तरण गरिसकेको छ । बर्षाका कारण मदन भण्डारी राजमार्ग अन्तर्गतको रिडी तम्घास सडकका विभिन्न ठाउँमा माथिबाट पहिरो खसेको छ । बिहानैदेखि पहिरो खसेका स्थानमा जेसिबी मेसिनको प्रयोग गरेर सडक सुचारुको काम भइरहेको प्रहरीले जनाएको छ । अविरल वर्षाका कारण जिल्लाका विभिन्न स्थानमा रहेका स्थानीय खहरे खोलामा पानीको बहाव र सडकमा पहिरोले कतिपय सडक अवरुद्ध भइरहेको जिल्ला प्रहरी कार्यालय गुल्मीले जनाएको छ ।"
"सुन्दर सुदूरपश्चिम, जहाँ अलौकिक आनन्द छ","अध्यात्ममात्रै होइन, पर्यापर्यटनको भर्जिन ल्यान्ड पनि सुदूरपश्चिम हो। धर्तीको स्वर्ग भनिएको खप्तड पर्यापर्यटन र अध्यात्मको गठबन्धन हो। बडिमालिका आफैंमा तपोभूमि हो। सत्ताको स्वादका लागि जनताको बुइँ चढेर त्यहाँ पुगेपछि खासै शासकले नहरेको प्रदेश हो, सुदूरपश्चिम। नौ जिल्लाको प्रदेश हो यो। विगतमा राज्यले उपनिवेश जस्तै व्यवहार गरेको प्रदेश भने पनि हुन्छ। जसले पाँचपाँचपटक देशको कार्यकारी प्रमुखको जिम्मेवारी सम्हाल्ने व्यक्ति जन्मायो। पञ्चायतदेखि गणतन्त्रसम्म आउँदा यस प्रदेशले देशको नेतृत्वमा पुग्ने दुईदुईजना प्रधानमन्त्री जन्मायो तर सुदूरपश्चिमको कायापलट त के कोल्टेसमेत फेर्न पाएन। नेतृत्वले आफ्ना मान्छे बनायो, कोई मन्त्री भए भने कोही राजदूत। धेरैले सुरक्षा निकायका संगठन प्रमुखको जिम्मेवारी पाए। धेरैका छोराछोरी विदेश गए, सम्भावना भएको सुदूरपश्चिम छोडेर धेरै राजधानी भासिए। उतै घरजग्गा जोडे, तर सुदूरले उनीहरूको व्यक्तिगत प्रगति हेरेर प्रदेशको प्रगति कुरिरह्यो। सुदूरपश्चिम आफैंमा अध्यात्मको थलो हो। खप्तड बाबाको तपस्या होस् कि सात बहिनी भगवतीको देवभूमि। यहाँका हरेक रुखमुनि अध्यात्म छ। अध्यात्ममात्रै होइन, पर्यापर्यटनको भर्जिन ल्यान्ड पनि सुदूरपश्चिम हो। धर्तीको स्वर्ग भनिएको खप्तड पर्यापर्यटन र अध्यात्मको गठबन्धन हो। बडिमालिका आफैंमा तपोभूमि हो। यस प्रदेशमा अथाह सम्भावना छन्, तर ती सम्भावनाको पहिचान हुन सकेको छैन। पर्यटनका अथाह अवसर छन् तर ती अवसरलाई सम्भावनामा बदलिदिने व्यक्ति जन्मेको छैन। देश संघीय गणतन्त्रात्मक व्यवस्थामा जानुअघि सुदूरपश्चिम एक उपनिवेश जस्तै थियो। सुदूरपश्चिममा आउने कर्मचारी कारबाहीका लागि आउने गर्थे भने यस क्षेत्रमा मिनरल पानी पाइँदैन भनेर राष्ट्रिय स्तरका महाधिवेशन वा कार्यक्रमहरू हुन्थेनन्। तर अहिले यो प्रदेशका सम्भावनालाई अवसरमा बदल्ने हो भने कायापलट यसै प्रदेशबाट हुन सक्छ। देश संघीयतामा गएपछि प्रदेशको मुहारमा केही चमक आएको छ। पर्यटनका प्रोडक्टहरू बन्न नसके पनि प्रचारप्रसार हुन थालेको छ। त्यतिबेला केन्द्र सरकारले कनिका छरेजस्तै दिने बजेट थियो, अहिले प्रदेश र स्थानीय तहहरूले अर्बौंको बजेट आफैं बनाउन पाएका छन्। सुदूरपश्चिम प्रदेश सरकारले ८ वटा बजेट ल्यायो अहिलेसम्म। ती ८ वटा बजेटमा करिब ढाई खर्ब रकम खर्च भयो यो प्रदेशमा। पर्यटनबाट मात्रै देशमा स्वरोजगारी बढाउन सकिन्छ भन्ने योजना भने कुनै सरकारले नल्याएकाले सम्भावनाको प्रदेश ओझेलमा छ। एसियामै बाह्रसिंगेको बथान : कञ्चनपुर जिल्लामा भारतसँग जोडिएको क्षेत्र हो, शुक्लाफाँटा राष्ट्रिय निकुञ्ज। यसको स्थापना २०३१ सालमा भएको हो। त्यतिबेला शाही शुक्लाफाँटा बन्यजन्तु आरक्ष भनिए पनि पछि यसलाई शुक्लाफाँटा राष्ट्रिय निकुञ्ज बनाइयो। यो निकुञ्ज भारतको राजधानी नयाँदिल्लीबाट ४ सय किलोमिटरको दूूरीमा मात्रै छ। भारतको ३ अर्बको जनसंख्याको ५ प्रतिशतलाई पनि शुक्लाफाँटाको प्याकेज बनाएर भित्र्याउन सके कसैले पनि खाडीको रापमा जल्नु पर्दैन। महाकाली नदीको पुरानो बहाव क्षेत्र भएको कारण विकसित हुन आएका फाँटाहरू, धाप र सिमभूमि यस निकुञ्जको प्रमुख विशेषता हो। निकुञ्जका कारण नेपालको पश्चिमी तराईमा पाइने वन्यजन्तु तथा चराचुरुंगीहरूको बासस्थानको संरक्षण हुन पुगेको छ। यो निकुञ्ज बाह्रसिंगाका लागि प्रसिद्ध छ। सन् २०१४ मा यस निकुञ्जमा २ हजार ३ सय १ बाह्रसिंगाको गणना गरिएको थियो। यस निकुञ्जमा एसियाकै ठूलो बाह्रसिंगेको बथान हेर्न पाइन्छ। एसियामा बाह्रसिंगेको ठूलो बथान मात्रै पनि हामीले ब्रान्डिङ गर्न सके पर्यटक ओइरो लाग्नेमा दुईमत छैन। दुर्भाग्य, भारतीय नागरिक लक्षित कुनै पनि पर्यटन प्रडक्ट छैन। यो निकुञ्ज जंगली हात्तीका लागि पनि उत्तिकै प्रख्यात छ। यहाँ करिब २०२५ वटा जंगली हात्ती छन्। सन् २०१७ को गणनाअनुसार यस निकुञ्जमा एकसिंगे गैंडाको संंख्या १६ छ भने २०२२ को गणनाअनुसार यस निकुञ्जमा ३७ बाघको गणना भएको छ। जंगली हात्ती, पाटेबाघ, चितुवा, घोडगधा, बाह्रसिंगा, जरायो, चित्तल, लगुनाजस्ता स्तनधारी जनावर यस निकुञ्जका प्रमुख वन्यजन्तु हुन्। रानी ताल तथा अन्य ससाना तालहरूमा मगर गोहीहरू प्रशस्त पाइन्छन् भने रैथाने र बसाइँ सरी आउने गरी ४ सय २४ भन्दा बढी चराचुरुंगी पाइन्छन्। निकुञ्जमा २ सय ३७ वटा कृष्णसार पनि संरक्षित छन्। १२ वर्षअघि ८४ वटा कृष्णसारबाट सुरु गरिएको हीरापुर कृष्णसार संरक्षित क्षेत्रमा अहिले बढेर २ सय ८७ छन्। कृष्णसार संक्षित क्षेत्रमध्ये यो सबैभन्दा बढी संख्या हो। एसियामै बाह्रसिंगेको ठुलो बथान रहेको शुक्लाफाँटा पाटेबाघ बढी देखिने क्षेत्र पनि हो। सामान्य एउटा बाघका लागि ६० वर्गकिलोमिटरको बासस्थान चाहिन्छ। तर शुक्लाफाँटामा एउटा बाघको बासस्थान २५ देखि ३० वर्गकिलोमिटर मात्रै भएकाले जंगल सफारी गर्दा देखिने सम्भावना बढिरहेको पर्यटन गाइड डुट्ठा राना बताउँछन्। खप्तड : जहाँ अलौकिक आनन्द छ २०४२ सालमा राष्ट्रिय निकुञ्ज स्थापना भए पनि खप्तडको प्रचार भने ७५ वर्षअघिदेखि नै भइरहेको थियो। जतिबेला खप्तड बाबा (श्री १००८ ब्रह्मविद् परमहंस योगी सच्चिदानन्द सरस्वती) तपस्या गर्न खप्तड पुगे, त्यसपछि यस स्थानको प्रचार हुँदै गयो। २००२ सालमा बझाङ्गी राजा रामजंगबहादुर सिंहको अगुवाइमा खप्तडका जंगलमा खप्तड बाबासँगै स्थानीय तपस्या गर्न पुगेका थिए। पछि खप्तड बाबामात्रै तपस्यामा समाहित भए। त्यसपछि खप्तड देवभूमिका रूपमा प्रख्यात हुँदै गयो। देशविदेशमा यसको महत्व र धार्मिक पर्यटनको महत्वबारे प्रचारप्रसार हुँदै गएपछि खप्तडको महिमा बढ्दै गएको हो। समुद्र सतहबाट २४३७ सय मिटर उचाइ र दुई सय २५ वर्गकिलोमिटर क्षेत्रफलमा फैलिएको खप्तडमा दुई सयभन्दा बढी प्रजातिका फूल र बहुमूल्य जडीबुटीका साथै कस्तुरी, मृग, बँदेल, डाँफेजस्ता जंगली जनावर र पक्षीको सुरक्षाका लागि राष्ट्रिय निकुञ्ज स्थापना भएको पाँच वर्षपछि २०४७ सालमा नेपाली सेनाको ब्यारेक स्थापना गरियो। यस राष्ट्रिय निकुञ्जले मध्यपहाडी वातावरण, वनस्पति र वन्यजन्तुहरूको प्रतिनिधित्व पर्छ। यस निकुञ्जमा सल्ला, खसुर र निगालोका जंगलहरूका साथै वन्यजन्तुका लागि उपयुक्त घाँसेमैदान छन्। यहाँ पाइने वन्यजन्तुमा रतुवा मृग, कस्तुरी मृग, घोरल, चितुवा, जंगली कुकुर, जंगली बिरालो, रातो बाँदर, लंगुर बाँदरका साथै डाँफे, मुनालजस्ता सुन्दर चराचुरुंगी छन्। यो निकुञ्ज संसारकै राम्रो स्थानमा पर्छ। यस निकुञ्जको करिब मध्यभागतिर १२ हजार फिट अग्लो खप्तड लेकमा ५० वर्ष खप्तडबाबाले तपस्या गरेको पवित्र ठाउँ छ। सुन्दर घाँसेमैदानमा पुग्नेबित्तिकै यात्रीको थकान मेटिन्छ। यसको वरिपरि ५३ वटा थुम्का छन्, जसलाई स्थानीय भाषामा झोती भनिन्छ। यहाँका घाँसेमैदान, खप्तड दह, नागढुंगा, केदार ढुंगा, खप्तड बाबा आश्रम, शिव मन्दिर यहाँको आकर्षण हुन्। प्राकृतिक, धार्मिक र सांस्कृतिक र जैविक विविधताले भरिपूर्ण भए पनि भौतिक पूर्वाधार र प्रचारप्रसारको कमीले खप्तडले यथेष्ट महत्व पाएको छैन। यातायात र उचित बास बस्ने व्यवस्था क्रमश: बढिरहेका बेला आन्तरिक र बाह्य पर्यटकहरू विस्तारै बढिरहेका छन्। खप्तड राष्ट्रिय निकुञ्ज पुग्न बझाङको खप्तड छान्ना गाउँपालिकाको मेल्तडी हुँदै लोखडाबाट वा डोटीको झिंग्रानाबाट जान सकिन्छ। खप्तड पुग्न कैलाली जिल्लाको अत्तरियाबाट डा केआईसिंह राजमार्ग हुँदै डोटी झिग्रेना वा जयपृथ्वी राजमार्ग भएर तमैल हुँदै खप्तड छान्नाबाट जाँदा ७ देखि ८ घण्टामा खप्तड पुगिन्छ। विश्वका धेरैजसो मुलुक पर्यटन व्यवसायबाट मजबुत अर्थतन्त्र बनाउन सफल भएको परिपे्रक्ष्यमा खप्तड पनि एक पर्यटन व्यवसायका लागि उदाहरण बन्न र खप्तड जान आकाश मार्ग र सडक मार्ग दुवै सुधार गर्न सकिने हो भने पर्यटकीय गतिविधि बढाउन सकिने पर्यटन व्यवसायी किशोर खड्का दाबी गर्छन्। बडीमालिका : जहाँ हरेक मनोकांक्षा पूरा हुन्छ प्राकृतिक छटाले भरिपूर्ण धार्मिक तथा पर्यटकीय हिसाबले प्रचूर सम्भावना बोकेको क्षेत्र हो बडिमालिका। यो सुदूरपश्चिम प्रदेशको बाजुरा, अछाम र कर्णाली प्रदेशको कालीकोटको संगमस्थलमा छ भने मुख्य पूजाथान भने बाजुरा जिल्लामा पर्छ। प्राकृतिक सुन्दरता र धार्मिक महत्वका दृष्टिकोणले सुदूरपश्चिम प्रदेशको खप्तड, रामारोशन, त्रिपुरासुन्दरी, मालिकार्जुन, उग्रतारा, शैलेश्वरी, वैद्यनाथ, अपी र साईपाललगायतका क्षेत्र निकै महत्वपूर्ण मानिन्छन्। त्यसमध्ये पनि बडिमालिकाको स्थान विशिष्ट छ, धार्मिक र पर्यटकीय दुबै हिसाबले। हिन्दुहरूको आस्थाको धरोहर यति महत्वपूर्ण भगवतीको पीठ ओझेलमा परेको छ। बडिमालिका क्षेत्र संरक्षण, संवद्र्धन र विकासको पर्खाइमा छ। हरिया डाँडाहरू, फराकिला घाँसेमैदान अनि बेलाबखत परिरहने सिमसिम पानीले यहाँको वातावरण छुट्टै रमाइलो हुन्छ। वर्षात्मा रमाउँदै उकालो पदयात्रा छिचोलेपछि मात्र आकर्षक र मनमोहक दृश्य त्रिवेणी र बडिमालिका देखिन्छ । बादल आफूभन्दा तल हुन्छ। मुटु छुने चिसो हावा, आङ जिरिङ हुने अग्ला चुचुरा, हेर्दै मन च्युँ च्युँ बनाउने अग्ला डाँडाहरू, शृंखलाबद्ध पहाडहरू। लाग्छ, कसरी छिचोल्ने होला यी गगनचुम्बी डाँडाहरू ? कसरी पुग्ने होला बडिमालिका ? भोक, थकान, पीडा, चिसो सिरेटो सबै गौण हुन्छन्। बडिमालिकाको जति चर्चा गरे पनि कम हुन्छ । धार्मिक आस्था र प्राकृतिक छटाले भरिपूर्ण बडिमालिका पछिल्लो समय आकर्षक गन्तव्य बन्दै गएको छ। जनैपूर्णिमाको दिन विशेष मेला लाग्ने बडिमालिका यात्राको मौसम भने वर्षा याम हो। बडिमालिका छ नै त्यस्तो। पुग्न कठिन। पुगेपछि झर्न कठिन। यी सबै कठिनाइका बाबजुद बडिमालिकाप्रतिको अगाध आस्था र विश्वास भक्तजनमा झन् बढ्दो छ। बडिमालिकाको दर्शनले मनले चिताएको पूरा हुने जनविश्वास छ। पुत्र नभएकालाई पुत्र, धन नहुनेलाई धन, दु: खीलाई सुख प्राप्त हुने अगाध विश्वास छ यहाँ। बडिमालिकाको प्रार्थनाले रोग निको हुने विश्वास छ। बडिमालिकाको त्रिवेणी क्षेत्रमा पर्ने खेतीवेती झन् अचम्मको छ। परापूर्वकालदेखि नै त्यहाँ रहेको खेत रोपिएको, धान, धान रोप्न तयार गरिएका जस्ता गह्राहरू, त्यसबीचमा फालिएका बिउका मुठाहरू जस्ताका तस्तै छन्। बडिमालिका मन्दिरको धार्मिक महत्वमात्र नभई १ सय ४० भन्दा बढी जातका रंगीचंगी फूल, सयौं जातका जडीबुटी, ७० भन्दा बढी प्रकारका चराचुरुंगी पाइन्छन्। ६ महिना घोडा र भेडाहरू चराउन उपयुक्त चरिचरन क्षेत्र, २२ वटा घाँसेमैदान, तीनवटा नदीको संगम रहेको पवित्रधाम त्रिवेणी त्यही पर्छ। थुप्रै ठाउँ नियाल्न सकिने अग्लाअग्ला हिमशृंखलाले तीर्थालुको मन लोभ्याउने गर्छ। सुदूरपश्चिम प्रदेशलगायत देशका विभिन्न जिल्ला र भारतका विभिन्न सहर अधिकांश धार्मिक पर्यटक बडिमालिका पुग्छन्। बडिमालिकामा कालीकोट, बाजुरालगायतका जिल्लाका किसानले भेडा, बाख्रा, घोडालगायतका चौपाया चराउन ल्याउने गरेका छन् भने जडीबुटी पनि संकलन गर्ने गरेका छन्। बडिमालिका समुद्री सतहदेखि ४२ सय मिटर उचाइमा अवस्थित छ। बाटैभरि टाढासम्म फैलिएका हरिया पाटन, अग्ला पहाडहरू, थुप्रै ससाना मन्दिर, खोला, झरना आदिले मन लोभ्याउँछ। अग्लाअग्ला पहाडहरूमा उकालोओरालो गर्दै, कतै साँघुरा बाटाहरू यात्रा गरिरहँदाको थकानलाई यहाँ देखिने सुन्दर दृश्यले मेटाउँछन्। युवादेखि ज्येष्ठ नागरिक पुस्ताका भक्तजनहरू मेलामा आउने, बडिमालिका थानमा आशीर्वाद माग्ने, मनोकांक्षा पूरा भएको भन्दै धन्यवाद व्यक्त गर्न पनि भक्तहरू आउने गरेका छन्। पृथ्वीनारायण शाहको पालादेखि लाग्दै आएको यो मेलामा सरकारी स्तरबाटै पूजा गर्ने गरिन्छ। बडिमालिकाको दर्शन गरेपछि चिताएको पूरा हुन्छ भन्ने जनविश्वास रहँदै आएको बडिमालिकाका पुजारी भानुभक्त पाध्याय बताउँछन्। रमणीय रामारोशन : गर्मीमा घुम्ने स्थान बाह्र बन्ड अठार खण्डको नामले परिचित छ अछामको रामारोशन। धर्तीको स्वर्ग भनेर स्थानीय तहले नामकरण गरेको स्थान हो यो। रामारोशन पर्यटकीय क्षेत्र रामारोशन गाउँपालिकाको वडा नम्बर५ मा अवस्थित छ। रामारोशन क्षेत्र पर्यटनको दृष्टिकोणले प्रचुर सम्भावना बोकेको प्रकृतिको वरदान हो। उच्च लेकाली भेगमा रहेको यो क्षेत्रमा विभिन्न आकृतिका १२ वटा ताल र १८ घाँसेमैदान छन्। त्यसैले रामारोशनलाई बाह्र बन्ड, अठार खण्ड भनिएको हो। रातो, सेतो र गुलाबी रंगका गरी ९ प्रकारका लालीगुराँस र राष्ट्रिय चरा डाँफे यस ठाउँमा पाइन्छन्। यहाँ आउने आन्तरिक तथा बाह्य पर्यटकहरूको मन रामारोशनको मनमोहक दृश्यले लोभ्याउने गरेको छ। विभिन्न प्रजातिका जडीबुटीको भण्डार मानिने रामारोशनमा लोपोन्मुख वन्यजन्तुको समेत बासस्थान छ। यहाँ थुप्रै सुन्दर तालहरू छन्। जसले सबैको मन लोभ्याउँछ। करिब १० बिघाभन्दा बढी क्षेत्रफलमा मैदान र तीन वटा ताल फैलिएका छन्। एक दिनमा घुमेर सकिँदैन रामारोशन क्षेत्र। यसका लागि करिब दुई दिन लाग्छ। एउटा मात्र ताल परिक्रमा गर्न घण्टौं लाग्छ। रामारोशन क्षेत्र पुग्ने जो कोहीको पनि एकैक्षणमा लामो यात्राको थकान मेटिन्छ। नयाँ वर्षको समय रामारोसन घुम्न अनुकूल मानिन्छ। यहाँका बाटुल्ले ताल, लामी दह, तल्लो धाउने, रगाडे, लिस्सेडाली, गाग्रे, ताउले, दल्याना, डउठे, बाउले गडा, रामे ताललगायतका तालले समेत रामारोशन क्षेत्रको आकर्षण बढाएका छन्। यहाँ तालहरू मात्रै छैनन्, अग्ला अनि उत्तिकै आकर्षक मैदानहरू पनि छन्। विभिन्न जिल्लाबाट साँफेबगर र मंगलसेनबाट कच्ची सडकमा जिपको यात्रा गरी त्यहाँ पुग्न सकिन्छ। वसन्त ऋतु र नयाँ वर्षमा रामारोशन घुम्न आउने पर्यटकलाई सन्तुलित वातावरण र अनुकूल मौसम पाइन्छ। साना ठूला ताल वरपरका मैदान मात्रै होइन, रामारोशनको परिचय र पहिचान झल्काउने यहाँ अन्य थुप्रै प्राकृतिक स्रोत छन्। रामारोशन क्षेत्रभित्र लोपोन्मुख जंगली जनावरदेखि बहुमूल्य जडीबुटी पनि प्रशस्तै पाइन्छन्। रामारोशन क्षेत्रमा घुमन्ते चरा, माछा, उभयचर, कीटपतंग र बोटका लागि महत्वपूर्ण मानिन्छ। रामारोशन पर्यटनसँगै धार्मिक रूपले पनि उत्तिकै महत्वपूर्ण छ। यहाँका तालहरूलाई देवी मान्ने गरिन्छ। कैलाश खोलाको मुहान रामारोशन भएकाले पनि शिवको रूपमा मान्ने चलन छ। किनिमिनी पाटनलाई कृष्ण भगवान् स्वरूप मान्ने गरिएको स्थानीयको भनाइ छ। सात बहिनी भगवती र पाँच धाम सुदूरपश्चिममा सात बहिनी भगवतीका मन्दिरहरू छन्। बैतडीमा त्रिपुरासुन्दरी, निगलासैनी, डिलासैनी र मेलौली भगवतीका मन्दिर छन्। डँडेलधुरामा उग्रतारा र डोटीमा शैलेश्वरी भगवती मन्दिर छ भने बाजुरामा बडिमालिका भगवतीको मन्दिर। आस्थाका धरोहर यी भगवतीका मन्दिरहरू भारतको कुमाउ गढवालसम्मलाई महत्वका छन्। पर्यटन व्यवसायीहरूले सात बहिनी भगवतीको दर्शनको गतिलो प्याकेज बनाउन सकेका छैनन्। पर्यटन व्यवसायी पदम सिंह भन्छन्, निजी क्षेत्रको प्याकेज मात्रै धार्मिक पर्यटकका लागि महँगो हुन्छ। जसरी भारतले कैलाश मानसरोवर जाने हिन्दु र हज जाने मुसलमान श्रद्धालुहरूलाई धार्मिक यात्रामा अनुदान दिन्छ, त्यस्तै प्याकेज सुदूरपश्चिमका लागि पनि आउनुपर्छ। सुदूरपश्चिममा धार्मिक पर्यटकका लागि अझ पाँच वटा महत्वपूर्ण धाम छन्। डँडेलधुराको परशुरामधाम, अछामको वैद्यनाथ धाम, दार्चुलाको माल्लिकार्जुनधाम, कैलालीको शिवपुरीधाम र गोदावरीधाम यस क्षेत्रका महत्वपूूर्ण धाम हुन्। पाँचवटै धामको धार्मिक प्याकेज बनाउन सकिन्छ। चार जिल्लामा जाने धार्मिक पर्यटक निजी क्षेत्रको मुनाफामुखी प्याकेजमा जान चाहँदैन। त्यसैले सरकारको नीति यसमा पनि बन्नुपर्छ। तपाईंको सुन्दर सुदूरपश्चिम अभियान खासमा के हो ? २०६० को दशकअघि सुदूरपश्चिमको परिचय मुख्यत: तीन प्रकारको थियो। पहिलो, यो देउकीको क्षेत्र हो। अर्को यो छाउपडीको क्षेत्र हो। तेस्रो, यो हलिया, कमैया र जातीय छुवाछूत मान्ने क्षेत्र हो। यसका सकारात्मक परिचय थिएनन्। एनजीओहरूको डलर खेती यी तीन कुरामा भइरहेको थियो। मलाई चित्त बुझिरहेको थिएन। हाम्रो परिचय सुन्दर छ, सम्भावना छ भन्नेमा किन हुँदैन भनेर निजी क्षेत्रको मेरो टिमले सुन्दर सुदूरपश्चिम अभियान सुरु गरेका हौं। हाम्रो मुख्य उद्देश्य भनेको सुदूरपश्चिमको नकारात्मक परिचय बदल्नु हो। बदलियो त, त्यो परिचय ? त्यो कुरा जनताले भन्ने हो। आमसञ्चार माध्यमले भन्ने हो। बदलियो मात्रै होइन, जनजनमा हाम्रो प्रदेश यति सुन्दर रहेछ भन्ने भावनाको विकास भयो। हरेकका घरमा सुदूरपश्चिममा सुन्दर तस्बिरहरू सजिए। कार्यालयहरूले सुन्दर सुदूरपश्चिम लेखेका तस्बिरहरू टाँसे। बसहरूमा सुन्दर सुदूरपश्चिमका पोस्टरहरू टाँसिएर राजधानीसम्म पुगे। हामीले संघीय राजधानीमा समेत सुदूरपश्चिम साँच्चै सुन्दर छ है भनेर फोटो प्रदर्शनी गर्न पायौं। त्यसमा हाम्रा अपी र साईपालका हिमाल देखेर काठमाडौंका मान्छेले ओ हो ! सुदूरपश्चिममा हिमाल पनि छ है भनेर अचम्म माने। भनेपछि हामीले सुदूरपश्चिमप्रतिको पर्सेप्सन नै परिवर्तन गर्यौं भन्ने लाग्छ। परिचय त फेरियो, तर त्यो सुन्दरतामा देशीविदेशीलाई लोभ्याउन सकिएन नि। एकदम भयो। अब त्यो बिक्री गर्न तीन तहका सरकारमध्ये मुख्यतया प्रदेश र त्यसपछि संघ सरकारको नीति राम्रो बन्नुपर्छ। प्रदेश सरकारका ८ वटा बजेटमा पर्यटनको बजेट हेर्नुस् त, मन्दिर निर्माण, मन्दिरको घेरबार, मन्दिरको नजिक तटबन्ध गर्नमा अर्बाैं बजेट विनियोजन गरिएको छ। जुन बजेट कार्यकर्ता पाल्ने बजेट हो। अब पर्यटनका लागि विनियोजन हुने बजेटबाट कतिजना रोजगार र स्वरोजगार हुन्छन् भन्ने नीति आउनुपर्छ। स्थानीय तहसँग सीमित स्रोत हुन्छ। त्यसले पर्यटनको प्रोडक्ट बनाएर बिक्री गर्न भ्याउँदैन। बढी बजेट हुने सरकार भनेका प्रदेश र संघ हुन्। ती सरकारले त्यसमा नीति बनाउन आवश्यक छ। नीति बनेका छन् त संघ र प्रदेशको पनि नीति बनेका छन् तर कार्यान्वयनमा छैनन्। नीति पनि सुदूरपश्चिमको अवस्थाअनुसार बन्नुपर्यो नि। कैलाली उद्योग वाणिज्य संघमा म अध्यक्ष भएको बेला (२०६४ सालतिर) हामीले सुदूरपश्चिम महोत्सव गर्ने र लोगोमा यस क्षेत्रमा रहेका पर्यटकीय क्षेत्रका तस्बिर पनि राख्ने भनेर तस्बिर माग्न नेपाल पर्यटन बोर्डमा गयौं, त्यहाँका कर्मचारीले हामीलाई राराको तस्बिर दिए। रारा के सुदूरपश्चिममा पर्छ त ? नीति बनाउने निकायमा यस्तो अवस्था थियो, सुदूरपश्चिमका बारेमा। त्यसैले सरकारले पर्यटनका पूर्वाधारहरूमा लगानी गर्नुपर्यो। निजी क्षेत्रलाई करमा छुट दिने हो कि प्रोडक्ट करमा छुट दिने हो की, कति वर्षका लागि लगानी गर्ने व्यवसायीलाई के सहुलियत दिने हो ? त्यो सब कुरा नीतिमा आउनुपर्यो। निजी क्षेत्रले लगानी गर्नुअघि उसले त्यसको सुरक्षा पनि हेर्छ। त्यसैले पयर्टनमुखी नीति आउनु पर्यो। सुदूरपश्चिममा पर्यटक कसरी भित्र्याउन सकिन्छ ? हाम्रो पर्यटन प्याकेजहरू भारतलाई मात्र लक्षित गरेर बनाउने हो भने पनि अरू केही गर्नु पर्दैन। सुदूरपश्चिम भारतको उत्तर प्रदेश र उत्तराखण्डसँग जोडिएको छ। अझ भारतको राजधानी नयाँदिल्लीको सडक दूरी हाम्रो प्रदेशको राजधानीबाट ५६ घण्टा मात्र छ। उत्तर प्रदेशको राजधानी लखनउको दूरी पनि ४५ घण्टा छ। उत्तराखण्डको राजधानी देहरादुनको सडकको दुरी ६७ घण्टा मात्र छ। उत्तरप्रदेश र उत्तराखण्डमा २५ करोडभन्दा बढी जनसंख्या छ। हामीले वर्षमा त्यसको एक प्रतिशत मात्रै भित्र्याउन सक्यौं भने पनि अढाई लाख पर्यटक आउँछन्। तर हामीसँग त्यो नीति छैन। कस्तो नीति बन्नु पर्यो त ? अहिले भारतीय पर्यटक नेपाल आउँछन्, सीमामा गाडीले छोडेर जान्छ। किनकि उसले हरेक ट्राफिक पोस्टमा हैरानी खेप्नुपर्छ। बोर्डरमा भारतीय गाडी देख्नेबित्तिकै हरेक सुरक्षा एजेन्सीले दु: ख दिन थाल्छन्। सीमा क्षेत्रमा रोड पर्मिटको अफिस छैन। सीमाको एक स्टेसनपछि उनीहरूलाई गाडी लैजाने सुविधा छैन। उनीहरूले मदिरा खाएको देख्यो भने हामीहरू झगडा गर्न वा पिटन गइहाल्छौं। पर्यटक भनेको रमाउन आउने हो। इन्जोय गर्न आउँछ। त्यसैले आएका पर्यटकलाई खुसी पार्ने हाम्रो व्यवहार हुनुपर्यो, त्यहीअनुसारको नीति हुनुपर्यो सरकारको। ऊ यताबाट खुसी भएर जान पाए पो नेपालले बजार पाउँछ। उसलाई त उल्टो दु: ख दिएर पठाउँछौं अनि कसरी पुन: आउँछ र अरूलाई पठाउँछ ? यसका लागि साँच्चै राम्रो नीति बनाएर लागू गर्नुपर्छ।"
सर्लाहीमा मेसिन पड्किँएर उद्योगमा आगलागी,मलङ्गवा : सर्लाहीको मलङ्गवा नगरपालिका ४ मा सञ्चालित नेपाल भेनियर उद्योगको स्टीम बनाउने मेसिन पड्किँएर क्षति भएको छ। शनिबार बिहान ३ बजेतिर स्टीम बनाउने ब्रोइलर मेसिन पड्किएको उद्योगको संचालक नागेश्वर यादवले जानकारी दिए। मेसिन पड्किदा उद्योगमा आगलगी भएको छ। आगोबाट प्लाई बनाउनका राखिएको कच्चा पदार्थ समेत जलेर नष्ट भएको हो। पानी परिरहेको समय आगलागी हुँदा तयार गरि राखिएको प्लाइ जोगिएको यादवले बताएका छन्। उद्योगमा काम गर्ने कसैलाई केही नभएको सञ्चालक यादवले बताए। उद्योगमा क्षतिको यकिन तथ्यांक निकाल्ने काम भइरहेको बताइएको छ। मेसिन पड्किएपछि उद्योग बन्द भएको छ। उद्योग संचालन गर्न २३ महिना लाग्ने यादवले बताए।
तिब्बती शरणार्थीले काठमाडौंमा मनाए दलाई लामाको जन्मदिन (फोटो फिचर),"काठमाडौं : नेपालमा बसोबास गर्दै आएका तिब्बती समुदायले आफ्ना धार्मिक नेता दलाई लामाको ८९ औं जन्मदिन शनिबार मनाएका छन्। तिब्बतबाट निर्वासित धार्मिक नेता लामा शनिबारदेखि ८९ वर्ष पुगेका छन्। उनी १४ औं दलाई लामा हुन्। जन्मोत्सव कार्यक्रमको संयोजन लाजिम्पाटस्थित तिब्बती शरणार्थी कार्यालय (टिबेटिएन रेफ्युजी वेलफेयर अफिस)ले गरेको हो। तिब्बती समुदायले काठमाडौं महानगरपालिकास्थित बौद्ध तिनचुलीमा एक कार्यक्रमको आयोजना गरी धार्मिक नेता दलाई लामाको जन्मदिन मनाएका हुन्। तिब्बती समुदायले तिब्बती परम्पराअनुसार दलाई लामाको तस्बिरमा पूजाअर्चना गरी दीर्घायुको कामना गरेका थिए। विशेष समारोहमा नेपालस्थित अमेरिकी राजदूत डिन आर थम्पसन, बेलायत, नेपालस्थित युरोपियन युनियनका विदेशी कूटनीतिज्ञ एवम् प्रतिनिधि, संयुक्त राष्ट्रसंघीय उच्चायुक्तको कार्यालय (यूएनएचसीआर) का प्रतिनिधि सहभागी थिए। अघिल्लो वर्ष उनीहरुले स्वयम्भुको नाम्गेल स्कूल परिसरमा कार्यक्रम गरेका थिए। विश्वभर छरिएका तिब्बतीले जुलाई ६ मा धार्मिक एवम् निर्वासित नेता लामाको जन्मदिन मनाउँदै आएका छन्। तस्बिरमा हेर्नुहोस् तस्बिर : अन्नपूर्ण"
हुम्लामा चार दिनदेखि हवाई सेवा अवरुद्ध,"हुम्ला : हिमाली जिल्ला हुम्लामा वर्षाका कारण चार दिनदेखि हवाई सेवा अवरुद्ध भएको छ। निरन्तर वर्षा र बाक्लो कुहिरोले नेपालगन्ज, सुर्खेतबाट हुने नियमित उडान अवरुद्ध भएको हो। वर्षाले चार दिनदेखि हवाई सेवा अवरुद्ध भएको सिमकोट नागरिक उड्डयन प्राधिकरण कार्यालय हुम्लाका प्रमुख महेन्द्रबहादुर सिंहले जानकारी दिए। उनका अनुसार चार दिनदेखि नेपालगन्ज, सुर्खेतबाट उडान हुँदै आएका निजी एयरलाइन्स सीता, तारा, समिटको उडान हुन नसकेको बताए। दैनिक नेपालगन्ज, सुर्खेतबाट ४देखि ५ वटा उडान हुन्थ्यो वर्षाले उडान ठप्प भएको छ प्रमुख सिंहको भनाइ छ। चार दिन अगाडि बिहान मौसम नखुल्ने र दिउसो खुल्ने गरेकोले २३ उडान हुन्थ्यो चार दिनदेखि उडान हुन सकेको छैन, सिंहले भने। हवाई उडान अवरुद्ध भएपछि हुम्लानेपालगन्ज, हुम्ला सुर्खेत नेपालगन्जहुम्ला सुर्खेतहुम्ला आउजाउ गर्न यात्रुहरू मर्कामा परेका छन्।"
सुदूरपश्चिम सुन्दर छ भन्न दुई दशक लाग्यो,"तपाईंको सुन्दर सुदूरपश्चिम अभियान खासमा के हो ? २०६० को दशकअघि सुदूरपश्चिमको परिचय मुख्यत: तीन प्रकारको थियो। पहिलो, यो देउकीको क्षेत्र हो। अर्को यो छाउपडीको क्षेत्र हो। तेस्रो, यो हलिया, कमैया र जातीय छुवाछूत मान्ने क्षेत्र हो। यसका सकारात्मक परिचय थिएनन्। एनजीओहरूको डलर खेती यी तीन कुरामा भइरहेको थियो। मलाई चित्त बुझिरहेको थिएन। हाम्रो परिचय सुन्दर छ, सम्भावना छ भन्नेमा किन हुँदैन भनेर निजी क्षेत्रको मेरो टिमले सुन्दर सुदूरपश्चिम अभियान सुरु गरेका हौं। हाम्रो मुख्य उद्देश्य भनेको सुदूरपश्चिमको नकारात्मक परिचय बदल्नु हो। बदलियो त, त्यो परिचय ? त्यो कुरा जनताले भन्ने हो। आमसञ्चार माध्यमले भन्ने हो। बदलियो मात्रै होइन, जनजनमा हाम्रो प्रदेश यति सुन्दर रहेछ भन्ने भावनाको विकास भयो। हरेकका घरमा सुदूरपश्चिममा सुन्दर तस्बिरहरू सजिए। कार्यालयहरूले सुन्दर सुदूरपश्चिम लेखेका तस्बिरहरू टाँसे। बसहरूमा सुन्दर सुदूरपश्चिमका पोस्टरहरू टाँसिएर राजधानीसम्म पुगे। हामीले संघीय राजधानीमा समेत सुदूरपश्चिम साँच्चै सुन्दर छ है भनेर फोटो प्रदर्शनी गर्न पायौं। त्यसमा हाम्रा अपी र साईपालका हिमाल देखेर काठमाडौंका मान्छेले ओ हो ! सुदूरपश्चिममा हिमाल पनि छ है भनेर अचम्म माने। भनेपछि हामीले सुदूरपश्चिमप्रतिको पर्सेप्सन नै परिवर्तन गर्यौं भन्ने लाग्छ। परिचय त फेरियो, तर त्यो सुन्दरतामा देशीविदेशीलाई लोभ्याउन सकिएन नि। एकदम भयो। अब त्यो बिक्री गर्न तीन तहका सरकारमध्ये मुख्यतया प्रदेश र त्यसपछि संघ सरकारको नीति राम्रो बन्नुपर्छ। प्रदेश सरकारका ८ वटा बजेटमा पर्यटनको बजेट हेर्नुस् त, मन्दिर निर्माण, मन्दिरको घेरबार, मन्दिरको नजिक तटबन्ध गर्नमा अर्बाैं बजेट विनियोजन गरिएको छ। जुन बजेट कार्यकर्ता पाल्ने बजेट हो। अब पर्यटनका लागि विनियोजन हुने बजेटबाट कतिजना रोजगार र स्वरोजगार हुन्छन् भन्ने नीति आउनुपर्छ। स्थानीय तहसँग सीमित स्रोत हुन्छ। त्यसले पर्यटनको प्रोडक्ट बनाएर बिक्री गर्न भ्याउँदैन। बढी बजेट हुने सरकार भनेका प्रदेश र संघ हुन्। ती सरकारले त्यसमा नीति बनाउन आवश्यक छ। नीति बनेका छन् त संघ र प्रदेशको पनि नीति बनेका छन् तर कार्यान्वयनमा छैनन्। नीति पनि सुदूरपश्चिमको अवस्थाअनुसार बन्नुपर्यो नि। कैलाली उद्योग वाणिज्य संघमा म अध्यक्ष भएको बेला (२०६४ सालतिर) हामीले सुदूरपश्चिम महोत्सव गर्ने र लोगोमा यस क्षेत्रमा रहेका पर्यटकीय क्षेत्रका तस्बिर पनि राख्ने भनेर तस्बिर माग्न नेपाल पर्यटन बोर्डमा गयौं, त्यहाँका कर्मचारीले हामीलाई राराको तस्बिर दिए। रारा के सुदूरपश्चिममा पर्छ त ? नीति बनाउने निकायमा यस्तो अवस्था थियो, सुदूरपश्चिमका बारेमा। त्यसैले सरकारले पर्यटनका पूर्वाधारहरूमा लगानी गर्नुपर्यो। निजी क्षेत्रलाई करमा छुट दिने हो कि प्रोडक्ट करमा छुट दिने हो की, कति वर्षका लागि लगानी गर्ने व्यवसायीलाई के सहुलियत दिने हो ? त्यो सब कुरा नीतिमा आउनुपर्यो। निजी क्षेत्रले लगानी गर्नुअघि उसले त्यसको सुरक्षा पनि हेर्छ। त्यसैले पयर्टनमुखी नीति आउनु पर्यो। सुदूरपश्चिममा पर्यटक कसरी भित्र्याउन सकिन्छ ? हाम्रो पर्यटन प्याकेजहरू भारतलाई मात्र लक्षित गरेर बनाउने हो भने पनि अरू केही गर्नु पर्दैन। सुदूरपश्चिम भारतको उत्तर प्रदेश र उत्तराखण्डसँग जोडिएको छ। अझ भारतको राजधानी नयाँदिल्लीको सडक दूरी हाम्रो प्रदेशको राजधानीबाट ५६ घण्टा मात्र छ। उत्तर प्रदेशको राजधानी लखनउको दूरी पनि ४५ घण्टा छ। उत्तराखण्डको राजधानी देहरादुनको सडकको दुरी ६७ घण्टा मात्र छ। उत्तरप्रदेश र उत्तराखण्डमा २५ करोडभन्दा बढी जनसंख्या छ। हामीले वर्षमा त्यसको एक प्रतिशत मात्रै भित्र्याउन सक्यौं भने पनि अढाई लाख पर्यटक आउँछन्। तर हामीसँग त्यो नीति छैन। कस्तो नीति बन्नु पर्यो त ? अहिले भारतीय पर्यटक नेपाल आउँछन्, सीमामा गाडीले छोडेर जान्छ। किनकि उसले हरेक ट्राफिक पोस्टमा हैरानी खेप्नुपर्छ। बोर्डरमा भारतीय गाडी देख्नेबित्तिकै हरेक सुरक्षा एजेन्सीले दु: ख दिन थाल्छन्। सीमा क्षेत्रमा रोड पर्मिटको अफिस छैन। सीमाको एक स्टेसनपछि उनीहरूलाई गाडी लैजाने सुविधा छैन। उनीहरूले मदिरा खाएको देख्यो भने हामीहरू झगडा गर्न वा पिटन गइहाल्छौं। पर्यटक भनेको रमाउन आउने हो। इन्जोय गर्न आउँछ। त्यसैले आएका पर्यटकलाई खुसी पार्ने हाम्रो व्यवहार हुनुपर्यो, त्यहीअनुसारको नीति हुनुपर्यो सरकारको। ऊ यताबाट खुसी भएर जान पाए पो नेपालले बजार पाउँछ। उसलाई त उल्टो दु: ख दिएर पठाउँछौं अनि कसरी पुन: आउँछ र अरूलाई पठाउँछ ? यसका लागि साँच्चै राम्रो नीति बनाएर लागू गर्नुपर्छ। अन्नपूर्णकर्मी शिवराज भट्टसँग हमालले गरेको कुराकानी"
अविरल वर्षाका कारण गुल्मीका विभिन्न सडकहरू अवरुद्ध,"गुल्मी : केही दिनदेखिको अविरल वर्षाका कारण गुल्मीका विभिन्न सडकहरू अवरुद्ध हुन पुगेका छन्। अविरल वर्षाका कारण जिल्लाका विभिन्न स्थानमा रहेका स्थानीय खहरे खोलामा पानीको बहाव र सडकमा पहिरोले कतिपय सडक अवरुद्ध भइरहेको जिल्ला प्रहरी कार्यालय गुल्मीले जनाएको छ। रिडितम्घास सडकखण्डअन्तर्गत रुरुक्षेत्र गाउँपालिका४ कालिका मोडमा पहिरो खस्दा सडक अवरुद्ध भएको छ। सडक माथिबाट पहिरो खसेर अवरुद्ध भएको उक्त सडकमा अहिले जेसिबी मेसिनको प्रयोग गरेर पहिरो हटाइएको छ। बिहानदेखि अवरुद्ध भएको सडक १० बजेदेखि सुचारु भएको जिल्ला प्रहरी कार्यालय गुल्मीका सूचना अधिकारी तथा प्रहरी नायब उपरीक्षक शंकर पोखरेलले जानकारी दिए। शनिबार बिहानैदेखि ग्रामिण क्षेत्रका सडकमा साना तथा ठूला सवारी साधान चल्न सकेका छैनन्। मदन भण्डारी राजमार्ग अन्तगर्तको तम्घास सिमलटारी सडकमा पर्ने घमिरखोला,अर्जेखोला,धनार्जी खोला र हुलाके खालामा पानी बहाव बढिरहेको छ। यीमध्येमा खोलाबाट दर्जनौं साना तथा ठूला सवारी साधान आवातजावत गर्ने गर्दछन्। रुख ढलेर सडक अवरोध त्यस्तै अविरल बर्षातका कारण गुल्मीदरबार गापा ४ सानो बिरबासमा रुख ढलेर सडक अवरोध भएको छ। हाल उक्त स्थानमा स्थानीय र प्रहरीको सहयोगमा रुख हटाउने काम भइरहेका प्रहरीले जनाएको छ।सिमलटारितम्घास सडकखण्डको सडकमा माथीबाट पहिरो खसेर अवरुद्ध भएका ठाउँमा जेसिबी मेसिनको प्रयोग गरेर हटाउने काम भएको छ। त्यस्तै बर्षातका कारण सत्यवति गापा६ उर्लिखोलामा पनि पानीको बहाव बढ्न पुगेको छ। पहिराले घर पूर्ण क्षति सत्यवती गाउँपालिका ३ ठुलोलुम्पेकका ३५ वर्षीय रेशम पुलामीको ढुङगा माटो निर्माण गरिएको १ तले कच्ची घरमा पहिराले पूर्ण क्षति गरेको छ। घरमा माथिबाट ढुङ्गा माटोसहितको पहिरो खसेर घरको पूर्ण क्षति भएपछि पुलामी आफन्तको घरमा बसेका छन्। उनको घरमा २ जना मात्र बस्दै आएको भएपनि मानविय तथा पशु चौपाया केही क्षेति नभएको प्रहरीले जनाएको छ। सत्यवती४ रुद्धवेणी वामी सडकखण्डको नदेवा खोलामा अबिरल बर्षातको कारण पानिको वहाव बढ्न गएको छ। चन्द्रकोट गाउँपालिका ८ टेलिमिल र मजुवा बजारस्थित अबिरल बर्षातको कारण माथीबाट ढुङ्गा माटोसहितको पहिरो खसेर सडक पूर्ण रुपमा अबरोध भएको छ। अहिले उक्त स्थानमा पहिरो हटाउने काम भइरहेको प्रहरीले जनाएको छ। बर्षाका कारण ठाउँठाउँमा पहिरो जाँदा पाल्पाका सिद्धार्थ राजमार्ग र तानसेनरिडी सडक अवरुद्ध भएको छ।"
"रोल्वालिङ खोलामा आएको बाढीले ३ घरसहित होटल बगायो, एकजना बेपत्ता",दोलखा : अविरल वर्षापछि आएको बाढीमा परेर गौरीशंकर ९ डोगाङमा एक जना बेपत्ता भएका छन्। बाढीले ३ वटा घरसहित होटल बगाएको छ। शुक्रबार राति रोल्वालिङ खोलामा आएको बाढीले रोल्वालिङ पदमार्ग डोगाङमा होटल सञ्चालन गरिरहेकी ६४ वर्षिय जाङ्मु शेर्पा सम्पर्कविहीन भएको गौरीशंकर९ का वडाध्यक्ष निमा गेली शेर्पाले बताए। छ्योतछ्योत सिमिगाँउका जाङ्मु शेर्पा करिब ३० वर्षदेखि गौरीशंकर ९ डोगाङमा होटल व्यवसाय गर्दै आएकी थिइन्।
पूर्वप्रधानमन्त्री ओलीको पीएसओ थापाको निधन,"काठमाडौं : पूर्वप्रधानमन्त्री एवम् एमालेका अध्यक्ष केपी शर्मा ओलीको पीएसओको निधन भएको छ। सशस्त्र प्रहरी बलका प्रहरी अधिकृत ४२ वर्षीय उमेश थापाको सूर्यविनायकस्थित आफ्नै निवासमा शनिबार निधन भएको जिल्ला प्रहरी परिसर भक्तपुर प्रवक्ता राजन कार्कीले जानकारी दिए। कार्कीका अनुसार उनी शुक्रबार ड्युटी सकेर घर फर्किएका थिए। खाना खाएर सुतेका उनी बिहान ओछ्यानमा बेहोस अवस्थामा भेटिएका हुन्। उनलाई उपचारका लागि भक्तपुर अस्पतालमा लगिएपछि डाक्टरले मृत घोषणा गरेको कार्कीको भनाई छ । प्रवक्ता कार्कीले भने,थापाको शवको पोस्ट्मार्टम गर्न लागिएको छ। रिपोर्टपश्चात मात्र के भएको हो जानकारी आउँछ। हृदयघात हार्ट अट्याक भएको प्रारम्भिक अनुमान गरिएको छ। उनी ओलीको सुरक्षार्थ खटिने प्रमुख हुन्।"
पहिरोका कारण अरनिको राजमार्ग अवरुद्ध,काभ्रे : धुलिखेल नगरपालिका८ तिरतिरे धारामा पहिरो जाँदा अरनिको राजमार्ग अवरुद्ध भएको छ। पहिरोसँगै रुख पनि ढलेपछि सडक अवरुद्ध भएको हो। बिहान पाँचखाल ५२ किलो खण्डमा पनि पहिरो खसेको पहिरो हटाउने काम निरन्तर पानी परिरहेकाले हुन नसकेको प्रहरीले जनाएको छ। अहिले धुलिखेल खण्डमा स्काभेटर ल्याएर पहिरो हटाउने काम भइ रहेको जिल्ला प्रहरी काभ्रेले जनाएको छ। बाटोमा पहिरोले रुख खसेको रुख काट्ने काम हुँदै छ। विभिन्न स्थानहरूमा सड्क खुलाउने पहल भएको लामो दूरीको यात्रा गर्दा सजग अपनाउन प्रहरीले अनुरोध गरिएको छ। बीपी राजमार्ग पूर्ण बन्द रहेको छ। अविरल वर्षाको कारण विभिन्न स्थानमा खसेको पहिरो र सडकमा जम्मा भएको लेदोको कारण सडक अवरुद्ध भएको प्रहरीले जनाएको छ। बीपी राजमार्ग हुँदै पूर्व जाने यात्रुलाई धुलिखेल र बनेपामै रोकिएको छ।
"काठमाडौं उपत्यकासहित देशका विभिन्न स्थानमा भारी बर्षा, एसएमएस अलर्ट जारी","काठमाडौं : काठमाडौं उपत्यकासहित देशका धेरै ठाउँमा भारी बर्षा भएको छ। काठमाडौं उपत्यकामा निरन्तर बर्षा भएकाले मौसम पूर्वानुमान महाशाखाले सूचना जारी गर्दै खोला बढेकाले सतर्कता रहन अनुरोध गरेको छ। भक्तपुरको हनुमन्ते खोला, ललितपुर जिल्लास्थित खोड्कु खोला झरुवारासी जलमापन केन्द्रमा हालको जल सतह सतर्कता तह पार गरेको छ। आज राति राति काठमाडौंसहित गण्डकी र लुम्बिनी प्रदेशका विभिन्न ठाउँमा ठूलो पानी परेको छ। जलसतह बढ्दो क्रममा रहेको तथा नदी तटीय क्षेत्रमा बाढीको जोखिम रहेकाले उच्च सतर्कता अपनाउन भन्दै महाशाखाले एसएमएस अलर्ट नै जारी गरेको हो। थप वर्षा हुन सक्ने सम्भावना रहेकोले उपत्यकाका नदी किनारको सडकबाट यात्रा गर्ने, बस्नेहरूलाई उच्च सतर्कता अपनाउन महाशाखाको अनुरोध छ। पछिल्लो समयमा अर्घाखाचीँको सन्धिखर्क,गुल्मीको बडिगाड, स्याङजाको मालुङ्गा बर्षा मापन केन्द्रमा भारी वर्षा मापन भएको छ। यसैगरी तिनाउ नदी,पश्चिम राप्ती,डुम्रे खोला,बडिगाड,बबई लगायत अन्य नदीहरूमा आकस्मिक बाढीको जोखिम रहेको विभागले जनाएको छ। पाल्पा जिल्लाको कुमलगाउँ,गण्डाकोट,जल्पा,अर्चले, बल्ड्याङ्गढी र आसपास मध्यमभारी वर्षा मापन रहेको उल्लेख छ। मौसम विभागका अनुसार सबै प्रदेशका धेरै स्थानहरूका मेघ गर्जनचट्याङ्गसहित मध्यम वर्षाको सम्भावना रहेको छ। कोशी, बागमती , गण्डकी , लुम्बिनी, कर्णाली र सुदुरपश्चिम प्रदेशका थोरै स्थानहरूमा तथा मधेश प्रदेशका एकदुई स्थानमा भारी वर्षाको सम्भावना रहेको छ। गण्डकी, लुम्बिनी, कर्णाली र सुदुरपश्चिम प्रदेशको एकदुई स्थानमा धेरै भारीदेखि अति भारी वर्षाको पनि सम्भावना रहेको मौसम पूर्वानुमान महाशाखाले जनाएको छ।"
