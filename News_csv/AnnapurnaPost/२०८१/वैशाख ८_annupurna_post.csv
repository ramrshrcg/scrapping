शीर्षक,विवरण
"टिपर दुर्घटनामा १ जनाको मृत्यु, ३ घाइते","बेनी : म्याग्दीको रघुगंगा गाउँपालिका७ गैरावारीमा शनिबार भएको टिपर दुर्घटनामा १ जनाको मृत्यु भएको छ। घ्यासीखर्कदेखि बेनीतर्फ जाँदै गरेको लु२प ६११२ नम्बरको टिपर दुर्घटना हुँदा सव इञ्जिनियर, चालक र सहचालक घाइते भएका छन्। जिल्ला प्रहरी कार्यालय म्याग्दीका प्रहरी निरीक्षक कुमार गुरुङका अनुसार दाङको लमही नगरपालिका८ उसानिबुका ४० वर्षीय बिरबहादुर चौधरीको घटनास्थलमै मृत्यु भएको हो। टिपरका चालक रुपन्देहीको बुटवलका ४० वर्षीय कमल बज्रचार्य र सहचालक नवलपरासीको त्रिवेणी गाउँपालिका६ का १८ वर्षीय राहुल सिंह ठकुरीलाई उपचारका लागि पोखरा लगिएको छ। नेपाल रेडक्रस सोसाइटी चिमखोला उपशाखाका उपसभापति ओमबहादुर पुनले प्रहरी, सेना, रेडक्रसकर्मी, स्थानीयबासीहरुले घाइतेलाई उद्धार गरी हेलिकोप्टरमार्फत मणिपाल शिक्षण अस्पताल पोखरा लगिएको जानकारी दिए। चिमखोला स्वास्थ्य चौकीमा प्राथमिक उपचार गरि घाइतेलाई पोखरा पठाइएको हो। अर्का घाइते रामेछाप शेर्पा कन्स्ट्रक्सनका सव इञ्जिनियरलाई उपचारका लागि बेनी अस्पतालमा पठाइएको पुनले बताए। चिमखोलादर्मिजा कच्चि सडक देखि करिब १०० मिटर तल टिपर खसेको थियो। दुर्घटनाको विषयमा थप अनुसन्धान जारी रहेको प्रहरी निरीक्षक गुरुङले बताए। तुण्डी हाइड्रोपावर प्रवर्द्धक रहेको मंगले राहुघाट जलविद्युत आयोजनाको ठेकेदार कम्पनी रामेछाप शेर्पा कन्स्ट्रक्सनको गोदाममा सिमेन्ट पुर्याएर फर्कँदै गरेको टिपर दुर्घटनामा परेको हो।"
"अर्घाखाँचीको धारापानीमा भीषण आगलागी, कम्तीमा २० घरगोठ जले","अर्घाखाँची : भूमिकास्थान नगरपालिका वडा नं ३ र ४ धारापानीमा भीषण आगलागीका भएको छ। आगो अहिले पनि नियन्त्रण बाहिर रहेको जनाइएको छ। भूमिकास्थान नगरपालिका धारापानीको रातामाटा, जाबुनडाँडा, बाजाखर्क लगायतका गाउँमा भएको भीषण आगलागीबाट झण्डै २० घरगोठ जलेर नष्ट भएको जिल्ला प्रहरी कार्यालय अर्घाखाँचीका सूचना अधिकारी दीपेन्द्र रावलले बताए। भीषण आगोले गाउँ नै सखाप भएको बाजाखर्कका स्थानीय हरिप्रसाद भुसालले बताउनुभयो। प्रहरी, दमकल, स्थानीयले आगो निभाउने प्रयास गरिरहे पनि नियन्त्रण बाहिर रहेको प्रहरी निरीक्षक रावलको भनाइ छ। जिल्ला प्रहरी कार्यालयबाट गएको टोली र स्थानीयको टोलीले नियन्त्रणको प्रयास गरिरहेको छ। मानवीय क्षति नभए पनि पशुचौपाया मरेको, घरगोठ जलेको स्थानीय टेकराज भुसालले बताए। क्षतिको यकिन विवरण आउन नसकेको प्रहरीको भनाइ छ। पाणिनी गाउँपालिका३ खुलैलेमा तीन घरगोठ जलेर नष्ट भएका छन्।"
गहुँ खेतको आगो फैलँदा कपिलवस्तुको पकडीमा ४० घर जलेर नष्ट,"कपिलवस्तु : यशोधरा गाउँपालिका१ को पकडी गाउँमा भएको आगलागीबाट ४० घर जलेर नष्ट भएका छन्। आगलागीका कारण घरमा भएको लत्ता कपडा, खाद्यान्न लगायत सम्पूर्ण सामग्री जलेर खरानी भएको छ। रमवापुर गाउँ पूर्वतर्फ रहेको गहुँ खेतमा लागेको आगो पश्चिमी हावाले फैलँदै पकडी गाउँका ४० घर जलेर नष्ट भएको हो। आगलागीबाट गहुँ बाली भित्र्याएर कोठामा राखेको लाखौं रुपैयाँ मूल्यका ठुलो परिमाणको गहुँ जलेर नष्ट भएको छ। आगलागीबाट पीडित बनेका ४० घर परिवार अहिले खुला आकाशमुनि रात बिताउन बाध्य छन्। आगलागीबाट करिब १ करोड रुपैयाँ बढीको क्षति भएको यशोधरा गाउँपालिका१ का वडाध्यक्ष अब्दुल कैयुम खानले बताए। आगलागी पीडितहरूलाई खानपिनको व्यवस्थापन वडाध्यक्ष खानले गरेका छन्। आगलागी भएको घरहरू मध्ये ३१ घर परिवारका सदस्यहरूको शरीरमा लगाएको एक सरो लुगा बाहेक केही बचेको छैन, वडाध्यक्ष खानले भने, आगलागी पीडितहरूको राहतका लागि वडा स्तरीय विपद् व्यवस्थापन समितिको बैठक बसेर तत्काल आवश्यक पर्ने राहत सामग्रीहरू खरिद गर्ने तथा अन्य विभिन्न सहयोगी निकायहरूलाई सहयोगका लागि आग्रह गरेका छौं। संघीय सांसद सुरेन्द्र राज आचार्य, लुम्बिनी प्रदेश सभाका सदस्य सुधाकर पाण्डेय, युवा नेता अनुप कुमार पाण्डेय लगायतले आगलागी पीडितहरूलाई पकडी गाउँमा भेटेर थप सहयोगका लागि गाउँपालिका, प्रदेश सरकार र केन्द्र सरकारसँग पहल गरिरहेको बताएका छन्। हरेक दिन जसो हुने आगलागी नियन्त्रणका लागि गाउँपालिकामा एउटा वारुण यन्त्रको अति आवश्यक रहेको युवा नेता अनुप कुमार पाण्डेयले बताए। आफूहरूले वारुण यन्त्र खरिदका लागि गाउँपालिकाले निर्णय गर्नका लागि सुझावमूलक दवाव दिने बताए। आगलागीबाट स्थानीय विमलावती रैदासको घरमा रहेका ग्यास सिलिण्डर विष्फोट हुदा आगलागीबाट जलेर क्षति भएको घर विष्फोटका कारण झनै क्षति भएको छ। आगलागी बढ्दै जाँदा वडा नम्बर १ को रजवापुर र तितिर्खी गाउँमा आगो सल्कन नदिन स्थानीयले रजवापुर र तितिर्खी गाउँको पश्चिम तर्फको खेत जोती खेतभरी पानी भरेका थिए। अनि मात्र यी दुई गाउँ आगलागीबाट जोगिएको वडाध्यक्ष खानले बताए। करिब ५ घण्टा पछि कपिलवस्तु नगरपालिकाको दमकल, नेपाल प्रहरी, सशस्त्र प्रहरी र स्थानीय सबै मिलेर आगो निभाएका थिए।"
संसदीय छानबिन समिति बनाउन गृहमन्त्री बाधक बने : कांग्रेस महामन्त्री शर्मा,"इलाम : नेपाली कांग्रेसका महामन्त्री विश्वप्रकाश शर्माले परिवर्तन, पहिचान र प्रगति इलाममा कांग्रेसको मुद्दा भएको बताएका छन्। इलाम क्षेत्र२ मा वैशाख १५ मा हुने प्रतिनिधिसभा सदस्यको उप निर्वाचन लक्षित चुनावी सभालाई इलामको लाकुरी चौतारामा सम्बोधन गर्दै शर्माले सो कुरा बताएका हुन्। शर्माले कांग्रेसले सबैको पहिचान रक्षाका लागि लडिरहेको दाबी गरे। पहिचानको विषयमा कांग्रेस विनम्रताका साथ सुनेर समाधानको पक्षमा रहेको बताए। उनले भने, 'पहिचनाको पक्षमा कांग्रेसलाई भरोसा गर्न आग्रह गर्दछु। उनले सहकारी ठगीको विषयमा गृह मन्त्रालयसँग सम्बन्धित नभएर सर्वसाधारणमाथि भएको ठगीको विषय भएको बताए। उनले सहकारी ठगीको विषयमा संसदीय छानबिन समिति बनाउन गृहमन्त्री रवि लामिछाने बाधक भएको बताए। उनले अघिल्लो निर्वाचनको वाचा सम्झिएर कांग्रेसको उम्मेदवारलाई मतदान गर्न माओवादीलाई आग्रह गरे। उनले इलाममा विद्युतीकरण, सडकलगायतका क्षेत्रमा भएको विकासमा कांग्रेसले योगदान गरेको सविस्तार बताए।"
आइतबार देशका यी स्थानमा हुने छ वर्षा,"काठमाडौं : आइतबार कोशी, गण्डकी र कर्णाली प्रदेशको पहाडी भूभागमा आंशिक बदली रहि देशका बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, गण्डकी र कर्णाली प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। मधेस र कोशी प्रदेशको तराई भूभागका थोरै स्थानमा हावाहुरीको सम्भावना रहेको छ। आइतबार राति कोशी, मधेश, बागमती, गण्डकी, लुम्बिनी र कर्णाली प्रदेशमा आंशिक बदली रही बाँकी भूभागमा मौसम मुख्यतया सफा रहने छ। कोशी र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। मधेस र कोशी प्रदेशको तराई भूभागका थोरै स्थानमा साथै लुम्बिनी प्रदेशको तराई भूभागका एकदुई स्थानमा हावाहुरीको सम्भावना रहेको छ।"
"गुल्मीका विभिन्न स्थानमा भीषण आगलागी, करोडौंको क्षति","गुल्मी : शनिबार दिउँसो गुल्मीका विभिन्न स्थानमा आगलागी भएको छ। जिल्लाका १२ वटै स्थानीय तहमा रहेका सामुदायिक, व्यक्तिगत र सरकारी वनमा आगलागी भइरहेको छ। आगलागी भएका स्थानमध्ये सबैभन्दा बढी क्षति इस्मा गाउँपालिकाका विभिन्न स्थानमा पुर्याएको प्रहरीले जनाएको छ। जिल्लाका विभिन्न ठाउँमा हावाहुरीसहित लागेको आगोले करोडौंको क्षति पुर्याएको हो। इस्मा गाउँपालिका२ हस्तिचौरस्थित सिदुङखा रानी सामुदायिक वनमा हावाहुरी सहित आगलागी हुँदा १३ घर पूर्ण रुपमा क्षति भएको वडाध्यक्ष लोकनाथ आचार्यले जानकारी दिए। वडाध्यक्ष आचार्यका अनुसार दुई स्थानमा २५ वटा गोठ पनि जलेका छन् भने झण्डै ४० वटाले भैँसी र बाख्राले जलेर ज्यान गुमाएका छन्। अहिले आगलागी भएका अधिकांश ठाउँमा तीनवटै तहका सुरक्षाकर्मी, स्थानीयवासी र वन कार्यालयका कर्मचारीले आगो निभाउने काम गरिरहेका छन्। आगलागीबाट क्षति भएका घरपरिवारलाई गाउँकै सुरक्षित स्थानमा राखिएको सहायक प्रमुख जिल्ला अधिकारी हरिप्रसाद गैरेले जानकारी दिए। हिजो र आज भएको आगलागीमा मानवीय क्षति भएको छैन। दुई जना घाइते भएका छन्। घाइते हुनेमा इस्मा गाउँपालिका१ उजुङका १९ वर्षीय हिमाल राना र मुसिकोट नगरपालिका७ का २१ वर्षीय प्रेम राना घाइते भएका छन्। घाइते भएका इस्माका राना ट्याक्टर चालक हुने भने मुसिकोटका राना जेसिवी चालक हुन्। उनीहरुको अनुहार र हातखुट्टा केही भाग जलेका छन्। उनीहरुलाई थप उपचारको लागि गुल्मी अस्पतालबाट पाल्पाको लुम्बिनी मेडिकल कलेज प्रभास पाल्पामा पठाइएको जिल्ला प्रहरी कार्यालयका प्रहरी नायव उपरीक्षक (डीएसपी)शंकर पोखरेलले जानकारी दिए। त्यस्तै इस्मा गाउँपालिका ४ हुलमा आगलागी हुँदा केही घर क्षति र गाईवस्तु जलेर नष्ट भएका छन्। पाखो तथा खरबारीमा राम्रो घाँस पलाउने आशामा नागरिकले आफैँ आगो लगाउने गरेका छन्। खेतबारीमा बर्खेबाली लगाउनु अघि स्याउला, पात पतिङ्गर पोल्ने जस्ता गतिविधिका कारण आगलागीका घटना बढिरहेको प्रहरीको भनाइ छ। आगलागी भएका अधिकांश ठाउँमा तीनवटै तहका सुरक्षाकर्मी, स्थानीयवासी र वन कार्यालयका कर्मचारीको सहकार्यमा निभाउने गरिएको छ। एकपटक निभाइसकेका ठाउँमा पनि पुनः आगलागी हुने गरेको प्रहरीले जनाएको छ। शुक्रबार दिउँसो गुल्मीदरबार गाउँपालिका ३ र ४ को बीचमा पर्ने जंगलमा आगलागी हुँदा बिरबास सवस्टेशन रहेको स्टोर जलेर दुई करोड बढी मूल्य बराबरको इलेक्ट्रोनिक्स सामग्री नष्ट भएको विद्युत प्राधिकरण गुल्मी वितरण केन्द्रले जनाएको छ। शुक्रबारदेखि जिल्लाका विभिन्न स्थानमा हावाहुरीसहित घटनाहरू बढिरहेकाले आगोलाई नियन्त्रणमा ल्याउन सुरक्षा निकाय मात्रै पर्याप्त नहुने हुँदा आम नागरिकलाई जुट्न प्रमुख जिल्ला अधिकारी कृष्णप्रसाद शर्माले आव्हान गरेका छन्।"
चिकित्सा शिक्षासम्बन्धी जाँचबुझ आयोगले सिफारिस गरेकालाई कारबाही गर्न डा केसीको माग,"काठमाडौं : चिकित्सा शिक्षा सुधारका अभियन्ता डा गोविन्द केसीले चिकित्सा शिक्षासम्बन्धी जाँचबुझ आयोगको प्रतिवेदन कार्यान्वयन गर्न माग गरेका छन्। शनिबार काठमाडौंको माइतीघरमा प्रर्दशनसहित पत्रकार सम्मेलन गर्दै चिकित्सा शिक्षासम्बन्धी जाँचबुझ आयोगले सिफारिस गरेकालाई कारबाही गर्न र यसअघि आफूसँग भएका माग पूरा गर्न माग गरे। उनले आफूले अघि सारेका विषयलाई सम्बोधन गर्न सरकारलाई तीन साताको अल्टिमेटमसमेत दिए। प्रतिवेदन सार्वजनिक भइसकेको अवस्थामा त्यसका सुझावअनुसार तुरुन्त दोषीहरूउपर कारबाही गर्नुपर्ने, विश्वविद्यालयलाई राजनीतिक भागबण्डामुक्त गर्नुपर्ने माग उनको छ।"
वन्यजन्तु पीडितलाई राहत,"जोमसोम : मुस्ताङका वन्यजन्तु पीडितलाई राहत वितरण गरिएको छ। राष्ट्रिय प्रकृति संरक्षण कोष,अन्नपूर्ण संरक्षण क्षेत्र आयोजना एक्यापले उपल्लो मुस्ताङको लोघेकर दामोदरकुण्ड गाउँपालिका२ ढाक्मरका स्थानीय पशुपालक मिङ्मार गुरुङलाई राहत प्रदान गरेको हो। गत कात्तिक २४ गते राति ४ वटा हिमचितुवा खोर भित्रै पसेर गुरुङले पालेका झन्डै ८० वटा भन्दा बढी च्यांग्रा मारेको थियो। गुरुङले खोर वरिपरि तारबारसहितको पर्खाल लगाए तापनि हिमचितुवाले पर्खाल नाघेर च्यांग्रा मारेको थियो। एक्यापले वन्यजन्तु पीडित गुरुङलाई ३ लाख ८५ हजार तत्काल राहत स्वरूप प्रदान गरेको हो।"
"गठबन्धनको भूमिकाप्रति माधव नेपालको आपत्ति, भने अरुले गरेको निर्णयको निर्देशन मान्दिनँ",काठमाडौं : नेकपा एकीकृत समाजवादीका अध्यक्ष माधव कुमार नेपालले सत्ता गठबन्धनभित्र अरुले निर्णय गरेर पालन गर्न निर्देशन दिनेकुरा स्वीकार्य नरहेको बताएका छन्। शनिबार काठमाडौंमा पार्टीको कोशी सम्पर्क कमिटीको प्रथम अधिवेशन उद्घाटन गर्दै अध्यक्ष नेपालले आफ्नो पार्टीको मानसम्मान र भूमिकालाई वास्ता गरे गठबन्धनमा सकारात्मक भूमिका निर्वाह गर्न तयार रहेको भन्दै अरुले निर्णय गरेर आफूलाई मान्न बाध्य बनाउने कुरा स्वीकार्य नहुने बताए। उनले सम्मानजनक ढंगबाट अघि बढ्न चाहने धारणा राखे। राप्रपाको मतबाट चूनाव जितेर ठूला कुरा गर्न कसैले नमिल्ने उनको भनाइ छ । अध्यक्ष नेपालले सूदुरपश्चिमको संकट टार्नका लागि आफ्नो पार्टीलाई मुख्यमन्त्री दिने सहमति कार्यान्वयन नहुने अवस्थामा प्रधानमन्त्रीले सकारात्मक भूमिका खेलेर सहमतिको अवस्थामा ल्याएको भन्दै प्रचण्डलाई धन्यवाद दिए। उनले लुम्विनी र बागमतीमा पनि विना बिभागीय मन्त्री दिएको भन्दै आपत्ती जनाए। उनले छोटो अवधिमा तीन पटक गठबन्धन परिवर्तन भएको भन्दै अर्को गठबन्धन केहि बन्छ भन्न नसकिने तर्क गरे। वर्तमान गठबन्धनलाई लामो समयसम्म टिकाउन सबैको भूमिका सकारात्मक हुनुपर्ने उनले बताए।
वीरगन्जको श्रीदुर्गा रोड क्यारियरमा प्रहरीको छापा,"वीरगन्ज : वीरगन्ज१० आदर्शनगरमा रहेको एक ट्रान्सपोर्टमा सशस्त्र प्रहरी र वीरगन्ज भन्सार कार्यालयका कर्मचारीको टोलीले छापा मारेर करिब ७० लाख रुपैयाँ मूल्य बराबरको दुई ट्रक मालसामान नियन्त्रणमा लिएको छ। भन्सारमा खटिएको सशस्त्र प्रहरीको सीमा सुरक्षा गुल्मका इन्चार्ज सशस्त्र प्रहरी नायब उपरीक्षक सुरज रिजाल नेतृत्वको टोलीले शनिबार बिहान आदर्शनगरमा रहेको श्रीदुर्गा रोड क्यारियरमा छापा मारेर राजश्व छलीको आशंकामा कपडा, काजु, स्टिलका भाँडावर्तन, ग्याँस चुल्हा लगायतको सामान बरामद गरेको हो। सशस्त्र प्रहरीले छापा मारेर सामान बरामद गरेको ट्रान्सपोर्टका सञ्चालक मदन प्रसाद कलवार (मदन रुन्चे) हुन्। सशस्त्र प्रहरी नायब उपरीक्षक रिजालले बरामद गरिएका ती मालसामान सबै राजश्व छली (तस्करी)को रहेकाले बरामद गरी वीरगन्ज भन्सार कार्यालयमा ल्याइएको बताए। रिजालका अनुसार शनिबार बिहान भारतबाट चार पोका कपडा बोकेर वीरगन्ज भित्रिएको एक अटो गाडीलाई सशस्त्र प्रहरी नायब उपरीक्षक रिजाल नेतृत्वको टोलीले वीरगन्ज२ छपकैयास्थित इदगाह चोकबाट पछ्याएको थियो। उक्त अटो आदर्शनगरस्थित श्री दुर्गा रोड क्यारियरमा पुगेर त्यसमा रहेको पोकाहरू उक्त क्यारियरको गोदामभित्र लगेर राख्ने क्रममा सशस्त्र प्रहरीको टोलीले छापा मारेको थियो। त्यसक्रममा दुई वटा गोदामभित्र भण्डारण गरी राखिएका करिब ७० लाख रुपैयाँको मालसामान बरामद गरी आवश्यक कारबाहीका लागि वीरगन्ज भन्सारमा ल्याइएको सशस्त्र प्रहरी नायब उपरीक्षक रिजालले बताए। रिजालले भने, तस्करीको सामान भेटिएपछि हामीले भन्सारका कर्मचारीलाई बोलायौं। त्यसपछि आवश्यक प्रकृया पुरा गरेर दुवै गोदामभित्र रहेका सामानहरू नियन्त्रणमा लियौं। यता उक्त ट्रान्सपोर्टका सञ्चालक कलवारले भने सशस्त्र प्रहरीले बरामद गरेर लगेका सामानहरू राजश्व छलीको नभएको दाबी गरेका छन्। सबै सामानको भन्सार प्रज्ञापनपत्र र भ्याट बिल रहेको भन्दै कलवारले भने,सबै कागजात देखाउँदा पनि सशस्त्र प्रहरीले गोदामको ताल्चा फुटाएर सामान लिएर गयो। वीरगन्ज महानगरपालिका१० का वडाध्यक्ष सुशील साह कानुले भने सशस्त्र प्रहरीले नेपालको कानुन मिचेर गोदामको ताल्चा फोडेर सामानहरू नियन्त्रणमा लिएको भन्दै आपत्ति जनाएका छन्। उनले भने,यदि कुनै पनि व्यावसायिक प्रतिष्ठान वा गोदाममा सरकारी निकायले छापा मार्छ र ताल्चा फुटाउनुपर्ने अवस्था आयो भने वडाअध्यक्षको रोहबरमा मुचुल्का उठाएर मात्रै ताल्चा तोड्नुपर्ने नियम कानुनमा छ। तर सशस्त्र प्रहरीले आफूलाई कुनै खबर नै नगरी गोदामको ताल्चा फुटाएर सामानहरू लगेको छ। यो कानुनको उल्लंघन हो। म त्यहाँ पुग्दा गोदाम खाली गरेर सामान सशस्त्र प्रहरीले लगि सकेको रहेछ। सामान लगेपछि मात्रै मलाई सशस्त्र प्रहरीले फोन गरेको थियो। तर सशस्त्र प्रहरी नायब उपरीक्षक रिजालले भने वडाध्यक्ष कानुलाई खबर गरेको तर उनि ढिला गरी घटनास्थलमा आएको बताए। रिजालले भने,कहिलेकाँही क्वीक एक्सन लिँदा सबै प्रक्रिया पूरा गर्न भ्याइँदैन। तैपनि हामीले गोदाममा खानतलासी लिनुपूर्व प्रकृया अनुसार एउटा सूचना टाँस गरेका थियौं। त्यसपछि मात्रै गोदाममा खानतलासी गरेका थियौं। अर्को कुरा गोदाम खुल्लै थियो। ताल्चा लगाइएको थिएन। सशस्त्र प्रहरीले पछ्याउँदै आएको अटोमा लोड रहेको सामान ट्रान्सपोर्टको गोदाममा लगेर राख्दै गरेको भेटिएपछि मात्रै गोदाममा छापा मारेर खानतलासी गरिएको उनले बताए।"
भारतीय दूतावासद्वारा विद्यालयलाई बस सहयोग,"कालीकोट : भारतीय दूतावासले कालीकोटको एक विद्यालयलाई बस सहयोग गरेको छ। जिल्लाको खाँडाचक्र नगरपालिका८ मा रहेको जनप्रभात माविलाई दूतावासले बस सहयोग गरेको हो। विद्यालयका प्रधानाध्यापक पदमबहादुर मल्लले अब केही समयमै बस सेवा सञ्चालन हुने बताए। उनले भने, दूतावासले बस विद्यालयलाई हस्तान्तरण गरे लगत्तै आफूले बस ल्याएर कालीकोट पुगेको छु। बसको पूजापाठ गरिसकेपछि, नियमित रुपमा तिलागुफा नगरपालिका र खाँडाचक्र नगरपालिका भित्रका अन्य वडाबाट रहेका विद्यार्थीलाई बसमार्फत सेवा दिनेछौं। दूतावासमार्फत बस सहयोग पाउने सामुदायिक विद्यालय मध्ये जनप्रभात मावि पहिलो विद्यालय भएको छ। विद्यालय व्यवस्थापन समितिका अध्यक्ष धनजय अधिकारीले दुर्गमको आवाज भारतीय दूतावासले सुनेको बताए। उनले भने, गाउँमा घण्टौ लगाएर विद्यालय जानुपर्ने बाध्यता अझै कायम छ। विकट गाउँका विद्यालयको पिर मर्का बुझेर भारतीय दूतावासले बस प्रदान गरेको छ।"
भैरहवामा १५ किलो गाँजा बरामद,"भैरहवा : सशस्त्र प्रहरीले रुपन्देहीको सीमावर्ती क्षेत्र सिद्धार्थनगर नगरपालिका१, नौडिहवा (भैरहवा)बाट लागुऔषध गाँजा बरामद गरेको छ। सशस्त्र प्रहरी बल नेपाल प्रस्तावित सीमा सुरक्षा गुल्म डण्डा रुपन्देहीबाट सशस्त्र प्रहरी नायब निरीक्षक भक्तबहादुर पाण्डेको कमाण्डमा खटिएको गस्ती टोलीले बेवारिसे अवस्थामा १५ किलो दुई सय ३० ग्राम गाँजा बरामद गरेको हो। र्याप गरिएको अवस्थामा १५ वटा पोकामा बरामद गाँजा भारतमा लैजाने योजना रहेको आशंका गरिएको छ। बरामद गाँजा आवश्यक कारबाहीका लागि जिल्ला प्रहरी कार्यालय रुपन्देहीमा बुझाइएको सशस्त्र प्रहरी बल नेपाल नम्बर २७ गण हेडक्वाटर रुपन्देहीका डीएसपी मोहन न्यौपानेले जानकारी दिए। केही दिन अघि पनि सशस्त्र प्रहरीको नम्बर २७ गण रुपन्देहीबाट खटिएको टोलीले कन्टेरमा लुकाएर भारत लैजान लागिएको अवस्थामा दुई क्विन्टल ७२ किलो बढी गाँजा बरामद गरेको थियो।"
हङकङसँग नेपाल पराजित,"काठमाडौं : नेपाल हङकङसँग ४ विकेटले पराजित भएको छ। अन्शी राथले ६५ रन बनाएपछि नेपालले दिएको १४० रनको लक्ष्य हङकङले ३ बल अगावै पूरा गर्यो। हङकङका लागि बाबर हायातले २६ र अइजाज खानले १२ रनबाहेक अन्यले दोहोरो अंकको रन बनाउन सकेनन्। नेपालका लागि सोमपाल कामीले ३ र दीपेन्द्र सिंह ऐरीले २ विकेट लिए। यसअघि टस जितेर ब्याटिङ गरेको नेपालले निर्धारित ओभरको खेलमा ८ विकेट गुमाएर १३९ रन बनाएको थियो। नेपालका लागि दीपेन्द्र सिंह ऐरीले २९ बल खेलेका ऐरी अविजित ४४ रन बनाएका थिए। ऐरीबाहेक प्रमुख ब्याटरहरू भने चल्न सकेनन्। ओपनर कुशल भुर्तेल फेरि शून्यमा आउट हुँदा आशिफ शेख ५ रन बनाएर पेभेलियन फर्किए। तेस्रो नम्बरमा आएका सोमपाल कामीले १२ रन बनाउँदा कप्तान रोहित पौडेले २१, सन्दीप जोराले २२, कुशल मल्लले १३, गुल्शन झाले ६ रन बनाएर आउट भए। सन्दीप र गुल्शन भने रनआउट भएका थिए। नेपाल शुक्रबार युएईसँग ६ विकेटले पराजित भएको थियो। दोस्रोपटक एसिया कप खेल्ने नेपालको सपना चकनाचुर भएको थियो।"
अब आन्तरिक कलह हट्नुपर्छ : इजरायली प्रधानमन्त्री नेतान्याहु,"इजरायलका प्रधानमन्त्री बेन्जामिन नेतान्याहुले बिहीबार मोसादको मुख्यालय (इजरायलको अन्तर्राष्ट्रिय गुप्तचर एजेन्सी) भ्रमण गर्ने क्रममा निर्देशक डेभिड बार्निया र डिभिजन प्रमुखहरूको फोरमसँग भेटवार्ता गरेका छन्। भेटवार्तामा उनले विभिन्न क्षेत्रका क्षेत्रीय घटनाक्रमबारे छलफल गरेको स्रोतले जनाएको छ । प्रधानमन्त्री र मोसाद निर्देशकले बन्धकहरूलाई सकेसम्म चाँडो घर फर्काउन निरन्तर प्रयासको महत्त्वलाई उजागर गर्दै युद्धको समयमा देशमा एकताको आवश्यकताबारेमा छलफल गरेको जनाइएको छ । 'उनीहरू हामीलाई नष्ट गर्न आएकाले यो छुट्टी फरक छ, यो इरान र हमासलगायत प्रोक्सीहरूको दुष्टताको केन्द्रबाट धेरै मूर्त छ', भेटमा प्रधानमन्त्री नेतान्याहुले भने, 'अर्कोतर्फ दासत्वबाट मुक्तिसम्मको अवस्थामा यो पक्ष धेरै मूर्त छ । गाजामा अझै पनि राक्षसी प्रवृत्ति हावी छ ।' 'हामी गाजामा आतङ्कवादलाई हराउन, बन्धकहरूलाई मुक्त गर्न र इरानसहितका खतरालाई हटाउन प्रतिबद्ध छौँ', उनले भने, 'यो ठूलो कामका लागि दुई कुराको आवश्यकता छ, पहिलो दृढ सङ्कल्प र अर्को एकता ।' 'सबैभन्दा पहिला राष्ट्र बाहिरी दबाबले नभई आन्तरिक कलहले टुक्रिन्छ', नेतान्याहुले इजराइलमा आन्तरिक विभाजनका कारण हुने समस्याबारे भने, 'हामी अस्तित्वको खतरामा भएकाले अब आन्तरिक कलहलाई हराउनु पर्छ र अस्तित्वको खतराको सामना गर्न हामीले सेनालाई एकताबद्ध बनाउनुपर्छ र तिनीहरूलाई विभाजित गर्नुहुन्न ।' रासस"
मुस्ताङको थासाङमा चौरीको रगत खाने मेला,जोमसोम : मुस्ताङमा चौरीको रगत खाने मेला लागेको छ। हिमालयन चौरी पालक तथा संरक्षण उपसमिति कोवाङले शुक्रबारदेखि याकचौरीको आलो रगत खाने मेला आयोजना गरेको हो। मुस्ताङमा चौरीको रगत खाँदा स्वास्थ्यमा फाइदा हुन्छ भन्ने मान्यता रहेको छ। स्थानीय तथा जिल्ला बाहिरबाट पनि यो दिन मुस्ताङ आउने गर्छन्। हिमाली तथा उच्चपहाडी लेंक तथा खर्कहरुमा गोठै खडा गरेर पालन गरिने याकचौरीले उच्चलेंकमा वन्य जटीबुटी खाने भएकाले याकचौरी रगत स्वास्थ्यका लागि फाईदाजनक मानिएको स्थानीय बताउँछन्। हिमालयन चौरी पालन तथा संरक्षण उपसमितिले बर्सेनि बैशाख र साउन महिनामा याकचौरीको आलो रगत निकालेर सर्वसाधारणलाई बिक्री वितरण गर्ने गरेको उपसमिति सदस्य गोबिन्द शेरचनले जानकारी दिए। बैशाख ८ गतेदेखि बैशाख १५ गतेसम्म रगत खाने मेला सञ्चालन हुनेछ। यसपटक याकचौरीको आलो रगत प्रति गिलास ३ सय रुपैयाँका दरले बिक्री वितरण भएको सदस्य शेरचनले बताए। मेलाको पहिलोदिन जिल्ला भित्र र जिल्ला बाहिरका १५० जना सर्वसाधारण चौरीको रगत खान घट्टे खोला पुगेका थिए। मेलाको दोश्रो दिन आज शनिबार २५ समुहका झन्डै २५० जनाभन्दा बढी सर्वसाधारण चौरीको रगत खान त्यहाँ पुगेका छन्। चौरीको रगत खाने गएका सर्वसाधारणले नाचगान गर्ने र तारो खेल खेलेर मनोरञ्जन लिने गर्छन्। रगत खाने मेलामा याकचौरीको मासु समेत खान पाइन्छ। थासाङको घट्टे खोला स्थित चौरीको रगत खाने मेलामा सर्वसाधारणलाई खान र बस्नको सुविधा प्रदान गर्न झन्डै एक दर्जन त्रिपालका अस्थायी टहराहरु निर्माण गरिएको सदस्य शेरचनको भनाइ छ। यसपटक प्रत्येक दिन बिहान एक पटक मात्र चौरीको रगत निकालेर बिक्री गर्ने गरिएको छ। चौरीको आलो रगत निकाल्नु अघि सम्बन्धित पशु चिकित्सकले स्वास्थ्य परीक्षण गरेपछि मात्र चौरीको रगत निकाल्ने गरिएको समिति सदस्य शेरचनले उल्लेख गरे। सियो जस्तो आकारको हुपले याकचौरीको घाँटी छेउको नशामा कोपेर चौरीको रगत निकाल्ने गरिन्छ। चौरीको रगत निकालेपछि याकचौरी थप स्वस्थ्य हुने विश्वास रहेको उनले सुनाए। थासाङ२ मा ९ घरधुरीको ९ गोठको करिव ८ सय याकचौरीको रगत निकाल्ने गरिएको छ। बर्खायाममा थासाङको मार्चेलेंक र घरपझोङको नमखुलेंकमा पनि बर्सेनि याकचौरीको आलो रगत निकाल्ने मेला लाग्दछ।
"टिपर दुर्घटनामा एक जनाको मृत्यु, तीन घाइते","म्याग्दी : म्याग्दीको रघुगङ्गा गाउँपालिका७ चिमखोलामा टिपर दुर्घटना हुँदा एक जनाको मृत्यु भएको छ भने तीन जना घाइते भएका छन्। आज बिहान जलविद्युत् आयोजनाको सिमेन्ट ढुवानी गरेर घ्यासीखर्कबाट फर्कने क्रममा लु २ ख ६११२ नम्बरको टिपर चिमखोलाको घैराबारीस्थित सडकबाट खसेर दुर्घटना भएको थियो। दुर्घटनामा मृत्यु भएका व्यक्ति सवारी साधन र निर्माण उपकरणको मर्मत गर्ने मिस्त्री (कामदार) भएको खुले पनि नाम र ठेगाना नखुलेको जिल्ला प्रहरी कार्यालय म्याग्दीले जनाएको छ। टिपर दुर्घटनामा घाइते चालकसहित तीन जनाको चिमखोला स्वास्थ्य चौकीमा प्रारम्भिक उपचार पछि थप उपचारका लागि हेलिकप्टरमार्फत पठाउने तयारी भइरहेको रघुगङ्गा७ का वडाध्यक्ष थकबहादुर पाइजाले जानकारी दिए। दुर्घटनामा परेको टिपर तुन्दी पावर कम्पनीको जलविद्युत् आयोजनाको ठेकेदार कम्पनी रामेछाप शेर्पा कन्स्ट्रक्सनमा निर्माण सामग्री ढुवानी गर्ने रहेको खुले पनि मृतक र घाइतेको पहिचान नखुलेको वडाध्यक्ष पाइजाले बताए। दुर्घटनामा परेका घाइतेको स्थानीय, प्रहरी र नेपाली सेनाको टोलीले उद्धार गरी चिमखोला स्वास्थ्य चौकीमा उपचारका लागि पुर्याएका हुन्।"
सुनकोसी मरिण डाइभर्सन : सुरुङ खन्न ११० मिटर बाँकी,"काठमाडौं : राष्ट्रिय गौरवको आयोजनाका रुपमा रहेको सुनकोसी मरिण डाइभर्सन परियोजनाको सुरुङ निर्माण अन्तिम चरणमा पुगेको छ। आयोजनाको सुरुङ खन्ने काम अब एक सय १० मिटर मात्रै बाँकी रहेको छ। तराईमधेशका विभिन्न जिल्लामा १२ महिना नै सिँचाइ सुविधा पुर्याउने लक्ष्यका साथ सुरु गरिएको निर्माण प्रक्रियामा उल्लेख्य सफलता हासिल भएको छ। कुनै भौगोलिक जटिलता उत्पन्न नभएका खण्डमा यही वैशाख २६ गते विशेष समारोहको आयोजना गरी सुरुङ ब्रेक थ्रु गर्ने अन्तिम तयारी गरिएको आयोजनाले जनाएको छ। सुनकोशी मरिण डाइभर्सन आयोजनाका प्रमुख मित्र बरालका अनुसार कूल १३ दशमलव तीन किलोमिटर लामो सुरुङमध्ये हालसम्म १३ दशमलव एक सय ९० किलोमिटर सुरुङ निर्माण सम्पन्न भएको छ। प्रधानमन्त्री पुष्पकमल दाहालले वैशाख २६ गते सुरुङको ब्रेक थ्रु गर्ने कार्यक्रम तयसमेत गरिसकिएको आयोजनाले जनाएको छ। ब्रेक थ्रुको आवश्यक तयारी भइरहेको छ। 'प्रधानमन्त्रीको समय मिलाइसकिएको छ र अन्य आवश्यक तयारी पनि भइरहेको छ,'आयोजना प्रमुख मित्र बरालले भने। सुरुङ निर्माणका क्रममा सामान्य भौगोलिक जटिलता उत्पन्न भए पनि त्यसलाई समाधान गरेर अगाडि बढिएको जानकारी दिँदै आयोजना प्रमुख बरालले भने,'ग्राउटिङलगायतका विधि प्रयोग गरेर समस्याको समाधान गरिएको छ, सुरुङ निर्माण निरन्तररुपमा अगाडि बढिरहेको छ।' सुरुङ निर्माणमा अटोमेटिक टनेल बोरिङ मेसिन (टीबीएम) प्रयोग गरिएको छ। भेरी बबई डाइभर्सन आयोजनापछि सुनकोसी मरिणमा पनि टीबीएम मेसिन प्रयोग गरिएको हो। उपकरणको प्रयोग गरी सुरुङ निर्माण गर्दा त्यसले सकारात्मक प्रभाव पारेको छ। अन्य आयोजनाको पनि त्यस्तै उपकरणको प्रयोग गर्न सकारात्मक वातावरण बनेको बताइएको छ। ऊर्जा जलस्रोत तथा सिँचाइमन्त्री शक्तिबहादुर बस्नेतले आयोजना प्रमुखलगायतका अधिकारीलाई आयोजना स्थल नछाड्न, स्थानीयस्तरमा नै समस्या समाधान गर्न तथा आयोजनाको काममा कुनै पनि गत्यावरोध आउन नदिन नियमित निर्देशन दिएका छन्। सुरुङ निर्माणसँगै बाँध निर्माणको कामलाई समेत गति दिइएको छ। निर्माण व्यवसायी परिचालनमा विशेष ध्यान दिन तथा आवश्यक सहजीकरण गरी हरेक १५ दिनमा जलस्रोत तथा सिँचाइ विभाग र हरेक एक महिनामा आयोजनाको समग्र प्रगति विवरण प्रस्तुत गर्न मन्त्रालयले यसअघि नै निर्देशन दिएको थियो। प्रधानमन्त्री दाहालले नियमितरुपमा आयोजनाका सन्दर्भमा चासो राख्दै आएकाले पनि काम गर्न सहज भएको आयोजनाले जनाएको छ। प्रधानमन्त्री तथा मन्त्रिपरिषद् कार्यालयमा रहेको एक्सन रुमबाट आयोजनाको नियमित अनुगमन भइराखेको छ। आयोजना प्रमुख बरालका अनुसार २०७९ साल असोज २८ गतेदेखि निर्माण सुरु गरिएको सो आयोजनामा कूल १३ दशमलव तीन किलोमिटर लामो सुरुङ निर्माण हुनेछ। नेपालका विद्युत् तथा अन्य सिँचाइका आयोजनामा सुरुङ निर्माण भए पनि सो आयोजनामा टीबीएम प्रयोग गरेर खनिएको भने दोस्रो पटक हो। यसअघि भेरीबबई डाइभर्सन आयोजनामा पनि टीबीएमको प्रयोग गरिएको थियो। पहाडी भूभाग बढी भएको नेपालमा सुरुङ खन्न अब टीबीएम प्रभावकारी उपकरणका रुपमा स्थापित भएको छ। सुनकोसी नदीको पानी मरिण खोलामा झारेर विद्युत् उत्पादन गर्ने र तराईका एक लाख २२ हजार हेक्टरमा सिँचाइ सुविधा उपलब्ध गराउने लक्ष्यका साथ सुरु गरिएको सो आयोजनाको सुरुङ निर्माणमा अपेक्षितभन्दा बढी प्रगति भए पनि अन्य काममा भने सोहीअनुसार भएको छैन। बाँध तथा विद्युत् गृह निर्माणमा संलग्न निर्माण व्यवसायीले तोकिएअनुसार काम गर्न सकेका छैनन्। निर्माण व्यवसायीले काम गरिरहेको भए पनि बाँध निर्माणमा अपेक्षित प्रगति भएको छैन। विद्युत् गृह र प्रसारण लाइन निर्माणका लागि आवश्यक तयारी भइरहेको छ। प्रसारण लाइनका लागि वातावरणीय प्रभाव मूल्यांकन सम्पन्न भइसकेको छ। सुनकोशी मरिण डाइभर्सन आयोजनाबाट हाल सञ्चालनमा रहेको बिपी राजमार्गको केही भाग प्रभावित हुनेछ। हाल सञ्चालनमा रहेको राजमार्गलाई नौ सय मिटर डाइभर्सन गर्नुपर्ने हुन्छ। बाँध तथा विद्युत् गृह निर्माणका लागि भारतीय कम्पनी पटेल इञ्जिनियरिङ र नेपाली कम्पनी रमण कन्स्ट्रक्सनको संयुक्त उपक्रमले ठेक्का पाएको छ। आगामी बर्खाअघिसम्म बाँध निर्माणलाई एउटा स्तरमा पुर्याउने लक्ष्य राखिएको छ। वैशाखपछि नदीमा जलसतह बढ्ने भएकाले काम गर्न समस्या हुनेछ। यस्तै विद्युत् गृह निर्माण हुने स्थानमा मुआब्जा वितरण सम्पन्न भइसकेको छ। सो आयोजनाबाट तराईमधेसका कूल एक लाख २२ हजार हेक्टर क्षेत्रफलमा सिँचाइ सुविधा उपलब्ध गराउने लक्ष्य राखिएको छ। राष्ट्रिय गौरवका आयोजना भएकाले स्रोतको कुनै अभाव नहुने प्रधानमन्त्री र ऊर्जामन्त्रीको प्रतिबद्धता भएकाले आफूहरुलाई काम गर्न सहज भएको आयोजना प्रमुख बरालको टिप्पणी छ। यसअघि सुरुङ निर्माणमा भौगर्भिकरुपमा रहेको जटिलताका कारण पटकपटक समस्या देखिएको थियो। सुनकोसी गाउँपालिका७ कानढुङ्गीस्थित सिन्धुली र रामेछापको सिमाना भएर बग्ने सुनकोसी नदीलाई मरिण खोलामा पथान्तरण गरिनेछ। सुनकोसीको करिब ६७ क्युसेक पानीलाई सुरुङमार्फत सिन्धुलीको कमलामाई नगरपालिका२ कुसुमटारस्थित मरिण खोलामा खसालिनेछ। त्यसपछि वाग्मती सिँचाइ आयोजनाको पूर्वाधार प्रयोग गरेर धनुषा, महोत्तरी, सर्लाही, रौतहट र बाराको करिब एक लाख २२ हजार हेक्टर जमिनमा सिँचाइ गर्ने लक्ष्य राखिएको छ। त्यस्तै सो आयोजनाबाट ३१ मेगावाट बिजुली उत्पादन हुनेछ। आयोजनाको सुरुङ निर्माण चिनियाँ कम्पनी चाइना ओभरसिज इञ्जिनियरिङले गरिरहेको छ। बाँध र विद्युत् गृह निर्माणमा केही ढिलाइ भए पनि तोकिएको समयभित्रै पूरा गर्ने निर्माण व्यवसायीको भनाइ छ। विसं २०८४ को असोजमा सो आयोजना पूर्णरुपमा सम्पन्न गर्ने लक्ष्य राखिएको छ। भेरी बबई डाइभर्सन आयोजनामा सुरुङ निर्माण सम्पन्न भएको लामो समय भए पनि बाँध र विद्युत् गृह निर्माणले गति नलिँदा देखिएको व्यवधान सुनकोसी मरिणमा आउन नदिन सरकार उत्तिकै चनाखो देखिएको छ। सो आयोजना सम्पन्न भएपछि अन्न भण्डारका रूपमा रहेको मध्य तराईका पाँच जिल्लामा वर्षभरि नै सिँचाइ सुविधा उपलब्ध हुनेछ। त्यसले खाद्य उपज उत्पादनमा गुणात्मक परिवर्तन आउनेछ। सो आयोजनामा प्रयोग भएको टीबीएम उपकरण प्रयोग गरी फुर्कोटफूलबारी सुरुङ निर्माण गर्ने प्रारम्भिक तयारी गरिएको छ। टीबीएमलाई केही परिवर्तन गरी सडक पूर्वाधारमा प्रयोग हुने सुरुङ निर्माण गर्न सकिने बताइन्छ।"
एकीकृत समाजवादीप्रति ओलीको टिप्पणी : जनमतबाट अस्वीकृत भएपछि दक्षिणपन्थी अवसरवाद निकै कमजोर,"काठमाडौं : एमाले अध्यक्ष केपी शर्मा ओलीले आम निर्वाचनमा प्रतिपक्षमा रहेको एमालेविरुद्ध सत्ताधारी ६ दलको घेराबन्दी भएको स्मरण गरेका छन्। एमालेको राष्ट्रिय महाधिवेशन प्रतिनिधि परिषद् बैठकमा राजनीतिक प्रतिवेदन पेश गर्दै उनले प्रतिपक्षका विरुद्ध बनेको गठबन्धन अलोकतान्त्रिक र अराजनीतिक रहेको उल्लेख गरेका हुन्। सत्ताधारी ६ दलको घेराबन्दी रहेको थियो। हाम्रा विरुद्ध सत्ता पक्षले साधन र स्रोतको दुरुपयोग गर्यो। ठाउँठाउमा कार्यकर्ताको हत्या र बुथ कब्जा, निर्वाचन आयोगलाई पनि प्रभावित पार्यो। उनले भने, निर्वाचन होइन पार्टीले एक किसिमले युद्ध नै लड्नुपरेको थियो। घेराबन्दीका बाबजुद पनि समानुपातिकतर्फ सर्वाधिक मत ल्याएर जनताको रोजाइको एक नम्बर पार्टी बन्नु चानचुने नभएको स्मरण गरे। गठबन्धनको बलमा पहिलो पार्टी बने पनि कांग्रेसको जनाधार विगतमा भन्दा खस्किएको ओलीको दाबी छ। गठबन्धनको बलमा पहिलो पार्टी बने पनि कांग्रेसको जनाधार विगतमा भन्दा खस्किएको छ। कांग्रेससँग एमालेको मतान्तर दोब्बरभन्दा बढेर गयो बढेको छ। हामी ७७ जिल्लामध्ये ४४ र ७ वटामध्ये ६ वटामा पहिलो पार्टीको रुपमा स्थापित हुन सफल भयौं। नेकपा एकीकृत समाजवादीलाई संकेत गर्दै उनले आम निर्वाचनमा जनमतबाट अस्वीकृत भएको दाबी गरे । कम्युनिष्ट आन्दोलनलाई विभाजित गर्ने, वामपन्थी सरकार ढाल्ने र पूँजीपति वर्गको नेतृत्वमा सरकार बनाउन निर्णायक भूमिका खेल्ने दक्षिणपन्थी अवसरवाद निकै कमजोर भयो र जनमतबाट एक किसिमले अस्वीकृत नै भयो। उनले भने, हाम्रो पार्टीविरुद्ध स्थापित गर्न खोजिएको कथित प्रतिगमनको भाष्य झूटो थियो र खण्डित भयो। जनताबाट प्राप्त यी उपलब्धिलाई कमजोर मान्न मिल्दैन। तर अपेक्षाभन्दा न्यून हो। यसका पछाडि सत्ता पक्षको घेराबन्दी मुख्य भएपनि पार्टीभित्र प्रकट भएको व्यक्तिवाद,असहयोग अन्तरघात र अराजनीतिक प्रवृति पनि जिम्मेवार छ। यो पनि पढ्नुहोस राष्ट्रिय महाधिवेशन प्रतिनिधि परिषद् बैठकमा ओलीले राजनीतिक प्रतिवेदन प्रस्तुत गर्ने एमालेको राष्ट्रिय महाधिवेशन प्रतिनिधि परिषद् बैठक आजबाट सुरु हुँदै विकास, समृद्धि र सुशासनको अभिभारा पूरा गर्न एमालेको नेतृत्व अपरिहार्य : ओली तस्बिरमा एमालेको राष्ट्रिय महाधिवेशन प्रतिनिधि परिषद् बैठक"
रास्वपालाई सिध्याउने षड्यन्त्र भयो : रवि लामिछाने,काठमाडौं : राष्ट्रिय स्वतन्त्र पार्टी (रास्वपा)का सभापति रवि लामिछानले आफ्ना पार्टीलाई सिध्याउने षड्यन्त्र भइरहेको बताएका छन्। शनिबार इलाममा आयोजित चुनावी सभालाई सम्बोधन गर्दै लामिछानेले वर्षौदेखि सत्तामा बसिरहेका मान्छेले नयाँ मान्छे आएको चित्त नबुझाएको भन्दै रास्वपालाई सिध्याउने षड्यन्त्र भइरहेको बए। उनले रास्वपालाई सिध्याउने षड्यन्त्र भए पनि जनताले उठाएको शक्तिलाई सक्काउने ताकत कसैसँग नरहेको बताए। लामिछानेले देशलाई सुशासनको बाटोतर्फ बढाउन रास्वपालाई थप शक्तिको आवश्यक रहेको बताए। चुनावका बेला गल्ती गर्ने र पछि पछुताउनुपर्ने अवस्था आउन नदिन मतदाताले विवेकी निर्णय गर्नुपर्ने उनको भनाइ छ। उपप्रधान एवं गृहमन्त्रीसमेत रहेका लामिछानेले मौन अवधिमा हुने आचारसंहिताका गतिविधि नियन्त्रण गर्न सुरक्षाकर्मीलाई निर्देशनसमेत दिए।
दोलखामा नदीमा नुहाउन गएका दुई जना बेपत्ता,दोलखा : गौरीशंकर गाउँपालिका ८ खारेका दुई पुरुष तामाकोशीमा पौडी खेल्ने क्रममा बेपत्ता भएका छन्। गौरीशंकर गाउँपालिका८ टुयिनटारमा नजिकै तामाकोसी नदीमा नुहाउने क्रममा दुई जना बेपत्ता भएका हुन्। शुक्रबार अपरान्ह मलाम गएका २७ वर्षीय जयबहादुर तामाङ र २५ वर्षीय सिमबहादुर तामाङ तामाकोसी नदीमा नुहाउने क्रममा बेपत्ता भएको प्रहरीले जनाएको छ। प्रहरीका अनुसार घटनास्थलबाट सिमबहादुरले बोकेको खुकुरी र ज्याकेट तथा जयबहादुरको ट्रयाक र मोबाइल फेला परेको छ। बेपत्ता भएकाहरूको स्थानीयले खोजी कार्य जारी राखेका छन्। बेपत्ताको खोजीका लागि प्रहरी पनि घटनास्थलमा खटिएको इलाका प्रहरी कार्यालय सिंगटीले जनाएको छ।
राहुघाटमा निर्माणाधीन पाँच जलविद्युत् आयोजना अन्तिम चरणमा,"म्याग्दी : म्याग्दीको रघुगङ्गा गाउँपालिका भएर बग्ने राहुघाटमा सञ्चालित पाँच वटा जलविद्युत् आयोजना एकैसाथ निर्माणको अन्तिम चरणमा पुगेका छन्। विश्वको सातौ (८,१६७ मिटर) अग्लो धवलागिरि हिमालको फेदीमा मुहान रहेको राहुघाट र सहायक नदीमा सञ्चालित ती आयोजनाको क्षमता १६७३ मेगावाट रहेको छ। रघुगङ्गा गाउँपालिकाका अध्यक्ष भवबहादुर भण्डारीले तीन वटा आयोजनाको भौतिक प्रगति ८० प्रतिशतभन्दा बढी रहेको जानकारी दिए। उनका अनुसार ५० प्रतिशत निर्माण सकिएको २२५ मेगावाट क्षमताको ठूलोखोला जलविद्युत् आयोजनाले पनि आगामी एक वर्षभित्र नै विद्युत् उत्पादनको तयारी गरेको छ। ८५ प्रतिशतभन्दा बढी भौतिक प्रगति भएको ४८ मेगावाट क्षमताको अपर राहुघाट, ३७५ मेगावाट क्षमताको मङ्गले राहुघाट र २१३ मेगावाटको ठूलोखोला जलविद्युत् आयोजना एकैसाथ सम्पन्न हुने चरणमा छन्, अध्यक्ष भण्डारीले भने, ४० मेगावाट क्षमताको राहुघाट र २२५ मेगावाट क्षमताको माथिल्लो ठूलोखोलाको निर्माणले पनि गति लिएको छ। नेपाल विद्युत् प्राधिकरणको शतप्रतिशत लगानीमा स्थापित रघुगङ्गा हाइड्रोपावर लिमिटेड प्रवर्द्धक रहेको राहुघाट जलविद्युत् आयोजनाको ६ किलोमिटर दुई सय ७० मिटरमध्ये करिब दुई सय ५० मिटर मात्र सुरुङ खन्न बाँकी रहेको प्राधिकरणले जनाएको छ। करिब ७० प्रतिशत भौतिक र ५५ प्रतिशत वित्तीय प्रगति भएको राहुघाटबाट आगामी सन् २०२५ मार्चभित्र विद्युत् उत्पादन सुरु गर्ने कार्ययोजनासहित काम भइरहेको आयोजना व्यवस्थापक राज विष्टले जानकारी दिए। अपर राहुघाट र मङ्गले राहुघाटको प्रवर्द्धक तुदी हाइड्रोपावरका आवासीय इञ्जिनियर प्रकाश तिमिल्सिनाले दुईवटै आयोजनाको सुरुङ निर्माण सकिएको, विद्युत्गृह, बाँध निर्माण अन्तिम चरणमा पुगेको जानकारी दिए। करिब रु १४ अर्ब लागतमा विसं २०७७ मा मङ्गले राहुघाट र राहुघाट जलविद्युत् आयोजना निर्माण सुरु भएको थियो। मङ्गले राहुघाटको सन् २०२४ को डिसेम्बर र अपर राहुघाटको जुन महिनामा विद्युत् उत्पादन गर्ने तयारी गरिएको इञ्जिनियर तिमिल्सिनाले बताए। संयुक्त ऊर्जा लिमिटेड प्रवर्द्धक रहेको २१३ मेगावाट क्षमताको ठूलोखोला जलविद्युत् आयोजनाको मुख्य सुरुङ र सर्ज साफ्ट जोडिएको छ। आयोजनाको सिभिल ठेकेदार साकुरापावर त्रिपल एसका आयोजना व्यवस्थापक शिवलाल चालिसेले आगामी तीन महिनाभित्र पूर्वाधार निर्माणको कामसक्ने लक्ष्य रहेको बताए। २२५ मेगावाट क्षमताको माथिल्लो ठूलोखोला जलविद्युत् आयोजनाका आवासीय इञ्जिनियर सञ्जीव न्यौपानेले बाँध, पेनस्टक पाइपलाइन निर्माणलाई तीव्रता दिइएको बताए। उनका अनुसार विद्युत्गृह निर्माण सुरु भएको आयोजनाको ५० प्रतिशत भौतिक प्रगति भएको छ। माथिल्लो ठूलोखोलाबाहेकका आयोजनाबाट उत्पादित विद्युत् केन्द्रीय प्रसारण लाइनमा जोड्न रघुगङ्गा३ अम्बाङको राहुघाट सबस्टेशनबाट केन्द्रीय ग्रिडमा जोडिनेछ। माथिल्लो ठूलोखोलाको बिजुली भने दाना सबस्टेसनमा लैजान प्रसारण लाइन निर्माण थालिएको छ। सबस्टेसनमा निर्माणमा भएको ढिलाइका कारण राहुघाट र म्याग्दी नदीमा निर्माणाधीन जलविद्युत् आयोजना अन्योलमा परेका छन्। नेपाल विद्युत् प्राधिकरणले मालिका गाउँपालिका७ बिमबाट रघुगङ्गा गाउँपालिका३ राहुघाटको अम्वाङ जोड्ने १३२ केभी क्षमताको प्रसारण लाइन र दुवै ठाउँमा सबस्टेसन निर्माणका लागि सन् २०२१ को डिसेम्बर ३१ मा भारतीय कम्पनी लार्सन एण्ड टियुब्रो (एलएनटी) सँग २६ मिलियन अमेरिकी डलरमा ठेक्का सम्झौता भएको थियो। तीस महिना ठेक्का अवधि भएको आयोजनाको २६ महिना सकिँदा राहुघाटमा सबस्टेसन निर्माण सुरु नहुँदा म्याग्दीको जलविद्युत् क्षेत्रमा नकारात्मक असर परेको संविधानसभा सदस्य नवराज शर्माले बताए। डाँडाखेतको सबस्टेसन र प्रसारण लाइन निर्माणको काम पनि सन्तोषजनक छैन, उनले भने, ठेक्का अवधि सकिन चार महिनामात्र बाँकी हुँदासमेत राहुघाटमा सबस्टेसन निर्माण सुरु नगर्दा म्याग्दीको जलविद्युत् क्षेत्रमा दीर्घकालीन असर पर्ने देखिएको छ।"
"पर्साको भलुवहीयाँमा भीषण आगलागी : ५ घर, कुखुरा फार्म र १० बिघाको गहुँबाली जलेर नष्ट","वीरगन्ज : पर्साको छिपहरमाई गाउँपालिका१ भलुवहीयाँमा शनिबार दिउँसो भएको आगलागीबाट कुखुरा पाल्ने पोल्टी फार्मसहित पाँच वटा घर र एउटा पोल्ट्री फार्म जलेर नष्ट भएको छ। आगलागीबाट १० बिघाभन्दा बढीको गहुँबाली पनि जलेर सखाप भएको प्रहरीले जनाएको छ। ईलाका प्रहरी कार्यालय पोखरियाका प्रहरी निरीक्षक मोहनविक्रम केसीका अनुसार, भलुवहीयाँ गाउँसँग जोडिएको सीमावर्ती भारतीय गाउँ बसन्तपुरको खेतमा गहुँ काटेर बाँकी रहेको खुटी (ठुटा) जलाउन एक किसानले आगो लगाएको र त्यही बेला चलेको हावाहुरीले आगोको लप्का भलुवहीयाँ गाउँको गहुँखेतमा सल्किएर त्यसैबाट आगलागी भएको हो। आगलागीबाट भलुवहीयाँ गाउँमा पाँच वटा फुसको घर, एउटा पोल्ट्री फर्म, त्यसमा रहेका ब्रोइलर कुखुराका चल्लाका साथै १० बिघाभन्दा बढी गँहुबाली र १०१२ वटा परालको कुन्यु पनि जलेर नष्ट भएको प्रहरी निरीक्षक केसीले बताए। आगलागीबाट भलुवहीयाँ गाउँका किसुनदेव पासवान,मुकेश पासवान,रूपा पासवान, सन्तोष पासवान र लखन पासवानको घर तथा मनमोद प्रसाद यादवको कुखुरा फार्म जलेर नष्ट भएको हो। आगलागीबाट घर र त्यसमा रहेका सबै सामानहरु पूर्णरुपमा जलेर नष्ट भएका कारण ती घरका परिवारहरु बिचल्लीमा परेका स्थानीय शैलेश गुप्ताले जानकारी दिए। भलुवहीयाँ गाउँमा लागेको आगलागी वीरगन्ज महानगरपालिका र पोखरीया नगरपालिकाबाट गएका दुई वटा दमकलको मदतमा स्थानीयवासी, नेपाल प्रहरी र सशस्त्र प्रहरीले मिलेर निभाएको उनले बताए। आगलागीबाट भएको क्षतिको विवरण अहिले यकिन भइ नसकेको भन्दै प्रहरी निरीक्षक केसीले क्षतिको विवरण संकलन गर्ने काम भइरहेको जानकारी दिए।"
ओलीको राजनीतिक प्रतिवेदन कांग्रेससँग प्रश्न गर्ने नैतिक आधार छैन,"काठमाडौं : नेकपा एमाले अध्यक्ष केपी शर्मा ओलीले प्रमुख प्रतिपक्षी दल नेपाली कांग्रेस अचानक सत्ताबाट बाहिरिनुपर्दा हतास देखिएको बताएका छन्। राष्ट्रिय महाधिवेशन प्रतिनिधि परिषद् बैठकमा राजनीतिक प्रतिवेदन पेस गर्दै उनले कांग्रेस प्रतिशोधको राजनीतिमा पुगेको आरोप लगाए। कांग्रेसले एमालेमाओवादी नेतृत्वको गठबन्धन भत्काउन रास्वपालगायत केही दलहरूलाई प्रधानमन्त्रीको प्रस्तावसमेत गरेको दाबी ओलीको छ। तर, प्रस्ताव अस्वीकार गरिएपछि कांग्रेस हताम मनस्थितिमा पुगेर सदन अवरोध गर्न पुगेको ओलीको आरोप छ। 'अचानक सत्ताबाट बाहिरिनु पर्दा यतिबेला नेपाली कांग्रेस आक्रोशित, क्षुब्ध र हतास देखिन्छ। यही हतासले उसलाई प्रतिशोधको राजनीतिमा पुऱ्याएको छ। फागुन २१ गतेबाट सुरु भएको नयाँ समीकरणलाई सफल हुन नदिन र भत्काउन उसले हरसम्भव प्रयास गर्यो। त्यसका लागि उसले रास्वपा र अन्य कतिपय दलका नेताहरूलाई प्रधानमन्त्री पदको समेत प्रस्ताव गर्यो। तर, कांग्रेसको प्रस्ताव अस्वीकार गर्दै ती दलहरू नयाँ राजनीतिक समीकरणमा संलग्न हुनासाथ ऊ यतिबेला हतास मनस्थितिका साथ विरोध र सदनमा अवरोध गरिरहेको छ। यसका पछाडि प्रतिशोधबाहेक कुनै तर्कसंगत आधार छैनन्,' ओलीले प्रस्तुत गरेको प्रतिवदेनमा भनिएको छ। अध्यक्ष ओलीले पुर्पक्षका लागि थुनामा राखेका र गम्भीर अनियमिततामा संलग्न भएका आफ्नै मन्त्री र नेतालाई कारबाही गर्न नसकेको कांग्रेसले अरुमाथि प्रश्न उठाउने नैतिक आधार नेरहेको बताए। उनले गृहमन्त्रीसमेत रहेका रास्वपा सभापति रवि लामिछानेको बचाउन गर्दै राजनीतिक प्रतिशोधको भावनाले अगाडि सारिएका र पुष्टि नभएका विषयमा प्रवेश गर्न नसकिने प्रष्ट पारेको छ। 'सहकारी क्षेत्रमा गम्भीर समस्या देखा परेका छन्। बचतकर्ताहरूको अर्बौं रकम हिनामिना भएको छ। यसको गम्भीर छानबिन गरी दोषीहरूलाई कानुनी कारबाही गरिनुपर्छ। यस विषयमा पार्टी स्पष्ट छ। तर, निश्चित व्यक्तिलाई निशाना बनाएर राजनीतिक प्रतिशोधको भावनाले अगाडि सारिएका र पुष्टि नभएका विषयमा प्रवेश गर्न सकिँदैन। हिजोसम्म सरकारमा रहँदा अख्तियारले बयानमा बोलाएका, अदालतले पुर्पक्षका लागि थुनामा राखेका र गम्भीर अनियमिततामा संलग्न भएका मन्त्री र नेताहरूलाई राजीनामा गराउन तयार नहुने कांग्रेसले यतिबेला अरुमाथि प्रश्न उठाउने नैतिक आधारसमेत राख्दैन,' प्रतिवेदनमा भनिएको छ। उनले घुमाउरो भाषामा वामपन्थी एकता आवश्यक रहेको औंल्याएका छन्। उनले वामपन्थी ध्रुवीकरण उचित र व्यवहारिक नभएको बताएका छन्। 'मुलुकमा जस्ता गम्भीर समस्याहरू छन्, तिनको समाधानका लागि सबै राजनीतिक पार्टीहरूमाझ निरन्तर संवाद आवश्यक छ। विचार मिल्नेहरूमाझ सहकार्य आवश्यक छ। निश्चित दल, विचार या शक्तिलाई निषेध गर्ने गरी अगाडि बढाइने वामपन्थी एकता या समाजवादी ध्रुव या अन्य कुनै नाममा गरिने ध्रुवीकरण उचित, व्यवहारिक र लाभदायी हुँदैन। सहकार्य गहिरो हुँदै जाँदा र विश्वासको वातावरण निर्माण हुँदै जाँदा भोलि विचार मिल्नेहरू क्रमशः एकै ठाउँ हुँदै जानेछन्। त्यसो हुनु पनि पर्छ,' प्रतिवेदनमा भनिएको छ। अध्यक्ष ओलीले संक्रमणकाली न्याय दलीय स्वार्थका कारण टुंगिन नसकेको समेत प्रष्ट पारेका छन्। उनले एमाले संक्रमणकालीन न्याया टुंग्याउन सधैं तयार रहेको र त्यसका लागि पीडितमैत्री कानुन ल्याउनुपर्ने उनको जिकिर छ। 'हामी संक्रमणकालीन न्यायको बाँकी काम अबिलम्ब टुंग्याउन चाहन्छौं। पीडितहरू हिजो पनि पीडित आज पनि पीडित हुने स्थिति नहोस्, सङ्क्रमणकालीन न्यायका नाममा सङ्क्रमणकालीन अन्याय नहोस् भन्ने हाम्रो भनाइ हो। पीडित केन्द्रित, पीडित मैत्री तरिकाबाट यसलाई टुंग्याउनु पर्छ,' उनले भने, 'सशस्त्र द्वन्द्वमा हामी तटस्थ थियौं। हामीले हिंसाको आलोचना गरेका थियौं। हिंसा त बाध्यता पो हुनु पर्ने हो, तर कतिपयले यसलाई शोखको विषय, छनोटको विषय बनाउनुभएको थियो। त्यसप्रति हामीले असहमति जाहेर गरेका थियौं।' ओलीले प्रस्तुत गरेको प्रतिवेदन:"
"अन्तिम ओभरमा दीपेन्द्रको आक्रामक ब्याटिङ, नेपालले हङकङलाई दियो १४० रनको लक्ष्य","काठमाडौं : नेपालले हङकङलाई १४० रनको लक्ष्य प्रस्तुत गरेको छ। दीपेन्द्र सिंह ऐरीले अन्तिम ओभरमा आक्रामक ब्याटिङ गरेपछि नेपालले निर्धारित ओभरको खेलमा ८ विकेट गुमाएर १३९ रन बनाएको हो। ऐरीले अन्तिम ओभरमा २० रन बनाए। २९ बल खेलेका ऐरी अविजित ४४ रन बनाए। ऐरीबाहेक प्रमुख ब्याटरहरू भने चल्न सकेनन्। ओपनर कुशल भुर्तेल फेरि शून्यमा आउट हुँदा आशिफ शेख ५ रन बनाएर पेभेलियन फर्किए। तेस्रो नम्बरमा आएका सोमपाल कामीले १२ रन बनाउँदा कप्तान रोहित पौडेले २१, सन्दीप जोराले २२, कुशल मल्लले १३, गुल्शन झाले ६ रन बनाएर आउट भए। सन्दीप र गुल्शन भने रनआउट भएका थिए। नेपाल शुक्रबार युएईसँग ६ विकेटले पराजित भएको थियो। दोस्रोपटक एसिया कप खेल्ने नेपालको सपना चकनाचुर भएको थियो। तेस्रो प्लेसका लागि भइरहेको खेलमा नेपालले हङकङविरुद्ध टस जितेर पहिले ब्याटिङ गरेको थियो। तेस्रो हुने टोलीले इमर्जिङ एसिया कप खेल्नेछ।"
इलाम पुगेर गगन थापाले भने बंशवादलाई जिताउने कि लोकतन्त्रलाई?,"इलाम : नेपाली कांग्रेसका महामन्त्री गगन थापाले इलामको निर्वाचनले मुलुकलाई नयाँ बाटो दिने भएकाले आफ्ना उम्मेदवार डम्बर खड्कालाई जिताउन आग्रह गरेका छन्। इलाम क्षेत्र२ मा वैशाख १५ मा हुने प्रतिनिधिसभा सदस्यको उप निर्वाचन लक्षित चुनावी सभालाई इलामको लाकुरी चौतारामा सम्बोधन गर्दै थापाले स्वर्गीय नेम्वाङका पुत्र सुहाङ नेम्वाङलाई चुनावी मैदानमा उतारेको प्रति कटाक्ष गर्दै इलामे जनताले बंशवादलाई जिताउने कि लोकतन्त्रलाई जिताउने दिन आएको बताए। उनले राष्ट्रिय स्वतन्त्र पार्टीले नागरिकको प्रश्नको जवाफ दिनुको साटो प्रश्नमात्र गर्दै हिंडेको टिप्पणी गरे। उनले डम्बर खड्का इलामको समस्या बोकेर संसद छिर्ने वास्तविक प्रतिनिधि भएको बताए। उनले कांग्रेसको तर्फबाट उठेका खड्काको जिम्मा लिने बताए। उनले भने, इलामको विकासका लागि जिम्मा लिने खालको उम्मेदवार इलामे जनतालाई चाहिएकाले तपाई्को प्रतिनिधित्व गर्ने खास मान्छे डम्बर खड्का हुन्। इलामको यो चुनाव गठबन्धनको राजनीतिसँग जोडिएको भन्दै नयाँ सन्देशका लागि खड्कालाई जिताउनुपर्ने बताए। उनले यो चुनाव उत्तेजनको राजनीतिसँग जोडिएकाले सजग रहन आग्रह गरे। सहिष्णु पहिचान यात्रासँग जोडिएको निर्वाचन भएको भन्दै खड्कालाई मतदान गर्न थापाले आग्रह गरे।"
अमेरिका भ्रमण सकाएर फर्किए अर्थमन्त्री पुन,"काठमाडौं : अर्थमन्त्री वर्षमान अमेरिका भ्रमण सकाएर स्वदेश फकिर्एका छन्। वासिङटन डिसीमा आयोजित विश्व बैंक र अन्तर्राष्ट्रिय मुद्रा कोष (आइएमएफ)को वसन्तकालीन संयुक्त बैठकमा भाग लिएर मन्त्री पुन शनिबार स्वदेश फर्किएका हुन्। चार सदस्यीय नेपाली प्रतिनिधि मण्डलको नेतृत्व गर्दै उनी सोमबार त्यसतर्फ प्रस्थान गरेका थिए। मन्त्री पुन विश्व बैंक र मुद्रा कोष बैठकमा सहभागी हुनुका साथै जलवायु परिवर्तनको प्रभावले खतरामा रहेका मुलुकहरूको समूह भी२० को मन्त्रीस्तरीय बैठक, हाइलेभल क्लाइमेट नेक्सससम्बन्धी साइडलाइन बैठक तथा दक्षिण एसियामा स्वच्छ ऊर्जा संक्रमणसम्बन्धी सत्रका साथै विभिन्न द्विपक्षीय र बहुपक्षीय बैठकहरूमा सहभागी भए। पुनले विश्व बैंककी कार्यसञ्चालन प्रबन्ध निर्देशक आना वियर्दे, विश्व बैंकका दक्षिण एसिया हेर्ने उपाध्यक्ष मार्टिन रेजर, विश्व बैंकका विकास वित्त (डिएफआई) परिचालन हेर्ने उपाध्यक्ष आकिहिको निसिओ, विश्व बैंककै पूर्वाधार क्षेत्र हेर्ने उपाध्यक्ष ग्वाङ्झे चेन, अन्तर्राष्ट्रिय वित्त निगम (आईएफसी) का उपाध्यक्ष रिकार्डो पुलिटी र अन्तर्राष्ट्रिय मुद्रा कोष (आईएमएफ) का सहायक प्रबन्ध निर्देशक बोलीसँग भेटघाट गरे। मन्त्री पुनले अमेरिकी अन्तर्राष्ट्रिय विकास नियोग (यूएसएआईडी) का उच्च पदाधिकारी, अमेरिकी अन्तर्राष्ट्रिय विकास वित्त निगम (डीएफपी) का पदाधिकारी, अमेरिकन चेम्बर अफ कमर्ससहित निजी क्षेत्रका प्रतिनिधि र त्यहाँस्थित गैरआवासीय नेपालीहरुसँग छुट्टाछुट्टै भेटवार्ता गरे। सम्बोधन तथा भेटघाटहरुमा मन्त्री पुनले आगामी १७ र १६ वैशाखमा हुने तेश्रो अन्तर्राष्ट्रिय लगानी सम्मेलनमा सहभागी हुन अन्तर्राष्ट्रिय लगानीकर्तालाई आग्रहगरे । नेपालको ऊर्जा, कृषि, पर्यटन र सूचना प्रविधि क्षेत्रमा लगानी गर्न उनले अपिल गरे। लगानी सम्मेलनको वातावरण बनाउन सरकारले लगानीका लागि प्रतिकूल ठानिएका करिब दर्जन ऐनमा अध्यादेशमार्फत सुधार गर्न लागिएको जानकारी उनले अन्तर्राष्ट्रिय समुदाय, लगानीकर्ता र विकास साझेदारलाई दिए। यस्तै आगामी जुनमा काठमाडौंमा हुने विश्व बैंक समूहअन्तर्गतको सहुलित दरमा ऋण दिने संस्था इन्टरनेशनल डेभलपमेन्ट एसोसिएसन (आईडीए२१) बैठक तयारीबारे समेत अवगत गराए। मन्त्री पुनले विकास साझेदारहरुलाई नेपालमा सहुलियतपूर्ण कर्जा वा अनुदानमार्फत लगानीका थप क्षेत्र पहिल्याउन भनेका छन् । भी२० मा उनले जलवायु परिवर्तनमा नेपालको न्यून भूमिका रहेको भन्दै जलवायु न्यायका लागि अन्तर्राष्ट्रिय जगतमा दृढतापूर्वक वकालत गर्ने उल्लेख गरे। मन्त्री पुन र विश्व बैंकका उच्च अधिकारीहरुबीचको वार्तामा संखुवासभामा निर्माण हुने १ हजार ६३ मेगावाटको माथिल्लो अरुण अर्थजलासययुक्त आयोजनाको वित्तिय ढाँचाबारे महत्वपूर्ण सहमति भएको छ। आगामी जुनमा विश्व बैंकले उक्त आयोजनाका लागि वित्तिय व्यवस्थापन टुंग्याउने तयारी अघि बढाउने भएको छ। अमेरिकी व्यवसायीहरुको संस्था (यूएस) चेम्बर अफ कमर्शका पदाधिकारीहरूसँगको अन्तरक्रियामा उनले नेपाल अन्तर्राष्ट्रिय लगानीकर्ताका लागि आकर्षक गन्तव्य भएको बताए। मन्त्री पुनले एसियामा नवीकरणीय ऊर्जा संक्रमणशीर्षक साइडलाइन सत्रलाई सम्बोधन गर्दै नेपालले जलविद्युतमा गरिरहेको प्रगति दक्षिण एसियाली क्षेत्रमा स्वच्छ र नवीकरणीय ऊर्जा प्रवद्र्धनका लागि महत्वपूर्ण रहेको बताए। त्यस क्रममा विश्व बैंकसहित विकास साझेदार संस्थाका प्रतिनिधिहरुले नेपालमा लगानीको उपयुक्त वातावरण बन्दै गएको भन्दै लगानी सम्मेलनमा उच्चस्तरको सहभागिता हुने प्रतिबद्धता जनाएका थिए।"
राष्ट्रिय महाधिवेशन प्रतिनिधि परिषद् बैठकलाई सम्बोधन गर्दै ओली,"काठमाडौं : नेकपा एमालेको राष्ट्रिय महाधिवेशन प्रतिनिधि परिषद् बैठक सुरु भएको छ। कम्युनिस्ट पार्टीको ७५ औं स्थापना दिवसका अवसरमा वैशाख ८ देखि १० गतेसम्म गोदावरीस्थित सनराइज हलमा परिषद्को बैठक बसेको हो। बैठकमा २ हजार ७३ जना महाधिवेशन प्रतिनिधि, केन्द्रीय सदस्य र केन्द्रीय पदाधिकारी गरी २ हजार ४ सय ५४ जना सहभागी भएका छन्। एमालेको विधानमा दुई राष्ट्रिय महाधिवेशनबीचमा आवश्यकताअनुसार परिषद् बैठक बस्ने उल्लेख गरिएको छ । बैठकमा अध्यक्ष केपी शर्मा ओलीले राजनीतिक प्रतिवेदन प्रस्तुत गर्नेछन्।"
झिमरुकमा जंगलको आगो बस्तीमा पस्दा ३ घर र ८ गोठ जलेर नष्ट,"बुटवल : जंगलमा लागेको आगो बस्तीमा पस्दा प्यूठानको झिमरुक गाउँपालिका३ मा तीन वटा घर र आठ वटा गोठ जलेर नष्ट भएका छन् । गौमुखी गाउँपालिका  ७ नारीकोट भुमेथान नजिक लागेको आगो बस्तीमा पसेको हो । आगलागीमा परी झिमरुक३ धनमुडाका स्थानीय बसन्त पौडेल, गिरु पौडेल र भिम पौडेलको घरमा क्षति भएको छ । आगलागीबाट घरमा भएका लत्ताकपडा, खाद्यान्न लगायत सामग्री पूर्ण रुपमा जलेर नष्ट भएका छन् । स्थानीय आहालखोला, स्याला, भेडावारी र बेओरेका बस्तीमा आगो पसेको झिमरुक गाउँपालिका उपाध्यक्ष प्रमोद पोखरेलले जानकारी दिए । उनका अनुसार बस्तीमा पुगेको आगोबाट भेडावारी र बेओरोमा दुईदुई वटा र धनमुडामा चार वटा गोठ जलेर नष्ट भएका छन् । केही भैँसी र बोकाहरु समेत आगोमा परेर जलेका छन् । स्यालाको बस्ती आगोको उच्च जोखिमा रहेपनि स्थानीयबासी रातभर जाग्राम बसेर आगो नियन्त्रणमा लिएका छन् । झिमरुक गाउँपालिका५ स्थित पातीखोरीया सामुदायिक वनमा लागेको आगो टाँडापोखरी बस्ती नजिक पुगेको उपाध्यक्ष पोखरेलले जानकारी दिए । हल्देको बस्ती नजिकमा समेत आगो पुगेको छ । विभिन्न सामुदायिक वनमा आगो लगाउने पहिचान भएको छैन । अग्नी पीडितहरुलाई राहत र उद्दारका लागि गाउँपलिकाले तयारी गरिरहेको उपाध्यक्ष पोखरेलले बताए । उनले पीडितहरुको सहयोगका लागि सहयोग गरिदिन् सार्वजनिक अपिल समेत गरे । आगलागीबाट १७ लाख ४९ हजार रुपैयाँ बराबरको क्षति भएको जिल्ला प्रहरी कार्यालय प्यूठानले जनाएको छ ।"
लागुऔषधसहित २ युवा पक्राउ,"स्याङ्जा : लागु औषधसहित स्याङ्जाका २ युवालाई प्रहरीले पक्राउ गरेको छ। शंकास्पद अवस्थामा पुतलीबजार नगरपालिका ११ सुम्रेखोलामा भेटिएका उनीहरुलाई चेकजाँच गर्दा लागु औषधसहित भेटिएको प्रहरी नायब उपरीक्षक ईन्द्रबहादुर रानाले जानकारी दिए। भीरकोट नगरपालिका ३ का ३२ वर्षीय अनिल क्षेत्री र २२ वर्षीय शिव दर्जीलाई पक्राउ गरिएको रानाले बताए। उनीहरुका साथबाट नुर्फिन १४ एम्पुल ,फेनरागन १२ एम्पुल , डाईजेपाम १३ एम्पुलगरी ३९ एम्पुल भेटिएको छ। दुबै जनालाई अदालतबाट १० दिनको म्याद थप गरी अनुसन्धान अघि बढाएको बताइएको छ।"
झापाको बनियानीमा दुई वटा मोटरसाइकल ठोक्किँदा एकजनाको मृत्यु,झापा : झापाको बनियानीमा गएराति दुई वटा मोटरसाइकल एक आपसमा ठोक्किँदा एकजनाको मृत्यु भएको छ। दुर्घटनामा तीन जना घाइते भएका छन्। शुक्रबार राती ९:५० बजेतिर बनियानी केचना सडक अन्तर्गत कचनकवल गाउँपालिका६ बनियानीको पेट्रोल पम्प नजिक केचनाबाट बनियानीतर्फ आउँदै गरेको मे ८ प ८१७ नम्बरको मोटरसाइकल र बनियानीबाट केचनातर्फ जाँदै गरेको बीआर ३६ एक्स ३९४४ नम्बरको मोटरसाइकल एक आपसमा ठोक्किँदा दुर्घटना भएको थिए। दुर्घटनामा परी बीआर३६ एक्स ३९४४ नम्बरको मोटरसाइकलका चालक कचनकवल४ निवासी ४१ वर्षीय कृष्णप्रसाद शाहको मृत्यु भएको हो। त्यस्तै सोही मोटरसाइकलको पछाडि सवार सोही ठाउँका १४ वर्षीय संदिप माझी गम्भीर घाइते भएका छन्। उनलाई ओमसाई पाथीभरा हस्पिटल भद्रपुरबाट बीएण्डसी हस्पिटल बिर्तामोड रेर्फर गरिएको छ। त्यस्तै मे ८ प ८१७ नम्बरको मोटरसाइकलमा सवार कचनकवल६ निवासी २१ वर्षीय गोपाल राजवंशी र वडा नम्बर ७ निवासी अन्दाजी २५ वर्षीय रामबहादुर राजवंशी घाइते भएका छन्। उनीहरूको ओमसाई पाथीभरा हस्पिटलमा उपचार भइरहेको छ। यता इलाका प्रहरी कार्यालय बनियानीले दुवै मोटरसाइकल नियन्त्रणमा लिएको जिल्ला प्रहरी कार्यालयले जनाएको छ।
रातु नदी सभ्यता संरक्षणको सबाल सर्वोच्च अदालतमा,"काठमाडौं : १२ हजार वर्ष पुरानो इतिहास बोकेको छ महोत्तरीको रातु नदी सभ्यताले। तर, अढाई दशकदेखि नदीको तीव्र दोहन हुँदै आएको छ। त्यसले नदी वरिपरिका २५ हजार बिघा उब्जाउ भूमि मरुभूमिमा परिणत भएको छ। यसकै कारण ३५ बस्तीका ७५ हजार स्थानीयले अन्न र पिउने पानीको हाहाकार भोगिरहेका छन्। मानव जीवन नै संकटमा परेपछि कानुनी उपचारका लागि फागुन १७ गते स्थानीयहरूले सर्वोच्च अदालतमा रिट हाले। त्यो रिटमाथि वैशाख १८ गते सुनुवाइका लागि पेसी तोकेको छ। मापदण्ड एकातिर, काम अर्कोतिर चालु आर्थिक वर्षका लागि बर्दिबास नगरपालिकाले ६ करोड ४३ लाख रुपैयाँमा रातु खोला उत्खननका लागि ठेक्काको बन्दोबस्ती गरेको थियो। नदीको दुवै किनाराबाट ५०५० मिटर छाडेर त्यसको बीचबाट तीन फिट गहिराइ गरी करिब २ लाख ९४ हजार घन मिटर नदीजन्य पदार्थ उत्खनन गर्न ठेक्का लगाइएको थियो। रातु खोलाको चार खण्डलाई विभाजन गरी उत्खननका लागि ठेक्का लगाएको थियो। देव विष्णु कन्स्ट्रक्सन एन्ड सप्लायर्स प्रालि र राजेश एन्ड ब्रदर्स निर्माण तथा सप्लायर्स प्रालि दोलखाले ठेक्का लिएको थियो। तर, ठेकेदारले मापदण्डविपरीत काम गर्दै नदी दोहन गरेको रिटमा उल्लेख छ। ९ फिटसम्म खोला खनेको, खोलाको किनारमा लगाएको तटबन्ध नजिकैबाट खोला उत्खनन गरेको, खोलामा उत्खननमा प्रतिबन्धित स्काभेटर लगाएको, उत्खनन गरिएको नदीजन्य पदार्थको घाँटगद्दी नगरेको जस्ता कयौं मापदण्डविपरीतको काम ठेकेदारले गरेको रिटमा उल्लेख छ। रिट निवेदक शंकर महतोका अनुसार अव्यवस्थित र अवैज्ञानिक नदी उत्खननले पानीको मूल सुकेर खानेपानीको हाहाकार भएको छ। नदी गहिरो भएर खेतमा सिँचाइ हुन नसक्दा कृषियोग्य जग्गाहरू मरुभूमीकरण बन्दै गएका छन्। उनले भने, उत्खननबाट नदीमा बन्ने अस्वाभाविक गहिराइको कारण वर्षायामको बाढीले बहाव फेर्दा चुरे क्षेत्रको कटानले हजारौं बिघा कृषियोग्य जग्गा डुवान र कटानमा पर्दै आएकाले न्यायका लागि अदालत गुहार बाध्य भइयो। रातु खोलाको जोखिममा ७५ हजार स्थानीय खोला उत्खननका रोक लगाइएको छ। तर, खोलाको किनार र खोलाको नदी उकास बगरबाट १५ फिट खाल्टो बनाएर नदीजन्य पदार्थ उत्खनन भइरहेको छ। रातु नदी सभ्यता नष्ट हुँदै गएपछि अन्न र पानी संकट गहिरिँदै छ। १ सय ८ खहरे र खेल्सा मिलेर नदी बनेको खोला नदी नै सुकेको छ। रातुको पानीले जीवन चलाउने ८ स्थानीय तहका ३५ गाउँमा बस्ने ७५ हजार नागरिकको अवस्था काकाकुल बनेको छ। लाखौं जनता यसबाट प्रभावित छन्। रातु खोलाको दोहनबाट पीडत भएका भंगहाको थारुटोल बनरा एक अध्ययनका अनुुसार हिउँमा खडेरी र वर्षामा बाढीले नागरिक प्रताडित छन्। हालसम्म २५ हजार बिघा जमिन कटान भइसक्यो। तर, दोहन रोकिएको छैन। त्यसैले रातु नदी संरक्षण गर्न स्थानीयहरू चन्दा संकलन गरेर न्यायका लागि जुटेका छन्। २०७० को दशकमा रातुसहितका नदीमा ठूलठूला बाढी आएको जिल्ला प्रशासन कार्यालय महोत्तरीको तथ्यांकले देखाएको छ। २०७३, २०७४, २०७५ मा लगातार तीन वर्ष आएको बाढीले राजमार्गको पुलसमेत बगाएको थियो। यस अवधिमा यहाँ २० जनाले बाढीजन्य प्रकोपमा ज्यान गुमाए। तथ्यांकले भन्छ, १ लाख ४६ हजार २ मानिस बाढीबाट प्रत्यक्ष प्रभावित भए। जसको घर बाढीले बगायो, भत्कियो, क्षति पुर्यायो। २५ वर्षदेखि जारी रातु नदी दोहन रोक्नका लागि स्थानीय राजनीतिक दल, चुरे संरक्षण अभियन्ता, नागरिक समाजले अभियान नै चलाइरहेका छन्। बर्दिबास नगरपालिका, जिल्ला समन्वय समिति जलेश्वर महोत्तरी लगायतका सरोकारवालाले खोला दोहन रोक्न तदारुकता नदेखाएपछि न्यायका लागि अदालत आएको बर्दिबास साना सहरी खानेपानी तथा सरसफाइ उपभोक्ता संस्था बर्दिबासका कोषाध्यक्ष शंकर फुँयालले बताए। उनले भने, सर्वोच्च अदालतले हामीलाई लाखौं जनतालाई न्याय दिन्छ भन्ने आशा छ।काठमाडौंको राष्ट्रिय संग्रालयमा प्रदर्शनमा राखिएको रातु खोला नदी सभ्यता अन्तर्गत को १० हजार बर्ष पुरानो ढुंगा ।"
जातको जरो,"अघिल्लो पुस्ताले मात्र होइन, अहिलेका पुस्ताले पनि विभेद गर्छन् भन्ने स्पष्ट देखिन्छ। नयाँ पुस्तामा उन्नत विचार र चेतना भइसकेको छ भनेर हामी जानीजानी विचार थोपर्ने गर्दछौं। त्यसैगरी उमेर ढल्केका पुस्तामा मात्र परम्परागत चिन्तन छ भनी यसको दाबी गर्ने समाजमा एकथरी युवा जमात छ। वास्तवमा त्यसो नभई, विभेदकारी सिकाइको पुनरोत्पादन गर्न स्वयं कथित गैरदलित युवापंक्ति नै त्यसको अख्तियार छन्। २०७९ कात्तिक २ गते संयोगले नेपालदेखि बैंगलोर जाँदै थिएँ। धनगढीबाट गौरिफन्ट पुगेपछि पलियाको बस चढ्न भारतको सिमानामा पुगे। त्यो जीबनको पहिलो भारत यात्रा थियो। त्यसमा म एक्लै र हिन्दी भाषा बोल्न नजान्ने थिएँ। भारत आवतजावत गरिरहने बैंगलोर जाने आफ्नै उमेरकी एकजना क्षेत्री समुदायकी केटी धनगढी बसपार्कमा भेटें। उनको साथमा आमा र बहिनी थिए। अब भाषाका लागि सहज भयो। जब सिमानामा पुग्यौं तब एउटाबाट अर्को सिमाना पुग्दा हाम्रो यात्रा परिवर्तन भयो। मेरो थर सुन्नेबित्तिकै उनीहरूको व्यवहार नै बदलियो। जब नेपाल भारतको भन्सार गौरीफन्टा पुग्यौं। त्यहाँ चेकपोस्टका दुईवटा लाइन थिए। एउटा लाइनमा ती गैरदलित केटी र म उभियौं। र अर्काे लाइनमा उनकी आमा र बैनी। हामी उभिएको लाइनमा नागरिकता चेक गर्ने क्रममा मेरो पालो आयो। म ती केटीको अघि उभिएको थिएँ। पालो आएपछि माइती नेपालले मेरो परिचय सोध्दै नागरिकता माग्यो। नागरिकता देखाउँदै परिचय दिएँ। पछाडि लाइनमा उभिएकी ती गैरदलित युवती थर सुन्नेबित्तिकै लाइन छोडेर उनकी आमा उभिएको लाइनमा गइन्। मैले सुन्ने गरी आमालाई भनिन्, आमा त्यो त दमाईकी छोरी रैछ, तमिले रायौ कि नाई ? त्यसपछि उनकी आमाले पनि खिस्रिक्क अनुहार लगाइन् र मतिर हेरिन्। मेरो थर सुनेपछि ती तीन आमाछोरी बोल्नै छोडे। गन्तव्य एउटै भएकाले गौरीफन्टादेखि पलियासम्म जानुपर्ने बसमा फेरि भेट भयो उनीहरूसँग। म बसेको सिटमा तिनीहरू पनि बसे। थरबारे यथार्थ जान्नलाई रैछ। जब दुदुवा राष्ट्रिय निकुञ्ज पुग्दै थियौं। छेउमा बसेकी ती आमाले तम्रो थर क्या हो ? भनेर सोधिन्। नेपाली हो। उनले नबुझे झैं गरी सोधिन्, क्या भन्या तमिले। दोस्रो पटक भनें परियार नेपाली हुँ। अझै दंग परे झैं गरी केरे केरे फेरि भन त भनिन्। म दमार्इंको छोरी हुँ भनेर तेस्रो पटक भनें। आफ्नो थर भनिमात्र सकेको के थिएँ। उनी बसको अगाडिको सिटमा टाउको ठोक्किने गरी ढलिन्। र बेहोस नै भइन्। पलिया पुगेको केही समयपछि मात्र होसमा आइन् उनी। होसमा आएपछि पनि ती आमाले मेरो थरबारे निकै चासो राखिन्। उसरी सुदूरपश्चिममा नेपाली थर भन्नेबित्तिकै दमाई नै हो भनेर चिन्छन्। म दमाईंको छोरी हुँ भन्दा पनि उनलाई फेरि पनि पत्यार लागेन। मेरो थर बुझ्न उनको मनको कौतुहलको बेग अझै रोकिएन। पलियाबाट बैंगलोर जाने बस चढ्नुपर्ने थियो। त्यहाँ पनि हामी चढ्नुपर्ने बस एउटै थियो। रातको १० बजेको थियो। को कहाँ बस्ने सिटको फिक्स गर्न कन्ट्याक्टरले सबै यात्रुको पालेपालो नाम बोलाए। सबैको नाम बोलाउँदा मेरो पनि नाम आयो। कान टोप्राएर मेरो थर सुन्न बसेकी उनीलाई कन्ट्याक्टरले मेरो नाम बोलाउँदा झनै प्रस्ट भइन्। उनलाई पत्यार लाग्ने बलियो प्रमाण बन्यो। हुन त उनी, मेरो थर सुनेर मात्र बेहोस भएकी होइनन्। उनलाई मेरो थर सुन्नेबित्तिकै धनगढीमा सँगै बसेर खाजा र पानी खाएको याद आएछ। सायद दलितसँग बसेर सँगै खाएको उनको जीवनकै पहिलो परिघटना थियो होला त्यो। त्यसैले, उनलाई त्यो स्मरणले साँघुरो चेतलाई रन्थनायो। उनलाई नर्कमै छिरेको भान भयो। मानवीयताभन्दा पर पुगिन्। उसो त, नयाँ पुस्ताले जातपात, छुवाछूत र विभेद मान्दैन र गर्दैन भन्ने छ। गाउँका अशिक्षित उहिलेका वृद्धाले मात्र विभेद गर्छन्। सहरका शिक्षितले विभेदै गर्दैनन् भन्ने ठूलो भ्रम छरिएको छ समाजमा। उमेर ढल्केका पुस्तामा मात्र परम्परागत चिन्तन छ भनी दाबी गर्ने एकथरी युवा जमात छ समाजमा। वास्तवमा त्यसो नभई, विभेदकारी सिकाइको पुनरोत्पादन गर्न स्वयं कथित गैरदलित युवापंत्ति नै त्यसको अख्तियार छन्। देश छोड्ने कथित गैरदलितले विभेद गर्न छोडेका छैनन् भन्ने एउटा दृष्टान्त हो यो। जहाँ कथित गैरदलित नयाँ पुस्ताको पनि संलग्नता हुन्छ। आफूले प्रत्यक्ष विभेद नगरे पनि अग्रजलाई विभेद गर्ने हतियार बनाउँछन्। यो थियो, सामान्य पढलेख गरेकी गाउँकी गैरदलित युवतीको अवस्था। जो भारतमा मजदुरी गर्थिन्। यसरी दलितको थर सुन्नेबित्तिकै गैरदलित नयाँ पुस्ताले जातीय विभेद गर्न गराउन खेलेको भूमिका यो मेरो जीवनको पहिलो तीतो अनुभव होइन। आजभन्दा चार वर्षअघि अध्ययनको सिलसिलामा कोठा खोज्ने क्रममा काठमाडौंको तारकेश्वर नगरपालिका१० हिलेटोलमा गृह मन्त्रालय मातहतकै कर्मचारी प्रशासकीय अनुसन्धान अधिकृतको घरमा दुईवटा कोठा पाएँ। घरबेटीकै सहमतिमा कोठा सरें। कोठा सरेकै दिन घरबेटीको छोरी कोठामा आई आफ्नो परिचय दिँदै हामी सबै भाइबहिनीको पालैपालो परिचय सोधिन्। उनी मेरै उमेरकी थिइन्। पेसाले डाक्टर पनि। तसर्थ हामीले पनि थर नलुकाई निर्धक्क भएर परिचय दियौं। त्यसपश्चान् उनीसँग खुलाइएको हाम्रो परिचय उनले घरका सबै परिवारका सदस्यलाई सुनाइछन्। त्यतिमात्र होइन, त्यहाँ उत्तिखेरै हाम्रो थरबारे बहालमा बस्नेले समेत थाहा हुनेगरी चर्चा चल्यो। भोलिपल्ट बिहान उज्यालो हुन नपाउँदै उनका बुवा प्रशासकीय अनुसन्धान अधिकृत हामी बसेको कोठाको ढोका ढक्ढक्याउन पुगे। निन्द्रामै उठाए र कोठा बाहिर बोलाए। भने तिमीहरू तल्लो जातका रहेछौ। कोठा दिनुपहिले तिमीहरूको थर थाहा भएन। अहिले थाहा भयो। घरमा भर्खर बुवाको स्वर्गीय भएकाले घर शुद्ध गर्नुपर्छ, घरमा बूढीआमा हुनुहुन्छ, उहाँलाई गाह्रो हुन्छ। तिमीहरू घरमा बस्यौ भने बहालमा बसेका पनि कोठा छोडेर जान्छन्, फेरि तल्लो जातका घरमा बसेपछि सामाजिक दृष्टिकोणले नराम्रो भइन्छ। त्यसैले तुरुन्तै कोठा खाली गर। त्यसपछि मैले यो कुरा घरबेटीको छोरी डाक्टरलाई पनि सेयर गरें। उनले वास्तै गरिनन्। उल्टै सम्झाउन पो थालिन्, बूढाबूढी उहिलेका मान्छेसँग चेतना छैन, कुरा बुझ्दैनन्। मृत्युको मुखमा पुगेकालाई यस्तो नगर भन्न पनि नसकिने। यस्तैयस्तै भन्दै टारिन्। तर जातीय विभेद गर्नु हुँदैन भनेर आमाबुवालाई भन्न सकिनन्। उनी पानीमा टेकेर पाइलो नपारी वुबाआमामार्फत विभेदको पुनर्जागरण गर्न पुगिन्। उनी आफैंले हामीलाई प्रत्यक्ष सानो जातको घरमा बस्न नमिल्ने भन्न नसके पनि कोठामा बसेकै भोलिपल्ट बिहान जातको कुराले कोठाबाट निकाल्न बुवाआमालाई हतियार बनाएको कुरा छर्लंग बुझ्न सकिन्छ। फेरि घरबेटीले कोठा छोड भन्नेबित्तिकै अन्त कोठा पाइने स्थिति थिएन। किनकि कोठा दिनुअघि थर सोध्ने कयौं घरबेटी त्यहाँ बस्नुअघि तीन महिनासम्म काठमाडौंका गल्लीहरूमा कोठा खोज्दा भेटेको थिएँ। कोठा छोडे पनि जात छोड्न त मिल्दैनथ्यो। उसै त काठमाडौंमा दलितलाई कोठा पाउन गाह्रो। त्यसमा पनि पाएको कोठाबाट परीक्षाकै समयमा निकालिनु पर्यो। योभन्दा ठूलो समस्या के हुन सक्छ र ? उसो त, नयाँ पुस्ताले जातपात, छुवाछूत र विभेद मान्दैन र गर्दैन भन्ने छ। गाउँका अशिक्षित उहिलेका वृद्धाले मात्र विभेद गर्छन्। सहरका शिक्षितले विभेदै गर्दैनन् भन्ने ठूलो भ्रम छरिएको छ समाजमा। तर त्यसो नभई विभेद अघिल्लो पुस्ताले मात्र होइन, अहिलेका पुस्ताले पनि गर्छन् भन्ने स्पष्ट देखिन्छ। अशिक्षितले मात्र होइन, शिक्षितले नै गर्छन्। गाउँकाले मात्र होइन, सहरकाले पनि गर्छन्। ती सबै दलितमाथि जातीय विभेद र छुवाछूत गर्न अतिरञ्जित बहाना मात्र हुन्। त्यसकारण मेरो भारत यात्रामा भेटिएकी क्षेत्री समुदायकी युवतीले मेरो थरबारे आमालाई लगाएको छुस्की र राजधानीमै शिक्षित परिवारमा हुर्किएर डाक्टर बनेकी युवतीले हाम्रो थरबारे परिवारमा दिएको जानकारीलाई हेर्ने हो भने नयाँ पुस्ताले जातीय विभेद कसरी गर्छन् भन्ने कुरालाई बुझ्न सकिन्छ। यस्ता तमाम विभेदको रंगमञ्च गर्ने धेरै कथित उच्च भनिने युवायुवती समाजमा छन्। जसले शदियौंदेखि दलितमाथि विभेद गर्दै मोक्ष प्राप्तिको आनन्द लिन्छन्। यतिसम्म कि जातीय विभेद गर्दैनौं पनि भन्ने तर दलितको थर सुन्नेबित्तिकै पचाउन गाह्रो मान्ने त्यही युवा पुस्ता समाजमा छन्। नयाँ पुस्ताले गर्ने विभेद हेर्दा नदेखिने र कसैले नबुझिने मात्र हो। अब भन्नुस् त, नयाँ पुस्ताले कसरी जातीय विभेद गर्दैनन् भन्न सक्नुहुन्छ ? के साँच्चै गैरदलित युवाले जातीय विभेद गर्दैन ? जातीय विभेद गर्नु हुँदैन भन्ने चेतबाट माथि उठिसकेका छन् र आजका पुस्ता ? अन्ततः समाजमा जति पनि जातीय विभेदका घटना हुन्छन्। त्यहाँ युवा संलग्न भएको पाइन्छ। जातीय विभेद अन्त्य गर्न नयाँ पुस्ता गैरजिम्मेवार हुनुको एउटै कारण छ। जहाँ एक पुस्ताले अर्को पुस्तालाई जातीय विभेद गर्न अनिवार्य विषयका रूपमा घोकाइन्छ। मानौं, गाउँघरका मानिसले विभेद र छुवाछूत गर्दा चेतना नभएको भन्न सकिएला तर सहरका शिक्षितले त्यसरी नै विभेद गर्छन् भने कसरी जायज भन्न सकिएला र ? आखिरमा सहरको सिको गाउँकाले गर्छन्। जसले समाजमा दलितको थर सुन्नेबित्तिकै बेहोस हुने र विभेद गर्ने गैरदलित आज पनि गाउँदेखि सहरसम्म छन् भने सयौं वर्षदेखि जातीय विभेद भोग्ने दलितहरू यो समाजको घृणा, अपमान, विभेद र तिरस्कारले कतिपटक मूच्र्छित हुन्छन् होला ? जुन विभेद गाउँदेखि सहरसम्म र देशदेखि विदेशसम्म उस्तै छ। यसबारे तपाईंहरूले कहिल्यै सोच्नु भएको छ ? यदि जातीय विभेद गर्नु हुँदैन भनेर एक पुस्ताले अर्को पुस्तालाई सिकाएको भए जातीय विभेदको जरो पहिले नै उखेलिन्थ्यो। त्यसकारण जातीय विभेद अन्त्य गर्न अब ढिलो गर्नु हुँदैन।"
निर्ममतापूर्वक ढालिँदै देववृक्षहरू,"धनकुटा : हिन्दुशास्त्रले भन्छ अस्वत्थः पूजितोयत्र पूजिताः सर्व देवता ! अर्थात् पीपलको पूजा गर्दा सबै देवताको पूजा गरेसरह फल मिल्छ। त्यही विश्वासमा शनिबार बिहानै पीपलको बोटमा पानी चढाउने धार्मिक मान्यता छ। तर, आज शनिबार बिहानैको यो अंकमा हामी यस्तो अप्रिय खवर छाप्दैछौं, जहाँ देख्नु हुनेछ मानिसले कसरी त्यही आस्थाको धरोहर पीपलवर छ्यामछ्याम्ती काटिरहेका छन् ? शीतल दिने चौतारी निर्ममतापूर्वक मासिरहेका छन्। सहरी क्षेत्र होस् वा गाउँघर, कुनै बेला भेला र छलफल हुने थलोको रूपमा परिचित थियो, वरपीपल चौतारा। विशेषगरी पहाडी क्षेत्रमा पैदल हिँड्ने बाटोहरूमा वरपीपल चौतारा देख्न पाइन्थे। कतिपय ठाउँ त वरपीपलकै नामबाट पनि चिनिन्छन्। सबै बटुकलाई छहारी दिने यस वृक्ष धार्मिक तथा वातावरणीय हिसाबले निकै महत्त्वपूर्ण मानिन्छ। यसको आकार त ठूलो हुन्छ नै। आयु पनि निकै लामो हुन्छ। अन्य वृक्षभन्दा ठूलो भएकै कारण यसले वातावरणमा रहेको कार्बनडाइअक्साइड ग्यासको बढी मात्रामा खपत गर्छ। अक्सिजन पनि उत्तिकै बढी मात्रामा उत्पादन गर्छ। यसैकारण वरपीपल वृक्ष आसपासको क्षेत्रमा प्रवाह हुने हावामा अक्सिजनको मात्रा अत्यधिक हुन्छ। अनि यसले हावा स्वच्छ बनाउँछ। तीव्र अतिक्रमण पछिल्लो समय यही वृक्षले सौन्दर्य बढाएको वरपीपलको चौतारा अतिक्रमणको चपेटामा पर्न थालेका छन्। धनकुटामा पनि ठूला वरपीपलका रुख काट्ने क्रम बढ्दै गएको छ। सहरी क्षेत्रमा त झन् तीव्र गतिमा वरपीपलका रुख काटिन थालेका छन्। गाउँघरमा पनि ठूला घरका छेउछाउँका वरपीपलका बोट काटिएका छन्। वरपीपलका रुख अन्य प्रजातिका रुखभन्दा विशाल हुन्छ। यसका हाँगा ठूलो क्षेत्रमा फैलिएका हुन्छन्। रुखका हाँगाबाट घर बस्ती तथा निर्माण गरिएका पूर्वाधारहरूमा जोखिम हुने भन्दै काटिन थालेका हुन्। साँघुरा बाटाहरू फराकिलो बनाउने निहुँमा पनि वरपीपलका रुख काटिएका छन्। अक्सिजन र शीतलता दिएर मानिसको प्राण बचाउन सहयोग गर्ने वरपीपल मानिसबाटै अतिक्रमणको चपेटामा परेको नेपाल पत्रकार महासंघ धनकुटा शाखाका निवर्तमान अध्यक्ष राजेश्वरबहादुर श्रेष्ठले बताए। उनका अनुसार गाउँठाउँका चोक तथा सार्वजनिक स्थानको पहिचान पाएको वरपीपलका चौतारा अतिक्रमणका कारण विनाशको चपेटामा मात्र परेका छैनन्, ती स्थानको सौन्दर्यसमेत हराएका छन्। धनकुटा सदरमुकामका अधिकांश वरपीपलका चौतारा मासिएका छन् भने जोखिम ठानिएका वरपीपलका हाँगा काटेर ठुटा बनाइएको छ। धनकुटा६ मा निकै चर्चित एक चौतारा अहिले देखिँदैन। केही समयपहिले यसको संरक्षण गरिएको भए पनि रुख आफैं सुकेर जोखिम भएको भन्दै पछि काटिएका थियो। सदरमुकामकै बीच बजारमा रहेको चौतारा पनि मासिएको छ। अहिले त्यहाँ घरहरू बनेका छन्। चौताराको नामोनिशान भेटिँदैनन्। यलम्बर चोकमा रहेको वरपीपलको चौतारा अहिले छैन। बाटो विस्तार र घरहरू बन्न थालेपछि त्यहाँको चौतारा मासिएको स्थानीय सञ्जयसन्तोषी राईले बताए। टुँडिखेल आसपासका क्षेत्रमा वरपीपलका रुख थिए। त्यहाँ चौतारा थिए। तर अहिले छैनन्। गोकुण्डेश्वर बालमन्दिर विद्यालयको गेटैमा रहेको वरको रुखको हाँगा काटेर ठुटै बनाइएको छ। अर्कोतिर रहेको पीपलको अवस्थामा पनि उस्तै छ। सदरमुकाममा थिए चौतारै चौतारा कुनै बेला धनकुटा सदरमुकामभरि चौतारैचौतारा थिए। जहाँ वरपीपल, त्यहाँ चौतारा भन्ने उखान नै प्रचलित थियो। पछिल्लो समय धनकुटा बजारका अधिकांश वरपीपल मासिइसकेका छन्। कतै वरपीपल देखिँदैनन्। वरपीपल मासिएसँगै चौतारा पनि मासिएका छन्। मासिएका ठाउँमा पार्क निर्माण भएका छन्। धरानधनकुटा सडक बन्नुअघि ढाकरहरू सामान बोकेरै आउजाउ गर्थे। २०३३ सालमा बाटो निर्माण सुरु भएको हो। त्यसभन्दा अघि ढाकरहरू पहाडबाट सामान बोकेर धरान झर्थे। धरानबाट नुनलगायत सामग्री बोकेर पहाड चढ्थे। धनकुटा६ सिरान बजारका स्थानीय मनोजनारायण श्रेष्ठका अनुसार मूलघाटदेखि धनकुटा सदरमुकामका धेरै स्थानमा वरपीपलका चौतारा थिए। अहिले केही ठाउँका चौतारा मासिएका छन् भने केही मात्र अहिले पनि छन्। मूलघाटदेखि धनकुटा सदरमुकामतर्फको भौगोलिक बनावट उकालो छ। हरेक एकदेखि दुई घण्टाको दूरीमा चौतारा बनेका थिए। चौतारामा बसेर ढाकरहरू भारी बिसाएर थकाइ मार्थे। खानेकुरा पकाएर खान्थे। मूलघाटदेखि माथिल्लो टेकुनालाभन्दा केही तल रमिते चौतारा छ। टेकुनालाभन्दा माथि घुमाउने चौतारा छ। यहाँ वर र पीपल छन्। पैदलमार्गमा पर्ने भएकाले गर्दा यहाँ धरानधनकुटा सडक बन्नुअघि बजार लाग्थ्यो। ढाकरको आउजाउ र स्थानीय बासिन्दाको सानातिना पसलले यहाँ भरिभराउ हुन्थ्यो। घुमाउने चौतारा संरक्षण अभावले जीर्ण हुँदै गएको थियो। तर स्थानीय सरकारको पहलमा अहिले चौतारालाई मर्मतसम्भार गर्दै पार्क निर्माण गरिएको छ। पार्कले घुमाउने चौताराको संरक्षणमात्र भएको छैन आन्तरिक पर्यटकको चहलपहलसमेत बढाएको छ। धनकुटा नगरपालिका वडा नं ६ सिरान बजारको शिरमा लहरे चौतारा छ। यहाँ वर र पीपलका लस्करै ६७ वटा रुख थिए। आसपासका क्षेत्रमा पाटीपौवाहरू पनि थिए। स्थानीय सोपाल राईको घरमा पाटी थियो। ढाकरहरू त्यहाँ आएर बास बस्थे। धेरै ढाकरहरू हुँदा बस्ने ठाउँको अभावले चौतारामा बास बस्थे। मनोजनारायणका अनुसार हिमाली क्षेत्रका शेर्पाहरू जुडीबुटी, छुर्पी लिएर तराई झर्दा लहरे चौतारामा बास बस्ने गर्थे। उनीहरू चौतारामा बसेर खाना पकाउँदै बास बसेको आफूले देखेको उनी सम्झन्छन्। चौतारा मासिएपछि भेटघाट गर्ने, भलाकुसारी, गफगाफ गर्ने संस्कृति हराउँदै गएको धनकुटा६ का स्थानीय नवीनकिशोर शाक्यले बताए। सार्वजनिक स्थानको पहिचान दिन्थे वरपीपलले धनकुटा सदरमुकामसहित विभिन्न सार्वजनिक स्थानको पहिचान दिलाएको थियो। नामकरण गराएको थियो। वरपीपलले चिनाएका कतिपय स्थानको पहिचान अहिले पनि ती स्थानमा वरपीपल मासिँदा पनि वरपीपलको नामबाटै परिचित छन्। धनकुटा नगरपालिका ६ र ७ को सीमा क्षेत्रमा रहेको चार चौतारा। यो ठाउँ सदरमुकामको मुख्य चोक हो। कुनै बेला यहाँ चार वटा वरपीपलका बोट थिए। तर अहिले मासिएर तीन वटा मात्रै छन्। तर यो स्थानको नाम अहिले पनि चार चौतारा नै रहेको छ। चार वटा वरपीपलको बोट भएका कारण यहाँ चार स्थान जाने बाटो छ। व्यक्तिगत जग्गामा भएको कारण एउटा पीपल मासिएर अहिले घर बनिसकेको छ। चार चौतारामा बसेर बाघचाल, बुद्धिचाल खेल्ने गर्दथे। चौताराको ढुंगामा बाघचाल खेल्ने ढुंगाको खत नै रहेको छ। भलाकुसारी तथा गफ गर्नेको संख्या पनि धेरै हुन्थ्यो। धनकुटा नगरपालिका ६ स्थित सिरान बजारको शिरमा लहरै वरपीपलको बोट थिए। कुनै बेला यो ठाउँ लहरे चौताराको नामले परिचित थियो। अहिले केही बोट मासिएका छन्। भएका बोटबिरुवाको हाँगा काटिएर ठुटे बनाइएको छ। तर अहिले पनि त्यो क्षेत्रलाई लहरे चौताराको नामबाट चिनिन्छ। धनकुटा नगरपालिका ७ सिर्बानीमा चिरबिरे चौतारा छ। त्यहाँ वरपीपलका बोट थिए। अहिले त्यहाँका हाँगा काटिएका छन्। तर पनि पहिचान तथा चिन्ने भनेको चिरबिरे चौताराकै नामबाट हो। वरपीपल : पानीको स्रोत वरपीपलको आकार ठूलो हुने भएकाले गर्दा यसको जरा पनि ठूलो क्षेत्रमा फैलिएको हुन्छ। टाढासम्म फैलिने भएको कारण जराले पानी सञ्चित गर्दछ। जसको कारण वरपीपल रहेको आसपासको क्षेत्रमा खानेपानीको मूल फुट्छ। चिस्यान बढ्छ। कतिपय स्थानमा वरपीपल भएको चौताराको आसपास खानेपानीका मुहान, कुवा, पोखरी हुन्छ। तर वरपीपल जथाभावी काटिन थालेपछि पछिल्लो समय खानेपानीको मुहान सुक्न थालेका छन्। गोकुण्डेश्वर बाल मन्दिर माध्यमिक विद्यालयका प्राचार्य दामोदर मिश्रले वरपीपलको रूपमा मासिन थालेपछि पछिल्लो समय त्यसको असर देखिन थालेको बताउँछन्। उनका अनुसार जथाभावी वरपीपलका रुख काट्न थालेपछि वातावरण प्रदूषण बढेको छ। अक्सिजनको उत्पादन कम हुँदै गएको छ। पानीको मुहान सुक्न थालेका छन्। वरपीपलको बोट नै काट्न थालेपछि आम मानिसमा वनजंगलको फडानीमा प्रोत्साहन बढेको उनी बताउँछन्। संरक्षणको लागि स्थानीय सरकार, सरोकारवाला निकाय र टोलबस्ती संगठनमा आबद्ध व्यक्तिहरू लाग्नुपर्ने उनको भनाइ छ। वरपीपल रहेको स्थानमा खानेपानीका मुहान थिए। वरपीपल मासिएपछि खानेपानीका मुहान सुक्न थालेका छन्। हराउँदै चराचुरुंगीको बासस्थान वरपीपलका रुख ठूलो क्षेत्रमा फैलिने हुँदा त्यहाँ काग, रूपी, भंगेरा, चिभेजस्ता विभिन्न प्रजातिका चराहरूको बासस्थान थियो। वरपीपलका रुखमा गुँड बनाएर चराहरू बास बस्थे। वर र पीपलका फल चराहरूको लागि आहार हुन्थ्यो। रुखमा बसेका चराचुरुंगीले निकाल्ने सुमधर आवाजले गुञ्जयमान बनाउन्थ्यो। तर अहिले वरपीपल मासिँदा चराचुरुंगीको बासस्थान हराएको छ। संरक्षण गर्ने बेला आइसकेको छ : डिभिजन वन पछिल्लो समय वरपीपल मासिन थालेपछि यसको संरक्षण गर्नुपर्ने बेला आइसकेको डिभिजन वन कार्यालय धनकुटाका वन अधिकृत विनोदकुमार रेग्मीले बताए। पहिलेपहिले सानो गोरेटो बाटो बन्थे। त्यसको छेवैमा वरपीपल रोप्ने चलन थियो। पछि त्यही गोरेटो बाटो फराकिलो बनाउँदा वरपीपल मासिन थाले। ठूला सडकको छेउछाउमा वरपीपल रोप्दामात्रै दीर्घकालीन संरक्षण हुने उनको भनाइ छ। संरक्षण गर्न चेतनाको अभाव वरपीपललाई संरक्षण गर्नुपर्छ भन्ने चेतनाको अभावले पछिल्लो समय वरपीपल मासिन थालेको हुन सक्ने सामुदायिक वन उपभोक्ता महासंघ धनकुटाका अध्यक्ष नीलबहादुर थापाको भनाइ छ। वरपीपलको बिरुवा रोप्नु भन्ने चलन हराउन थाल्यो उनले भने, जोखिम हुन्छ भन्दै हाँगा काट्न थाले, हाँगा काटेको बोट विस्तारै मर्न थाले सामुदायिक वन क्षेत्रभित्र वरपीपलको रुख संरक्षण भइरहेको उनी बताउँछन्। ऐन, नियमले वनभित्रका रुख काट्न सहजै पाइँदैन। जसको कारण संरक्षण भएको छ। तर सार्वजनिक क्षेत्रमा बाटो बढाउने, खानेपानी, विद्युत् विस्तार गर्नेजस्ता पूर्वाधार निर्माणले सहरी क्षेत्रमा वरपीपल मासिँदै गएको उनको भनाइ छ। धार्मिक हिसाबले महत्त्वपूर्ण वरपीपल धार्मिक आस्थाको हिसाबले वरपीपललाई महत्त्वपूर्ण वृक्ष मानिन्छ। स्वस्थानीमा वर्णन भएअनुसार जलन्धरकी श्रीमती वृन्दाले उसको पतिव्रत छल गर्दा तँ वनस्पति हुनु परोस् भनेर भगवान् विष्णुलाई श्राप दिएकी थिइन्। त्यो श्रापको कारण भगवान् विष्णुले नै वृक्षरूपी अवतार लिएको कथा प्रसंग स्वस्थानीमा उल्लेख रहेको धनकुटा मूलघाटस्थित विश्रान्तिधाम संस्कृत गुरुकुलम्का प्राचार्य दिनेशप्रसाद अधिकारी बताउँछन्। स्वस्थानी व्रतकथाभन्दा अगाडि नै श्रीमद्भगवत गीतामा भगवान् विष्णुले वृक्षहरूमध्ये साक्षत् पीपलमा छु भनेर भन्नुभएको भनी उल्लेख रहेको उनले बताए। सोही कारण भगवान् विष्णुको अवतारको रूपमा पीपलको महत्त्व देखिएको हो। साक्षात विष्णुको रूपमा पीपललाई पूजा गरिएको उनको भनाइ छ। नीतिशास्त्रमा उल्लेख भएअनुसार पीपलको फेदमा ब्रह्माको बास हुन्छ। बीच भागमा विष्णुको बास हुन्छ। पीपलको टुप्पो भागमा शिवको बास हुन्छ। त्यही भएर पीपललाई नमस्कार गरिने अधिकारी बताउँछन्। उनका अनुसार भगवान् गौतम बृद्धले पनि पीपलको फेदमा आफ्नो बुद्धत्व प्राप्त गरेका हुन्। पीपलको फेदमा साधना र उपसना गर्दा शक्ति प्राप्त हुन्छ भन्ने विश्वास रहिआएको बौद्ध धर्म र हिन्दु धर्ममा पीपलको वर्णन गरिएको छ। सँगै रहेको वर, वरवधूको प्रतीकको रूपमा, बेहुलाबेहुलीको प्रतीकको रूपमा रहेको तर वरपीपल दुई पुरुष भएको उनले बताए। त्यही कारण वरपीपलको विवाह गर्दा पीपल र तुल्सी। वरको दुबोसँग विवाह गरिन्छ। रुख जोगाउने संस्कृतिको विकास गर्नुपर्छ वातावरणविद् डा भूषण तुलाधरका अनुसार हरेक रुखको आफ्नै महत्त्व हुन्छ। वरपीपल हाम्रो संस्कृतिसँग पनि जोडिएको छ। रुखले प्रकृति र संस्कृतिलाई जोड्ने एउटा सेतुको काम गर्ने उनको भनाइ छ। यो एक साधारण रुखमात्र होइन। रुखलाई बचाउनुपर्छ भन्ने जुन मान्यता हाम्रो संस्कृतिमा छ त्यसलाई वरपीपलले बलियो बनाउने उनले बताए। रुखको नास हुँदा प्रकृतिको मात्र होइन संस्कृतिको पनि नास हुन्छ, उनले भने, वातावरणीय प्रभाव के पर्छ भने एउटा दुइटा रुखमात्र जाने भन्ने कुरा होइन संस्कृतिमा प्रकृतिलाई बचाउनुपर्छ, सम्मान गर्नुपर्छ भन्ने धारणा नै विस्तारै मासिँदै गएको छ। यो खतराको सूचक हो। यसको प्रभाव अरू क्षेत्रमा परेको छ। उनका अनुसार कुनै पनि कुरालाई संरक्षण गर्ने भनेको (जस्तै रुखाखोलानदी) माया गर्ने, त्यसलाई बुझ्ने, सम्मान गर्ने हो। कुनै पनि कुरालाई माया नगर्ने हो भने त्यसलाई संरक्षण गर्न नसकिने डा तुलाधरको भनाइ छ। उनले रुखलाई बचाउनका लागि जनचेतना आवश्यक रहेको बताए। तर त्यो चेतना कसरी दिने हो भन्ने संस्कृति नै आन्तरिकीकरण गर्ने हो भने रुखलाई बचाउन सकिने उनको धारणा छ। संस्कृतिसँग जोडेर त्यसको महत्त्वलाई बढाउनुपर्ने उनी बताउँछन्। चौतारी भनेको गफ गर्ने ठाउँ हो, अहिले चौतारीमा बसेर गफगाफ हुँदैन। धेरै मान्छे फेसबुकमै गफ गर्छन्। संस्कृतिले सद्भाव फैलाउन मद्दत गर्छ। सबै कुरा बुझाउने हो। त्यो बुझे भने आफैं संरक्षण हुन्छ, उनले भने। यस्तो छ आयुवेर्दिक महत्त्व वैद्यहरूका भनाइअनुसार पीपलको पात, रुखको बोक्रा तथा फलमा औषधीय गुण हुन्छ। त्यसलाई धुलो बनाएर खाँदा पिसाबसम्बन्धी रोग, मधुमेहसम्बन्धी रोग र अनुहारमा लगाउँदा छालामा चमक आउँछ। आयुर्वेदिक तथा वैकल्पिक चिकित्सालय चितवनका प्रमुख डा कोपिला अधिकारीका अनुसार वरपीपलको पात, रुखको बोक्रा तथा फलमा प्रशस्तै औषधीय गुण हुन्छ। वरपीपलको बोक्रालाई औषधिको रूपमा घाउको उपचारमा प्रयोग गरिने उनले बताइन्। त्यस्तै वरको बाहिरको ठूलो जराको बोक्रा पनि औषधि हुन्छ। त्यस्तै पात, बोक्रा र फललाई धुलो बनाएर खाँदा पिसाबसम्बन्धी रोग, मधुमेहको रोग निको हुने उनको भनाइ छ। एक वरबोट जसले तानिरहेछ पर्यटक साँगुरीगढी गाउँपालिका५ लाप्चेटारमा ठूलो अजंग वरको रुख छ। दक्षिण एसियामै दोस्रो ठूलो वरको रुख दाी गरिएको यो रुख हेर्न आन्तरिक पर्यटकको भीड लाग्ने गर्छ। भेडेटाररविराके सडक खण्डअन्र्तगत भेडेटारबजारदेखि १३ किलोमिटर पूर्वमा रहेको डाँडाबजार पर्दछ। डाँडाबजारदेखि करिब १ किलोमिटर पैदल हिँड्दा लाप्चेटारमा रहेको वरको रुख देख्न सकिन्छ। यहाँका स्थानीय बासिन्दाले यो रुखको आयु २ सय ५० वर्षभन्दा बढी रहेको बताउने गरेको ५ नं वडाका वडाध्यक्ष खड्गबहादुर लिम्बूले बताए। स्रोत नखुलेकोे यो रुखको फेदको गोलाइ १७ मिटर रहेको छ। यसरी सामान्यभन्दा विशाल लाग्ने यस रुखले नेपालको मात्रै नभएर एसियाकै सबैभन्दा ठूलो रुख रहेको जनमान्यता छ। यस रुखले टाढा टाढाबाट पर्यटकहरू आकर्षित गरिरहेको छ। साँगुरीगढी गाउँपालिकाले यो रुखले ओगटेको क्षेत्रफल मापन गर्न तयारी गरिरहेको अध्यक्ष जितेन्द्र राईले बताए। रुख हेर्न आउने आन्तरिक पर्यटकले डाँडाबारका सञ्चालित होमस्टे भरिभराउ हुने गर्छन्। विशेषगरी शुक्रबार र शनिबार पर्यटक आउने होमस्टे सञ्चालक सुनिता लिम्बूले बताइन्। चार चौताराका तीन रुख धनकुटा नगरपालिका ६ र ७ को सीमा क्षेत्रमा चार चौतारा छ। यो चौतारामा चार वटा वरपीपलका रुख भएका कारण यसको नाम चार चौतारा राखिएको थियो। अहिले वरपीपलको रुख चारबाट घटेर तीन वटा हुन पुगेको छ। यो ठाउँले एउटा रुख गुमाए पनि ठाउँको नाम गुमाएको छैन। आज पनि यो ठाउँ चार चौतारा कै नामबाट सबैमाफ परिचित छ।"
पालोमा पाठकीय दृष्टि,"पुस्तकका कविताहरूको दर्जा छुट्ट्याउन गाह्रो छ। सबै उत्तिाकै सुन्दर छन्, पठनीय छन्। केही जाँगर नै थिएन अहिले जाडो पुसैको हुँदा ढुस्सेले दिन धुम्म घाम मधुरो साह्रै चिसो जे छुँदा यौटा पुस्तक हातमा छ अहिले लेख्ने तिवारी उनै लेख्या छन् कविता छ सुन्दर अहा पढ्दा मीठा छन् जुनै। साह्रै सज्जन हुन् धनी हृदयका छर्ने उनी चेतना लेखे दर्जन पुस्तकै छ कति हो भूगोलका वेदना त्रिसट्ठी कविता उन्या छ यसमा राम्रा बनेका सबै पढ्ने पाठकले अवश्य यसको गर्लान् प्रशंसा खुबै। कवि नारायण तिवारीको यो कविता संग्रह अब तिम्रो पालो जब मेरो हातमा पर्यो मैले पुस्तकको अमूर्त आवरणपछि साझा प्रकाशनको गहकिलो प्रकाशकीयमा नजर गाडें। त्यसपछि स्व आमाप्रति भावनात्मक सभक्ति समर्पणका भावुक शब्दहरू अनि प्रा कृष्ण पोखरेलको काव्यिक भावले पूर्ण र व्यंग्य चेतले भरिएका कविताहरू शीर्षकभित्र समेटिएका सुन्दर भाव, राजवको कविताका चिन्ताका साथै स्वयम् लेखकको मेरो पालोलाई छिचोलेपछि मात्र यस पुस्तकको पहिलो कविता प्रेमलाई पढ्ने म पाठकको पालो आयो। तीन चारवटा कविता पढें। अनि, छोड्न मन लागेन। अर्थात् कविताहरूले मलाई ताने। प्रेम शीर्षकको कविताले स्वयम् प्रेमलाई नै वास्तवमा म प्रेमले यस्तो हुनुपर्ने रहेछ भन्ने कुरा उसलाई बोध भएको हुनु पर्छ। यदि प्रेमले प्रेम पढेको खण्डमा। दोस्रो कविता फेरिएनमा आफ्नो र देशको जिन्दगी फेरिन नसकेकोमा कविद्वारा गहिरो चिन्ता व्यक्त गरिएको छ। तेस्रो कविता फगत मान्छेमा आफ्नो जीवन छ भने ब्रह्माण्ड छ, यदि आपू छैन भने संसारभित्र रहेका प्राकृतिक सौन्दर्य, संरचना, धनसम्पत्ति आदिको कुनै औचित्य नरहने कुरा कविले व्यक्त गरेका छन्। चौथो कवितामा अर्काको झोला बोक्ने कविपात्र चाहिँ माथि सजिलै चढ्छ र अर्को झोला नबोक्ने कविचाहिँ माथि उक्लन नसकेको कटुसत्य व्यक्त गर्दै भनेको छ : स्वाभिमानी जो छु बरु मर्छु तर ब्रह्मको झोलाले जे देख्छ त्यही लेख्छु भन्छ! झोले कविमाथि झोलाको धनीले छप्पर पारेर कृपा बर्साएको कुरा हालको यथार्थलाई यस ब्रह्मको झोला शीर्षकको कविताले सरल भाषामा हतौडा हानेको छ। अब पालो आएको छ कविता लेख्न खोज्छु शीर्षकीय कविताको। यसमा नातिनीको माया र उसको निश्छल बाल स्वभावभन्दा कविता किमार्थ ठूलो होइन भनेर कविताले बोलेको छ। यो बाल मनोवैज्ञानिक कविता हो। मेरो राष्ट्रिय पोसाक कोट, पाइन्ट र सर्ट शीर्षकको कविता चित्तबुझ्दो र चखिलो बनेको छ। यसमा कवि भन्छन् : हो, म यस राष्ट्रको नागरिक यस अर्थमा राष्ट्रिय मान्छे ! मैले पहिरिएको पोसाक स्वतः राष्ट्रिय पोसाक छोटकरीमा भन्नुपर्दा एक राष्ट्रिय व्यक्तिका लागि सोही राष्ट्रको अर्को राष्ट्रिय व्यक्तिले सिलाएको मन पर्ने र सुहाउने पहिरन लगाइयो भने त्यो राष्ट्रिय पोसाक हो। त्यतिमात्र कहाँ हो र ? अझ मेरो विचारमा त यस राष्ट्रमा उत्पादन हुने ढिँडो, मकै, भटमास, गुन्द्रुकहरूलाई एक राष्ट्रिय व्यक्तिले गर्यामगर्याम चपाएर जब निल्छ त्यो पनि पक्कै राष्ट्रिय खाजा बन्छ। यो सुन्दर भावको कवितालाई साधुवाद। मन परेको अर्को कविता हो अक्षरको कामना। साहित्य र साहित्यकारका लागि भूगोलको डल्लो त हुन्छ तर त्यसमा सीमा हुँदैन। असरफ फयादलाई त्यहाँको शासकले दिएको कडा सजायप्रति असन्तोष प्रकट गरिएको यो कविता पठनीय छ, सुन्दर छ। त्यसपछि क्रमिक रूपले आएका म स्वाधीन, आफ्नो मालिक आफैं, ईश्वर छैन, हेलो सरकार ! आदि कविताहरूमा राजनीतिमा भएका असन्तोष परिस्थितिलाई कविले मिठासपूर्ण खबरदारी गरेका छन्। कतै ईश्वरप्रति असन्तोष व्यक्त गरिएको छ। एघारौं नम्बरमा दर्ता भएको कविताले यस पुस्तकको आवरणमा आफ्नो नाम राख्न सफल भएको छ। अर्थात् कविता हो अब तिम्रो पालो। यो कविता पनि राजनीतिकै सेरोफेरोमा रहेको छ। हेरौं : भो सकियो मैले निरंकुश शासकलाई खेदें, लखेटें सकियो मेरो पालो अब तिम्रो पालो मेरो घरआँगनको सपना पूरा गर्ने अब तिम्रो पालो। कविको भनाइ शतप्रतिशत ठीक लाग्छ। कविले भन्न केही बाँकी राखेको छैन। प्रस्ट बुझिन्छ कि अब (युवा) तिम्रो पालो। यो मीठो कविताका लागि कविलाई बधाई छ। बाह्रौं कविता दिन आउँदै छन्मा कविता बोल्छ : मिच्न खोज्नु हुन्छ तर, होस गर्नु मालिकका दिन जाँदै छन् होस गर्नु मानिसका दिन आउँदै छन्। यसरी आफूलाई सर्वश्रेष्ठ ठानेर अरूलाई होच्याउने प्रवृत्तिप्रति दरो व्यंग्य कसेको यो कविता चोटिलो र चखिलो छ। लालबहादुर विश्वकर्माको आपत्ति शीर्षकीय कविताले अझै पनि हराउन नसकेको जातीय विभेदलाई औंल्याएको छ। यथावत् शीर्षकको कविताले वर्षहरू फेरिँदा जतिसुकै शुभकामनाका ठर्रा तेस्र्याए पनि प्रकृतिको चक्र, राजनीतिका बेथिति, समाजको कहालीलाग्दा रुढी आदि सबै यथावतै रहने कुरा चित्त बुझ्नेगरी दर्शाएको छ। कविता पवित्र क्रान्तिले समानताको चाहना गरेको देखिन्छ। अनि देश जति रोइराखे पनि कवितामा अमेरिका पुगेर उतैको नागरिक भएपछि यता आफ्नो देशलाई चटक्क नबिर्सियोस् भन्ने भाव व्यक्त गरिएको छ। कृष्णेहरू शीर्षकको कविताले राष्ट्रियताप्रति खेलवाड कसैबाट पनि नहोस् भन्ने भाव बोकेको छ। मन पर्योमन परेन, संक्रमणकाल, मधेस, ओ मेरो प्रिय मधेस !, अखण्ड माटोलाई अक्षुष्ण राख्दै र मैले डीभी भरिनँ आदि सबै राष्ट्र भाव बोकेका मीठा कविताहरू हुन्। यस पुस्तकभित्र रहेका सबै कविताहरू छिचोली सकेपछि भन्न सकिन्छ कि कविमा राष्ट्रप्रति असीम मोह छ। संग्रहको अन्तिम कविता भन्नेहरूको एक अंश उद्धृत गर्न चाहन्छु। हेरौं : यहाँ भन्नेहरूको कमी छैन यहाँ वेदना पोख्नेहरूको कमी छैन किनकि यहाँ मुटुमा आगो सल्केकाहरूको कमी छैन। यस कविताले बेथिति र अभावले सिर्जना गरेको भयावह जनपीडालाई उजागर गर्दै हाल देशको परिस्थितिलाई ऐना देखाइदिने कामको प्रतिनिधित्व गर्ने यो अन्तिम कविताले यस पुस्तकको कविता क्रमलाई बिट मारेको छ। यस पुस्तकमा रहेका कविताहरूको दर्जा छुट्ट्याउन गाह्रो छ। सबै उत्तिकै सुन्दर छन्, पठनीय छन्। धेरै कविताले पाठकको हृदयलाई छुन्छ। अन्त्यमा, कवि नारायण तिवारीलाई हार्दिक शुभकामना दिँदै भविष्यमा यसरी नै अरू सुन्दर, चोटिला, रसिला सिर्जनाहरूको अपेक्षा गर्दछु।"
नाचमै जमेका जोगेन्द्र,"सबैले नाचेर खान्छ भनेको जोगेन्द्र युवा भएपछि पनि नाच्न छोडेनन्, बरु आफूमात्र होइन, अरूलाई पनि नचाउन थाले। सानैदेखि खुबै नाच्थे। कसैले उनलाई नाच भन्न पर्दैनथ्यो, न त नाच्न नै सिकाउनु पर्यो। नाच्न पाएपछि उनी भोक, प्यास सबै बिर्सन्थे। संगीतको तालमा चाल मिलाउँदा हेर्नेहरू सबै उनका फिदा हुन्थे, अनि भन्थे यसले त नाचेरै खान्छ। सबैले नाचेर खान्छ भनेको जोगेन्द्र केसी युवा भएपछि पनि नाच्न छोडेनन्, बरु आफूमात्र होइन, अरूलाई पनि नचाउन थाले। करिब दुई दशक भयो उनले नृत्य निर्देशकका रूपमा काम गर्न थालेको। यो बीचमा उनले नेपाली मौलिक नृत्यको खोज, अनुसन्धान र निरन्तर साधना गरे। आफूले सिकेको नृत्यको सीपलाई कयौं माझ साझा गरे। सयौंको संख्यामा उनले नृत्यका विद्यार्थीलाई पोख्त बनाए। राष्ट्रिय, अन्तर्राष्ट्रिय मञ्चहरूमा कोरियोग्राफीमार्फत नेपाली मौलिक नृत्यको प्रवद्र्धन गरे। यो क्रम जारी छ। हुन त हामी सबै हरेक समयमा नृत्य गरिरहेका हुन्छौं। हाम्रा हात, खुट्टाका प्रत्येक चालहरूमा नृत्यका कुनै न कुनै स्टेपहरू झल्किएको हुन्छ। पलभरमै मुद्राहरू फेरिरहेका हुन्छौं। हातका मुद्रा, आँखा र मुखका मुद्रा, शरीरको दायाँबायाँ फर्किने मुद्रा आदि इत्यादि। नृत्यनिर्देशकले त्यसैलाई व्यवस्थित रूपमा प्रस्तुत गर्ने काम गर्छन्। तर, नृत्य निर्देशकका रूपमा जोगेन्द्रले भने शरीरका मुद्राहरूलाई मात्र व्यवस्थित गरेनन्, नेपाली मौलिक नृत्यका विभिन्न आयामको अध्ययन गरे, लोक तथा पौराणिक नृत्यहरूको खोज गरे। अनि तिनलाई व्यवहारमा मात्र उतारेनन्, राष्ट्रिय तथा अन्तर्राष्ट्रिय मञ्चहरूमा पनि प्रस्तुत गरे। सांंस्कृतिक विविधताले भरिएको नेपालमा थुप्रै लोकनृत्य छन्, जोगेन्द्रले ती नृत्यका माध्यमबाट नेपाललाई चिनाउने काम गरे। त्यसैले त आज सिंगो नृत्य क्षेत्र उनको नाम लिँदा गर्वले पुलकित हुने गर्छ। सफल नृत्यनिर्देशकसम्मको यात्रा तय गर्न उनले धेरै मेहनत गरेका छन्। उनी नेपालका विभिन्न स्थानमा पुगेरै लोकनृत्यको अध्ययन गरेका छन्। कति नृत्यहरू हेरेरै अध्ययन गर्नुपर्छ भने कति नृत्यहरू अग्रजहरूसँग सिकेरै, अझ पौराणिक कथा जोडिएका नृत्यहरूमा गलत गर्ने छुट हुँदैन। नेपालमा थुप्रै नृत्य धर्म र संस्कृतिसँग मात्र होइन, स्थानीयहरूको भावनासँग जोडिएका छन्। जसलाई जस्ताको तस्तै उतार्नु पर्छ नृत्य निर्देशकले। जोगेन्द्र यसलाई प्रस्ट्याउँदै भन्छन् झ्याउरे लोकनाच पनि धेरै किसिमका हुन्छन्, लिम्बू समुदायका व्यक्तिले नाच्दा अर्कै हुन्छ भने ब्राह्मण वा गुरुङ समुदायका व्यक्तिले नाच्दा अर्कै हुन्छ। जात वा समुदायअनुसारका फरकफरक भावभंगीमा हुन्छन्। नृत्य निर्देशकले तिनै भावभंगीहरूलाई बटुलेर मूल मर्म मर्न नदिइकन अवस्था अनुरूप नृत्यको संरचना गर्न सक्नुपर्छ। मौलिक नृत्यमा निर्देशकलाई कलात्मक बनाउने छुट हुन्छ तर ओरिजिनालिटीलाई परिवर्तन गर्न पाइँदैन। त्यसैले लोकनृत्यको मञ्चन सबैभन्दा कठिन कार्य मानिन्छ। नृत्य गर्दा दर्शकलाई बाँधेर राख्न कमसेकम एक मिनेटभित्र चारपाँचवटा मुद्राहरू फेरिसक्नुपर्ने बताइन्छ। तर, सोरठी, मारुनी तथा धिमाल र राजवंशी समुदायलगायतका केही नाच त्यस्तो नहुने उनी बताउँछन्। यस्ता नृत्यहरू एकसुरमा चलिराख्ने भएकाले लामो समय दर्शकलाई बाँधिराख्न नृत्य निर्देशकले कला मिसाउने गर्छन्।जोगेन्द्र प्रत्येक मौलिक नृत्यमा फरक फरक विशेषता हुने बताउँछन्। त्यही विविधताले नै नेपाली लोकनृत्य संसारकै सुन्दर भएको उनको जिकिर छ। उनी थप्छन् घाटु नाच नाच्दा आँखा खोल्नलाई नै डेढ मिनेट लाग्छ। उभिन पाँच मिनेट लाग्छ। तर चण्डी नाच, राई लिम्बूको धान नाच उफ्रेर नाचिन्छ। त्यसैले फरकफरक नृत्यमा छुट्टै सौन्दर्य र मिठास पाइन्छ। जोगेन्द्रको यही नृत्यकला यसपटक फेरि अन्तर्राष्ट्रिय मञ्चमा मञ्चन भएको छ। उनले १२औं अन्तर्राष्ट्रिय लोकसांस्कृतिक मेलामा दुई दर्जनभन्दा बढी मौलिक नृत्यको निर्देशन गरेका छन्। नेपालको राजधानी काठमाडौंसहित पोखरा र दाङमा भएको मेलामा उनको नृत्य निर्देशनमा दुई सयभन्दा बढी नेपाली कलाकारले मौलिक नृत्य प्रस्तुत गरेका छन्। १० दिनसम्म चलेको मेलामा १० देशका ३५० विदेशी र दुई सयभन्दा बढी नेपाली कलाकारले प्रस्तुति दिएका थिए। जहाँ उनले सालैजो, मगौटा, मञ्जुश्री, धिमे, कौडा, चण्डी, सेलो, मारुनी, झ्याउरे, झिझियालगायतका मौलिक नृत्यको कम्पोज गरेका थिए। प्रत्येक नृत्यमा ३० देखि ४० जनाको समूहले प्रस्तुति दिएका थिए। एउटै समयमा एकनासको चाल अनि उही भावभंगी र मुद्रा। उनको कम्पोजमा मिलेको संगीतको ताल र नृत्यको चाल हेर्दा यस्तो लाग्थ्यो वसन्त ऋतुमा मालकचरीको बथान आकाशमा उडिरहेको छ। सायद उनले कम्पोज गरेका नृत्यहरू हेर्दा मौलिक नृत्यप्रति गर्व नगर्ने नेपाली सायदै भए। अन्तर्राष्ट्रिय लोकसांस्कृतिक मेलामा हरेकपटक नृत्यको विशेष प्रस्तुति रहने गरे पनि यसपटक जोगेन्द्रले उल्कै गरेको मेला आयोजक संस्था इभरेस्ट कल्चरल ग्रुपका अध्यक्ष आरसी कोइराला बताउँछन्। विदेशीसमेत नेपाली नृत्यमा फिदा भएका थिए त्यसबेला। विदेशीले समेत नेपाली नृत्य सिक्न चाहेपछि तालिकामा तय नभए पनि समापन समारोहमा जोगेन्द्रले लाइभ कोरियोग्राफीमार्फत् विदेशीलाई सालैजो नृत्य गराउनु परेको थियो। भाषा नबुझे पनि नृत्यको चालले विदेशीलाई पनि छपक्कै छोएको थियो।"
"नारी : शक्तिमा पनि, शोषणमा पनि","कथा र व्रत स्वस्थानीको तर शिव र विष्णुलाई नायक मानिनुले पनि यसतर्फ संकेत गर्छ। बौद्ध स्वस्थानीमा पनि बुद्घलाई नायक बनाउनुले पनि समाजमा पुरुषसत्ताको प्रभावलाई बुझ्न सकिन्छ। स्वस्थानीको स्मृतिसहित कथाका कुरालाई लेखक रामेश्वरी पन्तले लैंगिक र सामाजिक दृष्टिकोणले विश्लेषण गरेकी छन्। आफ्ना कुरामा लेखकले आफू सात वर्षको हुँदाको स्वस्थानी कथावाचन र श्रवणको स्मरण गर्दै दाइले स्वस्थानी व्रतकथाको किताब झिकेर पढ्न सुरु गरेपछि आमाले पनि चुल्होचौकाको काम सकेर सपरिवार वरिपरि घेरो लगाएर स्वस्थानी कथा श्रवण गरेको कुरा उल्लेख गरेकी छन्। कथा वा मिथकहरूले बाल मस्तिष्कमा कस्तो छाप पार्ने रहेछ ? कौतुहलपूर्ण अमान्य या सामान्य भन्ने कुरा पनि लेखकको मनभित्र सात वर्षीया गोमाको बारेमा परेको चिन्ताले प्रस्ट पार्छ। मिथकसँगैको आफ्नै आमाको बालविवाह पनि साइनो गाँसिन पुग्थे लेखकको मस्तिष्कमा। प्रथमतः लेखकले स्वस्थानी शब्दकै आगमन कसरी भयो भन्ने विषयमा उल्लेख गरेकी छन्। स्वस्थानी परमेश्वरी भनेर जुन कथामा उल्लेख गरिएको छ, यिनको बारेमा कुनै पनि पुराणमा उल्लेख नभएको साथै नेवारी शब्दकोश तथा संस्कृत शब्दकोशमा पनि स्वस्थानी शब्द उल्लेख नभएको भन्दै तर पद्मपुराणको भनिएको स्वस्थानी व्रतकथाको १४२औं श्लोकमा पाइएअनुसार स्वस्थान अर्थात् आफ्नो स्थानकी स्वस्थानी परमेश्वरीको विधिवत् व्रत गरेपछि आफ्नो स्थानलाई लाभ हुन्छ भन्ने मान्यता हो कि ? मिथकलाई आफ्नो अनुकूल र स्थानअनुसार कथा बुन्दै लगेको हो कि भन्ने पनि अनुमान गर्न सकिने रहेछ। कथाको परिवेश काठमाडौंको वरिपरि भएकाले पनि यो स्थानीय देवीको रूपमा मानिँदै आएको हुन सक्ने विद्वानहरूको धारणा रहेको उल्लेख छ। स्वस्थानीलाई ठ्याक्कै को हुन् भनेर कुनै पनि पुराणमा लेखिएको पाइँदैन। बरु निरञ्जन निराकार देख्न सुन्न नसकिने कुनै रूप र आकार नभएकी केवल महसुस गर्न सकिने देवी भनेको पाइन्छ। हुन त सबै देवीदेवतालाई महसुस गरेर नै स्थापित गर्दै मिथक संस्कृति बन्दै देख्न सुन्न नसकिने तर भाकलदेखि लिएर दुःख हर्दिने कोही सुपरपावरलाई प्रतिस्थापन गरेकै छन् मानिसले। स्वस्थानीलाई कसैले महादेवकी आराध्या महाकाली नै स्वस्थानी भनेका छन् भने कसैले महादेवी सती नै स्वस्थानी हुन् भनेर भनेका छन्। कसैले सतीको पुनः अवतार पार्वती नै स्वस्थानी हुन् भनेका छन्। जे होस् महिला प्रधानता देखाइएको स्वस्थानी व्रतकथालाई लेखकले निकै नै समय, चिन्तन र अध्ययनबाट पुस्तकाकार दिएकी हुन्। गोमा र नवराजको कथामात्र भएको करिब साढे चार सय वर्षअघि लेखिएको भनिएको आठपत्रे स्वस्थानीको किताबबाट विस्तारित हुँदै आजको करिब साढे चार सय पृष्ठको पुस्तक तयार हँुदासम्म कथामा विभिन्न प्रसंग जोडिँदै आएका कुरा उल्लेख छ। लेखकले आज पढिने स्वस्थानी व्रतकथाको समाजशास्त्रीय तथा लैंगिक दृष्टिकोणबाट गहन विश्लेषण गरेकी छन्। स्वस्थानीको स्मृतिसहित कथाका कुरालाई लेखकले लैंगिक र सामाजिक दृष्टिकोणले विश्लेषण गरेकी छन्। पुस्तकमा उल्लेखित विद्वान् मदनमणि दीक्षितले भनेजस्तै भगवान् मानिएका व्यक्तिहरू विशेष गुण र क्षमताका कारण पुराणहरूले देवत्वकरण गरिदिएकै पो हुन् कि ? ल ! महादेव पार्वती हिमालयमा जन्मिए विशेष क्षमता लिएर तर ती अहिले अस्तित्वमा छैनन्। उनीहरूका नाम प्रसिद्धि र उनीहरूका प्रशंसकहरू भने निरन्तर नै छन्। यसमा नीतिकथा, पुराणहरूले समाजलाई पारेको प्रभावलाई पनि मान्न सकिन्छ। प्रश्न उठ्छ विधिविधान सिकाउने, आशीर्वाद दिने पुरुष, सेवा गर्ने, क्षमाशील हुने, व्रत बस्ने र पापमुक्त हुने महिला ! संगत, आनिबानी, भावना, विचार नमिली एकपक्षीय व्रत र तपले मात्र कसरी प्रेमी, दुःखी, दरिद्रीहरूको उद्धार हुन्छ ? स्वस्थानीको चित्रमा अष्टमातृकाले घेर्नु भनेको त्यतिबेलाको समाज मातृप्रधान मान्न सकिने र कथा लेखिने समयदेखि पुरुष प्रधानताको सुरु भएको मान्न सकिने पुस्तकमा छ। उनी भन्छिन् कथा र व्रत स्वस्थानीको तर शिव र विष्णुलाई नायक मानिनुले पनि यसतर्फ संकेत गर्छ। बौद्ध स्वस्थानीमा पनि बुद्धलाई नायक बनाउनुले पनि समाजमा पुरुषसत्ताको प्रभावलाई बुझ्न सकिन्छ। लेखकले स्वस्थानी व्रतकथाको ऐतिहासिक चर्चा गर्दै यसको आर्थिक, सामाजिक एवं लैंगिक विश्लेषण गरेकी छन्। स्वस्थानी व्रतकथा सामाजिक कथा भएको र यो बिल्कुल मौलिक र परम्परागत नेपाली समाजको कथा भएको लेखकको दाबी छ। उनले नेपाली हिन्दु समाजमा अत्यन्त श्रद्धाका साथ स्वस्थानी व्रतकथाले निरन्तरता पाइरहेको दाबी गरेकी छन्। साथै कथामा उल्लेखित घटना र स्थान प्रायः सबै नेपाली भूमि त्यसमा पनि काठमाडौं उपत्यका र त्यसको आसपासको क्षेत्र भएकाले पनि यसले नेपाली मौलिक परम्परा र महत्त्वलाई बोकेको छ भन्ने कुरा उल्लेख गरेकी छन्। देवभूमिहरू हाम्रै पुण्यभूमि नेपालमै रहेका थिए भन्ने वाक्यांशबाट यो कुरा बुझ्न सकिन्छ। तर ती देवता नै बस्ने भूमि थिए या शक्तिशाली राजा रजौटा, अगुवालाई देवता बनाइए अथवा बुनिएका कथाहरूलाई वास्तविकता झल्काउन तत्तत् स्थानमा ती पात्रको नाम र देवस्थान बनाइए ? यस्ता कुराको पनि विश्लेषण हुनुपर्ने थियो कि ? महत्त्वपूर्ण कुरा चाहिँ यो पनि हुन सक्छ कि स्वस्थानी कथामा उल्लेखित पात्र तथा चरित्रहरूले तत्कालीन समाजको सामाजिक, धार्मिक तथा सांस्कृतिक परिवेश र त्यसभित्रको मानवीय चरित्रको प्रतिनिधित्व गरेका छन्। लेखककै विश्लेषणमा नारी पात्रलाई स्वस्थानी व्रतकथामा निरीह, सेविका, धर्मात्मा हुनुपर्ने, श्रापित र कष्टकर जीवन जिउनुपर्ने, आशीर्वाद पुरुष सर्वोच्चताबाट नै पाउनुपर्ने तबमात्र पापमुक्त हुने मान्यता र मिथकको अवशेष आजसम्मको पुरुष प्रधान समाजले पनि प्रस्ट पार्छ। परम्परागत नेपाली समाजको चरित्रलाई उजागर गरेको यस कथाले वंश परम्परामा छोराको निरन्तरता र छोरीको सामाजिक, आर्थिक मूल्यमान्यताको कुनै चर्चा नै गरेको पाइँदैन केवल व्रत, ध्यान, पतिभक्ति, गृहिणीबाहेक। पतिभक्ति यस्तो देखाइएको छ कि लोग्नेको अपमान भएमा श्रीमतीले आत्मदाह नै गर्नुपरे पनि गर्नुपर्छ। यस्तै कथाले नै पतिको मृत्युपछि पत्नी जिउँदै सती जानुपर्ने सामाजिक रीति नै बसालेका त थिएनन् ? लेखकले प्रश्न गरेकी छन्। स्वस्थानी कथाको अर्को जोडबल भनेको चाहिँ महिला बत्तीस लक्षणले युक्त, सुशील, समर्पित, गृहिणी र हरदम पतिप्रति निष्ठावान् र पतिव्रता हुनुपर्ने ! हुन त लेखपढ गर्ने आविष्कारको सुरुआती समयमा पुरुष मनोभावमार्फत देवीदेवताको परिकल्पना गर्दै लेखिएको या प्रचारित, प्रसारित लोकप्रिय साहित्य जो एउटा समुदायमा लामो समय चल्दै जीवनशैली, संस्कृति, धर्म बन्न पुग्यो भन्न पनि सकिन्छ यस स्वस्थानी व्रतकथालाई। यौनिकतालाई मध्यनजर गर्दा पुरुष स्वच्छन्द र महिलाको यौनिकतामा नियन्त्रण गरेको पाइन्छ भन्ने विश्लेषण छ लेखकको। पतिव्रतालाई पटकपटक उल्लेख गरिएकोबाट यो कुराको आभाष पाइन्छ। महिलालाई आदर्शको पर्खालभित्र कैद गरेर चरित्र, भाग्य, कर्म, पाप र नैतिकताको पाठ पढाइएको छ भन्ने लेखकको विचार छ। प्रायः नेपालीमा लेखिएका पुस्तकहरूमा पाइने स्वस्थानी कथा ब्राह्मण पुरुषहरूले ब्राह्मण महिलाका लागि लेखिएका नियन्त्रणमुखी दस्तावेज हुन्। यसले महिला केन्द्रित आवाजलाई मुखरित गर्दैनन्। आजको समयमा धर्मकथाहरूमा आलोचनात्मक दृष्टिकोण राखेर विवेचना र विश्लेषण गर्न जोकोहीलाई पनि ठूलै हिम्मत चाहिन्छ। अझ महिलाका लागि त हिम्मतको पनि हिम्मत जरुरी हुन्छ। अर्थात् रामेश्वरीले ठूलो जोखिम मोलेर स्वस्थानी व्रतकथाको चिरफार गरेकी छन्। सायद यसरी नेपालमा नेपाली लेखकले नै स्वस्थानी व्रतकथामाथि अनुसन्धान गरेर पुस्तक नै प्रकाशन गरेको यो पहिलो हो। लेखक पन्तको भनाइमा धर्म आफैंमा नराम्रो होइन, धर्म र अध्यात्मले मानिसमा सकारात्मक सोचको विकास गराउँछ, अनुशासनमा रहन, नैतिकवान् हुन सिकाउँछ र स्वस्थानी व्रतले आफैंभित्रको शक्तिलाई जागृत गर्न सिकाउँछ। लेखकको चित्त नबुझाई स्वस्थानी व्रतमा होइन कि यसको कथानकमा छ।"
"विकास, समृद्धि र सुशासनको अभिभारा पूरा गर्न एमालेको नेतृत्व अपरिहार्य : ओली","काठमाडौं : नेकपा एमालेका अध्यक्ष केपी शर्मा ओलीले समाजवाद निर्माणको अभिभार पूरा गर्ने कार्यभार एमालेको रहेको बताएका छन्। गोदावरीस्थित सनराइज हलमा राष्ट्रिय महाधिवेशन प्रतिनिधि परिषद् बैठकलाई सम्बोधन गर्दै समाजवाद प्राप्तिका लागि शान्तिपूर्ण, लोकतान्त्रिक र संवैधानिक रुपमा प्रतिस्पर्धामा श्रेष्ठता हासिल गर्दै राष्ट्रिय पुँजी निर्माण गरेर अगाडि बढ्नुपर्ने आवश्यकता रहेको बताएका हुन्। पार्टी कमिटी राज्य सञ्चालन गर्न अम्बल बन्नु र जनतामाझ लोकप्रिय बन्नु अहिलेको आवश्यकता रहेको बताए। उनले पार्टी सदस्य नवीकरण र अभिलेख व्यवस्थापन चुस्त भएको बताए। ओलीले झुलाघाटचिवाभन्ज्याङ समृद्धिका लागि संकल्प यात्रा मा विकास, समृद्धि र सुशासनको अभिभारा पूरा गर्न मुलुकमा एमालेको नेतृत्व आवश्यकता रहेको जनभावना प्रकट भएको दाबी गरे। उनले भने, राष्ट्रिय हित र स्वाभिमानकाे सम्बर्द्धन गर्न, लोकतन्त्रको रक्षा र विकास गर्न, सामाजिक सद्भाव कायम गर्न, मुलुकमा विकास, समृद्धि र सुशासनको अभिभारा पूरा गर्न एमालेको नेतृत्व अपरिहार्य रहेका आवश्यकता रहेको जनभावना प्रकट भएको छ। उनले उनले संकल्प यात्राले समाजमा रहेको नकरात्मक भावना हटाउन मद्दत पुगेको स्पष्ट पारे।"
कवितामा समसामयिक स्वर,"कविताका मूल प्रवृत्तिा नै समकालीन समाज, राजनीतिलगायत हरक्षेत्रमा व्याप्त बेथिति रहेका छन्। कवि होइन बोल्ने त कविता हो। कहाँ, कसरी, कहिले, कस्तो, किन कविता बोल्छ, त्यो त सुन्न जान्नेहरूलाई थाहा हुने कुरा हो। अक्टोभियो पाज। यही कुरा लागू हुन्छ, ४० को दशकदेखि नेपाली कविता फाँटमा देखा परेका कवि छविरमण सिलवालको सन्दर्भमा। उनी समकालीन समयका बेथितिविरुद्ध सक्रिय कलम चलाउँछन्। उनीबिना दुरुहका सरल शब्द प्रयोग गरी गहिरो भाव अभिव्यक्त गर्न सक्षम छन्। दैनिकीमा जति सरल र शालीन देखिन्छन्, लेखनीमा पनि दुरुस्तै लाग्छन्। यसअघि दुईवटा कविता संग्रहसहित विभिन्न विधाका ६ कृति प्रकाशित गरेका उनको डोरम्याट ३० छोटा र मझौला कविताको संग्रह हो। यसमा वर्तमानलाई कवितामार्फत चिहाउने प्रयत्न गरिएको देखिन्छ। कवितामा समसामयिक समाज र यसका विकृति, विसंगतिप्रति शालीन आक्रोश पोखिएका छन्। देशप्रतिको गहिरो चिन्तामा डुबेका छन् कवि। समकालीन समाजको ऐना लाग्ने कविता फरकफरक सन्दर्भले विषयगत विविधाका लाग्छन्। जीवनका सबैकुराले बुनिएका छन्। उनी आफ्ना अनुभूतिका पहाड चढ्छन्। भुइँमान्छेका पीडा र दुःखहरूमा भेटिन्छन्। जीवनको वास्तविकता उजागर गर्छन्। कविताहरू कोरा नारावादी सोचबाट शतप्रतिशत मुक्त छन्। तथ्यमा टेकेर, भोगाइका विभिन्न सन्दर्भमा विचार र भावना पोख्न माहिर छविरमणलाई समाजको ससाना कुरा जसले छुन्छ, तिनमा गहिरिन्छन्, घोत्लिन्छन् र लेख्छन् जिम्मेवार भएर। प्रायः कविता यथार्थको सन्निकट रहेर लेखिएका छन्। आँखाले परपरसम्म हेरेर, मनले तिनलाई महसुस गरेर लेखिएका जस्ता लाग्ने कविता छन्। उनको तीक्ष्ण सामाजिक उत्तरदायित्व मज्जैले पोखिएका कविताले व्यक्त गरेको मूल्यमान्यता र भावना समयानुकूुल हिँड्न सकेका छन्। जीवन्त लाग्ने कविता यथार्थभन्दा पर छैनन्। शीर्षक कविता डोरम्याट, सिंहदरबार भद्दा मजाक गरिरहेछ, गन्तव्यविहीन यात्राजस्ता कविताहरूले समकालीन समाजको राजनीति, राज्यव्यवस्था सञ्चालन गर्नेहरूले आफ्ना जनतासामु गरेका वाचा बिर्सिएर स्वार्थ साँध्न गरेका अनेकानेक हर्कतप्रति तीव्रतर आक्रोश पोख्दै व्यंग्यसमेत गरेका छन्। विकृत राजनीतिमा अनेक पटाक्षेप देखेका आमजनताको पीडालाई कविले विहंगम दृष्टिचेतसहित तीव्रतर प्रहार गरेका छन्। सबैको भलो सोच्ने, सरल र सौम्य स्वभावका कवि वर्तमान राजनीतिको विकृति र विसंगतिप्रति असहमति जाहेर गर्छन्। यस्ता कवितामा विकृत राजनीतिको क्यानभास चित्रित छन्। यिनमा वर्तमान राजनीतिको कुरुपता उजागर गरिएको छ। कवितामा देशप्रेमका भाव सञ्चारित भएका छन्। उनी आफ्ना कवितामा वर्तमान विषम परिस्थितिको यथार्थ वस्तुस्थिति चित्रण गर्न रुचाउँछन्। यथार्थवादी दृष्टिचेतका कविताहरूले सामाजिक उत्तरदायित्ववोधको प्रकटीकरण गरेका छन्। नेपाली समाजको जल्दोबल्दो समस्यामा उनको कलम चलेको छ। कविताहरूमा वर्तमान समाजको देशको बेथिति ओकल्छन्। कविताहरूले वर्तमान समयको मानवीय प्रवृत्तिको चित्रण पनि गरेका छन्। वर्तमान समयको पीडाबोधले ग्रस्त कविमनले द्रवित भएर बाँच्नेको मानसिकतालाई मर्मस्पर्शी रूपमा आफ्ना सिर्जनामा प्रस्तुत गरेका छन्। राजनीतिक संरक्षण पाएर काम गर्नेप्रतिको कटाक्ष गरिएका कविता जसले हामी बाँचिरहेको समयको यथार्थलाई सत्यापन गरेका छन्। एउटा युगपुरुषको खोजी, स्वाभिमानी मान्छेको खोजीजस्ता कवितामार्फत उनी बिग्रिँदै गएको वर्तमान समय, राजनीति, समाजमा व्याप्त विभिन्न विकृति, विसंगतिप्रति संकेत गर्दै त्यसबाट देश र जनतालाई मुक्त गराउन एक कुशल युगनायकको खोजी महसुस गरिरहेका छन्। उनले नेपाली समाजको दिशाविहीन यथार्थताको सत्यापन गर्दै तीबाट मुक्ति दिन सक्ने युगपुरुषको आवश्यकता भएकोतर्फ औंल्याएका छन्। उनको कवितामा आमाबुवा गुमाउनु परेको पीडाग्रस्त मन कस्तो हुन्छ भन्ने भावुक मानसिकतामा प्रस्तुत गरेका छन्। स्मृतिमा बा, आमा, बाको तस्बिरले मलाई हेरिरहेको छ, जुठो थाल, धुवाँको सिँढी, समय त्रासदीजस्ता कविता यस कोटीमा पर्छन्। यी कवितामा आफन्तहरूको यादमा घायल कविहृदयको अभिव्यक्ति उद्दीपक भएर आएको छ। आफ्ना गुमाउनुपर्दाको पीडाबोध आत्मसात् गर्नुपर्दाका पलहरूको हृदयस्पर्शी चित्रण पनि पाइन्छ। छविरमणका कविताका मूल प्रवृत्ति नै समकालीन समाज, राजनीतिलगायतका हरक्षेत्रमा व्याप्त बेथिति रहेका छन्। कविताहरू सामाजिक विविधाका विषयवस्तुमा केन्द्रित छन्। कविको भोगाइहरूको अमिट छाप कवितामा परेको छ। समाजका मूल्यहीनताको संस्कृतिको विरुद्ध कविता लक्षित छन्। कविता लेख्ने शैली छविको आफ्नै छ। कवि छवि कविताहरूमा निर्धक्क भएर बोल्छन्। आफ्ना मनका भावनाहरू प्रकट गर्छन्। भाषाशैलीगत वैशिष्ट्यको हिसाबले सरल, बोधगम्य, मिठासयुक्त भाषा अनि पाठकलाई सम्मोहित गर्ने विभिन्न बिम्ब प्रयुक्त गरी माधुर्यता प्रदान गर्ने प्रयास छ। कविको अभिव्यक्ति सामथ्र्य गजबको छ। यहाँ हेरौं : रुख काटेर धन जोड्नेहरूलाई भन्दै थियो रुखले म बोल्न नसकेरै हेप्छन्, काट्छन् मेरो हत्या गर्छन् थाहा छैन तिनलाई मैले नै अन्तिममा खरानी बनाउनुपर्छ (रुख) यस्तै सरल तर भावनाको भरिपूर अभिव्यक्ति उनका कविताका विशेषता हुन्। ससाना कुराहरूमा उनको दृष्टिप्रक्षेप हुनु उल्लेख्य मान्न सकिन्छ। आममान्छेका भोगाइका यावत् दृश्यहरूले कविता भरिएका छन्। सिर्जनामा वर्तमान मानव नियतिको पराकाष्टालाई प्रकटीकरण गर्छन्। त्यसैले भन्न सकिन्छ उनका कविताहरूमा समकालीन यथार्थवादी र समसामयिक स्वर प्रबल रूपमा आएको छ। दुरुहको कुनै भावसम्म छैनन्। कवि आफ्ना अनुभूतिका पहाडहरू चढ्छन्। भुइँमान्छेका पीडा र दुःखहरूमा भेटिन्छन्। जीवनको वास्तविकता उजागर गर्छन्। उनी कोरा नारावादी सोचबाट शतप्रतिशत मुक्त छन्। तथ्यमा टेकेर, भोगाइका विभिन्न सन्दर्भहरूमा आफ्ना विचार र भावनाहरू पोख्न माहिर छविरमणलाई समाजको ससाना कुराले छुन्छ तिनमा गहिरिन्छन्, घोत्लिन्छन् र लेख्छन् जिम्मेवार भएर। प्रायः कविता यथार्थको सन्निकट रहेर लेखिएका छन्। जीवन्त लाग्छन्। आँखाले परपरसम्म हेरेर, मनले तिनलाई महसुस गरेर लेखेका कविता संग्रहमा छन्। उनको तीक्ष्ण सामाजिक उत्तरदायित्व कविताहरूमा मज्जैले पोखिएको छ। जसमा मूल्यमान्यता र भावना समयानुकूल हिँड्न सकेका पाइन्छ। जीवन्त लाग्ने कविताहरू यथार्थभन्दा पर छैनन्। अत्यन्तै सामान्य कविताका पाठकले समेत पढ्न सक्ने, अर्थ बुझ्न सक्ने कारण क्लिष्टताबाट उनका कवितामुक्त देखिन्छन्। दुर्बाेध्यताको सिकार भएको कविता भेटिन्नन्। हाम्रा समयको सामाजिक यथार्थको वस्तुपरक प्रस्तुतिले भरिएका संवेगहरूलाई कविताका विषयवस्तु बनाउने खुबी यहाँ देखिन्छ। सहजरूपमा प्रवाहित हुनसक्नु उनका कविताका उल्लेख्य पक्ष लाग्छ। संरचनाका दृष्टिले लघु र मध्यम आकारका कविताहरूले भरिएको यो कृतिमा तत्त्वगत विश्लेषणका हिसाबले हेर्दा भावविधानको ख्याल राखी सघन भावमा बगेका कविताहरूले प्राथमिकता पाएको देखिन्छ। लयविधान, भाव र सुहाउँदा सरल बिम्ब, प्रतीकको कलात्मकतालाई खिपेर लेखिनु संग्रहको विशेषता लाग्छ। सपाट भावमा अभिव्यक्त गर्ने सामाथ्र्यले भरिएका कविता छन्। प्रतिकूल परिस्थितिहरू उजागर गरेर त्यसमा धावा बोल्ने कविमनको खुबी यहाँ देखिएको छ। पाठकलाई तान्न सक्ने कविता छन्। अधिकांश कविता वर्तमान समयका क्यानभास कोरिएका छन्। समसामयिक लाग्छन्। कवि मन कतैकतै अलिक बढी भावुक भएर पोखिएको पनि छ। मसिना कुरामाथि लेख्न रुचाउने उनले तपाईं हाम्रा अनुभव, अनुभूति र भोगाइहरूमा सिर्जना कोरेका छन्। समाज बुझेका कविको सामाजिक चेत र मानवीय मूल्य मान्यताका फेहरिस्तहरू, समाजका विषम परिवेश, आमभुइँमान्छेका पीडा प्रतिविम्बित भएका कविता पनि छन्। कविता लेखनको ध्येय नेपाली समाजको संरचनागत वैशिष्ट्यता अनुरूप हुनुपर्छ भन्ने कुरामा कवि प्रष्ट छन्। र त सरल भाषामा उन्नत चेतनाको सम्प्रेषण गर्छन्। लेखनीमा गम्भीर र बडो संवेदनशील कविको कविता काव्यमा सिंगो समाजको तस्बिर आउनु सकारात्मक छ। तर कुनै पनि रचनागर्भको तिथिमिति भने तोकिएको छैन। पूर्णतः दुनियाँमा कोही हुँदैन, निरन्तरता महत्त्वपूर्ण कुरा हो। अनुभूतिको संरचना, समाजशास्त्रीय चेत र कविताहरूमा प्रतिविम्बित व्यंग्य चेतले भरिपूर्ण कवितामा नेपाली समाजका विभिन्न पक्षको उजागर गरेका छन्। कृति भुँडीपुराण प्रकाशनले बजारमा ल्याएको हो।"
गाजासहित तीन जना पक्राउ,"धरान : सुनसरीको धरान उपमहानगरपालिका२० स्थित कार्कीछापबाट प्रतिबन्धित लागूऔषध गाजासहित तीन जनालाई प्रहरीले पक्राउ गरेको छ। धनकुटाको शहिदभूमी गाउँपालिकाबाट जंगलको बाटो गाजा तस्करी गरि धरानतर्फ आउँदै गर्दा उनीहरु प्रहरीको फन्दामा परेका हुन्। पक्राउ पर्नेमा उपमहानगरपालिका११ स्थित बिष्णु चोक बस्ने २५ वर्षीय नकुल राई, २६ वर्षीय सानु राई धरान१८ को २० वर्षीय प्रज्वल भुजेल रहेको जिल्ला प्रहरी कार्यालय सुनसरीका प्रवक्ता डिएसपी नबिनकृष्ण भण्डारीले जानकारी दिए। पक्राउ परेकाहरूको साथबाट २ सय ८८ केजी लागू औषध गाँजा, तीनवटा तरबार र स्टिलको पाइप एक थान बरामद गरिएको उनले बताए । पक्राउ परेका तीनै जनालाई जिल्ला अदालत सुनसरीबाट सातदिनको म्याद थप अनुमति लिई घटनाको थप अनुसन्धान कार्य भइरहेको छ।"
माछा मार्नेक्रममा खोलामा डुबेर बालकको मृत्यु,"गुल्मी : गुल्मीमा माछा मार्ने क्रममा खोलामा डुबेर १४ वर्षीय बालकको मृत्यु भएको छ । सत्यवती गाउँपालिका वडा नम्बर ६, खैरेनीका १४ वर्षीय युवाराजदिन मियाको बडिगाड खोलामा बल्छीको प्रयोग गरेर माछा मार्ने क्रममा नदिमा डुबेर मृत्यु भएको जिल्ला प्रहरी कार्यालय गुल्मीका डीएसपी शंकर पोखरेलले जानकारी दिए। मिया शुक्रबार दिउँसो बल्छी लिएर माछा मार्न बडिगाड खोलामा गएका थिए। तर उनी साँझ सम्म घर नफर्किएपछि परिवार,स्थानीय र प्रहरीले खोजतलास गर्दा खोलाको किनारमा उनको तैरिएको अवस्थामा शव फेला परेको प्रहरीले जनाएको छ। बालक हराएको खबर प्राप्त भएलगत्तै बडिगाड खोलामा प्रहरी टोली पुगेको थियो। शव पोस्टमार्टमको लागि गुल्मी अस्पतालमा ल्याउने काम र घटनाबारे थप अनुसन्धान भइरहेको प्रहरीले जनाएको छ।"
पञ्चतत्त्वका कथा,"अलिकति आकाश, अलिकति हावा अलिकति आगो पानी र माटो। मात्रामा १९२० को फरक होला तर के पञ्चतत्त्वकै सिर्जना होइनन् समग्रमा सृष्टि, स्थिति र प्रलयका कथा ? कुन चाहिँ माइकालाल भन्न सक्छ, आणविक परीक्षणका बेला लस अलामोसमाथि देखिएको वामनावतार सदृश मसरुम क्लाउड पञ्चतत्त्वको सिर्जना होइन भनेर ? अनि सोही दृश्यपश्चात् पञ्चतत्त्व सन्तुलन बिग्रँदा ओ जे ओपनहाइमरले सन्तुलन गुमाएको होइन भनेर ? पञ्चतत्त्वकै सिर्जना होइनन् ? इनोला गे, लिटल ब्याय र फ्याट म्यान जसले पञ्चतत्त्वका दुई सुन्दर सिर्जना हिरोसिमा र नागासाकी सखाप पारे। पञ्चतत्त्वकै सिर्जना होइनन् ? भक्तका वीर, रामका अनन्य सेवक हनुमान जसले पञ्चतत्त्वमय अशोक बाटिका सखाप पारे ? पञ्चतत्त्वकै सिर्जना होइन त्यो मित्सुबिसी पजेरो जो पञ्चतत्त्वनिर्मित दुई प्रसिद्ध शरीरसहित त्रिशूलीमा खसेर रहस्यको गर्भमा भेटियो ? पञ्चतत्त्वकै सिर्जना होइनन् दिल्ली, ब्रसेल्स, बकिंहम अनि वासिंटन दरबार जसको निर्देशनमा यो पञ्चतत्त्वले बनेको भूस्वर्ग भीरतिर अग्रगामी पाइला चाल्दैछ पञ्चतत्त्वको पञ्चतत्त्वसँगको बैर साँच्चै बुझिनसक्नु छैन त ? के पञ्चतत्त्वले बनेको होइन आगो ओकल्ने बन्दुक ? खाली मात्राको फरक न हो भरुवा बन्दुक त पड्किन्छ यदाकदा जिम्दार बाका छोरानातिको बिहेमा इन्सास एनफिल्ड त पड्किन्छ युद्धकालमा ब्याडलक खराब नभएको बेला नारायणहिटीमा अत्याधुनिक बन्दुक हलचल हुनु कुन आश्चर्य भो ? कि कसो पञ्चतत्त्वातीत, इन्द्रियातीत प्रभु ?"
तस्बिरमा एमालेको राष्ट्रिय महाधिवेशन प्रतिनिधि परिषद् बैठक,"काठमाडौं : नेकपा एमालेको राष्ट्रिय महाधिवेशन प्रतिनिधि परिषद् बैठक सुरु भएको छ। कम्युनिस्ट पार्टीको ७५ औं स्थापना दिवसका अवसरमा आजदेखि सोमबारसम्म गोदावरीस्थित सनराइज हलमा परिषद्को बैठक बसेको हो। बैठकमा २ हजार ७३ जना महाधिवेशन प्रतिनिधि, केन्द्रीय सदस्य र केन्द्रीय पदाधिकारी गरी २ हजार ४ सय ५४ जना सहभागी भएका छन्। एमालेको विधानमा दुई राष्ट्रिय महाधिवेशनबीचमा आवश्यकताअनुसार परिषद् बैठक बस्ने उल्लेख गरिएको छ । बैठकमा अध्यक्ष केपी शर्मा ओलीले राजनीतिक प्रतिवेदन प्रस्तुत गरेका छन्। यसैगरी महासचिव शंकर पोखरेलले संगठनात्मक पेश गर्ने छन्। त्यस्तै, अनुशासन आयोग, निर्वाचन आयोग, लेखा आयोग र सल्लाहकार परिषद्ले आआफ्नो प्रतिवेदन प्रस्तुत गर्ने छन्।"
बौद्धिक सम्पत्तिको संरक्षणले नेपाल समृद्ध बन्छ,"प्राडा मनोजलाल श्रेष्ठ जापानका विश्वविद्यालयहरूमा जापानिज भाषामा रणनीतिक व्यवस्थापन र नीति विषय अध्यापन गराउने तथा जापानको पूर्ण प्राध्यापक हुने पहिलो नेपाली हुन्। जापानी भाषामा स्वर्ण पदक विजेता उनले सन् २००० देखि २०१८ सम्म जापानको जाइकामा रहेर दर्जनौं देशका विदेशी नीतिनिर्मातालाई बौद्धिक सम्पत्तिा व्यवस्थापन र साना तथा मझौला उद्योगहरूको विकास पाठ्यक्रम अध्यापन गराए। उनले जापानको ग्रेजुएट युनिभर्सिटी अफ एडभान्स स्टडिजबाट पीएचडी प्राप्त गरे। जहाँ उनले भारत र कोरियाका केस स्टडीहरूसहित विदेशी प्रत्यक्ष लगानी र बौद्धिक सम्पत्ति व्यवस्थापनमा काम गरे। कर्नेल विश्वविद्यालयको पनि भिजिटिङ स्कालर हुन्। स्ट्यानफोर्ड युनिभर्सिटी यूएस एसिया टेक्नोलोजी म्यानेजमेन्ट सेन्टरमा भिजिटिङ प्रोफेसर, व्हार्टन स्कुल विश्वविद्यालय पेन्सिलभेनियामा वरिष्ठ फेलो तथा आईआईटी नयाँदिल्ली व्यवस्थापन विभागमा पहिलो नेपाली भिजिटिङ प्रोफेसर हुन्। साथै हाल मदन भण्डारी विज्ञान तथा प्रविधि विश्वविद्यालय चित्लाङका मानार्थ भिजिटिङ प्रोफेसर छन्। विकासोन्मुख देशहरूले बौद्धिक सम्पत्तिामा के कसरी काम गर्नुपर्छ मुलुक सम्पन्न बनाउन भन्नेमा धेरै काम गरेका उनै श्रेष्ठसँग अन्नपूर्णकर्मी गोपीकृष्ण ढुंगानाले लिएको अन्तर्वार्ता : बौद्धिक सम्पत्तिको अधिकारलाई कसरी लिइएको छ ? २१औं शताब्दीमा बौद्धिक सम्पत्तिको अधिकार विश्व अर्थतन्त्रमा अत्यन्तै महत्वपूर्ण स्रोतको रूपमा लिइएको छ। प्रयोग गर्ने कुनै पनि वस्तु तथा सेवामा आईपीआरको संयोजन छ। जस्तो एउटा मोबाइल फोनसेटमा कमसेकम चार सयवटा पेटेन्ट कोड गरेको छ। डिजाइन चाहिँ फेरि अर्कै बौद्धिक सम्पत्तिको कानुनले सुरक्षित गरेको छ। त्यस्तै इन्टरनेटबेस हुने सबै इकमर्स सेवा जस्तै अमेजन, दराज, अलिबाबा तथा इन्टरनेट बैंकिङ आदि पनि पेटेन्टबाट सुरक्षित छन्। देश सफल हुन आईपीआरको प्रावधान राम्रो हुनुपर्छ। अनिमात्र प्रतिभाशाली कम्पनीहरूले अर्को देशमा लगानी गर्छ। जस्तो, भारतले स्वतन्त्र भएपछि समयानुकूल त्यो कानुन परिवर्तन गर्यो। यतिबेला सबैजसो देश विश्व व्यापार संगठन (डब्ल्यूटीओ)को सदस्य छन्। नेपाल सन् २००७ मा सदस्य भयो, चीन २००१ मा। पहिले व्यापार गर्छौं, अहिले लगानी गर्छौं अनि टेक्नोलोजी ट्रान्सफर गर्छौं त्यसपछि नयाँ नयाँ प्रविधि लैजान्छौं भन्छ संगठन (डब्ल्यूटीओ)। सिंगापुर, चीन, भारत सबैले कानुनअनुसार राम्रो गरिरहेका छन्। बौद्धिक सम्पत्तिको संरक्षण, प्रशासन र प्रयोग राम्ररी गरिरहेका छन्। आईपीआरलाई आर्थिक विकाससँग कसरी जोड्ने ? कुनै पनि मुलुकको आर्थिक विकास आन्तरिक स्रोतहरूबाट मात्र पुग्दैन। आर्थिक विकास भनेकै अर्थतन्त्रमा भ्यालु एड गर्ने हो। त्यसका लागि कुनै पनि प्रतिभाका चिजहरू बाहिरबाट उत्पादन गरेका उत्पादन प्रविधिहरू, त्यसको डिजाइनहरू रूपान्तरण गरेर भ्यालु एड गर्नुपर्ने हुन्छ। जुन देशमा बौद्धिक सम्पत्ति व्यवस्थापन राम्रोसँग भएको छैन वा आधारभूत ऐनहरू छैन भने त्यो प्रतिभा, सिर्जना र भ्यालु एड गर्ने प्रविधि पनि भित्रिँदैन, कम्पनीहरूले ल्याउँदैन। आर्थिक विकासका लागि जापानले पनि संविधान बनाउनुअघि नै १८८४ तिर बौद्धिक सम्पत्तिसम्बन्धी कानुनहरूको पेटेन्ट एकाधिकार अध्यादेश व्यवस्था गरे। अमेरिकाले त संविधानमै बौद्धिक सम्पत्तिको अधिकारको कदर गर्छौं भन्दै अनुच्छेद १, खण्ड ८, अमेरिकी संविधानको धारा ८ अनुमोदन गर्यो जसमा प्रविधि र कलासाहित्य पनि छ। विश्वमा यसरी संविधानमै व्यवस्था गर्ने एकमात्र देश हो, अमेरिका। स्ट्याच्युड अफ मोनोपोली दिन्छौं भनेपछि मात्र बेलायतको औद्योगिक क्रान्ति सुरु भएको पाइन्छ। आर्थिक विकासका लागि भौतिक पूर्वाधारको कुरा गर्छौं तर कानुनी राज्य र त्यसमा बौद्धिक सम्पत्तिको अधिकारको दह्रो व्यवस्था भएन भने सम्भव छैन। यो विषय नेपालको सन्दर्भमा के थियो ? नेपाल यसैले पछि परेको हो। २०२२ सालमा राष्ट्रिय पञ्चायतमा द पेटेन्ट डिजाइन एन्ड ट्रेड मार्क एक्ट ल्याएका थिए तत्कालीन राजा महेन्द्रले। जुन एकदमै राम्रो विषय थियो। जतिबेला जुट कारखाना, जुत्ता कारखाना, चिनी कारखाना, कपडा उद्योग आदि पेटेन्ट डिजाइनको नयाँ ट्रेड मार्क नलगाइकन नयाँ प्रविधि दिँदैन भन्ने त्यसैबेला थाहा थियो। अमूर्त सम्पत्तिको संरक्षण पनि गर्छौं, व्यवस्थापन र प्रयोग पनि गर्छौं भनेको थियो नेपालले। तर हामीले प्रयोग र अद्यावधिक गर्न सकेनौं। विकसित र अल्पविकसित देशबीच के फरक देखिन्छ ? डब्ल्यूटीओ अगाडिसम्म यसको प्रयोग फरक थियो। पेटेन्ट राइटस् थियो कुनै देशमा २० वर्ष, कुनै देशमा १४ वर्ष नेपालमा ७ वर्ष लेखेको छ अहिले पनि। डब्ल्यूटीओले के भन्यो भने अब यो ट्रेडमात्र होइन, बौद्धिक सम्पत्तिसम्बन्धी पनि एउटै नियम बनाऔं। यसको म्यान्डेडले २० वर्ष हुनुपर्छ है भनेको छ। तर कानुन चाहिँ आआफ्नै देशको हुनुपर्छ भन्छ। नेपालले पनि बनाउनू भनेको छ। १९९५ मा डब्ल्यूटीओ बनेपछि एउटै ढाँचामा लगेको छ। विश्वभरका देशमा हार्मोनी ल्याउँ भनेर अहिले विकसित र अल्पविकसित सबै देशमा एउटै कानुन छ। आफ्नो वा आफूसँग नभए पनि अरूको प्रतिभा पनि रोयल्टी तिरेर प्रयोग गर्न पाउने प्रावधान छ। भारतले धेरै देशको पेटेन्ट प्रयोग गरेर औषधि उद्योगहरूलाई माथि उकासेको छ। प्रोसेस कसले के गर्यो भन्नेको खासै अर्थ रहन्न, प्रोडक्ट के कस्तो भन्नेको अर्थ हुन्छ। जस्तो कि उत्तर, दक्षिण जताबाट चढे पनि सगरमाथा चढ्यो चढेन महत्त्व त्यसको हो। पेटेन्ट राइट र कपीराइट के कसरी बुझ्ने, बुझाउने ? पेटेन्ट चाहिँ एकदमै बलियो राइट हो किनभने यो एकाधिकार हो। यो हरेक देशमा आवेदन दिनुपर्छ प्रयोगका लागि। पेटेन्टका लागि परीक्षण गर्नुपर्छ नयाँ प्रविधि हो भनेर। जसमा तीनवटा कुरा हुन्छ १ प्रविधिमा नयाँपन छ छैन २ औद्योगिक प्रयोग ३ नन् ओभियसनेस। यी छन् भने जाँच्छ र अधिकार दिन्छ। यो परीक्षण गर्ने क्षमता फेरि सबै देशसँग छैन। नहुनेले यसमा निराश हुनुपर्ने पनि छैन। विकसित राष्ट्रहरूमा भएका अनुसन्धानबाट प्राप्त पेटेन्टलाई हाम्रो देशमा आवश्यक कानुनी व्यवस्था गरी स्वीकार गर्न पनि सकिन्छ। जस्तै, सिंगापुरले आफ्नो देशको क्षमता अभिवृद्धि नहुँदासम्म अस्ट्रेलियामा प्राप्त ग्रान्ड प्याटेन्टलाई नै स्वीकार गरी विदेशी टेक्नोलोजी र लगानी आफ्नो देशमा भिœयाए। प्याटेन्ट सहयोग सन्धि प्रावधान धेरै देशमा पीसीटीमार्फत निवेदन दिई प्याटेन्ट लिन सकिन्छ। कुनै पनि देशले कुनै पनि देशमा हाईभ्यालु वस्तु वा सेवाहरू प्रवद्र्धन गर्दा हरेक देशमा भौतिक सम्पत्तिको अधिकार लिनै पर्र्छ। किनकि ल भनेको त टेरिटोरियल हुन्छ। सार्वभौमसत्ता भनेको र आफ्नै भूगोलभित्र मात्र हुन्छ। कलासाहित्य र सिर्जनाको विषय कपीराइटको भयो। यसमा बर्न कन्भेन्सन १८८६ भन्ने छ त्यसमा उसले नमरुञ्जेल अधिकार प्राप्त गर्छ। कतिपय देशमा त लेखक वा स्रष्टा मरेपछि ५० वा ७० वर्षसम्म अधिकार पाउने प्रावधान छ। डब्ल्यूटीओले यसमा पनि हार्मोनी गर्नु भनेको छ। बौद्धिक सम्पत्तिको प्रयोग चाहिँ कसरी भएको छ त ? बौद्धिक सम्पत्तिसम्बन्धी अधिकारभित्र धेरै अधिकार पर्छन्, अमूर्त अधिकार पनि। जस्तो कि पेटेन्ट राइट र कपीराइट दुवै पर्छन्। यस्तै, ट्रेड मार्क, डिजाइन, टेड सेक्रेट आदि। २०२२ सालमा तयार पारिएको नेपालको ऐनमा नौवटा बुँदामात्र छ जब कि भारतमा १६३ बुँदा छन्। चीनमा १६० बुँदा होलान्। हामीलाई अपुग छ। त्यसको प्रशासनिक कार्य कसरी गर्ने ? संरक्षण कसरी गर्ने ? अनि प्रयोग कसरी गर्ने ? सबै कानुनी प्रयोगमा हुनुपर्छ। यसमा नेपाल कमजोर भएकै कारण विदेशी कम्पनीहरू प्रविधि बोकेर नेपाल आउन हिच्किचाउँछन्। अब चिप्स आदिका लागि अर्कै बौद्धिक अधिकार लाग्छ। ट्रेड सेक्रेटमा कोकोकोला सन् १८८६ मा अमेरिकामा बन्यो तर रेसीपीको मात्र पेटेन्ट लिएन तर बौद्धिक सम्पत्तिको अर्को बलियो पक्षको रूपमा चिनिने ट्रेड सिक्रेडबाट यसको संरक्षण गरे। लिएपछि सबै छर्लंग गर्नुपर्छ। प्रतिभाशाली हुनुहुन्छ र पेटेन्ट लिनुभयो भने सबैलाई भन्नुपर्छ कि यो यस्तो छ भनेर। किनकि मेरो प्रतिभा यो यो छ प्रयोग गर, सट्टामा मलाई पारिश्रमिक देऊ भन्ने नै हो तर २० वर्ष यसमा मेरो एकाधिकार छ, कपी नगर भन्छ। नचोर मुद्दा हाल्छु भन्ने हुन्छ। ट्रेड सेक्रेट बचाउने जिम्मेवारी आफ्नै हुन्छ कसैले चोर्न सक्छ। कोकाकोलाको फर्मुला दुईजनालाई मात्र थाहा छ, त्यसैले दुवैजना कहिल्यै एकै जहाजमा उड्दैनन्। खस्यो भने गयो नि त। त्यसमा अर्को भनेको जियोग्राफिकल इन्डिकेसन छ जुन नेपाललाई एकदमै काम लाग्छ पस्मिना नेपालको भनिरहेका छौं तर त्यो स्पष्ट छैन। के लेख्नुपर्छ भने पस्मिना भनेको यो ठाउँको, च्यांग्राको, यसरी धोएर, यसरी रंग लगाएर, यसरी बुन्छौं, नट्स यस्तो हुन्छ सबै उल्लेख गर्नुपर्छ। अनिमात्र अरूले पस्मिना मेरो भन्न र दाबी गर्न पाउँदैनन्। मेसिनले बुनेका कुरा पनि पस्मिना भनेर बेचिदिए त्यसैले हामी कमजोर भयौं। नेपालको त्यो कानुनमा जिओग्राफिकल इन्डिकेसन उल्लेख नभएर यसो हुन गयो। नेपालमा पेटेन्ट डिजाइन र ट्रेड मार्क एक्ट कहिले सुरु भयो ? २१औं शताब्दीमा कत्तिको उपयोगी छ ? यो २०२२ सालमै ल्याइयो द पेटेन्ट डिजाइन एन्ड ट्रेड मार्क एक्ट। जतिबेला बाँसबारी छाला जुत्ता कारखाना, गोरखकाली टायर उद्योग, जनकपुर चुरोट कारखाना आदि अनेक उद्योग र कारखाना चलाइए। जतिबेला संसारमा बौद्धिक सम्पत्तिको अधिकारको खुलेर कुरै भएको थिएन। दुर्भाग्य, त्यतिबेलै कानुन ल्याएर पनि आजसम्म नेपाल पछि छ, नेपाली पछि छौं। संसारले यसबीच निकै ठूलो फड्को मारिसकेको छ, आर्टिफिसियल इन्टेलिजेन्समा छ तर नेपाल जहाँको तही छ, अझ पछाडि परेको छ, खस्कँदै गएको छ। जबकि हामी इकमर्समा छौं, टेक्नोलोजीको अनेक प्रयोगमा छौं आदि तर पनि यसमा परिवर्तन हुन र गर्न सकेनौं आफूलाई। नयाँ प्रविधिको प्रावधान आदि राखेर नयाँ धारबाट अघि बढ्नुपर्छ, जसमा विश्व परिवेश सबै हेर्ने र आवश्यकताअनुसार कानुनमा थपेमात्र सान्दर्भिक हुन्छ। पुराना कलकारखाना र उद्योग किन बचाउन सकेनौं ? त्यसबेलाका पब्लिक कर्पोरेसनहरूलाई प्रतिस्पर्धी बनाउनु पर्यो। त्यसका लागि नयाँ टेक्नोलोजी चाहिएला। त्यसका लागि नयाँ पेटेन्ट डिजाइन र ट्रेड मार्क एक्ट नयाँ बनाउनुपर्छ। अनिमात्र विदेशबाट नयाँ चिजहरू ल्याउन सजिलो होला। २०२२ सालमा नौ बुँदाको कानुन समायानुकूल थियो होला तर २१औं शताब्दीको नलेज इकोनोमीमा यसले कुनै अर्थ राख्दैन। नलेज इकोनोमीको सन्दर्भमा नेपालमा इन्टेलेक्चुअल प्रोपर्टी राइट र कपीराइटका विषय कहाँ छन् ? र, हामीले अब के गर्नुपर्छ ? इन्टेलेक्चुअल प्रोपर्टी राइटकै ट्रेड मार्कमा चै अलि राम्रो चेतना नेपलमा बन्दैछ। ट्रेड मार्कको एप्लिकेसन बढ्दै आएको छ यो राम्रो विषय हो। तर पेटेन्टमा समस्या छ। हाम्रो देशमा चारपाँचवटा पेटेन्ट अप्लाई हुन्छ। नेपाल सरकारको तथ्यांक हेर्ने हो भने पाँचछवटा हुन्छद्धतर त्यो पनि विदेशको पेटेन्ट हुन्छ। हुन त धेरै देशमा पनि विदेशकै हुन्छ। अमेरिका, जापान, कोरिया आदिको पेटेन्ट हुन्छ। जबकि एउटा जापनिज कम्पनीले वर्षको दुईतीन हजार वटा पेटेन्ट अप्लाई गर्छ। नेपालमा पेटेन्ट अप्लिकेसन हेर्दा ग्लोबल र्याङ्किङमा अहिले हामी १४८औंमा छौं। सन् २०२२ मा नेपाल पाँचवटा पेटेन्ट अप्लिकेसन छ। फेरि कस्तो छ भने अप्लिकेसन मात्र लेखेको छ तर ग्रान्ट लेखेकै छैन नेपालको। मैले पेटेन्ट राखें भने सरकारले दिनुपर्यो नि त लालमोहर राखेर तर छैन। मात्र अप्लिकेसन राखेको देखिन्छ, यो त जसले पनि राख्छ नि। अप्लिकेसन त एउटा इन्डिकेटर मात्र हो, प्रतिभाशाली व्यक्ति वा संस्था फलानो देशमा रहेछ भन्ने। अप्लिकेसन त डिस्टर्ब गर्न अरूले पनि राख्छन्। निर्णायककर्ताले दुःख पाउँछन्, सबैको बुझ्नै पर्यो न्युनेस के छ भनेर बुझ्न। पेटेन्ट दिएपछि त्यो व्यक्ति वा संस्था वा कम्पनी वा उद्योग वा कारखानाको प्रतिभा हो भन्ने प्रमाण भयो नि। त्यो प्रयोग गर्दा त प्रयोगकर्ताले व्यक्ति वा कम्पनी जो हो उसलाई रकम तिर्नुपर्छ। जस्तो, हार्वर्ड युनिभर्सिटीको पेटेन्ट, गुगल, याहु स्ट्यान्डफोर्डभित्रै बन्यो। छिमेकी भारत र चीनले आईपीआरको संरक्षण, प्रशासनिक कार्य र प्रयोग कसरी गरिरहेका छन् ? भारतले एकदमै राम्रो गरेको छ। उसले जहिले पनि पब्लिक इन्ट्रेस्टलाई प्राथमिकता दिन्छ, पिपुल कम फस्टमा ध्यान दिएको देखिन्छ। यसको पेटेन्ट कस्ट विश्वमै सस्तो छ। जाँच्न पर्यो। जापानमा एउटा पेटेन्टको औसतमा ३५ सयदेखि चार हजार डलरसम्म लिन्छ परीक्षण गर्न। भारतमा त्यसको तुलनामा आधाभन्दा कममै गर्न सकिन्छ। जसले आकर्षित गर्छ। पेटेन्टको प्रक्रिया के हुन्छ भने जापानी कम्पनीले जापानमा पेटेन्ट लियो भनेर विश्वभर त्यसैले काम गर्छ भन्ने हुन्न, उसले नेपालमा वा भारतमा काम गरे तत्तत् देशबाट पनि पेटेन्ट राइट लिनैपर्छ। यो नेपाल, भारत वा चीन सबै देशले गर्नुपर्ने विश्वव्यापी प्रावधान हो। आजसम्म सबैभन्दा बढी पेटेन्ट अप्लाई र ग्रान्ट अमेरिका र जापानमा भयेकोमा सन् २०१० पछि चाहिँ चीनको पेटेन्ट अप्लाई बढेको तथ्यांक छ। जसको कारण यिनीहरूको रिसर्च एन्ड डेभलप्मेन्टमा धेरै नै लगानी बढेको छ। प्रोटेक्सन, एडमिनिस्ट्रेसन र युटिलाइजेसनमा के कसरी काम भएका छन् विभिन्न देशमा ? भारतमा यी सबैमा राम्रो काम भएको पाइन्छ। उसले हाम्रो बौद्धिक सम्पत्तिभित्र पर्ने पूर्वजहरूको ज्ञान प्रणाली जस्तै आयुर्वेद, योग, ध्यान आदि ट्र्याडिसनल नलेज डिजिटल लाइब्रेरी भनेर गरेका छन् ताकि पब्लिक डोमेनमा भयेको नलेजको पेटेन्ट अरूले लिन नपाओस्। अमेरिकनले निमसम्बन्धी पेटेन्ट लिएका थिए तरपछि यो भारतको सीएसआईआरले यो पूर्वकालदेखि भारतवर्षको ट्र्याडिसनल नलेज भयेकोले रिभोक गरायो। भारतमा धेरै पेटेन्टहरू अप्लाई भइरहेको छ अहिले। त्यसैले त्यहाँ धेरै कम्पनी आकर्षित भइरहेका छन्। नेपाल मौन छ। पेटेन्ट अप्लाई गरे पनि लिन चाहिँ भारतमा धेरै समय लागिरहेको छ किनकि विभिन्न टेक्नोलोजीसम्बन्धी परीक्षकहरूको कमी छ। चीनमा सन् १९८५ बाट बौद्धिक सम्पत्तिको कार्य बढी भएको पाइन्छ। आधुनिक चीन बनाउन चीनले दुईवटा सिस्टम बनाए। स्वदेशकै कम्पनीहरू माथि उठाउन आईपीआर ल बनायो चीनले। र अहिले संसारकै सबैभन्दा बढी उत्पादन क्षमता चीनकै छ। र्याङ्किङ अप्लिकेसनमा चीन नम्बर वान छ। कोरियामा पनि बढ्दैछ। एसियामा अहिले बौद्धिक सम्पदा केन्द्रित हुँदैछ जस्तो जापान, चीन र कोरियाको मात्र राख्यो भने विश्वको ७० प्रतिशत प्याटेन्ट एप्लिकेसन एसियामा छ। यी ३ देशले आधिपत्य जमाएको पाइन्छ, ३०० वर्षको इतिहासमा पहिलोपटक। यही कारण २१औं शताब्दीलाई एसियाको शताब्दी भनिन्छ। यी विषय र सन्दर्भमा नेपाललाई कसरी बुझ्ने ? सर्वप्रथम हामीले प्रोटेक्सन गर्ने पूर्वाधार तय गर्नुपर्छ। यसलाई ऐनभित्र राख्न सकेको छैन। २०२२ कै ऐनका कारण हरेक काम पुरानै ढाँचामा भइरहेछ। त्यही भएर अहिलेसम्म वर्षमा चारपाँचवटा मात्र पेटेन्ट अप्लाई हुन्छ नेपालमा। जुन कामै नगरे पनि बचाइराख्ने ध्येयले यो भइरहेको हो। हामीले कम्तीमा छिमेकी दुई मुलुक भारत र चीनबाट सिक्न सक्छौं, सिक्नु त विश्वभरबाटै हो यो सन्दर्भमा। वल्र्ड इन्टलेक्चुयल प्रोपर्टी अर्गनाइजेसन (डब्ल्यूआईपीओ) ले यसरी गर्नु भनेर फम्र्याट सिकाइरहेको छ। नेपालले त यही कपी अर्थात् नक्कल गरी आफ्नो पूर्वाधार तयार गरेमात्र पनि पुग्छ। नेपालले समृद्ध बन्न चीन र भारतले जस्तै बौद्धिक अधिकारमा कानुनी रूपमा दह्रो छौं भन्ने कुरा देशभित्र र विश्व जगत्लाई देखाउन सक्नुपर्छ। जसले प्रतिभाशाली जनशत्ति पलायन हुनबाट रोक्छ। नेपालमा बौद्धिक सम्पत्तिप्रतिको संवेदनशीलता नभएकै हो। नेपालको सरकार स्थिर नभएर पनि हो। यो ठूलाठूला देशको मात्र हो, हामी साना देशलाई चाहिँदैन भन्ने कमजोर बुझाइ वा माइन्ड सेटका कारण पनि हुन सक्छ। प्रशासनिक कार्य कसरी गर्ने ? संरक्षण कसरी गर्ने ? अनि प्रयोग कसरी गर्ने ? सबै कानुनी प्रयोगमा हुनुपर्छ। हाम्रो ऐनमा नौ बुँदा भएकाले अपुग छ। यसमा नेपाल कमजोर भएकै कारण विदेशी कम्पनीहरू प्रविधि बोकेर नेपाल आउन हिच्किचाउँछन्। नयाँ टेक्नोलोजी चाहिन्छ। त्यसका लागि नयाँ पेटेन्ट डिजाइन र ट्रेड मार्क एक्ट नयाँ बनाउनुपर्छ। अनिमात्र विदेशबाट नयाँ चिजहरू ल्याउन सजिलो हुन्छ। २०२२ सालमा नौ बुँदाको कानुन समायानुकूल थियो होला तर २१औं शताब्दीको नलेज इकोनोमीमा यसले अर्थ राख्दैन। एसिया बौद्धिक सम्पदा केन्द्रित हुँदैछ। जस्तो जापान, चीन र कोरियाको हेर्यो भने थाहा हुन्छ कि विश्वको ७० प्रतिशत प्याटेन्ट एप्लिकेसन एसियामै छ। यी तीन देशले आधिपत्य जमाएका छन्, ३०० वर्षको इतिहासमा पहिलोपटक। त्यसैले २१औं शताब्दीलाई एसियाको शताब्दी भनेर बुझ्न अब समस्या छैन। नेपालमा यो सबै किन भइरहेको छैन ? यो चाहिँ हाम्रो बौद्धिक सम्पत्तिप्रतिको संवेदनशीलता नभएरै हो। नेपालको सरकार स्थिर नभएर पनि हो। यो ठूलाठूला देशको मात्र हो, हामी साना देशलाई चाहिँदैन वा बुझाइको कमजोर मनस्थिति आदि पनि हुन सक्छ। जब कि भुटान, लाओस, कम्बोडिया, बंगलादेश आदि ससाना राष्ट्रहरूले गरिसकेका छन्। अझ नेपालले २०२२ सालमै सुरु गरेको थियो, त्यो हेर्दा त यी देशभन्दा नेपाल अघि हुनुपर्ने हो। अरू देशका लागि नेतृत्वदायी भूमिका निर्वाह गर्नुपर्ने हो। धेरै गर्नै पर्दैन, चीन र भारतले जे गरे, त्यही गरे पनि नलेज इकोनोमीमा नेपाल अग्रपंक्तिमा हुन्छ, नेपाललाई पुग्छ। विकासको आधार तय गर्न सकिन्छ। डब्ल्यूआईपीओले सबै देशलाई सिक्नु, लिनु र गर्नु भनिरहेकै छ। विदेशी लगानी भित्र्याउन के गर्न सक्छ नेपालले ? नलेज इकोनोमीको दृष्टिकोणले हेर्दा विदेशी लगानी भनेकै विदेशी टेक्नोलोजी र नो हाउ स्वदेश ल्याएर उत्पादकत्व बढाई बजारमा प्रतिस्पर्धात्मक वस्तु तथा सेवा प्रधान गर्नु हो। नेपालमा यत्तिका हाइड्रोपावरको सम्भाव्यता छन्, संसारमै सबैभन्दा सस्तो ऊर्जा नेपालमा छ। विद्युतीय उत्पादनमा दुई चिज चाहिन्छ पानी र इनर्जी। नेपाल दुवैमा सम्पन्न छ। यसको प्रयोग गरेर हाई भ्यालु इलेक्ट्रोनिक्स प्रोडक्ट हामी प्रतिस्पर्धी मूल्यमा चीन, भारतजस्तो मुलुकलाई दिन सकिन्छ। उदाहरणको संसारकै कम बिजुली खपत गर्ने एलईडी लाइटहरू नेपालमै उत्पादन गरी संसारकै नमुना बन्न सक्छौं किनकि यसको निर्माणका लागि धेरै सफा पानी र ऊर्जा आवश्यक पर्छ। यी दुई प्रयोग गरेर हाई भ्यालु प्रोडक्ट बनाउन इन्टेलेक्चुअल प्रोपर्टी एक्ट, पेटेन्ट राइट, डिजाइन एक्ट, ट्रेड सेक्रेट र ड्रेड मार्क एक्ट भयो भने धेरै भारतीय र चाइनिज कम्पनी आएर काम गर्न सक्छ। किनकि उनीहरूको प्रतिभा सुरक्षित हुने भयो। असुरक्षाकै कारण नेपाल समस्यामा परेको हो विकासका लागि। यसरी फाइदा लिन सक्छौं विश्वभरका प्रतिभाशाली व्यक्ति, कम्पनी, विश्वविद्यालयलगायत अनुसन्धानमूलक संस्थाहरूबाट। यो विषय विकासका अनेक आयाममा कसरी जोडिन्छ ? मजाले, निर्धक्क जोड्न सकिन्छ भौतिक पूर्वाधार विकासमा पनि। जस्तै, वाटर पम्पको नयाँ टेक्नोलोजी आउँदा नेपालमा यी टेक्नोलोजीको प्रोटेक्सन हुनुपर्यो नि त। कसैले नक्कल गरेर लगिदियो भने त ऊ हच्किन्छ, आउँदैन। माइक्रो हाइड्रोको नयाँ टेक्नोलोजी ल्यायौं तर कसैले चोरिदियो भने ? कपी गरेर त्यो बौद्धिक सम्पत्ति चोरिदियो भने ? बौदिक सम्पत्तिको हकसम्बन्धी विस्तृत कानुन नेपालमा नभएकाले त्यसमा कसैलाई दण्ड दिन नेपालले कसरी सक्छ ? हो, यही भएर नेपालमा नयाँ टेक्नोलोजीको नो हाउ को प्रयोगमा सबै हच्किएका हुन्। दण्डहीनता हुनु नेपालजस्तो कानुनी राज्य वा भनौं विधिको शासन भनिएको देशमा दुर्भाग्य हो। नेपालमा विदेशी लगानी भिœयाउने हो भने सर्वप्रथम २०२२ सालको ऐन संशोधन गर्ने वा नयाँ बनाउने काम गर्नुपर्छ, प्रोटेक्सन, एडमिनिस्ट्रेसन र युटिलाइजेसन गर्ने हो भने। योग, ध्यान र पूर्वीय दर्शनका विषयमा बौद्धिक सम्पत्तिसम्बन्धी अधिकार कसरी स्थापित हुन्छ ? यो चाहिँ ट्रेडिसनल नलेज अर्थात् परम्परागत बौद्धिक सम्पत्ति भनेर छुट्टै नियम बौद्धिक सम्पत्तिअन्तर्गत नै आकर्षित हुन्छ। जुन रैथाने विषयमा पर्छ। यो विषय हेर्दा पनि नेपाल धनी छ किनभने विभिन्न किसिमका रैथाने बिउ हामीसँग छन् र हामी जैविक विविधतामा संसारको आठौं नम्बरमा छौं। बौद्धिक सम्पत्तिमै न्यु प्लान्ट भेराइटिज भन्ने छ। यो पनि कसरी बचाउने भन्ने छ। न्यु प्लान्ट भेराइटिज एक्ट प्रयोग गरेर अनिकालमा बिउ जोगाउनू भन्ने उखान लागू गर्न सक्छौं। इन्डिजिनस नलेज जस्तै योग, ध्यान, पूर्वीय दर्शन आदिमा भने पेटेन्ट लिन मिल्दैन किनकि यी त पाँच हजार वर्षदेखि चलिआएको छ। शास्त्र, पुराणमा लेखिएका छन्। यी चाहिँ पब्लिक डोमेनमा पर्छन्। तर के हेक्का राख्नुपर्छ भने संसारका ८० प्रतिशत नयाँ औषधि पूर्वीय दर्शन वा आयुर्वेदबाटै सिकेर बनाइए, पेटेन्ट लिएका छन्। क्यान्सर, हाई ब्लड प्रेसर आदिका लागि हाम्रो जडीबुटीबाट निको हुन्छ, त्यसको कम्पाउन्डस अर्थात् सार तत्त्व लिएर मान्छेको सिर्जनशीलता जोडेर न्यु कम्पाउन्डस बनाउँछन् र पेटेन्ट राइट लिन्छन्। हामी हेरेको हेर्यै। देवभूमि, तपोभूमि हिमालमुनि जे छ त्यो नेपालको मात्र भएन, भारतको पनि छ त्यसैले बौद्धिक सम्पत्तिको चेतना जगाएर मात्र यी सबैमा अघि बढ्न सकिन्छ। भारत वर्षको मुख्य नलेज सिस्टम नै हिमालबाट आएको हो। हामीले प्राचीन यस्ता विषयमा जति अधिकार भारतको छ त्यति नै अधिकार नेपालको पनि छ। उत्तराखण्डले नेपालका प्राचीन यी विषयलाई ग्रहण गरिरहेछ बौद्धिक अधिकारको। उत्तराखण्डले अर्थतन्त्रलाई १० दोब्बर विकासको रणनीतिक लक्ष्य राखेको छ। उसले आयुस (ए आयुर्वेद, यु युनानी र एस सिद्ध) सिस्टममार्फत हिमवत्खण्डको तपोभूमि, देवभूमिमा जडीबुटीको ट्रेड मार्क गर्ने हिलिङ गर्ने, वेलनेस र जियोग्राफिकल इन्डिकेसन गर्ने काम गरिरहेछ। ट्रेड मार्क र जियोग्राफिकल इन्डिकेसनको प्रावधानले पनि बौद्धिक अधिकार बचाउन सकिन्छ। विदेशी लगानी सम्मेलनसँग आईपीआरलाई कसरी जोड्ने ? मुख्य कुरा के भने अर्थतन्त्र विकासको पूर्वाधार भनेकै देशमा उत्पादन हुने वस्तु सेवा, तथा श्रम र सीपबाट भ्यालु एड गर्ने हो। यसका लागि के चाहियो भने पेटेन्ट, ट्रेड मार्क, डिजाइन राम्रो चाहियो, जियोग्राफिकल इन्डिकेसन, चाहियो। देश विदेशको सबै प्रतिभाशाली व्यक्ति तथा लगानीकर्ता आएर के भन्छन् भने हाम्रोे बौद्धिक अधिकार नै सुरक्षित नहुने रहेछ किन काम गर्ने ? कसरी काम गर्ने ? भन्छन्। चोरी हुने भयो। चोरी भए पनि दण्ड कसैलाई नहुने भयो, क्षतिपूर्ति पनि नपाइने भयो भन्ने छ। चोरी भइहाल्यो र वादविवाद वा झगडा भइहाले मिलाउने कानुनी आधार छैन नेपालमा। नयाँनयाँ प्रविधिको प्रयोग भइरहेको हुन्छ, यस्तोमा न्यायाधीशहरूलाई कसरी थाहा हुन्छ र न्याय दिने ? यसका लागि अमेरिकामा अर्कै छुट्टै न्यायिक निकाय बनिसकेको छ। नेपाल त अनेक विषयमा बौद्धिक सम्पत्तिको हकदार हुँदाहुँदै पनि गरिब र कमजोर भएर बसिरहेको छ, हरेक विषय र कोणबाट धनी हुँदाहुँदै पनि। नेपालले त अनेक अनुसन्धान, आविष्कारलाई पनि आफ्नो बनाउन सकिरहेको छैन। प्रतिभाशाली जनशक्तिको बौद्धिक सम्पत्तिको संरक्षण र प्रवद्र्धन नभएसम्म देशले कसरी विकास गर्छ ? त्यो वातावरण नेपाल सरकारले बनाउनु पर्छ। मूर्त र अमूर्त सम्पदा नेपालमा धेरै छ ? नेपाल सम्पन्न राष्ट्र बन्न आईपीआरको कसरी व्यवस्थापन गर्नुपर्छ ? जापानमा सन् १८८० तिर संविधान बन्नुअघि नै बौद्धिक सम्पत्तिको प्रावधान बनाइयो। किनभने बौद्धिक सम्पत्ति नबनाएसम्म राष्ट्रले विकास गर्दैन, देश सुसम्पन्न हुँदैन। बौद्धिक सम्पत्तिको ऐनकानुन भएपछि स्वदेशी र विदेशी लगानी पनि बढ्छ। वैदेशिक लगानीमा टेक्नोलोजी नो हाउ मुख्य हो। जसले मुलुकको नलेज इकोनोमीमा भ्यालु एड गर्छ। बौद्धिक अधिकारको सबैभन्दा राम्रो उदाहरण सिकाउने देश हो जापान। विकासोन्मुख देश नेपालले पनि विदेशको विभिन्न विश्वविद्यालयमा अनुसन्धान केन्द्र, व्यक्ति वा कम्पनीहरूमा भएको बौद्धिक सम्पत्ति मुख्यत प्याटेन्टमा न्यूनतम मूल्य तिरेर पनि उपयोग गर्ने वा पुनः त्यसमा अनुसन्धान गरेर प्राप्त उपलब्धि उपयोग गर्न सक्छ। जसबाट आवश्यक वस्तु तथा सेवामा भ्यालु एड गरी विश्वबजारमा प्रतिस्पर्धी वस्तुहरू तयार गर्न सक्छौं। प्याटेन्टमा सबैभन्दा धनी देशमध्ये जापानले त निष्क्रिय प्याटेन्टहरू प्रयोग गरेर नवप्रवर्तन गर्न भनेर संसारलाई आह्वान गरेको छ। नेपालले समृद्ध बन्न चीन र भारतले जस्तै बौद्धिक अधिकारमा कानुनी रूपमा दह्रो छौं भन्ने विश्वलाई देखाउन सक्नुपर्छ। जसले प्रतिभाशाली जनशक्ति पलायन हुन दिँदैन। देशमा अनुसन्धान र विकासका कार्य बढ्छन्। यसले देशमा आविष्कार र नवप्रवद्र्धनको वातावरण सिर्जना गरी श्रमिकहरूको सीपको विकाससँगै आयआर्जन गर्ने शक्ति वृद्धि हुन्छ, जसले देशको आर्थिक उन्नतिमा ठूलो टेवा प्रदान गर्छ।"
अतिक्रमित सार्वजनिक जग्गा फिर्ता ल्याउने कामलाई तीव्र बनाउन र दैनिक प्रतिवेदन पठाउन गृह मन्त्रालयको निर्देशन,"काठमाडौं : गृह मन्त्रालयले अतिक्रमित सार्वजनिक जग्गा साविककै अवस्थामा फिर्ता ल्याउन स्थानीय प्रशासनलाई निर्देशन दिएको छ । उपप्रधानमन्त्री एवं गृहमन्त्री रवि लामिछानेले ७७ वटै जिल्ला प्रशासन कार्यालयलाई सार्वजनिक जग्गा फिर्ता ल्याउन शुक्रबार पुनः निर्देशन दिएका हुन् । मुलुकी अपराध संहिता २०७४ को दफा १४७ र १४८ को व्यवस्था र स्थानीय प्रशासन ऐन २०२८ को दफा १० (क) को प्रबन्ध स्मरण गराउँदै सबै स्थानीय प्रशासनलाई हालसम्म भएका कामको विवरण मन्त्रालयमा पठाउन र अबदेखि दैनिक प्रगति प्रतिवेदन मन्त्रालयलसमक्ष प्रस्तुत गर्न उनले निर्देशन दिएका हुन्। मन्त्रालयले जिल्ला प्रशासनलाई मुलुकी अपराध संहिता २०७४ को दफा १४७ र १४८ मा सरकारी तथा सार्वजनिक र सङ्घ संस्थाका नामको जग्गा कुनै किसिमले कब्जा, आवाद वा अतिक्रमण गर्न नहुने र अतिक्रमण वा कब्जा गरेमा त्यसो गर्नेलाई कानुनबमोजिम जरिवाना र सजाय हुने तथा त्यसरी दर्ता वा नामसारी भइसकेको दर्ता स्वतः बदर हुने व्यवस्था रहेको अवगत गराइएको छ । स्थानीय प्रशासन ऐन २०२८ को दफा १० (क) मा प्रमुख जिल्ला अधिकारीले सार्वजनिक जग्गा, पार्टी, पौवा, सत्तल, पार्क, पोखरी, कुवा, गौचर आदिको लगत राख्ने, नेपाल सरकारको पूर्व स्वीकृति नलिई कसैलाई आवाद गर्न वा आवाद गर्न अनुमति दिन नदिने, यदि कसैले त्यस्तो सरकारी वा सार्वजनिक सम्पत्ति दर्ता गराएको भएमा दर्ता बदर हुने र त्यसमा हदम्याद नलाग्ने व्यवस्थाको छ । गृहमन्त्रालयले मुलुकी अपराध संहिता, २०७४ र स्थानीय प्रशासन ऐन, २०२८ को कार्यान्वयन गरी सरकारी तथा सार्वजनिक जग्गा एवं सम्पत्तिको लगत सङ्कलन गर्ने, अभिलेख राख्ने र त्यस्तो सरकारी वा सार्वजनिक जग्गा तथा सम्पत्ति अतिक्रमण भएको वा अनाधिकृत रुपमा उपभोग गरेको पाइएमा साविककै अवस्थामा फर्काउन निर्देशन दिएको छ । गृहमन्त्री लामिछानेकै निर्देशनमा लिज अवधि सकिए पनि निजी कम्पनीले भोगचलन गरिरहेको नेपाल स्काउटको लैनचौरस्थित जमिन र त्यसमा बनेका संरचनामा जिल्ला प्रशासन कार्यालय, काठमाडौँले बिहीबार सिल गरेको थियो भने हिजो शुक्रबार कृषि सामग्री कम्पनीको जग्गाको नापजाँच गरिएको थियो । यो क्रम जारी रहने काठमाडौँका सहायक प्रमुख जिल्ला अधिकारी हरिप्रसाद शर्माले जानकारी दिए ।  रासस"
गुल्मीमा विद्युतको सब  स्टेसनमा आगलागी हुँदा करोडौंको क्षति,"गुल्मी : गर्मीयाम सुरू भएलगत्तै गुल्मीमा आगलागीका घटना बढिरहेका छन्। पछिल्लो समय जिल्लाभरका सामुदायिक र सरकारी वनमा आगलागीका घटना बढिरहेको प्रहरीले जनाएको छ। केही दिन अगाडि आगो निभाउने क्रममा लडेर १ जनाको मृत्यु समेत भएको थियो। मुसिकोट नगरपालिका वडानम्बर१ तल्लो पौदी स्थित सर्बोदय माविको जग्गाको सल्लाघारीमा आगलागी भएको थियो। उक्त सल्लाघारीमा लागेको आगो निभाउने क्रममा लडेर ५८ वर्षका महले घर्तिको मृत्यु भएको प्रहरीले जनाएको छ। आगोमा परेर घाइते भएका घर्तीको गुल्मी अस्पतालमा उपचारको क्रममा मृत्यु भएको थियो। त्यस्तै शुक्रबार साँझ गुल्मी दरबार गाउँपालिका ४ बिरबासको एक सामुदायिक वनमा आगलागी भएको थियो। तर, सामुदायिक वनमा लागेको आगो अनियन्त्रित भइ विद्युतको सब स्टेसनसम्म पुग्दा करोडौंको क्षति भएको नेपाल विद्युत प्राधिकरण गुल्मी वितरण केन्द्रले जनाएको छ। रुङखादह सामुदायिक जंगलमा लागेको आगो विद्युत सबस्टेसन परिसरमा रहेका तारहरु जलेर नष्ट भएको र जसमा करोड माथिको क्षति भएको अनुमान गरिएको छ। नेपाल प्रहरी, सशस्त्र प्रहरी, स्थानीयसहित दमकल पुगेर आगो नियन्त्रणमा लिइएको जिल्ला प्रहरी कार्यालय गुल्मीका प्रहरी नायव उपरीक्षक (डीएसपी) शंकर पोखरेलले जानकारी दिए। एकपटक निभाइसकेका ठाउँमा पनि पुनः आगलागी हुने गरेको प्रहरीले जनाएको छ। पाखो तथा खरबारीमा राम्रो घाँस पलाउने आशामा स्थानीयले आफैँ आगो लगाउने गरेका छन् भने खेतबारीमा बर्खेबाली लगाउनुअघि स्याउला,पात पतिङ्गर पोल्ने जस्ता गतिविधिका कारण आगलागी भइरहेको डीएसपी पोखरेलले बताए।"
एमालेको राष्ट्रिय महाधिवेशन प्रतिनिधि परिषद् बैठक आजबाट सुरु हुँदै,"बैठकमा २ हजार ७३ जना महाधिवेशन प्रतिनिधि, केन्द्रीय सदस्य र केन्द्रीय पदाधिकारी गरी २ हजार ४ सय ५४ जना सहभागी हुनेछन्। काठमाडौं : नेकपा एमालेको राष्ट्रिय महाधिवेशन प्रतिनिधि परिषद् बैठक आजबाट सुरु हुँदैछ। कम्युनिस्ट पार्टीको ७५ औं स्थापना दिवसका अवसरमा वैशाख ८ देखि १० गतेसम्म गोदावरीस्थित सनराइज हलमा परिषद्को बैठक बस्न लागेको एमाले महासचिव शंकर पोखरेलले जानकारी दिए। बैठकमा २ हजार ७३ जना महाधिवेशन प्रतिनिधि, केन्द्रीय सदस्य र केन्द्रीय पदाधिकारी गरी २ हजार ४ सय ५४ जना सहभागी हुनेछन्। एमालेको विधानमा दुई राष्ट्रिय महाधिवेशनबीचमा आवश्यकताअनुसार परिषद् बैठक बस्ने उल्लेख गरिएको छ । अध्यक्ष केपी शर्मा ओलीले उद्घाटन गर्ने यो बैठकमा अध्यक्षले नै राजनीतिक प्रतिवेदन प्रस्तुत गर्नेछन्। महासचिव पोखरेलले बैठकमा अध्यक्ष ओलीले राजनीतिक प्रतिवेदन प्रस्तुत गर्ने जानकारी दिए। बैठकको पूर्वसन्ध्यामा आयोजित पत्रकार सम्मेलनमा महासचिव पोखरेलले पार्टीलाई कसरी अगाडि बढाउने भन्ने विषयको निर्धारण राजनीतिक प्रतिवेदनले गर्ने बताए। उनले विगतको गठबन्धन सरकारका कारणले मुलुकले विभिन्न चुनौतीको सामान गरिरहेको आरोप लगाए। उनले भने, विगतको गठबन्धन सरकारबाट तीनवटा चुनौतीबाट मुलुक गुज्रिरहेको छ। एउटा राजनीतिक अस्थिरता र सामाजिक अराजकताको चुनौती, अर्को सामाजिक मूल्यहरूको विघटनहरूको चुनौती र तेस्रो मुलुकमा चरम आर्थिक संकटको अवस्था। उनले मुलुकको ओरालो यात्रालाई रोकेर सकारात्मक दिशा दिने जुन प्रयत्न छ त्यसको सश्लेषण राष्ट्रिय महाधिवेशन परिषद्को बैठकबाट गर्ने बताए। मुलुकलाई अब कुन दिशामा अगाडि बढाउने भन्ने निष्कर्ष बैठकका माध्यमबाट गर्नेछौं, उनले भने, महाधिवेशन यताको समग्र कामहरूको पार्टीको कामको समीक्षा हुनेछ। मिसन ग्रासरुट संगठन सुदृढीकरण अभियान र समृद्धिका लागि संकल्प यात्राका रूपमा गरेको झुलाघाट चिवाभन्ज्याङ यात्राको समीक्षा हुने उनले बताए। यसैगरी आगामी दिनमा वार्षिक कार्ययोजनाहरूलाई कसरी व्यवस्थित गर्ने भन्ने विषयमा पनि बैठकमा समीक्षा हुनेछ। एकजना विशिष्ट व्यक्तिलाई गणतन्त्र गौरव सम्मान प्रदान गरिने उनले बताए। प्रधानमन्त्रीसमेत रहेका माओवादी केन्द्रका अध्यक्ष पुष्पकमल दाहाल प्रचण्ड र प्रमुख प्रतिपक्ष दलका नेता नेपाली कांग्रेसका सभापति शेरबहादुर देउवालाई प्रमुख वक्ताको रूपमा बोलाइएको छ। नेकपा एकीकृत समाजवादीका अध्यक्ष माधवकुमार नेपालसहित सम्मानित नेता झलनाथ खनाललाई पनि आमन्त्रण गरिएको छ। तत्कालीन मन्त्रिपरिषद्का अध्यक्ष खिलराज रेग्मी, जसपा अध्यक्ष तथा उपप्रधानमन्त्री उपेन्द्र यादवलगायतलाई पार्टीका तर्फबाट निमन्त्रणा गरेकोको बताएका छन्। अन्य पूर्वप्रधानमन्त्री र पार्टी प्रमुखको निमन्त्रणा गरिएको छ। प्रचण्ड पूरै कार्यकाल प्रधानमन्त्री : पोखरेल एमालेका महासचिव शंकर पोखरेलले वर्तमान सरकारले राम्रो काम गरे पूरै कार्यकाल प्रचण्ड प्रधानमन्त्री बन्ने बताए। पोखरेलले एमालेको चिन्ता मुलुक, जनता र राष्ट्रको भविष्यप्रति भएको भन्दै प्रधानमन्त्री परिवर्तनको पक्षमा नरहेको दाबी गरे। कतिपयले आलोपालो प्रधानमन्त्री भनेका छन्। तर हामी यो सरकारले राम्रो काम गर्छ भने यसलाई निरन्तरता दिन तयार छौं भनेर भनिराखेका छौं, महासचिव पोखरेलले भने, किनकि हाम्रो चिन्ता मुलुक, जनता र राष्ट्रको भविष्यप्रति हो। महासचिव पोखरेलले गणतन्त्र र लोकतन्त्रको सुदृढीकरणका सबालमा सबै पक्षसँग एमाले मिलेर जान तयार रहेको समेत बताए। उनले भने मुलुकलाई ओरालो यात्राबाट सुरक्षित यात्रामा डोर्याउने कुरा नै प्राथमिकता हो। उनले लोकतन्त्रमाथि संकट आएका बेला कांग्रेससँग पनि मिलेर काम गर्नुपर्छ भनेर भनिरहेको बताए। उनले प्रदेशहरूमा देखिएको अस्थिरता राष्ट्रिय राजनीतिमा भएको कोर्स करेक्सनको प्रभाव भएको पनि टिप्पणी गरे। पूर्वमुख्यमन्त्रीसमेत भइसकेका पोखरेलले केन्द्रको राजनीतिक समीकरणअनुसार नै प्रदेश सरकारहरू बनेपछि मात्र मुलुकले स्थायित्व प्राप्त गर्ने दाबी गरे। नयाँ राजनीतिक कोर्स करेक्सनका कारण प्रदेशहरूमा जुन प्रकारको परिवर्तन देखा परेको छ त्यसलाई अस्थिरता ठानिराख्नुभएको छ भने त्यो स्वाभाविक रूपमा राष्ट्रिय राजनीतिको कोर्स करेक्सनको प्रभाव हो, महासचिव पोखरेलले भने, अब सातवटै प्रदेशहरूमा केन्द्रमा जुन प्रकारको राजनीतिक समीकरण बनेको छ त्यही समीकरणको जगमा प्रदेश सरकारहरू बन्दा मुलुकले स्थायित्व प्राप्त गर्नेछ। महासचिव पोखरेलले अस्थिरताको जगमा खडा भएका प्रदेश सरकारहरू परिवर्तन जरुरी रहेको बताए।"
"भारतमा शुक्रबारदेखि मतदान, मोदीको तेस्रो कार्यकालको परीक्षा सुरु","नयाँ दिल्ली : भारतमा शुक्रबार आमनिर्वाचन सुरु भएको छ, जसले भाजपाका वर्तमान प्रधानमन्त्री नरेन्द्र मोदीको तेस्रो कार्यकालको मुख्य फैसला मतदाताले गर्नेछन्। निर्वाचनमा झन्डै एक अर्ब मतदाता सामेल हुँदैछन्। त्यसका लागि मोदीले प्रमुख विपक्षी दल भारतीय राष्ट्रिय कांग्रेसको नेतृत्वमा रहेको भारतीय राष्ट्रिय विकास समावेशी गठबन्धन (इन्डिया) नामक करिब दुई दर्जन विपक्षीको गठबन्धनबाट चुनौती सामना गर्नुपर्नेछ। भारतीय संसद्मा दुई सदन (लोकसभा वा जनताको सभा र राज्यसभा वा राज्य परिषद्) छन्। लोकसभाका ५ सय ४५ सिटमध्ये ५ सय ४३ सिटका लागि मतदाताले मतदान गर्ने र बाँकी दुई राष्ट्रपतिले मनोनयन गर्नेछन्। लोकसभाका लागि प्रत्येक पाँच वर्षमा निर्वाचन हुन्छ। पहिलो हुने निर्वाचित हुने प्रणालीअन्तर्गत मतदाताहरूले एक उम्मेद्वारलाई भोट दिन्छन् र सबैभन्दा बढी मत प्राप्त गर्ने उम्मेद्ववारले चुनाव जित्छ। बहुमत सिट जित्ने दल वा गठबन्धनले सरकार बनाउँछ। विश्वको सबैभन्दा धेरै जनसंख्या भएको देशमा १० लाखभन्दा बढी केन्द्रमा मतदान हुँदैछ। निर्वाचनका लागि करिब एक करोड ५० लाख मतदान अधिकृत र सुरक्षाकर्मी खटाइने छन्। जुन १ सम्म सात चरणमा हुने निर्वाचनको नतिजा जुन ४ मा सार्वजनिक हुनेछ। निर्वाचनसँग जोडिएको खर्च निकै ठूलो रहेको छ। दिल्लीस्थित सेन्टर फर मिडिया स्टडिजका अनुसार २०१९ को आम चुनावमा ८ अर्ब ६० करोड अमेरिकी डलर खर्च भएको थियो। यस वर्षको लागत १४ अर्ब ४० करोड अमेरिकी डलर नाघ्ने अनुमान गरिएको छ। मोदी सन् २०१४ मा प्रधानमन्त्रीमा निर्वाचित भएका थिए। उनी सन् २०१९ मा पुनः निर्वाचित भए। भाजपाले क्रमशः २ सय ८२ र ३ सय ३ सिट प्राप्त गर्दै दुवै निर्वाचनमा ठूलो अन्तरले जितेको थियो। भाजपा र उसका सहयोगीहरूले आगामी चुनावमा चार सयभन्दा बढी सिट जित्ने लक्ष्य राखेका छन्। एक दशकमा भारतको आर्थिक उपलब्धि भए पनि केही सञ्चारमाध्यम र विज्ञहरूले वास्तविक आर्थिक कार्यसम्पादन सरकारले दाबी गरेजस्तो राम्रो नभएको र विकासका फाइदाहरू समाजका तल्लो तहसम्म पुग्न नसकेको विश्वास गरेका छन्। सन् २०१४ मा मोदी सरकारले प्रस्ताव गरेको मेक इन् इन्डिया पहलले भारतको आर्थिक वृद्धिमा उत्पादन क्षेत्रको योगदानलाई सन् २०१५ मा १६ प्रतिशतबाट सन् २०२२ सम्म २५ प्रतिशतमा पुयाउने लक्ष्य राखेको थियो। तर यो वास्तवमा १३ प्रतिशतमा झरेको छ। यसले देशमा लगातार उच्च बेरोजगारी दर निम्त्याएको छ। हिन्दुस्तान टाइम्सका अनुसार, लोकनीतिसेन्टर फर द स्टडी अफ डेभलपिङ सोसाइटिज द्वारा गरिएको प्रिपोल सर्वेक्षणले १० हजार १९ उत्तरदातामध्ये आधाभन्दा बढीले मूल्यवृद्धि र जागिरको अभावमा चिन्ता व्यक्त गरेका छन्। भारतीय किसानहरूले बालीनालीको न्यूनतम मूल्य ग्यारेन्टी गर्ने, किसानको पेन्सन र ऋण माफीलगायतका कानुनको माग गर्दै विगत महिनादेखि विरोध प्रदर्शन गरिरहेका छन्। प्रमुख प्रतिपक्षी भारतीय राष्ट्रिय कांग्रेसले भारतीय इतिहासमा लामो समयसम्म सत्तामा रहँदा पनि सन् २०१४ को आम निर्वाचनमा राहुल गान्धीलाई प्रधानमन्त्रीको उम्मेदवार बनाएर भाजपाविरुद्ध ठूलो हार बेहोरेको थियो। सन् २०२३ मा २६ विपक्षी दलहरूले इन्डिया गठबन्धन गठन गरेको छ। भारतमा आम आदमी पार्टी (आप) का अध्यक्ष तथा दिल्लीका मुख्यमन्त्री अरविन्द केजरीवाललाई मार्चमा संघीय सरकारको वित्तीय अपराध एजेन्सीले (इडी) भ्रष्टाचारको आरोपमा पक्राउ गरेको थियो। उनले आफ्नो गिरफ्तारी राजनीतिक प्रेरित भएको बताएका छन्। भाजपाले उक्त आरोप अस्वीकार गरेको छ।  रासससिन्ह्वा"
जलवायुको ऋण होइन अनुदान दिन माग,"काठमाडौं : नेपालमा सबै किसिमका जलवायु ऋण खारेज गर्न र अनुदानका रूपमा मात्रै दिन सरोकारवालाले बहुपक्षीय बैंक र संस्थाहरूको ध्यानाकर्षण गरेका छन्। जलवायु वित्तको नाममा ऋण र खनिज इन्धन आयोजनाले जलवायु संकटलाई तीव्र बनाउँदै गएकाले यस्ता लगानी खारेज गर्न माग गरेका हुन। संयुक्त राज्य अमेरिकाको वासिङ्टन डीसीमा वैशाख ५७ गतेसम्म आईएमएफविश्व बैंकको वसन्त बैठक भइरहँदा नेपालमा भने जलवायुका नाममा ऋण मिनाहाविरुद्ध सरोकारवालाहरू सडकमा उत्रेका छन्। शुक्रबार काठमाडौंको दरबारमार्गमा अवस्थित विश्व बैंक नेपालको कार्यालय अगाडि युवा, नागरिक समाज, अभियन्ता, आदिवासी, जनजाति, अल्पसंख्यक, वास्तविक कृषिकर्म गरिरहेका सिमान्तकृत, भूमिहीन, महिला, साना किसान तथा श्रमिक र कानुनी अभियन्ताले शान्तिपूर्ण प्रदर्शन गरे। सहभागीहरूले करिब १ घण्टा जलवायु ऋण होइन अनुदान, जलवायु ऋण मिनाहा गर, रिप्याट्रेसन ऋण होइनलगायतका नारा लेखिएका पम्पप्लेट प्रदर्शन गर्दै नारा लगाए। साथै, उनीहरूले विश्व बैंकको नेपाल कार्यालयमा मागसहित हस्ताक्षर गरेको ज्ञापनपत्र बुझाएका छन्। विश्वको दक्षिणी राष्ट्रहरूमा जलवायु लचिलोपनको नाममा हालसम्म थोपरिएको जलवायु ऋण र जलवायु परिवर्तनका गलत समाधानहरू विरुद्ध उत्रेको सहभागीहरू बताउँछन्। यद्यपि, आईएमएफविश्व बैंकको वसन्त बैठकलाई केन्द्रित गरी नेपाललगायत अन्य विभिन्न देशहरू जस्तै फिलिपिन्स, पाकिस्तान, बंगलादेश, श्रीलंका र संयुक्त राज्य अमेरिकाको वासिङ्टन डीसीमा पनि यस्ता समन्वयात्मक तथा दबाबपूर्ण कार्य तथा प्रदर्शनहरू भइरहेको छ। नेपालमा विद्यमान ऋण प्रणालीको बारेमा चिन्ता व्यक्त गर्दै जलवायु न्याय अभियन्ता मलिका श्रेष्ठ जलवायु ऋणको चक्रमा फसेका दक्षिणी राष्ट्रहरूको अहिलेको अवस्थाले जलवायु पहललाई वित्त पोषण गर्ने वर्तमान शैली त्रुटिपूर्ण र प्रभावहीन रहेको तर्क गर्छिन्। उनका अनुसार यो शैलीले जलवायु संकटमा नगण्य योगदान पुर्याउने देशहरूमा ऋणको बोझ, आर्थिक र जलवायु संकट बढाएको छ। सरोकारवालाको प्रदर्शनसँगै विश्व बैंकलाई हस्ताक्षरसहितको ज्ञापनपत्र जलवायु संकटमा नगण्य योगदान पुर्याउने देशमा ऋणको बोझ, आर्थिक र जलवायु संकट बढायो जलवायु परिवर्तनका कारक धनी राष्ट्रहरू अनुदान सहयोग गर्न तत्पर नभएका कारण विश्व बैंक तथा अन्य वित्तीय संस्थाहरूले अझै जलवायु वित्तको नाममा ऋण थुपारिरहेको राष्ट्रिय कृषक समूह महासंघ, नेपालका निवर्तमान अध्यक्ष एवं संरक्षक नवराज बस्नेतको भनाइ छ। उनका अनुसार नेपालजस्तो देश जसको प्रतिव्यक्ति ऋण करीव ८१ हजार रुपैयाँ रहेकामा थप यस किसिमको वित्त ऋण परिचालनले प्रत्येक नेपालीको टाउकोमा ऋणका भार थप्ने पक्का छ। हालको वर्षहरूमा विभिन्न बहुपक्षीय बैंक र संस्थाहरूले जलवायु संकटलाई सम्बोधन गर्न ऋणको लागि जोड दिइरहेको बताउँछन दिगो विकास इन्स्टिच्युटका अभिषेक श्रेष्ठ। उनी भन्छन्, यस प्रकारका परियोजनाले जनताभन्दा नाफालाई प्राथमिकतामा राख्छ र ऋण सिर्जना गर्ने संयन्त्रलाई बढावा दिन्छ जसले नेपाली नागरिकलाई ऋणको बोझ थप्छ। यता जलवायु न्याय अभियन्ता सुस्मिता बैदवार बहुपक्षीय संस्थाहरूले आफ्नो नाफालाई प्राथमिकतामा राखेर जलवायु वित्तको रूपमा ऋण प्रणालीलाई थप प्रोत्साहन गर्दा ऋण संकटलाई बढाउँदै लगेको दाबी गर्छिन्। यूएनएफसीसीले उच्च उत्सर्जन भएका विकसित देशहरूलाई जलवायु संकटलाई सम्बोधन गर्न विकासोन्मुख र जोखिममा रहेका देशहरूलाई आर्थिक सहयोग उपलब्ध गराउन जोड दिएको छ, तर विश्वव्यापी रूपमा परिचालित जलवायु वित्तको कुल ७० प्रतिशत ऋणको रूपमा रहेको छ। यसैले, हामी विश्वास गर्दर्छौं कि वित्तीय उपकरणहरूमा यस प्रकारको हस्तक्षेपले विकासोन्मुख देशहरूको बिनासर्त वा अनुदानमा आधारित वित्त पहुँच गर्ने अधिकारको हनन् गरिरहेको छ र यो कार्य जलवायु न्यायको सिद्धान्तविरुद्ध छ। अभियन्ता बैदवार बताउँछिन्। यस्तै, सामुदायिक वन उपभोक्ता महासंघ नेपाल (फेकोफन) का महासचिव पार्वता गौतम सयौं वर्षदेखि आफूहरू समुदायले वनको संरक्षण र दिगो प्रयोग गर्दै आएको बताउँछिन्। उनी भन्छिन्, जीविकोपार्जन वन प्रणालीमा निर्भर छ, तर अहिले कार्बन नियन्त्रणको नाममा यी संस्थाहरूले हामीलाई वन उपभोग गर्ने हाम्रो आधारभूत अधिकारबाट वञ्चित गरिरहेका छन्। हामी जलवायु परिवर्तनको कारण होइनौं तर संरक्षणको नाममा वनका स्रोतहरू प्रयोग गर्न लगाइएको रोकलाई अस्वीकार गर्छौं। यस्तै अर्का अभियन्ता कार्यकर्ता प्रयास अधिकारी विश्व बैंकको वसन्त बैठकको अवसरमा नेपालको वित्तीय प्रणालीमा पुनःमूल्यांकन गर्न अधिकारीको ध्यानाकर्षण गर्छन्। कार्बन नियन्त्रणको नाममा यी संस्थाहरूले हामीलाई वन उपभोग गर्ने हाम्रो आधारभूत अधिकारबाट वञ्चित गरिरहेका जलवायुजन्य हानि तथा नोक्सानीका लागि क्षतिपूर्तिको माग गर्दछौं तथा सामाजिक र जलवायु न्यायको सिद्धान्त अनुरूप जलवायु कार्यको लागि समर्पित, समयमै, पर्याप्त, पहुँचयोग्य, निष्पक्ष, समान र बिनासर्त जलवायु वित्तको माग गर्छन्। यसैगरी, नेपाल ट्रेकिङ ट्राभल र्याफ्टिङ एयरलाइन्स श्रमिक संघ, (युनिट्राभ), (जिफन्ट)का महासचिव रामबहादुर श्रेष्ठ विकासोन्मुख मुलुक नेपालले जलवायु वित्त प्राप्त गरिरहेको भए पनि ऋण प्रणालीको रूपमा वितरण गर्ने संयन्त्रले जलवायु संकटलाई उकासिरहेको बताउँछन्। ग्रिड (१०० मिलियन डलरको लगानी) जस्ता परियोजना अगस्ट २०२२ मा हस्ताक्षर गरिएका थियो, जुन सहुलियत ऋण को रूपमा प्रदान गरिएको हो, र नेपालमा जलवायु मैत्री कृषिजस्ता परियोजनाबाट झुटा समाधानहरूको प्रवद्र्धनले जलवायु परिवर्तनको असरलाई अनुकूलन र न्यूनीकरण गर्नुको सट्टा, जलवायु आपत्कालको सामना गर्न नेपालजस्ता विकासोन्मुख देशहरूको अवस्था बिग्रिँदै गएको छ। उनले भने। यस्तै, राष्ट्रिय कृषक समुह महासंघका अध्यक्ष पञ्चकाजी श्रेष्ठ जलवायु संकटको जोखिममा रहेको नेपालले खाद्य प्रणालीमा धेरै जलवायु प्रकोपको सामना गरिरहेको छ ।"
