शीर्षक,विवरण
भद्रपुरमा भाक्का पीठ उत्सव पुस २८ मा,"झापा : झापाको सदरमुकाम भद्रपुरमा यही पुस २८ गते भाक्का पीठ उत्सव मनाउने भएको छ। राजवंशी समाज विकास जिल्ला कार्य समिति झापाले राजवंशी समुदायको मौलिक खानाहरूको प्रवर्द्धन तथा संरक्षण गर्ने उद्देश्यले उत्सव गर्न लागेको हो। सो उत्सवमा पौराणिक खानाहरूको पेल्का, फोगो, सुकाती, खारी र सिदलको साना जस्तो खानाहरूको प्रवर्द्धन तथा संरक्षण मुख्य उद्देश्य रहेको समिति झापाका अध्यक्ष उत्तमकुमार राजवंशीले जानकारी दिए। यहाँ पहिलादेखि नै भाक्का दिवस र उत्सव मनाइँदै आइरहेको छ। तर, यसपल्ट भाक्कासँगै पीठको परिकारलाई पनि उत्सवमा समावेश गरिएको अध्यक्ष राजवंशीले बताए। छोरी माइती आएर ससुराली घर फर्किँदा कोसेलीका रूपमा पीठलाई पठाउन चलन रहँदै आएको उपाध्यक्ष जीतलाल राजवंशीले बताए। पुस २९ गते राष्ट्रिय भक्का दिवस मनाइरहँदा २८ गते यसलाई उत्सव रूपमा मनाउने निर्णय गरिएको र यसलाई प्रत्येक वर्ष निरन्तरता दिने रासविसका राजकुमार राजवंशीले बताए। भद्रपुर ८ स्थित होटेल डेग्लोमा परिसरमा आयोजना गरिने उत्सवमा २५ जनाले सामूहिक रूपमा भाक्का बनाउने जनाइएको छ। ३०० केजी पिठोको भाक्का खुवाउने योजना छ। उत्सव मनाउने अन्दाजी चार लाख बढी खर्च हुने रासविसका अध्यक्ष राजवंशीले बताए। उत्सवमा राष्ट्रिय कलाकार टंक बुढाथोकी, स्थानीयसहित भारत पश्चिम बंगालको सिलिगुढी, दार्जिलिङ, आसामका जातीय सांस्कृतिक कलाकार टोलीको सहभागिता रहनेछ। यसको लागि तयारी धमाधम भइरहेको जनाइएको छ। पूर्वी तराईका राजवंशी, ताजपुरिया, गनगाई लगायतका आदिवासी जातिको मौलिक परिकार भाक्कालाई प्रवर्द्धन गर्नका लागि सुरु गरिएको भाक्का दिवसका अवसरमा जिल्लाका विभिन्न ठाउँमा कार्यक्रम आयोजना गरिँदै आइरहेको छ।"
मुस्ताङमा करिब ७ करोड बराबरको सामग्री बरामद,"जोमसोम : मुस्ताङमा ६ करोड ८१ लाख बढीको सामग्री बरामद भएको छ। लु १ ख ६९९९ नम्बरको ट्रकमा कोरलानाका हुँदै अवैध रूपमा जोमसोमतर्फ ल्याउँदै गरेको सामग्री बरामद गरिएको हो। उत्तरी कोरलानाका हुँदै बेनीतर्फ जाँदै गरेको उक्त ट्रकमा भन्सार प्रज्ञापनपत्र बिल बिजक बिनाको सामग्री भेटिएको जिल्ला प्रहरीले कार्यालय मुस्ताङले जनाएको छ। डीएसपी सूर्यबहादुर बोगटीको कमाण्डमा खटिएको टोलीले चेकजाँच गर्दा ठुलो परिणाममा विद्युतीय चुरोट (भेप)सहित दर्जनौ प्रकारका सामग्री भेटिएको हो। १९ हजार थान विद्युतीय चुरोट (भेप)सहित लत्ता कपडा, इलेक्ट्रोनिक सामान, खाद्य पदार्थ, किराना सामान र पेय पदार्थ गरी १८ प्रकारका सामान बरामद गरेको डीएसपी बोगटीले बताए। ट्रकसहित चालक तनहुँको म्यादे गाउँपालिका५ बस्ने ३६ वर्षीय विष्णु थापा, लोमान्थाङ गाउँपालिका३ फुवा बस्ने ४१ वर्षीय टसी आङ्ग्या गुरुङ र ट्रकका धनी लोमान्थाङ३ फुवा बस्ने ४० वर्षीय ध्याचो गुरुङले नियन्त्रणमा लिएको छ। उनीहरूलाई आवश्यक कारबाहीका लागि ट्रकसहित राजस्व अनुसन्धान विभागमा पठाएको कार्यालयले जनाएको छ।"
यु१९ महिला विश्वकपका लागि नेपाली टोली घोषणा,"काठमाडौं : यु१९ महिला विश्वकपका लागि नेपाली टोली घोषणा भएको छ। नेपाल क्रिकेट संघ (क्यान)ले पुजा महतोको कप्तानीमा १५ सदस्सीय टोली घोषणा गरेको हो। टोलीमा सोनी पाख्रिन, साना प्रविण, ज्योत्सनिका मारासिनी, कुसुम गोदर, अलिशा कुमारी यादव, साबित्री धामी, तृस्ना विक, किरण कुमारी कुँवर, रिया शर्मा, रचना चौधरी, सीमा केसी, स्नेहा महरा, अनु कडात र कृष्मा गुरुङ रहेका छन्। यु१९ विश्वकप माघ ५ गतेदेखि मलेसियामा हुँदैछ। समूह डीमा रहेको नेपालले अष्ट्रेलिया, बंगलादेश र स्कटल्यान्डसँग खेल्नेछ।"
रास्वपाको केन्द्रीय समितिको बैठक सुरू,"काठामडौं : राष्ट्रिय स्वतन्त्र पार्टी (रास्वपा) केन्द्रीय समितिको बैठक शनिबारबाट काठमाडौंमा सुरू भएको छ। पार्टीको संगठन संरचना, समीक्षा, रणनीति, सबलीकरण र जागरणलगायत विषयमा छलफल गर्न रास्वपाको केन्द्रीय समितिको बैठक बसेको हो। बैठक दुई दिनसम्म चल्ने पार्टीका कार्यवाहक महामन्त्री कविन्द्र बुर्लाकोटीले जानकारी दिए। केन्द्रीय समिति बैठकमा समसामयिक राजनीतिक छलफल, उपनिर्वाचन समीक्षा, संगठन समीक्षा र रणनीतिका विषयमा छलफल हुने उनले बताए। त्यस्तै संविधानको परिमार्जन, पार्टीको आगामी कार्यदिशा तय गर्दै बैठक आइतबार समापन हुने बुर्लाकोटीले जानकारी दिए। त्यस्तै रास्वपाले केन्द्रीय समितिमार्फत केन्द्रीय समिति, सल्लाहकार परिषद् र केन्द्रीय विभागको पुनःसंरचना गर्ने तयारी गरेको भने पार्टीको बैठक सञ्चालन कार्यविधि समेत संशोधन गर्ने बताइएको छ।"
कर्तव्य ज्यान मुद्दाका फरार प्रतिवादी १६ वर्षपछि पक्राउ,रौतहट : कर्तव्य ज्यान मुद्दाका फरार प्रतिवादी १६ वर्षपछि पक्राउ परेका छन्। कर्तव्य ज्यान मुद्दाका फरार प्रतिवादी कटहरिया नगरपालिका१ बस्ने ५२ वर्षीय जितन महतो नुनियालाई १६ वर्षपछि प्रहरीले पक्राउ गरेको हो। आफ्नै भाइबुहारी २२ वर्षीया शारदा देवीको २०६५ पुस २४ गते हत्या गरी फरार रहेका उनलाई जिल्ला प्रहरी कार्यालय रौतहटबाट खटिएको प्रहरीले पक्राउ गरेको हो। उनीमाथि जिल्ला अदालत रौतहटबाट कर्तव्य ज्यान सम्बन्धी मुद्दामा म्याद थप अनुमति लिई यस सम्बन्धमा प्रहरीले आवश्यक अनुसन्धान गरिरहेको छ।
एकपटक यो देशको नेतृत्व गर्न चाहन्छु : विप्लव,"काठमाडौं : नेकपाका महासचिव नेत्रविक्रम चन्द विप्लवले एकपटक देशको नेतृत्व गर्न नेकपाले चाहेको बताएका छन्। शनिबार काठमाडौंमा आयोजित पार्टी ध्रुवीकरण कार्यक्रममा विप्लवले आफ्नो सेवा सुविधाका लागि नभइ देश र जनताको सेवाका लागि नेकपाले एकपटक देशको नेतृत्व गर्न चाहेको बताए। उनले मुलुकको विकास र नेपाललाई हेप्ने विदेशी शक्तिका विरुद्ध सशक्त भएर उभिने स्पष्ट दृष्टिकोण नेकपामा रहेको जिकिर गरे। क्रान्तिकारीबीच सुरु भएको ध्रुवीकरणको क्रम अब नरोकिने भन्दै देशको नेतृत्वमा पुग्ने गरि सबैबीच ध्रुवीकरण हुने उनले बताए। विप्लवले दलालहरूको व्यवस्थालाई बदल्न जरुरी रहेकाले सबै माओवादी घटकहरू तयार हुनुपर्ने उनको भनाइ छ। उनले समान विचारधाराबीच एकता र सहकार्य गर्दै देशलाई संकटबाट रुपान्तरणतर्फ लैजाने बताए। उनले ठूला भनिएका दलहरूभित्रको ध्रुवीकरण पनि जनताले हेरिरहेको भए पनि उनीहरूको क्रियाकलापले जनता सन्तुष्ट नरहेको धारणा राखे। कार्यक्रममा नेपाल कम्युनिष्ट पार्टी र क्रान्तिकारी कम्युनिष्ट पार्टी, विद्रोहीबीच एकता घोषणा गरिएको थियो।"
चीनसँगको सम्झौता खारेज गर्नुपर्ने मागसहित माइतीघरमा प्रदर्शन,"काठमाडौं : चीनसँगको भैंसीको मासु निर्यात सम्झौता खारेज गर्नुपर्ने भन्दै विभिन्न संघसंस्थाले काठमाडौंको माइतीघरमा विरोध प्रदर्शन गरेका छन्। विभिन्न अहिंसावादी संघ, संस्था, साकाहारी संघलगायतले भैंसीको मासु निर्यात सम्झौताविरुद्ध प्रदर्शन गरेका हुन्। प्रदर्शनमा सहभागीहरूले आफू पनि बाचौं र अरुलाई पनि बाँच्न दिऔं, मासु निर्यात सम्झौता खारेज गरौं, सम्पूर्ण प्राणिप्रति करुणाभाव राखौंलगायतका प्लेकार्ड प्रदर्शन गरेका थिए। उनीहरूले चीनसँगको भैंसीको मासु निर्यात सम्झौता उचित नभएकाले यसलाई खारेज गर्नुपर्ने माग गरेका थिए। सम्पूर्ण प्राणीको जीवनरक्षाका लागि सरकारलाई ध्यानाकर्षण गराउन विरोध गरेको उनीहरूले बताए। प्रधानमन्त्रीको चीन भ्रमणको समयमा नेपाल र चीनबीच राँगा भैंसीको मासु निर्यात गर्ने विषयमा सम्झौता भएको भएको थियो। सरकारले भने नेपालचीनबीच पशुजन्य उत्पादनको व्यापार सहजीकरणमा उक्त सम्झौता महत्त्वपूर्ण हुने बताउँदै आएको छ।"
घर छेउको उखुबारीमा गाडिएको अवस्थामा इँटा व्यवसायीको शव बरामद,"मलंगवा : पुस १५ गतेदेखि बेपत्ता रहेका सर्लाहीको हरिवन नगरपालिका१०, इनारटोलका इँटा व्यवसायी ३९ वर्षीय हरिप्रसाद प्रसाईको शव बरामद भएको छ। बरहथवा नगरपालिका९ मुर्तियाबाट पैसा लिएर आउँछु भनेर घरबाट निस्केका प्रसाई बेपत्ता भएका थिए। परिवार र प्रहरीले निरन्तर खोजी गर्दा जाँदा शनिबार उनको घर छेउको उखुबारीमा गाडिएको अवस्थामा शव फेला परेको हो। प्रहरीले शनिबार बिहान घर छेउको उखुबारीमा गाडिएको अवस्थामा प्रसाईको शव बरामद गरेको छ। बरामद गरिएको शवलाई पोस्टमार्टम गरी परिवारजनले दाहसंस्कार गरेको जिल्ला प्रहरी कार्यालय सर्लाहीको प्रहरी उपरीक्षक रविन्द्र बहादुर सिंहले बताए। प्रहरी उपरीक्षक सिंहका अनुसार प्रसाईको हत्या भएको आशंका गरेका छन्। अनुसन्धान भइरहेको सिंहले बताए। घटनामा संलग्न भएको आशंकामा केही व्यक्तिलाई नियन्त्रणमा लिई अनुसन्धान भइरहेको छ। एक दुई दिनमा घटनाको सत्य तथ्य बाहिर आउने उपरीक्षक सिंहले बताए। प्रारम्भिक अनुसन्धानमा हेर्दा प्रसाईको हत्या नै भएको देखिन्छ।"
"पार्टीको मुख्य शक्ति संगठन हो, संगठन सुदृढीकरण बनाऔं : सिंह","काठमाडौं : नेपाली कांग्रेसका नेता प्रकाशमान सिंहले कांग्रेसले आगामी चुनाव एक्लै लड्ने बताएका छन्। नेपाली कांग्रेस महोत्तरी जिल्ला समितिले बर्दिबासमा शनिबार आयोजना गरेको कार्यकर्ता भेटघाट कार्यक्रमलाई सम्बोधन गर्दै उनले त्यसका लागि संगठन निर्माणमा लाग्न आग्रह गरेका हुन्। केही समय अघि भएको उपनिर्वाचनमा यसको अभ्यास भइसकेको पनि उनले बताए। महासमिति बैठकले एक्लै चुनाव लड्ने निर्णय गरेको र केन्द्रीय समिति बैठकले त्यसलाई अनुमोदन गरिसकेको उनको भनाई छ। आगामी निर्वाचन एक्लै लड्ने भनेर कांग्रेस महासमिति बैठकले निर्णय गरेर केन्द्रीय समितिले अनुमोदन गरिसकेको छ। कांग्रेस पूर्वमहामन्त्रीसमेत रहेका सिंहले भने,पार्टीको मुख्य शक्ति संगठन हो। त्यसैले हामी सबै संगठन सुदृढीकरण गर्न लाग्नुपर्छ। संगठन निर्माणमा सबैले ध्यान दिउँ। समाजसेवाको सबैभन्दा राम्रो माध्यम राजनीति भएको भन्दै उनले सेवाभावले सक्रिय हुनुपर्नेमा जोड दिए। उपप्रधानमन्त्री एवं शहरी विकास मन्त्रीसमेत रहनुभएका सिंहले शहरी विकास मन्त्रालयबाट गर्नुपर्ने काम प्रभावकारी रूपमा अघि बढाइरहेको बताए।"
आर्थिक समृद्धिले मात्रै जनताको जीवनस्तर माथि उठाउन सकिन्छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले जनताको आर्थिक अवस्थामा परिवर्तन ल्याउन अर्थतन्त्रमा व्यापक सुधार गर्ने समय आएको बताएका छन्। काठमाडौंमा आयोजित कार्यक्रममा बोल्दै उनले लगानीमैत्री वातावरण, उत्पादन वृद्धि र व्यापार व्यवसायको प्रवर्द्धनमार्फत स्वरोजगारी र रोजगारीका अवसर सिर्जना गर्दै अर्थतन्त्रमा व्यापक सुधार गर्न सम्पूर्ण ध्यान केन्द्रित गर्ने बेला आएको बताए। लामो राजनीतिक संघर्ष र ठूलो बलिदानपछि देशमा जनताको व्यवस्था संघीय लोकतान्त्रिक गणतन्त्र स्थापना गरिएको उल्लेख गर्दै उनले परिवर्तित राजनीतिक व्यवस्था अनुकूल जनताको अवस्था परिवर्तन गर्न आर्थिक क्षेत्रमा व्यापक सुधार अनिवार्य भएको बताए। सामाजिक न्यायमा आधारित आर्थिक समृद्धिले मात्रै जनताको जीवनस्तर माथि उठाउन सम्भव भएको उनले बताए। आफू प्रधानमन्त्री हुँदा मुलुकको आर्थिक सुधारका लागि धेरै काम गरेको र इतिहासकै महत्त्वपूर्ण मानिएको ऊर्जा संकट समाधान भएको जिकिर गरे। अध्यक्ष प्रचण्डले आफूले तेस्रोपटक सरकारको नेतृत्व गर्न पाउँदा सुशासन र सामाजिक न्यायसँगै आर्थिक समृद्धिलाई महत्त्वपूर्ण राष्ट्रिय एजेण्डाको रूपमा स्थापित गरेर यसलाई राज्यको अभियानकै रूपमा अघि बढाएको बताए। अघिल्लो सरकारले अघि बढाएका अर्थतन्त्र सुधारका व्यवस्थित पहल र योजनाहरू कार्यान्वयनका लागि सरकारलाई दबाब दिन आवश्यक देखिएको उनले बताए।"
खैरो हेरोइनसहित दुई जना पक्राउ,काठमाडौं : चन्द्रागिरी नगरपालिका२ नागढुंगाबाट अवैध लागूऔषध खैरो हेरोइन जस्तो देखिने पदार्थसहित २ जनालाई प्रहरीले पक्राउ गरेको छ। कपिलवस्तु बाणगंगा नगरपालिका३ बस्ने ३३ वर्षीय बसन्त बस्याल र सप्तरी तिलाठी कोईलाडी गाँउपालिका२ बस्ने ३४ वर्षीय लाल कुमार मण्डललाई शुक्रबार बिहान प्रहरीले पक्राउ गरेको हो। प्रहरीका अनुसार काँकडभिट्टाबाट काठमाडौं आउँदै गरेका बाप्र ०१००१ ख २८५६ नम्बरको बसमा सवार बसन्तलाई करिब २१ ग्राम र बाप्र०१००६ ख ५६५२ नम्बरको बसमा सवार लाल कुमारलाई करिब १५ ग्राम खैरो हेरोइन जस्तो देखिने पदार्थसहित पक्राउ गरेको हो। प्रहरीले घटनाको आवश्यक अनुसन्धान गरिरहेको छ।
"फोक्सिङटारमा बन्यो बेलिब्रिज, खोटाङउदयपुरमा यातायात सञ्चालनमा आउने","धरान : खोटाङ र उदयपुर जोडने सुनकोशीको फोक्सिङटारमा बेलिब्रिज निर्माणको काम अन्तिम चरणमा पुगेको छ। गत भदौमा आएको बाढीले फोक्सिङटारको पक्की पुल बगाएपछि खोटाङउदयपुरसम्म आवतजावत गर्ने यातायातका साधन सञ्चालन बन्द भएको थियो। सुनकोशीको फोक्सिङटारमा जडान थालिएको बेलिब्रिजको निर्माणको काम अन्तिम चरणमा पुगेको गाईघाटदिक्तेल सडक आयोजनाका प्रमुख इन्जिनियर पशुपति ज्ञवालीले जानकारी दिए। पुस अन्तिम सम्ममा बेलिब्रिजको उद्घाटन गरि गाईघाटदिक्तेल यातायातका साधन सञ्चालन गरिने इन्जिनियर ज्ञवालीले बताए। पुल बगाएपश्चात खोटाङवासीलाई तराईका जिल्ला र कोशी प्रदेश राजधानी विराटनगर आवतजावतमा समस्या भएपछि भएपछि खोटाङका सांसद रामकुमार राई (पासाङ) को नेतृत्वमा सबै राजनैतिक दलका नेताहरूले प्रधानमन्त्री केपी शर्मा ओली, अर्थमन्त्री विष्णु पौडेल लगायतका विभागीय मन्त्रीहरूलाई भेटेर तत्काल सुनकोशीको फोक्सिङटारमा बेलिब्रिज निर्माण गर्न माग गरेका थिए। त्यसलगतै प्रधानमन्त्री ओलीले सडक विभागलाई निर्देशन दिएपछि गाईघाटदिक्तेल सडक आयोजनाले बेलिब्रिज निर्माणको काम अगाडि बढाएको थियो। बेलिब्रिज निर्माणको ठेक्का पाएको आरएन कन्ट्रक्सन कटारीका प्रोपाईटर रविन्द्रबहादुर खड्काले पुस २६ गते सम्म बेलिब्रिज निर्माणको काम सम्पन्न गरि २७ गतेदेखि यातायातका साधन सञ्चालन हुने जानकारी दिए। एक करोड २९ लाख ४६ हजार ७७७९ रुपैयाँ लागतमा ठेक्का सम्झौता गरेको निर्माण कम्पनीले पुस १ गतेदेखि बेलिब्रिज जडानको काम सुरु गरेको उनले बताए। ५० मिटर लम्बाई र साडे ३ मिटर चौडाई रहेको छ बेलिब्रिजबाट एकतर्फि यातायातका साधन सञ्चालन गर्न सकिने खड्काले बताए । बेलिब्रिज जडानले अस्थायीरुपमा भएपनि खोटाङवासिलाई सुविधा पुग्ने प्रतिनिधिसभा सदस्य रामकुमार राईले बताए। उनले खाटाङवासीको मागलाई तत्काल सम्बोधन गरि बेलिब्रिज जडानको काम गर्न निर्देशन दिने प्रधानमन्त्री ओलीलगायत सरोकारवालालाई धन्यवादसमेत दिए। बेलिब्रिज जडान भएसँगै खोटाङबासीलाई तराईका जिल्ला आवतजावत गर्न र दैनिक उपभोग्य वस्तुहरूको ढ्वानी गर्न सहज हुने दिक्तेल रुपाकोट मझुवागढी नगरपालिकाका मेयर तीर्थराज भट्टराईले बताए। सरकारले दिक्तेलगाईघाट सडकमा यातायातका साधन सञ्चालनमा सहज बनाउने र खोटाङासिको कष्टकर जिवनलाई सहज बनाउने उद्देश्यले सुनकोसीको फोक्सिङटारमा २२ करोड ६७ लाख ११ हजार रुपैयाँ लागतमा ठेक्का लगाएर पक्की पुलको निर्माण सम्पन्न गरेको थियो।"
भोजपुरमा करेन्ट लागेर युवकको मृत्यु,"भोजपुर : भोजपुरको षडानन्द नगरपालिकामा करेन्ट लागेर युवकको मृत्यु भएको छ। करेन्ट लागेर षडानन्द नगरपालिका४ का २९ वर्षीय आशीष राईको मृत्यु भएको जिल्ला प्रहरी कार्यालय भोजपुरले जनाएको छ। षडानन्द नगरपालिका४, काभ्रेमा एलपी गाडीबाट बिजुलीको पोल अनलोड गर्ने क्रममा पोलले बिजुलीको तार छोएपछि अचानक करेन्ट लागेर राईको मृत्यु भएको हो। उनलाई उपचारका लागि प्राथमिक स्वास्थ्य केन्द्र मुलपानीमा ल्याइएको थियो। उनको प्राथमिक स्वास्थ्य केन्द्र मुलपानीमा मृत्यु भएको प्रहरीले जनाएको छ। शव पोस्टमार्टमका लागि खाँदबारी लगिएको छ।"
कसैले विरोध गर्दैमा सहकारीको छानबिन प्रभावित हुँदैन : सञ्चारमन्त्री,काठमाडौं : सञ्चार तथा सूचना प्रविधि मन्त्री पृथ्वीसुब्बा गुरुङले कसैले विरोध गर्दैमा सहकारी प्रकरणको छानबिन प्रभावित नहुने बताएका छन्। काठमाडौंमा आयोजित गरेको भुवो पर्व विशेष सांस्कृतिक कार्यक्रममा मन्त्री गुरुङले संसदीय छानबिन प्रतिवेदनका आधारमा सहकारी प्रकरणको छानबिन भइरहेको भन्दै सडकमा आन्दोलन गर्दै उन्मुक्ति पाइन्छ भन्ने नसोच्न सुझावसमेत दिए। जनताको बचत हिनामिना गर्ने व्यक्ति वा संस्थालाई कारबाहीको दायरामा ल्याउनेदेखि सहकारीहरूलाई एकीकृत अनुशासनमा राख्नका लागि सरकार अघि बढेको उनले बताए। उनले अधिकार सम्पन्न सहकारी नियमन प्राधिकरण र सहकारी संरक्षण कोष बनाउने व्यवस्थाका लागि कानुन बनाउन सरकारले अध्यादेश ल्याएको धारणा राखे। उनले मुलुकमा सुशासन कायम गरेरमात्रै भ्रष्टाचार नियन्त्रणका साथै आर्थिक विकास सम्भव रहेकाले सरकारको ध्यान त्यसतर्फ रहेको बताए।
सीमा क्षेत्रका स्थानीय र प्रहरीबीच सधैं लफडा,"परासी : चोरी गरी ल्याइएका नदीजन्य पदार्थ (बालुवा) को विषयमा नवलपरासीको सुस्ता गाउँपालिकाको सीमा क्षेत्रमा सधैं प्रहरी र स्थानीयको लफडा हुने गरेको छ। नारायणी नदीबाट बालुवा चोरी गरी लैजाँदै गरेको अवस्थामा हरेक दिनजसो सशस्त्र, नेपाल प्रहरी र नगर प्रहरीको संयुक्त टोलीले पक्राउ गर्ने गरेको छ। तर, पक्राउ गरेका बालुवा बोकेका ट्याक्टरलाई छुटाउन कारोबारीहरूले केही स्थानीयलाई प्रयोग गरेर प्रहरीलाई घेरा हाल्न पठाउने गरेको पाइएको छ। सुरक्षाकर्मीभन्दा स्थानीय धेरै भएपछि पक्राउ परेका ट्याक्टरलाई त्यसै छाडेर आउने गरिएको छ। कारोबारीहरूले त्यसरी नदीबाट निकालेका बालुवाहरू सीमा नाका हुँदै भारततर्फ पठाउने गरेका छन्। केही दिनअघि सुस्ताको रेवारेतामा ५ पटकसम्म बालुवा चोरी गरेर लैजाँदै गरेको अवस्थामा ट्याक्टर पक्राउ परे पनि स्थानीयले घेरा हालेर सुरक्षाकर्मीबाट फुत्काएर लगेको सुस्ता गाउँपालिकाका प्रमुख प्रशासकीय अधिकृत हुमलाल भुसालले बताए। नदीजन्य पदार्थ बोकेर आएका ट्याक्टरलाई समात्ने बित्तिकै केही स्थानीयहरू घरेलु हतियारसहित प्रहरीलाई घेर्न आउँछन्। स्थानीयको जमात ठूलो देखेपछि प्रहरीको टोली छाडेर जाने गरेको छ। यसले नदीजन्य पदार्थको चोरी नियन्त्रण गर्न समस्या भएको छ, प्रमुख प्रशासकीय अधिकृत भुसालले भने। चोरी सामान पक्राउ गर्दा अवरोध गर्नेमध्येका नाइकेलाई प्रहरी प्रशासनले कारबाही नगर्दा सधैं सीमा क्षेत्रबाट हुने नदीजन्य पदार्थको चोरी कार्यलाई नियन्त्रण गर्न नसकिएको भुसालको भनाइ छ। यसैबीच बालुवा चोरी गरी भारततर्फ लैजान लागेको अवस्थामा शनिबार बिहान सुस्ताको वनकट्टी सीमा क्षेत्रबाट ५ ट्याक्टर बालुवा नियन्त्रणमा लिइएको छ। सशस्त्र, नेपाल प्रहरी र नगर प्रहरीको संयुक्त टोलीले उक्त बालुवा नियन्त्रणमा लिएको हो। गस्तीलाई देखेपछि ट्याक्टर भागेको र बालुवा भरेको टाली मात्र छाडेर गएको बताइएको छ। उक्त बालुवा वनकट्टी सीमा हुँदै भारतको बहुबार लैजान लागिएको स्थानीयले बताएका छन्। बालुवा नियन्त्रणमा लिएपछि केही स्थानीयहरूले बालुवा छोडाउन सुरक्षाकर्मीलाई अवरोध गरेको सशस्त्र प्रहरीको बोर्डर आउट पोस्ट (बीओपी) बलिनगरका निरीक्षक सुवास अधिकारीले बताए। सीमा क्षेत्रमा बालुवा पक्राउ गर्दा सधैं लफडा हुने गरेको छ। तैपनि हामीले सकेसम्म ल्याउने प्रयास गरेका छौं। आज पनि त्यस्तै भयो, अधिकारीले भने। पक्राउ परेका ५ टाली बालुवामध्ये २ वटा टोलीको टायरको हावा खोलेका कारण ३ टाली बालुवा मात्र ल्याउन सकिएको सशस्त्र प्रहरी निरीक्षक अधिकारीले बताए। त्यसरी ल्याइएका बालुवालाई रामनगर प्रहरी चौकीमा राखिएको छ। टाली बोक्ने ट्याक्टरबारे सोधपुछ भइरहेको प्रहरीले जनाएको छ। यसैबीच स्थानीयले सुरक्षाकर्मीलाई अवरोध गरेर चोरी सामान लैजाने गरेको बारे प्रमुख जिल्ला अधिकारी स्किम श्रेष्ठले हुलका हुल आउने स्थानीयलाई सम्झाउने पहिलो काम स्थानीय तहको भएको बताइन्। स्थानीय तहकै आग्रहमा १५ दिनदेखि त्यस क्षेत्रमा संयुक्त गस्ती परिचालन गरेर निगरानी बढाउँदै आएका छौं। मान्छे समातेर ल्याउँदैमा समस्या समाधान हुने होइन। स्थानीय तहले त्यसमा समन्वय गर्नुपर्यो, प्रजिअ श्रेष्ठले भनिन्।"
भीम रावललाई राजावादी र नेकपा एसको स्वागत,"विराटनगर : मातृभूमि जागरण अभियानका संयोजक डा भीम रावललाई विराटनगर विमानस्थलमा दुर्गा प्रसाईंका समर्थक र नेकपा (एकीकृत समाजवादी)का नेता कार्यकर्ताले शनिबार स्वागत गरेका छन्। नेकपा (एमाले)बाट निकालिएपछि रावलले मातृभूमि जागरण अभियान सञ्चालन गरिरहेका छन् । त्यसै सिलसिलामा उनी पूर्व आएका हुन्। श्री एयरलाइन्सको जहाजबाट बिहान ११:२० बजेतिर विराटनगर आइपुगेका रावलको स्वागतका लागि राजवादी (दुर्गा प्रसाईंका समर्थक) र नेकपा एसका नेता कार्यकर्ता विमानस्थल पुगेका थिए। उनको स्वागतका लागि नेकपा एसका केन्द्रीय सदस्य ओसिम आलमसहितका नेता कार्यकर्ता विमानस्थल गएका थिए। उनकै स्वागतका लागि दुर्गा प्रसाईंको राष्ट्र, राष्ट्रियता, धर्म, नागरिक बचाउ महाअभियानका संस्थापक केन्द्रीय सदस्य सतिश पोखरेललगायत पनि विमानस्थल पुगे। विमानस्थलमा उत्रिनेवित्तिकै रावललाई नेकपा एस र प्रसाईंका समर्थकले फूल, रुद्राक्षको माला, अविर लगाएर स्वागत गरेका हुन्। स्वागतका क्रममा प्रसाईंका कार्यकर्ताले जय देश, जय नरेशका नारा लगाएका थिए। भीम रावलनिकट स्रोतका अनुसार रावललाई स्वागत गर्नका लागि नेकपा एसका युवा नेताहरुलाई बोलाइएको थियो। तर, राजतन्त्रको पक्षधर पोखरेलसमेत आफ्ना केही सहयोगीसहित पुगेका थिए। नेकपा एसका नेता कार्यकर्ता र राजवादीले एउटै लहरमा बसेर रावललाई स्वागत गरे। प्रसाईंको महाअभियानका संस्थापक केन्द्रीय सदस्य पोखरेलले राष्ट्रवादी नेताका रूपमा रावललाई स्वागत गरिएको जानकारी दिए। उहाँ (रावल)लाई राष्ट्रवादी अभियन्ताहरुका तर्फबाट भव्य स्वागत गरियो। उहाँ पार्टीले नचिने पनि देश र जनताले चिनेको देशभक्त नेता हो, पोखरेलले भने, देशका लागि अपरिहार्य नेताका रुपमा स्वागत गरिएको छ। निकट भविष्यमा नेपालका सबै अभियन्ताहरु र राष्ट्रवादी एक भएर अघि बढ्ने तयारी छ। पोखरेल मुलुकमा राजसंस्था फर्काउनुपर्ने अभियानमा छन्। उनी यसअघि शिव सेना नेपाल मोरङको अध्यक्षसमेत थिए। रावलले भने मोरङ र सुनसरीमा समर्थक एवं शुभचिन्तकलाई भेटघाट गर्ने बताइएको छ। रावलले उद्घाटन गर्ने भनिएको फुटबल स्थगित सुनसरीमा भरौल भेट्रान क्लबले आयोजना गर्ने भनिएको तेस्रो आमन्त्रित अन्तर्राष्ट्रिय भरौल भेट्रान कप फुटबल प्रतियोगिताको उद्घाटन रावलबाट गराउने तयारी थियो। तर, उक्त प्रतियोगिता भने तत्काललाई स्थगित गरेर २ दिन पछिका लागि सारिएको छ। आयोजकले अन्तिम समयमा आएर प्रतियोगिता स्थगित गरेको छ। सोमबारबाट प्रतियोगिता सुरु गर्ने निर्णय बिहीबार नै भएको थियो। तर, रावल विराटनगर विमानस्थलबाट भरौल भेट्रान कप फुटबल आयोजकको गाडी चढेर सुनसरी गएका छन्। फुटबल आयोजनास्थलमा पुगे। तर, फुटबल नहुने भएपछि समर्थकलाई सम्बोधन गरेर फर्किएको उनीनिकट स्रोतले बतायो। भरौल भेट्रान फुटबल क्लबका अध्यक्ष पूर्वराष्ट्रिय खेलाडी विमल कार्की हुन्। उनले खेल मैदान मर्मत तथा व्यवस्थापनमा समस्या भएकाले तोकिएको समयमा प्रतियोगिता उद्घाटन गर्न नसकिएको बताए।"
हाडनाता करणी मुद्दामा दोषी ठहर भएका कैदीको मृत्यु,"विराटनगर : हाडनाता करणी मुद्दामा दोषी ठहर भएर सजाय भुक्तान गरिरहेका जिल्ला कारागार मोरङका एक जना कैदीको शनिबार दिउँसो मृत्यु भएको छ। कारागारका जेलर गौरव ढुंगेलका अनुसार मोरङको बेलबारी नगरपालिका४ का ६७ वर्षीय अम्मरबहादुर राईको मृत्यु भएको हो। राई विराटनगर महानगरपालिका८ स्थित जिल्ला कारागारमा कैद सजाय भुक्तान गरिरहेका कैदी हुन्। जेलर ढुंगेलले श्वासप्रश्वासमा समस्या भएपछि राईलाई उपचारका लागि दिउँसो २:१५ बजेतिर कोशी अस्पतालमा भर्ना गरिएको जानकारी दिए। उपचारकै क्रममा दिउँसो ३:५० बजेतिर चिकित्सकले मृत घोषित गरेको उनले बताए। जिल्ला अदालत मोरङले राईविरुद्ध दर्ता भएको हाडनाता करणी मुद्दाको फैसला २०७३ साल माघ ९ गते गरेको थियो। मुद्दाको फैसला गर्दै अदालतले उनलाई १४ वर्ष कैद सजाय सुनाएको थियो। राईलाई प्रहरीले २०७३ जेठ ६ गते पक्राउ गरेर अनुसन्धान एवं कानुनी कारबाहीको प्रक्रिया अघि बढाएको थियो। अदालतको फैसला अनुसार सजाय भुक्तान गरिरहेका बेला अचानक बिरामी परेका राईको अस्पताल पुर्याएको केहीबेरमै मृत्यु भएको जानकारी जेलर ढुंगेलले दिएए। अदालतको फैसला अनुसार राईले २०८७ साल जेठ ५ गतेसम्म कैद भुक्तान गर्नुपर्ने हुन्थ्यो। राईको शव कोशी अस्पतालमै रहेको र परिवारका सदस्यले आइतबार बुझ्ने जानकारी दिएको जेलर ढुंगेलको भनाइ छ। मोरङ कारागारमा क्षमताभन्दा बढी राखिएका कारण कैदीबन्दीको दैनिकी निक्कै सकसपूर्ण बनिरहेको छ। कैदीबन्दीलाई बस्ने, खाने र सुत्ने ठाउँको अभाव रहेको कारागार प्रशासनले जनाएको छ। कैदीबन्दीको संख्या बढ्दै गएसँगै उनीहरुलाई राख्नका लागि नयाँ कारागार भवन निर्माणको काम पनि भइरहेको छ। महिला र पुरुष गरेर ३ सय जना क्षमताको कारागारमा हाल १ हजार १ सय १० जना कैदीबन्दी रहेको ढुंगेलले बताए। कारागारमा हाल ५ जना आश्रित बालबालिका, १ सय २ जना महिला र १ हजार ३ जना पुरुष रहेको जानकारी उनले दिए।"
रसिलो जीवनका लागि रजनोवृत्ति बहस,"मानिसले जति आफ्नो समस्यामा चासो दिन्छ, त्यति अरूको समस्यामा दिँदैन, जुन स्वाभाविक पनि हो। त्यसैले महिला स्वयंले पनि आफ्नो अवस्थाबारे स्पष्ट भएर परिवारका सदस्यलाई थाहा दिन जरुरी हुन्छ। मानव शरीर विज्ञानमा शरीरका हरेक अंगको सम्पूर्ण खोज र अध्ययन सकियो। त्यसको पनि लामो समयपछि मात्र अन्तमा अध्ययन भएको मानव अंग हो, पाठेघर। यही पाठेघर र हर्मोनको अन्तरसम्बन्ध रहेको महिनावारी चक्रमा आउने रजनोवृत्तिले महिलाको जीवनमा सबैभन्दा बढी प्रभाव पार्ने गर्छ। तर यी विषयमा कुरा बुझ्न बुझाउन अझै पछि परिरहेका छौं। हरेक महिलाको जीवनमा महिनावारी सुक्दै गर्दा रजनोवृत्ति प्रवेश गर्छ। यो अवस्था कति समय रहन्छ र कति गाह्रो बनाउँछ ? त्यो व्यक्तिअनुसार फरक हुन्छ। स्त्रीरोग विज्ञहरूका अनुसार, सबैलाई गाह्रो बनाउँछ भन्ने त होइन तर धेरैलाई गाह्रो गराउँछ । जति बुझ्यो झन् कठिन लाग्ने महिनावारी र रजनोवृत्तिका यस्ता कुराले हजार तर्कना ल्याउँछ। महिनावारी हुँदाको समयमा हामी छुट्टै जीवन बाँच्छौं। महिनावारीसँग जोडिएका विभेदजन्य व्यवहारले थिचिएको महिनावारी भारी बिसाउन पाएको छैन, झन् रजनोवृत्तिको बोझले थिचिसक्ने रहेछ। यी नै भोगाइहरूमा प्रत्येक महिलाका आआफ्नै कथा छन्, दुखाइ छन्। महिनावारी हँुदा, सुक्न लाग्दा र सुकेपछि महिलाको शरीर, मन र जीवनसँग जोडिएका पीडा र अन्तरसम्बन्धका धेरै कुरा सुन्न, सुनाउन बाँकी नै छ। अझै कति समय लाग्ला सुन्न अनि सुनाउने ठाउँ पाउन ? यही प्रश्नको उत्तर जान्न, बुझ्न र खोज्न केही समययता महिला सवालमा रेडियो कार्यक्रमको अन्तर्वार्ता गर्दा सम्बन्धित व्यक्तिहरूसँग रजनोवृत्तिको अनुभवबारे एउटा प्रश्न थप्न थालेको छु। दुई दशकभन्दा लामो समय राष्ट्रिय सञ्चारमाध्यममा रहेर महिला सवालमा कार्यक्रम सञ्चालन गरिरहेको छु। सुदूरपश्चिमदेखि तराई, पहाड र हिमालसम्मका सबै स्तर, सबै भूगोल र सबै उमेरका सयौं जुझारु क्रियाशील ग्रामीण, सहरी महिलाको जीवन अनुभव सुनेको र सुनाएको अनुभव छ। यो अवधिमा आफैंले सबैभन्दा कम र सबैभन्दा पछि उठाएको विषय महिनावारी हो, भन्दा आफैंलाई अप्ठेरो र अचम्म लाग्छ। अझ रजनोवृत्तिको विषय त सञ्चार माध्यममा आउन सकेको छैन भन्दा पनि हुन्छ। यही अवस्थाले प्रष्ट पार्छ कि महिनावारी र रजनोवृत्तिको विषय अहिलेसम्म महिला सवालमा पनि कम प्राथामिकतामा परेको विषय हो। रजनोवृत्तिको समयमा परिवारबाटै हिंसामा पर्छन् महिला ः रजनोवृत्तिको समयमा महिलामाथि हुने हिंसाको कुरा बाहिर आएको छैन। ४५ देखि ६० वर्षबीचको उमेर जतिबेला महिलाको रजनोवृत्तिको समय हुन्छ, यो समयमा शारीरिक र मानसिक हिंसा अत्यधिक हुने पाइएको छ। लाज, गाल र डरले कति हिंसा महिला स्वयंले लुकाएका छन्। घरमा युवा उमेरका छोराछोरी भइसकेको समय उनीहरूको भविष्यका कारण हिंसाको घटना लुकाउनु महिलाका बाध्यता बनेको छ। घरका कुरा, आफ्नै सम्बन्धका कुरा, लाजको विषय मानिँदै आएको रजनोवृत्तिको कुरा कसलाई सुनाउने ? किन सुनाउने ? कसले सुनिदिने ? सुनाए पनि उनीहरूको न्याय के हो ? कसरी सहजता पाउँछन् उनीहरूले ? यस्ता रजनोवृत्तिका विषय र अनुभवका कति कुरा भन्न अझै बाँकी छन्। कति कुरा सुनिएका छैनन्, सुनाउने ठाउँसमेत छैन। पहिला पहिला चुपचाप सहेर बस्ने गरेकोमा भर्खरै यस्ता हिंसाका घटना बिस्तारै बाहिर आउन थालेका छन्। अभियन्ता महेश्वरी विष्ट रजनोवृत्तिको विषय वर्षौंसम्म बाहिर नै नआएको बताउँछिन्। उनले महिला विकास महाशाखा प्रमुख र महिला विकास अधिकृतको रूपमा विभिन्न जिल्लामा काम गर्दा धेरै महिला रजनोवृत्तिको समयमा श्रीमान् र घरपरिवारबाट हिंसामा परेको पीडा र गुनासो सुनेकी थिइन्। हिंसा पीडितहरू लुकिछिपी न्यायको आशामा गुनासो लिएर महिला विकासको कार्यालयमा आउने सुनाउँदै उनी भन्छिन्, रजनोवृत्ति सुरु भएपछि श्रीमान्बाट साथ, सहयोग पाउनुको साटो हिंसा खेप्नु परेका घटना धेरै थिए। खान लाउन दिएकै छ, चुपचाप लागेर बस्ने भनी धम्क्याउँदै श्रीमान्ले बाहिर सम्बन्ध राख्ने गरेको र सम्बन्धको विषयमा बोलेमा कुटपिट गर्ने गुनासो धेरैको थियो। विष्टसँग रजनोवृत्तिको आफ्नै अनुभव पनि छ। ३८ वर्षको उमेरबाट रजनोवृत्ति सुरु भयो। उनको उमेर अहिले ६० पुग्यो। अझै मानसिक र शारीरिक समस्याले छोडेको छैन। रजनोवृत्ति सुरुसँगै थाइराइडको समस्या सुरु भयो। धेरै पटकको चेकजाँचपछि मात्र रजनोवृत्तिको कारणले हुने एस्ट्रोजोन हर्मोनको कमी भन्ने थाहा भयो। एस्ट्रोजोन हर्मोनको इन्जेक्सन लिँदा क्यान्सर हुने सम्भावनाको डर भएको भन्दै उनी सुनाउँछिन्, अस्पताल र डाक्टरकोमा धाउँदा धाउँदै वर्षौं बित्यो। समस्या भन्न र बुझाउन सक्ने सहरी शिक्षितको त अवस्था यस्तो गाह्रो छ अरूको के होला ? डाक्टरहरूले धेरै थरी समस्याको अनुमान गरेर जाँच गर्दागर्दैै पनि समस्याको कारण पत्ता नलागेपछि मात्र रजनोवृत्तिको समस्या हो कि भनेर जाँच गर्ने गरेको बताइन्। मकवानपुर घर भएकी झुनुमाया ५० वर्ष पुगिन्। उनी रजनोवृत्तिको कारण शारीरिक र मानसिक रूपमा श्रीमान्सँग शारीरिक सम्पर्कका लागि तयार हुनै सक्दिनन्। जब महिनावारी सुक्यो, सुगर र प्रेसरको समस्या निस्कियो। स्वास्थ्य शिथिल भएको छ। तर, रजनोवृत्तिको विषय उनको श्रीमान्ले बुझ्नै सकेनन्। शारीरिक सम्पर्क राख्न तयार नभएको निहुँमा दिनहुँ कुटपिट हुन थाल्यो। काम नलाग्ने भइस् भन्दै श्रीमान्ले बेलाबेला घर छोड्ने र अर्को महिलासँग सम्बन्ध बढाउन थाले। झुनुले श्रीमान्को बाहिरी सम्बन्ध सहन सकिनन्। बरु शारीरिक कठिनाइ सहन तयार भइन् तर श्रीमान्ले राम्रो व्यवहार नगरेर कुटपिट बढाए। शरीरभरि कुटाइबाट बसेको नीलडाम लिएर सहयोगको याचना गर्दै उनी छोराछोरीसहित ललितपुर महानगरपालिकाको न्यायिक समिति पुगेकी थिइन्। रजनोवृत्तिको अनुभूतिसँग गरिएको अन्तर्वार्ताकै क्रममा पूर्वउपसचिव महेश्वरी विष्टले सुनाएको ६० वर्षे महिलाको रजनोवृत्तिपछिको अनुभवले पनि महिलाहरूले कति कष्टकर समय बिताएका छन् भन्ने पुष्टि हुन्छ। शरीर अवस्था र समस्या नबुझ्ने छोरा र श्रीमान्बाट छुटकारा पाउँ भन्ने उनको निवेदन थियो। एक्लै बस्न तयार थिइन्। भन्थिन्, गाई पाल्छु, तरकारी बेच्छु। एउटा ज्यान जसरी नि पाल्छु। सबैका लागि गरिरहेकै थिएँ। अब आफ्ना लागि काम गर्छु भन्ने आँट गरिरहँदा उनका छोरा र श्रीमान्लाई सम्झाउने शब्द उनीसँग थिएन। आमाको साथ छोडेर छोरा पनि बुवाकै पक्षमा उभिएपछि बुढेसकालमा परिवारबाट छुट्टिनुबाहेक उनीसँग अरू उपाय पनि थिएन। मनोविमर्शकर्ता साथै समाजशास्त्री निर्जला भट्टराईसँग रजनोवृत्तिले महिलाको मानसिक स्वास्थ्यमा पार्ने असरको विषय आफ्नै रजनोवृत्तिको अनुभवबाट थालनी गर्छिन्। उनी भन्छिन्, म स्वयं मनसँग काम गर्ने व्यक्ति हुँदाहँुदै पनि रजनोवृत्तिको समयमा साह्रै गाह्रो भएको थियो। आफ्नो मनमा शरीरमा के हुँदैछ, कसरी मन र शरीरलाई व्यवस्थापन गर्ने भन्ने सीपको ज्ञान थियो। आफ्नो सोच, व्यवहारले अरूलाई र आफैंलाई कस्तो प्रभाव पार्छ भन्ने मनोभावना बुझ्न सक्ने हँुदा पनि रिस र छटपटीले लामो समयसम्म दैनिकी अस्तव्यस्त बन्यो भने यो सबैबाट अनभिज्ञ आमा, दिदीबहिनीलाई कति गाह्रो होला ! यो समय निर्जला स्वयं रजनोवृत्तिको कारण थकित छन्। सानोसानो कुरा मन नपर्दा वा चित्त नबुझ्दा मन दुख्ने भएको छ। रिस धेरै उठ्ने, झर्को लाग्ने र बेस्सरी रिसाउन मन लाग्छ। उनले आफ्ना कुरा छोराछोरी र श्रीमान्लाई पनि भनिसकेकी छन्। उनी भन्छिन्, यो समय सबैजनाले मलाई बुझिदिनु पर्छ है भनेको छु। मेरो व्यवहार सहिदिनुपर्छ, किनकि म गाह्रो अवस्थामा छु। आफैंले आफूलाई सम्हाल्न गाह्रो भइरहेको छ। यो अवस्थालाई सहिदिनुबाहेक कुनै उपाय छैन भनेपछि श्रीमान् र छोराछोरीबाट साथ पाएको छु। स्त्रीरोग विशेषज्ञको सल्लाहअनुसार चेकजाँच पनि गराएँ। केही समय औषधि खाएँ। पछि अलि सजिलो भयो। परिवारलाई बुझाउन सकेको र उनीहरूले पनि समस्या बुझिदिएकाले निकै राहत भयो। कहिलेकाहीँ धेरै रिसाउँदा रजनोवृत्तिले गर्नुगयो भनेर हाँसी मजाक भए पनि परिवारमा सहज अवस्था भने भयो। उनका अनुसार रजनोवृत्तिको समयमा हाम्रो मन र शरीरमा आएको फरकपनको अनुभव आफूले बुझ्नु र अरूलाई बुझाउनु सक्नुपर्दो रहेछ। रजनोवृत्तिको समय र यसले पार्ने प्रभावको बारेमा खुलेर कुरा गर्नु पनि जरुरी हुन्छ। अरूलाई खुसी बनाउनु पर्छ भन्ने संस्कारमा हुर्केका हामीले आफैंले आफैंलाई माया गर्न बिर्सेका हुन्छौं। आफ्ना लागि समय निकाल्ने आफ्नो खुसी खोज्ने कुरा कमै प्राथमिकतामा पर्छ। यस्तो समयमा चित्त दुख्छ। मलाई रिस उठ्छ चैं भन्ने तर किन थाहा छैन ? उपचारमा पो जानुपर्ने हो कि भन्ने कुरामा बेवास्ता गर्ने गर्छौं। मेरो मन र शरीरमा के भइरहेको छ ? मेरा सम्बन्धहरू कसरी गइरहेका छन् ? मेरा व्यवहारहरू कस्ता भइरहेका छन् ? भन्ने बुझ्नु आवश्यक हुन्छ। यस्तो अवस्थामा आफ्ना लागि केही समय निकालेर आराम लिने वा कही कतै घुम्न जानु राम्रो उपाय हुन्छ। छोराछोरीलाई पनि जिम्मेवारी दिन सिक्नुपर्छ। शरीरले नसक्दा पनि आफैं खट्ने बानी छोड्नु पर्छ। निर्जला थप्छिन्, महिनावारीको विषयमा त्यति नबोलेको अवस्थाबाट हुर्किएका नेपाली समाजका महिलाले रजनोवृत्तिको विषय भर्खर सुन्दै र बुझ्दैछन्। रजनोवृत्ति जसलाई भइरहेको छ, उनीहरूमा र परिवारमा चेतनाको अवस्था न्यून छ भन्नेमा जोड दिँदै रजनोवृत्तिको विषयमा व्यापक बहस चलाउन आवश्यक छ। यो विषयमा श्रीमान्ले बुझेनन्। अगाडिको पुस्ताले बुझेनन् तर अबका छोराछोरीले बुझ्नु आवश्यक छ। सन्तानले आमा भएपछि यति त गर्नुपर्छ नि, यो कुरा त बुझ्नु पर्छ नि, कति रिसाएको भन्ने हाम्रो सामाजिक मनोविज्ञान छ। एउटै समयमा एकातर्फ आमाको रजनोवृत्ति सुरु हुने अर्कोतर्फ छोराछोरी पनि जवानीतर्फ चढिरहेका हुन्छन्। आफ्नै अवस्थालाई व्यस्थापन गर्न गाह्रो भइरहेको समयमा सन्तानलाई नियन्त्रणमा राख्न खोज्दा आमा र छोराछोरीबिचको सम्बन्धमा तिक्तता आउने गरेको पनि पाइन्छ। महिलाहरूले जुनै उमेर र अवस्थामा अरूलाई खुसी बनाउन र जाती बन्न खोज्दा झन् तनावले दुःखी बनेको देखिन्छ। यति मात्र होइन, रजनोवृत्तिको समयमा उचित खानपान नपुगेर ढाड बांगिने, घुँडा दुख्ने र महिनौं निन्द्रा नपर्ने समस्या हुने गर्छ। रजनोवृत्तिको विषयमा बहसको सुरुवात कसरी र किन ?ः महिनावारीको कुरा गर्दा प्याड बाँड्ने र चर्पी बनाउने जस्ता विषय छलफलमा आइहाल्छन् तर मूल विषय छुट्छन्। विद्यालय पाठ्यक्रममा कम्तीमा पनि सात कक्षाबाट यो विषयको उठान हुनुपर्ने देखिन्छ। महिनावारी र रजनोवृत्ति एकै सिक्काका दुई पाटा जस्तै हुन्। पाठेघर हुने मान्छे महिनावारी हुन्छ भने रजनोवृत्ति पनि सँगसँगै आइहाल्छ। त्यसैले पाठ्यक्रम, तालिम, जनस्वास्थ्य, चिकित्साशास्त्रलगायत शैक्षिक विधाका सबै ठाउँमा महिनावारीको कुरा गर्दा रजनोवृत्ति विषय अनिवार्य रूपमा सँगै लैजानुपर्छ भन्ने सवाल मर्यादित महिनावारी अभियन्ताहरूले प्राथमिकताका साथ उठाइरहेका छन्। हाम्रो पाठ्यक्रम, शिक्षा निर्देशिका र नीतिहरूमा, शिक्षक निर्देशन र योजनामा महिनावारीको विषयमा रजनोवृत्तिको विषयको स्थान र उठानको अवस्थाका बारेमा पाठ्यक्रम विकास केन्द्रका निर्देशक तथा सूचना अधिकारी बासुदेव वस्ती भन्छन्, विद्यालय स्तरमा कक्षा सातबाट यौन तथा प्रजनन स्वास्थ्य र शारीरिक तथा सिर्जनात्मक कला विषयमा महिनावारीको सचेतनामूलक सामग्री समावेश गरिएको छ। उनका अनुसार किशोर अवस्थाका विद्यार्थीका लागिभन्दा उच्च शिक्षा अध्ययनरतहरूका लागि रजनोवृत्तिको विषय प्राथमिकतामा पर्ने बुझाइका कारण रजनोवृत्ति सचेतना विषय अहिलेसम्म विद्यालयको पाठ्यक्रममा राखिएको छैन। यद्यपि रजनोवृत्ति चासो र सरोकारको विषय भएको भनेर उनले स्वीकार गरेका छन्। महिनावारी सचेतनामूलक सामग्रीमा रजनोवृत्तिको बुझाइको आवश्यकतालाई मनन् गरी सरोकारवालाबाट आउने सल्लाह सुझावका आधारमा पाठ्यपुस्तक नीति निर्देशिका परिमार्जनको समयमा यो विषयको सम्बन्धमा पुनरावलोकन गर्नुका साथै छलफल हुनु आवश्यक रहेको उनको भनाइ छ। तर रजनोवृत्तिको विषयमा सोधेको प्रश्न र जिज्ञासा पाठ्यक्रम विकास केन्द्रका लागि नै नौलो विषय थियो। स्वास्थ्य विभाग, परिवार नियोजन तथा प्रजनन स्वास्थ्य शाखा प्रमुख शर्मिला दाहालले परिवार योजना र प्रजनन स्वास्थ्यसँग सम्बन्धित कार्यक्रमहरूका लागि नेपाल सरकार विशेष जोडका साथ लागि परेको बताइन् तर महिनावारीसँगै जोडिएको रजनोवृत्तिको समस्या समाधानका लागि अहिले सञ्चालनमा आएका कार्यक्रमहरू प्रयाप्त नभएको उनको भनाइ छ। उनका अनुसार महिलाका स्वास्थ्यसँग सरोकार राख्ने विषयहरूको सम्बन्धमा आवश्यकता अनुरूप समयमै सूचना र जानकारी गराउनु महिलाको अधिकार पनि हो। मेनोपजको विषयमा पर्याप्त जानकारी नभएको, थाहा नपाएको जनमानसको गुनासो छ। रजनोवृत्तिका बारेमा केन्द्रित रहेर योजना बनाएको कार्यक्रम अहिलेसम्म सञ्चालनमा नल्याएको अवस्थालाई स्वीकार गर्दै उनले हाल प्रजनन स्वास्थ्यसँगसम्बन्धी संस्थामध्येकै केही संस्थाले केन्द्रको सहकार्यमा यो विषयको थोरै भए पनि सचेतनामूलक कार्यक्रम स्थानीय तहसम्म पुग्नेगरी सुरुवात गरेको जानकारी गराइन्। रजनोवृत्तिका तीन चरणहरू, सुरुवातको समय, बीचको समय र सकिन लाग्दाका लक्षण हुन्छन्। जसको अवस्थालाई परिवारका सदस्यले कसरी बुझ्ने, कस्तो साथ र सहयोगको आवश्यकता पर्छ भन्ने विषयको जानकारीको कमी अहिले पनि छ। त्यसैले अबका दिनमा केन्द्रले कार्यक्रम निर्माण गर्दा रजनोवृत्तिसँग सम्बन्धित जानकारीमूलक सामग्रीलाई प्राथमिकतामा राखेर जनमानसलाई जानकारी दिनेगरी श्रव्य तथा दृश्य सामग्रीका सन्देश रेडियो र टेलिभिजनबाट प्रसारण गर्ने उनले जानकारी दिइन्। नेपाल सरकारको लैंगिक हिंसा न्यूनीकरणका नीति तथा कार्यक्रममा पनि रजनोवृत्तिको समयमा हुने महिला हिंसाको विषय मौन छ। नेपाल सरकार महिला बालबालिका तथा ज्येष्ठ नागरिक मन्त्रालयले छाउपडी प्रथा उन्मूलन निर्देशिका, २०६४ खारेज गर्नेगरी मर्यादित महिनावारी प्रवद्र्धनसम्बन्धी निर्देशिकाको ड्राफ्ट तयार गरेको छ। मर्यादित महिनावारी, महिनावारी व्यवस्थापन सामग्री, जैविक प्याड उत्पादन, छाउपडी प्रथाको अन्त्यजस्ता विषय यो निर्देशिकामा रहेता पनि महिनावारीसँग जोडिएको रजनोवृत्तिको विषयमा निर्देशिका मौन छ। रजनोवृत्तिको अवस्थामा हुने हिंसा र स्वास्थ्य समस्याको सम्बोधन कहीँ कतै नहुनुको सम्बन्धमा नेपाल सरकार महिला बालबालिका तथा ज्येष्ठ नागरिक मन्त्रालय, लैंगिक हिंसा निवारण शाखाको प्रमुख महिला विकास अधिकृत ममता विष्ट लैंगिक हिंसा न्यूनीकरणसम्बन्धी कार्यक्रममा, नीति, निर्देशिका र योजना तयारीको छलफल हुँदा रजनोवृत्तिको अवस्थामा हुने हिंसाको विषयमा कसैले कुरा नउठाउनु प्रमुख कारणमध्ये एक भएको बताउँछिन्। उनका अनुसार अहिलेसम्म रजनोवृत्तिका कारण हिंसामा परेकाहरूको समस्या र गुनासो खुलेर आएको पाइँदैन। त्यसैले पनि महिलाविरुद्ध हुने हिंसाका सवालमा रजनोवृत्तिको विषय समेटिएको छैन। रजनोवृत्तिका अवस्थामा भएको हिंसाको घटना भर्खर बाहिर आउन थालेको छ। अब यो विषयको आवश्यकतालाई छलफलमा लगेर मर्यादित महिनावारी प्रवद्र्धनसम्बन्धी निर्देशिकामा समेट्ने जानकारी गराइन्। २०८१ साउनमा चितवनको सौरहामा भएको एक अन्तरक्रिया कार्यक्रममा मर्यादित महिनावारी अभियानको योद्धा, महिनावारी विज्ञ, डाक्टर राधा पौडेलसँग अन्तरक्रिया भएको थियो। सो छलफलमा शिक्षा, स्वास्थ्य, महिला हिंसा र अधिकारका सवालमा मर्यादित महिनावारीका विषय प्राथमिकतामा राख्न आवाज उठाउँदै गर्दा भर्खरै मात्र रजनोवृत्तिको विषय जोडिएर आउन थालेको चर्चा भएको थियो। रजनोवृत्तिको सम्बन्धमा जनचेतनामूलक कार्यक्रम र अभियान हँुदै नभएको भने होइन। मर्यादित महिनावारीका अभियन्ताहरूका अनुसार सन् २०२१ को तेस्रो अन्तर्राष्ट्रिय मर्यादित महिनावारी दिवस रजनोवृत्तिमा केन्द्रित रहेर मनाइएको थियो। रजनोवृत्तिको समस्या के हो थाहा हँुदै गएको भए पनि यो समस्याको समाधानमा निर्वाह गर्नुपर्ने व्यवहारका बारेमा स्पष्ट छलफल भएको छैन। रजनोवृत्ति महिलाको विशेष अवस्था हो। रजनोवृत्ति हुँदाको समस्या श्रीमान् र परिवारलाई थाहा नहुनुमा उनीहरूको मात्र दोष हँुदैैैैन। महिला स्वयंले पनि आफ्नो अवस्थाबारे स्पष्ट भएर परिवारका सदस्यलाई थाहा दिन जरुरी हुन्छ। मानिसले जति आफ्नो समस्यामा चासो दिन्छ, त्यति अरूको समस्यामा मतलब गर्दैन। यही कारणले पनि पाठेघर नभएका व्यक्तिका लागि अझै पनि पाठेघर पढ्न र जान्न खोज्ने विषय बनेको छैन। अचानक महिलामा आउने बदलावले सम्बन्ध बिग्रन्छ। हिंसा बढ्दै जान्छ। यहाँनेर बुझ्नुपर्ने कुरा के हो भने, महिनावारी हुँदाका फाइदा धेरै छन्। तर महिलाको शरीरमा महिनावारी गराउने हार्मोन कम हँुदै जाँदा महिनावारीले शरीरलाई सुरक्षित राख्न र फाइदा गराउने सबै प्रक्रिया कमजोर हुँदै जान्छ। यसले शरीरको सन्तुलनमा उतार चढाव सुरु हुन्छ, जुन अवस्था हो रजनोवृत्ति। महिनावारी र रजनोवृत्तिको समयमा हुने हार्मोनको उतारचढावले शरीरको सबै अंग कपालको रौंदेखि खुट्टाको नङसम्मै प्रभाव पार्छ। लगभग ४०४५ वर्षदेखि ६० वर्ष उमेरमा महिनावारीसँगै जोडिएको रजनोवृत्तिको समयमा धेरै महिलाले आफ्नो दैनिकीलाई खल्बल्याउने मानसिक र शरीरिक समस्याको सामना वर्षौंदेखि गर्दै आएका छन्। वैवाहिक र पारिवारिक सम्बन्धमा पर्ने प्रभावको बहस भने सुरुवाती चरणमै छ। रजनोवृत्तिको विषयमा भएका अनुसन्धानअनुसार रजनोवृत्तिमा आउने अप्ठ्याराको समाधान गर्न अनुभवको आदानप्रदान, व्यापक जनचेतना, हर्मोन सन्तुलनमा सहयोग पुयाउने खाना, शारीरिक व्यायाम, राम्रो घरायसी वातावरण, मानसिक रूपमा हुनुपर्ने तयारी, पारिवारिक माया, सहयोग र हेरचाह, डाक्टरको सल्लाह, हार्मोन थेरापी नै रजनोवृत्तिको समस्या निराकरणको भरपर्दो उपाय हुन्। महिनावारी सुक्नु रजनोवृत्ति रोग हैन। यो नदेखिने मन र तनको बोझिलो समस्या हो। यसको पहिलो औषधि भन्नु नै श्रीमान् र घरपरिवारको साथ, माया र सहयोग हो। रजनोवृत्तिको समस्या सधैं रहँदैन। ढिलोचाँडो कम हुँदै जान्छ। रजनोवृत्तिको उपचारमा हर्मोनल थेरापी र मनोपरामर्शको आवश्यकता पर्छ।अहिले महिलाको औसत आयु नै ७२ वर्ष पुगिसकेको अवस्थामा रजनोवृत्तिपछिको स्वास्थ्य कसरी राम्रो बनाउने सम्बन्धमा व्यापक छलफल हुनु आवश्यक छ।"
जिल्लामा विकासका संरचनाहरूलाई थप सबल बनाइने छ : प्रधानमन्त्री,"सोलुखुम्बु : प्रधानमन्त्री केपी शर्मा ओलीले पर्यटनमा विशेष योगदान दिने सोलुखुम्बुको विकासलाई तीव्रता दिन सरकारले कुनै कमी हुन नदिने बताएका छन्। खुम्बु पासाङ ल्हामु गाउँपालिका२ सुर्केमा आज आयोजित ङिमदोर्जी शेर्पा पर्यटन सडक उद्घाटन समारोहलाई सम्बोधन गर्दै प्रधानमन्त्री ओलीले सोलुखुम्बुजस्तो विशेष महत्वको जिल्लामा विकासका संरचनाहरूलाई थप सबल बनाइने बताए। उनले उक्त सडकलाई पक्की बनाउने विषयमा प्रदेश र संघीय सरकारबीच सहकार्य कायम रहेको जानकारी गराउँदै भने, यो सडकलाई कालोपत्रे बनाउने जिम्मा दुवै सरकारको हुनेछ। सोलुखुम्बुको विकासको अभियानमा सरकारले कुनै कसर बाँकी राख्दैन। प्रधानमन्त्री ओलीले सोलुखुम्बु साहसिक व्यक्तित्वहरूको जिल्ला भएको उल्लेख गर्दै राष्ट्रिय विभूति पासाङ ल्हामु शेर्पा र तेन्जिङ नोर्गे शेर्पा जस्ता विश्वविख्यात साहसिक व्यक्तिहरूको जन्मभूमि खुम्बुमा थप विकासका कामले पर्यटन प्रवर्द्धन गर्न ठूलो सहयोग पुर्याउने बताए। प्रधानमन्त्री ओलीले सोलुखुम्बुलाई पर्यटकीय सम्भावनाले भरिपूर्ण जिल्ला भन्दै यहाँका जनतालाई आर्थिक रूपमा सबल बनाउने गरी विकासका कार्यक्रम अगाडि बढाउन सरकार तयार रहेको आश्वासन दिए। विश्वकै सर्वोच्च शिखर सगरमाथाको प्रवेशद्वार भएको यो क्षेत्रले साहसिक पर्यटकहरूलाई आकर्षित गर्दै आएको उनको भनाइ छ। सडकको स्तरोन्नति र पूर्वाधारको विस्तारले यहाँको पर्यटन व्यवसायलाई नयाँ उचाइमा पुर्याउने प्रधानमन्त्री ओलीको अपेक्षा छ। यस सडक निर्माणले खुम्बु क्षेत्रका बासिन्दालाई यातायात सुविधा सहज बनाउनुका साथै जिल्लाको समग्र आर्थिक र सामाजिक विकासमा सहयोग पुर्याउने विश्वास गरिएको छ।"
ताल्चारारा सडक कालोपत्रे हुने,मुगु : ताल्चारारा सडकमा कालोपत्रे र ढुंगेधारमा बेलिब्रिज निर्माण हुने भएको छ। कर्णाली प्रदेश सरकारको बहुवर्षीय आयोजनामध्ये मुगुका दुई छायाँनाथ रारा नगरपालिकाको ताल्चागमगढी सडक कालोपत्रे र मुगम कार्मारोङ गाउँपालिका ढुङ्गेधारा बेलिब्रिज निर्माण हुन लागेको हो। नाग्मागमगढी सडक खण्डको स्तरोन्नति पनि आउँदो आर्थिक वर्षबाट अघि बढ्ने छ। बजेट अभावका कारण लक्ष्य अनुसारको गति लिन नसकेको गमगढीनाक्चेलाग्न सडक खण्ड हालसम्म १६ किलोमिटर निर्माण भएको छ। उक्त सडक गमगढीदेखि मुगुम कार्मारोङ गाउँपालिका८ माग्री डाँडा सम्म मात्र निर्माण भएको भएपनि नाक्चेलाग्नासम्म पुग्न ७७ किलोमिटर सडक निर्माण गर्न बाँकी रहेको छ।
हुम्लाको भदुखोलामा बेवारिसे शव फेला,हुम्ला : सिमकोट गाउँपालिका४ को हिल्दुम गाउँ नजिकै भदुखोलामा बेवारिसे अवस्थामा शव भेटिएको छ।सिमकोट गाउँपालिका(४ को भदुखोलामा अन्दाजी ३८ वर्षका चिरञ्जीवी शाहीको शव बेवारिसे अवस्थामा भेटिएको हो। भदुखोलामा बेवारिसे अवस्थामा शाहीको शव भेटिएको जिल्ला प्रहरी कार्यालय हुम्लाले जनाएको छ। घटनाको अनुसन्धान गर्न जिल्ला प्रहरी कार्यालय हुम्लाका प्रहरी निरीक्षक सुरेश सुवेदीको नेतृत्वमा प्रहरीको टोली त्यसतर्फ गएको डीएसपी रविन्द खनालले बताए।
डोटीमा महिलाको शंकास्पद मृत्यु,"डोटी : डोटीको सायल गाउँपालिका ६, दल्लेखका महिलाको शंकास्पद मृत्यु भएको छ। भीम नेपालीको २३ वर्षीया श्रीमती शान्तिको शनिबार बेलुका ४ बजेतिर शंकास्पद मृत्यु भएको प्रहरीले जनाएको छ। मृतकका श्रीमान् भिमलाई पक्राउ गरिएको जिल्ला प्रहरी कार्यालयका सूचना अधिकारी प्रहरी नायब उपरीक्षक भिमलाल भट्टराईले बताए। घटनाको थप अनुसन्धानका लागि प्रहरी नायब उपरीक्षक भट्टराईको नेतृत्वमा टोली खटिएको छ। शव पोस्टमार्टमका लागि जिल्ला अस्पतालमा ल्याइएको छ।"
सुस्मिता हत्या प्रकरण : फरार रहेका युवक पनि मृत फेला,"काठमाडौं : काठमाडौंको गौशालास्थित बागमती होटलमा मृत भेटिएकी सुस्मिता खड्का हत्या प्रकरणका अभियुक्त पनि मृत भेटिएका छन्। हत्यापछि फरार रहेका देवबहादुर थापा मृत भेटिएका हुन्। उनी गृह जिल्ला ओखलढुंगामा झुन्डिएको अवस्थामा फेला परेको प्रहरीले जानकारी दिएको छ। ओखलढुंगाका प्रहरी निरीक्षक विजय कार्कीले थापा मृत भेटिएको पुष्टि गरे। 'सुनकोशीको सिस्नेरीस्थित जंगलमा झुन्डिएको अवस्थामा भेटिएको छ,' अन्नपूर्णसँग उनले भने। घटनास्थल पुगेर अनुसन्धानको काम थाल्ने उनले बताए। पुस १७ बुधबार खड्का होटलको ३०८ नम्बरको कोठामा मृत भेटिएकी थिइन्। होटलमा खड्कासँगै थापा पनि बस्न गएको अनुसन्धानबाट खुलेको छ। हत्या गरेर थापाले कोठामा ताल्चा हानेर फरार भएको प्रारम्भिक अुनसन्धानमा देखिएको प्रहरीले बताएको थियो।"
कोरियाका राष्ट्रपति पक्राउ गर्ने प्रहरी प्रयास असफल,"सोल (एजेन्सी): महाभियोगपछि निलम्बित दक्षिण कोरियाका राष्ट्रपति पक्राउ गर्ने दक्षिण कोरियाको प्रहरीको प्रयास विफल भएको छ। करिब ६ घण्टा लामो संघर्षपछि दक्षिण कोरियाका निलम्बित राष्ट्रपति युन सुक योललाई पक्राउ गर्ने प्रहरीको कदम रोकिएको हो। युनको सुरक्षामा रहेको सेनाको टोलीले मानव पर्खाल बनाएर पक्राउ गर्न आएका प्रहरीको बाटो छेकेको कोरियाली समाचार संस्था योन्हापले जनाएको छ। युनको सुरक्षा दस्ता तथा दक्षिण कोरियाली सेनाले प्रहरीलाई रोक्नका लागि बाटोमा सवारीसाधनसमेत तेस्र्याएको थियो। युनमाथि शक्तिको दुरुपयोग गरेको र सैन्य कानुन लागू गर्न खोजेको भन्दै महाभियोग प्रस्ताव संसद्मा पुगेको छ। संसद्मा महाभियोग प्रस्ताव पुगेपछि उनी निलम्बित भएका थिए। दक्षिण कोरियामा संसद्को महाभियोग प्रस्तावको अन्तिम निर्णय संवैधानिक अदालतले गर्छ। तर, तीन पटक बोलाउँदा पनि युन अदालतमा उपस्थित नभएपछि उनलाई पक्राउ गर्ने अनुमति दिएको थियो। त्यही आधारमा प्रहरीको टोली शुक्रबार युनलाई पक्राउ गर्न गएको थियो।"
दूधमतीमा सीमांकन तथा नक्सांकन सुरु,"जनकपुरधाम : ऐतिहासिक धार्मिक तथा सांस्कृतिक महत्व बोकेको दूधमती नदीको प्राकृतिक बहाव क्षेत्र पहिचान गरी सीमा निर्धारणका लागि सीमांकन, नक्सांकन तथा उत्खनन सुरु गरिएको छ । उद्गमस्थल धनुषाको क्षिरेश्वरनाथ नगरपालिका सखुवा महेन्द्रनगरदेखि भारतीय सीमासम्मको २९ किलोमिटरसम्म नै प्राकृतिक बहाव क्षेत्रको सौन्दर्यीकरणका लागि सीमांकन तथा नक्सांकनको कार्य सुरु गरिएको हो । दूधमती नदी संरक्षण उच्चस्तरीय उपसमितिका अध्यक्ष ऊर्जा, सिँचाइ तथा खानेपानी मन्त्री शेषनारायण यादवको नेतृत्वमा मधेस प्रदेशका मुख्यमन्त्री सतिशकुमार सिंहको उपस्थितिमा २०२४०२६ सालमा भएको नापीका आधारमा दूधमती नदीको सीमा यकिन गर्ने तथा दूधमतीको प्राकृतिक बहाव क्षेत्र खाली गराउन सीमांकन तथा नक्सांकनको प्रारम्भ भएको हो । लक्ष्मीनियाँ३ स्थित बनिनियाँभन्दा उत्तर उद्गमस्थलसम्म नदीको बहाव क्षेत्र नै अतिक्रमित छ । त्यस क्षेत्रमा खेतमुनि भएर पानी बग्ने गरेको छ । सरकारी अधिकारीहरूसमेत सम्मिलित मुख्यमन्त्री सिंह तथा ऊर्जा सिँचाइ तथा खानेपानी मन्त्रीसहितको टोलीले दूधमती पोखरीसँगै दक्षिणी भूभागसम्मको नदी अवलोकन गरेको हो । दूधमती नदीलाई धार्मिक तथा पौराणिक ग्रन्थमा समेत उल्लिखित पवित्र नदी मानिन्छ । श्रीपञ्चमीका दिन नदीको उद्गमस्थलमा ठूलो मेला लाग्ने गर्छ । ऊर्जा, सिँचाइ तथा खानेपानी मन्त्री शेषनारायण यादव, क्षिरेश्वरनाथ नगरपालिकाका मेयर सुखदेव यादव, लक्ष्मीनिया गाउँपालिकाका अध्यक्ष भोगेन्द्र झा, मन्त्रालयका सचिव जक्की अहमद अन्सारीसहितको संयुक्त टोलीले नेपालको झण्डा हल्लाएर सीमांकनको सुरुवात गरे । धनुषा महोत्तरी क्षेत्रमा कुल २९ किलोमिटरमा दूधमती नदीको सीमांकनको प्रारम्भिक चरणमा नक्साअनुसार क्षेत्रफल निकालेर नापजाँच र पिलर गाड्नेसहित जग्गा छुट्ट्याउने गरी पैनी खन्ने काम गत आइतबारदेखि सुरु गरिएको छ । दूधमती नदीको उकास र विकास भए धनुषा महोत्तरीमात्र नभई नेपाल भारतसमेतका अन्य क्षेत्रका लागि यो एउटा ठूलो पर्यटकीय गन्तव्यका रूपमा स्थापित हुने दूधमती नदी सरोकार समाजका जनकपुरधामका अध्यक्ष सुदीप मण्डलको भनाइ छ । दूधमती नदी पर्यटकीय क्षेत्रमा रूपमा विकास भए क्षिरेश्वरनाथ नगरपालिका मात्र नभई धनुषादेखि महोत्तरीसम्मका जनताका लागि आर्थिक विकासको ठूलो अवसर हुने उनले बताए । उनले भने, नदीको उकास विकाससँगै दूधमती नदीको एक डेढ किलोमिटर क्षेत्रफललाई तालका रूपमा विकास गरे स्थानीय सरकारका लागि समेत आर्थिक उपार्जनको ठूलो माध्यम हुन सक्छ । उच्चस्तरीय समितिका अध्यक्ष तथा मन्त्री शेषनारायण यादवले दूधमती नदीको सौन्दर्यीकरण मन्त्रालयको मात्रै योजना नभई प्रदेश सरकारकै ड्रिम प्रोजेक्टका रूपमा अघि बढेको बताए । उनले भने, अहिलसम्मकै प्रदेश सरकारको ठूलो गौरवको आयोजना रहेकाले यसमा स्थानीय जनताको समेत प्रत्यक्ष संलग्नता आवश्यकता छ । करिब ५ अर्बको बहुवर्षीय परियोजनाअन्तर्गत दूधमती बहाव क्षेत्रबाहेक दुवैतर्फ ११११ मिटर कालेपत्र सडक, उद्गम स्थलमा मन्दिर तथा पार्कसहित पोखरीको सौन्दर्यकरण, नदी बहाउ क्षेत्रमा पर्ने प्रत्येक गाउँगाउँ नजिक दूधमती र सीता माताको मन्दिरसहित पार्क, प्रत्येक २२ किलोमिटरको दूरीमा ड्यामको व्यवस्था हुनेछ । कार्यक्रममा स्थानीय तहको तर्फबाट क्षिरेश्वरनाथ नगरपालिकाका मेयर सुखदेव यादवले परियोजना सुरु गरेपछि नगरपालिकाबाट २५ लाख र लक्ष्मीनिया गाउँपालिकाका प्रतिनिधिले ११ लाख रुपैयाँ सहयोग गर्ने प्रतिबद्धता जनाए । प्रदेश सरकारका ऊर्जा, सिँचाइ तथा खानेपानी मन्त्रालयले प्रारम्भिक चरणमा चालु आर्थिक वर्ष २०८१०८२ मा २ करोड ५० लाख रुपैयाँ बजेट छुट्ट्याएको छ । आगामी वर्षदेखि डीपीआर अनुसार बढीभन्दा बढी बजेट छुट्ट्याउने प्रतिबद्धता मन्त्री यादवले जनाए । नदीलाई डम्पिङ साइट बनाउने र जग्गा अतिक्रमण गर्दा यसको अस्तित्व नै धरापमा पुग्ने हुँदा ऐतिहासिक दूधमती नदी संरक्षण तथा साप्ताहिक सरसफाइ अभियान समिति गठन गरी नियमित सफाइ अभियानमा जुट्दै आएका प्रदेशसभा सदस्य रामआशीष यादवले मानव सभ्यता र पर्यावरण जोगाउन सबैले संकल्प लिनुपर्ने बताए । नदीको इतिहास देवी सीतासँग जोडिएकाले संरक्षणमा जोड दिनुपर्ने उनको भनाइ छ । पहिले हामीले दूधमतीको पानी पिउथ्यौं, साधुसन्त, स्थानीयवासी सबैले पिउँथे, पछिल्लो समय ध्यान नपुग्दा दूषित बन्यो, उनले भने, नदीको पानी पहिले जस्तै सफा बनाउनुपर्छ । दूधमतीको इतिहास दूधमती इतिहास त्रेता युगसँग जोडिएको धार्मिक मान्यता छ । मिथिलाका राजा जनककी छोरी सीताको जीवनसँग जोडिएको हुँदा दूधमती नदीको छुट्टै महत्व छ । राजा जनकले सीतालाई दूध खुवाउन कामधेनु गाई नै मगाएका थिए । बाल्यकालमा सीताले कामधेनु गाईको दूध खाने क्रममा मुखबाट झरेको दूधको फिँजले दूधमती नदीको उत्पत्ति भएको धार्मिक ग्रन्थहरूमा उल्लेख छ । सीताको जीवनसँग जोडिएको धार्मिक तथा ऐतिहासिक नदी अहिले इतिहासमै सीमित हुने अवस्थामा पुगेको छ । धनुषाको क्षिरेश्वरनाथ नगरपालिका ५ सखुवा महेन्द्रनगर देखि सुरु भएको दूधमती नदी जनकपुरधाम हुँदै महोत्तरीको मटिहानीसम्म बगेर लोप हुन्छ । दूधमती नदी मिथिलाञ्चलकै सबैभन्दा पुरानो नदी मानिन्छ । यो नदीलाई हिन्दु धर्मावलम्बीहरू पवित्र मान्दै स्नान गर्ने, देवकार्य, पितृकार्य गर्ने महत्वपूर्ण स्थलका रूपमा लिने गरेको छ । दूधमती नदीमा स्नान गर्दा पुण्य प्राप्त हुने र चिताएको पुग्ने जनविश्वास छ । संरक्षण अभावमा नदीको पानीका साथै जलाधार क्षेत्रको गुणस्तर घट्दै गएको छ भने संस्कृतिक तथा कलात्मक सौन्दर्यको मान्यता समेत हराउँदै गएको छ । यो पनि पढ्नुहोस दूधमतीको सौन्दर्यीकरणमा जुट्यो मधेस सरकार"
विद्यार्थीको अर्गानिक करेसाबारी,"नवलपुर : कावासोतीस्थित जनविकास विद्याश्रममा कक्षा ७ मा अध्ययनरत सन्दीप शर्मालाई बिदाको दिन पनि स्कुल जान हतारो हुन्छ । तर, बिदाको दिन किताबकापी बोकेर होइन, कुटो र कोदालो लिएर स्कुल जान्छन् । विद्यालयले अर्गानिक करेसाबारी बनाइरहेको छ । दिवा खाजामा प्रयोग गर्ने तरकारीलगायत सागपात त्यही करेसाबारीमा उत्पादन हुन्छन् । त्यसकै लागि उनी बिदाको दिन पनि स्कुल जान्छन् । हामीलाई श्रम गर्न पनि सिकाएको छ, बिदाको सदुपयोग पनि भएको छ, उनी भन्छन, आफ््नो खाजा आफैं जुटाउन पनि सहज भएको छ । दिवा खाजामा बजारिया (बाहिरका) सामान प्रयोग गर्नुभन्दा आफैंले उत्पादन गरेका अर्गानिक वस्तु प्रयोग गर्दा स्वास्थ्यलाई पनि फाइदा पुग्ने उनको भनाइ छ । उनीजस्तै विद्यालयको ईको क्लब, जुनियर रेडक्रस सर्कल र बाल क्लबमा आबद्ध विद्यार्थी बिदाको दिन विद्यालय पुग्छन् । शिक्षक र अभिभावकको रोहबर र सहयोगमा करेसाबारीमा श्रम गर्छन् । प्रधानाध्यापक प्रेमप्रसाद न्यौपानेले विद्यालयले सुरु गरेको अर्गानिक करेसाबारी अभियान प्रभावकारी भएको बताए । उनले भने, बाबुनानीहरूलाई सरकारले दिने दिवा खाजाको बजेट अत्यन्त न्यून छ, त्यसले मात्र उनीहरूलाई पुग्दैन । थप पौष्टिक खाजा दिनका लागि हामी आफैंले यो अभियान सुरु गरेका हौं, न्यौपानेले भने । न्यौपानेले यस कार्यक्रमका कारण विद्यार्थीको यसप्रति रुचि बढेको मात्र नभई श्रम गर्ने संस्कारको समेत विकास भएको बताए । सरकारले विद्यार्थी हाजिर भएको दिनमा प्रतिविद्यार्थी १५ रुपैयाँमात्र दिवा खाजाबापत दिन्छ । अहिलेको समयमा यो पर्याप्त छैन । त्यसकारण हामीले विद्यार्थीकै सहभागितामा यो कार्यक्रम चलाएका हौं, उनले भने । न्यौपानेले अभिभावकको समेत समर्थन र सहयोग रहेको भन्दै कार्यक्रम प्रभावकारी बन्दै गएको बताए । कावासोती नगरपालिकाले समेत यस कार्यक्रममा सहयोग गरेको छ, नगरपालिकाकै सहयोगमा सुरु गरेका हौं । अन्य विद्यालयमा पनि यस्ता कार्यक्रम चलेका छन्, न्यौपानेले भने । कावासोती नगरपालिकाले यस वर्ष २२ वटा विद्यालयमा विद्यालय करेसाबारी कार्यक्रम लागू गरेको छ । नगरपालिकाले प्रतिविद्यालय २५ हजार रुपैयाँ सुरुवातमा करेसाबारी सञ्चालनका लागि अनुदान दिएको छ । कावासोती नगरपालिकाकै त्रिभुवन बाल मावि ढोकीमा विगत चार वर्षदेखि यो कार्यक्रम सञ्चालित छ । विद्यालयका प्रधानाध्यापक दीपकनाथ घिमिरेले सीपसँगै सिकाइको रूपमा यो कार्यक्रम सञ्चालन गरिरहेको बताए । उनले भने, घरघरमा करेसाबारी, खाने आफ्नै तरकारी भन्ने नाराका साथ यो अभियान सञ्चालन गरिरहेका छौं । उनले यस कार्यक्रममा सहभागी विद्यार्थीले आफ्नो घरमा पनि करेसाबारी बनाउने गरी उनीहरूलाई सीप सिकाएको बताए । विद्यालयको करेसाबारीमा उत्पादित वस्तु दिवा खाजामा प्रयोग गरेर पनि बढी भएको हामीले बेचिरहेका छौं, यसले हाम्रा विद्यार्थीलाई माटोलाई प्रेम गर्न सिकाएको छ । उनीहरूलाई श्रम गर्नुपर्छ भनेर सिकाएको छ, उनले भने । उनले कार्यक्रमबाट विद्यार्थी र अभिभावक सबै उत्साहित रहेको बताए । एक त यसले विद्यार्थीमा श्रम गर्ने संस्कारको विकास हुँदै गएको छ, अर्को यसले उनीहरूकै लागि खाजा जुटाउन पनि सहज भएको छ, उनले भने । उनले यस कार्यक्रमले विद्यार्थीको पढाइमा असर नगर्ने बताए । बिदाको दिनमा र शुक्रबार अतिरिक्त क्रियाकलापको दिनमा विद्यार्थीले करेसाबारीमा काम गर्ने भएकाले पढाइलाई असर गर्दैन, बिदाको दिनमा सबै आउन अनिवार्य हैन, पालो मिलाएर काम गर्छन्, उनको भनाइ छ । वर्षमा एकपटक विद्यार्थीले फलाएको तरकारी र फलफूलसम्बन्धी प्रतियोगिता पनि विद्यालयले सञ्चालन गर्दै आएको उनले बताए। कावासोती नगरपालिकाका शिक्षा अधिकृत राजन पाण्डेले विद्यार्थीलाई सीपसँग जोड्न यो कार्यक्रम प्रभावकारी भएको बताए। हामीले किताबी ज्ञान मात्र हैन, व्यावहारिक शिक्षा पनि दिनुपर्छ भन्ने ठानेर विद्यालय करेसाबारी अभियान सञ्चालन गरेका हौं, उनले भने। पाण्डेले विद्यालयहरूको खेर गइरहेको जमिनको सदुपयोग हुने ठानेर नगरपालिकाले यो कार्यक्रम सुरुवात गरेको बताए। विद्यार्थीलाई सानैदेखि माटोको सुगन्धसँग जोड्न, उनीहरूलाई श्रम गर्ने बानीको विकास गर्न, कृषिप्रति अपनत्व महसुस गराउन यो कार्यक्रम प्रभावकारी देखियो, पाण्डेले भने, यो कार्यक्रमले विद्यार्थीको चौतर्फी क्षमता विकासमा सहयोग पगेको मात्र नभई उनीहरूले खाने खाजामा समेत सहयोग पुगेको छ। अर्गानिक उत्पादनमा यसले सहयोग पुगेको छ, विद्यालयबाट नै यो अभियान सुरु गर्दा यसले सिंगो समाजलाई नै अर्गानिक उत्पादनसँग जोडेको छ। कावासोती नगरपालिकाले अर्को वर्ष थप चार वटा विद्यालयमा यो कार्यक्रम लागू गर्ने जनाएको छ। नगरपालिकाले क्रमैसँग नगरभरिका सबै विद्यालयमा विद्यालय करेसाबारी अभियान सुरु गर्ने पाण्डेले बताए। नगरपालिका भित्र सामुदायिक र संस्थागत गरी ६२ वटा विद्यालयहरू सञ्चालित छन्।"
गाउँमा मोबाइल नेटवर्कमा समस्या,"रसुवा : पर्यटकीय क्षेत्र, विद्युत् आयोजनाका हब भए पनि झ्याप्पझ्याप्प बत्ती जाने समस्या छ । यसले सञ्चारमा पनि धेरै असर पार्ने गरेको छ । कहिले त मौसम राम्रो भएका बेला पनि विद्युत् अवरुद्ध हुन्छ अनि हाम्रो गाउँमा दिनरात अध्यारो मात्र होइन फोन सम्पर्क टुट्छ, गोसाइँकुण्ड गाउँपालिका१ थुमनका न्हिमाटासी तामाङले भने, यो त यहाँको नियमित समस्या जस्तै हो । गोसाइँकुण्ड गाउँपालिका१ को खैदी डाडाँमा रहेको नेपाल टेलिकमको मोबाइल टावरमा विद्युत् विच्छेद भएपछि नेटवर्क पूरै जान्छ । त्यसपछि वरिपरि नेपाल चीन सिमानाको टिमुरे, घट्टेखोला, खैदी, बृद्धिम, खाम्जिङ, शेर्पागाउँ, थुमन, तार्सा, मेन्दोगाउँलगालयका बस्तीमा मोबाइल चल्दैन । बत्ती आएपछि पनि छिट्टै मोबाइल नेटवर्कले काम गर्दैन । हावाहुरी पानी नपरे पनि बत्ती जान्छ र मोबाइलको नेटवर्क देखाउँदैन, तामाङले भने, यस्तो समस्या पटकपटक भइरहन्छ गुनासो गर्दा पनि कसैले सुन्ने होइन । कहिले त १०१२ घण्टाभन्दा बढी समयसम्म फोनमा नेटवर्क नहुँदा हामी उत्तरी रसुवावासीहरू समस्यामा छौं । आफूहरूले पटकपटक पालिका र नेपाल टेलिकममा गुनासो गर्दासमेत सुनुवाइ नभएको न्हिमाले बताए । समयसमयमा नचलेर हैरान हुने गरेको ग्राहकहरूको गुनासो छ । मोबाइल नेटवर्क नहुँदा न फोन लाग्छ, न त फोरजी नै चल्छ । यहाँ घुम्न आउनेदेखि स्थानीयलाई निकै समस्या पर्छ । सोलार ब्याकअपले नधानेकोले यस्तो समस्या परेको नेपाल टेलिकम रसुवाका रमेश विष्टले बताए । समस्याका बारे माथिल्लो निकायमा मौखिक तथा लिखित अनुरोध पनि पठाएकोले पूरा हुने विश्वास गरेको उनले सुनाए ।"
माझी बस्तीको कहर : ९ सन्तानसम्म गुमाइन् आमाले,"काठमाडौं : चिसो नै काल बन्यो छोरा गुमाएको पीडा त छँदैथियो, काखमा हुर्कंदै गरेकी चारमहिने छोरी पनि कालले खोसेर लग्यो। सरिता माझी र पति कृष्ण माझीलाई अकालमा दुई बच्चा गुमाउनु पर्दाको पीडा असह्य छ। मिथिला नगरपालिका १० लालगढस्थित माझी टोलकी सरिताको परिवारलाई गास, बास र कपासकै समस्या छ। चिसोका कारण मंसिर २७ गते दूधे छोरीको ज्यान गयो। अरूले सुख पाउँछन्, छोराछोरीकी आमाले दुःख पाउँछिन् भन्थे, हो रहेछ, सरिताले दुःख बिसाइन्, कान्छो छोरा बितेको पीडा त छँदै थियो। चिसो लागेर चारमहिने छोरी राधा पनि बितिन्। के गर्नु, जीवन कठिन छ। सरिताले पाँच वटा सन्तान जन्माई सकिन्। दुईको अकालमै ज्यान गइसकेको छ। काखमा भएका दुई साना सन्तान हुर्काउन निकै कठिन भइरहेको उनले बताइन्। चिसोले सन्तान हुर्काउनै कठिन भयो। लौन, कोही हुनुहुन्छ भने हाम्रो जीवन बचाइदिनुस्। छोरी बितेको दिनको स्मरण गर्दै सरिता भन्छिन्, के भयो, भयो थाहा छैन। बिरामी पनि भएको होइन्। राति २ बजेसम्म राम्रै थियो। रोइरहेकी थिइन्। दूध खुवाएर सुताएकी थिए। बिहानपख नानी चुप लागेर सुतेको छ भनेर काममा लागे। के, को सुत्नु। उठाएँ, बोली नै बन्द भइसकेको रहेछ। सरितालाई गरिबीको मार उस्तै छ। टाउको लुकाउने ओत पनि छैन्। नातामा हजुरबुवा पर्ने वीरे माझीको घरमा आ श्रय लिइरहेकी छिन्। जहाँ उनको चार जनाको परिवार बस्छ। तर, हजुरबुवा हजुरआमा भने रात काट्न छिमेकीको घर जान्छन्। यो दृश्यले सरिताको मन पोल्छ। भावुक हुन्छिन्। बढ्दो चिसो। अनि सिरेटोले सरिताको परिवारलाई छाप्रोमा रात काट्न कठिन हुन्छ। टायलले छाएको एउटा सानो छाप्रो छ। एउटामा भान्छा, अर्कोमा खुला छ। ढोकाको नामोनिसान छैन। माटोले लिपिएको जमिनमाथि ओछ्यान बनाएर सरिताका परिवारले रात काट्छन्। ओढ्ने सिरक र ओछ्याउने डसना त यो परिवारले देखेकै छैन। सरिता भन्छिन्, ज्यान बचाउनै कठिन भयो, कोही भगवान् भए, सहयोग गरिदिनुहोला। नातिको दाहसंस्कार गर्नै पनि ऋण तीन महिनाअघि लालबहादुर माझीका नातिको ज्यान गयो। दाहसंस्कार गर्ने खर्च पनि परिवारसँग भएन। ऋण काढेर संस्कार पूरा गरे। नातिको संस्कार पूरा गर्न ३० हजार खर्च भयो, लालबहादुर भन्छन्, त्यो ऋण अझै तिर्न सकेका छैनौं। कालो अक्षरसँग कहिले पनि भेट भएन, लालबहादुरको। गरिबी र दुःखले कहिले पनि साथ छोडेनन्। भोक, रोग, शोकले पछ्याइरह्यो। जीवनभर हरूवा बसे। १६ धुर जमिन जोडे। बाटो बिस्तार हुँदा आधा जमिन सडकमा पयो। बाटो रोक्न मिलेन। दिनै पयो नि, उनले भने। तर, बाटोमा गएको घडेरीको मुआब्जा भने पाएनन्। बाँकी रहेको उस्तै १० धुरमा सानो छाप्रो छ। दुई छोराबुहारीसहितको लालबहादुरको परिवार बस्छन्। संसारको सबै दुःख खोज्नु छ भने माझी टोलमा पुग्दा भेटिन्छ। जहाँ दुई गाँस जुटाउनका लागि गर्नुसम्म संघर्ष गरिएका दृश्य भेटिन्छन। सन्तान बिरामी भए धामीझाँक्रीकै भर पर्छन। डाक्टरहरू कहाँ त आकलझुक्कल मात्रै पुग्छन्। किनकि, अस्पताल र डाक्टरसम्म पुग्नका लागि उनीहरूसँग आर्थिक स्रोत नै हुँदैन। ९ जन्मिए, २ जना मात्रै बाँचे तराईमधेसमा चिसो बढ्दैछ, शीतलहर सुरु भइसकेको छ। लालगढको माझी टोलमा नवजात शिशु र आमाको ज्यान जोगाउनै धौधौ हुन्छ। ६१ वर्षीया ईश्वरी माझीकै उदाहरण हेरौं न। ईश्वरीले जीवनमा ९ वटा सन्तान जन्माइन्। तर, ७ वटा सन्तानले दुनियाँ देख्न नपाई प्राण त्यागे। ७, ७ वटा सन्तान के कारणले बिते ? ईश्वरीलाई थाहा छैन। हस्पिटलमा दबाई पनि गराएँ, धामी पनि लगाएँ, उनी भन्छिन्, कोही ६ महिना, कोही १० महिना पालेपछि बिते। पुसको जाडो। टालीले छाएको छानो । बाँसले बेरेको। ढोकाबिहीन दैलो। माझी टोलमा पुग्दा यहीँ दैलोमा भेटिएकी थिइन्, ईश्वरी माझी। यो उनको जीवनको सबथोक हो, सम्पत्तिको नाममा एक छ्राप्रो छ। जहाँ उनी बिहानको खाना खाँदै थिइन्। नजिकैको टारमा च्याँ च्याँ गर्दै नाति रोइरहेका थिए। हतारहतार हातमुख चुठिन्। नरोऊ बाबु भन्दै भुलाइन्। खेलाइन्। हजुरआमाको मायातिर नाति अघि बढ्दै थिए। ईश्वरीकी छोरी रीताले ६ महिना अघि छोरा जन्माइन्। वंश बढेकोमा ईश्वरी खुसी थिइनन्। साउँभन्दा ब्याजको धेरै माया लाग्छ, ईश्वरी भन्छिन। छोराको स्याहारसुसार गर्नका लागि रीता माइती आएकी हुन्। रीता भन्छिन्, बच्चा हुर्काउन धेरै कठिन छ। चिसो छ। टारमा सुत्नुपर्छ। घरमा ढोका पनि छैन। राति ह्वातै चिसो पस्छ। ओढ्ने ओच्छ्याउने गतिलो छैन। चरम गरिबी। शिक्षाको अभाव। कुपोषण उस्तै। बनिबुतो गरे मुखमा माड लाग्ने। काम नपाए चुलो नबल्ने। बाँच्नकै लागि कठिन संघर्ष गर्नुपर्ने। त्यसमा पनि माझी परिवारको हरिबिजोग। ईश्वरी माझीको ६ दशक यसैगरी बिते। कहिले दुःखमा त कहिले शोकमा। कहिले भोकै त कहिले अनिँदोमा। पेटमा बच्चा हुँदा पनि ईश्वरीले जीवनमा कहिल्यै सुखको अनूभूति गर्न नपाएको बताउँछिन्। अहिले पनि उस्तै छ उनको दैनिकी। अहिले पो यहाँ हस्पिटल भयो, पहिला त ढल्केबर पुग्नुपथ्र्यो, उनी भन्छिन, वर्ष दिनमा काख भरिन्थ्यो, फेरि कालले खोसेर लैजान्थ्यो। आफ्ना ७ वटै सन्तान मंसिर, पुस, माघ र फागुन महिनामा बितेको ईश्वरी सुनाउँछिन्। यो बेला मधेसमा शीतलहर चल्छ। बच्चाहरूलाई निमोनिया बढी हुन्छ। स्याहारमा चुक्यो कि बालबाच्चहरूको अकालमै मृत्यु हुन्छ। यी कुरा माझी टोलका आमा र घरमुलीलाई थाहा हुँदैन। किनभने उनीहरू पढेका छैनन्। देशदुनियाँ पनि बुझ्न पाएका छैनन्। गर्भ पनि जाँच गराउन जाँदैनन्। दिनमा घास, दाउरा गर्थे, खाना खाएपछि व्यथा लाग्थ्यो। अनि बच्चा जन्मिन्थ्यो, ईश्वरी भन्छिन्, अहिले पो हस्पिटलमा बच्चा जन्माउँछिन् आमाहरू। हाम्रो बेला के को हस्पिटल ? खेतबारी नै थियो हस्पिटल, काम गर्दागर्दै बच्चा जन्मिन्थ्यो। सन्तानसँगै आमाको पनि जान्छ ज्यान पूर्वपश्चिम राजमार्गअन्तर्गत धनुषाको लालगढस्थित प्रहरी चौकीभन्दा उत्तरमा पर्छ, माझी टोल। जहाँका आमाहरूले महिनैपिच्छे शिशु गुमाउँछन्। घरपिच्छै अकालमै शिशु र बच्चाको ज्यान जाने घटनाले चिन्तित छन्, माझी समुदाय। बिरलै भेटिन्छ, मिथिला नगरपालिका १० लालगढस्थित माझी टोलमा आमाहरूले बच्चा नगुमाएको परिवार। एक जना सुत्केरी आमाले जीवनमा एक होइन, दुई होइन्, नौ नौ जनासम्म शिशु गुमाएको कारुणिक व्यथा बोकेर बाँचिरहेकी छिन्। कतिपय अवस्थामा सुत्केरी आमाको पनि ज्यान गएको छ। ६१ वर्षीया ईश्वरी माझी भन्छिन्, कतिले नौ वटासम्म गुमाए। अन्तमा सुत्केरी आमाको पनि मृत्यु भयो। नयाँ पुस्ताका आमाहरूले जन्माएका शिशुहरू २४ महिनामै मृत्युवरण गरिरहेका छन्। ईश्वरीकै सात वटा शिशुको मृत्यु भएको थियो। हालै यो टोलमा एक ३ महिना र अर्को ४ महिनाकी शिशुको ज्यान गइसकेको छ। शिशु स्याहारमा बढ्दो खेलाँची माझी टोलकी ६० वर्षीया मैना माझीको व्यथा पनि उस्तै छ। उनले दुई छोरा र एक छोरीलाई जन्म दिइन्। एउटा छोरा डेढ वर्षको उमेरमै बिते। मैना भन्छिन्, बिरामी भयो। हस्पिटल लाँदालाँदै मृत्यु भयो। मैनाकी छोरी सुस्मिता माझी सुत्केरी छिन्। थोरै पढेकी र बच्चा स्याहार्नु पर्छ भन्ने जानकारी उनमा छ। त्यसैकारण सुस्मिता भन्छिन्, राम्रो स्याहार नहुँदा माझी टोलका घरपिच्छे बच्चाहरूको मृत्यु भइरहेको छ। माझी टोलमा मदिरापानले ठूलो समस्या खडा गरेको सुस्मिताको भनाइ छ। जसले परिवारमा कलह बढाउँदै लगेको छ। चिसो बढ्दो छ। बच्चाहरूको शरीरमा न्यानो लुगो छैन, उनी भन्छिन्, ओढने सिरक र ओछ्याउने डसना छैन। चिसोले बच्चाहरू बिरामी पर्छन्। ज्यान गइरहेको छ। यसो हुनु यहाँका लागि सामान्य भइसक्यो। बच्चाहरू स्याहार र पौष्टिक आहार नपाएर कुपोषित भइरहेको उनी सुनाउँछिन्। माझी समुदायका लागि पनि सरकार छ कि ? रोग, भोक, शोक, गरिबी र अशिक्षाले माझी टोली ग्रस्त छ। त्यसैकारण राम माझी भन्छन्, माझीहरू यहाँ समस्यै समस्याले घेरिएका छन्। जब बस्तीवासीको सन्तानै बाँचिरहेको छैन, संसारै देख्न पाइरहेको छैन भने योभन्दा ठूलो समस्या अरू के होला ? टोलमा बच्चा र तिनका आमाको ज्यान जोगाउन र भोक टार्न नै ठूलो चिन्ता हुने गरेको उनी सुनाउँछन्, सब थोक पढाइ र कमाइ हो। त्यही चिज माझीसँग छैन। व्यवसाय छैन, कसैको जागिर पनि छैन। सबै ज्याला मजदुरी गर्ने हुन्। यो टोलमा औंलामा गनिनेले मात्रै कक्षा १२ पढेका छन्। पढेलेखेकाहरू कमाइ गर्न विदेश उडेका छन्। मृत्युका मुखबाट जोगिएका बच्चाहरू स्कुल जान्छन्। तर, पढाइ पूरा गर्न नसकिरहेको बस्तीका ६० वर्षीय कालुमान माझी बताउँछन्। कोही पाँच पढ्छन्, बीचैमा छोड्छन्, उनी भन्छन्, लुगाफाटो, किताब, कपी, कलम नभएर कोही स्कुलै जाँदैनन्। यहाँको वातावरण नै यस्तै भयो। आदिवासी माझी समुदायबाट लालगढमा दुनियाँ देख्ने कोही नहुँदा उनलाई चिन्ता लाग्छ। कोही गाउँबाट निस्किन सकेनन्, हाम्रो समस्या हामीसँगै रह्यो, सरकारलाई सुनाइदिने कोही भएनन्, यस्तै कहिलेसम्म रहने हो? धनुषाको लालगढ माझी टोल, धनौजी, अजिंग्रेका माझीहरूले समस्या सुनाइदिने दूत खोजिरहेका छन्। भविष्यका लाल (बच्चा) बचाइदिने सर्वहारा सरकार खोजिरहेका छन्। बच्चाको ज्यान गएको गयै, स्वास्थ्य शाखा प्रमुख भन्छन्, बालमृत्युशून्य माझी बस्तीमा बालबालिकाको लगालग ज्यान गइरहेको छ। तर, घर नजिकैको स्थानीय सरकारले पत्तो पाउँदैन। मिथिला नगरपालिका ढल्केवरका स्वास्थ्य शाखा प्रमुख अशोक भण्डारी भन्छन्, हाम्रो नगरपालिकाभित्र बालबालिकाको मृत्युको संख्या शून्य छ। अर्थात् माझीसहितका बस्तीमा हुने बालबालिकाको मृत्युको कुनै रेकर्ड नगरपालिकासँग छैन। जबकि वडैपिच्छे जनप्रतिनिधि छन्, स्वास्थ्यचौकी, आमा समूह र स्वास्थ्य स्वय्सेविका छन्। उनीहरू के गरेर बसिरहेका छन् ? प्रश्न उठेको छ। नगरपालिकाको स्वास्थ्य शाखाका अनुसार नगरभरिका पाँच वर्षमुनिका कुल जनसंख्याको ५७ प्रतिशत बच्चाहरू कुपोषित छन्। हरिहरपुर, नक्टाझिज, ढल्केवर र बेंगाडाबरमा ओटिसी सेन्टर सञ्चालन गरिएको छ। पुष्पवलपुर र तुल्सीमा नयाँ सेन्टर खोल्ने तयारी भइरहेको भण्डारीले बताए। सेन्टरबाट कुपोषित बच्चाहरूलाई पोषित बनाउन तयारी पौष्टिक आहार वितरण गरिन्छ। शाखा प्रमुख भण्डारी भन्छन्, खतरा अवस्थामा रहेका बच्चालाई पोषण पुनस्र्थापना केन्द्रमा उपचार गर्न पठाउँछौं। मिथिला नगरपालिका वडा नम्बर १० का वडाध्यक्ष सविनविक्रम थापाले पहाडी मूलका माझी समुदायमा पोषण र सचेतनाको कार्यक्रम व्यापक रूपमा सञ्चालन गरेको बताउँछन्। उनी भन्छन्, २०७४ देखि कार्यक्रम सञ्चालन गरेर कुपोषित बच्चाको संख्या शून्यमा झारेका छौं। उनीहरूको रहनसहन र खानपान उदेकलाग्दो रहेको बताउँदै भने, सबै गरिखाने मान्छेहरू छन्। केही परिवारहरू मद्यपानको लतमा फसेका छन्। यसले गर्दा बच्चाहरूको ज्यान जाने घटनाहरू भइरहेको छ। बच्चाहरू बितेको हामीलाई खबर हुँदैन। मिडियामार्फत नै थाहा हुन्छ। मधेसमा ८८,६९८ बालबालिकाको अकालमै निधन राष्ट्रिय जनगणना २०७८ अनुसार मधेस प्रदेशमा प्रजनन उमेरसमूह (१५४९ वर्षसम्मका)का विवाहितले ३० लाख ५८ हजार ५ सय २६ जना बच्चा जन्माए। त्यसमध्ये ८८ हजार ६ सय ९८ (२९) प्रतिशत) बच्चाको अकालमै ज्यान गएको छ। ४ लाख बालबालिकाको अकालमै गयो ज्यान मुलुकभर प्रजनन उमेरसमूह (१५४९ वर्षसम्म)का विवाहित महिलाले हालसम्म १ करोड २७ लाख ९९ हजार ९ सय ६९ बच्चा जन्माए। जसमा ४ लाख ९ हजार ५ सय ९९ (३२ प्रतिशत) बच्चाको अकालमै मृत्यु भएको राष्ट्रिय जनगणना २०७८ को तथ्यांकमा छ। यो तथ्यांकले मधेससहित देशभरि बालबालिकाको मृत्युको संख्या अत्यासलाग्दो रहेको देखाउँछ। राष्ट्रिय जनगणना २०७८ तथ्यांकले नवजात शिशु र बालबालिका क्षेत्रमा सरकारले खन्याएको बजेट बालुवामा पानी झै भएको पुष्टि गरेको छ। वीरे माझीका १० सन्तान बिते माझी टोलका वीरे माझीले १० वटा सन्तान गुमाइसके। नवौं सन्तानले पनि प्राण त्यागेपछि जेठी श्रीमती गोरीमाया बिरामी परिन्। उनी पनि बितिन्। वीरले नीता माझीसँग दोस्रो विवाह गरे। उनको कोखबाट पाँच सन्तान जन्मे। एक बच्चा सानैमा बितेको वीरे बताउँछन्। वीरेले जेठी श्रीमती र १० सन्तान गुमाएको बताउँछन्। अब त अन्तिम त होला भन्दै मन बुझाउथें। तर, अप्रत्याशित मृत्युका खबर सुन्नुपथ्र्यो, उनी भन्छन्। ६२ वर्षको जीवनकालमा १२ पटकसम्म सन्तान विह्वल खेप्नु परेको उनको भनाइ छ। मंसिरको अन्तिम साता घरमै आ श्रय लिएकी नातिनी राधा पनि जन्मेको चार महिनामै बितेको उनले बताए। मंसिर अन्तिम साता बाख्रा गोठमा भेटिएका थिए, वीरे माझी। नातिनी गुमाएको पीडामै थिए, उनी। वीरे माझीले अन्नपूर्णसँग जीवनको एक एक दुःख बाँडे। पुत्र र जीवनसंगिनीको वियोगान्तका व्यथा पोखे। पुर्पुरोमा हात राख्दै उनले पीडाका घाउहरू सुसेले। पत्थर पग्लिने मनका कुरा सुनाए, हाम्रो दुःख हामीसँगै छ, सरखारलाई हामीसँग गरिबसँग के मतलब ? नेतालाई हाम्रो दुःख र गरिबी भोट माग्ने बोली भइरहेको छ, हामी त्यही बोलीमा भोट खन्याइरहेका छौं। जिते पनि हारे पनि हाम्रो दुःखमा के नै भयो र ? उनको आँसु तरर झयो। बोली रोकियो। बस्ती नजिकैको रातु र बडहरी खोलामा बर्खाको भेल बगेजस्तै, बगे ती पीडाहरू ! केही आँसुका डल्ला गरिबीको खाडलमा मिसिए, केही सन्तानको वियोगान्तमा बिलाए। घर नजिकै बडहारी खोला छ। जहाँ उनले सन्तानहरूको अन्तिम संस्कार गरेका थिए। अब यस्तो अवस्था कहिलेसम्म दोहोरिरहन्छ बारम्बार ? वीरेलाई थाहा छैन। वीरेलाई सन्तानहरूको लास गाडेको बडहरी खोला किनारले अत्याइरहन्छन्, घरीघरी। कहिले मध्यरातमा पनि। उही उत्तरविहीन प्रश्नहरूले प्रहार गरिरहन्छ, उनको जीवनमाथि, कहिलेसम्म यसरी अकालमा मृत्युवरण गर्ने आफ्न्तको शव गाडिरहने ? माटोमा मिलिसकेका। हावामा प्राणविलिन भइसकेका प्रियजनहरूको यादले सताउँछ, वीरेलाई। माया न हो, आफ्नै सन्तान न परे। पुराना बडहरी खोला किनारको बाटो हिँड्दा होस् वा घरबाट पूर्वपट्टि हेर्दा होस्, सन्तानको झझल्को आइहाल्छ वीरे माझीलाई। उनले सम्झिँदै १० वटै सन्तानको नाम एकएक गरी सुनाए,छोरीहरू चाउरी, मनुमाया, काली, सेती। छोराहरू सन्तबहादुर, काले, कृष्णे, सोमे, बुद्धे, शुक्रे।"
कर्मचारीको सेवा प्रवेश गर्ने उमेर हद घटाउन प्रस्ताव,"काठमाडौं : लोकसेवा आयोगले कर्मचारीको सेवा प्रवेशको उमेर घटाउन सुझाव दिएको छ। लोकसेवा प्रवेशका लागि खुलाको हकमा ३२ वर्षे उमेर हद सीमा निर्धारण गर्न आयोगले प्रस्ताव गरेको छ। समावेशी समूहका (महिला र अपांग)को हकमा ३७ वर्ष सीमा प्रस्ताव गरेको छ। प्रतिनिधिसभाको राज्य व्यवस्था तथा सुशासन समितिमा संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयकमाथिको छलफलमा आयोगका अध्यक्ष माधवप्रसाद रेग्मीले लिखित रूपमा कर्मचारीको सेवा प्रवेशको उमेर घटाउन प्रस्ताव गरेका हुन्। हाल निजामती सेवा ऐनमा खुलाको हकमा ३५ वर्ष र समावेशीको हकमा ४० वर्ष सेवा प्रवेशको उमेर हद छ। अध्यक्ष रेग्मीले अन्य देशको अभ्यासको आधारमा नै यो प्रस्ताव गरेको बताएका छन्। भारतमा २१ देखि ३० वर्षसम्म र सरकारी सेवा प्रवेश गरिसकेकाको हकमा ३५ वर्ष रहेको उल्लेख छ। बंगलादेशमा सेवा प्रवेशको उमेर हद २१ देखि ३० वर्ष र समावेशीका लागि ३२ वर्ष छ। भुटानमा खुला २१ देखि ३५ वर्ष, पाकिस्तानमा २१ देखि ३० तथा समावेशीमा २ वर्ष थप रहेको उल्लेख छ। अवकाशको उमेर हद ६० वर्ष निजामती कर्मचारीको अनिवार्य अवकाशको उमेर हद ६० वर्ष बनाउनु पर्ने लोकसेवाको प्रस्ताव छ। हाल कर्मचारीको अवकाशको उमेर हद ५८ वर्ष छ। अनिवार्य अवकाशको उमेर ६० वर्ष कायम गरी ऐन प्रारम्भ भएको मितिले सो आर्थिक वर्षसम्म ५८ वर्ष, दोस्रो आर्थिक वर्षसम्मका लागि ५९ वर्ष र तेस्रो आर्थिक वर्षदेखि ६० वर्ष कायम हुने व्यवस्था गर्ने प्रस्ताव गरिएको छ। एकैपटक ६० वर्षको उमेरहद लागू गर्दा बढुवाको नजिक रहेका कर्मचारीलाई असर पर्ने, विश्वविद्यालयबाट नयाँ सेवा प्रवेश आकांक्षा राखेका उम्मेदवारहरूलाई समेत प्रतिकूल असर पर्ने र अवसरको अभावमा पलायन हुने अवस्था सिर्जना हुने लोकसेवाको मत छ। हाल भएको ५८ वर्षको उमेरहदबाट एकैपटक ६० वर्ष पुयाउँदा त्यसबाट प्रत्यक्षअप्रत्यक्ष रूपमा पर्ने प्रतिकूल प्रभावको गाम्र्भीयतालाई न्यून गर्न पनि यो प्रस्ताव गरिएको बताइएको छ। २०५९ सालमा नै पहिलो पटक ६० वर्षको उमेर हद कायम हुनुपर्ने भनी परामर्श दिइसकेको उल्लेख आयोगको प्रस्तावमा छ। लोकसेवा आयोगका अनुसार भारत, पाकिस्तान र श्रीलंकामा पनि ६० वर्ष छ भने डेनमार्क, नर्वे, अमेरिका, फिनल्यान्डजस्ता देशमा ६७ वर्षसम्म अवकाश उमेर हद रहेको छ। एकमात्र आधिकारिक ट्रेड युनियन लोकसेवाले एकमात्र आधिकारिक ट्रेड युनियन रहने प्रस्ताव गरेको छ। दलगत कर्मचारी युनियन आवश्यक नरहेको उसको आधार छ। एकमात्र आधिकारिक ट्रेड युनियन रहने र यसका कार्यक्षेत्रलाई कर्मचारीको हकहित र संरक्षणमा केन्द्रित गरिनु पर्दछ। लोकसेवाको प्रस्तावमा भनिएको छ। सचिवको सरुवा १ वर्षमा मात्रै सरुवाको सम्बन्धमा सचिवको १ वर्ष, सहसचिवको २ वर्ष, उपसचिवको ३ वर्ष र शाखा अधिकृतको ४ वर्ष र अन्य कर्मचारीको ५ वर्ष कम्तीमा पनि एउटै मन्त्रालय वा मातहतको निकायमा रहने सुनिश्चितता गरिनुपर्ने प्रस्ताव पनि लोकसेवाले दिएको छ। सहसचिव खुला, अन्तरिक र अन्तरतहबाट १० प्रतिशत मात्रै १० प्रतिशत सहसचिव खुला, आन्तरिक तथा अन्तरतह प्रतियोगिताबाट पूर्ति हुने व्यवस्था गर्न प्रस्ताव गरिएको छ भने ९० प्रतिशत बढुवाबाट पदपूर्ति गर्न लोकसेवाले सुझाएको छ। प्रस्तावित विधेयकमा भने खुलामा १० र अन्तरतहमा १० प्रतिशत तथा ८० प्रतिशत बढुवाद्वारा पदपूर्ति गर्ने भनिएको छ। लोकसेवाले माथिल्लो पदमा खुला प्रतिस्पर्धालाई निरुसाहित गर्नुपर्ने भनेको छ। सेवामा योग्य व्यक्तिहरूको आकर्षण बढाई राज्यको सेवामा टिकाइराख्न उत्प्रेरणायुक्त सेवासुविधा एवं कार्य वातावरणको व्यवस्था गर्न पनि प्रस्ताव गरेको छ। सेवा प्रवेश गरिसकेका कर्मचारीलाई सेवाप्रतिको लगावमा केन्द्रित गर्न, वृत्ति विकासलाई दिगो एवं फराकिलो बनाउन र राज्यको स्रोत साधन र क्षमताका आधारमा कर्मचारीको सेवासुविधाहरू क्रमशः बढोत्तरी गर्दै लैजाने व्यवस्था गरिनुपर्दछ। लोकसेवाको प्रस्ताव उल्लेख छ। संघीय शासन अनुकूल राज्यका तीनवटै तहका कर्मचारीतन्त्रका सोच, मूल्य मान्यता र क्षमताको रूपान्तरण तीनै तहका सरकारहरूबीच प्रशासनिक अन्तरसम्बन्ध रहने व्यवस्था विधेयकमा समावेश हुनुपर्ने लोकसेवाले सुझाएको छ । कर्मचारीतन्त्रले निर्वाह गर्नुपर्ने जवाफदेहिता र वृत्ति विकासबीचको आबद्धता कायम गर्ने, कर्मचारीतन्त्रमा निरन्तर सुधार र सम्भार गरिरहने, निर्धारित कार्यविवरण र कार्यसम्पादनलाई आधार मानी कर्मचारीको वृत्ति विकासमा जोड्नेजस्ता व्यवस्था विधेयकमा छुटाउनु हुँदैन। प्रस्तावमा भनिएको छ। आवश्यकताको आधारमा आरक्षण समावेशितालाई आवश्यकताको आधारमा (निड बेस्ड) एवं लक्षित वर्गमुखी र आर्थिक सूचकमा आधारित आरक्षणको व्यवस्था गर्नुपर्ने प्रस्ताव आयोगको छ। सर्वोच्च अदालतबाट समेत लक्षित वर्ग एवं छुट भएका वर्ग समेतलाई समावेश गर्ने निर्माण गर्नू भनी सरकारका नाममा निर्देशनात्मक आदेश जारी भइसकेको अवस्थाको पनि उसले स्मरण गराएको छ। सहायक तहमा र अधिकृत तहमा एक एक पटक मात्र सुविधा पाउने व्यवस्था गर्ने प्रस्ताव लोकसेवाको छ। साथै समावेशी समूह(हरू) बाट सिफारिस गरी पदपूर्ति गरिएको खण्डमा जुनजुन समावेशी समूह(हरू) बाट जति जति संख्यामा पदपूर्ति भएको हो । उक्त पूर्ति हुन नसकेका समूह(हरू) को लागि अर्को पटक लगत्तै हुने विज्ञापनमा प्रतिशत निर्धारण गर्दा हाल पूर्ति भएको समावेशी समूह(हरू) मा कायम भएको पदबाट पहिले पदपूर्ति हुन नसकेको समावेशी समूह(हरू) मा पद कायम गरिनेछ। प्रस्ताव भनिएको यो व्यवस्था एक पटकको सो समूह(हरू) को विज्ञापनका हकमा मात्र लागू हुनेछ भन्ने व्यवस्था थप गर्न भनिएको छ। एक पटक मात्र आरक्षणको सुविधा पाउने व्यवस्था गर्दा योग्यता प्रणालीमा थप प्रतिकूल प्रभाव पर्ने पनि आयोगको राय छ। प्रदेश सचिव र प्रमुख प्रशासकीय अधिकृत संघकै प्रदेश सचिव र स्थानीय तहको प्रमुख प्रशासकीय अधिकृतको पद संघीय निजामती सेवाकै पद हुने प्रस्ताव लोकसेवाको छ। प्रदेश सचिव र प्रमुख प्रशासकीय अधिकृत संघीय निजामती सेवाकै हुनेछ भन्ने प्रावधान राखी सोहीबमोजिम अन्य व्यवस्था मिलाउने, उसको प्रस्तावमा भनिएको छ। नेपालको संविधानको धारा २३२ बमोजिम संघ, प्रदेश र स्थानीय तहको सम्बन्ध सहकारिता, सहअस्तित्व र समन्वयको सिद्धान्तका आधारमा हुने व्यवस्था, धारा ५८ बमोजिम अवशिष्ट अधिकार संघमा रहने संवैधानिक व्यवस्था र नेपालले अवलम्बन गरेको संघीय शासन प्रणाली होल्डिङ टुगेर प्रकारको भएको तथा प्रशासनिक समन्वय, वित्तीय सुशासन एवम् समग्र प्रतिवेदन यथासमयमा संघीय सरकारलाई प्राप्त हुने व्यवस्था सुनिश्चित गर्न समेत प्रदेश सचिव र प्रमुख प्रशासकीय अधिकृतको पदमा संघीय निजामती सेवाको कर्मचारी खटाउन उचित हुने लोकसेवाको धारणा छ। नेपालको संविधानको धारा ५० मा निर्देशक सिद्धान्तको व्यवस्था गर्दै उक्त धारा ५० को उपधारा (१) मा परस्पर सहोयगमा आधारित संघीयताका आधारमा संघीय इकाइहरूबीचको सम्बन्ध सञ्चालन गर्दै स्थानीय स्वायत्तता र विकेन्द्रीकरणको आधारमा शासन व्यवस्थामा समानुपातिक सिद्धान्तलाई आत्मसात् गर्ने समेतको राजनीतिक उद्देश्य राज्यको हुने व्यवस्था गरेको छ। कर्मचारीतन्त्र बलियो रहेको मानिएको भारतमा पनि यही अभ्यास रहेको लोकसेवाको प्रस्तावमा छ।"
राई माइलाले देशै छाड्यो रे !,"भोजपुरको यो धार्मिक एवं पर्यटकीय स्थलमा सुम्निमापारुहाङ अनि बिजुवाको मूर्ति बनाउने एउटा परियोजनाले उनलाई मोहित बनायो। सुन्नासाथ बोलिदिए, म ११ लाख ११ हजार १ सय ११ रुपैयाँ दिन्छु। राई माइलाले गाउँ छोड्यो रे बाटो छोकिदेऊ न ए फर्क भनिदेऊ न। न त्यसबेला गाउँमा बाटो नै आएको थियो, न त बाटो छेक्ने नै कोही थियो। हान्निएर गाउँ छाडे राई माइलाले। पुगे उडेर २४ घण्टा लाग्ने पश्चिम ध्रुवको बिरानो मुलुक। र, बनाए आफ्नै सानो संसार। गाउँ आएको बाटो फिल्ममा धरतीमा रेखी लाउँदै, जंगलझडी मास्दै उकालोओरालो पुगेका बाटा लाई भिलेन मानिएको छ। तर, धेरै पाइताला खियाएपछि गाडी र गाडी गुड्ने बाटो देख्न पाएका यी राई माइलाको गाउँ छोडाइ अलि फरक थियो। भोजपुरको तिवारी भन्ज्याङ खेसाङमा ३ कक्षाको प्रावि मात्र थियो। माक्री हाङ अर्थात् लीला राईले ४ देखि च्याङ्ग्रे स्कुल पुग्नु पर्यो पढ्न। करिब डेढ घण्टा बालशरीर दौडाउँदै। ८ कक्षामा चढ्दा त्यो स्कुल महँगो लाग्यो। र, सस्तो खोज्दै भर्ना भए याकुस्थित विश्वप्रेमी माविमा। याकुमा तुलनात्मक शुल्क कम थियो, उनी भन्छन्। त्यहाँ पुग्न पनि उस्तैउस्तै अर्थात् दौडिएर डेढ घण्टा लाग्थ्यो। बर्खामा हंग्राए खोलाको छङछङ बाढी तर्दै स्कुल जानु पथ्र्यो पढ्न। बाटाभरि पिपिरीका पात बजाउँदै र अर्काका बारीका बोडी मर्काउँदै विद्यार्थीहरू हिँड्थे लामालामा बाटा। त्यहीमध्ये एक न थिए उनी पनि। उस जमानामा विद्यार्थी मात्रै बनेर पढ्न कहाँ पाइन्थ्यो र ? नुन बोक्न धनकुटाको हिलेसम्म तीन दिन लगाएर आउजाउ गर्नुपथ्र्यो। आरुखर्कको उकालो चढ्दाचढ्दै एक दिन त भुतुक्कै भएँ, उनले त्यो क्षण कहे, कट्टी स्कुलमा बेन्चमा सुतेर रात बिताइयो। स्कुल जाँदाको धपेडी उस्तै हुन्थ्यो। साँझ लखतरान भएर घर पुग्यो। बिहान स्कुल कुद्नै हतार। थकित पढाइ। २०४५ मा सेन्ट अप टेस्ट परीक्षै फेल भए उनी। २०४६ मा फ्याट्टै टेस्ट मात्र होइन, एसएलसी नै पास गरिदिए। र, पलाए उनका उच्च शिक्षाका पँखेटा। पढेर खै के पो हुन्छ र ! खेसाङमा झगरमान राईको नाम र मान राम्रै थियो। भारतीय गोर्खा सैनिक उनको घरमा लाउनखान हम्मे थिएन। तीन छोरा र दुई छोरीमध्ये माइलो लीला पढाइमा अलि बढी दिल दिन्थे। त्यही भएर उनलाई धरानमा काकाकहाँ पढ्न पठाइयो। महेन्द्र क्याम्पसमा आईए भर्ना भए। पढाइ सकिँदै थियो, धेरै युवाबीच उस्तै चर्चा चल्थ्यो, आ, पढेर खै के पो हुन्छ र ? बरु जाउँ विदेश। उनलाई पनि त्यसले कानको भित्तैसम्मै छोयो। एक जना एजेन्ट समाते र अमेरिकाको यात्रा तय गरे। सोचेजस्तो छैन रहेछ अमेरिका एजेन्टले भनेझैं टिकट आयो। न्युयोर्कको जोन एफ केनेडी विमानस्थलमा उत्रिँदा अर्कै लोकमा पुगेको अनुभूति भयो पहिला त। साथमा थिए साथी विजय बुढामगर। ट्याक्सी समायौं। टुटेफुटेको अंग्रेजीमा सस्तो होटलमा पुर्याउन भन्यौं। उसले त म्यानहटनको अति महँगो होटलमा पो पुर्याएछ, लीलाले अमेरिका यात्राको सुरुआती लीला कहे, साथमा १५ सय डलर थियो। होटलले रातकै सय डलर ठटायो। गाउँ आएको बाटो फिल्ममा धरतीमा रेखी लाउँदै, जंगलझडी मास्दै उकालोओरालो पुगेका बाटालाई भिलेन मानिएको छ। तर, धेरै पाइताला खियाएपछि गाडी र गाडी गुड्ने बाटो देख्न पाएका यी राई माइलाको गाउँ छोडाइ अलि फरक थियो। नजिकै एउटा बंगाली रेस्टुरेन्ट रहेछ। त्यहाँ त्यो ट्याक्सी ड्राइभर खाना खाँदो रहेछ। उसैले त्यहाँ आएका नेपालीसँग चिनजान गराइदियो। होटेलमा महँगो पर्छ, मोटेलमा बस्नुपर्छ, ती नेपालीले सल्लाह दिए। र, मोटलमा एक रातको २० डलरमा बस्ने उपाय सुझाइदिए। त्यहींबाट एक बंगाली पनि चिनिए। उनले फुर्सदमा आफ्नो स्टोरमा सघाउने सर्तमा लङ आइल्यान्डको आफ्नो अपार्टमेन्टमा बस्न दिए। र, तरिका पनि सिकाए, म्यानहटन जानू। पसलपसलमा लुकिङ फर जब भन्नू। त्यसै गरे। काम खोज्दै एउटा भारतीय रेस्टुरेन्टमा पुगेका थिए, एक नेपाली भेटिए। उनले नजिकैकै करी एन्ड हरी रेस्टुरेन्टमा पठाए। त्यहाँ कामदार चाहिएको मात्र होइन, खुसीको कुरा नेपाली सुपरभाइजर नै पो रहेछन्। विजयसँग कामको अनुभव रहेछ। उनले बोस ब्वाई (थाल उठाउने) काम पाए, लीला ती दिनमा फर्किए, मैले भने डिस वासिङ (भाँडा माझ्ने। सातै दिन १४ घण्टाका दरले काम गर्दा हात लाग्थ्यो हप्ताको १८० डलर। गोराका देशका लीलाहरू देख्दादेख्दै पहाड दौडिएका लीलाले चाँडै चलख्याइँ सिके। त्यहाँ भाँडा माझेर धेरै बसेनन्। एउटा इम्प्लोइमेन्ट एजेन्सीमार्फत कोरियन रेस्टुरेन्टमा बोस ब्वाईको जागिर पाए। तलब थियो दैनिक ३० डलर। विस्तारै ग्रोसरीमा काम पाए। सेल्स ब्वाईमा अपग्रेड भए। अनि बने पसले माइलो खेसाङे माइलो लीलालाई पसलको जागिरले धोको मरेन। झाँक चल्यो आफैं पसल किन नचलाउने ? अमेरिका गएको तीन वर्ष भएको थियो। सन् १९९९ मा पत्रिकाका विज्ञापनका पानापाना पल्टाए। लङ आइल्यान्डको एउटा पसल बिक्रीमा भन्ने सूचनाले तान्यो। साथमा थियो मात्र ५ हजार डलर। पसलको दाम रहेछ ६० हजार। पार्टनर बन्ने भए गणेश राई। उनीसँग पनि उत्तिकै पैसा मात्र थियो। २० हजार डलर डाउन पेमेन्ट गर्ने भए बाँकी ऋणमा पाउने भयो। सरसापट गरे। क्रेडिट कार्डको सीमाले भ्याउनेसम्म सबै झिके। अनेक उपाय गरेर पसल किनेर छाडे। र, बने पसले माइलो। केही वर्षमा पार्टनरलाई बिदा गरेर एकलौटी मात्र बनाएनन्, केहीअघि २५ लाख डलरमा त्यो पसल भएको घरै किनिसके। अर्थात्, २५ वर्षभन्दा लामो समयदेखि उनलाई त्यही पसलले अमेरिकामा स्थापित गराएको छ। अब उनलाई सानोतिनो खर्चको चिन्ता हुन्न। सामाजिक काममा फ्याट्ट बोलेर झ्याप्प पैसा हाल्न आँट आउँछ। र, गर्दैछन् त्यही प्रवासको बास। हेर्दा महँगो डलर नडराई फुत्तफुत्त तिरेको देखिन्छ। तर, त्यसभित्रको कष्ट भोग्नेलाई थाहा हुन्छ। देशको मायाले कति भतभती पोल्छ भन्ने विदेशमा बस्नेलाई सोध्नुपर्छ। जाति, भाषा, संस्कृतिको महŒव कति हुन्छ भन्ने परदेशिएका लीलाहरूलाई बढ्ता ज्ञात हुन्छ। मलाई एउटा कुराले सधैं सताइरहन्थ्यो। किराँत राईका धर्म संस्कृतिका परम्परा, प्रचलनहरू ग्रन्थमा लेखिएका थिएनन्। हरेक संस्कारमा बिजुवाले फलाक्थे। त्यसैलाई संस्कार मानिन्थ्यो। तर, त्यो बिजुवा मर्दा धेरै कुरा मरेर जान्थ्यो, उनले भने, त्यही भएर यसलाई संग्रह गर्नुपर्छ भन्ने लाग्यो मलाई। त्यसैले मैले किराँतहरूको जन्मदेखि मृत्युसम्मको संस्कार समेटेर एउटा डकुमेन्ट्र बनाएँ। त्यसको नाम राखे जीवन चक्र। त्यससँगै उनले थाहा पाए, गाउँमा आफू पढेको प्रावि भवन भत्किएर बिजोग छ। ११ वर्षअघि ३ लाख रुपैयाँ खर्च गरेर नयाँ भवन बनाइदिए। २०७२ को भूकम्पले त्यसलाई चर्काए पनि विद्यार्थीहरू अझै त्यसमै पढ्दै छन्। धर्मको मर्म किराँत जातिको मुख्य एवं पवित्रथलो मानिन्छ साल्पा सिलिचुङ। भोजपुरको यो धार्मिक एवं पर्यटकीय स्थलमा सुम्निमापारुहाङ अनि बिजुवाको मूर्ति बनाउने एउटा परियोजनाले उनलाई मोहित बनायो। सुन्नासाथ बोलिदिए, म ११ लाख ११ हजार १ सय ११ रुपैयाँ दिन्छु। साथमा भएको ७ लाख ११ हजार १ सय ११ रुपैयाँ दिइहाले पनि। तर, त्यहाँको समितिका पदाधिकारीको व्यवहार र नियत धार्मिक संस्था सुहाउँदो लागेन, लीलाले तीतो पोखे, त्यही भएर बाँकी ४ लाख रुपैयाँ भने दिन मनले मानेन। पछि, धरानका मेयर हर्क साङपाङले त्यस्तै परियोजना अघि सारेर चन्दा उठाउन थाले। त्यहाँ पनि सुम्निमा पारुहाङको मूर्ति बनाउने प्रस्ताव आयो। अमेरिकामा लीला सक्रिय भएर चन्दा उठाए। उठेको १४ लाख रुपैयाँमध्ये उनले आफैंले दिएको ४ लाख थियो। कोभिड कहर अमेरिकामा कोभिड यसरी आतंक बनेर फैलियो, औषधीको हाहाकार भयो। अस्पतालमा भर्ना पाउन असम्भव बन्यो। उपचार र टायलेनोल (सिटामोल वर्गको औषधी) नपाएर ज्यान जाने धेरै भएको समाचार फैलियो। एक लिम्बू युवाको मृत्यु भएको पहिलो घटनाले नेपाली समुदायलाई पीडा दियो। धेरै नेपालीले टायलेनोल नपाएको व्यथा सामाजिक सञ्जालमा हाल्न थाले। मेरो पसल भएकाले हप्ताको दुई चोटी होलसेल पसलमा जान्थें। त्यहाँ २ बक्स टायलेनोल अनलोड गरिरहेको देखें, उनले भने, मलाई दिनुहुन्छ ? भनेर सोध्दा पसले दिन तयार भयो। मैले किनें र गाडीमा राखें। एउटा ठूलो बक्सभित्र सानासाना ७२ बक्स हुन्छन्। हरेक साना बक्समा ५० वटा औषधी हुन्छन्। करिब ३ हजार डलरको औषधी किनेपछि उनले फेसबुकमा लेखे, मसँग टायलेनोल छ। एक परिवारलाई एक बक्सका दरले निःशुल्क उपलब्ध गराउने छु। सम्पर्क राख्नुहोला। गैरआवासीय नेपाली संगठन, जनजाति संगठन आदिले उनीबाट लगेर संस्थागत रूपमै बाँडे। व्यक्तिगत ढंगबाट लिन आउने पनि धेरै भए। त्यहीबीच किराँतेश्वर मावि धरानका प्रधानाध्यापक योगेन्द्र पालुङाले एक दिन फोन गरे, स्कुल बन्द छ। विद्यार्थीलाई दूर शिक्षा दिनु छ। तर, उनीहरूसँग मोबाइल छैन। म पठाउँछु मोबाइल, लीलाले बोलेनन् मात्र, ६० वटा पठाइदिए पनि। देशमा विपत् पर्दा सहयोग जुटाएर सामाजिक काम गर्ने धेरै भइटोपले। तर, नेपालीलाई पर्दा आफ्नै खर्चमा सेवा गर्न तत्पर नेपालीमा दर्जिए भोजपुरे राई माइला। इमानदार माइलो २०२४ अक्टोवर ९। लीला आफ्नो ग्रोसरी स्टोरको खाताबाट २० हजार अमेरिकी डलर निकाल्न न्युयोर्कको एल्मन्टस्थित बेथपेज फेडेरल क्रेडिट युनियन (बैंक) गए। त्यो बैंकको सानो शाखामध्ये पर्छ। अलि ठूलो परिमाणमा पैसा निकाल्न चाहेकाले बैंककी म्यानेजर स्वयंले एउटा पोकामा राखेर दिइन्। उनी बोकेर पसल पुगे। ज्वाइँसहित गन्न थाले। दाइ पैसा त बढी छ, ज्वाइँले भने। होइन होला, उनले भने, राम्रो गन्नूस्। फेरि गन्दा बढी नै पाइयो। भएछ के भने म्यानेजरले २० का नोट भनेर दिएका सबै पैसा १०० डलरका परेछन्। अनि, ८० हजार डलर (करिब १ करोड १० लाख रुपैयाँ) बढी रहेछ। हतारिएर उनले श्रीमतीलाई सुनाए। खुरुक्क पैसा बोक्नुहोस्, श्रीमती राधाले भनिन्, बैंक हिँड्नुस्। म पनि त्यही त भन्दैछु, उनले भने, सकेसम्म छिटो गएर फिर्ता दिउँ। तपाईं धन्य हुनुहुन्छ,, पैसा ग्रहण गर्दै बैंक म्यानेजर क्रिस्टिन द्वाकिन्सले भनिन्, नत्र म ठूलो आपतमा पर्ने थिएँ। प्रवासको पोल्ने व्यथा सपनाको सहर अमेरिका कति संघर्षपूर्ण छ र सफलता कति गह्रुँगो छ भन्ने उदाहरण हुन् लीला। पराइ देशमा पौरखै गरिए पनि घर फर्किन नपाउनुको पीडा कति हुन्छ, त्यो पनि सहेका छन् यी माइलाले। सन् २०१६ मा नेपाल आउँदा उनले परिवारका पाँच मान्यवर गुमाइसकेका थिए। बजु शोभामाया राईको २०६१ पुस २८ गते निधन भयो। त्यसको ६ वर्षमा २०६७ भदौ २७ गते बुवा झगरमान परमधाम भए। त्यसको एक वर्षमै २०६८ असोज १० गते काका रामबहादुर राई बिते। अर्को वर्ष २०६९ माघमा फुपू दुर्गामाया र फेरि अर्को वर्ष २०७० चैतमा दाजु मिलनकुमार परलोक भए। मैले बजु, बुवा, काका, फुपूदेखि दाजुसम्म गुमाएँ, उनी त्यो दिन पीडादायी ढंगमा सम्झन्छन्, त्यो दुःखद् क्षणमा घर फर्किन सकिनँ। उनी अमेरिका उड्दा गुल्मीकी राधा मगरसँग प्रेममा थिए। केही वर्षमै उनले राधालाई पनि अमेरिका आउने आफ्नैजस्तो तरिका सिकाइदिए। उनी पनि त्यही उपायबाट न्युयोर्क पुगिन्। दुवैले बिहे गरे। उनीहरूका दुई छोरा छन्। घरजम उतै भए पनि ग्रिनकार्ड सहज थिएन। त्यसले लामो प्रक्रिया लियो। त्यसका लागि आवेदन गरेका थिए। छोडेर नेपाल फर्कौं, त्यही पनि गुम्ने। त्यत्तिकै फर्किन नमिल्ने। अमेरिका आएको ठ्याक्कै २० वर्षमा बल्ल ग्रिन कार्ड मिल्यो र घर जाने बाटो खुल्यो। तर, पनि उनी सदा शान्त छन्। दुःख मान्दैनन्। भन्छन्, राम्रो गरौं, ढिलोछिटो कर्मको फल मिल्ने रहेछ।"
"आफूभित्रका आँखा, आँखाभित्रका आफू","मै एक मै अनेक कृतिभित्रका कुरा लेख्नु हो भने १० हजार शब्द कोर्दा पनि अपूर्ण हुन्छ भन्ने महसुस गरें, यी एक हजार शब्दमा एउटा कुनो पनि कोट्टिएन भन्छु। समाज हाम्रै। देश हाम्रै। मात्र हामी नै हाम्रा बन्न सकेनौं। समाज बनाउन, देश बन्नाउन त हामी पो बन्नु पर्दोरैछ। हामी बने देश बन्छ। सायद, अन्त बनेका देशहरू तिनकै देशवासी जनता बनेर बनेछन् क्यार ! लाग्छ, कठै अगुवा भए। बने समाज बन्दोरैछ। समाज बनाउने अगुवा कहिले आमाको (नेपाल आमा)को गर्भधारण हुँदो हो? हामी त अगुवा बन्ने रहरका भडुँवा बनेछौं क्यार! किनकि बाटोमा पाइला छैन। पाइलामा बाटो छैन। देश त छैनै छैनको कुबेर बनेछ। निबन्धकार तेजेश्वरबाबु ग्वंगःले मै एक मै अनेकको राजमार्ग टेकेर समृद्ध देशको सपना देख्नुभएको छ। विश्वप्रसिद्ध व्यक्तित्व नेपोलियन बोनापार्टले भनेका थिए, असम्भव शब्द मूर्खका शब्दकोशमा मात्र हुन्छ। जो दिग्विजय गर्ने अभियानमा होमिइरहने र मच्चिरहे। ग्वंगःले नेपाली नेतालाई उनको सपना र सत्प्रयाससँग जोड्दै मजैले घच्घच्याएका छन्, राजनीतिक योद्धा उनलाई युद्ध जित्नु थियो। युद्धमा जे पनि हुन सक्छ। हार पनि, जित पनि। राजनीतिक हार नितान्त एकोहोरो ढिपीका कारण बन्दो रहेछ। ढिपीका कारकतत्व लिँडेढिपी, महत्वाकांक्षा हुँदोरैछ। आफ्नो गोरुको बाह्रै टक्का लिँडेढिपीका जरो हुँदोरैछ। बोनापार्टले आफ्नो गोरुको बाह्र टक्का भाउ र दाउमा रत्तिभर टसमस गर्न चाहेनन्। राजनीतिक युद्धमा क्रूरतामात्र सफलताका धार बन्न नसक्ने जिकिर गर्दै निबन्धकारले जे पनि सम्भव हुँदोरहेछ शीर्षकमा नेपोलियनलाई वाटर लुको नतिजाले पिण्ड चढाएको सन्दर्भ सुनाएर हाम्रा नेताका आँखा खोलिदिएका छन्। यस्तै, सुगौली सन्धिले बहादुर शाहलाई निर्बल बनाएको उदाहरण दिएर झस्काउँदै थपेका छन्, राजनीतिक युद्धमा भूमि हडप्नुमात्रै पर्याप्तिँदो रहेनछ। विजय झण्डा फहराइएका भूमि पुत्रपुत्री र पैत्रपैत्री सबैका मन जित्न सक्नुपर्दोरैछ। यस निबन्धमा ग्वंगले आफूलाई माझेर खरो उतारेका छन्। आफूलाई खरो उतार्नेले अरूलाई के गर्दो हो ? हो, अरूलाई अझ खरो उतार्ने बाटो देखाउँछ र दिन्छ खरो उत्रन चेतावनी पनि। त्यसैले सायद उनी दसकौं दशक पहिले एकपटक पीताम्बरध्वज खातीले भनेको वाक्य झल्यास्स सम्झन्छन् र निबन्धमा समेट्छन्, राजनीतिमा जे पनि सम्भव हुन्छ। सन्दर्भ दोस्रो विश्वयुद्धताकाको हो। बेलायती प्रधानमन्त्री विस्टन चर्चिलले संसद्मा सम्बोधन गर्दै भनेका थिए, मलाई रक्तबल दिनुस्, म जित दिउँला। विजयध्वजा फहराउनेछु। बलविवेक प्रयोग गरी उनले जनमत पाए। उनी त्यसयुद्धका प्रवीण आचार्य र युद्धपाडं्गी ठहरिए। चर्चिल चर्चित भए, रहे, ग्वंग लेख्छन्, हिटलर र मुसोलिनीहरू अवशानको खाडलमा पुर्नुपुरिए। यसरी नेपालका नेतालाई गतिलो पाठ पढाएका छन्, निबन्धहरूमा ग्वंगःले। जित्दैमा मातिनु र हार्दैमा आत्तिनु हुँदैन भन्ने भनाइलाई पुष्टि गर्दै उनले यसो भने जसबाट हाम्रा नेताले अझै गतिलो पाठ सिक्लान्, दोस्रो विश्वयुद्धले जिताएको बेलायतलाई आफ्नै उपनिवेशहरूले मुक्ति संग्राम मच्चाए, हराए। कहिल्यै घाम नअस्ताउने बेलायती शासन अधिपत्यमा औंसीका रात झप्क्याइदिए। जे पनि सम्भव हुँदोरहेछ तर राजनीतिमा। ग्वंगःको तेस्रो आँखाको निष्कर्ष हुनुपर्छ राजनीति र नेताबारेको, यी भ्यागुत्ता, यी साँप अनि बिच्छीहरू एकले अर्कोलाई भोजन बनाउँछन्। सशंकित आपसमा आफैं यिनीहरू ! लाग्छ, उनले आँखाका पाइलाहरू र पाइलाका आँखाहरू शीर्षक जुराएर निबन्ध यसै लेखेका होइनन्। उनका शब्द, वाक्य र तिनका भावमा घोत्लिऔं न हामी पनि एकछिन, लाग्छ, आँखाबिनाका खुट्टाहरू र खुट्टाबिनाका आँखाहरू जताततै लरखरिएका छन्। पाइतालामा आँखा र आँखामा पाइतालाहरू नगाँसिएर युगै लर्बरिएको छ। मन त भन्छ, आँखा झिकेर खुट्टाहरूमा जडिदेउ। प्रकृति भन्छन्, असम्भव। अनुभूति सुसाउँछ। समस्या आँखामा पाइला र पाइतालामा आँखा नहुनुको अभिशाप यो युगको। लाग्छ, निबन्धकार ग्वंगः युगद्रष्टा हुन्। उनको तेस्रो आँखामात्र खुलेका छैन, छैठौं इन्द्रीय पनि छर्लंगै खुलेको छ पानी परेको आकाश झैं। आममानिसलाई निबन्धकार आँखा लगाएर विवेक प्रयोग गर्न सुझाउँछन्। विवेकमा पाइला चाल्न र पाइला पाइलामा विवेक प्रयोग गर्न पनि सम्झाउँछन्, निबन्धमार्फत। नेपाली पाइलाका पाइतालामा आँखा नलागेकानलगाएका कारण समग्र जनजीवन कष्टकर भएको बुझ्छन्, बुझाउँछन् उनी। भन्छन्, कष्टप्रद उस्तै आँखाहरूमा कतै पाइलै नभए पनि जीवन कष्टप्रद। पाइला र आँखाका विकर्षण। नेपाली जीवनबीच घर्षणै घर्षण। ग्वंगःको अध्ययन र बुझाइ अलि पृथक् लाग्छ। किनकि उनले सबै नेपालीलाई नेपाली भएर आउन आग्रह गरेका छन्। कतिसम्म भने उनले आँखाका दिव्यदृष्टि आऊ भनेका छन्। लेखेका छन्, दिव्य दृष्टिका आँखाहरू पाइला पाइला आऊ, नेपालीका घाऊ देख्ने आँखाका पाइला आऊ ! बडो गजबको निबन्ध छ, किताबकै नाम मै एक मै अनेक। शीर्ष निबन्ध यसभित्र डुबुल्की मार्ने हो भने पाठक अझ आह्लादित बन्छ। शब्दभित्रको संसारमा यसरी आकर्षित हुन्छ कि मानौं अक्षर, शब्द र वाक्य चुम्बक हुन्। उनका शब्द जस्ताको तस्तै, मै एक मै अनेक। मभित्र उर्लंदो एक लहरप्रलापको लहर। म एक। अनेकिन्छु। समेटिन्छु यहाँलाई, उहाँलाई, तहाँलाई, सबै सबैलाई। एकै म भइदिन्छु अनेक। यस अर्थमा अनेकिनु व्याप्तिनु बराबर बन्छ। व्याप्ति अनेक। सीमाबद्ध रहनु एक। म सीमाभित्रको एक। सीमाबाहिरका सीमाहीन अनन्तअनेक। विश्वरूपरूप, सरूप, अनन्त रूपहरूका रूप। रूपमय मयरूप। शब्दमा तब शक्ति हुन्छ, जब सर्जक सिर्जनात्मक बन्छ। कसरी भनौं कि ग्वंगः बेजोड सर्जक होइनन् भनेर ! कसरी नबुझौं कि ग्वंगः वाक्य होइन, शब्द र अक्षरभित्र घण्टौं वार्तालाप गरेर निकालेको निष्कर्षमात्र पाठकलाई उपहार दिँदैनन् भनेर ! थोरै भाव, धेरै प्रभाव हुन्छ ग्वंगःको लेखनीमा। बोल्न पाए अर्थात् स्टेज पाए, घण्टौं बोल्नेहरू छन् यहाँ। लेख्न पाए, ६०७० त के १०० भन्दा बढी शब्दका वाक्य लेख्नेहरू छन् यहाँ आफूलाई भव्य ठान्ने साहित्यकार अनि प्राध्यापक यहाँ। कसैलाई दोष लगाएर, कसैको खोट देखाएर केही लिन वा दिन खोजिएको होइन यहाँ। तिनले आत्मसमीक्षा गर्न जरुरी ठानेर यति भनेकै हुँ। थप भन्दैछु, तिनले लेख्दा होस् वा बोल्दा छोटा, स्पष्ट, मीठा र गहन अर्थ दिने र भाव बोक्ने वाक्य लेखून्। सक्दैनन् भने पढून्, ग्वंगका किताब, कम्तिमा निबन्ध संग्रह मै एक मै अनेक। गुरु थापून् धेरै स्रष्टाले उनलाई। लेख्छु भनेर हुँदैन, सर्वस्वीकार्य लेखन हुनुपर्छ सर्जकको। ओजस्वी शब्द खोज्न र सन्दर्भ मिलाएर लेख्न सक्नुपर्छ उसले। सबै सर्जक सिर्जनशील छैनन्, बन्दैनन्। तिनले ग्वंगको सिर्जनात्मक क्षमतालाई हेरुन्, पढून्, बुझून्, अध्ययन र अनुसन्धान गरुन् र आफूलाई तिखारुन्। कुनै कृति पढ्नु भनेको आफूलाई तिखार्नु पनि हो। यो निबन्धकृतिले आमपाठकलाई आफू सर्जक बन्न र देशभक्त बनेर देश बनाउने प्रेरणा दिएको छ। मै एक मै अनेक कृतिभित्रका कुरा लेख्नु हो भने १० हजार शब्द कोर्दा पनि अपूर्ण हुन्छ भन्ने महसुस गरें, यी एक हजार शब्दमा एउटा कुनो पनि कोट्टिएन भन्छु। अस्तित्वको ओजस्वी ओज, आपतभित्रको आनन्द, प्रिय सत्य अप्रिय सत्य, मनको बह सबैसित पोख, सफलताभित्रका सार्थकता, मरेर जिएकाहरू, निष्पट्ट अन्धकारदेखि उन्मुक्त उज्यालो जस्ता शीर्षकमा ४४ उत्कृष्ट निबन्ध पढ्न पाउँछन् पाठकले यसभित्र। सुन्दर स्वदेश पब्लिकेसनले २ सय ७६ पृष्ठको यो कृतिलाई ६०० मूल्य राखेर बजारमा ल्याएको छ। सम्पादक श्रीओम श्रेष्ठले ग्वंगःको गहिराइमा न्यातापोल शीर्षकमा ग्वंगः र उनको लेखनबारे लेखेका छन्, हुनुपर्छ अक्षरका धनी असाध्यै। नदेखिने पनि छ त्यत्तिकै उचाइ उहाँभित्र। खोज्नुहुन्न त्यसैले पूर्णतामा देखाउन आफूलाई। अमूल्य खानी नदेखिएजस्तै बाहिर माटोमा। हुनुहुन्छ उत्खनन गर्न बाँकी महपूर्ण इतिहासजस्तै।"
हश मनी मुद्दामा ट्रम्पलाई सजाय दिइने,"वासिङटन डिसी : डोनाल्ड ट्रम्पलाई हश मनी मुद्दामा सजाय सुनाइने भएको छ । न्यूयोर्कका एक न्यायाधीशले जनवरी १० मा यस मुद्दामा सजाय सुनाउने छन्। न्युयोर्कका न्यायाधीश जुआन मार्चनले उनलाई जेलको सट्टा प्रोबेशन वा जरिवाना गराउन सकिने जनाएका छन्। नवनिर्वाचित राष्ट्रपति ट्रम्प व्यक्तिगत रूपमा वा भिडियो कन्फरेन्स मार्फत अदालतमा उपस्थित हुन सक्ने जनाइएको छ। ट्रम्पले आफ्नो विरुद्धको मुद्दा खारेज गर्न आफ्नो चुनावी जीतको प्रयोग गर्ने प्रयास गरेका जनाइएको छ। उनलाई सजाय सुनाउने निर्णयको उनका समर्थकले आलोचना गरेका छन्। उनीहरुले यो मुद्धा तत्काल खारेज गर्न माग गरेका छन्। गत वर्षको मेमा ट्रम्पलाई पोर्न स्टार स्टर्मी डेनियललाई चुप बस्न १३ मिलियन डलर तिरेको अभियोग लगाइएको थियो। यो रकम ट्रम्पका पूर्व वकिल माइकल कोहेनलाई दिइएको थियो, जसले सन् २०१६ को अमेरिकी राष्ट्रपतीय चुनावमा मौन बस्नका लागि यो रकम डेनियललाई दिएका थिए। ट्रम्पले जनवरी २० मा राष्ट्रपतिको रूपमा सपथ ग्रहण गर्दैछन्।"
अत्यासलाग्दो सवारी दुर्घटना,"काठमाडौं : आर्थिक वर्ष २०८१८२ सुरु भएपछि चार महिनामा देशभर सवारी दुर्घटनाबाट ७ सय ७८ जनाको मृत्यु भयो। प्रहरी प्रधान कार्यालय नक्सालले दिएको तथ्यांकअनुसार आव २०८१ को साउनदेखि कात्तिकसम्म देशभर ७ हजार ४८ वटा सडक दुर्घटना घटे। जसमा २ हजार ६४ जना गम्भीर घाइते भएका छन्। १० हजार बढी सामान्य घाइते भए। औसतमा एक दिनभित्र ६३ वटा सवारी दुर्घटना हुन्छन्। देशभर प्रत्येक दिन ८८ जना घाइते हुन्छन् भने ७ देखि १० जनाको ज्यान जान्छ। यो संख्या हरेक दिन फरकफरक हुन्छ। यस्तै, उपत्यका ट्राफिक कार्यालय बग्गीखानाले दिएको तथ्यांकअनुसार उपत्यकामा मात्रै औसतमा हरेक दिन ४ जनाको मृत्यु हुन्छ। सडक तथा सवारी दुर्घटनामा ज्यान गुमाउनेको संख्या बढ्दो क्रममा छ। उपत्यका ट्राफिक कार्यालयको तथ्यांकअनुसार आव २०८१८२ को पहिलो पाँच महिनामा काठमाडौंं उपत्यकामा २ हजार ४५ वटा सवारी दुर्घटना भए। जसमा ७५ जनाले ज्यान गुमाए। दुर्घटनाकै कारण १०० जना गम्भीर घाइते भएका छन्। २ हजार ७ सय ५८ जना सामान्य घाइते भएका छन्। ज्यान गुमाउनेमा ६० जना पुरुष छन् भने १५ जना महिला छन्। पाँच महिनामा सवारी दुर्घटना भएर मृत्यु हुनेमा सबैभन्दा बढी ३६ वर्षभन्दा माथि उमेर समूहका छन्। ७५ जना मृतकमध्ये ४१ जना ३६ वर्षमाथिका छन्। यस्तै १७ देखि ३५ वर्षभित्रका ३० जना दुर्घटनामा ज्यान गुमाए। ४ जना १६ वर्षमुनिका छन्। उपत्यका ट्राफिक कार्यालय बग्गीखानाका डीएसपी दीपक गिरीका अनुसार सवारी दुर्घटनामध्ये उपत्यकामा सबैभन्दा बढी दिउँसोको समयमा दुर्घटना हुने गर्छ। दुर्घटनाको तथ्यलाई हेर्दा दुईपाङ्ग्रे सवारीसाधन बढी दुर्घटना हुन्छन्। दोस्रो नम्बरमा जिप, कार भ्यान, यसपछि बस र माइक्रो दुर्घटनामा पर्छन्। चालकको लापरवाही प्रमुख कारण सवारीसाधन चलाउने चालकले होसियारी अपनाउन नसक्दा दुर्घटनाका घटना धेरै घट्छन्। प्रहरीको तथ्यांकअनुसार दुर्घटनाको प्रमुख कारण चालकको लापरवाही नै हो। तीव्र गति, मादकपदार्थ सेवन र यान्त्रीक गडबडी र ओभरटेक, पैदलयात्रुको लापरवाहीजस्ता कारणले दुर्घटना हुने गर्छन्। उपत्यका ट्राफिक कार्यालय बग्गीखानाका डीएसपी दीपक गिरी भन्छन्, सवारीसाधन चालकले ओभर कन्फिडेन्ट हुँदा पनि सवारी दुर्घटना बढेका छन्। दुर्घटना कम गर्नका लागि विभिन्न कार्यक्रमहरू सञ्चालन भएको बताउँदै उनले मापसे र ओभरस्पिडमा दिनहुँँ २ देखि ३ सय जना कारबाहीमा पर्ने गरेका छन्। दुर्घटनापश्चात् मृत्यु भएकाको परिवार होस् या गम्भीर घाइते भएकाहरू हुन निकै कष्टकर जीवन भोग्नुपर्ने अवस्था आउँछ। सवारी लिएर सडकमा जाँदै गर्दा चालक नै होसियार हुने हो भने दुर्घटना आफैंं कम हुने गिरीले बताए। उनी भन्छन्, पैदलयात्रा गर्ने यात्रुहरू पनि सडकमा सचेत हुनैपर्छ। मोटरसाइकल वा स्कुटरमा पछाडि बस्नेहरूले हेलमेट लगाउने गर्दा दुर्घटना भइहाले पनि असर कम हुने गर्छ। अन्डरपास, ओभरहेड ब्रिज, बहुतले पार्किङ, फ्लाइओभर सडक संरचना र स्वचालित प्रणालीबाट मात्र सहरको सवारी व्यवस्थापन सम्भव हुन्छ। सडकमा सवारी चाप थेगिनसक्नु छ, संरचनामा सुधार हुन नसक्दा पनि दुर्घटना बढेको छ। सडक सवारीसाधन र पैदलयात्रीले मात्रै प्रयोग गरेका छैनन्। विरोधका कार्यक्रम र प्रदर्शन पनि सडकमा हुँदा चाप बढेर काठमाडौंंको सडक अस्तव्यस्त भएको ट्राफिक प्रहरीको निष्कर्ष छ। अस्तव्यस्त सडक र ट्राफिक जामले चालकहरू समयमा नै गन्तव्यमा पुग्न सक्दैनन्। कामको प्रेसरमा सवारी हुइँक्याउँदा दुर्घटना हुने जोखिम हुन्छ।"
पशुपतिमा प्रेसिडेन्ट कार्टर !,"भारतबाहेक अन्य मुलुकका उच्च पदस्थ व्यक्ति, राजनीतिज्ञ तथा शीर्षनेताहरू पशुपतिनाथ मन्दिरको दर्शन एवं त्यस क्षेत्रको औपचारिक भ्रमणका लागि आएको विरलै मात्र पाइन्छ। अमेरिकाका पूर्वराष्ट्रपति जिम्मी कार्टर सन् २००४ पछि कार्टर सेन्टरको कामको सिलसिलामा बराबर नेपाल आइरहन्थे। नेपालमा झन्डै एक दशकभन्दा बढी समयदेखि चलेको माओवादी सशस्त्र द्वन्द्वले ल्याएको अन्योलपूर्ण अवस्थालाई सहजीकरण गर्न राष्ट्रपति कार्टरले पटकपटक नेपालको भम्रण गरेका थिए। उनको संस्थाको तर्फबाट ठाउँठाउँमा हुने गरेको सहयोगको चर्चा सञ्चारमाध्यममा बराबर सुन्दै आएका छौं। कार्टर सेन्टरले नेपालमा संविधान सभा निर्वाचनको पर्यवेक्षणको रूपमा काम गर्ने कुरा सार्वजनिक भए पनि त्यस विषयमा अनेक शंकाउपशंकाहरू तिनताका चलेको सम्झन्छु। त्यसो भएता पनि पहिलो संविधानसभाको चुनावको घोषणा भएको केही समयपछि नै कार्टर सेन्टर एकाएक चर्चामा आयो। पहिलो संविधान सभाले संविधानको निर्माण गर्न असफल भएपछि २०७० मंसीर ४ गते दोस्रो संविधानसभा निर्वाचन भएको थियो। त्यही क्रममा नागरिक हकअधिकारको रक्षा र प्रजातन्त्रका लागि चेतनामूलक कार्यक्रमहरूमा कार्टर सेन्टरको सहयोगी भूमिका रहनेजस्ता विषय सञ्चारमाध्यमबाट वेलावेलामा सुनिएको भएता पनि शुरुदेखि नै कार्टर सेन्टर सेवामुखी संस्था हो या राष्ट्रिय मामिला या क्षेत्रीय मामिलामा समर्थन राख्ने कुन संस्था हो, त्यसैअनुरूप सम्बन्धित निकायसँग आबद्धता लिएर काम गर्नुपर्छ भन्नेजस्ता कुराहरू तिनताका नआएको होइन। नेपालप्रति सद्भाव र आत्मीयता देखाउने अमेरिकाका पूर्वराष्ट्रपतिहरूमा जिम्मी कार्टरको नाम अग्रपंक्तिमा आउँछ। नेपालप्रति उनको आत्मीयता उनी राष्ट्रपति छँदैदेखि देखिएको हो। बीपी कोइरालालाई जेलजीवनबाट छुट्कारा दिलाउन होस् कि माओवादीहरूलाई शान्ति प्रक्रियामा ल्याउने कामको पहल होस्, ती सबैमा उनको सकारात्मक भूमिका रहेको कुरालाई बिर्सन सकिन्न। कार्टर पहिलोपटक पर्यटकका रूपमा सन् १९८५ मा नेपालमा आएका थिए। त्यसबखत उनलाई नेपालको संस्कृति र प्रकृतिले निकै लोभ्यायो। यसैले गर्दा नै होला पछि उनी नेपालको शान्ति प्रक्रियामा जोडिन पुगे। अमेरिकी सरकारले नेपालको माओवादीलाई आतंककारी घोषणा गरेको र माओवादीसँग सीधा पत्राचार गर्नसमेत बन्देज गरेको अवस्थामा उनीहरूलाई संवादमा ल्याउन तथा आफ्नो सरकारलाई माओवादीप्रति लचिलो हुन जुन प्रयास र योगदान अमेरिकाका पूर्वराष्ट्रपति जिम्मी कार्टरले पुर्याए, त्यो एक किसिमले नेपालको शान्ति प्रयासका लागि कोसेढुंगासरह बनेको छ। उनी नेपालमा पटकपटक आए। नेपालमा भएका राजनीतिक परिवर्तनसँगै सन् २००८ मा सम्पन्न पहिलो संविधानसभाको निर्वाचनको अनुगमन र त्यसअघिको अन्योलपूर्ण परिस्थितिमा ९० वर्षे वयोवृद्ध कार्टर एक वर्षमा तीन पटकसम्म काठमाडौं आए। स्वास्थ्य, मानवाधिकार र लोकतान्त्रिक शासन व्यवस्थाको पक्षमा बाँचुञ्जेल जीवन समर्पण गरे। त्यसै कारण सायद सन् २००२ को नोबेल शान्ति पुरस्कार पाउन सफल भए। राष्ट्रपतिको जिम्मेवारीबाट बाहिरिएपछि उनले विश्व शान्ति, मानवाधिकार र स्वास्थ्यका क्षेत्रमा गरेको कामको प्रशंसा गर्नेहरू विश्वभर छन्। उनलाई यी सारा काममा सघाउन उनकी श्रीमती रोजालिनले ठूलो भरथेग गरिन्। पहिलो संविधानसभा भंग नहोस् र त्यही संविधानसभाबाट नेपालको संविधान आओस् भन्ने चाहनाले होला सन् २०१३ अप्रिलमा पूर्वराष्ट्रपति जिग्मी कार्टरको नेपाल भ्रमण गर्ने कार्यक्रम तय भएको रहेछ। त्यही भ्रमणका बेला २०६९ चैत्र २५ गते आइतबारका दिन बिहान पशुपतिनाथ मन्दिर क्षेत्रको भ्रमण गर्ने कार्यक्रम रहेको कार्टर सेन्टरबाट थाहा पाएँ। त्यसको झन्डै महिना दिन जतिअघि हुँदो हो जर्मनीस्थित हाइडलबर्ग विश्वविद्यालयका प्रोफेसर डा याक्सल मिखायलको मसँग काठमाडौंमा भेट हुँदा जिग्मी कार्टरको नेपाल भ्रमण हुन लागेको र त्यसबेला पशुपति क्षेत्रमा पनि भ्रमण हुने सम्भावना रहेको आफूले थाहा पाएको कुरा बताएका थिए। कार्टरलाई पशुपति मन्दिर क्षेत्रको पथप्रदर्शन गराउन पहिले उनलाई आग्रह गरिएको रहेछ। तर त्यसअघि नै तय भएको पूर्वनिर्धारित कार्यक्रमको कारण उनले असमर्थता जनाएकाले मलाई फोन आउन सक्छ है भन्ने संकेत चाहिँ त्यतिखेरै गरेका थिए। त्यसबेला मिखायलले यसका लागि मेरो नाम सुझाएको पनि जानकारी गराएका थिए। जतिबेला म पशुपति क्षेत्र विकास कोषमा आबद्ध नरहेकाले औपचारिक भ्रमणमा कोषले नै सहयोग गरिहाल्लान् नि भन्ने जवाफ दिएको थिएँ। पछि निम्ता आएछ भने हेरौंला नि त पनि भनें। हामीबीच यसरी कुराकानी भएको करिब दुई हप्तापछि अमेरिकी दूतावासबाट फोन आयो। फोनमा उनीहरूले श्रीमतीसहित जिग्मी कार्टर नेपाल भ्रमणमा आउने र सोही समयमा करिब एक डेढ घण्टा पशुपति मन्दिर क्षेत्रको भ्रमणको कार्यक्रम तय भएको जानकारी गराउँदै सहयोगका लागि आग्रह गरे। अमेरिकाको पूर्वराष्ट्रपतिले पशुपति मन्दिर क्षेत्रको गर्ने भ्रमणको अर्थ विशेष हुने र यसले पशुपति क्षेत्रको महŒव बढाउन निकै उपयोगी हुने सम्झें। नाइँ कसरी भनुँ ? टेलिफोनमै मेरो स्वीकृति चाहेपछि मैले हुन्छ भनिदिएँ। त्यसपछि पारिश्रमिक कति दिनुपर्ने होला भनेर कुरा गर्न खोज्दै थिए। मैले कुरा सुनिसकेपछि आफ्नो धारणा राखिदिएँ पहिलो कुरा त म पेसेवार पथप्रदर्शक होइन, दोस्रो पशुपति क्षेत्रको भ्रमणमा कसैलाई सहयोग गर्दा आजसम्म कसैबाट कुनै पारिश्रमिक लिने गरेको छैन। अमेरिकाको लसएन्जेलस्थित पिट्जर कलेजका विद्यार्थी नेपाल सेमेस्टर कार्यक्रमअन्तर्गत हरेक वर्ष ३४ महिना नेपालको गाउँघरमा जान्छन् र अध्ययन गर्छन्। गाउँ जानुअगाडि नेपालको धर्म, संस्कृति, संस्कार, भूगोल, इतिहास र यहाँको राजनीति र परम्पराको बारेमा काठमाडौंमा नेपाल सेमेस्टर नामले कार्यक्रम चलाउँछ। त्यो काम थालेकै निकै भइसक्यो। त्यस कार्यक्रममा विभिन्न क्षेत्रका विज्ञहरू गएर ओरेन्टेसन दिने सन्दर्भमा धेरै पटक जाने मौका पाएँ। त्यसमा कुनै कार्यक्रममा पनि मैले पारिश्रमिक लिइनँ। पिट्जर कलेजको नेपालस्थित कार्यालयको आतिथ्यतामा अमेरिकाकै शिक्षा क्षेत्रसँग सम्बन्धित पदाधिकारी वर्षको दुईतीन पटकजस्तो विश्व सम्पदामा सूचीकृत पशुपति क्षेत्रको भ्रमणमा आउँछन्। यो तीसौं वर्षदेखि चलिरहेको छ। त्यसमा पनि पारिश्रमिक लिने गरेको छैन भने अझ यो त नेपालप्रति मायासम्मान गर्ने अमेरिकाका पूर्वराष्ट्रपतिले विश्व सम्पदासूचीमा सूचीकृत पशुपतिनाथ र पशुपति क्षेत्रको भ्रमण गर्न चाहनु नै पनि ठूलो कुरा हो। यस भ्रमणले पशुपति क्षेत्रको महŒवलाई अरू उजागर गर्न मद्दत पुग्ने हुँदा यस्तो कार्यमा सहभागिता हुन पाउनु नै महŒवपूर्ण सम्झेर पारिश्रमिकको कुनै जरुरी छैन भनें। त्यसो भनिरहँदा पनि टेलिफोनमा केही लिइदिन पटकपटक आग्रह गर्दै थिए, त्यसलाई सोझै इन्कार गरें। त्यसको केहीदिनमै कार्टर सेन्टरको तर्फबाट अनुरोधलाई स्वीकारेकोमा धन्यवाद पत्र र कार्यक्रमको विवरण आयो। पहिलो कुरा त इतिहास, संस्कृतिको विद्यार्थी भएको तथा पशुपति मन्दिर क्षेत्रको बारेमा केही अध्ययनअनुसन्धान गरेको कारण पहिले पनि धेरै विदेशीलाई पशुपति क्षेत्रको भ्रमण गराइसकेकाले आत्तिनु पर्ने लागेन। तैपनि मनको कुनै कुनामा अमेरिकाको पूर्वराष्ट्रपतिको भ्रमण भएकाले मेरो अंग्रेजी भाषाको स्तरले भ्याउला कि नभ्याउला ! उहाँको साथमा आउने ठूलो समूहमाझ बोल्दा मेरो स्वरले साथ देला कि नदेला ! भन्ने चिन्ता लाग्न थाल्यो। त्यस्तै अतिथिहरूले केकस्ता प्रश्नहरू सोध्ने हुन्, त्यसको सही जवाफ दिन सकुँला कि नसकुँलाजस्ता अनगिन्ती आशंकाहरूले सताउन थाल्यो। भ्रमणको समय आउनलाई केही दिन बाँकी नै थियो। सपनामा पनि तिनै विषयहरू आएर कहिलेकाहीँ अनिँदो पनि बनायो। त्यति विशिष्ट व्यक्तिको भ्रमण सफल र उत्कृष्ट कसरी बनाउने होला ? भन्ने कुराले पनि सताइरह्यो। अतिथिले सोध्न सक्ने सम्भावित प्रश्नहरूबारे केही चिन्तन पनि गर्न थालें। भ्रमणको करिब तीन दिनअघिजस्तो लाग्छ भ्रमणको रुट, समय तालिका र सुरक्षाबारे जानकारी लिन तथा त्यहाँको रेकी गर्न कार्टर सेन्टरका केही पदाधिकारीसहित अमेरिकी राजदूतावासका सुरक्षासम्बद्ध कर्मचारीहरू मलाई भेट्न देवपाटनमा आए। भ्रमण गर्ने रुट, कहाँ स्वागत गर्ने ? कुन ठाउँबाट भ्रमणको सुरुआत गर्ने ? कुनकुन ठाउँमा जाने ? भन्नेबारे तत्तत् ठाउँमै गएर जानकारी गराइदिएँ। उनीहरूले त्यहीअनुसार कार्यक्रम मिलाउने गरी आउने र तयारी अवस्थामा रहन आग्रह गरे र फर्के। त्यसपछि पशुपति क्षेत्र विकास कोषमा पूर्वराष्ट्रपतिको भ्रमणबारे जानकारी गराएँ। तात्कालिक सदस्यसचिवको मोबाइल उठेन। कोषका तात्कालिक कोषाध्यक्षलाई जानकारी गराई सहयोग गर्न आग्रह गरें। पूर्वराष्ट्रपतिको भ्रमणलाई विचार गरेर विशेष सरसफाइको व्यवस्था गर्न र विशिष्ट अतिथिलाई भव्य रूपले स्वागत गर्दा राम्रो होला भन्ने सुझाव पनि दिएँ। उहाँहरूले खासै महŒव दिएजस्तो लागेन। तैपनि तात्कालिक कोषाध्यक्षले सहयोगका लागि प्रयत्न गर्छु भन्नुभयो। पशुपति क्षेत्र विकास कोषका लागि यो राम्रो अवसर थियो। तर त्यसको उपादेयता नबुझेजस्तो लाग्यो। भ्रमणको अघिल्लो रात त खासै निद्रा पनि लागेन। यसलाई तनाव भनौं या कामप्रतिको जिम्मेवारी ! मैले अझै खुट्ट्याउन सकेको छैन। कुनै जिम्मेवारीयुक्त काम गर्नुपर्ने अवस्थामा यस्तै चिन्ता लागिरहन्छ। सपनाजपना त्यसकै हुन्छ, काम राम्ररी पूरा नभएसम्म। आखिर भ्रमणको दिन पनि आइपुग्यो। भ्रमण टोलीमा कार्टरको श्रीमान्श्रीमती, कार्टर सेन्टर र नेपालका लागि अमेरिकी राजदूतसहित राजदूतावासका केही पदाधिकारी गरेर झन्डै चौधपन्ध्रजनाको सहभागिता थियो। भकुनटोलस्थित दक्षिण द्वारमा स्वागत गरेर झंकेश्वरीस्थानलाई बीचमा पारेर सबैको परिचय आदानप्रदान गर्ने काम भयो। त्यसपछि त्यहीँबाट भ्रमणको सिलसिला सुरु गरें। भ्रमण दलका अरू सदस्यलाई भन्दा मुख्य अतिथि पूर्वराष्ट्रपतिलाई विशेष ध्यान दिन पहिले नै मलाई जानकारी गराएको थियो। सकेसम्म स्वर ठूलो बनाएर सबैले सुनूनबुझून् भने पनि सबैलाई हुनेगरी स्वर पुर्याउन हम्मेहम्मे नै पर्यो। उसै त मेरो सानो स्वर। त्यहीबीच पूर्वराष्ट्रपतिले एउटा ह्यान्डमाइक चाहिने रहेछ भन्नुभयो। त्यो कुरालाई सबैले महसुस गरे। खुला ठाउँमा ठूलो समूहमा सबैले सुन्नेगरी बोल्न पनि सहज थिएन। पूर्वराष्ट्रपति भए पनि सम्बोधनको क्रममा सबैले योर एक्सिलेन्सी प्रेजिडेन्ट भन्ने चलन रहेछ। त्यसबेला मुख्यतः मैले पशुपतिको अर्थ र महŒव, त्यहाँको संक्षिप्त इतिहास, त्यहाँको सांस्कृतिक महŒव, हिन्दुहरूका त्रिदेव पशुपतिनाथको विषयमा जानकारी गराएँ। उहाँले ध्यानपूर्वक सुन्नुभयो। दक्षिणपट्टिबाट प्रवेश गरी झंकेश्वरी मठ, शंकराचार्यमठ, महास्नानघर, प्रतापेश्वर, रुद्रगारेश्वरबाट पशुपतिनाथ मन्दिरको बाहिरी दर्शन गराई त्यहाँबाट पुनः पशुपतिनाथ मन्दिरको बाहिरी पश्चिम ढोकामा पुर्याएँ। त्यहाँबाट पशुपतिनाथको पुजारी परम्परा, दर्शनविधि आदिबारे पनि अवगत गराएँ। त्यही ठाउँमा कोषको तर्फबाट स्वागत सत्कार गर्ने र भिजिटर्स बुकमा केही लेखाउने भन्ने सल्लाह थियो। तर सोअनुसार व्यवस्था भने हुन सकेको रहेनछ। एक किसिमले भन्ने हो भने सर्वसामान्य पाहुनालाई पनि देखाउन लाज लाग्ने किसिमको थोत्रो मेच कोषाध्यक्ष स्वयं आफैं पछि लागेर ल्याउँदै थिए। त्यत्रा कर्मचारीहरू कोषमा कार्यरत छन्। तर पाहुना आउँदा के कसो गर्नु उपयुक्त हुन्छ ? त्यो काम गर्न त्यहाँ कोही पनि उपस्थित नदेख्दा खल्लो महसुस गरें। पाहुनाहरूले के सम्झे होलान् ? भन्ने सम्झी अझ रातोपिरो नै भएँ। लाजले शिर झुकेको भित्रभित्रै अनुभव गरें। त्यसबेलासम्म भिजिटर्स बुक पनि नभेटिएर खोजी भइरहेको देख्दा कोषको अवस्था कति कमजोर रहेछ प्रस्ट झल्किन्थ्यो। फलतः अन्तिममा आएर भिजिटर्स बुकमा हस्ताक्षर गर्ने कार्यक्रमलाई रद्द गर्नु पर्यो। त्यहीँ कोषका तात्कालिक कोषाध्यक्ष हुनु भएकाले परिचय गराएँ। उहाँले रुद्राक्ष र फूलको माला दुवै दम्पतीलाई लगाइदिनु भयो। पूर्वराष्ट्रपतिलाई मैले मन्दिरभित्र पो लैजान्छु कि भन्ने लागेको रहेछ। मैले जन्मजात हिन्दुले मात्र अहिलेसम्म मन्दिरभित्र प्रवेश पाउने परम्परा छ भनें। नेपालमा हिन्दुको परिभाषाभित्र वैदिक, बौद्ध, जैन र सिख तथा त्यसअन्तर्गतका सबै सम्प्रदाय पर्ने कुरा राखें। त्यहीबेला उहाँले भगवान् त सबैका लागि बराबर होइन र ? भनी प्रश्न गर्नुभयो। मैले भगवान् सबैका लागि बराबर हुनुहुन्छ। तर आदिकालदेखि मन्दिरमा गैरहिन्दुलाई प्रवेशमा रोक लगाइएको र जन्मजात हिन्दुले मात्र प्रवेश पाउने भनी जानकारी गराएँ। उहाँले अब त ईश्वर सबैका लागि बराबर हुन् भनेर जान पाए मानिसमानिसबीच सद्भाव बढ्ने थियो भनी विचार राख्नुभयो। यो सही कुरा हो, यसबारे बहस र छलफल चल्दै गइरहेको छ भन्ने जवाफ दिएँ। पूर्वराष्ट्रपतिले यो मन्दिर विश्वसम्पदा सूचीमा सूचीकृत भएपछि त यो विश्वकै धरोहर भएन र ? भनी जिज्ञासा राख्दा मैले पहिलेपहिले त्यस्तो बन्देज सायद थिएन भनें। सन् १३४९ मा तात्कालिक बंगालका सुल्तान समसुद्दीन इलियासले मन्दिरभित्रै गएर तोडफोड गरेकाले कतिपय मन्दिरहरूमा गैरहिन्दुलाई प्रवेशमा रोक लगाएको हो भनें। त्यसपछि कुरा अर्कैतिर मोडियो। भ्रमणका बेलामा मैले अंग्रेजी भाषामा बोल्दा सायद युज्ड टु शब्द धेरै प्रयोग गरेंछु क्यारे ! उहाँले उक्त शब्द कम प्रयोग गर्दा राम्रो हुन्छ भनी सल्लाह पनि दिनुभयो। न कुनै अंग्रेजी स्कुलको पढाइ न विदेशको विश्वविद्यालयमा अध्ययन, यहाँ आक्कलझुक्कल अंग्रेजी भाषाको व्यवहार हुने हो। मातृभाषा हुनेले बोलेकोजस्तो मेरो भाषा के होस् ! आफ्नै प्रयत्न र प्रयासले जे जति भएको हो, त्यत्ति न हो। उक्त भ्रमणमा टोलीका अन्य कुनै पनि सदस्यले कुनै विषयमा प्रश्न गर्नु भएन। उहाँहरू ध्यानपूर्वक शान्तसँग सुनिरहनु भयो। सम्मानित व्यक्तिको भ्रमण भएकाले होला, त्यो उहाँहरूको अनुशासनभित्र पर्छ जस्तो मनमनै लाग्यो। पिन ड्रप साइलेन्समा उहाँहरू पछिपछि लागिरहनुभएको थियो। कस्तो अनुशासन ! कस्तो प्रोटोकलको पालना ! पूर्वराष्ट्रपति जिम्मी कार्टर निकै शान्त र सरल, बताएको कुरा ध्यानपूर्वक सुन्ने, चाहिनेबाहेक नचाहिने प्रश्न नगर्ने, जतिखेर पनि प्रसन्न मुद्राको स्वभावको पाएँ। साथै धेरै सुन्ने थोरै बोल्ने बानी रहेको बुझ्न गाह्रो परेन। त्यसपछि त्यहाँबाट फर्केर पञ्चदेवल, वृद्धाश्रमको बाहिरी भाग, वत्सलेश्वरी मन्दिरको प्रांगण, आर्यघाट हुँदै शिवालयको एकएक गरेर दर्शन गराएँ। वरपरका घाट एवं बाग्मतीको संक्षिप्त वर्णन गरी भष्मेश्वरघाटलाई पुलबाटै देखाएँ। त्यस्तै, टाढैबाट चितामा जलिरहेका लास र नेपालमा हुने अन्तिम संस्कारको दर्शन र परम्पराको बारेमा पनि केही बताएँ। त्यहाँबाट फर्किने क्रममा नानकमठ नजिक पुगेपछि उहाँले तपाईंसँगको सम्झना चाहिन्छ भन्दै तस्बिर खिच्न भ्रमण दलको फोटोग्राफरलाई भन्नुभयो। ऊ तयारी अवस्थामै थियो। सुरुमा उहाँ र मेरो अनि उहाँले श्रीमतीलाई पनि डाकेर तीन जनाको तस्बिर खिच्न लगाउनु भयो। त्यहीबेला कोषका तात्कालिक सदस्यसचिव मर्निङवाकको भेषभूषामा आर्यघाटतिरबाट आउँदै हुनुहुँदो रहेछ। मैले नजिक डाकेर परिचय गराएँ। तर भ्रमणप्रति उहाँले खासै चासो दिएको देखिनँ। उहाँ त खुसी हुनुपर्ने थियो, आफ्नो क्षेत्रमा आई पूर्वराष्ट्रपतिले भ्रमण गरेकोमा। कोषलाई जानकारी गराएकै हो। कोषाध्यक्षको सहभागिता त रहेको थियो। सदस्यसचिवलाई त्यसबारे थाहा थिएन होला भन्न मिलेन। करिब सवा घण्टा जति समय व्यतीत भइसकेको थियो। अब त्यसलाई छोट्ट्याउने विचारले पञ्चदेवल दक्षिणको मूल बाटो हुँदै दक्षिण ढोकामा पुर्याएँ, जहाँ कार्गेडसहित कारहरूको लस्कर प्रतीक्षामा थियो। फर्कने बखत धन्यवाद साटासाट भयो। मैले नेपाल आउँदै गर्नुहोला, नेपालअमेरिकाबीचको सम्बन्धलाई अझ प्रगाढ र उपयोगी बनाउन तपाईंजस्तो राजनेताको योगदान महŒवपूर्ण हुनसक्छ भनें। उहाँले हो भन्ने संकेत टाउको हल्लाएर स्वीकार्नु भयो। बिस्तारै उहाँको कार अगाडि अरू भ्रमण दलका सदस्यको पछाडि हुँदै प्रहरीहरूको सुरक्षाको साथ भ्रमण दल फक्र्यो। लामो समयदेखि के होला ? कसो होला ? भनेर मनमा उकुसमुकुस भइरहेको जिम्मेवारीलाई सफलतासाथ निर्वाह गरें भन्ने भावले मनलाई शीतल बनायो। ठूलो भारी बिसाएजस्तो भयो। पूर्वअमेरिकी राष्ट्रपतिको पशुपति मन्दिर क्षेत्रको भ्रमण सकिएपछि महिना दिनदेखिको गह्रौं जिम्मेवारी र बोझ सकिएको महसुस गरें। धेरै अनिँदा रातहरू बितेको सम्झेर बल्ल छ्यांग भएजस्तै लाग्यो। हुन पनि ठूलै परीक्षामा उत्तीर्ण भए झैं लाग्यो। ठूलो चुनौतीलाई स्वीकार गरेर त्यसबाट आफू लाभान्वित भएको महसुस भयो। पशुपतिनाथ मन्दिर क्षेत्रको भ्रमणको विषयमा उतिबेलै कार्टर सेन्टरको बुलेटिनमा पूर्वराष्ट्रपतिको भनाइलाई उद्धृत गरिएको छ (भोलिपल्ट, आइतबार, अप्रिल ७, २०१३) हामीले बिहान सबेरै हिन्दुहरूको चहलपहलले भरिएको पशुपतिनाथ मन्दिर क्षेत्रको भ्रमण गयौं, जुन ६०० एकडको भूमिमा फैलिएको छ। पानीको प्रवाह घट्दै गइरहेको बाग्मतीको किनारमा मृतक परिवारका सदस्यहरूले शुद्धि गरिरहेको तथा शवको दाहसंस्कार गर्ने कार्यको टाढैबाट अवलोकन गर्यौं। प्रत्येक दिन त्यहाँ लगभग २५ वटा शवको दाहसंस्कार हुने रहेछ। शवलाई दाउराले जलाउने कार्यको प्रतिस्थापन विद्युतीय शवदाहको स्थापनाले हुने आशा गरिरहेका छन्। हामी भक्तजनको भीडको उत्सुकता र उत्साहबाट प्रभावित भयौं। त्यसैको करिब एक हप्ता जतिपछि होला कार्टर सेन्टर लेखिएको खाममा घरमा एउटा डकुमेन्ट आएको रहेछ। खोलेर हेरें, त्यसमा कार्टर दम्पती र म तथा कार्टरसँग बसेको सानो र ठूलो गरी दुईवटा तस्बिर चिनोको रूपमा हस्ताक्षर गरी पठाएको रहेछ। त्यसलाई जतनसाथ एल्बममा राखेको छु। शतायुको जीवन्त जीवन बाँचेर समाजसेवा, मानवता प्रवर्द्धन र विश्वशान्तिका लागि आशा लाग्दा अनेक कामहरू सम्पन्न गरी २९ डिसेम्बर २०२४ आइतबारको दिन उहाँको भौतिक शरीर यस संसारबाट सदाका लागि विश्राम लियो। यस घडीमा उहाँको आत्माको चिरशान्तिको लागि प्रार्थना गर्दै परिवारजनमा धैर्य धारण गर्ने शक्ति भगवान् श्रीपशुपतिनाथले प्रदान गरुन् भनी प्रार्थना गर्दछु।"
देशको बेथितिको तस्बिर,"कतिपय विषय नेपाली समाजको कल्पनाबाहिरको जस्तो देखिए पनि नग्न स्वप्नका घटनालाई समाजले नकार्न सत्ताैन। नेपालीमा लघुकथा लेख्ने र प्रकाशन गर्ने लहर आए पनि आकर्षक शैलीमा चखिलो व्यञ्जनामा साँधेर पाठकलाई चित्तबुझ्दो भाव छोड्न सक्ने लघुकथाकार कमै छन्। कृष्ण बजगाईं पनि यसैभित्र पर्ने लघुकथाकार हुन्। नेपाली भाषामा ६ ओटा लघुकथा संग्रह प्रकाशन गरेका उनको पछिल्लो कृति हो, नग्न स्वप्न। भुँडीपुराण प्रकाशनबाट २०८० सालमा प्रकाशित यसमा उनले आधुनिक युगमा नेपाली समाज कता जाँदैछ भन्ने बाटो देखाएका छन्। विशेषगरी क्षणिक र स्वार्थपूर्ण प्रेम र वैवाहिक सम्बन्धका घटनाहरूबाट उनले समाज र नेपाली राजनीतिमा देखिएका विकृतिलाई शीर्षक नग्न स्वप्न झैं सम्पूर्ण भ्रमलाई पत्रपत्र गरी खोल्दै उदांगै पारेर पाठकमाझ देखाएका छन्। छोटो आकारको तर पूर्ण, अणु झैं विस्फोट गर्ने क्षमता भएको र फोटोग्राफरको फोटोजस्तो एक क्लिकमा सिंगो जीवनदर्शनको स्वरूप दिन सक्ने लघुकथाको पारिभाषिक मर्मलाई छुने लघुकथा यसमा छन्। विषयगत दृष्टि ः विषयगत आधारमा हेर्दा नग्न स्वप्नमा पछिल्लो समयमा नेपाली समाजमा बिग्रेभत्केका जेजे पाटा छन्, तिनको एकएक गर्दै खोजी गरेर बेग्लाबेग्लै विषयका त्यस्ता विकृति र बेथितिलाई लघुकथाका विषयका रूपमा छानिएको छ। अहिले नेपाली समाजमा सबैभन्दा बिग्रिएको ठाउँ भनेको श्रीमान् श्रीमती, तिनको प्रेम र वैवाहिक सम्बन्ध देखिन्छ। पछिल्लो समय नेपालीलाई विदेश जाने वाध्यता र त्यहाँ बस्ने आवश्यकता र रहरले समाजलाई परिवर्तनको संघारमा पुयाएको छ। विदेशीजस्तो हुने मोहमा नेपाली सामाजिक मूल्यमान्यता र आदर्शभन्दा धेरै पर विदेशीलाई पनि उछिन्ने गतिमा छन्। नयाँ पुस्ताका प्रेम सम्बन्ध अस्थिर हुँदै गएका घटनाहरू लघुकथामा छन्। आधुनिकतामा देखिएका ती जटिल प्रेम र वैवाहिक सम्बन्धका घटना समेटिएकामध्ये महासंयोगले श्रीमान्को मृत्युको उत्सव मनाउन नक्कल पारेर आएकी श्रीमतीसँगै उसको स्वार्थ अनैतिक सम्बन्धको प्रतीक भएर आएको वकिलले उनीहरूको त्रिकोणात्मक सम्बन्धको संकेत गरेको छ। आफू अनैतिक भए पनि आफ्नो हक एकरत्ति नछोड्ने हककी लालची नारी; आफ्नो मन काबुमा राखेर सामाजिक आदर्श कायम गर्न नसक्ने परामर्शकी पथ भ्रष्ट नारी; बेलुका बिहे र बिहान डिभोर्स तीव्रतामा आएका सम्बन्ध बिगार्ने विषय यसमा छ। आफूले खोजेजस्तो नभएर नभेटोस् भनेकी श्रीमतीले खोजेजस्तो परिणामः गमनको प्रेम र अनैतिक सम्बन्धको गजमज पनि छ। यसरी पथ भ्रष्ट नारीपुरुषका अनेक किसिमका कल्पनै गर्न नसक्ने घटनाले नेपाली पाठकलाई सामाजिक सचेतताका लागि घचघच्याउने काम गरेका छन्। राज्यमा मौलाएको भ्रष्टाचार बेथिति अनि अनैतिकता पनि यसमा छन्। जस्तोसुकै विपत्ति वा समस्यामा परे पनि राजनीतिकर्मी भने भागबण्डामै रमेका र जनताले बिदेसिनु पर्ने बाध्यतासँगै अपमृत्युमा पीडाले मनमस्तिष्कमा द्वन्द्वको अवस्था देखाएको छ। चिडियाखानामा परिणत भएको भिसा लघुकथामा देशको बेथिति पशुहरू गधा नेताहरू, भेडा जनताहरू, बाँदर देशको बेथिति र मदारी देशको व्यवस्थाको चित्रण छ। जुत्ता लघुकथामा कलकारखाना बेचेर खाने राजनीतिक नेताहरू; भ्रान्ति लघुकथामा विपक्षीले लगाएको आरोपमा कानको पछाडि दौडिएर डाक्टरकहाँ पुग्ने बुद्धि र होस नभएको मन्त्रीउपर व्यंग्य छ। लालच लघुकथामा संघीयताको वास्तविकता र लालची नेताको देश नास्ने कर्म आएका छन्। नेपालको वास्तविकता झल्काउने मूर्खपुरमा राजनीतिक बेथिति; बुद्धिमा शान्ति उत्पादन हुने कारखानाबाट शान्ति उत्पादन हुन थालेपछि अशान्तिका कथा छन्। जनतालाई गणतन्त्र नामको भ्रामिक मन्त्रमा अल्मल्याउने र आफ्नो दुनो सोझ्याउने चोटिलो कथा गणतन्त्रको जन्त्रमा छ। आफ्नै देशको अवस्थाको झल्को बोकेको नक्कलीमा नक्कलीपुरका भ्रष्टाचारी र अपराधीको वर्णन छ। नक्कली टाइम्समा नयाँ नक्सा र समस्यापुरमा समस्याको थुप्रोको कथा छन्। लाइसेन्समा सांसद पदलाई सपना देखाउने सरकारी लाइसेन्सको रूपमा सटिक व्याख्या गरिएको छ। नग्न स्वप्नमा अनौठो सपनाले बोकेको देशको बेथितिको तस्बिर छ। दृग्भ्रममा राजनीतिमा अर्कालाई दबाउन सक्ने शक्तिशाली बन्छ भन्ने घटनाउपर प्रहार छ। गरिबपुर, अभीष्ट, इलम, निद्रा, घात, ऐना लघुकथामा राजनीतिक बेथितिमाथि चोटिलो प्रहार छ। केही लघुकथा कतै सोझै त कतै व्यञ्जनात्मक झट्टाराले गर्दा जीवन्त बनेका छन्। नारीवादको नाममा देखिएको विकृतिका विषयका पनि नग्न स्वप्नमा कथा बनेर आएका छन्। रूपान्तर लघुकथामा नारीवाद नाराका रूपमा आएको र एनजीओमा काम गर्ने केही नारीमात्र लाभान्वित भएका कुरा कथामा आएका छन्। आइमाई लघुकथामा नारीवादी महिलाको मुखबाट आइमाईको शत्रु आइमाई भन्ने वाक्य निकालेर चोटिलो व्यंग्य गरेका छन्। घोस्टराइटर लघुकथामा अहिले नाम कमाउने मोहले पुस्तक लेखाउने चलनप्रति व्यंग्य गरिएको कथा पनि छ। शैलीगत दृष्टि ः नग्न स्वप्नका लघुकथाहरूको अन्त्यमा पाठकमाझ पस्किने शैली आकर्षक छन्। लघुकथाका मूल भागमा कथानकले एउटा परिवेश बनाएका देखिन्छन्। अनि अन्तिम भागले लघुकथालाई स्वाट्टै सक्ने काम गरेका छन्। कथानकलाई स्वाट्टै सक्ने क्रममा लघुकथाको भावलाई पाठकसम्म पुयाउने काम ध्वान्यात्मक अन्त्यमार्फत भएको देखिन्छ। लघुकथा करिब २ सय ६० शब्दसम्ममा सकिँदा पनि पाठकलाई परिवेशको अनुमान लगाउन सक्ने चित्रात्मकता उपलब्ध हुनु नग्न स्वप्नको अर्को विशेषता हो। व्यंग्यात्मकता ः व्यंग्यात्मकता नग्न स्वप्नको मुख्य विशेषता हो। यसमा लघुकथाका लागि निर्माण भएका घटनाको स्रोत आधुनिक नेपाली समाज हो। छानिएका विषयहरू वर्तमान भएका वा निकट भविष्यको नेपाली समाजमा घटित हुने खालका छन्। कतिपय विषय यही युगका युवाको प्रेमसम्बन्धप्रतिको सोचबाट लघुकथाकारले घटना निर्माण गरेका छन्। अहिलेको परिवेशमा देखिन थालेको विकृतिपूर्ण सम्बन्धको जटिल जालोले नै लघुकथामा व्यंग्य सिर्जना गरेका छन्। क्षणिक प्रेमका लागि लैंगिक भेदमा आदर्श मापदण्ड नबनाइने घटनाहरू लघुकथामा आएका छन्। यस्ता घटनाले पुराना पुस्ताका पाठकलाई सन्तानका बारेमा पनि सोच्न बाध्य बनाउँछ। देशका राजनीतिक समस्याहरूबाट कथा लिँदै तिनलाई कलात्मक सिर्जनाले साँधेर वर्तमान राजनीतिक व्यवस्थाप्रति व्यंग्यको तिखो झटारो ठोकेका छन्। देशमा बढ्दो राजनीतिक अराजकता र जनताले पाएका दःुख र सास्तीलाई जोडदार उठाएका छन्। त्यस्तो बेथिति गर्ने नेताका लहैलहैमा भुल्ने जनतालाई लघुकथाकारले राजनीतिक बेथितिका जिम्मेबार ठहयाई खुत्रुक्क हुने गरी व्यंग्य गरेका छन्।"
रास्वपाको केन्द्रीय समिति बैठक जारी,"काठमाडौं : राष्ट्रिय स्वतन्त्र पार्टीको केन्द्रीय समितिको बैठक जारी रहेको छ। काठमाडौंमा दुई दिन बस्ने बैठकमा सहकारीसम्बन्धी अध्यादेश, २०८१ र संसद्मा दर्ता भएका विधेयकमाथि छलफल हुने कार्यवाहक प्रवक्ता मनिष झाले जानकारी दिए। उनका अनुसार छलफलपश्चात पार्टीको धारणा प्रस्तुत हुनेछ। बैठकमा रास्वपाका केन्द्रीय सदस्यहरूबीच पार्टीको सङ्गठन संरचना, समीक्षा, रणनीति, सबलीकरण र जागरणलगायत विषयमा छलफल हुने रास्वपाले जनाएको छ। बैठकमा स्थानीय तह उपनिर्वाचनको समीक्षा गर्दै समसामयिक राजनीतिक छलफल गर्ने बताइएको छ।"
४ हजार मिटर गहिराइमा पुगेर सकियो पेट्रोलियम ड्रिलिङ,"दैलेख : बहुप्रतीक्षित आयोजना पेट्रोलियम अन्वेषणअन्तर्गत अन्वेषणात्मक ड्रिलिङ कार्य पूरा भएको छ। खानी तथा भूगर्भ विभागका अनुसार पेट्रोलियम अन्वेषणअन्तर्गतको ड्रिलिङ कार्य ४ हजार २ मिटर गहिराइमा पुगेर सम्पन्न भएको हो। दैलेखको भैरवी गाउँपालिका१ जलजलेमा गत वैशाख २८ गतेबाट ड्रिलिङ कार्य प्रारम्भ गरिएको थियो। नेपाल सरकार र चीन सरकारबीच भएको सम्झौता बमोजिम चाइनाएड अन वेल एन्ड ग्यास रिसोर्स सर्भे प्रोजेक्टअन्तर्गत खानी तथा भूगर्भ विभाग, चाइना जियोलोजिकल सर्भे (सीजीएस) तथा सिबु ड्रिलिङ इन्जिनियरिङ कम्पनीबाट अन्वेषणात्मक (वेल) ड्रिलिङ सुरु गरिएको थियो। ड्रिलिङ कार्यको गत वैशाख २३ गते संघीय सरकारको उद्योग, वाणिज्य तथा आपूर्ति मन्त्री दामोदर भण्डारीले औपचारिक उद्घाटन गरेका थिए। खानी तथा भूगर्भ विभागअन्तर्गतको पेट्रोलियम अन्वेषण आयोजनाका भूगर्भविद् एवं सूचना अधिकारी प्रकाश लुइँटेलका अनुसार वैशाखदेखि सुरु गरिएको ड्रिलिङ कार्य पूरा भएको हो। कुल ४ हजार २ मिटर गहिराइसम्म ड्रिलिङ गरिएको लुइँटेलले बताए। असोज मसान्तसम्ममा ड्रिलिङ कार्य पूरा गर्ने लक्ष्य लिइएको थियो। तर, कडा चट्टानका कारण पुससम्म लम्बिएको हो। २७ सय मिटर ड्रिलिङ भएपछि प्रत्येक दुईदुई मिटर गहिराइबाट निस्किएका ढुंगा र माटो प्राविधिक टोलीले परीक्षण गरेको छ, त्यसबाट प्राप्त भएको विवरणलाई संकलन गरी सोर्स रक, रिजर्भ वायर रक र सिल रक गरी तीनवटा थप अध्ययन हुनेछ, भूगर्भविद् लुइँटेलले भने, हालसम्मको अध्ययनबाट दैलेखमा प्राकृतिक ग्यास हुनका लागि तय गरेका आवश्यक मापदण्डअन्तर्गतका पर्याप्त आधारहरू प्राप्त भएको छ। यहाँ प्राकृतिक ग्यास हुन सक्ने सम्भावना उच्च रहेको उनको भनाइ छ। चिनियाँँ टोलीले हरेक दुई मिटरको ड्रिलिङबाट संकलन गरेको नमुनाको विशिष्ट अध्ययन गर्न चीनमै गर्नुपर्ने भएकाले अन्तिम नतिजाका लागि अझै केही समय लाग्नेछ। हाल सकिएको अन्वेषणात्मक ड्रिलिङको उद्देश्य नै पेट्रोलियम पदार्थ भएनभएको अन्वेषण गर्नु हो। कति परिमाणमा छ भन्ने विषय पत्ता लगाउनका लागि अर्को अध्ययन गर्नुपर्छ। त्यो काम अहिलेको ड्रिलिङ सकिएपछि गर्नुपर्ने हुन्छ। ड्रिलिङको अन्तिम नतिजा प्राप्त भएपछि भण्डार क्षमता पत्ता लागेको खण्डमा आर्थिक विश्लेषण गरेर उत्पादनका लागि प्रक्रिया अगाडि बढाइने बताइएको छ। दैलेखमा चलिरहेको पेट्रोलियम अन्वेषण परियोजना बहुप्रतीक्षित मात्र होइन, नेपालकै गौरव बढाउने आयोजना पनि हो। यो आयोजना सफल भए देशको आर्थिक समृद्धिमा टेवा पुग्ने अपेक्षा गरिएको छ। किनकि यो आयोजनामा सफलता प्राप्त हुने आधारहरू भेटिएका छन्। दैलेखको पञ्चकोशी तीर्थस्थल क्षेत्रमा सदियौंदेखि निरन्तर ज्वाला बलिरहेको छ। नेपालकै प्रसिद्ध पञ्चकोशी तीर्थस्थलमध्ये श्रीस्थान, नाभीस्थान र पादुकामा ज्वाला बलिरहेको छ। यस क्षेत्रमा बग्ने खोलाको पानी माथि पनि आगो बल्छ। अधिकांशले यसलाई दैवी शक्तिको कारण भन्छन्। खोलामाथि पेट्रोलियम पदार्थ तैरिएको, मन्दिरमा ग्यास बलिरहेको लगायतबाट त्यहाँँ पेट्रोलियम पदार्थ रहेको पुष्टि हुने आधार उत्तिकै थियो। खानी तथा भूगर्भ विभागले यहाँ विगत चार दशकयता सम्भाव्यता अध्ययनको काम गरिरहेको थियो।"
"उर्लाबारीमा स्कुटर दुर्घटना, चालकको मृत्यु",विराटनगर : मोरङको उर्लाबारीमा स्टार्ट गर्ने क्रममा शुक्रबार साँझ स्कुटर दुर्घटना हुँदा चालकको मृत्यु भएको छ। उर्लाबारी नगरपालिका५ सार्वजनिक शौचालयअगाडि प्रदेश १०२०४५ प २४६० नम्बरको स्कुटर स्टार्ट गर्ने क्रममा आफैँ अनियन्त्रित भएर साँझ ५:४५ बजेतिर भित्तामा ठोक्किएको मोरङ प्रहरीका प्रवक्ता डीएसपी वेदप्रकाश जोशीले बताए। उनका अनुसार दुर्घटनामा स्कुटर चालक उर्लाबारी५ झुम्राहाका अन्दाजी ४५ वर्षीय नरेन्द्र गुरुङको मृत्यु भएको छ। दुर्घटनामा गम्भीर घाइते भएका गुरुङलाई प्रहरीले उपचारका लागि विराटनगरको न्युरो अस्पताल पठाएको थियो। अस्पताल पुर्याउनसाथ चिकित्सकले मृत घोषित गरेको र घटनाको थप अनुसन्धान अघि बढाइएको प्रहरीले जनाएको छ।
