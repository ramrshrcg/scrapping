शीर्षक,विवरण
बालिका बलात्कार अभियोगमा युवक पक्राउ,नुवाकोट : बालिकालाई जवरजस्ती करणी गरेको अभियोगमा नुवाकोटको लिखुका युवक पक्राउ परेका छन्। लिखु गाउँपालिका५ का ३१ वर्षीय रोशन गोतामेले १६ वर्षीया बालिकालाई विवाह गर्ने आश्वासन दिएर बलात्कार गरेको उजुरीपछि पक्राउ गरिएको जिल्ला प्रहरी कार्यालय नुवाकोटले जनाएको छ। बालिकालाई ललाई फकाई गरी किस्पाङ गाउँपालिका५ केउरेनी जंगलमा पुर्याई उमेर पुगेपछि विवाह गर्ने आश्वासन दिई जबरजस्ती करणी गरेको उजुरीका आधारमा युवकलाई पक्राउ गरिएको प्रहरी नायव उपरीक्षक तिलक भारतीले बताए। नुवाकोट जिल्ला अदालतबाट पहिलो पटक पाँच दिनको म्याद थप गरी थप अनुसन्धान भइरहेको उनले जानकारी दिए।
आइतबार देशका यी स्थानमा हुने छ वर्षा,"काठमाडौं : आइतबार कर्णाली र सुदूरपश्चिम प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, गण्डकी र कर्णाली प्रदेशको पहाडी भूभागको थोरै र बाँकी पहाडी भूभागको एकदुई स्थानहरूमा हल्का वर्षाको सम्भावना रहेको छ। देशको उच्च पहाडी तथा हिमाली भूभागको थोरै स्थानहरूमा हल्का हिमपातको सम्भावना रहेको छ। आइतबार राति सुदूरपश्चिम र कर्णाली प्रदेशमा आंशिकदेखि साधारणतया बदली रहि बाँकी भूभागमा आंशिक बदली देखी मौसम मुख्यतया सफा रहने छ। कोशी, गण्डकी र कर्णाली प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
ढालियो बिस्केटको लिङ्गो,"भक्तपुर : भक्तपुरको प्रसिद्घ बिस्केट जात्राको प्रमुख मानिने लिङ्गो आज साँझ ढालिएको छ। तान्त्रिक विधिअनुरूप पूजा अर्चना गरी आज साँझ लिङ्गो ढालेपछिे जात्रा सम्पन्न गरिएको हो। बिस्केट जात्राको चौथो दिन हिजो साँझ भेलुखेलस्थित ल्यासिंखेलमा उठाइएको लिङ्गो आज दिनभर जात्रा, पूजा एवं बली दिएर ढालिएको हो। कूल ५५ हात लामो, नाङ्लो जत्रो फराकिलो लिङ्गो तान्त्रिक विधिपूर्वक दशकर्म विधान गरी ढालिएको हो। लिङ्गो ठड्याउनु अघि लिङ्गोको कोखा (टुप्पो) मा नाग र नागिनीको प्रतीकस्वरूप दुईवटा ध्वजा बाँधेर अष्टमातृकाका प्रतीक आठ वटा डोरीले तानेर उक्त लिङ्गो ठड्याइने प्रचलन रहेको छ। त्यही आठ वटा डोरीले आठ कुनामा बसेर लिङ्गो ढालिएको थियो। लिङ्गोको कोखामा झुण्ड्याइएका दुईवटा ध्वजालाई वीरध्वजा, विश्वध्वजा, र आकाशभैरवका ध्वजासमेत भनिने इतिहाासविद् एवं संस्कृतिकर्मी डा पुरुषोत्तम लोचन श्रेष्ठले जानकारी दिए। भक्तपुरको प्रसिद्घ बिस्केटको लिङ्गो जात्रा हेर्नाले सुख, समृद्घि, सहकाल आउनुका साथै शत्रु नाश हन्छन् भन्ने धार्मिक मान्यता रहेकाले यस जात्रालाई शत्रुहन्ता जात्रा पनि भन्ने गरिएको छ। लिङ्गो उभ्याइने र ढाल्ने जात्रा नै बिस्केटको प्रमुख जात्रा हो। मल्ल राजाहरूले भैरवनाथ र भद्रकालीको रथ जात्रा समावेश गरी तान्त्रिक पूजा विधि विधानसमेत थप गरी आठ रात नौ दिनसम्म जात्रा मनाउने प्रचलन थालिएको बताइन्छ। लिङ्गो ढालेपछि ल्योसिङखेलबाट भैरवनाथको रथ गःहिटी ल्याएर भैरवनाथ र भद्रकालीको रथ जुधाइएको छ । भैरव र भद्रकाली देवदेवीको समागम जात्रा भनेर चिनिने सो रथ जुधाउने कार्यलाई स्थानीय भाषामा द्यो ल्वाकिगु भनिन्छ।"
कसरी प्रसाईंहरू लिम्बु बस्तीमा पुगे?,"सुदूरपूर्वी जिल्ला ताप्लेजुङको पश्चिमी भेग र तेह्रथुम जिल्लाको सिमानामा जोडिएको एक ऐतिहासिक स्थान छ, आठराई। लिम्बुहरूको बाहुल्यता रहेको र तत्कालीन ब्यवस्थाअनुसार उनीहरूले नै यस ठाउँको किपट सम्हालेका थिए। आठराई शब्द 'आठ राय' अप्रभंश भइआएको हो। पहिले यस क्षेत्रमा आठ थरका लिम्बुहरूको परम्परागत प्रशासन चल्थ्यो। ताप्लेजुङको साविकका गाविसहरू हाङपाङ, चाँगे, नेग्रादेन र फूलबारी तथा तेह्रथुमतिरको छातेढुङ्गा, हृवाकु, इवा, चुहानडाँडा, सक्रान्ति, थोक्लुङ र खाम्लालुङ आठराई थुमअन्तरगत पर्थे। राजनीतिक र ऐतिहासिक दृष्टिकोणबाट आठराई थुम निक्कै ठूलो महत्त्व राख्ने क्षेत्र हो। सेनकालदेखि महत्त्वपूर्ण राजनीतिक जिम्मेवारी पाएर स्थानीय शासन चलाउने अगुवा लिम्बु सुब्बाहरूलाई 'राय' पद प्रदान गरिन्थ्यो। यस क्षेत्रको रस्ती रसाउँदै बस्ती बसाउने उनै आठ जना रायको जिम्मा र जमानीमा रहेका कारण कालान्तरमा यो क्षेत्र आठराय हुँदै आठराई कहलायो। यस क्षेत्रमा सुनैवा, हाङवाङ, कन्दङ्वा, सेन्दाङ, इङ्नाम, आङ्बुहाङ, यक्सो र पोमु गरी आठ थरका लिम्बुहरूलाई राय पद दिइएकोले यो क्षेत्र आठराई कहलाएको हो। आठराईको चाँगे क्षेत्रमा आङबुहाङ लिम्बुहरूले पाएको विसं १७४३ र विसं १७५४ को सेनकालिन स्याहामोहरहरू पनि फेला परेकोले यो क्षेत्रको राजनीतिक महत्त्व कति रहेछ भन्ने पनि सहजै बुझ्न सकिन्छ। परम्परागतरूपमा लिम्बु सुब्बाहरूको किपटिया शासन भए पनि लिम्बुहरूकै किपटमा आएर बसोबास गर्ने यस क्षेत्रका कुमाई ब्राह्मणहरू नेपालको राजनीतिक नेतृत्त्वमा हर्ताकर्ता भएर निस्के। केपी शर्मा ओली, कृष्णप्रसाद सिटौलाजस्ता नेपाली राजनीतिक रङ्गमञ्चका खेलाडीहरू यसै क्षेत्रको जन्मी हुर्की अगाडी बढेका हुन्। सीपी मैनाली, राधाकृष्ण मैनाली, नन्दकुमार प्रसाईँ, दीर्घराज प्रसाईँ, सुधीरकुमार सिवाकोटी, अग्नी खरेल आदि आठराईकै कुमाई ब्राह्मणहरू हुन्। खस आर्य वर्गमा पर्ने ब्राह्मणहरूमा 'पछाइँ' वा पश्चिमा र 'पूर्विया'का रुपमा पनि परिचित छन्। पश्चिमाहरू कुमाउतिरबाट आएका हुनाले पूर्वियाहरूले उनीहरूलाई 'पछाइँ' भन्दै पछि गएर 'कुमाइँ' भन्ने नाम दिन थालेको पाइन्छ। यी दुई ब्राह्मण (उपाध्यय) र 'पछाइँ' वा 'कुमाइँ' उपवर्गबीचमा सामाजिक सम्बन्धहरू स्थापित गर्नका लागि सामान्यतय प्रतिवन्ध रहँदै आएको थियो। ब्राह्मणमा कुमाई उपवर्ग ब्राह्मणहरूको नेपाल आगमनका बारेमा विभिन्न विद्वानले विविध मत राखेका छन्। उनीहरूमध्ये कसैले ब्राह्मणहरू कान्यकुञ्जबाट आएका भन्ने धारणा राखेका छन् भने कसैले काश्मीरदेखि उत्तरतर्फको हिमालय, काराकोरम तथा हिन्दूकुश क्षेत्रबाट नेपाल प्रवेश गरेको उल्लेख गरेका छन्। इतिहासकार मोहनप्रसाद खनालले 'सेनराज्यको राजनीतिक इतिहास' (२०६१:१५)मा नेपालका क्षेत्री वा ठकुरीले आफूलाई मेवाडस्थित चित्तौडबाट पसी मध्यकालताका नेपालको पश्चिमी भूभागमा आएर कब्जा गरी बसेको दावी गरेजस्तै हरेक ब्राह्मण वर्गले आफ्ना पुर्खाहरू कन्नौज अर्थात् कान्यकुञ्जबाट धर्मरक्षाका लागि नेपाल प्रवेश गर्नुपरेको बताउने गरेको उल्लेख गरेका छन्। अर्कोतिर इतिहास शिरोमणि बाबुराम आचार्यले 'प्राचीनकालको नेपाल' (२०६०:१८१९)मा काश्मीरदेखि उत्तरतर्फको हिमालय, काराकोरम तथा हिन्दूकुश गरी तीन पर्वतमाला एकै ठाउँमा गाँसिएर रहेको क्षेत्र नै हालः नेपालमा रहेका खस ब्राह्मणहरूको उद्गम स्थल रहेको उल्लेख गरेका छन्। उनकाअनुसार तीनै क्षेत्रबाट दुर्गम भञ्ज्याङ पार गरी यसदेखि पूर्वतर्फ रहेका हिमाली क्षेत्रहरूमा आवाद हुन आइपुगेको एउटा शाखा नै ब्राहृमण समुदाय हुन्। ब्राह्मणहरूमा विभिन्न उपवर्ग रहेका छन्। उनीहरूमा उपाध्यय र जैसी उपवर्ग रहेको छ भने पूर्विया र कुमाई उपवर्ग पनि रहेका छन्। ब्राहृमणले जारी गरेर ल्याएको वा विधवा विवाह गरेको अवस्थामा उनीहरूबाट जन्मेका सन्तानलाई उपाध्यय ब्राहृमण र क्षेत्री ठकुरीहरूले देवकार्य वा पितृकार्यमा नलिने हुँदा उनीहरूलाई फलित ज्योतिषीको काम दिइयो र 'ज्योतिषी' शब्दको अप्रभंश नै जैसी हुन पुग्यो (बाबुराम आचार्य, 'श्री ५ बडामहाराजाधिराज पृथ्वीनारायण शाहको सङ्क्षिप्त जीवनी'२०६१:५१९२०)। ब्राह्मणबीच पनि एकापसमा उचनिचको भेदभाव रहिआएको छ। जैसी र उपाध्यय ब्राह्मणबीच सामान्यतय विवाह चल्दैन, विवाह चलिहाले पनि उनीहरूका सन्तान भने जैसी वर्ग नै मानिन्छन् (आचार्य, २०६०:२२२३)। खस आर्य वर्गमा पर्ने ब्राह्मणहरूमा 'पछाइँ' वा पश्चिमा र 'पूर्विया'का रुपमा पनि परिचित छन्। पश्चिमाहरू कुमाउतिरबाट आएका हुनाले पूर्वियाहरूले उनीहरूलाई 'पछाइँ' भन्दै पछि गएर 'कुमाइँ' भन्ने नाम दिन थालेको पाइन्छ। यी दुई ब्राह्मण (उपाध्यय) र 'पछाइँ' वा 'कुमाइँ' उपवर्गबीचमा सामाजिक सम्बन्धहरू स्थापित गर्नका लागि सामान्यतय प्रतिवन्ध रहँदै आएको थियो। तैपनि आजकल भने त्यस्ता प्रतिवन्धहरू रहेका छैनन् (आचार्य, २०६०:२१)। यस्ता प्रतिवन्ध विसं २००१ मा आएर मात्रै कानुनी रुपमै हटेको पाइन्छ। यसका लागि अदालतले नै फैसला गर्नु परेको थियो। उक्त फैसलाबाट पूर्विया उपाध्यय र कुमाईबीच भातभान्सा र विहेवारीमा लाग्दै आएको प्रतिवन्ध फुकुवा हुन पुगेको देखिन्छ। विसं २००१ पुस ५ गते मङ्गलबार अदालतले गरेको फैसलाको सक्कलको छायाँप्रति ऐतिहासिक सामग्रीको सङ्ग्रहकर्ता मनोज श्रेष्ठ (काठमाडौं, हाल:अमेरिका)बाट यो लेखकले प्राप्त गरेको छ। फैसलाको ब्यहोरा यस्तो छ पुर्विया उपाध्याय ब्राह्मणका हातको पाका कुमाई उपाध्याय ब्राह्मणले पाका कुमाई उपाध्याय ब्राह्मणका हातको पुर्विया उपाध्याय ब्राह्मणले भात खाए खुवाए विहावरी गरे पनि अघि भैरहेको ऐनले पतिया गर्नु नपर्ने दण्ड जरिवाना पनि नहुने परेको मुद्दाबाट बुझिएको प्रमाण जिल्ला बुझिआएको कागजबाट पनि पुर्विया उपाध्याय ब्राह्मणका छोरी पाका कुमाई उपाध्याय ब्राह्मणले पाका कुमाई उपाध्याय ब्राह्मणको छोरी पुर्विया उपाध्याय ब्राह्मणले विवाह गरी ली दी भात खाने खुवाउने र ती विवाह गरी लिने दिनेलाई विहा गरी लिने दिनका र त्यसबाट जन्मेका सन्तान र तिनीहरूका भताहा नाताकुटुम्बले समेत् भात भान्सामा सरोवर गरी चलि चलाई खाई खुवाई आएको हुनाले पुर्विया उपाध्याय ब्राह्मण र पाका कुमाई उपाध्याय ब्राह्मण दुवै बरोबरि समान जात हुँदा पुर्विया उपााध्याय ब्राह्मणले पाका कुमाई उपाध्याय ब्राह्मणका हातको भाचत खान खुवाउन र विहावरी गर्न समेत हुन्छ हटक गरे हटक गर्नेलाई सजाय गरी भात र विहावरी चलाई दिनू। यसपछि यी दुई ब्राह्मण उपवर्गबीचको सामाजिक सम्बन्ध सहज हुन पुगेको देखिन्छ। खडानन्दले उनीहरूलाई आश्चार्य मान्दै तिमीहरू को हौ भनी सोधे। उनीहरूले राजाले बाँधिदिएको थितिअनुसार आफूहरूले पनि सुब्बा अमालीको अधिकार पाउनुपर्नेमा अरुले बेदखल गरिदिँदा अन्यायमा परेकाले अरु १५ भाइको समेत अधिकार कायम गर्न राजासँग बिन्ती बिसाउन आएको भन्ने जानकारी दिए। कुमाउबाट सुदूरपूर्वी नेपालमा सुदूरपूर्वी नेपालको ताप्लेजुङ र तेह्रथुममा बसोबास गर्न आइपुगेका कुमाई ब्राह्मणमध्ये प्रसाईँहरू लिम्बुहरूले किपट थामिआएको आठराई थुममा कसरी आइपुगे? यसबारेमा केही चर्चा गरौँ। आठराई थुमअन्तरगत हाङपाङमा लिम्बुहरूमा यक्सो, आङबुहाङ र हाङवाङहरूले किपटिया सुवांगी सम्हालेका थिए। तीमध्ये यक्सोहरूले यस क्षेत्रको मूल सुवांगी पाएका थिए। शरणध्वज यक्सो (विसं १९७६२०५३) हाङपाङका अन्तिम मूलसुब्बा हुन्। भूमीसुधार लागू भएपछि लिम्बुहरूले पाउँदै आएको किपटिया सुवांगी खोसियो। यक्सोहरूको वंशावलीअनुसार २३औँ पुस्ताका नामी सुब्बा राजगुन्दका पाँच छोरा भए। जेठा राजबीर, माहिला जस्नबीर, साहिला मतिराज, काइँला जङ्गल र कान्छा गजबीर थिए। तीमध्ये जेठा राजबीरले मूल सुवांगी पाए ('यक्सो इत्लाम', २०७३:७४)। राजगुन्दका पाँच भाई छोराहरूमा सुवांगी बाँडिदा हाङपाङमा यो खलक 'पाँच सुब्बा' खलकका रुपमा प्रशिद्ध हुनपुग्यो। उनै राजबीरका छैटौँ पुस्ताका मूलसुब्बा हुन्, शरणध्वज यक्सो। यहीँ पाँच सुब्बा यक्सोहरूको सम्पर्कबाट कुमाई ब्राह्मणमध्येका प्रसाईँहरू आफूलाई बसोबास र जिविकोपार्जनको सहज ठाउँको खोजीका क्रममा पहिले हाङपाङ आई आठराईका अन्य गाउँहरूमा छरिएका हुन्। यो ऐतिहासिक तथ्य स्वयम् प्रसाईँहरूको वंशावलीमा पनि उल्लेख छ। 'प्रसाईं वंशवृक्ष' (उपमणि प्रसाईं र अरु (सम्पा), २०७२:११) अनुसार बलियो भएकाले 'अतिबल' भनेर प्रख्याती कमाएका खडानन्द प्रसाईंले गोरखाली राजाबाट अड्डा अदालतको निरीक्षणको जिम्मेवारी दिएका थिए। उनका रामकृष्ण, जगतमणि, कुलानन्द र नन्दीकेशर गरी चार भाई छोरा थिए। एक दिन उनी कार्यालयमा बसिरहेका बेला दाह्री जुँगा नभएका, राडीपाखीका लुगा लगाएका दुई जना अनौठा मानिससँग भेट भयो। खडानन्दले उनीहरूलाई आश्चार्य मान्दै तिमीहरू को हौ भनी सोधे। उनीहरूले राजाले बाँधिदिएको थितिअनुसार आफूहरूले पनि सुब्बा अमालीको अधिकार पाउनुपर्नेमा अरुले बेदखल गरिदिँदा अन्यायमा परेकाले अरु १५ भाइको समेत अधिकार कायम गर्न राजासँग बिन्ती बिसाउन आएको भन्ने जानकारी दिए। त्यसपछि खडानन्दले बिन्तीपत्र लेखी राजालाई चढाइदिएपछि उनीहरूको जिम्मावाल अमालीको अधिकार कायम भयो। यस्ता जान्ने मान्छे पनि चाहिने रहेछ भन्ने सोची ती सुब्बाहरूले खडानन्दलाई तपाईंका सन्तान पूर्व आए भने आफूहरूको ठाउँमा आऊन् भनी निम्ता दिएर उनीहरू आफ्नो थातथलोमा फर्के। त्यसपछि खडानन्दका साहिला छोरा कुलानन्द आफ्नो परिवारका साथै जेठी भाउजु (रामकृष्णकी पत्नी) र उनका छोरा कर्णानन्द र हर्कदेवलाई साथमा लिएर आठराईको हाङपाङ आई पाँच सुब्बा खलकलाई भेटे। आफ्नी भाउजु र भतिजलाई हाङपाङमा छाडेर कुलानन्द भने इवा बस्न आई बस्न आए। पछि कुलानन्दका छोरा कर्णानन्दलाई हाङपाङ पाँच सुब्बा यक्सोहरूले थरी पदको जिम्मेवारी दिएका थिए। यसरी यक्सो लिम्बुहरूले आफ्नो सुवांगीमा रहेको किपट क्षेत्रमा प्रसाईंहरूलाई बसोबासको प्रवन्ध गरेपछि पूर्वमा कुमाई ब्राह्मण प्रसाईंहरू फैलिएका हुन्। उनीहरूलाई पाँच सुब्बा यक्सोहरूले आफ्ना आराध्यदेवी युमालाई मान्न सर्तमा हाङपाङमा निम्तो दिएका थिए (भगिराज इङनाम र शेरबहादुर इङनाम, 'तेह्रथुम जिल्लामा सुब्बाङ्गी प्रथा'२०७०:१५९)। यसरी प्रसाईंहरू लिम्बुहरूको बस्तीमा आएको पाइन्छ। पञ्चायतकालका राष्ट्रिय पञ्चायत सदस्य दीर्घराज प्रसाईं, गणतन्त्रकालका संविधान सभा सदस्य नन्दकुमार प्रसाईंका साथै सीपी मैनालीको नेतृत्त्वमा रहेको नेकपा (माले)बाट एकपटक मन्त्री बनेका खगेन्द्र प्रसाईं र कांग्रेसी नेता तथा पूर्वमन्त्री बेनुप प्रसाईं हाङपाङका यक्सो लिम्बुहरूले आफ्नो किपट भूमीमा बसोबास गराएका पुर्खाका सन्तति हुन्। उनीहरूलाई आफ्नो ठाउँमा बसोबासका लागि आमन्त्रण गर्ने यक्सो लिम्बुहरू भने राजनीतिमा गाविस अध्यक्षबाट माथि जान सकेका छैनन्।"
मुस्ताङको पर्यटकीय गाउँ ठिनीमा १२० घरधुरीलाई डस्टबिन वितरण,"जोमसोम : मुस्ताङको घरपझोङ गाउँपालिका५ ठिनी गाउँका १२० घरधुरीलाई डस्टबिन वितरण गरिएको छ। नयाँ वर्ष २०८१ का अवसरमा पारेर मुस्ताङ कल्याणकारी संघले शनिबार धार्मिक तथा पर्यटकीय नमुना गाउँ ठिनीमा स्थानीयलाई फोहोर व्यवस्थापन गर्ने प्लास्टिकबाट बनेको १२० थान डस्टबिन वितरण गरेको हो। मुस्ताङको घरपझोङ५ ठिनी गाउँ पछिल्लो सयम पर्यटकीय गन्तव्यका रुपमा विकास भइरहेको छ। त्यहाँ थकाली संग्रालय, स्नो लियोपार्ट,यारुझो भ्यूटावर,गुम्बा र चर्चित रहेको ढुम्बालाल अवस्थित छ। ठिनी गाउँमा पर्यटक बढ्दै जाने थालेपछि ठिनी गाउँका १० घरधुरीले होमस्टे समेत सञ्चालन गरेका छन्। केही घरधुरीहरूका पर्यटक लक्षित होटलहरू पनि सञ्चालनमा छन्। ठिनी गाउँलाई स्वच्छ, सफा, सुन्दर र वातावरणमैत्री गाउँका रुपमा विकास गर्न मुस्ताङ कल्याणकारी संघले फोहोर व्यवस्थापन गर्न स्थानीय घरधुरीलाई फोहोर व्यवस्थापन गर्ने डस्टबिन वितरण गरेको हो।"
वीरगन्जमा चैती छठ पर्वको रौनक (फोटोफिचर),"वीरगन्ज : मधेशमा श्रद्धा र निष्ठापूर्वक मनाइने चैती छठ पर्वको दोस्रो दिन शनिबार खरना विधि मनाइँदैछ। चैत शुक्ल चतुर्दशी (चौथी)देखि सप्तमीसम्म चार दिन विभिन्न विधिका साथ मनाइने चैती छठ पर्व शुक्रबारदेखि सुरु भएको थियो। पर्वको पहिलो दिन शुक्रबार ब्रतालुले नहायखाय (पवित्र स्नान गरेर शुद्ध खाने) विधिबाट पर्व प्रारम्भ गरेका थिए। दोस्रो दिन शनिबार दिनभर उपवास बसेर साँझ ब्रतालुले नुहाएर चोखो भई माटोको चुल्होमा सख्खर र चामलको खीरका साथै रोटी पकाउँछन्। उक्त खीरलाई रसियाव भनिन्छ। उक्त खीर र रोटी ब्रतालुले छठी माताका नाममा प्रसादका रुपमा चढाएर आफैं ग्रहण गर्छन्। उक्त विधिलाई खरना भनिन्छ। तेस्रो दिन अर्थात् षष्टि तिथिमा निराहार उपवास बसेर साँझ पवित्र जलाशयको घाटमा गएर ब्रतालुले पानीमा उभिएर छठ माता र सूर्य भगवानलाई अर्घ दिन्छन्। जसलाई सँझिया घाटको अरघ भनिन्छ। अन्तिम दिन सप्तमीका दिन बिहान उदाउँदो सूर्यलाई घाटमै अर्घ दिएर पर्व सम्पन्न गरिन्छ। यो विधिलाई भोरघाटको अरघ र पारन पनि भनिन्छ। शरद र वसन्त ऋतुमा गरी वर्षमा दुईपटक मनाइने छठ सूर्य उपासनाको पर्व हो। शरद ऋतुमा कात्तिक शुक्ल चौथीदेखि सप्तमीसम्म र वसन्त ऋतुमा चैत शुक्ल चौथीदेखि सप्तमीसम्म समान विधिले यो पर्व सम्पन्न गरिन्छ। मधेशमा छठ जनजन परिचालन हुने महापर्व मानिन्छ। यद्यपि कात्तिकको जति चैती छठ पर्व मनाउने भने देखिँदैनन्। छठ पर्वमा ठेकुवा, केरा, उखु, सुन्तला,निमुवा, बोडी, सुथनी, मुला लगायतका फलफूल र हरयो तरकारी व्रतालुले अर्घ्यका बेला सूर्यतर्फ देखाउने गर्छन्। छठ सूर्य र सूर्यपत्नी षष्टीको उपासनाको पर्व हो। यो व्रतको प्रभावले हरेक मनोकांक्षा पूरा हुने विश्वास गरिन्छ। व्रत प्रभावले छालाजन्य रोग कहिल्यै नलाग्ने जनविश्वास छ।"
उदयपुरका तीन पालिकामा प्रहरीका सुविधा सम्पन्न भवन निर्माण,"उदयपुर : उदयपुरका तीन पालिकामा प्रहरीका सुविधा सम्पन्न भवन निर्माण भएका छन्। ग्रामीण भेगका जनतालाई शान्ति सुरक्षामा सहजता पुर्याउने उद्देश्यले लिम्चुङबुङ गाउँपालिका२ बारहामा इलाका प्रहरी कार्यालय (ख), ताप्ली गाउँपालिका५ रुपाटार र कटारी नगरपालिका९ सोरुङछविसे (बतासे)मा प्रहरी चौकीका भवन निर्माण भएका हुन्। यसअघि तीन वटै प्रहरी कार्यालय भाँडाको घरमा बस्दै आएका थिए। जिल्ला प्रहरी कार्यालयका प्रमुख एसपी रमेश थापाका अनुसार लिम्चुङबुङ गाउँपालिकाभरी हेर्ने गरी पहिलो पटक इप्रका स्थापना गरिएको हो। ताप्ली गाउँपालिकामा भने यो समेत दुई वटा प्रहरी चौकी स्थापना भएका हुन्। यस अघि वडा नम्बर ३ इनामेमा प्रहरी चौकी स्थापना भइसकेको छ। पालिका केन्द्र रुपाटारमा स्थापना गरिएको प्रहरी चौकी २०५१ सालमा स्थापना भए पनि द्वन्द्वका क्रममा चौकी विस्थापित भएको थियो। एसपी थापाका अनुसार लिम्चुङबुङमा १ करोड २४ लाख ८१ हजार ६४९ रुपैयाँ, रुपाटारमा १ करोड ११ लाख १८ हजार ७४९ रुपैयाँ र सोरुङछविसेमा १ करोड ५२ लाख ५३ हजार १३९ रुपैयाँमा ब्यारेक, कार्यालय, महिला र पुरुषका अलगअलग हिरासत कक्षसहित भवन निर्माण भएका हुन्। नवनिर्मित भवनको एक समारोहका बीच प्रहरी अतिरिक्त महानिरीक्षक (एआइजी) टेकप्रसाद राई र कोशी प्रदेश प्रमुख प्रहरी नायव महानिरीक्षक (डीआइजी) चन्द्रकुवेर खापुङले गरेका छन्। एआइजी राईले इलाका प्रहरी कार्यालय लिम्चुङबुङ र डिआइजी खापुङले प्रहरी चौकी सोरुङ र रुपाटारको भवन उद्घाटन गरेका हुन्।"
नयाँ वर्षको अवसरमा जनकपुरमा सांस्कृतिक महोत्सव,"धनुषा : मधेस प्रदेशका मुख्यमन्त्री सरोजकुमार यादवले नेपाल र भारतबीचको सम्बन्ध अतुलनीय रहेको बताएका छन्। स्वामी विवेकानन्द सांस्कृतिक केन्द्र भारतीय दूतावास काठमाडौंद्वारा नयाँ वर्षको अवसरमा आज जनकपुरधाममा आयोजित द्वितीय जनकपुरधाम सांस्कृतिक महोत्सवको उद्घाटन गर्दै उनले नेपालभारतबीचको सम्बन्ध हिमालभन्दा पनि उचो र समुद्रभन्दा पनि गहिरो रहेको बताए। नेपालभारतबीचको सम्बन्ध दुई देशको सरकारभन्दा पनि जनताजनताबीच रहेको उल्लेख गर्दै मुख्यमन्त्री यादवले भने, 'यो कुराको पुष्टि रामलालाको प्राणप्रतिष्ठाको बेला दुवै देशमा देखिएको हर्षोत्सवले गरिसकेको छ।' सीमा क्षेत्रमा सुरक्षा र राजस्वको क्षेत्रमा हुनसक्ने समस्या समाधानका लागि दुवै देशका सरकारले छलफल गरी दुवै देशलाई हित हुनेगरि कार्ययोजना बनाएर अघि बढ्नुपर्नेमा मुख्यमन्त्री यादवले जोड दिए। भारतीय महावाणिज्य दूतावास वीरगञ्जका महावाणिज्यदूत देवी सहाय मीना र भारतीय राजदूतावास काठमाडौंका प्रथम सचिव गीताञ्जलीको अध्यक्षतामा भएको उक्त कार्यक्रममा जनकपुरधाम उपमहानगरका प्रमुख मनोजकुमार साहसहितका वक्ताले सांस्कृतिक कार्यक्रमको सफलताको शुभकामना दिएका थिए। कार्यक्रममा संस्कृति एवं अर्थविद् डा हरिवंश झाले माता जानकी लीला प्रसङ्गबारे चर्चा गरेका थिए। महोत्सवमा दुई देशका नारीहरूको साझा पहिरन साडीको प्रदर्शनीका साथै विभिन्न किल्लाहरूको फोटो प्रदर्शनी गरिएको थियो। दोस्रो सत्रमा गायिका मेनुका पौडेलले प्रस्तुति दिएकी थिइन्। उनी इन्डियन आइडल २०२४ को उत्कृष्ट १० मा पर्न सफल भएकी थिइन्। महोत्सवअन्तर्गत आज साँझ सांस्कृतिक कार्यक्रमको आयोजनासमेत गरिने छ। कार्यक्रममा मधेस प्रदेशसभाका सदस्यलगायत विभिन्न क्षेत्रका व्यक्तिको उपस्थिति थियो। दुई देशका कला, संस्कृति तथा चाडपर्वको साझा परम्परामा झल्किने भारत र नेपालको साझा सांस्कृतिक सम्पदालाई जनकपुरधाम सांस्कृतिक महोत्सवको दोस्रो संस्करणले मनाएको थियो।"
नेपालले कतारलाई ३२ रनले हरायो,"काठमाडौं : नेपालले कतारलाई ३२ रनले पराजित गरेको छ। नेपालले दिएको २११ रनको लक्ष्य पछ्याएको कतारले निर्धारित ओभरको खेलमा ९ विकेट गुमाएर १७८ रनमात्र बनाउन सक्यो। कतारका लागि कप्तान मोहम्मद तनवीरले सर्वाधिक ६३ रन बनाए। उनले ३३ बलमा ६ चौका र ४ छक्का प्रहार गरे। त्यस्तै मोहम्मद अहनफले २३ रन, कमरान खानले १८ रन, अदनान मिर्जाले १९ रन बनाए। त्यसअघि टस जितेर ब्याटिङ गरेको नेपालले निर्धारित ओभरको खेलमा ७ विकेट गुमाएर २१० बनाएको थियो। नेपालका लागि दीपेन्द्र सिंह ऐरीले विस्फोटक ब्याटिङ गरेका थिए। उनले अन्तिम ओभरमा लगातार ६ छक्का प्रहार गरेका थिए। १९ बलमा अर्धशतक प्रहार गरेका उनी २१ बलमा ३ चौका र ७ छक्कासहित अविजित ६४ रन बनाए। त्यस्तै आशिफ शेखले अर्धशतक प्रहार गरे। ४१ बल खेलेका उनले ६ चौकासहित ५२ रन बनाए। त्यस्तै कुशल मल्लले ३५, रोहित पौडेलले १८, कुशल भुर्तेलले १२ रन बनाए। त्यस्तै सन्दीप जोराले ७, गुल्शन झाले ५ र विवेक यादवले ५ रन बनाएर पेभेलिय फर्किए।"
पाल्पाका पर्यटकीयस्थलमा चहलपहल बढ्यो,"तानसेन : नयाँ वर्षका अवसरमा स्वदेशी पर्यटकहरू घुमघामका लागि पाल्पाका विभिन्न पर्यटकीय गन्तव्यहरूमा पुगेका छन्। तानसेनको श्रीनगर डाँडा, रानीमहल, रुरु क्षेत्र, रिव्दीकोटको भैरवस्थान, रम्भाको रिमिघा लेक, कौडे लेक, तिनाउको जन्तीलुङ्ग, मरामकोट जस्ता क्षेत्रहरूमा रमाउँदै नयाँ वर्ष मनाउन हजारौं पर्यटकहरू पुगेका छन्। यस वर्ष तानसेनमा नयाँ वर्ष मनाउन पर्यटकहरू वृद्धि भएको तानसेन नगरपालिकाले जनाएको छ। तानसेन नगरपालिकाले नयाँ वर्ष मनाउन आउने पर्यटकहरूलाई केन्द्रित गरेर श्रीनगर डाँडामा खानेपानी, शौचालय नाचगानका लागि साउन्ड सिष्टम, विद्युत लाइनको सुविधा प्रदान गरेको नगरप्रमुख सन्तोषलाल श्रेष्ठले बताए। नयाँ वर्षमा प्रेमको प्रतीक रानीमहल र श्रीनगर डाँडामा हजारौं पर्यटकहरू पुगेका छन्। श्रीनगर डाँडामा धेरै जना वनभोजमा सहभागी भएका छन्। रानीमहल क्षेत्रमा २० हजारभन्दा बढी पर्यटकहरूले अवलोकन गरेको तानसेनको श्रीनगर डाँडामा ३० हजारभन्दा बढी पर्यटकहरू घुमघामका लागि आएको तानसेन नगरपालिकाका प्रवक्ता यादव सिंह कार्कीले बताए। गर्मीयाममा हिमालको चिसो हावासँगै नाचगान गरी रमाउन तराई क्षेत्र रुपन्देही, कपिलवस्तु, नवलपरासी क्षेत्रका बासिन्दाहरूका लागि तानसेनको श्रीनगर विशेष क्षेत्र बन्ने गरेको छ। तानसेन नगरपालिका१० तेल्घाले गुफाचौर वन क्षेत्रमा पर्यटकहरूलाई लक्षित गरेर विशेष कार्यक्रम सञ्चालन गरेकोले आन्तरिक तथा बाह्य पर्यटकहरूको नयाँ वर्षमा भीडभाड बढेको वडाध्यक्ष हिमलाल पंगेनीले बताए। रम्भा गाउँपालिकाले नयाँ वर्षलाई लक्षित गरेर रिमिघा लेक र रम्भादेवी मन्दिरमा पर्यटक लक्षित कार्यक्रम ल्याएको छ। रिमिघा लेकमा नयाँ वर्ष मनाउन ५ हजारभन्दा बढी आन्तरिक पर्यटकहरू पुगेका छन्। रिमिघा लेकमा पर्यटकहरूका लागि चाहिने स्वच्छ खानेपानी, सुविधायुक्त शौचालय, बस्ने शीतल छहारीको व्यवस्था गरिएको छ। नयाँ वर्ष मनाउन तथा भैरव भगवानको आर्शीवाद लिन करिब २ हजारभन्दा बढी धार्मिक पर्यटकहरू रिव्दीकोटको भैरवस्थान मन्दिरमा पुगेका छन्। पर्यटकको रोजाइमा जलेश्वर, ख्याहाको लिस्ने भिर पर्दै आएको छ। गर्मीबाट छटपटिएका तराई क्षेत्रमा पर्यटकहरूलाई माथाँगढीको कौडेलेक, तिनाउँ गाउँपालिकाको सत्यवती, मरामकोट र जन्तीलुङ्ग आर्कषणको केन्द्र बन्दै आएको छ।"
नयाँ वर्षमा पर्यटकले भरियो बन्दीपुर,"तनहुँ : नयाँ वर्षको अवसरमा तनहुँको प्रमुख पर्यटकीय गन्तव्य बन्दीपुर पर्यटकले भरिभराउ भएको छ। नयाँ वर्ष मनाउन देशका विभिन्न स्थानबाट पर्यटक बन्दीपुर उक्लिएका हुन्। बन्दीपुरमा शुक्रबारदेखि ११औँ सडक खाना महोत्सवसमेत सुरु भएको छ। बन्दीपुरमा आन्तरिक तथा बाह्य पर्यटकको घुइँचो रहेको बन्दीपुर पर्यटन विकास समितिका अध्यक्ष किसान प्रधानले जानकारी दिए। उनले भने, नयाँ वर्ष मनाउन बन्दीपुर पर्यटकले खचाखच छ। हजारौँ पर्यटक नयाँ वर्ष मनाउन बन्दीपुर आउनुभएको छ। होटल पनि भरिभराउ छ। नयाँ वर्षमा घुम्ने संस्कृतिको विकास भएका कारण बन्दीपुरमा पर्यटक बढेका हुन्। बन्दीपुरको पर्यटन प्रवर्द्धनका लागि बन्दीपुर पर्यटन विकास समिति, क्षेत्रीय होटल संघ, तनहुँ उद्योग वाणिज्य संघ बन्दीपुर एकाइ र रेबान तनहुँको संयुक्त आयोजनामा सुरु सडक खाना महोत्सव वैशाख २ गतेसम्म सञ्चालन हुनेछ। सडक खाना महोत्सवका अवसरमा विविध जातजातिका सांस्कृतिक कार्यक्रम प्रस्तुत गरिएको छ। मगर, नेवार, गुरुङ, ब्राह्मणलगायत अन्य जातजातिका सांस्कृतिक नाचलाई सडक खाना महोत्सवमा समावेश गरिएको प्रधानले बताए। आन्तरिक पर्यटकको अलवा बन्दीपुरमा विदेशी पर्यटकको पनि उत्तिकै भीड हुन्छ। यहाँ विशेषगरी चिनियाँ पर्यटकको संख्या बढी छ। नेपाल आएका अधिकांश पर्यटक एक रात बस्नका लागि बन्दीपुर आउने गरेका छन्। यस वर्ष बन्दीपुरमा २६ देशबाट पर्यटक आएको तथ्यांक छ। बन्दीपुरमा जापान, चीन, इटाली, स्पेन, नेदरल्याण्ड, फ्रान्स, अमेरिका, जर्मनी, डेनमार्क, पाकिस्तान, अष्ट्रेलिया, बेलायत, आयरल्याण्ड, दक्षिण कोरिया, बेल्जियम, थाइल्याण्ड, ताइवान, स्वीटजरल्याण्ड, मलेसिया, होल्याण्ड, पोर्चुगल, चेक रिपब्लिक, इरान, भारत, ग्रिस र अर्जेन्टिनाका पर्यटक आएको जनाइएको छ। बन्दीपुरमा आयोजना हुने सडक खाना महोत्सवले यहाँको पर्यटनमा टेवा मिल्ने बन्दीपुर गाउँपालिकाका अध्यक्ष सुरेन्द्र थापाले बताए। बन्दीपुर घुम्न आउने पर्यटकलाई पर्यटकीय गन्तव्यसम्म सहज पहुँच स्थापना गर्न बन्दीपुर गाउँपालिकाले १७ पर्यटकीय गन्तव्यको सूची सात भाषामा तयार गरेपछि पर्यटकलाई थप सहज भएको छ। गाउँपालिकाका अध्यक्ष थापाका अनुसार गन्तव्यबारे जानकारी नेपाली, अङ्ग्रेजी, चाइनिज, जापानिज, कोरियन, फ्रेन्चलगायतका भाषामा तयार पारिएको छ। बन्दीपुरको थानीमाई मन्दिर, मणि मुकुन्देश्वरी पर्खाल (मिनी ग्रेटवाल), विन्ध्यवासिनी मन्दिर, पद्य पुस्तकालय, पातलेद्वार गुफा, पहाड पानी, सहिद स्मारक पार्क लगायतका १७ पर्यटकीय गन्तव्यको सूचना फरक फरक भाषामा तयार भएको छ। सदरमुकाम दमौलीदेखि १८ किलोमिटर डुम्रे हुँदै आठ किलोमिटरको उकालो यात्रा तय गरेपछि बन्दीपुर पुगिन्छ। जहाँबाट मनोरम हिमश्रृङ्खला, पहाड, टाकुरा अवलोकन गर्न सकिन्छ। प्राकृतिक सुन्दरता बोकेको बन्दीपुरबाट अन्नपूर्ण, माछापुच्छ्रे, धौलागिरी लगायतका हिमश्रृङ्खला देखिने भएकाले यहाँ पुग्ने जो कसैको मन लोभिने गर्दछ। बन्दीपुरमा होटल संघसँग आबद्ध साना ठूला गरी ७७ होटल सञ्चालनमा छन्। यसैगरी नयाँ वर्षकै अवसरमा जिल्लाको धार्मिक गन्तव्य छाब्दीवाराही र ढोरवाराही मन्दिरमा समेत भक्तजनको घुइँचो लागेको छ। भीडभाडका कारण दर्शनका लागि घण्टौं समय कुर्नुपर्ने अवस्था थियो।"
लेखनाथ हाफ म्याराथनः सेनाका सञ्जयलाई उपाधि,"कास्की : नयाँ वर्षको अवसरमा पोखरा महानगरपालिका खेलकुद विकास समितिले आज पोखराको साविक लेखनाथमा लेखनाथ हाफ म्याराथन सम्पन्न गरेको छ। दोस्रो संस्करणका रूपमा आयोजना गरिएको लेखनाथ हाफ म्याराथनको उपाधि नेपाली सेनाको त्रिभुवन आर्मी क्लबका सञ्जय श्रेष्ठले जिते। श्रेष्ठले निर्धारित २१ किमी दूरीको दौड एक घण्टा चार मिनेट ४७ सेकेण्डमा पूरा गरी उपाधिसहित नगद ६० हजार, मेडल र प्रमाणपत्र पुरस्कार पाए। यसैगरी सशस्त्र प्रहरी बलका किरण बोगटी दोस्रो भए। उनले एक घण्टा छ मिनेट ३३ सेकेण्डमा दौड पूरा गरे। उपविजेता बोगटीले नगद ३० हजारसहित मेडल र प्रमाणपत्र पुरस्कार पाए। पहिलो संस्करणका विजेता त्रिभुवन आर्मी क्लबका रामजी बस्नेतले एक घण्टा नौ मिनेट २९ सेकेण्डमा दौड सकेर यसपटक तेस्रो भए। उनले २० हजार पुरस्कार पाए। सशस्त्रका खिमबहादुर खत्रीले एक घण्टा नौ मिनेट ४९ सेकेण्डमा दूरी पूरा गरेर चौथो र आर्मीका प्रताप खड्काले एक घण्टा १० मिनेट ४१ सेकेण्डमा दौड सकेर पाँचौँ भए। उनीहरूले क्रमशः १० हजार पाँच हजार पुरस्कार पाएको खेलकुद विकास समितिका सदस्यसचिव सुवास खड्काले जानकारी दिए। म्याराथनमा सहभागी पोखराका खेलाडीमध्ये सबैभन्दा पहिला निर्धारित दूरी पूरा गरेका चेतनाथ चालिसे पोखरा च्याम्पियन बने। चालिसेले २१ किलोमिटर दौड एक घण्टा ३४ मिनेटमा पूरा गरेका गरे। चालिसे पोखरा१७ बिरौटाका हुन्। उनले उपाधिसहित १० हजार पुरस्कार पाए। यस्तै १० किमी खुला राष्ट्रिय पुरूष दौडमा नेपाली सेनाका श्रीकश राई विजेता र सुवास कार्की उपविजेता बने। गण्डकी मेडिकल कलेजका अजितकुमार यादव तेस्रो र सोही कलेजका दिनेश बोगटी चौथो र एपिएफका राजेन्द्र तामाङ पाँचौँ भए। यसैगरी १० किमी महिला दौडमा सेनाका पूर्णलक्ष्मी न्यौपाने पहिलो, नेपाल पुलिसका राममाया बुढा दोस्रो र सेनाका सृजना पाण्डे तृतीय भएको आयोजकले जनाएको छ। एपिएफका पुष्पा भण्डारी चौथो र एपिएफकै आशा राउत पाँचौँ भए। महिलापुरुष १० किमी राष्ट्रिय खुला दौडको विजेताले ३० हजार र उपविजेताले २० हजार पाए। तेस्रो, चौथो र पाँचौँ हुनेले क्रमशः १० हजार, पाँच हजार र दुई हजार पाँच सयको साथमा मेडल र प्रमाणपत्रबाट पुरस्कृत भए। यसैगरी भेट्रान्स पाँच किमी दौडमा काठमाडौंका धर्म महर्जन पहिलो, धादिङका रैवतबहादुर दाहाल दोस्रो र पोखराका विश्वलाल श्रेष्ठ तेस्रो भए। उहाँहरूले क्रमशः १० हजार, सात र पाँच हजार पुरस्कार पाए। विद्यालय छात्रतर्फ पाँच किमी दौडमा कास्की मोडनाइज्ड एकेडेमीका बादल कार्की पहिलो, कुमुदिनी होम्सका कृष्ण परियार दोस्रो र भद्रकाली माविका गङ्गा गुरूङ तेस्रो भए। छात्रातर्फ रेन्बो एकेडेमीकी शर्मिला विक पहिलो, कालिका माविकी स्वीकृति कार्की दोस्रो, छोरेपाटन माविकी नारायणी भण्डारी तेस्रो भएका आयोजकले जनाएको छ। विद्यालय छात्रछात्रा दौडको विजेताले १५ हजार, उपविजेताले १० हजार, र तृतीयले पाँच हजार पुरस्कार पाए। विजेता खेलाडीलाई पोखरा महानगरपालिकाका प्रमुख धनराज आचार्य, पोखरा१७ का वडाध्यक्ष राधिका शाही योगी, पोखरा२९ का वडाध्यक्ष श्रीप्रसाद गुरूङ, खेलकुद विकास समितिका अध्यक्ष दीपकबहादुर गोदारलगायतले पुरस्कार वितरण गरेका थिए। प्रतियोगितामा छ विधामा गरेर चार सयभन्दा बढी खेलाडी सहभागी भएको अध्यक्ष गोदारले जानकारी दिए। रासस"
सुपा देउरालीमा धार्मिक पर्यटकको घुइँचो,"अर्घाखाँची : नयाँ वर्षको दिन धार्मिक तथा पर्यटकीयस्थल सुपा देउरालीमा धार्मिक पर्यटकको घुइँचो लागेको छ। मनले मागेको मनोकामना पूरा हुने विश्वासका साथ नेपाल तथा भारतका विभिन्न भागबाट दर्शनार्थीको घुइँचो लागेको सुपा देउराली मन्दिर संरक्षण समितिका सचिव हरि खनालले बताए। समितिका अध्यक्ष फर्सबहादुर केसीका अनुसार सन्धिखर्क नगरपालिका र शीतगङ्गा नगरपालिकाको दोसाध सुपामा रहेको धार्मिक तथा ऐतिहासिक महत्व बोकेको सुपा देउराली मन्दिरलाई आस्थाको केन्द्र मानिन्छ। अन्य दिन दैनिक दुई हजारको हाराहारीमा भक्तजन आउने यस मन्दिरमा नयाँ वर्षको दिन १० हजारभन्दा बढीले दर्शन गरेका उनले जानकारी दिए। उक्त मन्दिर समुद्र सतहबाट करिब चार हजार पाँच सय फिटको उचाइमा रहेको छ। सुपा देउरालीमा जे माग्यो त्यही पूरा हुने धार्मिक विश्वास रहँदै आएको अध्यक्ष केसीले बताए। उनका अनुसार आजको दिन तराईका विभिन्न जिल्लाबाट गर्मी छल्न तथा नयाँ वर्षमा सपरिवार रमाइलो गर्न मन्दिर र नरपानी क्षेत्रमा आएका हुन्। यो मन्दिर प्राचीन निर्माण सामग्री प्रयोग गरी बनाइएको समितिले जनाएको छ। भाकल गर्नेले इच्छा पूरा भएको भन्दै बोका, पाठी, परेवा र भेटी चढाउने गर्छन्। आजभोलि नेपाल तथा भारतका विभिन्न क्षेत्रबाट मानिस बढी आउने गरेका छन्। शक्तिपीठका रूपमा परिचित सुपा देउराली मन्दिर वरपरको मनोरम प्राकृतिक दृश्य र विभिन्न संरचना निर्माणले पर्यटकीय गतिविधि बढ्न थालेको सन्धिखर्क८ का वडाध्यक्ष चुराबहादुर केसीले बताए। वरिपरि चट्टानले बनेको पहाडको बीचमा अवस्थित मन्दिरबाट प्राकृतिक वातावरण र हरियाली मनोरम दृश्यावलोकन गर्न पाइन्छ। जे भाकल गर्यो त्यो पुग्ने जनविश्वासले गर्दा पनि यस तीर्थस्थलको महिमा र गरिमा बढ्दै गएको उनको भनाइ छ। पूर्वपश्चिम राजमार्गबाट अर्घाखाँचीको गोरुसिङ्गेसन्धिखर्क सडकखण्डअन्तर्गत ४७ किलोमिटर दूरीमा महाभारत पर्वत शृङ्खलाको ठूलाठूला पहाडको खोचमा प्राचीन शैलीमा उक्त मन्दिर निर्माण गरिएको छ। मन्दिर क्षेत्रमा निर्माण भएका भवनहरूको स्वरूप एकै खालको कायम गर्ने, मन्दिर क्षेत्रमा पार्किङ, पार्क तथा धर्मशाला निर्माण, खाँचीकोटको विकास, मसिनाको लेकमा पर्यटक पुर्याउन आवश्यक पूर्वाधार विकासलगायत विषयमा गुरुयोजना बनाएर काम अघि बढेको सन्धिखर्क नगरपालिकाका प्रमुख प्रशासकीय अधिकृत खुमलाल भुसालले जानकारी दिए। सुपा देउराली मन्दिरमा संकलन हुने भेटीले जिल्लाका चारवटा विद्यालयमा निजी शिक्षकहरूका लागि तलब प्रदान गर्दै आइएको मन्दिर संरक्षण समितिका कोषाध्यक्ष चेतलाल पुरीले बताए। मनको इच्छा पूरा हुने विश्वासले मन्दिरको दर्शन गर्न आउने भक्तजनले पूजा गरेपछि भेटी चढाउँछन्। त्यही भेटीबाट सन्धिखर्क७, खाँचीकोटको आदर्श मावि, शीतगङ्गा२, सीतापुरको शान्ति आधारभूत विद्यालय, सीता आधारभूत विद्यालय र देउराली आधारभूत विद्यालयका १० जना शिक्षकले तलब पाइरहेका उनले जानकारी दिए। भेटीको रकम सडक, खानेपानी, बिजुली, भवन निर्माणलगायत काममा खर्च भइरहेको समितिका सचिव खनालको भनाइ छ। मन्दिरमा आउने धार्मिक दर्शनार्थीको सुविधाका लागि धर्मशाला पनि निर्माण भइरहेको सन्धिखर्कका नगरप्रमुख कृष्णप्रसाद श्रेष्ठले जानकारी दिए। पार्किङ निर्माणका लागि पनि पहल भइरहेको उनको भनाइ छ।"
बच्चाको व्यक्तित्वमा बाबुको प्रभाव,"कक्षा ७ मा अध्ययन गरिरहेका सुजन केही दिनअघि काउन्सिलिङको शिलशिलामा मकहाँ आएका थिए। पढाइमा बिल्कुलै ध्यान नदिने, साथीहरूसँग झगडा गर्ने, शिक्षक तथा अभिभावकले केही भन्नै नहुने रोई दिनेजस्ता समस्या थिए उनका। केही समयअघि उनका आमाबाबुको डिभोर्स भएको रहेछ। अहिले उनी आमासँग बस्दा रहेछन्। बाबु कहाँ छन् उनलाई थाहा छैन। उनी भन्छन्, 'आमाबाबु सधैं झगडा गरिरहनु हुन्थ्यो। मैले पनि बाबाको माया त खासै पाइनँ। तैपनि बाबाले हामीलाई छोडेर नगएको भए हुन्थ्यो भन्ने लाग्छ। किनकि आजभोलि हामीलाई सबैले हेपेको जस्तो लाग्छ। मनमा केके कुरा खेलिरहन्छ। पढाइतिर ध्यान दिनै सक्दिनँ।' यो समस्या सुजनको मात्र नभएर हाम्रो समाजमा अहिले प्रायजसो बालबालिकाले भोगिरहेको समस्या हो। बच्चाको व्यक्तित्व विकासमा आमाको चर्चा धेरै सुन्नमा आउँछ। बाबुको भूमिका केवल परिवारको भरणपोषण गर्नमा अर्थात् परिवारका लागि भौतिक चिजबस्तु जुटाउनमात्र सीमित रहन्छ। अन्य सबै जिम्मेवारी आमाको हुन्छ भन्ने हाम्रो समाजको मान्यता छ। बच्चाको लागि आमा र बाबुको आआफ्नै भूमिका र महत्त्व हुन्छ। आमाको भूमिका जति महत्त्वपूर्ण हुन्छ बच्चाको लागि त्यति नै महत्त्वपूर्ण हुन्छ बाबुको भूमिका पनि। यस विषयमा      को एक रिसर्चले बच्चाको हुर्काइमा आमाको साथमा बाबुको सकारात्मक संलग्नता भएमा बच्चामा निम्न कुराहरू विकसित हुँदै जाने स्पष्ट पारेको छ। भावनात्मक सुरक्षा बच्चा गर्भदेखि नै भावनात्मकरूपमा आमासँग जोडिएको हुन्छ। तर भावनात्मक सुरक्षाको प्रत्याभूति बच्चाले आफ्नो बाबुबाट प्राप्त गर्छ। जुन बच्चाले जन्मेदेखि ५ वर्षको उमेरसम्म बाबुको मायालु स्पर्श (छुने, सुम्सुम्याउने, बोक्ने, खेलाउने) महसुस गर्न पाएको छ, त्यसपछिका समयमा उमेर अनुसारको साथ सहयोग पाएको छ भने त्यो बच्चामा आत्मविश्वास उच्च रहेको रिसर्चले बताएको छ। यसका साथै बच्चा जहिले पनि बाबुसँग खेल्न मन पराउँछ किनभने बच्चा र बाबुसँगै खेल्दा दुबैमा अक्सिटोसिन केमिकल उच्च मात्रामा निस्कन्छ। यसको कारणले उनीहरू एकअर्कासँग आकर्षित हुन्छन्। यस्ता बच्चाहरूमा जीवनको कुनै पनि मोडमा भावनात्मक समस्याको सम्भावना अन्य बच्चाको तुलनामा कम रहेको पाइयो। जस्तोसुकै परिस्थितिमा पनि आफ्नो बच्चाको लागि सुरुआती समयदेखि नै बाबुले बच्चासँग समय बिताउनुपर्छ, हाँस्नुपर्छ, खेल्नुपर्छ, पढ्नुपर्छ। उनीहरूका हरेक क्रियाकलापमा ध्यान दिनुपर्छ। आग्रह पूर्वाग्रह बिना उनीहरूको कुरा सुन्नुपर्छ। उचित परामर्श दिनुपर्छ। सामाजिक विकास बच्चाको पहिलो समाज उसको परिवार हो। परिवारबाट उसले हरेक कुरा सिक्ने अवसर पाउँछ। यहीँबाट उसको सामाजिक विकासको क्रम सुरु हुन्छ। बच्चाको सामाजिक विकासको लागि बाबुको भूमिका अहम रहन्छ। बाबु र बच्चाको सम्बन्धले बच्चाको भावनात्मक विकासमा गम्भीर असर पार्छ। जुन बच्चाले शिशु अवस्थादेखि नै आफ्नो बाबुको माया, प्रेम तथा सामिप्यता पाएको छ भने अन्य व्यक्तिसँगको सम्बन्ध राम्रो हुने सम्भावना बढी हुन्छ। साथीभाइसँग सहसम्बन्ध राख्न सक्ने, अरुलाई मद्दत गर्न अघि सर्ने जस्ता सामाजिक व्यवहारको विकास हुन्छ। यस्ता बच्चाहरूले किशोर अवस्थामा पुग्दा पनि घर, स्कुल, समुदाय कहीँकतै समस्या उत्पन्न गराउँदैनन्। यिनीहरूको सम्बन्ध सबैसँग सबै ठाउँमा राम्रो हुन्छ। यसको विपरीत बाबुको रेखदेख, माया, प्रेमबाट वञ्चित बच्चामा भावनात्मक कमजोरीका कारण सम्बन्ध बिग्रने सम्भावना बढी रहन्छ। यस्ता बच्चाहरूमा झैझगडा गर्ने, घुलमिल हुन नसक्ने, आत्मविश्वासमा कमी भएका, असामाजिक कार्यतिर उन्मुख हुनेजस्ता नकारात्मक गुणहरू विकसित हुँदै जान्छन्। बौद्धिक विकास तथा शैक्षिक उपलब्धी बच्चालाई सानैदेखि माया, प्रेम तथा उचित अनुशासनयुक्त पारिवारिक वातावरणमा हुर्काएको छ भने उसको भावनात्मक विकासको स्तर सन्तुलनमा रहन्छ। यसको कारणले बौद्धिक विकासमा सकारात्मक प्रभाव पार्छ। यस्ता बच्चाहरूमा   उच्च हुनुको साथै शैक्षिक उपलब्धी हासिल गर्नमा अगाडि रहेको पाइन्छ। चुनौती लिन तथा आत्मनिर्भर बन्न आमाहरू स्वभावैले प्रोटक्टिभ हुन्छन्। उनीहरू जहिले पनि आफ्ना बच्चालाई सुरक्षाको घेरामा राख्न चाहन्छन्। बच्चाले हरेक कुरा अरुले गरेको देखेर, आफैंले गरेर सिक्न खोजिरहेको हुन्छ। यो अवसर बच्चालाई बाबुले प्रदान गर्छ। उमेर अनुसारको चुनौती लिन सिकाउँछ। नयाँनयाँ कुराको अनुभव लिनका लागि अगाडि धकेल्छ। अन्वेषण गर्न सहयोग गर्छ। अनि गल्ती गर्ने र गल्तीबाट सिक्ने अवसर पनि दिन्छ। यसको कारणले बच्चामा बौद्धिक विकासका साथै चुनौतीलाई स्वीकार गर्ने बानीको विकास हुन्छ। यसले आत्मनिर्भर बन्न सिकाउँछ। जुन किशोरावस्थादेखि वयष्क हुन्जेलसम्म पनि कायमै रहन्छ। बाल्यावस्थामा बाबुबाट पाएको यो सिपले जीवनभर सहयोग गरिरहन्छ। व्यक्तित्व व्यक्तिको स्वभाव, मनोवृत्ति तथा व्यवहारको समुचित रुप हो। यसले व्यक्तिको भविष्य निर्धारण गर्छ सफल हुने वा नहुने। व्यक्तित्वको विकास बाल्यकालदेखि नै सुरु हुने भएकाले बच्चाको सर्वाङ्खिण विकासका लागि आमाको साथमा बाबुको सक्रिय तथा सकारात्मक भूमिका बच्चाको रेखदेखमा महत्त्वपूर्ण हुन्छ। त्यसैले जस्तोसुकै परिस्थितिमा पनि आफ्नो बच्चाको लागि सुरुआती समयदेखि नै बाबुले बच्चासँग समय बिताउनुपर्छ, हाँस्नुपर्छ, खेल्नुपर्छ, पढ्नुपर्छ। उनीहरूका हरेक क्रियाकलापमा ध्यान दिनुपर्छ। आग्रह पूर्वाग्रह बिना उनीहरूको कुरा सुन्नुपर्छ। उचित परामर्श दिनुपर्छ। यसले बाबु र बच्चाबीचको सम्बन्ध सुमधुर त बनाउँछ नै। बच्चाको दृष्टिकोण पनि सकारात्मक बनाउँछ।"
झुलाघाट नाका मंगलबारदेखि बन्द हुने,बैतडी : भारतसँग सीमा जोडिएको बैतडीको झुलाघाट नाका मंगलबारदेखि बन्द हुने भएको छ। भारतमा हुने लोकसभा निर्वाचनलाई मध्यनजर गर्दै सीमानाका बन्द गर्न लागिएको बैतडीका प्रमुख जिल्ला अधिकारी भीमकान्त शर्माले जानकारी दिए। वैशाख ७ गते उत्तराखण्ड राज्यमा निर्वाचन हुँदैछ। उक्त निर्वाचनलाई मध्यनजर गर्दै वैशाख ४ गते साँझ ७ देखि वैशाख ७ गते साँझ ७ बजेसम्म झुलाघाट नाका बन्द रहने प्रजिअ शर्माले बताए। सुरक्षा संवेदनशीलताको कारण नाका बन्द हुन लागेको हो। सीमा बन्द रहेको अवधिमा आकस्मिक रूपमा खोल्नुपरेमा आपसी सहमतिमा खोल्न सकिने जनाइएको छ। भारतीय अधिकारीहरूसँग यसअघि नै समन्वय गरेर नाका बन्द गरिने भएको हो। कुनै देशमा चुनाव हुँदा अन्तर्राष्ट्रिय नियमानुसार नै सीमा बन्द गर्ने चलन छ।
अरूभन्दा फरक गण्डकी विश्वविद्यालय,"पोखरा : मुलुकका अरू विश्वविद्यालयभन्दा गण्डकी विश्वविद्यालय फरक छ। यसको स्थापना प्रदेश सरकारले गर्नुमात्रै यसको फरकपन होइन। सञ्चालन प्रक्रिया नै अरू सबै विश्वविद्यालयभन्दा फरक छ। गण्डकी विश्वविद्यालयमा उपकुलपति प्राज्ञिक व्यक्तित्व र कुलपति सरकार प्रमुख हुने व्यवस्था अरूमा जस्तो छैन। यसको कुलपति नै प्राज्ञिक व्यक्तित्वलाई बनाइएको छ। त्रिभुवनलगायत विश्वविद्यालयको कुलपति प्रधानमन्त्री, सहकुलपति शिक्षामन्त्री भएजस्तो गण्डकीमा मुख्यमन्त्री कुलपति हुने व्यवस्था छैन। प्राज्ञिक व्यक्तित्वहरूको ट्रस्टी छ। त्यसैले प्राज्ञिक व्यक्तिलाई नै कुलपति छनोट गर्छ। अहिले प्राडा गणेशमान गुरुङ कुलपति छन्। प्राडा नवराज देवकोटा उपकुलपति। उनलाई पनि ट्रस्टीले नै चयन गरेर जिम्मेवारी दिएको हो। २०७६ साल फागुन ४ गते स्थापना भएको गण्डकी विश्वविद्यालयले अहिले फार्मेसी, बीबीए, सूचना प्रविधि, कानुन र खेलकुद व्यवस्थापन पढाइरहेको छ। ४ सय ७६ जना विद्यार्थी विश्वविद्यालयमा छन्। ती विद्यार्थी गण्डकी प्रदेशका ११ जिल्लाका मात्रै होइनन्। रजिस्ट्रार डा कैलाश तिमिल्सिनाका अनुसार ५२ जिल्लाबाट गण्डकी विश्वविद्यालयमा पढ्न विद्यार्थी आएका छन्। वार्षिक ११ करोड रुपैयाँ सञ्चालन खर्च रहेको विश्वविद्यालयले ७ करोड भने आफैं आम्दानी गरिरहेको छ। चल्तीकै विषय बीबीए, फार्मेसी, कानुनलगायत पढाउँदा विश्वविद्यालय सञ्चालनमा सहयोग पुगेको तिमिल्सिना बताउँछन्। अब भने कृत्रिम बौद्धिकता (एआई), सुरुङ इन्जिनियरिङलगायत विषयको पढाइ सञ्चालन गर्ने योजना पनि विश्वविद्यालयले बनाएको छ। मुलुकमा आवश्यक तर अन्त कतै पढाइ नभएका सहकारी, पालिकाहरूको योजना निर्माणलगायत विषय पनि पढाउन सकिन्छ कि भनेर विश्वविद्यालयले अध्ययन गरिरहेको छ। विश्वविद्यालय विशुद्ध पढाइ गर्ने र ज्ञान उत्पादन गर्ने थलोमात्रै नभई अनुसन्धान केन्द्र पनि हुनुपर्छ। सोही मान्यता अनुरूप गण्डकी विश्वविद्यालयले महावीर पुनसँगको सहकार्यमा आविष्कार केन्द्र चलाइरहेको छ। स्थानीय कोदोको रक्सीमाथि विश्वविद्यालयले एक चरणको अनुसन्धान पूरा गरेको छ। विश्वविद्यालयको अनुसन्धानबाट कोदोको रक्सी बनाउन आवश्यक मर्चाको मापदण्ड तयार भइसकेको छ। अब उक्त मर्चाबाट कसरी र कुन विधिबाट रक्सी बनाउँदा स्वस्थकर हुन्छ, विषरहित हुन्छ भन्ने अनुसन्धानमा विश्वविद्यालय छ। स्थापनाको छोटो अवधिमै पोखरा महानगरपालिका ३२ मा भवनहरू निर्माण गरिसकेको विश्वविद्यालयको पुँजीगत खर्च ९० प्रतिशत छ। यसको बेरुजु शून्य छ।"
घुम्नैपर्ने सिन्धुली,"सिन्धुली : नयाँ वर्ष २०८१ को अवसरमा प्राय : मानिस नयाँनयाँ ठाउँमा पुग्ने र त्यसको अध्ययन अवलोकन गर्ने सोचमा हुन्छन्। यस्तै सोचमा कोही सिन्धुली जिल्लालाई केन्द्र बनाएर घुम्न आउँदैछन् भने उनीहरूका लागि यी स्थानहरू आकर्षक गन्तव्य बन्न सक्नेछन्। राजधानी काठमाडौंबाट दुई घण्टाका समयमा सिन्धुली प्रवेश गर्न सकिन्छ। पूर्वी नेपाल र तराईका जिल्लाहरूबाट पनि दुई घण्टाकै बीचमा सिन्धुली जिल्लामा आउन सकिन्छ। बनेपासिन्धुलीबर्दिबास (बीपी) राजमार्ग, हेटौंडागाईघाटचतरा (मदन भण्डारी) राजमार्ग र मध्यपहाडी लोकमार्ग हुँदै छोटो दूरीमा रमाइलो यात्रा गर्दै सिन्धुली आइपुग्न सकिन्छ। सिन्धुली जिल्ला घुम्न आउनेहरूले यहाँको आकर्षक धार्मिक तथा पर्यटकीयस्थलको अवलोकन गर्न सक्नेछन् भने सुविधा सम्पन्न होटल तथा रिसोर्टहरूमा आरामदायी बास बस्न सक्नेछन्। सिन्धुलीगढी : जिल्लाको प्रमुख गन्तव्यको रूपमा रहेको सिन्धुलीगढी हो। सिन्धुली जिल्लाको ऐतिहासिक पर्यटकीय क्षेत्रका रूपमा रहेको सिन्धुलीगढी नेपाली वीर गोर्खालीहरूले साम्राज्यवादी ब्रिटिस अंग्रेज सेनाहरूसँग भएको युद्धमा विजय प्राप्त गरेको ऐतिहासिक स्थल हो। यो सिन्धुली जिल्लाको कमलामाई नगरपालिका ३ मा अवस्थित छ। सिन्धुलीगढी किल्ला नेपाली वीर गोर्खालीहरूको फौजको नेतृत्व गर्ने श्रीहर्ष पन्त, वंशराज पाण्डे र वंशु गुरुङले विसं १८२४ कात्तिक २४ गतेका दिन साम्राज्यवादी ब्रिटिस अंग्रेज फौजलाई परास्त गर्दै नेपालको सार्वभौम र अखण्डता जोगाएको ऐतिहासिक स्थल हो। यहाँ नेपाली सेनाले युद्ध संग्रहालय निर्माण गरेको छ भने भग्नावशेष रानी दरबारको समेत हालै निर्माण सम्पन्न गरिएको छ। यस स्थलमा हरेक कात्तिक २४ गते भव्य रूपमा विजयोत्सव मनाउने गरिएको छ। यहाँ संस्थागत तथा पारिवारिक पिकनिकसहित गौरीशंकर हिमाल, महाभारत क्षेत्रको हरियाली वन जंगलहरू देख्न सकिन्छ भने नजिकै रहेको जुनार बगैंचाका अवलोकन गर्न सकिन्छ। सुनकोशी जलयात्रा : राजधानी काठमाडौंबाट बीपी राजमार्ग हुँदै आउँदा सुनकोशी गाउँपालिकासँगै सिन्धुली जिल्ला प्रवेश गर्न सकिन्छ। जिल्लामा भित्रिने पर्यटकहरूले सुनकोशी गाउँपालिकाभित्र पर्ने बीपी राजमार्गको मनमोहक दृश्य, सुनकोशी नदीमा साहसिक जलयात्रासँगै सुविधासम्पन्न होटलहरूको सुविधा पाउने सुनकोशी गाउँपालिकाकी अध्यक्ष दीपा बोहरा (दाहाल) को भनाइ छ। नयाँ वर्षमा सिन्धुली घुम्न आउने स्वदेशी तथा विदेशी पर्यटकहरूले सुनकोशी गाउँपालिकामा नेपालथोकदेखि मूलकोटसम्म सुनकोशी नदीमा साहसिक र आनन्ददायी जलयात्राका लागि राफ्टिङ गर्न सक्ने व्यवसायी मनोज श्रेष्ठको भनाइ छ। सिन्धुली जल, कृषि, वन, जडीबुटीजस्ता पर्यापर्यटनका साथै ऐतिहासिक, धार्मिक, सांस्कृतिक तथा मौलिक कला पहिचानसहितको पर्यटकीय सम्भावना बोकेको जिल्ला हो। हरिहरपुरगढी दरबार : सिन्धुली जिल्लाको सुदूरपश्चिम सिमानामा रहेको हरिहरपुरगढी गाउँपालिका१ मा रहेको हरिहरपुरगढीको महत्त्व उत्तिकै छ। यस दरबारको ऐतिहासिक महत्त्व नेपाल एकीकरणसँग नै जोडिएको छ। पृथ्वीनारायण शाहले एकीकरणका बेला सिन्धुलीगढीसँगै हरिहरपुरगढीमा पनि तीन सय सेना तैनाथ गरेका थिए। कलाघर : कमलामाई नगरपालिका ३ चपौलीमा रहेको कलाघर नेपाली लोककला तथा सांस्कृतिक सम्पदाहरूको संरक्षणसहितको राष्ट्रिय संग्रहालय हो। यहाँ लोपोन्मुख जाति, धर्म, पेसा तथा सांस्कृतिक सम्पदाहरूको संरक्षण गरिएको छ। राज्यका तर्फबाट समेत लगानी गरी स्थापित हुँदै आएको यस संग्रहालय अवलोकनका लागि दैनिक पर्यटकहरू आउने गरेका छन्। यस स्थलबाट विभिन्न हिमशृंखलाहरू, सुनकोशी तथा महाभारत क्षेत्रका सुन्दर दृश्यहरू अवलोकन गर्न सकिन्छ। भद्रकाली मन्दिर : कमलामाई नगरपालिका २ मा रहेको भद्रकाली मन्दिरलाई शक्तिशाली शक्तिपीठका रूपमा लिइन्छ। धार्मिक पर्यटकका हिसाबले यस मन्दिरमा पर्यटकहरूको बाक्लो उपस्थिति हुने गरेको छ। यस मन्दिरलाई गोरखामा रहेको भगवती मनकामनाकी बहिनीको रूपमा पनि लिइन्छ। यो मन्दिर पृथ्वीनारायण शाह स्वयंले स्थापना गरेको शिलालेखमा उल्लेख छ। मन्दिरमा तत्कालीन समयमा सिन्धुलीगढी र दोलखामा तैनाथ नेपाली सेनाका टुकडीले विजयादशमीलगायतका पर्वहरूमा सलामीसमेत दिने गरेको थियो। कालीकमलामाई मन्दिर : सिन्धुली जिल्लाको सदरमुकाम माढीमा रहेको कालीकमलामाई मन्दिर हिन्दुहरूको आस्थाको धरोहर हुन्। कालिकामाई र कमलामाई दिदिबहिनी भएको किंवदन्ती छ। कमलामाईको महिमा ज्यादै उच्च छ। कमलामाई मन्दिरमा विस १८८६ सालमा तत्कालीन काजी भीमसेन थापाले चाँदीको मुकुट चढाएको उल्लेख छ। सिद्धबाबा मन्दिर : कमलामाई नगरपालिका४ मा रहेको सिद्धबाबा मन्दिर समुन्द्री सतहबाट ८५० मिटरको उचाइमा रहेको च्याउकोट डाँडामा छ। यस मन्दिरमा मकवानपुरका राजा हेमकर्ण सेनले विस १८१२ मा चढाएको घण्टी अहिले पनि छ। यसले पनि यस मन्दिरको ऐतिहासिक महत्त्व रहेको बुझिन्छ। यस मन्दिरमा भगवान् शिवको पूजाआराधना हुने गरेको छ। यहाँबाट सिन्धुलीमाढी तथा तराईका सुन्दर दृश्यहरूसमेत अवलोकन गर्न सकिन्छ। पञ्चकन्या पोखरी : मरिण गाउँपालिका ५ मा रहेको पञ्चकन्या पोखरी मरिण गाउँपालिकाको प्रमुख पर्यटकीय गन्तव्यका रूपमा रहेको छ। सिन्धुली सदरमुकामबाट २२ किमिको दूरीमा रहेको यस पोखरी मरिण खोलाको चुरे खण्डतर्फको भागमा अवस्थित छ। यस पोखरीमा रुखका पातहरू पानीमा खस्नेबित्तिकै चराहरूले टिपेर लैजाने, पोखरीमा पसेको धार्मिक मानिस भोलिपल्टमात्रै सकुशल निस्कने, तथा परापूर्वकालमा रोपाइँ गर्न आएका पाँचवटी कन्याहरू सोही पोखरीमा अलाप भई गएका जस्ता कथनहरू छन्। पोखरीलाई मरिण गाउँपालिकाले संरक्षण र पुर्निनिर्माण थालेको छ। कुशेश्वर महादेव : कुशेश्वर महादेव सिन्धुली जिल्लाको सुनकोशी गाउँपालिका१ मा पर्दछ। यो बीपी राजमार्गको सिन्धुलीबनेपा खण्डअन्तर्गत पर्छ। यहाँ जान यातायातको सहजता छ। रोशी र सुनकोशी नदीको संगमस्थलमा अवस्थित यस महादेव मन्दिरलाई आधिलिंग महादेवसमेत भन्ने गरिएको छ। पौराणिक महत्त्व रहेको यस मन्दिरमा महाशिवरात्रिका दिन ठूलो मेला लाग्ने गर्दछ। कमला ताल : कमलामाई नगरपालिका ५ र ८ मा रहेको पवित्र धार्मिकस्थल कमलामाई मन्दिर नजिकै रहेको कमला ताल अहिले बोटिङका पारखीहरूको रोजाइमा पर्न थालेको छ। यहाँ पुग्नेहरूमा कमला मन्दिरको दर्शन गर्नुका साथै थोरै शुल्क तिरेर मोटरबोट गर्न सक्नेछन्।"
समृद्धिको मार्ग कर्णाली राजमार्ग,"वीरेन्द्रनगर : विकास र समृद्धिको हिसाबले कर्णाली मुलुकका सबै प्रदेशहरूको तुलनामा निकै पछाडि छ। रोग, भोग, विकटता र अशिक्षाले चित्रण गर्न बाध्य पारिएको कर्णालीको रूप फेरिएको छ। कर्णालीमा सडक, विद्युत् र सञ्चार सेवाको विस्तारसँगै असुविधा र विकटताबाट सुगमता र सुविधायुक्त बन्दै गएको छ। पिछडिएको, राज्यले उपेक्षा गरेको, मानव विकास सूचकांकमा कमजोर कर्णाली विकासको बाटोमा लम्किँदैछ। जसको ज्वलन्त उदाहरण हो कर्णालीको लाइफ लाइन कर्णाली राजमार्ग। कर्णाली राजमार्ग गाडी हिँड्ने सडकमात्र होइन, समृद्धिको मार्ग पनि हो। यसले विकासको ढोका खोल्ने काम त गर्यो नै। अहिले विकास ओसार्ने राजमार्गका रूपमा यो परिणत भएको छ। नेपालभारत सिमाना जमुनादेखि नेपालचीन सिमाना हिल्सासम्म जोड्ने सडकलाई कर्णाली प्रदेशको विकास र समृद्धिको मेरुदण्डका रूपमा हेरिन्छ। सुर्खेत बाङ्गेसिमलदेखि दैलेख, कालीकोट हुँदै एकातर्फ जुम्ला र नेपालकै भूस्वर्ग मुगु राराताल अर्कोतर्फ कालीकोट, बाजुरा हुँदै नेपालकै सडक सञ्जालसँग जोडिनबाट वञ्चित रहेको हुम्ला जिल्लासम्म जोड्ने कर्णाली करिडोरले कर्णालीमा विकासको मूल फुटाएका छन्। गाउँलाई सहर बनाएको छ। कालीकोटको पचालझरना गाउँपालिका६ का ज्येष्ठ नागरिक नरिमान बुढाले भने, पहिले हामी राजापुर ३३ दिन लगाएर नुन लिन जाँदा थियौं। अहिले त बिहान घरबाट हिँडेर बेलुका राजापुर, अर्को दिन फेरि घर पुग्न सकिने अवस्था छ। कर्णाली राजमार्ग र कर्णाली करिडोरमा यातायात सञ्चालन भएपछि हाम्रो त थाप्लोको भारी चौतारीमा बिसाए जस्तै भएको छ। पञ्चायतकालदेखि निर्माण थालिएको कर्णाली राजमार्ग तत्कालीन राजाको हुकुमबमोजिम नेपाली सेनामार्फत २०६३ चैत ३० गते निर्माण सम्पन्न भई पहिलो पटक सुर्खेतदेखि जुम्लामा गाडी गुड्यो। यसले अपर कर्णालीको विकासको ढोका नै खोलिदियो। पहिलेका गाउँहरू अहिले कर्णाली राजमार्ग र कर्णाली राजमार्गसँगै जोडिएको कर्णाली करिडोरका कारण सहर बन्दै गएका छन्। अहिले विकास ओसार्ने राजमार्गका रूपमा यो परिणत भएको छ । नेपालचीन सिमाना हिल्सासम्म जोड्ने सडकलाई कर्णाली प्रदेशको विकास र समृद्घिको मेरुदण्डका रूपमा हेरिन्छ। सडक डिभिजन कार्यालय जुम्लाका अनुसार कर्णाली राजमार्गको सुर्खेतदेखि जुम्ला १ सय ३२ किलोमिटर र जुम्लादेखि मुगु ९६ किलोमिटरमा नियमित गाडी गुडिरहेका छन्। कर्णाली करिडोरको पनि कालीकोटको खुलालुदेखि बाजुरा र हुम्लाको सिमाना कवाडीहुँदै सलीसल्लासम्मको १ सय ८४ किलोमिटरमा सडक निर्माणकार्य सम्पन्न भइसकेको छ। यसअन्र्तगत कालीकोटमा ४० किलोमिटर, बाजुरामा ४३ र हुम्ला खण्डमा १ सय १ किलोमिटर सडक पर्दछ। बाँकी ६ किलोमिटर सडक निर्माणको अन्तिम चरणमा छ। सुर्खेतको बाँगेसल्लादेखि दहीखोलासम्म १ सय २६ किलोमिटर कर्णाली राजमार्ग खण्डमा पक्की सडक निर्माण गरिएको छ। कालीकोटको खुलालुदेखि हुम्लाको सलीसल्लासम्मको करिब १ सय २२ किलोमिटर सडकमा यातायातसमेत सञ्चालन हुँदै आएको छ। कर्णालीको स्वास्थ्य सेवामा बढ्यो पहुँच हुम्लाबाट बाजुराको कोल्टी विमानस्थल हुँदै हवाईजहाजमा नेपालगन्ज वा सुर्खेत पुग्न दुईदेखि तीन दिन लाग्ने गथ्र्यो। त्यो पनि बाजुराको कोल्टीमा टिकट पाइएमा मात्र। सदरमुकाम सिमकोटसम्म बिरामी ल्याउन चार दिन पैदल हिँड्नुपर्ने अवस्था थियो। त्यसैले कतिपय बिरामीले उपचारको अभावमा मृत्युवरणसमेत गरेका घटना प्रशस्त छन्। त्यो पनि स्टेचर वा मानिसले बोकेर लैजानुपर्ने अवस्था थियो तर अहिले त्यो अवस्था रहेन। सडक सञ्जाल जोडिएसँगै बिरामीलाई गाडीमै लैजाँदा पनि एक दिनमै सुर्खेत वा नेपालगन्ज पुर्याउन सकिने भएको छ। दैलेखका समाजसेवी एवं सामाजिक अभियन्ता दीपा बोहोराले भनिन्, पहिलेका मानिस त काल नआएर बाँचेका मानिस हौं भनेको सुन्थ्यौं। तर अहिले कर्णाली राजमार्गले अकालमै ज्यान गुमाउनेहरूलाई बचाउँदै आएको छ। तर स्तरोन्नतिको काममा सम्बन्धित निकायको लापरबाही छ। यसलाई दुई लेनको बनाएर बिग्रिएको ठाउँमा कालोपत्रे मात्र गर्ने हो भने हाम्रो लागि निकै सहजता हुने थियो। यसप्रति सम्बन्धित निकायले ध्यान दिनु जरुरी छ। सडकले हुम्लाको खाद्यान्न समस्यासमेत समाधान उन्मुख छ । कतिपय बेला जनताले खाद्यान्न नपाउने परिस्थिति थियो। खाद्य व्यवस्था तथा व्यापार कम्पनी लिमिटेडले ढुवानी अनुदानमा बिक्री वितरण गर्ने खाद्यान्न हुम्लाका ग्रामीण बासिन्दाले पाउँदैनथिए। दक्षिणी हुम्लामा अहिले जनताले आफूले चाहेका खाद्यान्न घरघरमै खरिद गरेर उपभोग गर्ने अवस्था छ। यसलाई एक प्रकारले खाद्यान्न समस्या समाधान भएको मान्न सकिन्छ। हुम्लाका सामाजिक अभियन्ता राजन रावतले भने, कर्णालीको विकासका लागि कर्णाली राजमार्ग मुख्य आधार हो। यो राजमार्ग नभएको भए अहिले पनि हामीले विकासको स्वाद चाख्न पाउने अवस्थामा थिएनौं। राजमार्गसँगै आयआर्जन बढ्यो कर्णाली राजमार्गमा सवारीसाधन चल्न थालेपछि आसपासका मानिस तरकारी खेतीतर्फ आकर्षित भएका छन्। विगतमा रोजगारको केही उपाय नहुँदा भारतमा रोजगारी गर्न जाने युवाहरू अहिले तरकारी खेती गर्न थालेका छन्। गाउँगाउँमा नै बजार बनेका कारणले बारीमा लगाएको तरकारी कता लगेर बेच्ने भन्ने समस्या नभएको स्थानीय नरप्रसाद बरालले बताए। विगतमा बारीमा तरकारी लगायो भने कसरी कहाँ बेच्ने भन्ने चिन्ता हुन्थ्यो, उनले भने, बारीछेउमा नै बजार बनेको छ। कता बेचौं भन्ने समस्या छैन। कर्णाली राजमार्गले हाम्रो आयआर्जनको आधार तयार बनाइदियो। कर्णालीमा उत्पादन भएका स्याउ, सिमी र अन्य स्थानीय उत्पादनहरूले पनि बजार सहज पाएका छन्। स्याउ किसान बेगमबहादुर शाहीले भने, पहिले स्याउ सिजनमा पशुले खान्थे। कर्णाली राजमार्ग बनेपछि अहिले स्याउ नपाक्दै खरिद गर्ने व्यापारीहरू बगैंचामै पुग्छन्। कालीकोट र जुम्लाको स्याउ तराईका जिल्लाहरूमा निर्यात हुँदै आएको छ। यहाँ उत्पादित वस्तुहरू हिमाली जिल्लामा र तराईका जिल्लामा पठाउन सजिलो भएकाले अहिले धेरैजसो मानिस व्यावसायिक कृषि पेसामा आकर्षित भएका छन्।"
संसद बैठकअघि कांग्रेस संसदीय दलको बैठक बस्ने,काठमाडौं : नेपाली कांग्रेस संसदीय दलको बैठक भोलि आइतबार बस्ने भएको छ। नयाँ बानेश्वरस्थित सङ्घीय संसद् भवनको ल्होत्से हलमा बिहान ८ बजे बस्ने बैठकमा समसामयिक राजनीतिक विषयमा छलफल हुने बताइएको छ। सरकारले संसद्को चालु अधिवेशन भोलिदेखि अन्त्य गर्न राष्ट्रपतिसमक्ष सिफारिस गर्ने निणय गरेको सन्दर्भमा कांग्रेस संसदीय दलको यो बैठक बस्न लागेको हो।
पर्यटक सूचना केन्द्र पुनः सञ्चालन,"बेनी : बेनीमा शनिबारदेखि पर्यटक सञ्चालन केन्द्र पुनः सञ्चालन भएको छ। म्याग्दी उद्योग वाणिज्य संघ, बेनी नगरपालिका र नेपाल पर्यटन बोर्डले बेनपा८ कालीपुल बसपार्कमा सञ्चालन गरेको केन्द्रको नव वर्षका अवसरमा शनिबारदेखि सञ्चालनमा ल्याएको हो। म्याग्दी उद्योग वाणिज्य संघका अध्यक्ष सुविन श्रेष्ठले जिल्लाको प्रमुख नाका कालीपुल बसपार्कमा स्थापना भएको सूचना केन्द्रमा जिल्लाका धार्मिक, पर्यटकीयस्थल, कला, संस्कृति सम्बन्धी जानकारी मुलक तस्बिर तथा दृश्य सामग्री राखिएको बताए। म्याग्दी भ्रमण वर्षका अवसरमा २०७५ मा स्थापना भएको सूचना केन्द्र कोरोना महामारी फैलिएपछि २०७७देखि बन्द भएको थियो, उनले भने ३ वर्षपछि पुनः सञ्चालनमा ल्याइएको सूचना केन्द्रमा १ जना कर्मचारी राखेका छौ। सूचना केन्द्र रहेको भवनमा स्थानीय उत्पादनहरूको बिक्री कक्ष सहितको कोशेली घर पनि छिट्टै सञ्चालनको तयारी गरेको संघका बरिष्ठ उपाध्यक्ष राजेश शाक्यले जानकारी दिए। म्याग्दीका ६ वटै स्थानीय तहका पर्यटकीय, धार्मिक स्थलका साथै जनजीवन, संस्कृति, रहनसहन झल्कने तस्वीर, त्यसको महत्व, अवस्थिति, पुग्न लाग्ने समय र खान बस्ने सुविधा लगायत विषयमा जानकारीमुलक बोर्ड राखिएको छ। सूचना केन्द्रका संयोजक समेत रहेका शाक्यका अनुसार कर्मचारीले पर्यटकलाई पदमार्गसम्बन्धी अन्योलमा परामर्श दिने, मद्दत, सहजीकरण, समन्वय गर्नेछन्। सूचना केन्द्र स्थापनाका लागि तत्कालीन जिविस र बेनी नगरपालिकाले २५ लाख रुपैयाँ बढी बजेट खर्चेर भवन बनाएका थिए। नेपाल पर्यटन बोर्डले पर्यटकीय क्षेत्रको फ्रेमसहित फोटाहरू, मोना हङकङले ५१ इन्चको भिडियो डिस्प्ले स्क्रिन राखेको छ।"
"दीपेन्द्र सिंह ऐरीले हाने लगातार ६ छक्का, कतारविरुद्ध २११ रनको लक्ष्य","काठमाडौं : दीपेन्द्र सिंह ऐरीले लगतार ६ छक्का प्रहार गरेका छन्। कतारविरुद्ध खेलको अन्तिम ओभरमा ऐरीले कमरान खानलाई लगातार ६ छक्का प्रहार गरेका हुन्। १९ बलमा अर्धशतक प्रहार गरेका उनी २१ बलमा अविजित ६४ रन बनाए। एसीसी प्रिमियर कपको दोस्रो खेलमा टस जितेर ब्याटिङ गरेको नेपालले ७ विकेटको क्षतिमा २१० रन बनाएको हो। नेपालका लागि आशिफ शेखले अर्धशतक प्रहार गरे। ४१ बल खेलेका उनले ६ चौकासहित ५२ रन बनाए। त्यस्तै कुशल मल्लले ३५, रोहित पौडेलले १८, कुशल भुर्तेलले १२ रन बनाए। त्यस्तै सन्दीप जोराले ७, गुल्शन झाले ५ र विवेक यादवले ५ रन बनाएर पेभेलिय फर्किए।"
वीरगन्जमा बन्दै सुविधासम्पन्न वृद्धा आश्रम,"वीरगन्ज : वीरगन्ज महानगरपालिका१९ विन्दबासीनीमा वृद्धा आश्रम निर्माण गर्न थालिएको छ। तिलावे नदीको पश्चिमदक्षिण तर्फको सात बिघा जग्गामा संघ सरकारको ६४ लाख रुपैयाँको करोड रुपैयाँको लागतमा सुविधासम्पन्न वृद्धा आश्रम निर्माण गर्न थालिएको हो। शनिबार पर्सा क्षेत्र नम्बर २ का प्रतिनिधिसभा सदस्य अजय चौरसियाले हनुमान वृद्धा आश्रम निर्माण कार्यको शिलान्यास गरेका हुन्। उक्त वृद्धा आश्रम निर्माणको ठेक्का पर्साको मृत्युञ्जयकुनाल जेभी कन्स्ट्रक्सन प्रालिले सकारेको छ। आगामी असार १५ गतेसम्म निर्माण कार्य सम्पन्न गर्ने गरी ठेकेदार कम्पनिसंग सम्झौता गरिएको प्रतिनिधि सभा सदस्य चौरसियाका स्वकीय सचिव चन्दन सहनीले जानकारी दिए। उनका अनुसार विन्दावासिनीमा निर्माण गर्न लागिएको वृद्धा आश्रममा हालका लागि १२ वटा कोठा, पाँच वटा शौचालय र एउटा सभाकक्ष रहनेछन्। पछि थप बजेट प्राप्त भएपछि आवश्यक संरचनाहरू थपिने योजना रहेको सहनीले जानकारी दिए।"
बिस्केट जात्रा हेर्न भक्तपुरमा घुइँचो,"काठमाडौं : परम्परागतरूपमा तान्त्रिक विधिअनुसार मनाइने बिस्केट जात्रा हेर्न भक्तपुरमा सर्वसाधारणको घुइँचो लागेको छ । भेलुखेलस्थि ल्यासिङ्खेलमा शुक्रबार साँझ उठाइएको लिङ्गो हेर्न भक्तपुर, काठमाडौँ, ललितपुर, काभ्रेलगायत विभिन्न जिल्लाबाट हजारौँको घुइँचो लागेको छ । पचपन्न हात लामो, नाङ्लो जत्रो फेद भएको, इन्द्रध्वजासहितको लिङ्गोजात्रा हेरे मनोकांक्षा पूरा हुने , शत्रुनाश हुने सहकाल आउने जनविश्वास छ । भैरवनाथको प्रतीक मानिने लिङ्गोको शीर्ष भाग र हात नीलो कपडाले बेरिएको हुन्छ । लिङ्गोको कोखामा झुण्ड्याइएका दुई ध्वजाहरुलाई वीरध्वजा र विश्वध्वजा भनिन्छ । एकजोडी ध्वजा फुकाएपछि एउटा संवत् फेरिने हुनाले बीचमा फुकाएर हेर्न हुँदैन भन्ने धार्मिक मान्यता छ । लिङ्गो उभ्याउन बाँधिएका आठ डोरीलाई अष्टमात्रिकाको प्रतीक मानिन्छ ।"
"प्रवासमा निःशुल्क संगीत कक्षा, उत्पादन स्वदेशमा","काठमाडौं : नेपालीसांगीतिक कार्यक्रममार्फत कला र संस्कृतिको विस्तार र प्रवर्द्धनका लागि पछिल्लो समय विश्वभर नै कार्यक्रम हुने गरेको छ। ती कार्यक्रमको प्रभावकारिताका बारेमा चर्चा पनि त्यसैगरी हुने गरेको सुनिन्छ। तर गायक तथा संगीतकार केशव पौडेलको विषय भने योभन्दा फरक छ। उनले अमेरिकामै कैयौँ नेपाली विद्यार्थीलाई निःशुल्क संगीत पढाइरहेका छन्। गीतसंगीत त भइहाल्यो, यो नेपाली भाषा सिकाउने उद्देश्य पनि हो। हामीले कक्षामा अङ्ग्रेजी बोल्न दिदैनौँ। यसले नेपाली भाषामा नयाँ पुस्तालाई अभ्यस्त बनाउँछ भन्ने हाम्रो अपेक्षा पनि छ। विगतमा नेपाली भाषाकै लागि त्यहाँ आइपुग्नेले अहिले गीत, संगीतमै आफ्नो भविष्य देख्न थालिसकेका छन्। यो हाम्रा लागि ठूलो खुसीको कुरा पनि हो, गायक पौडेलले भने। अमेरिकाको ओहायो सहरमा उनले गीतसंगीतको कक्षा सञ्चालन गरिरहनुभएको छ भने उनका अरु साथीहरूले नृत्य र यससँगै भाषाको पनि कक्षा सञ्चालन गरिरहेका छन्। उनका अनुसार सात सहरमा रहेका यस्ता कक्षाले नेपालीलाई आकर्षित पनि गरिरहेको छ। सात वर्षका बालबालिकादेखि ६० वर्ष उमेरसम्मका नेपालीहरू कक्षामा सहभागी छन्। उनीहरूले समय व्यवस्थापन गरेका छन् र निकै चाखसित नेपाली गीतसंगीतमा रमाएका छन्। गीतसंगीत मन नपराउने मानिस कमै होलान्। अधिकांशलाई त गीत गाउने, बाजा बजाउने सोख नै हुन्छ, जुन स्वाभाविक पनि हो। अमेरिकास्थित संस्था इन्ट्रा फाउन्डेसनको व्यवस्थापनमा ओहायोमा रहेका नेपालीको यो संगीत कक्षा हेर्दा सहभागीहरू नेपालमा अधुरा रहेका सपना अमेरिकामा पूरा गर्ने अवसरका लागि तल्लीन देखिन्छन्। यहाँ समय नभएर या आर्थिक आदि कारणले आफ्नो गीत संगीतको भोक मेटाउन नसकेकाहरूले अहिले यसमा लागिपरेका छन्, पौडेलले भने। प्रवासमा आएर आफ्नो सपना पूरा गर्ने काममा अगाडि बढ्न पाउँदा सहभागीहरू खुसी मात्र हुनुहुन्न, उहाँहरू यस क्षेत्रको भविष्य पनि देख्ने गर्नुभएको छ। यी कक्षाका विद्यार्थीले गीतसंगीतमा आफूहरू लाग्ने तयारी नै थाल्नुभएको छ। म पनि प्रवासमा आएर आफ्नै पेसाको काममा लाग्न पाउँदा उहाँहरूभन्दा कम खुसी छैन, निकै नै उत्साहित छु, गायक पौडेलले भने। नेपालमा आफ्ना दुईसहित फुटकर रुपमा तयार गरिएका २५ गीतिसङ्ग्रहमा स्वर र संगीत दिइसकेका गायक पौडेल अमेरिका पुगेर प्राविधिक शिक्षातर्फ आकर्षित भए। २०७६ सालमा अमेरिका पुगेपछि विश्वव्यापी रुपमा देखिएको कोरोना भाइरस महामारीले केही समय विश्राम लिनु परे पनि पनि गायक पौडेल पछि इन्ट्रा फाउन्डेसनसँग जोडिए र त्यसयता संगीत सिकाउने शिक्षकका रुपमा कार्यरत छन्। म संगीतबाट टाढिन नसकेका सन्दर्भमा त्यही काम पाएँ। प्रवासमा आएर संगीत नै सिकाउन पाउँदाको खुसीलाई साधारण शब्दमा मात्र व्यक्त गर्न म सक्दिन। अहिले यो सामान्य सुनिए पनि केही वर्षपछि यसको नतिजा देखिनेछ कि यसबाट अमेरिकामा पनि धेरै नेपाली कलाकार उत्पादन हुनेछन् र आफ्ना प्रतिभा प्रस्फुटन गरेर देखाउने छन्, उनले भने। रेडियो नेपालमा २०६० मा बालगीत, २०६१ मा उपत्यकाव्यापी बालगीत प्रतियोगिता, २०६६ र ६७ मा जागरण गीत, २०७० मा आधुनिक गीतमा उत्कृष्ट भएका गायक पौडेलले देश छाडेर पनि संगीत छाड्न सकेका छैनन्। उनले पछिल्लो तीन वर्षमा तीसको हाराहारीमा गीत तयार गरेका छन्। नेपाल आउँदा प्रायः गीत लिएर नै यहाँ आउँछन्। विविध कारणले प्रवास जानु परे पनि गीतसंगीतप्रतिको आफ्नो सक्रियतालाई उनले घट्न दिएका छैन। यतिखेर पनि उनले १० वटा गीत लिएर आएका थिए उत्पादन गर्न। तर, गीतिसङ्ग्रह नभई एकएक गीत सार्वजनिक गर्ने योजना उनले बनाएका छन्। गायक पौडेल आफू गीतसंगीतमा निरन्तर सक्रिय रहने योजनाअनुरुप नै अघि बढेका छन्। नेपालमा रहँदा नै गीतसंगीतमा सक्रिय गायक पौडेलले अमेरिकामा रहेका नेपालीलाई दैनिक तीन कक्षामार्फत नेपाली गीतसंगीतप्रति आकर्षित गरिरहेका छन्। नेपाली गीत संगीतप्रतिको यो मोह र लगावबाट उनले यस क्षेत्रलाई योगदान त दिएकै छन्। यसका अतिरिक्त उनले पछिल्लो समय नेपाली संगीत उद्योगलाई पनि टेवा दिन थालेका रुपमा पनि बुझ्न सकिन्छ। किनभने उनी हरेक वर्ष गीत रेकर्डिङ तथा उत्पादनका लागि नेपालमा आउने गरेका छन्। उनले यस वर्ष यहाँ आएर ३० वटा गीत उत्पादन गरे। यो उनको नियमित कार्यक्रम जस्तै बनेको छ। नेपालीहरूले अमेरिकामा गीत या म्युजिक भिडियो उत्पादन गर्न महँगो पर्ने गर्दछ। साथै कतिपय कलाकार यसैका लागि नेपालमै आउने अवसर प्राप्त नगर्न पनि सक्छन्। कलाकारहरूले मान्ने गरेको यो झन्झटलाई गायक पौडेलले दूर गरिदिएका छन्। यसबाट सुरुमा सानो भोल्युम मा भए पनि नेपाली गीतसंगीत उद्योगले व्यवसाय प्राप्त गर्न सकेको छ भन्न सकिन्छ। गायक पौडेलले अमेरिकामा रहेका नेपालीको गीतसंगीत उत्पादनको चाहलाई नेपालमा ल्याएर साकार पारिदिने र यहाँको म्युजिक इन्डस्ट्री लाई थोरै भए पनि बिजनेस दिने योजना निरन्तर नै रहने योजना बनाएका छन्।"
"कतारविरुद्ध नेपालले ब्याटिङ गर्दै, करणको स्थानमा विवेक खेल्दै",काठमाडौं : एसीसी प्रिमियर कपको दोस्रो खेलमा नेपालले कताविरुद्ध पहिले ब्याटिङ गर्ने भएको छ। ओमानमा भइरहेको खेलमा नेपालले टस जितेर ब्याटिङ रोजेको हो। नेपालले शुक्रबार भएको पहिलो खेलमा मलेसियालाई ५ विकेटले पराजित गरेको छ। नेपालले दोस्रो खेल पनि जित्ने दाउमा रहेको छ। कतार भने शुक्रबार हङकङसँग २६ रनले पराजित भएको थियो। त्यस्तै समूह बीअन्तर्गत भएको खेलमा युएईले बहराइनलाई ३७ रनले पराजित गर्यो भने कुवेतले कम्बोडियालाई ८ विकेटले पराजित गरेको थियो। नेपाली टोलीमा एक परिवर्तन नेपाली टोलीमा एक जना परिवर्तन गरिएको छ। मुख्य प्रशिक्षक मोन्टी देशाईले करण केसीलाई बेन्चमा राखेर विवेक यादवलाई प्लेइङ ११ मा राखेका छन्।
"कतारविरुद्ध आशिफको अर्धशतक प्रहार, नेपालको पाँचौं विकेट पतन",काठमाडौं : कतारविरुद्ध आसिफ शेखले अर्धशतक प्रहार गरेका छन्। उनले ३९ बलमा ६ चौकासहित अर्धशतक बनाएका हुन्। अर्धशतक बनाउनुअघि उनले धेरैपटक जीवनदान पाएका थिए। त्यस्तै नेपालको पाँचौं विकेट झरेको छ। सन्दीप जोरा ७ रन बनाएर आउट भएका छन्। त्यसअघि आशिफ ५२ रन बनाएर भने पेभेलियन फर्किएका थिए। त्यस्तै कुशल मल्ल ३५ रन बनाएर आउट भए। उनले १८ बल मा २ चौका र ३ छक्का प्रहार गरेका थिए। त्यसअघि रोहित पौडेल १८ रन र कुशल भुर्तेल १२ रन बनाएर आउट भएका थिए। एसीसी प्रिमियर कपको दोस्रो खेलमा नेपालले कताविरुद्ध पहिले ब्याटिङ गर्दैछ। ओमानमा भइरहेको खेलमा नेपालले टस जितेर ब्याटिङ रोजेको हो। १६ ओभरको समाप्तिमा नेपालले ५ विकेटको क्षतिमा १४० रन बनाएर खेलिरहेको छ।
साउदीमा प्रमोद खरेलको हंगामा,"साउदी : युवा पुस्ताका चर्चित गायक तथा सुगम संगीतमा आफूलाई स्थापित गर्न सफल गायक प्रमोद खरेलले साउदीमा हंगामा मच्चाएका छन्। शुक्रबार झापाली समाज साउदी अरेबियाको दोस्रो महाधिवेशनका अवसरमा साउदीको रियाद शहरमा भएको कार्यक्रममा गायक खरेलले पहिलो प्रस्तुतिका रुपमा आफ्नो माया गर्ने मुटुले हो निधारले होइन तथा यो भाग्यमा खोट छ गीत गाएर उपस्थित दर्शकहरूलाई मनोरञ्जन दिएका थिए। कार्यक्रममा खरेलले , हङ्गामा भो, बिना कसै कसैलाई मुस्किल छ पोखरा तिम्रो मन, बादियो,ओही झुमा झुम्कावली, जाली माया, रातो टिका, जस्ता गीतबाट नेपाली दर्शकहरू झुमेका दिए भने एक हजारभन्दा बढी दर्शकको उपस्थित रहेको थियो। कार्यक्रममा खरलेको प्रस्तुति नयाँ वर्ष शुभकामना सँगै विद्यार्थीलाई छात्रवृत्ति प्रदान गर्न अध्यक्षकोषको सुरुवात गरेको छ भने खरेललाई आयोजकको तर्फबाट मायाको चिनोले समेत सम्मान गरिएको थियो। कार्यक्रममा अध्यक्ष राजेन्द्र थापाले कार्यक्रममा उपस्थित नेपाली समुदायलाई धन्यवाद दिँदै कार्यक्रम झापालीको मात्र नभएर पुरा नेपालीको कार्यक्रम सम्झेर सहयोग गरेकोमा सबैलाई धन्यवाद दिएका थिए भने नयाँ बनेको कार्यसमिति लाई समाजको हक हितका लागि सदैव लागि रहन आग्रह गदै बधाई तथा शुभकामना समेत दिएका थिए। कार्यक्रमको बीच बीचमा स्थानीय कलाकर तथा नेपाली नृत्य समूहले थप नृत्य तथा गायनद्वारा मनोरञ्जन दिएका थिए भने दोस्रो महाधिवेशनबाट समाजको अध्यक्षमा रबिन गिरी चयन भएका छन्। कार्यक्रममा नेपाली दूतावास रियादका स परिवार, भातृसंगठन, सामाजिक संस्थाहरूको उपस्थिति थियो।"
उज्यालियो देशकै जेठो गुरुकुलको मुहार,"काठमाडौं : प्राचीन शिक्षाको धरोहर हो राजकीय संस्कृत माध्यमिक विद्यालय मटिहानी। तर, तीन शताब्दी पुरानो देशकै जेठो गुरुकुलको अवस्था भने रुग्ण थियो। जसले आफ्नो मुहार फेर्न लालहरू कुर्दै थिए। शताब्दीयौं पछि २०८० मा गुरुकुलको जीर्णोद्धारको सुनौलो अवसर प्राप्त गर्यो। तीन तहका सरकार एवं शिक्षा प्रेमीको सहयोगमा गुरुकुलमा अढाई करोड बजेट आयो। १ सय १७ वर्ष पुरानो शास्त्रीय भवनको जीर्णोद्धार भयो। जसलाई हाल जनक सदन नाम दिएको छ। गुरुकुलमा थप नयाँ भवनहरू बनेका छन्। यत्रिमात्रै होइन, ओझेलमा परेको गुरुकुलले गत वर्षमै आफ्नो पुरानो इतिहासलाई चर्चामा ल्यायो। अनि विरासत फर्काउन सफल भयो। २०८१ सालको वैशाख १ गतेसँगै देशको जेठो गुरुकुलले ३ सय ६ वर्ष लामो इतिहास रचेको छ। गुरुकुलका प्रधानाध्यापक ईश्वरीप्रसाद पौडेल भन्छन्, यसले गुरुकुलको वैभव उज्यालिएको छ। अहिले गुरुकुलले प्राचीन शैक्षिक तीर्थाटनको रुपमा प्रसिद्धि कमाएको छ। विसं १७७५ मा गुरुकुलको स्थापना भएको थियो। २०८० सालमा गुरुकुलले राष्ट्रपति रामचन्द्र पौडेल, उपराष्ट्रपति रामसहायप्रसाद यादव पाहुन पाए। उनीहरूमात्रै होइन् देशका न्यायालय, शिक्षालय, राजनीतिक वृत्तकालगायत उच्च पदस्थहरू गुरुकुलको भ्रमण गरिसकेको छ। जब देशको जेठो गुरुकुलले व्यापक प्रचारप्रसार पायो। अनि सबैको माया, स्नेह र संरक्षण प्राप्त गरेको छ, उनी भन्छन्, त्यसले गुरुकुललाई शैक्षिक तीर्थाटनको रूपमा विकास गरिदिएको छ। यसले गुरुकुललाई नयाँ परिचय थपिदिएको छ। मटिहानी नगरपालिका मेयर हरिप्रसाद मण्डल जेठो गुरुकुलले देशकै ध्यान खिचेकोमा खुसी व्यक्त गर्छन्। कुनै पनि प्राचीन सभ्यताको कला, संस्कृति, मठमन्दिरको भनेको उसको वर्तमान अवस्थामा पहिचान र इतिहास कायम हुनु हो। यो अवसरबाट गुरुकुलसहित प्राचीन भूमि मटिहानी वञ्चित थियो। अहिले गुमेको पहिचान हामीले फर्काउन सफल भयौं। मटिहानीको धार्मिक, संस्कृति, ऐतिहासिक, पुरातात्त्िवक गाथाबारे चर्चा, विमर्श सुरु हुनु ठूलो विषय रहेको उनी बताउँछन्। अहिले सबै सम्प्रदाय र समुदायका बटुकहरू गुरुकुलमा अध्ययन पर्छन्। पहिले यस्तो थिएन। हिमाल, पहाड, तराईसहित २६ जिल्लामा बच्चाहरू आवासीय रूपमा यहाँ पढ्छन्। भारती विद्यार्थीहरू पनि आकर्षित छन्। नेपाल संस्कृत विश्वविद्यालय प्राज्ञ ध्रुव रायका अनुसार सबैभन्दा ठूलो कुरो गुरुकुलको पहिचान फर्कियो। यो नै ठूलोे प्रगति हो। महोत्तरीको मटिहानी अब धार्मिक पर्यटनको रूपमा विकास भयो त्यसको बलियो एक पिल्लरका रूपमा गुरुकुल छन्। धार्मिक पर्यटनलाई गुरुकुलले बढावा दिइरहेको छ, उनी भन्छन्, सनातन वैदिक हिन्दु धर्मको प्रचारप्रसारमा पनि यसले ठूलो मद्दत गरेको छ। प्रत्येक हप्ताको बिहीबार र विशेष दिनहरूमा लक्ष्मीनारायण सागरको किनारमा लक्ष्मीनारायण भगवान्को आरती हुन्छ। त्यस अनुष्ठानमा गुरुकुलका बटुक, गुरुजनहरूले मुख्य सहयोग रहन्छ। यो पनि उसको लागि हिन्दु धर्मको प्रचारप्रसार गर्ने अवसरको रूपमा प्राप्त भएको प्राज्ञ राय सुनाउँछन्। उनी भन्छन्, सनातन वैदिक हिन्दु परम्पराको संस्कृत भाषाको शिक्षा र कमजोर आय भएका विद्यार्थीको रोजाइमा गुरुकूल पर्छन्। किनभने यहाँ आवासीय पठनपाठन हुन्छ। पछिल्लो समयमा गुरुकुल संरक्षणमा सरकारकै रुझान बढेकोमा उनले खुसी व्यक्त गरे। प्राचीन गुरुकुललाई हुलाक टिकटमा प्रकाशित गर्नुपर्ने माग गुरुकुलले सरकारसँग गरेको छ। चैत्र महिनामा राष्ट्रपति रामचन्द्र पौडेल गुरुकुलमा पुग्दा यस्तो माग गरिएको थियो। यहाँ बालगुरु षडानन्द गुरुकुलबाट कक्षा ६ र ७ को पठनपाठन अघि बढाउन प्रक्रिया अघि बढाइएको छ। यो गुरुकुलमा कक्षा ८१२ सम्म हाल पठनपाठन हुँदै आएको छ। मटिहानीको गुरुकुलमा शिक्षा प्राप्त गरेर वाला षडानन्दले विसं १९३२ भोजपुरको दिङ्लामा गुरुकुल खोलेका थिए।"
"नेपालको दोस्रो विकेट पतन, रोहित पौडेल १८ रनमा आउट",काठमाडौं : नेपालको दोस्रो विकेट झरेको छ। कतारका हिमांशु राथोडले कप्तान रोहित पौडेलको विकेट लिएका हुन्। पौडेल १७ बलमा १८ रन बनाएर आउट भए। यसअघि अमिर फरुकले कुशल भुर्तेलको विकेट लिएका थिए। भुर्तेल ११ बलमा १२ रन बनाएर आउट भए। एसीसी प्रिमियर कपको दोस्रो खेलमा नेपालले कताविरुद्ध पहिले ब्याटिङ गर्दैछ। ओमानमा भइरहेको खेलमा नेपालले टस जितेर ब्याटिङ रोजेको हो। ८ ओभरको समाप्तिमा नेपालले २ विकेटको क्षतिमा ६७ रन बनाएर खेलिरहेको छ। नेपालले शुक्रबार भएको पहिलो खेलमा मलेसियालाई ५ विकेटले पराजित गरेको छ। नेपालले दोस्रो खेल पनि जित्ने दाउमा रहेको छ। कतार भने शुक्रबार हङकङसँग २६ रनले पराजित भएको थियो।
"मिथिलाञ्चलमा आज सतुवाइन पर्व, भोलि जुडशीतल","गोदार : नयाँ वर्ष हर्षोल्लासका साथ मनाइरहँदा मधेस तथा मिथिलाञ्चल क्षेत्रमा आज सतुवाइन पर्व मनाइँदै छ। कुलदेवतालाई सतुवा चढाएर सतुवाइन मनाइन्छ। देउतालाई प्रसादको रुपमा सातु चढाउने र त्यसपछि परिवारका सम्पूर्ण सदस्यले सातु खाने गरिन्छ। चना, गहुँ, मकै र जौ मिसाएर तयार पारेको सातु खाने तथा दान गर्ने चलन छ। प्रायले देउतालाई चढाउने सातु जौको हुने गर्दछ। त्यस्तै सतुवाइन पर्वको भोलिपल्ट मधेसमा जुडशीतल पर्व मनाउने चलन छ। जुडशीतल पर्वमा घरका ज्येष्ठ सदस्यले आफूभन्दा सानालाई शिरमा जल सिञ्चित गर्दै आरोग्यता, शीतलता र दीर्घ जीवनको आशीर्वाद दिने गर्दछन्। नयाँ वर्षले जीवनमा शीतलता प्रदान गर्न सकोस् भन्ने पर्वको मुख्य सन्देश रहेको मिथिला संस्कृति र परम्पराका जानकार बताउँछन्। यो पर्वमा चना बदामको सातु, दाल, मनुंगा को तरकारी, बदामको पीठोबाट बनाइएको बरी र दही मथेर करी पकाइ खाने परम्परा छ। जुडशीतल पर्वमा खेतबारीका रुख बिरुवामा पानी सिञ्चित गरेर कहिल्यै चिस्यानको कमी नहोस् भन्ने कामना गरिन्छ। यस क्षेत्रमा यो पर्व सबै समुदायले मनाउने गर्दछन्। रासस"
गैंडाको आक्रमणमा परी घाइते भएका नेचर गाइडको मृत्यु,"चितवन : गैंडाको आक्रमणमा परेर घाइते भएका नेचर गाइडको मृत्यु भएको छ। पर्यटकलाई डुलाउन गएका ३३ वर्षीय सुवास रेग्मीको मृत्यु भएको हो। बाघमाराको बबताल नजिक आक्रमण भएपछि घटनास्थलबाट एक किलोमिटर उत्तरतर्फ रहेको बिसहजार तालमा पुगेका थिए। रुखमा अडेस लगाएर बसेको अवस्थामा उनी फेला परेका थिए। उपचार गराउन लैजाने क्रममा उनको मृत्यु भएको हो। आक्रमण भएको साढे चार घण्टा पछि उनी फेला परेका थिए। तीन वटा हात्ती, नेपाली सेना र करिब ३० जना मानिसले खोजेका थिए। डुंगाबाट ओर्लेपछि केही पर रगत लागेको कपडा र बाइनाकुलर भेटिएको थियो। गोरखाको आरुघाट गाउँपालिका८ पोखरी घर भएका रेग्मी सौराहामा डेरा गरी बस्दै आएका थिए। उनी जंगल वर्ड रिसोर्ट सौराहामा गाइडको काम गर्थे।"
देशमा केही भएकै छैन भन्ने भाष्य निर्माण गर्न खोजियो : ओली,"काठमाडौं : नेकपा एमालेका अध्यक्ष केपी शर्मा ओलीले संविधानको दायराभित्र आएर आाफ्नो माग प्रस्तुत गर्न विभिन्न समूहहरूलाई आग्रह गरेका छन्। शनिबार काठमाडौंको बुढानीलकण्ठ नगरपालिकाद्वारा सञ्चालिन नगर अस्पतालको उद्घाटन गर्दै ओलीले मुलुकमा केही भएको छैन भन्ने भाष्य सिर्जना गर्न खोजिएको बताए। उनले कही मान्छेहरूमा उत्ताउलापन देखिन थालेको भन्दै संविधानको दायराभित्र आएर आाफ्नो माग प्रस्तुत गर्न विभिन्न समूहहरूलाई आग्रह गरे। राजतन्त्रका समयमा जनताको अधिकार खोसिए पनि अहिले गणतन्त्रमा नागरिकको अधिकार सुरक्षित रहेकाले अधिकारभित्र रहेर समस्याको हल गर्न सकिने उनको भनाइ छ। उनले अहिले संवैधानिक बाटो र लोकतान्त्रिक विधिबाट माग पूरा गर्न कतै प्रतिबन्धित नरहेको जिकिर गरे। ओलीले संविधान, परिवर्तन र जनताको सवोच्चता नै नमान्नेले एउटा माली चाहियो भन्दैमा देशले माली वा कुनै परिवारलाई स्थापना नगर्ने स्पष्ट पारे। उनले सामाजिक न्यायसमानता र त्यसबाटोबाट सामाजिक सद्भावका साथै राष्ट्रिय एकता बलियो बनाउदै मुलुकलाई समृद्ध मुलुक बनाउनुपर्ने बताए।"
कतारलाई पराजित गर्दै लगातार दोस्रो जित निकाल्ने दाउमा नेपाल,"काठमाडौं : एसीसी पुरुष प्रिमियर कप टी२० अन्तर्राष्ट्रिय क्रिकेट प्रतियोगितामा नेपालले आज कतारको सामना गर्दैछ। ओमानमा जारी प्रतियोगितामा नेपाली टोली कतारलाई पराजित गर्दै लगातार दोस्रो जित निकाल्ने दाउमा छ। खेल नेपाली समयअनुसार अपरान्ह ४:१५ बजे सुरु हुनेछ। शुक्रबार भएको पहिलो खेलमा नेपालले मलेसियालाई पाँच विकेटले हराएको थियो। शुक्रबार भएको खेलमा कतारलाई हङकङले २६ रनले पराजित गरेको थियो। वैशाख ९ गतेसम्म चल्ने प्रिमियर कपमा १० टोलीको सहभागिता रहेको छन्। नेपालले वैशाख ३ गते हङकङसँग भिड्नेछ। समूह चरणको अन्तिम खेल वैशाख ५ गते साउदी अरबसँग हुनेछ। प्रतियोगितामा वैशाख ९ गतेसम्म सञ्चालन हुनेछ। नेपाली टोलीमा कप्तान रोहितकुमार पौडेलसहित गुल्सन झा, करण केसी, प्रतिश जिसी, कुशल भूर्तेल, सन्दीप जोरा, विवेक यादव, अविनाश बोहरा, सोमपाल कामी, दीपेन्द्रसिंह ऐरी, ललित राजवंशी, कुशल मल्ल, आसिफ शेख र अनिल साह छन्। प्रिमियर कपको गत संस्करणको उपाधि नेपालले जितेको थियो। अघिल्लो वर्ष घरेलु मैदानमा आयोजित प्रिमियर कपको फाइनलमा नेपालले यूएईलाई सात विकेटले हराएको थियो। अघिल्लो संस्करणमा पनि नेपाल प्रिमियर कपको विजेता बन्दै एसिया कपमा छनोट भएको थियो। एसिया कपमा भारत, पाकिस्तान, श्रीलङ्का, बङ्गलादेश र अफगानिस्तानले सहभागिता जनाउँछन्। सन् २०२३ को एसिया कपमा नेपालले भारत र पाकिस्तानसँग खेलेको थियो।"
"नेपालको पहिलो विकेट पतन, कुशल भुर्तेल १२ रनमा आउट",काठमाडौं : नेपालको पहिलो विकेट झरेको छ। कतारका अमिर फरुकले कुशल भुर्तेलको विकेट लिएका हुन्। भुर्तेल ११ बलमा १२ रन बनाएर आउट भएका छन्। एसीसी प्रिमियर कपको दोस्रो खेलमा नेपालले कताविरुद्ध पहिले ब्याटिङ गर्दैछ। ओमानमा भइरहेको खेलमा नेपालले टस जितेर ब्याटिङ रोजेको हो। नेपालले शुक्रबार भएको पहिलो खेलमा मलेसियालाई ५ विकेटले पराजित गरेको छ।
कोच समुदायले मनाउने सिरुवा पर्व सुरु,"झापा : नयाँ वर्ष सुरु भएसँगै पूर्वका आदिवासी कोच समुदायको मुख्य चाड सिरुवा सुरु भएको छ। पूर्वी तराईमा बस्दैआएका राजवंशी, ताजपुरिया, थारु, गनगाई, माझीलगायतका आदिवासी कोच समुदायले आजदेखि तीन दिनसम्म धुमधामका साथ सिरुवा पर्व मनाउँदैआएका छन्। विशेष पर्वका रुपमा मनाउँदै आएको यस सिरुवाअन्तर्गत आज नयाँ वर्षको पहिलो दिन जल (पानी) सिरुवा मनाउने गरिन्छ। २ गते काद सिरुवा र ३ गते रङ सिरुवा खेलेर एकआपसमा भातृत्व र बन्धुत्वको सम्बन्धलाई बढाउन शुभकामना आदानप्रदान गर्दै सामूहिकरुपमा हर्षोल्लासका साथ पर्व मनाउने गरिएको गौरीगञ्जका आत्माराम राजवंशी बताउँछन्। उनका अनुसार चैत मसान्तमा विभिन्न प्रकारका सातवटा सागसब्जी मिसाएर पकाएको पक्वान वैशाख १ गते खाने प्रचलन छ। अन्य मीठामीठा परिकारसमेत खाने गरिन्छ। सिरुवा पर्वमा ठाकुरविसरी, ठाकुरब्रम्हानी, बिसहरी, काली देवीदेवताको पुजा गर्ने चलन छ। पर्वकै अवसरमा संस्कृति झल्कने खालको नाचगान गरिने उनले बताए। सिरूवा विशेष कार्यक्रममा शुभकामना आदानप्रदान गरिनुका साथै आदिवासी सामुदायको परम्परागतगत ढोलसना नाच, नटुवा नाच, घाटोसरी गीत र आधुनिक गीतलगायत विभिन्न सांस्कृतिक नृत्य प्रस्तुत गरिआएको पाइन्छ। सिरूवा उत्सवसँगै रङ खेल्ने कार्यक्रम रहेको छ। पानी सिरुवा, काद सिरुवा र काद सिरुवा सामूहिकरुपमा खेल्ने गाजीमुरी (चना भुजा) खाने, वोरी (चना दालले बनेको परिकार) खाने चलन रहेको छ। नयाँ वर्ष आउनु चारपाँच दिन पहिलेदेखि एउटा शुद्ध भाँडोमा साजीको मूर्ति राखेर घरघरमा मागी हिँड्ने (भादाखेली) अनि बङ्गला पात्रोअनुसार वैशाख १ गतेका दिन नदीमा पूजा गरी सेलाउने चलन छ। यो साजी देउताको पूजा महिलाले मात्र गर्ने चलन छ। सिरुवाको दिनादेखि झापाको कमल६ स्थित जिम्दार चोकको मन्दिर, मोरङको रतुवामाई नगरपालिकाको सुनवर्षीलगायतका आदिवासी बाहुल बस्तीमा परम्परागत सांस्कृतिक मेला लाग्दै आएका छन्। रासस"
"वैभव वीरगन्ज, फेरिएको वीरगन्ज","वीरगन्ज : तुम्हारे सहरका मौसम बडा सुहाना लगे, मै एक साम चुरालु अगर तुम्हे बुरा ना लागे। (तिम्रो सहर त निक्कै मनमोहक पो भएछ, म त्यहाँको एक रात चोर्न चाहन्छु यदि तिमीलाई नराम्रो लाग्दैन भने।) विराटनगरका इन्जिनियर सरोजानन्द मिश्राले वीरगन्जका राजनीतिक विश्लेषक चन्द्रकिशोरलाई सायरी लेखेर पठाए। माघ तेस्रो साता वीरगन्ज घुमेर फर्केपछि मिश्राले यस्तो सायरी लेखेका थिए। वीरगन्जमा शनिबार आयोजित एक कार्यक्रममा चन्द्रकिशोरले उक्त सायरी पढेर सुनाए। हुन पनि मुलुकको प्रमुख आर्थिक नगरी वीरगन्ज दुई चार वर्षअघि फोहोर र मच्छर (लामुखुट्टे) को सहरका रूपमा चिनिन्थ्यो। साँघुरा सडक, रिक्साको ठलेमठेल, जताततै फोहोर अनि, मच्छरको आतंक हुन्थ्यो। तर, आजभोलि वीरगन्ज फेरिएको छ। १० वर्षअघि विरगन्ज पुगेकाले इन्जिनियर मिश्राकै शैलीमा भन्नेछन् वीरगन्ज त फेरिएछ। घुमौं घुमौं लाग्ने भएछ। दुई, तीन वर्षअघिसम्म वीरगन्जको मेनरोडमै फोहोर र नालाको दुर्गन्धका कारण नाकै थुनेर हिँड्नुपर्ने बाध्यात्मक अवस्था हुन्थ्यो। तर अहिले त्यो बाध्यता छैन। वीरगन्जका मुख्य सहरी क्षेत्रका सडक स्वच्छ र सफा बनेका छन। महानगरले विरासतमा पाएका धार्मिक र पर्यटकीय सम्पदाहरू सौन्दर्यकरण गरेर आकर्षक पारेको छ। बाहिरबाट आउनेहरूका लागि ती सम्पदाहरू अहिले फोटो खिच्ने र सेल्फी स्पोर्ट बनेका छन्। वीरगन्ज महानगरको नेतृत्व मेयर राजेशमान सिंहले सम्हालेको झन्डै २२ महिना पुगेको छ। त्यसयता महानगरको नेतृत्वले वीरगन्जलाई वैभव वीरगन्ज बनाउने नारा लिएर सहरको सरसफाइ र सौन्दर्यकरणलाई पहिलो प्राथमिकतामा राखेर काम गरिरहेको छ। त्यसैको नतिजा हो अहिलेको स्वच्छ र सफा वीरगन्ज। सडक, नाला वा खाली जग्गामा जथाभावी फोहोर फाल्नेविरुद्ध १५ महिनादेखि वीरगन्ज महानगरपालिकाले आर्थिक जरिवाना तिराउने अभियान चलाएको छ। जथाभावी फोहोर फाल्ने झन्डै एक हजार जना आर्थिक कारबाहीमा परिसकेका छन्। महानगरपालिकाको सरसफाइ व्यवस्थापन महाशाखाका प्रमुख सरफुदिन मियाँका अनुसार, जथाभावी फोहोर फाल्ने ९ सय ९२ जनालाई कारबाही गरी जरिवाना तिराइएको छ। २ सय ६५ वटा संस्था र ७ सय २७ जना व्यक्तिलाई जरिवाना गरी त्यसबापत २७ लाख ८१ हजार १ सय ५ रुपैयाँ राजस्व संकलन पनि गरिएको मियाँले बताए। मियाँले भने, जथाभावी फोहोर फाल्ने प्रवृत्ति रोक्न सुरुका चरणमा हामीले टोलटोलमा पुगेर सचेतनामूलक कार्यक्रम गर्यौं। तर त्यसले काम नगरेपछि २०७९ पुस १७ गतेदेखि आर्थिक जरिवाना नै तिराउन थाल्यौं। जसका कारण अहिले जथाभावी फोहोर फाल्ने प्रवृत्तिमा निक्कै कमी आएको छ। अनि सहर पनि पहिलेको भन्दा अहिले निक्कै सफा र स्वच्छ पनि देखिन थालेको छ। महानगरले हरेक वडामा बिहान र साँझ गरी दुई चरणमा गरेर घर, पसल वा संस्थाका फोहोर संकलनका लागि ट्याक्टर र दुईपाङ्ग्रे ठेला पठाउने गरेको जानकारी पनि उनले गराए। यसका साथै सडकका कसिङ्गरलगायतका सुक्खा फोहोर सफाइ गर्नका लागि बिहान र बेलुकी गरी दुई समयमा सडक सरसफाइ गर्ने गरिन्छ। महानगरका नाला र ढल सफाइ पनि नियमित रूपमा भइरहेको जानकारी उनले दिए। वीरगन्जमा वर्षाका बेला ढलको पानीले हुने डुबानको समस्या निराकरणका लागि यसवर्ष वर्षा सुरु हुनुअगावै करिब ९ किलोमिटर ढल पूर्ण रूपमा सफा गरिएको बताए। ढल र ठूला नालामाथि बनाइएका संरचनाहरू भत्काइएका छन्। वीरगन्जलाई धार्मिक पर्यटनको हब बनाउने मेयर सिंहको नारालाई सार्थकता दिन महानगर क्षेत्रमा वर्षौंदेखि ओझेलमा रहेका ऐतिहासिक मठमन्दिरहरूको महानगरपालिकाले सौन्दर्यकरण गरेको छ। वीरगन्जकै प्रमुख शक्तिपीठ गहवामाई मन्दिर र मन्दिर प्रांगणको स्तरोन्नति र सौन्दर्यकरण गरी आकर्षक बनाइएको छ। यस्तै मन्दिर प्रांगणमा रहेका पुराना संरचना हटाएर पार्कजस्तै फराकिलो र खुल्ला बनाइएको छ। यस्तै काठमाडौंको पशुपतिनाथ मन्दिर जस्तै रहेको वीरगन्ज चिनी मिल परिसरको झन्डै चार दशक पुरानो पशुपतिनाथ मन्दिरको पनि सौन्दर्यकरण गरिएको छ। वीरगन्ज १० घडिअर्वामा तीन दशक बढी समयदेखि एक व्यक्तिको निजी कब्जामा रहेको श्रीरामजानकी मन्दिर महानगरले आफ्नो स्वामित्वमा ल्याएर स्तरोन्नति र सौन्दर्यकरण गरेको छ। उक्त मन्दिरमा भारत अयोध्याको नवनिर्मित राम मन्दिरको समुद्घाटन गरिएकै दिन गत माघ ८ गते भगवान् श्रीराम, माता सीता र भगवान् हनुमानको मूर्तिको प्राणप्रतिष्ठा गरिएको छ। त्यहाँ हरेक साँझ हुने आरती र पूजापाठमा सयौंको सहभागिता हुने गरेको छ। वीरगन्ज१४ पिपरामा रहेको झन्डै १ सय ३५ वर्ष पुरानो नरसिंह भगवान्को मन्दिरको पुनर्निर्माण र सौन्दयकरणका लागि ५० करोड रुपैयाँ विनियोजन गरेर काम पनि सुरु गरिसकिएको मेयर सिंहले जानकारी दिए। यस्तै, वीरगन्ज१९ विन्ध्यवासिनीमा रहेको विन्ध्यवासिनी माईको मन्दिर पुनर्निर्माण र स्तरोन्नतिका लागि डीपीआर (विस्तृत परियोजना प्रस्ताव) तयार भइसकेको भन्दै सिंहले छिट्टै काम सुरु गरिने बताए। भारतबाट नेपाल प्रवेश गर्ने प्रमुख नाका वीरगन्जको इनर्वामा रहेको ऐतिहासिक शंकरचार्य प्रवेशद्वारको पनि सौन्दर्यकरण गरिएको छ। यस्तै वीरगन्जको पहिचानको रूपमा स्थापित घण्टाघरको रंगरोगन र विद्युतीय बत्तीले सजाइएको भने घण्टाघर परिसरभित्रै वाटर फाउन्टेन जडान गरी अझ आकर्षक बनाइएको छ। यस्तै वीरगन्ज १४ गण्डकमा रहेको सहिद तेजबहादुर अमात्यको सालिक परिसरको पनि रंगरोगन गरी त्यहाँ पनि वाटर फाउन्टेन जडान गरिएको छ। सालिक परिसरकै छेउको खाली जग्गामा विद्युतीय सौन्दर्यकरण गरेर सेल्फी स्पोर्ट निर्माण गरिएको छ। वीरगन्ज महानगरपालिकाले उज्यालो अभियान पनि चलाएको छ। जसका कारण वीरगन्ज सहर रातिको समयमा झिलिमिली हुन्छ। महानगरका ३२ वटै वडामा गरी हालसम्म १३ हजार ३ सय २२ वटा विद्युत्को पोलमा बत्ती जडान गरिएको छ। यस्तै, महानगरको सहरी क्षेत्रमा रहेका ४ सय ५० वटा पोलमा स्ट्रिपी लाइटिङ (रंगीन बत्ती) लगाइएको महानगरका इन्जिनियर राजीव उपाध्यायले जानकारी दिए। यसका अतिरिक्त महानगरपालिका आफैंले दुई फरकफरक स्थानमा हाईमास्ट लाइट पनि जडान गरेको उपाध्यायले बताए। वीरगन्ज सहरलाई झिलिमिली बनाउनका साथै रातभरि उज्यालो राख्न महानगरले उज्यालो अभियान कार्यक्रम चलाएको उनले बताए। वीरगन्ज सहरलाई हरित सहर बनाउने अभियानअन्तर्गत सहरका विभिन्न स्थानका सडकको डिभाइडर र सडकको दायाँबायाँमा वृक्षरोपण गरिएको छ। महानगरका विभिन्न स्थानका सडकका डिभाइडर र सडकका दायाँबायाँ १३ हजार ५ सय वटा बिरुवा रोपिएको महानगरको वन, वातावरण तथा विपद् व्यवस्थापन महाशाखाका वन प्राविधिक दशरथ रौनियारले बताए। यस्तै, वीरगन्जका अर्को एक पर्यटकीय गन्तव्यस्थलका रूपमा वीरगन्ज महानगरपालिकाले वीरगन्ज१९ मा ५० करोड रुपैयाँको लागतमा कृत्रिम ताल बनाउने प्रक्रिया थालिसकेको छ। तिलावे जल पर्यटक क्षेत्र परियोजनाअन्तर्गत वीरगन्ज१९ स्थित तिलावे नदी छेउको २५ बिघा क्षेत्रफलमा कृत्रिम ताल बनाउने प्रक्रिया थालिसकिएको इन्जिनियर प्रकाशमान अमात्यले जानकारी दिए।"
नयाँ क्यालेन्डर,"यो भित्तोमा पोहोर साल झुन्डिएको क्यालेन्डरबाट एकएक गर्दै दिनहरू झर्दै गए, हप्ता र महिनाहरू झर्दै गए, भित्तोमा अडिन नसकेपछि गए राति क्यालेन्डर नै भुइँमा झर्यो, हामीले देख्नु पर्नेछ यो भित्तोमा आज फेरि अर्को क्यालेन्डर झुन्डिनेछ। अब झुन्डिने नयाँ क्यालेन्डरमा पोहोरपरारको क्यालेन्डरमा जस्तै अबोध बच्चाहरूको फोटो राखेर कुनै स्कुलले गर्नेछ गुणस्तरको विज्ञापन, अथवा, मिसावट गर्ने कुनै समाजसेवी व्यापारीले कर छल्ने कुनै नामी उद्योगीले मर्न बाध्य पार्ने कुनै अस्पतालले चर्को ब्याज असुल्ने कुनै सहकारीले रातारात छाप्नेछ रंगीन क्यालेन्डर र, पुर्याउनेछ भित्ताभित्तामा। पोहोरजस्तै जागिरेहरूले रातो थोप्ला भएका बिदाका दिनहरू गन्नेछन्, संघीय सरकारले दिने बिदा प्रदेश सरकारले दिने बिदा पालिका सरकारले दिने बिदा वडा सरकारले दिने बिदा जात, वर्ण र सम्प्रदायका छुट्टाछुट्टै बिदाहरूको ठूलो पोको बोकेर अब अर्को क्यालेन्डर यो भित्तोमा फेरि झुन्डिनेछ। नयाँ क्यालेन्डरका पत्रपत्र पानाहरूमा त्यो तिथि र बार कसैले देख्न सक्ने छैन जहाँ पर अर्कै संसार जस्तो बुझिने जुम्लाको बच्चालाई ज्वरो आउँदा सिटामोल खान पाउने दिन लेखिएको हुनेछैन, भेरी नदीको किनारमा जातीय अहंको आगोले पोलेर मारेको नवराज विश्वकर्माको प्रेमले न्याय पाउने मिति लेखिएको हुनेछैन, परिवारबाट दपेटिएर वृद्धाश्रममा पुग्न विवश आमाबा घर फर्किने मिति लेखिएको हुनेछैन, न्यायको मेरुदण्ड भाँचेर जेल परेका अमानवहरू छुट्ने गणतन्त्र दिवस ठुला अक्षरमा लेखिएको हुनेछ नयाँ क्यालेन्डरमा। नयाँ क्यालेन्डरमा दुर्गमको कुनै बच्चाले स्कुल जाँदा तुइन चढ्नु नपर्ने दिन लेखिएको हुनेछैन, सृष्टि सम्हालेकी भाउजूले छाउगोठ जानु नपर्ने दिन लेखिएको हुनेछैन, भ्रष्ट नेता सत्तामा नपुग्ने चुनावको मिति लेखिएको हुनेछैन, परिवार पाल्नकै लागि किड्नी बेच्न विवश प्राइभेट हस्पिटलको गेटमा उभिएको तन्नेरी युवा हाँस्न पाउने मिति लेखिएको हुने छैन। अनुहारभरि मुजा परेकी आमा छातीभरि अभिशप्त घाउ बोकेर, मुटुभरि प्रेम बोकेकी नवयौवना हृदयभरि पीडाका पिरा सुस्केरा बोकेर सरकारले कृपासाथ बनाइदिएको भ्यु टावरमा स्वाँ स्वाँ गर्दै चढ्नेछन् र, त्रिभुवन अन्तर्राष्ट्रिय विमानस्थलमा रातो बाकसमा भरिएर आएको आफ्नो मान्छेलाई आधा मासु मन बोकेर पर्खिनेछन् अहँ नयाँ क्यालेन्डरलाई यो सब केही थाहा हुने छैन।"
"डोल्पामा आगलागीमा परी घाइते भएका तीनै बालकको मृत्यु, गाउँ नै शोकमा",डोल्पा : हिमाली जिल्ला डोल्पाको त्रिपुरासुन्दरी नगरपालिका ४ मा पर्ने सुँ सामुदायिक बनको आगलागीमा परी घाइते भएका तीनै जना बालकको मृत्यु भएको छ। गत बिहीबार आगलागी घटनामा परेका तीनैजना बालकको मृत्यु भएको प्रमुख जिल्ला अधिकारी तुलसीप्रसाद दाहालले बताए। जिल्ला अस्पताल डोल्पामा उपचारको क्रममा १० वर्षीय सुलस बुढाको शुक्रबार र दुई जनाको उचारकाको क्रममा काठमाडौंमा मृत्यु भएको उनले बताए। उपचारको क्रममा एक जना राती र एक जना बिहानपख मृत्यु भएको प्रजिअ दाहालको भनाइ छ। काठमाडौंमा मृत्यु हुनेमा १२ वर्षीय बिवस बुढा र १३ वर्षीय समन्त बुढा रहेका जिल्ला प्रहरी कार्यालय डोल्पाले जनाएको छ। गाउँ नजिकै रहेको बनमा गुच्ची च्याउ टिप्न गएका तीनै बालबालिका आगलागीमा परेर गम्भीर घाइते भएका थिए। उनीहरुलाई बचाउन धेरै प्रयास गर्दा पनि नसकिएको वडा नं ४ का वडाध्यक्ष रञ्जित बुढाले बताए। एकै गाउँका तीन बालबालिका आगलागीमा परेर मृत्यु भएपछि सिंगो गाउँ नै शोकमा डुबेको उनले बताए। आगलागीमा परेर एकै घरका दुई बालकको मृत्यु भएको उनको भनाइ छ। त्रिपुरासुन्दरी नगरपालिकाले घाइते बालबालिकाको उपचारको लागि हेलिकप्टरको व्यवस्था गरेर काठमाडौं पुर्याइएको थियो। डोल्पामै गत मंगलबार ठुलिभेरी नगरपालिका ४ मा पर्ने मष्टा सामुदायिक वनमा आगो निभाउने क्रममा घाइते भएका चार सैनिकमध्ये तीन जनाको मृत्यु भएको थियो।
बाँकेका १६ सीमा स्तम्भ हराए,"राँझा : बाँकेका नदीनाला क्षेत्रमा रहेका १६ वटा नेपालभारत सीमा स्तम्भ हराएका छन् । बाँकेमा भारतसँग जोडिएको ६५ किलोमिटर सीमा नाकाअन्तर्गत पाँच मुख्य र ११ सहायक गरी १६ सीमा स्तम्भ हराइरहेको सीमा सुरक्षामा खटिएको सशस्त्र प्रहरी बल बागेश्वरी गणका प्रमुख सशस्त्र प्रहरी उपरीक्षक विमल डाँगीले जानकारी दिए। 'नदीनाला क्षेत्रमा रहेका पिल्लर हराएका छन् । अन्य केही जीर्ण अवस्थामा छन्', सशस्त्र प्रहरी उपरीक्षक डाँगीले भने, 'हराएका पिल्लर प्रायः राप्ती नदी आसपासका छन्, बाढीले बगाएका ती पिल्लर पुनःनिर्माण हुन नसकेको हो ।' नरैनापुर१ हुलासपुर्वास्थित सीमा स्तम्भ जीर्ण भई भत्किने अवस्थामा छ । बाँकेमा भारतसँग जोडिएको ६५ किलोमिटर सीमा क्षेत्रमा ३२ मुख्य र दुई सय ७९ सहायक गरी तीन सय ११ सीमा स्तम्भ छन् । कुनै पनि सीमा स्तम्भको मर्मत र रंगरोगन गर्नका लागि नेपाल भारत दुवै देशको संयुक्त प्रतिनिधित्व चाहिन्छ । सीमा स्तम्भ नदीनालाले बगाएको वा ढलेको भए दुई देशको नापी विभागको संयुक्त टोली बिना केही गर्न नपाइने भएकाले सशस्त्र प्रहरी बलले सीमा स्तम्भको नियमित अनुगमन गरी सम्बन्धित निकायमा पठाउने गरेको प्रहरी उपरीक्षक डाँगीको भनाइ छ । दुई देशको संयुक्त निर्णयमा केही महिनाअघि सशस्त्र प्रहरीले ७१ सीमा स्तम्भ रङरोगन गरेको छ । सन् २०१४ यता बनेका एक सय ४० सीमा स्तम्भमध्ये नेपालले बिजोर नम्बर र भारतले जोर नम्बर भएका सीमा स्तम्भ रङरोगन गरेका छन् । दुई देशको संयुक्त टोलीले फाइनल गर्न बाँकी एक सय ७१ सीमा स्तम्भको मर्मत र रङरोगन हुन नसक्दा जीर्ण बनेका छन् । बाँकेको सीमा क्षेत्रमा भौतिक पूर्वाधार र आवश्यक जनशक्ति नहुँदा नेपालतर्फ सशस्त्र प्रहरीले सीमामा बाक्लो उपस्थिति जनाउन सकेको छैन । पैसठ्ठी किलोमिटरमा सशस्त्र प्रहरीले १० बोर्डर आउट पोष्ट (बिओेपी) राखेर सुरक्षा दिइरहेको छ । भारततर्फ भने २३ बिओपी रहेका छन् । नेपालतर्फ जानकी गाउँपालिकाको साइगाउँमा एउटा बिओपी थप्ने तयारी भइरहेको सशस्त्र प्रहरीले जनाएको छ । रासस"
मछिन्द्र जीतपुरसिमरा गोल्डकपको फाइनलमा,सिमराः बिराट गोल्डकपको उपाधि उचालेर बारा आएको मछिन्द्र फूटबल क्लब १४औं जीतपुरसिमरा गोल्डकपको फाइलनमा प्रवेश गरेको छ। सिमरा रंगशालामा शुक्रबार राती भएको पहिलो सेमिफाइनल खेलमा सिरहाको सलहेश युवा क्लबलाई २० ले पराजित गर्दै मछिन्द्र उपाधि नजिक पुगेको हो। १० वर्षपछि जीतपुरसिमरा गोल्डकप खेल्न आएको मछिन्द्रलाई उपाधि होडमा उभ्याउने क्रममा बिमल घर्ती मगर र देवेन्द्र तामाङले समान एकएक गोल गरे। मछिन्द्रले दुवै गोल खेलको पहिलो हाफमा गरेको थियो। यसअघि म्याजिक मोमेन्ट्स चौथो सिमरा गोल्डकपको पहिलो सेमिफाइनल खेलमा लक्ष्मी हुण्डाई मनाङ मस्र्याङ्दी क्लबसंग १० ले पराजित हुँदै उपाधि होडबाट बाहिरिएको मछिन्द्र एक दशकपछिको सहभागितामा उपाधि नजिक पुगेको हो। साविक विजेता चर्च ब्वाइज युनाइटेड क्लबलाई पराजित गर्दै बलियो प्रस्तुति देखाएको सहलेशका लागि मछिन्द्रविरुद्धको खेल सहज हुन सकेन। स्टार खेलाडी सम्मिलित मछिन्द्रले नियन्त्रित खेल खेल्दै अघिल्लो यात्रा तय गरेको हो। कुलदीप कार्कीको नेतृत्वमा रहेको सलहेशविरुद्ध बिमल घर्ती मगरले खेलको ३०औं मिनेटमा अग्रता दिलाएका थिए। छिरिङ गुरुङको पासलाई सदुपयोग गर्दै बिमलले डिबक्स बाहिरबाट उत्कृष्ट गोल गरे। बिमलको उक्त गोल हेर्नलायक थियो। मछिन्द्रले दोस्रो गोल पहिलो हाफको इन्जुरी समयमा गरेको थियो। अभिशेष गुरुङको कर्नर बलमा देवेन्द्र गुरुङले गोल गर्दै अग्रता दोब्बर पारेका थिए। खेलमा २० ले पछि परेको सलहेशका लागि दोस्रो हाफमा दवावमा देखियो। मछिन्द्रविरुद्ध बनाएको केही अवसर सदुपयोग गर्न सकेन। सलहेशका आशिष चापागाईले केही राम्रा अवसर गुमाएका थिए। यता मछिन्द्रले पनि केही अवसर खेल फालेको थियो। दोस्रो हाफमा सलहेशलाई दवावमा राख्दै खेलेको मछिन्द्रले स्कोर निकाल्न नसकेपनि नतिजा आफ्नो पक्षमा पार्न सफल भएको छ। मछिन्द्रको जीतमा एक गोल गरेका बिमल खेलको प्लेयर अफ दि म्याच घोषित भए। उनले शुभारम्भ कलेजले प्रायोजन गरेको १० हजार राशीको पुरस्कार हात पारे। बिमललाई जीतपुरसिमरा उपमहानगरपालिकाका नगर उपप्रमुख भोलाप्रसाद अधिकारी र शुभारम्भ कलेजका संस्थापक डा राहुल झाले पुरस्कार वितरण गरेका थिए। मछिन्द्रले अब फाइनल प्रवेशका लागि नेपाल पुलिस क्लब र नेपाल एपीएफ क्लबबीचको विजेतासंग प्रतिस्पर्धा गर्नेछ। पुलिस र एपीएफबीच शनिबार दोस्रो सेमिफाइनल खेल हुनेछ।
अभिनन्दन नव वर्षको,"यो नयाँ सालमा नयाँ जोश होस् कठिन जिन्दगी सबै सरल होस् जीवनमा अल्झेका पलहरू सबै सुल्झियोस् फुटेका चर्केका मनहरूको मिलन होस् नाताकुटुम्वमित्र सबैमा प्रेमको भारी वर्षा होस् उन्नतिसिर्जनाका लहरहरू घरघरमा छाओस् अब हातेमालो गर्नु छ, सुखशान्तिको वर्षा गर्नु छ तेरोमेरो यो भाव सब त्याग्नु छ, च्यात्नु पनि छ जसरी झर्नेछन् नयाँ वसन्तमा रुखका उदास पातहरू उमंग लिएर पलाएका पालुवा झैं हराभरा हुनु छ सूर्यको जस्तो शान अनि मान होस् सबैको अब न उदाउँदाको अहम् होस् न अस्ताउँदाको रोष अँध्यारा काला दिनहरू सबै सबै जो नाश होस् घरघरमा सबैको अखण्ड मंगल दीप बलोस् सप्तरंगी इन्द्रणी झैं सबको जीवन रंगीन बनोस् ।"
रामराज्य अर्थात् सर्वे भवन्तु सुखिन,"तेत्रा युगमा रामले जुन शासन स्थापित गरे। त्यो यो धर्तीकै आदर्श शासन थियो। यो शासनको मूल मर्म भनेकै सर्वे भवन्तु सुखिन थियो। आज हामी जुन समाजवाद र साम्यवादको कुरा गर्छौं, त्यसको उच्चतम् रूप थियो। वैदिक सनातनी सभ्यताका विराट आराध्य गीतामा भनिएको छ यदा यदा ही धर्मस्य ग्लानिर्भवती भारत अभ्युत्थानमं धर्मस्य तदात्मानं सृजाम्ह्याम परित्राणाय साधुनां विनाशाय च दुष्टकृतामं धर्मसंस्थापनार्थाय सम्भावी युगे युगे। जबजब धर्तीमा अत्याचार बढ्दै जान्छ। धर्म विलुप्त हुँदै जान्छ। साधुहरू दुष्टहरूको प्रताडनाको सिकार हुँदै जान्छन्। तब धर्मको रक्षार्थ बेलाबेलामा जन्मी रहनेछु। श्रीहरि विष्णुले लोककल्याणको निम्ति समयसमयमा विभिन्न अवतार लिए, त्यही प्रमुख अवतारमध्येका सातौं अवतार थिए श्रीराम। राम नामको अर्थ राम अर्थात् दुई अक्षरको नाम। जुन नामले वैदिक सनातनीहरू माझ गहिरो सार्वभौमिक सम्बन्ध राख्छ। रमन्ते सर्वेजन गुणहीन अश्विन राम रमेण कणे कणे इतिराम जो सबै गुणमा रम्छन्। जो कण कणमा छन्। तिनै राम हुन्। जो रमण गर्छन्। रमण गराइन्छन्। तिनै राम हुन्। हाम्रो आर्यव्रतमा राम सधैं रमण गर्छन्। हाम्रो आर्यव्रत सधैं राममा रमण गर्छ। रामलाई खोज्न कही जानै पर्दैन। उनी हाम्रै वरिपरि छन्। आकाशमा राम (इन्द्रधनुष) भएर देखा पर्छन्। नदीमा रामगंगा भएर बग्छन्। नगरहरूमा रामनगर भएर बस्छन्। पहाडमा रामगिरि भएर चुलिन्छन्। अन्नमा रामदाना भएर भोकले रन्थनिएका आँतलाई तृप्त पार्छन्। शिष्टाचारमा आपसमा रामराम सीताराम चल्छ। हर्षमा धन्य राम चल्छ। विस्मातमा हे राम चल्छ जीवनको अन्त्यमा राम नाम सत्य हो चल्छ। जता हेयो उतै राम नै राम देखिन्छ। रामनवमी वाल्मीकि रामायण लेखिएको छ चैत्रे नावमिके तिथौ नक्षेत्रे दितिदैवत्ये स्वच्च्यंसंस्थेषु पन्चसु ग्रहेषु कर्कटे लग्ने वाक्पताविन्दुना सह। वाल्मीकि रामायणमा प्रस्तुत श्लोकअनुसार रामको जन्म तेत्रा युगको चैतमासको नवमी तिथिमा भएको पाइन्छ। त्यसैले चैत्रमासको नवमी तिथि रामनवमीको रूपमा चर्चित छ। त्यसैले यो दिनलाई अति पावन दिन मानिन्छ। यही दिन अविश्वसनीय परमार्थिक गुणले सम्पन्न, अदम्य साहस, पराक्रमले भरिएका, सनातनीहरूका अप्रीतम भगवान् राम जन्मिएका थिए। साँच्चै रामको जीवन पवित्र अनुपालनाको जीवन थियो। अद्भुत बेदाग चरित्र, अतुलनीय सादगी, उल्लेखनीय त्याग सराह्रनीय आत्मबलिदानको जीवन थियो। उनी मर्यादा पुरुषोत्तमको रूपमा पनि आलोकित छन्। यसैले पनि रामनवमी हिन्दु धर्मावलम्बीहरूका निम्ति विशेष दिन हो। यो दिन व्रत, उपवास बसिन्छ। राम मन्दिरमा पूजाआजा, भजन कीर्तन हुन्छ। श्रीराम सूर्यवंशी थिए, त्यसैले यो दिन सूर्यलाई पूजा गर्नु र अध्र्य दिनुको विशेष महŒव छ। रामको जीवनी जबजब भगवान् विष्णुले यो धर्तीमा मानव अवतार लिए, माता लक्ष्मी र शेषनागलाई पनि साथमा लिएर जन्मिए। राम अवतारमा माता लक्ष्मी, माता सीता र शेषनाग भ्राता लक्ष्मणको रूपमा जन्मिए। सबैभन्दा प्राचीन र विश्वसनीय कृति वाल्मीकि रामायणअनुसार श्रीरामको कुलको सुरुआत मनुको दोस्रो पुत्र वाकुबाट सुरु भएको मानिन्छ। वाकुका पुत्रहरू तज थिए विपुती, वर्ण, कुकस्त, अनन्य, पृथु, विश्वगन्धी आदि। एवं रीतले राजा मानदाताको हाँगोबाट हरिश्चन्द्र, रोहितासु, हरितासु हुँदै दिलीपसम्म आइपुग्छ। दिलीपबाट भगीरथ, सगर आदि हुँदै ऋतुपर्ण, खटवाङ, रघु, अज, दशरथ हुँदै राममा आइपुग्छ। अयोध्याका राजा दशरथका तीनवटी रानी थिए कौशल्या, कैकेयी र सुमित्रा। तर तीनवटै रानीबाट पुत्र नभएपछि राज्य कसले सम्हाल्ने हो भनेर राज दशरथ औधी चिन्तित थिए। ऋषि वशिष्ठको सल्लाहअनुसार उनले पुत्रेष्ठी यज्ञ गराए। उक्त यज्ञको फलस्वरूप पायस उत्पन्न भयो। त्यही प्रसाद खाएपछि रानीहरू गर्भवती भए। सुमित्राबाट लक्ष्मण र शत्रुघ्न जन्मिए। कैकेयीबाट भरत जन्मिए। जेठी कौशल्याबाट वैदिक सनातनीहरूका विराट आरध्य प्रभु श्रीराम जन्मिए। एकातिर नारायण विष्णु रामको रूपमा यसरी जन्मिएका थिए भने अर्कातिर माता लक्ष्मी मिथिलाको जनकपुरमा सीताको रूपमा जन्मिएकी थिइन्। किंवदन्तीअनुसार राजा जनकले सुनको हलो चलाउँदै जाँदा जमिन मुनिबाट सीता जन्मिएको भन्ने लोकश्रुति छ। बाल्यकालदेखि नै श्रीराम बहुत सहृदयी र विनयशील थिए। पिताको सबैभन्दा निकट थिए। पितृभक्त थिए। उनको शिक्षादीक्षा गुरु वशिष्ठको आश्रममा भएको थियो। उनले बाल्यकालबाटै आफ्नो पराक्रमको अनुक्रम सुरु गरेका थिए। सानै उमेरमा गुरुकुलमा हुँदा होम, होमादी, यज्ञमा बिध्न, बाधा सिर्जना गर्ने कयौं राक्षसको वध गरेका थिए। एकपटक महर्षि विश्वामित्रसँगै रामलक्ष्मण मिथिला गएका थिए। त्यतिखेर राजा जनकले आफ्नी छोरी सीताको निम्ति स्वयंवरको आयोजना गरेका थिए। जहाँ विभिन्न राज्यका राजकुमारको जमघट थियो। स्वयंवरको सर्त थियो। जसले शिव धनु उठाएर यसमा ताँदो चढाउन सक्छ, उसले मात्र राजकुमारी सीतासँग विवाह गर्नेछ। तर यो कसैले गर्न सकेन। यसबाट राजा जनक यो धर्तीमा कोही शूरवीर छैन भन्ने चिन्ताले अत्यन्त व्याकुल भए। के साँच्चै धर्तीबाट पराक्रमी वीरहरू विलुप्त भएका हुन् ? कसैले पनि धनु डेग चलाउन सकेन। त्यहाँ संसारका अति नै बलशाली राजाहरूको पनि उपस्थिति थियो। शिवको अनन्य भक्त देवराज इन्द्रलाई समेत पराजित गरेर पृथ्वीलाई दग्ध पार्ने रावणको पनि उपस्थिति थियो। उसले पनि धनुष टसको मस गर्न सकेको थिएन। यत्तिकैमा जनकको दरबारमा प्रभु रामको आगमन हुन्छ। उनको शौर्य र तेजले पूरै माहोल प्रकाशित हुन्छ। उनको एक स्पर्शले धनुष टुक्राटुक्रा हुन्छ। भगवान् राम र सीताको स्वयंवर सम्पन्न हुन्छ। एवं उनका भ्राता लक्ष्मण, भरत, शत्रुघ्नको क्रमशः उर्मिला, श्रुतकृति, माण्डवीसँग विवाह सम्पन्न हुन्छ। सारा अयोध्यावासी हर्ष र खुसीले गद्गद् हुन्छन्। प्रभुरामको विवाह सम्पन्न भएपछि राजा दशरथले रामलाई राजा बनाउने सुनिश्चित गरेका हुन्छन्। तर राजा दशरथका माइली रानी कैकेयीको दासी मन्थराले यसलाई भाँड्ने खेल सुरु गर्छे। रामको सौतेनी आमाकैकेयी रामलाई राजा नबनाएर आफ्नो छोरा भरतलाई राजा बनाउन चाहन्थिन्। त्यसैले उनले दशरथसामु रामलाई १४ वर्ष वनवास पठाउने र भरतलाई राजगद्दी सुम्पिने माग गरिन्। दशरथको मनले त यसो गर्न मानिरहेको थिएन तर उनी आफ्नो वचनले बाँधिएका थिए। उनले मुटुमाथि ढुंगा राखेर रामलाई वनवास पठाए। आफ्ना भाइ लक्ष्मण, सीताका साथ १४ वर्षका निम्ति वन प्रस्थान गरे। पुत्र बिछोडको वियोगमा राजा दशरथको परमधाम भयो। यसो हुनु नै थियो। राजा दशरथलाई अञ्जानमा बाण चलाउँदा मृत्यु भएका पितृभक्त श्रवण कुमारका बाबुआमाको श्राप थियो। भाइ भरत दाजु रामका परमभक्त थिए। उनले वनमा गएर रामलाई फर्काउन अनेकौं कोसिस गरे। तर राम पितृभक्त थिए। पिताको आज्ञा उल्लंघन गर्न चाहँदैनथिए। भरतले आफू राजा नभई रामको पादुका गद्दीमा राखेर राज्य गर्ने घोषणा गरे। वनमा रहँदा रामले अत्यन्तै सादगीपूर्ण तपस्वीको झैं जीवन जिए। उनी जहाँ पुग्थे, बस्नका निम्ति त्यही झुपडी बनाउँथे। त्यही भूमिमा सुत्थे। कन्दमूल ल्याएर खान्थे। प्रतिदिन साधना गर्थे। आफैंले तयार गरेको वस्त्र धारण गर्थे। धनुष र बाणको सहायताबाट जंगलका पशु र राक्षसबाट सबैको रक्षा गर्थे। जंगलका ऋषि, मुनि, साधु, सन्त राक्षसको आतंकबाट त्रसित थिए। यज्ञ होम होमादी बाधा अड्चन खडा गर्थे राक्षसहरू। प्रभु श्रीरामले बर्बरहरूबाट जोगाए। उनी वेदको पालना गर्थे। गाई, ब्राह्मणलाई औधी श्रद्धा गर्थे। अत्रि आदि मुनिहरूलाई राक्षसबाट मुक्ति दिलाएपछि राम दण्डकारड्य क्षेत्रमा आइपुगे। त्यहाँ उनी जंगलका निषाद, वजर, मतका, रिक्ष आदि आदिवासी माझ पनि लोकप्रिय भए। जंगलका आदिवासीहरू रामका परमभक्त थिए। उनले निषाद घरमा भोजन गरे। आफ्नो अनन्य भक्त भिल्लिनी शवरीले प्रेमपूर्वक दिएको जुठो बयर ग्रहण गरे। सबैलाई धर्म, कर्म, वेदको शिक्षा दिए। धनुष, बाण बनाउन सिकाए। गुफालाई कसरी उपयोग गर्न सकिन्छ ? धर्मको बाटोमा हिँडेर आफ्नो रिवाजलाई कसरी सम्पन्न गर्न सकिन्छ ? त्यो सिकाए। जंगलमा रहँदा उनी आदिवासी, जनजाति माझ पनि लोकप्रिय, पूजनीय र वन्दनीय भए। सबलाई एक सूत्रमा बाँध्ने काम गरे। अत्यन्त कामुक, रामको सौन्दर्यबाट मोहित भएर कामको अन्धतामा सीतालाई समेत मार्न खोज्ने रावणकी बहिनी सुपर्णखाको नाक काटिएपछि कथाले अर्काे मोड लिन्छ। बहिनीको अपमानले रावण क्रोधित हुन्छन्। सीताको अपहरण गरेर बदला लिने निर्णय गर्छ। यसका निम्ति उनले मारिचलाई सुनको मृग बनाएर छल्न पठाउँछ। राम सुनको मृग समाउन गएको र लक्ष्मण दाजुलाई बचाउन गएको मौका छोपेर रावण साधुको भेषमा पञ्चवटी कुटीमा आउँछ। सीतालाई हरण गर्छ। जब रावण सीतालाई लिएर जाँदै थिए, त्यतिखेरै जटायुले देख्छन्। उनले आफ्नो पूरै बल लगाएर युद्ध गर्छन्। रावणले पखेटा काटेपछि जटायु घायल भएर जमिनमा गिर्छन्। त्यही जटायुले रामलाई रावणले सीता हरण गरेर लगेको बताउँछन्। माता सीताको खोजमा रामले अनेकौं जंगलको भ्रमण गरे। उनले कयौं जातिलाई एकठ्ठा गरेर सेना गठन गरे। यसै क्रममा उनको भेट आफ्ना परमभक्त हनुमानसँग भयो। सुग्रिबसँग मितेरी साइनो गाँसियो। बालीको वध भयो। भगवान् रामले आफ्ना बानरभक्त र हनुमानसँगै लंका पुग्न समुद्री मार्ग चुन्छन्। समुद्रको किनारामा शिवलिंग स्थापना गरेर शिवजीको पूजा अर्चना गरे। लंका पुग्न नल, नीलको सहयोगमा राम नाम लेखेको समुद्रमा तैरिने चट्टानको उपयोग गर्दै विशाल समुद्रमा सेतु निर्माण गर्ने काम गरियो। लंका प्रस्थान गरियो। रावणले भगवान् रामलाई चुनौती दिए उनलाई हराउनू र सीतालाई लिएर जानू। राम र रावणका सेनाबीच घमासान युद्ध भयो। युद्धमा कुम्भकर्ण, इन्द्रजितलगायत वीरहरू मारिए। दश शिरको रावणलाई मार्न कठिन थियो। जति काटे पनि उसको शिर फेरि पलाउँथ्यो। किनकि उसलाई ब्रह्माजीको वरदान थियो। उसको नाभीमा अमृत थियो। यो सबै रहस्य रावणको भाइ विभिषणले खोलिदिएपछि रावणको वध भयो। विभिषणलाई लंकाको राजा बनाएर पुष्पक विमानमा राम भाइ लक्ष्मण र माता सीता सहिर विमानमा अयोध्या फर्किए। संक्षिप्तमा कथा यही हो। यही कथालाई वाल्मीकिले विशाल महाकाव्यको रूप दिए। संस्कृत भाषामा लेखिएको प्रामाणिक ग्रन्थ यही नै हो। यही कथालाई आधार मानेर प्रभु श्रीरामबारे अनेकौं ग्रन्थ लेखिए। अरू ग्रन्थमा तामिल भाषाको कम्बन रामायण, आसाममा असमी रामायण, उडिसामा विलंका रामायण, कन्नडमा पम्प रामायण, नेपालीमा भानुभक्तीय रामायण, अवधि भाषामा गोश्वामी तुलसीदासको रामचरित मानस आदि चर्चित रहे। रामका कथाहरू देश विदेशमा पनि फैलिए। विदेशमा पनि राम कथा चर्चित भए। कम्बोडियामा राम केर्तिय, लाओसमा राम जातक, मलेसिया हिकायत सेरियाम आदि चर्चित छन्। थाइल्यान्डमा रामायणलाई रामकिन भनिन्छ। रामायण थाइल्यान्डको राष्ट्रिय ग्रन्थ पनि हो। इन्डोनेसिया मुस्लिम देश हो। त्यहाँ रामायण राम काकाविनको रूपमा चर्चित छ। त्यहाँ रामायणलाई योगेश्वर रामायण पनि भनिन्छ। त्यहाँ त्यो कथा योगेश्वरले सुनाएका थिए। राम एक ऐतिहासिक महापुरूष थिए। जसका पर्याप्त ऐतिहासिक प्रमाण भेटिन्छन्। राममाथि क्यामिल बुल्केले वर्षौं लगाएर शोध गरेका थिए। शोधले प्रमाणित गर्छ कि भगवान् रामको जन्म ५११४ इपुमा भएको थियो। चैत्रमासको नवमी तिथिमा भएको थियो। वाल्मीकि रामायणको रचना रामको राज्यभिषेक भएपछि ५०७५ इपुमा भएको मानिन्छ। रामको चर्चा चौथौ शताब्दी इपुको कौटिल्यको अर्थशास्त्र, बौद्ध साहित्यको दशरथ जातक कथा आदिमा उल्लेख छ। तेसो शताब्दी इपुमा जब कौशम्बीमा उत्खनन भयो। त्यहाँ राम सीता अंकित पक्का माटोको मूर्ति पनि प्राप्त भयो। चर्चित इतिहासकार, पुरातŒवशास्त्री, अनुसन्धानकर्ता राम अवतारले माता सीता र रामसँग जोडिएका जीवनका घटनाका दुई सयभन्दा अधिक स्थान पत्ता लगाएका छन्। त्यहाँको स्मारक, भित्तेचित्र आदिलाई वैज्ञानिक तवरले खोज गरेका थिए। ती प्रमुख स्थानहरूमा सरयु र तमसा नदी आसपासका स्थान, दण्डकारड्यका कयौं स्थान, प्रयागराज, चित्रकुट, तुंगभद्रा, शवरी आश्रम, रामेश्वरम्, इलिया पर्वत शृंखला आदि थिए। जसले रामको ऐतिहासिकतालाई प्रमाणित गर्छ। रामबारे विधर्मीका दुष्प्रचार जब भारतमा अंग्रेजहरू आए, उनीहरूले आफ्नो मिसन पनि लिएर आए। म्याक्स मुलर, रवर्ट क्याम्पवेलजस्ता मिसिनरीका एजेन्टहरूले सनातनीहरूका ग्रन्थ वेद, पुराण आदि माथि अनेकौं छेडछाड गरे। मर्यादा पुरुषोत्तम राम सनातनीका आधार स्तम्भ थिए। उनीहरूलाई थाहा थियो कि यसलाई भत्काउन सक्यो भने सनातन धर्म यसै कमजोर हुन्छ र आफ्ना धर्मान्तरणको मिसन सहजै लागू गर्न सकिन्छ। खोजकर्ता क्यामिल बुल्के आफ्नो खोजमा प्रस्ट रूपमा लेखेका छन् मध्यकालमा रामायणका कतिपय कथाहरूलाई तोडमोड गरेर प्रक्षिप्त गरिएका छन्। अंग्रेजको पालामा त्यसको झन् विद्रूपीकरण गरिए। अचेल तथाकथित वामपन्थी, नारीवादीहरू त्यही तोडमोड गरिएका प्रक्षिप्त कथा ल्याएर सनातनी सभ्यताका आराध्य प्रभु रामको आलोचना गर्छन्। मूलकथामा जाने हो भने न त रामले सीता त्याग नै गरेका थिए, न त बाम इतिहासकारले दुष्प्रचार गरे झैं दलित शम्बुकको बध नै गरेका थिए। भिल्लिनी शबरीको जुठो बयर खाने रामका निम्ति सबै समान थिए। राम कुनै जातिवादका पक्षमा थिएनन्। उनले त केवल सत्य, असत्य, न्याय र अन्याय मात्र हेरेका थिए। रामको निम्ति राजधर्म नै प्रमुख थियो। कतिपय वैदिक सनातन धर्मको चेष्टा नभएका इसाई धर्मका प्रचारक, इसाई आवरणका वाम र लिवरलहरू रामको जलसमाधिलाई आत्महत्या जस्तो अति नै संगीन आरोप पनि लगाउन पछि पर्दैनन्। वास्तवमा समाधि भनेको कुनै आत्महत्या होइन। मध्यकालमा यस्ता धेरै साधु थिए। जसले आफू जीवित छँदै समाधि लिन्थे। केही शताब्दीअघि राजस्थानका सन्त रामपिरले ज्युँदै समाधि लिए। सनातन धर्ममा समाधिको आफ्नै महŒव छ। सनातनीका विराट आराध्य समाधि लिनु कुन आश्चर्यको कुरा भयो र ? यस्ता दुष्प्रचारदेखि सदैव सावधान रहनै पर्छ। कस्तो थियो राम राज्य ? रामको कुरा आउनेबित्तिकै राम राज्यको पनि कुरा आउँछ। राम अयोध्या फर्किएपछि झन्डै १० हजार वर्ष शासन गरे भन्ने उल्लेख छ। यस अवधिमा अयोध्याको शासन धर्तीको अधिकांश स्थानमा थियो। अफगानको हिन्दकुशदेखि, अरुणाचल, लाओस, बर्मा, मलेसिया आदि स्थानसम्म फैलिएको थियो। साँच्चै राम राज्य कस्तो थियो त ? यसबारे वाल्मीकि रामायण, तुलसी दासको राम चरित मानसमा कलात्मक रूपमा चित्रण गरिएको छ। तेत्रा युगमा रामले जुन शासन स्थापित गरे। त्यो यो धर्तीकै आदर्श शासन थियो। यो शासनको मूलमर्म भनेकै सर्वे भवन्तु सुखिन थियो। आज हामी जुन समाजवाद र साम्यवादको कुरा गर्छौं, त्यसको उच्चतम् रूप थियो। राम राज्यको बारेमा वाल्मीकि रामायण र तुलसीदासको राम चरित मानसमा कलात्मक चित्र कोरिएको छ। राम चरित मानसका यी हरफले राम राज्यबारे स्पष्ट पार्छन् दैविक दैहिक भौतिक तापा। राम राज नही कहु ही व्यापा।। सब नर करही परस्पर प्रीति। चलही निरत श्रतु नीति।। अर्थात्, राम राज्यमा सबै मानिस परस्पर प्रेम गर्थे। वेदमा बताइएको नीतिअनुसार धर्मको पालना गर्थे। चारिउ चरन धर्म जगमाही। पुरी रहा सपनेहु अघ नाही।। राम भगती रत अरू नारी। सकल परम गतिके अधिकारी।। अर्थात्, चारै चरणबाट, सत्य, दया, दानबाट धर्म र जगत् परिपूर्ण छ। पाप सपनामा पनि छैन। महिला, पुरुष सबै रामभक्तिका पारायण छन्। सबै परम गतिका अधिकारी छन्। अल्प मृत्यु नही कब निउ पिरा। सब सुन्दर और विकज शरीरा। नही दरिद्र कोउ दुःखी नदिन। नही कोउ अबुध न लच्छन् हिना।। अर्थात् कसैको अल्पायुमा निधन हुँदैन। न कसैलाई पीडा हुन्छ, न कष्ट हुन्छ। न कोही दुःखी छन्। न दीनहीन छन्। न कुनै मूर्ख छन्। न शुभ लक्षणले हिन छन्। सबै सुन्दर र निरोगी छन्। राम राज्य चारैतिर इच्छाएका पूरा हुने कल्पवृक्ष थिए। धर्ती उर्वर थिए। राज्य धनधान्यले पूर्ण थियो। कसैलाई कसैको भय थिएन। राम राज्यमा बाघ र बाख्रा एउटै मूलका पानी पिउँथे। समतामूलक समाजको ज्वलन्त उदाहरण थियो रामराज्य। अन्त्यमा श्रीहरि विष्णुका अवतार सदाचार र शिष्टाचारका प्रतीक थिए। मर्यादा र संस्कारका प्रतीक थिए। सद्गुणका खानी थिए। अविश्वसनीय परमार्थिक गुणले सम्पन्न थिए। रामको मूल चरित्र भनेकै मर्यादा थियो। जो कहिल्यै मर्यादा उल्लंघन गर्दैनन्। प्रशंसनीय सन्तोष, बेदाग चरित्रले भरिएका रामको नाम उच्चारण गर्नेबित्तिकै शरीर र मनमा अनेकौं ओरतिक्रिया उत्पन्न हुन्छ। वास्तवमा राम सनातन आधार स्तम्भ हुन्।"
ओखतीमुलो गर्न कर्णाली अस्पताल जानू,"सुर्खेत : कुनै बेला कर्णालीवासीले बिरामी हुँदा उपचार पाउनै मुस्किल थियो। सामान्य रोगको उपचार गर्न पनि नेपालगन्ज, काठमाडौं र भारतको लखनउसम्म पुग्नुपथ्र्यो। प्रदेशभित्र सामान्य रोगको पनि उपचार नहुँदा यहाँका नागरिकले हैरानी मात्र भोगेनन्, कतिपयले उपचार अभावमा ज्यानै गुमाए। तर देशमा व्यवस्था परिवर्तनसँगै कर्णालीमा नागरिकको स्वास्थ्य अवस्था पनि बदलिएको छ। संघीयतासँगै कर्णालीमा स्वास्थ्य पूर्वाधारको विकासले फड्को मारेको छ। विशेषज्ञ उपकरणको उपलब्धता र चिकित्सकको सेवा प्राप्त हुन थालेपछि यहाँका नागरिकले कर्णालीमै गुणस्तरीय स्वास्थ्य सेवा पाउन थालेका हुन्। कर्णाली प्रदेशको राजधानी सुर्खेतको वीरेन्द्रनगरमा स्थापना भएको प्रदेश अस्पतालले कर्णालीवासीलाई निको पार्न थालेको छ। पछिल्लो ६७ वर्षयता प्रदेश अस्पतालले गुणस्तरीय र विशेषज्ञ सेवा दिन थालेपछि बिरामीहरू उपचारका लागि बाहिर जाने क्रम रोकिएको छ। प्रदेश अस्पतालको स्थापनासँगै कर्णालीवासीले मात्र होइन, सुदूरपश्चिमका पहाडी जिल्ला अछाम, बाजुरा र डोटीका नागरिकले यो अस्पतालबाट सेवा लिइरहेका छन्। पहिले सामान्य समस्या देखिए पनि नेपालगन्ज नै जान्थें प्रदेश अस्पतालमा उपचार गराइरहेका जुम्लाका रामलाल रोकायाले भने, हाम्रो ठाउँमा ठूला डाक्टर हुँदैनन्, उपचारका लागि ऋण गरेर सुर्खेत आउँदा पनि बाहिर जानुस् भनेर पठाउँथे। अचेल त सुर्खेतमै राम्रो उपचार सुविधा मिलेको छ, कर्णालीमै रोग निको हुन थालेपछि उपचारका लागि बाहिर जानु परेको छैन। हिजोआज अस्पतालको उपचारमा विश्वास लाग्न थालेको उनले सुनाए। उपलब्ध छन् विशेषज्ञ सेवा दक्ष जनशक्ति र उपकरणको व्यवस्थासँगै सेवा प्रभावकारी भएपछि अस्पतालले बिरामीको विश्वास जित्दै गएको छ। हाल ४५ जना विशेषज्ञसहित ८० जना चिकित्सक कार्यरत रहेको अस्पतालले जनाएको छ। कुनै बेला सिटामोल पाउन कठिन हुने कर्णालीमा हाल यही अस्पतालले जटिल मानिने मिर्गौला प्रत्यारोपण सेवा थालेको छ। त्यसैगरी अस्पतालले डायलाइसिस, आईसीयू, एनआईसीयू, म्यामोग्राफी, एमआरआई र सीटी स्क्यानजस्ता सेवा पनि दिइरहेको छ। हाडजोर्नी, न्युरोसर्जरी, नाक, कान, घाँटी र पत्थरीलगायतका शल्यक्रिया अस्पतालमा हुने भएकोले पनि कर्णालीवासीले आँगनमै विशेषज्ञ सेवा पाइरहेका हुन्। यसले यहाँका नागरिकलाई ठूलो राहत मिलेको अस्पतालको भनाइ छ। त्यस्तै मुटु रोगको उपचार, आँखाको शल्यक्रिया सेवा विस्तारको काम भइरहेको छ। त्यसका लागि अस्पतालले तला थप गर्ने कार्य सुरु गरेको छ। अस्पतालले अप्थाल्मोलोजी र स्पाइनल सर्जरी सेवा थपेको छ। अक्सिजन प्लान्टको व्यवस्था र पाइपलाइन जडान तथा सञ्चालन हुँदै आएको छ। यस्तै अस्पतालले ब्लड बैंक, फार्मेसी र एम्बुलेन्स सेवा सञ्चालन गरिरहेको छ। अस्पतालका मेडिकल रेकर्डर अधिकृत विनोद बस्नेतले भौतिक पूर्वाधारको विकास, विशेषज्ञ उपकरण र जनशक्तिको व्यवस्थापनका कारण अस्पतालले नागरिकलाई गुणस्तरीय सेवा प्रवाह गरिरहेको बताए। सेवा विस्तारसँगै पछिल्लो समय अस्पतालमा छिमेकी प्रदेश लुम्बिनी र सुदूरपश्चिमसहित भारतबाट समेत बिरामी आउने गरेको अस्पतालको भनाइ छ। दैनिक ६ सय बिरामीको उपचार जटिल रोगको पनि उपचार हुन थालेपछि कर्णाली प्रदेश अस्पतालमा बिरामीको संख्या बढ्दो छ। हाल दैनिक ६ सयभन्दा बढी बिरामीले सेवा लिइरहेका छन्। बिरामीको चाप बढेपछि अस्पताललाई चाप थेग्न हम्मेहम्मे पर्न थालेको छ। अस्पतालका अनुसार पछिल्लो तीन वर्षको अवधिमा मात्र ४ लाख १६ हजार ३ सय ३७ जना बिरामीले सेवा लिएका छन्। जसमा ३ लाख ६९ हजार ६ सय १७ जनाले ओपीडी र ४६ हजार ७ सय २० जना बिरामीले आकस्मिक सेवा लिएका हुन्। तथ्यांकअनुसार सेवा लिने बिरामीको संख्या हरेक वर्ष दोब्बरले बढ्दै गएको छ। बिरामीको चाप बढेपछि हाल ३ सय शय्याको यो अस्पताललाई ५ सय शय्यामा स्तरवृद्धि गर्ने काम भइरहेको अस्पतालका निर्देशक डा डम्बर खड्काले जानकारी दिए। उनका अनुसार अस्पतालमा पाँच सय शय्या सञ्चालनका लागि हाल थप भवन निर्माणको काम भइरहेको छ। डा खड्काले अब प्रदेश अस्पताललाई स्वास्थ्य विज्ञान प्रतिष्ठानको रूपमा विकास गर्ने योजना रहेको जानकारी दिए। बिरामीको चाप बढेको भन्दै उनले कर्णालीवासीलाई अब कर्णालीमै सबै प्रकारका विशेषज्ञ उपचार सेवा दिन पनि प्रतिष्ठान आवश्यक भएको बताए। प्रदेशकै गौरवको आयोजना कर्णाली प्रदेश अस्पताललाई प्रदेशकै गौरवको आयोजनाको रूपमा लिने गरिएको छ। प्रदेश सरकारले आफ्नो उपलब्धि र सफलताको सूचीमा यही अस्पताललाई राख्दै आएको छ। अस्पतालको भौतिक विकास र सेवा प्रवाहमा भइरहेको प्रगतिका कारण पनि यसलाई प्रदेशकै गौरवको आयोजनाको रूपमा लिइएको हो। यसकारण पनि प्रदेश सरकारले अस्पतालको भौतिक विकास र सेवा विस्तारलाई प्राथमिकता दिँदै आएको छ। बिरामीको चापलाई मध्यनजर गरी आगामी तीन वर्षभित्र बालबालिकाको लागि छुट्टै अस्पताल निर्माण गरी सञ्चालन गर्ने प्रदेश सरकारको योजना छ। त्यस्तै अब छुट्टै ओपीडी भवन निर्माण, बिरामी कुरुवा घरको निर्माण र अस्पतालको तला थप गरी सञ्चालनको तयारी भइरहेको हो। यस्तै आगामी वर्षमा विशेषज्ञ चिकित्सकद्वारा क्याथ ल्याब सेवा सञ्चालन गर्नुका साथै अस्पताल विकास समितिको दिगो आर्थिक स्रोतका लागि पसल सटर निर्माण गर्नेसमेत तयारी छ। कर्णालीवासीलाई सहज रूपमा उपचार सुविधा उपलब्ध गराउन अस्पताललाई पाँच सय शय्याको बनाउन लागिएको छ।"
मानवले नसोचेका कुरा,"संसारमा मानवको अवतरण किन भयो प्रत्येक व्यक्तित्वले सोच्नुपर्ने यो नै एउटा मानवको मुख्य जरो कुरा हो। यो धर्तीमा केवल मानवमात्र सर्वश्रेष्ठ चेतनशील प्राणी हो। यो सबैलाई विदितै भएको कुरा हो। यो ब्रह्माण्डमा लालनपालनदेखि अधोगति अर्धगति चरम विकास जे गर्छ, सबै मानवकै अभिभारा छ। पृथ्वीमा जति पनि मानवको अवतरण भएको छ। सबैको एक न एकदिन अवशान हुने कुरा निश्चित छ। जब मानवमात्र नभएर यो जगत्मा मानव र प्राणीको एकदिन अवशान हुने कुरा निश्चित छ त हामीले यो कुरा सोच्नु आवश्यक नै छैन भने यो विश्व चराचरका मानिस एक अर्कोलाई सिध्याउने खेलमा किन लाग्छ, यो नै मानवले गलत बाटो समाइरहेको छ। अबका मानवले यो बाटो तुरुन्त गलहत्याउन अपरिहार्य छ। जब यो बाटो निश्चितै छ त त्यो बाटो अझ हामीले अवलोकन गर्न किन पयो ? यदि मानव अजरामर हुन्थ्यो भने के हुन्थ्यो होला ? यस्तो क्षणिक जीवनमा हामीले एकआपसमा वैरभाव गर्नु बेकारको कुरा हो। आजको विश्व सबै यसैमा तामधाम देखाइरहेको छ। सारा विश्वका एक तिहाइ बजेट यसैमा समाप्त भएका छन्। यसैमा रणसंग्राम घमासान युद्ध भइरहेका छन्। यो कुरा आजको मानवले किन सोच्दैन। यदि आजको मानवले यस्ता नकारात्मक दिशालाई त्यागेर सकारात्मक दिशा अवलम्बन गर्ने हो भने आजको यो विश्व ब्रह्माण्ड कस्तो हुन्थ्यो होला ? सोचनीय छ। जुन हाम्रा पुर्खाले व्यक्त गर्दै आएको एउटा उखान छ नि हलो अड्काएर गोरु चुट्ने। हो ! यही उखान चरितार्थ भएको पाइन्छ यहाँ। यो ब्रह्माण्ड संसार नै सबैको ध्येय यौटै छ कि ! यो ब्रह्माण्ड संसारको विकास कसरी गर्ने ? यसमा कसैको दुई मत छैन। तर फेरि यो ब्रह्माण्ड संसार नै हलो अड्काएर गोरु चुट्छ त अनि कसरी ब्रह्माण्ड संसारको विकास हुन्छ ? यो नै एउटा ठूलो विचारणीय कुरा छ। यसबाट यो देखिन्छ कि ! यो ब्रह्माण्ड संसारकै यो ब्रह्माण्ड संसारको विकास गर्ने चाहना छ। एकआपसमा भाइचारा गरेर विश्व भ्रातृत्वको पथमा लाग्नुपर्छ भन्ने उद्देश्य छ। हाम्रा व्यक्त भएका विचारले यो जनाएको भान हुन्छ। तर हाम्रो कार्य विश्व ब्रह्माण्ड नै एकअर्कोलाई सिध्याउने खेलमा लागेका छौं त अनि यो त हामी उद्देश्यविपरीत बाटोमा लागेका छौं। भन्छौं उद्देश्य लिन्छौं विश्वको विकास हुनुपर्छ। कार्य गर्छौं एकअर्कोलाई सिध्याउने अनि उद्देश्यविपरीत भएर हाम्रो समाज अस्तव्यस्त छ। त्यो एउटा मानव मात्र हैन, सारा ब्रह्माण्ड नै यस्तै छ। काम गर्छ अर्ध विकास हुने अनि भन्छ विकास भएन अनि कसरी हुन्छ ? विकास कोही मानवले सोचेको हुँदैन मैले के गरिरहेछु भनेर ! यावत् मानवले सोचेको खण्डमा यो ब्रह्माण्ड नै सकारात्मक बाटो लाग्ने यहीँबाट हो। यदि यो विश्वका तमाम मानवले यो कुरा सोचिदिने हो भने यहीँबाट यो विश्व सकारात्मक बाटोतर्फ उन्मुख हुन्छ। सकारात्मक बाटो लिन्छ। हेर्नोस् यो कुरा तमाम तपाईं हामीभित्रका कुरा यो विश्वमा जे भइरहेछ यो सबै तपाईं हाम्राभित्र भएका कुराले रिँगाइरहेका छन्। आफूले गर्दा हामी आफैंले दुःख पाइरहेका छौं। अनि हामी भन्छौं अरूले हामीलाई दुःख दियो। ओहो ! हेर्नोस् त कुरा गजबका कुरा छन्। यो ब्रह्माण्ड संसार बिग्रिनुको कारण नै यही हो। भारतका महात्मा गान्धीलाई मार्ने व्यक्ति गेल्से जो हुन् तिनले पनि भनिरहेका छन् मैले ठीक गरेको छु। ओहो ! त्यत्रो महान् व्यक्तित्वलाई मैले मारे नकाम गरें भन्नुपर्छ नि ! अहँ ! भन्दैनन्। हाम्रो नेपालको त के कुरा गरौं यस्ता कुरा कति छन् कति। हाम्रा आफ्ना कारणले नै हामी आफैंले दुःख पाइरहेका छौं। भन्छौं अरूले हामीलाई दुःख दियो। यत्तिमात्र यो विश्वले सोच्ने हो भने उही हामी स्वर्ग जस्तो रहेछ भन्छौं नि, हो यो विश्व नै स्वर्ग हुनेछ। भन्नाको मतलव हो जब यो विश्वले यति कुरा सोच्ने हो भने विश्वले नै गल्ती कुरा गर्दै गर्दैन र कथम् गल्ती गरिहाल्यो भने पनि त्यसले महसुस गर्छ र फेरि गल्ती गर्दैन। विश्वले नै गल्ती गर्ने बाटो त्यागेपछि विश्व ब्रह्माण्ड नै सही दिशामा हिँड्छ। विश्व नै सही दिशामा हिँडेपछि विश्वको कल्याण हुन्छ। विश्वले सुखसुविधा पाउँछ, विकास भनेकै यही त हो। एउटाले अपराध गरेपछि दोस्रोले दुःख पाउने हो यदि संसारमा सबैले यस्ता कुरा सोचे भने अपराध गर्ने व्यक्ति नै हुँदैन अनि अपराध गर्ने व्यक्ति नभएपछि त सबैले सबैको भलो सोचेर काम गरेपछि संसारकै भलो भएन त भयो नि। संसारले नै सुख पाउने भयो केवल एउटा व्यक्तिको सोचाइले गर्दा तमाम मानिसले दुःख पाइरहेका हुन्छन्, ऊ आफैंले पनि दुःख पाइरहेको हुन्छ। तै पनि तिनका सोचाइ परिवर्तन हुँदैनन्। यही नै एउटा गजबको कुरा छ। त्यसो भएर सन्तमहन्त ज्ञानीहरू सुख र दुःख भन्ने नै तिमीहरू आफैंभित्र छ त्यसो भएर तिमीहरूले आफूलाई फर्केर हेर्नुपर्छ भन्छन्। हामीहरू त्यो कुरा मतलवै नगरिकन हिँडिरहेका हुन्छौं। हुन पनि हो रहेछ भन्ने कुरा यसैले पनि प्रमाणित गर्छ। जस्तै एउटा उदाहरण दिउँ। हाम्रो गाउँघरमा अहिले यतिबेला एउटा राजनीति हावी भइराखेका छन्। एउटा पक्षले कुनै गाउँमा विकासको बजेट ल्यायो भने अर्को पक्षले त्यो थाहा पाउनासाथ तुरून्त त्यसको विरोध गरिहाल्छ र सकेसम्म त्यो बजेट नै लागू हुन नदिने पक्षमा पुयाउँछ। यसले गर्दा के भयो त एक त्यो आफैंलाई पनि तनाव गरायो अर्को त्यो बजेट ल्याएको भए गाउँघर सबैलाई सुख सुविधा हुने थियो। त्यो पनि भएन, फेरि सबैलाई तनाव गरायो। किनभन्दा त्यसले त्यो बजेट ल्यायो र लागू गरायो भने उनीहरूले काम गरेको देखिने भयो। हामीले काम गरेको देखिँदैन र हामीपछि पर्छाैं भन्नाका खातिर त्यो बजेट नै फल गराउनतिर लाग्छ हेर त ! त्यो आफ्नै खुट्टामा आफैंले बञ्चरो हानेको हो कि हैन तै पनि हामीहरू सबै त्यसैको पक्ष लिएर हो ! हो ! भन्दै हिँड्छौं। हाम्रो सोचाइ के हुनुपथ्र्यो भन्दा उसले त्यो बजेट ल्याएर लगायो भने मेरो पालामा अझ ठूलो बजेट ल्याएर लगाउँछु भनेको भए सबैको कल्याण हुनेथियो, हुन्थ्यो। त्यसो हुन सकेन यही नै हाम्रो नकारात्मक सोचाइले सबैले दुःख पाउने कारक बनेर गएको छ। एउटा कुरा यो ब्रह्माण्डका तमाम मानिसभित्र एउटा न्याय हेर्ने पक्ष छ। त्यो सबैसँग छ तर पनि मानिस आफ्नो स्वार्थले गर्दा त्यसलाई लात मारेर स्वार्थले गर्दा जानाजान अन्याय गरिरहेको हुन्छ यो एउटा बिडम्बना छ। किन त भन्दा उसको स्वार्थ सिद्ध गर्नका खातिर। अर्को एउटा हामी तमाम विश्वका मानवभित्र एउटा यस्तो पक्ष छ। तिनले त्यसभित्र संसारमा कसैले गर्न नसकेका कारखाना चलाइरहेका छन्। आजसम्म विश्वमा यस्ता कारखाना कसैले चलाउन सकेका छैनन्, देखिएको छैन। त्यस्तो कारखाना के होला ? कसैले भन्न सक्छ ? कसैका तागत छन् ! ल भन त ! अहँ ! छैनन्। जसले गर्दा आज हामी विश्वसामु म मानव हुँ भनेर नाक ठाडो पारेर हिँड्न पाइरहेका छौं। ल ! त ! त्यो एउटाले मात्र कारखाना बन्द गयो भने हाम्रो हालत समाप्त हुन्छ। त्यो के हो त ? जब छ हामी दालभात तरकारी, अचार, खुर्सानी, कागती, पानी, दूध, दही, घिउ, केरा, चाकु, फलफूल, मह, अम्बा, स्याउ, सुन्तला चाहे जे खाउँ पहिला त्यो छुट्ट्याउने काम हुन्छ। त्यो छुट्ट्याउने हाम्रो भित्रै छ पहिला विष्टा र मूत्र छुट्ट्याइन्छ। त्यसपछि त्यसबाट कुनै रगत बनाएको हुन्छ त कुनै वीर्य बनाएका हुन्छन्। कुनै त्यहीँबाट कानेगुजी, थुक, आँसु, चिप्राजस्ता विभिन्न प्रकारका विकार चिजबीजमा शरीर सञ्चालन गर्ने तŒवहरू निर्माण गरेर यो शरीरलाई चलाइरहेका हुन्छन्। हेर्नोस् त रजहाँसले समुन्द्रको पानीभित्र मिसिएको दूध मात्र छुट्ट्याएर खान्छ। त्यस्तै हामीले खाएका खानाबाट हाम्रा शरीरका पार्टपुर्जालाई चाहिने आवश्यक तŒव निर्माण गरेर हाम्रा शरीरका पार्टपुर्जा चलाइरहेका छन्। कुनैले हाम्रो मुखभित्र रहेको जिभ्रोमा आवश्यक मात्रामा रसाइरहेका हुन्छन्। घटी पनि छैनन्, बढी पनि छैनन्। यो कुरा सोचेर ल्याउँदा कस्तो गजब छ। यिनैका क्रियाकलापले गर्दा आज हामी खुब रमाएर हिँड्न पाएका छौं। कसैले महामानव बन्न पाउनु भएको छ। कसैले एउटा गर्व लाउने काम गरेर देखाउन पाउनु भएको छ। यो एउटा अचम्म छ। यो कुरा हामी कसैले सोचेका छौं त ? छैनौं नि। यदि सबैले यस्तो सोचेर एउटाको मात्र हैन, संसारको कल्याण हुने कार्य गरेमा यो ब्रह्माण्ड संसार कस्तो हुन्थ्यो होला हगि ! एउटा कल्पना गरौं त।"
विपन्नलाई एकै ठाउँमा घर,"हेटौंडा : बागमती प्रदेश सरकारले प्रदेश गौरवको आयोजनाको रूपमा एकीकृत आवास कार्यक्रमलाई विशेष प्राथमिकता दिएर काम गरिरहेको छ। प्रदेश सरकारले गत वर्षबाट वनकरिया, माझी, बोटे जातिहरूलाई एकीकृत रूपमा बसोबास गराउन उक्त एकीकृत बस्ती तथा आवास कार्यक्रम ल्याएको थियो। गतवर्ष उक्त कार्यक्रमका लागि भन्दै प्रदेश सरकारले २० करोड रुपैयाँ र चालु आर्थिक वर्ष २०८००८१ मा १६ करोड रुपैयाँ बजेटविनियोजन गरेर काम गरिरहेको सहरी विकास तथा भवन कार्यालयका सूचना अधिकारी टेकनाथ काफ्लेले बताए। गत वर्ष प्रदेशका तीन जिल्लाहरू मकवानपुर, चितवन र धादिङमा करिब २ सय ५० वटा घरहरू एकीकृत बस्तीको रूपमा निर्माणकार्य सुरु भएको थियो। उक्त वर्ष स्थानीयतहरूबाट सिफारिस आएकाहरूको तीव्रगतिले काम भइरहेको काफ्लेले बताए। अघिल्लो वर्ष २५ प्रतिशत काम सम्पन्न भइसकेको छ। गत वर्षका धेरै योजना सम्पन्न भइसकेता पनि कतिपयको हकमा अन्तिम किस्ता लिन आउन बाँकी रहेकोउनले बताए। गत वर्ष मकवानपुरको राक्सिराङ, मनहरी र कैलाश गाउँपालिकामा क्रमशः ५०, ८० र ३० घरगरी १ सय २० वटा घरहरूको निमार्णकार्य सुरु भएको थियो। यस्तै, चितवनको राप्ती नगरपालिका, कालिका नगरपालिका र इच्छाकामना गाउँपालिकामा समेत क्रमशः ४५, १५ र १५ घर गरी ७५ घरहरू एकीकृत बस्तीको रूपमा विस्तारको काम गरेको छ। यस्तै, धादिङ जिल्लाको बेनीघाट रोराङ, गजुरी, थाक्रे, सिद्धलेक, धुनीबेंसीमा क्रमशः २४, २०, ४, ३, ४ घरगरी कुल ५५ घरहरूको निर्माणकार्य गरेको कार्यालयले जनाएको छ। गत वर्ष सञ्चालन भएको योजनाबाट करिब २ सय ५० घरधुरीका वनकरिया, माझी, बोटे जातिहरू लाभान्वित हुने बताइएको छ। यस्तै, प्रदेश सरकारले अघिल्लो वर्षको योजनालाई निरन्तरता दिँदै चालु आर्थिक वर्ष २०८००८१ मा मकवानपुर, चितवन र धादिङ जिल्लामा पुनः कार्यक्रम गरिरहेको छ। प्रदेश सरकारले मकवानपुरका हेटौंडा उपमहानगरसहित राक्सिराङ, मनहरी, कैलाश, बागमती, बकैया, भीमफेदी गाउँपालिकामा १ सय ७५ वटा घरहरू एकीकृत बस्तीको रूपमा विस्तार गर्ने कार्यक्रमअन्तर्गत द्रुत गतिले काम गरिरहेको बताएको छ। यस्तै उक्त कार्यक्रमअन्तर्गत चितवनको खैरहनी, रत्ननगर, कालिका, माडी, भरतपुर, इच्छाकामना र राप्ती नगरपालिका गरी कुल १ सय ७७ वटा घरहरू निर्माण गरिरहेको टेकनाथ काफ्लेले बताए। यस्तै, धादिङ जिल्लाको बेनीघाट, गजुरी, थाक्रे, सिद्धलेक, धुनीबेंसीमा ६३ वटा घरहरू निर्माणकार्य भइरहेको छ। चालु आर्थिक वर्षमा एकीकृत बस्तीको रूपमा निर्माणकार्य अघि बढाइएका घरहरूको सम्झौता भएर दोस्रो किस्तासमेत लगिसकेको कार्यालयले बताएको छ। सामाजिक र आर्थिक रूपमा विपन्न परिवारलाई मध्यनजर गर्दै ल्याएको उक्त कार्यक्रमले उनीहरूको जीवनस्तरमा सुधार ल्याउने प्रदेश सरकारको विश्वास रहेको छ।"
बोराभित्र के छ ? आमा,"काठमाडौं : पर्दा खुल्छ, दुईवटा कुर्सीको छेउमा रहेको टेबलमा एउटा बोरा देखिन्छ। कार्यक्रममा सहभागी सबैमा जिज्ञासा जाग्छ आखिर बोराभित्र के होला ? बाँधिएको बोराको जुइनो खोल्न पुगे तीन आमा। बोराभित्रबाट निकाले अरू धेरै बोराहरू ! तीनैजनाले एउटा एउटा बोरा हातमा लिए र देखाए सबैलाई। केहीबेरको रहस्य उद्घाटन भयो। अन्नपूर्ण पोस्ट् दैनिकका प्रधान सम्पादक अखण्ड भण्डारीको उपन्यास बोरा सार्वजनिक कार्यक्रममा शुक्रबार राजधानीमा उनकै आमा ९० वर्षीया गंगाकुमारी भण्डारी, उनकै सासू जीवन्तकुमारी घिमिरे र उनकै गुरुआमा मैयाँदेवी ढुंगेलले बोराको जुइनो फुकाउँदै बोरा नामक उपन्यास सार्वजनिक गरेका हुन्। मलाया एक्सप्रेसका लेखक भण्डारीको यो दोस्रो उपन्यास हो। बोराको अनुहार त सहभागी सबैले देख्न पाए तर बोराभित्र के छ ? अर्को रहस्य ज्युँदै थियो सबैको मनमा। कार्यक्रम सञ्चालक साहित्यकार मुकुन्दराज शर्माले बोराबारे व्याख्या गर्न थाले, सानामा बोरामा खेल्थ्यौं। बुबा भन्नुहुन्थ्यो ऊ जोगी आयो, बोरामा हालेर लैजान्छ। केही कुरो जतन गरेर राख्ने पनि बोरा। कसैका लागि बोरा मखमली ओछ्यान पनि। अनेक प्रयोगमा आउने बोराभित्र के छ त ? उपन्यासकारबाटै सुनौं । कार्यक्रमको निम्ता पाउनेहरूले भने केही छनक पाइसकेका थिए। निम्तापत्रमा लेखिएको थियो आफ्नै छोराले आमालाई कसरी फाल्दैछन् बोरामा हालेर ? जसमा हँसिली आमा बोराभित्रबाट हाँसिरहेको तस्बिर थियो। निम्तासँगै सोधिएको प्रश्नले आगन्तुकमा मजैले जिज्ञासा जगाएको आभास हुन्थ्यो। एउटा छोराले बोरामा हालेर नदीकिनारमा छोडेको कथा छ बोराभित्र, बोराभित्र के छ ? भनेर संवादमार्फत खोतल्ने प्रयास गर्न थाले एपीवान टेलिभिजनका समाचार प्रमुख निरज जोशी। उनको जिज्ञासामा उपन्यासकार भण्डारीले भने, तर उपन्यास ती आमा हाँसेपछि टुंगिएको छ। आमा न हो, छोराले जे गरे पनि आमा खुसी नै हुन्छिन् भन्ने पनि उपन्यासले देखाएको छ। कसरी भेट्नु भयो ती आमालाई ? भण्डारीले भने यो सत्य घटनामा आधारित उपन्यास हो, भलै ठाउँ, पात्र र परिवेश परिवर्तित भएका छन्। ती आमालाई एक दशकअघि भेटाएँ। म ज्युँदो हुँदै लेखिसक्नू भन्नुहुन्थ्यो तर अहिले उहाँ यस धरतीमा हुनुहुन्न। आमा भन्नुहुन्थ्यो यस्तो किताब लेख्नु ता कि त्यसले समाज परिवर्तन गरोस्। उपन्यासकार भण्डारी सवालका जवाफहरू दिन थाले आमालाई ज्युँदै बोरामा फालेको घटना समाचार बनाउनु पथ्र्यो पत्रकारका नाताले तर मैले उपन्यास बनाउने विचार गरें। सरल भाषामा मीठो प्रस्तुति गरेर सबैमाझ पुग्ने विधा उपन्यास लाग्यो र लेखें। सञ्चारकर्मी भएकाले फरक सूत्र प्रयोग गरेर छोरासँग भेटें। नेपालका सबै वृद्धाश्रम पुगें। आमामात्र होइन, बुबाहरूलाई पनि भेटें, संवाद गरें। मूलपात्र आमा भए पनि बुबाहरूका विषय परोक्ष ढंगले समेटिएका छन्। आमालाई यस्तो घटना हुनुको सही कारण बकाउन हम्मे पयो तर त्यो वातावरण पनि बनाएँ र यो बोरा लेखें। पारिवारिक एवं सामाजिक यस्ता विकृति न्यूनीकरणमा यो उपन्यासले भूमिका निभाउने छ भन्ने अपेक्षा राखेको छु। अन्नपूर्ण मिडिया नेटवर्कका अध्यक्ष क्याप्टेन रामेवर थापाले बोरा सामाजिक विकृति र विसंगतिलाई चिर्न सफल उपन्यास भएको बताए। आमा कहिल्यै बुढी हुनुहुन्न। जहिले पनि बाबु के छ बा ? भनेर सोध्ने, के खाइस् ? भनेर जे भएको दिने आमाले बुढ्यौली भएको कहिल्यै देखाउनु हुन्न, उनले भने, यो उपन्यासमा छोराबुहारीले आमालाई बाधक ठानेको सन्दर्भ आउँछ र बुहारीले धेरै संवादपछि अन्त्यमा निष्कर्ष निकाल्दै मार्नुपर्छ भन्छिन् त्यसपछि छोराले मार्नुहुन्न फाल्नुपर्छ भन्छ र बोरामा हालेर लगेर फाल्छ। आमा चलचित्रकी नायिका भुवन चन्दले पहिलोपटक पारिवारिक व्यथा सार्वजनिक गर्दै ११ वर्षको उमेरदेखि आमा पालेको बताइन्। अर्को बिहे गरेपछि हेलाँमा परेकी आमा तैपनि भन्नुहुन्थ्यो छोरी बुबाको मुख हेर्न जा।, चन्दले भनिन्, डाक्टर बनेर धनदौलत इज्जत प्रतिष्ठा कमाएको छोराले आमा फाल्नुले जीवनको अर्थ के दिन्छ ? यो कहाँसम्मको पीडा हो ? अब सबैले बुझून्, आमा पालून्। रिम्पोचे डोल्पो बुद्धले उपन्यासबाट सबैले पाठ सिक्नुपर्ने बताउँदै भने, घरमा बुबाआमा हुनु घरको उज्यालो हो, आशीर्वाद हो, खुसी हो। कसैले बुबाआमाको चित्त नदुखाउनू। भण्डारीकी छोरी अनुपा र उनकै साथी दीपशिखा ढुंगेलले आमा बोलको गीत गाएका थिए भने प्रकाशक पिस बुक प्रालिको तर्फबाट पार्वती भण्डारीले सबैलाई धन्यवाद दिँदै उपन्यास समाजको ऐना बनेको बताइन्। पुस्तक ४७२ पृष्ठको छ।"
"पहिले दुर्गम, अहिले सुगम","धनकुटा : कुनै बेला तेलिया तांखुवा पुग्न सदरमुकामदेखि हिले, जोरपाटीहुँदै घुमाउरो बाटोको विकल्प थिएन। यस क्षेत्रका बासिन्दालाई सदरमुकाम आउन काजिमानेदेखि चुलाचुली, जोरपाटी, हिलेहुँदै आउनुपर्ने बाध्यता थियो। लामो दूरीका सवारी चल्दैनथिए। छोटो दूरीका गाडी सञ्चालन हुँदा ठाउँठाउँमा गाडीबाट ओर्लंदै अर्को गाडी चढ्दै हिँड्नुपर्ने सास्ती थियो। तर अहिले अवस्था फेरिएको छ। कोशी प्रदेश सरकारले पूर्वाधार विकास कार्यालयमार्फत बिहीबारे हटियाकर्मिटारबञ्चरे हुँदै तांखुवातेलियासम्म कालोपत्रे सडक निर्माण गरेको छ। जसले गर्दा यस क्षेत्रका स्थानीयलाई सदरमुकाम आउन सहज मात्र भएको छैन, सदरमुकामसम्मको दूरीसमेत छोट्ट्याइदिएको छ। कुनै बेला गाडी पाउनसमेत मुस्किल हुन्थ्यो, तेलियाका स्थानीय मेघराज खतिवडा भन्छन्, अहिले सदरमुकाम जान बस, माइक्रो, टाटा सुमोजस्ता दर्जनौं सवारीसाधन सञ्चालन हुन्छन्। छिमेकी तेह्रथुमसम्म सीमा जोडिएको तेलियाताखुंवा पुग्न काजिमाने, चुलाचुलीदेखि पैदल हिँडेर ओरालो बाटो हिँड्नु पथ्र्यों। सडक कच्ची हुँदा सवारीसाधन खासै चल्दैनथियो। तर अहिले निर्माण भएको सडकले यस क्षेत्रको जीवनशैली फेरिदिएको उनी बताउँछन्। सेवासुविधा र पूर्वाधार नहुँदा यो क्षेत्रबाट बसाइँसराइको क्रम बढ्दो थियो। अहिले सडक निर्माणले त्यो क्रम रोकिएको छ। अब भने बसाइँसराइ हिँडेकाहरू गाउँ फर्किएर आउने अपेक्षा रहेको खतिवडा बताउँछन्। पशु तथा कृषिजन्य उत्पादनलाई सदरमुकाम लगेर बिक्री गर्न सहजसमेत बनाएको स्थानीय बताउँछन्। पूर्वाधार विकास कार्यालयले करिब ५८ करोड रुपैयाँको लागतमा २३ किलोमिटर सडक निर्माण गरेको हो। यो सडकको चौडाहा ५५ मिटर छ। सडकले वन क्षेत्रमा भेट्ने भएकाले निर्माणको सुरुवाती चरणमा केही असहज भएको थियो। दुई पटक म्याद थप्दै करिब चार वर्षमा सडक निर्माण सम्पन्न भएको हो। २०७७ वैशाखमा निर्माणको ठेक्का लागेको पूर्वाधार विकास कार्यालय भोजपुरका प्रमुख राजेश्वर महतोले बताए। शर्मा विमेश्वर जेभीले निर्माणको जिम्मा पाएको थियो। सुरुमा दुई वर्षको म्याद थियो। तर तत्कालीन समय कोभिड आर्थिक मन्दीका कारण काम सुरु हुन नपाउँदा दुई पटक म्याद थपिएको थियो। एकएक वर्षको गरी दुई पटक म्याद थपिएको थियो। पछिल्लो एक वर्ष थपिएको आगामी २०८१ असार मसान्तसम्म छ। निर्माण कम्पनीले काम सम्पन्न गरेपछि अझैं तीन करोड रुपैयाँ भुक्तानी दिन बाँकी छ। सबै कागजात बनिसकेको छ। वैशाखसम्म भुक्तानी हुने कार्यालय प्रमुख महतोको भनाइ छ।"
रानीजमराको विद्युत् राष्ट्रिय प्रसारण लाइनमा,"टीकापुर : राष्ट्रिय गौरवको रानीजमरा कुलरिया सिँचाइ आयोजनाअन्तर्गत कैलालीको कटाक्षेमा निर्मित विद्युत्गृहबाट उत्पादित विद्युत् राष्ट्रिय प्रसारण लाइनमा जोडिएको छ। आयोजनाले जानकी गाउँपालिका९ स्थित कटासेमा निर्माण गरेको विद्युत्गृहबाट उत्पादित ४७१ मेगाबाट उत्पादन सुरु गरेको छ। पावर हाउसबाट माघ १७ गते उत्पादित विद्युत् लम्कीस्थित प्रसारण केन्द्रबाट राष्ट्रिय प्रसारण लाइनमा जोडिएको थियो। पूर्वी कैलालीमा बाह्रैमहिना सिँचाइ सुविधा पुर्याउने उद्देश्यले सुरु गरिएको आयोजनाले पाँच वर्षदेखि विद्युत् उत्पादनको काम सुरु गरेको थियो। माघ महिनादेखि नियमित विद्युत् उत्पादन गर्दै राष्ट्रिय प्रसारण लाइनमा जडान गरिए पनि विद्युत् प्राधिकरणसँग खरिद सम्झौता हुन नसकेको आयोजनाका इन्जिनियर वीरसिंह धामीले बताए। विद्युत् उत्पादन पुसमा परीक्षण गरेर माघ महिनाबाटै नियमित भइरहेको छ विद्युत् उत्पादनको जिम्मेवारीमा रहेका इन्जिनियर धामीले भने, हालसम्म पनि विद्युत् खरिदबारे सम्झौता हुन नसकेपछि अन्योलमा रहेका छौं, यद्यपि विद्युत् भने नियमित रूपमा उत्पादन भएर लम्कीबाट राष्ट्रिय प्रसारण ग्रिडमा जडान गरेका छौं। कर्णाली नदीको चिसापानीबाट मुख्य इन्टेकमार्फत रानी जमरा कुलरिया सिँचाइ आयोजनामा बग्ने नहरबाट विद्युत् उत्पादन हुने हुँदा एकनासको विद्युत् उत्पादन हुने आयोजनाले जनाएको छ। पश्चिम नेपालमा लमहीयता कटाक्षेस्थित एकमात्रै पावर हाउस हो। सिँचाइको नहरबाट विद्युत् उत्पादन हुने हुनाले एकनास नियमित विद्युत् उत्पादन हुने इन्जिनियर धामीले बताए। इन्जिनियर धामीले भने, आयोजना र यो क्षेत्रवासीका लागि यो निकै गौरवको क्षण हो, हामीले वार्षिक ४२ गिगावाट विद्युत् ऊर्जा उत्पादन हुने अनुमान गरेका छौं। आयोजनाका सिनियर डिभिजनल इन्जिनियर टोपबहादुर खत्रीले तराई क्षेत्रको सिँचाइ आयोजना भए पनि सञ्चालन मोडेल स्पष्ट नहुँदा खरिद सम्झौतामा ढिलाइ भइरहेको बताए। तराई क्षेत्रमा पनि आठ मिटरबराबरको हेड (उचाइ) बाट बिजुली उत्पादन भइरहेको छ, यो निकै खुसीको कुरा हो, इन्जिनियर खत्रीले भने, सिँचाइ नहरमा पानी उपलब्ध निरन्तर हुँदा बिजुली पनि उत्पादन नियमित हुन्छ, तर यसको सञ्चालन कसले गर्ने ? कसरी गर्ने भन्ने विषय स्पष्ट नभएको हुँदा नेपाल विद्युत् प्राधिकरणसँग विद्युत् खरिद सम्झौता हुन सकेको छैन। कैलालीको पूर्वीक्षेत्रमा रानी, जमरा र कुलरिया कुला प्रणालीबाट १४ हजार ३ सय हेक्टर जमिनमा सिँचाइ सुविधा पुगेको छ। लम्की शाखा नहर निर्माण सकिएसँगै थप ६ हजार हेक्टरमा सिँचाइ सुविधा पुर्याउने उद्देश्य आयोजनाको छ। आयोजनाका शाखा तथा उपशाखाहरूमा कुलो प्रणाली विस्तारका लागि समेत काम भइरहेका छन्। झन्डै १ सय ५० वर्षअघिदेखि कर्णाली नदीबाट अस्थायी मुहान निर्माण गर्दै बर्सेनि रानीजमरा र कुलरिया नदीमा पानी ल्याउने गरिन्थ्यो। आयोजनाले पहिलो चरण २०६७०६८ देखि २०७४०७५ मा विश्व बैंकको १२ अर्ब ३७ करोड ७५ लाख रुपैयाँ लागतमा निर्माणकार्य गरेको छ भने दोस्रो चरण २०७४०७५ देखि २०८००८१ मा थप १५ अर्ब ३२ करोड ४९ लाख रुपैयाँ छुट्ट्याएको छ।"
"एमाले सिन्धुलीको अध्यक्षमा महेन्द्रदेव श्रेष्ठ निर्वाचित, पदाधिकारीमा कोको भए विजयी ?","सिन्धुली : नेकपा एमाले सिन्धुलीको अध्यक्षमा महेन्द्रदेव श्रेष्ठ विजयी भएका छन्। बुधबारबाट भएको आठौँ अधिवेशनबाट जिल्ला कमिटीको अध्यक्षमा श्रेष्ठ ४४१ मत प्राप्त गर्दै विजयी भएका हुन्। श्रेष्ठले निकटतम प्रतिद्वन्द्वी कुमार बहादुर कार्की (रामकुमार) लाई १३७ मत अन्तरले पराजित गरेका हुन्। कार्कीले भने ३०४ मत मात्र प्राप्त गरेका छन्। श्रेष्ठ एमाले कमलामाई नगर कमिटीका अध्यक्ष हुन् भने कार्की निवर्तमान जिल्ला अध्यक्ष हुन्। यस्तै कर्णबहादुर घिसिङ उपाध्यक्षमा दोहोरिएका छन्। उनले खडगबहादुर रजन (धिरज) लाई ५३ मतले पछि पार्दै दोस्रो पटक उपाध्यक्ष पदमा निर्वाचित भएका हुन्। घिसिङले ३९४ मत प्राप्त ल्याउँदा धिरजले ३४१ मत पाए। मुख्य निर्वाचन अधिकृत पदमबहादुर मगरका अनुसार अधिवेशनबाट सचिव पदमा नवराज थिङले ४०१ मत प्राप्त गर्दै विजयी भए। उनको निकटतम् प्रतिद्वन्द्वि नारायण बरालले ३२८ मत प्राप्त गरे। बराल सातौं अधिवेशनमा सर्वसम्मत सचिवमा चयन भएका थिए। उपसचिव (खुलातर्फ)दिपेश बराल र महिलातर्फ पार्वती भट्टराई विजयी भएका छन्। बरालले २३५ मत प्राप्त गरेर विजयी भएका हुन्। उनको निकटतम प्रतिद्वन्द्वी कुमार शर्माले १५६ मत, राजु बरालले १५१, टिकाबहादुर देवकोटाले ९७ र शंकर कुमार कार्कीले ४५ मत प्राप्त गरे। उपसचिव (महिला) मा भट्टराईले सर्वाधिक ४८४ मत पाएर विजयी भइन्। उनको प्रतिद्वन्द्वी मिथुला कुमारी घिमिरेले २२० मत पाइन्। अधिवेशनमा सर्वसम्मत नेतृत्व चयन हुन नसकेपछि शुक्रबार मतदान भएको थियो। निर्वाचनमा कुल ७८३ मतदाता रहेकोमा ७५४ जनाले मतदान गरेका थिए। यस अघि लेखा समिति संयोजकमा संजय कुमार दाहाल लगायत ३६ जना सर्वसम्मत चयन भएका थिए।"
आफैंविरुद्ध एक गुरिल्ला,"म त्यो देशमा जन्में जहाँ उज्यालोले पहिलोपल्ट नमस्कार गर्छ। जहाँ मैले पालुवामै दुःखका अनगिन्ती व्याकरण पढें कोपिलामै पीडाका अनेकौं प्रश्नको सामना गरें फक्रँदै गर्दा चोटका विविध परीक्षाबाट गुज्रिएँ। खाने लाउने उमेरमा मैले बोकें जिन्दगीको एउटा अजंगको बोझ। सहें अभावको राजमार्ग मेरी आमाले जस्तै हार नमानी गरें परिश्रम मेरा पिताले जस्तै। हो, मैले प्रेम गरें अतिरिक्त असामाजिक असंवैधानिक हो, मलाई प्यार भयो पारम्परिक मर्यादाविपरीत आफ्नै सुगन्ध, पहिचानसित नैतिक आचरणविपरित आफ्नै संस्कृति, संस्कारसित मैले दर्ज गरें अभियोग पत्र आफैंविरुद्ध आफैंलाई नियुक्त गरें मेरो जिन्दगीको न्यायाधीश आफैं बनें अभियुक्त आफैं भएँ अधिवक्ता आफैं गरें इजलास आफैं जुटाएँ प्रेम गर्ने अपराधको प्रमाण आफैं गरें तर्कको खण्डन र, सुनाएँ जिन्दगीको पक्षमा फैसला। जिन्दगीको परीक्षा उत्तीर्ण गर्न तप, योग र बोधले तयार रहँदा विधाता हो कि कसले हो फेरिदियो प्रश्नपत्र ! प्रेमको गुरिल्ला युद्ध लड्दालड्दै हायो एक भूमिगत प्रेम ! ज्यान, देखिरहेछु बिस्तारै नजिक आइरहेको अन्धकार तिम्रो न्यानो अँगालो र स्पर्शदेखि टाढाको एक्लो क्षितिजबाट म, उज्यालो उदाउने देशको मान्छेनजिक अर्थात्, मेरो जिन्दगीको पहिलो र, अन्तिम सूर्यास्त !"
सिरहाको सलहेश फूलबारीमा मेला,"सिरहा : प्रत्येक नयाँ वर्षको दिन मेला लाग्ने सिरहाको लहान नगरपालिका१२ र २२ को सिमानामा पर्ने सलहेश फूलबारीमा आज ला लागेको छ । सलहेशमा बिहानैदेखि श्रद्धालुको भीड लागेको छ । हरेक वर्ष नेपाल तथा भारतबाट लाखौँ श्रद्धालु मेलामा आउने र आज पनि उल्लेख्य सङ्ख्यामा आउने अपेक्षा गरिएको सहलेश फूलबारी मेला व्यवस्थापन समितिका अध्यक्ष तारणीप्रसाद चौधरीले बताए। भक्तजनको भीड व्यवस्थित गर्न स्थानीय प्रहरी प्रशासनसँग समन्वय गरी सुरक्षा व्यवस्थापन चुस्त गरिएको मेला व्यवस्थापन समितिका अध्यक्ष चौधरीले जानकारी दिए। नौ बिघा क्षेत्रफलमा फैलिएको प्राकृतिक, सांस्कृतिक एवं धार्मिक पर्यटकीय सलहेश फूलबारी क्षेत्र लहान बजारदेखि चार किलोमिटर दक्षिणपश्चिममा पर्दछ । यहाँ मेला भर्न श्रद्धालु अघिल्लै दिनदेखि आउने गर्दछन् । सहलेश मन्दिरका पुजारी जितेन्द्र धामीका अनुसार १४ औँ शताब्दीका राजा सलहेसको सौर्य, पराक्रम, वीरता, साहस र प्रेमसँग गाँसिएका गाथाको सम्झनास्वरुप प्रत्येक वर्ष वैशाख १ गते मेला आयोजना हुने गरेको हो । यहाँ नयाँ वर्षको एक दिनमात्र हारमको रुखमा सुनाखरी फुल्ने र सोही दिन साँझ परेसँगै ओइलाउने किंवदन्ती छ । त्यही फूल हेर्न तथा मन्दिरमा पूजापाठ गर्न धार्मिक पर्यटक आउने गर्छन् । सलहेश तराईका पासवान जातिको इष्टदेव रहेको र तेह्रौँ शताब्दीका लोकनायक भएकाले सलहेशको पूजाअर्चना गर्नाले सन्तान प्राप्ति, चर्मरोग, कुष्ठरोगलगायतका समस्या हरण हुने जनविश्वास रहेको पुजारी धामीले बताए। नेपाल सरकारले यस क्षेत्रलाई धार्मिक पर्यटकीय क्षेत्रका रूपमा विकास गर्न नयाँ पर्यटकीय गन्तव्यको सूचीमा समावेश गरिसकेको छ । सलहेश क्षेत्रको उचित विकास गरी अपेक्षित लाभ लिन नसकिएको स्थानीय प्रदीप चौधरीले बताए। स्थानीय, प्रदेश तथा नेपाल सरकारले एकीकृत गुरुयोजना बनाएर काम गर्नुपर्ने उद्योग वाणिज्य सङ्घ सिरहाका अध्यक्ष विकास सारडाको भनाइ छ । ऐतिहासिक धार्मिक क्षेत्रको संरक्षणका लागि नेपाली सेनाले राजा सलहेशको इतिहास शिलालेखमा उतारेर पैदल मार्ग बनाएको चोहर्वास्थित श्री शेरगणका प्रमुख दीपक कार्कीले जानकारी दिए। लहान नगरपालिका प्रमुख महेशप्रसाद चौधरीले ऐतिहासिक सहलेश फूलबारीको संरक्षण र व्यवस्थापन सुधारका लागि नगरपालिकाले काम गरिरहेको र समग्र विकासका लागि तीनै तहका सरकारले मिलेर काम गर्नुपर्ने धारणा राखे। रासस"
"भैंसेभीमफेदी सडक, तीन घण्टामा काठमाडौं","हेटौंडा : तीन वर्षअघि निर्माणकार्य सुरु भएको संघीय राजधानी काठमाडौं र बागमतीको प्रदेश राजधानी हेटौंडा जोड्ने भैंसेभीमफेदी सडकखण्ड निर्माण सम्पन भएको छ। प्रदेश गौरवको आयोजना अर्थात् गेम चेन्जर प्रोजेटको रूपमा निकै महŒवका साथ उक्त आयोजनालाई हेरिँदै आएको थियो। २०७७ असार २४ गते आशिष डीएस जेभीसँग सम्झौता भई साउन महिनाबाट निर्माणकार्य सुरु भएको उक्त सडकको स्तरोन्नतिको कार्य दुई वर्षको थप म्याद गरेसँगै तीव्र गतिमा निर्माणकार्य हुँदै आएको थियो। भैंसेदेखि भीमफेदीसम्मको करिब ११५ किलोमिटर रहेको छ। सडक स्तरोन्नतिको काम भीमफेदी गाउँपालिका वडा नम्बर २,४ र ६ मा मुआब्जा विवाद लिएपछि काम रोकिएको थियो। उक्त सडकको स्तरोन्नति कार्यका लागि ४२ करोड ६५ लाख रुपैयाँ प्रदेश सरकारको खर्च भएको यातायात पूर्वाधार निर्देशनालय हेटौंडाका प्रवक्ता हरिप्रसाद ओझाले बताए। उक्त सडक स्तरोन्नतिको कार्य समयमा निर्माण सम्पन्न नहुँदा उक्त सडक हुँदै दैनिक आवजजावत गर्ने हजारौं सर्वसाधारणले सास्ती खेप्नु परेको थियो। यसअघि उक्त सडकखण्डमा बर्खामा हिलाम्मे सडक र हिउँदमा धुलोको सास्ती खेप्दै हिँड्नुपर्ने बाध्यता रहेको थियो। यो सडक बनेपछि हेटौंडा काठमाडौंको सडक यात्रा घटेको छ, भीमफेदी गाउँपालिकाका ३ का वडाध्यक्ष प्रीतालाल लामाले भने, स्थानीयको दैनिकी र जीवनयापनमा पनि यो सडको स्तरीकरणपछि धेरै सहयोग पुगेको छ। प्रदेश सरकारले हेटौंडा काठमाडौंको दूरी साढे दुई घण्टामा सीमित गर्न कुलेखानी काठमाडौं सडक खण्डमा निर्माणकार्य जारी राखेको छ।"
नयाँ वर्ष : सराङकोटसम्म अन्नपूर्ण केबलकारमा सरर(फोटोफिचर),"पोखरा : आज नयाँ वर्ष २०८१ ,विक्रम संवत् सुरु भएको दिन। नयाँ वर्ष नयाँ उत्साह, नयाँ सोच र नयाँ उमंगको पर्व हो। पछिल्लो समय नयाँ वर्षमा नेपालीमा घुम्न जाने संस्कृति बढिरहेको छ। मानिसहरु कोही छुट्टि मनाउन, धार्मिक गन्तव्यका रुपमा, कोही साथी वा आफन्त भेट्ने, नयाँ नयाँ ठाउँ घुम्न जानेहरू धेरै हुन्छन्। नेपालमा पनि पछिल्लो समय आन्तरिक तथा बाह्रय पर्यटकहरु बढिरहेका छन्। यसैगरी पर्यटकीय गन्तव्यको रुपमा रहेको पोखरालाई गण्डकी प्रदेशले पर्यटकीय राजधानीसमेत घोषणा गरेको छ। पोखरा आएका पर्यटकको रोजाईमा सबैभन्दा पहिले फेवाताल र हिमाल पर्ने गर्छन्। पोखरामा पर्यटकले केबुलकारबाट पनि फेवाताल हेर्दै सराङकोट पुगेर हिमाली दृश्यावलोकन गर्न सक्नेछन्। फेवा किनारको सेदीबाट सराङकोटसम्म अन्नपूर्ण केबुलकार सञ्चालनमा रहेको छ। पोखरा महानगरपालिका८ सेदीबगरमा निर्माण गरिएको केबलकारबाट उदाउँदो र अस्ताउँदो घामका साथै हिमाली र फेवातालको दृश्यावलोकनका लागि पर्यटक सराङकोट पुग्छन्। अन्नपूर्ण केबलकार पोखराको नयाँ पर्यटकीय गन्तव्य पनि हो। माथिल्लो स्टेसनमा स्काई हेवन बेलुन रेस्टुरेन्ट, भ्यु टावर निर्माण भएको छ। तल्लो स्टेसनमा पार्किङ, गार्डेन छ। लेकसाइडबाट सराङकोट पुग्न गाडीमा पौने घण्टा लाग्छ। केबुलकारले साँघुरो, घुम्ती नै घुम्ती भएको उकालो सडक यात्राको विकल्प खोलिदिएको छ। तस्बिर : प्रज्वल पौडेल अन्नपूर्ण पोस्ट्"
गोपाल योञ्जनको पितृपूजा,संगीतको कुमारी हिमाल कोल्टिएजस्तो लाग्छ संगतिको आमादब्लम ढल्किएजस्तो लाग्छ आज गोपाल योञ्जनको पितृपूजा हो गोपाल योञ्जनका भावकहरूले आफ्नै रगतभित्र छहरा छामेनन् आफ्नै छातीभित्र पहरा छामेनन् भत्किरहेको छ राष्ट्रिय गीतको चौतारी आफ्नै चिहान ढुंगाामाथि बसेर हिमाली भिरजस्तो टोपीले अधोगतिको आँसु पुछ्दै झम्केसाँझको बताससँग बिलौना गरिरहेको छ दुःखी गिदांगे अपूर्व अनाथ भएको छ गोपाल योञ्जनको उत्तरदान ए संगीतका कुलदेवता ! तिमी पुनर्जागृत हुनुपर्ने यो बेला एउटा पनि तिम्रो सालिक नभएको यो सहरमा तिम्रो छायाँ छविलाई दण्डवत गर्छु माछापुच्छ्रे हिमालजस्तो टोपीबाट स्वाभिमानको सरगम बजे पनि किन प्रतिध्वनित गर्दैनन् कालीभिरहरूले एक प्रश्निल रूपक भएर नेपाली ढुकढुकीमा पुग्दैछन् गोपाल योञ्जन प्रत्येक नेपाली आङमा तिम्रो विराट हंस सवार होस् ए मेरा आराध्य टाकुरा ! तिमीले रोपेको राष्ट्रिय गीतको बियाँ झाल भएर भूतलभरि फैलियोस् आज गोपाल योञ्जनको पितृपूजा हो।
'थाँती राखेका योजनाहरूलाई कार्यान्वयनमा ल्याई देश निर्माणमा जुटौं',"राष्ट्रपति रामचन्द्र पौडेलले नयाँ वर्षमा अघि थाँती राखेका योजनाहरूलाई कार्यान्वयनमा ल्याई देश निर्माणका गतिविधिहरूमा जुट्न आग्रह गरेका छन्। नयाँ वर्ष २०८१ सालको अवसरमा राष्ट्रपति पौडेलले स्वदेश तथा विदेशमा रहेका सम्पूर्ण नेपालीलाई शुभकामना दिंदै उद्यमशीलता प्रवर्द्धन गरी राष्ट्रिय पूँजीको विकासद्वारा स्वावलम्बी र आत्मनिर्भर अर्थतन्त्र निर्माण गर्नमा केन्द्रित हुनुपर्ने सुझाव दिएका छन्। 'नव वर्षलाई विगतको समीक्षा गर्ने तथा भविष्यमा गरिने कार्यहरूको योजना बनाउने अवसरका रूपमा हामीले स्वागत गर्दै आएका छौं। तसर्थ, नयाँ वर्ष आशा, अपेक्षा र उमङ्गको उत्सव पनि हो। हामीले यस अघि थाँती राखेका योजनाहरूलाई कार्यान्वयनमा ल्याई देश निर्माणका गतिविधिहरूमा जुट्न म सबै दिदीबहिनी तथा दाजुभाइहरूलाई अनुरोध गर्दछु', राष्ट्रपति पौडेलले शुभकामना शन्देशमा भनेका छन्। देशको अर्थतन्त्रमा पर्न सक्ने प्रतिकूल प्रभावलाई कम गर्न आन्तरिक स्रोतलाई सदुपयोग गर्नुपर्ने उनले बताए। उनले भने, 'मुलुकको समृद्धि र समुन्नतिका लागि स्वदेशी उत्पादनलाई बढावा दिनाका साथै उद्यमशीलता प्रवद्र्धन गरी राष्ट्रिय पूँजीको विकासद्वारा स्वावलम्बी र आत्मनिर्भर अर्थतन्त्र निर्माण गर्नेतर्फ अबका हाम्रा प्रयास केन्द्रित हुनुपर्छ।' राष्ट्रपति पौडेलले देश निर्माणमा एकजुट हुन आग्रह गरेका छन्। विदेशिने युवा शक्तिलाई स्वदेशकै विकासमा आबद्ध गर्न रोजगारी र अवसरको सृजना गर्ने नीति कार्यान्वयन गर्नुपर्ने उनले शुभकामना सन्देशमा उल्लेख गरेका छन्। उनले भने, 'जनताको जीवनसँग प्रत्यक्ष सरोकार राख्ने शिक्षा स्वास्थ्य, कृषि र वातावरण संरक्षणलाई उच्च प्राथमिकतामा राखेर सोही अनुसारका नीतिहरू अवलम्बन गर्दै दिगो विकासको लक्ष्य हासिल गर्नेतर्फ अग्रसर हुन म सङ्घीय, प्रदेश र स्थानीय सरकारका साथै सम्बद्ध सबैमा आह्वान गर्दछु।' उनले अर्थतन्त्रमा पर्न सक्ने प्रतिकूल प्रभावलाई कम गर्न यहाँका आन्तरिक स्रोतहरू मानव संसाधन, उर्वरभूमी, जलसम्पदा, वनजङ्गल र जैविक विविधतालाई सदुपयोग गर्दै विकासको प्रक्रियालाई तीव्र रूपमा अगाडि बढाई दिगो विकासको लक्ष्य हासिल गर्न अग्रसर हुनु सबैको मुख्य दायित्व भएको बताए। उनले विकासविनाको स्वच्छ वातावरण होइन, विकाससहितको विज्ञान र प्रविधिसँगैको स्वच्छसफा पृथ्वी बनाउनुपर्ने बताए।"
महिनैपिच्छे ब्याजदर घटेको वर्ष,"काठमाडौं : महिनैपिच्छे ब्याजदर घटेको वर्ष बन्यो २०८० साल । बैंकिङ प्रणालीमा पर्याप्त लगानीयोग्य पुँजी भइरहँदा वाणिज्य बैंकहरूको निक्षेप र कर्जाको ब्याजदर हरेक महिना क्रमशः सामान्य रूपमा भए पनि घट्दै गयो । वर्षको पहिलो महिना भारित औसत निक्षेपको ब्याजदर ८२६ प्रतिशत थियो । यो ब्याजदर झरेर चैत्रमा आइपुग्दा औसत ६७४ प्रतिशतमा सीमित रहेको छ । बचत खाता औसत ६५० रहेकोमा १२ महिनाको अन्तरमा चैत्रमा ४१० प्रतिशतमा झयो । उक्त ब्याजदरमा उक्त अवधिसम्म साधारण बचत खातामा मात्रै १७ खर्ब २० अर्ब ५८ करोड ६९ लाख रुपैयाँ जम्मा भएको छ । यस्तै मुद्दती निक्षेपको ब्याजदर औसत १०८८ बाट झरेर ९२२ प्रतिशतमा आइपुगेको छ । यस अवधिमा मुद्दतीमा मात्रै ३६ खर्ब रुपैयाँ संकलन भएको छ । यस्तै, २६३ प्रतिशत रहेको कल निक्षेपको ब्याज वर्षको अन्तमा १८२ प्रतिशत रह्यो । यस अवधिसम्म कुल खातामा मात्रै ४ खर्ब ३ अर्ब ७७ करोड २९ लाख रुपैयाँ जम्मा भएको छ । समग्रमा हालसम्म वाणिज्य बैंकमा मात्रै कुल ५४ खर्ब १५ अर्ब रुपैयाँ निक्षेप हुँदा प्रवाहमा रहेको कर्जा ४५ खर्ब ४ अर्ब छ । नेपाल राष्ट्र बैंकले गत मंसिर २२ गते आर्थिक वर्ष २०८००८१ को मौद्रिक नीतिको पहिलो त्रैमासिक समीक्षा गर्दै बैंकदर, नीतिगत दरलाई साबिकको तुलनामा घटाएपछिका महिनामा ब्याजदर घटाउन दबाब परेको हो । फलस्वरूप वाणिज्य बैंकहरूले सार्वजनिक गरेको, पुस माघ महिनाका लागि निक्षेपको नयाँ ब्याजदर एकल अंकमा कायम भएको थियो । निक्षेपको ब्याजदर विस्तारै कम हुँदै जाँदा कर्जाको पनि सामान्य रूपमा घट्यो । २०८० वैशाखमा भारित औसत कर्जाको ब्याजदर १२८४ प्रतिशत रहेकोमा चैत्रसम्ममा १०७८ प्रतिशतमा सीमित भयो । यो औसतमा भएकाले कम देखियो तर बैंकअनुसार कर्जाको ब्याजदर घटेको महसुस खासै नभएको सर्वसाधारणको गुनासो छ । यद्यपि बैंकहरूले ब्याजदर घटाउने भन्दैमा धेरै घटाउन वा बढाउन मिल्दैन । यसका लागि राष्ट्र बैंकले तोकेको परिधिभित्र रहनुपर्ने हुन्छ । केन्द्रीय बैंकका अनुसार ब्याजदर घटाउँदा पनि अघिल्लो महिनाको औसतमा बढीमा १० प्रतिशत बिन्दुले मात्र परिवर्तन गर्न पाइन्छ । लामो समयदेखि बैंकमा लगानीयोग्य पुँजी (तरलता) पर्याप्त छ । बैंकहरूलाई कर्जा निक्षेपको अनुपात (सीडी रेसियो) ९० प्रतिशत अधिकतम तोकिएको छ । तर पछिल्लो समय बैंकहरूको सीडी रेसियो ८०६४ प्रतिशत रहेकाले कुसन ९३६ प्रतिशत छ । बैंकहरूको पुँजी कोषको आकार ठूलो बनाउनु पर्दा पनि कतिपय बैंकले भने लगानी बढाउन नपाएको बताउँछन् । यद्यपि दिनप्रतिदिन निक्षेप बढेको छ तर कर्जाको माग कम भएको र त्रैमासको अन्तिम महिना बैंकहरूले खासै थप नयाँ कर्जा पनि दिन चाहँदैनन् । किनभने यस अवधिमा सकभर सावाँ तथा ब्याज, किस्ता उठाउनमा अर्थात रिकभरीमै लागेका छन् । यसैक्रममा नेपाल बैंकर्स संघका अध्यक्ष सुनील केसीका अनुसार बैंकमा तरलता अधिक छ । सुरुमा सबैले ब्याजदर महँगो भएकाले कर्जा गएन भने तर पछिल्ला महिनामा कर्जाको ब्याजदर पनि क्रमशः घटिरहेको छ तर पनि कर्जाको माग खासै नभएको उनको भनाइ छ । वास्तवमा पैसाको फ्लो तल्लो तहसम्म नपुगेकाले पनि बजार केही प्रभावित भएको उनको अनुमान छ । यसैले सरकारले विकास खर्चमा बढी जोड दिनसमेत उनले सुझाए । वैशाखमा वाणिज्य बैंकको ब्याजदर वर्षको अन्तिम महिना चैत्रको तुलनामा २०८१ वैशाख महिनाका लागि पनि निक्षेपको ब्याज सामान्य रूपमा घटाएको तथ्यांक बैंकहरूले सार्वजनिक गरेका छन् । नेपाल बैंकर्स संघको तथ्यांकअनुसार नयाँ ब्याजदरअनुसार वैशाख महिनाका लागि न्यूनतम निक्षेपमा औसत ५६९ प्रतिशत र अधिकतम निक्षेपमा औसत ६९६ प्रतिशतले ब्याज दिने भएका छन् । हाल सञ्चालनमा रहेका २० वाणिज्य बैंकमध्ये १३ ले व्यक्तिगत निक्षेपको ब्याजदर घटाएका छन् भने ३ वटाले बढाएका छन् । जसमा कृषि विकास, एनएमबी र एभरेस्ट रहेका छन् । नेपाल इन्भेस्टमेन्ट मेगा बैंक (एनआईएमबी), स्ट्यान्डर्ड चार्टर्ड, हिमालयन, नबिल र प्रभु बैंकले चैत्र महिनाकै ब्याजदरलाई निरन्तरता दिएका छन् । व्यक्तिगत मुद्दती निक्षेपको ब्याजदर वैशाख १ गतदेखि वाणिज्य बैंकमध्ये व्यक्तिगत मुद्दती निक्षेपमा सबैभन्दा बढी ब्याजदर एनएमबी बैंकको देखिन्छ । उक्त बैंकले अधिकतम साढे ७९७ प्रतिशत ब्याज दिने घोषणा गरेको छ । यसको संस्थागततर्फ ६९७ प्रतिशत ब्याजदर तोकेको छ । यसैगरी, मुद्दती निक्षेपमा क्रमशः एभरेस्ट बैंकले व्यक्तिगततर्फ ७ प्रतिशत र संस्थागततर्फ ६ प्रतिशत ब्याजदर तोकेको छ । यसैगरी प्राइम कमर्सियलले व्यक्तिगततर्फ ७०१ प्रतिशत र संस्थागततर्फ ६०१ प्रतिशत, नबिलले ७२५ र ६२५ प्रतिशत, नेपाल इस्भेस्टमेन्ट मेगा बैंकले ७ र ६ प्रतिशत ब्याजदर कायम गरेको छ । प्रभु बैंकले व्यक्तिगततर्फ ७०५ र संस्थागततर्फ ६५० प्रतिशत ब्याजदर निर्धारण गरेको छ । यसैगरी, ग्लोबल आईएमईले व्यक्तिगततर्फ ७ र संस्थागततर्फ ६ प्रतिशत कायम गर्दा कृषि विकास बैंकले ५६६ र ४५१ प्रतिशत ब्याजदर घोषणा गरेको छ ।"
आज नयाँ वर्ष,"काठमाडौ : विक्रम संवत्को पात्रोअनुसार आजदेखि नयाँ वर्ष लाग्दैछ । हरेक वैशाख १ गते हुने नयाँ वर्षलाई नेपाली संस्कृतिमा विशेष दिनका रुपमा मनाइन्छ । विसं पात्रोअनुसार सौर्यमानक हिसाबले वैशाख १ गते नयाँ वर्ष मनाइन्छ भने चन्द्रमानक हिसाबले चैत्र शुक्ल प्रतिपदा तिथिका दिन नयाँ वर्ष मनाइन्छ । विसं हिन्दू पञ्चाङ्गमा आधारित भएर निर्माण गरिएको पात्रो मानिन्छ । नयाँ वर्षका अवसरमा आपसमा सद्भावका तथा आदानप्रदान गर्ने गरिन्छ । नयाँ वर्षको अघिल्लो साँझ साथीभाइ, इष्टमित्र भेटघाटसहित रमाइलो गरी वर्षान्त पनि मनाइन्छ । नयाँ वर्षमा धार्मिक आस्था राख्नेहरुले मठमन्दिरमा गई पूजाआजा गर्ने पनि गर्दछन् । विगतका कामको समीक्षा गर्दै कमजोरी सुधारेर नयाँ जोश र जाँगरका साथ आफ्नो कर्मक्षेत्रमा लाग्न नयाँ वर्षका अवसरमा प्रण पनि गर्ने गरिन्छ ।"
"दुइटा नयाँ बने, त्रिभुवन अन्तर्राष्ट्रिय विमानस्थलको क्षमता बढ्दै","काठमाडौं : सन् १९४९ मा भारतीय राजदूत सरजित सिंह महथाईले चार सिट क्षमता र एक इन्जिन भएको बिचक्राफ्ट बोनान्जा नेपालको गौचरनमा अवतरण गरे। अहिलेको त्रिभुवन अन्तर्राष्ट्रिय विमानस्थल भएको केही उच्च तर समतल डाँडो भएको गौचरनमा पहिलो विमान अवतरण भएको इतिहास त्यहीं हो। त्यसको अघिल्लो वर्ष नै सन् १९५० मा हिमालयन एभियसनको डकोटा विमानले चार्टर फ्लाइटको अनुमति पायो। उक्त विमानले काठमाडौं गौचरनबाट कलकत्ताको लागि उडान भरेको थियो। सन् १९५५ मा तत्कालीन राजा महेन्द्रले गौचरनको नाम त्रिभुवन विमानस्थल राख्दै औपचारिक उद्घाटन गरे। सन् १९५७ मा त्रिभुवन विमानस्थलको घाँसे रनवेलाई पक्की बनाउने कार्य सम्पन्न भयो र सेवा प्रारम्भ गरिएको थियो। सन् १९६६ मा त्रिभुवन विमानस्थल धावनमार्गको लम्बाइ ६ हजार ६ सय फिट (२ हजार ११ मिटर) बनाइएको थियो। त्यसअघि लम्बाइ ३ हजार ७ सय फिट (१ हजार १ सय २७ मिटर) थियो। १९७५ मा धावनमार्ग लम्बाइ १० हजार फिट (करिब ३ हजार मिटर) पुर्याइएको थियो। त्रिभुवन अन्तर्राष्ट्रिय विमानस्थलमा आन्तरिक र बाह्य गरी सरदर साढे ३ सय उडान हुने गरेका छन्। नेपालीसहित करिब ३० विमान कम्पनीहरूले अन्तर्राष्ट्रिय उडान भर्छन् भने आन्तरिकतर्फ विमान र हेलिकप्टर गरी २१ कम्पनीहरूले सेवा दिँदै आएका छन्। विमानस्थलले करिब २३ हजार यात्रुलाई दैनिक सेवा दिइरहेको छ। वार्षिक यात्रुको चहलपहल करिब ७५ लाख छ। अहिले विमानस्थलमा एयरबस ३३० सम्मका विमानहरू उडान र अवतरण गर्छन्। त्रिभुवन अन्तर्राष्ट्रिय विमानस्थलमा आन्तरिक र बाह्य गरी सरदर साढे ३ सय उडान हुने गरेका छन्। वैकल्पिक अन्तर्राष्ट्रिय विमानस्थलका रुपमा भैरहवामा विमानस्थल बनाइयो । पोखरा विमानस्थलमा वर्षमा १० लाख जना आउजाउ गर्न सक्छन्। त्रिभुवन अन्तर्राष्ट्रिय विमानस्थलले कोरोना अघिसम्म वार्षिक ७२ लाख यात्रुको भार वहन गरेको थियो। अहिले विमानस्थलले वार्षिक ७५ लाख यात्रुलाई सेवा दिइरहेको छ। उक्त विमानस्थलको पूर्ण वहन क्षमता ९२ लाख यात्रुसम्मको रहेको छ। भैरहवा अन्तर्राष्ट्रिय विमानस्थल त्रिभुवन विमानस्थलको विकल्पको रूपमा दोस्रो अन्तर्राष्ट्रिय विमानस्थल बनाइयो भैरहवामा। निर्माण सुरु भएको आठ वर्षपछि गौतमबुद्ध अन्तर्राष्ट्रिय विमानस्थलबाट व्यावसायिक उडान सुरु गरियो। २०७१ साल माघमा शिलान्यास भएको विमानस्थल आयोजनाको आठ पटक म्याद थप गरेर भौतिक संरचना, सञ्चार उपकरण जडानलगायत सबै काम सम्पन्न भएको हो। त्रिभुवन अन्तर्राष्ट्रिय विमानस्थल सञ्चालनमा आएको करिब ७० वर्षपछि २०७९ जेठमा नयाँ अन्तर्राष्ट्रिय विमानस्थल सञ्चालनमा आएको हो। पहिलो त्रिभुवन अन्तर्राष्ट्रिय विमानस्थल हुने उडान चापलाई कम गर्न अन्तर्राष्ट्रिय उडान डाइभर्ट गर्नुपर्दा पनि आफ्नै विमानस्थल प्रयोग गर्न सकिने गरी वैकल्पिक विमानस्थलको गौतमबुद्ध विमानस्थललाई लिइएको छ। हाल गौतमबुद्ध विमानस्थलले वार्षिक २० लाख यात्रुहरूलाई सेवा दिन सक्ने बताइएको छ। दोस्रो टर्मिनल भवन निर्माणपछि वार्षिक करिब ७० लाख यात्रुलाई सेवा दिन सक्ने बताइएको छ। यो विमानस्थलको हालसम्मको लागत करिब ३१ अर्ब पुुगेको छ भने विमानस्थलको भौतिक लागत करिब ११ अर्ब पुुगेको प्राधिकरणले जनाएको छ। विमानस्थल व्यवस्थापन हुन नसक्दा नियमित व्यावसायिक उडान हुन नसके पनि वैकल्पिक विमानस्थल भने तयार भएको छ। आँखाले हेरेर गर्ने (भिजुअल फ्लाइट रुल्स) र उपकरण हेरेर गर्ने (इन्स्टूमेन्टल फ्लाइट रुल्स) दुवै उडान भर्न सकिने गौतमबुद्ध विमानस्थल सरकारको राष्ट्रिय गौरवको आयोजना पनि हो। दिगो पर्यटन विकासका लागि मुलुकमा अर्को वैकल्पिक अन्तर्राष्ट्रिय विमानस्थलका लागि भैरहवा विमानस्थल निर्माण गरिएको हो। पोखरा अन्तर्राष्ट्रिय विमानस्थल जग्गा अधिग्रहणको ४७ वर्षपछि पोखरा अन्तर्राष्ट्रिय विमानस्थल सञ्चालनमा आयो। अंग्रेजी नयाँ वर्ष २०२३ को पहिलो दिन (पुस १७ गते) देखि विमानस्थल सञ्चालनमा आएको थियो। देशकै तेस्रो अन्तर्राष्ट्रिय विमानस्थल पर्यटकीय राजधानी पोखरामा अवस्थित छ। चौबिसैघण्टा चल्न सक्ने व्यवस्थित विमानस्थलको रूपमा रहेको पोखरा विमानस्थलमा वर्षमा १० लाख जना आउजाउ गर्न सक्छन्। प्रतिघण्टा ६ सय १० जनालाई सेवा दिन सक्ने क्षमता विमानस्थलको छ। पोखरामा पर्यटकीय आवागमन बढी नै भएको र पुरानो विमानस्थल सानो भएकोले नयाँ अन्तर्राष्ट्रिय विमानस्थल बनाइएको हो। नयाँ विमानस्थलमा प्रविधिबाट हुने उडान आईएफआर (इन्स्टुमेन्टल फ्लाइट रुल्स) हुँदै आएको छ भने रात्रिकालीन उडान पनि भइरहेको छ। चीनको झन्डै २२ अर्ब सहुलियतपूर्ण ऋणमा पोखरा अन्तर्राष्ट्रिय विमानस्थल निर्माण सम्पन्न भएको हो। सरकारले २०७८ साल असार २६ (सन् २०२१ जुलाई १०) भित्र निमार्ण सम्पन्न गर्ने गरी २०७३ वैशाख १ मा विमानस्थल शिलान्यास भएको थियो। चिनियाँ एक्जिम बैंकले विमानस्थल बनाउन ७५ प्रतिशत ऋण लगानी गरेको छ। २५ प्रतिशत चीन सरकारले अनुदान दिएको छ। पोखरामा अन्तर्राष्ट्रिय विमानस्थल निर्माणका लागि २०३२ सालमा पहिलो पटक जग्गा अधिग्रहण गर्न सुरु भएको थियो। त्यसपछि पटकपटक गरेर स्थानीयको जग्गा अधिग्रहण गरिएको हो। विमानस्थल ३८ सय ९९ रोपनी क्षेत्रफलमा फैलिएको छ। अन्तर्राष्ट्रिय उड्डयन संस्था (आईकाओ)को मापदण्डभित्र रहेर फोरडी मोडलमा विमानस्थल बनेको हो। यस विमानस्थलमा बोइङ ७५७ र एअबरस ३२० सम्मका मध्यम जहाज तथा न्यारोबडीसम्म उडान तथा अवतरण गर्न सक्छन्। त्रिभुवन अन्तर्राष्ट्रिय विमानस्थलमा उडान गर्ने आधा दर्जन बढी विमान कम्पनीले मध्यम किसिमका जहाज चलाउँछन्।"
सेवा प्रवाहलाई व्यवस्थित र प्रविधिमैत्री बनाउनु अबको प्राथमिकता हो : प्रधानमन्त्री दाहाल,"सत्ता समीकरणमा आबद्ध दलको सम्बन्धलाई सुदृढ बनाउँदै राजनीतिक स्थिरता कायम गर्नुपर्छ। काठमाडौं : प्रधानमन्त्री पुष्पकमल दाहाल प्रचण्डले सेवा प्रवाहलाई व्यवस्थित र प्रविधिमैत्री बनाउने अबको प्राथमिकता रहेको बताएका छन्। प्रधानमन्त्री दाहालले नव वर्ष २०८१ का अवसरमा शुभकामना दिँदै राजनीतिक स्थिरता सुदृढ बनाउनु तथा सेवा प्रवाहलाई थप व्यवस्थित र प्रविधिमैत्री बनाउनु अहिलेको मुख्य प्राथमिकता भएको बताएका हुन्। उनले भने, 'सत्ता समीकरणमा आबद्ध दलको सम्बन्धलाई सुदृढ तुल्याउँदै सहमति र सहकार्यको संस्कृति एवं राजनीतिक स्थिरता सुदृढ बनाउनु तथा सेवा प्रवाहलाई थप व्यवस्थित र प्रविधिमैत्री बनाउनु अहिलेको मुख्य प्राथमिकता हो।' प्रधानमन्त्री दाहालले अर्थतन्त्रको सुधारमार्फत समृद्धिको बलियो जग बसाउँदै विकासशील राष्ट्रको बलियो आधार तयार पार्नु २०८१ सालको आफ्नो मुख्य जिम्मेवारी भएको बताए। उनले यी प्राथमिकता तथा प्रयासमार्फत देश र जनतामा आशाको नयाँ रक्तसञ्चार पुनःजागृत हुने विश्वास व्यक्त गरेका छन्। मुलुकको प्रतिष्ठा अभिवृद्धि गरी समस्त नेपालीको जीवनलाई थप उन्नत र समृद्ध बनाउनु सबैको सर्वोपरि लक्ष्य रहेको प्रधानमन्त्री दाहालले उल्लेख गरेका छन्। 'यस साझा लक्ष्यलाई प्राप्त गर्न हामी सबै नेपालीबीच एकता, पारस्परिक मेलमिलाप, आत्मीयता र सौहार्दपूर्ण भावनालाई अभिवृद्धि गर्दै नयाँ वर्षलाई उपलब्धि र समृद्धिको ऐतिहासिक मानकका रूपमा स्थापित हुने विश्वास व्यक्त गर्दै फेरि एकपटक समस्त नेपालीमा शुभकामना व्यक्त गर्दछु', प्रधानमन्त्री दाहालले सन्देशमा भनेका छन्। सङ्घीयताको प्रभावकारी कार्यान्वयन, सुशासनका निम्ति चालिएका दूरगामी कदम र प्राप्त उपलब्धि, सेवा प्रवाहमा सरलता, समस्याग्रस्त आर्थिक क्षेत्रको सुधारमा अग्रसरता, जनताका समस्याको प्रत्यक्ष सम्बोधन, देशको अन्तर्राष्ट्रिय सम्बन्ध र कूटनीतिक क्षेत्रमा प्राप्त सफलता २०८० सालका आशालाग्दा राष्ट्रिय उपलब्धिका रुपमा रहेको प्रधानमन्त्री दाहालको भनाइ छ । प्रधानमन्त्री दाहालले २०८० साल पूरा भई नयाँ वर्ष २०८१ साल प्रारम्भ भएको अवसरमा स्वदेश तथा विदेशमा रहेका सम्पूर्ण नेपालीमा सुख, शान्ति, सुस्वास्थ्य र समृद्धिका साथै उत्तरोत्तर प्रगतिका लागि शुभकामना व्यक्त गरेका छन्।"
"आज मध्याह्नपछि देशका यी स्थानमा हुरीबताससहित पानी पर्ने, सचेत रहन आग्रह","काठमाडौं : आज जल तथा मौसम विज्ञान विभाग मौसम पूर्वानुमान महाशाखाले कोशी, बागमती, गण्डकी, लुम्बिनी र कर्णाली प्रदेशका पहाडी क्षेत्रमा मध्याह्नपछि हुरीबताससहित पानी पर्ने सम्भाावना रहेको बताउँदै ती भूभागका सबैलाई सचेत रहन आग्रह गरेको छ। हाल देशमा पश्चिमी वायु र स्थानीय वायुको आंशिक प्रभाव कायम रहेको महाशाखाले जनाएको छ। त्यसले गर्दा कोशी, बागमती र मधेस प्रदेशलगायत राष्ट्रका पहाडी भागमा आंशिक बदली भई बाँकी भागमा मौसम सफा रहने बताएको छ। 'आज दिउँसो देशका पहाडी भागमा आंशिक बदली हुने तथा बाँकी स्थानमा मौसम सफा रहने छ। कोशी, बागमती र मधेस प्रदेशलगायत मुलुकका पहाडी क्षेत्रका केही स्थानका साथै बाँकी पहाडी भूभागका एकदुई स्थानमा चट्याङसहित हल्का वर्षा हुने सम्भावना छ। सुदूरपश्चिम प्रदेशलगायत देशका उच्च पहाडी तथा हिमाली भेगका केही स्थानमा हल्का हिमपातको पनि सम्भावना छ।', महाशाखाको बुलेटिनमा उल्लेख छ। त्यसैगरी, आज राति गण्डकी र कर्णाली प्रदेशलगायत देशका पहाडी भागमा आंशिक बदली रही बाँकी स्थानमा मौसम सफा रहने छ। कोशी, गण्डकी र कर्णाली प्रदेशका पहाडी भागका एकदुई स्थानमा चट्याङसहित हल्का वर्षा हुने सम्भावना छ। कोशी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपात हुने सम्भावना छ। कोशी र कर्णाली प्रदेशलगायत देशका उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको हुँदा त्यस क्षेत्रमा दैनिक जनजीवनलगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने सम्भावना रहेकाले आवश्यक सतर्कता अपनाउन अनुरोध गरिएको छ।"
"धनगढीमा रमाउँला, ६ लेनमा सेल्फी खिचौंला","धनगढी : जब रात पर्दै जान्छ धनगढीअत्तरिया सडकको चमक बढ्दै जान्छ। ६ लेनको सडक, रंगीचंगी बिजुली, सडक छेउमा हरिया बिरुवाका लस्कर, जो कोही मन्त्रमुग्ध हुन्छन्। यो सडकमा राति यात्रा गर्नेले भन्छन्, युरोप, अमेरिकाजस्तै सडक रहेछ। रातिको दृश्य खिच्न जो कोही लालायित हुन्छन्। सुदूरपश्चिमको राजधानी धनगढीमा रात परेपछि घरभित्रभन्दा मान्छेहरू ६ लेन सडकतिर पुग्छन्। खल्तीबाट मोबाइल निकालेर फोटो खिच्न थाल्छन्। मोटरसाइकल र गाडीमा यात्रा गर्नेहरू पनि एकछिन रोकिएर मोबाइलमा रातिको दृश्य कैद गर्छन् नै। धनगढी१३ का रमेश ठगुन्ना भन्छन्, हरेक दिन बेलुकी पसल बन्द गरेर घर फर्किंदा अत्तरियाधनगढी सडकको फोटो खिच्न मन लागिहाल्छ। हुन त, धनगढीअत्तरिया ६ लेन सडक धनगढी उपमहानगरपालिकाले बनाएको होइन। १५ किलोमिटरको यो सडक एसियाली विकास बैंकको ऋण सहयोगमा नेपाल सरकारको क्षेत्रीय सहरी विकास आयोजनाले निर्माण गरेको हो। यो सडकमा धनगढी उपमहानगरको क्षेत्र भनेको झन्डै ९ किलोमिटरमात्रै हो। तर स्थानीय तहलाई दिइएको ससाना काम र समन्वयको जिम्मेवारीमा धनगढी उपमहानगर अब्बल देखिएको छ। सौन्दर्य उपमहानगरले बढायो। नेपाल विद्युत् प्राधिकरणसँगको साझेदारीमा उपमहानगरले आफ्नो सिमानामा रंगीन लाइट जडान गर्यो। गोपाल हमालले स्वतन्त्रबाट मेयरमा चुनाव जितेपछि आफ्नो नीति तथा कार्यक्रममा ल्याएको उज्यालो धनगढी कार्यक्रमअन्तर्गत धनगढी झिलिमिली भएको हो। ६ लेन सडकमात्रै होइन, क्याम्पस रोडमनोहरा सडक पनि झिलिमिली भएको छ। धनगढीको मुख्य सडक पनि विस्तार भइरहेको छ। ट्राफिक चौराहाकैलाली पुलको सडकको विस्तारको काम अन्तिम चरणमा पुगेको छ। त्यसको बीचमा पनि सडक बत्तीका पोलहरू गाडिसकिएका छन्। कैलाली पुलदेखि क्याम्पस चोकसम्मको सडक फराकिलो भएर निर्माण भइरहेको छ। चार लेनको सडक र दुुवैतिर नाली निर्माणको काम भइरहेको छ। यो सडक पनि उपमहागरको बजेटमा होइन, प्रदेश सरकारले दिएको ६३ करोडको बजेटमा निर्माण भइरहेको हो। स्वतन्त्र जितेका मेयर हमालले सडक चौडा गर्न घरहरू भत्काउन प्रोत्साहन नगरेको भए यो सडक बन्थेन। हमालभन्दा अघिका मेयर नृपबहादुर ओडले पनि सडक चौडा पार्ने प्रयास गरेका थिए, तर उनी दलको दबाबमा असफल रहे। बरु उनले सडकको ६ मिटर चौडाइ घटाएर टेन्डर गर्न लगाए। झिलिमिलीमात्रै होइन, स्वतन्त्र मेयर हमाल आएपछि धनगढीको मुहार फेरिन थालेको छ। उनले सरसफाइमा गरेको कार्य नमुनायोग्य छ। अहिले उनले हाम्रो धनगढी, सफा धनगढी अभियान सञ्चालन गरेका छन्। धनगढी उपमहानगरभित्रका हरेक विद्यालय र टोलमा गएर सरसफाइ अभियानहरू चलिरहेका छन् भने फोहोरको वर्गीकरण स्रोतमै छुट्ट्याउने बानीको विकास भएको छ। धनगढी उपमहानरले हरेक दिन फोहोर संकलनका लागि टोलटोलमा दुुई वटा ट्याक्टर पठाउँछ। त्यसमा एउटा ट्याक्टर कुहिने र अर्को नकुहिने फोहर बोक्छ। ट्याक्टरले कुहिने र नकुहिने एकै भाँडामा हालेर ल्याए उसले फर्काइदिन थालेपछि स्थानीयले घरबाटै वर्गीकरण गरेर दिन थालेका छन्। फोहोरका लागि त्यतिमात्रै होइन, धनगढी उपमहानगरपालिका २ मा कुहिने फोहोरको मल र बायोग्यास उत्पादन गरिन्छ भने नकुहिने फोहोर छानेर बिक्री गर्ने गरिन्छ। यसपालि हामीले नकुहिने फोहोरबाट १३ लाख आम्दानी गरेका छौं, मेयर हमालले भने, सुरुमा कुहिने र नकुहिने एउटैमा मिलाएर ल्याउने गर्थे, अहिले सबैमा त्यो बानीको विकास भइसकेको छ। उपमहानगरका फोहोर संकलनका लागि टोलटोलमा जाने ट्याक्टरमा लुनानामक जीपीएस जडान गरिएको छ। त्यस जीपीएसबाट फोहोरको गाडी कहाँ पुुग्यो र आफ्नो घरसम्म कतिखेर आईपुुग्छ ? भन्ने नगरवासीले थाहा पाउन सक्छन्। अर्कोतर्फ फोहोरको गाडी तोकिएको रुटमा गए, नगएको उपमहानगरबाटै पनि मोनिटर गर्न सकिन्छ। हाल हरेक वडामा महिनाको एक दिन विशेषज्ञ चिकित्सकसहितको वडा क्लिनिकको आयोजना गरिन्छ। धनगढीमा १९ वडा छन्। फिजिसियन, स्त्रीरोग, भिडियो एक्सरे, घुम्ती प्रयोगशाला र निःशुल्क औषधि वडा क्लिनिकले दिने सेवा हुन्। त्यसमा हरेक वडामा, आँखा शिविर, दन्त शिविर, मुटु र क्यान्सरका शिविरहरू पनि सञ्चालन हुन्छन्। यसले न्यून आम्दानी भएका नागरिक, गर्भवती महिला र ज्येष्ठ नागरिकलाई बढी सहज बनाएको छ, उपमहानगरका स्वास्थ्य शाखा प्रमुख योगेश अवस्थीले भने। मेयर हमालले आफूूले सरकारी गाडी नचढ्ने भनेपछि उनले चढ्ने गाडी वडा क्लिनिकमा प्रयोग भइरहेको छ। विगतमा नगर प्रहरी भन्नेबित्तिकै आगो लागेमा निभाउन मात्रै आउने नगरका प्रहरी भन्ने बुझाइथियो। तर अहिले स्वतन्त्र मेयर हमालले नगर प्रहरीलाई मल्टिपर्पोज बनाइदिएका छन्। नगरवासीको घरमा सर्प पस्यो, टोल फ्रि नम्बरमा फोन गर्नेबित्तिकै नगर प्रहरी पुुगिहाल्छ। ६ लेनको सडक, रंगीचंगी बिजुली, सडक छेउमा हरिया बिरुवाका लस्कर, जो कोही मन्त्रमुग्ध हुन्छन्। जब रात पर्दै जान्छ धनगढीअत्तारिया सडकको चमक बढ्दै जान्छ। नगरभित्र रातिबरात कोही अलपत्र पर्यो, घर जाने साधन पाएन, त्यसको सारथि नगर प्रहरी भएको छ। केही खाएर फोहोर फाल्यो, त्यसको जनचेतनाका लागि नगर प्रहरी खटिएको छ। सडकमा नो पार्किङ मा पार्किङ गरेको ट्राफिक प्रहरीभन्दा पनि बढी नगर प्रहरीले पत्ता लगाउँछन्। नगर प्रहरीका लागि उपमहानगरभित्रै एसी ब्यारेक निर्माण गरिएको छ। उनीहरूलाई साइरनसहितका मोटरसाइकल दिइएका छन्। नगरवासी कसैको मृत्यु भयो र उसलाई अन्तिम संस्कारका लागि समस्या छ भने नगर प्रहरी पाँच हजार रुपैयाँसहित आफन्तको घरमा पुुगेर सलाम गरेर आउन थालेपछि नगर प्रहरीप्रति नगरवासीको अझ आत्मीयता बढेको देखिन्छ। धनगढी उपमहानगर भइसकेपछि त्यहाँ सेवाग्राहीको भिडभाड हुने गर्छ। त्यो स्वाभाविक नै हो। विगतका वर्ष उपमहानगरमा आएका सेवाग्राही रुखमुनि बसेर आफ्नो काम गर्थे तर यसपालि मेयर हमालले सेवाग्राहीहरूका लागि एसीसहितको प्रतीक्षालय निर्माण गरेका छन्। त्यस प्रतीक्षालयमा टेलिभिजन जडान भएको छ। त्यहाँ डिजिटल नागरिक बडापत्र राखिएको छ। उनीहरूका लागि चिसो, तातोपानीको व्यवस्था गरिएको छ। जस कारण सेवाग्राहीलाई सहज भएको छ। धनगढी उपमहानगरपालिका भित्र आमा बचाउ अभियान पनि सञ्चालनमा छ। हरेक गर्भवती महिनालाई अस्पताल ल्याउन र घर पुुर्याउन उपमहानगरले निःशुल्क एम्बुलेन्सको व्यवस्था गरिदिएको छ। कतिपय आमालाई अस्पताल आउने साधन नपाएर ज्यान नै गुमाउनु परेको देखेर यस्तो गरिएको हो, मेयर हमालले भने, स्थानीय सरकार भनेकै स्थानीयको सहयोगका लागि हो। हामीसँग पूर्वाधार निर्माणका लागि अर्बौं बजेट हुँदैन। भएको बजेटको परिधिभित्र रहेर जनतालाई बढीभन्दा बढी सेवा दिने हो। उपमहानगरपालिकाले पर्यावरण संरक्षणमा अझ बढी जोड दिएको छ। हाम्रो धनगढी ग्रिन धनगढी अभियानअन्तर्गत हजारौं बिरुवा रोपिएका छन्। नगरवासीले एक बिरुवाबापत पाँच हजार रकमका दरले उपमहानगरलाई सहयोग पनि गरेका छन्। बिरुवा र त्यसको ट्री गार्ड उपमहानगरले लगाउने र त्यसमा आफ्नो पितृ, आफन्त वा व्यवसायको नाम लेखेबापत उपमहानगरले करोडौंं रकम सहयोग पाएको छ। धनगढी बजार क्षेत्रमा पाँचवटा खोलानाला छन्। २०२१ सालको नापीअनुसार अहिले खोलाकिनारहरूमा अतिक्रमण बढेको छ। धेरैले नगर विकास समितिका नाममा खोलानाला छेउछाउको जग्गा आफ्नो नाममा पारिसकेका छन्। तर ऐलानी रहेको र खोलाको क्षेत्राधिकारभित्रको धेरै स्थानको अतिक्रमण हटाइएको छ। शिक्षाका लागि पनि उपमहानगरमा भारतको राजधानी दिल्लीको केजरीवाल मोडेल लागू गराउने प्रयासको सुरुवात भएको छ। गत शैक्षिक सत्रमा धनगढीभित्रका १७ सामुदायिक र एक निजी विद्यालयको नतिजा शूून्य आएको थियो। त्यो अवस्था देखेर यसपालि नमुना विद्यालय बनाउने, विद्यालयका शिक्षकहरूलाई अध्यापनप्रति उत्तरदायी बनाउन विभिन्न स्किमहरू उपमहानरले सार्वजनिक गरेको छ।"
बोराभित्र के छ ? आमा,"काठमाडौं : पर्दा खुल्छ, दुईवटा कुर्सीको छेउमा रहेको टेबलमा एउटा बोरा देखिन्छ। कार्यक्रममा सहभागी सबैमा जिज्ञासा जाग्छ आखिर बोराभित्र के होला ? बाँधिएको बोराको जुइनो खोल्न पुगे तीन आमा। बोराभित्रबाट निकाले अरू धेरै बोराहरू ! तीनैजनाले एउटा एउटा बोरा हातमा लिए र देखाए सबैलाई। केहीबेरको रहस्य उद्घाटन भयो। अन्नपूर्ण पोस्ट् दैनिकका प्रधान सम्पादक अखण्ड भण्डारीको उपन्यास बोरा सार्वजनिक कार्यक्रममा शुक्रबार राजधानीमा उनकै आमा ९० वर्षीया गंगाकुमारी भण्डारी, उनकै सासू जीवन्तकुमारी घिमिरे र उनकै गुरुआमा मैयाँदेवी ढुंगेलले बोराको जुइनो फुकाउँदै बोरा नामक उपन्यास सार्वजनिक गरेका हुन्। मलाया एक्सप्रेसका लेखक भण्डारीको यो दोस्रो उपन्यास हो। बोराको अनुहार त सहभागी सबैले देख्न पाए तर बोराभित्र के छ ? अर्को रहस्य ज्युँदै थियो सबैको मनमा। कार्यक्रम सञ्चालक साहित्यकार मुकुन्दराज शर्माले बोराबारे व्याख्या गर्न थाले, सानामा बोरामा खेल्थ्यौं। बुबा भन्नुहुन्थ्यो ऊ जोगी आयो, बोरामा हालेर लैजान्छ। केही कुरो जतन गरेर राख्ने पनि बोरा। कसैका लागि बोरा मखमली ओछ्यान पनि। अनेक प्रयोगमा आउने बोराभित्र के छ त ? उपन्यासकारबाटै सुनौं । कार्यक्रमको निम्ता पाउनेहरूले भने केही छनक पाइसकेका थिए। निम्तापत्रमा लेखिएको थियो आफ्नै छोराले आमालाई कसरी फाल्दैछन् बोरामा हालेर ? जसमा हँसिली आमा बोराभित्रबाट हाँसिरहेको तस्बिर थियो। निम्तासँगै सोधिएको प्रश्नले आगन्तुकमा मजैले जिज्ञासा जगाएको आभास हुन्थ्यो। एउटा छोराले बोरामा हालेर नदीकिनारमा छोडेको कथा छ बोराभित्र, बोराभित्र के छ ? भनेर संवादमार्फत खोतल्ने प्रयास गर्न थाले एपीवान टेलिभिजनका समाचार प्रमुख निरज जोशी। उनको जिज्ञासामा उपन्यासकार भण्डारीले भने, तर उपन्यास ती आमा हाँसेपछि टुंगिएको छ। आमा न हो, छोराले जे गरे पनि आमा खुसी नै हुन्छिन् भन्ने पनि उपन्यासले देखाएको छ। कसरी भेट्नु भयो ती आमालाई ? भण्डारीले भने यो सत्य घटनामा आधारित उपन्यास हो, भलै ठाउँ, पात्र र परिवेश परिवर्तित भएका छन्। ती आमालाई एक दशकअघि भेटाएँ। म ज्युँदो हुँदै लेखिसक्नू भन्नुहुन्थ्यो तर अहिले उहाँ यस धरतीमा हुनुहुन्न। आमा भन्नुहुन्थ्यो यस्तो किताब लेख्नु ता कि त्यसले समाज परिवर्तन गरोस्। उपन्यासकार भण्डारी सवालका जवाफहरू दिन थाले आमालाई ज्युँदै बोरामा फालेको घटना समाचार बनाउनु पथ्र्यो पत्रकारका नाताले तर मैले उपन्यास बनाउने विचार गरें। सरल भाषामा मीठो प्रस्तुति गरेर सबैमाझ पुग्ने विधा उपन्यास लाग्यो र लेखें। सञ्चारकर्मी भएकाले फरक सूत्र प्रयोग गरेर छोरासँग भेटें। नेपालका सबै वृद्धाश्रम पुगें। आमामात्र होइन, बुबाहरूलाई पनि भेटें, संवाद गरें। मूलपात्र आमा भए पनि बुबाहरूका विषय परोक्ष ढंगले समेटिएका छन्। आमालाई यस्तो घटना हुनुको सही कारण बकाउन हम्मे पयो तर त्यो वातावरण पनि बनाएँ र यो बोरा लेखें। पारिवारिक एवं सामाजिक यस्ता विकृति न्यूनीकरणमा यो उपन्यासले भूमिका निभाउने छ भन्ने अपेक्षा राखेको छु। अन्नपूर्ण मिडिया नेटवर्कका अध्यक्ष क्याप्टेन रामेवर थापाले बोरा सामाजिक विकृति र विसंगतिलाई चिर्न सफल उपन्यास भएको बताए। आमा कहिल्यै बुढी हुनुहुन्न। जहिले पनि बाबु के छ बा ? भनेर सोध्ने, के खाइस् ? भनेर जे भएको दिने आमाले बुढ्यौली भएको कहिल्यै देखाउनु हुन्न, उनले भने, यो उपन्यासमा छोराबुहारीले आमालाई बाधक ठानेको सन्दर्भ आउँछ र बुहारीले धेरै संवादपछि अन्त्यमा निष्कर्ष निकाल्दै मार्नुपर्छ भन्छिन् त्यसपछि छोराले मार्नुहुन्न फाल्नुपर्छ भन्छ र बोरामा हालेर लगेर फाल्छ। आमा चलचित्रकी नायिका भुवन चन्दले पहिलोपटक पारिवारिक व्यथा सार्वजनिक गर्दै ११ वर्षको उमेरदेखि आमा पालेको बताइन्। अर्को बिहे गरेपछि हेलाँमा परेकी आमा तैपनि भन्नुहुन्थ्यो छोरी बुबाको मुख हेर्न जा।, चन्दले भनिन्, डाक्टर बनेर धनदौलत इज्जत प्रतिष्ठा कमाएको छोराले आमा फाल्नुले जीवनको अर्थ के दिन्छ ? यो कहाँसम्मको पीडा हो ? अब सबैले बुझून्, आमा पालून्। रिम्पोचे डोल्पो बुद्धले उपन्यासबाट सबैले पाठ सिक्नुपर्ने बताउँदै भने, घरमा बुबाआमा हुनु घरको उज्यालो हो, आशीर्वाद हो, खुसी हो। कसैले बुबाआमाको चित्त नदुखाउनू। भण्डारीकी छोरी अनुपा र उनकै साथी दीपशिखा ढुंगेलले आमा बोलको गीत गाएका थिए भने प्रकाशक पिस बुक प्रालिको तर्फबाट पार्वती भण्डारीले सबैलाई धन्यवाद दिँदै उपन्यास समाजको ऐना बनेको बताइन्। पुस्तक ४७२ पृष्ठको छ।"
समृद्धिको मार्ग कर्णाली राजमार्ग,"वीरेन्द्रनगर : विकास र समृद्धिको हिसाबले कर्णाली मुलुकका सबै प्रदेशहरूको तुलनामा निकै पछाडि छ। रोग, भोग, विकटता र अशिक्षाले चित्रण गर्न बाध्य पारिएको कर्णालीको रूप फेरिएको छ। कर्णालीमा सडक, विद्युत् र सञ्चार सेवाको विस्तारसँगै असुविधा र विकटताबाट सुगमता र सुविधायुक्त बन्दै गएको छ। पिछडिएको, राज्यले उपेक्षा गरेको, मानव विकास सूचकांकमा कमजोर कर्णाली विकासको बाटोमा लम्किँदैछ। जसको ज्वलन्त उदाहरण हो कर्णालीको लाइफ लाइन कर्णाली राजमार्ग। कर्णाली राजमार्ग गाडी हिँड्ने सडकमात्र होइन, समृद्धिको मार्ग पनि हो। यसले विकासको ढोका खोल्ने काम त गर्यो नै। अहिले विकास ओसार्ने राजमार्गका रूपमा यो परिणत भएको छ। नेपालभारत सिमाना जमुनादेखि नेपालचीन सिमाना हिल्सासम्म जोड्ने सडकलाई कर्णाली प्रदेशको विकास र समृद्धिको मेरुदण्डका रूपमा हेरिन्छ। सुर्खेत बाङ्गेसिमलदेखि दैलेख, कालीकोट हुँदै एकातर्फ जुम्ला र नेपालकै भूस्वर्ग मुगु राराताल अर्कोतर्फ कालीकोट, बाजुरा हुँदै नेपालकै सडक सञ्जालसँग जोडिनबाट वञ्चित रहेको हुम्ला जिल्लासम्म जोड्ने कर्णाली करिडोरले कर्णालीमा विकासको मूल फुटाएका छन्। गाउँलाई सहर बनाएको छ। कालीकोटको पचालझरना गाउँपालिका६ का ज्येष्ठ नागरिक नरिमान बुढाले भने, पहिले हामी राजापुर ३३ दिन लगाएर नुन लिन जाँदा थियौं। अहिले त बिहान घरबाट हिँडेर बेलुका राजापुर, अर्को दिन फेरि घर पुग्न सकिने अवस्था छ। कर्णाली राजमार्ग र कर्णाली करिडोरमा यातायात सञ्चालन भएपछि हाम्रो त थाप्लोको भारी चौतारीमा बिसाए जस्तै भएको छ। पञ्चायतकालदेखि निर्माण थालिएको कर्णाली राजमार्ग तत्कालीन राजाको हुकुमबमोजिम नेपाली सेनामार्फत २०६३ चैत ३० गते निर्माण सम्पन्न भई पहिलो पटक सुर्खेतदेखि जुम्लामा गाडी गुड्यो। यसले अपर कर्णालीको विकासको ढोका नै खोलिदियो। पहिलेका गाउँहरू अहिले कर्णाली राजमार्ग र कर्णाली राजमार्गसँगै जोडिएको कर्णाली करिडोरका कारण सहर बन्दै गएका छन्। सडक डिभिजन कार्यालय जुम्लाका अनुसार कर्णाली राजमार्गको सुर्खेतदेखि जुम्ला १ सय ३२ किलोमिटर र जुम्लादेखि मुगु ९६ किलोमिटरमा नियमित गाडी गुडिरहेका छन्। कर्णाली करिडोरको पनि कालीकोटको खुलालुदेखि बाजुरा र हुम्लाको सिमाना कवाडीहुँदै सलीसल्लासम्मको १ सय ८४ किलोमिटरमा सडक निर्माणकार्य सम्पन्न भइसकेको छ। यसअन्र्तगत कालीकोटमा ४० किलोमिटर, बाजुरामा ४३ र हुम्ला खण्डमा १ सय १ किलोमिटर सडक पर्दछ। बाँकी ६ किलोमिटर सडक निर्माणको अन्तिम चरणमा छ। सुर्खेतको बाँगेसल्लादेखि दहीखोलासम्म १ सय २६ किलोमिटर कर्णाली राजमार्ग खण्डमा पक्की सडक निर्माण गरिएको छ। कालीकोटको खुलालुदेखि हुम्लाको सलीसल्लासम्मको करिब १ सय २२ किलोमिटर सडकमा यातायातसमेत सञ्चालन हुँदै आएको छ। कर्णालीको स्वास्थ्य सेवामा बढ्यो पहुँच हुम्लाबाट बाजुराको कोल्टी विमानस्थल हुँदै हवाईजहाजमा नेपालगन्ज वा सुर्खेत पुग्न दुईदेखि तीन दिन लाग्ने गथ्र्यो। त्यो पनि बाजुराको कोल्टीमा टिकट पाइएमा मात्र। सदरमुकाम सिमकोटसम्म बिरामी ल्याउन चार दिन पैदल हिँड्नुपर्ने अवस्था थियो। त्यसैले कतिपय बिरामीले उपचारको अभावमा मृत्युवरणसमेत गरेका घटना प्रशस्त छन्। त्यो पनि स्टेचर वा मानिसले बोकेर लैजानुपर्ने अवस्था थियो तर अहिले त्यो अवस्था रहेन। सडक सञ्जाल जोडिएसँगै बिरामीलाई गाडीमै लैजाँदा पनि एक दिनमै सुर्खेत वा नेपालगन्ज पुर्याउन सकिने भएको छ। दैलेखका समाजसेवी एवं सामाजिक अभियन्ता दीपा बोहोराले भनिन्, पहिलेका मानिस त काल नआएर बाँचेका मानिस हौं भनेको सुन्थ्यौं। तर अहिले कर्णाली राजमार्गले अकालमै ज्यान गुमाउनेहरूलाई बचाउँदै आएको छ। तर स्तरोन्नतिको काममा सम्बन्धित निकायको लापरबाही छ। यसलाई दुई लेनको बनाएर बिग्रिएको ठाउँमा कालोपत्रे मात्र गर्ने हो भने हाम्रो लागि निकै सहजता हुने थियो। यसप्रति सम्बन्धित निकायले ध्यान दिनु जरुरी छ। सडकले हुम्लाको खाद्यान्न समस्यासमेत समाधान उन्मुख छ । कतिपय बेला जनताले खाद्यान्न नपाउने परिस्थिति थियो। खाद्य व्यवस्था तथा व्यापार कम्पनी लिमिटेडले ढुवानी अनुदानमा बिक्री वितरण गर्ने खाद्यान्न हुम्लाका ग्रामीण बासिन्दाले पाउँदैनथिए। दक्षिणी हुम्लामा अहिले जनताले आफूले चाहेका खाद्यान्न घरघरमै खरिद गरेर उपभोग गर्ने अवस्था छ। यसलाई एक प्रकारले खाद्यान्न समस्या समाधान भएको मान्न सकिन्छ। हुम्लाका सामाजिक अभियन्ता राजन रावतले भने, कर्णालीको विकासका लागि कर्णाली राजमार्ग मुख्य आधार हो। यो राजमार्ग नभएको भए अहिले पनि हामीले विकासको स्वाद चाख्न पाउने अवस्थामा थिएनौं। राजमार्गसँगै आयआर्जन बढ्यो कर्णाली राजमार्गमा सवारीसाधन चल्न थालेपछि आसपासका मानिस तरकारी खेतीतर्फ आकर्षित भएका छन्। विगतमा रोजगारको केही उपाय नहुँदा भारतमा रोजगारी गर्न जाने युवाहरू अहिले तरकारी खेती गर्न थालेका छन्। गाउँगाउँमा नै बजार बनेका कारणले बारीमा लगाएको तरकारी कता लगेर बेच्ने भन्ने समस्या नभएको स्थानीय नरप्रसाद बरालले बताए। विगतमा बारीमा तरकारी लगायो भने कसरी कहाँ बेच्ने भन्ने चिन्ता हुन्थ्यो, उनले भने, बारीछेउमा नै बजार बनेको छ। कता बेचौं भन्ने समस्या छैन। कर्णाली राजमार्गले हाम्रो आयआर्जनको आधार तयार बनाइदियो। कर्णालीमा उत्पादन भएका स्याउ, सिमी र अन्य स्थानीय उत्पादनहरूले पनि बजार सहज पाएका छन्। स्याउ किसान बेगमबहादुर शाहीले भने, पहिले स्याउ सिजनमा पशुले खान्थे। कर्णाली राजमार्ग बनेपछि अहिले स्याउ नपाक्दै खरिद गर्ने व्यापारीहरू बगैंचामै पुग्छन्। कालीकोट र जुम्लाको स्याउ तराईका जिल्लाहरूमा निर्यात हुँदै आएको छ। यहाँ उत्पादित वस्तुहरू हिमाली जिल्लामा र तराईका जिल्लामा पठाउन सजिलो भएकाले अहिले धेरैजसो मानिस व्यावसायिक कृषि पेसामा आकर्षित भएका छन्।"
रानीजमराको विद्युत् राष्ट्रिय प्रसारण लाइनमा,"टीकापुर : राष्ट्रिय गौरवको रानीजमरा कुलरिया सिँचाइ आयोजनाअन्तर्गत कैलालीको कटाक्षेमा निर्मित विद्युत्गृहबाट उत्पादित विद्युत् राष्ट्रिय प्रसारण लाइनमा जोडिएको छ। आयोजनाले जानकी गाउँपालिका९ स्थित कटासेमा निर्माण गरेको विद्युत्गृहबाट उत्पादित ४७१ मेगाबाट उत्पादन सुरु गरेको छ। पावर हाउसबाट माघ १७ गते उत्पादित विद्युत् लम्कीस्थित प्रसारण केन्द्रबाट राष्ट्रिय प्रसारण लाइनमा जोडिएको थियो। पूर्वी कैलालीमा बाह्रैमहिना सिँचाइ सुविधा पुर्याउने उद्देश्यले सुरु गरिएको आयोजनाले पाँच वर्षदेखि विद्युत् उत्पादनको काम सुरु गरेको थियो। विद्युत् उत्पादन पुसमा परीक्षण गरेर माघ महिनाबाटै नियमित भइरहेको छ विद्युत् उत्पादनको जिम्मेवारीमा रहेका इन्जिनियर धामीले भने, हालसम्म पनि विद्युत् खरिदबारे सम्झौता हुन नसकेपछि अन्योलमा रहेका छौं, यद्यपि विद्युत् भने नियमित रूपमा उत्पादन भएर लम्कीबाट राष्ट्रिय प्रसारण ग्रिडमा जडान गरेका छौं। कर्णाली नदीको चिसापानीबाट मुख्य इन्टेकमार्फत रानी जमरा कुलरिया सिँचाइ आयोजनामा बग्ने नहरबाट विद्युत् उत्पादन हुने हुँदा एकनासको विद्युत् उत्पादन हुने आयोजनाले जनाएको छ। पश्चिम नेपालमा लमहीयता कटाक्षेस्थित एकमात्रै पावर हाउस हो। सिँचाइको नहरबाट विद्युत् उत्पादन हुने हुनाले एकनास नियमित विद्युत् उत्पादन हुने इन्जिनियर धामीले बताए। इन्जिनियर धामीले भने, आयोजना र यो क्षेत्रवासीका लागि यो निकै गौरवको क्षण हो, हामीले वार्षिक ४२ गिगावाट विद्युत् ऊर्जा उत्पादन हुने अनुमान गरेका छौं। आयोजनाका सिनियर डिभिजनल इन्जिनियर टोपबहादुर खत्रीले तराई क्षेत्रको सिँचाइ आयोजना भए पनि सञ्चालन मोडेल स्पष्ट नहुँदा खरिद सम्झौतामा ढिलाइ भइरहेको बताए। तराई क्षेत्रमा पनि आठ मिटरबराबरको हेड (उचाइ) बाट बिजुली उत्पादन भइरहेको छ, यो निकै खुसीको कुरा हो, इन्जिनियर खत्रीले भने, सिँचाइ नहरमा पानी उपलब्ध निरन्तर हुँदा बिजुली पनि उत्पादन नियमित हुन्छ, तर यसको सञ्चालन कसले गर्ने ? कसरी गर्ने भन्ने विषय स्पष्ट नभएको हुँदा नेपाल विद्युत् प्राधिकरणसँग विद्युत् खरिद सम्झौता हुन सकेको छैन। कैलालीको पूर्वीक्षेत्रमा रानी, जमरा र कुलरिया कुला प्रणालीबाट १४ हजार ३ सय हेक्टर जमिनमा सिँचाइ सुविधा पुगेको छ। लम्की शाखा नहर निर्माण सकिएसँगै थप ६ हजार हेक्टरमा सिँचाइ सुविधा पुर्याउने उद्देश्य आयोजनाको छ। आयोजनाका शाखा तथा उपशाखाहरूमा कुलो प्रणाली विस्तारका लागि समेत काम भइरहेका छन्। झन्डै १ सय ५० वर्षअघिदेखि कर्णाली नदीबाट अस्थायी मुहान निर्माण गर्दै बर्सेनि रानीजमरा र कुलरिया नदीमा पानी ल्याउने गरिन्थ्यो। आयोजनाले पहिलो चरण २०६७०६८ देखि २०७४०७५ मा विश्व बैंकको १२ अर्ब ३७ करोड ७५ लाख रुपैयाँ लागतमा निर्माणकार्य गरेको छ भने दोस्रो चरण २०७४०७५ देखि २०८००८१ मा थप १५ अर्ब ३२ करोड ४९ लाख रुपैयाँ छुट्ट्याएको छ।"
रामराज्य अर्थात् सर्वे भवन्तु सुखिन,"तेत्रा युगमा रामले जुन शासन स्थापित गरे। त्यो यो धर्तीकै आदर्श शासन थियो। यो शासनको मूल मर्म भनेकै सर्वे भवन्तु सुखिन थियो। आज हामी जुन समाजवाद र साम्यवादको कुरा गर्छौं, त्यसको उच्चतम् रूप थियो। वैदिक सनातनी सभ्यताका जबजब धर्तीमा अत्याचार बढ्दै जान्छ। धर्म विलुप्त हुँदै जान्छ। साधुहरू दुष्टहरूको प्रताडनाको सिकार हुँदै जान्छन्। तब धर्मको रक्षार्थ बेलाबेलामा जन्मी रहनेछु। श्रीहरि विष्णुले लोककल्याणको निम्ति समयसमयमा विभिन्न अवतार लिए, त्यही प्रमुख अवतारमध्येका सातौं अवतार थिए श्रीराम। राम नामको अर्थ राम अर्थात् दुई अक्षरको नाम। जुन नामले वैदिक सनातनीहरू माझ गहिरो सार्वभौमिक सम्बन्ध राख्छ। रमन्ते सर्वेजन गुणहीन अश्विन रामरमेण कणे कणे इतिराम जो सबै गुणमा रम्छन्। जो कण कणमा छन्। तिनै राम हुन्। जो रमण गर्छन्। रमण गराइन्छन्। तिनै राम हुन्। हाम्रो आर्यव्रतमा राम सधैं रमण गर्छन्। हाम्रो आर्यव्रत सधैं राममा रमण गर्छ। रामलाई खोज्न कही जानै पर्दैन। उनी हाम्रै वरिपरि छन्। आकाशमा राम (इन्द्रधनुष) भएर देखा पर्छन्। नदीमा रामगंगा भएर बग्छन्। नगरहरूमा रामनगर भएर बस्छन्। पहाडमा रामगिरि भएर चुलिन्छन्। अन्नमा रामदाना भएर भोकले रन्थनिएका आँतलाई तृप्त पार्छन्। शिष्टाचारमा आपसमा रामराम सीताराम चल्छ। हर्षमा धन्य राम चल्छ। विस्मातमा हे राम चल्छ जीवनको अन्त्यमा राम नाम सत्य हो चल्छ। जता हेयो उतै राम नै राम देखिन्छ। रामनवमी वाल्मीकि रामायण लेखिएको छ चैत्रे नावमिके तिथौनक्षेत्रे दितिदैवत्ये स्वच्च्यंसंस्थेषु पन्चसुग्रहेषु कर्कटे लग्ने वाक्पताविन्दुना सह। वाल्मीकि रामायणमा प्रस्तुत श्लोकअनुसार रामको जन्म तेत्रा युगको चैतमासको नवमी तिथिमा भएको पाइन्छ। त्यसैले चैत्रमासको नवमी तिथि रामनवमीको रूपमा चर्चित छ। त्यसैले यो दिनलाई अति पावन दिन मानिन्छ। यही दिन अविश्वसनीय परमार्थिक गुणले सम्पन्न, अदम्य साहस, पराक्रमले भरिएका, सनातनीहरूका अप्रीतम भगवान् राम जन्मिएका थिए। साँच्चै रामको जीवन पवित्र अनुपालनाको जीवन थियो। अद्भुत बेदाग चरित्र, अतुलनीय सादगी, उल्लेखनीय त्याग सराह्रनीय आत्मबलिदानको जीवन थियो। उनी मर्यादा पुरुषोत्तमको रूपमा पनि आलोकित छन्। यसैले पनि रामनवमी हिन्दु धर्मावलम्बीहरूका निम्ति विशेष दिन हो। यो दिन व्रत, उपवास बसिन्छ। राम मन्दिरमा पूजाआजा, भजन कीर्तन हुन्छ। श्रीराम सूर्यवंशी थिए, त्यसैले यो दिन सूर्यलाई पूजा गर्नु र अध्र्य दिनुको विशेष महŒव छ। रामको जीवनी जबजब भगवान् विष्णुले यो धर्तीमा मानव अवतार लिए, माता लक्ष्मी र शेषनागलाई पनि साथमा लिएर जन्मिए। राम अवतारमा माता लक्ष्मी, माता सीता र शेषनाग भ्राता लक्ष्मणको रूपमा जन्मिए। सबैभन्दा प्राचीन र विश्वसनीय कृति वाल्मीकि रामायणअनुसार श्रीरामको कुलको सुरुआत मनुको दोस्रो पुत्र वाकुबाट सुरु भएको मानिन्छ। वाकुका पुत्रहरू तज थिए विपुती, वर्ण, कुकस्त, अनन्य, पृथु, विश्वगन्धी आदि। एवं रीतले राजा मानदाताको हाँगोबाट हरिश्चन्द्र, रोहितासु, हरितासु हुँदै दिलीपसम्म आइपुग्छ। दिलीपबाट भगीरथ, सगर आदि हुँदै ऋतुपर्ण, खटवाङ, रघु, अज, दशरथ हुँदै राममा आइपुग्छ। अयोध्याका राजा दशरथका तीनवटी रानी थिए कौशल्या, कैकेयी र सुमित्रा। तर तीनवटै रानीबाट पुत्र नभएपछि राज्य कसले सम्हाल्ने हो भनेर राज दशरथ औधी चिन्तित थिए। ऋषि वशिष्ठको सल्लाहअनुसार उनले पुत्रेष्ठी यज्ञ गराए। उक्त यज्ञको फलस्वरूप पायस उत्पन्न भयो। त्यही प्रसाद खाएपछि रानीहरू गर्भवती भए। सुमित्राबाट लक्ष्मण र शत्रुघ्न जन्मिए। कैकेयीबाट भरत जन्मिए। जेठी कौशल्याबाट वैदिक सनातनीहरूका विराट आरध्य प्रभु श्रीराम जन्मिए। एकातिर नारायण विष्णु रामको रूपमा यसरी जन्मिएका थिए भने अर्कातिर माता लक्ष्मी मिथिलाको जनकपुरमा सीताको रूपमा जन्मिएकी थिइन्। किंवदन्तीअनुसार राजा जनकले सुनको हलो चलाउँदै जाँदा जमिन मुनिबाट सीता जन्मिएको भन्ने लोकश्रुति छ। बाल्यकालदेखि नै श्रीराम बहुत सहृदयी र विनयशील थिए। पिताको सबैभन्दा निकट थिए। पितृभक्त थिए। उनको शिक्षादीक्षा गुरु वशिष्ठको आश्रममा भएको थियो। उनले बाल्यकालबाटै आफ्नो पराक्रमको अनुक्रम सुरु गरेका थिए। सानै उमेरमा गुरुकुलमा हुँदा होम, होमादी, यज्ञमा बिध्न, बाधा सिर्जना गर्ने कयौं राक्षसको वध गरेका थिए। एकपटक महर्षि विश्वामित्रसँगै रामलक्ष्मण मिथिला गएका थिए। त्यतिखेर राजा जनकले आफ्नी छोरी सीताको निम्ति स्वयंवरको आयोजना गरेका थिए। जहाँ विभिन्न राज्यका राजकुमारको जमघट थियो। स्वयंवरको सर्त थियो। जसले शिव धनु उठाएर यसमा ताँदो चढाउन सक्छ, उसले मात्र राजकुमारी सीतासँग विवाह गर्नेछ। तर यो कसैले गर्न सकेन। यसबाट राजा जनक यो धर्तीमा कोही शूरवीर छैन भन्ने चिन्ताले अत्यन्त व्याकुल भए। के साँच्चै धर्तीबाट पराक्रमी वीरहरू विलुप्त भएका हुन् ? कसैले पनि धनु डेग चलाउन सकेन। त्यहाँ संसारका अति नै बलशाली राजाहरूको पनि उपस्थिति थियो। शिवको अनन्य भक्त देवराज इन्द्रलाई समेत पराजित गरेर पृथ्वीलाई दग्ध पार्ने रावणको पनि उपस्थिति थियो। उसले पनि धनुष टसको मस गर्न सकेको थिएन। यत्तिकैमा जनकको दरबारमा प्रभु रामको आगमन हुन्छ। उनको शौर्य र तेजले पूरै माहोल प्रकाशित हुन्छ। उनको एक स्पर्शले धनुष टुक्राटुक्रा हुन्छ। भगवान् राम र सीताको स्वयंवर सम्पन्न हुन्छ। एवं उनका भ्राता लक्ष्मण, भरत, शत्रुघ्नको क्रमशः उर्मिला, श्रुतकृति, माण्डवीसँग विवाह सम्पन्न हुन्छ। सारा अयोध्यावासी हर्ष र खुसीले गद्गद् हुन्छन्। प्रभुरामको विवाह सम्पन्न भएपछि राजा दशरथले रामलाई राजा बनाउने सुनिश्चित गरेका हुन्छन्। तर राजा दशरथका माइली रानी कैकेयीको दासी मन्थराले यसलाई भाँड्ने खेल सुरु गर्छे। रामको सौतेनी आमाकैकेयी रामलाई राजा नबनाएर आफ्नो छोरा भरतलाई राजा बनाउन चाहन्थिन्। त्यसैले उनले दशरथसामु रामलाई १४ वर्ष वनवास पठाउने र भरतलाई राजगद्दी सुम्पिने माग गरिन्। दशरथको मनले त यसो गर्न मानिरहेको थिएन तर उनी आफ्नो वचनले बाँधिएका थिए। उनले मुटुमाथि ढुंगा राखेर रामलाई वनवास पठाए। आफ्ना भाइ लक्ष्मण, सीताका साथ १४ वर्षका निम्ति वन प्रस्थान गरे। पुत्र बिछोडको वियोगमा राजा दशरथको परमधाम भयो। यसो हुनु नै थियो। राजा दशरथलाई अञ्जानमा बाण चलाउँदा मृत्यु भएका पितृभक्त श्रवण कुमारका बाबुआमाको श्राप थियो। भाइ भरत दाजु रामका परमभक्त थिए। उनले वनमा गएर रामलाई फर्काउन अनेकौं कोसिस गरे। तर राम पितृभक्त थिए। पिताको आज्ञा उल्लंघन गर्न चाहँदैनथिए। भरतले आफू राजा नभई रामको पादुका गद्दीमा राखेर राज्य गर्ने घोषणा गरे। वनमा रहँदा रामले अत्यन्तै सादगीपूर्ण तपस्वीको झैं जीवन जिए। उनी जहाँ पुग्थे, बस्नका निम्ति त्यही झुपडी बनाउँथे। त्यही भूमिमा सुत्थे। कन्दमूल ल्याएर खान्थे। प्रतिदिन साधना गर्थे। आफैंले तयार गरेको वस्त्र धारण गर्थे। धनुष र बाणको सहायताबाट जंगलका पशु र राक्षसबाट सबैको रक्षा गर्थे। जंगलका ऋषि, मुनि, साधु, सन्त राक्षसको आतंकबाट त्रसित थिए। यज्ञ होम होमादी बाधा अड्चन खडा गर्थे राक्षसहरू। प्रभु श्रीरामले बर्बरहरूबाट जोगाए। उनी वेदको पालना गर्थे। गाई, ब्राह्मणलाई औधी श्रद्धा गर्थे। अत्रि आदि मुनिहरूलाई राक्षसबाट मुक्ति दिलाएपछि राम दण्डकारड्य क्षेत्रमा आइपुगे। त्यहाँ उनी जंगलका निषाद, वजर, मतका, रिक्ष आदि आदिवासी माझ पनि लोकप्रिय भए। जंगलका आदिवासीहरू रामका परमभक्त थिए। उनले निषाद घरमा भोजन गरे। आफ्नो अनन्य भक्त भिल्लिनी शवरीले प्रेमपूर्वक दिएको जुठो बयर ग्रहण गरे। सबैलाई धर्म, कर्म, वेदको शिक्षा दिए। धनुष, बाण बनाउन सिकाए। गुफालाई कसरी उपयोग गर्न सकिन्छ ? धर्मको बाटोमा हिँडेर आफ्नो रिवाजलाई कसरी सम्पन्न गर्न सकिन्छ ? त्यो सिकाए। जंगलमा रहँदा उनी आदिवासी, जनजाति माझ पनि लोकप्रिय, पूजनीय र वन्दनीय भए। सबलाई एक सूत्रमा बाँध्ने काम गरे। अत्यन्त कामुक, रामको सौन्दर्यबाट मोहित भएर कामको अन्धतामा सीतालाई समेत मार्न खोज्ने रावणकी बहिनी सुपर्णखाको नाक काटिएपछि कथाले अर्काे मोड लिन्छ। बहिनीको अपमानले रावण क्रोधित हुन्छन्। सीताको अपहरण गरेर बदला लिने निर्णय गर्छ। यसका निम्ति उनले मारिचलाई सुनको मृग बनाएर छल्न पठाउँछ। राम सुनको मृग समाउन गएको र लक्ष्मण दाजुलाई बचाउन गएको मौका छोपेर रावण साधुको भेषमा पञ्चवटी कुटीमा आउँछ। सीतालाई हरण गर्छ। जब रावण सीतालाई लिएर जाँदै थिए, त्यतिखेरै जटायुले देख्छन्। उनले आफ्नो पूरै बल लगाएर युद्ध गर्छन्। रावणले पखेटा काटेपछि जटायु घायल भएर जमिनमा गिर्छन्। त्यही जटायुले रामलाई रावणले सीता हरण गरेर लगेको बताउँछन्। माता सीताको खोजमा रामले अनेकौं जंगलको भ्रमण गरे। उनले कयौं जातिलाई एकठ्ठा गरेर सेना गठन गरे। यसै क्रममा उनको भेट आफ्ना परमभक्त हनुमानसँग भयो। सुग्रिबसँग मितेरी साइनो गाँसियो। बालीको वध भयो। भगवान् रामले आफ्ना बानरभक्त र हनुमानसँगै लंका पुग्न समुद्री मार्ग चुन्छन्। समुद्रको किनारामा शिवलिंग स्थापना गरेर शिवजीको पूजा अर्चना गरे। लंका पुग्न नल, नीलको सहयोगमा राम नाम लेखेको समुद्रमा तैरिने चट्टानको उपयोग गर्दै विशाल समुद्रमा सेतु निर्माण गर्ने काम गरियो। लंका प्रस्थान गरियो। रावणले भगवान् रामलाई चुनौती दिए उनलाई हराउनू र सीतालाई लिएर जानू। राम र रावणका सेनाबीच घमासान युद्ध भयो। युद्धमा कुम्भकर्ण, इन्द्रजितलगायत वीरहरू मारिए। दश शिरको रावणलाई मार्न कठिन थियो। जति काटे पनि उसको शिर फेरि पलाउँथ्यो। किनकि उसलाई ब्रह्माजीको वरदान थियो। उसको नाभीमा अमृत थियो। यो सबै रहस्य रावणको भाइ विभिषणले खोलिदिएपछि रावणको वध भयो। विभिषणलाई लंकाको राजा बनाएर पुष्पक विमानमा राम भाइ लक्ष्मण र माता सीता सहिर विमानमा अयोध्या फर्किए। संक्षिप्तमा कथा यही हो। यही कथालाई वाल्मीकिले विशाल महाकाव्यको रूप दिए। संस्कृत भाषामा लेखिएको प्रामाणिक ग्रन्थ यही नै हो। यही कथालाई आधार मानेर प्रभु श्रीरामबारे अनेकौं ग्रन्थ लेखिए। अरू ग्रन्थमा तामिल भाषाको कम्बन रामायण, आसाममा असमी रामायण, उडिसामा विलंका रामायण, कन्नडमा पम्प रामायण, नेपालीमा भानुभक्तीय रामायण, अवधि भाषामा गोश्वामी तुलसीदासको रामचरित मानस आदि चर्चित रहे। रामका कथाहरू देश विदेशमा पनि फैलिए। विदेशमा पनि राम कथा चर्चित भए। कम्बोडियामा राम केर्तिय, लाओसमा राम जातक, मलेसिया हिकायत सेरियाम आदि चर्चित छन्। थाइल्यान्डमा रामायणलाई रामकिन भनिन्छ। रामायण थाइल्यान्डको राष्ट्रिय ग्रन्थ पनि हो। इन्डोनेसिया मुस्लिम देश हो। त्यहाँ रामायण राम काकाविनको रूपमा चर्चित छ। त्यहाँ रामायणलाई योगेश्वर रामायण पनि भनिन्छ। त्यहाँ त्यो कथा योगेश्वरले सुनाएका थिए। राम एक ऐतिहासिक महापुरूष थिए। जसका पर्याप्त ऐतिहासिक प्रमाण भेटिन्छन्। राममाथि क्यामिल बुल्केले वर्षौं लगाएर शोध गरेका थिए। शोधले प्रमाणित गर्छ कि भगवान् रामको जन्म ५११४ इपुमा भएको थियो। चैत्रमासको नवमी तिथिमा भएको थियो। वाल्मीकि रामायणको रचना रामको राज्यभिषेक भएपछि ५०७५ इपुमा भएको मानिन्छ। रामको चर्चा चौथौ शताब्दी इपुको कौटिल्यको अर्थशास्त्र, बौद्ध साहित्यको दशरथ जातक कथा आदिमा उल्लेख छ। तेसो शताब्दी इपुमा जब कौशम्बीमा उत्खनन भयो। त्यहाँ राम सीता अंकित पक्का माटोको मूर्ति पनि प्राप्त भयो। चर्चित इतिहासकार, पुरातŒवशास्त्री, अनुसन्धानकर्ता राम अवतारले माता सीता र रामसँग जोडिएका जीवनका घटनाका दुई सयभन्दा अधिक स्थान पत्ता लगाएका छन्। त्यहाँको स्मारक, भित्तेचित्र आदिलाई वैज्ञानिक तवरले खोज गरेका थिए। ती प्रमुख स्थानहरूमा सरयु र तमसा नदी आसपासका स्थान, दण्डकारड्यका कयौं स्थान, प्रयागराज, चित्रकुट, तुंगभद्रा, शवरी आश्रम, रामेश्वरम्, इलिया पर्वत शृंखला आदि थिए। जसले रामको ऐतिहासिकतालाई प्रमाणित गर्छ। रामबारे विधर्मीका दुष्प्रचार जब भारतमा अंग्रेजहरू आए, उनीहरूले आफ्नो मिसन पनि लिएर आए। म्याक्स मुलर, रवर्ट क्याम्पवेलजस्ता मिसिनरीका एजेन्टहरूले सनातनीहरूका ग्रन्थ वेद, पुराण आदि माथि अनेकौं छेडछाड गरे। मर्यादा पुरुषोत्तम राम सनातनीका आधार स्तम्भ थिए। उनीहरूलाई थाहा थियो कि यसलाई भत्काउन सक्यो भने सनातन धर्म यसै कमजोर हुन्छ र आफ्ना धर्मान्तरणको मिसन सहजै लागू गर्न सकिन्छ। खोजकर्ता क्यामिल बुल्के आफ्नो खोजमा प्रस्ट रूपमा लेखेका छन् मध्यकालमा रामायणका कतिपय कथाहरूलाई तोडमोड गरेर प्रक्षिप्त गरिएका छन्। अंग्रेजको पालामा त्यसको झन् विद्रूपीकरण गरिए। अचेल तथाकथित वामपन्थी, नारीवादीहरू त्यही तोडमोड गरिएका प्रक्षिप्त कथा ल्याएर सनातनी सभ्यताका आराध्य प्रभु रामको आलोचना गर्छन्। मूलकथामा जाने हो भने न त रामले सीता त्याग नै गरेका थिए, न त बाम इतिहासकारले दुष्प्रचार गरे झैं दलित शम्बुकको बध नै गरेका थिए। भिल्लिनी शबरीको जुठो बयर खाने रामका निम्ति सबै समान थिए। राम कुनै जातिवादका पक्षमा थिएनन्। उनले त केवल सत्य, असत्य, न्याय र अन्याय मात्र हेरेका थिए। रामको निम्ति राजधर्म नै प्रमुख थियो। कतिपय वैदिक सनातन धर्मको चेष्टा नभएका इसाई धर्मका प्रचारक, इसाई आवरणका वाम र लिवरलहरू रामको जलसमाधिलाई आत्महत्या जस्तो अति नै संगीन आरोप पनि लगाउन पछि पर्दैनन्। वास्तवमा समाधि भनेको कुनै आत्महत्या होइन। मध्यकालमा यस्ता धेरै साधु थिए। जसले आफू जीवित छँदै समाधि लिन्थे। केही शताब्दीअघि राजस्थानका सन्त रामपिरले ज्युँदै समाधि लिए। सनातन धर्ममा समाधिको आफ्नै महŒव छ। सनातनीका विराट आराध्य समाधि लिनु कुन आश्चर्यको कुरा भयो र ? यस्ता दुष्प्रचारदेखि सदैव सावधान रहनै पर्छ। कस्तो थियो राम राज्य ? रामको कुरा आउनेबित्तिकै राम राज्यको पनि कुरा आउँछ। राम अयोध्या फर्किएपछि झन्डै १० हजार वर्ष शासन गरे भन्ने उल्लेख छ। यस अवधिमा अयोध्याको शासन धर्तीको अधिकांश स्थानमा थियो। अफगानको हिन्दकुशदेखि, अरुणाचल, लाओस, बर्मा, मलेसिया आदि स्थानसम्म फैलिएको थियो। साँच्चै राम राज्य कस्तो थियो त ? यसबारे वाल्मीकि रामायण, तुलसी दासको राम चरित मानसमा कलात्मक रूपमा चित्रण गरिएको छ। तेत्रा युगमा रामले जुन शासन स्थापित गरे। त्यो यो धर्तीकै आदर्श शासन थियो। यो शासनको मूलमर्म भनेकै सर्वे भवन्तु सुखिन थियो। आज हामी जुन समाजवाद र साम्यवादको कुरा गर्छौं, त्यसको उच्चतम् रूप थियो। राम राज्यको बारेमा वाल्मीकि रामायण र तुलसीदासको राम चरित मानसमा कलात्मक चित्र कोरिएको छ। राम चरित मानसका यी हरफले राम राज्यबारे स्पष्ट पार्छन् दैविक दैहिक भौतिक तापा।राम राज नही कहु ही व्यापा।।सब नर करही परस्पर प्रीति।चलही निरत श्रतु नीति।। अर्थात्, राम राज्यमा सबै मानिस परस्पर प्रेम गर्थे। वेदमा बताइएको नीतिअनुसार धर्मको पालना गर्थे। चारिउ चरन धर्म जगमाही।पुरी रहा सपनेहु अघ नाही।।राम भगती रत अरू नारी।सकल परम गतिके अधिकारी।। अर्थात्, चारै चरणबाट, सत्य, दया, दानबाट धर्म र जगत् परिपूर्ण छ। पाप सपनामा पनि छैन। महिला, पुरुष सबै रामभक्तिका पारायण छन्। सबै परम गतिका अधिकारी छन्। अल्प मृत्यु नही कब निउ पिरा।सब सुन्दर और विकज शरीरा।नही दरिद्र कोउ दुःखी नदिन।नही कोउ अबुध न लच्छन् हिना।। अर्थात् कसैको अल्पायुमा निधन हुँदैन। न कसैलाई पीडा हुन्छ, न कष्ट हुन्छ। न कोही दुःखी छन्। न दीनहीन छन्। न कुनै मूर्ख छन्। न शुभ लक्षणले हिन छन्। सबै सुन्दर र निरोगी छन्। राम राज्य चारैतिर इच्छाएका पूरा हुने कल्पवृक्ष थिए। धर्ती उर्वर थिए। राज्य धनधान्यले पूर्ण थियो। कसैलाई कसैको भय थिएन। राम राज्यमा बाघ र बाख्रा एउटै मूलका पानी पिउँथे। समतामूलक समाजको ज्वलन्त उदाहरण थियो रामराज्य। अन्त्यमा श्रीहरि विष्णुका अवतार सदाचार र शिष्टाचारका प्रतीक थिए। मर्यादा र संस्कारका प्रतीक थिए। सद्गुणका खानी थिए। अविश्वसनीय परमार्थिक गुणले सम्पन्न थिए। रामको मूल चरित्र भनेकै मर्यादा थियो। जो कहिल्यै मर्यादा उल्लंघन गर्दैनन्। प्रशंसनीय सन्तोष, बेदाग चरित्रले भरिएका रामको नाम उच्चारण गर्नेबित्तिकै शरीर र मनमा अनेकौं ओरतिक्रिया उत्पन्न हुन्छ। वास्तवमा राम सनातन आधार स्तम्भ हुन्।"
महिनैपिच्छे ब्याजदर घटेको वर्ष,"काठमाडौं : महिनैपिच्छे ब्याजदर घटेको वर्ष बन्यो २०८० साल । बैंकिङ प्रणालीमा पर्याप्त लगानीयोग्य पुँजी भइरहँदा वाणिज्य बैंकहरूको निक्षेप र कर्जाको ब्याजदर हरेक महिना क्रमशः सामान्य रूपमा भए पनि घट्दै गयो । वर्षको पहिलो महिना भारित औसत निक्षेपको ब्याजदर ८२६ प्रतिशत थियो । यो ब्याजदर झरेर चैत्रमा आइपुग्दा औसत ६७४ प्रतिशतमा सीमित रहेको छ । बचत खाता औसत ६५० रहेकोमा १२ महिनाको अन्तरमा चैत्रमा ४१० प्रतिशतमा झयो । उक्त ब्याजदरमा उक्त अवधिसम्म साधारण बचत खातामा मात्रै १७ खर्ब २० अर्ब ५८ करोड ६९ लाख रुपैयाँ जम्मा भएको छ । यस्तै मुद्दती निक्षेपको ब्याजदर औसत १०८८ बाट झरेर ९२२ प्रतिशतमा आइपुगेको छ । यस अवधिमा मुद्दतीमा मात्रै ३६ खर्ब रुपैयाँ संकलन भएको छ । यस्तै, २६३ प्रतिशत रहेको कल निक्षेपको ब्याज वर्षको अन्तमा १८२ प्रतिशत रह्यो । यस अवधिसम्म कुल खातामा मात्रै ४ खर्ब ३ अर्ब ७७ करोड २९ लाख रुपैयाँ जम्मा भएको छ । समग्रमा हालसम्म वाणिज्य बैंकमा मात्रै कुल ५४ खर्ब १५ अर्ब रुपैयाँ निक्षेप हुँदा प्रवाहमा रहेको कर्जा ४५ खर्ब ४ अर्ब छ । नेपाल राष्ट्र बैंकले गत मंसिर २२ गते आर्थिक वर्ष २०८००८१ को मौद्रिक नीतिको पहिलो त्रैमासिक समीक्षा गर्दै बैंकदर, नीतिगत दरलाई साबिकको तुलनामा घटाएपछिका महिनामा ब्याजदर घटाउन दबाब परेको हो । फलस्वरूप वाणिज्य बैंकहरूले सार्वजनिक गरेको, पुस माघ महिनाका लागि निक्षेपको नयाँ ब्याजदर एकल अंकमा कायम भएको थियो । निक्षेपको ब्याजदर विस्तारै कम हुँदै जाँदा कर्जाको पनि सामान्य रूपमा घट्यो । २०८० वैशाखमा भारित औसत कर्जाको ब्याजदर १२८४ प्रतिशत रहेकोमा चैत्रसम्ममा १०७८ प्रतिशतमा सीमित भयो । यो औसतमा भएकाले कम देखियो तर बैंकअनुसार कर्जाको ब्याजदर घटेको महसुस खासै नभएको सर्वसाधारणको गुनासो छ । यद्यपि बैंकहरूले ब्याजदर घटाउने भन्दैमा धेरै घटाउन वा बढाउन मिल्दैन । यसका लागि राष्ट्र बैंकले तोकेको परिधिभित्र रहनुपर्ने हुन्छ । केन्द्रीय बैंकका अनुसार ब्याजदर घटाउँदा पनि अघिल्लो महिनाको औसतमा बढीमा १० प्रतिशत बिन्दुले मात्र परिवर्तन गर्न पाइन्छ । लामो समयदेखि बैंकमा लगानीयोग्य पुँजी (तरलता) पर्याप्त छ । बैंकहरूलाई कर्जा निक्षेपको अनुपात (सीडी रेसियो) ९० प्रतिशत अधिकतम तोकिएको छ । तर पछिल्लो समय बैंकहरूको सीडी रेसियो ८०६४ प्रतिशत रहेकाले कुसन ९३६ प्रतिशत छ । बैंकहरूको पुँजी कोषको आकार ठूलो बनाउनु पर्दा पनि कतिपय बैंकले भने लगानी बढाउन नपाएको बताउँछन् । यद्यपि दिनप्रतिदिन निक्षेप बढेको छ तर कर्जाको माग कम भएको र त्रैमासको अन्तिम महिना बैंकहरूले खासै थप नयाँ कर्जा पनि दिन चाहँदैनन् । किनभने यस अवधिमा सकभर सावाँ तथा ब्याज, किस्ता उठाउनमा अर्थात रिकभरीमै लागेका छन् । यसैक्रममा नेपाल बैंकर्स संघका अध्यक्ष सुनील केसीका अनुसार बैंकमा तरलता अधिक छ । सुरुमा सबैले ब्याजदर महँगो भएकाले कर्जा गएन भने तर पछिल्ला महिनामा कर्जाको ब्याजदर पनि क्रमशः घटिरहेको छ तर पनि कर्जाको माग खासै नभएको उनको भनाइ छ । वास्तवमा पैसाको फ्लो तल्लो तहसम्म नपुगेकाले पनि बजार केही प्रभावित भएको उनको अनुमान छ । यसैले सरकारले विकास खर्चमा बढी जोड दिनसमेत उनले सुझाए । वैशाखमा वाणिज्य बैंकको ब्याजदर वर्षको अन्तिम महिना चैत्रको तुलनामा २०८१ वैशाख महिनाका लागि पनि निक्षेपको ब्याज सामान्य रूपमा घटाएको तथ्यांक बैंकहरूले सार्वजनिक गरेका छन् । नेपाल बैंकर्स संघको तथ्यांकअनुसार नयाँ ब्याजदरअनुसार वैशाख महिनाका लागि न्यूनतम निक्षेपमा औसत ५६९ प्रतिशत र अधिकतम निक्षेपमा औसत ६९६ प्रतिशतले ब्याज दिने भएका छन् । हाल सञ्चालनमा रहेका २० वाणिज्य बैंकमध्ये १३ ले व्यक्तिगत निक्षेपको ब्याजदर घटाएका छन् भने ३ वटाले बढाएका छन् । जसमा कृषि विकास, एनएमबी र एभरेस्ट रहेका छन् । नेपाल इन्भेस्टमेन्ट मेगा बैंक (एनआईएमबी), स्ट्यान्डर्ड चार्टर्ड, हिमालयन, नबिल र प्रभु बैंकले चैत्र महिनाकै ब्याजदरलाई निरन्तरता दिएका छन् । व्यक्तिगत मुद्दती निक्षेपको ब्याजदर वैशाख १ गतदेखि वाणिज्य बैंकमध्ये व्यक्तिगत मुद्दती निक्षेपमा सबैभन्दा बढी ब्याजदर एनएमबी बैंकको देखिन्छ । उक्त बैंकले अधिकतम साढे ७९७ प्रतिशत ब्याज दिने घोषणा गरेको छ । यसको संस्थागततर्फ ६९७ प्रतिशत ब्याजदर तोकेको छ । यसैगरी, मुद्दती निक्षेपमा क्रमशः एभरेस्ट बैंकले व्यक्तिगततर्फ ७ प्रतिशत र संस्थागततर्फ ६ प्रतिशत ब्याजदर तोकेको छ । यसैगरी प्राइम कमर्सियलले व्यक्तिगततर्फ ७०१ प्रतिशत र संस्थागततर्फ ६०१ प्रतिशत, नबिलले ७२५ र ६२५ प्रतिशत, नेपाल इस्भेस्टमेन्ट मेगा बैंकले ७ र ६ प्रतिशत ब्याजदर कायम गरेको छ । प्रभु बैंकले व्यक्तिगततर्फ ७०५ र संस्थागततर्फ ६५० प्रतिशत ब्याजदर निर्धारण गरेको छ । यसैगरी, ग्लोबल आईएमईले व्यक्तिगततर्फ ७ र संस्थागततर्फ ६ प्रतिशत कायम गर्दा कृषि विकास बैंकले ५६६ र ४५१ प्रतिशत ब्याजदर घोषणा गरेको छ ।"
नयाँ वर्षको अवसरमा जनकपुरमा सांस्कृतिक महोत्सव,"धनुषा : मधेस प्रदेशका मुख्यमन्त्री सरोजकुमार यादवले नेपाल र भारतबीचको सम्बन्ध अतुलनीय रहेको बताएका छन्। स्वामी विवेकानन्द सांस्कृतिक केन्द्र भारतीय दूतावास काठमाडौंद्वारा नयाँ वर्षको अवसरमा आज जनकपुरधाममा आयोजित द्वितीय जनकपुरधाम सांस्कृतिक महोत्सवको उद्घाटन गर्दै उनले नेपालभारतबीचको सम्बन्ध हिमालभन्दा पनि उचो र समुद्रभन्दा पनि गहिरो रहेको बताए। नेपालभारतबीचको सम्बन्ध दुई देशको सरकारभन्दा पनि जनताजनताबीच रहेको उल्लेख गर्दै मुख्यमन्त्री यादवले भने, 'यो कुराको पुष्टि रामलालाको प्राणप्रतिष्ठाको बेला दुवै देशमा देखिएको हर्षोत्सवले गरिसकेको छ।' सीमा क्षेत्रमा सुरक्षा र राजस्वको क्षेत्रमा हुनसक्ने समस्या समाधानका लागि दुवै देशका सरकारले छलफल गरी दुवै देशलाई हित हुनेगरि कार्ययोजना बनाएर अघि बढ्नुपर्नेमा मुख्यमन्त्री यादवले जोड दिए। भारतीय महावाणिज्य दूतावास वीरगञ्जका महावाणिज्यदूत देवी सहाय मीना र भारतीय राजदूतावास काठमाडौंका प्रथम सचिव गीताञ्जलीको अध्यक्षतामा भएको उक्त कार्यक्रममा जनकपुरधाम उपमहानगरका प्रमुख मनोजकुमार साहसहितका वक्ताले सांस्कृतिक कार्यक्रमको सफलताको शुभकामना दिएका थिए। कार्यक्रममा संस्कृति एवं अर्थविद् डा हरिवंश झाले माता जानकी लीला प्रसङ्गबारे चर्चा गरेका थिए। महोत्सवमा दुई देशका नारीहरूको साझा पहिरन साडीको प्रदर्शनीका साथै विभिन्न किल्लाहरूको फोटो प्रदर्शनी गरिएको थियो। दोस्रो सत्रमा गायिका मेनुका पौडेलले प्रस्तुति दिएकी थिइन्। उनी इन्डियन आइडल २०२४ को उत्कृष्ट १० मा पर्न सफल भएकी थिइन्। महोत्सवअन्तर्गत आज साँझ सांस्कृतिक कार्यक्रमको आयोजनासमेत गरिने छ। कार्यक्रममा मधेस प्रदेशसभाका सदस्यलगायत विभिन्न क्षेत्रका व्यक्तिको उपस्थिति थियो। दुई देशका कला, संस्कृति तथा चाडपर्वको साझा परम्परामा झल्किने भारत र नेपालको साझा सांस्कृतिक सम्पदालाई जनकपुरधाम सांस्कृतिक महोत्सवको दोस्रो संस्करणले मनाएको थियो।"
'थाँती राखेका योजनाहरूलाई कार्यान्वयनमा ल्याई देश निर्माणमा जुटौं',"राष्ट्रपति रामचन्द्र पौडेलले नयाँ वर्षमा अघि थाँती राखेका योजनाहरूलाई कार्यान्वयनमा ल्याई देश निर्माणका गतिविधिहरूमा जुट्न आग्रह गरेका छन्। नयाँ वर्ष २०८१ सालको अवसरमा राष्ट्रपति पौडेलले स्वदेश तथा विदेशमा रहेका सम्पूर्ण नेपालीलाई शुभकामना दिंदै उद्यमशीलता प्रवर्द्धन गरी राष्ट्रिय पूँजीको विकासद्वारा स्वावलम्बी र आत्मनिर्भर अर्थतन्त्र निर्माण गर्नमा केन्द्रित हुनुपर्ने सुझाव दिएका छन्। 'नव वर्षलाई विगतको समीक्षा गर्ने तथा भविष्यमा गरिने कार्यहरूको योजना बनाउने अवसरका रूपमा हामीले स्वागत गर्दै आएका छौं। तसर्थ, नयाँ वर्ष आशा, अपेक्षा र उमङ्गको उत्सव पनि हो। हामीले यस अघि थाँती राखेका योजनाहरूलाई कार्यान्वयनमा ल्याई देश निर्माणका गतिविधिहरूमा जुट्न म सबै दिदीबहिनी तथा दाजुभाइहरूलाई अनुरोध गर्दछु', राष्ट्रपति पौडेलले शुभकामना शन्देशमा भनेका छन्। देशको अर्थतन्त्रमा पर्न सक्ने प्रतिकूल प्रभावलाई कम गर्न आन्तरिक स्रोतलाई सदुपयोग गर्नुपर्ने उनले बताए। उनले भने, 'मुलुकको समृद्धि र समुन्नतिका लागि स्वदेशी उत्पादनलाई बढावा दिनाका साथै उद्यमशीलता प्रवद्र्धन गरी राष्ट्रिय पूँजीको विकासद्वारा स्वावलम्बी र आत्मनिर्भर अर्थतन्त्र निर्माण गर्नेतर्फ अबका हाम्रा प्रयास केन्द्रित हुनुपर्छ।' राष्ट्रपति पौडेलले देश निर्माणमा एकजुट हुन आग्रह गरेका छन्। विदेशिने युवा शक्तिलाई स्वदेशकै विकासमा आबद्ध गर्न रोजगारी र अवसरको सृजना गर्ने नीति कार्यान्वयन गर्नुपर्ने उनले शुभकामना सन्देशमा उल्लेख गरेका छन्। उनले भने, 'जनताको जीवनसँग प्रत्यक्ष सरोकार राख्ने शिक्षा स्वास्थ्य, कृषि र वातावरण संरक्षणलाई उच्च प्राथमिकतामा राखेर सोही अनुसारका नीतिहरू अवलम्बन गर्दै दिगो विकासको लक्ष्य हासिल गर्नेतर्फ अग्रसर हुन म सङ्घीय, प्रदेश र स्थानीय सरकारका साथै सम्बद्ध सबैमा आह्वान गर्दछु।' उनले अर्थतन्त्रमा पर्न सक्ने प्रतिकूल प्रभावलाई कम गर्न यहाँका आन्तरिक स्रोतहरू मानव संसाधन, उर्वरभूमी, जलसम्पदा, वनजङ्गल र जैविक विविधतालाई सदुपयोग गर्दै विकासको प्रक्रियालाई तीव्र रूपमा अगाडि बढाई दिगो विकासको लक्ष्य हासिल गर्न अग्रसर हुनु सबैको मुख्य दायित्व भएको बताए। उनले विकासविनाको स्वच्छ वातावरण होइन, विकाससहितको विज्ञान र प्रविधिसँगैको स्वच्छसफा पृथ्वी बनाउनुपर्ने बताए।"
"एमाले सिन्धुलीको अध्यक्षमा महेन्द्रदेव श्रेष्ठ निर्वाचित, पदाधिकारीमा कोको भए विजयी ?","सिन्धुली : नेकपा एमाले सिन्धुलीको अध्यक्षमा महेन्द्रदेव श्रेष्ठ विजयी भएका छन्। बुधबारबाट भएको आठौँ अधिवेशनबाट जिल्ला कमिटीको अध्यक्षमा श्रेष्ठ ४४१ मत प्राप्त गर्दै विजयी भएका हुन्। श्रेष्ठले निकटतम प्रतिद्वन्द्वी कुमार बहादुर कार्की (रामकुमार) लाई १३७ मत अन्तरले पराजित गरेका हुन्। कार्कीले भने ३०४ मत मात्र प्राप्त गरेका छन्। यस्तै कर्णबहादुर घिसिङ उपाध्यक्षमा दोहोरिएका छन्। उनले खडगबहादुर रजन (धिरज) लाई ५३ मतले पछि पार्दै दोस्रो पटक उपाध्यक्ष पदमा निर्वाचित भएका हुन्। घिसिङले ३९४ मत प्राप्त ल्याउँदा धिरजले ३४१ मत पाए। मुख्य निर्वाचन अधिकृत पदमबहादुर मगरका अनुसार अधिवेशनबाट सचिव पदमा नवराज थिङले ४०१ मत प्राप्त गर्दै विजयी भए। उनको निकटतम् प्रतिद्वन्द्वि नारायण बरालले ३२८ मत प्राप्त गरे। बराल सातौं अधिवेशनमा सर्वसम्मत सचिवमा चयन भएका थिए। उपसचिव (खुलातर्फ)दिपेश बराल र महिलातर्फ पार्वती भट्टराई विजयी भएका छन्। बरालले २३५ मत प्राप्त गरेर विजयी भएका हुन्। उनको निकटतम प्रतिद्वन्द्वी कुमार शर्माले १५६ मत, राजु बरालले १५१, टिकाबहादुर देवकोटाले ९७ र शंकर कुमार कार्कीले ४५ मत प्राप्त गरे। उपसचिव (महिला) मा भट्टराईले सर्वाधिक ४८४ मत पाएर विजयी भइन्। उनको प्रतिद्वन्द्वी मिथुला कुमारी घिमिरेले २२० मत पाइन्। अधिवेशनमा सर्वसम्मत नेतृत्व चयन हुन नसकेपछि शुक्रबार मतदान भएको थियो। निर्वाचनमा कुल ७८३ मतदाता रहेकोमा ७५४ जनाले मतदान गरेका थिए। यस अघि लेखा समिति संयोजकमा संजय कुमार दाहाल लगायत ३६ जना सर्वसम्मत चयन भएका थिए।"
सेवा प्रवाहलाई व्यवस्थित र प्रविधिमैत्री बनाउनु अबको प्राथमिकता हो : प्रधानमन्त्री दाहाल,"सत्ता समीकरणमा आबद्ध दलको सम्बन्धलाई सुदृढ बनाउँदै राजनीतिक स्थिरता कायम गर्नुपर्छ। काठमाडौं : प्रधानमन्त्री पुष्पकमल दाहाल प्रचण्डले सेवा प्रवाहलाई व्यवस्थित र प्रविधिमैत्री बनाउने अबको प्राथमिकता रहेको बताएका छन्। प्रधानमन्त्री दाहालले नव वर्ष २०८१ का अवसरमा शुभकामना दिँदै राजनीतिक स्थिरता सुदृढ बनाउनु तथा सेवा प्रवाहलाई थप व्यवस्थित र प्रविधिमैत्री बनाउनु अहिलेको मुख्य प्राथमिकता भएको बताएका हुन्। उनले भने, 'सत्ता समीकरणमा आबद्ध दलको सम्बन्धलाई सुदृढ तुल्याउँदै सहमति र सहकार्यको संस्कृति एवं राजनीतिक स्थिरता सुदृढ बनाउनु तथा सेवा प्रवाहलाई थप व्यवस्थित र प्रविधिमैत्री बनाउनु अहिलेको मुख्य प्राथमिकता हो।' प्रधानमन्त्री दाहालले अर्थतन्त्रको सुधारमार्फत समृद्धिको बलियो जग बसाउँदै विकासशील राष्ट्रको बलियो आधार तयार पार्नु २०८१ सालको आफ्नो मुख्य जिम्मेवारी भएको बताए। उनले यी प्राथमिकता तथा प्रयासमार्फत देश र जनतामा आशाको नयाँ रक्तसञ्चार पुनःजागृत हुने विश्वास व्यक्त गरेका छन्। मुलुकको प्रतिष्ठा अभिवृद्धि गरी समस्त नेपालीको जीवनलाई थप उन्नत र समृद्ध बनाउनु सबैको सर्वोपरि लक्ष्य रहेको प्रधानमन्त्री दाहालले उल्लेख गरेका छन्। 'यस साझा लक्ष्यलाई प्राप्त गर्न हामी सबै नेपालीबीच एकता, पारस्परिक मेलमिलाप, आत्मीयता र सौहार्दपूर्ण भावनालाई अभिवृद्धि गर्दै नयाँ वर्षलाई उपलब्धि र समृद्धिको ऐतिहासिक मानकका रूपमा स्थापित हुने विश्वास व्यक्त गर्दै फेरि एकपटक समस्त नेपालीमा शुभकामना व्यक्त गर्दछु', प्रधानमन्त्री दाहालले सन्देशमा भनेका छन्। सङ्घीयताको प्रभावकारी कार्यान्वयन, सुशासनका निम्ति चालिएका दूरगामी कदम र प्राप्त उपलब्धि, सेवा प्रवाहमा सरलता, समस्याग्रस्त आर्थिक क्षेत्रको सुधारमा अग्रसरता, जनताका समस्याको प्रत्यक्ष सम्बोधन, देशको अन्तर्राष्ट्रिय सम्बन्ध र कूटनीतिक क्षेत्रमा प्राप्त सफलता २०८० सालका आशालाग्दा राष्ट्रिय उपलब्धिका रुपमा रहेको प्रधानमन्त्री दाहालको भनाइ छ । प्रधानमन्त्री दाहालले २०८० साल पूरा भई नयाँ वर्ष २०८१ साल प्रारम्भ भएको अवसरमा स्वदेश तथा विदेशमा रहेका सम्पूर्ण नेपालीमा सुख, शान्ति, सुस्वास्थ्य र समृद्धिका साथै उत्तरोत्तर प्रगतिका लागि शुभकामना व्यक्त गरेका छन्।"
देशमा केही भएकै छैन भन्ने भाष्य निर्माण गर्न खोजियो : ओली,"काठमाडौं : नेकपा एमालेका अध्यक्ष केपी शर्मा ओलीले संविधानको दायराभित्र आएर आाफ्नो माग प्रस्तुत गर्न विभिन्न समूहहरूलाई आग्रह गरेका छन्। शनिबार काठमाडौंको बुढानीलकण्ठ नगरपालिकाद्वारा सञ्चालिन नगर अस्पतालको उद्घाटन गर्दै ओलीले मुलुकमा केही भएको छैन भन्ने भाष्य सिर्जना गर्न खोजिएको बताए। उनले कही मान्छेहरूमा उत्ताउलापन देखिन थालेको भन्दै संविधानको दायराभित्र आएर आाफ्नो माग प्रस्तुत गर्न विभिन्न समूहहरूलाई आग्रह गरे। राजतन्त्रका समयमा जनताको अधिकार खोसिए पनि अहिले गणतन्त्रमा नागरिकको अधिकार सुरक्षित रहेकाले अधिकारभित्र रहेर समस्याको हल गर्न सकिने उनको भनाइ छ। उनले अहिले संवैधानिक बाटो र लोकतान्त्रिक विधिबाट माग पूरा गर्न कतै प्रतिबन्धित नरहेको जिकिर गरे। ओलीले संविधान, परिवर्तन र जनताको सवोच्चता नै नमान्नेले एउटा माली चाहियो भन्दैमा देशले माली वा कुनै परिवारलाई स्थापना नगर्ने स्पष्ट पारे। उनले सामाजिक न्यायसमानता र त्यसबाटोबाट सामाजिक सद्भावका साथै राष्ट्रिय एकता बलियो बनाउदै मुलुकलाई समृद्ध मुलुक बनाउनुपर्ने बताए।"
संसद बैठकअघि कांग्रेस संसदीय दलको बैठक बस्ने,काठमाडौं : नेपाली कांग्रेस संसदीय दलको बैठक भोलि आइतबार बस्ने भएको छ। नयाँ बानेश्वरस्थित सङ्घीय संसद् भवनको ल्होत्से हलमा बिहान ८ बजे बस्ने बैठकमा समसामयिक राजनीतिक विषयमा छलफल हुने बताइएको छ। सरकारले संसद्को चालु अधिवेशन भोलिदेखि अन्त्य गर्न राष्ट्रपतिसमक्ष सिफारिस गर्ने निणय गरेको सन्दर्भमा कांग्रेस संसदीय दलको यो बैठक बस्न लागेको हो।
आइतबार देशका यी स्थानमा हुने छ वर्षा,"काठमाडौं : आइतबार कर्णाली र सुदूरपश्चिम प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, गण्डकी र कर्णाली प्रदेशको पहाडी भूभागको थोरै र बाँकी पहाडी भूभागको एकदुई स्थानहरूमा हल्का वर्षाको सम्भावना रहेको छ। देशको उच्च पहाडी तथा हिमाली भूभागको थोरै स्थानहरूमा हल्का हिमपातको सम्भावना रहेको छ। आइतबार राति सुदूरपश्चिम र कर्णाली प्रदेशमा आंशिकदेखि साधारणतया बदली रहि बाँकी भूभागमा आंशिक बदली देखी मौसम मुख्यतया सफा रहने छ। कोशी, गण्डकी र कर्णाली प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
ढालियो बिस्केटको लिङ्गो,"भक्तपुर : भक्तपुरको प्रसिद्घ बिस्केट जात्राको प्रमुख मानिने लिङ्गो आज साँझ ढालिएको छ। तान्त्रिक विधिअनुरूप पूजा अर्चना गरी आज साँझ लिङ्गो ढालेपछिे जात्रा सम्पन्न गरिएको हो। बिस्केट जात्राको चौथो दिन हिजो साँझ भेलुखेलस्थित ल्यासिंखेलमा उठाइएको लिङ्गो आज दिनभर जात्रा, पूजा एवं बली दिएर ढालिएको हो। कूल ५५ हात लामो, नाङ्लो जत्रो फराकिलो लिङ्गो तान्त्रिक विधिपूर्वक दशकर्म विधान गरी ढालिएको हो। लिङ्गो ठड्याउनु अघि लिङ्गोको कोखा (टुप्पो) मा नाग र नागिनीको प्रतीकस्वरूप दुईवटा ध्वजा बाँधेर अष्टमातृकाका प्रतीक आठ वटा डोरीले तानेर उक्त लिङ्गो ठड्याइने प्रचलन रहेको छ। त्यही आठ वटा डोरीले आठ कुनामा बसेर लिङ्गो ढालिएको थियो। लिङ्गोको कोखामा झुण्ड्याइएका दुईवटा ध्वजालाई वीरध्वजा, विश्वध्वजा, र आकाशभैरवका ध्वजासमेत भनिने इतिहाासविद् एवं संस्कृतिकर्मी डा पुरुषोत्तम लोचन श्रेष्ठले जानकारी दिए। भक्तपुरको प्रसिद्घ बिस्केटको लिङ्गो जात्रा हेर्नाले सुख, समृद्घि, सहकाल आउनुका साथै शत्रु नाश हन्छन् भन्ने धार्मिक मान्यता रहेकाले यस जात्रालाई शत्रुहन्ता जात्रा पनि भन्ने गरिएको छ। लिङ्गो उभ्याइने र ढाल्ने जात्रा नै बिस्केटको प्रमुख जात्रा हो। मल्ल राजाहरूले भैरवनाथ र भद्रकालीको रथ जात्रा समावेश गरी तान्त्रिक पूजा विधि विधानसमेत थप गरी आठ रात नौ दिनसम्म जात्रा मनाउने प्रचलन थालिएको बताइन्छ। लिङ्गो ढालेपछि ल्योसिङखेलबाट भैरवनाथको रथ गःहिटी ल्याएर भैरवनाथ र भद्रकालीको रथ जुधाइएको छ । भैरव र भद्रकाली देवदेवीको समागम जात्रा भनेर चिनिने सो रथ जुधाउने कार्यलाई स्थानीय भाषामा द्यो ल्वाकिगु भनिन्छ।"
मुस्ताङको पर्यटकीय गाउँ ठिनीमा १२० घरधुरीलाई डस्टबिन वितरण,"जोमसोम : मुस्ताङको घरपझोङ गाउँपालिका५ ठिनी गाउँका १२० घरधुरीलाई डस्टबिन वितरण गरिएको छ। नयाँ वर्ष २०८१ का अवसरमा पारेर मुस्ताङ कल्याणकारी संघले शनिबार धार्मिक तथा पर्यटकीय नमुना गाउँ ठिनीमा स्थानीयलाई फोहोर व्यवस्थापन गर्ने प्लास्टिकबाट बनेको १२० थान डस्टबिन वितरण गरेको हो। मुस्ताङको घरपझोङ५ ठिनी गाउँ पछिल्लो सयम पर्यटकीय गन्तव्यका रुपमा विकास भइरहेको छ। त्यहाँ थकाली संग्रालय, स्नो लियोपार्ट,यारुझो भ्यूटावर,गुम्बा र चर्चित रहेको ढुम्बालाल अवस्थित छ। ठिनी गाउँमा पर्यटक बढ्दै जाने थालेपछि ठिनी गाउँका १० घरधुरीले होमस्टे समेत सञ्चालन गरेका छन्। केही घरधुरीहरूका पर्यटक लक्षित होटलहरू पनि सञ्चालनमा छन्। ठिनी गाउँलाई स्वच्छ, सफा, सुन्दर र वातावरणमैत्री गाउँका रुपमा विकास गर्न मुस्ताङ कल्याणकारी संघले फोहोर व्यवस्थापन गर्न स्थानीय घरधुरीलाई फोहोर व्यवस्थापन गर्ने डस्टबिन वितरण गरेको हो।"
नयाँ वर्षमा पर्यटकले भरियो बन्दीपुर,"तनहुँ : नयाँ वर्षको अवसरमा तनहुँको प्रमुख पर्यटकीय गन्तव्य बन्दीपुर पर्यटकले भरिभराउ भएको छ। नयाँ वर्ष मनाउन देशका विभिन्न स्थानबाट पर्यटक बन्दीपुर उक्लिएका हुन्। बन्दीपुरमा शुक्रबारदेखि ११औँ सडक खाना महोत्सवसमेत सुरु भएको छ। बन्दीपुरमा आन्तरिक तथा बाह्य पर्यटकको घुइँचो रहेको बन्दीपुर पर्यटन विकास समितिका अध्यक्ष किसान प्रधानले जानकारी दिए। उनले भने, नयाँ वर्ष मनाउन बन्दीपुर पर्यटकले खचाखच छ। हजारौँ पर्यटक नयाँ वर्ष मनाउन बन्दीपुर आउनुभएको छ। होटल पनि भरिभराउ छ। नयाँ वर्षमा घुम्ने संस्कृतिको विकास भएका कारण बन्दीपुरमा पर्यटक बढेका हुन्। बन्दीपुरको पर्यटन प्रवर्द्धनका लागि बन्दीपुर पर्यटन विकास समिति, क्षेत्रीय होटल संघ, तनहुँ उद्योग वाणिज्य संघ बन्दीपुर एकाइ र रेबान तनहुँको संयुक्त आयोजनामा सुरु सडक खाना महोत्सव वैशाख २ गतेसम्म सञ्चालन हुनेछ। सडक खाना महोत्सवका अवसरमा विविध जातजातिका सांस्कृतिक कार्यक्रम प्रस्तुत गरिएको छ। मगर, नेवार, गुरुङ, ब्राह्मणलगायत अन्य जातजातिका सांस्कृतिक नाचलाई सडक खाना महोत्सवमा समावेश गरिएको प्रधानले बताए। आन्तरिक पर्यटकको अलवा बन्दीपुरमा विदेशी पर्यटकको पनि उत्तिकै भीड हुन्छ। यहाँ विशेषगरी चिनियाँ पर्यटकको संख्या बढी छ। नेपाल आएका अधिकांश पर्यटक एक रात बस्नका लागि बन्दीपुर आउने गरेका छन्। यस वर्ष बन्दीपुरमा २६ देशबाट पर्यटक आएको तथ्यांक छ। बन्दीपुरमा जापान, चीन, इटाली, स्पेन, नेदरल्याण्ड, फ्रान्स, अमेरिका, जर्मनी, डेनमार्क, पाकिस्तान, अष्ट्रेलिया, बेलायत, आयरल्याण्ड, दक्षिण कोरिया, बेल्जियम, थाइल्याण्ड, ताइवान, स्वीटजरल्याण्ड, मलेसिया, होल्याण्ड, पोर्चुगल, चेक रिपब्लिक, इरान, भारत, ग्रिस र अर्जेन्टिनाका पर्यटक आएको जनाइएको छ। बन्दीपुरमा आयोजना हुने सडक खाना महोत्सवले यहाँको पर्यटनमा टेवा मिल्ने बन्दीपुर गाउँपालिकाका अध्यक्ष सुरेन्द्र थापाले बताए। बन्दीपुर घुम्न आउने पर्यटकलाई पर्यटकीय गन्तव्यसम्म सहज पहुँच स्थापना गर्न बन्दीपुर गाउँपालिकाले १७ पर्यटकीय गन्तव्यको सूची सात भाषामा तयार गरेपछि पर्यटकलाई थप सहज भएको छ। गाउँपालिकाका अध्यक्ष थापाका अनुसार गन्तव्यबारे जानकारी नेपाली, अङ्ग्रेजी, चाइनिज, जापानिज, कोरियन, फ्रेन्चलगायतका भाषामा तयार पारिएको छ। बन्दीपुरको थानीमाई मन्दिर, मणि मुकुन्देश्वरी पर्खाल (मिनी ग्रेटवाल), विन्ध्यवासिनी मन्दिर, पद्य पुस्तकालय, पातलेद्वार गुफा, पहाड पानी, सहिद स्मारक पार्क लगायतका १७ पर्यटकीय गन्तव्यको सूचना फरक फरक भाषामा तयार भएको छ। सदरमुकाम दमौलीदेखि १८ किलोमिटर डुम्रे हुँदै आठ किलोमिटरको उकालो यात्रा तय गरेपछि बन्दीपुर पुगिन्छ। जहाँबाट मनोरम हिमश्रृङ्खला, पहाड, टाकुरा अवलोकन गर्न सकिन्छ। प्राकृतिक सुन्दरता बोकेको बन्दीपुरबाट अन्नपूर्ण, माछापुच्छ्रे, धौलागिरी लगायतका हिमश्रृङ्खला देखिने भएकाले यहाँ पुग्ने जो कसैको मन लोभिने गर्दछ। बन्दीपुरमा होटल संघसँग आबद्ध साना ठूला गरी ७७ होटल सञ्चालनमा छन्। यसैगरी नयाँ वर्षकै अवसरमा जिल्लाको धार्मिक गन्तव्य छाब्दीवाराही र ढोरवाराही मन्दिरमा समेत भक्तजनको घुइँचो लागेको छ। भीडभाडका कारण दर्शनका लागि घण्टौं समय कुर्नुपर्ने अवस्था थियो।"
बालिका बलात्कार अभियोगमा युवक पक्राउ,नुवाकोट : बालिकालाई जवरजस्ती करणी गरेको अभियोगमा नुवाकोटको लिखुका युवक पक्राउ परेका छन्। लिखु गाउँपालिका५ का ३१ वर्षीय रोशन गोतामेले १६ वर्षीया बालिकालाई विवाह गर्ने आश्वासन दिएर बलात्कार गरेको उजुरीपछि पक्राउ गरिएको जिल्ला प्रहरी कार्यालय नुवाकोटले जनाएको छ। बालिकालाई ललाई फकाई गरी किस्पाङ गाउँपालिका५ केउरेनी जंगलमा पुर्याई उमेर पुगेपछि विवाह गर्ने आश्वासन दिई जबरजस्ती करणी गरेको उजुरीका आधारमा युवकलाई पक्राउ गरिएको प्रहरी नायव उपरीक्षक तिलक भारतीले बताए। नुवाकोट जिल्ला अदालतबाट पहिलो पटक पाँच दिनको म्याद थप गरी थप अनुसन्धान भइरहेको उनले जानकारी दिए।
सुपा देउरालीमा धार्मिक पर्यटकको घुइँचो,"अर्घाखाँची : नयाँ वर्षको दिन धार्मिक तथा पर्यटकीयस्थल सुपा देउरालीमा धार्मिक पर्यटकको घुइँचो लागेको छ। मनले मागेको मनोकामना पूरा हुने विश्वासका साथ नेपाल तथा भारतका विभिन्न भागबाट दर्शनार्थीको घुइँचो लागेको सुपा देउराली मन्दिर संरक्षण समितिका सचिव हरि खनालले बताए। समितिका अध्यक्ष फर्सबहादुर केसीका अनुसार सन्धिखर्क नगरपालिका र शीतगङ्गा नगरपालिकाको दोसाध सुपामा रहेको धार्मिक तथा ऐतिहासिक महत्व बोकेको सुपा देउराली मन्दिरलाई आस्थाको केन्द्र मानिन्छ। अन्य दिन दैनिक दुई हजारको हाराहारीमा भक्तजन आउने यस मन्दिरमा नयाँ वर्षको दिन १० हजारभन्दा बढीले दर्शन गरेका उनले जानकारी दिए। उक्त मन्दिर समुद्र सतहबाट करिब चार हजार पाँच सय फिटको उचाइमा रहेको छ। सुपा देउरालीमा जे माग्यो त्यही पूरा हुने धार्मिक विश्वास रहँदै आएको अध्यक्ष केसीले बताए। उनका अनुसार आजको दिन तराईका विभिन्न जिल्लाबाट गर्मी छल्न तथा नयाँ वर्षमा सपरिवार रमाइलो गर्न मन्दिर र नरपानी क्षेत्रमा आएका हुन्। यो मन्दिर प्राचीन निर्माण सामग्री प्रयोग गरी बनाइएको समितिले जनाएको छ। भाकल गर्नेले इच्छा पूरा भएको भन्दै बोका, पाठी, परेवा र भेटी चढाउने गर्छन्। आजभोलि नेपाल तथा भारतका विभिन्न क्षेत्रबाट मानिस बढी आउने गरेका छन्। शक्तिपीठका रूपमा परिचित सुपा देउराली मन्दिर वरपरको मनोरम प्राकृतिक दृश्य र विभिन्न संरचना निर्माणले पर्यटकीय गतिविधि बढ्न थालेको सन्धिखर्क८ का वडाध्यक्ष चुराबहादुर केसीले बताए। वरिपरि चट्टानले बनेको पहाडको बीचमा अवस्थित मन्दिरबाट प्राकृतिक वातावरण र हरियाली मनोरम दृश्यावलोकन गर्न पाइन्छ। जे भाकल गर्यो त्यो पुग्ने जनविश्वासले गर्दा पनि यस तीर्थस्थलको महिमा र गरिमा बढ्दै गएको उनको भनाइ छ। पूर्वपश्चिम राजमार्गबाट अर्घाखाँचीको गोरुसिङ्गेसन्धिखर्क सडकखण्डअन्तर्गत ४७ किलोमिटर दूरीमा महाभारत पर्वत शृङ्खलाको ठूलाठूला पहाडको खोचमा प्राचीन शैलीमा उक्त मन्दिर निर्माण गरिएको छ। मन्दिर क्षेत्रमा निर्माण भएका भवनहरूको स्वरूप एकै खालको कायम गर्ने, मन्दिर क्षेत्रमा पार्किङ, पार्क तथा धर्मशाला निर्माण, खाँचीकोटको विकास, मसिनाको लेकमा पर्यटक पुर्याउन आवश्यक पूर्वाधार विकासलगायत विषयमा गुरुयोजना बनाएर काम अघि बढेको सन्धिखर्क नगरपालिकाका प्रमुख प्रशासकीय अधिकृत खुमलाल भुसालले जानकारी दिए। सुपा देउराली मन्दिरमा संकलन हुने भेटीले जिल्लाका चारवटा विद्यालयमा निजी शिक्षकहरूका लागि तलब प्रदान गर्दै आइएको मन्दिर संरक्षण समितिका कोषाध्यक्ष चेतलाल पुरीले बताए। मनको इच्छा पूरा हुने विश्वासले मन्दिरको दर्शन गर्न आउने भक्तजनले पूजा गरेपछि भेटी चढाउँछन्। त्यही भेटीबाट सन्धिखर्क७, खाँचीकोटको आदर्श मावि, शीतगङ्गा२, सीतापुरको शान्ति आधारभूत विद्यालय, सीता आधारभूत विद्यालय र देउराली आधारभूत विद्यालयका १० जना शिक्षकले तलब पाइरहेका उनले जानकारी दिए। भेटीको रकम सडक, खानेपानी, बिजुली, भवन निर्माणलगायत काममा खर्च भइरहेको समितिका सचिव खनालको भनाइ छ। मन्दिरमा आउने धार्मिक दर्शनार्थीको सुविधाका लागि धर्मशाला पनि निर्माण भइरहेको सन्धिखर्कका नगरप्रमुख कृष्णप्रसाद श्रेष्ठले जानकारी दिए। पार्किङ निर्माणका लागि पनि पहल भइरहेको उनको भनाइ छ।"
पाल्पाका पर्यटकीयस्थलमा चहलपहल बढ्यो,"तानसेन : नयाँ वर्षका अवसरमा स्वदेशी पर्यटकहरू घुमघामका लागि पाल्पाका विभिन्न पर्यटकीय गन्तव्यहरूमा पुगेका छन्। तानसेनको श्रीनगर डाँडा, रानीमहल, रुरु क्षेत्र, रिव्दीकोटको भैरवस्थान, रम्भाको रिमिघा लेक, कौडे लेक, तिनाउको जन्तीलुङ्ग, मरामकोट जस्ता क्षेत्रहरूमा रमाउँदै नयाँ वर्ष मनाउन हजारौं पर्यटकहरू पुगेका छन्। यस वर्ष तानसेनमा नयाँ वर्ष मनाउन पर्यटकहरू वृद्धि भएको तानसेन नगरपालिकाले जनाएको छ। तानसेन नगरपालिकाले नयाँ वर्ष मनाउन आउने पर्यटकहरूलाई केन्द्रित गरेर श्रीनगर डाँडामा खानेपानी, शौचालय नाचगानका लागि साउन्ड सिष्टम, विद्युत लाइनको सुविधा प्रदान गरेको नगरप्रमुख सन्तोषलाल श्रेष्ठले बताए। नयाँ वर्षमा प्रेमको प्रतीक रानीमहल र श्रीनगर डाँडामा हजारौं पर्यटकहरू पुगेका छन्। श्रीनगर डाँडामा धेरै जना वनभोजमा सहभागी भएका छन्। रानीमहल क्षेत्रमा २० हजारभन्दा बढी पर्यटकहरूले अवलोकन गरेको तानसेनको श्रीनगर डाँडामा ३० हजारभन्दा बढी पर्यटकहरू घुमघामका लागि आएको तानसेन नगरपालिकाका प्रवक्ता यादव सिंह कार्कीले बताए। गर्मीयाममा हिमालको चिसो हावासँगै नाचगान गरी रमाउन तराई क्षेत्र रुपन्देही, कपिलवस्तु, नवलपरासी क्षेत्रका बासिन्दाहरूका लागि तानसेनको श्रीनगर विशेष क्षेत्र बन्ने गरेको छ। तानसेन नगरपालिका१० तेल्घाले गुफाचौर वन क्षेत्रमा पर्यटकहरूलाई लक्षित गरेर विशेष कार्यक्रम सञ्चालन गरेकोले आन्तरिक तथा बाह्य पर्यटकहरूको नयाँ वर्षमा भीडभाड बढेको वडाध्यक्ष हिमलाल पंगेनीले बताए। रम्भा गाउँपालिकाले नयाँ वर्षलाई लक्षित गरेर रिमिघा लेक र रम्भादेवी मन्दिरमा पर्यटक लक्षित कार्यक्रम ल्याएको छ। रिमिघा लेकमा नयाँ वर्ष मनाउन ५ हजारभन्दा बढी आन्तरिक पर्यटकहरू पुगेका छन्। रिमिघा लेकमा पर्यटकहरूका लागि चाहिने स्वच्छ खानेपानी, सुविधायुक्त शौचालय, बस्ने शीतल छहारीको व्यवस्था गरिएको छ। नयाँ वर्ष मनाउन तथा भैरव भगवानको आर्शीवाद लिन करिब २ हजारभन्दा बढी धार्मिक पर्यटकहरू रिव्दीकोटको भैरवस्थान मन्दिरमा पुगेका छन्। पर्यटकको रोजाइमा जलेश्वर, ख्याहाको लिस्ने भिर पर्दै आएको छ। गर्मीबाट छटपटिएका तराई क्षेत्रमा पर्यटकहरूलाई माथाँगढीको कौडेलेक, तिनाउँ गाउँपालिकाको सत्यवती, मरामकोट र जन्तीलुङ्ग आर्कषणको केन्द्र बन्दै आएको छ।"
झुलाघाट नाका मंगलबारदेखि बन्द हुने,बैतडी : भारतसँग सीमा जोडिएको बैतडीको झुलाघाट नाका मंगलबारदेखि बन्द हुने भएको छ। भारतमा हुने लोकसभा निर्वाचनलाई मध्यनजर गर्दै सीमानाका बन्द गर्न लागिएको बैतडीका प्रमुख जिल्ला अधिकारी भीमकान्त शर्माले जानकारी दिए। वैशाख ७ गते उत्तराखण्ड राज्यमा निर्वाचन हुँदैछ। उक्त निर्वाचनलाई मध्यनजर गर्दै वैशाख ४ गते साँझ ७ देखि वैशाख ७ गते साँझ ७ बजेसम्म झुलाघाट नाका बन्द रहने प्रजिअ शर्माले बताए। सुरक्षा संवेदनशीलताको कारण नाका बन्द हुन लागेको हो। सीमा बन्द रहेको अवधिमा आकस्मिक रूपमा खोल्नुपरेमा आपसी सहमतिमा खोल्न सकिने जनाइएको छ। भारतीय अधिकारीहरूसँग यसअघि नै समन्वय गरेर नाका बन्द गरिने भएको हो। कुनै देशमा चुनाव हुँदा अन्तर्राष्ट्रिय नियमानुसार नै सीमा बन्द गर्ने चलन छ।
"पहिले दुर्गम, अहिले सुगम","धनकुटा : कुनै बेला तेलिया तांखुवा पुग्न सदरमुकामदेखि हिले, जोरपाटीहुँदै घुमाउरो बाटोको विकल्प थिएन। यस क्षेत्रका बासिन्दालाई सदरमुकाम आउन काजिमानेदेखि चुलाचुली, जोरपाटी, हिलेहुँदै आउनुपर्ने बाध्यता थियो। लामो दूरीका सवारी चल्दैनथिए। छोटो दूरीका गाडी सञ्चालन हुँदा ठाउँठाउँमा गाडीबाट ओर्लंदै अर्को गाडी चढ्दै हिँड्नुपर्ने सास्ती थियो। तर अहिले अवस्था फेरिएको छ। कोशी प्रदेश सरकारले पूर्वाधार विकास कार्यालयमार्फत बिहीबारे हटियाकर्मिटारबञ्चरे हुँदै तांखुवातेलियासम्म कालोपत्रे सडक निर्माण गरेको छ। जसले गर्दा यस क्षेत्रका स्थानीयलाई सदरमुकाम आउन सहज मात्र भएको छैन, सदरमुकामसम्मको दूरीसमेत छोट्ट्याइदिएको छ। कुनै बेला गाडी पाउनसमेत मुस्किल हुन्थ्यो, तेलियाका स्थानीय मेघराज खतिवडा भन्छन्, अहिले सदरमुकाम जान बस, माइक्रो, टाटा सुमोजस्ता दर्जनौं सवारीसाधन सञ्चालन हुन्छन्। छिमेकी तेह्रथुमसम्म सीमा जोडिएको तेलियाताखुंवा पुग्न काजिमाने, चुलाचुलीदेखि पैदल हिँडेर ओरालो बाटो हिँड्नु पथ्र्यों। सडक कच्ची हुँदा सवारीसाधन खासै चल्दैनथियो। तर अहिले निर्माण भएको सडकले यस क्षेत्रको जीवनशैली फेरिदिएको उनी बताउँछन्। सेवासुविधा र पूर्वाधार नहुँदा यो क्षेत्रबाट बसाइँसराइको क्रम बढ्दो थियो। अहिले सडक निर्माणले त्यो क्रम रोकिएको छ। अब भने बसाइँसराइ हिँडेकाहरू गाउँ फर्किएर आउने अपेक्षा रहेको खतिवडा बताउँछन्। पशु तथा कृषिजन्य उत्पादनलाई सदरमुकाम लगेर बिक्री गर्न सहजसमेत बनाएको स्थानीय बताउँछन्। पूर्वाधार विकास कार्यालयले करिब ५८ करोड रुपैयाँको लागतमा २३ किलोमिटर सडक निर्माण गरेको हो। यो सडकको चौडाहा ५५ मिटर छ। सडकले वन क्षेत्रमा भेट्ने भएकाले निर्माणको सुरुवाती चरणमा केही असहज भएको थियो। दुई पटक म्याद थप्दै करिब चार वर्षमा सडक निर्माण सम्पन्न भएको हो। २०७७ वैशाखमा निर्माणको ठेक्का लागेको पूर्वाधार विकास कार्यालय भोजपुरका प्रमुख राजेश्वर महतोले बताए। शर्मा विमेश्वर जेभीले निर्माणको जिम्मा पाएको थियो। सुरुमा दुई वर्षको म्याद थियो। तर तत्कालीन समय कोभिड आर्थिक मन्दीका कारण काम सुरु हुन नपाउँदा दुई पटक म्याद थपिएको थियो। एकएक वर्षको गरी दुई पटक म्याद थपिएको थियो। पछिल्लो एक वर्ष थपिएको आगामी २०८१ असार मसान्तसम्म छ। निर्माण कम्पनीले काम सम्पन्न गरेपछि अझैं तीन करोड रुपैयाँ भुक्तानी दिन बाँकी छ। सबै कागजात बनिसकेको छ। वैशाखसम्म भुक्तानी हुने कार्यालय प्रमुख महतोको भनाइ छ।"
विपन्नलाई एकै ठाउँमा घर,"हेटौंडा : बागमती प्रदेश सरकारले प्रदेश गौरवको आयोजनाको रूपमा एकीकृत आवास कार्यक्रमलाई विशेष प्राथमिकता दिएर काम गरिरहेको छ। प्रदेश सरकारले गत वर्षबाट वनकरिया, माझी, बोटे जातिहरूलाई एकीकृत रूपमा बसोबास गराउन उक्त एकीकृत बस्ती तथा आवास कार्यक्रम ल्याएको थियो। गतवर्ष उक्त कार्यक्रमका लागि भन्दै प्रदेश सरकारले २० करोड रुपैयाँ र चालु आर्थिक वर्ष २०८००८१ मा १६ करोड रुपैयाँ बजेटविनियोजन गरेर काम गरिरहेको सहरी विकास तथा भवन कार्यालयका सूचना अधिकारी टेकनाथ काफ्लेले बताए। गत वर्ष प्रदेशका तीन जिल्लाहरू मकवानपुर, चितवन र धादिङमा करिब २ सय ५० वटा घरहरू एकीकृत बस्तीको रूपमा निर्माणकार्य सुरु भएको थियो। उक्त वर्ष स्थानीयतहरूबाट सिफारिस आएकाहरूको तीव्रगतिले काम भइरहेको काफ्लेले बताए। अघिल्लो वर्ष २५ प्रतिशत काम सम्पन्न भइसकेको छ। गत वर्षका धेरै योजना सम्पन्न भइसकेता पनि कतिपयको हकमा अन्तिम किस्ता लिन आउन बाँकी रहेकोउनले बताए। गत वर्ष मकवानपुरको राक्सिराङ, मनहरी र कैलाश गाउँपालिकामा क्रमशः ५०, ८० र ३० घरगरी १ सय २० वटा घरहरूको निमार्णकार्य सुरु भएको थियो। यस्तै, चितवनको राप्ती नगरपालिका, कालिका नगरपालिका र इच्छाकामना गाउँपालिकामा समेत क्रमशः ४५, १५ र १५ घर गरी ७५ घरहरू एकीकृत बस्तीको रूपमा विस्तारको काम गरेको छ। यस्तै, धादिङ जिल्लाको बेनीघाट रोराङ, गजुरी, थाक्रे, सिद्धलेक, धुनीबेंसीमा क्रमशः २४, २०, ४, ३, ४ घरगरी कुल ५५ घरहरूको निर्माणकार्य गरेको कार्यालयले जनाएको छ। गत वर्ष सञ्चालन भएको योजनाबाट करिब २ सय ५० घरधुरीका वनकरिया, माझी, बोटे जातिहरू लाभान्वित हुने बताइएको छ। यस्तै, प्रदेश सरकारले अघिल्लो वर्षको योजनालाई निरन्तरता दिँदै चालु आर्थिक वर्ष २०८००८१ मा मकवानपुर, चितवन र धादिङ जिल्लामा पुनः कार्यक्रम गरिरहेको छ। प्रदेश सरकारले मकवानपुरका हेटौंडा उपमहानगरसहित राक्सिराङ, मनहरी, कैलाश, बागमती, बकैया, भीमफेदी गाउँपालिकामा १ सय ७५ वटा घरहरू एकीकृत बस्तीको रूपमा विस्तार गर्ने कार्यक्रमअन्तर्गत द्रुत गतिले काम गरिरहेको बताएको छ। यस्तै उक्त कार्यक्रमअन्तर्गत चितवनको खैरहनी, रत्ननगर, कालिका, माडी, भरतपुर, इच्छाकामना र राप्ती नगरपालिका गरी कुल १ सय ७७ वटा घरहरू निर्माण गरिरहेको टेकनाथ काफ्लेले बताए। यस्तै, धादिङ जिल्लाको बेनीघाट, गजुरी, थाक्रे, सिद्धलेक, धुनीबेंसीमा ६३ वटा घरहरू निर्माणकार्य भइरहेको छ। चालु आर्थिक वर्षमा एकीकृत बस्तीको रूपमा निर्माणकार्य अघि बढाइएका घरहरूको सम्झौता भएर दोस्रो किस्तासमेत लगिसकेको कार्यालयले बताएको छ। सामाजिक र आर्थिक रूपमा विपन्न परिवारलाई मध्यनजर गर्दै ल्याएको उक्त कार्यक्रमले उनीहरूको जीवनस्तरमा सुधार ल्याउने प्रदेश सरकारको विश्वास रहेको छ।"
सिरहाको सलहेश फूलबारीमा मेला,"सिरहा : प्रत्येक नयाँ वर्षको दिन मेला लाग्ने सिरहाको लहान नगरपालिका१२ र २२ को सिमानामा पर्ने सलहेश फूलबारीमा आज ला लागेको छ । सलहेशमा बिहानैदेखि श्रद्धालुको भीड लागेको छ । हरेक वर्ष नेपाल तथा भारतबाट लाखौँ श्रद्धालु मेलामा आउने र आज पनि उल्लेख्य सङ्ख्यामा आउने अपेक्षा गरिएको सहलेश फूलबारी मेला व्यवस्थापन समितिका अध्यक्ष तारणीप्रसाद चौधरीले बताए। भक्तजनको भीड व्यवस्थित गर्न स्थानीय प्रहरी प्रशासनसँग समन्वय गरी सुरक्षा व्यवस्थापन चुस्त गरिएको मेला व्यवस्थापन समितिका अध्यक्ष चौधरीले जानकारी दिए। नौ बिघा क्षेत्रफलमा फैलिएको प्राकृतिक, सांस्कृतिक एवं धार्मिक पर्यटकीय सलहेश फूलबारी क्षेत्र लहान बजारदेखि चार किलोमिटर दक्षिणपश्चिममा पर्दछ । यहाँ मेला भर्न श्रद्धालु अघिल्लै दिनदेखि आउने गर्दछन् । सहलेश मन्दिरका पुजारी जितेन्द्र धामीका अनुसार १४ औँ शताब्दीका राजा सलहेसको सौर्य, पराक्रम, वीरता, साहस र प्रेमसँग गाँसिएका गाथाको सम्झनास्वरुप प्रत्येक वर्ष वैशाख १ गते मेला आयोजना हुने गरेको हो । यहाँ नयाँ वर्षको एक दिनमात्र हारमको रुखमा सुनाखरी फुल्ने र सोही दिन साँझ परेसँगै ओइलाउने किंवदन्ती छ । त्यही फूल हेर्न तथा मन्दिरमा पूजापाठ गर्न धार्मिक पर्यटक आउने गर्छन् । सलहेश तराईका पासवान जातिको इष्टदेव रहेको र तेह्रौँ शताब्दीका लोकनायक भएकाले सलहेशको पूजाअर्चना गर्नाले सन्तान प्राप्ति, चर्मरोग, कुष्ठरोगलगायतका समस्या हरण हुने जनविश्वास रहेको पुजारी धामीले बताए। नेपाल सरकारले यस क्षेत्रलाई धार्मिक पर्यटकीय क्षेत्रका रूपमा विकास गर्न नयाँ पर्यटकीय गन्तव्यको सूचीमा समावेश गरिसकेको छ । सलहेश क्षेत्रको उचित विकास गरी अपेक्षित लाभ लिन नसकिएको स्थानीय प्रदीप चौधरीले बताए। स्थानीय, प्रदेश तथा नेपाल सरकारले एकीकृत गुरुयोजना बनाएर काम गर्नुपर्ने उद्योग वाणिज्य सङ्घ सिरहाका अध्यक्ष विकास सारडाको भनाइ छ । ऐतिहासिक धार्मिक क्षेत्रको संरक्षणका लागि नेपाली सेनाले राजा सलहेशको इतिहास शिलालेखमा उतारेर पैदल मार्ग बनाएको चोहर्वास्थित श्री शेरगणका प्रमुख दीपक कार्कीले जानकारी दिए। लहान नगरपालिका प्रमुख महेशप्रसाद चौधरीले ऐतिहासिक सहलेश फूलबारीको संरक्षण र व्यवस्थापन सुधारका लागि नगरपालिकाले काम गरिरहेको र समग्र विकासका लागि तीनै तहका सरकारले मिलेर काम गर्नुपर्ने धारणा राखे। रासस"
"वैभव वीरगन्ज, फेरिएको वीरगन्ज","वीरगन्ज : तुम्हारे सहरका मौसम बडा सुहाना लगे, मै एक साम चुरालु अगर तुम्हे बुरा ना लागे। (तिम्रो सहर त निक्कै मनमोहक पो भएछ, म त्यहाँको एक रात चोर्न चाहन्छु यदि तिमीलाई नराम्रो लाग्दैन भने।) विराटनगरका इन्जिनियर सरोजानन्द मिश्राले वीरगन्जका राजनीतिक विश्लेषक चन्द्रकिशोरलाई सायरी लेखेर पठाए। माघ तेस्रो साता वीरगन्ज घुमेर फर्केपछि मिश्राले यस्तो सायरी लेखेका थिए। वीरगन्जमा शनिबार आयोजित एक कार्यक्रममा चन्द्रकिशोरले उक्त सायरी पढेर सुनाए। हुन पनि मुलुकको प्रमुख आर्थिक नगरी वीरगन्ज दुई चार वर्षअघि फोहोर र मच्छर (लामुखुट्टे) को सहरका रूपमा चिनिन्थ्यो। साँघुरा सडक, रिक्साको ठलेमठेल, जताततै फोहोर अनि, मच्छरको आतंक हुन्थ्यो। तर, आजभोलि वीरगन्ज फेरिएको छ। १० वर्षअघि विरगन्ज पुगेकाले इन्जिनियर मिश्राकै शैलीमा भन्नेछन् वीरगन्ज त फेरिएछ। घुमौं घुमौं लाग्ने भएछ। दुई, तीन वर्षअघिसम्म वीरगन्जको मेनरोडमै फोहोर र नालाको दुर्गन्धका कारण नाकै थुनेर हिँड्नुपर्ने बाध्यात्मक अवस्था हुन्थ्यो। तर अहिले त्यो बाध्यता छैन। वीरगन्जका मुख्य सहरी क्षेत्रका सडक स्वच्छ र सफा बनेका छन। महानगरले विरासतमा पाएका धार्मिक र पर्यटकीय सम्पदाहरू सौन्दर्यकरण गरेर आकर्षक पारेको छ। बाहिरबाट आउनेहरूका लागि ती सम्पदाहरू अहिले फोटो खिच्ने र सेल्फी स्पोर्ट बनेका छन्। वीरगन्ज महानगरको नेतृत्व मेयर राजेशमान सिंहले सम्हालेको झन्डै २२ महिना पुगेको छ। त्यसयता महानगरको नेतृत्वले वीरगन्जलाई वैभव वीरगन्ज बनाउने नारा लिएर सहरको सरसफाइ र सौन्दर्यकरणलाई पहिलो प्राथमिकतामा राखेर काम गरिरहेको छ। त्यसैको नतिजा हो अहिलेको स्वच्छ र सफा वीरगन्ज। सडक, नाला वा खाली जग्गामा जथाभावी फोहोर फाल्नेविरुद्ध १५ महिनादेखि वीरगन्ज महानगरपालिकाले आर्थिक जरिवाना तिराउने अभियान चलाएको छ। जथाभावी फोहोर फाल्ने झन्डै एक हजार जना आर्थिक कारबाहीमा परिसकेका छन्। महानगरपालिकाको सरसफाइ व्यवस्थापन महाशाखाका प्रमुख सरफुदिन मियाँका अनुसार, जथाभावी फोहोर फाल्ने ९ सय ९२ जनालाई कारबाही गरी जरिवाना तिराइएको छ। २ सय ६५ वटा संस्था र ७ सय २७ जना व्यक्तिलाई जरिवाना गरी त्यसबापत २७ लाख ८१ हजार १ सय ५ रुपैयाँ राजस्व संकलन पनि गरिएको मियाँले बताए। मियाँले भने, जथाभावी फोहोर फाल्ने प्रवृत्ति रोक्न सुरुका चरणमा हामीले टोलटोलमा पुगेर सचेतनामूलक कार्यक्रम गर्यौं। तर त्यसले काम नगरेपछि २०७९ पुस १७ गतेदेखि आर्थिक जरिवाना नै तिराउन थाल्यौं। जसका कारण अहिले जथाभावी फोहोर फाल्ने प्रवृत्तिमा निक्कै कमी आएको छ। अनि सहर पनि पहिलेको भन्दा अहिले निक्कै सफा र स्वच्छ पनि देखिन थालेको छ। महानगरले हरेक वडामा बिहान र साँझ गरी दुई चरणमा गरेर घर, पसल वा संस्थाका फोहोर संकलनका लागि ट्याक्टर र दुईपाङ्ग्रे ठेला पठाउने गरेको जानकारी पनि उनले गराए। यसका साथै सडकका कसिङ्गरलगायतका सुक्खा फोहोर सफाइ गर्नका लागि बिहान र बेलुकी गरी दुई समयमा सडक सरसफाइ गर्ने गरिन्छ। महानगरका नाला र ढल सफाइ पनि नियमित रूपमा भइरहेको जानकारी उनले दिए। वीरगन्जमा वर्षाका बेला ढलको पानीले हुने डुबानको समस्या निराकरणका लागि यसवर्ष वर्षा सुरु हुनुअगावै करिब ९ किलोमिटर ढल पूर्ण रूपमा सफा गरिएको बताए। ढल र ठूला नालामाथि बनाइएका संरचनाहरू भत्काइएका छन्। वीरगन्जलाई धार्मिक पर्यटनको हब बनाउने मेयर सिंहको नारालाई सार्थकता दिन महानगर क्षेत्रमा वर्षौंदेखि ओझेलमा रहेका ऐतिहासिक मठमन्दिरहरूको महानगरपालिकाले सौन्दर्यकरण गरेको छ। वीरगन्जकै प्रमुख शक्तिपीठ गहवामाई मन्दिर र मन्दिर प्रांगणको स्तरोन्नति र सौन्दर्यकरण गरी आकर्षक बनाइएको छ। यस्तै मन्दिर प्रांगणमा रहेका पुराना संरचना हटाएर पार्कजस्तै फराकिलो र खुल्ला बनाइएको छ। यस्तै काठमाडौंको पशुपतिनाथ मन्दिर जस्तै रहेको वीरगन्ज चिनी मिल परिसरको झन्डै चार दशक पुरानो पशुपतिनाथ मन्दिरको पनि सौन्दर्यकरण गरिएको छ। वीरगन्ज १० घडिअर्वामा तीन दशक बढी समयदेखि एक व्यक्तिको निजी कब्जामा रहेको श्रीरामजानकी मन्दिर महानगरले आफ्नो स्वामित्वमा ल्याएर स्तरोन्नति र सौन्दर्यकरण गरेको छ। उक्त मन्दिरमा भारत अयोध्याको नवनिर्मित राम मन्दिरको समुद्घाटन गरिएकै दिन गत माघ ८ गते भगवान् श्रीराम, माता सीता र भगवान् हनुमानको मूर्तिको प्राणप्रतिष्ठा गरिएको छ। त्यहाँ हरेक साँझ हुने आरती र पूजापाठमा सयौंको सहभागिता हुने गरेको छ। वीरगन्ज१४ पिपरामा रहेको झन्डै १ सय ३५ वर्ष पुरानो नरसिंह भगवान्को मन्दिरको पुनर्निर्माण र सौन्दयकरणका लागि ५० करोड रुपैयाँ विनियोजन गरेर काम पनि सुरु गरिसकिएको मेयर सिंहले जानकारी दिए। यस्तै, वीरगन्ज१९ विन्ध्यवासिनीमा रहेको विन्ध्यवासिनी माईको मन्दिर पुनर्निर्माण र स्तरोन्नतिका लागि डीपीआर (विस्तृत परियोजना प्रस्ताव) तयार भइसकेको भन्दै सिंहले छिट्टै काम सुरु गरिने बताए। भारतबाट नेपाल प्रवेश गर्ने प्रमुख नाका वीरगन्जको इनर्वामा रहेको ऐतिहासिक शंकरचार्य प्रवेशद्वारको पनि सौन्दर्यकरण गरिएको छ। यस्तै वीरगन्जको पहिचानको रूपमा स्थापित घण्टाघरको रंगरोगन र विद्युतीय बत्तीले सजाइएको भने घण्टाघर परिसरभित्रै वाटर फाउन्टेन जडान गरी अझ आकर्षक बनाइएको छ। यस्तै वीरगन्ज १४ गण्डकमा रहेको सहिद तेजबहादुर अमात्यको सालिक परिसरको पनि रंगरोगन गरी त्यहाँ पनि वाटर फाउन्टेन जडान गरिएको छ। सालिक परिसरकै छेउको खाली जग्गामा विद्युतीय सौन्दर्यकरण गरेर सेल्फी स्पोर्ट निर्माण गरिएको छ। वीरगन्ज महानगरपालिकाले उज्यालो अभियान पनि चलाएको छ। जसका कारण वीरगन्ज सहर रातिको समयमा झिलिमिली हुन्छ। महानगरका ३२ वटै वडामा गरी हालसम्म १३ हजार ३ सय २२ वटा विद्युत्को पोलमा बत्ती जडान गरिएको छ। यस्तै, महानगरको सहरी क्षेत्रमा रहेका ४ सय ५० वटा पोलमा स्ट्रिपी लाइटिङ (रंगीन बत्ती) लगाइएको महानगरका इन्जिनियर राजीव उपाध्यायले जानकारी दिए। यसका अतिरिक्त महानगरपालिका आफैंले दुई फरकफरक स्थानमा हाईमास्ट लाइट पनि जडान गरेको उपाध्यायले बताए। वीरगन्ज सहरलाई झिलिमिली बनाउनका साथै रातभरि उज्यालो राख्न महानगरले उज्यालो अभियान कार्यक्रम चलाएको उनले बताए। वीरगन्ज सहरलाई हरित सहर बनाउने अभियानअन्तर्गत सहरका विभिन्न स्थानका सडकको डिभाइडर र सडकको दायाँबायाँमा वृक्षरोपण गरिएको छ। महानगरका विभिन्न स्थानका सडकका डिभाइडर र सडकका दायाँबायाँ १३ हजार ५ सय वटा बिरुवा रोपिएको महानगरको वन, वातावरण तथा विपद् व्यवस्थापन महाशाखाका वन प्राविधिक दशरथ रौनियारले बताए। यस्तै, वीरगन्जका अर्को एक पर्यटकीय गन्तव्यस्थलका रूपमा वीरगन्ज महानगरपालिकाले वीरगन्ज१९ मा ५० करोड रुपैयाँको लागतमा कृत्रिम ताल बनाउने प्रक्रिया थालिसकेको छ। तिलावे जल पर्यटक क्षेत्र परियोजनाअन्तर्गत वीरगन्ज१९ स्थित तिलावे नदी छेउको २५ बिघा क्षेत्रफलमा कृत्रिम ताल बनाउने प्रक्रिया थालिसकिएको इन्जिनियर प्रकाशमान अमात्यले जानकारी दिए।"
बिस्केट जात्रा हेर्न भक्तपुरमा घुइँचो,"काठमाडौं : परम्परागतरूपमा तान्त्रिक विधिअनुसार मनाइने बिस्केट जात्रा हेर्न भक्तपुरमा सर्वसाधारणको घुइँचो लागेको छ । भेलुखेलस्थि ल्यासिङ्खेलमा शुक्रबार साँझ उठाइएको लिङ्गो हेर्न भक्तपुर, काठमाडौँ, ललितपुर, काभ्रेलगायत विभिन्न जिल्लाबाट हजारौँको घुइँचो लागेको छ । पचपन्न हात लामो, नाङ्लो जत्रो फेद भएको, इन्द्रध्वजासहितको लिङ्गोजात्रा हेरे मनोकांक्षा पूरा हुने , शत्रुनाश हुने सहकाल आउने जनविश्वास छ । भैरवनाथको प्रतीक मानिने लिङ्गोको शीर्ष भाग र हात नीलो कपडाले बेरिएको हुन्छ । लिङ्गोको कोखामा झुण्ड्याइएका दुई ध्वजाहरुलाई वीरध्वजा र विश्वध्वजा भनिन्छ । एकजोडी ध्वजा फुकाएपछि एउटा संवत् फेरिने हुनाले बीचमा फुकाएर हेर्न हुँदैन भन्ने धार्मिक मान्यता छ । लिङ्गो उभ्याउन बाँधिएका आठ डोरीलाई अष्टमात्रिकाको प्रतीक मानिन्छ ।"
"प्रवासमा निःशुल्क संगीत कक्षा, उत्पादन स्वदेशमा","काठमाडौं : नेपालीसांगीतिक कार्यक्रममार्फत कला र संस्कृतिको विस्तार र प्रवर्द्धनका लागि पछिल्लो समय विश्वभर नै कार्यक्रम हुने गरेको छ। ती कार्यक्रमको प्रभावकारिताका बारेमा चर्चा पनि त्यसैगरी हुने गरेको सुनिन्छ। तर गायक तथा संगीतकार केशव पौडेलको विषय भने योभन्दा फरक छ। उनले अमेरिकामै कैयौँ नेपाली विद्यार्थीलाई निःशुल्क संगीत पढाइरहेका छन्। गीतसंगीत त भइहाल्यो, यो नेपाली भाषा सिकाउने उद्देश्य पनि हो। हामीले कक्षामा अङ्ग्रेजी बोल्न दिदैनौँ। यसले नेपाली भाषामा नयाँ पुस्तालाई अभ्यस्त बनाउँछ भन्ने हाम्रो अपेक्षा पनि छ। विगतमा नेपाली भाषाकै लागि त्यहाँ आइपुग्नेले अहिले गीत, संगीतमै आफ्नो भविष्य देख्न थालिसकेका छन्। यो हाम्रा लागि ठूलो खुसीको कुरा पनि हो, गायक पौडेलले भने। अमेरिकाको ओहायो सहरमा उनले गीतसंगीतको कक्षा सञ्चालन गरिरहनुभएको छ भने उनका अरु साथीहरूले नृत्य र यससँगै भाषाको पनि कक्षा सञ्चालन गरिरहेका छन्। उनका अनुसार सात सहरमा रहेका यस्ता कक्षाले नेपालीलाई आकर्षित पनि गरिरहेको छ। सात वर्षका बालबालिकादेखि ६० वर्ष उमेरसम्मका नेपालीहरू कक्षामा सहभागी छन्। उनीहरूले समय व्यवस्थापन गरेका छन् र निकै चाखसित नेपाली गीतसंगीतमा रमाएका छन्। गीतसंगीत मन नपराउने मानिस कमै होलान्। अधिकांशलाई त गीत गाउने, बाजा बजाउने सोख नै हुन्छ, जुन स्वाभाविक पनि हो। अमेरिकास्थित संस्था इन्ट्रा फाउन्डेसनको व्यवस्थापनमा ओहायोमा रहेका नेपालीको यो संगीत कक्षा हेर्दा सहभागीहरू नेपालमा अधुरा रहेका सपना अमेरिकामा पूरा गर्ने अवसरका लागि तल्लीन देखिन्छन्। यहाँ समय नभएर या आर्थिक आदि कारणले आफ्नो गीत संगीतको भोक मेटाउन नसकेकाहरूले अहिले यसमा लागिपरेका छन्, पौडेलले भने। प्रवासमा आएर आफ्नो सपना पूरा गर्ने काममा अगाडि बढ्न पाउँदा सहभागीहरू खुसी मात्र हुनुहुन्न, उहाँहरू यस क्षेत्रको भविष्य पनि देख्ने गर्नुभएको छ। यी कक्षाका विद्यार्थीले गीतसंगीतमा आफूहरू लाग्ने तयारी नै थाल्नुभएको छ। म पनि प्रवासमा आएर आफ्नै पेसाको काममा लाग्न पाउँदा उहाँहरूभन्दा कम खुसी छैन, निकै नै उत्साहित छु, गायक पौडेलले भने। नेपालमा आफ्ना दुईसहित फुटकर रुपमा तयार गरिएका २५ गीतिसङ्ग्रहमा स्वर र संगीत दिइसकेका गायक पौडेल अमेरिका पुगेर प्राविधिक शिक्षातर्फ आकर्षित भए। २०७६ सालमा अमेरिका पुगेपछि विश्वव्यापी रुपमा देखिएको कोरोना भाइरस महामारीले केही समय विश्राम लिनु परे पनि पनि गायक पौडेल पछि इन्ट्रा फाउन्डेसनसँग जोडिए र त्यसयता संगीत सिकाउने शिक्षकका रुपमा कार्यरत छन्। म संगीतबाट टाढिन नसकेका सन्दर्भमा त्यही काम पाएँ। प्रवासमा आएर संगीत नै सिकाउन पाउँदाको खुसीलाई साधारण शब्दमा मात्र व्यक्त गर्न म सक्दिन। अहिले यो सामान्य सुनिए पनि केही वर्षपछि यसको नतिजा देखिनेछ कि यसबाट अमेरिकामा पनि धेरै नेपाली कलाकार उत्पादन हुनेछन् र आफ्ना प्रतिभा प्रस्फुटन गरेर देखाउने छन्, उनले भने। रेडियो नेपालमा २०६० मा बालगीत, २०६१ मा उपत्यकाव्यापी बालगीत प्रतियोगिता, २०६६ र ६७ मा जागरण गीत, २०७० मा आधुनिक गीतमा उत्कृष्ट भएका गायक पौडेलले देश छाडेर पनि संगीत छाड्न सकेका छैनन्। उनले पछिल्लो तीन वर्षमा तीसको हाराहारीमा गीत तयार गरेका छन्। नेपाल आउँदा प्रायः गीत लिएर नै यहाँ आउँछन्। विविध कारणले प्रवास जानु परे पनि गीतसंगीतप्रतिको आफ्नो सक्रियतालाई उनले घट्न दिएका छैन। यतिखेर पनि उनले १० वटा गीत लिएर आएका थिए उत्पादन गर्न। तर, गीतिसङ्ग्रह नभई एकएक गीत सार्वजनिक गर्ने योजना उनले बनाएका छन्। गायक पौडेल आफू गीतसंगीतमा निरन्तर सक्रिय रहने योजनाअनुरुप नै अघि बढेका छन्। नेपालमा रहँदा नै गीतसंगीतमा सक्रिय गायक पौडेलले अमेरिकामा रहेका नेपालीलाई दैनिक तीन कक्षामार्फत नेपाली गीतसंगीतप्रति आकर्षित गरिरहेका छन्। नेपाली गीत संगीतप्रतिको यो मोह र लगावबाट उनले यस क्षेत्रलाई योगदान त दिएकै छन्। यसका अतिरिक्त उनले पछिल्लो समय नेपाली संगीत उद्योगलाई पनि टेवा दिन थालेका रुपमा पनि बुझ्न सकिन्छ। किनभने उनी हरेक वर्ष गीत रेकर्डिङ तथा उत्पादनका लागि नेपालमा आउने गरेका छन्। उनले यस वर्ष यहाँ आएर ३० वटा गीत उत्पादन गरे। यो उनको नियमित कार्यक्रम जस्तै बनेको छ। नेपालीहरूले अमेरिकामा गीत या म्युजिक भिडियो उत्पादन गर्न महँगो पर्ने गर्दछ। साथै कतिपय कलाकार यसैका लागि नेपालमै आउने अवसर प्राप्त नगर्न पनि सक्छन्। कलाकारहरूले मान्ने गरेको यो झन्झटलाई गायक पौडेलले दूर गरिदिएका छन्। यसबाट सुरुमा सानो भोल्युम मा भए पनि नेपाली गीतसंगीत उद्योगले व्यवसाय प्राप्त गर्न सकेको छ भन्न सकिन्छ। गायक पौडेलले अमेरिकामा रहेका नेपालीको गीतसंगीत उत्पादनको चाहलाई नेपालमा ल्याएर साकार पारिदिने र यहाँको म्युजिक इन्डस्ट्री लाई थोरै भए पनि बिजनेस दिने योजना निरन्तर नै रहने योजना बनाएका छन्।"
वीरगन्जमा बन्दै सुविधासम्पन्न वृद्धा आश्रम,"वीरगन्ज : वीरगन्ज महानगरपालिका१९ विन्दबासीनीमा वृद्धा आश्रम निर्माण गर्न थालिएको छ। तिलावे नदीको पश्चिमदक्षिण तर्फको सात बिघा जग्गामा संघ सरकारको ६४ लाख रुपैयाँको करोड रुपैयाँको लागतमा सुविधासम्पन्न वृद्धा आश्रम निर्माण गर्न थालिएको हो। शनिबार पर्सा क्षेत्र नम्बर २ का प्रतिनिधिसभा सदस्य अजय चौरसियाले हनुमान वृद्धा आश्रम निर्माण कार्यको शिलान्यास गरेका हुन्। उक्त वृद्धा आश्रम निर्माणको ठेक्का पर्साको मृत्युञ्जयकुनाल जेभी कन्स्ट्रक्सन प्रालिले सकारेको छ। आगामी असार १५ गतेसम्म निर्माण कार्य सम्पन्न गर्ने गरी ठेकेदार कम्पनिसंग सम्झौता गरिएको प्रतिनिधि सभा सदस्य चौरसियाका स्वकीय सचिव चन्दन सहनीले जानकारी दिए। उनका अनुसार विन्दावासिनीमा निर्माण गर्न लागिएको वृद्धा आश्रममा हालका लागि १२ वटा कोठा, पाँच वटा शौचालय र एउटा सभाकक्ष रहनेछन्। पछि थप बजेट प्राप्त भएपछि आवश्यक संरचनाहरू थपिने योजना रहेको सहनीले जानकारी दिए।"
"मिथिलाञ्चलमा आज सतुवाइन पर्व, भोलि जुडशीतल","गोदार : नयाँ वर्ष हर्षोल्लासका साथ मनाइरहँदा मधेस तथा मिथिलाञ्चल क्षेत्रमा आज सतुवाइन पर्व मनाइँदै छ। कुलदेवतालाई सतुवा चढाएर सतुवाइन मनाइन्छ। देउतालाई प्रसादको रुपमा सातु चढाउने र त्यसपछि परिवारका सम्पूर्ण सदस्यले सातु खाने गरिन्छ। चना, गहुँ, मकै र जौ मिसाएर तयार पारेको सातु खाने तथा दान गर्ने चलन छ। प्रायले देउतालाई चढाउने सातु जौको हुने गर्दछ। त्यस्तै सतुवाइन पर्वको भोलिपल्ट मधेसमा जुडशीतल पर्व मनाउने चलन छ। जुडशीतल पर्वमा घरका ज्येष्ठ सदस्यले आफूभन्दा सानालाई शिरमा जल सिञ्चित गर्दै आरोग्यता, शीतलता र दीर्घ जीवनको आशीर्वाद दिने गर्दछन्। नयाँ वर्षले जीवनमा शीतलता प्रदान गर्न सकोस् भन्ने पर्वको मुख्य सन्देश रहेको मिथिला संस्कृति र परम्पराका जानकार बताउँछन्। यो पर्वमा चना बदामको सातु, दाल, मनुंगा को तरकारी, बदामको पीठोबाट बनाइएको बरी र दही मथेर करी पकाइ खाने परम्परा छ। जुडशीतल पर्वमा खेतबारीका रुख बिरुवामा पानी सिञ्चित गरेर कहिल्यै चिस्यानको कमी नहोस् भन्ने कामना गरिन्छ। यस क्षेत्रमा यो पर्व सबै समुदायले मनाउने गर्दछन्। रासस"
उदयपुरका तीन पालिकामा प्रहरीका सुविधा सम्पन्न भवन निर्माण,"उदयपुर : उदयपुरका तीन पालिकामा प्रहरीका सुविधा सम्पन्न भवन निर्माण भएका छन्। ग्रामीण भेगका जनतालाई शान्ति सुरक्षामा सहजता पुर्याउने उद्देश्यले लिम्चुङबुङ गाउँपालिका२ बारहामा इलाका प्रहरी कार्यालय (ख), ताप्ली गाउँपालिका५ रुपाटार र कटारी नगरपालिका९ सोरुङछविसे (बतासे)मा प्रहरी चौकीका भवन निर्माण भएका हुन्। यसअघि तीन वटै प्रहरी कार्यालय भाँडाको घरमा बस्दै आएका थिए। जिल्ला प्रहरी कार्यालयका प्रमुख एसपी रमेश थापाका अनुसार लिम्चुङबुङ गाउँपालिकाभरी हेर्ने गरी पहिलो पटक इप्रका स्थापना गरिएको हो। ताप्ली गाउँपालिकामा भने यो समेत दुई वटा प्रहरी चौकी स्थापना भएका हुन्। यस अघि वडा नम्बर ३ इनामेमा प्रहरी चौकी स्थापना भइसकेको छ। पालिका केन्द्र रुपाटारमा स्थापना गरिएको प्रहरी चौकी २०५१ सालमा स्थापना भए पनि द्वन्द्वका क्रममा चौकी विस्थापित भएको थियो। एसपी थापाका अनुसार लिम्चुङबुङमा १ करोड २४ लाख ८१ हजार ६४९ रुपैयाँ, रुपाटारमा १ करोड ११ लाख १८ हजार ७४९ रुपैयाँ र सोरुङछविसेमा १ करोड ५२ लाख ५३ हजार १३९ रुपैयाँमा ब्यारेक, कार्यालय, महिला र पुरुषका अलगअलग हिरासत कक्षसहित भवन निर्माण भएका हुन्। नवनिर्मित भवनको एक समारोहका बीच प्रहरी अतिरिक्त महानिरीक्षक (एआइजी) टेकप्रसाद राई र कोशी प्रदेश प्रमुख प्रहरी नायव महानिरीक्षक (डीआइजी) चन्द्रकुवेर खापुङले गरेका छन्। एआइजी राईले इलाका प्रहरी कार्यालय लिम्चुङबुङ र डिआइजी खापुङले प्रहरी चौकी सोरुङ र रुपाटारको भवन उद्घाटन गरेका हुन्।"
गैंडाको आक्रमणमा परी घाइते भएका नेचर गाइडको मृत्यु,"चितवन : गैंडाको आक्रमणमा परेर घाइते भएका नेचर गाइडको मृत्यु भएको छ। पर्यटकलाई डुलाउन गएका ३३ वर्षीय सुवास रेग्मीको मृत्यु भएको हो। बाघमाराको बबताल नजिक आक्रमण भएपछि घटनास्थलबाट एक किलोमिटर उत्तरतर्फ रहेको बिसहजार तालमा पुगेका थिए। रुखमा अडेस लगाएर बसेको अवस्थामा उनी फेला परेका थिए। उपचार गराउन लैजाने क्रममा उनको मृत्यु भएको हो। आक्रमण भएको साढे चार घण्टा पछि उनी फेला परेका थिए। तीन वटा हात्ती, नेपाली सेना र करिब ३० जना मानिसले खोजेका थिए। डुंगाबाट ओर्लेपछि केही पर रगत लागेको कपडा र बाइनाकुलर भेटिएको थियो। गोरखाको आरुघाट गाउँपालिका८ पोखरी घर भएका रेग्मी सौराहामा डेरा गरी बस्दै आएका थिए। उनी जंगल वर्ड रिसोर्ट सौराहामा गाइडको काम गर्थे।"
बाँकेका १६ सीमा स्तम्भ हराए,"राँझा : बाँकेका नदीनाला क्षेत्रमा रहेका १६ वटा नेपालभारत सीमा स्तम्भ हराएका छन् । बाँकेमा भारतसँग जोडिएको ६५ किलोमिटर सीमा नाकाअन्तर्गत पाँच मुख्य र ११ सहायक गरी १६ सीमा स्तम्भ हराइरहेको सीमा सुरक्षामा खटिएको सशस्त्र प्रहरी बल बागेश्वरी गणका प्रमुख सशस्त्र प्रहरी उपरीक्षक विमल डाँगीले जानकारी दिए। 'नदीनाला क्षेत्रमा रहेका पिल्लर हराएका छन् । अन्य केही जीर्ण अवस्थामा छन्', सशस्त्र प्रहरी उपरीक्षक डाँगीले भने, 'हराएका पिल्लर प्रायः राप्ती नदी आसपासका छन्, बाढीले बगाएका ती पिल्लर पुनःनिर्माण हुन नसकेको हो ।' नरैनापुर१ हुलासपुर्वास्थित सीमा स्तम्भ जीर्ण भई भत्किने अवस्थामा छ । बाँकेमा भारतसँग जोडिएको ६५ किलोमिटर सीमा क्षेत्रमा ३२ मुख्य र दुई सय ७९ सहायक गरी तीन सय ११ सीमा स्तम्भ छन् । कुनै पनि सीमा स्तम्भको मर्मत र रंगरोगन गर्नका लागि नेपाल भारत दुवै देशको संयुक्त प्रतिनिधित्व चाहिन्छ । सीमा स्तम्भ नदीनालाले बगाएको वा ढलेको भए दुई देशको नापी विभागको संयुक्त टोली बिना केही गर्न नपाइने भएकाले सशस्त्र प्रहरी बलले सीमा स्तम्भको नियमित अनुगमन गरी सम्बन्धित निकायमा पठाउने गरेको प्रहरी उपरीक्षक डाँगीको भनाइ छ । दुई देशको संयुक्त निर्णयमा केही महिनाअघि सशस्त्र प्रहरीले ७१ सीमा स्तम्भ रङरोगन गरेको छ । सन् २०१४ यता बनेका एक सय ४० सीमा स्तम्भमध्ये नेपालले बिजोर नम्बर र भारतले जोर नम्बर भएका सीमा स्तम्भ रङरोगन गरेका छन् । दुई देशको संयुक्त टोलीले फाइनल गर्न बाँकी एक सय ७१ सीमा स्तम्भको मर्मत र रङरोगन हुन नसक्दा जीर्ण बनेका छन् । बाँकेको सीमा क्षेत्रमा भौतिक पूर्वाधार र आवश्यक जनशक्ति नहुँदा नेपालतर्फ सशस्त्र प्रहरीले सीमामा बाक्लो उपस्थिति जनाउन सकेको छैन । पैसठ्ठी किलोमिटरमा सशस्त्र प्रहरीले १० बोर्डर आउट पोष्ट (बिओेपी) राखेर सुरक्षा दिइरहेको छ । भारततर्फ भने २३ बिओपी रहेका छन् । नेपालतर्फ जानकी गाउँपालिकाको साइगाउँमा एउटा बिओपी थप्ने तयारी भइरहेको सशस्त्र प्रहरीले जनाएको छ । रासस"
रानीजमराको विद्युत् राष्ट्रिय प्रसारण लाइनमा,"टीकापुर : राष्ट्रिय गौरवको रानीजमरा कुलरिया सिँचाइ आयोजनाअन्तर्गत कैलालीको कटाक्षेमा निर्मित विद्युत्गृहबाट उत्पादित विद्युत् राष्ट्रिय प्रसारण लाइनमा जोडिएको छ। आयोजनाले जानकी गाउँपालिका९ स्थित कटासेमा निर्माण गरेको विद्युत्गृहबाट उत्पादित ४७१ मेगाबाट उत्पादन सुरु गरेको छ। पावर हाउसबाट माघ १७ गते उत्पादित विद्युत् लम्कीस्थित प्रसारण केन्द्रबाट राष्ट्रिय प्रसारण लाइनमा जोडिएको थियो। पूर्वी कैलालीमा बाह्रैमहिना सिँचाइ सुविधा पुर्याउने उद्देश्यले सुरु गरिएको आयोजनाले पाँच वर्षदेखि विद्युत् उत्पादनको काम सुरु गरेको थियो। माघ महिनादेखि नियमित विद्युत् उत्पादन गर्दै राष्ट्रिय प्रसारण लाइनमा जडान गरिए पनि विद्युत् प्राधिकरणसँग खरिद सम्झौता हुन नसकेको आयोजनाका इन्जिनियर वीरसिंह धामीले बताए। विद्युत् उत्पादन पुसमा परीक्षण गरेर माघ महिनाबाटै नियमित भइरहेको छ विद्युत् उत्पादनको जिम्मेवारीमा रहेका इन्जिनियर धामीले भने, हालसम्म पनि विद्युत् खरिदबारे सम्झौता हुन नसकेपछि अन्योलमा रहेका छौं, यद्यपि विद्युत् भने नियमित रूपमा उत्पादन भएर लम्कीबाट राष्ट्रिय प्रसारण ग्रिडमा जडान गरेका छौं। कर्णाली नदीको चिसापानीबाट मुख्य इन्टेकमार्फत रानी जमरा कुलरिया सिँचाइ आयोजनामा बग्ने नहरबाट विद्युत् उत्पादन हुने हुँदा एकनासको विद्युत् उत्पादन हुने आयोजनाले जनाएको छ। पश्चिम नेपालमा लमहीयता कटाक्षेस्थित एकमात्रै पावर हाउस हो। सिँचाइको नहरबाट विद्युत् उत्पादन हुने हुनाले एकनास नियमित विद्युत् उत्पादन हुने इन्जिनियर धामीले बताए। इन्जिनियर धामीले भने, आयोजना र यो क्षेत्रवासीका लागि यो निकै गौरवको क्षण हो, हामीले वार्षिक ४२ गिगावाट विद्युत् ऊर्जा उत्पादन हुने अनुमान गरेका छौं। आयोजनाका सिनियर डिभिजनल इन्जिनियर टोपबहादुर खत्रीले तराई क्षेत्रको सिँचाइ आयोजना भए पनि सञ्चालन मोडेल स्पष्ट नहुँदा खरिद सम्झौतामा ढिलाइ भइरहेको बताए। तराई क्षेत्रमा पनि आठ मिटरबराबरको हेड (उचाइ) बाट बिजुली उत्पादन भइरहेको छ, यो निकै खुसीको कुरा हो, इन्जिनियर खत्रीले भने, सिँचाइ नहरमा पानी उपलब्ध निरन्तर हुँदा बिजुली पनि उत्पादन नियमित हुन्छ, तर यसको सञ्चालन कसले गर्ने ? कसरी गर्ने भन्ने विषय स्पष्ट नभएको हुँदा नेपाल विद्युत् प्राधिकरणसँग विद्युत् खरिद सम्झौता हुन सकेको छैन। कैलालीको पूर्वीक्षेत्रमा रानी, जमरा र कुलरिया कुला प्रणालीबाट १४ हजार ३ सय हेक्टर जमिनमा सिँचाइ सुविधा पुगेको छ। लम्की शाखा नहर निर्माण सकिएसँगै थप ६ हजार हेक्टरमा सिँचाइ सुविधा पुर्याउने उद्देश्य आयोजनाको छ। आयोजनाका शाखा तथा उपशाखाहरूमा कुलो प्रणाली विस्तारका लागि समेत काम भइरहेका छन्। झन्डै १ सय ५० वर्षअघिदेखि कर्णाली नदीबाट अस्थायी मुहान निर्माण गर्दै बर्सेनि रानीजमरा र कुलरिया नदीमा पानी ल्याउने गरिन्थ्यो। आयोजनाले पहिलो चरण २०६७०६८ देखि २०७४०७५ मा विश्व बैंकको १२ अर्ब ३७ करोड ७५ लाख रुपैयाँ लागतमा निर्माणकार्य गरेको छ भने दोस्रो चरण २०७४०७५ देखि २०८००८१ मा थप १५ अर्ब ३२ करोड ४९ लाख रुपैयाँ छुट्ट्याएको छ।"
घुम्नैपर्ने सिन्धुली,"सिन्धुली : नयाँ वर्ष २०८१ को अवसरमा प्राय : मानिस नयाँनयाँ ठाउँमा पुग्ने र त्यसको अध्ययन अवलोकन गर्ने सोचमा हुन्छन्। यस्तै सोचमा कोही सिन्धुली जिल्लालाई केन्द्र बनाएर घुम्न आउँदैछन् भने उनीहरूका लागि यी स्थानहरू आकर्षक गन्तव्य बन्न सक्नेछन्। राजधानी काठमाडौंबाट दुई घण्टाका समयमा सिन्धुली प्रवेश गर्न सकिन्छ। पूर्वी नेपाल र तराईका जिल्लाहरूबाट पनि दुई घण्टाकै बीचमा सिन्धुली जिल्लामा आउन सकिन्छ। बनेपासिन्धुलीबर्दिबास (बीपी) राजमार्ग, हेटौंडागाईघाटचतरा (मदन भण्डारी) राजमार्ग र मध्यपहाडी लोकमार्ग हुँदै छोटो दूरीमा रमाइलो यात्रा गर्दै सिन्धुली आइपुग्न सकिन्छ। सिन्धुली जिल्ला घुम्न आउनेहरूले यहाँको आकर्षक धार्मिक तथा पर्यटकीयस्थलको अवलोकन गर्न सक्नेछन् भने सुविधा सम्पन्न होटल तथा रिसोर्टहरूमा आरामदायी बास बस्न सक्नेछन्। सिन्धुलीगढी : जिल्लाको प्रमुख गन्तव्यको रूपमा रहेको सिन्धुलीगढी हो। सिन्धुली जिल्लाको ऐतिहासिक पर्यटकीय क्षेत्रका रूपमा रहेको सिन्धुलीगढी नेपाली वीर गोर्खालीहरूले साम्राज्यवादी ब्रिटिस अंग्रेज सेनाहरूसँग भएको युद्धमा विजय प्राप्त गरेको ऐतिहासिक स्थल हो। यो सिन्धुली जिल्लाको कमलामाई नगरपालिका ३ मा अवस्थित छ। सिन्धुलीगढी किल्ला नेपाली वीर गोर्खालीहरूको फौजको नेतृत्व गर्ने श्रीहर्ष पन्त, वंशराज पाण्डे र वंशु गुरुङले विसं १८२४ कात्तिक २४ गतेका दिन साम्राज्यवादी ब्रिटिस अंग्रेज फौजलाई परास्त गर्दै नेपालको सार्वभौम र अखण्डता जोगाएको ऐतिहासिक स्थल हो। यहाँ नेपाली सेनाले युद्ध संग्रहालय निर्माण गरेको छ भने भग्नावशेष रानी दरबारको समेत हालै निर्माण सम्पन्न गरिएको छ। यस स्थलमा हरेक कात्तिक २४ गते भव्य रूपमा विजयोत्सव मनाउने गरिएको छ। यहाँ संस्थागत तथा पारिवारिक पिकनिकसहित गौरीशंकर हिमाल, महाभारत क्षेत्रको हरियाली वन जंगलहरू देख्न सकिन्छ भने नजिकै रहेको जुनार बगैंचाका अवलोकन गर्न सकिन्छ। सुनकोशी जलयात्रा : राजधानी काठमाडौंबाट बीपी राजमार्ग हुँदै आउँदा सुनकोशी गाउँपालिकासँगै सिन्धुली जिल्ला प्रवेश गर्न सकिन्छ। जिल्लामा भित्रिने पर्यटकहरूले सुनकोशी गाउँपालिकाभित्र पर्ने बीपी राजमार्गको मनमोहक दृश्य, सुनकोशी नदीमा साहसिक जलयात्रासँगै सुविधासम्पन्न होटलहरूको सुविधा पाउने सुनकोशी गाउँपालिकाकी अध्यक्ष दीपा बोहरा (दाहाल) को भनाइ छ। नयाँ वर्षमा सिन्धुली घुम्न आउने स्वदेशी तथा विदेशी पर्यटकहरूले सुनकोशी गाउँपालिकामा नेपालथोकदेखि मूलकोटसम्म सुनकोशी नदीमा साहसिक र आनन्ददायी जलयात्राका लागि राफ्टिङ गर्न सक्ने व्यवसायी मनोज श्रेष्ठको भनाइ छ। सिन्धुली जल, कृषि, वन, जडीबुटीजस्ता पर्यापर्यटनका साथै ऐतिहासिक, धार्मिक, सांस्कृतिक तथा मौलिक कला पहिचानसहितको पर्यटकीय सम्भावना बोकेको जिल्ला हो। हरिहरपुरगढी दरबार : सिन्धुली जिल्लाको सुदूरपश्चिम सिमानामा रहेको हरिहरपुरगढी गाउँपालिका१ मा रहेको हरिहरपुरगढीको महत्त्व उत्तिकै छ। यस दरबारको ऐतिहासिक महत्त्व नेपाल एकीकरणसँग नै जोडिएको छ। पृथ्वीनारायण शाहले एकीकरणका बेला सिन्धुलीगढीसँगै हरिहरपुरगढीमा पनि तीन सय सेना तैनाथ गरेका थिए। कलाघर : कमलामाई नगरपालिका ३ चपौलीमा रहेको कलाघर नेपाली लोककला तथा सांस्कृतिक सम्पदाहरूको संरक्षणसहितको राष्ट्रिय संग्रहालय हो। यहाँ लोपोन्मुख जाति, धर्म, पेसा तथा सांस्कृतिक सम्पदाहरूको संरक्षण गरिएको छ। राज्यका तर्फबाट समेत लगानी गरी स्थापित हुँदै आएको यस संग्रहालय अवलोकनका लागि दैनिक पर्यटकहरू आउने गरेका छन्। यस स्थलबाट विभिन्न हिमशृंखलाहरू, सुनकोशी तथा महाभारत क्षेत्रका सुन्दर दृश्यहरू अवलोकन गर्न सकिन्छ। भद्रकाली मन्दिर : कमलामाई नगरपालिका २ मा रहेको भद्रकाली मन्दिरलाई शक्तिशाली शक्तिपीठका रूपमा लिइन्छ। धार्मिक पर्यटकका हिसाबले यस मन्दिरमा पर्यटकहरूको बाक्लो उपस्थिति हुने गरेको छ। यस मन्दिरलाई गोरखामा रहेको भगवती मनकामनाकी बहिनीको रूपमा पनि लिइन्छ। यो मन्दिर पृथ्वीनारायण शाह स्वयंले स्थापना गरेको शिलालेखमा उल्लेख छ। मन्दिरमा तत्कालीन समयमा सिन्धुलीगढी र दोलखामा तैनाथ नेपाली सेनाका टुकडीले विजयादशमीलगायतका पर्वहरूमा सलामीसमेत दिने गरेको थियो। कालीकमलामाई मन्दिर : सिन्धुली जिल्लाको सदरमुकाम माढीमा रहेको कालीकमलामाई मन्दिर हिन्दुहरूको आस्थाको धरोहर हुन्। कालिकामाई र कमलामाई दिदिबहिनी भएको किंवदन्ती छ। कमलामाईको महिमा ज्यादै उच्च छ। कमलामाई मन्दिरमा विस १८८६ सालमा तत्कालीन काजी भीमसेन थापाले चाँदीको मुकुट चढाएको उल्लेख छ। सिद्धबाबा मन्दिर : कमलामाई नगरपालिका४ मा रहेको सिद्धबाबा मन्दिर समुन्द्री सतहबाट ८५० मिटरको उचाइमा रहेको च्याउकोट डाँडामा छ। यस मन्दिरमा मकवानपुरका राजा हेमकर्ण सेनले विस १८१२ मा चढाएको घण्टी अहिले पनि छ। यसले पनि यस मन्दिरको ऐतिहासिक महत्त्व रहेको बुझिन्छ। यस मन्दिरमा भगवान् शिवको पूजाआराधना हुने गरेको छ। यहाँबाट सिन्धुलीमाढी तथा तराईका सुन्दर दृश्यहरूसमेत अवलोकन गर्न सकिन्छ। पञ्चकन्या पोखरी : मरिण गाउँपालिका ५ मा रहेको पञ्चकन्या पोखरी मरिण गाउँपालिकाको प्रमुख पर्यटकीय गन्तव्यका रूपमा रहेको छ। सिन्धुली सदरमुकामबाट २२ किमिको दूरीमा रहेको यस पोखरी मरिण खोलाको चुरे खण्डतर्फको भागमा अवस्थित छ। यस पोखरीमा रुखका पातहरू पानीमा खस्नेबित्तिकै चराहरूले टिपेर लैजाने, पोखरीमा पसेको धार्मिक मानिस भोलिपल्टमात्रै सकुशल निस्कने, तथा परापूर्वकालमा रोपाइँ गर्न आएका पाँचवटी कन्याहरू सोही पोखरीमा अलाप भई गएका जस्ता कथनहरू छन्। पोखरीलाई मरिण गाउँपालिकाले संरक्षण र पुर्निनिर्माण थालेको छ। कुशेश्वर महादेव : कुशेश्वर महादेव सिन्धुली जिल्लाको सुनकोशी गाउँपालिका१ मा पर्दछ। यो बीपी राजमार्गको सिन्धुलीबनेपा खण्डअन्तर्गत पर्छ। यहाँ जान यातायातको सहजता छ। रोशी र सुनकोशी नदीको संगमस्थलमा अवस्थित यस महादेव मन्दिरलाई आधिलिंग महादेवसमेत भन्ने गरिएको छ। पौराणिक महत्त्व रहेको यस मन्दिरमा महाशिवरात्रिका दिन ठूलो मेला लाग्ने गर्दछ। कमला ताल : कमलामाई नगरपालिका ५ र ८ मा रहेको पवित्र धार्मिकस्थल कमलामाई मन्दिर नजिकै रहेको कमला ताल अहिले बोटिङका पारखीहरूको रोजाइमा पर्न थालेको छ। यहाँ पुग्नेहरूमा कमला मन्दिरको दर्शन गर्नुका साथै थोरै शुल्क तिरेर मोटरबोट गर्न सक्नेछन्।"
उज्यालियो देशकै जेठो गुरुकुलको मुहार,"काठमाडौं : प्राचीन शिक्षाको धरोहर हो राजकीय संस्कृत माध्यमिक विद्यालय मटिहानी। तर, तीन शताब्दी पुरानो देशकै जेठो गुरुकुलको अवस्था भने रुग्ण थियो। जसले आफ्नो मुहार फेर्न लालहरू कुर्दै थिए। शताब्दीयौं पछि २०८० मा गुरुकुलको जीर्णोद्धारको सुनौलो अवसर प्राप्त गर्यो। तीन तहका सरकार एवं शिक्षा प्रेमीको सहयोगमा गुरुकुलमा अढाई करोड बजेट आयो। १ सय १७ वर्ष पुरानो शास्त्रीय भवनको जीर्णोद्धार भयो। जसलाई हाल जनक सदन नाम दिएको छ। गुरुकुलमा थप नयाँ भवनहरू बनेका छन्। यत्रिमात्रै होइन, ओझेलमा परेको गुरुकुलले गत वर्षमै आफ्नो पुरानो इतिहासलाई चर्चामा ल्यायो। अनि विरासत फर्काउन सफल भयो। २०८१ सालको वैशाख १ गतेसँगै देशको जेठो गुरुकुलले ३ सय ६ वर्ष लामो इतिहास रचेको छ। गुरुकुलका प्रधानाध्यापक ईश्वरीप्रसाद पौडेल भन्छन्, यसले गुरुकुलको वैभव उज्यालिएको छ। अहिले गुरुकुलले प्राचीन शैक्षिक तीर्थाटनको रुपमा प्रसिद्धि कमाएको छ। विसं १७७५ मा गुरुकुलको स्थापना भएको थियो। २०८० सालमा गुरुकुलले राष्ट्रपति रामचन्द्र पौडेल, उपराष्ट्रपति रामसहायप्रसाद यादव पाहुन पाए। उनीहरूमात्रै होइन् देशका न्यायालय, शिक्षालय, राजनीतिक वृत्तकालगायत उच्च पदस्थहरू गुरुकुलको भ्रमण गरिसकेको छ। जब देशको जेठो गुरुकुलले व्यापक प्रचारप्रसार पायो। अनि सबैको माया, स्नेह र संरक्षण प्राप्त गरेको छ, उनी भन्छन्, त्यसले गुरुकुललाई शैक्षिक तीर्थाटनको रूपमा विकास गरिदिएको छ। यसले गुरुकुललाई नयाँ परिचय थपिदिएको छ। मटिहानी नगरपालिका मेयर हरिप्रसाद मण्डल जेठो गुरुकुलले देशकै ध्यान खिचेकोमा खुसी व्यक्त गर्छन्। कुनै पनि प्राचीन सभ्यताको कला, संस्कृति, मठमन्दिरको भनेको उसको वर्तमान अवस्थामा पहिचान र इतिहास कायम हुनु हो। यो अवसरबाट गुरुकुलसहित प्राचीन भूमि मटिहानी वञ्चित थियो। अहिले गुमेको पहिचान हामीले फर्काउन सफल भयौं। मटिहानीको धार्मिक, संस्कृति, ऐतिहासिक, पुरातात्त्िवक गाथाबारे चर्चा, विमर्श सुरु हुनु ठूलो विषय रहेको उनी बताउँछन्। अहिले सबै सम्प्रदाय र समुदायका बटुकहरू गुरुकुलमा अध्ययन पर्छन्। पहिले यस्तो थिएन। हिमाल, पहाड, तराईसहित २६ जिल्लामा बच्चाहरू आवासीय रूपमा यहाँ पढ्छन्। भारती विद्यार्थीहरू पनि आकर्षित छन्। नेपाल संस्कृत विश्वविद्यालय प्राज्ञ ध्रुव रायका अनुसार सबैभन्दा ठूलो कुरो गुरुकुलको पहिचान फर्कियो। यो नै ठूलोे प्रगति हो। महोत्तरीको मटिहानी अब धार्मिक पर्यटनको रूपमा विकास भयो त्यसको बलियो एक पिल्लरका रूपमा गुरुकुल छन्। धार्मिक पर्यटनलाई गुरुकुलले बढावा दिइरहेको छ, उनी भन्छन्, सनातन वैदिक हिन्दु धर्मको प्रचारप्रसारमा पनि यसले ठूलो मद्दत गरेको छ। प्रत्येक हप्ताको बिहीबार र विशेष दिनहरूमा लक्ष्मीनारायण सागरको किनारमा लक्ष्मीनारायण भगवान्को आरती हुन्छ। त्यस अनुष्ठानमा गुरुकुलका बटुक, गुरुजनहरूले मुख्य सहयोग रहन्छ। यो पनि उसको लागि हिन्दु धर्मको प्रचारप्रसार गर्ने अवसरको रूपमा प्राप्त भएको प्राज्ञ राय सुनाउँछन्। उनी भन्छन्, सनातन वैदिक हिन्दु परम्पराको संस्कृत भाषाको शिक्षा र कमजोर आय भएका विद्यार्थीको रोजाइमा गुरुकूल पर्छन्। किनभने यहाँ आवासीय पठनपाठन हुन्छ। पछिल्लो समयमा गुरुकुल संरक्षणमा सरकारकै रुझान बढेकोमा उनले खुसी व्यक्त गरे। प्राचीन गुरुकुललाई हुलाक टिकटमा प्रकाशित गर्नुपर्ने माग गुरुकुलले सरकारसँग गरेको छ। चैत्र महिनामा राष्ट्रपति रामचन्द्र पौडेल गुरुकुलमा पुग्दा यस्तो माग गरिएको थियो। यहाँ बालगुरु षडानन्द गुरुकुलबाट कक्षा ६ र ७ को पठनपाठन अघि बढाउन प्रक्रिया अघि बढाइएको छ। यो गुरुकुलमा कक्षा ८१२ सम्म हाल पठनपाठन हुँदै आएको छ। मटिहानीको गुरुकुलमा शिक्षा प्राप्त गरेर वाला षडानन्दले विसं १९३२ भोजपुरको दिङ्लामा गुरुकुल खोलेका थिए।"
ओखतीमुलो गर्न कर्णाली अस्पताल जानू,"सुर्खेत : कुनै बेला कर्णालीवासीले बिरामी हुँदा उपचार पाउनै मुस्किल थियो। सामान्य रोगको उपचार गर्न पनि नेपालगन्ज, काठमाडौं र भारतको लखनउसम्म पुग्नुपथ्र्यो। प्रदेशभित्र सामान्य रोगको पनि उपचार नहुँदा यहाँका नागरिकले हैरानी मात्र भोगेनन्, कतिपयले उपचार अभावमा ज्यानै गुमाए। तर देशमा व्यवस्था परिवर्तनसँगै कर्णालीमा नागरिकको स्वास्थ्य अवस्था पनि बदलिएको छ। संघीयतासँगै कर्णालीमा स्वास्थ्य पूर्वाधारको विकासले फड्को मारेको छ। विशेषज्ञ उपकरणको उपलब्धता र चिकित्सकको सेवा प्राप्त हुन थालेपछि यहाँका नागरिकले कर्णालीमै गुणस्तरीय स्वास्थ्य सेवा पाउन थालेका हुन्। कर्णाली प्रदेशको राजधानी सुर्खेतको वीरेन्द्रनगरमा स्थापना भएको प्रदेश अस्पतालले कर्णालीवासीलाई निको पार्न थालेको छ। पछिल्लो ६७ वर्षयता प्रदेश अस्पतालले गुणस्तरीय र विशेषज्ञ सेवा दिन थालेपछि बिरामीहरू उपचारका लागि बाहिर जाने क्रम रोकिएको छ। प्रदेश अस्पतालको स्थापनासँगै कर्णालीवासीले मात्र होइन, सुदूरपश्चिमका पहाडी जिल्ला अछाम, बाजुरा र डोटीका नागरिकले यो अस्पतालबाट सेवा लिइरहेका छन्। पहिले सामान्य समस्या देखिए पनि नेपालगन्ज नै जान्थें प्रदेश अस्पतालमा उपचार गराइरहेका जुम्लाका रामलाल रोकायाले भने, हाम्रो ठाउँमा ठूला डाक्टर हुँदैनन्, उपचारका लागि ऋण गरेर सुर्खेत आउँदा पनि बाहिर जानुस् भनेर पठाउँथे। अचेल त सुर्खेतमै राम्रो उपचार सुविधा मिलेको छ, कर्णालीमै रोग निको हुन थालेपछि उपचारका लागि बाहिर जानु परेको छैन। हिजोआज अस्पतालको उपचारमा विश्वास लाग्न थालेको उनले सुनाए। उपलब्ध छन् विशेषज्ञ सेवा दक्ष जनशक्ति र उपकरणको व्यवस्थासँगै सेवा प्रभावकारी भएपछि अस्पतालले बिरामीको विश्वास जित्दै गएको छ। हाल ४५ जना विशेषज्ञसहित ८० जना चिकित्सक कार्यरत रहेको अस्पतालले जनाएको छ। कुनै बेला सिटामोल पाउन कठिन हुने कर्णालीमा हाल यही अस्पतालले जटिल मानिने मिर्गौला प्रत्यारोपण सेवा थालेको छ। त्यसैगरी अस्पतालले डायलाइसिस, आईसीयू, एनआईसीयू, म्यामोग्राफी, एमआरआई र सीटी स्क्यानजस्ता सेवा पनि दिइरहेको छ। हाडजोर्नी, न्युरोसर्जरी, नाक, कान, घाँटी र पत्थरीलगायतका शल्यक्रिया अस्पतालमा हुने भएकोले पनि कर्णालीवासीले आँगनमै विशेषज्ञ सेवा पाइरहेका हुन्। यसले यहाँका नागरिकलाई ठूलो राहत मिलेको अस्पतालको भनाइ छ। त्यस्तै मुटु रोगको उपचार, आँखाको शल्यक्रिया सेवा विस्तारको काम भइरहेको छ। त्यसका लागि अस्पतालले तला थप गर्ने कार्य सुरु गरेको छ। अस्पतालले अप्थाल्मोलोजी र स्पाइनल सर्जरी सेवा थपेको छ। अक्सिजन प्लान्टको व्यवस्था र पाइपलाइन जडान तथा सञ्चालन हुँदै आएको छ। यस्तै अस्पतालले ब्लड बैंक, फार्मेसी र एम्बुलेन्स सेवा सञ्चालन गरिरहेको छ। अस्पतालका मेडिकल रेकर्डर अधिकृत विनोद बस्नेतले भौतिक पूर्वाधारको विकास, विशेषज्ञ उपकरण र जनशक्तिको व्यवस्थापनका कारण अस्पतालले नागरिकलाई गुणस्तरीय सेवा प्रवाह गरिरहेको बताए। सेवा विस्तारसँगै पछिल्लो समय अस्पतालमा छिमेकी प्रदेश लुम्बिनी र सुदूरपश्चिमसहित भारतबाट समेत बिरामी आउने गरेको अस्पतालको भनाइ छ। दैनिक ६ सय बिरामीको उपचार जटिल रोगको पनि उपचार हुन थालेपछि कर्णाली प्रदेश अस्पतालमा बिरामीको संख्या बढ्दो छ। हाल दैनिक ६ सयभन्दा बढी बिरामीले सेवा लिइरहेका छन्। बिरामीको चाप बढेपछि अस्पताललाई चाप थेग्न हम्मेहम्मे पर्न थालेको छ। अस्पतालका अनुसार पछिल्लो तीन वर्षको अवधिमा मात्र ४ लाख १६ हजार ३ सय ३७ जना बिरामीले सेवा लिएका छन्। जसमा ३ लाख ६९ हजार ६ सय १७ जनाले ओपीडी र ४६ हजार ७ सय २० जना बिरामीले आकस्मिक सेवा लिएका हुन्। तथ्यांकअनुसार सेवा लिने बिरामीको संख्या हरेक वर्ष दोब्बरले बढ्दै गएको छ। बिरामीको चाप बढेपछि हाल ३ सय शय्याको यो अस्पताललाई ५ सय शय्यामा स्तरवृद्धि गर्ने काम भइरहेको अस्पतालका निर्देशक डा डम्बर खड्काले जानकारी दिए। उनका अनुसार अस्पतालमा पाँच सय शय्या सञ्चालनका लागि हाल थप भवन निर्माणको काम भइरहेको छ। डा खड्काले अब प्रदेश अस्पताललाई स्वास्थ्य विज्ञान प्रतिष्ठानको रूपमा विकास गर्ने योजना रहेको जानकारी दिए। बिरामीको चाप बढेको भन्दै उनले कर्णालीवासीलाई अब कर्णालीमै सबै प्रकारका विशेषज्ञ उपचार सेवा दिन पनि प्रतिष्ठान आवश्यक भएको बताए। प्रदेशकै गौरवको आयोजना कर्णाली प्रदेश अस्पताललाई प्रदेशकै गौरवको आयोजनाको रूपमा लिने गरिएको छ। प्रदेश सरकारले आफ्नो उपलब्धि र सफलताको सूचीमा यही अस्पताललाई राख्दै आएको छ। अस्पतालको भौतिक विकास र सेवा प्रवाहमा भइरहेको प्रगतिका कारण पनि यसलाई प्रदेशकै गौरवको आयोजनाको रूपमा लिइएको हो। यसकारण पनि प्रदेश सरकारले अस्पतालको भौतिक विकास र सेवा विस्तारलाई प्राथमिकता दिँदै आएको छ। बिरामीको चापलाई मध्यनजर गरी आगामी तीन वर्षभित्र बालबालिकाको लागि छुट्टै अस्पताल निर्माण गरी सञ्चालन गर्ने प्रदेश सरकारको योजना छ। त्यस्तै अब छुट्टै ओपीडी भवन निर्माण, बिरामी कुरुवा घरको निर्माण र अस्पतालको तला थप गरी सञ्चालनको तयारी भइरहेको हो। यस्तै आगामी वर्षमा विशेषज्ञ चिकित्सकद्वारा क्याथ ल्याब सेवा सञ्चालन गर्नुका साथै अस्पताल विकास समितिको दिगो आर्थिक स्रोतका लागि पसल सटर निर्माण गर्नेसमेत तयारी छ। कर्णालीवासीलाई सहज रूपमा उपचार सुविधा उपलब्ध गराउन अस्पताललाई पाँच सय शय्याको बनाउन लागिएको छ।"
पर्यटक सूचना केन्द्र पुनः सञ्चालन,"बेनी : बेनीमा शनिबारदेखि पर्यटक सञ्चालन केन्द्र पुनः सञ्चालन भएको छ। म्याग्दी उद्योग वाणिज्य संघ, बेनी नगरपालिका र नेपाल पर्यटन बोर्डले बेनपा८ कालीपुल बसपार्कमा सञ्चालन गरेको केन्द्रको नव वर्षका अवसरमा शनिबारदेखि सञ्चालनमा ल्याएको हो। म्याग्दी उद्योग वाणिज्य संघका अध्यक्ष सुविन श्रेष्ठले जिल्लाको प्रमुख नाका कालीपुल बसपार्कमा स्थापना भएको सूचना केन्द्रमा जिल्लाका धार्मिक, पर्यटकीयस्थल, कला, संस्कृति सम्बन्धी जानकारी मुलक तस्बिर तथा दृश्य सामग्री राखिएको बताए। म्याग्दी भ्रमण वर्षका अवसरमा २०७५ मा स्थापना भएको सूचना केन्द्र कोरोना महामारी फैलिएपछि २०७७देखि बन्द भएको थियो, उनले भने ३ वर्षपछि पुनः सञ्चालनमा ल्याइएको सूचना केन्द्रमा १ जना कर्मचारी राखेका छौ। सूचना केन्द्र रहेको भवनमा स्थानीय उत्पादनहरूको बिक्री कक्ष सहितको कोशेली घर पनि छिट्टै सञ्चालनको तयारी गरेको संघका बरिष्ठ उपाध्यक्ष राजेश शाक्यले जानकारी दिए। म्याग्दीका ६ वटै स्थानीय तहका पर्यटकीय, धार्मिक स्थलका साथै जनजीवन, संस्कृति, रहनसहन झल्कने तस्वीर, त्यसको महत्व, अवस्थिति, पुग्न लाग्ने समय र खान बस्ने सुविधा लगायत विषयमा जानकारीमुलक बोर्ड राखिएको छ। सूचना केन्द्रका संयोजक समेत रहेका शाक्यका अनुसार कर्मचारीले पर्यटकलाई पदमार्गसम्बन्धी अन्योलमा परामर्श दिने, मद्दत, सहजीकरण, समन्वय गर्नेछन्। सूचना केन्द्र स्थापनाका लागि तत्कालीन जिविस र बेनी नगरपालिकाले २५ लाख रुपैयाँ बढी बजेट खर्चेर भवन बनाएका थिए। नेपाल पर्यटन बोर्डले पर्यटकीय क्षेत्रको फ्रेमसहित फोटाहरू, मोना हङकङले ५१ इन्चको भिडियो डिस्प्ले स्क्रिन राखेको छ।"
वीरगन्जमा चैती छठ पर्वको रौनक (फोटोफिचर),"वीरगन्ज : मधेशमा श्रद्धा र निष्ठापूर्वक मनाइने चैती छठ पर्वको दोस्रो दिन शनिबार खरना विधि मनाइँदैछ। चैत शुक्ल चतुर्दशी (चौथी)देखि सप्तमीसम्म चार दिन विभिन्न विधिका साथ मनाइने चैती छठ पर्व शुक्रबारदेखि सुरु भएको थियो। पर्वको पहिलो दिन शुक्रबार ब्रतालुले नहायखाय (पवित्र स्नान गरेर शुद्ध खाने) विधिबाट पर्व प्रारम्भ गरेका थिए। दोस्रो दिन शनिबार दिनभर उपवास बसेर साँझ ब्रतालुले नुहाएर चोखो भई माटोको चुल्होमा सख्खर र चामलको खीरका साथै रोटी पकाउँछन्। उक्त खीरलाई रसियाव भनिन्छ। उक्त खीर र रोटी ब्रतालुले छठी माताका नाममा प्रसादका रुपमा चढाएर आफैं ग्रहण गर्छन्। उक्त विधिलाई खरना भनिन्छ। तेस्रो दिन अर्थात् षष्टि तिथिमा निराहार उपवास बसेर साँझ पवित्र जलाशयको घाटमा गएर ब्रतालुले पानीमा उभिएर छठ माता र सूर्य भगवानलाई अर्घ दिन्छन्। जसलाई सँझिया घाटको अरघ भनिन्छ। अन्तिम दिन सप्तमीका दिन बिहान उदाउँदो सूर्यलाई घाटमै अर्घ दिएर पर्व सम्पन्न गरिन्छ। यो विधिलाई भोरघाटको अरघ र पारन पनि भनिन्छ। शरद र वसन्त ऋतुमा गरी वर्षमा दुईपटक मनाइने छठ सूर्य उपासनाको पर्व हो। शरद ऋतुमा कात्तिक शुक्ल चौथीदेखि सप्तमीसम्म र वसन्त ऋतुमा चैत शुक्ल चौथीदेखि सप्तमीसम्म समान विधिले यो पर्व सम्पन्न गरिन्छ। मधेशमा छठ जनजन परिचालन हुने महापर्व मानिन्छ। यद्यपि कात्तिकको जति चैती छठ पर्व मनाउने भने देखिँदैनन्। छठ पर्वमा ठेकुवा, केरा, उखु, सुन्तला,निमुवा, बोडी, सुथनी, मुला लगायतका फलफूल र हरयो तरकारी व्रतालुले अर्घ्यका बेला सूर्यतर्फ देखाउने गर्छन्। छठ सूर्य र सूर्यपत्नी षष्टीको उपासनाको पर्व हो। यो व्रतको प्रभावले हरेक मनोकांक्षा पूरा हुने विश्वास गरिन्छ। व्रत प्रभावले छालाजन्य रोग कहिल्यै नलाग्ने जनविश्वास छ।"
"भैंसेभीमफेदी सडक, तीन घण्टामा काठमाडौं","हेटौंडा : तीन वर्षअघि निर्माणकार्य सुरु भएको संघीय राजधानी काठमाडौं र बागमतीको प्रदेश राजधानी हेटौंडा जोड्ने भैंसेभीमफेदी सडकखण्ड निर्माण सम्पन भएको छ। प्रदेश गौरवको आयोजना अर्थात् गेम चेन्जर प्रोजेटको रूपमा निकै महŒवका साथ उक्त आयोजनालाई हेरिँदै आएको थियो। २०७७ असार २४ गते आशिष डीएस जेभीसँग सम्झौता भई साउन महिनाबाट निर्माणकार्य सुरु भएको उक्त सडकको स्तरोन्नतिको कार्य दुई वर्षको थप म्याद गरेसँगै तीव्र गतिमा निर्माणकार्य हुँदै आएको थियो। भैंसेदेखि भीमफेदीसम्मको करिब ११५ किलोमिटर रहेको छ। सडक स्तरोन्नतिको काम भीमफेदी गाउँपालिका वडा नम्बर २,४ र ६ मा मुआब्जा विवाद लिएपछि काम रोकिएको थियो। उक्त सडकको स्तरोन्नति कार्यका लागि ४२ करोड ६५ लाख रुपैयाँ प्रदेश सरकारको खर्च भएको यातायात पूर्वाधार निर्देशनालय हेटौंडाका प्रवक्ता हरिप्रसाद ओझाले बताए। उक्त सडक स्तरोन्नतिको कार्य समयमा निर्माण सम्पन्न नहुँदा उक्त सडक हुँदै दैनिक आवजजावत गर्ने हजारौं सर्वसाधारणले सास्ती खेप्नु परेको थियो। यसअघि उक्त सडकखण्डमा बर्खामा हिलाम्मे सडक र हिउँदमा धुलोको सास्ती खेप्दै हिँड्नुपर्ने बाध्यता रहेको थियो। यो सडक बनेपछि हेटौंडा काठमाडौंको सडक यात्रा घटेको छ, भीमफेदी गाउँपालिकाका ३ का वडाध्यक्ष प्रीतालाल लामाले भने, स्थानीयको दैनिकी र जीवनयापनमा पनि यो सडको स्तरीकरणपछि धेरै सहयोग पुगेको छ। प्रदेश सरकारले हेटौंडा काठमाडौंको दूरी साढे दुई घण्टामा सीमित गर्न कुलेखानी काठमाडौं सडक खण्डमा निर्माणकार्य जारी राखेको छ।"
कोच समुदायले मनाउने सिरुवा पर्व सुरु,"झापा : नयाँ वर्ष सुरु भएसँगै पूर्वका आदिवासी कोच समुदायको मुख्य चाड सिरुवा सुरु भएको छ। पूर्वी तराईमा बस्दैआएका राजवंशी, ताजपुरिया, थारु, गनगाई, माझीलगायतका आदिवासी कोच समुदायले आजदेखि तीन दिनसम्म धुमधामका साथ सिरुवा पर्व मनाउँदैआएका छन्। विशेष पर्वका रुपमा मनाउँदै आएको यस सिरुवाअन्तर्गत आज नयाँ वर्षको पहिलो दिन जल (पानी) सिरुवा मनाउने गरिन्छ। २ गते काद सिरुवा र ३ गते रङ सिरुवा खेलेर एकआपसमा भातृत्व र बन्धुत्वको सम्बन्धलाई बढाउन शुभकामना आदानप्रदान गर्दै सामूहिकरुपमा हर्षोल्लासका साथ पर्व मनाउने गरिएको गौरीगञ्जका आत्माराम राजवंशी बताउँछन्। उनका अनुसार चैत मसान्तमा विभिन्न प्रकारका सातवटा सागसब्जी मिसाएर पकाएको पक्वान वैशाख १ गते खाने प्रचलन छ। अन्य मीठामीठा परिकारसमेत खाने गरिन्छ। सिरुवा पर्वमा ठाकुरविसरी, ठाकुरब्रम्हानी, बिसहरी, काली देवीदेवताको पुजा गर्ने चलन छ। पर्वकै अवसरमा संस्कृति झल्कने खालको नाचगान गरिने उनले बताए। सिरूवा विशेष कार्यक्रममा शुभकामना आदानप्रदान गरिनुका साथै आदिवासी सामुदायको परम्परागतगत ढोलसना नाच, नटुवा नाच, घाटोसरी गीत र आधुनिक गीतलगायत विभिन्न सांस्कृतिक नृत्य प्रस्तुत गरिआएको पाइन्छ। सिरूवा उत्सवसँगै रङ खेल्ने कार्यक्रम रहेको छ। पानी सिरुवा, काद सिरुवा र काद सिरुवा सामूहिकरुपमा खेल्ने गाजीमुरी (चना भुजा) खाने, वोरी (चना दालले बनेको परिकार) खाने चलन रहेको छ। नयाँ वर्ष आउनु चारपाँच दिन पहिलेदेखि एउटा शुद्ध भाँडोमा साजीको मूर्ति राखेर घरघरमा मागी हिँड्ने (भादाखेली) अनि बङ्गला पात्रोअनुसार वैशाख १ गतेका दिन नदीमा पूजा गरी सेलाउने चलन छ। यो साजी देउताको पूजा महिलाले मात्र गर्ने चलन छ। सिरुवाको दिनादेखि झापाको कमल६ स्थित जिम्दार चोकको मन्दिर, मोरङको रतुवामाई नगरपालिकाको सुनवर्षीलगायतका आदिवासी बाहुल बस्तीमा परम्परागत सांस्कृतिक मेला लाग्दै आएका छन्। रासस"
अरूभन्दा फरक गण्डकी विश्वविद्यालय,"पोखरा : मुलुकका अरू विश्वविद्यालयभन्दा गण्डकी विश्वविद्यालय फरक छ। यसको स्थापना प्रदेश सरकारले गर्नुमात्रै यसको फरकपन होइन। सञ्चालन प्रक्रिया नै अरू सबै विश्वविद्यालयभन्दा फरक छ। गण्डकी विश्वविद्यालयमा उपकुलपति प्राज्ञिक व्यक्तित्व र कुलपति सरकार प्रमुख हुने व्यवस्था अरूमा जस्तो छैन। यसको कुलपति नै प्राज्ञिक व्यक्तित्वलाई बनाइएको छ। त्रिभुवनलगायत विश्वविद्यालयको कुलपति प्रधानमन्त्री, सहकुलपति शिक्षामन्त्री भएजस्तो गण्डकीमा मुख्यमन्त्री कुलपति हुने व्यवस्था छैन। प्राज्ञिक व्यक्तित्वहरूको ट्रस्टी छ। त्यसैले प्राज्ञिक व्यक्तिलाई नै कुलपति छनोट गर्छ। अहिले प्राडा गणेशमान गुरुङ कुलपति छन्। प्राडा नवराज देवकोटा उपकुलपति। उनलाई पनि ट्रस्टीले नै चयन गरेर जिम्मेवारी दिएको हो। २०७६ साल फागुन ४ गते स्थापना भएको गण्डकी विश्वविद्यालयले अहिले फार्मेसी, बीबीए, सूचना प्रविधि, कानुन र खेलकुद व्यवस्थापन पढाइरहेको छ। ४ सय ७६ जना विद्यार्थी विश्वविद्यालयमा छन्। ती विद्यार्थी गण्डकी प्रदेशका ११ जिल्लाका मात्रै होइनन्। रजिस्ट्रार डा कैलाश तिमिल्सिनाका अनुसार ५२ जिल्लाबाट गण्डकी विश्वविद्यालयमा पढ्न विद्यार्थी आएका छन्। वार्षिक ११ करोड रुपैयाँ सञ्चालन खर्च रहेको विश्वविद्यालयले ७ करोड भने आफैं आम्दानी गरिरहेको छ। चल्तीकै विषय बीबीए, फार्मेसी, कानुनलगायत पढाउँदा विश्वविद्यालय सञ्चालनमा सहयोग पुगेको तिमिल्सिना बताउँछन्। अब भने कृत्रिम बौद्धिकता (एआई), सुरुङ इन्जिनियरिङलगायत विषयको पढाइ सञ्चालन गर्ने योजना पनि विश्वविद्यालयले बनाएको छ। मुलुकमा आवश्यक तर अन्त कतै पढाइ नभएका सहकारी, पालिकाहरूको योजना निर्माणलगायत विषय पनि पढाउन सकिन्छ कि भनेर विश्वविद्यालयले अध्ययन गरिरहेको छ। विश्वविद्यालय विशुद्ध पढाइ गर्ने र ज्ञान उत्पादन गर्ने थलोमात्रै नभई अनुसन्धान केन्द्र पनि हुनुपर्छ। सोही मान्यता अनुरूप गण्डकी विश्वविद्यालयले महावीर पुनसँगको सहकार्यमा आविष्कार केन्द्र चलाइरहेको छ। स्थानीय कोदोको रक्सीमाथि विश्वविद्यालयले एक चरणको अनुसन्धान पूरा गरेको छ। विश्वविद्यालयको अनुसन्धानबाट कोदोको रक्सी बनाउन आवश्यक मर्चाको मापदण्ड तयार भइसकेको छ। अब उक्त मर्चाबाट कसरी र कुन विधिबाट रक्सी बनाउँदा स्वस्थकर हुन्छ, विषरहित हुन्छ भन्ने अनुसन्धानमा विश्वविद्यालय छ। स्थापनाको छोटो अवधिमै पोखरा महानगरपालिका ३२ मा भवनहरू निर्माण गरिसकेको विश्वविद्यालयको पुँजीगत खर्च ९० प्रतिशत छ। यसको बेरुजु शून्य छ।"
"धनगढीमा रमाउँला, ६ लेनमा सेल्फी खिचौंला","धनगढी : जब रात पर्दै जान्छ धनगढीअत्तरिया सडकको चमक बढ्दै जान्छ। ६ लेनको सडक, रंगीचंगी बिजुली, सडक छेउमा हरिया बिरुवाका लस्कर, जो कोही मन्त्रमुग्ध हुन्छन्। यो सडकमा राति यात्रा गर्नेले भन्छन्, युरोप, अमेरिकाजस्तै सडक रहेछ। रातिको दृश्य खिच्न जो कोही लालायित हुन्छन्। सुदूरपश्चिमको राजधानी धनगढीमा रात परेपछि घरभित्रभन्दा मान्छेहरू ६ लेन सडकतिर पुग्छन्। खल्तीबाट मोबाइल निकालेर फोटो खिच्न थाल्छन्। मोटरसाइकल र गाडीमा यात्रा गर्नेहरू पनि एकछिन रोकिएर मोबाइलमा रातिको दृश्य कैद गर्छन् नै। धनगढी१३ का रमेश ठगुन्ना भन्छन्, हरेक दिन बेलुकी पसल बन्द गरेर घर फर्किंदा अत्तरियाधनगढी सडकको फोटो खिच्न मन लागिहाल्छ। हुन त, धनगढीअत्तरिया ६ लेन सडक धनगढी उपमहानगरपालिकाले बनाएको होइन। १५ किलोमिटरको यो सडक एसियाली विकास बैंकको ऋण सहयोगमा नेपाल सरकारको क्षेत्रीय सहरी विकास आयोजनाले निर्माण गरेको हो। यो सडकमा धनगढी उपमहानगरको क्षेत्र भनेको झन्डै ९ किलोमिटरमात्रै हो। तर स्थानीय तहलाई दिइएको ससाना काम र समन्वयको जिम्मेवारीमा धनगढी उपमहानगर अब्बल देखिएको छ। सौन्दर्य उपमहानगरले बढायो। नेपाल विद्युत् प्राधिकरणसँगको साझेदारीमा उपमहानगरले आफ्नो सिमानामा रंगीन लाइट जडान गर्यो। गोपाल हमालले स्वतन्त्रबाट मेयरमा चुनाव जितेपछि आफ्नो नीति तथा कार्यक्रममा ल्याएको उज्यालो धनगढी कार्यक्रमअन्तर्गत धनगढी झिलिमिली भएको हो। ६ लेन सडकमात्रै होइन, क्याम्पस रोडमनोहरा सडक पनि झिलिमिली भएको छ। धनगढीको मुख्य सडक पनि विस्तार भइरहेको छ। ट्राफिक चौराहाकैलाली पुलको सडकको विस्तारको काम अन्तिम चरणमा पुगेको छ। त्यसको बीचमा पनि सडक बत्तीका पोलहरू गाडिसकिएका छन्। कैलाली पुलदेखि क्याम्पस चोकसम्मको सडक फराकिलो भएर निर्माण भइरहेको छ। चार लेनको सडक र दुुवैतिर नाली निर्माणको काम भइरहेको छ। यो सडक पनि उपमहागरको बजेटमा होइन, प्रदेश सरकारले दिएको ६३ करोडको बजेटमा निर्माण भइरहेको हो। स्वतन्त्र जितेका मेयर हमालले सडक चौडा गर्न घरहरू भत्काउन प्रोत्साहन नगरेको भए यो सडक बन्थेन। हमालभन्दा अघिका मेयर नृपबहादुर ओडले पनि सडक चौडा पार्ने प्रयास गरेका थिए, तर उनी दलको दबाबमा असफल रहे। बरु उनले सडकको ६ मिटर चौडाइ घटाएर टेन्डर गर्न लगाए। झिलिमिलीमात्रै होइन, स्वतन्त्र मेयर हमाल आएपछि धनगढीको मुहार फेरिन थालेको छ। उनले सरसफाइमा गरेको कार्य नमुनायोग्य छ। अहिले उनले हाम्रो धनगढी, सफा धनगढी अभियान सञ्चालन गरेका छन्। धनगढी उपमहानगरभित्रका हरेक विद्यालय र टोलमा गएर सरसफाइ अभियानहरू चलिरहेका छन् भने फोहोरको वर्गीकरण स्रोतमै छुट्ट्याउने बानीको विकास भएको छ। धनगढी उपमहानरले हरेक दिन फोहोर संकलनका लागि टोलटोलमा दुुई वटा ट्याक्टर पठाउँछ। त्यसमा एउटा ट्याक्टर कुहिने र अर्को नकुहिने फोहर बोक्छ। ट्याक्टरले कुहिने र नकुहिने एकै भाँडामा हालेर ल्याए उसले फर्काइदिन थालेपछि स्थानीयले घरबाटै वर्गीकरण गरेर दिन थालेका छन्। फोहोरका लागि त्यतिमात्रै होइन, धनगढी उपमहानगरपालिका २ मा कुहिने फोहोरको मल र बायोग्यास उत्पादन गरिन्छ भने नकुहिने फोहोर छानेर बिक्री गर्ने गरिन्छ। यसपालि हामीले नकुहिने फोहोरबाट १३ लाख आम्दानी गरेका छौं, मेयर हमालले भने, सुरुमा कुहिने र नकुहिने एउटैमा मिलाएर ल्याउने गर्थे, अहिले सबैमा त्यो बानीको विकास भइसकेको छ। उपमहानगरका फोहोर संकलनका लागि टोलटोलमा जाने ट्याक्टरमा लुनानामक जीपीएस जडान गरिएको छ। त्यस जीपीएसबाट फोहोरको गाडी कहाँ पुुग्यो र आफ्नो घरसम्म कतिखेर आईपुुग्छ ? भन्ने नगरवासीले थाहा पाउन सक्छन्। अर्कोतर्फ फोहोरको गाडी तोकिएको रुटमा गए, नगएको उपमहानगरबाटै पनि मोनिटर गर्न सकिन्छ। हाल हरेक वडामा महिनाको एक दिन विशेषज्ञ चिकित्सकसहितको वडा क्लिनिकको आयोजना गरिन्छ। धनगढीमा १९ वडा छन्। फिजिसियन, स्त्रीरोग, भिडियो एक्सरे, घुम्ती प्रयोगशाला र निःशुल्क औषधि वडा क्लिनिकले दिने सेवा हुन्। त्यसमा हरेक वडामा, आँखा शिविर, दन्त शिविर, मुटु र क्यान्सरका शिविरहरू पनि सञ्चालन हुन्छन्। यसले न्यून आम्दानी भएका नागरिक, गर्भवती महिला र ज्येष्ठ नागरिकलाई बढी सहज बनाएको छ, उपमहानगरका स्वास्थ्य शाखा प्रमुख योगेश अवस्थीले भने। मेयर हमालले आफूूले सरकारी गाडी नचढ्ने भनेपछि उनले चढ्ने गाडी वडा क्लिनिकमा प्रयोग भइरहेको छ। विगतमा नगर प्रहरी भन्नेबित्तिकै आगो लागेमा निभाउन मात्रै आउने नगरका प्रहरी भन्ने बुझाइथियो। तर अहिले स्वतन्त्र मेयर हमालले नगर प्रहरीलाई मल्टिपर्पोज बनाइदिएका छन्। नगरवासीको घरमा सर्प पस्यो, टोल फ्रि नम्बरमा फोन गर्नेबित्तिकै नगर प्रहरी पुुगिहाल्छ। ६ लेनको सडक, रंगीचंगी बिजुली, सडक छेउमा हरिया बिरुवाका लस्कर, जो कोही मन्त्रमुग्ध हुन्छन्। जब रात पर्दै जान्छ धनगढीअत्तारिया सडकको चमक बढ्दै जान्छ। नगरभित्र रातिबरात कोही अलपत्र पर्यो, घर जाने साधन पाएन, त्यसको सारथि नगर प्रहरी भएको छ। केही खाएर फोहोर फाल्यो, त्यसको जनचेतनाका लागि नगर प्रहरी खटिएको छ। सडकमा नो पार्किङ मा पार्किङ गरेको ट्राफिक प्रहरीभन्दा पनि बढी नगर प्रहरीले पत्ता लगाउँछन्। नगर प्रहरीका लागि उपमहानगरभित्रै एसी ब्यारेक निर्माण गरिएको छ। उनीहरूलाई साइरनसहितका मोटरसाइकल दिइएका छन्। नगरवासी कसैको मृत्यु भयो र उसलाई अन्तिम संस्कारका लागि समस्या छ भने नगर प्रहरी पाँच हजार रुपैयाँसहित आफन्तको घरमा पुुगेर सलाम गरेर आउन थालेपछि नगर प्रहरीप्रति नगरवासीको अझ आत्मीयता बढेको देखिन्छ। धनगढी उपमहानगर भइसकेपछि त्यहाँ सेवाग्राहीको भिडभाड हुने गर्छ। त्यो स्वाभाविक नै हो। विगतका वर्ष उपमहानगरमा आएका सेवाग्राही रुखमुनि बसेर आफ्नो काम गर्थे तर यसपालि मेयर हमालले सेवाग्राहीहरूका लागि एसीसहितको प्रतीक्षालय निर्माण गरेका छन्। त्यस प्रतीक्षालयमा टेलिभिजन जडान भएको छ। त्यहाँ डिजिटल नागरिक बडापत्र राखिएको छ। उनीहरूका लागि चिसो, तातोपानीको व्यवस्था गरिएको छ। जस कारण सेवाग्राहीलाई सहज भएको छ। धनगढी उपमहानगरपालिका भित्र आमा बचाउ अभियान पनि सञ्चालनमा छ। हरेक गर्भवती महिनालाई अस्पताल ल्याउन र घर पुुर्याउन उपमहानगरले निःशुल्क एम्बुलेन्सको व्यवस्था गरिदिएको छ। कतिपय आमालाई अस्पताल आउने साधन नपाएर ज्यान नै गुमाउनु परेको देखेर यस्तो गरिएको हो, मेयर हमालले भने, स्थानीय सरकार भनेकै स्थानीयको सहयोगका लागि हो। हामीसँग पूर्वाधार निर्माणका लागि अर्बौं बजेट हुँदैन। भएको बजेटको परिधिभित्र रहेर जनतालाई बढीभन्दा बढी सेवा दिने हो। उपमहानगरपालिकाले पर्यावरण संरक्षणमा अझ बढी जोड दिएको छ। हाम्रो धनगढी ग्रिन धनगढी अभियानअन्तर्गत हजारौं बिरुवा रोपिएका छन्। नगरवासीले एक बिरुवाबापत पाँच हजार रकमका दरले उपमहानगरलाई सहयोग पनि गरेका छन्। बिरुवा र त्यसको ट्री गार्ड उपमहानगरले लगाउने र त्यसमा आफ्नो पितृ, आफन्त वा व्यवसायको नाम लेखेबापत उपमहानगरले करोडौंं रकम सहयोग पाएको छ। धनगढी बजार क्षेत्रमा पाँचवटा खोलानाला छन्। २०२१ सालको नापीअनुसार अहिले खोलाकिनारहरूमा अतिक्रमण बढेको छ। धेरैले नगर विकास समितिका नाममा खोलानाला छेउछाउको जग्गा आफ्नो नाममा पारिसकेका छन्। तर ऐलानी रहेको र खोलाको क्षेत्राधिकारभित्रको धेरै स्थानको अतिक्रमण हटाइएको छ। शिक्षाका लागि पनि उपमहानगरमा भारतको राजधानी दिल्लीको केजरीवाल मोडेल लागू गराउने प्रयासको सुरुवात भएको छ। गत शैक्षिक सत्रमा धनगढीभित्रका १७ सामुदायिक र एक निजी विद्यालयको नतिजा शूून्य आएको थियो। त्यो अवस्था देखेर यसपालि नमुना विद्यालय बनाउने, विद्यालयका शिक्षकहरूलाई अध्यापनप्रति उत्तरदायी बनाउन विभिन्न स्किमहरू उपमहानरले सार्वजनिक गरेको छ।"
आज नयाँ वर्ष,"काठमाडौ : विक्रम संवत्को पात्रोअनुसार आजदेखि नयाँ वर्ष लाग्दैछ । हरेक वैशाख १ गते हुने नयाँ वर्षलाई नेपाली संस्कृतिमा विशेष दिनका रुपमा मनाइन्छ । विसं पात्रोअनुसार सौर्यमानक हिसाबले वैशाख १ गते नयाँ वर्ष मनाइन्छ भने चन्द्रमानक हिसाबले चैत्र शुक्ल प्रतिपदा तिथिका दिन नयाँ वर्ष मनाइन्छ । विसं हिन्दू पञ्चाङ्गमा आधारित भएर निर्माण गरिएको पात्रो मानिन्छ । नयाँ वर्षका अवसरमा आपसमा सद्भावका तथा आदानप्रदान गर्ने गरिन्छ । नयाँ वर्षको अघिल्लो साँझ साथीभाइ, इष्टमित्र भेटघाटसहित रमाइलो गरी वर्षान्त पनि मनाइन्छ । नयाँ वर्षमा धार्मिक आस्था राख्नेहरुले मठमन्दिरमा गई पूजाआजा गर्ने पनि गर्दछन् । विगतका कामको समीक्षा गर्दै कमजोरी सुधारेर नयाँ जोश र जाँगरका साथ आफ्नो कर्मक्षेत्रमा लाग्न नयाँ वर्षका अवसरमा प्रण पनि गर्ने गरिन्छ ।"
"आज मध्याह्नपछि देशका यी स्थानमा हुरीबताससहित पानी पर्ने, सचेत रहन आग्रह","काठमाडौं : आज जल तथा मौसम विज्ञान विभाग मौसम पूर्वानुमान महाशाखाले कोशी, बागमती, गण्डकी, लुम्बिनी र कर्णाली प्रदेशका पहाडी क्षेत्रमा मध्याह्नपछि हुरीबताससहित पानी पर्ने सम्भाावना रहेको बताउँदै ती भूभागका सबैलाई सचेत रहन आग्रह गरेको छ। हाल देशमा पश्चिमी वायु र स्थानीय वायुको आंशिक प्रभाव कायम रहेको महाशाखाले जनाएको छ। त्यसले गर्दा कोशी, बागमती र मधेस प्रदेशलगायत राष्ट्रका पहाडी भागमा आंशिक बदली भई बाँकी भागमा मौसम सफा रहने बताएको छ। 'आज दिउँसो देशका पहाडी भागमा आंशिक बदली हुने तथा बाँकी स्थानमा मौसम सफा रहने छ। कोशी, बागमती र मधेस प्रदेशलगायत मुलुकका पहाडी क्षेत्रका केही स्थानका साथै बाँकी पहाडी भूभागका एकदुई स्थानमा चट्याङसहित हल्का वर्षा हुने सम्भावना छ। सुदूरपश्चिम प्रदेशलगायत देशका उच्च पहाडी तथा हिमाली भेगका केही स्थानमा हल्का हिमपातको पनि सम्भावना छ।', महाशाखाको बुलेटिनमा उल्लेख छ। त्यसैगरी, आज राति गण्डकी र कर्णाली प्रदेशलगायत देशका पहाडी भागमा आंशिक बदली रही बाँकी स्थानमा मौसम सफा रहने छ। कोशी, गण्डकी र कर्णाली प्रदेशका पहाडी भागका एकदुई स्थानमा चट्याङसहित हल्का वर्षा हुने सम्भावना छ। कोशी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपात हुने सम्भावना छ। कोशी र कर्णाली प्रदेशलगायत देशका उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको हुँदा त्यस क्षेत्रमा दैनिक जनजीवनलगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने सम्भावना रहेकाले आवश्यक सतर्कता अपनाउन अनुरोध गरिएको छ।"
"डोल्पामा आगलागीमा परी घाइते भएका तीनै बालकको मृत्यु, गाउँ नै शोकमा",डोल्पा : हिमाली जिल्ला डोल्पाको त्रिपुरासुन्दरी नगरपालिका ४ मा पर्ने सुँ सामुदायिक बनको आगलागीमा परी घाइते भएका तीनै जना बालकको मृत्यु भएको छ। गत बिहीबार आगलागी घटनामा परेका तीनैजना बालकको मृत्यु भएको प्रमुख जिल्ला अधिकारी तुलसीप्रसाद दाहालले बताए। जिल्ला अस्पताल डोल्पामा उपचारको क्रममा १० वर्षीय सुलस बुढाको शुक्रबार र दुई जनाको उचारकाको क्रममा काठमाडौंमा मृत्यु भएको उनले बताए। उपचारको क्रममा एक जना राती र एक जना बिहानपख मृत्यु भएको प्रजिअ दाहालको भनाइ छ। काठमाडौंमा मृत्यु हुनेमा १२ वर्षीय बिवस बुढा र १३ वर्षीय समन्त बुढा रहेका जिल्ला प्रहरी कार्यालय डोल्पाले जनाएको छ। गाउँ नजिकै रहेको बनमा गुच्ची च्याउ टिप्न गएका तीनै बालबालिका आगलागीमा परेर गम्भीर घाइते भएका थिए। उनीहरुलाई बचाउन धेरै प्रयास गर्दा पनि नसकिएको वडा नं ४ का वडाध्यक्ष रञ्जित बुढाले बताए। एकै गाउँका तीन बालबालिका आगलागीमा परेर मृत्यु भएपछि सिंगो गाउँ नै शोकमा डुबेको उनले बताए। आगलागीमा परेर एकै घरका दुई बालकको मृत्यु भएको उनको भनाइ छ। त्रिपुरासुन्दरी नगरपालिकाले घाइते बालबालिकाको उपचारको लागि हेलिकप्टरको व्यवस्था गरेर काठमाडौं पुर्याइएको थियो। डोल्पामै गत मंगलबार ठुलिभेरी नगरपालिका ४ मा पर्ने मष्टा सामुदायिक वनमा आगो निभाउने क्रममा घाइते भएका चार सैनिकमध्ये तीन जनाको मृत्यु भएको थियो।
