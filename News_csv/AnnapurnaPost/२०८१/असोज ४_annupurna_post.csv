शीर्षक,विवरण
साताभर मनसुनी वायुको प्रभाव रहने,"काठमाडौं : जल तथा मौसम विज्ञान विभागअन्तर्गत रहेको मौसम पूर्वानुमान महाशाखाले साताभर मनसुनी वायुको प्रभाव रहने जनाएको छ। शुक्रबार महाशाखाले साप्ताहिक मौसम पूर्वानुमान जारी गर्दै उक्त जानकारी दिएको हो। महाशाखाका अनुसार देशको हिमाली, पहाडी क्षेत्रहरूमा साताभर आंशिकदेखि साधारणतया बदली तथा तराई क्षेत्रहरूमा साताको सुरुमा आंशिक बदली देखि मुख्यतया सफा तथा मध्य र अन्त्यमा आंशिक बदलीदेखि साधारणतया बदली रहने सम्भावना रहेको छ। साताको मध्य र अन्त्यमा देशका तराई भूभागका थोरै स्थानहरुमा हल्कादेखि मध्यम वर्षाको सम्भावना रहेको महाशाखाले जनाएको छ। साताको सुरुमा देशका हिमाली तथा पहाडी भूभागका एकदुई स्थानमा, मध्यमा र अन्त्यमा केही स्थानहरुमा हल्कादेखि मध्यम वर्षाको सम्भावना रहेको छ। साथै साताको अन्त्यमा कोशी, बागमती, गण्डकी, कर्णाली र सूदुरपश्चिम प्रदेशका पहाडी भूभागका एकदुई स्थानमा वर्षाको समेत सम्भावना रहेको छ। देशका अधिकांश स्थानहरूमा साताको अन्त्यमा अधिकतम तथा न्यूनतम तापक्रम हल्का घट्ने सम्भावना रहेको छ।"
उत्पादनमुलक क्षेत्र तर्फको दोस्रो चरणको कोरियन भाषा परीक्षामा ८ हजार बढी उत्तीर्ण,काठमाडौं : उत्पादनमुलक क्षेत्र तर्फको दोस्रो चरणको कोरियन भाषा परीक्षामा ८ हजार बढी उत्तीर्ण भएका छन्। नेपालस्थित ईपीएस कोरिया शाखाले शुक्रबार प्रकाशित गरेको सूची अनुसार ८ हजार १५१ जना उत्तीर्ण भएका हुन्। भाषा परीक्षा उत्तीर्ण भएका ८ हजार ९३२ ले सिप परीक्षण गरेका दिएका थिए। जसमा ७८१ जना अनुत्तीर्ण भएका हुन्। एचआरडी सर्भिस अफ कोरियाले गत भदौ १८ देखि २५ गतेसम्म सिप परीक्षण गराएको थियो। रोजगार अनुमति प्रणाली (ईपीएस)मार्फत कोरिया जानका लागि भाषा परीक्षा पास गरेपछि सिप परीक्षणमा पनि उत्तीर्ण हुनुपर्छ। सिप परीक्षणमा पनि उत्तीर्ण भएकाहरूले स्वास्थ्य परीक्षण गर्नुका साथै तालिम समेत लिनुपर्छ।
न्युयोर्कमा नेपाल र भारतका प्रधानमन्त्रीबीच भेटवार्ता हुने,"काठमाडौं : प्रधानमन्त्री केपी शर्मा ओली र भारतीय समकक्षी नरेन्द्र मोदीबीच अमेरिकाको न्युयोर्कमा भेटवार्ता हुने भएको छ। असोज ६ गते आइतबार स्थानीय समयअनुसार साढे ५ बजे उनीहरूबीच भेटवार्ता हुने परराष्ट्र मन्त्रालय स्रोतले जानकारी दिएको छ। ओलीमोदी भेटवार्ताका लागि परराष्ट्र मन्त्रालय र भारतको विदेश मन्त्रालय आन्तरिक तयारीमा जुटेका छन्। 'प्रधानमन्त्रीज्युको भारतीय समकक्षीसँगको भेटवार्ता सुनिश्चित भएको छ। केही तलमाथि नभए सेप्टेम्बर २२ (असोज ६) मा उहाँहरूबीच भेटवार्ता हुनेछ,' परराष्ट्र मन्त्रालय स्रोतले अन्नपूर्णसँग भने। संयुक्त राष्ट्रसंघको ७९औं महासभामा भाग लिन प्रधानमन्त्री ओली शुक्रबार कतार हुँदै अमेरिका प्रस्थान गरेका छन्। उनी शनिबार न्युयोर्क पुग्नेछन्। उता, समकक्षी मोदी शनिबार न्युयोर्क प्रस्थान गर्ने भारतीय विदेश मन्त्रालयले जानकारी दिएको छ। न्युयोर्क पुगेलगत्तै ओलीमोदीबीच भेटवार्ता हुनेछ। भारतीय विदेश मन्त्रालयका अनुसार मोदी २३ सेप्टेम्बरसम्म अमेरिकामा रहनेछन्। २३ तारिखमा संयुक्त राष्ट्रसंघको महासभालाई सम्बोधन गरेर मोदी फर्किने भारतीय विदेश मन्त्रालयले विज्ञप्ति जारी गर्दै भनेको छ। सोही कारण पनि ओलीमोदीबीचको भेट २२ तारिखलाई मिलाइएको स्रोतको दाबी छ। 'भारतीय प्रधानमन्त्रीको भ्रमण छोटो भएकै कारण २२ तारिखमै भेटवार्ता सुनिश्चित गरिएको छ,' परराष्ट्र मन्त्रालय स्रोतको दाबी छ। गत भदौ २२ गते प्रधानमन्त्री ओलीले फराकिलो मनले संवाद गरेमा नेपालभारतबीचका समस्या सहजै समाधान गर्न सकिने बताएका थिए। उनले भारत लामो संस्कृति भएको छिमेकी मित्र भएको र नेपालले खुलारूपमा छिमेकीसँग कुरा गर्नुपर्ने बताएका थिए। न्युयोर्कमा हुने भेटमा पनि उनीहरूबीच नेपाल र भारतबीचको द्विपक्षीय हितका विषयमा छलफल हुने बताइएको छ। नेपालभारतबीचको सम्बन्धलाई मजबुत बनाउन र दुई देशका सरकारबीच आपसी सहकार्यका विषयमा पनि उनीहरूबीच छलफल हुने स्रोतले जनाएको छ। परराष्ट्र मन्त्रालयका अनुसार प्रधानमन्त्री ओली असोज १२ गतेसम्म न्युयोर्कमा रहनेछन्। त्यहाँ रहँदा उनले उच्चस्तरीय भेटवार्ता गर्नेछन्। असोज १० गते संयुक्त राष्ट्रसंघको महासभालाई सम्बोधन गरेपछि प्रधानमन्त्री ओली १४ गते नेपाल फर्किनेछन्।"
नागढुंगानौविसेमलेखुमुग्लिन सडकबारे ६ बुँदे सहमति,"काठमाडौं : नागढुंगानौविसेमलेखुमुग्लिन सडक निर्माणलाई गति दिन ६ बुँदे सहमति भएको छ। शुक्रबार भौतिक पूर्वाधार तथा यातायात मन्त्रालयमा भएको सर्वपक्षय छलफलमा उक्त सहमति भएको हो। आयोजनामा देखिएका विभिन्न समस्या समाधान गर निर्माणलाई गति दिन तीनै तहका सरकार, निर्माण व्यवसायी तथा सम्बद्ध पक्षहरू सहमत भएका हुन्। मन्त्री देवेन्द्र दाहालको अगुवाईमा भएको छलफलमा उक्त सडक क्षेत्रका सरोकारवाला समेत रहेका कृषि तथा पशुपञ्छि मन्त्री रामनाथ अधिकारी, प्रतिनिधिसभा सदस्य राजेन्द्र पाण्डे, बागमती प्रदेशका पूर्वमुख्य मन्त्री शालिकराम जमरकट्टेल, प्रदेशका मन्त्री मधुकुमार श्रेष्ठ लगायत विभिन्न पालिकाका प्रमुख तथा प्रतिनिधिहरुको सहभागिता रहेको थियो। निर्माण कम्पनीका प्रतिनिधी, कन्सल्ट्यान्ट लगायतको छलफलले सडक निर्माणमा देखिएका समस्या समाधान गरि निर्माणलाई गति दिने सहमति भएको हो। के के छ सहमतिमा ? सहमति पत्रमा निर्माण सामाग्री उत्खनन्, बिक्री तथा व्यवस्थापन सम्वन्धी मापदण्ड बमोजिम राष्ट्रिय प्राथमिकता प्राप्त राजमार्ग निर्माणविस्तारको लागि निर्माण व्यवसायीबाट श्रोत पहिचान गरि प्रस्ताव गरेमा पालिकाहरुबाट वा योजना पहिचानको बेलामा वातावरणीय अध्ययन प्रतिवेदनमा भएका खानीहरु योजनाको निर्माणका लागि प्रयोग गर्ने गरि आवश्यक कच्चा निर्माण सामाग्री उत्खनन् गर्न सहयोग गर्ने र सो बारेमा सहजीकरणका लागि सम्वन्धित जिल्ला प्रशासन कार्यालयहरुलाई अनुरोध गर्ने उल्लेख छ । निर्माण व्यवसायीले श्रोत उपयोग गरेको पालिकालाई नियमानुसार राजश्व तिर्नु पर्ने तर ओसारपसारमा थप वा दोहोरो कर नलिने सहमति हुनका साथै योजना कार्यान्वयनको सन्दर्भमा निर्माण व्यवसायीले स्थापना गर्नुपर्ने क्रसर प्लान्टअस्फल्ट प्लान्ट राख्नका लागि सम्बन्धित निकायले आवश्यक सहयोग गर्न पनि सम्बद्ध निकायले प्रतिवद्धता जनाएका छन् । सडक विभागले तत्कालै सीतापाइला, धार्के, भिमढुंगा, लामीडाँडा, गल्छी तथा गल्छी परेवाटार (त्रिशुली पारि पट्टि) भई रहेका सडकहरुको अवस्था अनुसार डाइभर्सन सडकको रुपमा प्रयोग गर्ने समेत सहमति पत्रमा उल्लेख छ । आयोजनाको टीम, योजना कार्यालय, परामर्शदाता, निर्माण व्यवसायीले सबै पक्षहरू डिजाइन कार्यान्वयन र गर्नु पर्ने सुधारका सम्वन्धमा स्थथानीय पालिकाहरुसँग नियमित सम्पर्क र समन्वय पनि गर्नु पर्ने भएको छ । सडक निर्माण गर्दा प्रचलनमा रहेका सिंचाई र शाखा सडकहरूमा अवरोध नहुने गरि निर्माण कार्य गराउने विषय पनि सहमति पत्रमा समेटिएको छ । छलफलको सहमति अनुसार निर्माण व्यवसायीले अल्पकालीन रुपमा आगामी चाडपर्वहरुलाई लक्षित गरि असोज १७ गतेभित्र सम्पूर्ण मर्मतको काम सक्नु पर्ने भएको छ। त्यस्तै आर्थिक वर्ष २०८१८२ को लक्ष्य अनुसार काम नभए आयोजना सम्झौताका शर्त बमोजिम गर्ने भनिएको छ भने आयोजना कार्यान्वयन गर्दा गल्छी, महादेववेशी लगायतका स्थानमा छुट भएका थप घरटहरासंरचनाहरुको नियमानुसार क्षतिपूर्तिका लागि तत्काल प्रकिया अघि बढाउने पनि सहमति पत्रमा उललेख गरिएको छ ।"
पार्टीभित्र अराजक गतिविधि गर्नेलाई छुट दिइँदैन : माधव नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले पार्टीभित्रको अराजक गतिविधिलाई छुट दिन नसक्ने बताएका छन्। पार्टीको बागमती प्रदेश कमिटीले शुक्रबार काठमाडौंमा आयोजना गरेको दसौं राष्ट्रिय महाधिवेशनको सन्देशसभा विषयक कार्यक्रममा अध्यक्ष नेपालले पार्टीकै नेता तथा कार्यकर्ताबाट नै पार्टीप्रति निराशा पैदा गर्ने काम भएको भन्दै पार्टीभित्रको अराजक गतिविधिलाई छुट नदिने स्पष्ट पारे। महाधिवेशनमा पराजय भएका कारण पार्टीका केही नेताहरूको गम्भीर अभिव्यक्ति बाहिर आएको र त्यसले तरंग नै पैदा गरेको उनले बताए। उनले एमालेमा विद्रोह गरेर नयाँ पार्टी गठन गर्नुको औचित्य पुष्टि हुँदै गएको बताए। अध्यक्ष नेपालले कम्युनिष्ट आन्दोलनलाई बलियो बनाउनका लागि पार्टीले नेतृत्वदायी भूमिका निर्वाह गर्ने धारणा राखे। त्यस्तै नेकपा एकीकृत समाजवादीका सम्मानित नेता झलनाथ खनालले एमालेमा भद्दा हुँदै गएको कार्यशैली नेकपा एकीकृत समाजवादीमा स्वीकार्य नहुने बताए। देशको हितमा आट र हिम्मतका साथ आफ्नो कुरा विश्वमाझ राख्नसक्ने कम्युनिष्ट पार्टी अहिलेको आवश्यकता रहेको उनले बताए। त्यस्तै खनालले पश्चगामी ढंगले संशोधन गर्ने प्रयास गरिने स्वीकार्य नहुने स्पष्ट पारे।
सिड्स फर द फ्युचरका विजेताले क्षेत्रीय टेक फर गुड प्रतियोगितामा नेपालको प्रतिनिधित्व गर्ने,"काठमाडौं : ह्वावेको अत्याधुनिक भविष्य माथिको प्रतिबद्धतालाई अन्तर्गत प्रतिभा तथा परम्परा आदान प्रदान कार्यक्रम अन्तर्गतका सिड्स फर द फ्युचर कार्यक्रम २०२४ का ६ विजेता विद्यार्थीहरू यस सेप्टेम्बरमा चीनमा आयोजना हुने क्षेत्रीय टेक फर गुड प्रतियोगितामा नेपाललाई प्रतिनिधित्व गर्नेछन्। यो कार्यक्रम ह्वावेको कर्पोरेट सामाजिक उत्तरदायित्व कार्यक्रम अन्तर्गत सञ्चालन गरिएको हो। जसले युवा विद्यार्थीहरूलाई डिजिटल नवीनता र सामाजिक समृद्धिमा योगदान पुर्याउन सहयोग गर्दछ। कडा प्रतिस्पर्धा र मुल्यांकन प्रक्रियापछि यी ६ विद्यार्थीहरू, आशिष कार्की, एन्जेलिना घिमिरे, प्रियांशु शर्मा, साधना पन्थी, समिप अर्याल, र समृद्धि कार्की, ३०० भन्दा बढी आवेदकहरूका मध्यबाट विजेता बनेका हुन्। उनीहरूको यात्रा अब चीनमा चल्नेछ, जहाँ उनीहरूले अन्तर्राष्ट्रिय सहकर्मीहरूसँग टेक फर गुड क्षेत्रीय प्रतियोगितामा प्रतिस्पर्धा गर्नेछन्। विश्वस्तरीय तालिम, मार्गदर्शन, र वास्तविक व्यवसायिक अनुभव समेत विद्यार्थीहरूले प्राप्त गर्नेछन्। चीनमा हुने यस क्षेत्रीय प्रतियोगिताले विद्यार्थीहरूलाई डिजिटल पावर सोलुसनहरू, क्लाउड कम्प्युटिङ, र कृत्रिम बुद्धिमत्तामा प्रत्यक्ष अनुभव दिनेछ। साथै उनीहरूलाई स्थानीय र अन्तर्राष्ट्रिय व्यवसायिक नेतृत्वहरूसँग भेटघाट गर्ने अवसर पनि प्रदान गरिनेछ। उनीहरूले ह्वावेका विश्वव्यापी अनुसन्धान र विकास केन्द्रका विशेषज्ञहरूसँग प्रत्यक्ष संवाद गर्दै कार्यशालाहरूमा सहभागीता जनाउनेछन्। प्रतिस्पर्धाका अतिरिक्त, सहभागीहरूले चीनको प्रगतिशील डिजिटल परिदृश्यको अन्वेषण गर्ने, उदाउँदा प्रविधि कम्पनीहरूसँग अन्तरक्रिया गर्ने, र तिव्र प्राविधि विकाससँग जोडिएको संसारको निर्माणमा आइसिटिको भूमिका अझ गहिरो रूपमा बुझ्ने अवसर प्राप्त गर्नेछन्। यस वर्षको सिड्स फर द फ्युचर कार्यक्रमले स्थानीय आइसिटि प्रतिभाको पहिचान र प्रवर्द्धनमा महत्वपूर्ण भूमिका खेलेको छ। नविनता र सामाजिक उत्तरदायित्वको संस्कृतिलाई प्रोत्साहन गरिरहेको छ। नेपालमा यो कार्यक्रम २०१९ मा सुरू भएको हो। जसले देशको प्रविधि परिदृश्यलाई आकार दिनका लागि दर्जनौं विद्यार्थीहरूलाई प्रेरित गरिरहेको छ। सिड्स फर द फ्युचर कार्यक्रम, ह्वावेको विश्वव्यापी प्रयास अन्तर्गत, २००८ मा थाइल्याण्डमा सुरु भएको हो। हालसम्म विश्वभरका १४१ देशका १८ हजारभन्दा बढी विद्यार्थीहरूले यसबाट फाइदा उठाइसकेका छन्।"
ग्लोबल आइएमई बैंकका डेबिट तथा क्रेडिट कार्डबाहकलाई बिग मार्टमा १० प्रतिशत छुट,"ग्लोबल आइएमई बैंक लिमिटेडले डेबिट तथा क्रेडिट कार्डबाहकहरुलाई प्रत्येक शनिबार बिग मार्टमा आफूलाई आवश्यक सरसमान खरिदपश्चातको भुक्तानीमा १० प्रतिशत छुट प्रदान गर्ने भएको छ। बैंकको डेबिट तथा क्रेडिट कार्ड बाहकहरुलाई लावान्भित गर्ने गरी बैंकले बिगमार्टसँग सहकार्य गरी बिगमार्टका सम्पूर्ण स्टोरहरुमा १० वा अधिकतम २०० सम्म छुट योजना ल्याएको छ। उक्त छुट योजना हरेक शनिबारका दिनमात्र लागू हुनेछ। ग्राहकवर्गको सुविधालाई मध्यनजर गरी बैंकले विभिन्न संघसंस्थाहरुसँग समन्वय गरी यस्ता किसिमका योजनाहरु ल्याएर ग्राहकहरुलाई प्रत्यक्षरुपमा लाभान्वित गर्दै आएको छ। ग्लोबल आइएमई बैंक मुलुकको सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो। बैंकले ३५४ शाखा कार्यालय, ३८४ एटिएम, २५५ शाखा रहित बैंकिङ्ग सेवा, ६८ एक्सटेन्सन तथा राजश्व संकलन काउन्टर तथा ३ वटा बैदेशिक प्रतिनिधि कार्यालय समेत गरी १,००० भन्दा बढि सेवा केन्द्रबाट सेवा प्रदान गर्दै आएको छ। बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेसिया, दक्षिण कोरिया, जापान, साउदी अरब, कतार, युएई, बहराइन, कुवेत, भारत, जोर्डन, हङकङ लगायतका मुलुकबाट रेमिट्यान्स भित्र्याउँदै देशको अर्थ व्यवस्थामा महत्वपूर्ण योगदान पुर्याउँदै आइरहेको छ।"
अन्नपूर्ण पोस्टलाई राष्ट्रिय शिक्षा मिडिया अवार्ड,"काठमाडौं : शिक्षा पत्रकार समूह (ईजेजी)ले रजत वर्ष २०८०८१ का अवसरमा ३ विधामध्ये छापामार्फत अन्नपूर्ण पोस्ट् राष्ट्रिय दैनिकलाई राष्ट्रिय शिक्षा मिडिया अवार्ड प्रदान गरेको छ। अन्नपूर्ण पोस्टले शिक्षाको गुणस्तर वृद्धि र यसको विस्तारका लागि वस्तुनिष्ठ समाचार तथा विचार विश्लेषण प्रस्तुत गर्दै आएको र नीतिगत निर्णयहरू लगायतका अन्य विषय सन्दर्भमा सम्बन्धित निकायलाई झक्झक्याउने तथा उजागर गर्ने कार्य गर्दै आएकाले पुरस्कृत गरिएको शिक्षा पत्रकार समूहले जनाएको छ। शिक्षाका महत्वपूर्ण सन्दर्भहरूमा र विविध विषयहरूमा यस पत्रिकाले केन्द्रीय स्तरसँगै स्थानीय रिपोर्टरहरूमार्फत पनि निरन्तर गरेको योगदानको कदर गर्दै पत्रपत्रिकातर्फ राष्ट्रिय शिक्षा मिडिया अवार्ड २०८१, अन्नपूर्ण पोस्ट् राष्ट्रिय दैनिकलाई अर्पण गर्दछौं, समूहले प्रदान गरेको प्रमाणपत्रमा भनिएको छ । यसैगरी टेलिभिजनतर्फ कान्तिपुर र रेडियोतर्फ रुपन्देहीको रेडियो मुक्ति पुरस्कृत भएका छन्। यसै क्रममा समूहले ४ वटा पुस्तक विमोचन, ११ जना शिक्षाविद् र १० जना पूर्व अध्यक्षलाई सम्मान गरेको छ। एक जनालाई कदरपत्र प्रदान गरिएको छ। समूहले पुरस्कार तथा सम्मान कोषका दाता एवं शिक्षासेवी नारायणप्रसाद राईलाई कदरपत्र वितरण गरेको छ । समारोहमा महामारीमा शिक्षा (कोरोना कालको अवस्थाको पठन पाठनको अवस्था, प्रविधिको प्रयोगको अवस्था), शिक्षाका सारथी (छानिएका २५ प्रधानाध्यापक), विद्यालय चित्र (शैक्षिक अभ्यास नियाल्ने आँखीझ्याल) र शिक्षा चित्र(स्थानीय तहको शैक्षिक प्रयास नियाल्ने आँखीझ्याल) पुस्तक विमोचन गरिएको छ । रजत वर्षका अवसरमा ११ जना विज्ञ सल्लाहकारमा पूर्व उपकुलपति केदारभक्त माथेमा, प्राडा विद्यानाथ कोइराला, प्राडा हृदयरत्न बज्राचार्य, प्राडा मनप्रसाद वाग्ले, डा सुमनकोमल तुलाधर, प्राडा विनय कुसियैत, डा विष्णु कार्की, प्राडा सुसन आचार्य, प्राडा नन्दबहादुर सिंह, डा मीनबहादुर बिष्ट र डा रघु मैनालीलाई सम्मान गरिएको छ। यसै अवसरमा पूर्व अध्यक्षहरू राजन शर्मा, हरि थापा, सुदर्शन घिमिरे, भूपराज खड्का, नारायण अमृत, प्रकाश सिलवाल, सुदर्शन सिग्देल, दिपक दाहाल, रोश्ना सुब्बा, तुलाराज अधिकारीलाई सम्मान गरेको छ। रजत वर्ष विशेष कार्यक्रममा शिक्षा, विज्ञान तथा प्रविधि मन्त्री विद्या भट्टराईले पुस्तक विमोचनसँगै पुरस्कार, सम्मान र कदरपत्र प्रदान गरेकी थिइन्।"
"लागुऔषध ट्रामाडोलसहित ६ जना पक्राउ, काठमाडौंमै अवैध कारोबार गर्दै आएको खुलासा",काठमाडौं : नेपाल प्रहरीको लागुऔषध नियन्त्रण ब्युरोले ठूलो मात्रामा लागुऔषध ट्रामाडोलसहित ६ जनालाई पक्राउ गरेको छ । व्युरोले शुक्रबार काठमाडौंमा सम्मेलन गर्दै ब्युरोले १ लाख ८० हजार ४ सय ३० ट्रामाडोलसहित ६ जनालाई पक्राउ गरि सार्वजनिक गरेको हो । लागुऔषधका रुपमा प्रयोग हुँदै आएको ट्रामाडोल बिक्री गर्ने गरेको सूचनाको आधारमा प्रहरीले ठूलो मात्रामा ट्रामाडोलसहित उनीहरुलाई पक्राउ गरिएको व्युरोका प्रहरी वरिष्ठ उपरीक्षक दिनेशकुमार आचार्यले जानकारी दिए। भाद्र १८ गते उदयपुर घर भइ माकलबारी भर भएका बहादुर राइलाई ९ सय क्याप्सुलसहित पक्राउ गरिएको थियो । उनीमाथि थप अनुसन्धान गर्दा उनको कोठाबाट थप ३३ हजार ६ सय क्याप्सुल फेला परेको प्रहरीले जनाएको छ । त्यस्तै भाद्र १९ गते सर्लाही घर भएका विपिन कुमार महत्तोलाई काठमाडौं मनोहरास्थित बाबाचोकबाट ५३ हजार ९ सय ट्रमाडोल र ८ सय ९२ नाइट्राजेपान सहित पक्राउ गरिएको थियो । त्यस्तै भाद्र ३१ गते पर्वत घर भइ काठमाडौं मित्रनगर बस्ने बालकृष्ण अधिकारीलाई नयाँ बसपार्कबाट ९ हजार ट्रामाडोलसहित पक्राउ गरिएको प्रहरी वरिष्ठ उपरीक्षक आचार्यले जानकारी दिए। उक्त लागुऔषध सम्झना रोक्काबाट खरिद बिक्री गर्ने गरेको अनुसन्धानबाट खुल्न आएपछि रोक्कालाई निजकै घरबाट ८३ हजार ट्रमाडोल तथा २ लाख ५० हजार रुपैयाँसहित पक्राउ गरिएको आचार्यले बताए। रोक्काले उक्त लागुऔषध विक्रीवितरण गर्ने मुख्य व्यक्ति बारा घर भएका एक व्यक्ति भएको खुल्न आएको प्रहरीले जनाएको छ । त्यस्तै प्रहरीले असोज २ गते बारा घर भएका प्रदीप सर्राफलाई टोखाबाट ट्रमाडोल ३० क्याप्सुलसहित पक्राउ गरेको छ । निजको कारोवारमा सहयोग गर्ने डल्लु घर भएका मन मोहन श्रेष्ठलाई पक्राउ गरिएको प्रहरीले जनाएको छ । पक्राउ परेकामध्ये प्रदीप सर्राफले विगत ४ वर्षदेखि काठमाडौंमा ठूलो परिमाणमा अवैध कारोवार गर्दै आएको अनुसन्धानको क्रममा खुल्न आएको प्रहरीको भनाइ छ ।
अत्यधिक रक्तश्राव हुँदा बझाङमा सुत्केरीको मृत्यु,बझाङ : बझाङमा साल अड्किएर अत्यधिक रक्तश्राव हुँदा सुत्केरीको मृत्यु भएको छ। मष्टा२ बाडेगाउँकी ३५ वर्षीया रुपकला कठायतको मृत्यु भएको हो। आज बिहान ३ बजेतिर स्थानीय मष्टा स्वास्थ्य चौकीमा छोरीलाई जन्म दिनासाथ बेहोस भएकी उनको पाठेघरमा साल अड्किएको थियो। अड्किएको साल स्थानीय स्वास्थ्यकर्मीले झिकेर बेहोस अवस्थामै बिहान ९ बजे अस्पताल लैजाँदै गर्दा उनको मृत्यु भएको जिल्ला अस्पताल बझाङले जनाएको छ। जिल्ला अस्पतालका कार्यालय प्रमुख डा नवराज जोशीका अनुसार जिल्ला अस्पताल पुगाउँदा उनको ज्यान गइसकेको थियो। पाँचौ गर्भ बोकेकी उनी निकै कमजोर भइसकेको र धेरै रक्तश्राव हुँदा ज्यान गएको हुन सक्ने उनले बताए।
चितुवाको छालासहित एक जना पक्राउ,"बझाङ : बझाङमा चितुवाको छालासहित एक जना पक्राउ परेका छन्। शुक्रबार साँझ थलारा गाउँपालिका८ गन्डाउनीका खगेन्द्रराज जोशी चितुवाको छालासहित सदरमुकाम चैनपुर बजारबाट पक्राउ परेका हुन्। उ उनको साथबाट टाउकोदेखि पुच्छरसम्मको लम्बाइ ८ फिट २ इन्च र छातीको चौडाइ ३ फिट २ इन्च भएको सेतोमा कालो, खैरो रंगको बुट्टा भएको दाँत र पञ्जासहितको चितुवाको छाला फेला परेको जिल्ला प्रहरी कार्यालय बझाङले जनाएको छ। उनलाई प्रहरी निरीक्षक किशोर जोशी खटिएको प्रहरी टोलीले शंका लागेर चेकजाँच गर्ने क्रममा हातमा बोकेको सिमेन्टको बोराभित्र लुकाएर चैनपरमा हिँडिरहेको पक्राउ गरिएको प्रहरीले जनाएको छ। थप अनुसन्धानको लागि उनलाई जिल्ला कार्यालयको हिरासतमा राखिएको पनि प्रहरीले जनाएको छ।"
आमाछोरा हत्या प्रकरण : १३ दिनपछि यसरी पक्राउ परे ताराबहादुर,"उदयपुर : उदयपुरको कटारी नगरपालिका१० सोरुङ्गछविसेका आमाछोराको हत्या भएको तथ्य खुलेको छ। वडा कार्यालय नजिक पसल गर्दै आएकी ३७ वर्षीया निर्मला थापा र सोही ठाउँका बोलेरो चालक ३२ वर्षीय ताराबहादुर थापाबीचको सबन्धलाई वैधानिक बनाउन खोज्दा ६ वर्षीय छोरा आरुससहित निर्मलाको हत्या भएको प्रहरीको अनुसन्धानबाट खुलेको हो। उनीहरूबीचको सम्बन्ध एकानदुकान मैदान भएपछि निर्मलाले विवाह गर्न ताराबहादुरलाई दबाब दिँदै आएकी थिइन्। आरोपित ताराबहादुर विवाहित हुन्। घरमा श्रीमती भएकै कारण उनले निर्मलालाई विवाह नगर्ने तर सम्बन्ध कायम राखिराख्ने निर्णयमा पुगेका थिए। उनको निर्णय निर्मलाले नमानेपछि उनी अप्ठ्यारोमा परेको प्रहरीसँगको प्रारम्भिक बयानबाट खुलेको छ। उनीहरूबीचको सम्बन्ध श्रीमतीले समेत थाहा पाएपछि घर झगडासमेत हुन थालेको थियो। श्रीमती आर्थिकरूपले कमजोर रहेको र उनीसँगै निर्भर रहेकाले ताराबहादुरले दैनिकजसो हप्काउने, थर्काउने गरेका थिए। सम्बन्ध स्वीकार गर्न पटकपटक दबाब दिएपछि ताराबहादुर भदौ २० गते राति २ बजे निर्मलालाई योजनाबद्ध ढंगले हत्या गर्न घरबाट खुकुरी लिएर गएको बयानका क्रममा खुलेको जिल्ला प्रहरी कार्यालयका प्रमुख एसपी हरीहर नाथ योगीले बताए। खुकुरी लिएर निर्मलाको पसलमा पुगेका ताराबहादुरले विगतमाझैं ढोका खोल्नुपूर्व गरिँदै आएको संकेतअनुसार दुई पटक ढोका ढकढक पारेपछि उनले ढोका खोलेकी थिइन्। त्यसपछि उनीहरूबीच विवाद भएको र ताराबहादुरले खुकुरी प्रहार गरी हत्या गरेको एसपी योगीले बताए। खुकरी प्रहारलगत्तै बचाउ भन्न थालेपछि बाँसको टाटीमाथि सुतेका छोरा बिउँझिएका थिए। छोरो बिउँझिएपछि घटना बाहिर आउने डरले छोराको पनि हत्या गरेको बयानमा स्वीकारेका थिए। बयानमा ताराबहादुरले निर्मलाले पसल सञ्चालन गरेदेखि नै नियमितरूपमा आफू जाने, खाजा खाने गरेको र त्यतिकैमा शारीरिक सम्पर्कसम्मको सम्बन्ध स्थापित भएको बताएका छन्। हत्यालगत्तै घरको पछाडिबाट भागेको र नजिकै रहेको सोरुङ्ग खोलामा नुहाएर घर पुगेको बयानमा खुलेको छ। अनुसन्धान खटिएका डीएसपी राजन चापागाईले भने, उक्त दिन ठूलो पानी परेका कारण रगताम्मे उनको शरीर पखालिएको थियो। नुहाएपछि झन् सबै रगत गएको थियो।' पक्राउपछि बयानका क्रममा आरोपित थापाले मोबाइल, हतियार र कपडा राखेको सबै स्थान भनेपछि प्रहरीले बिहीबार सम्बन्धित ठाउँमा गएर उक्त दशीप्रमाण ल्याएको छ। एसपी योगीले प्रारम्भिक बयानमात्र सकिएकाले घटनाको थुप्रै अनुसन्धानको पाटो बाँकी रहेको बताए। उनले भने, हामी प्रारम्भमा छौं। यसको विस्तृत विवरण आउन समय लाग्छ। त्यसैले अहिले अदालतबाट पहिलो चरणमा सात दिनको म्याद लिई अनुसन्धान सुरु गरेका छौं।' उनले घटनाका प्रमाणलाई नष्ट हुन नदिन र थप प्रमाण पुष्टि गर्न ल्याब टेष्ट, फरेन्सिकलगायतका प्रविधिबाट गरिने परीक्षणका लागि प्रयोगशालामा पठाएको बताए। आरोपितलाई कर्तव्य जानसम्बन्धी कसूरअन्तर्गतको मुद्दामा अदालतबाट म्याद लिएको बताए। यसरी परेका थिए पक्राउ घटनाको १३ दिनपछि मात्र आरोपित ताराबहादुर पक्राउ गर्न प्रहरी सफल भएको हो। डीएसपी चापागाईले भने, घटनाको आरोपित यहीँ मान्छे हो भन्ने हामी नजिक पुगेका थियौं। तर, उनी हरेक गतिविधिमा संलग्न रहेकाले तत्काल पहिचान गर्न गाह्रो भयो।' दाहसंस्कार, पोष्टमार्टम, शव उठ्नुअघि सबै ठाउँमा आरोपित त्यहीँ भीडमा थिए,' उनले भने, सामान्यतः उनीसँगै भएकाले शंका गर्ने ठाउँ रहेन्। तर, हामीले शंका गरिरहेका थियौं। प्रायः सबै जना पसलभित्र प्रवेश गरेर शव हेरे, उनी बाहिरमात्र बसे। त्यसपछि हामीले शंका गर्यौं। त्यसलाई निरन्तरता दिँदैगर्दा उनी अलि टाढा भएजस्तो व्यवहार देखाउँथे।' स्थानीयले केही जानकारी पाए पनि प्रहरीलाई सूचना नदिँदा ढिला हुन गएको उनले बताए। पोष्टमार्टम गर्न पुग्दा प्रहरीले गुगुलबाट मोबाइलको लोकेशन पत्ता लगाउँछ भन्ने कुरा हल्ला भएको आरोपितले सुनेपछि मृतकको मोबाइल फर्किनेक्रममा सोरुङ्ग खोला नजिक फालिदिएको बयानका क्रममा खुलेको छ। वडा कार्यालय नजिकै किराना पसल गर्दै आएकी निर्मला छोरा आरुस थापाको भदौ २० गते विहान करिब ६:३० बजे पसलभित्रै शव भेटिएको थियो। समयमा नै पसल बन्द गरेर राति सुतेका उनीहरू विहान मृत फेला परेपछि घटना रहस्यमय बनेको थियो। घटनाको जानकारी पाएलगत्तै इलाका प्रहरी कार्यालय कटारीका प्रहरी निरीक्षक उमेश महतोको नेतृत्वमा पुगेको थियो। स्थानीय दीपक राउतका अनुसार पसलको भित्रि भागमा एउटा खाट राखेर आमा र छोरा सुत्ने गर्दथे। श्रीमान अशोक थापा ३ वर्षअघि गाउँकै राई थरकी एक महिलासँग दोस्रो विहे गरेर भारतको राजस्थान पलायन भएका कारण निर्मला गाउँमै सामान्य होटल र किराना पसल चलाउँदै छोरासँग बस्दै आएकी थिइन्।"
महासंघको सक्रियताले अर्थतन्त्रमा आशा जागेको छः अध्यक्ष ढकाल,"ललितपुर : नेपाल उद्योग वाणिज्य महासंघका अध्यक्ष चन्द्रप्रसाद ढकालले महासंघकै सक्रियता र निरन्तरको लगावका कारण मुलुकको अर्थतन्त्रमा सकारात्मक आशा जागेको बताएका छन्। ललितपुर उद्योग वाणिज्य संघको ४५ औँ वार्षिक साधारणसभालाई आज ललितपुरमा सम्बोधन गर्दै उनले भने, कोभिड महामारी र रुस युक्रेन युद्धपछि विश्वका अन्य देशहरूजस्तै नेपालको अर्थतन्त्र पनि के कसो हुने हो भन्ने त्रास सबै नागरिकमा थियो। त्यतिनै बेला फेरि यहाँ पनि श्रीलंकाको हावा छिराइयो। हामी नेतृत्वमा आएपछिको करिब डेढ वर्ष हामीले यसरी काम गर्यौँ कि अहिले भने आशा जागेको अवस्था छ। अर्थतन्त्र सुधारका संकेत देखिएका छन्। महासंघले नै आम मानिसमा देखिएको निराशाको अवस्था चिर्नका लागि सरकारसँगको सहकार्यमा कामको थालनी गरेको, अर्थतन्त्रलाई थप बिग्रन नदिन र कोभिडपछि त्यसअघिकै अवस्थाको पुनर्स्थापना गर्न सुधारका कामहरूको सुरुआत गरेर सरकारलाई दबाब दिएको र त्यसैको परिणाम स्वरूप अहिले सकारात्मक परिणामहरू देखिएको अध्यक्ष ढकालको दाबी थियो। महासंघकै कारण नेपाल सरकारले गरेको पछिल्लो लगानी सम्मेलन पहिलेका भन्दा फरक रहेको पनि उनको भनाइ थियो। उनले भने, पहिले दाताले प्रतिबद्धता गरे बमोजिमको लगानी आएन। किन आएन भनेर यसपटक हामीले त्यसको कारण खोज्यौँ। कतिपय कानुनहरू नै बाधक देखिए र तिनको संशोधनका लागि हामीले पहल गर्यौँ। सरकारलाई दबाब पनि दियौँ। हाम्रो समेत सहभागितामा एक कार्यदल बन्यो र लगानी सम्मेलनको मुखैमा आठवटा कानुन संशोधन पनि भए। हामीलाई लाग्छ अब दातालाई प्रतिबद्धता अनुसारको लगानी ल्याउन सहजीकरण हुनेछ। यी कानुन संशोधनका क्रममा नेपालका राजनीतिक पार्टीहरूमा आर्थिक मुद्दामा एकमत देखिनु सकारात्मक रहेको उनले बताए। उनले भने, यसअघि हामीले आर्थिक मुद्दा अर्थात् मुलुकको अर्थतन्त्रका विषयमा एकमत हुन दलहरूलाई पटक पटक आग्रह गरेका थियौँ। त्यसैले मलाई लाग्छ लगानी सम्मेलनकै दिन बिहान एकै पटक आठवटा कानुन अध्यादेशबाट ल्याउँदा पनि सबै दलको सहमति थियो, सबैले स्वागत नै गरे। हामीले पहिले पहिले कुनै एक अध्यादेश जारी गर्दा पनि विपक्षी दलहरूले विरोध गरेको देखेकै थियौँ। यसरी महासंघको सक्रियता र एड्भोकेसीका कारण देशका सबै शक्ति विस्तारै एउटै मुद्दामा आएका छन् र लगानीको वातावरण पनि विस्तारै बन्दै गएको छ। यतिखेर जिल्ला जिल्लामा जाँदा साना व्यवसायीहरूले लौन हाम्रो सानोतिनो पुजी लगानी गर्ने ठाउँ बनाइदिनुपर्यो भन्ने गरेका प्रसंग उल्लेख गर्दै अध्यक्ष ढकालले देशले वैदेशिक लगानी मात्र नहेरेर देशभित्रै छरिएर रहेको पुँजीलाई पनि एकीकृत गरी ठूला लगानीमा लगाउन सक्ने बताए। यस्तै पुँजीलाई बटुलेर राष्ट्रिय स्तरको लगानीमा लगाउन सकियोस् भन्ने उद्देश्यले निजी क्षेत्र सबैको सहभागितामा १० अर्ब को नेपाल डेभलपमेन्ट पब्लिक लिमिटेड कम्पनी स्थापना भइसकेको जानकारी पनि उनले दिए। यो कम्पनीमार्फत् जहाँ जसलाई काम गर्नका लागि पुँजी पुगेको छैन उसले पनि इक्वीटीका रुपमा प्रयोग गर्न सक्ने तथा देशैभरि छरिएर रहेको पुँजीलाई एकीकृत गरी लगानी गर्न सकिने वातावरण यो कम्पनीमार्फत् सिर्जना हुने उनको भनाई थियो। देशमा लगानीको वातावरण निर्माण गर्न र खस्कँदो अवस्थामा रहेको अर्थतन्त्रमा सुधार ल्याउन महासंघले गएको डेढ बर्षमा धेरै काम गरेको उदाहरण पेश गर्दै अध्यक्ष ढकालले यो समय लगानीका लागि उचित समय भएकाले लगानी गरी लाभ लिन सबैसँग आग्रह पनि गरे।"
विभागीय टोली त्रिभुवन आर्मीसँग चन्द्रपुर पराजित,"काठमाडौं : राजधानीमा जारी एन्फा महिला लिगमा चन्द्रपुर नगरपालिका विभागीय टोली त्रिभुवन आर्मीसँग फराकिलो अन्तरले पराजित भएको छ। एन्फा कम्प्लेक्समा शुक्रबार भएको खेलमा आर्मीले चन्द्रपुरलाई १०० गोल अन्तरले पराजित गरेको हो। आर्मीको जितमा चन्द्रा भण्डारीले खेलको पहिलो मिनेट, ४० औं मिनेट र ८४ मिनेटमा गोल गर्दै ह्याट्रिक पुरा गरिन्। त्यस्तै अमिशा कार्कीले पनि खेलको २७, ४२ र ६८ औं मिनेटमा गोल गर्दै ह्याट्रिक गरिन् भने हिमा चौधरीले ३२, दीपा शाहीले ५२ , अन्जना राना मगरले ६७ र शर्मिला थापा मगरले ८५ औं मिनेटमा गोल गरिन्। जितसँगै आर्मीको १६ अंक रहेको छ भने चन्द्रपुरको ७ अंक रहेको छ। यसअघि शुक्रबार नै भएको पहिलो खेलमा विभागीय टोली एपीएफ क्लबले कोशी प्रदेशमाथि ८० को फराकिलो जित निकालेको छ। एपीएफको जितमा रश्मि कुमारी घिसिङले ५ गोल गरिन्। त्यस्तै अनिता बस्नेतले २ तथा अनिता केसीले १ गोल गरिन्। जितसँगै एपीएफ तालिकाको शीर्ष स्थानमा कायमै छ। अखिल नेपाल फुटबल संघ(एन्फा)को आयोजनामा जारी लिगमा १० टोलीको सहभागिता रहेको छ।"
नेपालमा पहिलो पटक जाइस् अप्टिक्स भएको प्रिमियम स्मार्टफोन,"काठमाडौं : विश्व प्रसिद्ध तथा अग्रणी प्रविधि कम्पनी भिभोले काठमाडौंस्थित हायात प्यालेसमा एक भव्य कार्यक्रमको आयोजना गर्दै राष्ट्रिय वितरक, आम सञ्चारमाध्यम र टेक मिडिया प्रतिनिधिहरूको माझ भिभो भी४० सार्वजनिक गरेको छ। जाइस्सँगको इन्जिनियर सहकार्यमा तयार गरिएको भि४० व्यावसायिक स्तरको पोर्ट्रेट सिस्टम सहितको यो नवीनतम स्मार्टफोनले मोबाइलबाट लिइने पोर्ट्रेट फोटोग्राफीको अनुभवलाई थप उचाइमा पुर्याउने गरी डिजाइन गरिएको छ। जहाँ, प्रयोगकर्ताहरूले चलचित्र गुणस्तरका शानदार पोर्ट्रेट र भिडियोहरू खिच्न सक्नेछन्। भिभोको ५५०० एमएएच ब्याट्री भएको अहिलेसम्मकै पातलो फोन भिभो भि४० मा उच्च थ्रीडी कर्भ स्क्रिनमा १२० हर्जको रिफ्रेस रेट रहेको छ, जसले यो फोनको आकर्षक दृश्य उत्कृष्टता र टिकाउपनको दुवैको सुनिश्चितता गर्दछ। इन्जिनियरिङ कोणबाट हेर्ने हो भने भिभो भि४० व्यावसायिकस्तरको पोर्ट्रेट फोटोग्राफीको लागि तयार पारिएको हो। जसले भिभोको र जाइस्द्वारा स्थापित उच्च मापदण्डहरूलाई पूरा गरेको छ। भिडियो प्रेमीहरूका लागि, जाइस् फोकस ट्रान्जिसनको सुविधाले सिनेमेटिक भिडियो सङ्कलन गर्न उत्कृष्ट हुने छ। किनकी यसले भिडिओको विषयवस्तुलाई फोकसमा राख्दै सहज फोकस परिवर्तनको सुनिश्चितता गर्दछ। जाइस्को सिनेमेटिक भिडियोमा प्रयोगकर्ताहरूलाई कलात्मक फिल्म निर्माणका लागि २:३९:१ आस्पेक्ट रेसियोमा भिडियो खिच्न सकिन्छ। फोटोग्राफी तर्फ भने यसमा एफ्१८८ अपर्चर सहितको ११५६ इन्चको सामसुङ आइसोसेल जिएनजे सेन्सर भएको ५० मेगापिक्सलको जाइस् ओआईएस् मेन क्यामेरा रहेको छ। जसले कम प्रकाशमा पनि स्पष्ट पोर्ट्रेटहरू खिच्न सक्दछ। शक्तिशाली अप्टिकल इमेज स्टेबिलाइजेसन (ओआईएस्) भएकाले धमिलोपन कम गर्दै स्पष्ट र उज्यालो फोटोहरू यसबाट लिन सकिन्छ। यसले आफ्ना प्रयोगकर्ताहरूलाई पोर्ट्रेट फिचरमा युनिक भिजनका साथै जाइस् शैलीका बोकेह इफेक्ट सँगै एआई औरा लाईट पोर्ट्रेट फिचरले दृश्यलाई व्यावसायिक स्तरको प्रकाश प्रदान गर्दछ। एआई थ्रीडी स्टुडियो लाइटिङद्वारा बढाइएको भि४० ले इनडोर र ब्याकलिट पोर्ट्रेटहरूका लागि आवश्यक लाइटको व्यवस्था गर्दछ। भिभो भि४० फोटोग्राफी क्षमताहरूका लागि मात्र होइन,आकर्षक डिजाइन र प्रदर्शनका लागि पनि उत्कृष्ट रहेको छ। थ्रीडी कर्भ स्क्रिनसँगै ५५०० एमएएच ब्याट्री भएको रहेको यो फोन ७५८ मिमी मात्र मोटाइ भएको भिभोको सबैभन्दा पातलो फोन हो। यसमा १२० हर्जको रिफ्रेस रेटसँगै अघिल्लो भन्दा ६०७ प्रतिशत धेरै ४५०० निट्सको ब्राइटनेस रहेको छ। जसले गर्दा उज्यालो घामको प्रकाशमा समेत यसलाई सहजै सञ्चालन गर्न सकिन्छ। औरा डिजाइनमा बनेको ब्याक क्यामेराले गर्दा यसको लुक्स थप राम्रो देखिएको छ। निलो र सेतो मिसिएको चन्द्रमा रङ्गको सेतो, र बैजनी रङ्गको नेबुला पर्पल गरी दुई आकर्षक रङ्गहरूमा मोबाइल उपलब्ध हुने छ। जसमा एजि फ्लोराइट शिमर र एन्टीफिंगरप्रिन्ट कोटिङ सुविधा रहने छन्। क्वालकम स्न्यापड्रैगन ७ जेन ३ द्वारा सञ्चालित, भिभो भि४० मा १२ १२ जि बी को विस्तारित र्याम रहेको छ। जसले गर्दा सहज रूपमा एप स्विचिङ र भारी फायलहरूका लागि ठूलो मेमोरी स्पेसका लागि सहज हुन्छ। आवश्यक पर्दा छिट्टो चार्ज गर्न मिल्ने यसमा ५५०० एमएएच ब्लु भोल्ट ब्याट्री र ८० वाट फ्ल्यास चार्ज रहेको छ। जसलाई प्रयोगकर्ताहरू लामो समयसम्म मोबाइल चलाउन सक्छन्। यसमा आईपी ६८ र ६९ रहेकाले धूलो र पानीबाट समेत जोगाउँछ। जसले गर्दा विभिन्न वातावरणमा टिकाउपनको सुनिश्चितता रहन्छ। यति मात्र होइन ६५ हजार ९९९ मूल्यमा बजारमा आएको यो फोनका लागि प्रीबुक गर्दा पाइने उपहारले समेत यसलाई थप आकर्षक बनाउने छ। प्रीबुक गर्ने ग्राहकहरूलाई एक सेट इयरबड्स र पहिलो तीन महिना स्क्रिन रिप्लेस्मेन्ट ग्यारेन्टी पाउने छन्। प्रीबुकिङ सेप्टेम्बर २० देखि सेप्टेम्बर २४, २०२४ सम्म खुल्ला रहने छ। पहिलो बिक्री सेप्टेम्बर २५, २०२४ मा सुरु हुनेछ। भिभो भि४० सेप्टेम्बर २५ देखि देशभरका सबै मुख्य रिटेल स्टोरहरू र दराजमा सहजै उपलब्ध हुनेछ।"
सैन्य अभ्यासका लागि नेपाली सेनाको फौज चीन प्रस्थान,"काठमाडौं : सैन्य अभ्यासका लागि नेपाली सेनाको फौज चीन प्रस्थान गरेको छ। चीनको जनमुक्ति सेनासँग संयुक्त अभ्यासका लागि नेपाली सेनाको फौज शुक्रबार चीन प्रस्थान गरेको हो। सेनाको जनसम्पर्क तथा सूचना निर्देशनालयका अनुसार उनीहरू 'सगरमाथा फ्रेन्डसीप' नाम दिइएको सैन्य अभ्यासमा सहभागी हुनेछन्। उक्त अभ्यास असोज ५ देखि १५ गतेसम्म चीनको सिचुवान प्रान्तको छेन्दु नजिकैको सहर छोङछिङमा आयोजना हुँदैछ। विपद् व्यवस्थापन, संयुक्त राष्ट्र संघीय शान्ति मिसन, प्रतिआतंकवादलगायतका विषयमा अभ्यास केन्द्रित हुने नेपाली सेनाले जनाएको छ। नेपाल सेना र चिनियाँ जनमुक्ति सेनाबीचको यो चौथो संस्करणको अभ्यास हो। दुई देशका सेनाबीच विसं २०७४ सालदेखि संयुक्त अभ्यास हुँदै आएको छ। कोरोना महामकारीका कारण केही वर्ष स्थगित भएको संयुक्त सैन्य अभ्यास पुनः सुरू भएको नेपाली सेनाले जनाएको छ। नेपाली सेनाका तर्फबाट पर्यवेक्षक टोली सहभागी भएको जंगी अड्डाले जनाएको छ। अभ्यासमा दुवै मुलुकका कम्तीमा १८१८ जना फौज सहभागी छन्। २०७४ वैशाख ३ देखि १२ गतेसम्म पहिलोपटक काठमाडौंमा नेपाली सेना र चिनियाँ जनमुक्ति सेनाबीचको संयुक्त सैन्य अभ्यास भएको थियो। सैन्य अभ्यासको दोस्रो संस्करण २०७५ मा चीनको छेन्दुमा भएको थियो भने तेस्रो संस्करण नेपालमा भएको थियो। यसअघि कोरोना संक्रमणको जोखिम देखाउँदै २०७६ (सन् २०१९) पछि दुई मुलुकका सैनिकबीच यस्तो अभ्यास हुन सकेको थिएन। कोरोना भाइरसको संक्रमण पूर्णरूपमा हटिसकेपछि पनि चिनियाँ पक्षले जोखिम कायम रहेको भन्दै सैन्य अभ्यास सुचारु गर्नेबारे ठोस कदम चालेको थिएन। निवर्तमान प्रधानसेनापति प्रभुराम शर्माले आफ्नै कार्यकालमा नेपाल र चीनबीचको सैन्य अभ्यासको मिति टुंगो लगाउन चाहेका थिए। शर्माले चिनियाँ पक्षलाई त्यस्तै सन्देश पनि पठाएका थिए। सोहीबमोजिम दुवै मुलुकका सैनिक अधिकारी सैन्य अभ्यास गर्न तयार भएको स्रोतले बताएको छ। निवर्तमान प्रधानसेनापति शर्माले उपरथी प्रेमध्वज अधिकारीलाई सैन्य अभ्यास अघि बढाउनेबारे छलफल गर्न केही समय पहिला चीन पठाएका थिए। उपरथी अधिकारी चीनबाट फर्किए लगत्तै सैन्य अभ्यासको प्रक्रिया अघि बढेको थियो। नेपाली सेना र चिनियाँ जनमुक्ति सेनाबीचको सैन्य अभ्यासलाई लिएर विश्वका शक्ति राष्ट्रहरूले भने अस्वाभाविक ठान्दै आएका छन्। त्यसैले पनि यस्तो सैन्य अभ्यासलाई भूराजनीतिसँग जोडेरसमेत हेरिने गरिएको छ। चीनले सैन्य अभ्यास वा विकासका लागि भन्दै एकपछि अर्को परियोजना नेपालमा कार्यान्वयन गर्न खोजेपछि अर्को छिमेकी मुलुक भारतलगायत पश्चिमा मुलुकहरू पनि उसको भूमिकाप्रति शसंकित हुन थालेका छन्। जापान, कोरिया, भारत, अमेरिका र युरोपेली मुलुकले नेपाल र चीनबीचको सैन्य अभ्यासप्रति असहजता प्रकट गर्दै आएका छन्। कतिपय मुलुकका कूटनीतिज्ञले विगतमा नेपाल र चीनबीच भएका सैन्य अभ्यासको खुलेरै विरोध गरेका थिए। ती मुलुकका अधिकारीहरूले सरकारी अधिकारी र सैनिक उच्च अधिकारीहरूसँग प्रत्यक्षअप्रत्यक्ष रूपमा नेपाल र चीनबीचको सैन्य अभ्यासको औचित्यप्रति प्रश्न उठाउँदै आएका छन्। यो पनि पढ्नुस् : ५ वर्षपछि नेपालचीन संयुक्त सैन्य अभ्यास हुँदै"
यस्तो देखियो नेपाल र अमेरिकी सेनाबीचको संयुक्त सैन्य अभ्यास,"काठमाडौं : नेपाल र अमेरिकी सेनाबीचको संयुक्त सैन्य अभ्यास सकिएको छ। भदौ ३० गतेदेखि सुरु भएको संयुक्त सैन्य अभ्यास शुक्रबार सम्पन्न भएको नेपाली सेनाले जनाएको छ। प्यासिफिक एन्जल नाम दिइएको सैन्य अभ्यास विपद् व्यवस्थापन तथा मानवीय सहायतामा आधारित रहेको थियो। उक्त अभ्यास काठमाडौं, मकवानपुर र धादिङ जिल्लामा भएको थियो। तस्बिरमा हेर्नुस् अभ्यास"
जितपुरसिमरा अन्तर्राष्ट्रिय भेट्रान फुटबलको उपाधिका लागि काठमाडौं र सिमरा भिड्ने,"सिमरा: जितपुरसिमरा चौथो अन्तर्राष्ट्रिय भेट्रान फुटबल प्रतियोगिताको उपाधिका लागि सिमरा र काठमाडौं भिड्ने भएका छन्। सिमरा रंगशालामा शुक्रबार सम्पन्न सेमिफाइनल खेलमा जित हात पार्दै आयोजक टोली सिमरा भेट्रान क्लब र सरस्वती नगर भेट्रान क्लब काठमाडौंले उपाधि भिडन्त पक्का गरेका हुन्। सिमराले पहिलो सेमिफाइनल खेलमा पाहुना टोली क्लिभ हाउस भेट्रान फुटबल क्लब कोलकत्तालाई २० ले पराजित गरेको हो। आयोजकको जितमा दुवै गोल रमेश गुरुङले गरेका हुन्। रमेश खेलको प्लेयर अफ दि म्याच घोषित भए। यसैगरी दोस्रो खेलमा सरस्वती नगर भेट्रान काठमाडौंले पोखराको एबिसी भेट्रान क्लबलाई टाइब्रेकरमा ४२ ले पराजित गरेको हो। काठमाडौंका लागि अनल आचार्य, जगत लामा, महेन्द्र खवास र देवराज नेपालीले गोल गरे। सरोज थापाको प्रहार क्रसबारबाट बाहिरियो। पोखराका लागि भने संजयकुमार गुरुङ र विश्वलाल श्रेष्ठ मात्रै गोल गर्न सफल भए। विकर्ण श्रेष्ठ र निलेन्द्र देवानको प्रहार काठमाडौंका गोलरक्षक शम्भु श्रेष्ठले उत्कृष्ट बचाउ गरे। श्रेष्ठ खेलको प्लेयर अफ दि म्याच घोषित भए। प्रतियोगिताको फाइनल खेल शनिबार ४ बजे सिमरा रंगशालामा सुरु हुनेछ। उपाधि विजेताले तीन लाख र उपविजेताले एक लाख ५० हजार प्राप्त गर्नेछन्। असोज १ गतेदेखि सुरु भएको प्रतियोगितामा १४ टोलीको सहभागिता रहेको थियो।"
कोशी प्रदेशको चालु अधिवेशन अन्त्य,"विराटनगर : कोशी प्रदेशको चालु पाँचौं संसद अधिवेशन अन्त्य गरिएको छ। चालु पाँचौं एवं बजेट अधिवेशन शुक्रबार राति १२ बजेबाट लागू हुने गरी अन्त्य गरिएको हो। प्रदेशको मन्त्रिपरिषद् बैठकले अधिवेशन अन्त्यका लागि शुक्रबार प्रदेश प्रमुख पर्शुराम खापुङलाई सिफारिस गरेको थियो। सरकारको सिफारिसका आधारमा खापुङले संसद अधिवेशन अन्त्य गरेका हुन्। पाँचौं अधिवेशनमा २१ वटा संसद बैठक बसेको छ। २१ औं बैठकमा सभामुख अम्बरबहादुर विष्टले प्रदेश प्रमुखको कार्यालयले पठाएको अधिवेशन अन्त्यको सूचना पढेर सुनाएका छन्। प्रदेशसभाको चालु आर्थिक वर्षको नीति तथा कार्यक्रम र बजेट पारित गरेको पाँचौं एवं बजेट अधिवेशन गत वैशाख ३१ गतदेखि सुरु भएको थियो। अधिवेशनको पहिलो बैठकमा मुख्यमन्त्री हिक्मतकुमार कार्कीले विश्वासको मत लिएका थिए। कार्कीले अधिवेशन अन्त्य हुनुभन्दा २ दिनअघिको बैठकमा पनि पुनः विश्वासको मत लिएका छन्। अधिवेशनबाट प्रदेश निजामति ऐन संशोधन विधेयक, केही प्रदेश ऐन संशोधनलाई जगाउने विधेयक, कृषि अनुदान सम्बन्धी व्यवस्थापन गर्न बनेको विधेयक संशोधन विधेयक लगायतका ऐन पारित भएको छ।"
कोरला नाकामा बल्यो बिजुली,"जोमसोम : उत्तर चीनको स्वशासित क्षेत्र तिब्बतसँग सिमाना जोडिएको उपल्लो मुस्ताङको लोमान्थाङस्थित कोरला नाका क्षेत्रमा बिहीबारदेखि बिजुली बलेको छ। जिल्ला प्रशासन कार्यालय मुस्ताङ र स्थानीय जनप्रतिनिधिहरूको संयुक्त पहलमा नेपाल विद्युत प्राधिकरणले कोरला नाकामा विद्युत लाइन विस्तार गरेको हो। यसअघि नेपाल विद्युत प्राधिकरणले विद्युत पोल विस्तार गरेको थियो। उपल्लो मुस्ताङीलाई कोरला नाका खुला गरिएपछि त्यहाँ नेपाल विद्युत प्राधिकरणले विद्युत प्रसारण लाइनको काम सम्पन्न गरेको थियो। कोरला नाकामा अध्यागमन कार्यालय र सुरक्षा पोस्ट स्थापना गर्ने तयारी स्वरुप विद्युत प्रसारण लाइन र मोबाइल टावर तथा इन्टनेटरको पहुँच पुर्याउने पहल धमाधम भइरहेको मुस्ताङका प्रजिअ जनकराज पन्तले जानकारी दिए। नाकामा अध्यागमन र अस्थायी सुरक्षा पोस्ट राख्ने तयारी छ, त्यसैका लागि हामीले अथक प्रयास गरेर आवश्यक पूर्वाधार निर्माणको काम थालिसकेका छौं, प्रजिअ पन्तले भने, केही हप्ताको प्रयासपछि कोरला नाकामा विद्युत प्रसारण लाइन विस्तार गरी बिजुली बाल्न सकेका छौं। अब मोबाइल र इन्टरनेट जडान गर्ने कार्य समेत भइरहेको छ। प्रजिअ पन्तले कोरला नाकामा अध्यागमन र भन्सार कार्यालयलाई विद्युत र मोबाइल नेटवर्क आवश्यकता पर्ने भएकाले त्यसको व्यवस्थापनमा जुटेको जानकारी दिए। नाकाको अस्थायी संरचनामा विद्युत वायरिङ जडान गरी बत्ती बलेको प्रजिअ पन्तले उल्लेख गरे। मुस्ताङको उत्तरी कोरला नाकामा गत कात्तिक २७ गते चीनले औपचारिक रुपमा उपल्लो मुस्ताङका दुई पालिकालाई खुला गरेसँगै कोरला नाकामा उपल्लो मुस्ताङीको आउजाउ बढेको छ। नाका खुला भएपछि उपल्लो मुस्ताङीले वैकल्पिक रोजगारी प्राप्त गरेका छन्। नाकामा केहीले त्रिपाल टाँगेर व्यापार व्यवसाय समेत चलाएका छन्।"
"हुम्लामा दशौं राष्ट्रिय हक्की हुने, पूर्वाधार निर्माण भने अझै भएन","हुम्ला : कर्णालीमा आयोजना हुने दशौं राष्ट्रिय खेलकुद प्रतियोगिताका अन्तर्गत हुम्लामा हक्की खेल हुने भएको छ। सदरमुकाम सिमकोटमा गर्न लागिएको हक्कीका लागि आवश्यक पूर्वाधार निर्माण भने अझै भएको छैन। सिमकोट खेल मैदानको पूर्वाधारको समस्याले विभिन्न चुनौती देखिएको छ। हालसम्म भलिबल र फुटबलको प्याराफिट निर्माण मात्र भएको छ। १ करोड ६२ लाखको लागतमा खेल मैदान रातारात मैदानको वाल र मैदानको खोल्साखोल्सी सम्याउने काम सकिएको छ। तर, खेलाडीका लागि ड्रेस चेन्जिङ रुम, शौचालय, खानेपानी र दर्शक राख्नका लागि गतिलो पूर्वाधार निर्माण नहुँदा खेल प्रभावित हुन सक्ने देखिएको हो। संघ र प्रदेश सरकारबाट बर्सेनि खेल मैदान निर्माणका लागि बजेट आए पनि हालसम्म भएको खर्चको तथ्यांक राखिएको छैन। कर्णाली प्रदेश खेलकुद परिषदले हुम्लामा हक्की खेलका लागि स्थान दिनु हुम्लाका लागि गर्वको कुरा रहेको हुम्ला फुटबल एकेडेमीका अध्यक्ष विष्णु रावतले बताए। हक्कीका कारण पहिले भन्दा राम्रो खेल मैदान भएको रावतले बताए। उनका अनुसार शौचालय, खानेपानी, ड्रेस चेन्ज गर्न कोठा आवश्यकता पर्ने गरेको रावतले बताए। तीन पटक राष्ट्रिय हक्की खेलमा सहभागी भएको हुम्लाका सुशान्त रावतका अनुसार उच्च स्थानमा रहेको खेल मैदान भएकोले अक्सिजनको समस्या हुने बताए। खेल मैदान समथर बनाएर कडा जमिन हुनुपर्ने उनको भनाइ थियो। हुम्ला जिल्ला हक्की संघको सचिव सूर्य रावतका अनुसार खेल मैदान समथर छैन। खेल मैदान राम्रो रहेको र कडा समथर माटो भएपनि हक्की खेल्न सकिने हक्की संघ हुम्लाका सचिव रावतले बताए। हुम्ला जिल्लामा हुने राष्ट्रिय हक्की खेलमा पुरुषको १० टिम र महिला ८ टिम सहभागी रहने उनले बताए।"
राष्ट्रपतिसमक्ष दुई आयोगको वार्षिक प्रतिवेदन पेश,"काठमाडौं : राष्ट्रिय प्राकृतिक स्रोत तथा वित्त आयोगले राष्ट्रपतिसमक्ष वार्षिक प्रतिवेदन पेश गरेको छ । शुक्रबार राष्ट्रपति भवन शीतल निवासमा राष्ट्रपति रामचन्द्र पौडेल समक्ष आयोगका अध्यक्ष बालानन्द पौडेलले आर्थिक वर्ष २०८००८१ को आयोगको वार्षिक कामहरूको प्रतिवेदन पेश गरेका हुन्। सो अवसरमा राष्ट्रपति पौडेलले वित्तीय संघीयता कार्यान्वयनमा आयोगको भूमिका र दायित्व महत्वपूर्ण रहेको बताए। उनले वित्तीय संघीयता अन्तर्गत राजश्व बाँडफाँट, वित्तीय समानीकरण अनुदानलगायतका जिम्मेवारी अनुरुप आयोगले थप व्यवस्थित, सुदृढ र प्रभावकारी ढंगले काम गर्ने विश्वास व्यक्त गरे । उनले आयोगका सिफारिसहरूलाई सरकारले कार्यान्वयन गर्ने गरि अघि बढ्नुपर्ने बताए । स्थानीय तहलाई व्यवस्थित गर्न आयोगले कडा नियमन गर्नुपर्ने र आयोगले नै नियम कानुन बनाउनुपर्ने आवश्यकता रहेको उनले बताए। त्यस्तै शुक्रबार नै राष्ट्रपति पौडेलसमक्ष लोकसेवा आयोगको वार्षिक प्रतिवेदन पेश गरिएको छ । आयोगका अध्यक्ष माधवप्रसाद रेग्मीले आर्थिक वर्ष २०८००८१ को आयोगको वार्षिक कामहरूको प्रतिवेदन पेश गरेका हुन्।"
"बैशाख ७ गते राष्ट्रिय याक दिवस मनाउने, पशुधन बीमाको अनुदान उपलब्ध गराउने निर्देशिका खारेज","काठमाडौं : सरकारले साझा सङ्कल्प तथा नीतिगत प्रतिबद्धता उच्च प्राथमिकताका साथ कार्यान्वयन गर्ने निर्णय गरेको छ । शुक्रबार सिंहदरबारमा मन्त्रिपरिषद्का निर्णय सार्वजनिक गर्दै सरकारका प्रवक्ता पृथ्वीसुव्वा गुरुङले वर्तमान सरकारको साझा सङ्कल्प तथा नीतिगत प्रतिबद्धता सम्बद्ध सबै मन्त्रालयले उच्च प्राथमिकताका साथ कार्यान्वयन गर्ने निर्णय गरिएको जानकारी दिए। बैठकले सामान्य प्रक्रियाबाट फछर्यौट हुन नसकेका बेरुजु फछर्यौट गर्न प्रतिनिधिसभा अन्तर्गतको सार्वजनिक लेखा समितिका सदस्य अच्युत प्रसाद मैनालीको अध्यक्षतामा बेरुजु फछर्यौट समिति गठन गर्ने र समितिको कार्यक्षेत्र तोक्ने निर्णय गरेको छ । त्यस्तै काठमाडौं उपत्यकाको खानेपानी आपूर्ति सुधार आयोजनाका लागि एसियाली विकास बैंकबाट प्रप्त हुने करिब २२ अर्ब ८९ करोड रुपैयाँ बराबरको सहुलियतपूर्ण ऋण सहयता तथा करिब २ अर्ब १ करोड रुपैयाँ बराबरको अनुदान सहायता एवं जापान फण्डबाट प्राप्त हुने करिब ४० करोड ३९ लाख रुपैया बराबरको अनुदान सहायता सम्बन्धी वित्तीय सम्झौता तथा अन्य दस्तावेजलाई अन्तिम रुप दिन सरकारको तर्फबाट अर्थ मन्त्रालयका सहसचिवको नेतृत्वमा वार्ता टोली गठन गर्ने निर्णय भएको प्रवक्ता गुरुङले बताए। बैठकले प्रत्येक वर्षको बैशाख ७ गते राष्ट्रिय याक दिवस मनाउने निर्णय गरेको छ भने वाली तथा पशुधन बीमाको प्रिमियममा अनुदान उपलब्ध गराउने निर्देशिका २०७० खारेज गर्ने निर्णय भएको उनले बताए। बैठकले समस्याग्रस्त सहकारी संस्था वा संघको व्यवस्थापन समितिको रिक्त पदमा धुव्र आचार्य, ललिता कुमारी महर्जन र महेश प्रसाद काफ्लेलाई मनोनयन गरेको छ । त्यस्तै पूर्वसचिव शारदाप्रसाद त्रितालको संयोजकत्वमा गठित त्रिभुवन विश्वविद्यालयको जग्गा तथा सम्पती खोजविन समितिको म्याद दुई महिना थप गर्ने र संयोजकमा महेन्द्र कुमार थापा रहने गरि तोक्ने निर्णय समेत बैठकले गरेको छ ।"
इन्टरनेट सेवा प्रदायक कम्पनीको सेयर खरिद नगरेको एनसेलको दाबी,"काठमाडौं : एनसेलले एक इन्टरनेट सेवा प्रदायक कम्पनीको शेयर खरिद गरेको दाबी गर्दै प्रकाशित भएका समाचारहरू अपरिपक्व र अनुमानमा आधारित भएको जनाएको छ। एनसेलले ब्रोडब्याण्ड इन्टरनेट सेवा प्रदान गर्ने सोचका साथ बजारमा अवसरहरूको खोजी गरिरहेको हुँदा, यस सम्बन्धमा गहन छलफल र मूल्याङ्कनको प्रक्रियाको माध्यमबाट सम्पन्न गर्ने कुरामा समेत कम्पनी प्रतिबद्ध रहेको जनाएको छ । नेपाल सरकार तथा दूरसञ्चार उद्योगको रणनीतिक उद्देश्यसँग मेल खानेगरी आवश्यक निर्णय हुने कुरा सुनिश्चित गर्नु आफ्नो लक्ष्य रहेको उल्लेख गरेको छ । एनसेलले नेपालमा बढ्दो डिजिटल इकोसिस्टममा योगदान पुर्याउन निरन्तर कार्य गरिरहेको छ । आफ्ना सेवाहरु विस्तार गर्दै आम उपभोक्तादेखि व्यापार व्यवसायलाई सशक्त बनाउँदै अन्ततः थप कनेक्टेड र डिजिटल रूपमा समावेशी नेपालको विकासमा योगदान दिन सक्ने कुरामा आफूहरु विश्वस्त रहेको एनसेलले जनाएको छ । 'एक जिम्मेवार सेवा प्रदायकको रूपमा, एनसेलले सधैं पारदर्शिता र सबै सरोकारवालाहरूमाझ सही सूचना प्रवाहलाई प्राथमिकता दिँदै आएको छ । विकसित घटनाक्रम अनुसार आवश्यक समयमा उपयुक्त जानकारीहरू प्रदान गर्ने नै छौं । ', एनसेलको प्रेस विज्ञप्तिमा भनिएको , 'हाम्रा निर्णयहरू सधैं नेपाल राज्य, ग्राहकवर्ग र सरोकारवालाहरूसँग सम्बन्धी हुने भएकोले हामीसँग सम्बन्धित समाचारहरु प्रकाशन, प्रसारण गर्नु अघि हाम्रो आधिकारिक धारणा बुझिदिन हुन सञ्चारका माध्यमहरुलाई अनुरोध गर्दछौं ।'"
निओ मनि ट्रान्सफर र राष्ट्रिय वाणिज्य बैंकबीच रेमिटान्स भुक्तानी गर्ने सम्बन्धी सम्झौता,"निओ मनि ट्रान्सफर प्रालि र राष्ट्रिय वाणिज्य बैंकबीच गत भदौ २५ गते वैदेशिक रेमिटान्स बैंकिङ च्यानल मार्फत भुक्तानी गर्ने सम्बन्धी सम्झौता भएको छ। यस सम्झौता पत्रमा निओ मनि ट्रान्सफका प्रमुख कार्यकारी अधिकृत सागर खनाल र राष्ट्रिय वाणिज्य बैंकको तर्फबाट भुक्तानी तथा फर्स्यौट विभागका प्रमुख ऋषिराम ढकालले हस्ताक्षर गरेका थिए। पछिल्लो समय नेपालमा स्थापित एउटा छिटो, भरपर्दो र सुरक्षित निओ मनि ट्रान्सफर र देश भरी २९९ वटा शाखा कार्यलय र एक्सटेन्सन काउन्टर रहेको र विभिन्न प्रकारको बैंकिङ सेवाहरू समेत प्रदान गर्दै आएको राष्ट्रिय वाणिज्य बैंक बीचको सम्झौतापश्चात निओ मनि ट्रान्सफर मार्फत विश्वका विभिन्न स्थानहरूबाट बैंकिङ च्यानलमार्फत पठाएको रकम देशको ७७ जिल्लामा नै सम्बन्धित व्यक्तिले बैंकको शाखा कार्यलय मार्फत सरल तरिकाबाट रकम प्राप्त गर्न सक्नेछन्। राष्ट्रिय वाणिज्य बैंकसँगको सम्झौता सँगै निओ मनि ट्रान्सफरले अब देशभर १५००० भन्दा बाढि स्थानबाट आफ्नो सेवा जनतामाझ प्रदान गर्न सक्नेछ। निओ मनि ट्रान्सफर पछिल्लो समय नेपालमा स्थापित एउटा छिटो, भरपर्दो र सुरक्षित मनि ट्रान्सफर कम्पनी हो। विशेष गरी डिजिटल रेमिटान्सलाई प्राथमिकता दिने निओ मनि ट्रान्सफरले विश्वका धेरै देशबाट नेपालमा रहेका थुप्रै बैंक तथा वित्तीय संस्थाहरूबाट ग्राहकका खातामा रियल टाइम बैंक डिपोजिट सेवालाई प्रभावकारी रूपमा प्रदान गर्दै आएको छ जसले गर्दा नेपालमा रेमिटान्स भित्राई देशको अर्थतन्त्र सुदृढीकरणमा समेत टेवा पुग्ने गर्दछ। यस सम्झौतासँगै विदेशबाट पठाएको रकम बैंकिङ च्यानलमार्फत भुक्तानी गर्न तथा सम्बन्धित व्यक्तिले रकम प्राप्त गर्न थप सहजि करण हुने साथै यसले नेपालमा रेमिटान्स भित्राउन समेत टेवा पुर्याउने जानकारी निओ मनि ट्रान्सफरका प्रमुख कार्यकारी अधिकृत सागर खनालले बताए।"
श्रीलंकामा भोलि राष्ट्रपति निर्वाचन हुँदै,कोलम्बो : श्रीलंकामा शनिबार राष्ट्रपतिको निर्वाचन हुँदैछ। पछिल्लो सर्वेक्षण अनुसार नेशनल पिपुल्स पावर (एनपीपी)का अध्यक्ष उम्मेदवार अनुरा कुमारा दिसानायके दौडमा अगाडि छन्। उनलाई चीन समर्थक भनेर आलोचना गरिन्छ। अनुराले जितेपछि अडानीको प्रोजेक्ट रद्द गर्ने वाचा गरेका छन्। अनुरा बाहेक अन्य तीन ठूला उम्मेदवार पनि राष्ट्रपति पदको प्रतिस्पर्धामा छन्। सर्वेक्षणमा विपक्षी नेता सजित प्रेमदासा दोस्रो स्थानमा छन्। वर्तमान राष्ट्रपति रनिल विक्रमासिङ्घे उनीपछि तेस्रो स्थानमा छन्। पूर्वराष्ट्रपति महिन्दा राजापाक्षका छोरा नमल राजापाक्षे पनि यो दौडमा छन्। सर्वेक्षणले उनको पनि जित्ने सम्भावना न्यून रहेको देखाएको छ। अनुरा कुमारा कोलम्बो जिल्ला सीटबाट सांसद हुन्। उनी सन् २०१९ को राष्ट्रपतीय निर्वाचनको पनि उम्मेद्वार थिए।
पितृप्रतिको श्रद्धा,"आश्विन कृष्ण पितृपक्ष असोज २ गतेदेखि सुरु भएको छ। सोह्र श्राद्धका नामले परिचित यो पक्ष असोज १६ गतेसम्म रहन्छ। दसैं सुरु गर्न अघि पितृपक्ष पूरा गर्नुपर्छ। शास्त्रको कथन छ, पहिले दिवंगत पितृको अनुष्ठान, त्यसपछि देवी वा शक्ति उपासना। विवाह आदि कर्म गर्नुपूर्व पनि नान्दी श्राद्ध गर्नुपर्छ। तिथिको घटबढले यसपालिको प्रतिपदा श्राद्ध असोज २ गते परेको हो। १३ गते मघा परेको छ। शास्त्रले मघायां पिण्ड दानेन ज्येष्ठ पुत्रो हनिष्यति भनेको छ। अर्थात् मघामा पिण्डदान गर्नाले जेठो छोरोलाई हानी हुन्छ। छोरा हुनेका लागि मघा तिथिको साटो अन्य तिथि खोजी सोह श्राद्ध गरिन्छ, वा औंसी, एकादशीमा गरिन्छ वा सिदा तर्पणबाटै बिसर्जन गरिन्छ। वा, अन्य तिथि खोजी गरिन्छ। आश्विन कृष्णपक्ष पूरै १५ दिन पितृपक्ष हो। यसलाई सोह्र श्राद्ध भनिन्छ। पूर्णिमा समेत गन्दा १६ दिनको भए पनि वास्तवमा १६ दिन पूरा हुन्न। असोज १५ गते चतुर्दशी तिथिमा शस्त्रादिबाट हताहत भएकाहरूका नाममा मात्र श्राद्ध गर्नुपर्छ। श्राद्धको परिचय गर्नुपर्दा मूलतः श्राद्ध भनेको श्रद्धा नै हो। आफ्ना दिवंगत पितृहरूको उद्धार, उनीहरूप्रतिको समर्पण र दयाभाव हो। आफ्ना पिता, माता र पुर्खाबिना यस धर्तीमा उदय असम्भव छ र उनीहरूकै प्रेरणा पाएर भावी जीवन सञ्चालन हुने हो। दिवंगत पितृहरू ८४ लाखमध्ये कुनै न कुनै योनिमा रहेका हुन्छन् भनेको छ शास्त्रले, र सन्ततिले दिएका खाना उनीहरूले देह धारण गरेअनुरुप तत् तत् योनिका खाना स्वरूप प्राप्त हुने हो। देवता भए अमृतकै रूपमा पाउँछन्। पुं नाम नरकात् त्रायते इति पुत्रः अर्थात् पुं नामक नरकबाट तार्नेको नाम पुत्र भएकाले उसको कर्तव्य किन्चित बढी हुन्छ। लालन, पालन र कर्मका खातिर वावु, आमाले गरेको प्रयास र सो ऋणबाट चुक्ता हुने उत्तम साधन भनेको वर्षभरि पितृहरूका नाममा गरिने तर्पण नै हो। तर्पण त नित्य गरिने कार्य हो। तर, अहिलेको परिवेशमा धेरैले यसो गर्न सकेका छैनन्। शास्त्रीय प्रमाण खासगरी ब्रह्मपुराण, नारदपुराण, भविष्यपुराण, हेमाद्री, मनुस्मृति, याज्ञबल्क्य आदि र अन्यसंहिता हेर्दा तर्पण हरेक दिन गर्नुपर्छ। तर, तिथिका दिन मात्रै गर्ने चलन छ अहिले। सक्नेले नित्य स्नानपछि गर्छन्। प्रेत भएकाले पानी पाउने भनेको नुहाएको कपडाले हो। श्राद्धमा प्रेत भएका कोही छौं भने यो जल पाऊ भनेर कपडाको साटो जनै अपसव्य गरेर त्यसैलाई निचोरेर पानी दिने गरिन्छ र श्राद्धको काम नसकी अरूले पनि कपडा धुन्नन्। भित्री कपडा पनि यसै राखिरहन्छन्, स्नानपछि। पिण्डदान अगाडि बा पछाडि तर्पण गरिन्छ। जौ, तिल कुशले प्रतिज्ञा गरी दूधसहित जलदान गर्ने काम नै तर्पण हो। यसमा सर्वप्रथम ब्रह्मादि ३ देवताहरूलाई जनै सव्यले जलदान गरिन्छ। पूर्व फर्केर प्रजापति, देवता, ऋषि, गन्धर्व, देवी, अप्सरा, नाग, यक्ष, पिशाच, भूत, पशु, मनुष्य, वनस्पति, औषधि, अत्रि, मरीचि, अत्रि आदि ऋषिहरू, भृगु, बशिष्ठ आदिलाई तिल कुशले जलदान गरिन्छ। त्यसपछि जनैलाई माला लगाएर दुईदुईपटक सप्तमनुष्य र पितृहरूलाई जलदान गरिन्छ। पछि अपसव्य भएर खगौतोवाट मोटक, तिलसहित दिव्य पितृहरूलाई तर्पण गरिन्छ। त्यसपछि आफ्ना पिता पुर्खा, मावली, बन्धुबान्धवलगायत दिवंगत सबै पितृहरूलाई तर्पण गरिन्छ। सन्तति नभएर पिण्ड पानी नपाउनेहरूका लागि भने जनै वा कपडा पानीमा चोपेर दिने हो। पितृपक्षमा एकोद्विष्ट पर्न गए एकापार्वणको रूपमा श्राद्ध गरिन्छ भने देवब्राह्मण र पितृब्राह्मण स्थापना गरी एकोद्विष्ट श्राद्ध एकापार्वणको बिधिले गरिन्छ। देव भक्ति र पितृ भक्तिमा फरक छ, पितरः वाक्यमिच्छन्ति भावमिच्छन्ति देवता भन्ने अर्थमा देवता भावका भोका, पितृ भने वचन, विभक्ति कारक र श्रद्धाका भोका हुन्छन्, वाक्य शुद्धि भएन भने दिएको बस्तु तिनले पाउँदैनन्, त्यसर्थ श्राद्ध गराउने व्यक्ति विषय विज्ञ र व्याकरण जानेको हुनु पर्छ। एकोद्विष्ट श्राद्ध मध्याह्न कालमा गरिन्छ र सोह्र श्राद्ध अपराह्नव्यापी हुन्छ। एकै ब्राह्मणले धेरैवटा श्राद्ध गर्नु शास्त्र निषेध कर्म हो। गृहस्थीहरूका लागि श्राद्ध अनिवार्य छ, कुनै बहानामा गरेन भने पितृहरू निराश भई श्राप दिएर फर्कन्छन् भनेको छ शास्त्रले, यहाँसम्म कि सन्ततिको रगत नै लिइदिन्छन् भनेको छ। सन्ततिले दिएको जल पिण्डदानले उनीहरूले आपू तृप्त हुने हो। पिण्डले देह निर्माण हुन्छ भने अन्य वस्तुले खाना प्राप्त गर्छन्। हाम्रो ३६५ दिन तिनको एक दिन हुने भएकाले यहाँ दिइएका सामान उनीहरूले नित्य पाए सरह हुन्छ। आफू तृप्त भएपछि तिनले धन, कीर्ति, सुख, भोग, यश, सम्मान लगायत आत्मउन्नति एवं सन्ततिको आचरण, व्यवहार शुद्धि, मर्यादापालन, नैतिकता एवं आफूप्रति उनीहरूले भविष्यसम्म गर्ने बिधि व्यवहारको आशीर्वाद पनि दिन्छन्। श्राद्ध कर्म आफूले छोडियो भने पछिल्ला सन्ततिले पनि छोड्छन्, घाटा आफैंलाई हुने हो। तीर्थमा जौको पिण्ड दिइन्छ, चोखोको लागि। आफ्नो स्वामित्वक्षेत्रमा बसेर श्राद्ध गर्दा पितृ खुसी हुन्छन्, सकेसम्म अन्तरिक्ष नपर्ने गरी पिण्डदान गर्नुपर्छ। श्राद्धकर्ताको भएसम्म पत्नीको हातबाट तयार गरिएको पिण्डदानले पितृ खुसी हुने हुन्छन्, बनवासको समय रामले सीताबाट तयार गरिएको बालुवाको पिण्डले पिता दशरथले अमृतस्वरूप पाएको प्रसंग छ शास्त्रमा । त्यसैले कुलाचारअनुसार विवाह गरेर सन्तति प्राप्त गर्नुपर्छ। विश्वासमै अडेको छ संसार र विश्वासकै कारण सूर्य, चन्द्र, धर्ती, आकाश सबै अडेका हुन्, विज्ञान त हिजो आएको हो। दिवंगत सबै पितृहरूको उद्देश्य राखेर पिण्डदान गर्ने पर्व सोह्र्र श्राद्ध हो। सूर्य कन्याराशिमा प्रवेश गर्दा यो पर्व हुन्छ भने कन्याराशिमा सूर्य सरेको बखत दिवंगत पितृहरूलाई पिण्डदान नगर्ने पुत्रहरू पापी हुन्, कृतध्न हुन् भनिएको छ। सूर्ये कन्यागते श्राद्धं यो न कूर्यात् गृहा श्रमी। धनपुत्राःकुतस्तस्य पितृनिश्वास पीडनात्, भन्ने अर्थमा् गृहस्थी भएर आश्विनको पितृपक्षमा श्राद्ध अनिवार्य भएको हो। श्राद्ध नगरी घरमा जमरा राख्नु नहुने र पितृपक्षमा सबै दिन चोखो खाने र देव पूजा गर्दा पनि घरमा शंख, घण्ट बजाउनु हुन्न। १५ दिनको पक्षभित्र जहिले श्राद्ध गरे पनि हुन्छ किन्तु बावुको या नसके वाजेको तिथिमा राम्रो हुन्छ। सूतक, जुठो वा असर्धो समय परे एकादशी या औंसीमा गरिन्छ। १५ दिनभित्र गर्न नसकिए, लक्ष्मीपूजाको औंसीमा गरिन्छ। यसमा खासगरी स्वाहा स्वधा दुवैको आवाहन गरिन्छ। देव, पितृऋषि स्थापना गरी स्वाहा र स्वधा मन्त्रले पूजा गरिन्छ। एकातिर जनै सव्य गरेर सांँहिली औंलाले पूजा गरिन्छ भने अर्कोतिर अपसव्य, चोरी औंलाले पूजा गरिन्छ। दिवंगत सबैका लागि पिण्ड दिइन्छ, कसैले १६ वटा पिण्ड दिन्छन् कसैको बढी पनि हुन्छ, कसैले ६ वटा मात्र दिन्छन्, यो चलनको कुरो भयो। विभक्ति प्रयोग गर्दा आसनको लागि षष्ठी, आवाहनमा द्वितीया, अन्नदानमा चतुर्थीबिभक्ति प्रयोग हुन्छ। हेमाद्रीले भनेको छ, पितृ श्राद्धको दिन पिण्डदान नभएसम्म हवन, योगी अन्नदान, देवपूजा, ब्रह्मचारी, तपस्वी कुनै दानको काम गरिन्न। स्वलक्ष्यमा हुन्छन् पितृहरू, त्यो लक्ष्य पूरा नभएसम्म अन्य कर्म निषेध छ। पत्नी रजस्वला भए पिण्डदान (पार्वण) गर्न नहुने, पतीत व्यक्तिहरूलाई आमन्त्रण गर्नु नहुने, अन्य गोत्रजहरूलाई पनि खासमा प्रसाद निषेध गरिएको, बन्धुवान्धव, इष्टभित्र, ज्वाइँ, भान्जा, असल पुरोहित आदि आमन्त्रण गरिएर गरिने यो पर्वमा धूम धाम बाजा गाजा भीडभाड ठूलो स्वर गर्नु हुन्न। श्राद्धमा तुलसी, भृंगराज, सयपत्री, अगस्त्यपुष्प ग्राह्य छन्, केतकी, करवीर, वकुल, कुन्दक र रातो अन्य फूलहरू निषेध छ। श्राद्धमा प्रयोग हुने वस्तुहरू अघिपछि प्रयोग नभएका, चोखो वस्तुहरू तयार गर्नुपर्छ, दूध, ध्यू, तिल आदि नभइन हुने, आसनी चोखो चाहिने, खड्गपात्र, नेपाली ऊनबाट बनेका कम्बलहरू विशेष प्रिय हुने, कुश, चाँदी, तामाका भाँडाकुँडा हुनुपर्ने, सके गाई र छोरीको छोरा आवश्यक पर्ने विधान छ।"
सोरुङ्गछविसे आमाछोरा हत्या प्रकरणका आरोपित सार्वजानिक गर्दै प्रहरी,"उदयपुर : उदयपुरको कटारी नगरपालिका १० सोरुङ्गछविसेका आमाछोरा हत्या प्रकरणका आरोपित पक्राउ परेका छन्। १५ दिनको लामो अनुसन्धानपछि प्रहरीले आरोपित पक्राउ गरी शुक्रबार दिउँसो सार्वजानिक गर्ने तयारी गरेको हो। जिल्ला प्रहरी कार्यालयका प्रमुख एसपी हरीनाथ योगीले भने, घटनाको सुक्ष्म अध्ययनपछि प्रहरी एउटा निष्कर्षमा पुगेको छ, जसलाई हामी केही बेरमा आरोपितसहित सार्वजानिक गर्दै छौं।' भदौ २० गते बिहान पसल भएको घरमा मृत अवस्थामा फेला परेका आमा छोराको हत्या स्थानीय एक युवाबाटै भएको अनुसन्धानबाट खुलेको प्रमुख अनुसन्धान अधिकृत डिएसपी राजन चापागाईले बताए। उनका अनुसार घटनास्थलबाट पहिलोचरणको अनुसन्धान पूरा गरी बिहीबार बेलुका अनुसन्धान टोली फर्किएको छ। आरोपितलाई इलाका प्रहरी कार्यालय कटारीमा राखी हाम्रो टोली जिल्ला फर्किएको छ,' डिएसपी चापागाईले भने, मृतकको मोबाइल र हत्यामा सम्लग्न रहेको खुकुरी फेला परेको थिएन, आज बिहान बयानबाट खुलेपछि प्रहरीले सबै दशी प्रमाण फेला पारेको छ।' प्रमाण लिएर आउन समय लाग्ने भएकाले सार्वजानिक गर्न ढिलाइ भएको उनले बताए। प्रहरीले शुक्रबार नै आरोपितलाई जिल्ला अदालतमा उपस्थिति गराइ म्याद थप गरी थप अनुसन्धान प्रकृया अघि बढाउने चापागाईले बताए। कटारी नगरपालिका १० सोरुङछबिसेमा ३७ वर्षीया निर्मला थापा र उनका ६ वर्षीय छोरा आरुसलाई आरोपितले धारिलो हतियार प्रहार गरी हत्या गरेका थिए। श्रीमान् अशोक थापा ३ वर्षअघि गाउँकै राई थरकी एक महिलासँग दोस्रो बिवाह गरेर भारतको राजस्थान पलायन भएका कारण निर्मला गाउँमै सामान्य होटल र किराना पसल चलाउँदै छोरासँग बस्दै आएकी थिइन्।"
स्याउ खेतीमा सक्रिय कर्म,"जोमसोम : मुस्ताङको मुख्य नगदेबालीमा पर्छ स्याउ। स्याउ खेती मुस्ताङको आर्थिक समृद्धि र स्थानीय कृषकको जीवनस्तर उकास्नका लागि महत्वपूर्ण टेवा पुयाउने माध्यम बनेको छ। यहाँ नगदेबालीका रूपमा उवा, फापर, जौ र आलुलगायतका बालीको पनि खेती हुँदै आइरहेको छ। मुस्ताङको घरपझोङ गाउँपालिका५ चिम्लेका कृषक कर्म गुरुङले ८ वर्षदेखि स्याउ खेती पछ्याइरहेका छन्। यसअघि उनी काठमाडौंको बौद्धमा हेन्डिग्राफ र गार्मेनको व्यवसाय गर्थे। उनले साविकको व्यवसायलाई पनि निरन्तरता दिँदै आफ्नै थाकथलो मुस्ताङमा स्याउ खेती विस्तारमा सक्रिय छन्। कर्मशील कर्मका बुबा पनि कृषक नै थिए। उनका बुवाले पनि आफ्नो जग्गामा अन्नबालीसँगसँगै स्याउ पनि लगाएका थिए। चिम्लेको १ सय २३ रोपनी जग्गा उनले आफ्नो परिवारका सदस्यबाट किनेर एकलौटी बनाए। त्यसपछि सुरु भयो कर्मको स्याउ खेतीको यात्रा। कर्मले स्याउ खेतीको प्रविधि थाहा पाउने ज्ञान युटुब र गुगलबाट लिए। उनी व्यावहारिक ज्ञान लिन स्याउ खेती भएका स्थानमा पनि पुगे। मुस्ताङमा हाइब्रिट प्रजातिको उच्चघनत्वमा आधारित स्याउ खेती भिœयाउने कर्म नै हुन्। उनले छिटोछरितो रूपमा उत्पादन दिने इटालीबाट आयात गरिएको उच्चघनत्वको (हाइब्रिट) स्याउ खेतीको थालनी गरे। सन् २०१४ मा मनाङ एग्रोमा उच्चघनत्व प्रविधिको स्याउ खेतीको परीक्षण अभ्यास सुरु भयो। परीक्षण सफल हुँदै जान थालेपछि कर्मले त्यहाँ गरिएको हाइब्रिट स्याउ खेतीलाई मुस्ताङमा भिœयाउन थाले। उनले मुस्ताङमा पहिलो पटक हाइब्रिट स्याउको नमुना परीक्षण गरे। यो परीक्षण सफल पनि भयो। कर्म अब त्यसलाई बृहत् बनाउने सोचमा पुगे। इटालीबाट आयात हाइब्रिट स्याउका बिरुवा प्रदेश सरकारले ७५ प्रतिशत र संघीय सरकारले ५० प्रतिशत अनुदानमा दिने भयो, कर्मले त्यस अवसरलाई सदुपयोग गरे। कर्मले स्याउ खेतीलाई मेगा प्रोजेक्ट रूपमा विस्तार गर्न चिम्ले अर्चाड प्रालि नामक कृषि संस्था दर्ता गरे। त्यसपछि सुरु भयो कर्मको कर्मशील स्याउ खेती। कर्मका स्याउ बगानमा अहिले लटरम्म उच्चघनत्व प्रविधिको (हाइब्रिट) स्याउ र स्थानीय जातको स्याउ फलेका छन्। उनले यसलाई अथक मेहनत गरेकाले स्याउ बोटमा पैसा फलेको संज्ञा दिन्छन्। पुर्ख्यौली जग्गाबाट स्याउ खेती सुरु गरेका कर्मले पछिल्लो समय झन्डै ६ रोपनी जग्गामा स्याउ खेती विस्तार गरेका छन्। उनले झन्डै ३६ हजार स्याउ बिरुवा लगाएका छन्। उनी आगामी वर्ष थप ३५ रोपनी जग्गामा स्याउ लगाउने योजनामा छन्। कर्म भन्छन् ,स्याउ खेतीतर्फ मेरो ठूलो सपना छ, ठूलो लक्ष्यका साथ अघि बढिरहेको छु। मुस्ताङलाई स्याउ हबको रुपमा विकास गर्न आफ्नो कम्पनीलाई बृहत् मेगा प्रोजेक्टका रूपमा विस्तार गर्ने दीर्घकालीन योजनामा छन् उनी। स्वदेशमा केही भिजनका साथ काम गरियो भने विदेश पलायन हुनुनपर्ने मान्यता राख्छन् कर्म। कर्म राष्ट्रपतिबाट पनि सम्मानित भइसकेका छन्। कर्मको स्याउ कम्पनीमा अहिले झन्डै २ दर्जन कामदारले रोजगारी पाएका छन्। स्याउ बगैंचा व्यवस्थापन र स्याउको हार्भेस्ट गर्ने बेला थप कामदार लगाउने गर्छन् कर्म। उनका आधा दर्जन स्याउ ब्लक छन्। घरपझोङको चिम्ले र सम्लेमा उनको स्याउ बगैंचा छ भने घरपझोङ३ जोमसोम माथिको डाँडामा पनि करिब सय रोपनीमा स्याउ लगाएका छन्। कर्मले स्याउका लागि अर्गानिक मलका लागि च्यांग्रा र जर्सी गाई पनि पालेका छन्। च्यांग्रा पालनबाट र जर्सी गाईको दूधबाट उनको छुट्टै आम्दानी हुन्छ। उनले गतवर्ष ३ करोड रुपैयाँको स्याउ बिक्री गरेको बताए। यसवर्ष ६ करोड रुपैयाँको स्याउ उत्पादन भएको उनी सुनाउँछन्। स्याउ विरुवा, कम्पोष्ट मल, बिषादी आदिमा पनि सरकारी अनुदानको पहुँचमा जोडिएका कर्मले सरकारले कृषि व्यवसाय गर्नेलाई साथ सर्पोट गर्ने गरेको सुनाए। मुस्ताङमा मेगा प्रोजेक्टका रूपमा स्याउ खेती थालेका कर्मले स्याउलाई पोखरादेखि काठमाडौंसम्म पुर्याएर बिक्री गर्ने गरेको बताए।"
पत्रकार महासंघको निर्वाचन अनिश्चितकालका लागि स्थगित,"काठमाडौं : नेपाल पत्रकार महासंघको निर्वाचन कार्यक्रम स्थगित भएको छ। केन्द्रीय निर्वाचन समितिले शुक्रबार एक सूचना जारी गर्दै निर्वाचन कार्यक्रम स्थगित भएको जानकारी दिएको हो। 'निर्वाचनको कार्यक्रमअन्तर्गत उम्मेदवारको मनोनयन दर्ता गर्नका लागि असोज ४ गते मिति तोकिएकोमा महासंघबाट प्राप्त पत्रअनुसार उम्मेदवारको मनोनयन दर्तालगायतका कार्य तालिकामा समावेश कार्यक्रम अर्को सूचना जारी नभएसम्मका लागि स्थगित गरिएको छ,'जारी सूचनामा भनिएको छ। यसअघि नेपाल पत्रकार महासंघको नयाँ नेतृत्व चयनका लागि असोज १२ गते निर्वाचनको कार्यतालिका सार्वजनिक गरिएको थियो। निर्वाचन प्रयोजनका लागि उम्मेदवारको मनोनयन दर्ताको समय आजलाई तोकिएको थियो। मतदाता नामावलीमा भएको विवादका कारण पटकपटक निर्वाचन मिति तोकिएपनि महासंघको निर्वाचन प्रभावित हुँदै आएको छ। महासंघको निर्वाचन समयमा गर्न नसकेपछि महासंघका अध्यक्ष विपुल पोखरेलले राजीनामा दिएका छन्।"
लेबनानमा हिज्बुल्लाहका १०० रकेट लन्चर नष्ट गरेको इजरायलको दाबी,"इजरायलले आफ्नो लडाकु विमानले हिजबुल्लाहका १०० भन्दा बढी रकेट लन्चरलाई निशाना बनाएको जनाएको छ । इजरायली रक्षा बल (आईडीएफ)का अनुसार यी लन्चरहरू इजरायलमा आक्रमण गर्नका लागि तयार थिए। दक्षिणी लेबनानमा रहेका हतियार गोदामहरूलाई पनि आइडीएफ हवाई आक्रमणमा निशाना बनाइएको बीबीसीमा समाचार छ। लेबनानको राज्यसंचालित राष्ट्रिय समाचार एजेन्सीका अनुसार इजरायलले बिहीबार साँझ ५२ वटा हवाई आक्रमण गरेको छ। लेबनानले पनि उत्तरी इजरायलका सैन्य अड्डाहरूमा आक्रमण गरेको जनाइएको छ। यसअघि हिजबुल्लाह नेता हसन नसरल्लाहले दुश्मनको विष्फोटहरुले सबै सीमा, नियम र रेखालाई पार गरेको छ बताएका थिए। लेबनानभर पेजर र वाकीटकी विस्फोट भएर कूल ३७ जनाको मृत्यु भएको थियो भने ३ हजारभन्दा बढी घाइते भएका बीबीसी समाचारमा उल्लेख छ । नसरुल्लाहले यी आक्रमणहरूलाई 'नरसंहार' भनेका छन्। उनले भने, 'यसलाई युद्ध अपराध भन वा युद्धको घोषणा जे चाहानुहुन्छ भन्न सक्नुहुन्छ। यो शत्रुको नियतपूर्ण कार्य हो।' त्यस्तै इजरायलका रक्षामन्त्री योआभ ग्यालान्टले इजरायल अब युद्धको नयाँ चरणमा प्रवेश गरिरहेको छ। अक्टोबर ८, २०२३ मा गाजाबाट हमासका सशस्त्र लडाकुहरूले इजरायलमा आक्रमण गरेका थिए। त्यसपछि इजरायल र हिजबुल्लाहबीच तनाव जारी छ। त्यसबेलादेखि हिजबुल्लाहले प्यालेस्टिनी जनतासँग ऐक्यबद्धता गरी इजरायमा बमबारी जारी राखेको छ।"
सरकारी अस्पतालको ड्युटी छोडेर निजीमा जाने चिकित्सकमाथि कारवाही गर्छौं : स्वास्थ्यमन्त्री,काठमाडौं : स्वास्थ्य तथा जनसंख्यामन्त्री प्रदीप पौडेलले सरकारी अस्पतालमा काम गर्ने समयमा चिकित्सक निजी अस्पतालमा गए कारवाही हुने बताएका छन्। शुक्रबार चितवनको भरतपुर बिमानस्थलमा सञ्चारकर्मीसँग कुरा गर्दै मन्त्री पौडेलले सरकारी अस्पतालमा काम गर्ने समयमा चिकित्सकहरू उपलब्ध हुनुपर्ने भन्दै त्यसबिपरित निजी अस्पतालमा भेटिए कारवाही हुने बताएका हुन्। उनले मन्त्रालयले केही दिनअघि जारी गरेको निर्देशिका अस्पताल र विभागमा कार्यान्वयनको चरणमा रहेको जानकारी दिए। स्वास्थ्य क्षेत्रमा देखिएका समस्या समाधान गरी व्यवस्थित गर्न सरकार अघि बढेको मन्त्री पौडेलको भनाइ छ । मन्त्री पौडेलले स्वास्थ्य क्षेत्रको प्रगति हिजोको आजै नदेखिने भएकाले क्रमिक सुधारको बाटोमा लैजाने प्रतिबद्धता जनाए । मन्त्री पौडेलले स्वास्थ्य बीमालाई पाँच लाख बनाउने मन्त्रालयको प्रस्ताव मन्त्रिपरिषद्बाट पास भएर कार्यान्वयनमा जाने तयारीमा रहेको बताए। त्यस्तै मन्त्री पौडेलले सहकारी प्रकरणमा कसैले आफूलाई निर्दोष भन्नुभन्दा पनि प्रतिवेदनलाई राम्ररी अध्ययन गर्न सुझाव दिए । उक्त प्रतिवेदनलाई सरकारले पूर्ण रुपमा कार्यान्वयन गर्ने उनको भनाइ छ ।
प्रधानमन्त्री ओली न्युयोर्क प्रस्थान,"काठमाडौं : प्रधानमन्त्री केपी शर्मा ओली संयुक्त राष्ट्रसंघको ७९औं महासभामा भाग लिन अमेरिका प्रस्थान गरेका छन्। अमेरिकाको न्युयोर्कमा आयोजना हुने संयुक्त राष्ट्रसंघको महासभामा भाग लिन प्रधानमन्त्री नेतृत्वको प्रतिनिधिमण्डल त्यसतर्फ प्रस्थान गरेको हो। त्रिभुवन अन्तर्राष्ट्रिय विमानस्थलमा प्रधानमन्त्री ओलीलाई सभामुख देवराज घिमिरे,राष्ट्रियसभा अध्यक्ष नारायण प्रसाद दाहाल,उपप्रधानमन्त्री एवं सहरी विकास मन्त्री प्रकाशमान सिंह, अर्थमन्त्री विष्णु पौडेल, गृहमन्त्री रमेश लेखक,उद्योगमन्त्री दामोदर भण्डारी, खानेपानी मन्त्री प्रदीप यादवलगायत नेपाल सरकारका मन्त्रीहरू र सुरक्षा निकायका प्रमुखहरूले बिदाइ गरेका थिए। सो अवसरमा नेपाली सेनाको एक टुकडीले प्रधानमन्त्री ओलीलाई सलामी दिएको थियो। भ्रमण दलमा प्रधानमन्त्री ओलीकी पत्नी राधिका शाक्य,परराष्ट्रमन्त्री डाआरजु राणा देउवा,प्रधानमन्त्रीका प्रमुख सल्लाहकार विष्णु रिमाल,परराष्ट्र सचिव सेवा लम्साल र नेपाल सरकारका वरिष्ठ अधिकारीहरू रहेका छन्। संयुक्त राष्ट्रसंघको महासभा भदौ २५ देखि असोज १२ गतेसम्म न्युयोर्कमा हुँदैछ। यसको उच्चस्तरीय छलफल असोज ८ देखि १२ गतेसम्म चल्ने कार्यक्रम छ। प्रधानमन्त्री ओलीले असोज १० गते संयुक्त राष्ट्रसंघको महासभालाई सम्बोधन गर्ने कार्यक्रम रहेको परराष्ट्र मन्त्रालयले जनाएको छ। प्रधानमन्त्री ओली असोज १४ गते स्वदेश फर्कने कार्यक्रम छ।"
यस्तो छ ११२४ पृष्ठको सहकारी छानबिन विशेष समितिको प्रतिवेदन (पूर्ण पाठ),काठमाडौं : सहकारी संस्था बचत रकम दुरुपयोगसम्बन्धी विशेष छानबिन समितिको प्रतिवेदन सार्वजनिक गरिएको छ। संघीय संसद सचिवालयले ११२४ पृष्ठको प्रतिवेदन सार्वजनिक गरेको हो। गत बुधबार बसेको मन्त्रिपरिषद् बैठकले उक्त प्रतिवेदन कार्यान्वयन गर्ने निर्णय गरेको थियो। बैठकले प्रतिवेदन कार्यान्वयनका लागि गृह र सहकारी मन्त्रालयमा पठाएको थियो। समितिका संयोजक सूर्य थापाले गत सोमबार बसेको प्रतिनिधिसभा बैठकमा उक्त प्रतिवेदन पेस गरेका थिए। नागरिकको बचत सहकारीहरूले हिनामिना गरेको भन्दै लामो समयदेखि संसद् अवरुद्ध भएपछि २०८१ जेठ १५ गते संसदीय छानबिन विशेष समिति गठन गरिएको थियो। भदौ २२ गतेसम्म समितिलाई प्रतिवेदन बुझाउने समयसीमा तोकिए पनि प्रतिवेदन लेखन नसकिएपछि थप १५ दिन समय थपिएको थियो। समितिले ६ दिन अगाडि नै अन्तिम प्रतिवेदन संसदमा पेस गरेको हो। समितिले ४० वटा सहकारीबाट ८७ अर्ब अपचलन भएको ठहर गर्दै प्रतिवेदन तयार गरेको छ भने सहकारी ठगीसँग सम्बन्धित विषयमा सरकारलाई सुझाव र कारबाही सिफारिस गरिएको छ। प्रतिवेदनको पूर्ण पाठ यहाँ डाउनलोड गरेर हेर्नुस्:
त्रियुगा अन्तर विद्यालय मेयर रनिङ शिल्ड सुरु,"उदयपुर : उदयपुरको सदरमुकाम गाईघाटमा तेस्रो त्रियुगा अन्तर विद्यालय मेयर रनिङ शिल्ड(साँस्कृतिक नृत्य) प्रतियोगिता सुरु भएको छ। संविधान दिवसका अवसरमा नगरपालिकाले शुक्रबार त्रियुगा नमुना माध्यमिक विद्यालय परिसरमा प्रतियोगिता आयोजना गरेको हो। प्रतियोगितामा सामुदायिक र संस्थागत गरी ३२ वटा विद्यालय सहभागिता रहेको नगर शिक्षा शाखा प्रमुख शिवकुमारी राउतले बताइन्। उनका अनुसार कार्यक्रमलाई व्यवस्थित गर्न वडागत रूपमा प्रतिस्पर्धा गरी पहिलो र दोस्रो हुनेलाई जिल्ला स्तरमा सहभागि गराइएको हो। दुई दिनसम्म सञ्चालन हुने प्रतियोगिताको मुख्य श्लोगन कला संस्कृतिको सम्मानः त्रियुगाको अभियानतय गरिएको छ। उद्घाटनमा राष्ट्रिय माध्यमिक विद्यालय वगाहाका राष्ट्रिय सेवादलका बालबालिकाले राष्ट्रप्रति सम्मान सलामी दिएका थिए। प्रतियोगिताको उद्घाटन गर्दै मेयर वसन्तकुमार बस्नेतले विद्यार्थीहरूलाई घरमा थुनेर घोकाएर मात्र शैक्षिक क्षेत्रको विकास नहुने भएकाले रचनात्मक कृयाकलापलाई सँगसँगै लैजानुपर्ने बताए। मेयर बस्नेतले शिक्षा क्षेत्रको विकासका लागि नगरपालिकाले शिक्षा नियमावली, कार्यविधि बनाएर अघि बढेको बताए। स्थानीय पूर्वाधार, खानेपानी, वन, पर्यटन, कला, संस्कृति लगायतका विषयलाई समेटेर नगरपालिकाले कक्षा ५ सम्मको पाठ्यपुस्तक तयारी गरी लागू गरेको छ, उनले भने, यसलाई हामी माध्यमिक तहसम्मै लैजाने योजनामा छौं, यसले स्थानीय विषय वस्तुमा बालबालिका पोख्त हुनेछन्। उपमेयर महेश्वरी राईले बालबालिका भित्र भएको कला, संस्कृति, प्रतिभा नगरपालिकाको सम्पत्ति भएकाले उनीहरूको अन्तर इच्छा शक्ति उजागर गर्नका लागि नगरपालिकाले लगानी गर्ने बताइन्। उनले भनिन्, बालबालिकाका सबैखाले प्रतिभालाई उजागर गर्न मात्र हैन संरक्षण गर्न नगरपालिका तयार छ त्यसका लागि विद्यालयहरूले सहयोग गर्नुपर्यो। मनोरञ्जन गर्न र प्रतिभा देखाउन पाउनु बालबालिकाको नैसर्गिक अधिकार हो, उपमेयर राईले भनिन्, नगरपालिका सबै विद्यालय र बालबालिकालाई सम्मान दृष्टिकोणले हेर्ने भएकाले आफ्ना कला उजागर गर्नुस्।"
कार्यवहाक प्रधानमन्त्रीको जिम्मेवारी प्रकाशमान सिंहलाई,"काठमाडौं : कार्यकारी प्रधानमन्त्रीको जिम्मेवारी उपप्रधान एवं सहरी विकास मन्त्री प्रकाशमान सिंहले पाएका छन्। प्रधानमन्त्री केपी शर्मा ओली संयुक्त राष्ट्रसंघको महासभामा भाग लिन आज अमेरिका प्रस्थान गरेपछि राष्ट्रपति रामचन्द्र पौडेलले मन्त्री सिंहलाई कार्यवाहकको जिम्मेवारी दिएका हुन्। राष्ट्रपति कार्यालयले एक विज्ञप्ति जारी गर्दै कार्यवहाक प्रधानमन्त्रीको जिम्मेवारी सिंहलाई दिएको जनाएको हो। विज्ञप्तिमा भनिएको छ,'राष्ट्रपति रामचन्द्र पौडेलज्यूले प्रधानमन्त्री केपी शर्मा ओलीज्यू संयुक्त राष्ट्रसंघको ७९ औं महासभामा सहभागी हुन सम्वत् २०८१ असोज ४ गते संयुक्त राज्य अमेरिकातर्फ प्रस्थान गर्नु हुने भएकोले प्रधानमन्त्रीको अनुपस्थितिमा प्रधानमन्त्रीले गर्ने दैनिक प्रशासनिक कार्य नेपालको संविधान बमोजिम प्रधानमन्त्रीको सिफारिसमा माननीय उपप्रधानमन्त्री एवम् सहरी विकास मन्त्री श्री प्रकाशमान सिंहज्यूले सम्हाल्ने गरी तोक्नु भएको छ।' संयुक्त राष्ट्रसंघको महासभा भदौ २५ देखि असोज १२ गतेसम्म न्युयोर्कमा हुँदैछ। यसको उच्चस्तरीय छलफल असोज ८ देखि १२ गतेसम्म चल्ने कार्यक्रम छ। प्रधानमन्त्री ओलीले असोज १० गते संयुक्त राष्ट्रसंघको महासभालाई सम्बोधन गर्ने कार्यक्रम रहेको परराष्ट्र मन्त्रालयले जनाएको छ। प्रधानमन्त्री ओली असोज १४ गते स्वदेश फर्कने कार्यक्रम छ।"
नेपाललाई शान्ति क्षेत्र घोषणा गर्नु आवश्यक छ : अध्यक्ष प्रचण्ड,"काठमाडौं : पूर्वप्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल प्रचण्डले नेपाललाई शान्ति क्षेत्र घोषणाको महत्व बढ्दै गएको बताएका छन्। जनस्तरबाट गठित शान्ति क्षेत्र अभियानले बुझाएको ज्ञापनपत्र बुझ्दै उनले नेपाललाई टक्करावयुक्त बन्दै गएको विश्व राजनीतिको चपेटाबाट जोगाउँदै राष्ट्रिय स्वाधीनता कायम गर्न यो प्रस्ताव अघि बढाउने बेला आएको बताए। उनले अब शान्ति क्षेत्रको प्रस्ताव देश बचाउने महत्वपूर्ण एजेण्डा हुनसक्ने बताए । हिजो पञ्चायतकालमा तत्कालीन राजनीतिक परिस्थितिका कारण यसको पक्ष र विपक्षमा मत थिए,यसमा कुनै दलले समर्थन गर्ने स्थिति थिएन,'उनले भने,तर अब बदलिएको राजनीतिक परिस्थिति र विश्व परिस्थितिमा राष्ट्रिय स्वाधीनताको रक्षाका शान्ति क्षेत्र घोषणाको महत्व बढ्दै गएको छ । हाम्रा पनि धेरै नेता साथीहरूले यो प्रस्ताव पार्टीभित्र छलफल गरौं भनिरहनुभएको छ, म पनि यसमा छलफल खुला गर्ने पक्षमा छु, हामी पार्टीबाट नै यस विषयमा स्पष्ट दृष्टिकोण बनाएर जाने छौं । आफूहरु केन्द्रीय समिति बैठकको तयारीमा रहेकोले उस्तै परे यही बैठकबाट पनि एउटा प्रस्तावको रुपमा यसलाई लैजान सकिने पनि उनले जानकारी दिए । अध्यक्ष प्रचण्डले विश्व शान्तिको केन्द्र लुम्बिनीलाई प्रमुख आधार बनाएर यो क्षेत्रलाई शान्ति क्षेत्रको रुपमा अघि सार्न आवश्यक हुने उल्लेख गर्दै यसमा जनस्तरबाट बहस थालिनु सकारात्मक भएको बताए । उनले आफ्नो पार्टीको तर्फबाट यो अभियानलाई सहयोग हुने प्रतिबद्धता व्यक्त गरे। अभियानको तर्फबाट हिजो प्रधानमन्त्री केपी शर्मा ओलीसमक्ष ज्ञापनपत्र बुझाउँदै संयुक्त राष्ट्रसंघको महासभामा आवाज उठाउन आग्रह गरेको उपाध्यक्ष दोर्जी छिरिङ शेर्पाले जानकारी दिए । दाङबाट सुरु भएको यो अभियानले दाङ, लुम्बिनी र काठमाडौंमा विभिन्न समयमा विचार गोष्ठी गरिसकेको जनाएको छ ।"
तस्बिरमा हेर्नुहोस् प्रधानमन्त्री ओलीको बिदाइ,"काठमाडौं : प्रधानमन्त्री केपी शर्मा ओली संयुक्त राष्ट्रसंघको ७९औं महासभामा भाग लिन अमेरिका प्रस्थान गरेका छन्। अमेरिकाको न्युयोर्कमा आयोजना हुने संयुक्त राष्ट्रसंघको महासभामा भाग लिन प्रधानमन्त्री नेतृत्वको प्रतिनिधिमण्डल केहीबेरअघि त्यसतर्फ प्रस्थान गरेको हो। भ्रमण दलमा प्रधानमन्त्री ओलीकी पत्नी राधिका शाक्य,परराष्ट्रमन्त्री डाआरजु राणा देउवा,प्रधानमन्त्रीका प्रमुख सल्लाहकार विष्णु रिमाल,परराष्ट्र सचिव सेवा लम्साल र नेपाल सरकारका वरिष्ठ अधिकारीहरू रहेका छन्। त्रिभुवन अन्तर्राष्ट्रिय विमानस्थलमा प्रधानमन्त्री ओलीलाई सभामुख देवराज घिमिरे,राष्ट्रियसभा अध्यक्ष नारायण प्रसाद दाहाल,उपप्रधानमन्त्री एवं सहरी विकास मन्त्री प्रकाशमान सिंह, अर्थमन्त्री विष्णु पौडेल,गृहमन्त्री रमेश लेखक,उद्योगमन्त्री दामोदर भण्डारीलगायत नेपाल सरकारका मन्त्रीहरू र सुरक्षा निकायका प्रमुखहरूले बिइ गरेका थिए। सो अवसरमा नेपाली सेनाको एक टुकडीले प्रधानमन्त्री ओलीलाई सलामी दिएको थियो। संयुक्त राष्ट्रसंघको महासभा भदौ २५ देखि असोज १२ गतेसम्म न्युयोर्कमा हुँदैछ। यसको उच्चस्तरीय छलफल असोज ८ देखि १२ गतेसम्म चल्ने कार्यक्रम छ। प्रधानमन्त्री ओलीले असोज १० गते संयुक्त राष्ट्रसंघको महासभालाई सम्बोधन गर्ने कार्यक्रम रहेको परराष्ट्र मन्त्रालयले जनाएको छ। प्रधानमन्त्री ओली असोज १४ गते स्वदेश फर्कने कार्यक्रम छ।"
बृहत् रक्तदान शिविरमा १ हजार बढीले गरे रक्तदान,वीरगन्ज : पर्सा र बारामा सञ्चालन गरेको बृहत् रक्तदान शिविरमा १ हजार १२७ पोका रगत संकलन भएको छ। तेरापंथ युवक परिषदले सञ्चालन गरेको १ हजार १२७ जनाले रक्तदान गरेका हुन्। भदौ २५ देखि सुरु भएको शिविर शुक्रबार सम्पन्न भएको परिषद् वीरगन्जका अध्यक्ष लोकेश जैनले बताए। ११ दिने शिविरमा १ हजार ५०० पोका रगत संकलन गर्ने लक्ष्य रहे पनि गर्मीका कारण रक्तदाताको कमी भएकाले उक्त लक्ष्य पूरा गर्न नसकिएको अध्यक्ष जैनले बताए। संकलन गरिएको रगत नेपाल रेडक्रस सोसाइटी पर्सा शाखाले सञ्चालन गरेको रक्त सञ्चार केन्द्रमा जम्मा गरिएको अध्यक्ष जैनले बताए। परिषदले यसअघि २०७९ सालमा पनि वीरगन्जमा आयोजना गरेको एक दिने रक्तदान कार्यक्रममा ४ सय २३ पोका रगत संकलन भएको थियो।
सरकार र राज्यलाई कमजोर देखाएर समृद्धिको यात्रा तय हुँदैन : उद्योगमन्त्री,"काठमाडौं : उद्योग वाणिज्य तथा आपूर्ति मन्त्री दामोदर भण्डारीले आर्थिक मन्दीबाट बच्न उत्पादन क्षेत्रमा लगानी बढाउनुपर्ने बताएका छन्। शुक्रबार ललितपुर उद्योग वाणिज्य संघको ४५ औं साधारण सभालाई सम्बोधन गर्दै मन्त्री भण्डारीले उत्पादन र रोजगारीका क्षेत्रमा लगानी बढाउनुपर्नेमा जोड दिए। मन्त्री भण्डारीले अब घरजग्गामा लगानी गरेर नेपालमा उत्पादन नहुने बताए। 'अब पुँजी ठूला ठूला हाउजिङ, घरहरू, जग्गामा लोन दिएर नेपालमा उत्पादन वृद्धि हुँदैन,'उनले भने,' उत्पादन र रोजगारीमा लगानी गर्नुपर्नेछ।' वर्तमान सरकार समृद्धिको यात्रामा क्रियाशील रहेकाले राजनीतिक परिवर्तनसँगै जनताको जीवनस्तरमा गुणात्मक सुधार आउने विश्वास व्यक्त गरे। उनले अर्थतन्त्रमा देखिएका समस्या समाधान गर्न सरकार सरोकारवालासँग गम्भीररुपमा छलफल गरिरहेको उल्लेख गरे। मन्त्री भण्डारीले अहिले नेपालमा केही भएको छैन र हुँदैन पनि भन्ने भाष्य सृजना गरेर राज्यप्रति नै निराशा बाँड्ने काम भइरहेको आरोप लगाए। उनले सरकार मेरो हो भन्ने भाव राखेर काम नगरेसम्म समृद्धिको यात्रा तय नहुने बताए। उनले राज्य र सरकारलाई कमजोर देख्नेहरूबाट विकासको सम्भावना नरहेको दावी गरे। सरकारलाई बेठिक देख्ने,राज्य कमजोर हुँदा रमाउने कुराले हाम्रो समृद्धिको यात्रा तय हुन नसक्ने जिकिर गरे। 'अहिले एउटा भाष्य के निर्माण भइरहेको छ भने हामीसँग संभावनाहरू छन्। जीवित छन्। हाम्रा संभावनाहरू हुँदाहुँदै पनि अन्तै संभावना देखिरहेका छौं। एउटा ट्रेण्ड नेपालमा खासमा युवा जमातमा एउटा निराशा व्याप्त रहने। त्यो निराशालाई प्रोत्साहित गर्न अनेका खालका लाञ्छना लगाइदिने,सरकार, राज्यप्रति निराशा पैदा गरिदिने। सरकार केही होइन। सरकारले गर्न चाहेको छैन भन्ने खालको भाष्य निर्माण गरेर एउटाखालको भाष्य निर्माण गरेर एकखालको निराशा व्याप्त गर्ने र त्यो खालको अराजकता गर्ने गतिविधि भइरहेको छ,'मन्त्री भण्डारीले भने,' आखिर सरकार कसको हो ? राज्य कसको हो ? जब सरकार कमजोर हुन्छ, जब राज्य कमजोर हुन्छ। सरकार मेरो हो राज्य मेरो हो भन्ने भाव आउँदैन तबसम्म देश बन्दैन।' उनले आर्थिक समृद्धिका लागि पहिला राज्य र सरकार सफल हुनुपर्ने बताए। 'यदि राज्यलाई कमजोर देख्ने ,सरकारलाई कमजोर देख्ने, सरकार कसको हो त भन्दा सरकार फलानोको हो, कांग्रेसको हो, एमालेको हो, माओवादीको हो भनेर भन्ने ? उनले भने,'सरकार मेरो हो । सरकार नेपालको हो भनेर जबसम्म भाव आउँदैन तबसम्म राज्य बलियो हुँदैन। राज्य बलियो नभए कुनै क्षेत्र पनि बलियो हुँदैन।' मन्त्री भण्डारीले उद्योग क्षेत्रमा देखिएका समस्या समाधान गर्न सरकार कटिवद्ध रहेको बताए।"
अब डाक्टर पठाउँछ कर्णाली,"उपचारका लागि बिरामी बाहिर पठाउनु कर्णाली प्रदेशको पहिचान जस्तो थियो कुनै बेला। गाउँका स्वास्थ्य संस्थामा होइन कि जिल्ला सदरमुकामकै अस्पतालहरूमा पनि औषोधपचार कठिन थियो। अस्पतालका भवनहरू हुने तर स्वास्थ्यकर्मी र औषधिचाहिँ नहुने बिडम्बना कर्णालीले धेरै भोग्यो। त्यही कर्णाली अचेल बिरामी होइन, डाक्टर उत्पादन गरेर अरु प्रदेशमा पठाउँछ। कर्णाली स्वास्थ्य विज्ञान प्रतिष्ठान जुम्लामा चिकित्साशास्त्रको स्तानक (एमबीबीएस) पढाइ हुन्छ। यहाँ देशका कुनाकुनाबाट डाक्टरी पढ्न बर्सेनि विद्यार्थी आउँछन्। अनि कर्णाली स्वास्थ्य विज्ञान प्रतिष्ठानमा विशेषज्ञ डक्टरको सुविधा पनि हुन थालेको छ। जब कि प्रदेशका धेरै ठाउँमा पहिला सामान्य स्वास्थ्यकर्मी पनि नभएर कार्यालय सहयोगीको भरमा समेत उपचार गर्नुपर्ने बाध्यता हुन्थ्यो। प्रतिष्ठानले जुम्लाबाहेक जिल्लामा विशेषज्ञ डक्टर पनि पठाइरहेको छ। स्नातकभन्दा माथि ५८ विशेषज्ञ चिकित्सक प्रतिष्ठानले बाहिर पठाइसकेको छ। सरकारले सबै प्रदेशमा स्वास्थ्य विज्ञान प्रतिष्ठान सुरु गरी चिकित्साशास्त्रको पढाइ ७ प्रदेशमा गर्ने नीति लिएको छ। त्यसो त यो नीतिअनुसार सुदूरपश्चिममा अझै प्रतिष्ठान स्थापना हुन सकेको छैन। उस्तै भौगोलिक कठिनाइ र मानव विकास सूचकांकमा पछि कर्णालीले भने त्यो सौभाग्य पाएको छ। सडक पूर्वाधार नभएको, बिजुली बत्ती नभएको र शिक्षा स्वास्थ्यमा धेरैपछि परेको प्रदेशलाई स्वास्थ्यका क्षेत्रमा स्वास्थ्य विज्ञान प्रतिष्ठानको स्थापना एउटा महत्वपूर्ण कोसेढुंगा सावित भएको छ। एक त कर्णालीकै विद्यार्थीले एमबीबीएस पढ्न बाहिर जानु परेन, उनीहरूले आफ्नै ठाउँको संस्था रोज्न पाए। र, नेपालमा पढ्न नपाएर विदेशिन बाध्यहरूका लागि पनि कर्णालीसमेत विकल्प बन्यो। हिजोका दिनमा दुर्गम भनेर रोजगारीका लागि पनि जान हिच्किचाइने ठाउँलाई आज शिक्षा र त्यो पनि चिकित्साशास्त्रको शिक्षाको गन्तव्य बनाएबाट समग्रमा कर्णालीको पहिचान बदलिएको छ। प्रदेशवासीको शिर उँचो भएको छ। स्वास्थ्य सेवा र उज्यालो प्रतिष्ठाको आर्जन गर्ने मौका कर्णालीबासीलाई मिलेको छ। अब कर्णालीको जुम्लामा मात्रै नभई अरु जिल्लामा पनि स्वास्थ्य सेवालाई अझै भरपर्दाे र स्तरीय बनाउने कामचाहिँ बाँकी नै छ। जिल्ला जिल्लाका स्वास्थ्य संस्थाको सेवा र स्तर चुस्तदुरुस्त बनाउनुपर्ने छ। क्रमशः सरकारको ध्यान त्यता गए कर्णालीले छिट्टै मुहार फेर्ने छ।"
कृषि विश्वविद्यालय २० दिनदेखि बन्द,"चितवन : सामान्य भनाभनको विषयले राजनैतिक रङ लिएपछि रामपुरस्थित कृषि तथा वन विश्वविद्यालयमा शैक्षिक वातावरण धमिलिएको छ। सत्तारुढ दल नेकपा एमाले र नेपाली कांग्रेसका भ्रातृसंगठनका विद्यार्थीबीच द्वन्द्व चर्किएको मात्रै होइन, विश्वविद्यालय नै बन्द भएको छ। अघिल्लो साँझमा पढाइ सकेर जान लागेका साथीको बिदाइमा होस्टलमा खाना खुवाउने क्रमम नेविसंघले हल्ला गरेको भन्दै एमाले निकट अनेरास्ववियुले आपत्ति जनाएपछि दुई पक्षबीच भनाभनमा सकिएको विवादले भोलिपल्ट उग्ररूप लियो। लाठी, ढुंगा, रडसहित विद्यार्थी आक्रमणमा उत्रिए। अनेरास्ववियुको आक्रमणले नेविसंघका आठ जना घाइते भएका छन्। एक जनाको आँखा फुटेको छ। अर्का एकको टाउकोमा गम्भीर चोट लागेको छ। त्यसपछि असुरक्षाको कारण देखाउँदै दोषीलाई कारबाहीको माग गर्दै नेविसंघले कलेजका विभिन्न एकाइ र कार्यक्रमका विभागसहित मुख्य कार्यालयमा तालाबन्दी गर्यो। नेविसंघको भनाइमा एक पक्षीय आक्रमण झडप होइन, सुनियोजित आक्रमण थियो। यहाँ दोहोरो झडप भनिएको छ। कोठामा चुक्कुल लगाएर बन्धक जस्तो बनाए। हामी साथी लिन जाँदा ढुंगा लाठीसहित आक्रमण गरे। एउटाको आँखामा ढुंगाले हानेर आँखा फोरेका छन्। यस्तो अवस्थामा कसरी पढ्न सकिन्छ, नेविसंघ अध्यक्ष निकेश शर्माले भने, ज्यान भन्दा ठूलो पढाइ होइन। सुरक्षाको प्रत्याभूति हुनुपर्यो। आक्रमणकारीलाई कारबाही नभएसम्म ताला खोलिँदैन। भदौ १२ गते साँझ विश्वविद्यालयको कञ्चनजंगा होस्टेलमा खाना खाँदा हल्ला भएको भन्दै सगरमाथा होस्टेलमा रहेकाबीच भनाभन भयो। भोलिपल्ट भदौ १३ गते दिउँसो साढे ३ बजे धौलागिरमिा बसिरहेका नेविसंघका विद्यार्थीलाई सगरमाथा होस्टेलमा रहेका अनेरास्ववियुले एक्कासि आक्रमण गरेको नेविसंघले आरोप लगाएको छ। हामी पढ्न आएको हो। होस्टेलमा बसेका विद्यार्थीमाथि आक्रमण गरेर घाइते बनाउँदा पनि विश्वविद्यालयले उनीहरूलाई कारबाही गरेको छैन। हाम्रो माग भनेको दोषी को हो छर्लङ्ग छ। उनीहरूलाई निष्कासित नगरेसम्म ताला खोल्दैनांै, नेविसंघका स्पर्ष नहर्कीले भने। अनेरास्ववियुको आक्रमणबाट कृषि संकायमा अध्ययनरत कमन दाहालको आँखा फुटेको छ। अर्का विद्यार्थी प्रितम भण्डारीको टाउकोमा गम्भीर चोट लागेको छ। घटनामा संलग्न रहेको आरोपमा महेश खड्का, एकराज पराजुली, बवन पुरी, चिरन खनाल, प्रशन्न पोखरेल, विनोद भण्डारीविरुद्ध मुद्दा दायर भएको छ। प्रहरीले पक्राउ गरेको पोखरेल, भण्डारी र खनाल अदालतबाट तारेखमा छुटेका छन्। बाँकी फरार छन्। यस विषयमा अनेरास्ववियुका एकाइ अध्यक्ष सक्षम काफ्ले सम्पर्कमा आउन चाहेनन्। विश्वविद्यालयका उपकुलपति प्राडा पुण्यप्रसाद रेग्मीले सरोकारवालासँग छलफल र संवाद भएको बताए। हामीले बनाएको आन्तरिक छानबिन समितिले पनि प्रतिवेदन दिएको छ। तर, कारबाहीका लागि हाम्रो दायरा नभएकाले प्रधानमन्त्री, गृह र शिक्षामन्त्रीलाई जानकारी गराएको छु। जिल्लामा पनि सरोकारवाला पक्षसँग संवादमै छौं, उपकुलपति डा रेग्मीले भने, फेरि झडप नहोस्, पठनपाठन राम्रोसँग सुचारु होस् भनेर त्यसको वातावरण तयार गर्न हामी लागेका छौं। चितवनका प्रमुख जिल्ला अधिकारी इन्द्रदेव यादवले जिल्लामा छलफल गरेर समाधानको पहल गरेको बताए। हामीले विश्वविद्यालयसँग छलफल गरेर टुंगो नलागेपछि असोज ५ गते शनिबार जिल्ला प्रशासनमा बैठक राखिएको छ, उनले भने, व्यवस्थापन कसरी गर्ने भन्ने विषयमा यो बैठकले टुंगो लगाउने आशा गरेका छौं। आन्दोलनका कारण विश्वविद्यालयको विभिन्न तहको परीक्षा प्रभावित भएको छ।"
संविधानमाथि प्रश्न किन ?,"नयाँ संविधानको ९ वर्ष पूरा भएको छ। तर, यसको प्रत्याभूति सर्वसाधारण नागरिकले गर्न सकेको छैनन्। मुलुकमा पटकपटक आन्दोलन, विद्रोह र संविधान लेखन तथा संशोधन कार्य हुँदै आएको छ। तर, पनि नागरिकको आधारभूत आवश्यकता स्वास्थ्य, शिक्षा, सुरक्षा, रोजगार लगायतको अवस्था झन् विकराल बनेको छ। यतिसम्म कि नागरिकले संवैधानिक अधिकारको प्रत्याभूति गर्न नपाउँदा आत्महत्यादेखि सामूहिक हत्यासम्मको बाटो रोज्न विवस छन्। यस्तो अवस्थामा फेरि पनि संविधान संशोधन र पुनर्लेखनको कुरा उठेको छ। अहिलेको संविधानभन्दा अन्तरिम संविधान (२०६३) सयौं गुणा प्रगतिशील थियो। जसलाई संविधानको स्वरूप दिन सकेनन्। कांग्रेस, एमाले, माओवादीलगायत खस आर्यले नेतृत्व गरेको मुख्य राजनीतिक दलका नेता प्रतिनिधिहरूकै मिलोमतोमा योजनाबद्ध तरिकाले अन्तरिम संविधानको खारेज गरी त्योभन्दा प्रतिगामी संविधान निर्माण गरी लागू गरियो। पहिलो संविधानसभा विघटन गर्दै गर्दा तत्कालीन प्रधानन्यायाधीश खिलराज रेग्मीलाई प्रधानमन्त्री तथा मन्त्रिपरिषद्को अध्यक्ष बनाएर षड्यन्त्रपूर्ण तरिकाले दोस्रो संविधानसभा निर्वाचनको घोषणा गरे। र, नेपालको इतिहासमा एकपटक फेरि राजनीतिक दलका नेताहरूले आफूले आफैंलाई अक्षमता सावित गरे। अन्तरिम संविधानमा ३३० जनाको दलगत सहभागिता थियो। जो अहिलेसम्मकै सबैभन्दा बढी समावेशी चरित्रको थियो। खस आर्यबाट ३५ दशमलव ९४, आदिवासी जनजातिबाट २८ दशमलव ६७, मधेसीको १९ दशमलव ०४, दलितको ८ दशमलव ४, थारूको ६ दशमलव ०५ र मुस्लिमको ३ दशमलव ०३ प्रतिशत प्रतिनिधित्व रहेको थियो। तर, पछिल्लो तीनवटा निर्वाचन परिणामको तथ्यांक र प्रतिशत हेर्ने हो भने समावेशी प्रणालीलाई पूरै धज्जी उडाएका छन्। यो अवस्था तीन तहको सरकारको मात्र नभएर प्रशासनिक अवस्थाको पनि हो। बहिष्कृत र सिमान्तकृत समुदायको प्रतिनिधित्व सुनिश्चितताका लागि संवैधानिक रूपमै मिश्रित निर्वाचन प्रणाली अपनाएको छ। सोहीअनुरूप पहिलो संविधानसभा निर्वाचनमा प्रत्यक्ष प्रणालीबाट ४० प्रतिशत र समानुपातिक प्रणालीबाट ६० प्रतिशत व्वस्था गरेको थियो। उनीहरू अहोरात्र जनताको घरदैलोमा पुगेर संविधानको मस्यौदामाथि सुझाव संकलन गरेका पनि थिए। यसमा राज्यको अर्बौं रकम खर्च भएको थियो। तर, ती सबै खर्च र मेहनत बालुवामा पानी खन्याएको झैं भयो। उपेक्षा, विभेद र बहिष्करणमा पारिएका समुदायलाई सोहीअनुसार क्षतिपूर्तिसहित विशेषाधिकारको ग्यारेन्टी अन्तरिम संविधानले गरेको थियो। आत्मनिर्णय तथा स्वशासनसहित उत्पीडन र जनसंख्याको आधारमा स्वायत्त र संरक्षित क्षेत्रको निर्धारण, समानुपातिक समावेशी निर्वाचन प्रणाली, ११ प्रदेशको संघीय अवधारणा, असमान राज्य शक्ति र स्रोतसाधनको सम्मानजनक बाँडफाँट, जनसंख्याको आधारमा निर्वाचन क्षेत्रको निर्धारण, राज्यको सामाजिक, आर्थिक, राजनीतिक तथा प्रशासनिकलगायत हरेक निकायको पुनर्संरचनासहित नागरिकको सम्मानजनक सहभागीता र अधिकार सुरक्षित थियो। मुलुक सुहाउँदो अभ्यासको थालनी थियो। जो अढाइ करोड नागरिकको अर्गानिक सुझाव थियो। विभिन्न दलहरूबाट प्रतिनिधित्व गरेका आदिवासी जनजाति, मधेसी, दलित, थारु, मुस्लिमलगायत बहिष्कृत समुदायका बहुसंख्यक संविधानसभा सदस्यहरूले अन्तरिम संविधान जारी गर्न एक ढिक्का थिए। आफ्नो दलभन्दा माथि उठेर राज्यको दीर्घकालीन भविष्य निर्धारण गर्न एकमत थिए। आफ्नो दल र नेताको आदेशमा आँखा चिम्लेर हस्ताक्षर गर्ने, ताली पड्काएर समर्थन दिने मनोवृत्तिका संसदहरू थिएनन्। पहिलो संविधानसभा विघटन पछिको दोस्रो संविधानसभाले निर्माण गरेको वर्तमान संविधानभन्दा त्यही अन्तरिम संविधान बढी प्रगतिशील भएको महसुस आमरूपमा बढेको छ। सडक, सदन र सरकारमा संविधान संशोधन र पुनर्लेखनको बहसको थालनी भएको छ। यतिबेला संविधानले प्रदान गरेको थोरै उपलब्धि पनि खतरामा छ। राजनीतिक दलका नेतृत्वहरूले आफ्नो परम्परागत शासकीय चरित्र कायम गर्न केन्द्रीकृत रूपमा मिलेरै आफ्नो शक्ति प्रदर्शन गरिरहेका छन्। राजनीतिक दल फरक देखिए पनि मिलेरै राज्यको दोहन गरिरहेका छन्। आफ्नो संगठन, नेताकार्यकर्ता जनतालाई भ्रमित गरेर आफ्नो निहित जातीय वर्गीय स्वार्थ पूरा गरिरहेका छन्। मुलुकमा जति पनि काण्ड र प्रकरणहरू घटित घट्नाहरू यसको ज्वलन्त उदाहरण हुन्। भएको संघीय संरचना र समानुपातिक समावेशी प्रणालीलाई बदनाम हुने गरी राज्यसत्ता प्रयोग गरिरहेका छन्। सक्षमलाई वाइपास गरेर अक्षमहरूलाई अवसर दिइरहेका छन्। ऐतिहासिक कालखण्डदेखि एउटा निश्चित जाति र समुदायको राज्य शक्ति र स्रोतसाधनमाथि हालीमुहाली रहँदै आएको छ। पछिल्लो समय राजनीतिक दल र तीनका नेतृत्वहरूले पनि यसलाई नै निरन्तरता दिन थालेका छन्। अहिले जताततै राजनीतिक दल र नेताहरूमाथि वितृष्णा फैलिएको छ। अघिल्लो चुनावमा यिनै कारणले केही नयाँ राजनीतिक दल र स्वतन्त्र उमेदवारहरू सतहमा आए। यो लहर अझै केही समय रहने देखिन्छ। मुलुकमा पटकपटक आन्दोलन, विद्रोह र संविधान लेखन, संशोधन हुँदै आएको छ। नयाँ संविधानको नौ वर्ष नपुग्दै फेरि पनि संविधानमाथि प्रश्न खडा भएको छ। जुन राजनीतिक दल र तीनका नेता नेतृत्वको कारण संविधानमाथि प्रश्न खडा भएको छ, देशलाई कमजोर बनाएको छ। पटकपटक उही दल र नेता राज्य शक्तिमा पुगेका छन्। जबसम्म यो कुरा हामी बुझ्न सक्दैनौं। त्यही राजनीतिक दल, पात्र, प्रवृत्ति, नीति र चरित्रलाई बोकी रहनेछौँ, तबसम्म देशले यो दुर्दशा भोगिरहनेछ। र, जतिपटक संविधान लेखन, पुनर्लेखन वा संशोधन जे गरेपनि यसको ओचित्य रहँदैन। किनभने संविधान निर्जीव कागजको खोष्टा हुन्, माने देउता न त ढुंगा। राजनीतिमा जसको नीति उसको नेतृत्व स्खलित हुँदै गएको छ। ०५२ पछिका लोकतान्त्रिक परिवर्तनकारी राजनीतिक शक्तिहरू कमजोर हुँदै गएका छन्। उनीहरू जति कमजोर हुँदै गएका छन्, बहिष्कृत समुदायको मुद्दा पनि उतिनै कमजोर हुँदै गएको छ। उनीहरूलाई भोट दिनै छाडेका छन्। यतिसम्म कि राज्यको तेस्रो चौथो शक्तिमा आएर खुम्चिनु परेको छ। यसर्थ, अहिले राजनीतिक दल, नेता र नेतृत्वमाथि प्रश्न खडा किन नगर्ने ? संविधानमाथि पटकपटक प्रश्न किन ? त्यसैले, मुलुक सुहाउँदो देशको संघीयता र संविधान तथा युगसापेक्ष लोकतान्त्रिक व्यवस्था आजको विकल्प हो। जसले वास्तविक लोकतान्त्रिक समाजवादी समाजको स्थापना गर्न सकिन्छ। नभए कागलाई बेल पाक्यो हर्ष न विषमात जस्तै हो।"
किन बाँडिएन विभूषण र पदक ?,"काठमाडौं : यस वर्ष पनि संविधान दिवसका अवसरमा विभूषण तथा पदक वितरण गरिएन्। राष्ट्रिय जीवनका विभिन्न क्षेत्रमा विशिष्ट योगदान पुर्याउनेलाई राज्यका तर्फबाट विभूषण र पदक दिने गरिन्थ्यो। मापदण्ड बनाउन ढिलाइ भएको र आर्थिक मितव्यतता अपनाउन सरकारले यस वर्ष वितरण नगरेको गृह मन्त्रालयले जनाएको छ। सरकारले गत वर्ष पनि पदक दिएको थिएन। गृह मन्त्रालयका प्रवक्ता एवं सहसचिव ऋषिराम तिवारीले मापदण्ड बनाउन पर्ने भएकाले योपटक विभूषण पदक नबाँडिएको बताए। विभूषण पद वितरण हुन नसक्नुमा दुइटा कारण रहेको उनले स्पष्ट पारे। पहिलो तयारी नपुगेको र दोस्रो विभूषण वितरणमा खर्च धेरै लाग्ने हुँदा सरकारले मितव्ययिता अपनायो। प्रधानमन्त्री तथा मन्त्रिपरिषदको कार्यालयका प्रवक्ता एवं सहसचिव प्रेमप्रसाद आचार्यले भने गृह मन्त्रालयले विभूषण पदक वितरणको समन्वय गर्ने भन्दै प्रतिक्रिया दिन चाहेनन्। अघिल्ला वर्षहरूमा वितरण गरिएका अलंकार मानपदवी, विभूषण र पदकहरू विवादमा परेका थिए। जसले गर्दा वितरणका प्रश्न उठ्ने देखाउँदै सरकार मापदण्ड बनाएर मात्रै वितरण गर्ने गृहकार्य गर्दै छ। ०७९ माघ ९ गतेको मन्त्रिपरिषद्को बैठकले विभूषण तथा पदक वितरणको मापदण्ड बनाउन समिति गठन गर्ने निर्णय गरेको थियो। यो समितिले मापदण्ड बनाउने काम गरिरहेकाले विभूषण पदक वितरण हुन नसकेको गृह मन्त्रालयले जनाएको छ। तत्कालीन उपप्रधान एवं गृहमन्त्री नारायणकाजी श्रेष्ठको पहलमा यो समिति बनेको हो। केही मापदण्ड नयाँ बनाउनुपर्ने भएकाले पनि यो पटक वितरण हुन सकेन, गृह प्रवक्ता तिवारी भन्छन्। सरकारले ०७५ सालबाट संविधान दिवसको दिन विभूषण, मानपदवी, अलंकार पदक घोषणा गर्ने र नयाँ वर्षमा दिने व्यवस्था गयो। विगतमा प्रधानमन्त्री तथा मन्त्री, नेता निकटलाई मानपदवी, अलंकार पदक सिफारिस गरिएपछि विवाद भएको थियो। अझ सिफारिस समितिमा बसेकाले आफू र आफन्तलाई पनि सिफारिस गरेको भन्दै विरोध पनि भए। राजनीतिक दलले मानपदवी, अलंकार पद भागबन्डामा वितरण गरेको देखिन्छ। आभूषण र पदकमा कर्मचारी र सुरक्षाकर्मीको हाबी भयो । जसको हात उही जगन्नाथ भने झै भयो। अझ गृह मन्त्रालयले नै समन्वय गर्ने भएका कारण बढिजसो त्यही मन्त्रालयका कर्मचारी र सुरक्षाकर्मीले आभूषण पदक पाउँदै आएको आरोप पनि लाग्यो। सरकारले आफ्नो सत्तानिकट रहेको र चाकडी गर्नेलाई पदक दिएको भन्दै सामाजिक सञ्जालमा चर्को विरोध भयो। २०७८ कांग्रेस, माओवादी केन्द्र, एकीकृत समाजवादी सहितको गठबन्धनको सरकार थियो। नेपाल रत्न देशको सबैभन्दा ठूलो विभूषण हो। २०७८ सालमा सरकारले नेपाल रत्न पूर्वप्रधानमन्त्री स्वर्गीय कृष्णप्रसाद भट्टराईलाई दिने निर्णय गयो। दोस्रो उच्च तहको विभूषण राष्ट्र गौरव स्वर्गीय नेता सुवर्ण शमशेर राणा र पूर्वप्रधानमन्त्री झलनाथ खनाललाई दिइयो। सुप्रसिद्ध प्रबल जनसेवा श्री प्रदीप नेपालले पाए। स्वर्गीय मंगलकुमार उपाध्याय नेपाल र सीता दाहाललाई पदक दिइयो। स्वर्गीय मंगलकुमार उपाध्याय नेपाललाई प्रसिद्ध प्रबल जनसेवा श्री विभूषण दिइयो। उनी एकीकृत समाजवादीका अध्यक्ष माधवकुमार नेपालका स्वर्गीय बुबा हुन्। माओवादी केन्द्रका अध्यक्ष पुष्पकमल दाहाल प्रचण्ड पत्नी दाहालले प्रसिद्ध प्रबल जनसेवा श्री नै पाइन्। त्यो बेला उनी बिरामी अवस्थामा थिइन। हाल उनको निधन भइसकेको छ। माओवादी केन्द्रका नेता तिलक परियार, पोष्टबहादुर बोगटी, प्रकाश दाहाल, कांग्रेसका तत्कालीन नेताहरू मार्सल जुलुम शाक्य, चक्रप्रसाद बास्तोला र पीएल सिंहलाई पनि विभूषण दिइएको थियो। यी केही उदाहरण मात्रै हुन्। सरकारका जसको हुन्छ उसकै निकटलाई विभूषण बाँड्ने काम गरियो। धेरै विवादित पात्रलाई विभूषित गर्ने काम भए। विभूषण र पदक पाउनेको सूचीमा सरकारी कर्मचारी र सुरक्षाकर्मीको संख्या बढी देखिन्छ माथिल्लो ओहदाका विभूषण पाउने अधिकांश प्रभावशाली पदमा रहेका कर्मचारी या सुरक्षाकर्मी हुन्छन्। विभूषण सिफारिसमा विवादास्पद मानिस पनि परेपछि वरिष्ठ कलाकारद्वय मदनकृष्ण श्रेष्ठ, हरिवंश आचार्य लगायतले विभूषण बहिष्कार गरेका थिए । केही संविधानसभाका सांसदहरूले लिन अस्वीकार गरेका थिए। केही पत्रकारले पदक बाहिस्कार गरे। पछिल्ला चार वर्षको तथ्यांक हेर्दा विभूषण पदकको संख्या बर्सेनि बढिरहेको देखिन्छ। कुनै मापदण्डबिना हचुवाका भरमा विभूषण वितरण गरिएका कारण संख्या बढ्दै गएको हो। २०७५ सालमा ५ सय १८, २०७६ मा ६ सय ३४,२०७७ मा ५ सय ९५, २०७८ मा ९ सय ३, २०७९ मा ९ सय ९८ वितरण गरिएको छ। २०८० र २ हजार ८१ वितरण भएको छैन। मुलुकमा गणतन्त्र आएपछि २०६७ सालबाट विभूषण वितरण गरेका हुँदै आएको थियो । २०६८ र २०७२ मा प्राविधिक कारणले वितरण भएन। विभूषण, मानपदवी, अलंकार पदक बनाउन पनि ठूलो खर्च लाग्ने गरेको छ। प्रत्येक वर्ष १० भन्दा करोड रकम लाग्ने गरेको छ। विगतमा राजतन्त्रको समयमा राजाको शुभ जन्मोत्सवमा राष्ट्रिय जीवनमा उल्लेखनीय योगदान गर्ने व्यक्तित्वलाई विभिन्न श्रेणीका अलंकार मानपदवी, विभूषण र पदकको घोषणा गरिन्थे। त्यो बेला गोरखा दक्षिण बाहु भन्ने पदक निकै ख्याति प्राप्त थियो। गणतन्त्र आएसँगै त्यो पदक खारेज गरियो। विभूषण भनेको के हो ? संविधानको धारा २७७ मा व्यवस्था भए अनुरूप विभूषण ऐन, २०६४ बमोजिम राष्ट्रपतिबाट राष्ट्रिय जीवनका विभिन्न क्षेत्रमा विशिष्ट योगदान पुर्याउने महानुभावहरूलाई मुलुकका तर्फबाट कदर तथा सम्मानस्वरुप प्रदान गरिने मानपदवी, अलंकार र पदकहरूलाई नै विभूषण भनिन्छ।"
डेडिकेटेड र ट्रंकलाइन बक्यौता तिर्न कात्तिक ८ को अल्टिमेटम,"काठमाडौं : नेपाल विद्युत् प्राधिकरणले डेडिकेटेड तथा ट्रंकलाइन बक्यौतो रकम तिर्न डेढ महिनाको अल्टिमेटमसहित उद्योगीलाई पुनः पत्र पठाएको छ। प्राधिकरणका प्रवक्ता चन्दन घोषले भदौ २४ गते नै उद्योगी व्यवसायीलाई बक्यौता बुझाउन भन्दै पत्र पठाएको बताए। डेडिकेटेड तथा ट्रंकलाइन बक्यौता भएका उद्योगलाई कात्तिक ८ गतेको अल्टिमेटमसहित पत्र पठाइएको उनले बताए। प्राधिकरणले बक्यौता रहेका ६१ उद्योगलाई पत्र पठाएको हो। यो बक्यौता ०७२ साउनदेखिको भए पनि विवाद ०७६ मा प्राधिकरणले छुट बिल पठाएपछि सुरु भएको हो। प्राधिकरण आर्थिक प्रशासन विनियमावली, ०६८, विद्युत् वितरण विनियमावली, २०६९ को विनियम २० र विद्युत् महसुल संकलन विनियमावली, ०७३ को विनियम ५ (१३) मा प्राधिकरणका उपभोक्ताहरूलाई बिलिङ गर्दा जुनसुकै कारणबाट छुट भएमा सोको जानकारी भएपश्चात् जुनसुकै समयमा छुट बिल गर्ने कानुनी व्यवस्था रहेको छ। सोही व्यवस्थालाई टेकेर प्राधिकरणले औद्योगिक ग्राहकहरूलाई छुट बिल जारी गरेको बताउँदै आएको छ। प्राधिकरणले बक्यौता नतिरेको भन्दै गत असार २५ गतेदेखि उद्योगको लाइन काट्न सुरु गरेको थियो। सरकार परिवर्तनसँगै प्राधिकरणले लाइन जोडेको थियो। सरकारले ३ महिनाभित्र बक्यौता विवाद सुल्झाउन नसके पुनः लाइन काट्ने प्राधिकरणले त्यतिबेलै बताएको थियो। प्राधिकरणले ठ्याक्कै ३ महिनामा बक्यौता बुझाउने गरी अल्टिमेटम सहितको पत्र उद्योगहरूलाई पुनः पठाएको जनाएको छ। प्राधिकरणले असार ९ गते पनि १५ दिनको अल्मिेटमसहित बक्यौता तिर्न सम्बन्धित ६१ उद्योगीलाई पत्राचार गरेको थियो। प्राधिकरणले लाल आयोगको सिफारिसबमोजिम २०७२ माघदेखि २०७५ वैशाखसम्मको करिब ६ अर्ब ६० करोड रुपैयाँ बक्यौता १५ दिनभित्र बुझाउने गरी सम्बन्धित उद्योगलाई पत्र पठाएको थियो। अहिले पनि सोही अवधिको बक्यौता बुझाउन उद्योगलाई पत्र काटिएको हो। लाइन काट्ने सम्बन्धमा प्राधिकरणले नियमन आयोगको सहमतिका लागि पनि पत्र पठाएको छ। प्रवक्ता घोषले आयोगको निर्देशनका लागि भदौ २६ गते नै पत्र पठाइएको जानकारी दिए। नियमन आयोगका अध्यक्ष डारामप्रसाद धितालले प्राधिकरणको पत्र प्राप्त भएको जनाए। प्राधिकरणले आफ्नो विनियमको कार्यान्वयन गर्न सल्लाहसुझाव माग्न पत्र पठाएको अध्यक्ष धितालले जानकारी दिए। उनले मन्त्रिपरिषद्को निर्णय, मन्त्रीस्तरीय निर्णय, अदालतका फैसलाहरू, आयोगको नै पुराना फैसला तथा निर्णयसहितको आधारमा प्राधिकरणले उपयुक्त रणनीति अपनाइ बाँकी बक्यौता उठाउन उपयुक्त हुने जवाफ दिइएको बताए। मन्त्रिपरिषद्ले लाल आयोगको सिफारिसअनुसार बक्यौता उठाउन प्राधिकरणलाई अनुमति दिएको थियो। प्राधिकरण र निजी उद्योगीबीच डेडिकेटेड फिडर तथा ट्रंक लाइनको विद्युत् महसुलको विवाद उत्कर्षमा पुगेपछि २०८० माघ २४ गते सरकारले आयोग गठन गरेको थियो। सर्वोच्च अदालतका पूर्वन्यायाधीश गिरीशचन्द्र लालको संयोजकत्वमा गठित आयोगले करिब ३ महिना लगाएर प्रतिवेदन तयार गयो। प्रतिवेदनमा विवादित तीन समयका बारेमा उल्लेख गरेको छ। २०७२ साउनदेखि २०७२ पुससम्म, २०७२ माघदेखि २०७५ वैशाखसम्म र २०७५ जेठदेखि जेठमसान्तसम्मको समयलाई अध्ययन गरेको प्रतिवेदनमा भनिएको छ। मुलुकमा लोडसेडिङ भएको अवधिमा प्राधिकरणले आफ्ना औद्योगिक ग्राहकलाई डेडिकेटेड र ट्रकलाइनमार्फत विद्युत् आपूर्ति गरेको थियो। उक्त अवधिहरूमध्ये २०७२ साउनदेखि २०७२ पुससम्मको अवधि महसुल निर्धारण आयोगबाट महसुल निर्धारण न भै सकेको अवधि हो। २०७२ माघदेखि २०७५ वैशाखसम्मको समय भनेको विद्युत् नियमन आयोगबाट महसुल निर्धारित भएकोे अवधि हो। २०७५ जेठदेखि ०७७ जेठ मसान्तसम्मको समय प्राधिकरणको सूचनाअनुसार नै लोडसेडिङ अन्त्य भइसकेको समय हो। पहिलो र तेस्रो अवधिको विवादित बक्यौताका सम्बन्धमा कतिपय मुद्दा अदालतमा विचाराधीन रहेको अहिले निर्णय गर्न नमिल्ने भनेको छ। त्यसैले यो अवधिमा बक्यौता लिनु उपयुक्त नहुने आयोगको निश्कर्ष छ। यही निश्कर्षको आधारमा आयोगले सरकारलाई सिफारिस गरेको थियो। लाल आयोगको सिफारिसपछि तत्कालीन प्रचण्ड सरकारको मन्त्रिपरिषद्ले उक्त सिफारिसलाई कार्यान्वयन गराउन ऊर्जा मन्त्रालयलाई निर्देशन दियो। बक्यौता विवादमा प्राधिकरणको प्रमाण पुगेको छ : लेखा समिति नयाँ सरकार गठनसँगै उचालिएको डेडिकेटेड तथा ट्रंकलाइन विवादलाई सुल्झाउन सार्वजनिक लेखा समितिले पुनः अध्ययन गरेको थियो। बक्यौता विवाद उत्कर्षमा पुगेको बेलामा समितिले प्राधिकरणसँगै बक्यौता भएको प्रमाण पेस गर्न निर्देशन दिएको थियो। लेखा समितिको निर्देशनपछि प्राधिकरणले आवश्यक सबै कागजात तथा प्रमाण समितिमा बुझाएको थियो। प्राधिकरणले समितिलाई पठाएको प्रमाणहरूको अध्ययन गरिएको समिति सचिव एकराम गिरी बताउँछन्। प्राधिकरणले पठाएको टाइम्स अफ डे(टीओडी) मिटर लगायतका प्रमाणहरूका आधारमा बक्यौता उठाउन सक्ने निष्कर्ष निकालिएको उनले जानकारी दिए। प्राधिकरणले लेखा समितिलाई पठाएका प्रमाण बक्यौता रकम उठाउन पर्याप्त रहेको देखिन्छ, गिरीले अन्नपूर्णसँग भने। २०७६ पुसमा सरकारले गठन गरेको उच्चस्तरीय समिति, अख्तियार दुरुपयोग अनुसन्धान आयोग र सार्वजनिक लेखा समितिले नै विद्युत् बक्यौता उठाउन सिफारिस गरेको थियो। छुट दिने अधिकार नभएको भन्दै यी समितिहरूले विद्युत् नियमन आयोगलाई जिम्मेवारी दिएका थिए। आयोगले पनि माथिका समितिहरूको सिफारिसलाई आत्मसाथ गर्दै डेडिकेटेड तथा ट्रंकलाइनको हकमा भएका व्यवस्था कार्यान्वयन गर्ने गरी मिटर रिडिङको आधारमा बक्यौता उठाउन निर्देशन दिएको थियो। तर, प्राधिकरणको बक्यौता विवाद पनि मिटर रिडिङमा नै अल्झिएको हुनाले त्यसको समाधान हुन सकेन। बक्यौता भएका उद्योगीहरूले टाइम्स अफ डे(टीओडी) मिटरको प्रमाण नभई नतिर्ने बताउँदै आएका छन् भने प्राधिकरणले मिटरमा उठेको बिलको आधारमा नै बिलिङ गरेको बताउँदै आएको छ। पछिल्लो लाल आयोगले उठाउन सिफारिस गरेको अवधीमा पनि यही विवाद नै बल्झिएको हो। अझ यसमा बक्यौता भएका उपभोक्ताहरूले डेडिकेटेड र ट्रंकलाइनको व्यवस्था छुट्टाछुट्टै भएकाले बिलिङ पनि छुट्टै आउनुुपर्ने बताउँदै आएका छन्। यहाँ डेडिकेटेडको हकमा निरन्तर २० घन्टा बिजुली प्रयोग गरेको र ट्रंकलाइनको हकमा ६ घन्टाभन्दा बढी लोडसेडिङ भएको बेला भन्ने व्यवस्था गरिएको छ। सुरुमा प्राधिकरणले २३९ औद्योगिक ग्राहकलाई डेडिकेटेड र ट्रंकलाइनको सुविधा दिएकामा विवादकाबीच १७८ डेडिकेटेड ग्राहकहरूले बक्यौता तिरेको प्राधिकरणको नै तथ्यांक छ। बाँकी ६१ औद्योगिक ग्राहकहरूले मात्र बक्यौता तिरेका छैनन्।"
मदिराले लियो राउटे युवाको ज्यान,"दैलेख : लोपोन्मुख राउटे समुदायका एक युवाको मृत्यु भएको छ। बुधबार राति समुदायका २२ वर्षीय वृषबहादुर शाहीको मृत्यु भएको हो। अत्यधिक मदिरा सेवनका कारण उनको स्वास्थ्य अवस्था कमजोर हुँदै गइरहेको थियो। मदिरा सेवनकै कारण विगत ६ महिनादेखि बिरामीले उनी थला परेका थिए। उनलाई उपचारका लागि गत भदौ ३१ गते कर्णाली प्रदेश अस्पताल सुर्खेत लगिएको थियो। राउटे नागरिकहरू आम नागरिक सरह उपचार गर्न मान्दैनन्। बस्तीमा लैजाँदै गर्दा उनको बाटोमै मृत्यु भएको हो। राउटे समुदाय हाल दैलेखको गुराँस गाउँपालिका१ सिमेसालमा बसोबास गर्दै आइरहेका छन्। अस्पतालबाट बस्तीतर्फ लैजाँदै गर्दा कल्याणकाँधमा मृत्यु भएको राउटे परियोजनाबाट खटिएका शिक्षक लालबहादुर खत्रीले जानकारी दिए। मृतक युवा विगत ६ महिनादेखि बिरामी परेका थिए, हामीले सम्झाई बुझाई अस्पताल पुर्याउन सबै प्रयास गर्यौं, तर अस्पताल जानै मानेनन्, बिरामी भएर थप थला पर्न थालेपछि भदौ ३१ गते अस्पताल जान तयार भए, खत्रीले भने, बुवाआमालाई सँगै लिएपछि मात्रै अस्पताल जान्छु भनेपछि बुवाआमालाई साथमा लिएर अस्पताल पठाएका थियौँ। अस्पतालमा खकार परीक्षण गर्दा क्षयरोग देखिएको परियोजनाका स्वास्थ्यकर्मी विनोद बिसीले बताए। राउटे युवाको उपचारमा संलग्न चिकित्सकले सरुवा टिबी रोग देखिएको भन्नुभयो, क्यान्सर पो होकी भनेर मासु लिएर चेक गर्न खोज्दा राउटे मन्जुर भएनन्, अस्पतालले डिस्चार्ज गरिदियो, फर्काएर बस्तीतिर लैजाँदै गर्दा बाटोमा मृत्यु भएको हो, बिसीले भने। यसअघि मृतकका दाजु कपिल शाहीको ६ वर्षअघि मृत्यु भएको थियो। मृतक वृषबहादुर शाहीसँगै राउटेको जनसंख्या घटेर एक ३४ झरेको छ। यो समुदायको संख्या निरन्तर घट्दो क्रममा छ। २०७५ असार यता यो समुदायमा ४३ जनाको मृत्यु भएको छ भने ३१ जनाको मात्र जन्म भएको राउटे परियोजनाका शिक्षक लालबहादुर खत्रीले बताए।"
"जहाँ खल्तीका होइन, तथ्यांकका आधारमा हुन्छन् योजना छनोट","वीरेन्द्रनगर : सके खल्तीका नभए आफन्तका योजना। त्यो पनि नभए डल्लो बजेट राख्ने। अनि, मौका मिल्यो कि, डल्लो बजेट फुटाएर आफू र आफन्त का योजनामा छर्ने। यस्तै विकृति छाएको छ केन्द्रदेखि स्थानीय तहसम्म। जनताको आवश्यक्ता एकातिर, बजेट अर्कोतिर हुँदा न बजेटको सदुपयोग हुन्छ, न त जनताले विकासको फल नै चाख्न पाउँछन्। यस्तै, बेथिति, विसंगति र लापरवाहीलाई रोक्न कर्णालीमा तथ्यांकमा आधारित विकास मोडेल सुरु भएको छ। सुर्खेतको लेकबेंसी नगरपालिकाले आर्थिक वर्ष २०७९०८० देखि यस्तो अभ्यास सुरु गरेको हो। लेकबेंसीले एकीकृत तथ्यांक व्यवस्थापन प्रणाली (आईडीएमएस) लागू गरेको छ। प्रमाणमा आधारित विकासलाई जोड दिएको छ। अरू, स्थानीय तह पनि यो मोडलबारे सिक्दै छन्। लेकबेंसी नगरपालिकाले सूचना तथा तथ्यांक व्यवस्थापन ऐन, ०८० लागू गर्यो। अनि, कहाँ के कस्तो विकास आवश्यक छ ? कहाँ बजेट पुग्यो? कहाँका जनता बजेटबाट बञ्चित भए ? भनेर तथ्यांक प्रणाली बनायो। अनि, जनताको आवश्यक्ता र प्रमाणका आधारमा योजनाको छनोट गर्न थाल्यो। यसो हुँदा न खल्तीका योजना पर्ने भए, न त पहुँचका योजनाले नै स्थान पाए। नगर प्रमुख उमेशकुमार पौडेलले तथ्यमा आधारित विकास र बजेटमा हुने दुरुपयोगलाई रोक्न नीतिगत सुधार थालिएको बताए। स्रोत साधनहरूमा जहिल्यै पहँुचवालाको मात्रै बर्चस्व हुन्छ, पौडेलले भने, तर हाम्रो नगरपालिकामा जनप्रतिनिधि, कर्मचारी वा पहुँचवालाको जोडबलका आधारमा नभई तथ्यांक विश्लेषणका आधारमा विकास निर्माणका योजना छनोट हुन्छन्। त्यहीअनुसार बजेट विनियोजन गर्ने गरिएको छ। स्थानीय भूगोल र आवश्यक्ताका आधारमा तथ्यांकको विश्लेषण गर्ने र त्यसैमा टेकेर नीति, कार्यक्रम र बजेट बनाउँदा कसैले पनि विरोध गर्ने ठाउँ नरहने नगर प्रमुख पौडेलले बताए। त्यस्तै स्थानीय सरकारले भैपरी आउने शीर्षकमा करोडौंको डल्लो बजेट राख्ने गर्छन्। अनुकूलतामा पार्टीका कार्यकर्ता, आफन्त, पहुँचवाला र आर्थिक लेनदेनमा डल्लो बजेट वितरण गर्छन्। तर, लेकबेंसीले भने डल्लो बजेट नै राख्दैन। सबै बजेट एकमुस्ट विनियोजन गर्ने अभ्यासको सुरुवात गरेको छ। जनप्रतिनिधि, कर्मचारी वा पहुँचवालाको जोडबलका आधारमा नभई तथ्यांक विश्लेषणका आधारमा विकास निर्माणका योजना छनोट हुन्छन्। उमेशकुमार पौडेल, मेयर, लेकबेंसी नगरपालिका, नगरप्रमुख पौडेलका अनुसार नगरपालिकाबाट तथ्यांक एवं प्रमाणका आधारमा योजना छनोट र राहत वितरण जस्ता कामहरू हुन थालेपछि जनप्रतिनिधि प्रति जनविश्वास पनि बढेको छ। सरकारले सेवा दिँदा न्यायोचित रूपमा वितरण गर्ने मुख्य आधार नै तथ्यांक हो। यसलाई प्रयोगमा ल्याउँदा सरकारप्रति उठिरहने प्रश्नहरूमा पनि कमी आएको छ। नगरपालिकाले यसपटक जनसंख्या र पछाडि पारिएको क्षेत्रलाई प्राथमिकता दिएर बजेट विनियोजन गरेको छ। आगामी वर्षदेखि पूर्णरूपमा तथ्यांक एवं प्रमाणमा आधारित योजना निर्माण गर्ने गरी तयारी गरिएको नगरपालिकाले जनाएको छ। तथ्यांक प्रणालीले नगरपालिकाको वस्तुगत अवस्था थाहा पाउन र नागरिकले चाहेको विकास दिन पनि सहज भएको छ। लेकबेंसीले विभिन्न क्रियाकलाप सञ्चालन गर्दा आधिकारिक तथ्यांकको सहायता लिने प्रचलनको सुरुवात गरिसकेको छ। यसले गर्दा जनप्रतिनिधिलाई निर्णय प्रक्रियामा सजिलो हुने, आपसमा विवाद नहुने र दुरुपयोगको सम्भावना पनि कम हुने बताइएको छ। प्रदेश राजधानी वीरेन्द्रनगरसँगै जोडिएको लेकबेंसीले आफ्नो नगरपालिकाको जनसांख्यिक प्रोफाइल पनि तयार पारिसकेको छ। यसले नगरपालिकामा भएको आम नागरिकको अवस्था सूक्ष्म रूपमा विश्लेषण गरिएको छ। सूचना तथा तथ्यांक व्यवस्थापन ऐनका आधारमा एकीकृत तथ्यांक व्यवस्थापन प्रणालीलाई सञ्चालन गरिएको र तथ्यांक प्रविष्टीकरणको काम जारी रहेको नगर उपप्रमुख बिमला खड्लुकले बताइन्। त्यहाँ संकलित कागजी तथ्यांकलाई डिजिटलाइजेसन गर्ने काम भइरहेको छ। स्थानीय तहले संकलन गर्ने २१ वटै क्षेत्रका तथ्यांकहरूलाई विश्लेषण गरी एकीकृत तथ्यांक प्रणालीमा प्रविष्ट गर्ने काम भइरहेको छ। खासगरी लेकबेंसीमा घरधुरी, जनसंख्या, आयु, अनुदानबाट निर्माण भएका घरहरूको विवरण, बैंक तथा वित्तीय संस्थामा खाता हुने परिवारको विवरण, घरको स्वामित्वको अवस्था, खानेपानी तथा इन्धनको स्रोत, शौचालयको प्रयोग, सबै परिवारहरूको आर्थिक अवस्थाका आधारमा वर्गीकरण, परिवारमा अनुपस्थित हुने संख्या, घरजग्गामा महिलाको स्वामित्वको अवस्थालगायतका तथ्यांकहरू समावेश छन्। जसले नगरपालिकामा लक्षित समूह केन्द्रित योजना छनोट गर्न महत्वपूर्ण सहयोग पुगेको छ। कार्यपालिकाले राहत एवं अनुदान सिफारिस गर्दा होस् या कार्यक्रम तर्जमा गर्दा सम्बन्धित क्षेत्रको जनसांख्यिक अवस्थालाई विश्लेषण गरी काम थालिसकेको छ। राष्ट्रिय तथ्यांक कार्यालयको ०७८ को जनगणनाअनुसार लेकबेंसी नगरपालिकाको जनसांख्यिक प्रोफाइलको मस्यौदा हस्तान्तरण गरिसकेको छ। कर्णालीमा यस्तो प्रोफाइल बनाउने लेकबेंसी पहिलो स्थानीय तह हो। सिम्ता पनि सिक्दै सुर्खेतकै सिम्ता गाउँपालिकाले पनि तथ्यांकमा आधारित विकासको मोडल लागू गर्ने तयारी गरेको छ। बेलायती सरकारको सहयोगमा द एसिया फाउन्डेसनद्वारा सञ्चालित विकासका लागि तथ्यांक कार्यक्रमले प्राविधिक सहयोग गरिरहेको छ। सिम्तामा न्यायिक समितिको कामलाई विद्युतीय प्रविधिमा अभिलेखीकरण गर्दै आएको छ। चालू आवदेखि नै एकीकृत तथ्यांक व्यवस्थापन प्रणाली (आईडीएमएस) लागू हुँदै छ। यसले न्यायिक मामला मात्र नभई समग्र गाउँपालिकाको नीति तथा कार्यक्रम, बजेट निर्माणदेखि दैनिक निर्णय प्रक्रियामा सहयोग पुग्ने अपेक्षा गरिएको छ। गाउँपालिका अध्यक्ष ऐनबहादुर चन्दले प्रमाणमा आधारित विकासलाई नै जोड दिन गाउँपालिकाको डिजिटल प्रोफाइल निर्माणको काम अगाडि बढाएको जानकारी दिए। उनले भने, तथ्यांक पनि एक प्रमाण हो। प्रमाणमा आधारित विकास र निर्णय गर्न सकिएको खण्डमा त्यसले प्रभावकारिता, पारदर्शिता र सुशासन अभिवृद्धिमा टेवा पुग्छ। एकीकृत तथ्यांक प्रणाली लागू भएपछि योजना छनोट गर्दा जनगणनाको तथ्यांक, विषयगत शाखाको तथ्यांक, जनसंख्या, भूगोल, सेवा प्रवाह, लाभग्राही, राजस्वको अवस्थालगायतका विषयलाई मुख्य आधार मान्ने गरिएको छ। यसले वडाहरूबीच काममा प्रतिस्पर्धा हुने र राम्रो काम गर्ने वडामा हरेक वर्ष बजेट पनि वृद्धि गर्ने गरिएको छ। सिम्ता गाउँपालिकाले न्याय मामला व्यवस्थापन प्रणाली लागू गरेपछि सफ्टवेयबाटै न्यायिक समितिमा उजुरी दिने व्यवस्था गरेको छ। यो अभ्यास दुई वर्ष अघिदेखि लागू भएको हो। सिम्ता गाउँपालिका उपाध्यक्ष गोमा शर्मा रेग्मीले उजुरीकर्ताले वडाबाटै न्यायिक समितिमा उजुरी दिन पाउने हुँदा कार्यपालिकामै धाउनुपर्ने बाध्यता हटेको बताइन्। न्यायिक समितिमा उजुरी गर्नुपरेमा वडामै निवेदन दिने सुविधा छ। वडामा कर्मचारीले सफ्टवेयरबाटै न्यायिक समितिमा उजुरी पठाउँछन्, उनले भनिन्, यहाँ अनलाइनबाटै दर्ता गरेर उजुरीकर्तालाई दर्ता नम्बर पनि प्रदान गरिन्छ, सामान्य घटनाका सन्दर्भमा वडामा रहेका मेलमिलापकर्ताहरूलाई जिम्मेवारी दिएर त्यतै समाधान गरिन्छ। जटिल प्रकृतिको उजुरी आएमा पक्ष र विपक्षलाई न्यायिक समितिमा बोलाएर समाधानको प्रयास गरिने उनको भनाइ छ। उपाध्यक्ष रेग्मीका अनुसार मुद्दा दर्ता भएपछि न्यायिक समितिद्वारा दिइने हस्तलिखित निस्सा, तारेख, भरपाइलगायत कानुनी प्रक्रिया पूरा गर्न सहज भएको छ। डिजिटल रेकर्डबाटै घरमा बसेर थाहा पाउन सकिन्छ। न्यायिक समितिमा उजुरी गर्नुपरेमा वडामै निवेदन दिने सुविधा छ। वडामा कर्मचारीले सफ्टवेयरबाटै न्यायिक समितिमा उजुरी पठाउँछन् । गोमा शर्मा रेग्मी, उपाध्यक्ष, सिम्ता गाउँपालिका वीरेन्द्रनगरमा नीति बन्यो, कार्यान्वयन बाँकी प्रदेश राजधानी रहेको सुर्खेतको वीरेन्द्रनगर नगरपालिकाले पनि चालू आवको नीति तथा कार्यक्रममा तथ्यांकमा आधारित विकासलाई प्राथमिकता दिने उल्लेख गरेको छ। नीति तथा कार्यक्रमको बुँदा नं १४ मा भनिएको छ, राजस्व पूर्वाधारको अवस्था र जनसंख्यालाई आधार बनाएर उपमहानगरपालिकामा स्तरोन्नति गर्न कर्णाली प्रदेश सरकारमार्फत संघीय सरकारलाई अनुरोध गरिनेछ। यसका साथै वीरेन्द्रनगरको खानेपानीको सहज वितरण, शैक्षिक गुणस्तर सुधार र अन्य सामाजिक क्षेत्रका क्रियाकलापहरू सञ्चालन गर्दा जनसंख्यालाई मुख्य आधार बनाएर निर्णय लिने नीति अघि सारेको हो। नगर प्रमुख मोहनमाया ढकालले नगरपालिकाको तथ्यांकअनुसार सबैभन्दा बढी समस्या खानेपानीको अभाव रहेकाले त्यसको दिगो समाधानका लागि अबको ५० वर्षपछि वीरेन्द्रनगरमा हुने जनसंख्यालाई मध्यनजर गरी भेरीको पानी सुर्खेत ल्याउने आयोजनाको निर्माण कार्य सुरु गरिएको बताइन्। योजना निर्माण गर्दा जनघनत्व बढी भएको ठाउँमा विकास केन्द्रित गर्ने, सुविधा बढाउने, भूगोललाई पनि आधार मान्ने, शिक्षा, स्वास्थ्यमा पछाडि परेको बस्तीमा त्यसैअनुसार योजना छनोट गर्ने, सबै खाले तथ्यांकहरू व्यवस्थित रूपमा राख्ने, सुविधा लिन आउने सेवाग्राहीको संख्याका आधारमा सेवाको स्तरवृद्धि, सामाजिक सुरक्षा भत्ता, अपांगता, बालबालिका संख्यालगायतका विवरणहरू हरेक वर्ष नियमित अपडेट गरी पारदर्शी बनाउन प्रयास थालेको छ। प्र्रदेशले पनि तथ्यांक हेरेर योजना छनोट गर्छ कर्णाली प्रदेशका मुख्यमन्त्री यामलाल कँडेलले तथ्य, तथ्यांक एवं आवश्यकताका आधारमा योजना निर्माण गर्न सके संघीय शासन प्रणालीप्रति जनविश्वास बढ्ने बताए। उनका अनुसार प्रदेश सरकारले चालू आवको बजेट निर्माण गर्दा मुख्यमन्त्री कार्यालयले सिधै योजना बनाउने, योजना टिप्ने काम गरेन। हामीले झ्यालबाट आएका योजनाहरूलाई पूर्णरूपमा निषेध गर्यौं, अघिल्ला वर्षजस्तो यसपटक हचुवाका भरमा बजेट बनाएनौं, उनले भने, आगामी वर्षको नीति तथा कार्यक्रम र बजेट निर्माणमा पनि ऐन कानुन, कार्यविधि र निर्देशिका निर्माण गरी प्रदेशको तथ्यांकलाई आधार मानेर विकास निर्माणका योजना छनोट गर्ने छौं। स्थानीय वा प्रदेश सरकारले बनाउने योजनाहरू तथ्यांकमा आधारित भएको खण्डमा मात्र ती योजना कार्यान्वयन गर्न सजिलो हुने उनको भनाइ छ। नेपाली कांग्रेस प्रदेश संसदीय दलका प्रमुख सचेतक हिक्मतबहादुर बिष्टले प्रदेश सरकारले आर्थिक पारदर्शिता र आवश्यकतामा आधारित योजना तर्जुमा गर्दा तथ्यांकलाई मुख्य आधारका रूपमा लिनुपर्ने सुझाव दिए। तथ्यांक समग्र प्रदेशको आर्थिक, सामाजिक तथा वातावरणीय अवस्थाको ऐना हो। ऐनामा देखिएको यथार्थतामा योजना छनोट तथा बजेट विनियोजन हुँदा बजेटको सदुपयोग हुनुका साथै प्रदेश सरकारप्रति लक्षित समुदायको विश्वास वृद्धि हुन्छ, उनले भने, बहुसंख्यक नागरिकको विकासमा अपनत्व हुने गरी योजना छनोट गर्न पनि तथ्यांकलाई आधार मान्नु जरुरी छ। प्रदेश सभामार्फत सरकारलाई तथ्यमा आधारित नीति निर्माण, विश्लेषण र परिमार्जन गर्न, योजना तर्जुमा र कार्यान्वयन, अनुगमन तथा मूल्यांकन गर्न दबाब दिइरहने उनले प्रतिबद्धता जनाए। स्थानीय वा प्रदेश सरकारले बनाउने योजनाहरू तथ्यांकमा आधारित भएको खण्डमा मात्र ती योजना कार्यान्वयन गर्न सजिलो हुन्छ । यामलाल कँडेल, मुख्यमन्त्री, कर्णाली प्रदेश प्रदेश योजना आयोग नयाँ पञ्चवर्षीय योजना निर्माणको तयारीमा छ। आयोगका सदस्य डम्बर रावलले २०७८ को जनगणनालाई आधार बनाएर कर्णालीको आगामी पाँच वर्षको योजना तय गर्ने र योजना बैंक निर्माणमा पनि उक्त जनसंख्यालाई नै मुख्य आधार बनाइएको बताए। चामुण्डासैनीमा शिक्षामा प्रगति दैलेखको चामुण्डाबिद्रासैनी नगरपालिकाले पनि तथ्यांकलाई नै आधार मानेर विकास निर्माणको योजना छनोट गर्ने गरेको जनाएको छ। नगरप्रमुख गणेशकुमार शाहीले तथ्यांकमा आधारित विकासले आफ्नो नगरपालिका भित्रको समस्या समाधानमा प्रभावकारिता बढ्ने बताए। हामी निर्वाचित हुने बेला बालबालिका साक्षरता दर ९१ प्रतिशत थियो, त्यसै तथ्यांकलाई आधार मानेर शिक्षामा बजेट केन्द्रित गर्यौं, अहिले उक्त साक्षरता दर ९४ प्रतिशत पुगेको छ, उनले भने, तथ्यांकलाई आधार बनाएर कार्यक्रम सञ्चालन गर्दा अथवा तथ्यांकका आधारमा योजना बनाउँदा शिक्षामा सुधार भएको हो। नगर प्रमुख शाहीका अनुसार नगरभित्र गरिब, अल्पसंख्यक र दलित समुदायमा बेरोजगारीको समस्या थियो। जहाँ सीपमूलक तालिम दिएर १ सय ५० बढी दक्ष जनशक्ति उत्पादन गरी आयआर्जनमा लगाइएको छ। नगरपालिका भित्रका ६२ जना महिलाले सिलाइ, बुनाइ तालिम पाएपछि अहिले उनीहरूले व्यवसाय नै सुरुवात गरिसकेका छन्। नगरपालिका भित्रका सबै दक्ष र अदक्ष कामदारको वर्गीकरण गरिएको छ। नगरभित्र ८ जना अशक्त बालबालिका पढाइबाट बञ्चित रहेको तथ्यांकमा देखिएपछि उनीहरूलाई घरमै शिक्षक उपलब्ध गराएर सबै बालबालिकालाई शिक्षाको पहुँचमा ल्याइएको छ। त्यस्तै नगरका ९ वटै वडामा उच्च जोखिममा रहेका बालबालिकाको तथ्यांक संकलन गरी प्रत्येक वडामा ३० जना बालबालिकालाई शैक्षिक एवं खाद्य सामग्री वितरण गरिएको छ। यस्तै, कालीकोटको तिलागुफा नगरपालिकाले पनि विकास निर्माणको योजना तर्जुमा गर्दा तथ्यांकलाई पहिलो आधार मान्ने गरेको छ। नगरप्रमुख शंकरप्रसाद उपाध्यायले पछिल्लो समय नगरपालिकाले विकास निर्माणका योजनाको छनोट नगरपालिकाको समग्र तथ्यांकलाई विश्लेषण गरी गर्ने गरिएको बताए। हामीले तथ्यांकमा आधारित योजना छनोट गरी समुदायको मागका आधारमा बजेट विनियोजन गर्न थालेका छौं, उनले भने, प्रसूति सेवाको पहुँच नपुगेका वडाहरूमा स्वास्थ्य सचेतना कार्यक्रमहरू, विद्यालय बाहिर रहेका वडामा भर्ना अभियान र शैक्षिक सचेतना, धेरै विद्यार्थी संख्या भएको विद्यालयमा नगरबाटै शिक्षक व्यवस्थापन लगायतका कार्यहरू गर्दै आएको छौं। मुगुको छायानाथ रारा नगरपालिकाले तथ्यांकमा आधारित विकासका साथै नगभित्र संकलित तथ्यांककै आधारमा हरेक वडामा नागरिकलाई तत्काल आवश्यक रहेको वस्तु तथा सेवाहरू बिस्तार गर्न शनिबार जन श्रमदानका लागि उत्प्रेरित गरेको छ। नगर प्रमुख विष्णुकुमार भामले नगरभित्रका सबै वडाहरूमा कतिकति जनसंख्या छ ? केके सेवाहरू आवश्यक छन् भन्ने विषयमा तथ्यांक अध्ययन गरिने बताए। जन श्रमदानबाटै एक घर, एक खानेपानी धारा निर्माण, रंगशाला निर्माण, ४४ वटा विद्यालयका भवन, बेलिब्रिज निर्माण, सडक लगायतका विकास निर्माणका योजनाहरू निर्माण गर्न सफल भएको उनको भनाइ छ। तथ्यांकमा आधारित योजना छनोट गरी समुदायको मागका आधारमा बजेट विनियोजन गर्न थालेका छौं । शंकरप्रसाद उपाध्याय, प्रमुख, तिलागु नगरपालिका स्थानीय सरकारका सकारात्मक अभ्यासहरू यति मात्र होइनन्। कर्णालीका अधिकांश स्थानीय सरकारहरूले पछिल्लो समय तथ्यांकमा आधारित विकासलाई जोड दिन थालेका छन्। जसले स्थानीय सरकारको सेवा प्रवाह र विकासमा आर्थिक पारदर्शिता पनि बढेको छ। तथ्यांकलाई मुख्य स्रोतहरू बनाएर निर्णय लिँदा स्रोतसाधनको उचित वितरण गर्न, समस्याको पहिचान गर्न, नीति निर्माण र योजना बनाउन, समुदायको संलग्नता अभिवृद्धि गर्न र प्रगतिको मूल्यांकन गर्न सहज हुने हुँदा पछिल्ला वर्षहरूमा स्थानीय तहहरूले तथ्यांकीय प्रणाली अवलम्बन गर्न शुरु गरेका हुन्। यस्तो निर्णय गर्दा स्थानीय तहले २०७८ सालको जनगणनालाई आधार बनाउने गरेको पाइएको छ। साथै कर्णालीका स्थानीय तहले जोखिममा रहेका समूह तथा प्राथमिकतामा राख्नुपर्ने समूह पहिचान गर्न गराउन, मानवीय कार्य तथा राहत वितरणमा समेत तथ्यांकको प्रयोग गर्न थालेका छन्। बजेटको पूर्वतयारी, स्रोत अनुमान तथा बजेट सीमा निर्धारणलगायतका कार्यहरू गर्दा तथ्यांकमा आधारित भएर गर्न थालिएको छ। विकास कार्यक्रमको छनौट, तयारी, कार्यान्वयन तथा मूल्यांकन गर्दा महिला, दलित, अपांगता भएका व्यक्ति, लैंगिक तथा यौनिक अल्पसंख्यक, पछाडि पारिएका वर्गहरूको जनसंख्या, सहभागिता र लाभसम्बन्धी तथ्यांकलाई विशेष ध्यान दिने गरिएको छ।"
