शीर्षक,विवरण
वडाध्यक्षको निधन,काभ्रे : जिल्लाको रोशी गाउँपालिका वडा नम्बर १ का वडाध्यक्ष श्रीदास लामाको उपचारका क्रममा निधन भएको छ। वडाध्यक्ष लामा लामो समयदेखि क्यान्सर रोगको उपचार गर्दै आएका थिए। आइतबार उनको उपचारका क्रममा अस्पतालमा मृत्यु भएको गाउँपालिकाले विज्ञप्ति मार्फत जनाएको छ। नेकपा एमाले जिल्ला कमिटी सचिवालय सदस्य लामाको निधनप्रति नेकपा एमाले काभ्रेले शोक वक्तव्य जारी गरेको छ। एमाले काभ्रेका अध्यक्ष राजन भुर्तेलले जारी गरेको शोक वक्तव्यमा लामा पार्टीको कुशल र जुझारु नेताको साथै अन्त्यन्तै जनप्रिय जनप्रतिनिधि रहेको उल्लेख गरिएको छ। उनको निधनले जिल्लाको कम्युनिस्ट आन्दोलनमा अपुरणीय क्षति पुगेको शोक वक्तव्यमा उल्लेख छ। लामा २०७४ को निर्वाचनमा पनि वडाध्यक्षमा निर्वाचित भएको थियो।
लक्ष्मी सनराइज बैंक र आइएफसीबीच साझेदारी,"काठमाडौं : लक्ष्मी सनराइज बैंकले नेपालमा वित्तीय दुरुपयोग समाधान गर्न अन्तर्राष्ट्रिय वित्त निगम (आइएफसी)सँगको साझेदारीमा एम्पावर फाइनान्स एलायन्स अन्तर्गत सम्झौतामा हस्ताक्षर गरेको छ। नेपालमा यस प्रकारको पहिलो पहलका रूपमा गरिएको यो सम्झौताले वित्तीय दुरुपयोगलाई सम्बोधन गर्दै यसलाई समाधान गर्न कदमहरू चाल्नेछ। अष्ट्रेलिया सरकारको विदेश मामिला तथा व्यापार विभागको समर्थन प्राप्त यस साझेदारीले वित्तीय सुरक्षा सुधार र समावेशी आर्थिक वृद्धिलाई टेवा पुर्याउनेछ। पतिपत्नि, वृद्ध आफन्त वा घरपरिवारका अन्य सदस्यहरूमाथि नियन्त्रण जमाउँदै हुने वित्तीय स्रोतहरूको दुरुपयोग वित्तीय दुरुपयोग हो। यसमा परिवारका सदस्यहरुको बैंक खाता र कर्जा जस्ता वित्तीय साधनहरूको दुरुपयोग जस्तै, आफ्नो बैंक खाता आफ्नो नभई अरूको नियन्त्रणमा हुनु, वित्तीय संस्थाहरूबाट आफ्नो लागि नभई अरूका लागि ॠण लिन बाध्य बनाइनु जस्ता क्रियाकलापहरू पर्छन्। यसले वित्तीय समावेशीकरणका प्रयासलाई कमजोर बनाउनुका साथै वित्तीय नोक्सान, क्रेडिट रेटिङ तथा प्रतिष्ठानमा नकारात्मक असर र वित्तीय संस्थाप्रतिको विश्वासको संकट निम्त्याउने जस्ता गम्भीर प्रभाव पार्न पनि सक्छ। वित्तीय दुरुपयोगले जनजीवनमा विभिन्न अवरोध पुर्याउनुका साथै वित्तीय प्रणालीप्रतिको विश्वासलाई पनि घटाउँछ। यस साझेदारीमार्फत हामी वित्तीय दुरुपयोगलाई पहिचान र रोकथाम गर्न वित्तीय संस्थाहरूमा नै मानकहरू लागू गरी प्रणालीगत सुधार ल्याउन र वित्तीय गतिविधिहरूका लागि सुरक्षित वातावरण सिर्जना गर्न चाहन्छौ, आइएफसीका बंगलादेश, भुटान, र नेपालको देशीय प्रबन्धक मार्टिन होल्टमानले भने। एम्पावर फाइनान्स एलायन्सु मार्फत आइएफसीले लक्ष्मी सनराइज बैंकलाई सुरक्षित बैंकिङ सेवाहरू विकास गर्न आवश्यक मार्ग निर्देशन दिनेछ। यसले बैंकलाई वित्तीय दुरुपयोग रोकथाम र समाधानमा आफ्नो भूमिका परिभाषित गर्न र कार्यान्वयनको अवस्था जानकारीका लागि आन्तरिक परीक्षण गर्न सहयोग पुर्याउनेछ। यो साझेदारी बैंकिङ क्षेत्रमा वित्तीय दुरुपयोग जस्तो महत्त्वपूर्ण तर प्रायः बेवास्ता गरिने समस्यालाई समाधान गर्ने तर्फ एक महत्त्वपूर्ण कदम हो, लक्ष्मी सनराइज बैंकका प्रमुख कार्यकारी अधिकृत अजय विक्रम शाहले भने। आइएफसी सँगको सहकार्यमा हामी वित्तीय सेवाहरूमा सुरक्षा र समावेशीतालाई पुनः परिभाषित गर्दै नयाँ मापदण्डहरू स्थापना गर्ने र संवेदनशील समूहहरूका लागि सुरक्षित वातावरण सिर्जना गर्ने लक्ष्य राखेका छौँ। गत अगस्ट महिनामा आइएफसीद्वारा अष्ट्रेलिया सरकारको समर्थनमा सुरू गरिएको एम्पावर फाइनान्स एलायन्समा नेपाल, पपुआ न्यू गिनी, श्रीलंका, भानुआतु, र भियतनामका नौ वित्तीय संस्थाहरू समावेश छन्, जसले सामूहिक रूपमा ३ करोडभन्दा बढी ग्राहकहरुलाई सेवा प्रदान गर्दछन्। हरेक बैंकसँग सहकार्य गर्दै यस एलायन्सले वित्तीय दुरुपयोगको जोखिम घटाउन सुरक्षित बैंकिङ सेवाहरूको मूल्यांकन, डिजाइन, र विकास गर्न मार्गनिर्देशन प्रदान गर्दछ। यो सहकार्यले लक्ष्मी सनराइज बैंक र आइएफसीको समावेशीतालाई प्राथमिकता दिँदै सुरक्षित र न्यायसंगत वित्तीय प्रणाली सिर्जना गर्ने साझा दृष्टिकोणलाई पुष्टि गर्दछ। एम्पावर फाइनान्स एलायन्स कार्यक्रम वित्तीय दुरुपयोग समाधान गर्न र उपेक्षित समुदायहरुको समर्थन गर्न बैंकिङ क्षेत्रका लागि नयाँ र उदाहरणीय पहल हो।"
महिला भलिबलको उपाधि जनज्योती माविलाई,"अर्घाखाँची : अन्तरपाटी महिला सञ्जाल अर्घाखाँचीको आयोजनामा सन्धिखर्कमा उपप्रमुख कप नगर स्तरीय महिला भलिबल खेल प्रतियोगिता सम्पन्न भएको छ। सन्धिखर्क नगरपालिकाका विभिन्न ११ माध्यमिक विद्यालयको सहभागिता रहेको महिला भलिबल प्रतियोगितामा जनज्योती माध्यमिक विद्यालयले प्रथम स्थान हासिल गर्न सफल भएको छ। सन्धिखर्क नगरपालिकाको आर्थिक सहयोगमा सञ्चालन गरिएको खेल शुक्रबारदेखि सन्धिखर्कको टुँडिखेलमा सुरु भएको थियो। आज भएको फाइनल खेलमा अर्घाखाँची आवसीय माविलाई सोझो सेटमा हराउँदै जनज्योती मावि सन्धिखर्क २ चुत्राबेसीले प्रथम स्थान हासिल गरेको आयोजक अन्तरपाटी महिला सञ्जालका अध्यक्ष चन्द्रा गैरेले बताइन्। प्रतियोगितामा अर्घाखाँची आवासीय मावि द्वितीय, गौरी शंकर ईंग्लिश बोर्डिंग स्कुल तृतीय र भगवती मावि शंखेटारी सान्त्वना भएको अन्तरपाटी महिला सञ्जालका दीपा आचार्यले जानकारी दिइन्। भलिबल खेलमा प्रथम, द्वितीय र तृतीय स्थान हासिल गर्ने टिमले ट्रफी , मेडल, प्रमाणपत्र र सहित नगद पुरस्कार २० हजार, १५ हजार, आठ हजार र पाँच हजार प्राप्त गरेका छन्।"
रास्वपा सभापति रवि लामिछानेको सांसद पद निलम्बन हुने,"पोखरा : राष्ट्रिय स्वतन्त्र पार्टीका सभापति रवि लामिछानेको सांसद पद निलम्बनमा पर्ने भएको छ। पोखराको सूर्यदर्शन सहकारीको रकम अपचलन आरोपमा हिरासतमा रहेका पूर्वगृमन्त्री लामिछानेविरुद्ध सम्पत्ति शुद्धीकरणसम्बन्धी कसूरमा मुद्दा दर्तामा पनि अदालतमा मुद्दा दर्ता भएपछि उनको सांसद पद स्वतः निलम्बन हुने भएको हो। लामिछानेविरुद्ध तीन कसूरमा मुद्दा दर्ता भएको जिल्ला सरकारी वकिलको कार्यालय कास्कीका सूचना अधिकारी शान्तिदेवी शर्माले जानकारी दिइन्। उनका अनुसार लामिछानेमाथि सहकारी ठगी,संगठित अपराध र सम्पत्ति शुद्धीकरणसम्बन्धी कसूरमा मुद्दा दर्ता भएको हो। मुद्दाको अन्तिम किनारा नलाग्दासम्म लामिछानेको सांसद पद निलम्बन हुने भएको हो। सम्पत्ति शुद्धीकरण ऐन (मनी लाउण्डरिङ) निवारण ऐनमा भनिएको छ, प्रचलित कानून बमोजिम स्थापित संगठित संस्थाको कुनै पदाधिकारी वा कर्मचारी वा कुनै राष्ट्र सेवक यस ऐन बमोजिम थुनामा रहेकोमा त्यसरी थुनामा रहेको अवधिभर र निज उपर दफा २२ बमोजिम मुद्दा दायर भएकोमा सो मुद्दाको किनारा नभएसम्म त्यस्तो कर्मचारी, पदाधिकारी वा राष्ट्र सेवक स्वतः निलम्बन भएको मानिनेछ। प्रतिनिधि सभा सञ्चालन नियमावली २०७९मा भने मुद्दामा अभियोगपत्र दायर भई निज पुर्पक्षको लागि थुनामा बस्नुपर्ने समयमा मात्र निलम्बनमा रहने र पारिश्रमिक, सेवा र सुविधा समेत स्थगित हुने उल्लेख छ। प्रतिनिधि सभा सञ्चालन नियमावली २०७९ को २४८ को उपनियम ३ मा भनिएको छ, प्रचलित कानुन बमोजिम तीन वर्ष वा सोभन्दा बढी कैदको सजाय हुने वा नैतिक पतन देखिने फौजदारी मुद्दामा अभियोगपत्र दायर भई निज पुर्पक्षको लागि थुनामा रहेकोमा त्यस्तो थुनामा रहेको अवधिभर वा अदालतको आदेश बमोजिम पुर्पक्षको लागि थुनामा बस्नुपर्नेमा त्यस्तो थुनामा नबसी फरार रहेको भएमा निजलाई सदस्यको हैसियतले कुनै कार्य गर्न वा कुनै अधिकार वा उन्मुक्ति प्राप्त हुने छैन र त्यस्तो अवधिभर निज निलम्बनमा रहने र पारिश्रमिक, सेवा र सुविधा समेत स्थगित हुनेछ। उपनियम ४ मा भनिएको छ, कुनै सदस्यलाई फौजदारी मुद्दामा अदालतको फैसलाले कैदको सजाय हुने ठहर भएकोमा त्यस्तो कैदमा बस्नु पर्ने अवधिभर वा कुनै सदस्यले फौजदारी मुद्दामा अदालतको फैसला बमोजिम कैदको सजाय भुक्तान गरिरहेकोमा सो अवधिभर वा कुनै सदस्यले कैद भुक्तान गर्न बाँकी रहेमा वा पक्राउ परि कैद भुक्तान नगरेसम्मको अवधिभर त्यस्तो सदस्य स्वतः निलम्बन भएको मानिनेछ। रास्वपाका सभापति लामिछानेमाथि २७ करोड ८९ लाख रुपैयाँभन्दा बढी गैरकानुनी रुपमा आर्जन गरेको आरोपसहित मुद्दा दर्ता भएको छ। सरकारी वकिलको कार्यालयले दायर गरेको मुद्दामा लामिछानेकी श्रीमती निकिता पौडेलको नाममा रहेको सम्पत्ति जफत गर्न समेत माग गरेको छ।"
खानेपानीका योजनालाई प्रभावकारी रूपमा अघि बढाइन्छ : खानेपानीमन्त्री यादव,"नुवाकोट : संघीय खानेपानी मन्त्री प्रदीप यादवले नुवाकोटमा बाढी र पहिरोले क्षतिग्रस्त विदुर खानेपानी आयोजनाको मुहानको स्थलगत अवलोकन गरेका छन्। उनले तत्काल र दीर्घकालीन रूपमा गर्नुपर्ने कार्यहरूको योजना बनाएर अगाडि बढ्ने प्रतिबद्धता जनाएका छन्। नुवाकोटको विदुर नपाभित्रका ४५ सय घरधुरीले पिउँदै आएको फलाखु खोलाको मुहानमा पुगेर मन्त्री यादवसहितको टोलीले आयोजनालाई प्रभावकारी रूपमा अगाडि बढाउने आफूले प्राविधिक टोली खटाउने बताए। विदुर नपाभित्र खानेपानी उपलब्ध गराउँदै आइरहेको विदुर खानेपानी तथा सरसफाइ उपभोक्ता संस्थामार्फत सञ्चालित खानेपानी ल्याइएको फलाखु खोलाको बाँधस्थल र पाइप लाइनमा बाढी र पहिरोले गरेको क्षतिको पुनर्निर्माण तथा खानेपानीको बाँध निर्माणको लागि मन्त्री यादवसहितको टोलीले स्थलगत निरीक्षण गरेका हुन्। उनले मन्त्रालयको तर्फबाट आवश्यक सहयोग, सहजीकरण तथा योजना कार्यान्वयनमा सहयोगको प्रतिबद्धता जनाएका छन्। उनले पिउने पानी महत्त्वपूर्ण रहेको र यसको मर्मत तथा पुनर्निर्माण कार्यहरूलाई सम्पन्न गर्न आवश्यक सहयोग र सहजीकरण गर्ने आश्वासन दिएका हुन्। सोही क्रममा विदुर खानेपानी तथा सरसफाइ उपभोक्ता संस्थाले खानेपानी मन्त्री प्रदीप यादवसमक्ष विभिन्न आठ बुँदे मागसहित ज्ञापनपत्र बुझाएका छन्। खानेपानीको फलाखु मुहान अवलोकनमा पुगेका मन्त्री यादवलाई बाँधस्थलमै संस्थाका अध्यक्ष सञ्जीवबहादुर श्रेष्ठले विदुर नपाका मेयर राजन श्रेष्ठको उपस्थितिमा ज्ञापनपत्र बुझाएका हुन्। समितिले मन्त्री यादवसमक्ष खानेपानीमा प्रयोग हुने विद्युत् महसुल ५० प्रतिशत छुट हुनुपर्ने, साना सहरीअन्तर्गत लगानी भएको आयोजनामा नगर विकास कोषको ऋणमा ब्याजदर मिनाह हुनुपर्ने र आयोजनामा उपभोक्ता समितिले व्यहोर्नुपर्ने २५ प्रतिशत ऋणभारलाई हटाई १० प्रतिशत गर्नुपर्ने लगायतका माग छन्। सफा र स्वास्थ्य खानेपानी प्राप्त गर्नु हरेक नागरिकको नैसर्गिक अधिकार भएको हुँदा उपभोग गर्ने घरधुरी र जनसंख्याको आधारमा खानेपानी उपभोक्ता संस्थालाई राज्यबाट व्यवस्थापन खर्च वार्षिक रूपमा प्राप्त हुनुपर्ने माग रहेको छ। विदुर खानेपानीको मुख्य मुहान फलाखु खोलाको किनारामा रहेको १ हजार ५ सय मिटर पाइपलाइन हरेक वर्ष बाढी पहिरोबाट क्षतिग्रस्त भइरहने हुने हुँदा वार्षिक रूपमा संघीय सरकारबाट मर्मत सम्हारको लागि ५० लाख रुपैयाँ मर्मत खर्च छुट्ट्याउनुपर्ने, विदुर नपाको सात वटा वडाको २५ हजार जनताको खानेपानीसँग जोडिएको तादी खोलाको किनारमा निर्माणाधीन सम्बवेल खानेपानीको १६ इन्च पाइप लाइनलाई सम्भव भएसम्म सबै पाइप लाइन सौर्य ऊर्जाबाट चल्ने सम्भव नभए विदुर नपा५ को पीपलटारको सात सय घरधुरीसँग जोडिएको ४ इन्च पाइप लाइनलाई सौर्य ऊर्जाबाट सञ्चालन गनुपर्ने माग गरेका छन्। मन्त्री यादवसहितको टोली पहिलो पटक विदुर खानेपानीको फलाखु मुहान अवलोकनमा पुगेका हुन्। मन्त्री यादवले आफ्नो तर्फबाट सक्दो सहयोग गर्ने प्रतिबद्धता जनाएका छन्। फलाखु मुहानबाट विदुर नगरपालिकास्थित विदुर, बट्टार, त्रिशूलीका बासिन्दालाई पानी वितरण गरिँदै आएको छ। तर, उक्त मुहानमा वर्षातको समयमा बाढी र पहिरोले क्षतिग्रस्त हुने गरेको संस्थाका सचिव राजेन्द्र पाण्डेको भनाइ छ। गत साउन १० र ११ गते आएको अविरल वर्षातका कारण पनि निकै ठूलो क्षति हुन पुगेको थियो। त्यसबेला मर्मतका लागि तीन महिना समय लागेको थियो।"
रुवीभ्याली गाउँपालिकाका तत्कालीन प्रमुख प्रशासकीय अधिकृत र वडा अध्यक्षविरुद्ध भ्रष्टाचार मुद्दा दायर,"काठमाडौं : अख्तियार दुरुपयोग अनुसन्धान आयोगले धादिङको रुवीभ्याली गाउँपालिकाका तत्कालीन प्रमुख प्रशासकीय अधिकृत र वडा अध्यक्षसहित ८ जनाविरुद्ध भ्रष्टाचार गरेको सम्बन्धी आरोपपत्र दायर गरेको छ। प्रमुख प्रशासकीय अधिकृत टंक बहादुर नेगी, वडा अध्यक्ष प्रशान्त तामाङ, उपभोक्ता समितिका अध्यक्षसहित ८ जनाविरुद्ध भ्रष्टाचार गरेको आरोपमा मुद्दा दायर गरिएको हो। यसैगरी भरतपुरस्थित बीपी कोइराला मेमोरियल क्यान्सर अस्पतालका जुनियर असिस्टेन्ट मनसुन नेपालविरुद्ध विशेष अदालतमा मुद्दा दायर गरेको छ। नेपालले स्कूल तहको नक्कली शैक्षिक प्रमाणपत्र पेश गरी बढुवा खाएको उजुरी अख्तियारमा परेको थियो । उनले नक्क्ली प्रमाणपत्र पेश गरी जुनियर असिस्टेन्ट पदको सेवा, सुविधा र लाभ उपभोग गरेको पुष्टि भएको भन्दै अख्तियारले कैद र जरिवाना सजाय हुन माग दाबी गर्दै आइतबार विशेष अदालतमा मुद्दा दायर गरेको हो।"
नवलपरासीको पण्डितपुर बौद्धकालीन प्राचीन सहर भएको थप पुष्टि,"परासी : नवलपरासीको रामग्राम नगरपालिका१८ मा रहेको पण्डितपुर क्षेत्र बौद्धकालीन कोलीय गणराज्यको प्राचीन सहर भएको थप प्रमाण फेला परेका छन्। यसअघि गरिएको सर्वेक्षण र उत्खननका क्रममा उक्त स्थल कोलीय गणराज्यको प्राचीन सहर भएको पुष्टि भइसकेको थियो। त्यसलाई थप पुष्टि गर्न र पण्डितपुरको सांस्कृतिक इतिहास अध्ययन गर्न २५ दिनअघिबाट पुरातत्त्व विभागले उत्खनन सुरु गरेको थियो। उत्खनन कार्य शनिबार सकिएको छ। सांस्कृतिक इतिहास र भूभौतिक सर्वेक्षणले देखाएको प्राचीन संरचनाको अध्ययन गर्न चार स्थानबाट उत्खनन सुरु गरिएको थियो। उत्खननबाट प्राप्त उपलब्धिबारे जानकारी दिँदै पुरातत्त्व विभागका पुरातत्त्व शाखा प्रमुख एवं पुरातत्त्वविद् भाष्कर ज्ञवालीले उत्खननको प्रारम्भिक अध्ययनबाट बुद्धको समयदेखि मुस्लिम समयसम्मका विभिन्न संरचनाका साथै पुरातात्त्विक महत्त्वका वस्तु फेला परेको बताए। उत्खननका क्रममा त्यस समयको मानव बसोबास र उनीहरूले प्रयोग गर्ने विभिन्न सामग्रीहरू फेला परेका छन्। यसअघि गरिएका भूभौतिक सर्वेक्षण (जियोफिजिक्स) र उत्खननबाट फेला परेका पुरातात्त्विक संरचनाका आधारमा अहिले उत्खनन गरिएको हो। त्यसबेला यस क्षेत्र गौतम बुद्धको मावली क्षेत्र (कोलीय गणराज्यको क्षेत्र) रहेको पुष्टि भएको र अहिले फेला परेका प्रमाणले त्यसलाई थप पुष्टि गरेको छ, ज्ञवालीले भने। त्यस क्षेत्रको आर्थिक वर्ष २०६८६९ देखि आर्थिक वर्ष ०७२०७३ सम्म उत्खनन गरिएको थियो भने आर्थिक वर्ष २०७५०७६ देखि आर्थिक वर्ष २०८०८१ सम्म भूभौतिक सर्वेक्षण गरिएको थियो। ६० बिघा क्षेत्रफलमा फैलिएको त्यस क्षेत्रमा अहिलेसम्म ३२ बिघा क्षेत्रफलमा भूभौतिक सर्वेक्षण गरिएको ज्ञवालीले जानकारी दिए। हालसम्म गरिएको भूभौतिक सर्वेक्षणका क्रममा त्यस क्षेत्रमा चक्राकार सहरी योजनामा बनेको प्राचीन सहरको भग्नावशेष फेला परेको थियो। विगतमा उत्खनन गर्दा प्राप्त डेटिङ नमुना को बेलायतमा परीक्षण गर्दा ईसापूर्व छैटौं शताब्दीसम्मको बुद्धको समकालीन सांस्कृतिक इतिहास पत्ता लागेको पुरातत्त्वविद् ज्ञवालीले बताए। बुद्धको समकालीन र भूभौतिक सर्वेक्षणमा प्राचीन सहरको विशेषता पत्ता लागेकाले यस क्षेत्रको महत्त्व थप बढेर गएको ज्ञवालीको भनाइ छ। उत्खनन टोलीले पण्डितपुरको चारैतर्फ एक हजार मिटरको क्षेत्र तोकेर त्यस क्षेत्रभित्र कुनै पनि संरचना निर्माण नगर्न सुझाव दिएको छ। त्यस क्षेत्रको संवेदनशील क्षेत्रमा नापी टोलीबाट नाप नक्सा गरी क्षेत्र यकिन गर्नुपर्ने पुरातत्त्वविद् ज्ञवालीको भनाइ छ। पहिला नापी गरेर निजी र सार्वजनिक जग्गा छुट्ट्याउनु पर्यो, त्यसपछि पुरातत्त्व विभागले त्यस क्षेत्रलाई सुरक्षित इलाका घोषणा गर्न नेपाल सरकार समक्ष सिफारिस गर्नेछ, ज्ञवालीले भने। त्यस क्षेत्रमा अधिकांश जग्गा निजी रहेको र घर तथा अन्य भौतिक संरचना निर्माण भइसकेकाले उक्त जग्गाको अतिग्रहण गरेर पण्डितपुरलाई सुरक्षित राख्नुपर्ने ज्ञवालीको सुझाव छ। उत्खनन कार्य सकेको टोलीले अहिले ड्रइङ, डिजाइन, ड्रोन फोटोग्राफी, नक्सांकन र फेला परेका वस्तुलाई सुरक्षित रूपमा राख्न काम गरिरहेको छ। उक्त काम सक्न अझै दुई दिन लाग्न सक्ने ज्ञवालीले बताए। फेला परेका पुरातात्त्विक महत्त्वका वस्तुहरू पुरातत्त्व विभागमा राखिने टोलीले जनाएको छ।"
रास्वपा सभापति रवि लामिछानेको सांसद पद निलम्बन गर्न संसदमा पत्र,"पोखरा : राष्ट्रिय स्वतन्त्र पार्टीका सभापति रवि लामिछानेको सांसद पद निलम्बनको प्रक्रिया अघि बढेको छ। पोखराको सूर्यदर्शन सहकारीको रकम अपचलन आरोपमा हिरासतमा रहेका पूर्वगृहमन्त्री लामिछानेविरुद्ध सम्पत्ति शुद्धीकरणसम्बन्धी कसुरमा मुद्दा दर्ता भएसँगै निलम्बनको प्रक्रिया अघि बढेको हो। आइतबार साँझ कास्की प्रहरीले लामिछाने विरुद्ध सम्पत्ति शुद्धीकरणसम्बन्धी कसुरमा मुद्दा दर्ता गराएको पत्र संसद सचिवालयमा आइपुगेको हो। मुद्दा जिल्ला प्रहरी कार्यालय कास्कीले लामिछानेविरुद्ध मुद्दा दर्ता भएको जानकारी संसदमा आइतबार साँझ पठाएको संसद सचिवालयले जनाएको छ। अब सोमबार संघीय संसद् सचिवालयका महासचिव हुँदै सभामुख देवराज घिमिरेसमक्ष पत्र पुग्नेछ। योसँगै उनको सांसद पद स्वतः निलम्बन हुने भएको छ। लामिछानेविरुद्ध तीन कसुरमा मुद्दा दर्ता भएको जिल्ला सरकारी वकिलको कार्यालय कास्कीका सूचना अधिकारी शान्तिदेवी शर्माले जानकारी दिइन्। उनका अनुसार लामिछानेमाथि सहकारी ठगी,संगठित अपराध र सम्पत्ति शुद्धीकरणसम्बन्धी कसुरमा मुद्दा दर्ता भएको हो। मुद्दाको अन्तिम किनारा नलाग्दासम्म लामिछानेको सांसद पद निलम्बन हुने भएको हो। सम्पत्ति शुद्धीकरण ऐन (मनी लाउण्डरिङ) निवारण ऐनमा भनिएको छ, प्रचलित कानून बमोजिम स्थापित संगठित संस्थाको कुनै पदाधिकारी वा कर्मचारी वा कुनै राष्ट्र सेवक यस ऐन बमोजिम थुनामा रहेकोमा त्यसरी थुनामा रहेको अवधिभर र निज उपर दफा २२ बमोजिम मुद्दा दायर भएकोमा सो मुद्दाको किनारा नभएसम्म त्यस्तो कर्मचारी, पदाधिकारी वा राष्ट्र सेवक स्वतः निलम्बन भएको मानिनेछ। प्रतिनिधि सभा सञ्चालन नियमावली २०७९ मा भने मुद्दामा अभियोगपत्र दायर भई निज पुर्पक्षको लागि थुनामा बस्नुपर्ने समयमा मात्र निलम्बनमा रहने र पारिश्रमिक, सेवा र सुविधा समेत स्थगित हुने उल्लेख छ। प्रतिनिधि सभा सञ्चालन नियमावली २०७९ को २४८ को उपनियम ३ मा भनिएको छ, प्रचलित कानुन बमोजिम तीन वर्ष वा सोभन्दा बढी कैदको सजाय हुने वा नैतिक पतन देखिने फौजदारी मुद्दामा अभियोगपत्र दायर भई निज पुर्पक्षको लागि थुनामा रहेकोमा त्यस्तो थुनामा रहेको अवधिभर वा अदालतको आदेश बमोजिम पुर्पक्षको लागि थुनामा बस्नुपर्नेमा त्यस्तो थुनामा नबसी फरार रहेको भएमा निजलाई सदस्यको हैसियतले कुनै कार्य गर्न वा कुनै अधिकार वा उन्मुक्ति प्राप्त हुने छैन र त्यस्तो अवधिभर निज निलम्बनमा रहने र पारिश्रमिक, सेवा र सुविधा समेत स्थगित हुनेछ। उपनियम ४ मा भनिएको छ, कुनै सदस्यलाई फौजदारी मुद्दामा अदालतको फैसलाले कैदको सजाय हुने ठहर भएकोमा त्यस्तो कैदमा बस्नु पर्ने अवधिभर वा कुनै सदस्यले फौजदारी मुद्दामा अदालतको फैसला बमोजिम कैदको सजाय भुक्तान गरिरहेकोमा सो अवधिभर वा कुनै सदस्यले कैद भुक्तान गर्न बाँकी रहेमा वा पक्राउ परि कैद भुक्तान नगरेसम्मको अवधिभर त्यस्तो सदस्य स्वतः निलम्बन भएको मानिनेछ। रास्वपाका सभापति लामिछानेमाथि २७ करोड ८९ लाख रुपैयाँभन्दा बढी गैरकानुनी रुपमा आर्जन गरेको आरोपसहित मुद्दा दर्ता भएको छ। सरकारी वकिलको कार्यालयले दायर गरेको मुद्दामा लामिछानेकी श्रीमती निकिता पौडेलको नाममा रहेको सम्पत्ति जफत गर्न समेत माग गरेको छ।"
दोस्रो नेपालचाइना फ्रेन्डसिप ड्रागन बोट महोत्सव हुँदै,"काठमाडौं : पर्यटकीय नगरी पोखरामा दोस्रो नेपालचाइना फ्रेन्डसीप ड्रागन बोट महोत्सव पुस १४ र १५ गते आयोजना हुने भएको छ। नेपालस्थित चिनियाँ दूतावास, नेपाल पर्यटन बोर्ड र गण्डकी प्रदेश सरकारको संयुक्त आयोजनामा दोश्रो नेपालचाइना फ्रेन्डसीप ड्रागन बोट महोत्सव आयोजना गर्न लागिएको आइतबार काठमाडौंमा आयोजित पत्रकार सम्मेलनमा जानकारी दिइएको हो। ड्रागन बोट महोत्सवमा नेपालका ११, चीनका ८ र सिंगापुरका एक गरि २० वटा समूहको सहभागिता रहने आयोजकले जनाएको छ। २ सय मिटर र ५ सय मिटर दूरीमा आयोजना गरिने प्रतियोगितामा दुई दूरीका प्रथम हुने विजेता समूहले ५ हजार डलर, उपविजेताले २ हजार डलर र तृतीयले १ हजार २ सय डलर पुरस्कार प्रदान गर्ने बताइएको छ। सहभागी १७ वटा समूहलाई प्रतिसमूह पाँच सय डलर प्रदान गरिने आयोजकले जनाएको छ। प्रतियोगिताले नेपाल र चीनका नागरिकबीच सुमधुर सम्बन्ध स्थापित हुनुका साथै नेपालको पर्यटन प्रवर्द्धन हुने अपेक्षा गरिएको नेपाल पर्यटन बोर्डका कार्यकारी अधिकृत दीपकराज जोशीले बताए। सन् २०१९ मा चीनबाट एक लाख ६९ हजार ५३४ र २०२३ मा ६० हजार ८७४ पर्यटकले नेपाल भ्रमण गरेको बोर्डले जनाएको छ। २०२४ को जनवरीदेखि नोभेम्बरसम्म ९२ हजार ८४८ चिनियाँ पर्यटकले नेपाल भ्रमण गरेको तथ्यांक रहेको छ।"
आधा किलो सुनसहित २ जना पक्राउ,"कैलाली : आधा किलो सुनसहित २ जना पक्राउ परेका छन्। धनगढी उपमहानगरपालिका३ ट्राफिक चौराहबाट ५ सय ४९ ग्राम २ सय मिलिग्राम सुनसहित २ जनालाई आइतबार बिहान प्रहरीले पक्राउ गरेको हो। पक्राउ पर्नेहरूमा भारत उत्तर प्रदेश मोहला बजार२ पलियाकला खिरी बस्ने ४४ वर्षीय दीपक गुप्ता र ३४ वर्षीय सुमित बर्मा रहेका छन्। जिल्ला प्रहरी कार्यालय कैलालीबाट खटिएको प्रहरीले युपि ३२ जेभि ९२०० नम्बरको कारलाई जाँच गर्ने क्रममा उक्त धातु फेला पारी कार चालक दिपक र कारमा सवार सुमितलाई पक्राउ गरेको हो। प्रहरीले उनीहरूको साथबाट ल्यापटप १ थान, मोबाइल २ थान, ४४ हजार ८ सय १० नेपाली रुपैयाँ र १ हजार २ सय ८० भारतीय रुपैयाँ समेत बरामद गरेको छ। यस सम्बन्धमा प्रहरीले आवश्यक अनुसन्धान गरिरहेको छ ।"
सहकारीसँगको कारोबार थाहा छैन भन्दै आएका रवि लामिछानेको दाबी खण्डित हुने तथ्य केके भेटियो ?,"काठमाडौं : सहकारीको रकम अपचलन प्रकरणमा राष्ट्रिय स्वतन्त्र पार्टी सभापति रवि लामिछानेको दाबी खण्डित हुने गरी जिल्ला सरकारी वकिलको कार्यालय कास्कीले निष्कर्ष निकालेको छ। गोरखा मिडिया नेटवर्कको प्रबन्ध निर्देशक रहेको समयमा सहकारीसँगको कारोबारमा अनभिज्ञ रहेको भन्ने रास्वपा सभापतिको दाबी खण्डित हुने दाबीसहित जिल्ला सरकारी वकिलको कार्यालयले कास्की जिल्ला अदालतमा मुद्दा दर्ता गरेको हो। लामिछानेविरुद्ध तीन कसूरमा मुद्दा दर्ता भएको जिल्ला सरकारी वकिलको कार्यालय कास्कीका सूचना अधिकारी शान्तिदेवी शर्माले जानकारी दिइन्। उनका अनुसार लामिछानेमाथि सहकारी ठगी,संगठित अपराध र सम्पत्ति शुद्धीकरणसम्बन्धी कसूरमा मुद्दा दर्ता भएको हो। मुद्दाको अन्तिम किनारा नलाग्दासम्म लामिछानेको सांसद पद निलम्बन हुने भएको छ। सम्पत्ति शुद्धीकरण ऐन (मनी लाउण्डरिङ) निवारण ऐनमा भनिएको छ, प्रचलित कानून बमोजिम स्थापित संगठित संस्थाको कुनै पदाधिकारी वा कर्मचारी वा कुनै राष्ट्र सेवक यस ऐन बमोजिम थुनामा रहेकोमा त्यसरी थुनामा रहेको अवधिभर र निज उपर दफा २२ बमोजिम मुद्दा दायर भएकोमा सो मुद्दाको किनारा नभएसम्म त्यस्तो कर्मचारी, पदाधिकारी वा राष्ट्र सेवक स्वतः निलम्बन भएको मानिनेछ। आफ्नै हस्ताक्षर भएको चेकहरूमार्फत नियमित रुपमा सहकारीलाई रकम भुक्तानी दिएको प्रमाणित भेटिएकाले सहकारी संस्थाहरूसँगको कारोबारको विषयमा आफू अनविज्ञ रहेको भन्ने विषय खण्डित हुने देखिएको अभियोग पत्रमा उल्लेख छ। अभियोग पत्रमा गोर्खा मिडिया नेटवर्क प्रा लि मा सूर्यदर्शन सहकारी संस्था लिबाट अपचलन भई गएको रकममा आपराधिक दायित्व व्यहोर्नु पर्ने माग दाबी गरेको छ। यसरी प्रतिवादी रवि लामिछानेले बयानको क्रममा आफू सञ्चालक रहेको खातामा सानोपाईला बचत तथा ऋण सहकारी संस्था लिमिटेडको नाम नै उल्लेख गरी रकम जम्मा हुन आएको बैंक स्टेटमेन्टमा समेत स्पष्ट उल्लेख भएको र पटक पटक विभिन्न सहकारीबाट रकम निरन्तर रुपमा जम्मा भएको साथै निज प्रतिवादीले दस्तखत गरी सूर्यदर्शन बचत तथा ऋण सहकारी संस्था लिमिटेड र सुप्रिम बचत तथा ऋण सहकारी संस्था लिमिटेड समेतको सहकारीको नाम उल्लेख गरी रकम भुक्तानी दिएको, सो बाहेक यिनै प्रतिवादीले आफैंले चेकहरूमा दस्तखत गरी सूर्यदर्शन बचत तथा ऋण सहकारी संस्था लिमिटेडलाई मासिक किस्ताकै रुपमा (  ) तिरेको देखिएवाट रवि लामिछानेले गोर्खा मिडिया नेटवर्क प्रालिको ग्लोबल आईएमई बैंकको आफू समेत खाता सञ्चालक रहेको खाताबाट निजको आफ्नै हस्ताक्षर भएको चेकहरू मार्फत नियमित रुपमा सूर्यदर्शन बचत तथा ऋण सहकारीलाई रकम भुक्तानी दिएको प्रमाणित भएको देखिन्छ, निज सञ्चालक रहेको गोर्खा मिडिया नेटवर्क प्रालिको सहकारी संस्थाहरूसँगको कारोबारको विषयमा आफू अनविज्ञ रहेको भन्ने विषय खण्डित हुने देखिन्छ। अभियोजन पत्रमा भनिएको छ, यी प्रतिवादी गोर्खा मिडिया नेटवर्क प्रा लि मा यस सहकारी संस्था लिबाट अपचलन भई गएको रकममा आपराधिक दायित्व व्यहोर्नु पर्ने नै देखिनुका साथै निजको नाममा सूर्यदर्शन बचत तथा ऋण सहकारी सस्था लिमिटेडबाट रु १ करोड ऋण गएकोमा उक्त रकमको साँवा व्याज रकम एक करोड तिस लाख अठासी हजार सात सय तेत्तिस रुपैयाँ अठार पैसा भएको भन्ने वित्तिय विश्लेषण प्रतिवेदन समेत देखिन्छ । निज उपर व्यक्तिगत दायित्व रु १ करोड ७५ लाख र गोर्खा मिडिया नेटवर्क प्रालि मा गएको रकम रु ५ करोड ६१ लाख मध्येको रु १ करोड ६२ लाख ६५ हजार समेत गरी जम्मा रु ३ करोड ३७ लाख ६५ हजार बिगो कायम गरी अभियोग माग दाबी लिनु पर्ने देखिन्छ । हेर्नुहोस् जिल्ला सरकारी वकिलको कार्यालय कास्कीले अभियोजन पत्रको अंश :"
नेपाललाई वैदेशिक सहायता प्राप्तिमा उल्लेख्य वृद्धि,काठमाडौं : नेपाल सरकारलाई विकास साझेदारबाट प्राप्त हुने वैदेशिक सहायतामा उल्लेख्य परिमाणमा वृद्धि भएको छ। चालू आर्थिक वर्ष २०८१८२ को पुष पहिलो हप्तासम्ममा २ खर्ब २ अर्ब ४० करोड रुपैयाँ बराबरको वैदेशिक सहायताको नयाँ प्रतिबद्धता प्राप्त भएको अर्थमन्त्रालयले जनाएको छ। गत आर्थिक वर्ष २०८०८१ को सोही अवधिमा प्राप्त प्रतिबद्धता ५९ अर्ब ९८ करोड रुपैयाँको तुलनामा चालु आर्थिक वर्षमा प्राप्त प्रतिवद्धता २३७५ प्रतिशतले बढेको अर्थ मन्त्रालयका प्रवक्ता महेश भट्टराईले जानकारी दिए। प्रवक्ता भट्टराई अनुसार यस अवधिमा वैदेशिक अनुदानको प्रतिबद्धता १५३१ प्रतिशतले र वैदेशिक ऋणको प्रतिबद्धता २८०६ प्रतिशतले बढेको छ। त्यसैगरी चालू आर्थिक वर्षको हालसम्मको अवधिमा प्राप्त वैदेशिक सहायता पनि गत वर्षको समान अवधिको तुलनामा ३०३ प्रतिशतले वृद्धि भएको छ। अर्थ मन्त्रालयका प्रवक्ता भट्टराईका अनुसार यस अवधिमा वैदेशिक अनुदान ६ अर्ब ७५ करोड रुपैयाँ र वैदेशिक ऋण ३७ अर्ब ३३ करोड रुपैयाँ समेत जम्मा ४४ अर्ब ८ करोड रुपैयाँ वैदेशिक सहायता प्राप्त भई विभिन्न विकास निर्माणका कार्यमा प्रयोग भएको छ।
एसिसी महिला यु१९ एसिया कप खेलेर नेपाली टोली स्वदेश फर्कियो,काठमाडौं : एसिसी महिला यु१९ एसिया कप खेलेर नेपाली टोली आइतबार स्वदेश फर्किएको छ। एसिसी महिला यु१९ एसिया कप अन्तर्गत सुपर फोरबाटै बाहरिएपछि नेपाली टोली स्वदेश फर्किएको हो। स्वदेश फर्किएको नेपाली टोलीलाई आइतबार त्रिभुवन बिमानस्थलमा क्यानका पदाधिकारिहरूले स्वागत गरेका थिए। शुक्रबार भएको सुपर फोरको आफ्नो दोस्रो तथा अन्तिम खेलमा बंगलादेशसँग नौ विकेट पराजित भएसँगै नेपाल प्रतियोगिताबाट बाहिरिएको थियो। स्वदेश फर्किपछि महिला यु१९ नेपाली टोलीकी कप्तान पूजा महतोले एसिया कपमा तेस्रो स्थान हासिल गर्दा खुसी लागेको बताइन्। उनले खेलहरू राम्रो भइरहँदा वर्षाका कारण लय समात्न समस्या भएको बताइन्। त्यस्तै महिला यु१९ नेपाली टोलीका प्रशिक्षक महेश रिजालले यु१९ एसिया कपको नजिता सन्तोष जनक र अनुभव प्राप्त भएको बताए। नेपालले समूह बी को उपविजेता तथा बंगलादेशले समूह ए को विजेताका रूपमा सुपर फोरको यात्रा तय गरेका थिए। समूह चरणमा पाकिस्तानलाई ६ विकेटले पराजित गरेको नेपालले भारतसँग वर्षाका कारण अंक बाँडेको थियो। त्यस्तै सुपर फोरको पहिलो खेल वर्षाका कारण रद्द भएपछि नेपालले श्रीलंकासँग अंक बाँड्नुपरेको थियो।
नागरिक उड्डयन प्राधिकरणलाई विभाजन गर्न बनेका दुई विधेयक संसदमा पेश गर्ने सरकारको निर्णय,काठमाडौं : सरकारले हवाई सेवा प्रदायक र नियमनकारी निकायलाई अलगअलग गर्ने गरि तयार गरिएका दुई विधेयकलाई संसदमा पेश गर्ने निर्णय गरेको छ । पुस ५ गते बसेको मन्त्रिपरिषद् बैठकका निर्णय आज सार्वजनिक गर्दै सरकारका प्रवक्ता पृथ्वीसुव्वा गुरुङले नेपाल हवाई सेवा प्राधिकरणको स्थापना र व्यवस्था गर्न बनेको विधेयक र नेपाल नागरिक उड्डयन प्राधिकरणसम्बन्धी कानुनलाई संशोधन र एकीकरण गर्न बनेको विधेयकलाई संघीय संसदमा पेश गर्न स्वीकृति दिने निर्णय भएको जानकारी दिए। बैठकले प्रधानमन्त्री तथा मन्त्रिपरिषद् कार्यालयको परिमार्जित कार्यविवरण स्वीकृत गरेको छ भने कान्ति बाल अस्पताल विकास समितिको अध्यक्ष पदमा श्रीराम सुवेदीलाई मनोनयन गर्ने निर्णय गरेको छ । त्यस्तै साना तथा मझौला संगठित संस्थाको धितोपत्र निष्कासन तथा कारोवार नियमावली २०८१ बनाउन नेपाल धितोपत्र बोर्डलाई स्वीकृति दिने निर्णय गरेको प्रवक्ता गुरुङले बताए। सो क्रममा प्रवक्ता गुरुङले मुलुकमा आर्थिक लगायतका धेरै समस्या देखिएका कारण ठूला दल मिलेर स्थायीत्वका लागि सरकार बनाउनुपरेको बताए। राष्ट्रिय राजनीतिकको अस्थीरता अन्त्य गर्दै मुलुकको समृद्धि र विकासमा सरकारको ध्यान रहेको उनले बताए । गुरुङले वर्तमान सरकार बनेको प्रति केहिलाई चित्त नबुझेकाले विभिन्न भ्रम छर्ने कोसिस भइरहेको जिकिर गरे। उनले वर्तमान सरकार कुनै पनि हालतमा नढल्ने बताए । गुरुङले ८४ सम्म दुई दल मिलेर सरकार बनाउने र त्यसपछि ठूला दलहरू नै प्रतिष्पर्धामा उत्रने धारणा राखे
हुवावे नेपाल प्रदर्शनी केन्द्रको उद्घाटन,काठमाडौँ : हुवावे नेपालले आइतबार हुवावे टावर हात्तिसारमा हुवावे नेपाल प्रदर्शनी केन्द्रको उद्घाटन गरेको छ। नेपालका सञ्चार तथा सूचना प्रविधि मन्त्री पृथ्वी सुब्बा गुरुङले प्रदर्शनी केन्द्रको उद्घाटन गरे। यो प्रदर्शनी केन्द्रले सूचना तथा सञ्चार प्रविधि (आईसीटी) क्षेत्रमा पछिल्ला प्रवृत्तिहरू र अभ्यासलाई प्रदर्शित गर्ने एक महत्वपूर्ण केन्द्रको रूपमा काम गर्नेछ। हुवावेको प्रमुख सामाजिक पहल सीड्सफर द फ्युचर २०२४ को समापन समारोह आयोजना गरिएको थियो। यसको उद्देश्य नेपालका युवाहरूलाई आईसीटी शिक्षा र नवप्रवर्तनमार्फत सशक्त बनाउनु हो। नेपालको डिजिटल रूपान्तरणमा ह्वावे नेपालको योगदानको २५ वर्ष पूरा भएकोमा अवसरले पनि विशेष महत्व राखेको छ।
केन्द्रीय कारागारमा बायोग्यास योजना,"नुवाकोट : नुवाकोटको विदुर नगरपालिकाको खम्पाक्याम्पमा रहेको देशकै ठूलो क्षमताको केन्द्रीय कारागारको दिसाजन्य लेदोबाट बायोग्यास निकालिने सहमति भएको छ। संघीय खानेपानी मन्त्री प्रदीप यादवसहितको टोलीले नुवाकोटको केन्द्रीय कारागार, विदुर र त्रिशूली गरी दुई वटा ढल निर्माण स्थल, फोहोर प्रशोधन स्थलको स्थलगत निरीक्षणपछि सो सहमति भएको हो। विदुर नगरपालिकाको विभिन्न वडाबाट संकलित ढललाई प्रशोधन गरी स्वच्छ वातावरण निर्माण र बायोग्यास उत्पादनको उपयोग केन्द्रीय कारागारले गर्ने र त्यसको व्यवस्थापन विदुर नगरपालिकाले गर्ने सहमति भएको हो। मन्त्री यादवले यसको समन्वय र सहजीकरण विदुर नपाले गरेकोमा खुसी जनाउँदै खानेपानी मन्त्रालय उक्त योजनाहरूलाई सफल बनाउन सधैं तयार रहने मन्त्री यादवले प्रतिबद्धता जनाएका छन्। विदुर नपामा खानेपानी मन्त्री यादवद्वारा ढल व्यवस्थापन र बायोग्यास उत्पादन परियोजनाको स्थलगत अनुगमनसमेत भएको हो। विदुर नगरपालिका भित्र सञ्चालनको लागी निर्माणाधीन रहेको विदुर ढल निर्माण आयोजना र त्रिशूली ढल निर्माण आयोजना निर्माण कार्यको अनुगमन, निरीक्षण, आवश्यक निर्देशनसहित आयोजना सम्पन्न गर्नको लागी थप गृहकार्य तथा बजेटको श्रोत सुनिश्चित गराउन आफू क्रियाशील रहेको खानेपानी मन्त्री प्रदीप यादवले प्रतिबद्धता जनाए। विदुर नपामा निर्माण भइरहेको दुई वटा ढलनालीको व्यवस्थापन कार्यको पाइप लाइन विस्तार, ढल प्रशोधन र प्रशोधन भएको ढलबाट नुवाकोट खम्पाक्याम्पको केन्द्रीय कारागारको लागि बायोग्यास उत्पादन गर्ने संरचना निर्माणका सन्दर्भमा आफू सकारात्मक रहेको मन्त्री यादवले जनाएका छन्। आयोजनाको स्थलगत अवलोकन तथा निरीक्षणपश्चात् आयोजनाको बाँकी चरणको काम अघि बढाउन, ढल प्रशोधन स्थलको लागी जग्गाको प्रबन्ध मिलाउन, आवश्यक बजेटको श्रोत सुनिश्चित गराउनको लागी मन्त्रि यादवले प्रतिबद्धता जनाएका छन्। स्थलगत अवलोकन गर्दै मन्त्री यादवले खानेपानी मन्त्रालयबाट नुवाकोटको विदुर नपामा निर्माण भइरहेको ढल प्रशोधनसहित केन्द्रीय कारागारको लागि बायोग्यास उत्पादन गर्ने संरचना निर्माण बारे स्थलगत अवलोकन गरि विदुर नपाका विभिन्न वडाको दिशाजन्य लेदो तथा ढल व्यवस्थापन गर्ने र बायोग्यास कारागारले प्रयोग गर्ने र विदुर नगरपालिकाले संरचनाको सञ्चालन व्यवस्थापन गर्ने सहमति गरिएको बताए। ढल व्यवस्थापनमार्फत विदुर नगरवासीलाई स्वच्छ वातावरणको पहुँच उपलब्ध गराउन खानेपानी मन्त्रालय अग्रसर रहेको मन्त्रि यादवको प्रतिबद्धता रहेको छ। बायोग्याससहितको ढल प्रशोधन प्रणाली निर्माण गर्न कारागार कार्यालय नुवाकोटको नाममा दर्ता कायम मध्येबाट ३० रोपनी जग्गा उपलब्ध गराइने जनाइएको छ। कारागार कार्यालय, नुवाकोटको नाममा दर्ता कायम रहेको कित्ता नं ३७७, ३७८, ३७९ र ६६८ गरी कुल क्षेत्रफल ६ सय ४५ रोपनी जग्गा मध्ये ढल प्रशोधन केन्द्र निर्माणको लागि कित्ता नं ३७८ र ६६८ को जग्गा मध्येबाट दक्षिण तर्फको करिब ३० रोपनी जग्गामा कारागार तथा विदुर नगरपालिकाको ढल प्रशोधन आयोजनाको प्रशोधन केन्द्र निर्माणको कार्य खानेपानी मन्त्रालय अन्तर्गतका निकायले यथाशीघ्र अघि बढाउनका लागि सबै निकायले आवश्यक कार्य प्रक्रिया अघि बढाउने निर्णय गरियो बैठकको निर्णयमा उल्लेख छ। विदुर नपा ६ मा ७ हजार भन्दा बढी कैदीबन्दी क्षमताको कारागार भवन संरचनाका साथै खेल मैदान, स्वास्थ्य केन्द्र, आगन्तुक भवन, सुरक्षा निकायको भवनलगायत उद्योग कारागारका रूपमा विकास गर्ने गुरुयोजना मुताबिकका संरचना निर्माण भइरहेको छ। २०८१ साल भदौ १५ गते उद्घाटन भई हालसम्म ७ सय कैदीबन्दी विभिन्न कारागारबाट स्थानान्तरण भई नुवाकोटस्थित केन्द्रीय कारागारमा सारी सकिएको छ।"
सम्पति शुद्धीकरण निवारणमा नेपालको अवस्था सुधार्न उच्चस्तरीय बैठक,"काठमाडौं : सम्पति शुद्धीकरण निवारणमा नेपालको अवस्थाबारे मूल्यांकन र सुधारको भावी कार्यदिशाबारे प्रधानमन्त्री केपी शर्मा ओलीको उपस्थितिमा शीर्ष राजनीतिक नेतृत्व, उच्च प्रशासनिक नेतृत्व र सम्बन्धित निकायका प्रतिनिधिबीच आज उच्चस्तरीय छलफल भएको छ। प्रधानमन्त्री तथा मन्त्रिपरिषद्को कार्यालय सिंहदरबारमा आज भएको छलफलमा नेपाली कांग्रेसका सभापति एवं पूर्व प्रधानमन्त्री शेरबहादुर देउवा, उपप्रधानमन्त्रीहरू, मन्त्रीगण, राजनीतिक संयन्त्रमा रहेका नेताहरू नेकपा (एमाले) का वरिष्ठ उपाध्यक्ष ईश्वर पोखरेल, महासचिव शंकर पोखरेल, कांग्रेसका महामन्त्री गगनकुमार थापालगायत सहभागी बैठकमा सम्पति शुद्धीकरण निवारणमा नेपालको अवस्थाबारे प्रस्तुतीकरण गरिएको थियो। फाइनान्सियल एक्सन टास्क फोर्स (एफएटिएफ)ले सम्पत्ति शुद्धीकरण, आतंककारी कार्य तथा आम विनाशका हातहतियार निर्माण र विस्तारमा वित्तीय लगानीजस्ता गैरकानुनी क्रियाकलाप निवारण गर्ने उद्देश्यका साथ अन्तर्राष्ट्रिय मापदण्ड निर्धारण गरेको छ। सदस्य राष्ट्रले एफएटिएफका मापदण्डहरू पालना गर्नुपर्नेछ। नेपाल २०५९ सालमा सदस्य भएको थियो। तत्पश्चात् यस क्षेत्रमा कानुनी, नीतिगत र संरचनागत रूपमा काम हुँदै आएको छ। एसिया प्रशान्त क्षेत्रमा एसिया प्यासिफिक ग्रुप अन मनी लाउण्डरिङ (एपिजी) ले यहाँका मुलुकहरूबीच यस विषयमा साझा काम गर्दै आएको छ। एपिजीले गरेको मूल्यांकनमा नेपालसहित विश्वका २५ मुलुक जुरिस्डिक्सन अण्डर इन्क्रिइज्ड मनिटरी (ग्रे लिस्ट)मा पर्र्ने अवस्थामा रहेकाले यसमा सुधारका लागि बैठकमा सघन छलफल भएको थियो। आगामी जनवरीमा फिलिपिन्समा हुने एपिजीको फेस टु फेस बैठकमा नेपालको राजनीतिक प्रतिबद्धता र सुधारका पहलससिहत प्रस्तुति राखेर नेपाललाई ग्रे लिस्ट मा पर्न नदिन पहल गर्न छलफलमा सुझाव दिइएको छ। छलफलमा प्रधानमन्त्री ओलीले यस स्थितिलाई सबैले गम्भीरतापूर्वक लिएर स्थितिमा सकारात्मक परिवर्तन ल्याउन भोलिदेखि नै प्रभावकारी रूपमा काम गर्नुपर्नेमा जोड दिए। उनले आर्थिक क्रियाकलापमा कतै बढी कडाइ र कतै बढी नरम हुँदा असन्तुलन देखिएको र अनेक कार्यविधि र संयन्त्रका कारण उद्योगी, व्यवसायीहरू निरुत्साहन पनि भएकामा यस अवस्थामा सुधार ल्याउनुपर्ने बताए। उनले भर्खरै स्थिरताको लक्ष्यका साथ नयाँ सरकार बनेको र स्थितिमा सुधार गर्न पहल गरिरहेकाले भरपर्दो राजनीतिक प्रतिबद्धताका साथ अन्तर्राष्ट्रिय मञ्चलाई त्यही आधारमा रिपोर्टिङ गर्नुपर्ने बताए। नेपाली कांग्रेसका सभापति देउवाले कसले कहाँ के सामान किन्छ भन्ने हिसाब किताब नै नहुने भएकाले सम्पत्ति शुद्धीकरणलाई कार्यान्वयन गर्नु धेरै गाह्रो कुरा भएको बताए। उनले आर्थिक करोबारका विविध पक्षबारे जनतालाई सिकाउनुपर्ने र स्थितिमा सुधार ल्याउनुपर्नेमा जोड दिए। सम्पति शुद्धीकरणको अवस्थामा सुधार ल्याउन सरकारले गत असार १७ गतेको मन्त्रिपरिषद्को निर्णयबाट नेपालमा सम्पत्ति शुद्धीकरण तथा आतंककारी कार्यमा वित्तीय लगानी निवारणसम्बन्धी राष्ट्रिय रणनीति स्वीकृत गरेको छ। यही पुस ५ गतेको मन्त्रिपरिषद्को बैठकले सम्पत्ति शुद्धीकरण निवारणका लागि तीनवटा नियमनकारी निकाय तोक्ने निर्णय गरेको थियो। सो बैठकले सवारीसाधन खरीद कर्जा प्रवाह गर्ने व्यवसायी र सामाजिक सुरक्षा कोषका लागि नेपाल राष्ट्र बैंक, सवारीसाधन बिक्री गर्ने व्यवसायीका लागि यातायात व्यवस्था विभाग र इन्भेस्टमेन्ट कम्पनीका लागि नेपाल धितोपत्र बोर्डलाई नियामनकारी निकाय तोकेको थियो।"
जनकपुरधाममा रामायण काँन्क्लेव,"जनकपुरधाम : नेपाल र भारतबीचको सांस्कृतिक सम्बन्धलाई अझ बढि प्रगाढ बनाउने उद्देश्यले जनकपुरमा रामायण काँन्क्लेवको आयोजना गरिएको छ । हिन्दुधर्मग्रन्थ रामायणमा उल्लेख भएअनुसार त्रेता युगमा अयोध्याका राजा दशरथका छोरा राम र मिथिलाको राजधानी जनकपुरका राजा जनककी छोरी सीताबीच वैवाहिक सम्बन्ध गाँसिएको थियो । सोही सम्बन्धलाई आधार मानेर वर्तमानमा पनि जनकपुर र अयोध्याबीच सांस्कृतिक सम्बन्ध रहेको छ । सोही सम्बन्धलाई पुर्नताजगी दिन र अझ बढि बलियो बनाउने उद्देश्यले दुई दिवसीय अन्तर्राष्ट्रिय रामायण काँन्क्लेवको आयोजना गरिएको जानकी मन्दिरका उत्तराधिकारी महन्थ रामरोशन दास वैष्णवले जानकारी गराएका छन् । भारतको उत्तर प्रदेश पर्यटन विभाग,अन्तर्राष्ट्रय रामायण एवं वैदिक शोध संस्थान,अयोध्या (संस्कृति विभाग,उत्तर प्रदेश) तथा जानकी मन्दिर जनकपुरधाम तथा जनकपुरधाम उपमहानगरपालिकाको संयुक्त आयोजनामा शनिबार बाट मन्दिरकै प्रांगनमा कार्यक्रम सुरु भएको हो । रामायण काँन्क्लेवको पहिलो सत्रमा हुने रामायण समागम अन्तर्गत भारतका जगतगुरु विद्या भाष्कर महाराज, सन्त सुखदेव दास, बालक दास र नेपालका धर्मगुरु डा पुरुषोत्तम आचार्य, रामानन्द महाराजसहित जानकी मन्दिरका उत्तराधिकारी महन्थ रामरोशन दास वैष्णवले रामायणकालदेखि जुडेको सांस्कृतिक सम्बन्धका विषयमा चर्चापरिचर्चा गरेका थिए। जनकपुर र अयोध्याबीच प्रेम र सद्भावको सम्बन्ध छ । रामको महत्व सीतासँग छ । जनकपुरले विश्वलाईनै प्रेम र मिलनको सन्देश दिन्छ यो अलौकिक भूमिलाई अन्तर्राष्टिय पहिचानको आवश्यकता छ, जानकी मन्दिरका उत्तराधिकारी महन्थ रामरोशनदास वैष्णव भन्छन्,'जनकपुरले वर्तमान युगसम्म पनि रामायणको महत्वलाई जिउँदो राखेको छ । यहाँ सीतालाई बहिनी मानेर घरघरमा पुजा गरिन्छ । यो भूमिलाई छोरीको महिमाले चिनिन्छ त्यसैले जनकपुर छोरीहरुको महत्वलाई विश्वसामु अग्रणी रुपमा अघि सार्दछ । काँन्क्लेवमा रामायणको झझल्को दिने तथा भारत नेपाल बिचको लोक सांस्कृति नृत्यहरु प्रर्दशन गरिएको थियो । जसमा भारत र नेपालका कलाकारहरुले प्रस्तुती देखाएका थिए । भारतको मथुराबाट आएका कलाकारहरुले प्रस्तुत गरेको बमर सिया र धोबिया नृत्य तथा जनकपुरको मिथिला नाट्यकला परिषद्द्धारा आयोजना गरिएको जानकी लीला प्रर्दशनले दर्शकहरूलाई भावविभोर गरेको थियो । त्यसैगरी भारतका मात्र नभई अन्तर्राष्टिय रुपमै ख्याती प्राप्त गरेका भजन सम्राट पद्मश्री पुरस्कारबाट सम्मानित अनुप जलोटाको भजन सन्ध्याले कार्यक्रमलाई अझ बढि मनोरम र भव्य बनाएको थियो । काँन्क्लेवको दोस्रो दिन आइतबार रामार्चन काव्य संध्याको आयोजन गरिएको छ । जसमा भारत लखनऊकी निकै प्रसिद्ध गायिका मालिनी अवस्थी, चिराग जैन, अनिल चौबे, अभय निर्भीक, सुफलता त्रिपाठी, सौरभ जायसवाल लगायतका कविहरुको सहभागिता रह्नेछ । त्यसैगरी जनकपुरधाको मैथिली विकास कोशको आयोजनामा झिझिया एवं क्षरी क्षरी नृत्य प्रस्तुत गरिने जनाईएको छ ।"
पार्कर खेलाडी दिनेश सुनारले २० औं पटक लेखाए गिनिज बुकमा नाम,"अमेरिका : पार्कर खेलाडी दिनेश सुनार २० औं पटक गिनिज बुक अफ वर्ल्ड रेकर्ड मा नाम लेखाउन सफल भएका छन् । पार्कर र जिम्नास्टिक खेल अन्तर्गतपर्ने 'द मस्ट ब्लाइन्ड फोल्डेड ब्याकवार्ड समरसल्ट इन ३० सेकेन्ड' विधामा १४ पटकसम्म आँखा बन्द गरि आँखामा पट्टी बाँधेर हात नटेकिकन पछाडि उल्टि हानेर नयाँ रेकर्ड कायम गरेका हुन् । यस विधामा कम्तिमा १० पटकसम्मको मापदण्ड रहेको थियो । दिनेशले ७ डिसेम्बर २०२४ का दिनसिटि अफ एक्रोनवार्ड टु गभरमेन्ट को आयोजनामा अमेरिकाको ओहायो राज्यको एक्रोन सहरमा भएको एक्रोन इन्टरनेशनल डान्स फेस्टिबल कार्यक्रमको अवसरमा आयोजित कार्यक्रममा आफ्नो कला प्रस्तुत गरी रेकर्ड दाबी गर्न गिनिज बुकलाई पठाएका थिए। गिनिजबुक अफ वर्ल्ड रेकर्डको हेडक्वाटरले उक्त रेकर्डलाई आज (२० डिसेम्बर २०२५) रेकर्डको मान्यता दिएको हो। योसँगै दिनेश २० औं पटक गिनिज बुक अफ वर्ल्ड रेकर्डमा आफ्नो नाम लेखाउन सफल भएका हुन्। कार्यक्रममा विभिन्न देशका ३०० बढीको सहभागीता रहेको थियो। कार्यक्रममा मेक्सिको ,जर्मनी, ईन्डिया , अफ्रिका,पोल्यान्ड , आइरल्यान्ड,भुटान ,कोङ्गो,,इटाली,नेपाल, बर्मा,थाइल्यान्ड र अमेरिकी संस्कृति तथा पहिचान झल्काउने नृत्य प्रदर्शन गरिएका थिए। निर्णायकमा ओहायो राज्यबाट क्रिस्टीन विडी हिहम काउन्सिल सदस्य जिल्ला ६, जेफ विल्हाइट काउन्सिल सदस्य जिल्ला ४ थिए । साथै मार्सल आर्टका प्रशिक्षक द्वय हर्क तिरुवा र कौशिला खनाल पनि निर्णायकको भूमिकामा थिए । त्यस्तै, टाइम किपरमा मार्सल आर्ट खेलाडी निलम खनाल र सिटि अफ एक्रोन वार्ड टु काउन्सिल म्यान फिल लोम्बार्डो थिए । रेकर्डको लागि प्लेटिनम प्रायोजक टप शप काठमाडौं र शतिसल एलएलसीका सञ्चालक न्यूयोर्कको सामाजिक अभियन्ता लकेश श्रेष्ठ रहेका थिए । अफिसियल मिडिया पार्टनरमा अन्नपूर्ण पोस्ट् रहेको थियो । यो सफलता १२ वर्षअघिदेखिको मेहनत र धैर्यता पछिको हो,'दिनेशले भने, यो रेकर्ड प्रयास गर्न सुरुवात गरेको १२ भयो निरन्तर लागिरहे र आज सफल भएँ । उनले नयाँ पुस्ताहरूलाई पार्कर खेलमा अभिप्रेरित गरि खेलमार्फत् देशको नाम विश्वसामु चिनाउन आफ्नो उद्देश्य रहेको बताए। नयाँ रेकर्डले नेपाल र अमेरिकाबिचको सम्बन्धमा पनि थप मजबुत बनाउन सहयोग गर्ने उनले विश्वास लिएका छन् । भविष्यमा अमेरिका र नेपालमा पार्कर ट्रेनिङ्ग दिन विश्वस्तरमा उच्च तहमा खेलाडी तथा कोचहरू उत्पादन गर्ने आफ्नो योजना रहेको सुनाए।"
शैक्षिक प्रमाणपत्रका आधार बैंकले ऋण दिने व्यवस्था कानुनमा उल्लेख गर्नु उचित होइन,"काठमाडौं : प्रतिनिधिसभा अन्तर्गतको अर्थ समिति बैठकमा सुरक्षित कारोबार ऐन,२०६३ लाई संशोधन गर्न बनेको विधेयकमाथि समितिमा दफावार छलफल भएको छ। आइतबार सिंहदरबारमा बसेको बैठकमा उक्त विधेयकमाथि संशोधनकर्तासँग छलफल गरेपछि दफावार छलफल भएको हो। छलफलका क्रममा सांसदहरूले चल, अचल र अमूर्त सम्पत्तिलाई समेत धितो सम्पत्तिको रुपमा राख्ने व्यवस्थालाई विधेयकमा स्पष्टताका साथ उल्लेख गर्नुपर्ने बताएका थिए। बैठकमा सांसद डा प्रकाशशरण महतले शैक्षिक प्रमाणपत्रका आधार बैंकले ऋण दिने व्यवस्था कानुनमा नै उल्लेख गर्नु उचित नभएको बताए। त्यस्तै सांसद पदम गिरीले शैक्षिक प्रमाणपत्र र सीपको प्रमाणपत्रलाई चल सम्पत्तिको रुपमा व्याख्या गर्ने प्रस्ताव राम्रो भएपनि कानुनमा नै त्यस्तो व्यवस्था भएपछि ऋण असुल नहुने अवस्थामा थप कठिनाइ आउन सक्ने जिकिर गरे। सांसद वर्षमान पुनले शैक्षिक प्रमाणपत्रका आधार बैंकबाट ऋण लिन सक्ने व्यवस्थामाथि थप छलफल गर्नुपर्ने बताए। उनले समाजवाद उन्मुख भन्ने शब्द संविधानमा नै रहेकाले सबै विधेयकमा राख्न आवश्यक नरहेको धारणा राखे। उक्त विधेयकमा ६ जना सांसदको संशोधन प्रस्ताव परेको थियो। अर्थ मन्त्रालयले २०८० साल फागुन ४ गते उक्त विधेयक राष्ट्रियसभामा दर्ता गरेको थियो। विधेयकले घर, जग्गाबाहेक अन्य चल सम्पत्ति पनि धितो राखेर बैंक तथा वित्तीय संस्थाबाट ऋण लिन सकिने गरी व्यवस्था गरेको छ।"
आफूले के गर्नुपर्छ भन्ने कुरा बिर्सिएर के पाएँ भन्ने मात्रै गर्नुहुँदैन : पूर्वमन्त्री पण्डित,"काठमाडौं : नेकपा एमालेका स्थायी कमिटी सदस्य एवम् पूर्वमन्त्री लालबाबु पण्डितले नेकपा एमाले अपराधीलाई बचाउन नलाग्ने बताएका छन् । गाउँपालिका तथा नगरपालिकाहरूमा निर्वाचित जनप्रतिनिधिहरूले कानुनको अधीनमा रहेर पदीय जिम्मेवारी पूरा गर्नुपर्ने भन्दै उनले कानुनबाहिर गएर काम गर्ने जो कसैलाई पनि बचाउन पार्टी नलाग्ने बताएका हुन् । नेकपा एमाले दोलखाकाठमाडौं सम्पर्क मञ्चले काठमाडौंमा आयोजना गरेको कार्यक्रमलाई सम्बोधन गर्दै पूर्वमन्त्री पण्डितले भने, जनप्रतिनिधि हुँ भन्दैमा जथाभावी काम गर्न पाइँदैन । यदि तपाइँले कानुन भन्दाबाहिर गएर काम गर्नुभयो भने तपाइँलाई बचाउन एमाले पार्टी लाग्दैन । किनकी एमाले अपराधीको संरक्षण गर्ने पार्टी होइन । कम्तीमा एमालेबाट निर्वाचित जनप्रतिनिधिले कानुनको परिधिमा रहेर पार्टीको समेत सल्लाह लिएर जनतामुखी काम गर्नुपर्ने उनको भनाइ थियो । पण्डितले पार्टीका नेता तथा कार्यकर्ताहरूले के गर्नुपर्छ भन्ने कुरा भुसुक्कै बिर्सेर के पाएँ भनेर सधैं प्रश्न गर्ने प्रवृत्ति समेत त्याग्नुपर्ने बताएका छन् । हामीले व्यक्तिका निम्ति होइन पार्टीका निम्ति काम गर्नुपर्छ, जब पार्टीका निम्ति काम गर्नुहुन्छ व्यक्तिगत लाभ स्वतः प्राप्त हुन्छ, उनले भने, त्यसकारण म भन्छु, आफूले के गर्नुपर्छ भन्ने कुरा बिर्सिएर के पाएँ भन्ने मात्रै गर्नुहुँदैन । अरूलाई कैंची चलाउँदा भोलि आफूमाथि पनि चल्न सक्छ भन्ने हेक्का राखेर नेताहरू एक ढिक्का भएर अघि बढ्नुपर्ने सुझाव पनि उनले दिए।"
रवि लामिछानेविरुद्ध कास्की जिल्ला अदालतमा अभियोग पत्र पेश,"पोखरा : पोखराको सूर्यदर्शन सहकारीको रकम अपचलन आरोपमा राष्ट्रिय स्वतन्त्र पार्टीका सभापति एवं पूर्वगृमन्त्री रवि लामिछानेविरुद्ध अदालतमा अभियोग पत्र पेश भएको छ। जिल्ला सरकारी वकिलको कार्यालय कास्कीले लामिछानेविरुद्ध आज जिल्ला अदालत कास्कीमा अभियोग पत्र पेश गरेको हो। अहिले मुद्दा दर्ताको क्रममा रहेको छ। मुद्दा दर्ताका लागि लामिछानेलाई बिहान अदालतमा उपस्थित गराइएको थियो। यसअघि पुस १ गते कास्की प्रहरीले लामिछानेमाथि सहकारी ठगी,संगठित अपराध र सम्पत्ति शुद्धिकरणसम्बन्धी कसूरमा अनुसन्धान गरी सरकारी वकिलको कार्यालयलाई प्रतिवेदन बुझाएको थियो। सोही प्रतिवेदन अध्ययन गरी सरकारी वकिलको कार्यालयले आज अदालतमा लामिछानेविरुद्ध अभियोग दायर गरेको हो। सहकारीको रकम अपचलनको अभियोगमा उनीसँगै गोर्खा मिडिया नेटवर्कका सञ्चालक पूर्वडीआई छविलाल जोशी,लीला पछाई,रामबहादुर खनाल र कृष्णबहादुर गुरूङविरुद्ध अभियोग दायर भएको जिल्ला सरकारी वकिलको कार्यालयले जनाएको छ। प्रतिवेदनमा लामिछाने,पूर्वडीआईजी जोशीलगायतसँग डेढ अर्ब रुपैयाँ बिगो असुल र सहकार ठगी,संगठित अपराध र सम्पत्ती शुद्धिकरणमा मुद्दा चलाउनुपर्ने प्रहरीको राय छ। लामिछानेका हकमा सहकारी ठगीमा ४ देखि ६ वर्षसम्म कैद,संगठित अपराधमा ५० प्रतिशत सजाय र सम्पत्ति शुद्धिकरणमा २ देखि १५ वर्ष कैद र बिगोको दोब्बर जरिवाना लगाउनुपर्ने प्रहरीको अनुसन्धान प्रतिवेदनमा उल्लेख छ। सहकारी ठगीमा सामूहिक बिगो १ करोड ६२ लाख ,व्यक्तिगत बिगो १ करोड ७५ लाख सहित सम्पत्ति शुद्धिकरणमा २७ करोड ८९ लाख रुपैयाँ बिगो कायम गर्नुपर्ने अनुसन्धान प्रतिवेदनमा छ। सहकारी ठगीका मुख्य योजनाकार भनिएका जीवी राईलाई संगठित अपराध,सम्पत्ति शुद्धिकरण कसूरमा मुद्दा चलाइएको छ। सहकारी ठगी प्रकरणमा लामिछाने कात्तिक २ गते पक्राउ परेका थिए। सहकारी ठगी प्रकरणमा लामिछानेसहित अन्य चारजनाविरुद्ध पाँच जिल्लामा उजुरी परेको थियो। सोही उजुरीका आधारमा लामिछानेसहित अन्य चारैजनालाई कास्की,चितवन,काठमाडौं,रुपन्देही र पर्सा पुर्याएर बयान लिएको थियो। सहकारी संस्थामा रहेको बचतकर्ताको रकम अनियमित तवरबाट गोरखा मिडिया नेटवर्क प्रालिको खातामा आएको र उक्त रकम खर्च गर्ने प्रक्रियामा लामिछानेसमेतको सहभागिता देखिएको छानबिन विशेष समितिले ठहर गरेको थियो। तर,लामिछानेले देशभरका कुनै पनि सहकारीको रकम हिनामिनामा आफ्नो संलग्नता नभएको दावी गर्दै आएका छन्। गोरखा मिडिया नेटवर्कमा देशभरिका ९ वटा सहकारीको रकम अपचलन भएको समितिले निष्कर्ष निकाले थियो। प्रतिवेदनमा उल्लेख भएअनुसार गोरखा मिडिया नेटवर्कमा पोखराको सूर्यदर्शन, बुटवलको सुप्रिम, काठमाडौंको स्वर्णलक्ष्मी,चितवनको सहारा,वीरगन्जको सानोपाइलाको रकम अपचलन भएको छ। त्यस्तै इमेज,समानता, सुमेरू र आइएमईबाट पनि गोरखा मिडियामा रकम अपचलन भएको प्रतिवेदनमा उल्लेख छ।"
त्रिविको समस्याको पहिचान गरी समाधानसहितको प्रस्ताव ल्याउन प्रधानमन्त्रीको निर्देशन,"काठमाडौं : प्रधानमन्त्री एवं कुलपति केपी शर्मा ओलीले त्रिभुवन विश्वविद्यालयलाई पर्याप्त गृहकार्य र सहमति भएपछि औपचारिक बैठकमा प्रस्ताव ल्याउन आग्रह गरेका छन्। प्रधानमन्त्री तथा मन्त्रिपरिषद्को कार्यालयमा आज करिब तीन घण्टा भएको अनौपचारिक सिनेट बैठकमा सदस्यका सुझाव सुनेपछि प्रधानमन्त्री ओलीले पर्याप्त गृहकार्य र एक प्रकारको सहमति भएपछि औपचारिक बैठकमा प्रस्ताव ल्याउन निर्देशन दिएका हुन्। मंसिर २७ गतेको सिनेट बैठकका छलफललाई बङ्ग्याएर सामाजिक सञ्जालमा प्रस्तुत गरिएको उल्लेख गर्दै प्रधानमन्त्री ओलीले सिनेटरहरु सार्वजनिक खपतका लागि नभई समस्या समाधान र सुधारको मुख्य मुद्दामा तर्कपूर्णरुपमा केन्द्रित हुनुपर्ने मा जोड दिए। बैठकमा विश्वविद्यालयका प्राध्यापक, कर्मचारी, विद्यार्थी, पब्लिक क्याम्पसलगायत क्षेत्रका प्रतिनिधिले क्षेत्रगत समस्या र समाधानका उपाय सुझाएका छन्। प्रधानमन्त्री ओलीले सबै क्षेत्रका समस्या र मागलाई समेटेर सरोकार भएका पक्षसँग थप छलफल गरी समाधानका उपायसहित निर्णय गर्नुपर्ने विषयहरु प्रस्तावका रुपमा ल्याउन विश्वविद्यालयका पदाधिकारीलाई निर्देशन दिए। गत मङ्सिर २७ गते कीर्तिपुरमा भएको त्रिविको सिनेट बैठकमा प्रस्तुत कार्यसूचीमा पदाधिकारी र सिनेट सदस्यबीचको दूरी बढेको महसुस भएपछि कुलपति ओलीले विस्तृत छलफल गर्न आजका लागि समय निर्धारण गरेका थिए। प्रधानमन्त्री ओलीले आफूलाई विश्वविद्यालयबाट व्यक्तताहरूमा लिनुदिनु (लाभहानी) केही नभएको स्पष्ट गर्दै त्रिविको विकास, रक्षा, प्रवर्द्धन र प्रगति नै साझा चिन्ता हुने भएकाले यसको मर्यादा, गरिमा र साखलाई जोगाउन आग्रह सबैलाई गरे। कूलपति ओलीले त्रिविको वेभसाइटमा यसका जनशक्ति, गरिएका काम र लक्ष्यहरुलाई सार्वजनिक गर्न आग्रह गर्दै यस खालको पवित्र संस्थामा पारदर्शीता कायम गर्न स्मरण गराए। त्रिविको शैक्षिक क्यालेण्डर पालना हुनुपर्छ। अनौपचारिक बैठक भएपनि यसलाई निर्देशन नै मान्दा हुन्छ। विश्वविद्यालयमा पारदर्शीता हुनुपर्छ। मेरिटोक्रेसी कायम हुनुपर्छ। उत्कृष्ट भएकालाई उत्कृष्ट नम्बर दिइनुपर्छ। फेल भएकालाई फेल गराइनुपर्छ।, प्रधानमन्त्री ओलीले भने, मेरो भनाइ साँच्चैको मेरिटोक्रेसी होस् भन्ने हो। मलाई कुन डीनको कति मेरिटोक्रेसी छ मलाई थाहा छैन। को नियुक्त हुन्छ, त्यो मेरो रुचिको विषय होइन, मेरो रुचिको विषय यो विश्वविद्यालय सबल होस्, सक्षम जनशक्ति उत्पादन हुन् भन्ने हो। नियुक्तिहरुमा मेरो कुनै हस्तक्षेप हुँदैन। निर्णय गर्ने पदाधिकारीले हो, त्यसकारण सफलता र असफलताको जस तपाईँहरुले लिनुपर्छ। कुलपतिका हैसियतले राम्रो गर्नुस् भन्ने मात्रै मेरो चासो हो। यसलाई पनि हस्तक्षेप मानिए त आश्चर्यबाहेक अरु के मान्न सकिन्छ र ? उनले त्रिविको चलअचल सम्पति खोजबिन समितिको प्रतिवेदन अध्ययन तथा कार्यान्वयनका लागि कार्यदल बनाउनुपर्ने र प्रतिवेदन पर्याप्त नभएकाले थप अध्ययन गर्नुपर्ने बताए। प्रधानमन्त्री ओलीले त्रिवि सेवा आयोगले नियमित परीक्षा लिने काम नगर्ने हो भने यसको औचित्यमा पुनः विचार गर्न आग्रह गरे। बैठकमा शिक्षा, विज्ञान तथा प्रविधिमन्त्री एवं सहकुलपति विद्या भट्टराई, उपकुलपति प्रा डा केशरजङ्ग बराल, शिक्षा मन्त्रालयका सचिव डा दीपक काफ्लेलगायतको सहभागिता रहेको थियो।"
रवि लामिछानेविरुद्ध कास्की जिल्ला अदालतमा मुद्दा दर्ता हुँदै,"पोखरा : पोखराको सूर्यदर्शन सहकारीको रकम अपचलन आरोपमा राष्ट्रिय स्वतन्त्र पार्टीका सभापति एवं पूर्वगृमन्त्री रवि लामिछानेविरुद्ध अदालतमा मुद्दा दर्ता हुँदैछ। जिल्ला सरकारी वकिलको कार्यालय कास्कीले लामिछानेविरुद्ध आज जिल्ला अदालत कास्कीमा मुद्दा दर्ता गर्न लागेको हो। यसअघि पुस १ गते कास्की प्रहरीले लामिछानेमाथि सहकारी ठगी,संगठित अपराध र सम्पत्ति शुद्धिकरणसम्बन्धी कसूरमा अनुसन्धान गरी सरकारी वकिलको कार्यालयलाई प्रतिवेदन बुझाएको थियो। सोही प्रतिवेदन अध्ययन गरी सरकारी वकिलको कार्यालयले आज अदालतमा लामिछानेविरुद्ध अभियोग दायर गर्न लागेको हो। सहकारीको रकम अपचलनको अभियोगमा उनीसँगै गोर्खा मिडिया नेटवर्कका सञ्चालक पूर्वडीआई छविलाल जोशी,लीला पछाई,रामबहादुर खनाल र कृष्णबहादुर गुरूङविरुद्ध अभियोग दायर हुने जिल्ला सरकारी वकिलको कार्यालयले जनाएको छ। प्रतिवेदनमा लामिछाने,पूर्वडीआईजी जोशीलगायतसँग डेढ अर्ब रुपैयाँ बिगो असुल र सहकार ठगी,संगठित अपराध र सम्पत्ती शुद्धिकरणमा मुद्दा चलाउनुपर्ने प्रहरीको राय छ। लामिछानेका हकमा सहकारी ठगीमा ४ देखि ६ वर्षसम्म कैद,संगठित अपराधमा ५० प्रतिशत सजाय र सम्पत्ति शुद्धिकरणमा २ देखि १५ वर्ष कैद र बिगोको दोब्बर जरिवाना लगाउनुपर्ने प्रहरीको अनुसन्धान प्रतिवेदनमा उल्लेख छ। सहकारी ठगीमा सामूहिक बिगो १ करोड ६२ लाख ,व्यक्तिगत बिगो १ करोड ७५ लाख सहित सम्पत्ति शुद्धिकरणमा २७ करोड ८९ लाख रुपैयाँ बिगो कायम गर्नुपर्ने अनुसन्धान प्रतिवेदनमा छ। सहकारी ठगीका मुख्य योजनाकार भनिएका जीवी राईलाई संगठित अपराध,सम्पत्ति शुद्धिकरण कसूरमा मुद्दा चलाइएको छ। सहकारी ठगी प्रकरणमा लामिछाने कात्तिक २ गते पक्राउ परेका थिए। सहकारी ठगी प्रकरणमा लामिछानेसहित अन्य चारजनाविरुद्ध पाँच जिल्लामा उजुरी परेको थियो। सोही उजुरीका आधारमा लामिछानेसहित अन्य चारैजनालाई कास्की,चितवन,काठमाडौं,रुपन्देही र पर्सा पुर्याएर बयान लिएको थियो। सहकारी संस्थामा रहेको बचतकर्ताको रकम अनियमित तवरबाट गोरखा मिडिया नेटवर्क प्रालिको खातामा आएको र उक्त रकम खर्च गर्ने प्रक्रियामा लामिछानेसमेतको सहभागिता देखिएको छानबिन विशेष समितिले ठहर गरेको थियो। तर,लामिछानेले देशभरका कुनै पनि सहकारीको रकम हिनामिनामा आफ्नो संलग्नता नभएको दावी गर्दै आएका छन्। गोरखा मिडिया नेटवर्कमा देशभरिका ९ वटा सहकारीको रकम अपचलन भएको समितिले निष्कर्ष निकाले थियो। प्रतिवेदनमा उल्लेख भएअनुसार गोरखा मिडिया नेटवर्कमा पोखराको सूर्यदर्शन, बुटवलको सुप्रिम, काठमाडौंको स्वर्णलक्ष्मी,चितवनको सहारा,वीरगन्जको सानोपाइलाको रकम अपचलन भएको छ। त्यस्तै इमेज,समानता, सुमेरू र आइएमईबाट पनि गोरखा मिडियामा रकम अपचलन भएको प्रतिवेदनमा उल्लेख छ।"
मेलामहोत्सवले शहरमा मात्र होइन विकट ठाउँमा पनि पर्यटक बढ्छन् : मन्त्री सिंह,"काठमाडौं : उपप्रधानमन्त्री एवं शहरी विकास मन्त्री प्रकाशमान सिंहले स्थानीय मेला, महोत्सवमा अर्थतन्त्रमा टेवा पुग्ने बताएका छन्। आइतबार पञ्चासे कोदो महोत्सव तथा ल्होसार मेलाको समापन समारोहमा सम्बोधन गर्दै उपप्रधानमन्त्री सिंहले स्थानीय मेला महोत्सवले अर्थतन्त्रमा टेवा पुर्याउने बताएका हुन्। उनले मेला महोत्सवले स्थानीय उत्पादन प्रवर्द्धन र कला संस्कृतिको संरक्षणमा मेला महोत्सवको भूमिका महत्त्वपूर्ण रहेको बताए। हाम्रो गाउँठाउँमा जे छ त्यसलाई हामी सबै मिलेर सुखदुख बाँडेर जीवनलाई खुशी पार्न काममा लाग्नुपर्छ उपप्रधानमन्त्री सिंहले भने,महोत्सवले शहरमा मात्र होइन विकट ठाउँमा पनि आन्तरिक तथा बाह्य पर्यटक पनि बढ्छ। सकेसम्म विदेशी पाहुनालाई पनि आकर्षित गर्न सकियो भने अझ राम्रो हुन्छ। स्थानीय तहमा उत्पादित वस्तुको प्रदर्शन, प्रतिभाहरुको प्रस्फुटन र आफ्ना उत्पादनको सदुपयोग गर्ने बानी बनाउन पनि महोत्सवहरू हरेक पालिकामा आयोजना गर्न सके देशको अर्थतन्त्रमा टेवा पुग्ने धारणा राखे। त्यस्तै, उनले सरकार नागरिकको जीवन सहज बनाउनका लागि लागिरहेको पनि जानकारी गराए। संघीय लोकतान्त्रिक गणतन्त्रतात्मक संविधानले दिएको अधिकारहरु तीनै तहका सरकारहरूलाई दिने गरि आवश्यक संघीय कानुन बनाउनुपर्नेमा तीव्र रुपमा काम भइरहेको छ, उनले भने, प्राप्त अधिकार संस्थागत गर्दै हरेक नेपालीको जीवन सहज बनाउनुपर्छ भन्ने जुन चाहना छ। त्यसलाई पूरा गर्न सरकार लागिरहेको छ।"
क्यानडाका प्रधानमन्त्री ट्रुडोविरुद्ध अविश्वासको प्रस्ताव ल्याइने,"क्यानडाका प्रधानमन्त्री जस्टिन ट्रुडोले नयाँ वर्षको सुरुवातमा सत्ता गुमाउन सक्ने सम्भावना देखिएको छ। न्यू डेमोक्रेटिक पार्टी (एनडीपी)का नेता जगमीत सिंहले प्रधानमन्त्री ट्रुडोविरुद्ध अविश्वासको प्रस्ताव ल्याउने निर्णय गरेका छन्। जगमीत सिंहले अर्को महिना अल्पसंख्यक लिबरल सरकार फुटाउन कदम चाल्ने र देशमा नयाँ चुनावको माहोल बनाउने बताएका छन्। जगमीत सिंहले भने, 'लिबरल पार्टीको नेतृत्व कसले गर्छ भन्ने कुराले फरक पार्दैन। यो सरकारको समय सकियो । हामी संसदको अर्को बैठकमा अविश्वासको प्रस्ताव राख्छौं।' यो बैठक जनवरी २७ पछि बस्न सक्छ । जगमीत सिंहको एनडीपी र जस्टिन ट्रुडोको लिबरल पार्टीले यस वर्ष सेप्टेम्बरमा सहमति तोडेका थिए। त्यसपछि जगमीत सिंहले लिबरल पार्टीले व्यवसायीहरूका अगाडि झुकेको आरोप लगाएका थिए। तर, गठबन्धनबाट बाहिरिएपछि पनि जगमीतले विगत ४ महिनादेखि ट्रुडोलाई सरकार कायम राख्न सघाउँदै आएका थिए । अब एनडीपीको प्रस्तावलाई विपक्षी दलहरूले समर्थन गरेमा ट्रुडोको सरकार ढल्ने निश्चित छ । ट्रुडो ९ वर्षदेखि क्यानडाको प्रधानमन्त्री रहेका छन् । अल्पमतमा ट्रुडो सरकार ट्रुडोको पार्टीको संसदमा १५३ सिट छ । पार्टीलाई सत्तामा रहन थप १७ सिट चाहिन्छ । अहिलेसम्म २५ सिट भएको एनडीपीले समर्थन गर्दै आएको थियो । विपक्षी कन्जरभेटिभ पार्टीको १२० सिट छ । क्यानेडियन हाउस अफ कमन्समा ३३८ सीटहरू छन्। सर्वेक्षणका अनुसार क्यानडामा चुनाव भए कन्जरभेटिभ पार्टीले बहुमत ल्याउन सक्छ। रिपोर्टका अनुसार जगमीत सिंहको अविश्वासको प्रस्ताव ल्याउनु उनको पार्टीका लागि पनि जोखिमपूर्ण हुनसक्छ किनभने सर्वेक्षणमा एनडीपी पनि निकै मतान्तरले पछाडि परेको छ । बहुमतका लागि ट्रुडोको पार्टीलाई अब क्युबेक पार्टी (३३ सिट) को समर्थन चाहिन्छ। यद्यपि, क्युबेक पार्टीले विपक्षी दललाई समर्थन गर्ने वाचा गरेको छ। लिबरल पार्टीमा पनि ट्रुडो विरुद्ध सांसदहरुको असन्तुष्टि बढ्दै गएको छ । अहिलेसम्म करिब २० लिबरल सांसदहरूले ट्रुडोलाई राजीनामा दिन आग्रह गरेका छन्। को हुन् जगमीत सिंह? जगमीत सिंह २०१७ देखि एनडीपीका प्रमुखका रुपमा रहेका छन्। उनको जन्म सन् १९७९ मा क्यानडाको ओन्टारियोमा भएको थियो । उनका आमाबाबु राम्रो जीवनको खोजीमा पञ्जाबबाट क्यानडा बसाइँ सरेका थिए। रिपोर्टका अनुसार जगमीत २०११ मा संसद सदस्य बनेका थिए । भारतले २०१३ मा जगमीत सिंहलाई भिसा दिन अस्वीकार गरेको थियो । उनीमाथि भारत विरोधी गतिविधिमा संलग्न रहेको र कट्टरपन्थीसँग सम्बन्ध रहेको आरोप लागेको थियो । भिसा रद्द भएपछि जगमीत सिंहले १९८४ देखि सिख विरोधी दंगाका पीडितहरूको लागि आफूले आवाज उठाएकोले भारत सरकार आफूसँग रिसाएको बताएका थिए। उनले आफूलाई पञ्जाबमा 'सिख अफ द इयर' सम्मान गर्न बोलाइएको दाबी गरेका थिए। क्यानडाको वेबसाइट ग्लोब एन्ड मेलका अनुसार जगमीत सिंहले सन् २०१५ को जुनमा खालिस्तानको समर्थनमा सान फ्रान्सिस्कोमा भएको र्यालीमा भाग लिएका थिए। भिन्डरावालाको पोस्टर लिएर मञ्चमा बोलेको जनाइएको छ । यस क्रममा जगमीतले भारत सरकारमाथि सिखहरुको नरसंहारको आरोप लगाएका थिए ।"
"सेयर बजारमा १३ अंकको गिरावट, कारोबार साढे ४ अर्बमा सीमित","काठमाडौं : साताको पहिलो कारोबार दिन आइतबार नेप्से परिसूचक दोहोरो अंकले घटेर बन्द भएको छ। नेप्से परिसूचक १३५३ अंकले घटेर २५८३२९ विन्दुमा अडिएको छ। सेन्सेटिभ इण्डेक्स २६९ अंकले घटेर ४४३०८ अंकले घटेको छ। यसदिन ३१९ स्क्रिप्सको ९१ लाख ८० हजार ७१८ कित्ता सेयर ४ अर्ब ५१ करोड ८३ लाख ८५ हजार १०७ रुपैयाँमा खरदबिक्री भए। दोहोरो अंकले घटेको सेयर बजारमा चारवटा कम्पनीको सेयर सकारात्मक सर्किट लेभलमा कारोबार भयो। सपोर्ट माइक्रोफाइनान्स वित्तीय संस्था,बराही हाइड्रोपावर पब्लिक,न्यादी हाइड्रोपावर र सुपर मादी हाइड्रोपावरको सेयर सकारात्मक सर्किट लेभलमा कारोबार भएको हो। कारोबार रकमका आधारमा रिभर फल्स शीर्षस्थानमा रह्यो। सो कम्पनीको २२ अर्ब बढीको कारोबार भयो। जानकी फाइनान्सको १२ करोड,पिपुल्स पावरको ९ करोड,नेपाल फाइनान्सको ८ करोड र भूगोल इनर्जी डेभलपमेन्टको ७ करोड मूल्य बराबरको सेयर कारोबार भयो। कारोबारमा आएकामध्ये ८४ स्टक्सको मूल्य बढ्दा १५४ वटाको घट्यो। ६ स्टक्सको मूल्य भने यसदिन स्थिर रह्यो।"
न्यायालयमा हुने गरेको बेथितिका विरुद्ध बारको लडाई निरन्तर : अध्यक्ष घिमिरे,"काठमाडौं : कानुन व्यवसायीहरूको छाता सङ्गठन नेपाल बार एशोसिएशनले ६९ औँ स्थापना दिवस मनाएको छ। दिवसका अवसरमा आइतबार बार परिसर रामशाहपथमा पहिलो बार कार्यसमितिमा रहेका कार्यसमिति सदस्यहरूको तस्बिरमा माल्यार्पण गरेर बार डे मनाइएको हो। बारका अध्यक्ष गोपालकृष्ण घिमिरेले बार दिवस२०८१ विभिन्न कार्यक्रमको आयोजना गरि देशैभरका कार्यालयहरूमा मनाइएको जानकारी दिए। बारले निरंकुश व्यवस्थासँग लडेको, अन्य थुप्रै न्यायिक सुधारहरूमा लडिरहेको उनले बताए। उनले न्यायालयमा हुने गरेको बेतिथिका विरुद्ध बारको लडाई निरन्तर रहेको धारणा राखे। घिमिरेले न्यायाधीश नियुक्तिमा भएको ढिलाइमा बारको कुनै भूमिका नरहेको भन्दै छिटै बारका तर्फबाट नाम पठाइने जानकारी दिए। न्यायपरिषद्ले गर्नुपर्ने धेरै काम नगर्ने र त्यसको दोष बारतर्फ देखाउन प्रवृतिले बेलाबेलामा समस्या आउने गरेको उनले बताए। २०१३ साल पुस ७ गते स्थापना भएको बार एशोसिएशनले प्रत्येक वर्ष पुस ७ गते बार डे मनाउँदै आएको छ।"
"लामिछानेविरुद्ध तीन कसूरमा मुद्दा दर्ता, शुद्धिकरणमा २७ करोड ८९ लाख बिगो माग","पोखरा : पोखराको सूर्यदर्शन सहकारीको रकम अपचलन आरोपमा राष्ट्रिय स्वतन्त्र पार्टीका सभापति एवं पूर्वगृमन्त्री रवि लामिछानेविरुद्ध अदालतमा मुद्दा दर्ता भएको छ। जिल्ला सरकारी वकिलको कार्यालय कास्कीले लामिछानेविरुद्ध आज जिल्ला अदालत कास्कीमा मुद्दा दर्ता गरेको हो। मुद्दा दर्ताका लागि लामिछानेलाई बिहान अदालतमा उपस्थित गराइएको थियो। उनीविरुद्ध तीन कसूरमा मुद्दा दर्ता भएको छ। लामिछानेमाथि सहकारी ठगी,संगठित अपराध र सम्पत्ति शुद्धिकरणसम्बन्धी कसूरमा मुद्दा दर्ता भएको जिल्ला सरकारी वकिलको कार्यालय कास्कीका सूचना अधिकारी शान्तिदेवी शर्माले जानकारी दिइन्। उनका अनुसार लामिछानेमाथि सम्पत्ति शुद्धिकरणमा २७ करोड ८९ लाख ४४ हजार ५ रुपैयाँ बिगो माग गरिएको छ। सरकारी वकिलको कार्यालयले दायर गरेको मुद्दामा लामिछानेकी श्रीमती निकिता पौडेलको नाममा रहेको सम्पत्ति जफत गर्न समेत माग गरेको छ। यसैगरी सहकारी ठगी प्रकरणमा छविलाल जोशीमाथि ७४ करोड ७१ लाख ५५ रुपैयाँ बिगो माग गरिएको छ। सहकारीको रकम अपचलनको अभियोगमा उनीसँगै गोर्खा मिडिया नेटवर्कका सञ्चालक पूर्वडीआई जोशी,लीला पछाई,रामबहादुर खनाल र कृष्णबहादुर गुरूङविरुद्ध अभियोग दर्ता भएको जिल्ला सरकारी वकिलको कार्यालयले जनाएको छ। यसअघि पुस १ गते कास्की प्रहरीले लामिछानेमाथि सहकारी ठगी,संगठित अपराध र सम्पत्ति शुद्धिकरणसम्बन्धी कसूरमा अनुसन्धान गरी सरकारी वकिलको कार्यालयलाई प्रतिवेदन बुझाएको थियो। सोही प्रतिवेदन अध्ययन गरी सरकारी वकिलको कार्यालयले आज अदालतमा लामिछानेविरुद्ध अभियोग दर्ता गरेको हो। प्रतिवेदनमा लामिछाने,पूर्वडीआईजी जोशीलगायतसँग डेढ अर्ब रुपैयाँ बिगो असुल र सहकार ठगी,संगठित अपराध र सम्पत्ती शुद्धिकरणमा मुद्दा चलाउनुपर्ने प्रहरीको राय थियो। लामिछानेका हकमा सहकारी ठगीमा ४ देखि ६ वर्षसम्म कैद,संगठित अपराधमा ५० प्रतिशत सजाय र सम्पत्ति शुद्धिकरणमा २ देखि १५ वर्ष कैद र बिगोको दोब्बर जरिवाना लगाउनुपर्ने प्रहरीको अनुसन्धान प्रतिवेदनमा उल्लेख छ। सहकारी ठगीमा सामूहिक बिगो १ करोड ६२ लाख ,व्यक्तिगत बिगो १ करोड ७५ लाख सहित सम्पत्ति शुद्धिकरणमा २७ करोड ८९ लाख रुपैयाँ बिगो कायम गर्नुपर्ने अनुसन्धान प्रतिवेदनमा छ। सहकारी ठगीका मुख्य योजनाकार भनिएका जीवी राईलाई संगठित अपराध,सम्पत्ति शुद्धिकरण कसूरमा मुद्दा चलाइएको छ। सहकारी ठगी प्रकरणमा लामिछाने कात्तिक २ गते पक्राउ परेका थिए। सहकारी ठगी प्रकरणमा लामिछानेसहित अन्य चारजनाविरुद्ध पाँच जिल्लामा उजुरी परेको थियो। सोही उजुरीका आधारमा लामिछानेसहित अन्य चारैजनालाई कास्की,चितवन,काठमाडौं,रुपन्देही र पर्सा पुर्याएर बयान लिएको थियो। सहकारी संस्थामा रहेको बचतकर्ताको रकम अनियमित तवरबाट गोरखा मिडिया नेटवर्क प्रालिको खातामा आएको र उक्त रकम खर्च गर्ने प्रक्रियामा लामिछानेसमेतको सहभागिता देखिएको छानबिन विशेष समितिले ठहर गरेको थियो। तर,लामिछानेले देशभरका कुनै पनि सहकारीको रकम हिनामिनामा आफ्नो संलग्नता नभएको दावी गर्दै आएका छन्। गोरखा मिडिया नेटवर्कमा देशभरिका ९ वटा सहकारीको रकम अपचलन भएको समितिले निष्कर्ष निकाले थियो। प्रतिवेदनमा उल्लेख भएअनुसार गोरखा मिडिया नेटवर्कमा पोखराको सूर्यदर्शन, बुटवलको सुप्रिम, काठमाडौंको स्वर्णलक्ष्मी,चितवनको सहारा,वीरगन्जको सानोपाइलाको रकम अपचलन भएको छ। त्यस्तै इमेज,समानता, सुमेरू र आइएमईबाट पनि गोरखा मिडियामा रकम अपचलन भएको प्रतिवेदनमा उल्लेख छ।"
"इनफिनिक्स दशैं धमाका, वीरबहादुरले जिते भेस्पा स्कूटर",काठमाडौं : इनफिनिक्सको दशैं धमाका बम्पर पुरस्कारकाठमाडौँका वीरबहादुर तामाङले जितेका छन्। उनले बम्पर पुरस्कारको रूपमा भेस्पा एलेगान्ते १५० स्कूटर जितेका हुन्। डिसेम्बर २१ मा कार्यक्रम आयोजना गरी उनलाई पुरस्कार हस्तान्तरण गरिएको थियो। यो योजना सेप्टेम्बर १६ देखि नोभेम्बर ३ सम्म चलेको थियो। यस वर्षको दसैं धमाका ले इनफिनिक्सको ग्राहकहरूसँगको बलियो सम्बन्ध र उत्सवलाई थप खुसीमय बनाउने उद्देश्यलाई सफलतापूर्वक पूरा गरेको जनाएको छ। इनफिनिक्सले दसैं धमाकालाई सफल बनाउने सबै सहभागीहरूलाई हार्दिक धन्यवाद ज्ञापन गरेको छ। आगामी दिनमा पनि यस्ता रमाइलो र लाभदायक कार्यक्रमहरू ल्याउने प्रतिबद्धता समेत व्यक्त गरेको छ।
लागुऔषधसहित दाजुभाइ पक्राउ,धरान : धरानमा लागुऔषधसहित दाजुभाइ पक्राउ परेका छन्। इलाका प्रहरी कार्यालय धरानको प्रहरी टोलीले धरान८ भोटेपुलबाट पक्राउ गरेको हो। इलाका प्रहरी कार्यालय धरानका प्रहरी निरीक्षक दिवश कुँवरका अनुसार लागुऔषध कारोबार गर्ने धरान८ का २६ वर्षीय महेश राई र २३ वर्षीय मनिस राई पक्राउ परेका हुन। पक्राउ परेका दुवैजना सहोदर दाजुभाइ हुन्। दुवैजनाले आफ्नै घरमा लागुऔषध कारोबार गरिरहेको भन्ने गोप्य सूचनाका आधारमा प्रहरी परिचालन गरी घरमा खानतलासी गर्दा घरको कोठाभित्र प्रतिबन्धित लागुऔषध ट्रामोल २० हजार क्याप्सुलसहित दाजुभाइलाई पक्राउ गरिएको प्रहरी निरीक्षक कुँवरले जानकारी दिए। पक्राउ दाजुभाइलाई जिल्ला अदालत सुनसरीबाट म्याद थप गरी थप अनुसन्धान भइरहेको उनले बताए
सडक सुरक्षा तथा यातायात व्यवस्थापनमा उच्च स्तरीय प्रविधिको उपयोग गर्न विज्ञहरूको सुझाव,"काठमाडौं : सडक सुरक्षा तथा यातायात व्यवस्थापनमा उच्च स्तरीय प्रविधिको उपयोग गर्नुपर्नेमा विज्ञहरूले सुझाव दिएका छन्। भौतिक पूर्वाधार तथा यातायात मन्त्रालयमा आइतबार नेपाल विज्ञान तथा प्रविधि प्रज्ञा प्रतिष्ठानका वैज्ञानिकहरूसँग भएको छलफलमा उनीहरूले प्रविधिको उपयोगबाट यातायात व्यवस्थापनका साथै सडक सुरक्षा सहज बनाउन सकिने बताएका हुन्। सो क्रममा मन्त्री देवेन्द्र दाहालले सडक निर्माण मात्र नभई सुरक्षाको सवाल समेत जरुरी भएकाले मन्त्रालयले त्यसतर्फ पनि ध्यान दिएको बताए। विभिन्न निकाय तथा विज्ञहरूसँग आवश्यक समन्वय गरी सडक सुरक्षालाई दर्बिलो बनाउन र सेवाग्राहीहरूलाई सुरक्षित तथा सरल सेवा प्रवाह गर्न मन्त्रालय प्रतिबद्ध रहेको उनले बताए। मन्त्री दाहालले सडक सुरक्षा, व्यवस्थापन तथा सेवा प्रवाहलाई सरल पार्ने विषयमा कानुनी तथा नीतिगत जटिलताहरू भएमा त्यस्ता व्यवस्थाहरू सरल पार्न मन्त्रालय तत्पर रहेको समेत बताए। छलफलमा प्रतिष्ठानका सचिव रविन्द्रप्रसाद ढकालले विभिन्न राष्ट्रका विश्वविद्यालय एवम् प्राज्ञिक निकायहरुसँग सहकार्य गरी सडक सुरक्षा तथा यातायात व्यवस्थापनका क्षेत्रमा कार्य गर्न प्रतिष्ठान अग्रसर रहेको बताए। यस्तै प्रतिष्ठानकै वरिष्ठ वैज्ञानिक सुरेशकुमार ढुंगेल, ईश्वर बज्राचार्य, प्राविधिक अधिकृत हरिराम श्रेष्ठ लगायत मन्त्रालयकै प्राविधिकहरू सहित मन्त्री दाहालले सडक सुरक्षा तथा यातायात व्यवस्थापनमा प्रविधिको उपयोग बारे छलफल गरेका हुन्। त्यस क्रममा विज्ञहरूले अन्तर्राष्ट्रिय निकाय, विश्वविद्यालय तथा सोही प्रकारका अन्य प्रतिष्ठानहरूसँग सहकार्य गर्दा आवश्यक पर्ने नीतिगत एवम् कानुनी व्यवस्था सरल बनाई दिन आग्रह गरे।"
एमालेले बोलायो सचिवालय बैठक,"काठमाडौं : नेपाल कम्युनिष्ट पार्टी (एमाले)ले केन्द्रीय सचिवालय बैठक बोलाएको छ । आगामी बुधबार ललितपुर च्यासलस्थित एमाले केन्द्रीय कार्यालयमा बैठक डाकिएको एमाले केन्द्रीय प्रचार भाग प्रमुख राजेन्द्र गौतमले जानकारी दिएका छन्। उनका अनुसार बैठकमा केन्द्रीय कमिटी बैठकको तयारी, केन्द्रीय कमिटी बैठकको कार्यसूची,केन्द्रीय संगठन विभागको संगठन विस्तार योजनाबारे छलफल गरिनेछ ।"
सभापति देउवासँग कुनै असमझदारी छैन : शेखर कोइराला,"धनगढी : नेपाली कांग्रेस नेता डाशेखर कोइरालाले पार्टी सभापति शेरबहादुर देउवासँग कुनै असमझदारी नभएको बताएका छन्। नेपाल प्रेस युनियन कैलालीद्वारा आइतबार धनगढीमा आयोजित पत्रकार सम्मेलनमा बोल्दै नेता कोइरालाले सभापतिसँग कुनै विवाद नभएको दावी गरेका हुन्। देउवा सबैका साझा सभापति भएकाले कुनै विवाद नभएको जिकिर गरे। देउवासँग संवाद र निरन्तर छलफल भइरहेको उनको भनाइ छ। उनले वर्तामान सरकारलाई असफल हुने छुट नभएको बताए। विशेष परिस्थितिमा ठूला दुई दल मिलेर गठन भएकाले जुनसुकै परिस्थितिमा सरकार अघि बढ्नुपर्नेमा जोड दिए। 'सरकारलाई असफल हुने छुट छैन । सरकारले जुन म्यान्डेट लिएर आएको छ। त्यो म्यान्डेट पूरा गर्नैपर्छ,'उनले भने,'राजनीतिक, आर्थिक र राजनीतिक अवस्थालाई बलियो बनाउनुपर्दछ। ' नेता कोइरालाले सरकारले विकास र सुशानका विषयलाई सँगसँगै अघि लैजानुपर्ने बताए। संविधान सुधारका लागि सम्पूर्ण राजनीतिक दलहरूसँग छलफल ,संवाद गरेर सम्बन्धित सरोकारवालालाई दबाब दिनुपर्नेमा जोड दिए। उनले गेटा स्वास्थ्य विज्ञान प्रतिष्ठान सञ्चालनका लागि आफूले पहल गर्ने बताए।"
सुरु भयो 'घुम्न जाउँ बर्दिया' अभियान,"अर्घाखाँची : लुम्बिनी प्रदेशको महत्त्वपूर्ण पर्यटकीय गन्तव्य बर्दियालाई लक्षित गरेर प्रदेश सरकारले घुम्न जाउँ बर्दिया अभियान शुभारम्भ गरेको छ। स्थानीय सरकार ठाकुर बाबा नगरपालिकासँग सहकार्य गरेर प्रदेश सरकारले घुम्न जाउँ बर्दिया अभियान शुभारम्भ गरेको हो। लुम्बिनी प्रदेशका मुख्यमन्त्री चेतनारायण आचार्यले अभियानको शुभारम्भ गरे। प्रदेश सरकारको चालु आर्थिक वर्ष २०८१८२ को स्वीकृत वार्षिक नीति तथा कार्यक्रमअन्तर्गत घुम्न जाउँ बर्दिया अभियान सञ्चालन गरिएको लुम्बिनी प्रदेशका उद्योग, पर्यटन तथा यातायात व्यवस्थामन्त्री प्रचण्डविक्रम न्यौपानेले बताए। प्रदेश सरकारले कृषि, पर्यटन, उद्योग र पूर्वाधार विकासलाई समृद्धिको आधारको रूपमा लिएको छ। जसअन्तर्गत आन्तरिक र बाह्य पर्यटकलाई आकर्षित गर्न बर्दिया जिल्लालाई लक्षित गरेर अभियान चलाइएको हो। अभियानको शुभारम्भ गर्दै मुख्यन्त्री आचार्यले लुम्बिनी प्रदेश सरकारले पर्यटन क्षेत्रको विकासका लागि ध्यान दिएको र त्यसको सुरुवात बर्दियाबाट गरिएको बताए। बर्दिया जिल्लाको ऐतिहासिक स्थल र यहाँ रहेको राष्ट्रिय निकुञ्ज भ्रमणको गन्तव्यस्थल हो, उनले भने । प्रदेश सरकारले कर्मचारीलाई आन्तरिक पर्यटकीय क्षेत्रको भ्रमणका लागि १० दिनको समय उपलब्ध गराउने गरेको जानकारी दिँदै मुख्यमन्त्री आचार्यले उनीहरूलाई पनि बर्दिया जिल्लाको भ्रमणका लागि आह्वान गरे। उनले भने, समृद्ध लुम्बिनी आत्मनिर्भर प्रदेशको अभियान पर्यटनबाट सम्भव छ। त्यही भएर सरकारले यसलाई उच्च प्राथमिकतामा राखेको छ। बर्दिया राष्ट्रिय निकुञ्जसँगसँगै जिल्लाकै पर्यटकीय क्षेत्रलाई राष्ट्रिय तथा अन्तर्राष्ट्रिय स्तरमा चिनाउने मुख्य उद्देश्यले घुम्न जाउँ बर्दिया कार्यक्रम आयोजना गरिएको लुम्बिनी प्रदेशका उद्योग, पर्यटन तथा यातायात व्यवस्था मन्त्री प्रचण्डविक्रम न्यौपानेको भनाइ छ।"
"सुनको मूल्य बढ्यो, तोलाको कति पुग्यो?",काठमाडौं : आज नेपाली बजारमा सुन र चाँदीको मूल्य बढेको सुनचाँदी व्यवसायी महासङ्घले जनाएको छ । शुक्रबारको तुलनामा आइतबार सुनको मूल्य बढेको हो। सुनको मूल्य तोलामा ११ सयले बढेको छ। त्यस्तै चाँदीको मूल्य प्रतितोला ३० ले बढेको छ । शुक्रबार १ लाख ४८ हजार पाँच सयमा कारोबार भएको सुन आज १ लाख ४९ हजार छ सयमा कारोबार भइरहेको छ। शुक्रबार प्रतितोला १ हजार ७६० मा कारोबार भएको चाँदी आज प्रतितोला १ हजार ७९० मा कारोबार भइरहेको छ।
प्रथम राष्ट्रिय बाँस सम्मेलन फागुन १५ गतेदेखि,"काठमाडौं : खोटाङको दिक्तेल बजारमा आगामी फागुन १५ गतेदेखि प्रथम राष्ट्रिय बाँस सम्मेलन आयोजना हुने भएको छ। दिक्तेल रूपाकोट मझुवागढी नगरपालिकाले आइतबार काठमाडौंमा पत्रकार सम्मेलन गरी फागुन१५, १६ र १७ गते दिक्तेल बजारमा राष्ट्रिय बाँस सम्मेलन आयोजना गर्न लागिएको जनाएको हो। खेर गइरहेका बाँसलाई जीवन उपयोगी बनाउँदै बाँससम्बन्धी उद्योगहरू सञ्चालनमा ल्याएर रोजगारी सिर्जना गर्ने उद्देश्यले बाँस सम्मेलनको आयोजना गरिएको दिक्तेल रुपाकोट मझुवागढी नगरपालिकाका प्रमुख तीर्थराज भट्टराईले बताए। राष्ट्रिय बाँस सम्मेलनमा बाँस शोधकर्ता, उद्यमी, व्यवसायी तथा विभिन्न विश्वविद्यालयका प्राध्यापकहरूको सहभागिता रहने उनले बताए। जहाँ बाँस त्यहाँ जीवन, जहाँ जीवन त्यहाँ बाँस भन्ने मूल नाराका साथ आयोजना गर्न लागिएको राष्ट्रिय बाँस सम्मेलनमार्फत बाँसको उपयोगिता तथा सम्भावनाका बारेमा सरकारको ध्यानाकर्षण समेत गराइने भट्टराईले बताए। सम्मेलनमा सय जना सरकारी तथा गैरसरकारी निकाय, सय वन उपभोक्ता समूह, ५० विश्वविद्यालय तथा अनुसन्धान केन्द्रका साथै विद्यार्थीहरूलाई समेत प्रत्यक्ष अवलोकन गराइने आयोजकले जनाएको छ।"
इनड्राइभ आईसिटी अवार्ड२०२४ सम्पन्न विभिन्न विधामा १६ अवार्ड वितरण,"काठमाडौं : नेपालकै ठूलो प्रविधि अवार्ड आईसीटी अवार्ड२०२४ को ग्रान्ड फिनाले सम्पन्न भएको छ। शुक्रबार हायात रेसिडेन्ट काठमाडौंमा सूचना तथा सञ्चारमन्त्री पृथ्वीसुब्बा गुरुङ र काठमाडौं नगरपालिकाकी उपमेयर सुनिता डंगोलको उपस्थितिमा कार्यक्रम सम्पन्न गरिएको हो। इनड्राइभ आईसीटी अवार्ड२०२४ मा विभिन्न विधामा १६ वटा अवार्ड प्रदान गरिएको थियो। जसमा निजी क्षेत्रको डिजिटल शिक्षामा लर्निङ रियल्म विद्यालय, सार्वजनिक क्षेत्रको डिजिटल शिक्षामा सुकुना माध्यमिक विद्यालयलाई, डिजिटल सेवामा आईएमई पे, डिजिटल गभरनेन्समा सर्वोच्च अदालत, पेसा उत्कृष्टतामा डाविकेस खनाल, उद्यमीमा फुडमान्डु, नेपाली डायस्पोरामा नामी बराललाई, अग्रग्रामीमा प्रोफेसर डा सुरेसराज शर्मा, एनसेल महिला आइकन आईसीटी अवार्ड२०२४ बन्दना शर्मालाई दिइएको थियो। त्यस्तै, राइजिङ स्टार इनोभेसनमा स्पिकअप नेपाल, साउथ एसिया स्टार्टअपमा भारतको हाइफेन सीएससी, प्रोडक्टमा एपीआई व्यवस्थापन प्रणाली, इनड्राइभ स्टार्टअपमा क्रिमसन टेक्नोलोजी, सोसियल इनोभेसनमा जीओ कृषि प्रालि र हाम्रो पे पब्लिक च्वाइस आईसीटी अवार्ड२०२४ जाप सर्भिसेस प्रालिलाई प्रदान गरिएको थियो। साथै मान्यताका आधारमा देशका सातै प्रदेशबाट एउटाएउटा कम्पनीलाई प्रदेश स्टार्टअप आईसिटी अवार्ड२०२४ प्रदान गरिएको थियो। कोशी प्रदेशबाट डेल्टाटेक प्रालि, मधेस प्रदेशबाट तेज हेल्थ केयर, बागमती प्रदेशबाट अभियान्त्रिकी कर्मशाला प्रालि, गण्डकी प्रदेशबाट आकाश डिजिटल प्रालि, लुम्बिनी प्रदेशबाट निन्जा इन्फोइज प्रालि, कर्णालीबाट बिजनेस अनलाइन सर्भिस प्रालि र सुदूरपश्चिमबाट फारवेस्ट इन्फोटेक एन्ड रिर्सच सेन्टर प्रालिलाई दिइएको थियो। इन्ड्राइभ आईसीटी अवार्डका अध्यक्ष राजन लम्सालले स्वागत मन्तव्य दिँदै बुटक्याम्प सेसन, स्टार्टअप र आइडिया फेस्ट र फिल्ड भिजिटलगायतका चरणहरू पार गर्दैै बल्ल ग्रान्ड फिनालेमा आइपुगेको जानकारी दिए। काठमाडौं नगरपालिकाकी उपमेयर सुुुनिता डंगोलले नगरपालिकाले सानोसानो डिजिटल कामहरू गर्दै आएको जनाइन्। डंगोलले आईसिटी अवार्ड२०२४ का विजेताहरू विजेतामात्र नभई राष्ट्रको भविष्य निर्माता भएको धारणा व्यक्त गर्दै विजेताहरूलाई बधाई ज्ञापन गरिन्। त्यस्तै, सूचना तथा सञ्चारमन्त्री पृथ्वीसुब्बा गुरुङले राष्ट्रिय भेला गरेर आईटी क्षेत्रको सम्भावना, समस्या र समाधानलगायतका विषयमा छलफल गरी आईटी क्षेत्रका विकासका लागि अगाडि बढ्ने प्रतिबद्धता जनाए।"
सिर्जनाको त्यागले आमा सम्झायो,"सिर्जनाको कथा देखेर मेरो आफ्नै आमाको त्यागको याद आयो। सन् १९८६ तिर बुबा मजदुरी गर्न ताइवान जानुभएको बेला बिरामी हुनुभयो। ठूलो मेसिन चलाउने उहाँको ३ वर्ष काम गरेपछि किड्नी फेल भयो। लगत्तै उहाँ झन् बिरामी हुँदै जानुभयो। सन् १९८९ मा ह्विलचेयरमा उहाँलाई घर नेपाल फर्काइयो। एक वर्षसम्म रातारात अस्पताल पुर्याउँदै, छरछिमेकको ढोका ढक्ढक्याउँदै कहिले इमर्जेन्सीमा त कहिले यसै अस्पताल भर्ना गरियो। ब्लड ट्रान्सफ्युजन एकदमै महँगो थियो। उहाँको धेरैपल्ट यस किसिमले उपचार गरियो। आमाको ब्लड प्रेसर लो हुँदाहुँदै पनि घरीघरी रगत निकालेर बुवालाई दिइन्थ्यो। रातदिन नसुती आमाले एक वर्ष हेरचाह गर्नुभयो बुबाको। यति सबै गर्दा पनि निको नभएपछि डाक्टरले बरु यो बाँकी भएको पैसा पाँचजना नाबालिग छोरीका लागि बचाउनुस्, उहाँ बाँच्नुहुन्न भनिदिए। ठूलो दिदी १२ वर्षकी र कान्छी म चार वर्षकी थिएँ। हामी जम्मा पाँच दिदीबहिनी। उहाँको पिसाबमा रगतका चोक्टाहरू देखिन थालेका थिए। नभन्दै एक बिहान घरको सुत्ने कोठाबाट आमाको चिच्याहट सुनें। हामी बाहिर बारीमा खेलिरहेको थियौं। आमा रुन थाल्नुभएको रहेछ। म दौडिँदै बैठक कोठासम्म गए। दुईतीन महिनादेखि बुवालाई राखिरहेको त्यो कोठामा हामीलाई प्रवेश गर्न मनाही थियो। कोठाबाट हजुरआमा (बुवाको आमा) रुँदै निस्कनुभयो। त्यसपछि डाक्टर निस्कनुभयो। ठूलो दिदी अनि हामी दिदीबहिनीलाई उहाँले भन्नुभयो कि बुबाले सास छोड्नुभयो। लासको अन्त्येष्टि गर्न आमा पैसा खोज्न लाग्नुभयो। रुने समय नै पाउनु भएन उहाँले। बुवाले विदेशबाट कमाएर ल्याउनुभएको पैसा सबै उपचारमा सिद्धिसकेको थियो। आमाले काम गर्नुभएको थिएन। मुग्लान गएर कमाउनु भएको भैंसेपाटीको घर पनि बुवाको उपचारकै लागि बेचिसकेका थियौं। सानो एउटा पुर्ख्यौली घरमा फेरि कोचिएका थियौं। मर्दा पर्दा हाम्रो भोजभतेर यता उता गर्दै धेरै खर्च लाग्ने हुन्छ। दिउँसोसम्ममा बल्ल लास उठ्यो बुवाको। आमाले ऋण लिनुभयो, पैसा जुट्यो र साँझतिर लास जलाउन परिवारका पुरुषहरू खोलातिर लागे। बल्ल आमा एउटा हरियो रङको सानो कुशनमा अनुहार गाडेर ग्वाँ ग्वाँ रुन थाल्नुभयो। म त्यही नजिकै थिएँ। आमा रोएको देखेपछि पाँच वर्षकी कान्छी छोरी म पनि रुन थालें। अरू दिदीहरू कोही बिच्छा (लासको अघिपछि चामल छर्न) जानुभएको थियो। घरमा बसी आमासँगै रुने प्रिभिलेज मेरो मात्र थियो। रगत दिन नहुने मान्छे हाम्री आमा बिस्तारै सिकिस्त बिरामी हुँदै गइन्। घरमा आम्दानी ल्याउने एकमात्र बुबाको निधनपछि खान लाउन धौ धौ पर्न थाल्यो। सम्पन्न भनाउँदो परिवारको काठमाडौंमै बस्ने हामी मध्यम वर्गकालाई गरिब झैं हात फैलाउनलाई पनि अप्ठ्यारो। ३० वर्षको उमेरमा विधवा भएकी मेरी आमा ओछ्यानमा सधैं ढलिरहेकी अस्वस्थ अवस्थामा हुन्थिन्, वियोग वा डिप्रेसनले होला। बुबाले अरूलाई ऋण दिनुभएको पैसा उठाउन जाँदा हामी ५१३ वर्षका छोरीहरूलाई आफन्तले ढुंगाले हान्थे। पुलिस बोलाइदिने धम्की पनि दिन्थे। अनि घरमा लास उठाउन लिएको ऋण फिर्ता लिन हरेक दिन धम्क्याउन आउँथे। सानी म यो कलह देखिराख्दा सोच्थें आमा किन उठ्नु भएन ? किन यो मान्छेहरूसँग मेरी १३१२११ वर्षकी दिदीहरू रोइकराई मामिला साम्य पार्न खोज्दै छन्? आमामा बल बाँकी थिएन रहेछ : उहाँलाई थकाइ लागेको रहेछ। गहिरो निद्रामा हुनुहुन्थ्यो सधैं। स्कुलको शुल्क नतिरेकाले हरेक हप्ता कक्षा बाहिर कुखुरा बनाएर राखिन्थ्यो हामीलाई। आमालाई बोलाऊ, टुहुराका लागि विशेष कर छुट छ, उहाँले अपिल गर्नुभयो भने तिमीहरूलाई सजिलो हुन्छ भन्नु हुन्थ्यो। तर आमा उठ्नु भएन, जानु भएन। सुतिरहनु हुन्थ्यो। सिरकले अनुहार छोपेर गहिरो निद्रामा हुनुहुन्थ्यो सधैं। ५ कक्षापछि घरको आर्थिक परिस्थिति कमजोर हुँदै गएकाले एक वर्ष स्कुल नगई घरै बसें। पेट खाली छ, खाना देऊ भन्न पनि लाज लाग्ने। हाम्रो मध्यम वर्गीय नेवारको हैसियतले दिँदैनथ्यो। यतिखेर आमाले ओछ्यानबाटै भन्थिन्, जे भए पनि आफ्नो स्वाभिमान नछोड्नू, आँसु नदेखाउनू, आँसु देखायो भने मान्छेले रमिता देखाउँछन्। सोच्थें, आमाले बुवाको उपचारमा भैंसेपाटीको घर नबेचेको भए, हाम्रा लागि पनि अलिअलि बाँकी राखिदिएको भए, यसरी पेटमा पटुका बाँधेर सुत्नु त पर्दैनथ्यो। मलाई भने सधैं खुवाउँथे। कान्छी थिएँ, सानी थिएँ त्यसैले सायद। धेरै रात दिदीहरू भोक मार्न पेटलाई बेसरी पटुकाले बेरेर सुत्नु हुन्थ्यो। यही कुरा थाहा पाएर मेरो माइली माइजु दुर्गाले हामीलाई चामल, दाल, तरकारी खुसुक्क लुकाएर दिनुहुन्थ्यो। अझै इज्जत गरेर घरमा बोलाई धेरै थरी खाना परिकार पकाएर खुवाउनु हुन्थ्यो। उहाँ आफैं परिश्रमी अनि मामा दयालु। स्वाभिमानी हाम्री आमालाई थाहा नदिई हामी चामल र दाल माग्न जाँदा सधैं तेल, बेसार र नून थपिदिनु हुन्थ्यो। अहिले उहाँहरूको माइला दाइ र दुर्गा भाउजूको हाँसको छोइला भन्ने रेस्टुरेन्ट छ धोबीघाटमा। यस्तो नजिकको अरू पनि केहीका गुणले हामी केही समय बाँच्यौ। पछि आमा अलि स्वस्थ्य हुँदै जाँदा म्यानपावर खोल्नु भयो र बिस्तारै हाम्रो आर्थिक अवस्था ठिक हुँदै गयो। दिदीहरू ठूलो हुँदै जागिर गर्न थाल्नु भयो। अनि ती कहालीलाग्दा दिनहरू छुटे। आमाले आफूले पठाएका हरेक मान्छेलाई राम्रो सुरक्षित ठाउँमा पठाउनु भयो। ता कि मेरा बुवा जस्तो जोखिमपूर्ण अवस्थामा काम गर्न नपरोस्। ती कामदारहरूको भने स्वास्थ्य जोगियोस्, छोराछोरी टुहुरा हुन नपरोस् भन्ने मनसायले काम गर्नुभयो। सिर्जनाको त्याग, हरेक पलको संघर्ष देख्दा र त्यति प्रयासका बावजुद आफ्नो श्रीमान्लाई गुमाउँदा मेरी आमाको कथाको याद आयो। धन्न सृजनाका बच्चा छैनन्। पाँचजना ससाना छोरीहरू एक मध्यम वर्गीय परिवार, त्यो पनि ९० को दशकको समाज छैनन्। धन्यवाद सृजना ! आज मेरो मनको भार बिसाउने अवसर दिनु भयो। तपाईंका दुःख र मेरो आमाको दुःख धेरै फरक छन्, दाँज्न नमिल्ला तर आफ्नो जीवन साथीप्रति शतप्रतिशत तन, मन र धनले अन्तिम साससम्म साथ दिने आत्मबल मेरी आमाको जस्तै लाग्यो। केही समय आँसु सुकेपछि आराम गर्नुहोला, ती हातहरू थाकेका होलान्। धन्यवाद, सिर्जना र विवेक ! तपाईंहरूको प्रेमकथा मेरा लागि अमर रहनेछ।"
मानवसम्बन्धका नयाँ ढाँचा,"अर्थपूर्ण सम्बन्धहरू बनाउन गाह्रो हुँदै गइरहेको एक्काइसौं शताब्दीको युगमा खुला र संवेदनशील संवादको परिवर्तनकारी शक्तिबारे एक नयाँ सिद्धान्त प्रस्तुत गर्दै छु। मैले प्रतिपादन गरेको स्वीकारोक्ति सञ्चार सिद्धान्तलाई भारत सरकारले हालै कपिराइट प्रदान गरेको छ। यो सिद्धान्तले व्यक्तिगत अनुभव, विचार र भावनाहरू साझा गर्न विश्वास, सहानुभूति र उपचारको प्रक्रिया सिर्जना गर्न सक्ने बारेमा एक शक्तिशाली ढाँचा प्रस्तुत गर्छ। यो सिद्धान्तले स्वीकारोक्तिहरूको आपसी मानसिक गतिशीलता अन्वेषण गर्छ, जसले व्यक्तिगत र व्यावसायिक दुवै सन्दर्भमा तिनको महत्वलाई प्रकाश पार्छ। स्वीकारोक्ति सञ्चारको सार : स्वीकारोक्ति सञ्चारको मुख्य कुरा भनेको गहिरो व्यक्तिगत र प्राय: संवेदनशील जानकारीको स्वेच्छिक रूपमा साझा गर्नु हो। स्वीकारोक्तिहरूले व्यक्तिहरूलाई दोष, लाज वा चिन्ता जस्ता भावनासँग जुझ्नमा मद्दत पुर्याउँछन्, चाहे यो मित्रबीचको घनिष्ठ संवाद होस्, चिकित्सकसँगको सत्र होस् वा अनलाइन पोष्ट। यी अभिव्यक्तिले भावनात्मक मुक्ति ल्याउन सक्छ, जसले व्यक्तिहरूलाई आफ्नो भावना प्रस्तुत गर्न र स्पष्टता प्राप्त गर्न अनुमति दिन्छ। यस साझा प्रक्रियामा, मानिसलाई बुझाइ, समर्थन र पुष्टि प्राप्त गर्न खुला गर्छन्, जसले अन्तत: उनीहरूको सम्बन्धलाई सुधार्ने र व्यक्तिगत घनिष्टतालाई अभिवृद्धि गर्ने कार्य गर्छ। स्वीकारोक्ति सञ्चारका चरणहरू : यो सिद्धान्तले स्वीकारोक्तिका पाँच चरण छन्। १ अन्तष्करण र भावनात्मक सम्बन्ध निर्माण स्वीकारोक्ति प्रस्तुत गर्नेले आन्तरिक संघर्षहरूको सामना गर्छ जस्तै, दोष, लाज वा चिन्ता जसलाई व्यक्त गर्न सकिँदैन। यी भावनाहरू समयसँगै बढ्छ, जसले भावनात्मक दबाब र एकांकीपनको अनुभूति सिर्जना गर्छ। २ उत्तेजना र स्वीकारोक्ति प्रस्तुत गर्ने निर्णय : एक विशिष्ट घटना वा बोधले स्वीकारोक्ति प्रस्तुत गर्नेलाई आफ्ना भावना साझा गर्न उक्साउँछ। यो निर्णय प्राय: डर र संकोचसँगै हुन्छ, जसले स्वीकारोक्ति प्रक्रियाको प्रारम्भलाई जनाउँछ। ३ स्वीकारोक्ति प्रक्रिया यो व्यक्तिगत अनुभवहरू अरूसँग साझा गर्ने कार्य हो, जुन मित्र, चिकित्सक, वा सार्वजनिक स्रोेतामा हुनसक्छ। खुलासाको प्रकृति फरक हुन्छ, तर यो सधैं भावनात्मक रूपमा सशक्त गरिएको हुन्छ। ४ बाह्य पुष्टि र समर्थन स्वीकारोक्तिपछि, स्वीकारोक्ति प्रस्तुतकर्ताले स्रोताबाट पुष्टि, बुझाइ वा समर्थन खोज्छ। यो कदम स्वीकारोक्तिको भावनात्मक परिणाम निर्धारण गर्न महत्वपूर्ण हुन्छ। ५ समाधान र उपचार अन्तिम चरणमा स्वीकारोक्ति प्रस्तुतकर्ताले भावनात्मक राहत वा उपचार अनुभव गर्छ। यो समाधानले दृष्टिकोण प्राप्त गर्न, भावनात्मक भार घटाउन वा स्रोतासँगको सम्बन्धलाई बलियो बनाउन समावेश गर्न सक्छ। स्वीकारोक्ति सञ्चारका मुख्य घटकहरू : यो कन्फेस्सनल कम्युनिकेसन थ्यौरीलाई तीन आवश्यक घटकहरूमा विभाजन गर्न सकिन्छ : १ प्रेषक (स्वीकारोक्ति प्रस्तुतकर्ता) यो व्यक्ति हो वा संस्था जसले गहिरो, संवेदनशील जानकारी साझा गर्छ। उनी भावनात्मक मुक्ति वा स्पष्टता खोजिरहेका हुन्छन्। २ सन्देश (स्वीकारोक्ति) साझा गरिने सामग्री, सामान्यत: व्यक्तिगत संघर्षहरू, गल्तीहरू वा गोप्य कुरा समावेश गर्छ। कन्फेसन गहिरो व्यक्तिगत र प्राय: भावनात्मक रूपमा चार्ज गरिएको हुन्छ। ३ स्वीकारोक्ति प्राप्तकर्ता (स्रोता) स्वीकारोक्ति प्राप्त गर्ने व्यक्ति वा समूह। तिनीहरूको प्रतिक्रिया, चाहे सहानुभूतिपूर्ण, समर्थनजनक वा न्यायिक, स्वीकारोक्ति प्रस्तुतकर्ताको भावनात्मक परिणामलाई प्रभावित गर्छ। मानसिक र आपसी गतिशीलता : स्वीकारोक्ति सञ्चार सिद्धान्त आत्मप्रकटीकरणका मानसिक राहतमा केन्द्रित छ। यसको मुख्य कुरा भनेको १ आत्मप्रकटीकरण जसले अरूसँग व्यक्तिगत जानकारी खोल्नुले सम्बन्धलाई बलियो बनाउँछ र व्यक्तिहरूबीचको बुझाइलाई सुधार्छ। संवेदनशीलता जसले आफ्ना कमजोर पक्षलाई स्वीकृति दिन गहिरो भावनात्मक जडान सिर्जना गर्छ। यसले व्यक्तिहरूलाई वास्तविक र प्रामाणिक रूपमा जोड्न अनुमति दिन्छ। शक्ति गतिशीलता जसले स्वीकारोक्ति प्रस्तुतकर्ताहरूले सम्बन्धमा शक्ति गतिशीलता परिवर्तन गर्न सक्छ। यसले अधिकार वा पहिचानको धारणाहरूमा परिवर्तन ल्याउँछ। चिकित्सकीय परिणामहरू जसले खुलासाको प्रक्रिया व्यक्तिगत वृद्धि, भावनात्मक उपचार र स्पष्टतामा योगदान पुर्याउन सक्छ। यसले मानसिक स्वास्थ्यमा सुधार ल्याउँछ। स्वीकारोक्ति सञ्चारका यी तत्वहरूले खुलासाको कार्यलाई भावनात्मक मुक्ति र सम्बन्ध निर्माणको उपकरणको रूपमा प्रदर्शन गर्छ। स्वीकारोक्ति सञ्चारका कार्यहरू : स्वीकारोक्ति सञ्चार सिद्धान्तले निम्न मुख्य कार्यहरू पूरा गर्छ : १ भावनात्मक शुद्धिकरण व्यक्तिगत भावना वा संघर्षलाई खुलासा गरेर, व्यक्तिहरू भावनात्मक राहत अनुभव गर्छन् र आफ्नो भावना प्रभावकारी ढंगले प्रक्रिया गर्न थाल्छन्। २ आत्मबुझाइ व्यक्तिगत अनुभवहरूका बारेमा कुरा गर्दा व्यक्तिहरूले आफ्ना विचार र भावनाहरूको बारेमा स्पष्टता प्राप्त गर्छन्, जसले आत्मजागरुकता बढाउँछ। ३ आपसी सम्बन्ध आफूलाई संवेदनशील पक्षहरू साझा गर्दा सहानुभूति बढाउँछ र सम्बन्धलाई गहिरो बनाउँछ, जसले भावनात्मक बन्धन र विश्वासको वृद्धि गर्छ। व्यक्तिगत र सामाजिक उपचारको मार्ग : स्वीकारोक्ति सञ्चारका चिकित्सकीय स्वभाव व्यक्तिगत वृद्धिको सीमामा नअट्केर सामाजिक भलाइमा सुधार ल्याउन सक्छ। प्राय: एकान्त र मानसिक दबाबले थिचिएको एक यस्तो संसारमा यो सिद्धान्तले भावनात्मक बोझलाई कम गर्न, बुझाइ वृद्धि गर्न र सहानुभूति प्रवद्र्धन गर्न सहयोग गर्न सक्छ। भावनात्मक अभिव्यक्तिको सुविधा स्वीकारोक्ति प्रस्तुतकर्ताहरूले व्यक्तिहरूलाई दबाबमा रहेका भावनाहरू व्यक्त गर्न अनुमति दिन्छ, जसले मानसिक तनाव घटाउन र मानसिक भलाइ प्रवद्र्धन गर्न मद्दत पुर्याउँछ। सहानुभूति बढाउनु स्वीकारोक्ति साझा गर्ने कार्यको माध्यमबाट व्यक्तिहरूलाई आफ्ना संघर्ष बुझाउन आमन्त्रण गर्न, सहानुभूति बढाउन र सामाजिक पूर्वाग्रह हटाउन मद्दत पुर्याउँछ। विवाद समाधान स्वीकारोक्ति अभ्यासहरूले खुला संवादलाई अभिवृद्धि गर्छ, जसले व्यक्तिहरूलाई समाधान नगरेका विवादहरू सम्बोधन गर्न र सम्बन्धलाई पुनस्र्थापना गर्न सक्षम बनाउँछ। मानसिक स्वास्थ्य सचेतनामा प्रबद्र्धन संवेदनशीलता सामान्यीकरण गरेर, स्वीकारोक्ति सञ्चार मानसिक स्वास्थ्य समस्याहरूको पहिचान गर्न सक्छ, जसले व्यक्तिहरूलाई डरबिना मद्दत खोज्न प्रोत्साहित गर्छ। स्वीकृतिको संस्कृतिको निर्माण स्वीकारोक्तिलाई स्वागत गर्ने समाजले बढी समावेशिता र बुझाइलाई बढावा दिन्छ, जसले सामूहिक उपचारको बाटो खोल्छ। डिजिटल युग र स्वीकारोक्ति सञ्चार : सोसल मिडियाको वृद्धिसँगै स्वीकारोक्ति सञ्चारले नयाँ आयाम प्राप्त गरेको छ। अनलाइन प्लेटफर्महरूले संवेदनशीलता थ्रेसहोल्डलाई घटाउँछ र व्यक्तिहरूलाई तात्कालिक समाजिक निर्णयबिनै गहिरा विवरण साझा गर्न अनुमति दिन्छ। यद्यपि यो डिजिटल स्थानले नयाँ जोखिमहरू पनि प्रस्तुत गर्छ, जस्तै गलत व्याख्या, ट्रोलिङ वा सार्वजनिक प्रकटीकरण, जसले कन्फेसनको भावनात्मक परिणामलाई प्रभावित गर्न सक्छ। निष्कर्ष : यस सिद्धान्तले संवेदनशीलता, आत्मप्रकटीकरण र भावनात्मक मुक्ति शक्तिका बारेमा महत्वपूर्ण बुझाइ प्रदान गर्छ। स्वीकारोक्ति आदानप्रदानका गतिशीलताहरू बुझेर, व्यक्तिहरू आफ्ना सम्बन्धहरू बढी सहानुभूतिपूर्ण र प्रामाणिक रूपमा प्रस्तुत गर्न सक्छन्। सबैभन्दा महत्वपूर्ण कुरा भनेको, यस्तो समाजमा जहाँ मानसिक स्वास्थ्य चुनौती र भावनात्मक एकान्तताका समस्या छन्, यो सञ्चारलाई अपनाएर सहानुभूति, उपचार र स्वीकृतिको संस्कृति बढाउन मद्दत गर्न सकिन्छ। यी खुला कार्यमार्फत व्यक्तिहरू र समुदायहरूले गहिरो सम्बन्ध र बुझाइको बाटो पाउन सक्छन्।"
आजदेखि मुग्लिनकाठमाडौं सडक तीन घण्टा बन्द हुने,"काठमाडौं : आजदेखि मुग्लिनकाठमाडौं सडक बिहान ११:०० देखि दिउँसो २:०० बजेसम्म बन्द हुने भएको छ । सडकको स्तरोन्नति तथा निर्माणका लागि सडक बन्द गर्न लागिएको हो। सडक आजदेखि पुस १३ गतेसम्म दैनिक ३ घन्टा बन्द गरिने नागढुङ्गामुग्लिन सडक आयोजनाले जनाएको छ । आयोजनाले सूचना जारी गर्दै सो राजमार्ग भएर काठमाडौं जाने आउने सवारीचालकले लेन अनुशासन पालना गरी सवारी चलाउन आग्रह गरेको छ । सो समयमा एम्बुलेन्स, प्रहरीका सवारी र दमकलजस्ता अत्यावश्यक सवारीसाधन चल्न रोकावट नहुने जनाइएको छ । नागढुङ्गामुग्लिन सडक योजना पश्चिम खण्डका इन्जिनियर विजय दराईका अनुसार पोखरेभिर मोड सुधारका लागि नौबिसेबाट गजुरी तर्फ जाने भारी सवारीसाधन गल्छीबैरेनी र हलुका सवारीसाधन जरेखेतमा रोकिने छ । यसैगरी चितवनतर्फबाट नौबिसे जाने सवारीसाधन चालिसे र घाटबेँसीमा रोकिनेछ । विशालटार मोड सुधारका लागि मुग्लिनबाट मलेखु जाने सवारीसाधन मझिमटार र चरौंदी बजारमा रोकिनेछ ।"
सामुदायिक वनमा तेहरो कर,"सामुदायिक वनको अवधारणा नेपालले विश्वलाई देखाउने एउटा नमुना हो। यही अवधारणाअनुसार नेपालमा वनको संरक्षण भएको छ। यद्यपि वन पैदावार र काठको सही सदुपयोग गर्न नेपाल चुकेको छ। विदेशी काठमा नेपाल भर पर्नु परेको छ। समुदायलाई जिम्मा दिइएका वनले समुदायलाई केही आम्दानी पनि दिएका छन्। मुलुककै अर्थतन्त्रमा टेवा पुग्ने गरी वनको सदुपयोग हुन सकेको छैन। संरक्षण र उपयोग सँगसँगै लैजानुपर्नेमा संरक्षणमात्रै बढी जोड छ। रूखहरू बुढा भएर ढलेर कुहिएर जान्छन् तर काठका रूपमा प्रयोग गर्न ठूलो सकस छ। त्यसैले त बाहिरबाट काठ आउँछ नेपाल। त्यसमाथि सामुदायिक वनले धेरथोर गरिरहेको आम्दानी पनि तेहोरो करको बोझ छ। स्थानीय, प्रदेश र संघ तिनै सरकारलाई वनहरूले कर तिर्नु परिरहेको छ। तेहोरो करको बोझबाट मुक्तिका लागि वनहरूले अदालत पनि गुहारेका थिए। तर कुनै न कुनै बहानामा तेहोरो करचाहिँ चालु छ। प्रदेशले पनि कर लिएपछि परेको मुद्दामा सर्वाेच्च अदालतले लिन नपाउने फैसला गरेको थियो। तर, लुम्बिनी प्रदेशले करको सट्टा सेवा शुल्क भनेर असुलिरहेको छ। बागमतीमा पनि तेहोरो कर छ प्रदेशकै कारण। संविधानको धारा ६०(१)ले राजस्व स्रोतको बाँडफाँटसम्बन्धी साझा सूचीको विषयमा कर लगाउने र राजस्व उठाउने व्यवस्था नेपाल सरकारले निर्धारण गरेबमोजिम हुने व्यवस्था गरेको छ। स्थानीय सरकार सञ्चालन ऐन २०७४ को दफा ६२(ख) अनुसार सामुदायिक वन उपभोक्ता समितिले वन पैदावर बिक्रीबापत प्राप्त गर्ने रकमको १० प्रतिशत रकम सम्बन्धित गाउँपालिका वा नगरपालिकाको सञ्चित कोषमा जम्मा गर्नुपर्ने व्यवस्था छ। वन ऐन २०७६, को दफा २२ र २३ मा उपभोक्ता समूहले आर्जन गर्ने वार्षिक खर्चबारे व्यवस्था भएको र मूल्य अभिवृद्धि कर ऐन, २०५२ को दफा १२(क) बमोजिम काठको लिलामी र छोडपुर्जीमा समेत कर लाग्ने व्यवस्था छ। अदालतले प्रष्ट पार्दापार्दै वनको आम्दानीमा आँखा लगाउनु कानुन विपरीत हो। जुनसुकै बहानामा लिइएको भए पनि त्यस्तो शुल्कसमेत खारेज गरिनु पर्छ। वनकै वर्गीकरण गरी प्रदेश, पालिका र संघका आआफ्नै क्षेत्राधिकारको आम्दानीमा कर लिन सक्ने व्यवस्था गरिनु न्यायोचित हुन्छ।"
एकान्तमा भेटिएको एकान्तको अर्थ,"सर्वोत्कृष्ट प्राणी हो मानिस। जो आफ्ना खुसी र दुःख अरूसँग बाँड्न चाहन्छ। खुसी तथा दुःख बाँड्ने स्थानको अभावमा मानिस एक्लो हुन्छ अनि एकान्त खोज्दै हिँड्ने गर्छ। तर एकान्त कहाँ छ त? एक्लोपन हटाउने साथहरूमा छ कि ! आमाको काखमा छ या बाबुको काँधमा ? कतै मानिसहरूको भिडमा छ या शून्यताले भरिएको सुनसानमा ! मानिसहरूको भिडैभिडमा पनि मानिसले आफूलाई एक्लो देखिरहेको हुनसक्छ। आफ्नै आफ्नाहरूको माझमा पनि एक्लो महसुस गरिरहेको हुनसक्छ। अनुत्तरित प्रश्नहरूको भण्डार बोकेर एकान्तको खोजीमा हिँडिरहेको हुन्छ, मानिस। भनिन्छ, एकान्तमा धेरै समय बस्न रुचाउने मानिसहरू बढी चिन्तन गर्छन् रे ! चिन्तित देखिन्छन् रे ! यसले मानिसको मानसिक अवस्थालाई असर गर्न सक्छ भन्ने एक किसिमको धारणा पनि आएको छ। मनोवैज्ञानिकहरूले एक्लै धेरै समय नबस्न र साथीभाइ तथा परिवारसँग बढी समय घुलमिल गर्न सुझाव दिने पनि गर्छन्। अर्कोतर्फ, एकान्तमा रहँदा तनाव कम हुन्छ, दिमाग ताजा र एकाग्र रहन्छ भन्नेहरू पनि छन्। एकान्तले मानिसका धेरै अनुत्तरित पहेलीहरू फुकाइदिन पनि सक्छ। सिर्जनात्मक सोच भएका प्रतिभावान् मानिसहरू बढी एकान्त मन पराउँछन् भन्ने पनि छ। सामान्य अर्थमा हेर्दा एकान्तमा मानिस एक्लो नै देखिन्छ। तर उसले एक्लो भने महसुस गरिरहेको हुँदैन। आफूले आफैंसँग वार्ता गरिरहेको हुन्छ। उसलाई उसको मनमस्तिष्क, आत्मा अर्थात् विशुद्ध मले साथ दिइरहेको हुन्छ। एकान्तले मानिसको जीवनमा सुन्दरता थपिरहेको पनि हुन्छ। नयाँ सिर्जनाको थलो पनि हो एकान्त। एकान्तमा प्राप्त महसुसले मानिसलाई अरू र आफैंसँग पुनः जोडिने अवसर पनि प्रदान गर्छ। अवसरलाई कसरी प्रयोग गर्ने भन्ने मानिसको इच्छा र उद्देश्यमा निर्भर हुन्छ। कहिलेकाँही मानिस मानिसैहरूबाट घेरिँदा पनि उसले आफूलाई एक्लो महसुस गरिरहेको हुन्छ। एक्लोपनलाई मानिसको संख्या र भिडले प्रभाव पार्ने होइन। न आफ्ना र पराइले नै अर्थ राख्छ। कोबाट घेरिएँ ? किन घेरिँदैछु ? भन्ने सवालका जवाफहरूले मानिसलाई एक्लो बनाइरहेको हुन्छ। अनि एक्लो हुनुको पीडा र महिमा व्यक्त गर्न एकान्त खोज्छ। उसलाई थाहा छ कि एकान्तमा उसले आफैंलाई बाहेक अरू कसैलाई जवाफ दिनु पर्दैन। कहिलेकाहिँ मानिस एक्लै हुन आवश्यक पनि छ। एक्लोपन महसुस हुनु भनेको सामान्य मानवको अनुभव हुनु पनि हो। उसलाई समाज चिन्ने अवसर पनि हो। आफैंले आफैंबाट समाधान खोज्ने मार्ग पनि हो। एकान्तले मानिसलाई मर्नका लागि मात्र होइन, बाँच्नका लागि पनि उत्प्रेरित गर्छ। मानिस आफूले आफूलाई कसरी र कस्तो बनाउने भनेर सिक्न सक्छ। संसारका सबै महान र बहुमूल्य चीजहरू पनि एक्लो नै छन् भनेर जान्न पनि वातावरण दिन्छ। जीवनमा आइपरेका चुनौतीहरूको सामना गर्ने हिम्मत जगाउँछ। कहिलेकाहिँ मानिस आफ्नै आँखा चिम्लेर बन्द नयनमा पनि एकान्त महसुस गरिरहेको हुन्छ। एकाग्र केन्द्रित एकान्तसँग पनि रमाइरहेको हुन्छ। आफूले आफैंसँग सम्बन्ध गाँसिरहेको हुन्छ। एकान्तले मानिसलाई अर्थपूर्ण सम्बन्धहरू बनाउन र सामना गर्ने रणनीतिहरू पत्ता लगाउन पनि मद्दत गर्छ। कोही पश्चातापमा त कोही प्रायश्चितका लागि पनि एकान्त खोजिरहेका हुन्छन्। मानिस अरूले दिएका चोटहरूबाट मात्र पीडा भोगिरहेको हुँदैन। आफूले गरेका कार्यहरूबाट पनि आफूले आफैंलाई चोट दिइरहेका हुन्छन्। जितमा खुसी हुने रहरमा हारिरहेको पनि हुन्छ मानिस। मुर्छिंदै बौराउँदै किन नहोस् कसैका लागि बाँचिरहेका पनि हुन्छन् मानिस। उसको जीवनमा कसैको खुसी अडेको पनि हुनसक्छ। कहीँ देखाउनका लागि त कहीँ आफैंलाई छल्नकै लागि भए पनि ओठहरू मुस्कुराइरहेका हुनसक्छन्। वास्तविक जीवनको यथार्थता फरक हुनसक्छ। ओठका मुस्कानमा हजारौं भावनाहरू लुकेका हुनसक्छन्। कहिलेकाहीँ जीवनका अप्ठ्याराहरूले जिउन कठिन बनाइदिइरहेको हुन्छ। न चिच्याएर रुन सक्छ। न कसैलाई सुनाएरै हिँड्न सक्छ। अनि, रुन र यसलाई पार गर्ने आशामा मानिसले एकान्त खोजिरहेका पनि हुन्छन्। रमाउनका लागि पनि मानिसले एकान्त खोजिरहेको हुन्छ। एकान्तमा मानिसले शान्ति मात्र होइन, जीवनमा डिप्रेसन तथा डिमेन्सियाका जोखिमहरू निम्त्याइरहेको पनि हुन सक्छन्। मानिसले किन एकान्त खोजिरहेछ भन्ने सबैभन्दा महत्वपूर्ण कुरा हो। अस्वस्थ्यकर व्यवहारहरू गर्ने मानिसले पनि एकान्त खोजिरहेका हुन्छ। उसले प्राप्त गर्ने नतिजालाई उसले लिएको उद्देश्यले निर्धारण गर्छ। एकान्तमा कोही जीवन खोज्छन् त कोही मृत्यु। कोही खुसी लिन नपाएर तड्िपन्छन् त कोही खुसी। उद्देश्य अनुरूप नतिजाको अपेक्षामा रोजिएका वा खोजिएका एकान्तहरूले कहीँ जीवनमा चोट पुर्याउँछ त कहीँ खुसी। कहीँ ओखती बनेर जीवन दिइरहेको पनि हुन्छ। एक्लो हुनु र एक्लो महसुस गर्नु फरक कुरा हो। आफूले आफैंसँग मित्रता गर्ने मानिसले कहिलै एक्लो महसुस गर्दैन। दुःख, सुख, सफलता, असफलता, आँसु, हाँसो, पीडा र आनन्दहरू महसुसभित्र भेटिने नतिजाहरू हुन्। अनुकूल र प्रतिकूलका समयको चक्रसँगै नतिजाहरू घुमिरहन्छन्। एउटै स्थान र एउटै परिस्थितिमा बसिराख्दैनन्। सोचाइसँगै महसुसले रूप र आकार पनि परिवर्तन गरिरहेको हुन्छ। यी महसुसहरू आफैं आउने पनि होइनन्। मानिस आफैंले ल्याउने हो। मन र मस्तिष्कमा जसरी प्रवेश दियो, त्यसरी नै जीवनमा फैलिने हो। परिस्थिति अनुरूप अघि बढ्न सक्ने जीवनले नै अरूलाई खुसी बनाउँछ भने आफूलाई पनि सदैव खुसी राख्छ।"
साउदीबाट फर्केका युवामा मंकीपक्स पुष्टि,"काठमाडौं : साउदी अरबबाट स्वदेश फर्किएका एक नेपाली युवामा मंकीपक्स संक्रमण भएको शुक्रबार पुष्टि भएको छ। नेपालीलाई मंकीपक्स (एमपक्स) संक्रमण भएको यो पहिलो हो। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, तनहुँका ३६ वर्षीय युवामा संक्रमण पुष्टि भएको हो। बिहीबार स्वदेश फर्किएका ती युवा बिसञ्चो महसुस भएपछि विमानस्थलबाट सिधैं निजी अस्पताल पुगेका थिए। उनलाई सामान्य ज्वरो देखिएको छ। मन्त्रालयका प्रवक्ता डा बुढाथोकीले विदेशबाट आएका युवामा संक्रमण पुष्टि भएकाले नेपालभित्रै यो रोगको संक्रमण भएको छछैन यकिन छैन। संक्रमित युवाको शुक्रराज ट्रपिकल तथा सरुवा रोग अस्पतालमा आइसोलेसनमा राखेर उपचार भइरहेको छ। दुई वर्षअघि नेपालमा रहेकी विदेशी नागरिकमा पनि मंकी पक्स संक्रमण पुष्टि भएको थियो। मंकीपक्स भाइरसबाट हुने एक किसिमको सरुवा रोग हो। एमपक्स मानिसबाट मानिसमा वा जनावरबाट मानिसमा सर्ने गर्छ। मंकीपक्सको संक्रमणको घटना पुष्टि भए पछि त्रिभुवन विमानस्थल र अन्य हेल्थ डेस्कमा सतर्कता अपनाउन निर्देशन दिइएको डा बुढाथोकीले बताए।"
"देशकै शान, एनपीएलको भव्य समापन","काठमाडौं : जनकपुर बोल्ट्सले पहिलो संस्करणको नेपाल प्रिमियर लिग (एनपीएल) को उपाधि जितेको छ। कीर्तिपुरस्थित त्रिवि मैदानमा शनिबार भएको फाइनलमा सुदूरपश्चिम रोयल्सलाई पाँच विकेटले हराउँदै जनकपुरले उपाधि जितेको हो। सुदूरपश्चिमले दिएको एक सय ८५ रनको विशाल लक्ष्य जनकपुरले १९२ ओभरमा पाँच विकेट गुमाउँदै पूरा गरेको थियो। जनकपुरलाई च्याम्पियन बनाउन ओपनर लाहिरू मिलन्थाले महत्वपूर्ण योगदान दिए। आक्रामक ब्याटिङ गरेका उनले ४९ बलमा चार छक्का र नौ चौकाको सहयोगमा ८७ रनको अर्धशतकीय पालि खेलेका थिए। यसैगरी कप्तान आसिफ शेखले ३३ र हर्ष थाकरले अविजित ३३ रन बनाए। आसिफले १९ बलमा दुई छक्का र चार चौका तथा थाकरले दुई छक्का हिर्काए। यस्तै मोहमद मोहसिनले नौ, जिमी निसमले चार, आकाश त्रिपाठी र मायन यादवले समान चार रन बनाए। जनकपुरले सुरुवाती ६ ओभरको ब्याटिङ पावरप्लेमा बिना कुनै विकेट ७१ रन जोड्दै सानदार सुरुतात गरेको थियो। लाहिरू मिलान्था र आसिफ शेखले पहिलो विकेटका लागि ७३ रनको साझेदारी गरेका थिए। सुदूरपश्चिमका कप्तान दीपेन्द्रसिंह ऐरी, सैफ अली जैब, स्कट केगुलेइन र इशान पाण्डेले एकएक विकेट लिए। यसअघि टस जितेर ब्याटिङको निर्णय गरेको सुदूरपश्चिमले निर्धारित २० ओभरमा नौ विकेट गुमाउँदै एक सय ८४ रनको योगफल तयार पारेको थियो। सुदूरपश्चिमका सैफ अली जैबको अर्धशतकीय पालिमा सुदूरपश्चिमले विशाल योगफल खडा गरेको हो। जैबले ४३ बलमा दुई छक्का र आठ चौकाको सहयोगमा ६९ रन बनाएका थिए। उनले अर्का ओपनर विनोद भण्डारीसँग पहिलो विकेटका लागि एक सय १७ रनको साझेदारी गरेका थिए। विनोदले ३१ बलमा तीन छक्का र एक चौकाको मद्दतमा ४१ रन बनाएका थिए। यसैगरी ब्रेन्डन म्याकमुलन र हर्मित सिंहले समान १४ रन बनाउँदा स्कट केगुलेइनले १३ रनको योगदान दिए। अन्य खेलाडीले भने दोहोरो अंकमा रन बनाउन सकेनन्। जनकपुरका मोहमद मोहसिन र किशोर महतोले तीनतीन विकेट लिए। यसैगरी जिमी निसम र ललितनारायण राजवंशीले एकएक विकेट हात पारे। मिलान्थाको महत्वपूर्ण पालि जनकपुरलाई एनपीएलको पहिलो संस्करणको च्याम्पियन बनाउन अमेरिकाका विकेटकिपर ब्याटर लाहिरू मिलान्थाले महत्वपूर्ण भूमिका निर्वाह गरेका थिए। एनपीएलकै सर्वाधिक रनकर्तासमेत बनेका मिलान्थाको ८७ रनको पालिमा जनकपुर च्याम्पियन बनेको हो। आक्रामक ब्याटिङ गरेका उनले ४९ बलमा चार छक्का र नौ चौकाको सहयोगमा ८७ रनको अर्धशतकीय पालि खेलेका थिए। मिलान्था एनपीएलकै सर्वाधिक रन बनाउने खेलाडी पनि बन्न सफल भए। उनले दुई अर्धशतकसहित १० खेलमा दुई सय ९३ रन बनाए। शनिबार सुदूरपश्चिम बनाएको ८७ रन मिलान्था एनपीएलकै सर्वाधिक हो। यसअघि उनले लिग चरणको खेलमा विराटनगर किङ्सविरुद्ध अविजित ७५ रन बनाएका थिए। मिलान्थाले कर्णाली याक्ससँगको दोस्रो क्वालिफायर खेलमा दुई, सुदूरपश्चिमसँगै पहिलो क्वालिफायरमा १२, चितवन राइनोजसँग एक, काठमाडौं गोर्खाजसँग १६, लिग चरणमा सुदूरपश्चिमसँग सात, लुम्बिनी लायन्ससँग २४, पोखरा एभेन्जर्ससँग ४५ र कर्णालीसँग २४ रन बनाएका थिए। मिलान्था एनपीएलमा सर्वाधिक चौका प्रहार गर्ने खेलाडी पनि बने। उनले १० खेलमा ३५ चौका र नौ छक्का हिर्काएका थिए। तेस्रो प्रयासमा सुदूरपश्चिमसँग बदला जनकपुरले तेस्रो प्रयासमा सुदूरपश्चिमलाई पराजित गरेको हो। जनकपुरले यसअघि लिग चरण र पहिलो क्वालिफायरमा भोगेको हारको बदला मात्रै लिएन, उपाधिमाथि पनि कब्जा जमाउन सफल भयो। लिग चरणमा सुदूरपश्चिमले जनकपुरलाई ७२ रनले पराजित गरेको थियो। एक सय २४ रनको लक्ष्य पछ्याएको जनकपुरलाई ५१ रनमा समेट्दै सुदूरपश्चिमले प्रभावशाली जित निकालेको थियो। यस्तै दोस्रोपटक पहिलो क्वालिफायरमा भेट हुँदा पनि सुदूरपश्चिमले आठ विकेटको जित निकालेको थियो। शुक्रबार आयोजना गरिएको प्रिम्याच कन्फरेन्समा जनकपुरका कप्तान आसिफ शेखले अघिल्ला दुई खेलमा सुदूरपश्चिमसँग पराजय बेहोरे पनि फाइनलमा उत्कृष्ट खेल पस्किने बताएका थिए। सुदूरपश्चिमसँगको अघिल्ला दुई खेल हाम्रो पक्षमा थिएन। यो कुरा हामीले राम्रोसँग बुझेका छौं। फाइनलमा पुगेपछि विगतको प्रदर्शनले खासै अर्थ राख्दैन। विगतमा जे भयो भयो। अब जसरी पनि उपाधि जित्न नयाँ रणनीतिसहित मैदानमा उत्रिने छौं, आसिफले पत्रकार सम्मेलनमा भनेका थिए। सुदूरपश्चिम रोयल्सका कप्तान दीपेन्द्रसिंह ऐरीले फाइनल प्रतिद्वन्द्वी जनकपुर बोल्ट्ससँग आफूहरू सचेत रहेको शनिबारै बताएका थिए। हामीले जनकपुरलाई यसअघि दुई चोटी हराएका थियौं। तर, पनि हामी जनकपुरलाई सहज रूपमा लिँदैनौं। जनकपुर पनि निकै बलियो टोली हो। लगातार दुई खेल पराजित गरेकाले हाम्रो मनोबल उच्च छ। हामी त्यही मनोभाव लिएर मैदान उत्रिने छौं, दीपेन्द्रले भनेका थिए। मोहसिन र किशोरले समालेको मोर्चा जनकपुर बोल्ट्सका ललितनारायण राजवंशी र सुदूरपश्चिम रोयल्सका स्कट केगुलेइन संयुक्त रूपमा सर्वाधिक विकेट लिने खेलाडी बन्न सफल भए। ललित र केगुलेइनले एनपीएलमा समान १७ विकेट चड्काएका थिए। शनिबार भएको फाइनलमा पनि यी दुवै खेलाडीले एकएक विकेट लिए। ललितले सुदूरपश्चिमका विनोद भण्डारीको विकेट लिँदा केगुलेइनले भने आक्रामक ब्याटिङ गरिरहेका लाहिरू मिलान्थालाई पेभेलियनको बाटो देखाएका थिए। तर, फाइनलमा जनकपुरका मोहमद मोसिन र किशोर महतोले बलिङ आक्रमणको मोर्चा सम्हालेका थिए। यी दुवै खेलाडीले तीनतीन विकेट लिँदै सुदूरपश्चिमको रनको रफ्तारलाई रोकेका थिए। मोहसिनले चार ओभरमा ४० रन खर्चिएका थिए भने किशोरले किफायती बलिङ गर्दै तीन ओभरमा २५ रन मात्रै खर्चिएका थिए। मोहसिनले हरमति सिंह, कप्तान दीपेन्द्रसिंह ऐरी र आरिफ शेखको विकेट लिएका थिए। यस्तै किशोरले सैफ अली जैब, स्कट केगुलेइन र नरेश बुढाऐरलाई आउट गरेका थिए। जनकपुरलाई १ करोड १० लाख पुरस्कार पहिलो संस्करणको एनपीएलको उपाधि विजेता जनकपुरले एक करोड १० लाख रुपैयाँ पुरस्कार पायो। यस्तै उपविजेता सुदूरपश्चिम रोयल्सले ५१ लाख रुपैयाँमा चित्त बुझायो। यसैगरी तेस्रो स्थान हात पारेको कर्णाली याक्सले २५ लाख र चौथो स्थानको चितवन राइनोजले १५ लाख रुपैयाँ पुरस्कार पाए। प्रतियोगितामा लुम्बिनी लायन्सले फेयर प्ले अवार्ड पायो। विजेतालाई पूर्वप्रधानमन्त्री शेरबहादुर देउवा, पुष्पकमल दाहाल प्रचण्डसँगै गृहमन्त्री रमेश लेखक, युवा तथा खेलकुदमन्त्री तेजुलाल चौधरी र नेपाल क्रिकेट संघ (क्यान)का अध्यक्ष चतुरबहादुर चन्दलगायतले पुरस्कार प्रदान गरेका थिए। दीपेन्द्रलाई कार, ललितलाई मोटरसाइकल नेपाल प्रिमियर लिगको सर्वोत्कृष्ट खेलाडी सुदूरपश्चिम रोयल्सका कप्तान दीपेन्द्रसिंह ऐरी घोषित भएका छन्। सुदूरपश्चिम रोयल्सलाई फाइनलसम्म पुयाउन महत्वपूर्ण भूमिका निर्वाह गरेका उनलाई ओमोडाको ई५ ईभी कार प्रदान गरिएको हो। आयोजक क्यानले सर्वोत्कृष्ट नेपाली खेलाडीलाई ६२ लाख मूल्यको ओमोडाको ई५ ईभी कार प्रदान गर्ने घोषणा गरेको थियो। दीपेन्द्रले बल र ब्याटबाट मात्र नभई फिल्डिङ पनि उत्कृष्ट प्रदर्शन गर्दै आफ्नो टोलीलाई फाइनलमा पुयाएका थिए। कप्तान भएर पनि बिना दबाब खेल्ने र आवश्यक परेका बेला ब्याटिङ, बलिङ र फिल्डिङमा आफूलाई प्रमाणित गर्न सक्ने खुबीकै कारण दीपेन्द्र सर्वोत्कृष्ट नेपाली खेलाडीको हकदार बनेका हुन्। दीपेन्द्रले आठ खेलमा एक अर्धशतकसहित दुई सय २७ रन बनाएका छन्। उनले जनकपुरसँगको फाइनलमा नौ रन जोडेका थिए। उनी मोहमद मोसिनको बलमा पेभेलियन फर्किएका थिए। पहिलो खेलमै विराटनगरविरुद्ध अविजित ५७ रन बनाएका उनले काठमाडौं गोर्खाजसँग ४३, लुम्बिनी लायन्ससँग ३९ रन जोडेका थिए। यसैगरी चितवनसँगको खेलमा एक रनमै पेभेलियन फर्किएका उनले जनकपुरविरुद्ध खाता खोल्न सकेनन् भने पोखरा एभेन्जर्ससँग २०, कर्णाली याक्ससँग ३८ र क्वालिफायरमा जनकपुरसँग २० रन बनाएका थिए। यसैगरी दीपेन्द्रले आठ खेलमा आठ विकेट पनि लिएका छन्। यसैगरी एनपीएलको उत्कृष्ट बलर जनकपुरका ललितनारायण राजवंशी घोषित भए। उनले एक थान मोटरसाइकल पुरस्कार पाएका थिए। ललित र सुदूरपश्चिम रोयल्सका स्कट केगुलेइन संयुक्त रूपमा सर्वाधिक विकेट लिने खेलाडी बन्न सफल भएका थिए। उनीहरूले एनपीएलमा समान १७ विकेट चड्काएका थिए। शनिबार भएको फाइनलमा पनि यी दुवै खेलाडीले एकएक विकेट लिएका थिए। ललितले सुदूरपश्चिमका विनोद भण्डारीको विकेट लिँदा केगुलेइनले भने आक्रामक ब्याटिङ गरिरहेका लाहिरू मिलान्थालाई पेभेलियनको बाटो देखाएका थिए। पहिलो संस्करणको एनपीएलको प्लेयर अफ दी सिरिज भने सुदूरपश्चिमका सैफ अली जैब बन्न सफल भए। उनले पाँच लाख रुपैयाँ नगद पुरस्कार प्राप्त गरे। सुदूरपश्चिमका ओपनर ब्याटर सैफले एनपीएलको नौ खेलमा दुई सय ७५ रन बनाएका थिए। उनले फाइनलमा अर्धशतकीय पालि खेलेका थिए। जैबले ४३ बलमा दुई छक्का र आठ चौकाको सहयोगमा ६९ रन बनाएका थिए। उनले १२ विकेट पनि लिएका थिए। विपिन इमर्जिङ प्लेयर कर्णाली याक्सका विपिनप्रसाद शर्माले इमर्जिङ प्लेयरको उपाधि हात पारे। उनले ५० हजार नगद र एक लाख बराबरको छात्रवृत्ति पाए। १६ वर्षीय विपिनले विश्वका चर्चित खेलाडीलाई पेभेलियनको बाटो देखाउँदै आफ्नो क्षमता प्रमाणित गरेका थिए। कर्णालीले विपिनलाई आइकोनिक खेलाडीका रुपमा टोलीमा अनुबन्ध गरेको थियो। जनकपुर बोल्ट्ससँगको उद्घाटन खेलमा बेञ्चमा बसेका विपिन दोस्रो खेलदेखि लगातार प्लेइङ सेटमा परेका थिए। टोलीले गरेको भरोसामा खरो उत्रिएका विपिनले आठ खेलमा १३ विकेट लिँदै आफूलाई प्रमाणित गरेका थिए। बायाँ हाते अर्थोडक्स स्पिन बलर विपिन सर्वाधिक विकेट लिने खेलाडीमा चितवन राइनोजका रिजन ढकालसँगै संयुक्त रूपमा तेस्रो स्थानमा रहे। बायाँहाते अर्थोडक्स स्पिन बलर शर्माले बिहीबार जनकपुरको तीन विकेट लिएका थिए। चार ओभर बलिङ गरेका उनले १७ रन खर्चिंदै तीन विकेट लिएका थिए। विपिनले जनकपुरका शुभ कंसाकार, मोहमद मोसिन र जिमी निसमको विकेट लिएका थिए। विपिनले जनकपुर बोल्ट्ससँग तीन, चितवन राइनोजसँगको खेलमा एक, सुदूरपश्चिमसँग एक, लुम्बिनी लायन्ससँग एक, पोखरा एभेन्जर्ससँग एक, विराटनगर किङ्ससँग दुई, चितवन राइनोजसँग तीन र काठमाडौं गोर्खाजसँगको खेलमा एक विकेट लिएका थिए। उनले विश्व चर्चित मार्टिन गप्टिल, माइकल लेभिट, सोहेल तनभिर, बेन कटिङ, आन्द्रेस गौस, जान निकोलस लफ्टी इटन, जिमी निसम, मोहमद मोसिनलगायत विदेशी खेलाडीलाई सिकार बनाएका थिए। कर्णालीबाट घरेलु क्रिकेट खेल्दै आएका विपिन ट्यालेन्ट हन्टमार्फत टोलीमा छानिएका हुन्। कर्णालीका प्रशिक्षक ज्ञानेन्द्र मल्लले उनको प्रतिभा देखेर नै टोलीमा भिœयाएका थिए। कर्णालीले ट्यालेन्ट हन्टबाट विपिनसँगै मनिष थापा, निश्चल रावल, राजप्रसाद शाह र अरविन्द घर्तीलाई छानेको थियो। त्यसपछि आइकोनिक खेलाडीका रुपमा विपिनलाई अनुबन्ध गरेको हो। यस्तै इनर्जेटिक प्लेयर अफ दी टुर्नामेन्ट जनकपुरका जिमी निसम घोषित भए। उनले दुई लाख रुपैयाँ पुरस्कार पाए। आठ टोलीको सहभागिता लिगमा आठ टोलीले प्रतिस्पर्धा गरेका थिए। लिग चरणमा कर्णाली याक्स, सुदूरपश्चिम रोयल्स, पोखरा एभेन्जर्स, जनकपुर बोल्ट्स, काठमाडौं गुर्खाज, चितवन राइनोज, विराटनगर किङ्स र लुम्बिनी लायन्सले सिंगल राउन्ड रोबिनका आधारमा प्रतिस्पर्धा गरेका थिए। प्रतियोगिताका खेलहरू विश्व चर्चित भारतीय टेलिभिजन च्यानल स्टार स्पोर्ट्सले प्रत्यक्ष प्रशारण गरेको थियो। नेपाल क्रिकेट संघ (क्यान)को आयोजनामा गत मंसिर १५ गतेदेखि प्रतियोगिता सुरु भएको हो। १ लाख बढीले हेरे प्रत्यक्ष खेल कीर्तिपुरस्थित त्रिवि मैदानमा पुगेर एक लाख बढी दर्शकले प्रत्यक्ष खेल हेरेका थिए । क्यानले फाइनल अघिसम्म एक लाखभन्दा बढीले एनपीएलका खेल प्रत्यक्ष उपस्थित भएर हेरेको जनाएको छ। एनपीएलका खेल अहिलेसम्म एक लाख बढी दर्शकले मैदानमै उपस्थित भएर हेरेका छन्। हामीले सोचेभन्दा दर्शकको उपस्थिति धेरै राम्रो छ, क्यानका प्रवक्ता तथा केन्द्रीय सदस्य छुम्बी लामाले शुक्रबार पत्रकारसँग कुरा गर्दै भनेका थिए। क्यानले प्रतियोगिताका लागि चार प्रकारका टिकट दर निर्धारण गरेको थियो। जसमा उद्घाटन, लिग, प्लेअफ र फाइनलका भिन्दाभिन्दै दरमा टिकटको मूल्य तोकिएको थियो। उद्घाटन खेलका लागि साधारणतर्फ तीन सय र भीआईपीतर्फ सात सय रुपैयाँ तोकिएको थियो। यसैगरी अन्य लिग खेलका लागि साधारणतर्फ तीन सय र भीआईपीतर्फ पाँच सय रुपैयाँ मूल्य तोकिएको थियो। यस्तै प्लेअफका खेलमा पाँच सय र सात सय तथा फाइनलका लागि साधारणतर्फ पाँच सय र भीआईपीतर्फ एक हजार रुपैयाँ मूल्य तोकिएको छ। यसैगरी दर्शकले चार हजार चार सय ८० रुपैयाँमा साधारण र आठ हजार दुई सय ४० रुपैयाँमा भीआईपीतर्फको सिजनल टिकटको व्यवस्था पनि क्यानले गरेको थियो। क्यानले टिकट बिक्रीको ५० प्रतिशत रकम एनपीएलमा सहभागी आठवटै फेन्चाइज टोलीलाई दामासाहीले वितरण गर्ने जनाएको छ। कुन टोलीले कति पाए पुरस्कार ? विजेता (जनकपुर बोल्ट्स) : १ करोड १० लाख उपविजेता (सुदूरपश्चिम रोयल्स) : ५१ लाख तेस्रो (कर्णाली याक्स) : २५ लाख चौथो (चितवन राइनोज) : १५ लाख फेयर प्ले : लुम्बिनी लायन्स कसले के पाए ? दीपेन्द्रसिंह ऐरी : सर्वोत्कृष्ट नेपाली खेलाडी, ओमाडा ईभी कार ललितनारायण राजवंशी : उत्कृष्ट बलर, मोटरसाइकल सैफ अली जैब : प्लेयर अफ दी सिरिज, पाँच लाख विपिनप्रसाद शर्मा : इमर्जिङ प्लेयर, ५० हजार नगद र एक लाखको छात्रवृत्तिा जिमी निसम : इनर्जेटिक प्लेयर अफ दी टुर्नामेन्ट, दुई लाख लाहिरू मिलान्था : सर्वाधिक चौका प्रहार, दुई लाख"
संसदीय निर्वाचन बिर्साउने उपभोक्ता समितिको चुनाव,"सिरहा : सुरक्षा घेराभित्र मतदान केन्द्र। महिला र पुरुष मतदाताका अलगअलग लाइन। भित्र प्रवेश गर्नेबित्तिकै मतदाता नामावलीमा नाम रुजु गर्ने दलका प्रतिनिधि। नाम रुजुपछि मतपत्र दिइन्थ्यो। अनि, इच्छाएको उम्मेदवारलाई मत दिइन्थ्यो। सिरहाको गोलबजारमा शुक्रबार चुनाव थियो। लाग्थ्यो, कुनै संसदीय वा स्थानीय तहको चुनाव भइरहेको छ। तर, चुनाव त थियोखानेपानी उपभोक्ता समितिको। चुनावको प्रचारप्रसार देख्दा खानेपानी उपभोक्ता समितिको भन्ने भान नै हुँदैनथ्यो। त्यति मात्र होइन, यो चुनावलाई पार्टीहरूले प्रतिष्ठाको विषय बनाएका थिए। दलीय गठबन्धन थिए। घर दैलो र मतदाता शिक्षा यति व्यापक थियो कि कुनै संसदीय चुनावभन्दा कम थिएन। प्रचारप्रसार र भोजभतेरमा लाखौं खर्च गरिएको थियो। कानै फुट्ने गरी डिजे बजाएका थिए। गाडीका लावालस्कर देख्दा लाग्थो, भव्य मेला चलिरहेको छ। चुनाव सम्पन्न पछिको विजयी र्यालीको कुरै नगरौं। सयौंको जुलुस निस्केका थिए। दलीय पक्षविपक्षमा नारावाजी थिए। गोलबजार खानेपानीको चुनावले संसदीय निर्वाचनलाई नै बिर्साएको थियो। गोलबजार खानेपानी तथा सरसफाइ आयोजना उपभोक्ता समितिको चुनावबाट माओवादी केन्द्र र राष्ट्रिय स्वतन्त्र पार्टी(रास्वपा)का उम्मेदवार विजयी भए। कांग्रेस, एमाले, जनता समाजवादी पार्टी(जसपा) र नेकपा (एकीकृत समाजवादी) गठबन्धनका उम्मेदवार पराजित भए। कांग्रेसको भोट बाँडिएको स्थानीय नेताहरू बताउँछन्। त्यसैकारणा, माओवादी र रास्वपाका साझा उम्मेदवार जीवछ साह ३ सय ८४ मत प्राप्त गरी उपभोक्ता समिति अध्यक्ष निर्वाचित भए। यस्तै, उपाध्यक्ष अनिलकुमार साह ३ सय ९१ मत, सचिवमा पुजनकुमार सिंह ४ सय १० मत, कोषाध्यक्षमा निर्मला कुमारी ३ सय ८४ मत, सहसचिवमा रामेश्वर साह ३ सय ६७ मत पाएर चुनाव जिते। सदस्यहरूमा चिनुकुमारी भुजेल ३ सय ६७ मत, रामकृपाल साह ३ सय ८० मत, कुशेस्वर पासमान ३ सय ७२ मत, सुनिता कुमारी यादव ३ सय ७१ मत ल्याएर निर्वाचित भए। एमालेका प्रमोदकुमार लामाको प्यानल पराजित भयो। अध्यक्षमा लामाले ३ सय १६ मत पाएका थिए। चुनाव लडेकाहरू विभिन्न पार्टीका विभिन्न कमिटीमा क्रियाशील हुन्। उनीहरू पार्टीबाट चुनाव लडे पनि चुनाव चिन्ह भने पार्टीको थिएन। लामाको मुढा र साहको सूर्यमुखी फूल चुनाव चिन्ह थियो। उनीहरूका लागि पार्टीका नेताहरूले मत मागेका थिए। शुक्रबार बिहान ८ बजेदेखि साँझ ५ बजेसम्म मतदान भएको थियो। मत परिणाम शनिबार सार्वजनिक भयो। विजयी उम्मेदवारले माओवादी पार्टीका गीत बजाउँदै विजयी र्याली प्रदर्शन गरे। र्यालीले नगर परिक्रमा गरेको थियो। अध्यक्षमा निर्वाचित जीवछ साह मंसिरमा मात्रै एमाले छाडेर माओवादीमा प्रवेश गरेका थिए। पराजित लामा माओवादी छाडेर ०७८ सालमा एमालेमा समाहित भएका थिए। स्थानीयका अनुसार माओवादीका पूर्वमन्त्री विश्वनाथ साह र एमालेका पूर्वमन्त्री लीलानाथ श्रेष्ठले आफ्नो राजनीति वर्चस्व जमाउन खोज्दा खानेपानी समिति गठनकै लागि चुनाव भएको हो। सानो संस्था, ठूलै चुनाव यो खानेपानी आयोजनाको पहुँच नगरका ३ वडामा मात्रै छ। १३ वटा वडा रहेको गोलबजार नगरपालिकाको वडा २, ४ र ६ मा मात्रै यो खानेपानीको पहुँच छ। त्यसमा पनि ८ सय ६७ घरधुरीलाई पानी जडान छ। तर, १ सय ५० घरधुरीमा मात्रै खानेपानी सञ्चालनमा छ। २७ वर्ष पुरानो आयोजना भए पनि २ वर्षदेखि मात्रै केही स्थानीयले खानेपानी उपभोग गर्न पाएका हुन्। उपभोक्तासँग न्यूनतम शुल्क पनि उठाउन सकेको छैन्। त्यति मात्र होइन, ठाउँठाउँमा खानेपानीको पाइप अवरुद्ध छ। भौतिक संरचनाहरू जीर्ण हुँदै गएका छन्। ४ वटा बोरिङमध्ये एउटा मात्रै सञ्चालनमा छ। माओवादीका पूर्वमन्त्री विश्वनाथ साहका दाजु देवनाथ साह २७ वर्षसम्म समितिका अध्यक्ष थिए। उनी गोलबजार नगरपालिकाका पूर्वमेयर पनि हुन्। ०७९ को स्थानीय तह निर्वाचनमा साहले चुनाव हारे। एमाले नेता लीलानाथ श्रेष्ठका भाइ श्याम श्रेष्ठले चुनाव जिते। त्यसपछि खानेपानीको साधारणसभाबाट सहमतिका आधारमा नेतृत्व चयन हुन सकेन, चुनावमै सबै दल सहमत भए। उपभोक्ताले चुनावकै प्रक्रियाबाट भएपनि समिति चयन गर्नु सुखद पक्ष हो। तर, चुनावलाई जुन भडकिलो, खर्चिलो, राजनीतीकरण बनाइयो त्यो दुखद् पक्ष हो, स्थानीय अर्जुन थपलियाले भने, यहाँ तामझामका साथ घरदैलो गरियो। डिजे बजाइए। भोजभतेरमा लाखौँ खर्च गरियो। गाडीका लावालस्कर प्रदर्शन गरिए। यहाँ दुई पार्टीका नेताहरूबीचको राजनीति वर्चस्वको लडाईमा चुनाव भएको उनको भनाई छ। खानेपानी, विद्यालय, उद्योग वाणिज्य संघमा राजनीति हुनु ठीक नभएको उनको तर्क छ।"
