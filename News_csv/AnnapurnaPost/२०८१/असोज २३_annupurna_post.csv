शीर्षक,विवरण
दोलखा बस दुर्घटना : गम्भीर घाइते भएका दुई जनालाई धुलिखेल लगियो,दोलखा : काठमाडौंबाट ओखलढुंगाका लागि छुटेको बागमती प्रदेश ०१००६ ख ०६३५ नम्बरको यात्रुबाहक बस बुधबार दोलखाको भीमेश्वर नगरपालिका८ बोचमा दुर्घटना भएको हो। दुर्घटनामा ४२ जना घाइते भएकोमा २ जनाको अवस्था गम्भीर छ। उनीहरूलाई च्छोरोल्पा अस्पताल चरिकोटले धुलिखेल अस्पताल काभ्रेमा रिफर गरेको दोलखाका प्रहरी प्रमुख डीएसपी युवराज खड्काले जानकारी दिए। घाइतेमध्ये ओखलढुंगाको लिखु गाउँपालिका७ गाम्नाङटारकी ६ वर्षीया बालिका आरुषी खत्री र सोही स्थानकी ३३ वर्षीया दिपा खत्रीको अवस्था गम्भीर छ। बसमा ४३ जना सवार रहेकोमा ४२ जना घाइते भएका थिए। त्यस्तै ८ जनाको च्छोरोल्पा अस्पतालमा उपचार भइरहेको छ भने अन्य घाइतेहरू सामान्य उपचारपछि डिस्चार्ज भएका छन्।
लहानको एउटै डिलरमा भेटिएका ६० प्रतिशत म्याद गुज्रिएका पेयपदार्थ नष्ट,"सिरहा : सिरहाको लहानका एउटै डिलरमा ६० प्रतिशतभन्दा बढी म्याद गुज्रिएका पेयपदार्थ भेटिएका छन्। त्यो पेयपदार्थ अनुगमन टोलीले डिलरमै नष्ट गराएका छन्। जिल्ला उद्योग वाणिज्य संघ सिरहा लहानका पूर्व अध्यक्ष निरस चौधरीले आफ्नो पत्नी मन्जु साहको नामले सञ्चालन गरेका कृष्णा सप्लार्यस लहान३ मा ६३ लाख ७३ हजार ६०० मूल्य बराबरको कोकोकोला, स्प्राइट र वियर नष्ट गरिएको छ। वाणिज्य आपूर्ति तथा उपभोक्ता संरक्षण कार्यालय विरगन्जका प्रमुख सुनिल चौरसियाको नेतृत्वमा लहान नगरपालिका, इलाका प्रशासन कार्यालय, इलाका प्रहरी, खाद्य, प्रविधि तथा गुण नियन्त्रण डिभिजन राजविराजका प्रतिनिधि अनुगमन गरिएको हो। उपभोक्तालाई बिक्री वितरण नगरोस भनेर म्याद गुज्रिएका पेयपदार्थ नष्ट गरिएको वाणिज्य कार्यालयका सुचना अधिकारी दिलिप खंगले जानकारी गराए। यहाँ ६० प्रतिशत भन्दा बढी म्याद गुज्रिएका पेयपदार्थ भेटिएको हो। पहिलो पटक नगरपालिकाका उपमेयर रामचलितर महतोको नेतृत्वमा अनुगमन गर्दा पनि ठूलो परिमाणमा पेयपदार्थ म्याद गुज्रेका भेटेका थिए। त्यस दिन १ लाख २५ हजार ६८० मूल्य बराबरको पेयपदार्थ नष्ट गरेर ३ दिनभित्र बाँकीलाई व्यवस्थापन गर्न निर्देशन दिएका थिए। तर, फेरि अनुगमन टोली पुग्दा तोकिएको समयमा व्यवस्थापन गरेको नभेटेपछि पुनः २ लाख ६ हजार बराबरको पेयपदार्थ नष्ट ११ हजार जरिवाना गरेका थिए।"
पटेर्वा सुगौली गाँउपालिका आफैंले तरकारीको बेर्ना उत्पादन गरेर किसानलाई निःशुल्क बाँड्दै,"वीरगन्ज : पर्साको पटेर्वा सुगौली गाउँपालिकाले तरकारीको बेर्ना आफैंले तयार पारेर किसानहरूलाई निःशुल्क वितरण गर्न सुरु गरेको छ। टनेलसहितको नर्सरीमा तयार पारिएका ततरकारी बेर्ना मंगलबारदेखि किसानहरूलाई वितरण गर्न थालिएको गाउँपालिका अध्यक्ष दिनेश चौधरीले बताए मंगलबार र बुधबार गरी दुई दिनमा २ सय ५० बढी किसानलाई तरकारीको बेर्ना वितरण गरिएको जानकारी उनले दिए। तरकारी नर्सरी व्यवस्थापन कार्यक्रम अन्तर्गत गाँउपालिका आँफैले वडा नम्बर ४ दखिनवारी सुगौली टोलमा करिब साढे दुई कठ्ठा जग्गामा तरकारीको बेर्ना उत्पादनका लागि टनेलसहितको नर्सरी बनाएको छ। उक्त नर्सरीमा काउली, गोलभेंडा, भेन्टा, हरियो खुर्सानी लगायतका तरकारीको बेर्ना उत्पादन गरिएको गाउँपालिकाको कृषि विकास शाखाकी प्रमुख सीमा चौधरीले जानकारी दिइन् । यसअघिका वर्षमा हरियो तरकारी बीउ प्याकेट बनाएर वितरण गर्दा त्यतिधेरै प्रभावकारी नभएपछि यस वर्षदेखि गाँउपालिका आफैंले टनेलसहितको नर्सरी निर्माण गरेर तरकारीको बेर्ना तयार पारेर किसानलाई वितरण गर्न थालिएको चौधरीले बतााइन्। पालिकाका किसानलाई व्यवसायिक रुपमै तरकारी खेतीतर्फ आकर्षित र प्रोत्साहित गर्नका लागि बेर्ना वितरण कार्यक्रम सुरु गरिएको गाउँपालिका अध्यक्ष चौधरीले बताए । उनले भने,बजारमा हरियो तरकारीको माग राम्रो छ। तरकारी खेतीबाट किसानले आम्दानीपनि राम्रै गर्न सक्छन्। त्यसैले तरकारी खेती तर्फ उनीहरूलाई आकर्षित र प्रोत्साहित गर्न पालिका आफैंले बेर्ना तयार पारेर वितरण गर्न थालेको हो। अवयसपछि आगामी माघमा फेरि हिउँदे अन्य तरकारीको बेर्ना उत्पादन गरेर किसानलाई निःशुल्क वितरण गर्ने योजना र त्यसका लागि कामपनि थालिसकेको उनले बतााए।"
विपन्न परिवारलाई सोलार सहयोग,"कालीकोट : जिल्लाको शुभकालिकास्थित छातीका विपन्न परिवारलाई गाउपालिकाले सोलार सहयोग गरेको छ। वडा नं १ छातीका करिब पचास विपन्न जनजाति तथा दलित परिवारलाई गाउँपालिकाले सोलार सहयोग गरेको हो। गाउँपालिका उपाध्यक्ष धर्मकला शाहीले घरमा उज्यालो नहँदा विद्यार्थीको पढाइमा बाधा भएको गुनासो आएपछि उज्यालोका लागि ५० वाटको सोलार सेट हस्तान्तरण गरेको बताइन्। उनले भनिन्, 'पालिकाको वडा नं १ बाट यस्ता घरधुरी छनोट गरी उत्योलो बस्ती बनाउने नीतिका साथ विपन्न ५० घरधुरीलाई सोलार वितरण गरेका छौं। अब सोलार घरमा भएपछि विद्यार्थीको पढाइमा समेत सुधार हुनेछ। शिक्षामा गुणस्तर कायम गर्न पालिकाले शैक्षिक अभियान सञ्चालन गरेको छ। विद्यार्थीको घरमा जलाउने बत्ति नभएकाले पढाईमा समस्या आउने दिन क्रमश सुधार हुँदै जानेछ। ' शुभकालिका गाउपालिकामा जम्मा ८ वटा वडा छन्। जसमा जनजाति र दलित समुदायको बाक्लो बस्ती छ। प्राय: जनजाति र दलित समुदायको घरमा उज्यालो गर्ने सोलार छैन। घरपरिवारको दैनिकी कष्टकर भएझै बिधार्थिको पढाईमा समेत समस्या उत्पन्न भएको छ। यसको उदारणको रुपमा जनता माध्यामिक विद्यालय छातीमा अध्यनरत छात्रा हजुरा सुनार भएकी छन्। उनी कक्षा ३ मा पढ्छिन्। उनको घरमा उज्यालोको लागि कुनै पनि साधन छैन। हजुराको घरमा १६ वर्ष अगाडि कर्णाली उज्यालो कार्यक्रमबाट मिलेको टुक्किमारा अहिले बिग्रिसकेको छ। विद्यालयले दिइएको गृहकार्य उज्यालोको अभावले गर्न नसक्दा विद्यालयमा नियमित्त जान सकेकी छैनन्। हजुराको अवस्था जस्तै कक्षा ७ मा अध्यानरत छात्र सन्दीप बुढा मगरको पनि छ। उनलाई प्रत्येक दिन साँझ पर्ने वित्तिकै कसरी पढ्ने भनेर चिन्ता लाग्छ। पालिका सरकारले गाउँपालिका भरी यस्ता घरधुरीको सर्वेक्षण गरेर सोलार बितरण गरेपछि छातीस्थित कर्णाली माविमा अध्यानरत छात्रा र छात्र निक्कै हर्षित छन्। वडा नं १ निवासी तथा वडापालिका सदस्य धिरवहादुर बिष्टले बिद्युत् नपुगेर अँध्यारोमा बस्न बाध्य नागरिकलाई गाउँपालिका सरकारले सोलार वितरण गर्दा आफू खुसी भएको बताए। छाती गाउमा मगर बस्ती भएकाले भाषाको पनि समस्या छ। स्थानीय सरिता बुढामगरले विद्यालयमा स्थानीय पाठ्यक्रममा मगर भाषा नसमेटेकाले बालबालिकालाई बुझ्न र बुझाउन पनि समस्या भएको बताइन्। त्यस्तै वडासदस्य मानबहादुर बिष्टले आफ्नो वडामा रहेका विपन्न ५० घरपरिवारले सोलार पाउँदा आफू खुसी भएको उनले बताए। उनले भने वडाले गरेको घरधुरी सर्वेक्षणका आधारमा पालिकाले सोलार उपलब्ध गराएको प्रती स्थानियबासि हर्षित छन्।"
कलंकीमा खसी बोका किन्नेको भीड,काठमाडौं : दसैं नजिकिएसँगै काठमाडौंमा खसी बोकाको बिक्री बढेको छ। काठमाडौं उपत्यकाका विभिन्न स्थानमा खसी बिक्री भइरहेको छ। खसी बिक्री किन्ने सर्वसाधारणको पनि भीड लागेको छ।
मधेसका गाउँमा दूर्गा पूजाको रौनक (फोटो फिचर),"काठमाडौं : मधेसका गाउँगाउँमा दूर्गा पूजाको रौनक छ। मधेसबासीले दसैंमा दुर्गा माताको विशेष पूजाआराधना गर्छन्। मधेस प्रदेशका प्रशिद्ध शक्तिजीहरूमा भक्तजनको भीड लागेको छ। नवरात्र सुरु भएसँगै सप्तरीको छिन्नमस्ता, कङ्कालिनी, धनुषाको राजदेवी मन्दिर, बौधीमाई, पिडरियामाई लगायतलाई दुलहीझैं सजाइएको छ। जनकपुरधामको जानकी मन्दिर र राममन्दिर परिसरका शक्तिपीठहरू श्रद्धालु भक्तजनहरूको आकर्षणको केन्द्र बनेको छ। महोत्तरीको धार्मिक तथा सांस्कृतिक नगरी मटिहानी र गौशालामा बिशेष दुर्गा पूजा लगाइएको छ। जलेश्वरका त्रिशुल मन्दिरमा पनि भक्तजनको भीड लागेको छ औरहीको सोनामाई मन्दिरमा भुक्त मेला लगेको छ। बर्दिबासको ऐतिहासिक पञ्चधुरा माई मन्दिरमा पनि पूजापाठ गर्नेहरुको भीड छ। उता बिरगंजको गहवामाई मन्दिरमा पनि भक्तजीहरूको भीड बढ्दै गएको छ।"
पाँचथरका बाढीपहिरो प्रभावितलाई ५२ लाख बराबरको राहत सामग्री सहयोग,"फिदिम : पाँचथरका दुईवटा गाउँपालिकाका बाढीपहिरो प्रभावितलाई हेल्भेटास नेपालले ५२ लाख बढीको राहत सामग्री उपलब्ध गराएको छ । हेल्भेटास र स्वीस सरकारले संयुक्त रुपमा फिदिम नगरपालिका र फालेलुङ गाउँपालिकालाई ५२ लाख ५० हजार बराबरको राहत सामग्री प्रदान गरेको हो । फालेलुङलाई ३६ लाख र फिदिमलाई १६ लाख ५० हजार बराबरको राहत सामग्री उपलब्ध गराइएको हेल्भेटास नेपालकी कोपीला दाहालले जानकारी दिइन् । हामीले स्थानीय सरकारलाई राहत उपलब्ध गराएका छौँ,दाहालले भनिन् स्थानीय सरकारले बाढीपहिरो प्रभावितलाई राहत प्रदान गर्नेछ । फालेलुङका २ सय ९३ घर परिवार र फिदिमका ९५ घर परिवारका लागि राहत उपलब्ध भएको हो । राहतको प्याकेजमा खाद्यान्न, आवास, भाडाकुँडा, प्राथमिक उपचार तथा सरसफाइसँग सम्बन्धित सामग्रीहरू छन् । नगरपालिकालाई प्राप्त भएको राहत पीडितलाई वितरण गर्न सुरु गरिएको फिदिम नगरपालिकाका मेयर मित्रप्रसाद काफ्लेले जानकारी दिए । नेपाल सरकारले पाँचथरको फिदिम नगरपालिका, फालेलुङ गाँउपालिका र फाल्गुनन्द गाउँपालिकालाई विपद् संकटग्रस्त क्षेत्र घोषणा गरेको छ । हेल्भेटासले विपत् संकटग्रस्त क्षेत्र घोषणा गरेका पालिकाहरूलाई क्रमशः राहत सामग्री उपलब्ध गराउने हेल्भेटासले जनाएको छ ।"
काठमाडौं उपत्यकाबाट बाहिरिनेहरूको चाप,"काठमाडौं : दसैं मनाउन काठमाडौं उपत्यकाबाट बाहिरिनेको संख्या फूलपातीको अघिल्लो दिनसम्म पनि धेरै देखिएको छ। काठमाडौंको नयाँ बसपार्क, कलङ्की, बल्खु, कोटेश्वरलगायतका नाकाबाट उपत्यका छाड्ने सार्वसाधारणको संख्या बढेको हो। उपत्यकाका विभिन्न नाकाबाट अन्य दिनको तुलनामा मंगलबार र बुधबार धेरै सर्वसाधारण बाहिरिएको काठमाडौं उपत्यका ट्राफिक कार्यालयले जनाएको छ। दैनिक एक लाखको हाराहारीमा सर्वसाधारणले उपत्यका छाड्दा दैनिक करिब ३० हजार सर्वसाधारण उपत्यका भित्रिएको ट्राफिक प्रहरीले जानकारी दिएको छ। हालः अरनीको राजमार्ग, त्रिभुवन राजपथ, पृथ्वी राजमार्ग र दक्षिणकालीहेटौंडा र कान्ति राजमार्ग भएर यात्रीहरू आफ्ना गन्तव्यतर्फ प्रस्थान गरेका छन्।"
"ग्लोबल आइएमई बैंक र माइजोइबीच सम्झौता, युएईबाट नेपालमा सजिलै रकम पठाउन सकिने","काठमाडौं : ग्लोबल आइएमई बैंक र माइजोइबीच सम्झौता, युएईबाट नेपालमा सजिलै रकम पठाउन सकिने ग्लोबल आइएमई बैंक लिमिटेड र संयुक्त अरब इमिरेट्सस्थित माइजोइबीच युएईबाट नेपालमा रेमिट्यान्स पठाउन सहज माध्यम बनाउनेसम्बन्धी सम्झौता भएको छ। सम्झौताअनुसार रोजगारको सिलसिलामा संयुक्त अरब इमिरेट्समा रहनुभएको नेपालीहरुले माइ जोईको रेमिट्यान्स एपबाट सहजरूपमा आफ्नो परिवार तथा साथीभाइलाई नेपालमा रेमिट्यान्स पठाउन सक्नेछन्। उक्त अवसरमा बैंकका नायव प्रमुख कार्यकारी अधिकृत सुमन पोखरेलले माइजोई वित्तीय समावेशीकरणमा बलियो फोकस भएको अग्रगामी डिजिटल प्लेटफर्म रेहेको र माइ जोईसँग साझेदारी गर्न पाउँदा बैंकले उत्साहित भएको बताए। त्यस्तै माइजोईका प्रमुख कार्यकारी अधिकृत साएद अलिले युएईमा रहेका नेपाली कामदारहरूले आफ्ना प्रियजनहरूलाई पैसा पठाउने द्रुत, सुविधाजनक र सुरक्षित तरिकामा पहुँच सुनिश्चित गर्दै ग्लोबल आइएमई बैंकसँग यो यात्रा सुरु गर्न पाउँदा माइजोई रोमाञ्चित रेहेको जानकारी गराए। स्ट्यान्डर्ड चार्टर्ड बैंकको पूर्ण स्वामित्वमा रहेको माइजोईले नवप्रवर्तन तथा फिनटेकको माध्यमबाट संसारभर रेमिट्यान्स सुविधा प्रदान गर्दै आइरहेको छ। युएईमै मुख्यालय रहेका माइजोईको दृष्टिकोण विश्वव्यापी रूपमा सम्पूर्ण बैंकिङ्ग सुविधा प्राप्त गर्न असक्षम प्रत्येक व्यक्तिलाई वित्तीय समावेशीकरण गर्नु हो। यसरी युएईबाट ग्लोबल रेमिटमार्फत पठाएको रकम ग्लोबल आइएमई बैंकको सम्पूर्ण शाखा कार्यालयहरु वा नेपालभरी रहेको आइएमई लिमिटेडको ५०,००० भन्दा बढी एजेन्टहरुबाट भुक्तानी लिन सकिनेछ। यसै सम्झौताअनुसार संयुक्त अरब इमिरेट्समा रहेका नेपालीहरूले आफ्नो तथा परिवारको ग्लोबल आइएमई बैंकको तथा नेपालको अन्य बैंक तथा वित्तीय संस्थामा भएको बैंक खातामा सहज रुपमा रेमिट्यान्स पठाउन सक्नेछन्। ग्लोबल आइएमई बैंक युरो मनी अर्वाड फर एक्सलेन्स २०२४ अन्तर्गतका दुई विधाबाट नेपालको सर्वश्रेष्ठ बैंकको रूपमा सम्मानित बैंक हो। ग्लोबल आइएमई बैंक विभिन्न राष्ट्रिय तथा अन्तर्राष्ट्रिय संघसंस्थाहरुबाट फरकफरक विधामा सम्मानित भएको छ। ग्लोबल आइएमई बैंक मुलुकको सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो। बैंकको ३५४ शाखा कार्यालय, ३८४ एटिएम, २५५ शाखा रहित बैंकिङ्ग सेवा, ६८ एक्सटेन्सन तथा राजश्व संकलन काउन्टर तथा ३ वटा वैदेशिक प्रतिनिधि कार्यालय समेत गरी १,००० भन्दा बढी सेवा केन्द्रबाट आफ्ना ग्राहकलाई उत्कृष्ट सेवा प्रदान गर्दै आइरहेको छ। बैंकले नेपाली नागरिकहरूलाई बैंकिङ सेवाहरू प्रदान गर्नुका अतिरिक्त विश्वका विभिन्न देशहरूबाट रेमिट्यान्स भित्र्याउने सुविधा पनि दिँदै आएको छ। बैंकले संयुक्त राज्य अमेरिका, संयुक्त अधिराज्य, क्यानडा, अस्ट्रेलिया, मलेशिया, दक्षिण कोरिया, जापान, साउदी अरब, कतार, यूएई, बहराइन, कुवेत, भारत, जोर्डन लगायत अन्य देशहरूबाट रेमिट्यान्स भित्र्याउने काम गर्दै आएको छ।"
द वन्डरल्यान्डले बनायो अन्तर्राष्ट्रिय स्तरको मनोरञ्जन पार्क,"काठमाडौं : काम व्यस्तता, पढाई र विभिन्न कारणबस मानिसहरूमा तनाव बढ्दो छ। सोही तनावग्रस्त जीवन र व्यस्त मेट्ने उद्देश्य लिई द वन्डरल्यान्डले अन्तर्राष्ट्रिय स्तरको मनोरञ्जन पार्क निर्माण गरेको छ। जसमा विभिन्न आकर्षणहरू जस्तै  विभिन्न प्रकारका   हरू    हरु जसमा बालबालिकाहरूदेखि वृद्धासम्मले मनोरञ्जन लिन सक्नेछन्।   क्षेत्रभित्र मनोरञ्जन पार्कमात्र नभई खान पिउनका लागि विभिन्न   हरुको पनि राम्रो सुविधा उपलब्ध गराइएको छ। मिति २०८१ साल असोज महिनाको १८ गते र १९ गतेका दिन यस   मा दशैं फेस्तको कार्यक्रम आयोजना गरियो। जसमा विभिन्न स्थलहरू जस्तै  ,  ,  ,  ,  , पानी पुरीको स्थाल, होनाचाको तर्फबाट नेवारी खाजाको स्थल, ज्वेलरी स्थलहरू, चङ्गाको स्थाल इत्यादि र विभिन्न प्रकारका प्रतियोगीताहरू जस्तै पानी पूरी प्रतियोगीता, मोमो प्रतियोगिताहरूको पनी अयोजना गरियो। सो कार्यक्रममा लाइभ म्युजिकको पनि राम्रो व्यवस्था थियो जस्का कारण मोहत्सवमा सहभागीहुने लाई मनोरञ्जन गराइरहेको थियो। सो दसैं फेस्टिभल भव्यरूपमा सुसम्पन्न गरियो।"
बाढी पहिरो पीडितलाई भारत सरकारले दियो २१५ टन राहत सामग्री,"काठमाडौं : भारत सरकारले बाढी पहिरो प्रभावित क्षेत्रका लागि २१५ टन राहत सामग्री सहयोग गरेको छ। भारतले दोस्रो खेपमा अत्यावश्यक सरसफाइ सामग्री, औषधिलगायतका सामग्री नेपाल सरकारलाई हस्तान्तरण गरेको हो। भारत सरकारको तर्फबाट द्वितीय सचिव नारायण सिंहले बुधबार बाँकेका सहायक प्रमुख जिल्ला अधिकारी दत्तराज हमाललाई राहत सामाग्री हस्तान्तरण गरेका थिए। भारतीय दूतावासका अनुसार सरसफाइ सामाग्री, औषधी, झुल, लाइफ ज्याकेट, स्लीपिङ्ग म्याट, खाद्यवस्तु, गम बुट, इन्फ्लेटेबल रबर बोट र मोटर सहितको २१५ टनको उक्त मानवीय सहायताको खेप भारतबाट स्थल मार्ग हुँदै नेपालगन्ज पुर्याइएको हो। राहत सामग्रीको थप खेप आगामी दिनमा आउने दूतावासले जाएको छ। यसअघि भारत सरकारले ४२ टनको राहत सामग्री नेपाल सरकारलाई हस्तान्तरण गरेको थियो। जसमा टारपोलिन, स्लिपिङ ब्याग, कम्बल, क्लोरिन ट्याब्लेट र पानीका बोतल रहेको भारतीय दूतावासले जनाएको छ।"
सिद्धार्थ बैंकद्वारा प्रधानमन्त्री दैवी प्रकोप उद्धार कोषमा २५ लाख सहयोग,काठमाडौं : सिद्घार्थ बैंकले प्रधानमन्त्री दैवी प्रकोप उद्वार कोषमा २५ लाख रुपैयाँ सहयोग प्रदान गरेको छ। अविरल वर्षाका कारणले आएको बाढी पहिरोका कारण जनधनको क्षति व्यहोर्नुपरेकाले प्रभावित क्षेत्रको राहतका लागि बैंकले उक्त सहयोग गरेको हो। बैंकले विभिन्न समयमा दैवी प्रकोपमा परेका पीडितहरूको उद्धार र पुनःस्थापनाको कार्यहरूमा सामाजिक उत्तरदायित्वअन्तर्गत देशको एक जिम्मेवार वित्तीय संस्थाको रूपमा सहभागिता जनाउँदै आएको छ।
सुनसरीमा दसैंमा घर छोड्नुपरे प्रहरीले सुरक्षा दिने,"सुनसरी : दसैंमा घर छाडेर माइत, मामल र आफन्तको जाँदा प्रहरीलाई खबर गरेर गए प्रहरीले सुरक्षा प्रदान गर्ने भएको छ। दसैंमा घर छाडेर अन्यत्र जाँदा चोरी डकैती हुने भएकाले प्रहरीलाई खबर गरेर गए जिल्लाबासीको धन सम्पत्तिको सुरक्षा प्रहरीले गरिदिने सुनसरीका प्रहरी प्रमुख एसपी सुमन कुमार तिम्सिनाले बताए। लामो समय घर छाडेर जाँदा चोरी डकैतीमा संलग्न ब्यक्तिहरूले घरमा प्रवेश गरी डकैती गर्ने भएकाले सुनसरी प्रहरीले दसैं विशेष सुरक्षा प्रदान गरी जिल्लाबासीको सम्पत्तिको सुरक्षा गर्ने ब्यवस्था गरिएको एसपी तिम्सिनाले बताए। १२ वटा पालिका रहेको सुनसरीमा धरान, तरहरा, इटहरी, इनरुवा, झुम्का, दुहबी, चक्रघट्टी, लौकही, भ्यान्टाबारी, हरिनगरा, चादबेला, चतरा, प्रकासपुरलगायतका मुख्य बजारहरूमा प्रहरीको विशेष टोली परिचालन गरिएको जिल्ला प्रहरी कार्यालय सुनसरीका प्रवक्ता डीएसपी रामप्रसाद तिमल्सिनाले जानकारी दिए। उनले दसैंमा घर छाडेर आफन्तकोमा जादा प्रहारीलाई जानकारी गराएको खण्डमा उनीहरूको घरमा प्रहरीले चैबिसै घण्टा निगरानी गरी सुरक्षा ब्यवस्था गर्ने बताए। दसैं मनाउँदा बाहिर हिंडडुल गर्दा प्रदर्शन गर्नेगरी गरगहना नलगाउन पनि सर्वसाधारणलाइ आग्रह गरिएको डीएसपी तिमल्सिनाले आग्रह गरे।"
विमानस्थलमा खचाखच यात्रु,काठमाडौं : बाढी पहिरोले देशका मुख्य राजमार्गहरू भत्काएपछि हवाई यात्रा गर्नेहरूको संख्या बढेको छ। दसैंले त्यो चाप झनै बढेको नेपाल नागरिक उड्डयन प्राधिकरणले जानकारी दिएको छ। प्राधिकरणका अनुसार अहिले दैनिक अतिरिक्त चार सय सर्वसाधारणले आन्तरिकतर्फको हवाइ यात्रा गरिरहेका छन्। बाढी पहिरोले सडक भत्काएपछि प्राधिकरणले विमानस्थल पनि ४:३० बजेदेखि नै सञ्चालन गर्दै आएको छ। यसवर्ष हवाइ यात्रा गर्नेको संख्या २० प्रतिशतले बढेको प्राधिकरणका प्रवक्ता हंसराज पाण्डेयले बताए। अघिल्लो दसैंहरूमा हवाई यात्रा गर्नेको संख्या १५ प्रतिशतले बढे पनि बाढी पहिरोले पारेको प्रभावका कारण २० प्रतिशतले बढोत्तरी भएको प्रवक्ता पाण्डेयको भनाइ छ। प्राधिकरणले चाडवाडका बेला विदेशी वायुसेवा कम्पनीहरूलाई भैरहवास्थित गौतम बुद्ध र पोखरा अन्तर्राष्ट्रिय विमानस्थलमा उडान गर्न आग्रह गरेको छ।
"दसैंको कतै उत्साह, कतै निरासा","गुल्मी : निलो आकाशमा कहिले बादल त कहिले चर्को घाम। स्रोह्र श्राद्ध सुरु भएसँगै रेडियो र टेलिभिजनमा रोयो गामबेशी गीत घन्किन थाल्छ। जब रोयो गामबेशी नामक गीत बज्न थाल्छ तब नेपालीको महान् पर्व बडादसैँ घर आँगनमा भित्रिएको आभास दिलाउँछ। नेपाली चर्चित लोक तथा दोहोरी गायिका विष्णु माझीको सुमधुर स्वरमा 'फेरि आयो दसैं र तिहार तिमी कहिले आउँछौं पियारा' गीत देश तथा विदेशमा रहने नेपालीको कानमा गुन्जिन्छ। उक्त गीतले परिवारको खुसी र आर्थिक समृद्धिको सपना बोकेर परदेश पुगेका परदेशी र गाउँघरमा रहेका आफन्तको मन रुवाउँछ। घरदेशीलाई परदेशीको माया र परदेशीलाई घरदेशीको यादसहित गाउँघरको रमाइलोले झल्को दिलाउँछ। दसैं मुखमै आइसकेको छ। खेतमा धान झुल्न थालेका छन्। आँगनीमा ढकमक्क फूल फूलेका छन्। कैयौं बाआमा र श्रीमती परदेशीएको छोराछोरी र श्रीमानको पर्खाइमा छन्। बसाइसँराईले रित्तिएका गाउँघर चाडपर्व र मान्छेको बाक्लो चहलपहलले भरिभराउ देखिएका छन्। गाउँघरका शक्तिपिठमा घटस्थापनाका दिनदेखि पूजाआराधाना चलिरहेको छ। वर्षदिनको दसैंमा घर उज्यालो पार्न लिपपोत र रङ्गरोगन गर्न भ्याइनभ्याइ छ। पारिवारिक बाध्यता र आर्थिक समस्यासँग जुध्न नसकेर कैयौं युवा परदेशीएका छन्। परिवारको खुसी लगेजमा बोकेर परदेश पुगेकाहरू घरमा फर्किँदै छन् त कति जाँदैछन्। आफ्नो भविष्य खोज्दै केही युवाहरू दसैंको मुखमै परदेशीएका तस्बिरले फेसबुकका भित्ता रंगिएका छन् भने कति घर फर्किएका दृश्यले। परिवारको खुसी र सन्तानको भविष्य खोज्दै २ वर्षअघि परदेश पुगेका गुल्मी मालिका गाउँपालिका७ घमिरका खिमबहादुर खड्का यसपालीको दसैं मान्न घर फर्किएका छन्। उनको परिवार र आफन्तजन उनी घर आएको खबरले खुसी छाएको छ। उनले परदेशबाट लिएका विदेशी मिठाइको स्वाद सहितको दसैं मान्न परिवारका सदस्यमा हर्ष उल्लास छाएको छ। खड्का परिवारको माया र अनुहारमा खुसी बोकेर घरदेश आइपुगेका छन्। बुबाआमा र अग्रजको हातबाट टीका जमरा थाप्ने तयारीमा छन् उनी। घरमा बुबाको आगमनले श्रीमती र छोरामा खुसीको सीमा छैन। बाबाको प्रखाईमा निलो आकाश हेर्दै आखाँमा आँशु झार्ने छोरा र उनका आफन्त उनको आगमनले औधी खुसी छन्। उनी लगायतका केही परदेशीको आगमनले सिंगो समाज नै दसैंमय बनेको छ। पसिनासँग पैसा साट्न परदेश पुगेका परदेशी घर आउने क्रम जारी छ भने कैयौं आफन्त परदेशीको पखाईमा छन्। त्यस्तै भविष्यमा आर्थिक समृद्धिको सपनासहित अध्ययनका लागि केही वर्ष पहिले परदेश पुगेका गुल्मीको मालिका७ घमिरका सन्देश लम्साल क्षेत्रीलाई यस वर्षको दसैंमा बिदा मिलेन। उनले मनमा पीडा र विगतमा परिवारसँग मनाएको दसैं रण गर्दै परिवारलाई पैसा पठाएका छन्। उनकी आमा विदेशबाट पठाएको केही पैसाले घरपरिवारलाई लत्ताकपडा र केही पैसाले घरखर्च चलाउने तयारीमा छिन्। आमा उमी क्षेत्री आखाँमा आँशु निकाल्दै भन्छिन्, 'आफ्नो पढाई र पैसा कमाएर परिवारलाई खुसी दिलाउन छोरा परदेश पसेको हो। तर, यो दसैंमा नआए पनि अर्को दसैंमा अवश्य आउने छ।' बडादसैंलाई हिन्दू धर्मालम्वीहरूले विशेष र खुसीको पर्वका रूपमा लिने गर्छन्। सप्तमीका दिनदेखि दशमीका दिनसम्मका फूलपाती, महाअष्टमी, महानवमी र विजयादशमी लगातार चार दिनको महापर्व हो। यो नेपालीहरूको सबैभन्दा ठूलो राष्ट्रिय चाड हो। त्यसमा पनि विजयादशमी मुख्य दिन हो। विजया दशमी तथा टीकाको दिन आफूभन्दा अग्रजवाट टीका जमरा ग्रहण, आशिर्वाद लिने चलन छ। विश्वव्यापीरूपमा फैलिएको कारोना भाइरसले केही वर्षका दसैं नाममा मात्रै सीमित रहे। कारोनापछिको यो बडादसैं निकै रमाइलो र स्मरणीय बन्ने देखिन्छ। तर, पहिले पहिले गाउँघरमा देखिने लुठेपिङ, काठेपिङलागयतका महत्वपूर्ण रमाइलो गर्ने साधान नै हराएका छ। आजभोलि मौलिक संस्कृतिको जर्गेना गर्नेमा कसैको चासो देखिँदैन। पछिल्लो समय हामी र हाम्रो समाज देखासिकीमा चलिरको छ। हुनेखानेको लागि यो पर्व दसैं हो भने गरिबका लागि महान पर्व दशा बन्ने देखिन्छ। पुरानो संस्कृति हराउँदै, विकृति मौलाउँदै आजकल नेपालीका महान पर्वमा हुने पुराना संस्कृति समाजबाट नै लोभ हुन थालेका छन्। पहिले बडादसैंमा गाउँघरमा खेलिने वाइवो लुठेपिङ्ग, काठको राँइची लगायतका मनोरञ्जन लिने खेल हराउँदै गएका छन्। आजकल हाम्रो नेपाली समाज आधुनिक प्रविधि र देखासिकीमा चल्न थालेको छ। पहिलेको चालचलन र रीतिरिवाज एकादेशका कथाजस्तै बन्न थालेका छन्। पछिल्लो बुढापाका घरयासी काम धन्दामा व्यस्त छन् त युवाजमात रक्सी, मासु र जुवातासमा केन्द्रित छन्। गाउँघरमा मौलिकताभन्दा शहरी तथा विदेशी चाल चलन र रीतिरिवाजले पुराना संस्कृति र मौलिकतालाई धरासय बनाउँदै आएको पाइन्छ। दिनप्रतिदिनको सामाजिक विकृति र विसंगतिलाई वेवास्था गर्दै र पुराना संस्कृति र परम्परालाई भुल्दै जाने हो भने नेपाली कला संस्कृति र पर्वहरू कुनै बेला थिए र भन्नेबाहेक अरु विकल्प छैन।"
दशैंमा घर जाने सैनिक तथा परिवारलाई नि: शुल्क बस र हवाई सेवा,काठमाडौं : दशैं बिदामा घर जाने नेपाली सैनाका बहालवाला सकलदर्जा तथा तिनका आश्रित परिवारलाई नेपाली सेनाले सहुलियतको यातायात सुविधा उपलब्ध गराएको छ। सेनाले सैनिक कल्याणकारी सेवासुविधाअन्तर्गत सहुलीयतको यातायात सुविधान उपलब्ध गराएको हो। असोज २१ गतेबाट मुलुकका विभिन्न स्थानबाट सहुलियतको स्थल तथा हवाई यातायात सञ्चालन गरिएको नेपाली सेनाले जनाएको छ। सडक सञ्जालको सहज पहुँच पुगेका स्थानहरूमा स्थलमार्गबाट र सडक सञ्जालको सहज पहुँच नपुगेका तथा दुर्गम पहाडी र हिमाली क्षेत्रहरूमा हवाई उडानमार्फत सेवा दिएको नेपाली सेनाले जनाएको छ। हालसम्म बसमार्फत् १२३० जना र हवाई उडानमार्फत् ७२१ जनागरी १९५१ जनाले यो सुविधा लिइसकेका छन्। यो सुविधा भोलिसम्म लागू जनाइएको छ। नेपाली सेनाले कल्याणकारी कार्यअन्तर्गत बहालवालाभूपू सैनिक तथा तिनका आश्रित परिवारजनलाई लक्षित गरी विविध सैनिक कल्याणकारी कार्यहरू सञ्चालन गर्दै आएको छ।
"दशैंअघिको अन्तिम कारोबारमा ४८५ अंकले बढ्यो नेप्से परिसूचक, कारोबार ३ अर्बमा सीमित",काठमाडौं : दशैं अघिको अन्तिम सेयर कारोबार दिन आज नेप्से परिसूचक सामान्य अंकले बढेर बन्द भएको छ। दिनभर निकै उतारचढावका बीच ४८५ अंकले बढेर नेप्से परिसूचक २६६८१७ विन्दुमा अडिएको छ। सेयर बजार सामान्य अंकले बढेपनि दुईवटा कम्पनीको सेयर सकारात्मक सर्किट लेभलमा कारोबार भएको छ। युनाइटेड मोदी हाइड्रोपावर र मिड सोलु हाइड्रोपावरको सेयर १० प्रतिशतले बढ्यो। अपर स्यांगी हाइड्रोपावरको सेयर ९९३ प्रतिशतले बढ्दा राप्ती हाइड्रो एण्ड जनरल कन्स्ट्रक्सनको ९६५ र अपर सोलु हाइड्रो इलेक्ट्रिक कम्पनीको ६५५ अंकले बढ्यो। यसदिन २९४ स्क्रिप्सको ८ करोड ३१ लाख २ हजार ६८५ कित्ता सेयर ३ अर्ब ७६ करोड १५ लाख १२ हजार ७०६ रुपैयाँमा खरिदबिक्री भए। कारोबार रकमका आधारमा नेपाल फाइनान्स अग्रस्थानमा रह्यो। सो कम्पनीको २२ करोड १ लाख मूल्य बराबरको सेयर कारोबार भयो। सानिमा बैंकले १८ करोडको कारोबार गर्दा हिमालयन रिइन्स्योरेन्स र साहस उर्जाले १५ १५ करोडको कारोबार गरे। यसैगरी एनएलजी इन्स्योरेन्सको ९ करोड ९१ लाख मूल्य बराबरको कारोबार भयो। कारोबारमा आएका १३० स्टक्सको मूल्य बढ्दा १०२ वटाको घट्यो। ११ स्टक्सको मूल्य भने यस दिन स्थिर रह्यो। ९ समूहको उपसूचक बढ्दा चार समूहको उपसूचक भने ओरालो लाग्यो।
सडक दुर्घटना न्युनीकरण गर्न नमूना अभ्यास,"अर्घाखाँची : अर्घाखाँचीको सन्धिखर्कमा चाडपर्वमा हुने सवारी दुर्घटनाको उद्दार र न्यूनीकरण गर्नका लागि नमूना अभ्यास गरिएको छ । सडक दुर्घटना भएकै भान हुनेगरी नमूना अभ्यास गरिएको थियो । अर्घाखाँचीका तीनवटै सुरक्षा निकायका प्रमुखहरू नेपाली सेना, नेपाल प्रहरी र सशस्त्र प्रहरीको संयुक्त आयोजनामा सदरमुकाम सन्धिखर्कमा सडक दुर्घटनापछि गरिने उद्दारबारे नमुना अभ्यास गरिएको जिल्ला प्रहरी कार्यालय अर्घाखाँचीका प्रमुख डिएसपी चक्रबहादुर मल्लले बताए । सवारी दुर्घटना आफ्ना कारणले मात्र नभइ अरूका कारणले पनि घट्ने भएकाले सवारी साधन चलाउँदा सावधानीपूर्वक चलाउनुपर्छ र सावधानी अपनाउने हो भने दुर्घटना हुँदैन भन्ने सन्देश दिन नमुना अभ्यास गरिएको सशस्त्र प्रहरी बल नेपाल नम्बर ३६ नम्बर गुल्मका गुल्मपति सशस्त्र प्रहरी नायब उपरीक्षक भिमसेन बोहराले बताए । पूर्व जानकारी बिना आउने दुर्घटनाले पुर्याउने क्षतिको आंकलन नहुने भएकाले दुर्घटनापछि उद्दारमा कसरी सहभागी हुने र पेशागत दक्षतालाई समयानुकूल कसरी परिचालन गर्न सकिन्छ भन्ने विषयमा घटना अभ्यासले सहज हुने प्रमुख जिल्ला अधिकारी बाबुराम अर्यालले बताएका छन् । नमुना अभ्यासले घटना घट्दा कसरी समन्वय,सञ्चार र उद्धार गर्न जुट्ने लगायतका कुराहरू जानकारी गराइएको थियो । दुर्घटनाबाट हुने मानवीय तथा जनधनको क्षतिलाई न्यूनीकरण गर्न जिल्ला प्रशासन कार्यालयले सडक सुरक्षा तथा सडक सुधार कार्यक्रम ल्याएको जिल्ला प्रशासन कार्यलय अर्घाखाँचीका सूचना अधिकारी नुमलाल पन्थिले जानकारी दिए ।"
"वीरगन्जको ३ वटा गोदाममा छापा, २१ लाख बढीको कपडा बरामद","वीरगन्ज : वीरगन्ज१६ नगवाका तीन वटा घरमा सशस्त्र प्रहरीले छापा मारेर २१ लाख रुपैयाँभन्दा बढी मूल्यको तस्करीको कपडा बरामद गरेको छ । बुधबार बिहान सशस्त्र प्रहरी बल नेपाल नम्बर १३ गण हेडक्वाटर पर्साबाट खटिएको सशस्त्र प्रहरीको टोलीले नगवाको नयाँबस्तीस्थित तीन वटा घरमा छापा हानेर २१ लाख २१ हजार ८ सय रुपैयाँ मूल्यका विभिन्न ब्राण्डका कपडाहरु बरामद गरेको हो । कपडा बरामद गरिएको घरधनीको नाम भने सशस्त्र प्रहरीले खुलाएको छैन। सशस्त्र प्रहरी नायब उपरीक्षक नरेन्द्र सिंह धामीका अनुसार, नगवाको नयाँ बस्तीका तीन वटा घरमा कारोबारीहरुले गोदाम बनाएर भारतबाट राजश्व छलेर ल्याइएको सटिङसुटिङका थान कपडा,कुर्था सेट लगायतका कपडा भण्डारण गरि राखेको सूचना सशस्त्र प्रहरीले पाएको थियो। उक्त जानकारी पाएपछि सशस्त्र प्रहरी नायब उपरीक्षक सुरज रिजालको नेतृत्वमा खटिएको सशस्त्र प्रहरीको टोलीले ती घरमा पुगेर खानतलासी गर्दा ती कपडाहरु बरामद गरेको सशस्त्र प्रहरी नायब उपरीक्षक धामीले जानकारी दिए । गोदाममा कपडा भण्डारण गरेर राखेका सामान धनीको पहिचान नुखलेको भन्दै उनले यसबारेमा अनुसन्धान भइरहेको बताए । बरामद कपडा बुधबार दिउँसो आवश्यक कारबाहीका लागि वीरगन्ज भन्सार कार्यालयमा बुझाइएको जानकारीपनि उनले दिए ।"
विश्व बैंकले नेपाललाई दियो १५ करोड डलर,"काठमाडौं : विश्व ब्याङ्कको कार्यकारी निर्देशक बोर्डले नेपाल सरकारलाई नेपालमा प्राकृतिक वा जलवायुप्रेरित खतरा वा स्वास्थ्य आपतकालीन अवस्थामा प्रयोग गर्न १५ करोड डलर दिएको छ। नेपाल डिजास्टर्ट रेजिलियन्स डेभलपमेन्ट पोलिसी क्रेडिट विथ क्याटास्ट्रोफ डिफर्ड ड्रडाउन अपसन (क्याट डिडीओ)ले विपद्मा काम बढाउने नीति र नियामक सुधारलाई समर्थन गर्छ । यसले प्रभावकारी विपद् प्रतिक्रियाका लागि संस्थागत संयन्त्रलाई बलियो बनाउने काम गर्छ। यसले प्रारम्भिक चेतावनी प्रणाली सुधार गर्न, जोखिम घटाउन र महत्वपूर्ण पूर्वाधारमा जोखिम सूचित लगानी बढाउन सुझाउँछ। यसका साथै सार्वजनिक स्वास्थ्य आपतकालिनका लागि तयारी बढाउन आवश्यक नीति, संस्था र नियामक ढाँचा निर्माण गर्न सरकारलाई सहयोग गर्छ। माल्दिभ्स, नेपाल र श्रीलङ्काका लागि विश्व ब्याङ्कका क्षेत्रीय कन्ट्री निर्देशक डेभिड सिस्लेनले नेपालले प्राकृतिक र जलवायुप्रेरित खतराहरू र स्वास्थ्य आपतकालीनको बहुसङ्कटको सामना गरिरहेको बताए। यो सहयोगले बढ्दो जोखिमहरूविरुद्धको लगानी निर्माण गर्न सरकारको चालेका कदमहरूलाई सहयोग गर्ने बताए। क्याट डिडिओ एक नवीन विपद् जोखिम वित्तपोषण उपकरण हो, जसले सरकारलाई आफ्ना चलिरहेको विकास कार्यक्रमहरूबाट स्रोतहरू संकुचित नगरी आपतकालीन आवश्यकताहरूमा द्रूत प्रतिक्रिया दिन मद्दत गर्छ। यो राष्ट्रिय विपद् व्यवस्थापन कोष र प्रधानमन्त्री विपद् राहत कोष जस्ता सरकारको विद्यमान प्रतिक्रिया संयन्त्रको पूरक हुने विश्वास लिइएको छ।"
"महोत्तरीको सोनामाईमा 'भूतमेला', हेर्नेको घुँइचो","औरही (महोत्तरी) : महोत्तरीको औरहीस्थित सोनामाई मन्दिरमा भूतमेला लागेको छ । जहाँ दशैंको षष्ठीतिथिदेखि दशमीतिथिसम्म भूतप्रेतआत्माले सताएकाहरू मन्दिरमा आउने गर्दछन् । यस भूतमेलामा सहभागी हुन आउने पीडित र दर्शनार्थीको लामो लर्को अहिले मन्दिर परिसरमा लागेको छ । जहाँ श्रद्धालुको सुविधालाई ध्यानमा राखी आवास,खानपानको समेत व्यवस्था गरिएको मेला समितिले जनाएको छ । मन्दिर परिसरलाई दुल्हीझैँ श्रृंगारिएको छ भने मनोरन्जनको लागि नाच तमासाको समेत बन्दोबस्त गरिएको छ । हुन त जादुटुनामुना (तन्त्रसिद्धी) तथा भूत बोक्सीमा विश्वास गर्नेहरूले यस मन्दिरमा दशैंको पहिलो दिन घटस्थापनादेखि नै पूजापाठमा तत्लिन हुन्छन् । तान्त्रिक मान्यताअनुसार,घटस्थापनादेखि महानवमीसम्मको अवधिलाई तन्त्रमन्त्रको साधना अभ्यास र परीक्षण गर्ने महापर्वको रुपमा लिने गर्दछ । यसमा विश्वास गर्ने (कारनी) हरु वर्षेनि सोनामाई मन्दिरमा ओइरो लाग्ने गर्दछन् । कारनी र तिनका आफन्तहरू सोनामाईको प्रभावले तन्त्रमन्त्रको अवसरबाट मुक्ति मिल्ने विश्वासका साथ यहाँ आउने गर्दछ । जहाँबाट निको भएर जाने गर्दछ । सोनामाईस्थानको ८ वर्ग किमी सीमा क्षेत्रभित्र पाइला टेक्नासाथ कारनीहरु काम्न सुरु गर्ने मन्दिरका पूजारी केदार झाको दाबी छ । उक्त मेलामा बोक्सी भूतप्रेत नियन्त्रण मेलामा आफ्नो शरीरको दुःख निवारणका लागि सोनामाइको शरणमा भक्तजनहरु आउने गरको झा बताउँछन् । सोनामाइको मूर्ति राखिएकै मन्दिर परिसरमै पूर्वपट्टि राजदेवी काठको मौलो छ,जहाँ यो अदभूत मेला लाग्ने गर्छ । सोनामाईमा लाग्ने भूतमेला यस क्षेत्रमै प्रख्यात मेलाको रुपमा मानिन्छ । मेलामा महोत्तरी, सर्लाही, धनुषा, सिरहा, रौतहटलगायत नेपालका मकवानपुर, सुनसरी, मोरङ र काठमाडौँदेखि भारतका सीतामढी, मधुवनी र पटना शहरसम्मका हजारौँ पीडित महिला र पुरुष पुग्ने गर्दछन् । यता, सोनामाई मन्दिरमा भक्तजनहरूले भाकलको रुपमा बोका बलि प्रदान समेत गर्दै आएको छ ।"
दुई महिनामा ७ अर्ब ५५ करोडको विद्युत् निर्यात,"काठमाडौं : चालु आर्थिक वर्ष २०८१८२ को पहिलो दुई महिनामा ७ अर्ब ५४ करोड ६१ लाख रुपैयाँको विद्युत् भारततर्फ निर्यात भएको छ। नेपाल विद्युत प्राधिकरणले साउन र भदौमा देशभित्र खपत गरी अतिरिक्त भएको वर्षायामको १ अर्ब २ करोड ९२ लाख युनिट विद्युत् भारततर्फ निर्यात गरेको छ। प्राधिकरणले साउनमा ३ अर्ब ९९ करोड ५६ लाख रुपैयाँको विद्युत् निर्यात गरेको छ भने भदौमा ३ अर्ब ५५ करोड ५ लाख रुपैयाँको विद्युत् निर्यात गरिएको छ। साउनमा ४९ करोड २८ लाख ६१ हजार युनिट भारतर्फ निर्यात गरिएको थियो। भदौमा ५३ करोड ६२ लाख ९४ हजार युनिट विद्युत् निर्यात गरिएको छ। दुई महिनाको विद्युत् निर्यातको औसत दर प्रतियुनिट ७ रुपैयाँ ३३ पैसा रहेको छ। साउनको प्रति युनिट औसत दर ८ रुपैयाँ ११ पैसा थियो भने भदौमा ६ रुपैयाँ ६२ पैसा रहेको छ। भदौको तेस्रो साता (१६२३ गते) मा सबैभन्दा बढी ९९ करोड ५५ लाख रुपैयाँको विद्युत् निर्यात भएको छ। सबैभन्दा कम भदौको दोस्रो हप्ता (९१५ गते)मा ६९ करोड ८ लाख रुपैयाँको विद्युत् निर्यात गरिएको छ। भारतसँगको विद्युत् व्यापार भारतीय रुपैयाँ (भारु)मा हुने गरेको छ। त्यसैले चालू आवको दुई महिनामा ४ अर्ब ७१ करोड ६३ लाख भारुको विद्युत् बिक्री भएको हो। प्राधिकरणका कार्यकारी निर्देशक कुलमान घिसिङले बाढीपहिरोका कारण सञ्चालनमा रहेका जलविद्युत केन्द्रहरु र प्रसारण लाइनमा क्षतिपुग्दा हालः विद्युत् निर्यात प्रभावित भइरहेको बताए। चालू आवमा करिब ३० अर्ब रुपैयाँको विद्युत् निर्यात लक्ष्य राखेका थियौं, बाढीपहिरोले जलविद्युत् केन्द्र र प्रसारण लाइनमा क्षति पुर्याउँदा विद्युत् उत्पादन नै बन्द भई लक्ष्य प्रभावित हुने देखिएको छ, कार्यकारी निर्देशक घिसिङले भने। प्राधिकरणले देशभित्र खपत गरी अतिरिक्त भएको विद्युत् भारतीय ऊर्जा एक्सचेन्ज (आइएक्स)को डेअहेड तथा रियल टाइम मार्केटमा प्रतिस्पर्धी दरमा र द्विपक्षीय मध्यकालीन विद्युत् बिक्री सम्झौता बमोजिम हरियाणा र बिहार राज्यमा बिक्री गरिरहेको छ। प्राधिकरणले हालसम्म प्रतिस्पर्धी बजार र मध्यकालीन विद्युत् बिक्री सम्झौता बमोजिम भारतीय बजारमा २८ वटा आयोजनाहरूबाट उत्पादित ९४१ मेगावाट विद्युत् बिक्री गर्न स्वीकृति पाएको छ। बाढीबहिरोभन्दा पहिले दैनिक रुपमा नौ सय मेगावाटको हाराहारीमा विद्युत् निर्यात भइरहेको थियो। अहिले दैनिक रूपमा डेढ सय मेगावाटको हाराहारीमा मात्र निर्यात भइरहेको छ। बाढीपहिरो कारण सञ्चालमा रहेको सबैभन्दा ठूलो ४५६ मेगावाटको माथिल्लो तामाकोशीसहित करिब ७५० मेगावाट विद्युत् उत्पादन बन्द छ। गत आवमा भारतबाट १६ अर्ब ९३ करोड रुपैयाँको विद्युत आयात गरिएको थियो। यही अवधिमा १७ अर्ब ६ करोड रुपैयाँको विद्युत् निर्यात गरिएको थियो। गत आवमा आयातभन्दा १३ करोड रुपैयाँ बढीको विद्युत् निर्यात गरी खुद विद्युत् आयातकर्ताबाट नेपाल खुद विद्युत् निर्यातकर्ता बनेको थियो।"
पोखरामा पर्वतीय क्रसकन्ट्री,"पोखरा : पर्यटकीय राजधानी पोखरामा चिनियाँ खेलाडी र नेपाली खेलाडीबीच तेस्रो पोखरा अन्तर्राष्ट्रिय क्रस क्रन्ट्री दौड प्रतियोगिताको तयारी थालिएको छ । आगामी नोभेम्बर ९ मा रन फर कमन प्रोसप्रेरिटी भन्ने नाराका साथ तेस्रो पोखरा अन्तर्राष्ट्रिय पर्वतीय क्रसकन्ट्री प्रतियोगिता आयोजना हुन लागेको हो । पर्यटन प्रवद्र्धनसँगै पोखरा अन्तर्राष्ट्रिय विमानस्थलको सञ्चालनमा सहयोग पुर्याउने र नेपालचीन सम्बन्धलाई थप सृदृढ बनाउने उद्देश्यले प्रतियोगिता आयोजना गरिन लागिएको हो । प्रतियोगितामा सहभागी हुन नोभेम्बर ७ मा चार्टर विमानमा चिनियाँ पर्यटक पोखरा आउने आयोजकले जानकारी दिए । चिनियाँ खेलाडीका लागि कुनमिङबाट पोखरासम्म चार्टर उडानको व्यवस्था गर्न लागिएको हो । प्रतियोगितामा नेपाली र चिनियाँ गरी ९० खेलाडीको सहभागिता रहनेछ । १० चिनियाँ टोली र २० नेपाली टोलीको सहभागिता रहने प्रतियोगिता ५० किलोमिटर दौड, साइक्लिङ र बोटिङ हुनेछ । एक टोलीमा तीन खेलाडी सहभागी हुने प्रतिस्पर्धामा कम्तीमा एक महिला अनिर्वाय हुनुपर्ने छ । फेवाताल किनारबाट सुरु हुने दौड छोरेपाटनहुँदै फुस्रे खोलासम्म खेलाडी दौडने छन् । त्यसपछि रामदी, फेदीखोला हँुदै कुबिन्डेसम्म साइकलमा जाने छन् । पुनः दौडेर शान्ति स्तुप हुँदै फेवाताल किनारसम्म दौडने छन् । फेवातालबाट डुंगा दौड गर्दै बाराही घाटमा पुगेर टुंगिनेछ । यसैगरी, च्यालेन्ज इन्डिभिजुअल समूहमा दुई सय खेलाडीको सहभागिता रहनेछ । ८० चिनियाँ र १ सय २० नेपाली खेलाडी सहभागी हुने प्रतिस्पर्धामा २३ सय ६६ मिटरको उचाइसम्म पुग्नु पर्नेछ । प्रतियोगिताको उपाधि विजेता टोलीले ४ लाख ५८ हजार ४ सय, दोस्रोले ३ लाख ४३ हजार ८ सय र तेस्रो हुनेले २ लाख २९ हजार २ सय रुपैयाँ पुरस्कार पाउनेछन् । प्रतियोगिता सञ्चालन गर्न ६ करोड रुपैयाँ लाग्ने आयोजक संस्था हिमालयन टुरिजम फोरमका अध्यक्ष विश्वशंकर पालिखेले जानकारी दिए ।"
दसैंको मुखमा विपद्,"कतिपय नागरिकको उठिबास नै भएको छ। दसैंमा के खाने ? के लाउने ? कहाँ बस्ने ? कसरी जीवन टार्ने ? दसैं आइसक्यो। तर, दशा टरेको छैन। दसैंको मुखमा तीन दिनको अविरल वर्षाको कारण लाखौं नेपालीको जनजीवन प्रभावित भएको छ। खासगरी यस पटकको बाढी पहिरोको विपद्ले राजधानी र पहाडी क्षेत्रमा ठूलो जनधनको क्षति भएको छ। २ सय ४४ जनाको ज्यान गएको छ। कैयौं बेपत्ता र सयौं घाइते भएका छन्। सडक यातायातलगायतका खर्बौंको भौतिक संरचना ध्वस्त भएको छ। यतिसम्म कि कतिपय नागरिकको उठिबास नै भएको छ। के खाने ? के लाउने ? कहाँ बस्ने ? कसरी जीवन टार्ने ? सम्मको स्थिति छ। त्यसैले यस्तो स्थितिमा दसैंजस्तो पर्व उनीहरूको दिमागमै अटेको छैन। बाढीपहिरोले व्यक्तिको निजी सम्पत्ति र जीवनमात्र ध्वस्त भएको छैन। सरकारी र सार्वजनिक सम्पत्तिसमेत ध्वस्त भएको छ। सरकारले त दातृ राष्ट्रहरूबाट खर्बौं अनुदान पाउँछन्, पाए पनि। तर, सर्वसाधारण नागरिकले तुलनात्मक रूपमा केही पनि पाउन सकेका छैनन्। यतिसम्म कि आफ्नो सम्पूर्ण कुरा गुमाएर अरूको थोरै राहतमा त्यो पनि मिडियाबाजी र सरकारको कागजी मिलानमा बाँच्नु परेको छ। जबकि सामान्य स्थितिमा होस् वा जटिल स्थितिमा सरकारले नागरिकलाई पाइलैपिच्छे कर असुली गर्छ। तर, आपत्विपद्को बेला सरकार आफ्नै नागरिकलाई चिन्दैन। अरूकै राहत र आहतमा बाँच्नुपर्ने स्थिति अझै पनि छ। यतिसम्म कि दुःख र विपद्लाई झन् कमाइ खाने भाँडो बनाउने प्रवृत्ति बढ्दो छ। यतिबेला दसैंको मुखमा काठमाडौंमा बाढीपहिरोको बन्धक बनेकाहरूको जीवनमाथि सरकारदेखि व्यक्ति र निजी कम्पनीहरूले ठूलो व्यापारिकधन्दा खोलेका छन् भन्दा अत्युक्ति नहोला। तथापि नागरिकले सजिलो तरिकाले काठमाडौं बाहिर निस्किन सकिरहेको छैन। चारैतिरको स्थलगत नाकाहरू करिब बन्दकै अवस्थामा छ। सरकारले खोल्ने प्रयत्न त गर्छ, तर फेरि वर्षाका कारण बनाएको बाटोघाटो पुरिने वा सुख्खा पहिरो जाने क्रम रोकिन्छ भन्ने ग्यारेन्टी छैन। दिनरात खटेर मुस्किलले बनाएका बाटो पनि केही घण्टा खुल्लान् तर बन्द हुने त्रास उत्तिकै छ। हवाई मार्गको अवस्था पनि जर्जर छ। टिकट छैन। भएको पनि प्याक छ। नियमित फ्लाइटभन्दा दस गुणा बढी फ्लाइट दिनमा भइरहेको छ। तर पनि चाप घटेको छैन। टिकटको चर्को मूल्य तिर्दा पनि समयमै मान्छे आफ्नो गन्तव्यसम्म पुग्दैन। कुनै बेला मौसमले साथ दिँदैन। कुनै बेला बाक्लो फ्लाइटले हुने दुर्घटनाको जोखिमको त्रासदी छ। विपद्को समयमा राहत, सहयोग र उद्धार मनसाय हुनुको साटो टिकटमा चर्काे भाडा असुल्ने र व्यावसायिक लाभ लिने प्रवृत्ति राजधानीमा देखादेखी बढेको छ। सरकारले समयमै वैकल्पिक व्यवस्था गर्न सकिरहेको छैन। दसैं आइसक्यो। तर, दशा टरेको छैन। दसैंको मुखमा तीन दिनको अविरल वर्षाको कारण लाखौं नेपालीको जनजीवन प्रभावित भएको छ। तर सरकार यसबारेमा मौनजस्तै छ। ठूलठूला कुरा गर्ने नेता, कर्मचारी तथा शासक प्रशासक अनि जनता लुटेर विपद्मा राहत र अनुदानको नौटंकी गर्ने निजी कम्पनी तथा संघसंस्थाहरूको रवैया हेरिसक्नु छैन। के के न गरेजस्तो व्यवहार देखाउने उनीहरूको हविगत यस पटकको विपद्मा मात्र होइन, पटकपटकको विपद्ले पुष्टि गर्दै आएको छ। विपद्का बेला पनि राज्य र सरकारको महसुस गर्न नसक्ने नागरिकले चणिकलाल तामाङहरूको बोध गर्न बाध्य छन्। यस्तो अवस्थामा विपद्मा दिनरात खट्नुभन्दा आफ्नो लाज ढाक्न चणिकलालहरूको सम्मान गर्न मरिहत्ते गरिरहेका छन्। र, हुर्मत लिइरहेका छन्। आजकल शासक प्रशासकहरूले पनि मिडियामा स्टन्ट गर्न खुब रुचाउन थालेका छन्। उनीहरू आफ्नो अर्गानिक जिम्मेवारीलाई बोध गर्नुभन्दा आफ्नो कुर्सीलाई बचाउन र टिकाउन मिडियाको बल र गरिमालाई समेत ध्वस्त पार्न थालेका छन्। यसको नकारात्मक प्रभाव आम नागरिकमा परिरहेको छ। सरकारले विपद् जोखिम नियन्त्रण तथा न्यूनीकरण गर्न वर्षमा विभिन्न तालिम सञ्चालन गर्दै आएको छ। स्वदेश तथा विदेशमा हुने ती तालिमहरूमा अर्बौं खर्च गर्छन्। तर, विपद्मा आजसम्म त्यो अनुभव र तालिमहरूले कुनै प्रभावकारी भूमिका खेल्न सकेको छैन। सीमित सफलताभन्दा असफलता नै बढी छ। सय वर्षको अवधिमा सरकारले सडक, बाटोघाटोलगायतका भौतिक पूर्वाधार विकास तथा संरचनामा ठूलो फड्को मारेको देखिन्थ्यो। नागरिकलाई राजधानीसँग जोड्न र राजधानीको लाभ लिन हेटौंडा, सिन्धुलीलगायतका विभिन्न स्थलगत बाटोहरूको निर्माण गर्यो। तर, त्यो सम्पूर्ण संरचना बलियो र दीर्घकालीन रूपमा निर्माण भएको देखिएन। यतिसम्म कि तीन दिनको अविरल वर्षाले मुलुकको भौतिक विकास निर्माण कार्यलाई पुरानै ठाउँमा पुर्याइदिएको छ। जबकि विगतमा हप्तौं र महिनौं दिनको झरिले यतिसम्मको क्षति कहिलै पुर्याएको इतिहास छैन। नेपालमा पटकपटक उठ्ने गरेको हवाई दुर्घटना जोखिममात्र छैन, सडक र यातायात जोखिम पनि उत्तिकै छ। तर, सरकारको ध्यान यसमा केन्द्रित छैन। राजनीतिक स्थिरताको कारण यतिबेला झन् हरेक क्षेत्रको अवस्था नाजुक छ। बेथिति र भ्रष्टाचारको त कुरै नगरौं। निर्लजताले सीमा नाघेको छ। लेखाइ, बोलाइ र विरोधले समेत उनीहरूको मनमा छिद्र हाल्न सकेको छैन। काठमाडौंका मेयर बालेन साहले पटकपटक राजधानीमा रहेको खोला छेउछाउको बस्ती वैकल्पिक व्यवस्थासहित हटाउने प्रयास गर्दा सबैले विरोध मात्र गरे। आज यसको आवश्यकता छ कि छैन भन्ने कुराको बोध घटनाले मात्र गर्ने रहेछ। त्यसैले राज्यले कुनै किसिमको विकास निर्माणकार्य गर्दा दीर्घकालीन र वैकल्पिक व्यवस्थासहितको गर्न जरुरी छ। विपद्को बेला सहयोग, सहकार्य र राहत तथा मानवीयता बोध हुनेगरी सामूहिक भावनाको विकासमा जोड दिन जरुरी छ। मृत्यु, दुःख तथा विपद्मा पनि कमाउने धन्दा र कर असुली गर्ने राज्य प्रवृत्तिलाई निरुत्साहित गर्नुपर्छ। अहिले दसैंको मुखमा राजधानीमा अलपत्र नागरिकलाई आफ्नो घरपरिवार, नातागोता तथा समाजसँग पुर्याउन राज्यले अविलम्ब पहल लिन जरुरी छ। र, एउटा अभिभावकत्व सरकारको महसुस गराउन जरुरी छ।"
"खानेपानी मन्त्रालय, हेलम्बु गाउँपालिका र मेलम्ची खानेपानी बाढीपीडितबीच के भयो सम्झौता ?","सिन्धुपाल्चोक : विभिन्न १७ बुँदे माग राख्दै आएको मेलम्ची खानेपानी बाढीपीडित संघर्ष समिति, खानेपानीको मुहान क्षेत्रको स्थानीय सरकार हेलम्बु गाउँपालिका र खानेपानी मन्त्रालयबीच १० बुँदे सम्झौता भएको छ। त्रिपक्षीय सम्झौतापछि मेलम्चीको पानी मंगलबारबाट राजधानी पठाउन सुरु गरिएको छ। बाढी प्रभावित हेलम्बुवासीको समस्या हल गर्ने सहमति गरेपछि हेलम्बु गाउँपालिका १ अम्वाथामा रहेको सुरुङबाट पानी पठान्तरण सुरु गरिएको हो। खानेपानी मन्त्री प्रदीप यादव, हेलम्बु गाउँपालिकाका अध्यक्ष नीमा ग्याल्जेन शेर्पा र मेलम्ची खानेपानी बाढीपीडित संघर्ष समितिका अध्यक्ष पासाङ लामाबीच सोमबार राति १० बुँदे सम्झौता गरिएको थियो। मेलम्ची क्षेत्र पुगेर स्थानीय जनप्रतिनिधि र संघर्ष समितिका पदाधिकारीसँग छलफल गरेर मेलम्ची नदीको पानी काठमाडौंँ उपत्यकामा पथान्तरण गर्न सहमति गरेका छौं, सहमतिपछि खानेपानी मन्त्री यादवले भने, सहमतिसँगै मनसुनका कारण बन्द रहेको मेलम्ची नदीको पानी काठमाडौं उपत्यकामा पथान्तरण गर्ने प्रक्रिया तत्काल सुरु हुनेछ। छलफलका क्रममा हेलम्बु गाउँपालिकाका जनप्रतिनिधिहरूले देखाएको सकारात्मक सहयोग र सहकार्यप्रति आभार व्यक्त गर्दै मन्त्री यादवले स्थानीय विकास र बाढीपीडितहरूको समस्याको समाधान गर्दै काठमाडौंं उपत्यकावासीलाई बाह्रैमहिना स्वच्छ र सफा पानी उपलब्ध गराउन आफू प्रतिबद्ध रहेको बताए। स्थानीय राजनीतिक दलहरूका पालिकास्तरीय प्रमुख तथा प्रतिनिधिहरू एवं स्थानीय संघर्ष समितिले गत भदौ ३० गतेदेखि नै माग पूरा नभए पानी सुरुङमा प्रवेश गराउन नदिने चेतावनी दिँदै विभिन्न संघर्षको कार्यक्रम गर्दै आएका थिए। २०७८ असार १ गते तथा साउन १६ र १७ गते मेलम्ची नदीमा आएको भीषण बाढीले हेलम्बु गाउँपालिका र मेलम्ची नगरपालिकामा रहेका विभिन्न सार्वजनिक संरचनाहरू, विद्युत्, सञ्चार, खानेपानी, सिँचाइ, सामुदायिक भवनहरूमा क्षति भएको थियो। मेलम्ची नदी आसपासका अधिकांश बासिन्दाहरूको घर खेत, उद्योगसमेत पूर्ण रूपमा क्षति भएकोले घरबार, जग्गाजमिन, उद्योगविहीन भएका स्थानीयवासीले मेलम्ची खानेपानी आयोजना र सरकारलाई बाढीपीडित संघर्ष समितिमार्फत विभिन्न माग राख्दै मेलम्ची नदीको पानी काठमाडौंंमा पथान्तरण गर्न नदिने जनाउँदै आएका थिए। खानेपानी मन्त्रीसँगको सम्झौतामा स्थानीय पीडितको माग सम्बोधन गर्ने भनिएको छ, मेलम्ची खानेपानी बाढीपीडित संघर्ष समितिका अध्यक्ष पासाङ लामाले भने सम्झौता अनुरूप आजैका मितिदेखि बाढीपीडित संघर्ष समितिबाट आन्दोलनका सबै कार्यक्रम हाललाई स्थगन गरी काठमाडौंं उपत्यकामा पानी पथान्तरण गर्नका लागि मेलम्ची खानेपानी विकास समितिलाई सहयोग गर्न हामी तयार भएका छौं। २०७८ को बाढीपछि मेलम्चीको पानी निरन्तर वितरण हुन सकेको छैन। बाढीबाट मुहान र सुरुङ बचाउन हरेक बर्सात्मा पानी बन्द गरिँदै आएको छ। गत असारमा बन्द भएको पानी अहिले पीडितहरू र स्थानीय सरकारसँग सहमति जुटेपछि पुनः सुरुङमा प्रवेश गराइएको हो। मेलम्ची खानेपानी विकास समितिका अनुसार सुरुङको मुखमा थुप्रिएको ढुंगा र बालुवा पन्छाई सकिएपछि मेलम्ची खोलालाई मंगलबार दिउँसोदेखि पानी राजधानी पठाउन सुरु गरिएको हो। समितिका कार्यकारी निर्देशक रत्न लामिछानेका अनुसार हेलम्बुको मुहानबाट पानी सुन्दरीजल प्रशोधन केन्द्र पठाइएको र अब त्यहाँँबाट काठमाडौंंको थोक प्रणालीमा पठाउने जानकारी दिए। अब राजधानीमा नियमित पानी आपूर्ति हुन्छ, उनले भने बाह्रैमहिना पानी वितरण गर्ने तयारीमा हामी जुटिरहेका छौं। के छ १० बुँदे सहमतिमा खानेपानी मन्त्रालय, हेलम्बु गाउँपालिका र मेलम्ची खानेपानी बाढीपीडित संघर्ष समितिबीच भएको त्रिपक्षीय सम्झौताअनुसार मेलम्ची नदीबाट पानी पथान्तरण पछि सुन्दरीजलमा प्राप्त हुने पानीको परिमाणको आधारमा काठमाडौं उपत्यका खानेपानी लिमिटेडले बिक्री गरेबापतको मूल्यको २५ प्रतिशत हेलम्बु गाउँपालिकाको विकासका लागि उपलब्ध गराउनुपर्ने स्थानीयको माग अनुरूप मन्त्रालय र सरोकारवाला निकायहरूबीच पुनः छलफल गरी तीन महिनाभित्र टुंग्याउने सहमति भएको छ। त्यस्तै, हेलम्बु मेलम्ची एकीकृत जलाधार तथा क्षेत्र विकास परियोजना गठन गरी कार्यान्वयन गर्न यथाशीघ्र मन्त्रिपरिषद्मा प्रस्ताव पेस गरी कार्यान्वयनमा ल्याउन स्थानीय सरकार र खानेपानी मन्त्रालयले पहल गर्ने, आयोजना पुनर्निर्माण तथा स्थानीय यातायातका लागि बाहै्रमहिना सञ्चालन गर्ने किसिमको तपसिलका सडकहरूको निर्माणका लागि भौतिक पूर्वाधार तथा यातायात मन्त्रालयमार्फत अर्थ मन्त्रालयमा स्रोत सहमतिको प्रस्ताव पेस गर्ने र तीन महिनाभित्र बहुवर्षीय ठेक्का प्रक्रिया अगाडि बढाउने गरी खानेपानी मन्त्रालयले जिम्मेवारी लिने सहमति भएको छ। पूर्णरूपमा क्षति भएका बाढीपीडितहरूलाई आवास पुनर्निर्माण गर्न ३ महिनाभित्र जनही २० लाखको दरले उपलब्ध गराउने, बाढीपहिरोको कारणबाट क्षति भएका घर, टहरा, उद्योगहरूको विवरण नेपाल प्रहरी र स्थानीय सरकारको रेकर्डको आधारमा व्यवसाय हेरी स्थानीय तहको सिफारिसअनुसार ५ लाखदेखि २५ लाख रुपैयाँसम्म बिना धितो स्थानीय सरकारको सिफारिसको आधारमा शून्यदेखि ३ प्रतिशत ब्याजदरमा कृषि व्यवसाय र घरेलु उद्योगलाई ऋण उपलब्ध गराउन मेलम्ची खानेपानी विकास समिति र खानेपानी मन्त्रालयले सम्बन्धित निकायमा विशेष पहल गर्ने सहमति गरिएको छ। त्यस्तै, मेलम्ची नदीमा आएको बाढीको कारण मृतकका परिवारलाई दिने क्षतिपूर्तिबापतको आर्थिक राहतका लागि नेपाल प्रहरी र स्थानीय सरकारको रेकर्डको आधारमा थप ८ लाख रुपैयाँ मृतक परिवारलाई तीन महिनाभित्र उपलब्ध गराउन खानेपानी मन्त्रालयमार्फत गृह मन्त्रालयमा पहल गर्ने, बाहुनेपाटीको घरजग्गाको भाडाको हकमा यथाशीघ्र छिटो उपलब्ध गराउने र सीएमसीबाट पीडित स्थानीय व्यवसायीको हकमा रकम उपलब्ध गराउन कानुनबमोजिम यथाशीघ्र छिटो पहल गर्ने निर्णय त्रिपक्षीय सम्झौतामा छ। हेलम्बु गाउँपालिका भवन निर्माणका लागि यस आवमा रु एक करोड विनियोजन भएकोले थप रकमसहित स्रोत सुनिश्चितताका लागि खानेपानी मन्त्रालयमार्फत अर्थ मन्त्रालयमा एक हप्ताभित्र प्रस्ताव पेस गर्ने र प्रशासनिक भवन निर्माणको जिम्मेवारी मेलम्ची खानेपानी विकास समितिले लिने, हेलम्बु मेलम्ची नदी तटबन्ध निर्माण कार्यका लागि जलस्रोत तथा सिँचाइ मन्त्रालयसँग समन्वय गरी सोही मन्त्रालयमार्फत स्रोत सुनिश्चितताका लागि अर्थ मन्त्रालयमा पेस गर्ने सहमति जुटेको छ। स्थानीय स्तरमा ऋण लिई व्यवसाय गरिरहेकाहरूले लिएको बैंक तथा वित्तीय संस्थाबाट लिएको ऋण मिनाहा गर्न र विद्युत् महसुल जरिबानासहितको मिनाहा गर्न सम्बन्धित निकायमा पहल गर्ने, हेलम्बु गाउँपलिकामा प्राविधिक इन्जिनियरिङ कलेज स्थापना गर्ने, बाढीले बगाएका मेलम्ची पुल, चनौटे रातो पुल, कात्तिके पुल, घट्टेखोला पुल, हल्दे पुल, तिम्बु पुल, नाकोते पुललगायतका पुलहरू पुनर्निर्माण गर्नुपर्ने र तालामाराङ भट्टार पुल, गोरेखोला पुल र सर्कथली पुल निर्माण गर्नेसमेत सहमति भएको छ।"
चौदण्डीगढीको वंशिलाघाटका विस्थापितको 'छानामनि दशैं',"उदयपुर : उदयपुरको चौदण्डीगढी नगरपालिका १ वंशिलाघाटका घरबारविहीन ८ परिवारलाई नगरपालिकाले दशैं मनाउने जोहो मिलाएको छ । असोज १२ गतेको अभिरल वर्षासँगै सुनकोशी नदीमा आएको बाढीले घरबारबिहीन भएका उनीहरूलाई तत्कालका लागि घर छाउने जस्तापाता र काँटी उपलब्ध गराएको हो । उदयपुर र खोटाङ्गको सीमामा पर्ने वंशिलाघाटमा सामान्य काठको घर बनाएर व्यापार व्यवसाय गर्दै आएका उनीहरूलाई नदीमा आएको बाढीले विस्थापित बनाएको थियो । बाढीबाट विस्थापित र पूर्ण क्षति भएका पीडित परिवारलाई जहाँ अबर त्यहाँ नगर'अभियान अन्तर्गत' छानामनि दशैं मनाउन पाउने गरी सहयोग गरिएको नगरपालिकाका मेयर कालुमान लामाले बताए । सबैको घरमा चाँडपर्व भित्रिसकेकाले सामान्य घर बनाएर छानो छाउन नसकेका उनीहरूलाई ओत लाग्ने घरमा दशैं मनाउन् भन्ने हेतुले सहयोग गरिएको उनले बताए । कोही पनि नगरबासी विस्तापित भइ घरवारविहीन भएर बस्नु पर्ने छैन्,'मेयर लामाले भने,जहाँ अबर त्यहाँ नगर छ,त्यसैले जनताका आधारभूत समस्या समाधान गर्न हामी तयार छौं ।' विस्थापित परिवारका लागि उपलब्ध गराइने सामग्री मेयर लामा र प्रमुख प्रशासकीय अधिकृत जितबहादुर श्रेष्ठले वडाध्यक्ष सिताराम राईलाई हस्तान्तरण गरेका छन् । विस्थापित मध्ये तीन घरपरिवारलाई ३० एमएमको रंगीन जस्तापाता प्रति घर तीन वण्डलका दरले ९ वण्डल उपलब्ध गराइएको मेयर लामाले बताए । त्यसैगरी ५ घर परिवारलाई २६ एमएमको सेतो जस्तापाता प्रति परिवार २ वण्डलका दरले १० वण्डल उपलब्ध गराइएको उनले बताए । केही दिनअघि प्रमुख प्रशासकीय अधिकृत श्रेष्ठले बंशिलाघाटमै पुगेर पीडित परिवारलाई राहतस्वरूप खाद्यान्न वितरण गरेका थिए ।"
सिमलटारबासीले झोलुङ्गे पुल पाए,"उदयपुर : वैकल्पिक स्रोतसाधन नहुँदा वर्षाको समयमा द्धार खोला वारपारमा सास्ती व्यहोरिरहेका उदयपुरको चौदण्डीगढी नगरपालिका ८ का स्थानीयले झोलुङ्गे पुल पाएका छन् । प्रदेश सरकारको सहयोगमा बेल्टारविरेन्द्र बजारहुँदै धाप्लाङ सडकमा पर्ने सिमलटार घोरेटोमा द्धार खोला वारपार गर्न झोलुङ्गे पुल निर्माण गरिएको हो । पुल निर्माणमा कोशी प्रदेश सरकार सडक पूर्वाधार तथा शहरी विकास मन्त्रालयको नगद ३० लाख ४९ हजार ९४६ र जिन्सी एवम श्रम सहयोग वापत ३१ लाख ८२ हजार ९० रुपैयाँ लागत रहेको छ । त्यसैगरी संघीय झोलुङ्गे पुल क्षेत्रगत कार्यालयमार्फत जिन्सी एवम श्रम सहयोग वापत ४ लाख १९ हजार १७२ रुपैयाँ र स्थानीय श्रमदान १ लाख ३५ हजार ७३८ गरी कुल ६७ लाख ८६ हजार ९४७ रुपैयाँ लागतमा पुल निर्माण भएको हो । पुल ७० मिटर लम्बाई र १२० सेन्टीमिटर चौडाई रहेको निर्माण समितिका अध्यक्ष पार्वती राईले बताइन्। नवनिर्मित झोलुङ्गे पुलको उद्घाटन गर्दै चौदण्डीगढी नगरपालिकाका मेयर कालुमान लामाले जनताको न्युनमत आवश्यक परिपूर्ति गर्न स्थानीय सरकार तयार रहेको बताए । उनले भने,विकास एकैपटक सम्भव छैन्, जनताका आवश्यकता पहिचान गरी प्राथमिकीकरण पछि क्रमश पूरा गर्दै जाने नगरपालिकाको रणनीति रहेको छ ।' विकास भएन भनेर चिन्ता लिनु पर्दैन,'मेयर लामाले भने,भएको स्रोतसाधन जनताकै हितमा खर्च भएका छन् र गर्दैछौं पनि तर विकास प्रतिको रुची जनतामा असिमित भएकाले भनेको र सोचे जस्तो विकास नभएपनि तुलनात्मकरुपमा धेरै भएका छन्।' उनले आफ्नो कार्यकाल भरीमा नगर क्षेत्र भित्र सबै ठाउँमा आवश्यकता अनुसारका झोलुङ्गे पुल निर्माणको कार्य सम्पन्न गर्ने बताए । पिटिएयी र टिविएसयु तथा ग्रामिण वातावरण विकास केन्द्रको प्राविधिक सहयोगमा पूर्वाधार विकास कार्यालय उदयपुरले उपभोक्ता समितिमार्फत पुल निमार्ण गरेको हो । पुल निमार्णले सिमलटार, विरेन्द्र बजार,शिखरपुर,सिद्धिपुरलगायतका जनतालाई सहज भएको अध्यक्ष राईले बताइन्। उनले भनिन्,बाह्रै महिना द्धार खोलामा पानी भएपनि हिउँदमा जसोतसो आउजाउ भएकै थियो,तर वर्षाको समय यस भेगका जनताले सारै सास्ती खेप्नु परेको थियो ।पुल नहुँदा जोखिम मोलेर आउजाउ गर्नु पर्दथ्यो,'उनले भनिन्,काम नपर्दा त बाढीमा हेलिनु पर्दैन थियो,तर कतिपय अवस्थामा मान्छे विरामी हुन्छ,त्यस्तो बेला कि घरमै ज्यान गुमाउनु पर्यो कि जोखिम नै मोल्नु पर्यो ।' कहिले काहीँ किनमेल गर्न बजार आयो पानी परेको हुन्न थियो,यसो अलमल गरिन्थ्यो घर फर्किदा पत्तै नपाइ शिरमा पानी परेर बाढी आइसकेको हुन्थ्यो अनी घर नै नगई आफन्तको शरणमा पुग्नुपर्ने बाध्यता थियो,' उनले भनिन् । पुल नहुँदा उच्च शिक्षा हासिल गर्न बेल्टार बजार धाउने गरेका बालबालिकासमेत प्रत्यक्ष सिकार बनेको अध्यक्ष राईले बताइन् ।"
कल्पना लेभल वान प्रशिक्षक,काठमाडौं : नेपालको पूर्वखेलाडी एवं प्रशिक्षक कल्पना कार्कीले लेभल वान कोचेज कोर्स उत्तीर्ण गरेकी छन् । पछिल्लो समय अमेरिकालाई कर्मथलो बनाउँदै आएकी दुई सन्तानकी आमा कल्पनाले वल्र्ड तेक्वान्दोले यही अक्टोबर १ देखि ७ तारिखसम्म सञ्चालन गरेको लेभल वान कोचेज कोर्स उत्तीर्ण गरेकी हुन् । अमेरिकी तेक्वान्दो संघको ए लेभलको प्रशिक्षक रहेकी उनले पहिलो पटक वल्र्ड तेक्वान्दोको लेभल वान कोचेज कोर्स गरेकी हुन् । कल्पनाले सन् २०११ मा मास्टर्स कोर्स र २०२२ मा एक्जामिनर कोर्स भने गरिसकेकी छन् । तेक्वान्दोको छैटौं डान कल्पनाले नेपालका विभिन्न राष्ट्रिय तथा अन्तर्राष्ट्रिय प्रतियोगितामा प्रतिस्पर्धा गरेकी छन् । सन् १९९७ देखि २००८ सम्म करिब ११ वर्ष राष्ट्रिय टोलीमा रहेकी उनले नेपालमा आयोजना भएका थुप्रै राष्ट्रिय तथा अन्तर्राष्ट्रिय प्रतियोगितामा प्रतिस्पर्धा गरेकी थिइन् । सन् २००९ मा अमेरिकामा आयोजना भएको यूएस ओपनमा प्रतिस्पर्धा गर्ने क्रममा खुट्टामा चोट बोकेपछि कल्पनाले सक्रिय खेल जीवन टुङ्ग्याउँदै प्रशिक्षकको भूमिका सुरु गरेकी हुन् । पछिल्लो समय उनले अमेरिकाको बाल्टीमोरमा एभरेष्ट वल्र्ड क्लास तेक्वान्दो एकेडेमी सञ्चालन गर्दै आएकी छन् । सन् २०१५ देखि बाल्टिमोरमा सञ्चालित एकेडेमीमा तीन सयभन्दा बढी खेलाडीले नियमित प्रशिक्षण गर्दै आएका छन् । एभरेष्ट वल्र्ड क्लास तेक्वान्दोले अमेरिकाकै पेन्सिलभेनियाको ल्यानकास्टरमा पनि अर्को शाखा विस्तार गरेको छ । एकेडेमी सञ्चालनका लागि पति कुमार र छोरी कृसाले पनि उनलाई सहयोग गर्दै आएका छन् । उनका छोरा कृशभ भने एकेडेमीमै प्रशिक्षण गर्छन् । कल्पनाको परिवारसँगै नेपालका करिब आधा दर्जनभन्दा बढीले प्रशिक्षकले पनि एकेडेमीमा नियमित प्रशिक्षण गराउँदै आएका छन् ।
अप्ठ्यारोमा परेका काभ्रेका चार सय २१ परिवारलाई एनआरएनको राहत,"साउदी : काभ्रे पनौती नगरपालिका आसपासमा बाढी, पहिरो र डुबानबाट प्रभावितहरूलाई गैरआवासीय नेपाली संघ (एनआरएनए) ले राहत वितरण गरेको छ । अध्यक्ष डा बद्री केसीको नेतृत्वमा संघको तर्फबाट बाढी पहिरो प्रभावित ४ सय १ परिवारका लागि राहत वितरण गरिएको हो । जसमा खाद्य सामग्री, म्याट्रेस, त्रिपाल, सोलार बत्ती, प्राथमिक उपचार बक्सलगायतका सामग्रीहरू छन्। राहत वितरणमा स्थानीय तहसँग समन्वयपछि वडा नम्बर १ का १२३ परिवार, वडा २ का ५३ परिवार वडा ३ का २५ परिवार र वडा १२ मा २०० परिवार लाई राहत वितरण गरिएको हो। राहत सहयोग गैरआवासीय संघ केन्द्रको आह्वान तथा राष्ट्रिय परिषद यूकेको आर्थिक सहयोगमा गरिएको हो। आपतकालीन अवस्थामा राहत वितरण गरि सहयोग गर्ने एनआरएन टिमलाई स्थानीय वडा अध्यक्षहरू तथा पीडित परिवारहरूले धन्यवाद दिएका थिए। साथै यसअघि संघले बाढी पहिरो पीडितका लागि १ करोड सहयोग गर्ने घोषणा गरेको थियो । त्यसैगरी संघले दक्षिणकाली,सिस्नेरीमा १ सय २० परिवारलाई समेत राहत वितरण गरेको छ। प्रधानमन्त्री दैवी प्रकोप उद्दार कोषमा समेत संघले आर्थिक सहयोग गर्ने निर्णय गरेको छ । बाढि पहिरोबाट प्रभावित क्षेत्रमा राहतस्वरुप सहयोग गर्नका लागि संघका अध्यक्ष केसीको नेतृत्वमा समिति गठन गरिएको छ। जसमा उपाध्यक्ष रामशरण सिम्खडा, उपाध्यक्ष रोजिना प्रधान राई, युवा संयोजक सुपेन्द्र घिसिङ, अमेरिकाजका महिला डिआरसी इन्दिरा त्रिपाठी, मनार्थ सदस्य यदुराज पन्थी, आइसीसी सदस्यहरु हेमन्त काफ्ले, राजकुमार थापा, सल्लाहकार गोबिन्द गौतम, एनआरएन अभियन्ता समिरा केसी, स्वयम्भूराज डंगोल, प्रदीप खनाल संघका सूचना तथा वैदेशिक रोजगार अधिकृत इन्द्र लक्ष्मी घिमिरे अधिकृत रुपक लामिछाने जुनियर अधिकृत निरोज महर्जन रहेका छन ।"
"मेलम्चीको पानी घरघरमा पुगेनपुगेको जाँच गर्नू,समस्या भए तत्काल जानकारी गराउनू : मन्त्री यादव","काठमाडौं : खानेपानीमन्त्री प्रदीप यादवले आजबाट वितरण गरिएको मेलम्चीको पानी जनताका घरमा पुगेनपुगेको जाँच गर्न मातहतका कर्मचारीलाई निर्देशन दिएका छन्। मेलम्चीबाट सुन्दरीजलमा ल्याइएको पानी वितरणका लागि आयोजना गरिएको सुभारम्भ कार्यक्रममा बोल्दै मन्त्री यादवले मेलम्चीको पानी जनताका घरघरमा पुगे नगेका विषयमा अनुगमन एवं जाँच गर्न निर्देशन दिएृका हुन्। 'हामीले ठूलो चुनौती पार गरेर काठमाडौंवासीका लागि पानी ल्याएका छौँ। उक्त पानी आज वितरण कार्य सुरु भएको छ । जनताका घरघरमा मेलम्चीको शुद्ध पानी पुगे नपुगेको विषयमा अनुगमनसहित जाँच गर्नु होला ,'मन्त्री यादवले भने। यसैगरी मन्त्री यादवले मेलम्चीको पानी वितरणका क्रममा कुनै प्राविधिक समस्या भए वा जनताका घरमा पानी पुग्न नसके कारणसहित उल्लेख गरेर आफूलगायत खानेपानी मन्त्रालयका कर्मचारीलाई जानकारी दिन समेत आग्रह गरे। काठमाडौं उपत्यका खानेपानी लिमिटेड (केयुकेल) को जिम्मा जनतालाई पानी वितरण गर्ने भएकाले मेलम्चीबाट आएको पानी जुनसुकै हालतमा पनि काठमाडौंवासीको घरमा पुग्नु पर्ने मन्त्री यादवको भनाइ छ। उनले भने, 'हाम्रो काम पानी ल्याउने र खोल्ने हो । केयुकेलको काम जनताका घर घरमा पुर्याउने भएकाले जनतालाई शुद्ध पानी पुर्याउन मेरो आग्रह छ ।' अर्को वर्षात नआएसम्मका लागि काठमाडौं उपत्यकावासीले मेलम्चीको पानी खान पाउने आफ्नो विश्वास रहेकाले दुई दिनको फरकमा पानी दिने केयुकेलको योजना रहेको भएपनि अहिले चाप कम भएकाले एक दिन बिराएर भएपनि पानी दिन मन्त्री यादवले निर्देशन दिए। मन्त्री यादवले मेलम्चीका संघर्ष समितिका जायज मागहरूलाई दसैंपछि समाधान हुने आश्वासन दिए । उनले भने,'मेलम्चीका संघर्ष समितिले अहिले आफ्ना आन्दोलनका योजनाहरू स्थगन गरेका छन् । उहाँहरूलाई दसैंपछि बोलाएर जायज मागहरूको समस्या समाधानका लागि पहल गर्ने छौँ ।' खानेपानी मन्त्री यादव र मेलम्ची संघर्ष समितिबीच सोमबार राति भएको बार्तामा काठमाडौंमा पानी लैजाने विषयमा सहमती भएपछि आज मेलम्चीको पानी सुन्दरीजलमा ल्याइएसँगै अहिले वितरणको कार्य सुरु गरिएको हो । दसैं अगाडि काठमाडौंवासीलाई मेलम्चीको पानी उपलब्ध गराउने प्रतिबद्धता जनाएका मन्त्री यादवसहितको टोलीले संघर्ष समितिसँग वार्ता गरेको थियो । वार्तापछि बाढी पीडित संघर्ष समितिबाट आन्दोलनका सबै कार्यक्रम हाललाई स्थगन गर्ने र काठमाडौं उपत्यकामा पानी पथान्तरण गर्नका लागि मेलम्ची खानेपानी विकास समितिलाई सहयोग गर्ने सहमति भएको थियो । मेलम्चीबाट दैनिक १७ करोड लिटर पानी आपूर्ति हुने मेलम्ची खानेपानी विकास समितिका कार्यकारी निर्देशक ईरत्न लामिछानेले बताए।"
रहस्यको गर्भमा खुमलटारको कौसी,"मिश्र त्यति सजिलै खुमलटारको कौसीमा पुगेका होइनन्। उनलाई बोलाउनुका कारण पनि पछिल्ला दिनमा प्रचण्डको खुलेर प्रशंसा गर्न थालेका थिए। प्रचण्ड प्रशंसामा रमाउने नेता हुन्। बालकोटको बार्दलीपछि खुमलटारको कौसीको चर्चा व्यापक छ। नेकपा माओवादी केन्द्रका अध्यक्ष पुष्पकमल दाहाल प्रचण्डले राप्रपाका उपाध्यक्ष रवीन्द्र मिश्रलाई खुमलटारमै बोलाए। एक गणतन्त्रवादी र अर्को राजतन्त्रवादीबीच खुमलटारस्थित प्रचण्ड निवासको कौसीमा एक घण्टा अन्तरंग कुराकानी भयो। एकअर्कामा मनपेट खोलेर कुराकानी गरे। मिश्र त्यति सजिलै खुमलटारको कौसीमा पुगेका होइनन्। उनलाई बोलाउनुका कारण पनि पछिल्ला दिनमा प्रचण्डको खुलेर प्रशंसा गर्न थालेका थिए। प्रचण्ड प्रशंसामा रमाउने नेता हुन्। रवीन्द्रको प्रशंसाबाट प्रभावित भएर नै प्रचण्डले निवासमै बोलाए। लामो समयसम्म सत्ताको रजगजमा अल्मलिएका प्रचण्ड सत्ताच्युत भएपछि छटपटिरहेका थिए। ठूला दल भनिने कांग्रेस र एमालेले नै मिलेर उनको सत्ता खोसेका थिए। कहिले कांग्रेस त कहिले एमालेलाई खेलाएर ३२ सिट जितेर पनि सत्तामा हालिमुहाली गरिरहेका प्रचण्डलाई मिश्रको प्रशंसाले पग्लाइदियो। सत्ताबाट बाहिरिनुको पीडा उनका छँदै थियो। आफ्नामा मनका कुण्ठा कसलाई बताउँ कसलाई बताउँ भइरहेको थियो। प्रचण्ड आफ्नो प्रशंसाबाट त्यति हौसिएकी आफ्नो सबै कुरा खोलेर कट्टर राजावादी नेता रविन्द्र मिश्रलाई सबै मनपेटका कुरा खोलिदिए। मिश्रको भनाइमा गणतन्त्रवादी प्रचण्डले राजतन्त्र, राजा, पञ्चायतको समेत प्रशंसा गरेका थिए। हिजो पत्रकार हुँदा जसरी समाचार खोतलखातल पार्थे, त्यसरी मिश्रले प्रचण्डका सबै कुरा थुतिदिए। उनले दुवै जनाबीच भएको अन्तरंग कुराकानीलाई सात बुँदामा समेटेर मिश्रले सामाजिक सञ्जालमा पोस्ट्याइदिए। पहिलो बुँदामा यही स्थितिको निरन्तरताबाट अब देश चल्दैन भन्ने निष्कर्षमा म पनि पुगिसकें। आजभोलि प्रशिक्षणमा यही भनिरहेछु भन्ने थियो। मुुलुकमा पञ्चायती निरंकुश व्यवस्था ल्याउने राजा महेन्द्रलाई त प्रचण्डले प्रशंसामात्रै गरेनन्, भिजनरी राजा नै भनिदिए। यो विषयमा मिश्रले दोस्रो बुँदामा लेखे। पछिल्लोपटक प्रधानमन्त्री हुँदा नेपालका उद्योगधन्दाका सबै विवरण मागेर हेरेको त पञ्चायतकालमा धेरै राम्रा काम भएका रहेछन्। राजा महेन्द्र त गज्जबका भिजिनरी राजा रहेछन्। गणतन्त्रवादी नेताले मिश्रसँग यतिसम्म भन्न भ्याएकि द्वन्द्वका बेला मेरा केही साथी राजसंस्थाबारे पूरै नकारात्मक थिए। म त देशको हित हुन्छ भने राजासँग मिलेरै गए पनि राम्रो हुन्छ भन्ने पक्षमा थिएँ। चौथो बुँदामा पनि मिश्रले राजाकै बारेमा प्रचण्डले बोलेका कुरा खोलिदिए। राजा ज्ञानेन्द्रले पनि २०६२०६३ को आन्दोलनताका अलि नरम भइदिएको भए आज परिस्थिति अर्कै हुन्थ्यो मिश्रले यस्तो लेखे। त्यसपछिका बुँदामा मात्रै मिश्रले अन्य विषय समेटे। देशमा विदेशी हस्तक्षेप चरम अवस्थामा पुगेको सही हो पाँचौं बुँदामा छ। छैटौं बुँदामा छ, अहिले पो प्रधानमन्त्री भएँ। युद्ध गर्दा त मरिन्छबाँचिन्छ, थाहा थिएन। देश बनाउनै भनेर सारा गरेको हो। अहिले पनि मेरो भावना देश नै बनाउनुपर्छ भन्ने हो। तर अब यसरी चाहिँ हुँदैन। सातौंमा म अहिले नै तपाईंको विचारसँग सहमत हुने स्थितिमा पुगेको छैन। तर राति सुत्ने बेलामा सोच्न चाहिँ पर्ने अवस्था छ। निरन्तरतामा क्रमभंगता अत्यावश्यक भइसक्यो भनी उल्लेख गरे। कौसीमा लामो संवाद गरेर तल ओर्लिंदा माओवादी पार्टीका दर्जनौं साथी प्रचण्डजीलाई पर्खेर बसिरहेका थिए। सतहमा उनीहरू आफ्नो नेता पर्खिरहेका थिए। तर गहिराइमा उनीहरू यो देश कहिले बन्ला र मेरा बालबच्चाबाबुआमाले सुख पाउलान् भनेर पर्खिरहेका करोडौं नेपालीका प्रतिनिधि पात्र थिए। जसको जीवन पर्खिएरै बितिसकेको छ वा बित्नेछ भन्नेमा सम्भवतः उनीहरू अनभिज्ञ थिए। मिश्रले वर्षौंपछि प्रचण्डसँग भेट भएको उल्लेख गर्दै लेखेका छन्, अब देश यस्तो बिन्दुमा पुग्यो कि राजसंस्थालाई पुनस्र्थापित नगर्ने हो भने यो देश विस्फोटनतर्फ उन्मुख हुँदैछ। त्यतिबेला तपाईंहरूको अग्रगमन, नाम र सालिक केही बाँकी रहने छैन लामो व्यवस्थासहित सार मैले यही भनें। मिश्रका सात बुँदाप्रति प्रचण्डका सशस्त्र द्वन्द्वकालीन सहयात्री डा बाबुराम भट्टराईले भने कडा टिप्पणी गरे। भट्टराईले प्रचण्डलाई बिरालोको संज्ञा दिएका छन्। उनले यस्तो लेखेः वयोवृद्ध वामपन्थी नेता चित्रबहादुर केसीले बारम्बार सुनाउने लोकोक्ति सापटी लिएर भन्नुपर्दा बिरालोलाई खास्टोले छोपे पनि आखिरमा म्याउँ गरिहाल्छ रे ! प्रचण्ड र रवीन्द्रबीचको अन्तरंग कुराकानीको सत्यतथ्य उहाँहरूले नै जान्ने र भन्ने कुरा हो तर माओवादी आन्दोलनभित्रको भीषण अन्तरसंघर्ष देखिजान्ने सबैलाई थाहा छ। अहिले बिरालो म्याउँ गरेकै हो। किनकि प्रचण्डको वास्तविकता त्यही हो। भट्टराईले थप लेखेका छन्, यसको अर्थ हो गणतन्त्र, धर्मनिरपेक्षता, संघीयता, समावेशी लोकतन्त्र कुनै महापुरुषको पौरख वा कुनै अदृश्य शक्तिको निगाहबाट हैन, नेपाली शोषितपीडित जनताको अतुलनीय बलिदानीपूर्ण संघर्षको बलमा प्राप्त भएको हो। केही राजावादी चिच्याउँदैमा र प्रचण्डहरू सत्तालिप्साको चास्नीमा डुब्दैमा जनताको रगतसँग साटिएका यी उपलब्धिहरू खोसिन सक्दैनन्, खोस्न दिनु हुँदैन। मिश्रले गरेको प्रचार आफ्नो राजनीतिक स्वार्थअनुकूल भनी प्रचण्डको सचिवालयले खण्डन गर्यो। हिजो बिहानको खुमलटार भेटघाटमा रवीन्द्र मिश्रजीले आफ्ना विचारहरू राखेको कुरालाई फेसबुकमार्फत पोस्ट्याउनु भएको छ। साथै पूर्वप्रधानमन्त्री तथा श्रद्धेय अध्यक्षको विचारसमेत भनेर केही टिप्पणी लेख्नुभएको छ। जुन खण्डन भट्टराईको कटाक्षपछि मात्रै आएको हो। पञ्चायतको निरंकुशता र राजतन्त्रात्मक व्यवस्थाभित्र भएको देशको अधोगति र जनताको बर्बादीबारे अझै कोही नेपाली भ्रममा होलान् र मिश्रजी ? तसर्थ यति सस्तो राजनीतिक प्रचारमा नलागेको भए राम्रो हुन्थ्यो कि ? भनेर भट्टराईले लेखेपछि प्रतिउत्तरमा मिश्रले लेखे, हिजो प्रचण्डजी र मबीच भएको भेटघाटपछि मैले गरेको टिप्पणीको उहाँको सचिवालयले खण्डन गरेको रहेछ। त्यसलाई जस्ताको त्यस्तै प्रकाशित गर्नु मेरो पनि दायित्व सम्झिएको छु। उहाँको सचिवालयले भद्रतापूर्वक विमति राखेकोमा आभारी छु। थप लेखेका छन्, ठूला नेताहरूसँग भेट्दा यो कुराचाहिँ बाहिर नगरौं, हामी बीचमा रहोस् भनिएका कुरा कहिल्यै सार्वजनिक गर्दिनँ। प्रचण्डको प्रशंसामा उनले थप शब्द खर्चिएका छन्, संघीय लोकतान्त्रिक गणतन्त्रका नायक प्रचण्ड नै हुन्। कांग्रेस र एमालेलगायतका दल तथा नागरिक समाज सहायक पात्र हुन्। ती सबै प्रचण्ड पथगामी हुन्। नेपालको संविधान २०७२ वास्तवमा प्रचण्डको संविधान २०७२ हो र प्रचण्ड नभएको भए नेपालमा कुनै हालतमा संविधानसभामार्फत यो संविधान लेखिने थिएन भन्नेमा प्रष्ट छु। यसैले ठूला पार्टीहरूलाई आआफ्नो पार्टी कार्यालयमा सबैभन्दा माथि प्रचण्डको फोटो झुन्ड्याउन सल्लाह पनि दिने गरेको छु। गणतन्त्रवादी प्रचण्ड र राजावादी मिश्रसँग भलाकुसारीले प्रचण्ड नेतृत्वमा १० वर्ष भएको सशस्त्र संघर्ष केका लागि थियो ? १७ हजार नेपालीको बलिदानको मात्रै सत्तालिप्साका लागि थियो त ? प्रचण्डमा माथि थप प्रश्न खडा भएको छ। के ज्ञानेन्द्र लोयल भइदिएको भए गणतन्त्र मुद्दाबाट प्रचण्ड ब्याक नै हुने रहेछन् त ? प्रचण्डका पुराना सहकर्मी डा भट्टराईको भनाइमा बिरालोलाई जति खास्टोले छोपे पनि म्याउ गरिहाल्छ भन्नुको मतलव सशस्त्र सघर्षको हतियारमा मात्रै थियो त ? हुुन त सशस्त्र संघर्षको समयमा माओवादीमा दुई लाइन संघर्ष थियो। प्रचण्ड दरबार लचक भएमा राजासँग मिलेर जाने फरक पर्दैन भन्ने पक्षमा थिए भने भट्टराई राजनीतिक दलसँग मिलेर जानुपर्छ भन्ने पक्षमा थिए। अझ उनी त भारतको सहयोग लिनुपर्छ भन्थे। अन्तरसंघर्षका कारण बाबुराममाथि कारबाही नै भयो। भट्टराईलाई भारतपरस्तको आरोप लगाइथ्यो भने प्रचण्डलाई राजापरस्त भनियो। प्रचण्डको गणतन्त्रको एकल हकदारको दाबीमा नै प्रश्न खडा गरिदिएका छन्। पछिल्लो समय पूर्वराजा ज्ञानेन्द्रको सक्रियताले पनि प्रचण्ड र मिश्रको भेटघाटको रहस्य पुष्टि गर्छ। कुनै एक नेताले मात्रै गणतन्त्र ल्याएको भन्ने भ्रमबाट सबै मुक्त हुन जरुरी छ। यो पनि पढ्नुहोस प्रचण्डमिश्रको संवादप्रति भट्टराईको व्यङ्ग्य  बिरालो म्याउँ गरिछाड्यो, वास्तविकता त्यही हो"
लागुऔषधसहित भक्तपुरबाट एक युवक पक्राउ,भक्तपुर : भक्तपुरमा लागुऔषधसहित एक युवक पक्राउ परेका छन्। मंगलबार भक्तपुरको राधे राधेमा सवारी चेक जाँच गर्ने क्रममा विशेष सूचनाको आधारमा स्कुटर चेक गर्ने क्रममा डिक्कीमा लागुऔषध भेटेपछि २७ वर्षीय विशाल गिरी पक्राउ परेको जिल्ला प्रहरी परिसर भक्तपुरले जनाएको छ। प्रहरीले करिब २ बजे विशाल गिरी सवार बा९७प २०९६ स्कुटरमा चेक गर्ने क्रममा ट्रमाडोल ४६० ट्याब्लेट बराबर ४६ पत्ता बरामद गरेको थियो। पक्राउ परेका गिरी काभ्रेपलान्चोक जिल्ला चौरी देउराली गाउँपालिका वडा नं ४ घर भई हालः मध्यपुर थिमी नगरपालिका वडा नं ३ बस्दै आएका थिए। परिसरले गिरी र स्कुटर दुबैलाई नियन्त्रणमा लिई अनुसन्धान कार्य अघि बढाएको छ।
राष्ट्रपतिबाट नेपाल विश्वविद्यालयसम्बन्धी विधेयक प्रमाणीकरण,काठमाडौं : राष्ट्रपति रामचन्द्र पौडेलले नेपाल विश्वविद्यालका सम्बन्धमा व्यवस्था गर्न बनेको विधेयक प्रमाणीकरण गरेका छन्। राष्ट्रपति पौडेलले संविधानको धारा ११३ को उपधारा २ बमोजिम नेपाल विश्वविद्यालयका सम्बन्धमा व्यवस्था गर्न बनेको विधेयक प्रमाणीकरण गरेका हुन्। सदनको दुवै बैठकबाट पारित भएर आएको उक्त विधेयक राष्ट्रपतिले प्रमाणीकरण गरेको राष्ट्रपति कार्यालयका उपसचिव अर्चना खड्का अधिकारीले जानकारी दिइन्।
बेहाल राजमार्गहरू,"असोज दोस्रो साता काठमाडौं उपत्यकामा ५५ वर्षयताकै सबैभन्दा धेरै पानी पर्यो। दर्जनौं व्यक्तिले ज्यान गुमाए, कति हराए। उपत्यका डुबानमा पर्यो। सँगसँगै काभ्रे जिल्लामा ठूलो धनजनको क्षति भयो। त्यही भीषण वर्षाकै कारण देशका विभिन्न ठाउँमा पहिरो चल्यो। पहिरोमा सिंगै बसहरूसँगै यात्रु पुरिए। पृथ्वी राजमार्गको झ्याप्लेखोलामा तीन बस पुरिए। बल्लतल्ल केही शव निकालिए। राजमार्ग खुलाइयो। धेरै राजमार्गहरू त्यही बेलाको पहिरोले क्षत्विक्षत थिए। मधेसलाई काठमाडौं जोड्ने बनेपाबर्दिवास अर्थात् बीपी राजमार्गका धेरै खण्ड ध्वस्त भए। अहिले देशका नौ राजमार्गहरू त्यही वर्षाको चोटकै कारण सुचारुसम्म हुन सकेका छैनन्। दसैंमा काठमाडौंबाट जिल्ला जाने यात्रुहरूको संख्या लाखौं हुने पोहोरपरारको रेकर्ड प्रहरीसँग छ। यसपालि असोज १४ देखि २२ गतेसम्म ६ लाख हाराहारी यात्रुले काठमाडौं छाडिसकेका छन्। तर तिनले गन्तव्य पुग्न अनेक झमेला व्यहोर्नुपर्ने पक्का छ। किनकि राजमार्गमा अझै गाडी चल्न सकेका छैनन्। पोहोरपरार दसैंको घटस्थापना सुरु भएपछि यसअघि दैनिक ५० हजारदेखि एक लाखसम्म यात्रुहरू काठमाडौंबाट बाहिरिने गरेका थिए। राजमार्गहरू अवरुद्ध भएकै कारण यसपालि यात्रुहरू केही घटेका भने छन्। जसले देशको मध्यपहाडलाई जोड्छ, मध्यपहाडी राजमार्ग ठाउँठाउँमा अवरुद्ध छ। बाह्रबिसे तातोपानी सडक पनि पूर्ण रूपमा अवरुद्ध छ। अरनिको राजमार्ग ठाउँठाउँमा बिग्रेको छ। कान्ति लोकपथ, ललितपुरको लेलेदेखि टीकाभैरवसम्मको सडक पनि अवरुद्ध नै छ। बाढी, पहिरोबाट राजमार्गहरूका पाँच वटा ठूलाठूला पुलहरू भत्किएका छन्। कतैकतै राजमार्गहरूमा एकतर्फी खुलाइएको मात्रै छ। राजमार्गहरू देशका रक्तनलीहरू जस्तै हुन्। यिनैले देशलाई जोडेका छन्। यात्रु आउजाउमात्रै नभई सामानओसार पनि राजमार्गहरूबाटै हुने हो। चाडबाडका बेला सडकहरू सुचारु हुन नसक्नु धेरैका लागि समस्यामात्रै नभई राज्यका लागि चुनौती हो। बाढीपहिरो आउँदा उद्धार र राहतको चाँजोपाँजो मिलाउन नसकेको भनेर सरकार आलोचित छ। साता दिन बितिसक्दा पनि राजमार्गहरू नै सुचारु गर्न नसक्नु फेरि अर्काे दुर्भाग्य हो। हो, कतिपय राजमार्गहरूका खण्डहरू भने फेरि करोडौं खर्चेर पुनर्निर्माण गर्नुपर्ने अवस्था सिर्जना भएको छ। अहिलेको चाला हेर्दा त्यही कामका लागि पनि हाम्रो सरकारले वर्षाैं लगाई दिनसक्छ। तर जनअपेक्षा चाहिँ सरकार त्यस्तो अकर्मण्य नबनोस् भन्ने नै हो।"
"कर्मचारीलाई मन्त्रीको निर्देशन : दशैंको समयमा अत्यावश्यक काम पर्न सक्छ, फोन अफ नगर्नु होला","काठमाडौं : खानेपानीमन्त्री प्रदीप यादवले दशैंलगायतका चाडपर्वका समयमा खानेपानीका विषयमा अत्यावश्यक काम पर्न सक्ने भएकाले कुनै पनि कर्मचारीले आफूसँग भएको मोबाइल फोन अफ नगर्न निर्देशन दिएका छन्। बुधबार मन्त्रालयमा आयोजना गरिएको वडा दशैंको शुभकामना आदान प्रदान कार्यक्रममा बोल्दै मन्त्री यादवले काठमाडौँ उपत्यकामा खानेपानीका विषयमा नागरिकहरूका विभिन्न समस्या आउन सक्ने तथा अन्य अत्यावश्यक काम पर्न सक्ने भएकाले आफूसँग भएको मोवाइल अफ नगर्न निर्देशन दिएका हुन्। उनले भने,'हामी जनताका सेवक हौँ,मानिसलाई पानी नभइ नहुने चिज हो । चाडपर्वका बेला पानीका विषयमा समस्या आउन सक्छन्,मोबाइल अफ नगर्नु होला ।'सोही कार्यक्रममा बोल्दै मन्त्री यादवले अहिले विपद्को समय भएकाले थप समस्या आउन सक्नेतर्फ ध्यान दिँदै नागरिकका समस्यालाई समाधान गर्न तर्फ अग्रसर रहन समेत आग्रह गरे। मन्त्री यादवले भने,'विपद्को समयमा पनि हामीले विभिन्न परिस्थितीको सामना गर्दै काठमाडौंमा पानी ल्याउन सफल भएका छौँ । यो हामी सबैको ठूलो उपलब्धीको विषय हो । जसरी पानी ल्याउन सफल भयौं, त्यसैगरी नागरिकलाई पानी खुवाउन सफल बनौँ ।' काठमाडौं उपत्यकामा मंगलबारदेखि वितरण गरिएको मेलम्चीको पानी कुनकुन क्षेत्रमा पुगेको र कहाँ अपुग छ? सो विषयमा निरन्तर अनुगमन गरी पानी वितरण कार्य सूचारु गर्न समेत मन्त्री यादवले काठमाडौँ उपत्यका खानेपानी लिमिटेड (केयुकेल) का कर्मचारीहरूलाई निर्देशन दिएका छन्।"
सुनचाँदी धितोमा ५० लाखसम्म कर्जा,"काठमाडौं : नेपाल राष्ट्र बैंकले संस्थापक सेयरधनीलाई कडाइ, सुनचाँदी धितोमा कर्जाको सीमा र विपन्न वर्गमा लघुवित्तलाई दिने थोक कर्जा सीमा तोक्नेलगायतको व्यवस्था गरेको छ । नेपाल राष्ट्र बैंकले मंगलबार एकीकृत निर्देशन, २०८० लाई संशोधन, परिमार्जन तथा थप गर्दै नयाँ व्यवस्था गरेको हो । अब सुनचाँदी भएकाहरूले बैंक तथा वित्तीय संस्थामा धितो राखेर ५० लाख रुपैयाँसम्मको कर्जा लिन पाउने भएका छन् । उक्त एकीकृत निर्देशनमा भनिएको छ, सुनचाँदी धितो कर्जाको एकल ग्राहक कर्जा सीमा ५० लाख रुपैयाँ कायम गरिएको छ । यसअघि प्रवाह भएको कर्जाको हकमा २०८३ असार मसान्तसम्म एकल ग्राहक कर्जा सीमा कायम गरी सक्नुपर्नेछ । यसअघिकै व्यवस्थाअनुसार कर्जा प्रवाह गर्ने नियमलाई निरन्तरता दिएको छ । जसअनुसार कुनै व्यक्तिलाई सुनचाँदी धितो कर्जा प्रवाह गर्दा त्यस्तो ऋणीले धितोस्वरूप दिएको सुन वा चाँदी जाँच गरी कर्जा सुरक्षित रहेको एकिन गरेर मात्र कर्जा प्रवाह गर्नु पर्नेछ । कर्जा प्रवाह गर्दा ऋणीले धितोस्वरूप दिएको सुन वा चाँदी एउटै थैलीमा राखिएको हुनुपर्नेछ । कथंकदाचित कुनै ऋणीले दिएको एकभन्दा बढी थैलीहरू वा एकभन्दा बढी थैलीहरू राखिएको एउटा थैलीमात्र धितो राखी वा सुनचाँदीको परीक्षण जाँच नगरी सुनचाँदी धितो कर्जा प्रवाह भएमा त्यस्तो कर्जामा शतप्रतिशत कर्जा नोक्सानी व्यवस्था गर्नु पर्नेछ, निर्देशनमा उल्लेख छ । पुनर्तालिकीकरणपुनर्संरचना गरिएका कर्जालाई असल वर्ग राष्ट्र बैंकले सुनचाँदी धितोबाहेक अन्य व्यवस्थामा पनि संशोधन, परिमार्जन तथा थप गरेको छ । कर्जाको पुनर्संरचनापुनर्तालिकीकरणअन्तर्गत जलविद्युत् आयोजना सम्पन्न भई उत्पादन प्रारम्भ गरेता पनि पूर्ण क्षमताको प्रसारण लाइन निर्माण नभएका कारण पूर्ण क्षमतामा सञ्चालनमा आउन नसकेका कारण ग्रेस अवधि थप भएमा पुनर्संरचनापुनर्तालिकीकरण गरेको नमानिने भएको छ । एक पटक तय गरिएको ग्रेस अवधि थप गरेमा त्यस्तो कर्जालाई पुनर्संरचनापुनर्तालिकीकरण गरेको मानिने र सोहीबमोजिम कर्जा नोक्सानी व्यवस्था कायम गर्नुपर्ने व्यवस्था छ । ग्रेस अवधि भन्नाले कर्जा प्रवाह सुरु भएको मितिदेखि कर्जाको किस्ता भुक्तानी गर्न सुरु हुने मिति हो । यससँगै, केन्द्रीय बैंकले कर्जा नोक्सानी व्यवस्था सीमा घटाएको छ । पुनर्तालिकीकरणपुनर्संरचना गरिएका कर्जाहरूलाई असल वर्गमा वर्गीकरण गरी ११ प्रतिशत कर्जा नोक्सानी व्यवस्था कायम गर्नुपर्नेछ । यसअघि १३ प्रतिशत कर्जा नोक्सानी व्यवस्था कायम गर्नुपथ्र्यो । बैंकले मार्जिन कलबारे खुलाउनु पर्ने सेयरको बजार मूल्यमा हुने परिवर्तनको कारणले सेयर धितो सुरक्षणको मूल्यमा कमी आएमा सम्बन्धित बैंक तथा वित्तीय संस्थाले सोको मूल्य अनुगमन गरी थप धितोको लागि ऋणी ग्राहकलाई सूचित गर्नुपर्ने व्यवस्था यसैअघिदेखि कायम छ । अहिले राष्ट्र बैंकले इजाजतपत्र प्राप्त संस्थाले मार्जिन कल गर्ने तथा थप सुरक्षण नराखेमा सेयर बिक्री गरी असुल उपर गर्नेसम्बन्धी व्यवस्था स्पष्ट रूपमा सम्बन्धित प्रोडक्ट पेपरमा उल्लेख गर्न बाध्य बनाएको छ । वित्तीय विवरणको सञ्चित मुनाफा वा अन्य वितरण योग्य मुनाफासँग सम्बन्धित खुद स्थगन कर सम्पत्तिबराबरको रकम सञ्चित मुनाफा खातालाई खर्च गरी नियमनकारी कोषमा जम्मा गर्नु पर्नेछ । स्थगन करको पुनर्गणना गर्दा स्थगन कर सम्पत्तिको मूल्यमा कमी आएको वर्षमा कमी आएको बराबरको रकम नियमनकारी कोषबाट सञ्चित मुनाफा खातामा फिर्ता गर्न सकिनेछ । संस्थापक सेयरधनीलाई कडाइ केन्द्रीय बैंकले संस्थापक सेयरधनीलाई थप कडाइ गरेको छ । अब बैंक तथा वित्तीय संस्थाहरूको चुक्ता पुँजीको ०५ प्रतिशतभन्दा बढी सेयर लिएका संस्थापक समूहका सेयरधनीले उनीहरूको स्वामित्वमा रहेको सम्पत्तिको धितोमा सोही संस्थाबाट धितो राखी कर्जा प्रवाह गर्न नपाइने भएको छ । यसअघिदेखि नै भएको व्यवस्थामा एक प्रतिशत वा सोभन्दा बढी सेयर लिएका सेयरधनी, सञ्चालक, कार्यकारी प्रमुख र निजको परिवारका सदस्यहरूको स्वामित्वमा रहेको सम्पत्तिको धितोमा सोही संस्थाबाट धितो राखी कर्जा प्रवाह गर्न पाइने छैन । यस्तै, चुक्ता पुँजीको ०५ प्रतिशतभन्दा बढी सेयर लिएका संस्थापक समूहका सेयरधनी वा चुक्ता पुँजीको एक प्रतिशतभन्दा बढी सेयर लिएका सेयरधनी तथा निजका परिवारका सदस्य र कर्मचारीलाई कर्जा तथा गैरकोषमा आधारित सुविधा प्रदान गर्न बन्देज गरिएक छ । बैंकले लघुवित्तलाई कुल थोक कर्जाको अधिकतम ४० प्रतिशतसम्म मात्र दिन पाइने विपन्न वर्गमा बैंक तथा वित्तीय संस्थाले लघुवित्तलाई कुल थोक कर्जाको अधिकतम ४० प्रतिशतसम्म मात्र दिन पाइने भएको छ । हालसम्म विपन्न वर्गमा कर्जा प्रवाह गर्ने सर्तमा राष्ट्र बैंकबाट लघुवित्त वित्तीय संस्थालाई संस्थागत क्षमता तथा संस्थागत जमानीमा प्रवाह गरेको आवधिक प्रकृतिको थोक कर्जा प्रवाह गर्न सक्ने व्यवस्था छ । तर अब यस व्यवस्थाबमोजिम बैंक तथा वित्तीय संस्थाले कुनै एक लघुवित्त वित्तीय संस्थमा आफूले प्रवाह गरेको उपरोक्तबमोजिमको कुल थोक कर्जाको अधिकतम ४० प्रतिशतसम्म मात्र थोक कर्जा प्रवाह गर्न सक्ने व्यवस्था थपिएको हो ।"
अकबरे खुर्सानी बेच्दै दसैं खर्च जुटाउँदै,"तानसेन : पाल्पा रिब्दीकोटका कृषकहरूले खुर्सानी बेचेर दसैं खर्च जुटाएका छन्। गाउँपालिकाको १ हजार २ सय कृषकहरूले दसैं खर्च जुटाउने मुख्य आयस्रोत नै अकबरे खुर्सानी रहेको छ। गाउँपालिकाको पहिचान नै अहिले अकबरे खुर्सानी बनेको छ। गाउँपालिकाभित्रका आठवटै वडाका अकबरे खुर्सानी खेती गर्दै आएका छन्। अकबरे खुर्सानीबाट रिब्दीकोटका कृषकले न्यूनतम ५० हजारदेखि अधिकतम ३० लाख रुपैयाँ वार्षिक रूपमा आम्दानी गर्दै आएका छन्। अहिले खुर्सानी बिक्री गर्न कृषकहरूको हार्थाेक संकलन केन्द्रमा दैनिक रूपमा भिडभाड बढेको छ। पहिले हप्ताको दुई दिन मात्र संकलनमा केन्द्रमा बिक्री हुन्थ्यो अहिले दसैं नजिकिए सँगै संकलन केन्द्रमा दैनिक बिक्रीको व्यव्स्था मिलाइएको छ। तीन हजार खुर्सानीका बिरुवा लगाएका दलबहादुर रानाले एक महिनाको अवधिमा १ लाख रुपैयाँको खुर्सानी बिक्री गरिसक्नु भएको छ। खुर्सानी बिक्रीबाटै दसैं खर्च जुटाएको रिब्दीकोट गाउँपालिका वडा नंं २ का रानाले बताए। यो सिजनमा कम्तीमा दुई लाख रुपैयाँ खुर्सानी बेचेर कमाउने रानाले बताए। पहिलेपहिले लाहुरे, जागिरेले मात्रै दसैंमा टन्न पैसा लिएर घरमा आउथे, अहिले हामीले घरमै बसीबसी परिवारसँग रमाएर दसैं खर्च जुटाएका रिब्दीकोट देउरालीका लक्ष्मणप्रसाद आचार्यले बताए। आर्चायले २ हजार खुर्सानीको बोटबाट ५ लाख रुपैयाँ सजिलै कमाउन सकिन्छ, किन अमेरिका, जापान, कोरिया जानु पर्यो र ? हाम्रै खेतबारीमा अमेरिका जापान छ, अलिकति मेहनत गरेमा खुर्सानी खेती गरेर वार्षिक पाँच, सात लाख रुपैयाँ कमाउन सकिने आचार्यको अनुभव रहेको छ। पुरुषलाई मात्र होइन, रिब्दीकोटका महिलाहरूलाई पनि अहिले दसैंको खुसीयाली छाएको छ। एक, दुई रोपनी बारीमा लगाएको अकबरे खुर्सानीको आम्दानीले महिलाहरूले पनि दसैंको राम्रोसँग किनमेल गरेका छन्। पहिलेपहिले श्रीमान्सँग दसैं किनमेलको लागि पैसा माग्नुपथ्र्यो भने अहिले हामीले कमाएर दसैं मनाउन श्रीमान्लाई पैसा दिने वातावरण अकबरे खुर्सानीले दिलाएको रिब्दीकोट४ भारकोटकी तिलकुमारी रानाले बताइन। खेतबारीमा लगाएको अन्नपात बाँदर बँदेल दुम्सी, राते मृग, सुगालगायतका वन्यजन्तुले हानिनोक्सानीबाट हैरान परेका किसानहरूको लागि अकबरे खुर्सानी विकल्पको रूपमा रोजेको रिब्दीकोट ३ की बिनु गौतमले बताइन्। रिब्दीकोटका अधिकांश किसानहरूले मकै तथा अन्य अन्नबालीको विकल्पमा खुर्सानी खेती गर्दै आएका छन्। अकबरे खुर्सानी बाँदर बँदेल दुम्सीले नखाने र मकै गहुँभन्दा राम्रो आम्दानी हुने भएकोले किसानहरू सक्रिय भएर खेतीमा जुटेका छन्। हामी मगर जातजातिको दसैंलगायत चाडपर्वमा खर्च ठूलो हुन्छ, पहिले पहिले म पनि विदेशमा कमाएर गाउँमा दसैं मनाउन पैसा पठाउँथे। अहिले तीन वर्षदेखि गाउँमै बसेर अकबरे खुर्सानी खेती गर्दै आएको छु। दसैंजस्ता चाडपर्वमा कोही विदेशमा, कोही गाउँघरमा हुँदा नरमाइलो हुन्थ्यो तर अकबरे खुर्सानीले हाम्रो पारिवारिक मिलन भएको छ, अहिले विदेश जान छोडेर खुर्सानी खेतीमा लागेको रिब्दीकोट २ देउरालीका कृषक जीवन रानाले अनुभव सुनाए। कृषक रानाले ३ वर्षअघि एक रोपनी जग्गामा लगाएको अकबरे खुर्सानी अहिले १२ रोपनी विस्तार गरेका छन्। रानाले खुर्सानी तथा तरकारी खेतीबाट मासिक एक लाख रुपैयाँ आम्दानी गर्दै आएको रानाले बताए। गाउँपालिकाका पूर्वअध्यक्ष नारायणबहादुर जीसीले चलाएको अकबरे खुर्सानी अभियानबाट नै पाल्पाको रिब्दीकोट गाउँपालिका अकबरे खुर्सानीको पकेट क्षेत्रको रूपमा चिनिएको हो। पूर्वअध्यक्ष जीसीले कृषकको आयआर्जन वृद्धि गर्न २०७६ सालदेखि ८ वटै वडामा अकबरे खुर्सानी खेती अभियानमा सक्रिय भएर लागेका छन। किसानहरूको अकबरे खुर्सानी प्रति विश्वास बढ्दै गएपछि रिव्दीकोटको ८ वटै वडावडामा खेती विस्तार हुँदै गएको हो। अहिले रिब्दीकोटका किसानको लागि दसैंलगायतका चाडपर्वको खर्च पर्च जुटाउने प्रमुख आयस्रोतको रूपमा खुर्सानी खेती भएको छ। गत व र्ष ४ करोडको खुर्सानी बिक्री भएकोमा यस वर्ष ६ करोडको खुर्सानी बिक्री हुने हुने अकबरे खुर्सानी अभियन्ता नारायणबहादुर जीसीले बताए। कृषकले उत्पादन गरेको अकबरे खुर्सानी रिब्दीकोट अकबरे खुर्सानी उद्योगले खरिद गर्ने व्यवस्था गरेको छ। पूर्वपालिका अध्यक्ष जीसीले उत्पादनको बजार र मूल्य सुनिश्चित नभइकन खुर्सानी उत्पादनमा दिगोपन हँुदैन भनी खुर्सानी उद्योग खाली चाउचाउ कम्पनीसँग बजार सुनिश्चित गरेका छन्। गाउँपालिका, किसान र रिब्दीकोट अकबरे खुर्सानी उद्योगबीच त्रिपक्षीय छलफलबाट खुसानीको नर्सरी राख्नु अगाडि नै प्रतिकेजी २२० रुपैयाँ समर्थन मूल्य कायम गरेर कृषकहरू खुर्सानी खेतीतर्फ लागेका छन्। उत्पादन अघि नै मूल्य सुनिश्चित भएपछि किसानहरू उत्साहित हुँदै अकबरे खुर्सानी खेतीमा लागेका हुन्। अहिले किसानले २ सय ६० रुपैयाँमा अकबरे खुर्सानी बिक्री गर्दै आएका छन्। अहिले दसैंको समयमा दैनिकजसो र अन्य समयमा शनिबार, आइतबार बुधबार खुर्सानी संकलन गरेर बुटवल, भैरहवा, पोखरा पठाउने गरेको संकलन केन्द्रका प्रमुख रञ्जीव कुँवरले बताए। संकलन केन्द्रमा रिब्दीकोटसहित रैनादेवी छहरा, बगनासकाली, माथागढी र तानसेनसम्मका किसानहरूले खुर्सानी बिक्री गर्न लैजाने गरेका छन्। रिब्दीकोटमा खुर्सानीकै कारण अधिकांश कृषकहरूमा खुसी छाएको छ। दसैंजस्ता चाडपर्वमा घरमै आम्दानीले रमाएका छन्। कृषकको अकबरे खुर्सानी अभियानलाई गाउँपालिकाले पूर्ण रूपमा सहयोग गरेको छ। अकबरे खुर्सानीको बिउमा अनुदान, कृषको खुर्सानी नर्सरी व्यवस्थापनमा, रोग किरा नियन्त्रण मलखादको व्यवस्थापनलगायतका विषयमा रिब्दीकोट गाउँपालिकाले सहयोग गर्दै आएको छ। गाउँपालिकाले आगामी दिनमा प्रदेश सरकारको सहयोगमा रेड परियोजनामार्फत खुर्सानी लाई विविधीकरण गर्दै लैजाने गरी उद्योग सञ्चालनमा जुटेको गाउँपालिका अध्यक्ष नारायणबहादुर कार्कीले बताए। मिहिनेत गरे नेपालको माटोमा सुन फलाउन सकिन्छ भन्ने उदाहरण बनेका छन् पाल्पा रिब्दीकोटका किसानहरू। वन्यजन्तुले पनि क्षति नगरेपछि खुर्सानी उत्पादनमा वृद्धि भएको हो। घरायसीको लागि मात्र प्रयोग हुँदै आएको खुर्सानी अहिले व्यावसायिक उत्पादन हुँदा गाउँमा करोडौं रुपैयाँ भित्रिएको छ।"
४ भारतीय लुटेरा पक्राउ,"बारा : प्रहरीले बाराको कलैया उपमहानगरपालिकाबाट ज्येष्ठ नागरिकको नागरिकको रकम लुटपाट गर्ने चार जना भारतीय लुटेरालाई पक्राउ गरेको छ। पक्राउ पर्नेमा भारतको बिहार राज्य पश्चिम चम्पारण जिल्ला रानीपोखरी ग्राम पञ्चायत वडा नम्बर ४३ रानीपोखरी टोल बस्ने ५९ वर्षीय सुरेशप्रसाद बानियाँ, सोही ग्राम पञ्चायतको वडा नम्बर ४४ रानीपोखरी टोल बस्ने ४५ वर्षीय शर्मा मुखिया, सोही वडा बस्ने ३५ वर्षीय शैलेश तिवारी र भारत बिहार राज्य मोजफरपुर जिल्ला ग्राम पञ्चायत बनजरिया, थाना सकरा बस्ने ३४ वर्षीय रवि दास रहेको जिल्ला प्रहरी कार्यालय बाराका प्रहरी नायब उपरीक्षक प्रकाश सापकोटाले जानकारी दिएका छन्। उनीहरूले कलैया उपमहानगरपालिका वडा नम्बर १३ बलिरामपुर बस्ने ज्येष्ठ नागरिकले सोमबार सवा १२ बजे कलैयास्थित प्रभु बैंकबाट ५० हजार रुपैयाँ झिकी घरतर्फ जाँदै गरेको अवस्थामा उनको रुपैयाँ लुटपाट गरेका थिए।"
झ्पाप्ले खोला पहिरोमा परी मृत्यु भएका जुम्ल्याहा दाजुबहिनीको आमासँगै गरियो अन्त्येष्टि,"स्याङ्जा : असोज १२ गते राति बाढीपहिरामा परि ज्यान गुमाएका गल्याङ्का तीनजनाको अन्त्येष्टि गरिएको छ। बुटवलबाट काठमाडौं जाँदै गर्दा धादिङको झ्पाप्ले खोलामा आएको पहिरोमा परी मृत्यु भएका गल्याङ नगरपालिका३ लल्याङका आमासहित छोराछोरीको गल्याङ वडा ११ स्थित निमाघाटमा अन्त्येष्टि गरिएको हो। आमा सीता भट्टराईसहित जुम्ल्याहा छोराछोरी दिपेश र दिपिका पनि सँगै बस चढेका थिए। बाढी पहिरोमा परी बसमा सवार उनीहरूसँग अन्यको पनि ज्यान गएको थियो। सीताका श्रीमान् हुमनाथ भट्टराई कोरियाबाट नआइन्जेलका लागि भन्दै शवलाई काठमाडौंस्थित शिक्षण अस्पताल महाराजगन्जमा राखिएको थियो। हुमनाथ सोमबार नेपाल आइपुगेका हुन्। आएलगत्तै काठमाडौंबाट शव लिएर मंगलबार गल्याङस्थित घरमा ल्याई हिन्दु धर्मसंस्कृति अनुरुप घाटमा लगि अन्त्येष्टि गरिएको नगरप्रमुख गुरुप्रसाद भट्टराईले जानकारी दिए। गण्डकी प्रदेश निर्वतमान मन्त्री सरस्वती तिवारी,गण्डकी प्रदेश सभा सदस्य महेश भट्टराई, निर्वतमान सांसद भागवतप्रकाश मल्ल, नगरप्रमुख गुरु भट्टराई, गरिमा विकास बैंकका अध्यक्ष श्यामप्रसाद बस्याल लगायतले नेपालको राष्ट्रिय झन्डा ओढाएर ससम्मानसहित अन्तिम श्रद्धाञ्जली दिएर अन्त्येष्टि गरिएको छ। रुपन्देहीको बुटवलस्थित कालिका मानवविज्ञान माध्यमिक विद्यालयको कक्षा १० मा अध्ययनरत जुम्ल्याहा दाजुबहिनी पढाइमा निकै अब्बल थिए। नेसनल यस्ट्रोलोमिक ओलम्पिक २०२४ मा भाग लिइ पहिलो चरणमा सफल भएपछि दोस्रो चरणका लागि सहभागी हुन बाङ्लादेश जानका लागि आमासँगै उनीहरू काठमाडौ जाँदै थिए। उनीहरूले अनलाइनबाट फर्म भरेर नेपाल एस्ट्रोनोमिकल सोसाइटीको आयोजनमा भएको नेसनल एस्ट्रोनोमी ओलम्पियार २०२४ मा भाग लिएका थिए। पहिलो चरणमा छनोट भएर दोस्रो चरणको लागि बंगलादेश पुग्नुपर्ने थियो।"
बाढी पहिरोपीडितलाई हरिहरपुरगढी गाउँपालिकाको राहत,"सिन्धुली : सिन्धुलीको हरिहरपुरगढी गाउँपालिकाले बाढी पहिरोपीडितहरूलाई राहत वितरण गरेको छ। घरबार बिहिन भएका गाउँपालिकाको वडा नम्बर २, ३ र ६ का ५८ घर परिवारलाई पालिकाले राहत वितरण गरेको हो। गाउँपालिकाका अध्यक्ष बज्रध्वज वाइवाका अनुसार बागमती नदीमा आएको बाढीले डुबान गर्दा पीडित भएका वडा नम्बर ३ का ५१ घर परिवार, वडा नम्बर २ का ६ घर परिवार र वडा नम्बर ६ का एक घर परिवार गरि ५८ घर परिवारलाई राहत दिइएको हो। दशैंको मुखमा खाने अन्नपात, भाँडाकुडा, लत्ताकपडा सबै बाढीले बगाएपछि बिचल्लीमा परेको प्रभावितहरुलाई गाउँपालिकाले दोस्रो चरणमा समेत राहत वितरण गर्ने तयारी गरेको छ। अहिले ५८ परिवारलाई, खाद्यान्न लगायतका राहत सामाग्री वितरण गरिएको हो, अध्यक्ष वाइवाले भने। गत असोज ११ र १२ गते आएको बाढीका कारण हरिहरपुरगढी गाउँपालिकाको १, २, ३ र ६ नम्बर वडाका गरी एक सय बढी घरपरिवार स्थानीय प्रभावित भएका छन्। उनीहरूमध्ये वडा नम्बर एकका ५० घर परिवारलाई यस अघिनै गाउँपालिकाले राहत दिएको थियो। यसैगरी हरिहरपुरगढी गाउँपालिकाका पीडितका लागि दुधौली नगरपालिकाका मेयर दिनेश अधिकारीले १ लाख रुपैयाँको चेक र सांसद राजन दाहालले २० हजार हस्तान्तरण गरेका छन्। बाढी पहिरोले पालिकामा ठूलो क्षति पुगेपनि सरकारले संकटग्रस्त गाउँपालिकामा समावेश नगरेको गाउँपालिकाको गुनासो छ।"
अनि आँखा टिलपिल गर्दै उनीहरू उडे परदेश,"काठमाडौं : स्थान : त्रिभुवन अन्तर्राष्ट्रिय विमानस्थल। समय : सोमबार, राति ८ बजे। दुर्गाबहादुर भुजेलको निधार रातो टीकाले सजिएको थियो। आफन्तबाट आशीर्वाद पनि थापेका थिए। तर, दसैंको होइन, शुभयात्राको। किनकि दुर्गालाई दसैंको मुखमा जन्मभूमि छोडेर परदेसिनु थियो। गरुंगो मन अनि, मलिन अनुहार पार्दै सोमबार राति परदेश लागे। दसैंको मुखमा बिदेसिनु उनका लागि रहर होइन, बाध्यता हो। स्वदेशमा पेट पाल्न गाह्रो भएपछि उनी दुबईतिर लागे। उनका लागि यो वर्षको दसैं, दसैंजस्तै भएन। धनुषाको मिथिला नगरपालिका१० लालगढका दुर्गालाई विमानस्थलमा बिदाइ गर्न परिवारका सदस्य पुगेका थिए। घडीमा रातको ८ बज्यो। दुर्गा त्रिभुवन अन्तर्राष्ट्रिय विमानस्थलको प्रस्थान कक्षबाट अघि बढन खोजे। बिदाइ गर्न आमा जानुका, दिदी र भान्जी (प्रकृति) एयरपोर्ट पुगेका थिए। तर, दुर्गाको मनले भित्र जानै खोजेको थिएन। परिवारजनसँग छुट्टिन मनै थिएन। पारिवारिक आत्मीयता यस्तो थियो कि, चंगा र धागोको सम्बन्ध जस्तै परिवार बाँधिएको आभाष हुन्थ्यो। जो एक अर्काे बिना अधुरोअपूरो हुन्छन्। भान्जी प्रकृति ट्रलीमा बसेर दुर्गाको बाटो छेकिरहेकी थिइन्। सायद, ती सानी भान्जीलाई मामा दुर्गा विदेश जाँदै गरेको थाहा थिएन। उनले धेरैबेर बाटो छेकिरहिन्। उनकी आमा (दुर्गाकी दिदी)ले बालिकालाई सम्झाउन थालिन्, तर पटक्कै मानिनन्। उनी, जोडले रुन थालिन्। चिच्याउन थालिन्। आमाले निकै सम्झाएपछि मात्रै उनी ट्रलीबाट झरिन्। अनि, दुर्गाले ट्रली अघि बढाए। बिदाइको हात हल्लाए। अनि, प्रस्थान कक्षबाट अघि बढे। भान्जीको आँखाभरि आँसु थियो। ती आँसुमा दुर्गाकी दिदी र आमाको पनि भावना मिसियो। अनि तीनै जना रुन थाले। चाडवाडमा कसैको छोरा कसैको भाइ र कसैको मामा बिदेसिँदै थिए। टिल्पिलटिल्पिल आँखा पार्दै दुर्गा प्रस्थान बिन्दुबाट भित्र छिरे। परिवारका सदस्यहरू बाहिरबाट तन्कीतन्की, आँखा चियाईचियाई हेरिरहे। दिदीले भनिन्, अब प्लेनमा उडेको कसरी हेर्ने हो ? मुखको दसैं छोड्न त कसलाई पो मन होला र ? तर के गर्नु ? विदेश उड्न लागेका पतिलाई सोमबार अन्तर्राष्ट्रिय विमानस्थलमा बिदाइ गर्दै एक युवती । तस्बिर : अशोक दुलाल लामो समयसम्म दुर्गाका परिवारजनले आकाशतिर नियालिरहे। गरिबी जीवनको नियति दसैंको मुखमा बिछोडिनुको पिडा। त्यसअघि दुर्गालाई हामीले एयरपोर्टमा केहीबेर कुराकानी गर्र्यौं। गाउँमा घर बनाउने ज्यामीको काम गर्ने रहेछन्। महिनाको २०२५ हजार जति कमाइ हुने रहेछ। चार जनाको परिवार त्यसबाटै चल्थ्यो। तर, परिवार बढ्दै गयो। आवश्यकता र खर्च थपिँदै गयो। अनि दुर्गाले टन्न कमाउने र भविष्य सुरक्षित बनाउन विदेश जाने सपना साँचे। विदेश जान कति पैसा लाग्यो ? प्रश्नमा उनले भने, पैसाको त कुरै नगर्नुस्। दुई लाख लागिसक्यो। आमा जानुकाले दुई लाख ऋण गरेर उनलाई विदेश उडाएकी हुन्। गरिबका लागि के दसैं, तिहार ? दुर्गाले दुःखेसो पोखे, पैसा हुनेहरूका लागि यहाँ सबै थोक छ। उनीहरूलाई चाडवाड आउँछ। रमाइलो अनि खुसी हुन्छ। उनीहरूको भाग्यमै सुख र खुसी लेखिएर आउँछ। तर, हाम्रा लागि दसैं पनि दशा जस्तै लाग्छ। किनभने हाम्रा लागि न देशमा रोजगारी छ न त कामको सम्मान नै। दुर्गामात्र होइनन्, त्रिभुवन अन्तर्राष्ट्रिय विमानस्थलबाट दैनिक हजारौं दुर्गाहरू दसैंको मुखमा परदेसिइरहेका छन्। गरिबी र बेरोजगारीको व्यथा बोकेर। विमानस्थल पुग्दा लाग्छ, सयौं व्यक्ति अटाउने भीमकाय जहाजहरू मानिसमात्रै हैन, सिंगै देश बोकेर विदेश उडिरहेका छन् ! गरिबका लागि दसैं हो कि दशा ? बारा कलैयाका मदन ठाकुर शर्मा सोमबार एयरपोर्ट पुगें। तर, अलमलमा थिए। प्रस्थान कक्ष कहाँ होला ? खोजिरहेका थिए। प्रहरीले यता यता भनेपछि बल्ल राहत महसुस गरे। उनको निधार खाली थियो। अनि मन खिन्न। उल्लासमय पर्व दसैंमा उनको गाउँमा दुर्गा पूजाको रौनक छ। तर, उनी देशमा गरिखाने कुनै उपाय नभेट्टाएपछि कुबेत उडेका छन्। यहाँको कामधामले दसैंको खर्च पनि जोहो गर्न मुस्किलै छ, शर्माले भने, बाध्यतावश मान्छे विदेश जान्छ। यहाँ कुनै खास आम्दानी नै छैन। बनिबुतो गरेर यसो परिवार चल्छ। त्योभन्दा अरू केही गर्न सकिँदैन। के काम गर्न जाँदै हुनुहुन्छ ? अन्नपूर्णको जिज्ञाशामा उनले भने,म्यानपावरले स्टोर हेल्फर भनेको छ। हेरौं न, अब के हुन्छ ? २ लाख ५५ हजार रुपैयाँ लिएको छ विदेश पठाउन। भनेको काम पाइन्छ कि पाइँदैन भन्नेमा उनी ढुक्क थिएनन्। विमानस्थलमा विदेश जानेहरूको ताँती । यसअघि उनी चार वर्ष मलेसियामा काम गरेर फर्केका थिए। दोस्रो पटक फेरि दसैंकै मुखैमा विदेश उडेका छन्। बाध्यताका कयौं पोकापुन्तुराहरू बोकेर। वैदेशिक रोजगारीको यात्राअघि उनी गाउँमा फर्निचर बनाउने काम गर्थे। त्यसले जेनतेन परिवार चल्थ्यो। उनी भन्छन्, पेट चल्थ्यो तर, परिवारको बृहत् विकास हुन सकेन। कर्जा तिर्न र बच्चाहरूलाई राम्रो स्कुलमा शिक्षा दिलाउन, परिवारलाई राम्रो चलाउन फेरि विदेश हिँडें हजुर। उनको १४ जनाको संयुक्त परिवार छ। दसैंको बीचमा भिसा र टिकट आयो अनि जानु नै पर्यो। देशमा कहाँ छ त रोजगारी ? मान्छेहरू आईए, बीए पास गरेर पनि विदेशै जान्छन्। जति गरे पनि विदेशकै आशा छ। नरेश पासवान,रौतहट भिसा र टिकट जतिखेर आउँछ उतिबेलै जानुपर्छ। चाडपर्वलाई वैदेशिक रोजगारीले चिन्दैन । के गर्ने, जानै पर्छ । सबै मान्छे गरिबी अनि दुःख परेरै विदेश गइरहेका छन्। सञ्जय महतो,सिरहा रेमिट्यान्सले देशको अर्थतन्त्र धानेको छ। तर, नेताहरूले आफ्नै देशमा उद्यमशीलता र रोजगारीको सिर्जना नगर्दा मन खिन्न पारेर युवाहरू विदेश उडिरहेका छन्। नेताहरूले देशमै रोजगारीका अवसरहरू सिर्जना नगर्दा देश युवा शक्तिविहीन बनेको मदन बताउँछन्। उनी भन्छन्, यदि नेताहरूले युवाहरूलाई सहयोग र सपोर्ट गरेको भए आज हाम्रो यो हालत हुँदैनथ्यो। दसैं, तिहार र छठ पर्वको माहोलमा मन खिन्न पारेर विदेश उड्नु पर्दैनथ्यो। हाम्रै देशमा सबैथोक पाएको भए हामी आफ्नै देशमा कमाउथ्यौं। आफ्नै देशमा मज्जाले बस्थ्यांै। मेरो भाग्यमा के पो पर्ने हो ? देशको नेतृत्व जस्तो छ त्यस्तै देश बन्ने न हो। देशको नेतृत्व गर्नेहरू नै बेइमान हुँदा देश कसरी बन्छ ? धनुषाको मिथिला बिहारी नगरपालिका८ कचुरीका बिन्दुकुमार यादवले उल्टै प्रतिप्रश्न गरे। र उत्तर उनैले दिए, नेतृत्व इमान्दार भए देश समृद्ध बन्छ, बेइमान भए कंगाल बन्छ। उनी देशमा अवसर नपाएर दसैंको मुखमा मन खिन्न पारेर स्वदेश विदेश उडे। त्यसअघि अन्नपूर्णसँगको कुराकानीमा भनें, कतार जाँदैछु। अब परदेशमा पनि कस्तो काम पाइने हो ? त्यसको टुंगो छैन। सबैले विदेशमा दुःख धेरै हुन्छ भनेर सुनाउँछन्। मेरो भाग्यमा के पो पर्ने हो ? उनी स्टोरकिपरको काम गर्न कतार गएका हुन्। फ्रिभिसा, फ्रिटिकटमा उनी रोजगारीका लागि खाडी मुलुक हानिएका हुन्। तर, उनी दसैंको बीचमै देश छोडेर कमाउन जानुपर्दा निराश देखिन्थे। उनले भने, देशमा युवाहरू बेरोजगार छन्। पढेर पनि के गर्नु ? काम गर्न विदेश नै जानुपर्छ। यदि मान्छेहरू कमाउन विदेश जाँदैन भने नेपालमा भोकमरी लाग्छ। उनका अनुसार चुनावमा जनताले नेताहरूको रक्सी मासु खान्छन्। जसको खान्छन् उतैतिर भोट हाल्छन्। जथाभावी अदूरदर्शी नेताहरूलाई जिताएकै कारण देश बर्बाद भयो। चुनाव, चुनाव जस्तो हुँदैन। चुनावको मतलव हुन्छ राम्रो, पढेलेखेका। देश दुनियाँ बुझेका नेताहरूलाई जिताउनु पर्ने। उनीहरूले नै हाम्रो भविष्य बनाउँछन्। तर, त्यसको उल्टो भइरहेको छ, उनले भने, नेताजस्तो भए पनि हुन्छन्। जोसँग धेरै पैसा छ, आजको दिनमा त्यो मान्छे नै ठूला नेता हुन्छन्। जुन गलत कुरो हो। उनको बोली यत्तिकैमा रोकिएन। उनले थपे, जसले टिकट किन्न र मतदातासँग भोट किन्ने हैसियत राख्छ, उसैलाई पार्टीले पनि टिकट दिन्छ। उसैले चुनाव पनि जित्छ। इमान्दार र भिजनरी नेतासँग पैसा छैन। त्यस्ताले चुनाव जित्नै सक्दैनन्। अनि देश कसरी बनोस् त। जनताले गैरजिम्मेवार नेताहरू चुनेका कारण युवाहरू दसैंजस्तो महान् पर्व छोडेर विदेश जानु परेको उनले पिडा पोखे। चुनावमा बोलेका कुरा पनि नेताहरू जितेपछि बिर्सिने गरेको उनले बताए। उनले थपे, चुनावमा सबैतिरको अवस्था यस्तै हो। जितेपछि यो गर्छु, त्यो गर्छु, युवाहरूलाई देशमै रोजगारी दिन्छु। तर, यसो भइरहेको छैन। विदेशबाट युवाहरू कमाएर पठाउँछन्, अनि नेताहरू बसेर देश लुटीलुटी खाइरहेका छन्। अनि उनीहरू अर्काको देश उडे  रोजगारी खोज्दै अर्काको देशमा युवाहरूले कहिलेसम्म भौंतारिरहनु पर्ने हो ? यसको उत्तर न नेतासँग छ न त सरकारसँग नै। सिरहाको सुखीपुर नगरपालिका२ का नूर मोहम्मद राइन सोमबार मध्यराति दोस्रो पटक विदेश उडे। केही आशा अनि धेरै निराशाका कथाव्यथाहरू बोकेर। उनी दुई महिनाअघि मात्रै छुट्टीमा स्वदेश आएका थिए। बिदा सकिएपछि फेरि उही पुरानो बाटो, अर्काको देश उडे। उनी भन्छन्, नेपालमा रोजगार छैन, छ त भोकमरीमात्रै। भोक मेटाउन विदेश जानुको विकल्प छैन। नूर मोहम्मद १४ वर्षदेखि वैदेशिक रोजगारीमा आउजाउ गरिरहेका छन्। परिवार पाल्नु र छोराछोरीको पठनपाठन गराउनु उनको मुख्य उद्देश्य हो। यसैका लागि खाडीमा पसिना बगाउन जान्छन्। उनी भन्छन्, राजनीति र नेताहरूप्रति चासो राखेर पनि के गर्नु, हामी जस्तालाई कसले गन्छ ? देशमा किन रोजगारी छैन, त्यो त मलाई थाहा छैन, यो कुरा नेता र सरकारलाई नै थाहा होला। दाजुभाइको पसिनामा हुर्किएको छ नूर मोहमम्दको १४ जनाको संयुक्त परिवार। विदेशबाट कमाएर हामी देशमा पठाउँछौं अनि हाम्रो घर अनि देश चलिरहेको छ, उनले भने, हामीले हाम्रै देशमा कहिले कमाउन पाउने हो ? आफ्नै कमाइले हाम्रो देश कहिले चल्ने हो ? खै त्यसको ठेगान छैन। नूर मोहम्मदले १४ वर्षयताका कुनै पनि चुनावमा भोट हाल्न पाएका छैनन्। चुनावका बेला हामी विदेशतिर हुन्छौं, उनले भने, के चाड आउँछ, कहिले आउँछ ? हामी त अर्काको देशमा पसिना बगाइरहेका हुन्छौं। यता परिवारलाई खल्लो हुन्छ। हाम्रो जीवन यसरी कति दिनसम्म चल्छ होला खै ? अन्नपूर्णसँग उनले दुःखेसो पोखिरहँदा प्रहरीले उनलाई बोलाए। आउनुस् भित्र। जाने बेला भयो। उनी आँखा टिलपिल पार्दै उतै लागे। उनीजस्ता थुप्रै दसैंको उल्लासमा देशको भुइँ छोडेर विदेश उडे। मोहम्मदसँग उनका १९ वर्षीय भतिजा अबु मोहमम्द राई पनि विदेश उडे। गरिबीका कारण अबुले पाँच कक्षामै पढाइ छाडे। गरिबीको व्यथा भुलाउन उनी कतार उडेका छन्। खाडी जान पनि उनले साहुबाट तीन लाख कर्जा लिए। १० धुर घडेरी साहुको नाममा पास गरेपछि बल्ल उनले ऋण पाए। गरिबी जिन्दगीले युवाहरू लखेटिरहेका छन् परदेशतिर। त्यसैको घानमा परेर कतार धकेलिएका छन् अबु। सोमबार राति अबु खिन्न मन पार्दै, आँसु पुच्छदै उडे परदेश। उनलाई बिदाइ गर्न एयरपोर्टमा आएका थिए बुवा एमडी जिहाबुल खान। उनी कांग्रेसको प्रदेश समितिको प्रचारप्रसार विभागका सदस्य हुन्। राजनीतिबारे उनको बुझाइ पनि गजबको छ। उनी भन्छन्, केही राम्रो काम गरौं अरूको कुरा छोडौं पार्टीकै नेता र मन्त्रीहरूले सुन्दैनन्। नेताहरूका आश्वासनका पोका सुनेर उनी पनि दिक्क रहेछन्। अनि, जिहाबुल खानले सम्झे मधेसका मुख्यमन्त्री सरोजकुमार यादवको एउटा भाषण। केही महिनापहिले मुख्यमन्त्री यादव खानको गाउँ आएका थिए। उनले भोजपुरीमा भनेका थिए, हम वादा करतानी सुनकोशीके कमलामे मिलाके सिँचाइके व्यवस्था करब (म प्रतिबद्धता गर्छु कि सुनकोशीलाई कमलामा मिलाएर सिँचाइको व्यवस्था गर्छु)। लगत्तै उनको मुख्यमन्त्री पद खोसियो। वर्षौंदेखि नेताहरू यस्तै भनेर मधेसका नागरिकलाई ठग्दै आएको उनी सुनाउँछन्। सिँचाइ अभावमा खेती नहुँदा जिल्लामै कृषि मजदुरले पनि काम पाउन नसकेको उनको भनाइ छ। गरिबलाई महँगीले लखेट्छ विदेश सिरहाको ब्रह्मपुरीमा नौरथाको उल्लास छ। जहाँ दुर्गा माताको विशेष पूजा लगाइएको छ। त्यो उमंग र रमझमको माहोलमा मिसिन जो कोही लालायित हुन्छन्। तर, ३६ वर्षीय सञ्जय महतो गाउँको उल्लासबाट टाढिएर परदेश गएका छन्। उनलाई नरमाइलो लागेको छ। उनी सोमबार विदेश उडे, दसैं पर्वको बीचमै। नेपालीलाई जति दसैं, तिहार, छठको महत्त्व हुन्छ त्यति विदेशीलाई हुन्न। हुनु पनि होस् त कसरी ? उनीहरूको बेग्लै संस्कार र संस्कृति छ। भिसा र टिकट जतिखेर आउँछ उतिबेलै जानुपर्छ। चाडपर्वलाई वैदेशिक रोजगारीले चिन्दैन, महतोले भने, के गर्ने जानै पर्छ । सबै मान्छे गरिबी अनि दुःख परेरै विदेश गइरहेका छन्। विदेश उड्न पनि उनीसँग पैसा थिएन। बल्लबल्ल २ लाख २० हजार जुटाए। त्यो पनि गाउँमा तमसुक बनाएर ऋण काढे। जीवनसंगिनी, दुई जना सन्तानको खुसीका लागि उनी विदेश उडे। उनी जम्माजम्मी कक्षा ५ पढेका छन्। उनी भन्छन्, मजबुरीले त्योभन्दा बढी पढ्न सकिन। खेती किसानीमा लागियो। सन्तानहरूलाई पढाउँदैछौं। महँगीको मारले उनी विदेश हानिएका छन्। उनी भन्छन्, देशमा थोरै कमाइ हुन्छ। पुग्दैन। महँगीले आकाश छोइसक्यो। त्यसैले धेरै कमाउन विदेश जानुबाहेकको विकल्प छैन। यसअघि पनि उनी वैदेशिक रोजगारीमा गएका थिए। तर, कम्पनी टुट्यो। काम पाइएन। बीचमै छाडेर आउनु परेको उनले सुनाए। उनी थप्छन्, थोरै पढाइको कुनै मोजर (भ्यालु) छैन। १० को अलि भ्यालु पनि छ। त्योभन्दा तलको त कुनै काम छैन। अब फेरि लेबरकै काम त पाउने हो हामीले आखिर विदेशमा पनि। पढेर नेपालमा के पाइन्छ ? रौतहटका नरेश पासवान पहिलो पटक कतार हिँडे। उनी भन्छन्, दसैंको बीचमा भिसा र टिकट आयो अनि जानु नै पर्यो। देशमा कहाँ छ त रोजगारी ? मान्छेहरू आईए, बीए पास गरेर पनि विदेशै जान्छन्। जति गरे पनि विदेशकै आशा छ। देशमा रोजगारी भएको भए कोही पनि विदेश नजाने उनको भनाइ थियो। पढेर पनि नेपालमा के पाइन्छ र ? उनले प्रश्न गर्दै भने, केही पाइँदैन। उनीसँगै थिए, उदयपुर बेल्टारका लालबहादुर कार्की। उनी पनि बडादसैंको मुखमै सोमबार राति साउदी उडे। उनले भने, सबैका आआफ्नै समस्या छन्। यहाँ बसेर रोजगार मिलेन, दसैंको मुखमा पनि विदेश जानै पर्ने भयो।"
"काठमाडौंबाट ओखलढुंगा जाँदै गरेको बस दोलखामा दुर्घटना, १५ जना घाइते","काठमाडौं : काठमाडौंबाट ओखलढुंगा जाँदै गरेको अरनिको यातायातको बस दोलखामा दुर्घटना भएको छ। दोलखा भीमेश्वर नगरपालिका८ चरङ्गेस्थित चरिकोटलामासाँघु सडक खण्डमा ओखलढुंगाको गाम्नाङटार जाँदै गरेको बाप्र३०१००६ ख०६३५ नम्बरको अरनिको बस अचानक ब्रेक फेल भएर दुर्घटना भएको जिल्ला प्रहरी कार्यालय दोलखाले जनाएको छ। प्रहरीका अनुसार बसमा सवार ३५ जना यात्रुमध्ये १५ जना घाइते भएका छन्। उनीहरुमध्ये १० जनाको च्छोरोल्पा अस्पताल र ५ जनाको सामुदायिक अस्पताल चरिकोटमा उपचार भइरहेको छ। यसैबीच, लिखु गाउँपालिकाकी उपाध्यक्ष अस्मिता थापाले प्रहरी र अस्पतालसँग समन्वय गरेर घाइतेको उपचार भइरहेको बताइन्। उनले हालसम्म घाइतेको रिफर गर्नुपर्ने अवस्था हालसम्म नदेखिएको जानकारी दिइन्।"
दसैंको सुगन्ध,"लु आए है, आए घरतिर आउँदै गरेका पाहुनालाई परैबाट ठम्याउँदै बुवा भन्नुहुन्थ्यो र ठीक पार्न थाल्नुहुन्थ्यो, अक्षता र जमरा अनि पाहुनालाई खुवाउन दही, चिउरा र केरा। बाख्राका पाठा झैं आँगनमा बुर्कुसी मार्न थाल्थ्यौं। मेरा र बहिनीहरूका एकै किसिमका नयाँ कपडा हुन्थे सेतो सर्ट र नीलो पेन्ट, त्यो एउटै कारण थियो कि दसैं सकिएपछि त्यही कपडा विद्यालयको ड्रेस होस्, फेरि अर्को किन्नु नपरोस्। त्यो थियो, गरिब बुवाको धनी सोच। पाहुनाको चहलपहलसँगै आमाका चुरा बज्न थाल्थे, मानौं ती कर्मयोगी संगीत हुन्। थरुनी दिदीले रङ भरेर ल्याइदिएको सनपाटको झल्ला बिस्तारै पल्टिन्थ्यो खाटमा, पाहुनालाई स्वागत गर्न। त्यो त्यसबेला डनलपभन्दा कम हुन्थेन। चकलेटी स्याउ र मालबाउ केरा पाहुनाका कोसेली बनेर भित्रिन्थे घरमा। आमा तिनैलाई चानाचाना बनाएर झर्के तालमा हरेक पाहुनाका हातमा पुर्याउनु हुन्थ्यो र हामी हुन्थ्यौं पाहुनालाई सर्बतपानी ओसार्ने। ए, लु हेर्दा हेर्दै यी पनि काम गर्ने भइसकेछन् आफन्तहरू भन्थे र मायाले प्याट्ट पार्थे गालामा। म नवदुलही झैं लजाउँथे र केहीबेर हराउँथे। पाहुनालाई बिदा गरिसकेपछि हामी पनि लाग्थ्यौं मेरो मामाघरतिर। बाटाभरि भेटिन्थे मानिसहरू लालीगुराँसझैं फुलेको निधारमा। पिङले खेलिरहेको हुन्थ्यो वृद्ध, वयस्क र बालकहरूसँग। लठारोको हात समाएर च च हुईं गर्दा म भने आफ्नो पालो कुर्दै, बहिनीहरूसँग हिसाब गर्दै हुन्थे कटकटिया दक्षिणा नोटको जुन मलाई जमरा, अक्षता र आशीर्वादभन्दा दोब्बर मूल्यवान् लाग्थ्यो र प्यारो पनि। अगेनामाथि तुर्लुङ बसिरहेको खसीका साँप्राबाट एकथान मासुको भुटन हामीलाई दिनुहुन्थ्यो हजुरआमा। भुटनको गन्ध, पसिनाले निथ्रुक्क भिजेको नयाँ कपडाबाट आएको गन्ध, शरीरको आफ्नै गन्ध र दही मिसिएको अक्षताबाट आएको गन्ध दसैंको सबैभन्दा मीठो सुगन्ध हुन्थ्यो।"
तिमीबिनाको दसैं,दसैं त एउटा बहाना मात्रै थियो तिमी मलाई देख्दा खुसी हुन्थ्यौ म तिमीलाई देख्दा खुसी हुन्थें दसैंमा सबभन्दा बढी हामी एकअर्काका खुसी साटासाट गथ्र्यौं यसपालिको दसैंमा मेरो खुसीमा सबभन्दा बढी खुसी हुने मेरो सबभन्दा प्रिय मान्छे तिमी हुने छैनौ मसित र म तिमीबिनाको बेस्वादे दसैं मनाउँदै छु तिमीलाई एउटा कुरा थाहा छ ? घरमा सबै कुरा हुनु तर आफ्नो सबैभन्दा प्रिय मान्छे नहुनु योभन्दा पीडादायी जीवनमा के होला ? यसपालि म घर पुग्दा आँगनको डिलबाट मलाई पर्खिरहने एकजोडी आँखा हुने छैनन मलाई देखेपछि धर्तीमै जून ओर्लिए झैं धपक्कै बल्ने एक थान अनुहार हुने छैन टीका र जमरा लगाउने बेलामा देवदूतका जस्ता औंलाहरू मेरो निधारमा कहिल्यै सल्बलाउने छैनन् अब त तिमी परदेशभन्दा पनि धेरै पर पुगेका छौ दूरदेश भन्दा पनि दूर पुगेका छौ यसपालि पनि छोराछोरी परदेश हुनेहरू बाढीपहिरोले घरबार लानेहरू पसिनाको विनिमय गर्न लाहुर जानेहरू यी कसैको घरमा पनि राम्रो दसैं आउँदैन सायद परदेशीहरू त एकदिन फर्किएलान् बाढीपहिरो पनि एकदिन रोकिएला तर बितेर गएका मानिसहरू यो धर्तीमा कहिल्यै फर्किने छैनन् तिमी गएपछि समयले धेरै काँचुली फेरिसकेको छ मानिसहरू धेरै फेरिइसकेका छन् गाउँ र सहर नचिनिने भएका छन् तर चाडबाड आएपछि मुटुमा चसक्क घोप्न आउने तीरजस्तो तिम्रो सम्झना अझै पनि उस्तै छ कसम ! दसैं आउँदै गर्दा तिमीलाई बेहद सम्झिरहेको छु दसैंको उपहार स्वरूप केही दाना आँसु पठाएको छु जहाँ छौ तिमी राम्ररी बस्नू है !
नाङ्लो बुनेरै मनग्गे आम्दानी,"भोजपुर : आधुनिकता बढेसँगै हिजोआज धेरैजसो जीवनशैलीहरू फेरिएका छन्। परम्परागत बाँसबाट बनेका नाङ्लो दैनिक प्रयोगमा आउने गाउँघरको लोकप्रिय सामग्री हो। तर जमाना र जीवनशैली फेरिए पनि हरेक घर, भान्साहरूमा नाङ्लोको लोकप्रियता अहिले पनि उत्तिकै छ। सोही परम्परागत शैलीको नाङ्लो बुन्ने र बेच्ने पेसा भोजपुरको दक्षिणी होम्ताङबासीको राम्रो आम्दानीको विकल्प बन्दै गएको छ। हतुवागढी गाउँपालिका होम्ताङका स्थानीय बासिन्दा परम्परागत पुख्र्यौली नाङ्लो बुन्ने पेसाबाट राम्रो आम्दानी लिँदै आएका छन्। हतुुवागढी गाउँपालिका ६, होम्ताङको साबिक १ नम्बर वडा लङ्खाका करिव ७५ घर, साबिक २ नम्बर वडा बिथाराका १ सय ६५ घर, साबिक ३ नम्बर वडाका लुम्बुवाका १ सय ३५ घर र हालको हतुवागढी गाउँपालिका ५, साबिक ४ नम्बर वडा सोया गाउँका करिब ४० घरपरिवार व्यावसायिक रूपमा नाङ्लो बुन्दै आएका छन्। सो क्षेत्रबाट वार्षिक साढे दुई करोड रुपैयाँबराबरको नाङ्लो बिक्री हुने गरेको छ। विशेषगरी भदौ, असोज र कात्तिक महिनामा सबैभन्दा बढी नाङ्लो उत्पादन तथा खरिदबिक्री हुने गरेको छ। दसैं, तिहार, छठलगायतका चाड विशेषमा नाङ्लोको बढी माग हुने हतुवागढी ६ का स्थानीय नाङ्लो व्यवसायी राजेन्द्र राईले बताए। उत्पादित नाङ्लो आफूसहित अन्य दुई जना मिलेर संकलनपश्चात् बाहिरी बजारमा पठाउँदै आएको उनले बताए। उनका अनुसार सो क्षेत्रबाट प्रतिमहिना १८ देखि २० हजार गोटासम्म नाङ्लो बाहिर निर्यात हुने गरेको छ। किसानले बनाएका नाङ्लो प्रतिगोटा १ सयदेखि १ सय १० रुपैयाँसम्म खरिद बिक्री हुने गरेको उनले बताए। हामीले पुर्खाको पालादेखि नाङ्लो बुन्ने पेसा गर्दै आएका छौं, गाउँघरमै बसेर मनग्गे आम्दानी हुने स्रोत बनेको छ, व्यवसायी राईले भने, यहाँबाट संकलित नाङ्लो प्रतिमहिना १९ देखि २१ हजार गोटासम्म बाह्य बजारमा पुर्याउँछौँ। यसरी मासिक २१ लाखबराबरको नाङ्लो निर्यात हुने उनले बताए। यो ठाउँमा नाङ्लोको बिक्रीबाट वार्षिक दुईदेखि २ करोड ५० लाखसम्म आम्दानी हुने गरेको छ। यस क्षेत्रका एक परिवारले मासिक न्यूनतम १ सय ५० देखि अधिकतम तीन सय वटासम्म नाङ्लो उत्पादन गर्दै आएका छन्। होम्ताङबवासीको राम्रो आम्दानीको स्रोतको रूपमा रहेको नाङ्लो बुन्ने व्यवसायलाई प्रवद्र्धन र विकास गर्न स्थानीय सरकारले पनि प्रोत्साहनका कार्यक्रम सञ्चालन गर्नु आवश्यक रहेको स्थानीय नाङ्लो व्यवसायी प्रकाश राईले बताए। यसको थप विकास तथा विस्तार गरेर थप व्यावसायिकता ल्याउनु आवश्यक रहेको उनको भनाइ छ। भन्छन्, यसबाट गाउँघरमा मनग्गे पैसा पनि भित्रिँदै आएको छ। यसलाई थप व्यावसायिकता र बजारीकरण गर्न स्थानीय सरकारले ध्यान दिनु आवश्यक छ। नाङ्लो बुनेरै जीविका चलाउने यस भेगका नागरिकको नाङ्लो बुन्ने पेसा नै एक मात्र भरपर्दो माध्यम हो। नाङ्लो बुनेर घर खर्च चलाउने गरेको स्थानीयवासी पूजा राईले बताईन्। पूजा राईले आफ्नो घरका तीनै जना परिवार नै नाङ्लो बुन्ने गरेको उनले सुनाइन्। परिवार मिलेर प्रतिमहिना १ सय ५० वटासम्म नाङ्लो तयार हुने गरेको उनी सुनाउँछिन्। राईले नाड्लोबाटै वार्षिक दुई देखि तीन लाखसम्म आम्दानी गर्ने गरेकी छन्। हाम्रो पुख्र्यौली पेसा नै यही नाङ्लो बुन्ने हो, म र मेरा परिवारका सबै सदस्य मिलेर नाङ्लो बुन्छौं, राईले भनिन्, हाम्रो मुख्य आम्दानीको स्रोत नै यही हो। खेतबारी थोरै छ। नाङ्लो घरबाट नै बिक्री हुन्छ। यसको बिक्रीबाट घरगर्जो राम्ररी नै टर्छ। हाम्रो क्षेत्रका प्रायः सबैले व्यावसायिक रूपमा नाङ्लो बुन्दै आएका छौं। नाङ्लो बनाउने व्यवसाय होम्ताङवासीको निकै राम्रो आम्दानीको स्रोतका रूपमा रहेकाले यसको व्यवसायीकरण र बजारीकरणको लागि स्थानीय सरकारले विशेष ध्यान दिने गाउँपालिका अध्यक्ष प्रेमकुमार राईले बताए। पुख्र्यौली तथा रैथाने पेसा रहेकाले यसको विकास, विस्तार तथा संरक्षणमा जोड दिइने उनले बताए। यो हाम्रो गाउँपालिकामा गरिने परम्परागत पुख्र्यौली पेसा हो। यो व्यवसाय यहाँका नागरिकको मुख्य आम्दानी स्रोतको रूपमा रहेको छ। यसको थप व्यवसायीकरणसँगै बजारीकरण गर्नु आवश्यक छ।, अध्यक्ष राईले भने। संकलित नाङ्लो धरान, इटहरी, विराटनगर, झापा हुँदै नेपालभरका विभिन्न क्षेत्रहरू र भारतीय व्यापारसम्म पुग्ने गरेको छ।"
"त्यो दसैं, यो दसैं","गाउँ बस्ती जन्मभूमि अनि हामी हुर्किएको यो प्रकृति अपार सौन्दर्यको निधि हो। यसले आफैंमा अनेकन ज्ञानविज्ञानको भण्डारण पनि गरेको छ। सहरबजारदेखि गाउँबस्तीसम्म पहिले र अहिले धेरै अन्तर आइसकेको छ। देशको राजनीतिक अवस्था र जनताका पीडाहरू आमन्नेसामन्ने उभिएका छन्भन्दा हुन्छ। हिजो सहरबजारले आफ्नो गतिमा विकास क्रममा ध्यान दिइरहेका थिए भने आज दुर्गम क्षेत्रमा पनि उस्तै विकासको दौड चलिरहेको छ। तर, देश खाली छ, रोजगारीको सिर्जना छैन। विकास क्षेत्रमा राम्रो तीव्रता छ तर देशमा युवा शक्ति छैन। रित्तिएका छन् गाउँबस्ती। उजाड हुन लागेका छन् खोलानाला, वनजंगल, नदीनाला, टार, बेंसी, उपत्यका, सबै खाली छन्। हिजो जस्तो छैन, देशको सुन्दरता। जो लोपोन्मुख अवस्थामा पुगिसकेको छ। हिजो पुस्तौंको कहानीमा, बाजेबराजुहरूको समयमा जस्तो आज यो प्रकृतिको धरातल धेरै फरक बनिसकेको छ। हिजोको पालेको वनजंगल खोलानाला कहानी हाम्रो बाजे पर बाजेले गर्ने मीठा कुराजस्तै सबैको प्रिय छ यो वनजंगल, खोलानाला र नदी झरनाहरू। उसको बगाइमा सबै ऋतु क्रमशः पोखिन आइपुग्छन्। वर्षात्देखि वसन्तसम्मका अनुभूतिका भिन्नभिन्न रङ लिएर ऊ वर्षौंदेखि यसरी नै बगिरहेका हुन्छन्। वसन्तको समयमा नदी सुशीतल शान्त बगिरहेको हुन्छ। वरपर भीरपहरा र वनजंगलमा पलाएका पालुवाको दर्शन गर्दै गन्तव्यतिर एक नासले ऊ हिँडिरहेको देखिन्छ। सायद नदीहरू वसन्तमा सर्वाधिक शान्त हुने गर्छन्। नदीको पानी यति सङ्लो हुन्छ कि भित्रका ढुंगा र बालुवा पनि प्रस्ट देखिन्छन्। तर, यो आजका मानिसको गलत कामको कारण भताभुंग भइसकेको छ। हिजोको जस्तो जनचेतना आजको दिनको मानिसमा बुद्धि पलाउन सकेको छैन। हिजो हरियाली भएको वनमा आगो लगायौ, ससाना रूखहरू कटानी गर्यौ गाईबस्तु छोड्यौ अब भोलि कसले सोचिदिने यो हामीले सोच्ने दिन आउन सकेको छैन। विगतलाई सम्झेर अहिले पनि गाउँ सम्झिँदा बहुतै नराम्रो लाग्छ। केही वर्षअघिको गाउँ फिर्ता ल्याउन पाए पनि हुने लागिरहन्छ। हुन त गाउँ त्यस्तै त भएको छ। न त्यो समय छ, न ती साथी, न ती मान्छे। दुर्गम ठाउँमा गाउँ भए पनि धेरै पछिसम्म पनि हाम्रो गाउँमा पानीको अभाव थिएन। घट्टबाट धान मकै कुटेर ल्याएको याद छ। चिउरा कुट्न गाउँभरिका मान्छे दुई घण्टाको बाटो भिजाएको धान बोकेर गएको धेरै भएको छैन। गाउँमा कसैको बिहे हुँदा टपरी गाँसेर लैजाने, दाउरा काटेर ल्याउने र बारीको पाटामा बसेर लस्कर लागेर भोज खाएको पनि एक दशक पुगेको छैन। तर आज गाउँमा न मान्छे छन्, न यसरी काम हुन्छ। शिशिर ऋतुमा समेत रमाइलो लाग्ने पहाडका डाँडाहरू अचेल झाडी नै झाडीले उराठ बनेका छन्। केवल मृत्युको पर्खाइमा रहेका बूढाबूढी गाउँ कुरेर बसेका छन्, यो देख्दा अचेल पटकपटक मन दुखिरहन्छ। हिजोको उमेरमा त्यो समयमा बचपनमा मसित खेल्ने सानाठूला कोही साथी पनि गाउँमा भेटिएनन्। अधिकांश त विदेश गइसके भने स्वदेशमा बस्नेहरू पनि सहरमा छन्। गाउँमा बसिरहँदा लुकीडुम, दौड, फुटबल, चुंगी र एकखुट्टे खेलेका हरेक ठाउँहरू पुनर्ताजगी भए। ठाउँ त त्यस्तै नै छ, अलिकति बढी विकास पुगेको मात्रै हो। तर, ती मान्छे, ती साथी, त्यो भावनात्मक सम्बन्ध भएका व्यक्ति कोही छैनन्। त्यतिका वर्षसम्म आफू खेले, हुर्के र पढेको गाउँमा कोही नभएपछि लाग्यो भौतिक विकासमा पनि भावना जोडिनुपर्ने रहेछ, भावना नजोडिएको विकास खासै अर्थपूर्ण नहुने रैछ। अर्काेतर्फ, गाउँमा मनाइने धेरै संस्कृति र संस्कारहरू पनि लोप हुँदै गएका छन्। अचेल दसैं तिहारमा गाउँमा पिङ हाल्ने चलन हटिसकेको छ भने हालेको ठाउँमा पनि पिङ खाली हुन थालेको छ। अर्काेतर्फ गाउँमा बिहेवारी हुँदा गाउँभरिका मानिस जुटेर विवाह सम्पन्न गर्ने चलन हराइसकेको छ। मोडर्न पार्टी प्यालेस र सहरको बसाइले गाउँमा गरिने धेरै संस्कार लोप भइसकेका छन्। गाउँमा मान्छे मर्दा लास लैजाने कोही छैनन्। तसर्थ अचेल मान्छेले होइन, लासले जलाउने मान्छे कुरेर बस्नुपर्ने बाध्यता छ। मन्दिर, घाट, पाटीपौवा र भवनहरू सबै माकुराको जालोले भरिएका छन्। विभिन्न नाच, पूजाआजा र पर्वहरू मानिसको अभावमै लोप भइरहेका छन्। कतिपय पर्यटकीय सम्भावना बोकेका स्थल र ऐतिहासिक महत्त्वका स्थानहरू समेत संरक्षणको अभावमा जीर्ण हुँदै छन्। अहिले गाउँमा विकास भने धेरै पुगेको छ। कुनै समय पानीको लागि घण्टौं धाएर गाग्रीमा पानी बोक्नु पथ्र्यो भने अहिले घरघरमा धारो छ। कुनै समय उत्पादन भएको दूध बेच्ने ठाउँ थिएन भने अहिले घरघरमै दूध लिने मान्छे आइपुग्छ। घण्टौं हिँडेर पुगिने ठाउँमा गाडीको सुविधाले २० मिनेटमै पुग्न सकिने भएको छ। घरनजिकै स्कुल छ, स्वास्थ्य संस्था छ। स्थानीय तहले पनि किसानलाई प्रोत्साहनका लागि धेरै कार्यक्रम ल्याएको छ। उन्नत जातका पशु दिनेदेखि विभिन्न तालिम र बिउबिजन गाउँमा सहजै पाइन्छ। आगोमा फू फू गरेर धुवाँ खाँदै पकाउनुपर्ने युगलाई ग्यास र इन्डक्सनले विस्थापित गरेको छ। उत्पादन भएका धान, मकै र तरकारी लिन घरमै गाडी आइपुग्छ। विडम्बना गाउँमा सुविधा पुगेको छ तर मान्छे कोही छैन। भएका युवा पनि निराश भएर बिदेसिएका छन्। अनि आफू पनि गाउँ पुग्दा विरक्त लाग्ने अवस्था बनिसकेको छ। हाम्रो देशका पहाडी जिल्ला भएर पनि अर्कोतर्फ गाउँमा शिक्षाको पनि उस्तै सुविधा पुगेको छ। विद्यार्थीलाई दिवाखाजाको व्यवस्था गरिएको छ भने धेरै दाताले स्कुलमा कपी, किताब र खेलकुदका सामग्री निःशुल्क वितरण गरिरहेका छन्। जबकि केही वर्षअघिसम्म हामी हाफछुट्टीमा लप्सी, अम्बा खोजेर खान्थ्यौं भने कतिपय साथीले कापीसमेत किन्न नसक्ने अवस्था थियो। गाउँमा बूढापाकाको भत्तालाई स्कुलको बोर्डहरू जोडेर चकले ब्ल्याकबोर्डमा लेखेर चौरमा समेत बसेर पढेको अनुभव छ। त्यत्ति हुँदा पनि विद्यार्थी भरिभराउ हुन्थे। घर बस्दा र घुम्न जाँदा लगाउने लुगासमेत स्कुल ड्रेस नै हुन्थ्यो। अहिले गाउँको स्कुलमा पनि सुविधासम्पन्न भवन बनिसकेको छ। कम्प्युटर, ह्वाइट बोर्ड, इन्टरनेट र प्राविधिक शिक्षकहरू पढाउन पुगेका छन्। हाम्रो समयमा जस्तो फोहोर शौचालय पनि छैन। सुविधा जति पुगे पनि स्कुलमा विद्यार्थी छैनन्। विद्यार्थीबिनाको स्कुल र सुविधाको पनि के अर्थ छ। गाउँमा कोही नभएर एउटा परिकल्पना जस्तै भएको छ। जति नै भ्रष्टचार गरे पनि तीनै तहकै सरकारले गाउँगाउँको बजेटमा बर्सेनि वृद्धि गरिरहेका छन्। मानिस नभएका ठाउँमा विकासमात्रै गरेर के गर्ने ? प्रयोग नै नहुने बाटो, विद्यार्थी नै नभएको स्कुलको भवन, पूजा गर्ने मानिस नआउने मन्दिर र खानेपानीका पाइप बिच्छाएर के गर्ने ? यी सबै भौतिक सुविधा प्रयोग गर्ने गाउँका युवा कोही छैनन्। जीविका चलाउन सबै मानिस बिदेसिएका छन्। अब सुविधा बढाउनेभन्दा पनि गाउँगाउँमा सुविधाको उपयोग गरेर विकास गर्ने नागरिकको खाँचो छ। सहरमा मात्रै केन्द्रित भएको बस्तीलाई गाउँगाउँमा पनि आकर्षित गर्ने खालका योजना ल्याउनु जरुरी छ। सो खालका अवसरहरू गाउँमा पुगे मात्रै अब युवा गाउँमा बस्छन्। अन्यथा, सामान्य भौतिक पूर्वाधारको विकासले मात्रै कोही पनि गाउँघरमा बस्ने अवस्था छैन। युवा आकर्षित हुने काम सरकारले नगरेसम्म गाउँको विकासले अर्थ नराख्ने भइसक्यो। समय धेरै परिवर्तन भइसकेको छ। एउटा पुस्ता सकिनेबित्तिकै गाउँहरू खाली बन्ने अवस्था आइसकेको छ। जसले गर्दा उत्पादन हुने जमिन बाँझिएको छ भने भएका युवाशक्ति सबै विदेशमै हुने सम्भावना बढेको छ। मानिस नभएका ठाउँमा विकासको सुविधा पुर्याएर मात्रै पनि त्यसबाट उपलब्धि केही हुने देखिँदैन। तसर्थ, गाउँको बसाइँसराइ रोक्न स्थानीयलाई आयआर्जनसँग जोड्ने, पर्यटन प्रवद्र्धन गर्ने, उद्योगधन्दा सञ्चालन गर्ने, स्रोतसाधनको पहिचान गरेर उपयोग गरी स्वरोजगार बनाउने कामतर्फ ध्यान दिनुपर्ने देखिन्छ। अन्यथा देशको अवस्था थप भयावह बन्ने देखिन्छ। जनताले रोजगारी आफ्नै देशमा हात पाखुरा गरेर आफूलाई राम्रोसँग छाक टार्न सकिने अवस्था छ। अब सबैले आफ्नो देशलाई आर्थिक विकास क्षेत्रमा जोड दिन देखिन्छ। हाम्रो गाउँ बस्ती जन्मभूमि अनि हामी हुर्किएको यो प्रकृति अपार सौन्दर्यको निधि हो। यसले आफैंमा अनेकन ज्ञानविज्ञानको भण्डारण पनि गरेको छ। प्रकृति जति आवरणमा सुन्दर छ, त्यति नै आन्तरिक रहस्य र शक्तिले पनि पूर्ण छ। नदीनाला, वनजंगल, पशुप्राणी, हिमालपहाड, छहराछाँगा र अनेकन बोटबिरुवाको समन्वयले प्रकृतिको शोभा यति शोभनीय बनेको हुन्छ। नदी, झरना हाम्रो मानव जीवनका सबैभन्दा प्रिय प्रतिविम्ब हुन्। हिमालको फेदबाट सागरको अतल गहिराइसम्मको यात्रा नै नदीको जीवनकहानी हो। वनजंगल खोलानाला र ठूला नदीहरूले यसबीचमा जेजस्ता अनुभूति सँगाल्छन्, ती सबै सागरमा समर्पण गर्नु प्रकृतिको मायाप्रेम नियति हो।"
आश्विन शुक्ल षष्ठी : कात्यायनीको पूजा आराधना गरिँदै,"काठमाडौं : आश्विन शुक्ल षष्ठीका दिन आज दसैँ घर वा पूजा कोठामा कात्यायनीको विधिपूर्वक पूजा आराधना गरिँदै छ । प्रत्येक वर्ष आश्विन शुक्ल षष्ठीका दिन कात्यायनी देवीको विधिपूर्वक पूजा आराधना गर्ने वैदिक सनातनी परम्परा छ । कुनै समय देवताहरुको कार्यसम्पादन गर्न भगवती देवी कात्यायन ऋषिका आश्रममा अत्यन्त सुन्दरी कुमारीका रुपमा अवतार लिइछन् । उनको बाल सौन्दर्यबाट मुग्ध भएर कात्यायन ऋषिले पुत्रीका रुपमा स्वीकार गरेछन् । यसैले यिनको नाम कात्यायनी भएको विभिन्न पौराणिक ग्रन्थमा उल्लेख गरिएको छ । कात्यायनीको प्रतिमा लक्षणमा शार्दूल वाहन भएकी, दानव घातिनी, हातमा खड्ग लिएकी, एउटा चुल्ठो भएकी, कानमा जपापुष्प (एक प्रकारको फूल) तथा यार्लिङ लगाएकी, गधामा बसेकी, नग्न, ठूलठूला ओठ भएकी र शरीरमा तेल घसेकी हुन्छिन् भनेको पाइन्छ । यस्ती देवीको आज विशेष पूजा आराधना गरिन्छ । नवरात्रका अवसरमा देवीको आराधना गरी पूजा गरेमा शक्ति, ऐश्वर्य र विद्या प्राप्त हुने धार्मिक विश्वास छ । दुर्गा पक्ष समेत भनिने दसैँको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौँथो दिन कुष्माण्डा, पाँचौं दिन स्कन्दमाता, छैटौँ दिन कात्यायनी, सातौँ दिन कालरात्रि, आठौँ दिन महागौरी, र नवौँ दिन सिद्धिदात्रीको पूजा आराधना गर्ने गरिन्छ । यीनै नौवटा दुर्गाका रुपलाई नवदुर्गा पनि भनिन्छ ।"
