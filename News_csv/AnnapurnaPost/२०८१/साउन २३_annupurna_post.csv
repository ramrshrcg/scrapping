शीर्षक,विवरण
हसिनाले हल्लाएको लोकतन्त्र,"बंगलादेशकी शक्तिशाली प्रधानमन्त्री शेख हसिना वाजेदले देश छाडेर भाग्नु परेको छ। गएको जनवरीको आमचुनावबाट उनलाई अपार जनमत मिलेको थियो। तर त्यही जनमतको कदर गर्न नसक्दा प्रधानमन्त्रीले शासनको पूर्णकार्यकाल बिताउन पाउनु त परै देशमै बस्न सक्ने अवस्था रहेन। लोकतन्त्र भनेको जनमतको कदर हो, मतादेशको आडमा जनमतको अपमान र दमन होइन भन्ने सन्देश बंगलादेशमा विगत एक महिनादेखि जारी जनविद्रोहले दिएको छ। त्यसैले नै पछिल्लोपटक तेस्रोपटकका निम्ति निर्वाचित प्रधानमन्त्री वाजेदले कार्यकालको एक वर्षमात्रै पूरा गर्न नपाउँदै सोमबार हेलिकोप्टर चढेर देश छाड्नु परेको हो। अब उनको इतिहास विश्वमै सबैभन्दा धेरै समय प्रधानमन्त्री भएकी महिलाको रूपमा मात्रै रहेन, निरंकुश, तानाशाही शासकको अवशानको इतिहास भएको छ। लगातार १५ वर्षदेखि शासन सत्तामा एकछत्र राज गरेकी हसिनाले महिना दिनअघि सुरु विद्यार्थी आन्दोलनलाई सम्बोधन गर्नु साटो दमन गर्दा नै देश छाड्ने परिस्थितिमा उनी पुगिन्। सरकारी जागिरमा आरक्षणविरुद्ध भनेर देखिएको जनप्रदर्शन खासमा भित्रभित्र हसिनाविरुद्ध विकसित जनमतको विस्फोट थियो। हसिना विरोधी प्रदर्शनको आगोको अत्यधिक प्रज्ज्वलनशील इन्धन उनको निरंकुश र तानाशाही शासन र देशमा बढ्दो भ्रष्टाचार, बेरोजगारी र महँगी थियो। बंगलादेशका राष्ट्रपिता शेख मुजिबुर रहमानकी छोरी हुन् हसिना। बाबुको त्यही विरासतबाट राजनीतिमा आउँदा सद्भावको मत पाएकै हुन्। तर सत्ताले उनलाई भ्रष्टमात्रै बनाएर क्रूर तानाशाही नै बनायो, त्यसैले त तीन सय जनाको ज्यान जाने गरी प्रदर्शन हुँदा पनि राजीनामा गर्ने वा देशलाई सम्बोधन गर्नपट्टि लागिनन्। आन्दोलन दबाउने चेष्टामात्रै गर्दाको परिणाम विद्रोह झन्झन् चर्कियो। प्रतिपक्ष दलहरूले बहिष्कार गरेको निर्वाचनलाई पनि मान्यता दिलाएरमात्रै उनी सत्तामा ढसमस्स भइनन्, सत्ताकै आडमा आफ्नो दल अवामी लिगका कार्यकर्तामात्रै पोस्ने र आसेपासे पुँजीवादको पालनकर्ता भइन्। आर्थिक विकासको जसलाई उनको लोकतन्त्र विरोधी चरित्र र प्रवृत्तिले छोप्यो। पत्रकार, नागरिक अगुवाहरूमाथिको धरपकड, विपक्षी आवाजमाथिको दमनले अन्तर्राष्ट्रिय छविसमेत धुमिल बनाएकी हसिनाले देश छाड्दा पनि जनताले सन्तोषको सास फेरेको देखिन्न। उनलाई कानुनको कठघरामा उभ्याउने र त्यहाँको सैनिकले भनेको अन्तरिम सरकार अमान्य हुने विद्रोही अगुवाहरूको आवाज भनेको उनीहरू लोकतन्त्रकै पक्षमा रहेको द्योतक हो। केही समयअघि श्रीलंका राष्ट्रपति निवाससम्म घुसेर जनताले गरेको विद्रोहकै शैलीमा बंगलादेशमा पनि जुन आन्दोलन भयो, त्यसबाट संसारभरका शासकहरूले पाठ लिन जरुरी छजो कसैलाई शासनमा पुर्याउन सक्ने जनताले नै जस्तै तानाशाहलाई पनि क्षणभरमै सत्ताच्युत गर्न सक्छन्, लोकतन्त्रमाथि धावा बोल्ने शासकले देशै छाडेर पनि भाग्नुपर्ने हुन सक्छ। बंगलादेशमा तत्काललाई निरंकुश तानाशाहको बहिर्गमन त भएको छ, तर लोकतन्त्र संकटमै छ। हामी भन्छौंबंगलादेशमा छिटोभन्दा छिटो शान्तिपूर्ण, धाँधलीरहित र निष्पक्ष निर्वाचन हुनुपर्छ। त्यहाँ चाँडै लोकतन्त्रको पुनस्र्थापना भएर बंगलादेशी जनताले चाहेको अमनचैन, सुशासनसहित विधिको व्यवस्था चल्नुपर्छ।"
स्वकीय सचिवको पत्रका भरमा ४२ करोड रकमान्तर,"जनकपुरधाम : मधेस प्रदेशको एक मन्त्रालयका स्वकीय सचिवले पठाएको पत्रको आधारमा अर्थ मन्त्रालयले ४२ करोड रकम रकमान्तर गरेको खुलेको छ। मधेस प्रदेश सरकारका तत्कालीन उद्योग, पर्यटन तथा वनमन्त्री सुनिता यादवको निजी सचिवालयको लेटरहेडमा स्वकीय सचिवले लेखेको पत्रका आधारमा ४२ करोड ६० लाख १० हजार रुपैयाँ रकमान्तर गरेको खुलेको हो। २०७९ चैत १५ गते तत्कालीन मन्त्री यादवका स्वकीय सचिवले मन्त्रालयका सचिवलाई लेखेको पत्रका आधारमा रकमानान्तर गरेको पाइएको हो। यसरी स्वकीय सचिवले अनाधिकृत रूपमा निजी सचिवालयको लेटर हेडको दुरुपयोग गरी पत्र लेखेको सोमबार मधेस प्रदेश संसद्मा पेस गरिएको एक प्रतिवेदनमा उल्लेख छ। तर, स्वकीय सचिवको नाम भने प्रतिवेदनमा खुलाइएको छैन। आर्थिक वर्ष २०७९८० मा तत्कालीन अर्थमन्त्री सञ्जयकुमार यादवले आफूखुसी रकमानान्तर गरी योजना बेचेको आरोप लागेपछि प्रदेशसभाबाट विशेष संसदीय छानबिन समिति गठन गरिएको थियो। सोही समितिले सोमबार उक्त प्रतिवेदन संसद्मा पेस गरेको हो। प्रतिवेदनमा भनिएको छ, स्वकीय सचिवले लेखेको पत्रको आधारमा मन्त्रालयले रकमान्तर गर्नु अनाधिकृत हो। सरकारको कार्य विभाजन नियमावलीविपरीत मठ मन्दिर, सामुदायिक भवन, प्रवेशद्वार, कम्पाउन्ड वाल निर्माणका लागि उक्त रकम रकमान्तर गरेको पाइएको हो। रकमान्तर गरिएको रकम मन्त्रालयले भू तथा जलाधार व्यवस्थापन कार्यालय सिरहा, लहान र रौतहटलाई पठाएको देखिन्छ। पर्यटनसँग सम्बन्धित बजेट तथा योजना भए पनि तत्कालीन वन तथा वातावरण मन्त्रालयअन्तर्गत रहेको भू तथा जलाधार व्यवस्थापन कार्यालयबाट काम गराइनु नियमसम्मत नभएको प्रतिवेदनमा उल्लेख छ। त्यतिमात्र होइन, अर्थ मन्त्रालयले २०८० असार २२ गतेसम्म विभिन्न मन्त्रालयबाट रकमान्तरका लागि आएको पत्रअनुसार रकमान्तर गरेको जनाएको छ। अर्थ मन्त्रालयमा दर्ता नै नभएको पत्रलाई कसरी आधार मानेर रकमान्तर गरियो ? दर्ता हुनु अघिको मितिमा नै निर्णय समेत भएको देखिन्छ। सरकारी निर्णय प्रक्रिया सरलीकरण निर्देशिका २०६५ को विपरीत हुने देखिन्छ, प्रतिवेदनमा उल्लेख छ। बजेट विनियोजनमा रकम थपघटमधेस प्रदेशको अर्थ मन्त्रालयले मन्त्रालयहरूको सुरुको बजेट विनियोजनमा रकम थपघट गरेको पाइएको छ। २०८० असार १८ गते भौतिक पूर्वाधार विकास मन्त्रालयको चलानी नं १६७० र १६७१ को पत्र र २०८० असार ५ गतेको शिक्षा तथा समाज कल्याण मन्त्रालयको चलानी नं २९४ को पत्रले अर्थ मन्त्रालयमा दर्ता नै नगरी रकमान्तर गरी पठाएको प्रतिवेदनमा उल्लेख छ। प्रतिवेदनमा भनिएको छ, भौतिक पूर्वाधार विकास मन्त्रालयबाट प्राप्त फाइल अर्थ मन्त्रालयमा २०८० असार १३ गते दर्ता भएको तर १२ गतेको मितिमा नै अर्थ मन्त्रालयले रकमान्तरसम्बन्धी निर्णय गरेको छ। साथै मन्त्रालयहरूले आफ्नो अधिकारभन्दा बाहिर गएर प्रतिष्ठान, आयोग र बोर्डहरूलाई रकमान्तर गरेको देखियो। आर्थिक वर्षको अन्तिममा अर्थ मन्त्रालयले बजेट रकमान्तर गरेको देखिएको छ। यसबाट सम्पादित कार्यको गुणस्तर नहुने र उपलब्धिसमेत गुम्ने प्रतिवेदनमा उल्लेख छ। साथै रकमान्तर गर्नुपर्ने भएमा दोस्रो र तेस्रो त्रैमासिकमा मात्र मापदण्ड बनाई कार्यान्वयन गर्दा उपयुक्त देखिने सुझाव दिइएको छ। प्रतिवेदनमा भनिएको छ, आर्थिक वर्षको सुरुदेखि नै बजेट खर्च कार्यान्वयन नगर्ने तथा अन्तिम समयमा आएर विनियोजित बजेट अन्य शीर्षकमा रकमान्तर गरी खर्च गर्ने परिपाटी देखियो। यस्ता परिपाटीलाई अन्त्य गरिनुपर्छ। कार्यविधि मिचेर अनियमिततामधेसका तत्कालीन अर्थमन्त्री सञ्जयकुमार यादवले ससर्त अनुदान र विशेष अनुदान रकममा कार्यविधि मिचेर अनियमितता गरेको पाइएको छ। कतिपय स्थानीय तहहरूले पत्र पठाएर ससर्त अनुदान माग गर्दासमेत अर्थ मन्त्रालयले ससर्त अनुदान उपलब्ध नगराएको र अन्य स्थानीय तहले माग गरेको अनुदान, कार्यक्रम, योजनाभन्दा भिन्न शीर्षकमा अनुदान पठाएको छानबिनमा खुलेको हो। प्रतिवेदनमा आर्थिक सुशासन कमजोर हुने र प्रदेश सरकारको लगानीसमेत उपलब्धिमूलक नहुने काम गरेको देखिएको उल्लेख छ। प्रतिवेदनमा भनिएको छ, अर्थ मन्त्रालयले निर्णय नै नगरिकन ससर्त अनुदानको रकम कतिपय स्थानीय तहहरूमा पठाएको देखियो। साथै कतिपय स्थानीय तहहरूलाई निर्णय गरेका योजनाहरू समेत नपठाएको देखियो। आर्थिक वर्षको बीचमा नयाँ योजना तथा कार्यक्रम मन्त्रालयले स्वीकृत गरी थप बजेट माग गर्ने परिपाटी बजेटको सिद्धान्त विपरीत हो। संसदले अनुमति दिएको भन्दा फरक र नयाँ कार्यक्रममा बजेट विनियोजन गर्नु कानुनी हिसाबले गलत हो। २०८० साउन १ गतेदेखि लागू हुने गरी सांसद उपेन्द्र महतोको संयोजकत्वमा गठित छानबिन समितिको म्याद दुई महिनामात्र रहे पनि २०८१ असार मसान्तसम्म पटकपटक म्याद थप गरिएको थियो। समितिमा दीपेन्द्रकुमार ठाकुर, नागेन्द्रप्रसाद साह, राजकुमार गुप्ता, शम्भुकुमार साह, जवाहरप्रसाद कुशवाहा, कनिश पटेल, कञ्चन बिच्छा, विमला अन्सारी तरन्नुम, उर्मिलादेवी सिंह सदस्य थिए।"
किन ओरालो लाग्यो माओवादी ?,"काठमाडौं : बेला यस्तो थियो ढुंगै माओवादी, माटै माओवादी। सदन, सडक र सत्ता जता हेर्यो, उतै माओवादी। अर्थात् देश नै माओवादीमय थियो। कांग्रेस र एमाले जस्ता (संसद्वादी) दल त कति फुच्चे, कति फुच्चे। माओवादीको रापतापले रन्किएको थियो २०६४ को पहिलो संविधानसभा। नहोस् पनि किन ? माओवादीको आकार यति ठूलो थियो कि कांग्रेस र एमाले मिल्दा पनि माओवादी जति नपुग्ने। सशस्त्र विद्रोह (बुलेट) छोडेर आएको माओवादी ब्यालेट बाट पनि जनअनुमोदित थियो। संविधानसभामा एजेन्डा नयाँ, नेतृत्व नयाँ। जनतामा आशा र भरोसा उस्तै। तर, रापताप अनुसार न संविधान निर्माणको नेतृत्व लियो, न सत्ता नै ढंगले चलाउन सक्यो। न एजेन्डा बोक्न सक्यो, न जनताका पक्षमा काम गर्न सक्यो। उल्टै पहिलो संविधानसभामा भाँडभैलो को अवस्था उत्पन्न भयो। संविधान नबनाई माओवादी नेतृत्वको सरकार (डाबाबुराम भट्टराई प्रधानमन्त्री भएकै बेला) संविधानसभा विघटन। दोस्रो संविधानसभा निर्वाचन गराउन प्रधानन्यायाधीशको नेतृत्वमा सरकार। पहिलो संविधानसभामा माओवादीलाई हात्ती आकारमा पठाए पनि काम गर्न नसकेको भन्दै जनतामा तीव्र असन्तुष्टि र आक्रोश थियो। त्यसैकारण ०७० मा भएको दोस्रो संविधानसभा निर्वाचनमा माओवादीको आकार जनताले निकै खुम्च्याइदिए। पहिलोबाट एकैपटक तेस्रो दलमा झर्यो माओवादी। त्यस यता माओवादी झन्झन् खुम्चिँदै गएको छ। २०६२६३ को दोस्रो जनआन्दोलन सफलता यताका १९ वर्षमा अधिकांश समय माओवादी सत्ता र शक्तिमा रह्यो। तेस्रो दलबाट भने माथि उठ्न सकेन। तेस्रो भए पनि कहिले कांग्रेस त कहिले एमालेको काँध चढेर सत्ताको स्वाद लिन थालेपछि दुई दल मिलेर हाल सरकार सञ्चालन गइरहेका छन्। ३२ सिटे माओवादी उछिट्टिएर प्रतिपक्षको बेञ्चमा पुगेको छ। ०६४ को पहिलो संविधानसभामा २२९ सिट जितेको माओवादी ०७० को निर्वाचनमा ८३ सिटमा सीमित भयो। ०७४ को प्रतिनिधिसभा चुनावमा ५३ सिटमा खुम्चिएको माओवादी ०७९ मा ३२ सिटमा झर्यो। राजनीतिक विश्लेषक श्याम श्रेष्ठ जनतासँग एक प्रकारले सम्बन्ध विच्छेद गरेकाले माओवादी कमजोर हुँदै गएको बताउँछन्। सत्तामा पुगेपछि जनताबाट टाढियो, श्रेष्ठ भन्छन्, जनताको मुद्दा लिएर माओवादी सडकमा वा सरकारमा भएको भए लोकप्रिय हुन्थ्यो। सरकारमा माओवादीले गतिलो काम गर्यो भन्ने पनि छैन। सडकमा हुँदा पनि माओवादी जनताको मुद्दा लिएर आएन। यसै कारणले माओवादी झन्झन् खुम्चिँदै गयो। माओवादी भित्रको भ्रष्टीकरणले पनि झन्झन् कमजोर बन्दै गएको उनको भनाइ छ। माओवादी अब सक्किने कि सच्चिने ?०७९ को निर्वाचनबाट जम्मा ३२ सिट जिते पनि माओवादी डेढ वर्ष जस्तो सत्तामा रह्यो। कहिले कांग्रेसको सहयोगमा त कहिले एमालेको वैशाखीमा। माओवादी अध्यक्ष प्रचण्डले ३२ सिटको जादु आफूसँग रहेको बताएका थिए। तर, त्यो जादु धेरै टिकेन। डेढ वर्षमा प्रचण्डले चारपटक विश्वासको मत लिए। असार २८ गते चौथो पटकमा भने असफल भए। अनि माओवादी सदनको प्रतिपक्षी दल बन्न पुग्यो। गएको दुई दशकमा माओवादी दोस्रोपटक सत्ता बाहिर पुगेको हो। ०७२ सालमा पनि केही महिना माओवादी सत्ता बाहिर पुगेको थियो। सत्ता बाहिर आएको माओवादी सक्किने कि सच्चिने भन्ने बहसमा छ। हालै पाँच दिनसम्म चलेको पदाधिकारी बैठकमा नेताहरूले विस्तृत रूपमा पार्टीभित्रका समस्या, जनताको मुद्दा, पार्टीको विचार, सिद्धान्त र अन्तर्राष्ट्रिय परिस्थितिबारे पार्टी अध्यक्षलाई ध्यानाकर्षण गराएको उपमहासचिव गिरिराजमणि पोखरेलले बताए। माओवादीले पार्टीको विशेष महाधिवेशन गर्ने तयारी पनि गरेको छ। पदाधिकारी, स्थायी समिति, केन्द्रीय कमिटी, केन्द्रीय निकायहरू हुँदै विशेष महाधिवेशनमा जाने पदाधिकारी बैठकमा छलफल भएको थियो। उपमहासचिव पोखरेल भन्छन्, माओवादीको अबको बाटो के ? भन्ने विषयमा मार्ग चित्र बनेपछि विशेष महाधिवेशन हुन्छ। स्थायी कमिटी र केन्द्रीय कमिटीले त्यो मार्ग चित्र बनाउँछ। यसका लागि दस्तावेजहरू बनाउँछौं। बैठकमा अर्का उपमहासचिव हरिबोल गजुरेलले तोकिएको भन्दा धेरै संख्यामा पदाधिकारी मनोनयन गरेकोमा आपत्ति नै जनाए। उनले हालका पार्टी पदाधिकारी र कमिटी विघटन गरेर नयाँ ढंगले जान पार्टी नेतृत्वलाई आग्रह गरेका थिए। उपमहासचिव पोखरेल भन्छन्, विधान अधिवेशनबाट हामीले विधान बनायौं। विशेष महाधिवेशनबाट चुन्ने र चुनिने प्रक्रिया लागू हुन्छ। अब बन्ने पार्टीको दस्ताबेजबारे माथिल्लो कमिटीका नेताहरू मात्रै बोलेर नपुग्ने पोखरेल बताउँछन्। ग्रासरुटसम्म छलफल र बहस गर्नुपर्ने उनले बताए। अब कता जान्छ माओवादी ?सत्ताबाट बाहिरिएपछि अब माओवादीको भूमिका संसद् र सडकमा कस्तो हुन्छ ? राजनीतिक वृत्तमा बहस सुरु भएको छ। माओवादी भने आफ्ना विचार, सिद्धान्त, एजेन्डा र अब के गर्ने ? बारे छलफलमा जुटेको स्कुल विभाग प्रमुखसमेत रहेका उपमहासचिव पोखरेल बताउँछन्। नेपाली विशेषताको समाजवादका बारेमा पार्टीभित्र छलफल हुन्छ, उनी भन्छन्, कार्यकर्तामा आधारित पार्टी बनाउने भनेका छौं। पहिला क्याडरबेस कार्यकर्तामा आधारित पार्टी थियो। अब मासबेस क्याडर पार्टी बनाउने नीति लिएका छौं। उनका अनुसार शान्तिपूर्ण ढंगबाट जनआन्दोलन र प्रतिस्पर्धाको बाटोबाट समाजवादतिर जाने पार्टीले उद्घोष गरिसकेको छ। आउँदो निर्वाचनमा माओवादीले एक्लै चुनावमा जाने निर्णयसमेत गरेको छ। ०८४ को चुनाव पनि हाम्रो अगाडि छ। आफ्नै खुट्टामा उभिने गरी पार्टी निर्माणको प्रक्रियामा जान्छौं, स्कुल विभाग प्रमुख पोखरेल भन्छन्। समाजवादको आधारहरू तयार गर्ने, अहिलेसम्मका उपलब्धिलाई रक्षा गर्ने, राष्ट्रियताको रक्षा गर्ने, शान्ति प्रक्रियाको कामलाई पूरा गर्ने र सामाजिक, सांस्कृतिक, आर्थिक रूपान्तरणको कामलाई मुख्य काम बनाउने गरि अघि बढ्न खोजेका छौं। नेपाली राजनीति र पार्टीहरू गम्भीर मोडमा पुगेको नेता पोखरेलको बुझाइ छ। विश्व राजनीतिको प्रभाव नेपालमा परेको छ। यसैको वरिपरि माओवादी नेतृत्वको सरकार ढालिएको हो, उनी भन्छन्, यी सबै पक्षलाई लिएर जनता र कार्यकर्ताहरूमा जान्छौं। मुद्दाको दृष्टिकोणले जनतामा जाने र पार्टी निर्माणको दृष्टिकोणले कार्यकर्तामा जाने पार्टीको योजना रहेको उनी सुनाउँछन्। माओवादीका केन्द्रीय सदस्य तथा प्रतिनिधिसभा सदस्य माधव सापकोटाले संसद्मा माओवादीले सशक्त प्रतिपक्षको भूमिका निर्वाह गर्ने बताए। अब हामी जनताको पक्षमा सदनलाई प्रभावकारी बनाएर अगाडि जान्छौं, सापकोटाले भने। माओवादी कमजोर हुनुको यस्तो छ कारण शान्ति समझौतायता माओवादी निरन्तर सत्ता र शक्तिमा छ। तर, माओवादी निरन्तर कमजोर, भ्रष्टीकरण, सिद्धान्त र विचारविहीन र प्रभावहिन बन्दै गएको राजनीतिक विश्लेषक श्याम श्रेष्ठ बताउँछन्। उनका अनुसार भन्नका लागि मात्रै माओवादीसँग विचार र सिद्धान्त भयो। उसले सिद्धान्त अनुसारको व्यवहार गरेन। समाजवादी सिद्धान्त अपनायो। तर, समतामूलक शिक्षा, स्वास्थ्यलगायत क्षेत्रमा कामै गरेन। उनी भन्छन्, धनीका लागि एक खालको स्कुल र अस्पताल छ, गरिवका लागि अर्को खालको छ। यो भनेको वर्गीय विभाजन हो। समाजवादले त्यस्तो त भन्दैन। माओवादीले भट्याउने एउटा कुरा, गर्ने अर्को कुरा भयो। सर्वसाधारण जनताको मुद्दा लिएर देशमा बोल्ने पार्टी नै नरहेको उनी सुनाउँछन्। जनता र देशलाई जहाँनिर दुःखेको छ त्यहाँ समात्ने नेता र पार्टी नै भएन। त्यो पार्टी भएर माओवादी निस्कन सक्छ त ? त्यो कुरामा उसले पुनर्विचार गर्नुपर्ने बताउँदै उनी थप्छन्, माओवादी पार्टीभित्र सिद्धान्त र व्यवहार बीचको जो अनमेल छ त्यो ठूलो परिमाणमा छ। यता पार्टीका बौद्धिक नेता भनेर चिनिने पोखरेल शान्ति प्रक्रियाको पहिलो दिनदेखि आर्थिक रूपान्तरणको कामलाई मुख्य एजेन्डा बनाउन नसक्नु ठूलो कमजोरी भएको बताउँछन्। आत्मनिर्भर अर्थतन्त्र बनाउने दिसामा सँंगसँगै जान सकिएन। हाम्रो ध्यान अलि बढी राजनीतिमा गयो। संक्रमण काललाई छोट्याउँदै मुलुकलाई संविधान दिने कुरा तिर लाग्यौं, उनी भन्छन्, आर्थिक रूपान्तरणको महाअभियान चलाउनु पर्थियो त्यहाँ कमीकमजोरी भयो।उत्पादनको क्षेत्रमा काम गर्न अभियान नचलाइकन नहुने ठाउँमा पार्टी पुगेको उनी जिकिर गर्छन्। उनी सुनाउँछन्, समाजवादको आधार तयार गर्नु भनेको सामाजिक न्याय, सुशासन र समृद्धिसँग सबै पक्षलाई जोड्दै देशभित्रै रोजगारी दिने गरि जानुपर्छ। एमाले पार्टीसँग एकीकरण गर्नेदेखि चुनावअघि नै गठबन्धन गर्ने निर्णयका कारणले पार्टी कमजोर भएको पार्टीको निष्कर्ष छ। चुनाव अगाडि गठबन्धन गर्नु ठीक थिएन। नेकपाको कडीलाई जोड्न एमालेसँग मिलेर सरकार बनायौं, त्यहाँ पनि धोका पाइयो, पार्टी प्रवक्ता अग्नि सापकोटाले भने, अहिले आफ्नो शक्ति बनाउने, पार्टी बनाउने, जनआधारलाई सुढृढ गर्ने र सदनमा सशक्त प्रतिपक्षको भूमिका खेल्ने निर्णय गरेका छौं। भ्रष्टीकरणको दिशामा नेताकार्यकर्ता भ्रष्टाचार जस्ता कुशासनको विरुद्ध टाउकोमा कफन बाँधेर युद्ध लडेका माओवादीहरू सुन कान्डमा मुछिए। छोरालाई बचाउन नेताहरू लागे। भ्रष्टाचार, चाकरी र परिवारवादले माओवादी गन्हाएको फेरि सुनाउँछन् राजनीतिक विश्लेषक श्रेष्ठ। माओवादीभित्र भ्रष्टीकरण, दलालीकरण चरम रूपमा देखा परेको छ। एक थोकमा मात्रै होइन धेरै थोकमा यस्तो रोग देखा परेको हो, श्रेष्ठ भन्छन्, सुन कान्ड, भुटानी शरणार्थी कान्डमा माओवादी नेताहरूका परिवारजनहरू नै संलग्न रहेको भेटियो। पक्राउ परेका छोराहरूलाई बचाउका लागि बाउहरू ने लागेको त छर्लंगै देखियो। यस्ता देखा नपरेको भित्रभित्रै कति होला। फागुन ३, २०८० मा सम्पन्न विधान सम्मेलनबाट पार्टीभित्र शुद्धीकरण अभियान चलाउने माओवादीले नीति लिने अधिवेशनबाट निर्णय गरेको थियो। निर्णय गरेको ६ महिना बितिसक्दा पनि कार्यान्वयन हुन सकेको छैन। पार्टीका भ्रष्ट नेता तथा कार्यकर्ताको सम्पत्ति छानबिन गर्ने कुरा बैठकमा चर्को रूपमा उठेको थियो। पार्टी नेतृत्व सरकारमा गएकाले पार्टीको शुद्धीकरण अभियान प्रभावित भएको माओवादी नेता माधव सापकोटा दाबी गर्छन्। उनी भन्छन्, अब छिट्टै पार्टीको बैठकमा शुद्धीकरणबारे छलफल हुन्छ। माओवादीभित्र कसरी पस्यो खाओवादी ? चैत ३, २०८० सम्पन्न भएको विधान अधिवेशनमा माओवादी भित्रको भ्रष्टीकरणबारे चर्को बहस भएको थियो। त्यो बेला अधिकांश नेताकार्यकर्ताले पार्टीभित्रका खाओवादीले गर्दा पार्टी बदनाम भएको टिप्पणी गरेका थिए। केन्द्रीय सदस्य भवानी खड्का पार्टीमा माफिया, दलाल, पुँजीपति वर्गको घुसपैठ भएको बताउँछिन्। जसविरुद्ध लड्नुपर्ने थियो। उनीहरू नै हावी भएपछि पार्टीमा एक किसिमले क्यान्सर नै लाग्यो, खड्काले भनिन्, अब माओवादी सकिने कि सच्चिने ? भन्ने प्रश्न आयो। माओवादीको भेषमा रहेका खाओवादीहरूको छानबिन गरी कारबाही गरिनुपर्छ अनि मात्रै पार्टी स्वच्छ बन्छ। पार्टी निर्माणको आधार, बाटो र भविष्य निर्धाण गर्न नयाँ सिराबाट नेतृत्व हिँड्न सक्नुपर्ने उनको भनाइ छ। पहिला कार्यकर्तामा आधारित क्याडरबेस पार्टी थियो। अब मासबेस क्याडर पार्टी बनाउने नीति लिएका छौं। गिरिराजमणि पोखरेल, उपमहासचिव पार्टीलाई रूपान्तरित, गतिशील, जनतासँग जोडिएको जीवन्त पार्टी बनाउनुपर्छ। सबै नेताहरू जनता र पार्टीतिर फर्किनुपर्छ । माधव सापकोटा, युवा नेता हालका पार्टी पदाधिकारी र कमिटी विघटन गरेर नयाँ ढंगले जानुपर्छ। पार्टी विधि र पद्धतिमा नगएसम्म उँभो लाग्न सक्दैन।  हरिबोल गजुरेल, उपमहासचिव शान्ति प्रक्रियापछि माओवादी मूलधारमा आयो। त्यसपछि पार्टीबाट एकपछि अर्को नेताहरू प्रचण्ड पथका कारण बाहिरिए। जो लामो सशस्त्र संघर्षबाट आएका थिए। बाबुराम भट्टराई, नेत्रविक्रम चन्द विप्लव, मोहन वैध जस्ता वरिष्ठ क्रान्तिकारी नेताले प्रचण्डको साथ छोडे। त्यसपछि माओवादीमा दलाल, पुँजीपति वर्ग, माफियाहरूले प्रवेश पाएका थिए। पार्टीभित्रका इमान्दार, निष्ठावान् नेताकार्यकर्ताहरू ओझेलमा परे। अनि पार्टीमा दलाल र पुँजीपति वर्गको हावी भएको त्यो बैठकमा चर्चा चुलिएको थियो। पार्टीभित्रैका भ्रष्टाचारी, मिटरब्याजी, क्रसर माफिया र स्वार्थी समूहलाई कार्यकर्ताहरूले खाओवादीको संज्ञा दिँदै आएका छन्। अर्का केन्द्रीय सदस्य राजु खड्का भन्छन्, शान्तिकालमा आएपछि माओवादीको चरित्रमाथि नै प्रश्न उठेको छ। माओवादीले वर्गीय राजनीति र विचार छोडेकाले ओरालो लागेको उनले बताए। उनले भने, माओवादीले पछाडि फर्केर आफ्नै विगत र कामलाई आलोचनात्मक ढंगले संश्लेषण गर्नुपर्छ। प्रचण्ड किन जनतामा जान चाहन्छन् ? जनतासँगको टुटेको सम्बन्धको कडी जोड्का लागि माओवादी पार्टी अध्यक्ष प्रचण्ड देशभरि जाने मनसाय बनाएका छन्। म एकपल्ट देशैभरि गएर जनतासित एकाकार हुन चाहन्छु। जनताको सुःख दुःख बुझ्ने, सुन्ने इच्छा छ, पदाधिकारी बैठकमा पार्टी अध्यक्ष प्रचण्डले बोलेको कुरालाई उद्दृत गर्दैपार्टी प्रवक्ता अग्नि सापकोटा भन्छन्, परिस्थिति असाध्य जटिल र पेचिलो छ। एक खालको सन्देश दिएर हामी सरकार छोडेका छौं। नेता पोखरेल जनतामा माओवादीले गरेका कामहरू प्रचार गर्न पार्टीले अभियान चलाउने बताउँछन्। उनका अनुसार संविधान बनाउनेदेखि सरकारमा हुँदासम्म माओवादीले गरेका सुशासन, सामाजिक न्याय, समृद्धि, विकासबारे जनताका माझमा छलफल गरिनेछ। यस्तै, लोडसेडिङ अन्त्यदेखि शिक्षा, स्वास्थ्यको क्षेत्रमा गरेको रूपान्तरण, स्वास्थ्य बिमा, निःशुल्क शिक्षा ऐन, मौलिक हकको काममा बारे जनतामा प्रचार गरिने उपमहासचिव पोखरेलले बताए। उनी भन्छन्, हामीले गरेका राम्रा काम र कमीकमजोरीलाई लिएर जनतामा जान्छौं। जनताको कुरा सुन्ने हो। गल्ती भएको छ भने आत्मलोचना गर्ने हो। अन्तर्घातको रोगले थलियो माओवादी अन्तर्घातको रोगले माओवादी कमजोर मात्रै बनेको छैन। एक प्रकारले थला नै परेको छ। पार्टी भित्रको गुट उपगुटले पार्टी संरचना नै कमजोर बनेको छ। त्यसको असर गत निर्वाचनहरूमा प्रसस्त देखियो। ०७९ सालमा सम्पन्न स्थानीय, प्रदेश र प्रतिनिधिसभा सदस्यको निर्वाचनमा माओवादी भित्रैबाट घातअन्तर्घात भएको पार्टीको बैठकले नै निष्कर्ष निकालेको थियो। छानबिन समितिले पनि प्रतिवेदनमा उल्लेख गरेको छ। तर, पनि पार्टी नेतृत्व पंक्ति दोषीलाई कारबाही कदम चालेको देखिँदैन। स्थानीय तहको चुनावमा घातअन्तर्घात गर्नेहरूमाथि छानबिन समिति गठन भएर पार्टी अध्यक्ष प्रचण्डलाई ०७९ भदौं ६ गते प्रतिवेदन पनि दिएको थियो। तर, त्यो दराजमा थन्काइएको छ। छानबिन समितिका संयोजक टंक राईले बुझाएको प्रतिवेदनमा भनिएको छ, माओवादी केन्द्रका नेता तथा कार्यकर्ताले विपक्षी पार्टीका उम्मेदारसँग मोटो रकमको लेनदेन गरेर आफ्ना पार्टीको उम्मेदवारलाई पराजित गरायो। एक वर्ष बित्न लाग्दा पनि त्यो प्रतिवेदनमाथि पार्टी अध्यक्षले कारबाही बढाएको छैन। यसले पनि इमान्दार कार्यकर्ताहरूको मनोबल खस्किएको केन्द्रीय सदस्य राजु खड्का बताउँछन्। अनुशासनको बाँध भत्काउनेहरूलाई पार्टीबाट निष्कासन गर्नसम्मको सिफारिस गरेको थियो। त्यसैगरी ०७९ मंसिर ४ मा भएको प्रदेशसभा र प्रतिनिधिसभा सदस्यको निर्वाचनमा पनि स्थानीय तहको निर्वाचनमा पार्टीमा लागेको अन्तर्घातको पुरानै रोग झनै बल्झिएको थियो। जित्ने धेरै ठाउँमा माओवादीले पराजयको सामना गर्नु परेको थियो। माघ २१, २०७९ मा भएको पार्टी बैठकले संसदीय निर्वाचनमा नेता तथा कार्यकर्ताहरू विपक्षीसँग आर्थिक लेनदेन गरेर पार्टीलाई कमजोर बनाइरहेकाबारे निष्कर्ष निकालेको थियो। अन्तर्घातीहरूलाई कारबाही गर्न पार्टी कार्यालय पेरिसडाँडामा अझै पनि उजुरीको चाङ छ। अन्तर्घातको विषयमा अध्ययन गर्न नेताहरूको टोली जिल्ला तहमै खटाइने भनिएको थियो। त्यो पनि कुरैमा सीमित भयो। एकल नेतृत्व, चुलिँदो असन्तुष्टि पुष्पकमल दाहाल प्रचण्डले पार्टीको नेतृत्व गरेको ३५ वर्ष बढी भयो। पार्टीको एकल नेतृत्व प्रचण्डको हातमा रहेकाले पार्टीभित्र तीव्र असन्तुष्टि पनि छ। साउन १७२२, २०८० मा भएको केन्द्रीय समितिको चौथो बैठकमा पार्टी अध्यक्ष प्रचण्डको कार्यशैलीमाथि प्रश्न उठाउँदै विधि र नीति मिचिएकाले पार्टी सकिने बाटोमा रहेको चर्को कुरा उठेको थियो। प्रचण्डले नेताहरूलाई फकाए, अन्तिममा प्रचण्ड जिन्दावाद, श्रद्धेय अध्यक्ष कमरेड प्रचण्डलालसलाम भन्दै नारा लगाएर नेताहरू बाहिरिएका थिए। राजनीतिक विश्लेषक श्रेष्ठ राजनीतिक दलको विगत सुनाउँदै भन्छन्, सबै पार्टीमा बर्सौंदेखि एकल नेतृत्व छ। एकल नेतृत्व नेपालको रोग नै हो। नयाँ पुस्ताका मान्छेलाई नेतृत्वमा आउनै दिइँदैन। यो गम्भीर समस्या हो। यो सबै पार्टीको साझा समस्या रहेको उनी सुनाउँछन्। माओवादीमा प्रचण्डको विकल्प खोज्न बहस उठेको ? भन्ने प्रश्नमा माओवादीका केन्द्रीय सदस्य माधव सापकोटा भन्छन्, राम प्रसादको ठाउँमा श्यामप्रसाद फेरेर पार्टीभित्रको तमाम समस्या हल हुँदैनन्। व्यक्ति परिवतर्नको कुरा सहायक कुरा हो। आजको आवश्यकता र सन्दर्भमा माओवादीले आफ्नो विचारलाई कसरी हाइलाइट गर्न सक्छ, विकसित तुल्याउन सक्छ ? भन्ने कुरामा मुख्य छलफलको विषय रहेको नेता सापकोटा बताउँछन्। पार्टीलाई रूपान्तरित, गतिशील, जनतासँग जोडिएको जीवन्त पार्टी बनाउनुपर्छ। सबै नेताहरू जनता र पार्टीतिर फर्किनुपर्छ, उनी भन्छन्, जनताका आलोचना र गुनासोहरूलाई सुन्ने र जनताको भावनाअनुसार पार्टीलाई रूपान्तरित बनाएर अगाडि जानुपर्छ। विचार मिल्नेसँग पार्टी एकीकरण गर्ने माओवादीले शक्ति आर्जन गर्नका लागि समाजवादी मोर्चाको सहारा लिने रणनीति तय गरेको छ। समाजवादी मोर्चालाई बलियो बनाउँदै विचार मिल्नेसँग सहकार्य गर्दै पार्टी एकीकरण गर्ने रणनीति माओवादीले लिएको छ। पार्टीका केन्द्रीय सदस्य माधव सापकोटाका अनुसार विचार, कार्यशैलीसँग सहकार्य गर्दै माओवादी जान्छ। खासमा समाजवादी मोर्चालाई प्रभावकारी बनाउने, आवश्यकताअनुसार मोर्चालाई एकतामा समेत लैजाने तयारी गरिन्छ। दायरालाई फराकिलो बनाउँदै वामपन्थीहरूलाई मूलधारको पार्टी बनाउनुपर्छ। विचार मिल्नेसँग सहकार्य गरे पार्टी एकता गर्दै जान्छौं। अर्कोतिर पार्टीभित्रका खराब प्रवृत्ति, आचरणका विरुद्ध निर्ममतापूर्वक आत्मसमीक्षा गर्दै अघि बढ्छौं, उनी भन्छन्। कम्युनिस्ट पार्टीको एकतापछि जनताले झन्डै दुईतिहाइ भोट दिएका थिए। त्यसलाई हामीले रक्षा गर्न सकेनौं। त्यो रक्षा गर्न नसकेको कुरालाई समीक्षा गर्दै दोस्रोपटक हामीले एमालेसँग समीकरण बनाएका थियौं, सापकोटाले भने, एमालेसँग परसम्म जाने समझदारी बनेको थियो। त्यो तोडेर एमालेले कांग्रेससँग नयाँ समीकरण बनायो। त्यसैले अब नयाँ ढंगबाट वामपन्थी आन्दोलनलाई अगाडि बढाउनुपर्ने आवश्यकता रहेको उनी सुनाउँछन्। सुशासनको डर र भयले भ्रष्टहरू मिले पुष्पकमल दाहाल प्रचण्ड, अध्यक्ष, नेकपा माओवादी केन्द्र आउने दिनमा माओवादी पार्टीलाई गतिशील पार्टीका रूपमा नयाँ ढंगबाट रूपान्तरण गर्छौं। ०८४ मा एक्लै चुनाव लडेर जित्ने उद्देश्यका साथ पार्टीमा छलफल चलिरहेको छ। हामीले सरकार छोडेर विजेताका रूपमा निस्केका छौं। सरकारमा जानेहरू हारेर पसेका छन्। हामी जनतासँग जोडिएका छौं, हामी हाम्रो मुद्दासँग जोडिएका छौं। हामी वर्ग र समुदायसँग जोडिएका छौं। सुशासन, सामाजिक न्याय र समृद्धि एवं आर्थिक विकासको पक्षमा गम्भीरताका साथ पहल गर्दा गर्दै सुशासनको डर र भयका कारणले भ्रष्टहरू मिले भनेर अहिले बच्चाबच्चाले जानकारी पाएको छ। यो हाम्रो निम्ति संगठन सुढृढ र विस्तार गर्ने एउटा ठूलो आधार मिलेको छ। त्यस कारण हामी उत्साहका साथ पार्टी निर्माणका अभियानमा लाग्छौं।"
"सहमतिको प्रतिवेदन शान्ति प्रक्रियाको अन्तिम कोशेढुङ्गा हो, टीआरसी विधेयक चालु अधिवेशनबाट पारित हुन्छ : प्रधानमन्त्री ओली","काठमाडौं : प्रधानमन्त्री केपी शर्मा ओलीले संक्रणकालीन न्यायसम्बन्धी (टीआरसी) विधेयकलाई कानुनी आधार दिन कुनै अन्योल र द्विविधा नभएको दाबी गरेका छन्। प्रधानमन्त्री तथा मन्त्रिपरिषद्को कार्यालय, सिंहदरबारमा आयोजित कार्यक्रममा प्रधानमन्त्री एवम् एमाले अध्यक्ष ओलीले शान्ति प्रक्रियाको अन्तिम किस्ताका रुपमा कार्यदलको सहमतिको प्रतिवेदन प्राप्त भएकाले अब कानुन बनाउन कुनै अन्योल नभएको दाबी गरेका हुन्। उनले संसद्को चालु अधिवेशनबाट सर्वसम्मतिका साथ विधेयक पारित गराउने प्रतिबद्धता व्यक्त गरे। हामीले थालेको शान्ति प्रक्रिया र त्यसको अन्तिम किस्ताका रुपमा रहेका यी कार्यहरुलाई सम्पन्न गर्न कानुनलाई संशोधन गर्नुपर्ने अवस्थामा पीडितमैत्री विषयलाई ध्यान दिएर सहमति भएको छ। पीडादायी विगतबाट हामी गुज्रियौँ। देशमा हिंसात्मक द्वन्द्व भयो। देशलाई ठुलो क्षति भयो। सकारात्मक परिवर्तन पनि भयो तर शान्ति प्रक्रियालाई हामीले टुङ्गोमा लानुपर्ने थियो। हिंसाका सबै अभ्यासहरुलाई सहमतिबाट शान्ति प्रक्रियामा ल्याइसकेपछि अब त्यसका अवशेषहरु रहन आवश्यक छैन।, ओलीले सर्वोच्च अदालतबाट भएका फैसला, अन्तर्राष्ट्रिय मान्यता र पीडितमैत्री विषयलाई ध्यान दिइएको दाबी गरे। प्रधानमन्त्री ओलीले भने, हाम्रो सम्मानित सर्वोच्च अदालतबाट भएका फैसला, अन्तर्राष्ट्रिय मान्यता र पीडितमैत्री विषयलाई ध्यानमा राखेर यो सहमति भएको छ। शान्ति प्रक्रियामा यो कोशेढुङ्गा सावित भएको छ। फेरि भविष्यमा यस्तो द्वन्द्व नहोस् भन्नका लागि यी विधेयक ल्याइएका हुन्। विधेयक पारितसँगै हामी आपसी परामर्श र सहमतिमा आयोग गठनलगायतका काममा तत्काल लाग्नेछौँ। उनले विगतमा विभिन्न अभ्यास भए पनि अब लोकतन्त्र आइसकेको स्थितिमा हिंसा र विधिबिहीनताको बाटो आवश्यक नभएको स्पष्ट पारे। उनले लोकतन्त्रलाई जीवनपद्धति मानेर चल्नुपर्छ भन्नेमा सरकार स्पष्ट भएको जनाउँदै लोकतन्त्रका लागि लडेकाहरु भएकाले संघीय लोकतान्त्रिक गणतन्त्रको रक्षा र प्रभावकारी कार्यान्वयनका लागि आफू अघि बढ्ने पनि बताए। तीन प्रमुख दलका शीर्ष नेतासमक्ष बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकका सम्बन्धमा गठित राजनीतिक कार्यदलले आज प्रतिवेदन हस्तान्तरण गरेको हो। नेकपा (एमाले) का अध्यक्ष ओली, नेपाली कांग्रेसका सभापति शेरबहादुर देउवा, नेकपा (माओवादी केन्द्र) का अध्यक्ष पुष्पकमल दाहाल प्रचण्ड लाई कार्यदलले प्रतिवेदन बुझेका हुन्। प्रतिनिधिसभामा दर्ता भई सभाको कानुन, न्याय तथा मानव अधिकार समितिमा विचाराधीन रहेका ती विधेयकका मुख्य सवालमा सहजीकरण र छलफल गरी निकालिएको निचोडको प्रतिवेदन बुझाइएको हो। कार्यदलमा कांग्रेसबाट गृहमन्त्रीसमेत रहेका रमेश लेखक, एमालेबाट प्रमुख सचेतक महेश बर्तौला र माओवादी केन्द्रबाट जनार्दन शर्मा रहेका थिए। मेलमिलापको विषय, सशस्त्र द्वन्द्वमा अङ्गभङ्ग भएकाहरुको क्षतिपूर्ति, सजायका विषयमा पीडितमैत्री भई सहमति निकालिएको गृहमन्त्री लेखकले जानकारी दिए।"
नेपालीले आफ्नो विवाद आफैँ समाधान गर्न सक्छन् भन्ने युनिक सन्देश विश्वलाई दिएको छ : देउवा,"काठमाडौं : नेपाली कांग्रेसका सभापति शेरबहादुर देउवाले तीन दलबीच भएको सहमतिले नेपालको शान्ति प्रक्रियालाई नेपाली आफैँले समाधान सक्षम छन् भन्ने सन्देश दिएको बताएका छन्। सिंहदरबारमा आयोजित कार्यक्रममा संक्रणकालीन न्यायसम्बन्धी (टीआरसी) विधेयकमा सहमति जुटाउन गठित कार्यदलमा भएको सहमतिको प्रतिवेदनलाई बुझ्दै उनले नेपालीले आफ्नो विवाद आफैँले समाधान गर्न सक्छन् भन्ने उदाहरण दिएको बताएका हुन्। पूर्वप्रधानमन्त्री देउवाले भने,टीआरसीमा देखिएको विमतिका विषय समाधान गर्न गठित कार्यदलले नेपालीले आफ्नो विवाद आफैँले समाधान गर्न सक्छन् भन्ने युनिक सन्देश दिइ विश्वलाई अनुकरणीय उदाहरण दिएको छ। उनले सहमति कार्यान्वयनमा सहमति मिलोस् भन्ने कामना गरेका छन्। उनले सहमति गर्न प्रयास गर्ने कार्यदलका सदस्यहरुलाई धन्यवादसमेत दिए। तीन प्रमुख दलका शीर्ष नेतासमक्ष बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकका सम्बन्धमा गठित राजनीतिक कार्यदलले आज प्रतिवेदन हस्तान्तरण गरेको हो। नेकपा (एमाले) का अध्यक्ष ओली, नेपाली कांग्रेसका सभापति शेरबहादुर देउवा, नेकपा (माओवादी केन्द्र) का अध्यक्ष पुष्पकमल दाहाल प्रचण्ड लाई कार्यदलले प्रतिवेदन बुझेका हुन्। प्रतिनिधिसभामा दर्ता भई सभाको कानुन, न्याय तथा मानव अधिकार समितिमा विचाराधीन रहेका ती विधेयकका मुख्य सवालमा सहजीकरण र छलफल गरी निकालिएको निचोडको प्रतिवेदन बुझाइएको हो। कार्यदलमा कांग्रेसबाट गृहमन्त्रीसमेत रहेका रमेश लेखक, एमालेबाट प्रमुख सचेतक महेश बर्तौला र माओवादी केन्द्रबाट जनार्दन शर्मा रहेका थिए। मेलमिलापको विषय, सशस्त्र द्वन्द्वमा अङ्गभङ्ग भएकाहरुको क्षतिपूर्ति, सजायका विषयमा पीडितमैत्री भई सहमति निकालिएको गृहमन्त्री लेखकले जानकारी दिए।"
हिंसात्मक द्वन्द्वलाई अन्त्य गरी बृहत शान्ति सम्झौता भएको १८ वर्षपछि टीआरसीमा मुख्य दलबीच सहमति,"कार्यदलले विभिन्न चार विषयमा सहमति जुटाउँदै प्रतिवेदन तयार पारेको छ। काठमाडौं : प्रधानमन्त्री केपी शर्मा ओलीले नेपाललाई शान्त बनाउन सबै पक्षको साथ र सहकार्य जरुरी रहेको बताएका छन्। तीन प्रमुख दलका शीर्ष नेतासमक्ष बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकका सम्बन्धमा गठित राजनीतिक कार्यदलले आज प्रतिवेदन बुझेपछि सहकार्यका साथ अघि बढ्ने बताएका हुन्। विधेयक पारितसँगै आपसी परामर्श र सहमतिमा आयोग गठनलगायतका काममा तत्काल लाग्ने उनको भनाई छ। ओलीले हिंसात्मक द्वन्द्वलाई अन्त्य गरी बृहत शान्ति सम्झौता भएको १८ वर्षपछि संक्रमणकालीन न्याय सम्बन्धी विधेयकमा आज मुख्य दलहरूबीच सहमति भएको उल्लेख गरे। हिंसात्मक द्वन्द्वलाई अन्त्य गरी बृहत शान्ति सम्झौता भएको १८ वर्षपछि संक्रमणकालीन न्याय सम्बन्धी विधेयकमा आज मुख्य दलहरूबीच सहमति भएको छ। एमाले अध्यक्षसमेत रहेका ओलीले सामाजिक सञ्जालमार्फत भने,संसद्को यसै अधिवेशनबाट विधेयक पारित भएपछि त्यस अनुरुपका आयोग बन्नेछन् र पीडादायी विगतलाई हामी शान्तिमा बदल्ने छौं। नेपाललाई शान्त बनाउन सबै पक्षको साथ र सहकार्य जरुरी छ। सहकार्यका साथ हामी अघि बढ्ने छौं। बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकका सम्बन्धमा देखिएका विवादमा सहमति खोज्न शीर्ष तीन दलले राजनीतिक कार्यदल गठन गरेका थिए। कार्यदलले विभिन्न चार विषयमा सहमति जुटाउँदै प्रतिवेदन तयार पारेको छ। कार्यदलले मानव अधिकारको गम्भीर उल्लङ्घनको परिभाषा,मेलमिलापको लागि स्वतन्त्र सहमति हुन नसकेका घटना,सशस्त्र द्वन्द्वमा जोडिएका तथा प्रभावित व्यक्तिहरू र मृत्यु भएका, घाइते तथा अपाङ्ग भएका सुरक्षाकर्मी वा निजका परिवार र घटी सजायको माग दाबीका सम्बन्धमा सहमति गरेको हो।"
सुदूरपश्चिममा कर संकलन सुचारु गर्न अध्यादेश ल्याइँदै,"धनगढी : सुदूरपश्चिममा कर संकलन गर्न सरकारले अध्यादेश ल्याउने भएको छ। आर्थिक मामिला मन्त्रालयको प्रस्तावमा मन्त्रिपरिषदले सुदूरपश्चिम सामयीक कर संकलन सम्बन्धी अध्यादेश २०८१ ल्याउन लागेको हो। आर्थिक मामिला मन्त्रालयका सचिव झलकराम अधिकारीले सुदूरपश्चिम सामयीक कर संकलनसम्बन्धी अध्यादेश २०८१ को मस्यौदा तयार भइसकेको र बिहीबार विहान ९ बजेको मन्त्रिपरिषदको बैठकमा पेस हुने बताए। तत्कालीन मुख्यमन्त्री दीर्घबहादुर सोडारी नेतृत्वको सरकार अल्पमतमा परेपछि असार १ गते संसदमा प्रस्तुत भएको बजेट पास हुन नसकेपछि साउन १ गते देखि सुदूरपश्चिम प्रदेशमा बजेट शून्यताको अवस्था आएको थियो। बजेट पास नभएपछि प्रदेश सरकारले उठाउने यातायात कर, लिखित पाससम्बन्धी कर, स्थानीय तहहरूले लिने मनोरञ्जन कर लगायतको कर संकलन कार्य शून्य भएको थियो। जसकारण प्रदेश सरकारलाई दैनिक एक करोडको राजश्व घाटा भइरहेको थियो। प्रदेश सरकारले वर्षमा झण्डै सवा २ अर्व राजश्व संकलन गर्दै आएको प्रदेश कोष तथा लेखा नियन्त्रक कार्यालयले जनाएको छ। विदाका दिनबाहेक कर संकलन हुने दिनहरू अनुसार दैनिक १ करोडको हाराहारीमा राजश्व घाटा भइरहेको प्रदेश कोष लेखा नियन्त्रक बाशुदेव जोशीले बताए। प्रदेश सरकारले ल्याउन लागेको अध्यादेशमा गत आर्थिक वर्षकै करका दरहरू राखिएका छन्। यसपाली प्रस्तुत भएको बजेटमा यातायात करमा केही संसोधन गरिएको भएपनि, बजेट पास नभएकाले तत्कालका लागि अध्यादेशमा पुरानै करका दरहरू समावेश गरिएको आर्थिक मामिला मन्त्रालयका सचिव झलकराम अधिकारीले बताए। अध्यादेश ल्याउनकै लागि बुधबार संसदको विशेष अधिवेशन पनि अन्त्य गरिएको छ। निवर्तमान मुख्यमन्त्री दीर्घबहादुर सोडारीले संसदको बजेट अधिवेशन अचानक अन्त्य गर्न लगाएपछि काँग्रेस एमालेका एक चौथाई संसदहरूले विशेष अधिवेशन माग गरेका थिए। बजेट अधिवेशन अन्त्य भएको चार दिनपछि अवथा साउन ८ गते प्रदेश प्रमुख नजिर मियाले प्रदेश सभाको विशेष अधिवेशन आह्वान थिए। प्रदेश सभाको विशेष अधिवेशनमा प्रदेशमा आएको बाढी पहिरो र प्राकृतिक प्रकोपका बारेमा छलफल भएको थियो। बुधबारको बैठकले असारमा आएको बाढी पहिरो पीडितलाई तत्काल राहत र क्षतिपूर्ति दिनका लागि सरकारलाई निर्देशन दिने प्रस्ताव पारित गरेको छ। बाढी पहिरो पीडितलाई तत्काल राहत र क्षतिपूर्ति दिनका लागि सरकारलाई निर्देशन दिने प्रस्ताव पारित गर्दै सभामुख भीमबहादुर भण्डारीले विशेष अधिवेशन अन्त्य गरेका थिए। सभामुख भण्डारीले बुधबार नै प्रदेश प्रमुख मियालाई अधिवेशन अन्त्य भएको जानकारी पत्र पठाउन प्रदेश सभा सचिवलाई निर्देशन समेत दिएका थिए। असार मसान्तभित्र बजेट पारित हुन नसकेका कारण सुदूरपश्चिममा सरकारले कर उठाउन र खर्च गर्नसमेत पाएको थिएन। हालै कांग्रेसएमाले गठबन्धन सरकारले पूर्णता पाइसके पनि नयाँ बजेट तयार भइसकेको छैन। त्यसैले प्रदेशसभा अधिवेशन अन्त्य गरेर सुदूरपश्चिम प्रदेश सामयीक कर सम्बन्धी अध्यादेश २०८१ ल्याउन लागिएको हो। बुधबारको मन्त्रिपरिषदको बैठकमा अध्यादेश पे; गर्ने तयारी गरिएको भए पनि प्रदेश प्रमुखले बुधबारको राति १२ बजेदेखि विशेष अधिवेशन अन्त्य गरेकाले बिहीकनर विहान ९ बजे क्याबिनेट बोलाइएको मुख्यमन्त्री तथा मन्त्रिपरिषदको कार्यालयले जनाएको छ। अध्यादेश आएपछि साउन १ गते देखि रोकिएको कर संकलनको कार्य सुचारु हुनेछ भने रोकिएको सरकारी सेवा पनि सुचारु हुन्छ, आर्थिक मामिला मन्त्रालयका सचिव अधिकारीले भने। सरकारले कर संकलन सुचारु भएपछि केही दिनको समय लगाएर पूर्वरूपमा प्रतिस्थापन बजेट ल्याउने तयारी पनि गरेको छ।"
मोहन वैद्यमा पुरातनवादी चिन्तन देखियो : धर्मेन्द्र बास्तोला,"काठमाडौं : नेपाल कम्युनिष्ट पार्टी (बहुमत)का महासचिव धर्मेन्द्र बास्तोलाले मोहन वैद्यमा पुरातनवादी चिन्तन देखिएकाले क्रान्तिकारी कम्युनिस्ट पार्टीसँगको एकता असफल भएको बताएका छन्। बुधबार काठमाडौंमा पत्रकार सम्मेलन गर्दै बास्तोलाले एकताका क्रममा संकिर्णवादी, पुरातनवादी रुझान देखा परेकाले वैद्य नेतृत्वको क्रान्तिकारी कम्युनिस्ट पार्टीसँगको एकता असफल भएको बताए। पुर्याउन मान्यताको खारेजी गर्नु तथा राजनीतिक कार्यदिशा र कार्यनीतिमा व्यापकरूपान्तण गर्ने लक्ष्यका साथ पार्टी एकता गरेपनि एकताको प्रारम्भिक दिनहरूबाटै वैद्यबाट सहमति उलंघनको कार्य सुरु भएको उहाले आरोप लगाए। उनले अहिलेका लागि पार्टी एकता असफल भए पनि पुराना प्रवृत्तिलाई सच्चाइएको अवस्थामा पुनः एकताका लागि आफूहरू खुला रहेको स्पष्ट पारे। उनले आफ्नो पार्टीले संगठनात्मक पुनर्गठन, राजनीतिक पुनर्गठन, आन्दोलन, चिन्तन प्रणाली र संस्कृतिमा पुनर्गठनको अभियान सञ्चालन गर्ने निर्णय गरिएको जानकारी दिए। त्यस्तै नेकपा बहुमतले आगामी पुस ११ गते माओ दिवसको सन्दर्भ पारेर नवौं महाधिवेशनको मिति निर्धारण गर्दै ५ हजार ५ सय ५५ स्वयंसेवक परिचालन गर्ने निर्णय गरेको जनाएको छ। यता क्रान्तिकारी कम्युनिस्ट पार्टीले भने पार्टी अनुशासन तथा सांगठनिक पद्धतिविरुद्ध गुटवादी तथा फुटवादी गतिविधि सञ्चालन गरेको भन्दै धर्मेन्द्र बास्तोला लगायतका नेताहरूलाई निष्काशन नै गरिसकेको छ।"
बिमस्टेक राष्ट्रका निजी क्षेत्रलाई नेपालमा लगानी बढाउन मन्त्री भण्डारीको आग्रह,"काठमाडौं : उद्योग, वाणिज्य तथा आपूर्तिमन्त्री दामोदर भण्डारीले बहुक्षेत्रीय प्राविधिक तथा आर्थिक विकासका लागि बङ्गाल खाडीको प्रयास (बिमस्टेक) राष्ट्रका निजी क्षेत्रका प्रतिनिधिहरूलाई नेपालमा व्यावसायिक उद्यम र लगानी बढाउन आग्रह गरेका छन्। कन्फेडेरेसन अफ इन्डियन इन्डष्ट्रिजले विदेश मन्त्रालयसँगको सहकार्यमा भारतको नयाँदिल्लीमा आयोजना गरेको मन्त्रिस्तरीय बिम्स्टेकको व्यापार शिखर सम्मेलनलाई सम्बोधन गदै मन्त्री भण्डारीले क्षेत्रीय मूल्य शृङ्खला र व्यापारमा नेपालको एकीकरणलाई सहयोग पुर्याउन तथा सहयोग बढाउन आग्रह गरेका हुन्। 'यो शिखर सम्मेलन सार्वजनिक तथा निजी क्षेत्रका सरोकारवालाहरूबीचको बहुआयामिक साझेदारी, बलियो सहकार्य, पारस्परिक विश्वास र ऐक्यबद्धतामार्फत बङ्गालको खाडी क्षेत्रमा क्षेत्रीय शान्ति, स्थिरता र आर्थिक समृद्धि हासिल गर्ने हाम्रा अटल प्रतिबद्धता र साझा लक्ष्यहरूको वास्तविक पुनःस्थापना हो,'उनले भने। यो फोरम क्षेत्रभित्र व्यापार,लगानी, पर्यटन र कनेक्टिभिटीजस्ता क्षेत्रमा नेटवर्किङ र व्यापार सहयोग सुधार गर्न सहायक हुने मन्त्री भण्डारीले बताए ।'हामीले व्यापार, लगानी, दिगो कृषि अभ्यास, कनेक्टिभिटी, ऊर्जा र वातावरणीय सुरक्षा तथा जलवायु परिवर्तनका लागि अनुकूलन र न्यूनीकरण रणनीतिमा सुधारिएको सहयोगलाई प्राथमिकता दिनुपर्छ, बिम्स्टेकभित्रका हाम्रा सामूहिक प्रयासहरूले विविध र जीवन्त क्षेत्रको आर्थिक परिदृश्यलाई रूपान्तरण गर्ने र साझा वृद्धि तथा विकासका अवसरहरूलाई बढावा दिने शक्ति छ,'उनले भने।सुदृढ क्षेत्रीय सहयोगले अर्थतन्त्रको पूर्ण क्षमतालाई केही सुधार गर्न,थोरै रोजगारी सिर्जना गर्न र जनताको जीवनस्तरमा सुधार ल्याउन मद्दत गर्नसक्ने मन्त्री भण्डारीको भनाइ थियो । उनले काठमाडौंमा सम्पन्न तेस्रो लगानी सम्मेलन अघि पछिल्ला वर्षहरूमा लगानी र व्यवसायसँग सम्बन्धित प्रक्रिया पनि सुव्यवस्थित र समग्र प्रक्रियालाई सरलीकृत गरिएको उल्लेख गरे। मन्त्री भण्डारीले भने,'प्राविधिक विकास,व्यापार गतिशीलता परिवर्तन र विकसित उपभोक्ता प्राथमिकताहरू सबैले विश्वव्यापी आर्थिक परिदृश्यमा द्रुत परिवर्तनमा योगदान पुर्याएको छ, क्षेत्रीय व्यापार र लगानी सम्झौताहरू यी परिवर्तनको राम्रोसँग सामना गर्न महत्वपूर्ण छन्, यस सन्दर्भमा, बिमस्टेकले यस क्षेत्रको दिगो आर्थिक वृद्धिका लागि सहकार्य, आविष्कार र अनुकूल वातावरण सिर्जना गर्न हाम्रा लागि महत्वपूर्ण थलोका रूपमा काम गरिरहनेछ ।' नेपाल प्रचुर प्राकृतिक स्रोत,लाभदायक स्थान, विविध सांस्कृतिक सम्पदा, अनुकूल जलवायु र बढ्दो प्रतिस्पर्धात्मक मानव पुँजीले सम्पन्न रहेको उल्लेख गर्दै मन्त्री भण्डारीले यी सबै कारणले नेपालमा लगानी र व्यापारका लागि अवसर रहेको बताउनुभयो । उहाँले नेपाल सरकारले आफ्ना छिमेकी र बाहिरका मुलुकसँग व्यापार, लगानी र सम्पर्क प्रवद्र्धन गर्न निरन्तर नीतिगत सुधार गरेको जानकारी गराए। यो बिम्स्टेक व्यापार शिखर सम्मेलनले बजार पहुँच, मूल्य शृङ्खला एकीकरण, निजी क्षेत्रको वृद्धि र सार्वजनिकनिजी साझेदारीमा वृद्धि गर्नका लागि ठोस नतिजा प्रदान गर्ने मन्त्री भण्डारीले उल्लेख गरे। भूपरिवेष्टित देशका रूपमा नेपालले विभिन्न समस्याको सामना गरिरहेको उल्लेख गर्दै मन्त्री भण्डारीले भने,'मूलतः वैदेशिक व्यापारमा नेपालजस्तो भूपरिवेष्टित देशको पारवहन अधिकारका लागि हाम्रा छिमेकी तथा अन्य मित्र राष्ट्रहरूले निरन्तर सहयोग र ऐक्यबद्धता देखाएकामा हामी प्रशंसा गर्छौं, साना र भूपरिवेष्टित अर्थतन्त्रका लागि बिम्स्टेकले विशेष ध्यान दिनेछ भन्नेमा हामी आशावादी छौँ ।' बङ्गालको खाडी क्षेत्रमा दिगो विकास र समृद्धिका हाम्रा साझा लक्ष्य हासिल गर्न बिम्स्टेकभित्र उत्पादनशील,जनकेन्द्रित र कार्यमुखी सहकार्यका लागि नेपाल सरकारका तर्फबाट मन्त्री भण्डारीले प्रतिबद्धता जनाए । उने,'हामीले बिम्स्टेक क्षेत्रको परिकल्पना गरेका छौँ, जुन आर्थिक रूपमा उन्नत, भौतिक रूपमा एकीकृत,प्राविधिक रूपमा नवप्रवर्तनशील, पारिस्थितिक रूपमा लचिलो र विविधताका लागि सामाजिकसांस्कृतिक रूपमा खुला छ ।'सम्मेलन मङ्गलबारदेखि सुरु भएको हो । रासस"
सरकारबारे छलफल गर्दै कांग्रेस,"काठमाडौं : नेपाली कांग्रेसले महासमिति बैठकमा पेस भएका विभिन्न प्रस्तावहरूलाई केन्द्रीय समितिको बैठकबाट संशोधनसहित पारित गर्ने तयारी गरेको छ। सोमबार पार्टी सभापति शेरबहादुर देउवा निवास बूढानीलकण्ठमा बसेको कांग्रेस पदाधिकारी बैठकमा साउन २३ गते बस्ने केन्द्रीय कार्य समितिको बैठकका लागि एजेन्डाबारे छलफल गर्दै महासमितिमा पेस भएका प्रस्तावमाथि आएका सुझावहरूलाई संशोधनसहित केन्द्रीय कार्यसमितिबाट पारित गर्ने निर्णय भएको सहमहामन्त्री जीवन परियारले जानकारी दिए। त्यस्तै केन्द्रीय समिति बैठकमा सरकारमा पार्टीको सहभागितालाई प्रभावकारी बनाउने विषयमा पनि छलफल हुने उनले बताए। सरकारका साथै पार्टी संगठनलाई समेत बलियो बनाउँदै अघि बढ्ने विषयमा पदाधिकारी बैठकमा छलफल भएको परियारले बताए। यसैगरी पदाधिकारी बैठकमा विदेशस्थित सम्पर्क समितिहरूलाई व्यवस्थित गर्ने, विभाग र निर्देशन समिति बनाउने विषयमा पनि बैठकमा छलफल हुने भएको छ। कांग्रेसका पदाधिकारी तथा पूर्वपदाधिकारीहरूको बैठकले आगामी केन्द्रीय कार्यसमितिको बैठकमा महासमिति बैठकमा उपसभापति पूर्णबहादुर खड्का र महामन्त्रीद्वय गगन थापा र विश्वप्रकाश शर्माले प्रस्ताव गरेको राजनीतिक प्रस्ताव, सांगठनिक प्रस्ताव र समसामयिक प्रस्तावलाई संशोधनसहित पारित गर्ने सन्दर्भमा छलफल भएको सहमहामन्त्री परियारले उल्लेख गरे। उनले गत फागुन ७ देखि १० गतेसम्म ललितपुरको गोदावरीमा चलेको महासमिति बैठकले पारित गरेका विभिन्न प्रस्तावहरूलाई सुझावसहित केन्द्रीय समितिबाट अनुमोदन गर्ने विषय पनि उठेको बताए। उनले भने, प्रस्तावहरूमा महासमितिमा व्यापक छलफल भयो। बैठकले आएका सुझावहरूसहित, संशोधनसहित केन्द्रीय कार्यसमितिबाट पारित हुने गरी जुन निर्णय भएको थियो। सोही विषयमा अब बस्ने केन्द्रीय कार्यसमिति बैठकले उक्त महासमितिबाट प्रस्तुत भएको जुन प्रस्तावहरू हो त्यसमा सुझाव संकलन गरिनेछ। सरकारमा रहेर कांग्रेसले पार्टी संगठनलाई तल्लो तहसम्म लिएर जाने कुरा र सरकारमा बसेर कांग्रेसले कस्तो भूमिका खेल्नुपर्छ भन्ने बारेमा पनि छलफललाई केन्द्रीकृत गर्ने भन्ने कुरा भएको छ। पार्टी संगठन सुदृढीकरण र सरकार सञ्चालनको बारेमा पनि छलफल हुन्छ। परियारका अनुुसार केन्द्रीय सदस्यहरूलाई जिल्लाजिल्लामा खटाउने विषयमा छलफल गरिएको छ। साउन २३ गतेदेखि सुरु हुने केन्द्रीय समिति बैठकमा थप छलफल गरेर निर्णयमा पुग्ने विषयमा पनि छलफल भएको छ। बैठकमा अरू एजेन्डा भनेको दोस्रो, संघीय र प्रदेशका सरकारहरूका कामकारबाही प्रभावकारी बनाउने, तेस्रो, सहमहामन्त्रीहरूको जिम्मेवारी, चौथो, संगठन सुदृढीकरण तथा विभाग लगायतलाई पूर्णता दिएर चलायमान बनाउने। पाँचौं, संक्रमणकालीन न्यायसम्बन्धी विधेयकमा दलहरूबीच भएका सहमति ब्रिफिङ हुने भएको छ। कांग्रेसका ३७ विभागीय प्रमुख मनोनीत कांग्रेसका सभापति शेरबहादुर देउवाले ३७ वटा विभाग गठन गरेका छन्। सोमबार सभापति देउवाले विधानको धारा ३७ (१) बमोजिम ३७ वटा विभागका प्रमुखहरू मनोनयन गरेका हुन्। केन्द्रीय कार्यालयका मुख्यसचिव कृष्णप्रसाद पौडेलले सभापति देउवाले विधानको व्यवस्थाबमोजिम विभागीय प्रमुखहरू मनोनयन गरेको जानकारी दिए। उनका अनुसार राज्य प्रशासन विभागको प्रमुखमा गोविन्द भट्टराई, स्थानीय तह समन्वय विभागको प्रमुखमा मधु आचार्य, अभिलेख, अनुगमन तथा मूल्यांकन विभागको प्रमुखमा मानबहादुर विश्वकर्मा मनोनीत भएका छन्। त्यस्तै, संघीय मामिला समन्वय विभागको प्रमुखमा चन्द्रबहादुर केसी, संसदीय मामिला विभागको प्रमुखमा गोविन्दबहादुर शाह र कानुन विभागको प्रमुखमा मानबहादुर नेपाली मनोनीत भएका छन्।"
"प्रतिवेदनलाई संसदको वैधानिक प्रक्रियाबाट टुङ्गो लगाइ शान्ति, स्थायित्व र विकासको सन्देश दिनुपर्छ : प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड ले नेपालको शान्ति प्रक्रियालाई चाडै टुंगोमा पुर्याउनुपर्ने बताएका छन्। प्रधानमन्त्री तथा मन्त्रिपरिषद्को कार्यालय, सिंहदरबारमा आयोजित कार्यक्रममा संक्रणकालीन न्यायसम्बन्धी (टीआरसी) विधेयकमा सहमति जुटाउन गठित कार्यदलमा भएको सहमतिको प्रतिवेदनलाई बुझ्दै उनले विधेयक चालु अधिवेशनबाटै टुंग्याउनुपर्नेमा जोड दिएका हुन्। पूर्वप्रधानमन्त्री प्रचण्डले नयाँ सरकार गठनपछिको राम्रो कामका रुपमा कार्यदलको प्रतिवेदनलाई लिँदै विगतदेखि नै सहमतिको प्रयास गरिएको स्मरण गरे। ओली नेतृत्वको सरकारलाई धन्यवाद दिँदै प्रचण्डले शान्ति र समृद्धि पक्षमा रहेका जनताका लागि यो सहमति खुसीको विषय भएको जानकारी बताए। उनले प्रतिवेदन तयार गर्न कार्यदलले धेरै मेहनत गरेको उल्लेख गरे। उनले प्रतिवेदनलाई संसदको वैधानिक प्रक्रियाबाट टुङ्गो लगाइ नेपालीमाझ शान्ति, स्थायित्व र विकासका सन्देश जाओस् भन्ने आग्रह गरे। प्रतिवेदन बुझ्दै प्रधानमन्त्री केपी शर्मा ओलीले संसद्को चालु अधिवेशनबाट सर्वसम्मतिका साथ विधेयक पारित गराउने प्रतिबद्धता व्यक्त गरेका थिए। देशमा हिंसात्मक द्वन्द्व भयो। देशलाई ठुलो क्षति भयो। सकारात्मक परिवर्तन पनि भयो तर शान्ति प्रक्रियालाई हामीले टुङ्गोमा लानुपर्ने थियो। हिंसाका सबै अभ्यासहरुलाई सहमतिबाट शान्ति प्रक्रियामा ल्याइसकेपछि अब त्यसका अवशेषहरु रहन आवश्यक छैन।, प्रधानमन्त्री ओलीले भने, हाम्रो सम्मानित सर्वोच्च अदालतबाट भएका फैसला, अन्तर्राष्ट्रिय मान्यता र पीडितमैत्री विषयलाई ध्यानमा राखेर यो सहमति भएको छ। शान्ति प्रक्रियामा यो कोशेढुङ्गा सावित भएको छ। फेरि भविष्यमा यस्तो द्वन्द्व नहोस् भन्नका लागि यी विधेयक ल्याइएका हुन्। विधेयक पारितसँगै आपसी परामर्श र सहमतिमा आयोग गठनलगायतका काममा तत्काल लाग्ने उनको भनाई छ।"
"भारतीय विदेशसचिव मिश्री नेपाल आउँदै, उच्चस्तरीय भेटवार्ता हुने","काठमाडौं : भारतीय विदेशसचिव विक्रम मिश्री अर्को साता काठमाडौं आउँदैछन् । एमालेकांग्रेसको संयुक्त सरकार बनेपछि भारतबाट भएको यो पहिलो उच्चस्तरीय भ्रमण हो । परराष्ट्र मन्त्रालय स्रोतका अनुसार विदेशसचिव मिश्री अर्को साता काठमाडौं आइपुग्नेछन्। नेपाल बसाइका क्रममा विदेश सचिव मिश्रीले राष्ट्रपति रामचन्द्र पौडेल,प्रधानमन्त्री केपी शर्मा ओली, परराष्ट्र मन्त्री डाआरजु राणा देउवालाई भेटनेछन् । विदेशसचिव मिश्रीले समकक्षी सेवा लम्साल र परराष्ट्रका उच्च अधिकारीहरूसँग समेत भेटने कार्यक्रम रहेको छ । विदेशसचिव मिश्रीको नेपाल भ्रमणबारे नेपाल र भारतका सरकारी अधिकारीहरूले औपचारिक रुपमा केही भनेका छैनन् । उनी गत असार १४ गते भारतको विदेशसचिवमा नियुक्त भएका थिए। राष्ट्रिय सुरक्षा सल्लाहकारका उपप्रमुखसमेत रहेका मिश्रीलाई विदेश सचिवको जिम्मेवारी दिइएको हो। विनयमोहन क्वात्राले अवकास पाएपछि मिश्री भारतीय विदेशसचिवमा नियुक्त भएका हुन्।"
टीआरसी विधेयकमा तीन दलबीच केके भए सहमति ? (प्रतिवेदनको पूर्णपाठ),"काठमाडौं : संक्रमणकालीन न्याय सम्बन्धित बिषयमा सहमति खोज्न गठित कार्यदलले प्रधानमन्त्रीसहित प्रमुख तीन दलका शीर्ष नेतासमक्ष प्रतिवेदन बुझाएको छ। बुधबार सिंहदरबारमा कार्यदलका संयोजक गृहमन्त्री रमेश लेखकले प्रधानमन्त्री एवं एमाले अध्यक्ष केपी शर्मा ओली, कांग्रेस सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डलाई प्रतिवेदन हस्तान्तरण गरेका हुन्। बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकका सम्बन्धमा देखिएका विवादमा सहमति खोज्न शीर्ष तीन दलले राजनीतिक कार्यदल गठन गरेका थिए । कार्यदलले विभिन्न चार विषयमा सहमति जुटाउँदै प्रतिवेदन तयार पारेको छ । मानव अधिकारको गम्भीर उल्लङ्घनको परिभाषा,मेलमिलापको लागि स्वतन्त्र सहमति हुन नसकेका घटना,सशस्त्र द्वन्द्वमा जोडिएका तथा प्रभावित व्यक्तिहरू र मृत्यु भएका, घाईते तथा अपाङ्ग भएका सुरक्षाकर्मी वा नीजका परिवार र घटी सजायको माग दाबीका सम्बन्धमा सहमति गरेको हो। सहमतिमा मानव अधिकारका विषयलाई दुई भागमा विभाजन गरिएको छ। सहमतिमा मानव अधिकारको उल्लङ्घन भन्नाले सशस्त्र द्वन्द्वको क्रममा निःशस्त्र व्यक्ति वा जनसमुदाय विरुद्ध लक्षित गरी वा योजनावद्ध रुपमा सशस्त्र द्वन्द्वका पक्षबाट मानव अधिकारको गम्भीर उल्लङ्घन बाहेकका प्रचलित नेपाल कानून, अन्तराष्ट्रिय मानव अधिकार वा मानवीय कानून विपरीत गरिएको अन्य जुनसुकै कार्य सम्झनुपर्ने उल्लेख छ। मानव अधिकारको गम्भीर उल्लङ्घन भन्नाले सशस्त्र द्वन्द्वको क्रममा द्वन्द्वरत पक्षले गरेको जबर्जस्ती करणी वा गम्भीर यौनजन्य हिंसा,निःशस्त्र व्यक्ति वा जनसमुदाय विरुद्ध लक्षित गरी वा योजनावद्ध रुपमा सशस्त्र द्वन्द्वका पक्षबाट गरेको नियतपूर्वक वा स्वेच्छाचारी रुपमा गरिएको हत्या (आर्बीटरी किलिङ्ग), व्यक्ति बेपत्ता पार्ने कार्य र अमानवीय वा क्रूर यातनालाई परिभाषित गरेको छ। कार्यदलमा कांग्रेसबाट रमेश लेखक, एमालेबाट प्रमुख सचेतक महेश बर्तौला र माओवादी केन्द्रबाट जनार्दन शर्मा थिए। हेर्नुहोस् सहमतिको पूर्णपाठ"
हेलिकोप्टर दुर्घटनाको छानबिन गर्न सरकारले बनायो जाँझबुझ आयोग,"काठमाडौं : सरकाले एयर डाइनेस्टीको हेलिकोप्टर दुर्घटनाको विषयमा छानबिन गर्न जाँझबुझ आयोग बनाएको छ। बुधबार बसेको मन्त्रिपरिषद्को आकस्मिक बैठकले वरिष्ठ पाइलट सुवास थापाको संयोजकत्वमा जाँझबुझ आयोग बनाएको हो। तीन सदस्यीय आयोगमा विष्णु थापा र तनुजा पोखरेल रहेका छन्। सञ्चार तथा सूचना प्रविधिमन्त्री पृथ्वीसुब्बा गुरुङले आयोगको समय काम सुरू गरेको मितिले एक महिना रहने बताए। बुधबार काठमाडौंबाट रसुवाका लागि उडेको नाइएनएजेडी कलसाइन हेलिकोप्टर बुधबार नुवाकोटको सूर्यचौरमा दुर्घटना भएको थियो। दुर्घटनामा पाइलट अरुण मल्ला र चार जना चिनियाँ पर्यटकको मृत्यु भएको थियो। मृत्यु हुने चिनियाँ नागरिकमा ३८ वर्षीय जुताओ ताङ, ३६ वर्षीय जी ली, ४१ वर्षीय जेमिङ सी र महिला ३१ वर्षीया वु यीयाओ रहेका छन्।"
प्रधानमन्त्री ओलीले बोलाए मन्त्रिपरिषदको आकस्मिक बैठक,काठमाडौं : प्रधानमन्त्री केपी शर्मा ओलीले मन्त्रिपरिषदको आकस्मिक बैठक बोलाएका छन्। एयर डाइनेस्टीको हेलिकोप्टर दुर्घटना भएपछि प्रधानमन्त्री ओलीले मन्त्रिपरिषद बैठक बोलाएका हुन्।दुर्घटनाको बारेमा छलफल र निर्णय गर्न प्रधानमन्त्री ओलीले मन्त्रिपरिषद्को आकस्मिक बैठक बोलाएको प्रधानमन्त्रीको सचिवालयले जनाएको छ। बैठक केही बेरमा सुरू हुनेछ। हेलिकोप्टर दुर्घटनामा पाइलटसहित पाँचजनाको मृत्यु भएको पुष्टि भएको छ। मृत्यु हुनेमा चारजना चाइनिज नागरिक रहेको नेपाल नागरिक उड्डयन प्राधिकरणले जनाएको छ। हेलिकोप्टर पाइलट अरुण शाहीले चलाएका थिए। यसघि साउन ९ गते काठमाडौंबाट पोखराका लागि उडेको सौर्य एयरलाइन्सको विमान दुर्घटना भएको थियो। उक्त दुर्घटनामा १८ जना यात्रुले ज्यान गुमाएका थिए। दुर्घटनामा पाइलट मनिष शाक्य भने घाइते भएका थिए। उनी उपचारपछि डिस्चार्ज भइसकेका छन्। सौर्य एयरलाइन्सको विमान दुर्घटना भएको १५ दिन नबित्दै अर्को हवाई दुर्घटना भएको हो।
सरकारले भन्यो बंगलादेशका जनता संक्रमणलाई शान्तितर्फ लैजान सक्षम हुनेछन्,"काठमाडौं : सरकारले बंगलादेशमा भएको पछिल्लो परिस्थितिबारे औपचारिक धारणा सार्वजनिक गरेको छ। परराष्ट्र मन्त्रालयले बुधबार विज्ञप्ति जारी गरेर बंगलादेशका जनतालाई शान्त र संयमता अपनाउन अपील गरेको छ। सरकारले बंगलादेशको लोकतान्त्रिक प्रक्रिया फिर्ता हुनेमा जोड दिएको छ। 'हामी सबैलाई शान्त र संयमको लागि आह्वान गर्दछौं। हामी विश्वस्त छौं, बंगलादेशका जनताले संक्रमणलाई शान्ति र स्थिरतातर्फ सहज लैजान सक्षम हुनेछन्,' विज्ञप्तिमा भनिएको छ। त्यस्तै सरकारले बंगलादेशको पछिल्लो राजनीतिक घटनाक्रमलाई नजिकबाट नियालिरहेको र विरोध प्रदर्शनका क्रममा भएको जनधनको क्षतिप्रति गहिरो चिन्ता व्यक्त गरेको छ। सरकारले प्रदर्शनका क्रममा ज्यान गुमाउनेहरूका परिवारजनमा गहिरो समवेदना र घाइतेहरूको शीघ्र स्वास्थ्य लाभको कामना गरेको छ।"
गृहमन्त्री लेखकसँग जर्मन राजदूतको शिष्टाचार भेट,काठमाडौं : गृहमन्त्री रमेश लेखकसँग नेपालका लागि जर्मनीका राजदूत डा थोमस प्रिन्जले शिष्टाचार भेटवार्ता गरेका छन् । गृह मन्त्रालयमा बुधबार बिहान गृहमन्त्री लेखकसँग राजदूत प्रिन्जले शिष्टाचार भेटवार्ता गरेको गृहमन्त्रीको सचिवालयले जनाएको छ। भेटवार्तामा उनीहरूबीच नेपाल र जर्मनीको आपसीहित र पारस्परिक सहयोगका विषयमा कुराकानी भएको थियो । गृहमन्त्री लेखकले जर्मनीले अहिलेसम्म गरेको सहयोगका लागि धन्यवाद दिँदै आगामी दिनमा पनि सहयोग रहने विश्वास व्यक्त गरेका थिए।
कार्यदलले प्रधानमन्त्रीसहित शीर्ष नेतालाई बुझायो टीआरसी विधेयकमा भएको सहमतिको प्रतिवेदन,"काठमाडौं : संक्रणकालीन न्यायसम्बन्धी (टीआरसी) विधेयकमा सहमति जुटाउन गठित कार्यदलले सहमतिको प्रतिवेदनलाई प्रधानमन्त्री केपी शर्मा ओलीसहित शीर्ष नेतालाई बुझाएको छ। प्रधानमन्त्री तथा मन्त्रिपरिषद्को कार्यालयमा आज एमाले अध्यक्षसमेत रहेका ओली, कांग्रेस सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डले कार्यदलको प्रतिवेदन बुझेका हुन्। कार्यदलका संयोजक गृहमन्त्री रमेश लेखकले टीआरसी विधेयकमा भएको सहमति प्रतिवेदन बुझाएका हु्न्। कार्यदलमा कांग्रेसबाट लेखक, एमालेबाट महेश बर्तौला र माओवादी केन्द्रबाट जनार्दन शर्मा सदस्य छन्। उनीहरुले विभिन्न चरणमा छलफल गरेपछि प्रतिवेदनलाई अन्तिम रुप दिएका हुन्। कार्यदलमा सहमति भएको प्रतिवेदन र विधेयकमा भएको संशोधनको प्रस्तावलाई कानून, न्याय तथा मानव अधिकार समिति बैठकमा पेश गरेर छलफल भएपश्चात विधेयकलाई सदनमा पेस गर्ने तयारी छ। मंगलबार बसेको कानून, न्याय तथा मानव अधिकार समिति बैठकमा कानून, न्याय तथा संसदीय मामिलामन्त्री अजयकुमार चौरसियाले प्रतिनिधिसभाको साउन २९ गते बस्ने बैठकमा टीआरसी विधेयक प्रस्तुत गर्ने गरि अघि बढ्न आग्रह गरेका थिए। सदनले बिजनेस नपाइरहेको अवस्थामा संक्रमणकालीन न्यायसम्बन्धी विधेयकका साथै केहि नेपाल ऐनलाई संशोधन गर्न बनेको विधेयकमाथिको छलफललाई निष्कर्षमा पुर्याउनुपर्नेमा उनले जोड दिएका थिए। सहमति जुटेमा यो विधेयक चालु संसद् अधिवेशनबाटै विधेयक पारित गर्ने तयारी छ।"
किन ओरालो लाग्यो माओवादी ?,"काठमाडौं : बेला यस्तो थियो ढुंगै माओवादी, माटै माओवादी। सदन, सडक र सत्ता जता हेर्यो, उतै माओवादी। अर्थात् देश नै माओवादीमय थियो। कांग्रेस र एमाले जस्ता (संसद्वादी) दल त कति फुच्चे, कति फुच्चे। माओवादीको रापतापले रन्किएको थियो २०६४ को पहिलो संविधानसभा। नहोस् पनि किन ? माओवादीको आकार यति ठूलो थियो कि कांग्रेस र एमाले मिल्दा पनि माओवादी जति नपुग्ने। सशस्त्र विद्रोह (बुलेट) छोडेर आएको माओवादी ब्यालेट बाट पनि जनअनुमोदित थियो। संविधानसभामा एजेन्डा नयाँ, नेतृत्व नयाँ। जनतामा आशा र भरोसा उस्तै। तर, रापताप अनुसार न संविधान निर्माणको नेतृत्व लियो, न सत्ता नै ढंगले चलाउन सक्यो। न एजेन्डा बोक्न सक्यो, न जनताका पक्षमा काम गर्न सक्यो। उल्टै पहिलो संविधानसभामा भाँडभैलो को अवस्था उत्पन्न भयो। संविधान नबनाई माओवादी नेतृत्वको सरकार (डाबाबुराम भट्टराई प्रधानमन्त्री भएकै बेला) संविधानसभा विघटन। दोस्रो संविधानसभा निर्वाचन गराउन प्रधानन्यायाधीशको नेतृत्वमा सरकार। पहिलो संविधानसभामा माओवादीलाई हात्ती आकारमा पठाए पनि काम गर्न नसकेको भन्दै जनतामा तीव्र असन्तुष्टि र आक्रोश थियो। त्यसैकारण ०७० मा भएको दोस्रो संविधानसभा निर्वाचनमा माओवादीको आकार जनताले निकै खुम्च्याइदिए। पहिलोबाट एकैपटक तेस्रो दलमा झर्यो माओवादी। त्यस यता माओवादी झन्झन् खुम्चिँदै गएको छ। २०६२६३ को दोस्रो जनआन्दोलन सफलता यताका १९ वर्षमा अधिकांश समय माओवादी सत्ता र शक्तिमा रह्यो। तेस्रो दलबाट भने माथि उठ्न सकेन। तेस्रो भए पनि कहिले कांग्रेस त कहिले एमालेको काँध चढेर सत्ताको स्वाद लिन थालेपछि दुई दल मिलेर हाल सरकार सञ्चालन गइरहेका छन्। ३२ सिटे माओवादी उछिट्टिएर प्रतिपक्षको बेञ्चमा पुगेको छ। ०६४ को पहिलो संविधानसभामा २२९ सिट जितेको माओवादी ०७० को निर्वाचनमा ८३ सिटमा सीमित भयो। ०७४ को प्रतिनिधिसभा चुनावमा ५३ सिटमा खुम्चिएको माओवादी ०७९ मा ३२ सिटमा झर्यो। राजनीतिक विश्लेषक श्याम श्रेष्ठ जनतासँग एक प्रकारले सम्बन्ध विच्छेद गरेकाले माओवादी कमजोर हुँदै गएको बताउँछन्। सत्तामा पुगेपछि जनताबाट टाढियो, श्रेष्ठ भन्छन्, जनताको मुद्दा लिएर माओवादी सडकमा वा सरकारमा भएको भए लोकप्रिय हुन्थ्यो। सरकारमा माओवादीले गतिलो काम गर्यो भन्ने पनि छैन। सडकमा हुँदा पनि माओवादी जनताको मुद्दा लिएर आएन। यसै कारणले माओवादी झन्झन् खुम्चिँदै गयो। माओवादी भित्रको भ्रष्टीकरणले पनि झन्झन् कमजोर बन्दै गएको उनको भनाइ छ। माओवादी अब सक्किने कि सच्चिने ?०७९ को निर्वाचनबाट जम्मा ३२ सिट जिते पनि माओवादी डेढ वर्ष जस्तो सत्तामा रह्यो। कहिले कांग्रेसको सहयोगमा त कहिले एमालेको वैशाखीमा। माओवादी अध्यक्ष प्रचण्डले ३२ सिटको जादु आफूसँग रहेको बताएका थिए। तर, त्यो जादु धेरै टिकेन। डेढ वर्षमा प्रचण्डले चारपटक विश्वासको मत लिए। असार २८ गते चौथो पटकमा भने असफल भए। अनि माओवादी सदनको प्रतिपक्षी दल बन्न पुग्यो। गएको दुई दशकमा माओवादी दोस्रोपटक सत्ता बाहिर पुगेको हो। ०७२ सालमा पनि केही महिना माओवादी सत्ता बाहिर पुगेको थियो। सत्ता बाहिर आएको माओवादी सक्किने कि सच्चिने भन्ने बहसमा छ। हालै पाँच दिनसम्म चलेको पदाधिकारी बैठकमा नेताहरूले विस्तृत रूपमा पार्टीभित्रका समस्या, जनताको मुद्दा, पार्टीको विचार, सिद्धान्त र अन्तर्राष्ट्रिय परिस्थितिबारे पार्टी अध्यक्षलाई ध्यानाकर्षण गराएको उपमहासचिव गिरिराजमणि पोखरेलले बताए। माओवादीले पार्टीको विशेष महाधिवेशन गर्ने तयारी पनि गरेको छ। पदाधिकारी, स्थायी समिति, केन्द्रीय कमिटी, केन्द्रीय निकायहरू हुँदै विशेष महाधिवेशनमा जाने पदाधिकारी बैठकमा छलफल भएको थियो। उपमहासचिव पोखरेल भन्छन्, माओवादीको अबको बाटो के ? भन्ने विषयमा मार्ग चित्र बनेपछि विशेष महाधिवेशन हुन्छ। स्थायी कमिटी र केन्द्रीय कमिटीले त्यो मार्ग चित्र बनाउँछ। यसका लागि दस्तावेजहरू बनाउँछौं। बैठकमा अर्का उपमहासचिव हरिबोल गजुरेलले तोकिएको भन्दा धेरै संख्यामा पदाधिकारी मनोनयन गरेकोमा आपत्ति नै जनाए। उनले हालका पार्टी पदाधिकारी र कमिटी विघटन गरेर नयाँ ढंगले जान पार्टी नेतृत्वलाई आग्रह गरेका थिए। उपमहासचिव पोखरेल भन्छन्, विधान अधिवेशनबाट हामीले विधान बनायौं। विशेष महाधिवेशनबाट चुन्ने र चुनिने प्रक्रिया लागू हुन्छ। अब बन्ने पार्टीको दस्ताबेजबारे माथिल्लो कमिटीका नेताहरू मात्रै बोलेर नपुग्ने पोखरेल बताउँछन्। ग्रासरुटसम्म छलफल र बहस गर्नुपर्ने उनले बताए। अब कता जान्छ माओवादी ?सत्ताबाट बाहिरिएपछि अब माओवादीको भूमिका संसद् र सडकमा कस्तो हुन्छ ? राजनीतिक वृत्तमा बहस सुरु भएको छ। माओवादी भने आफ्ना विचार, सिद्धान्त, एजेन्डा र अब के गर्ने ? बारे छलफलमा जुटेको स्कुल विभाग प्रमुखसमेत रहेका उपमहासचिव पोखरेल बताउँछन्। नेपाली विशेषताको समाजवादका बारेमा पार्टीभित्र छलफल हुन्छ, उनी भन्छन्, कार्यकर्तामा आधारित पार्टी बनाउने भनेका छौं। पहिला क्याडरबेस कार्यकर्तामा आधारित पार्टी थियो। अब मासबेस क्याडर पार्टी बनाउने नीति लिएका छौं। उनका अनुसार शान्तिपूर्ण ढंगबाट जनआन्दोलन र प्रतिस्पर्धाको बाटोबाट समाजवादतिर जाने पार्टीले उद्घोष गरिसकेको छ। आउँदो निर्वाचनमा माओवादीले एक्लै चुनावमा जाने निर्णयसमेत गरेको छ। ०८४ को चुनाव पनि हाम्रो अगाडि छ। आफ्नै खुट्टामा उभिने गरी पार्टी निर्माणको प्रक्रियामा जान्छौं, स्कुल विभाग प्रमुख पोखरेल भन्छन्। समाजवादको आधारहरू तयार गर्ने, अहिलेसम्मका उपलब्धिलाई रक्षा गर्ने, राष्ट्रियताको रक्षा गर्ने, शान्ति प्रक्रियाको कामलाई पूरा गर्ने र सामाजिक, सांस्कृतिक, आर्थिक रूपान्तरणको कामलाई मुख्य काम बनाउने गरि अघि बढ्न खोजेका छौं। नेपाली राजनीति र पार्टीहरू गम्भीर मोडमा पुगेको नेता पोखरेलको बुझाइ छ। विश्व राजनीतिको प्रभाव नेपालमा परेको छ। यसैको वरिपरि माओवादी नेतृत्वको सरकार ढालिएको हो, उनी भन्छन्, यी सबै पक्षलाई लिएर जनता र कार्यकर्ताहरूमा जान्छौं। मुद्दाको दृष्टिकोणले जनतामा जाने र पार्टी निर्माणको दृष्टिकोणले कार्यकर्तामा जाने पार्टीको योजना रहेको उनी सुनाउँछन्। माओवादीका केन्द्रीय सदस्य तथा प्रतिनिधिसभा सदस्य माधव सापकोटाले संसद्मा माओवादीले सशक्त प्रतिपक्षको भूमिका निर्वाह गर्ने बताए। अब हामी जनताको पक्षमा सदनलाई प्रभावकारी बनाएर अगाडि जान्छौं, सापकोटाले भने। माओवादी कमजोर हुनुको यस्तो छ कारण शान्ति समझौतायता माओवादी निरन्तर सत्ता र शक्तिमा छ। तर, माओवादी निरन्तर कमजोर, भ्रष्टीकरण, सिद्धान्त र विचारविहीन र प्रभावहिन बन्दै गएको राजनीतिक विश्लेषक श्याम श्रेष्ठ बताउँछन्। उनका अनुसार भन्नका लागि मात्रै माओवादीसँग विचार र सिद्धान्त भयो। उसले सिद्धान्त अनुसारको व्यवहार गरेन। समाजवादी सिद्धान्त अपनायो। तर, समतामूलक शिक्षा, स्वास्थ्यलगायत क्षेत्रमा कामै गरेन। उनी भन्छन्, धनीका लागि एक खालको स्कुल र अस्पताल छ, गरिवका लागि अर्को खालको छ। यो भनेको वर्गीय विभाजन हो। समाजवादले त्यस्तो त भन्दैन। माओवादीले भट्याउने एउटा कुरा, गर्ने अर्को कुरा भयो। सर्वसाधारण जनताको मुद्दा लिएर देशमा बोल्ने पार्टी नै नरहेको उनी सुनाउँछन्। जनता र देशलाई जहाँनिर दुःखेको छ त्यहाँ समात्ने नेता र पार्टी नै भएन। त्यो पार्टी भएर माओवादी निस्कन सक्छ त ? त्यो कुरामा उसले पुनर्विचार गर्नुपर्ने बताउँदै उनी थप्छन्, माओवादी पार्टीभित्र सिद्धान्त र व्यवहार बीचको जो अनमेल छ त्यो ठूलो परिमाणमा छ। यता पार्टीका बौद्धिक नेता भनेर चिनिने पोखरेल शान्ति प्रक्रियाको पहिलो दिनदेखि आर्थिक रूपान्तरणको कामलाई मुख्य एजेन्डा बनाउन नसक्नु ठूलो कमजोरी भएको बताउँछन्। आत्मनिर्भर अर्थतन्त्र बनाउने दिसामा सँंगसँगै जान सकिएन। हाम्रो ध्यान अलि बढी राजनीतिमा गयो। संक्रमण काललाई छोट्याउँदै मुलुकलाई संविधान दिने कुरा तिर लाग्यौं, उनी भन्छन्, आर्थिक रूपान्तरणको महाअभियान चलाउनु पर्थियो त्यहाँ कमीकमजोरी भयो।उत्पादनको क्षेत्रमा काम गर्न अभियान नचलाइकन नहुने ठाउँमा पार्टी पुगेको उनी जिकिर गर्छन्। उनी सुनाउँछन्, समाजवादको आधार तयार गर्नु भनेको सामाजिक न्याय, सुशासन र समृद्धिसँग सबै पक्षलाई जोड्दै देशभित्रै रोजगारी दिने गरि जानुपर्छ। एमाले पार्टीसँग एकीकरण गर्नेदेखि चुनावअघि नै गठबन्धन गर्ने निर्णयका कारणले पार्टी कमजोर भएको पार्टीको निष्कर्ष छ। चुनाव अगाडि गठबन्धन गर्नु ठीक थिएन। नेकपाको कडीलाई जोड्न एमालेसँग मिलेर सरकार बनायौं, त्यहाँ पनि धोका पाइयो, पार्टी प्रवक्ता अग्नि सापकोटाले भने, अहिले आफ्नो शक्ति बनाउने, पार्टी बनाउने, जनआधारलाई सुढृढ गर्ने र सदनमा सशक्त प्रतिपक्षको भूमिका खेल्ने निर्णय गरेका छौं। भ्रष्टीकरणको दिशामा नेताकार्यकर्ता भ्रष्टाचार जस्ता कुशासनको विरुद्ध टाउकोमा कफन बाँधेर युद्ध लडेका माओवादीहरू सुन कान्डमा मुछिए। छोरालाई बचाउन नेताहरू लागे। भ्रष्टाचार, चाकरी र परिवारवादले माओवादी गन्हाएको फेरि सुनाउँछन् राजनीतिक विश्लेषक श्रेष्ठ। माओवादीभित्र भ्रष्टीकरण, दलालीकरण चरम रूपमा देखा परेको छ। एक थोकमा मात्रै होइन धेरै थोकमा यस्तो रोग देखा परेको हो, श्रेष्ठ भन्छन्, सुन कान्ड, भुटानी शरणार्थी कान्डमा माओवादी नेताहरूका परिवारजनहरू नै संलग्न रहेको भेटियो। पक्राउ परेका छोराहरूलाई बचाउका लागि बाउहरू ने लागेको त छर्लंगै देखियो। यस्ता देखा नपरेको भित्रभित्रै कति होला। फागुन ३, २०८० मा सम्पन्न विधान सम्मेलनबाट पार्टीभित्र शुद्धीकरण अभियान चलाउने माओवादीले नीति लिने अधिवेशनबाट निर्णय गरेको थियो। निर्णय गरेको ६ महिना बितिसक्दा पनि कार्यान्वयन हुन सकेको छैन। पार्टीका भ्रष्ट नेता तथा कार्यकर्ताको सम्पत्ति छानबिन गर्ने कुरा बैठकमा चर्को रूपमा उठेको थियो। पार्टी नेतृत्व सरकारमा गएकाले पार्टीको शुद्धीकरण अभियान प्रभावित भएको माओवादी नेता माधव सापकोटा दाबी गर्छन्। उनी भन्छन्, अब छिट्टै पार्टीको बैठकमा शुद्धीकरणबारे छलफल हुन्छ। माओवादीभित्र कसरी पस्यो खाओवादी ? चैत ३, २०८० सम्पन्न भएको विधान अधिवेशनमा माओवादी भित्रको भ्रष्टीकरणबारे चर्को बहस भएको थियो। त्यो बेला अधिकांश नेताकार्यकर्ताले पार्टीभित्रका खाओवादीले गर्दा पार्टी बदनाम भएको टिप्पणी गरेका थिए। केन्द्रीय सदस्य भवानी खड्का पार्टीमा माफिया, दलाल, पुँजीपति वर्गको घुसपैठ भएको बताउँछिन्। जसविरुद्ध लड्नुपर्ने थियो। उनीहरू नै हावी भएपछि पार्टीमा एक किसिमले क्यान्सर नै लाग्यो, खड्काले भनिन्, अब माओवादी सकिने कि सच्चिने ? भन्ने प्रश्न आयो। माओवादीको भेषमा रहेका खाओवादीहरूको छानबिन गरी कारबाही गरिनुपर्छ अनि मात्रै पार्टी स्वच्छ बन्छ। पार्टी निर्माणको आधार, बाटो र भविष्य निर्धाण गर्न नयाँ सिराबाट नेतृत्व हिँड्न सक्नुपर्ने उनको भनाइ छ। पहिला कार्यकर्तामा आधारित क्याडरबेस पार्टी थियो। अब मासबेस क्याडर पार्टी बनाउने नीति लिएका छौं। गिरिराजमणि पोखरेल, उपमहासचिव पार्टीलाई रूपान्तरित, गतिशील, जनतासँग जोडिएको जीवन्त पार्टी बनाउनुपर्छ। सबै नेताहरू जनता र पार्टीतिर फर्किनुपर्छ । माधव सापकोटा, युवा नेता हालका पार्टी पदाधिकारी र कमिटी विघटन गरेर नयाँ ढंगले जानुपर्छ। पार्टी विधि र पद्धतिमा नगएसम्म उँभो लाग्न सक्दैन।  हरिबोल गजुरेल, उपमहासचिव शान्ति प्रक्रियापछि माओवादी मूलधारमा आयो। त्यसपछि पार्टीबाट एकपछि अर्को नेताहरू प्रचण्ड पथका कारण बाहिरिए। जो लामो सशस्त्र संघर्षबाट आएका थिए। बाबुराम भट्टराई, नेत्रविक्रम चन्द विप्लव, मोहन वैध जस्ता वरिष्ठ क्रान्तिकारी नेताले प्रचण्डको साथ छोडे। त्यसपछि माओवादीमा दलाल, पुँजीपति वर्ग, माफियाहरूले प्रवेश पाएका थिए। पार्टीभित्रका इमान्दार, निष्ठावान् नेताकार्यकर्ताहरू ओझेलमा परे। अनि पार्टीमा दलाल र पुँजीपति वर्गको हावी भएको त्यो बैठकमा चर्चा चुलिएको थियो। पार्टीभित्रैका भ्रष्टाचारी, मिटरब्याजी, क्रसर माफिया र स्वार्थी समूहलाई कार्यकर्ताहरूले खाओवादीको संज्ञा दिँदै आएका छन्। अर्का केन्द्रीय सदस्य राजु खड्का भन्छन्, शान्तिकालमा आएपछि माओवादीको चरित्रमाथि नै प्रश्न उठेको छ। माओवादीले वर्गीय राजनीति र विचार छोडेकाले ओरालो लागेको उनले बताए। उनले भने, माओवादीले पछाडि फर्केर आफ्नै विगत र कामलाई आलोचनात्मक ढंगले संश्लेषण गर्नुपर्छ। प्रचण्ड किन जनतामा जान चाहन्छन् ? जनतासँगको टुटेको सम्बन्धको कडी जोड्का लागि माओवादी पार्टी अध्यक्ष प्रचण्ड देशभरि जाने मनसाय बनाएका छन्। म एकपल्ट देशैभरि गएर जनतासित एकाकार हुन चाहन्छु। जनताको सुःख दुःख बुझ्ने, सुन्ने इच्छा छ, पदाधिकारी बैठकमा पार्टी अध्यक्ष प्रचण्डले बोलेको कुरालाई उद्दृत गर्दैपार्टी प्रवक्ता अग्नि सापकोटा भन्छन्, परिस्थिति असाध्य जटिल र पेचिलो छ। एक खालको सन्देश दिएर हामी सरकार छोडेका छौं। नेता पोखरेल जनतामा माओवादीले गरेका कामहरू प्रचार गर्न पार्टीले अभियान चलाउने बताउँछन्। उनका अनुसार संविधान बनाउनेदेखि सरकारमा हुँदासम्म माओवादीले गरेका सुशासन, सामाजिक न्याय, समृद्धि, विकासबारे जनताका माझमा छलफल गरिनेछ। यस्तै, लोडसेडिङ अन्त्यदेखि शिक्षा, स्वास्थ्यको क्षेत्रमा गरेको रूपान्तरण, स्वास्थ्य बिमा, निःशुल्क शिक्षा ऐन, मौलिक हकको काममा बारे जनतामा प्रचार गरिने उपमहासचिव पोखरेलले बताए। उनी भन्छन्, हामीले गरेका राम्रा काम र कमीकमजोरीलाई लिएर जनतामा जान्छौं। जनताको कुरा सुन्ने हो। गल्ती भएको छ भने आत्मलोचना गर्ने हो। अन्तर्घातको रोगले थलियो माओवादी अन्तर्घातको रोगले माओवादी कमजोर मात्रै बनेको छैन। एक प्रकारले थला नै परेको छ। पार्टी भित्रको गुट उपगुटले पार्टी संरचना नै कमजोर बनेको छ। त्यसको असर गत निर्वाचनहरूमा प्रसस्त देखियो। ०७९ सालमा सम्पन्न स्थानीय, प्रदेश र प्रतिनिधिसभा सदस्यको निर्वाचनमा माओवादी भित्रैबाट घातअन्तर्घात भएको पार्टीको बैठकले नै निष्कर्ष निकालेको थियो। छानबिन समितिले पनि प्रतिवेदनमा उल्लेख गरेको छ। तर, पनि पार्टी नेतृत्व पंक्ति दोषीलाई कारबाही कदम चालेको देखिँदैन। स्थानीय तहको चुनावमा घातअन्तर्घात गर्नेहरूमाथि छानबिन समिति गठन भएर पार्टी अध्यक्ष प्रचण्डलाई ०७९ भदौं ६ गते प्रतिवेदन पनि दिएको थियो। तर, त्यो दराजमा थन्काइएको छ। छानबिन समितिका संयोजक टंक राईले बुझाएको प्रतिवेदनमा भनिएको छ, माओवादी केन्द्रका नेता तथा कार्यकर्ताले विपक्षी पार्टीका उम्मेदारसँग मोटो रकमको लेनदेन गरेर आफ्ना पार्टीको उम्मेदवारलाई पराजित गरायो। एक वर्ष बित्न लाग्दा पनि त्यो प्रतिवेदनमाथि पार्टी अध्यक्षले कारबाही बढाएको छैन। यसले पनि इमान्दार कार्यकर्ताहरूको मनोबल खस्किएको केन्द्रीय सदस्य राजु खड्का बताउँछन्। अनुशासनको बाँध भत्काउनेहरूलाई पार्टीबाट निष्कासन गर्नसम्मको सिफारिस गरेको थियो। त्यसैगरी ०७९ मंसिर ४ मा भएको प्रदेशसभा र प्रतिनिधिसभा सदस्यको निर्वाचनमा पनि स्थानीय तहको निर्वाचनमा पार्टीमा लागेको अन्तर्घातको पुरानै रोग झनै बल्झिएको थियो। जित्ने धेरै ठाउँमा माओवादीले पराजयको सामना गर्नु परेको थियो। माघ २१, २०७९ मा भएको पार्टी बैठकले संसदीय निर्वाचनमा नेता तथा कार्यकर्ताहरू विपक्षीसँग आर्थिक लेनदेन गरेर पार्टीलाई कमजोर बनाइरहेकाबारे निष्कर्ष निकालेको थियो। अन्तर्घातीहरूलाई कारबाही गर्न पार्टी कार्यालय पेरिसडाँडामा अझै पनि उजुरीको चाङ छ। अन्तर्घातको विषयमा अध्ययन गर्न नेताहरूको टोली जिल्ला तहमै खटाइने भनिएको थियो। त्यो पनि कुरैमा सीमित भयो। एकल नेतृत्व, चुलिँदो असन्तुष्टि पुष्पकमल दाहाल प्रचण्डले पार्टीको नेतृत्व गरेको ३५ वर्ष बढी भयो। पार्टीको एकल नेतृत्व प्रचण्डको हातमा रहेकाले पार्टीभित्र तीव्र असन्तुष्टि पनि छ। साउन १७२२, २०८० मा भएको केन्द्रीय समितिको चौथो बैठकमा पार्टी अध्यक्ष प्रचण्डको कार्यशैलीमाथि प्रश्न उठाउँदै विधि र नीति मिचिएकाले पार्टी सकिने बाटोमा रहेको चर्को कुरा उठेको थियो। प्रचण्डले नेताहरूलाई फकाए, अन्तिममा प्रचण्ड जिन्दावाद, श्रद्धेय अध्यक्ष कमरेड प्रचण्डलालसलाम भन्दै नारा लगाएर नेताहरू बाहिरिएका थिए। राजनीतिक विश्लेषक श्रेष्ठ राजनीतिक दलको विगत सुनाउँदै भन्छन्, सबै पार्टीमा बर्सौंदेखि एकल नेतृत्व छ। एकल नेतृत्व नेपालको रोग नै हो। नयाँ पुस्ताका मान्छेलाई नेतृत्वमा आउनै दिइँदैन। यो गम्भीर समस्या हो। यो सबै पार्टीको साझा समस्या रहेको उनी सुनाउँछन्। माओवादीमा प्रचण्डको विकल्प खोज्न बहस उठेको ? भन्ने प्रश्नमा माओवादीका केन्द्रीय सदस्य माधव सापकोटा भन्छन्, राम प्रसादको ठाउँमा श्यामप्रसाद फेरेर पार्टीभित्रको तमाम समस्या हल हुँदैनन्। व्यक्ति परिवतर्नको कुरा सहायक कुरा हो। आजको आवश्यकता र सन्दर्भमा माओवादीले आफ्नो विचारलाई कसरी हाइलाइट गर्न सक्छ, विकसित तुल्याउन सक्छ ? भन्ने कुरामा मुख्य छलफलको विषय रहेको नेता सापकोटा बताउँछन्। पार्टीलाई रूपान्तरित, गतिशील, जनतासँग जोडिएको जीवन्त पार्टी बनाउनुपर्छ। सबै नेताहरू जनता र पार्टीतिर फर्किनुपर्छ, उनी भन्छन्, जनताका आलोचना र गुनासोहरूलाई सुन्ने र जनताको भावनाअनुसार पार्टीलाई रूपान्तरित बनाएर अगाडि जानुपर्छ। विचार मिल्नेसँग पार्टी एकीकरण गर्ने माओवादीले शक्ति आर्जन गर्नका लागि समाजवादी मोर्चाको सहारा लिने रणनीति तय गरेको छ। समाजवादी मोर्चालाई बलियो बनाउँदै विचार मिल्नेसँग सहकार्य गर्दै पार्टी एकीकरण गर्ने रणनीति माओवादीले लिएको छ। पार्टीका केन्द्रीय सदस्य माधव सापकोटाका अनुसार विचार, कार्यशैलीसँग सहकार्य गर्दै माओवादी जान्छ। खासमा समाजवादी मोर्चालाई प्रभावकारी बनाउने, आवश्यकताअनुसार मोर्चालाई एकतामा समेत लैजाने तयारी गरिन्छ। दायरालाई फराकिलो बनाउँदै वामपन्थीहरूलाई मूलधारको पार्टी बनाउनुपर्छ। विचार मिल्नेसँग सहकार्य गरे पार्टी एकता गर्दै जान्छौं। अर्कोतिर पार्टीभित्रका खराब प्रवृत्ति, आचरणका विरुद्ध निर्ममतापूर्वक आत्मसमीक्षा गर्दै अघि बढ्छौं, उनी भन्छन्। कम्युनिस्ट पार्टीको एकतापछि जनताले झन्डै दुईतिहाइ भोट दिएका थिए। त्यसलाई हामीले रक्षा गर्न सकेनौं। त्यो रक्षा गर्न नसकेको कुरालाई समीक्षा गर्दै दोस्रोपटक हामीले एमालेसँग समीकरण बनाएका थियौं, सापकोटाले भने, एमालेसँग परसम्म जाने समझदारी बनेको थियो। त्यो तोडेर एमालेले कांग्रेससँग नयाँ समीकरण बनायो। त्यसैले अब नयाँ ढंगबाट वामपन्थी आन्दोलनलाई अगाडि बढाउनुपर्ने आवश्यकता रहेको उनी सुनाउँछन्। सुशासनको डर र भयले भ्रष्टहरू मिले पुष्पकमल दाहाल प्रचण्ड, अध्यक्ष, नेकपा माओवादी केन्द्र आउने दिनमा माओवादी पार्टीलाई गतिशील पार्टीका रूपमा नयाँ ढंगबाट रूपान्तरण गर्छौं। ०८४ मा एक्लै चुनाव लडेर जित्ने उद्देश्यका साथ पार्टीमा छलफल चलिरहेको छ। हामीले सरकार छोडेर विजेताका रूपमा निस्केका छौं। सरकारमा जानेहरू हारेर पसेका छन्। हामी जनतासँग जोडिएका छौं, हामी हाम्रो मुद्दासँग जोडिएका छौं। हामी वर्ग र समुदायसँग जोडिएका छौं। सुशासन, सामाजिक न्याय र समृद्धि एवं आर्थिक विकासको पक्षमा गम्भीरताका साथ पहल गर्दा गर्दै सुशासनको डर र भयका कारणले भ्रष्टहरू मिले भनेर अहिले बच्चाबच्चाले जानकारी पाएको छ। यो हाम्रो निम्ति संगठन सुढृढ र विस्तार गर्ने एउटा ठूलो आधार मिलेको छ। त्यस कारण हामी उत्साहका साथ पार्टी निर्माणका अभियानमा लाग्छौं।"
टीआरसी विधेयक : कार्यदलको प्रतिवेदन आज प्रधानमन्त्रीसहित शीर्ष नेतालाई बुझाइने,"काठमाडौं : संक्रणकालीन न्याय प्रक्रिया टुङ्गाउने विषयमा प्रमुख तीन दलबीच सहमतिको प्रतिवेदन आज प्रधानमन्त्रीलाई बुझाउने भएको छ। संक्रणकालीन न्यायसम्बन्धी (टीआरसी) विधेयकमा सहमति जुटाउन गठित कार्यदलले कार्यदलले आज प्रतिवेदनलाई प्रधानमन्त्री केपी शर्मा ओलीसहित शीर्ष नेतालाई बुझाउने नेकपा एमालेका मुख्य सचेतक महेश बर्तौलाले जानकारी दिए। उनका अनुसार आज बिहान ११ बजे सिंहदरबारमा प्रतिवेदन बुझाउन लागिएको हो। प्रधानमन्त्री ओलीको सचिवालयले पनि प्रधानमन्त्री तथा मन्त्रिपरिषद्को कार्यालयमा बिहान ११ बजे शीर्ष नेताले कार्यदलको प्रतिवेदन बुझ्ने तय भएको जानकारी दिएको छ। कार्यदलमा कांग्रेसबाट रमेश लेखक, एमालेबाट बर्तौला र माओवादी केन्द्रबाट जनार्दन शर्मा सदस्य छन्। उनीहरुले विभिन्न चरणमा छलफल गरेपछि प्रतिवेदनलाई अन्तिम रुप दिएका हुन्। बर्तौलाका अनुसार प्रधानमन्त्री ओलीले कार्यदलमा भएको सहमतिअनुसार टीआरसी विधेयकलाई अघि बढाउन शीर्ष नेताहरूसँग तत्काल परामर्श गर्ने प्रतिबद्धता व्यक्त गरेका छन्। कार्यदलमा सहमति भएको प्रतिवेदन र विधेयकमा भएको संशोधनको प्रस्तावलाई कानून, न्याय तथा मानव अधिकार समिति बैठकमा पेश गरेर छलफल भएपश्चात विधेयकलाई सदनमा पेस गर्ने तयारी छ। मंगलबार बसेको कानून, न्याय तथा मानव अधिकार समिति बैठकमा कानून, न्याय तथा संसदीय मामिलामन्त्री अजयकुमार चौरसियाले प्रतिनिधिसभाको साउन २९ गते बस्ने बैठकमा टीआरसी विधेयक प्रस्तुत गर्ने गरि अघि बढ्न आग्रह गरेका थिए। सदनले बिजनेस नपाइरहेको अवस्थामा संक्रमणकालीन न्यायसम्बन्धी विधेयकका साथै केहि नेपाल ऐनलाई संशोधन गर्न बनेको विधेयकमाथिको छलफललाई निष्कर्षमा पुर्याउनुपर्नेमा उनले जोड दिएका थिए। सहमति जुटेमा यो विधेयक चालु संसद् अधिवेशनबाटै विधेयक पारित गर्ने तयारी छ।"
"कांग्रेस केन्द्रीय समिति बैठक बस्दै, केके छन् एजेण्डा ?",काठमाडौं : नेपाली कांग्रेस केन्द्रीय कार्यसमितिको बैठक आज बस्ने भएको छ। आज पार्टी केन्द्रीय कार्यालय सानेपामा दिउँसो १ बजे बैठक बस्न लागेको हो। बैठकमा गत फागुनमा सम्पन्न महासमिति बैठकले परिमार्जनसहित केन्द्रीय समितिबाट पारित गर्ने गरी अघि बढाएका विषय र पदाधिकारी बैठकले गरेका निर्णयमाथि छलफल र अनुमोदन हुने बताइएको छ। बैठकले सरकार सञ्चालन र संगठन निर्माणका विषयमा छलफल हुनेछ। बैठकले पार्टीका भ्रातृ संस्थालाई महाधिवेशन उन्मुख गराउने तयारीका विषयमा समेत छलफल हुनेछ।
स्वकीय सचिवको पत्रका भरमा ४२ करोड रकमान्तर,"जनकपुरधाम : मधेस प्रदेशको एक मन्त्रालयका स्वकीय सचिवले पठाएको पत्रको आधारमा अर्थ मन्त्रालयले ४२ करोड रकम रकमान्तर गरेको खुलेको छ। मधेस प्रदेश सरकारका तत्कालीन उद्योग, पर्यटन तथा वनमन्त्री सुनिता यादवको निजी सचिवालयको लेटरहेडमा स्वकीय सचिवले लेखेको पत्रका आधारमा ४२ करोड ६० लाख १० हजार रुपैयाँ रकमान्तर गरेको खुलेको हो। २०७९ चैत १५ गते तत्कालीन मन्त्री यादवका स्वकीय सचिवले मन्त्रालयका सचिवलाई लेखेको पत्रका आधारमा रकमानान्तर गरेको पाइएको हो। यसरी स्वकीय सचिवले अनाधिकृत रूपमा निजी सचिवालयको लेटर हेडको दुरुपयोग गरी पत्र लेखेको सोमबार मधेस प्रदेश संसद्मा पेस गरिएको एक प्रतिवेदनमा उल्लेख छ। तर, स्वकीय सचिवको नाम भने प्रतिवेदनमा खुलाइएको छैन। आर्थिक वर्ष २०७९८० मा तत्कालीन अर्थमन्त्री सञ्जयकुमार यादवले आफूखुसी रकमानान्तर गरी योजना बेचेको आरोप लागेपछि प्रदेशसभाबाट विशेष संसदीय छानबिन समिति गठन गरिएको थियो। सोही समितिले सोमबार उक्त प्रतिवेदन संसद्मा पेस गरेको हो। प्रतिवेदनमा भनिएको छ, स्वकीय सचिवले लेखेको पत्रको आधारमा मन्त्रालयले रकमान्तर गर्नु अनाधिकृत हो। सरकारको कार्य विभाजन नियमावलीविपरीत मठ मन्दिर, सामुदायिक भवन, प्रवेशद्वार, कम्पाउन्ड वाल निर्माणका लागि उक्त रकम रकमान्तर गरेको पाइएको हो। रकमान्तर गरिएको रकम मन्त्रालयले भू तथा जलाधार व्यवस्थापन कार्यालय सिरहा, लहान र रौतहटलाई पठाएको देखिन्छ। पर्यटनसँग सम्बन्धित बजेट तथा योजना भए पनि तत्कालीन वन तथा वातावरण मन्त्रालयअन्तर्गत रहेको भू तथा जलाधार व्यवस्थापन कार्यालयबाट काम गराइनु नियमसम्मत नभएको प्रतिवेदनमा उल्लेख छ। त्यतिमात्र होइन, अर्थ मन्त्रालयले २०८० असार २२ गतेसम्म विभिन्न मन्त्रालयबाट रकमान्तरका लागि आएको पत्रअनुसार रकमान्तर गरेको जनाएको छ। अर्थ मन्त्रालयमा दर्ता नै नभएको पत्रलाई कसरी आधार मानेर रकमान्तर गरियो ? दर्ता हुनु अघिको मितिमा नै निर्णय समेत भएको देखिन्छ। सरकारी निर्णय प्रक्रिया सरलीकरण निर्देशिका २०६५ को विपरीत हुने देखिन्छ, प्रतिवेदनमा उल्लेख छ। बजेट विनियोजनमा रकम थपघटमधेस प्रदेशको अर्थ मन्त्रालयले मन्त्रालयहरूको सुरुको बजेट विनियोजनमा रकम थपघट गरेको पाइएको छ। २०८० असार १८ गते भौतिक पूर्वाधार विकास मन्त्रालयको चलानी नं १६७० र १६७१ को पत्र र २०८० असार ५ गतेको शिक्षा तथा समाज कल्याण मन्त्रालयको चलानी नं २९४ को पत्रले अर्थ मन्त्रालयमा दर्ता नै नगरी रकमान्तर गरी पठाएको प्रतिवेदनमा उल्लेख छ। प्रतिवेदनमा भनिएको छ, भौतिक पूर्वाधार विकास मन्त्रालयबाट प्राप्त फाइल अर्थ मन्त्रालयमा २०८० असार १३ गते दर्ता भएको तर १२ गतेको मितिमा नै अर्थ मन्त्रालयले रकमान्तरसम्बन्धी निर्णय गरेको छ। साथै मन्त्रालयहरूले आफ्नो अधिकारभन्दा बाहिर गएर प्रतिष्ठान, आयोग र बोर्डहरूलाई रकमान्तर गरेको देखियो। आर्थिक वर्षको अन्तिममा अर्थ मन्त्रालयले बजेट रकमान्तर गरेको देखिएको छ। यसबाट सम्पादित कार्यको गुणस्तर नहुने र उपलब्धिसमेत गुम्ने प्रतिवेदनमा उल्लेख छ। साथै रकमान्तर गर्नुपर्ने भएमा दोस्रो र तेस्रो त्रैमासिकमा मात्र मापदण्ड बनाई कार्यान्वयन गर्दा उपयुक्त देखिने सुझाव दिइएको छ। प्रतिवेदनमा भनिएको छ, आर्थिक वर्षको सुरुदेखि नै बजेट खर्च कार्यान्वयन नगर्ने तथा अन्तिम समयमा आएर विनियोजित बजेट अन्य शीर्षकमा रकमान्तर गरी खर्च गर्ने परिपाटी देखियो। यस्ता परिपाटीलाई अन्त्य गरिनुपर्छ। कार्यविधि मिचेर अनियमिततामधेसका तत्कालीन अर्थमन्त्री सञ्जयकुमार यादवले ससर्त अनुदान र विशेष अनुदान रकममा कार्यविधि मिचेर अनियमितता गरेको पाइएको छ। कतिपय स्थानीय तहहरूले पत्र पठाएर ससर्त अनुदान माग गर्दासमेत अर्थ मन्त्रालयले ससर्त अनुदान उपलब्ध नगराएको र अन्य स्थानीय तहले माग गरेको अनुदान, कार्यक्रम, योजनाभन्दा भिन्न शीर्षकमा अनुदान पठाएको छानबिनमा खुलेको हो। प्रतिवेदनमा आर्थिक सुशासन कमजोर हुने र प्रदेश सरकारको लगानीसमेत उपलब्धिमूलक नहुने काम गरेको देखिएको उल्लेख छ। प्रतिवेदनमा भनिएको छ, अर्थ मन्त्रालयले निर्णय नै नगरिकन ससर्त अनुदानको रकम कतिपय स्थानीय तहहरूमा पठाएको देखियो। साथै कतिपय स्थानीय तहहरूलाई निर्णय गरेका योजनाहरू समेत नपठाएको देखियो। आर्थिक वर्षको बीचमा नयाँ योजना तथा कार्यक्रम मन्त्रालयले स्वीकृत गरी थप बजेट माग गर्ने परिपाटी बजेटको सिद्धान्त विपरीत हो। संसदले अनुमति दिएको भन्दा फरक र नयाँ कार्यक्रममा बजेट विनियोजन गर्नु कानुनी हिसाबले गलत हो। २०८० साउन १ गतेदेखि लागू हुने गरी सांसद उपेन्द्र महतोको संयोजकत्वमा गठित छानबिन समितिको म्याद दुई महिनामात्र रहे पनि २०८१ असार मसान्तसम्म पटकपटक म्याद थप गरिएको थियो। समितिमा दीपेन्द्रकुमार ठाकुर, नागेन्द्रप्रसाद साह, राजकुमार गुप्ता, शम्भुकुमार साह, जवाहरप्रसाद कुशवाहा, कनिश पटेल, कञ्चन बिच्छा, विमला अन्सारी तरन्नुम, उर्मिलादेवी सिंह सदस्य थिए।"
सरकारभन्दा मिसन ८४ मा एमाले केन्द्रित,"पार्टी अध्यक्ष ओलीको नेतृत्वको सरकारले जनतामा नयाँ आशा जागृत गर्ने गरी कामलाई अघि बढाइरहेको अवस्थामा छ। काठमाडौं : नेकपा एमाले अध्यक्ष केपी शर्मा ओलीले सरकारको नेतृत्व गरिरहेका छन्। पहिलो राजनीतिक दल कांग्रेससँग गठबन्धन गरेर सरकार चलाइरहेका एमाले अध्यक्ष ओली २०८४ मा एक्लै बहुमतसहित सत्ताको नेतृत्व गर्ने रणनीतिमा देखिएका छन्। पछिल्लो समय एमालेले पार्टीलाई चलायमान बनाइरहेको छ। मिसन ग्रासरुट, झुलाघाट चिवाभञ्ज्याङ संकल्प यात्रा चलाइसकेको छ। एमालेले हाल सरकारको नेतृत्व गरी रहे पनि मिसन ८४ केन्द्रित देखिएको छ। अध्यक्ष केपी शर्मा ओलीले मंगलबार जारी गरेको आन्तरिक पार्टी निर्देशन(अपानी)मा यो झल्को देखिएको छ। अपानीमा पार्टी निर्माणको महत्वपूर्ण चरणमा प्रवेश गरेको उल्लेख छ। पार्टी अध्यक्षको नेतृत्वको सरकारले जनतामा नयाँ आशा जागृत गर्ने गरी कामलाई अघि बढाइरहेको अवस्थामा अब सिंगो पार्टीपंक्ति राष्ट्रिय महाधिवेशन प्रतिनिधि परिषद्को निष्कर्षका आधारमा मिसन ८४ लाई पूर्णरूपमा सफल बनाउने काममा केन्द्रित छ। यतिबेला संयुक्त सरकारको कामलाई प्रभावकारी बनाउने, पार्टी सदस्यता नवीकरण र विस्तारको कामलाई योजनाअनुरूप अघि बढाउने, अधिवेशन सम्पन्न गर्न बाँकी स्थानीय पार्टी कमिटीका अधिवेशनहरू तोकिएको समयमा सम्पन्न गरी राष्ट्रिय महाधिवेशन प्रतिनिधि परिषद्को बैठकका निष्कर्ष समेतको आधारमा पार्टी कामलाई योजनाबद्ध रूपमा अघि बढाउनुपर्ने अपानीमार्फत निर्देशन गरिएको छ। पार्टी कामलाई व्यवस्थित गर्न राष्ट्रिय महाधिवेशन प्रतिनिधि परिषद्को प्रथम बैठकयता केन्द्रीय सचिवालयका तीनवटा महत्वपूर्ण बैठकहरू सम्पन्न भएका छन्। असार १८ मा केन्द्रीय सचिवालय ३२औं बैठक, असार २८ मा ३३ औं बैठक र साउन १७ मा ३४औं बैठक सम्पन्न भएका छन्। केन्द्रीय कमिटी, केन्द्रीय निकायमा पदाधिकारी तथा सदस्यहरूको मनोनयन र केन्द्रीय कमिटीका पदाधिकारी तथा सदस्यको नयाँ कार्यविभाजनसहित ती बैठकले गरेका महत्वपूर्ण निर्णयहरू जानकारी तथा कार्यान्वयनका लागि अपानी १० जारी गरिएको छ । एमाले र कांग्रेसका बीचमा भएको ७ बुँदे सहमतिबाट जनतामा नयाँ प्रकारको आशाको सञ्चार भएको एमालेको दाबी छ। पार्टी अध्यक्षको नेतृत्वको सरकारले समृद्ध नेपाल, सुखी नेपालीको आकांक्षाअनुरूप विकास र समृद्धिका कामहरूलाई योजनाबद्ध रूपमा अघि बढाउन सुरु गरेको एमालेको भनाइ छ। अपानीमा भनिएको छ, नयाँ सत्ता समीकरण निर्माण भएसँगै सातवटै प्रदेशमा पार्टीको सहभागितामा प्रदेश सरकार गठन भएका छन् वा गठनको प्रक्रियामा छन्। स्थानीय तहमा पनि हाम्रो पार्टीको उल्लेख्य सहभागिता र नेतृत्वसमेत छ। केन्द्र र प्रदेश सरकारमा महत्वपूर्ण सहभागिताले स्थानीय तहको काममा समेत अनुकूलता प्राप्त भएको एमालेको भनाइ छ। अब मिसन ८४ लाई मध्यनजर गर्दै तीनै तहका जनप्रतिधिको कामलाई योजनाबद्ध रूपमा अघि बढाउनु अपानीमार्फत अध्यक्ष ओलीले निर्देशन दिएका छन्। राष्ट्रिय महाधिवेशन प्रतिनिधि परिषद्को बैठकले पार्टीलाई बलियो र निर्णायक शक्तिका रूपमा स्थापित गर्ने संकल्प गरेको जनाउँदै पार्टीको समग्र कामलाई पनि सोही उद्देश्यअनुरूप अघि बढाउनु पर्ने अपानीमा उल्लेख छ। स्थानीय कमिटीका अधिवेशनहरू सम्पन्न भएसँगै अब सिंगो पार्टीको ध्यान निर्णायक राष्ट्रिय शक्ति निर्माणको संकल्प पूरा गर्ने दिशामा केन्द्रित हुनुपर्छ। म सम्पूर्ण कमरेडहरूलाई आत्मविश्वासका साथ त्यस दिशामा क्रियाशील हुनु अनुरोध गर्दछु। अपानीमा उल्लेख छ। । मिसन ८४ लाई सफल बनाउने गरी मातहत कमिटीले पनि सोहीअनुरूप आफ्नो कमिटीको वार्षिक कार्ययोजना तयार पार्न पनि अध्यक्ष ओलीले निर्देशन दिएका छन्। वार्षिक कार्ययोजना तयार गर्दा आआफ्नो कार्यक्षेत्रको विकासको योजनासमेत बनाउनु पर्नेछ। प्रत्येक कमिटीले वार्षिक कार्ययोजनासँगै वार्षिक बजेट तयार गरी सोहीअनुसार काम अघि बढाउने अभ्यास थालनी गर्नुपर्दछ, अपानीमा उल्लेख छ। गत वर्षको वार्षिक कार्ययोजनाको समीक्षा राष्ट्रिय महाधिवेशन प्रतिनिधि परिषद्को प्रथम बैठकमा गरिएको अवगत गराउँदै सोही समीक्षा प्रतिवेदनका आधारमा आगामी वर्षको वार्षिक कार्ययोजना तयार गरी कार्यान्वयनमा लैजाने योजना पार्टीको रहेको उल्लेख गरिएको छ। परिषद्को बैठकमा अध्यक्षबाट प्रस्तुत र पारित राजनीतिक प्रतिवेदनका निष्कर्ष तथा महासचिवबाट प्रस्तुत संगठनात्मक कामको प्रतिवेदनका निष्कर्ष समेतका आधारमा आगामी वर्षको वार्षिक कार्ययोजना तयार गरी भदौ महिनाभित्र पठाइने अपानीमा उल्लेख गरिएको छ। एमालेको हालै बसेको सचिवालय बैठकले मिसन ८४ लाई केन्द्रित गरी ठूलो संख्यामा केन्द्रीय सदस्यहरूको जिम्मेवारी प्रतिनिधिसभा र प्रदेशसभा निर्वाचन क्षेत्रमा केन्द्रित गरेको छ। अबदेखि निर्वाचन क्षेत्र समन्वय कमिटीका कामलाई प्रभावकारी बनाउन विशेष ध्यान दिनु आवश्यक रहेको पनि अपानीमा उल्लेख छ। अपानीका अनुसार भूगोलका ६६ जिल्ला र विशेष क्षेत्रका अधिकांश जिल्ला अधिवेशन सम्पन्न भइसकेका छन्। कोशी, मधेस र सुदूरपश्चिम प्रदेशका ३३ जिल्ला र गण्डकी तथा कर्णाली प्रदेशका ११ जिल्लामा मात्र अधिवेशन हुन बाँकी छ। उपत्यका विशेषमा युवा विद्यार्थी विशेष जिल्लाको अधिवेशन हुन बाँकी छ। अपानीमार्फत अधिवेशन हुन बाँकी जिल्लाहरूलाई संगठन कमिटीमा रुपान्तरण गर्ने, अब गरिने सबै अधिवेशनहरू नवीकृत सदस्यताका आधारमा गर्ने, बाँकी सबै जिल्ला अधिवेशनहरू कात्तिक महिनाभित्र गरिसक्ने, पालिका, वडा, टोल र सो सरहका अधिवेशनहरू मंसिर महिनाभित्रै सम्पन्न गरिसक्ने निर्देशन गरिएको छ। पालिका अधिवेशनमा सल्लाहकार परिषद्बाट कुल सदस्य संख्याको १० प्रतिशतभन्दा बढी नहुने गरी प्रतिनिधित्व गराउने, कुनै पनि अधिवेशनमा पदेन प्रतिनिधित्वको संख्या निर्वाचित भईआएका प्रतिनिधिहरूभन्दा बढी हुन नहुने व्यवस्था गर्न अपानीमार्फत निर्देशन गरिएको छ। पार्टीको अबको कार्य विभाजन मिसन ८४ लाई केन्द्रित हुनुपर्ने छ। अपानीका अनुसार भौगोलिक क्षेत्रको कार्यविभाजन गर्दा मिसन ८४ लाई केन्द्रविन्दुमा राख्ने, कार्यविभाजनको तल्लो एकाइ प्रतिनिधिसभा तथा प्रदेशसभा निर्वाचन क्षेत्रलाई बनाउनुपर्ने छ। प्रतिनिधिसभा तथा प्रदेशसभा निर्वाचन क्षेत्रमा सम्भव भएसम्म सम्बन्धित भूगोलका जिम्मेवारी तोक्नुपर्ने छ। सरकारमा किन ? नेकपा (माओवादी केन्द्रका अध्यक्ष पुष्पकमल दाहाल प्रचण्डले राष्ट्रिय सहमतिको सरकारको नाममा एमालेलाई एक्ल्याउने गरी छलफल अघि बढाउन थालेपछि त्यसका विरुद्धमा पार्टी अध्यक्ष ओलीको अगुवाईमा नयाँ राजनीतिक समीकरणको निर्माणको प्रयास अघि बढाइएको पनि अपानीमार्फत स्पष्ट पारिएको छ। अपानीमा कांग्रेस र एमालेबीचमा भएका ७ बुँदे सहमति उल्लेख गरिएको छ। राजनीतिक स्थायित्वका लागि संविधानमा आवश्यक संशोधन, आर्थिक गतिविधिलाई चलायमान बनाउने, राष्ट्रिय सहमतिको सरकारको नेतृत्व सरकार गठन भएको मितिले दुई वर्षसम्म अध्यक्ष ओलीले र त्यसपछि २०८४ मंसिरमा हुने आमनिर्वाचनसम्म नेपाली कांग्रेसका सभापति शेरबहादुर देउवाले गर्ने लगायतका सहमति अपानीमार्फत जानकारी गराइएको छ। दुई प्रमुख दलबीचको वर्तमान सहकार्य नयाँ सरकार गठनका लागि मात्र नभएर मुलुकको लोकतान्त्रिक भविष्यको सुनिश्चिताका लागि भएको पनि ओलीद्वारा जारी अपानीमा उल्लेख छ। अब केन्द्र सरकार र प्रदेश सरकारका तर्फबाट गरिने हरेक सकारात्मक कामलाई पार्टीपंक्तिका तर्फबाट जनताका बीचमा लगेर स्थापित गर्नुपर्छ। एमाले र कांग्रेस लोकतन्त्रका आधारभूत प्रश्नहरूमा विगतमा पनि एक ठाउँमा उभिदै आएका राजनीतिक दलहरू हुन्। जतिबेला लोकतन्त्रका आधारभूत प्रश्नहरूमा उनीहरू एक ठाउँमा उभिन पुगेका छन्, त्यतिबेला मुलुकको राजनीतिले सार्थक परिणाम पाउन सकेको छ। अहिलेको सहकार्य पनि सोही दिशातर्फ केन्द्रित छ। अपानीमा भनिएको छ, पार्टीपंक्तिले यस तथ्यलाई जनस्तरमा लगेर स्थापित गर्नुपर्छ। साथै अन्य सैद्धान्तिक र राजनीतिक प्रश्नमा हाम्रा बीचमा आआफ्ना मान्यता र विश्वास रहेका छन् भन्ने कुरामा स्पष्ट हुनु पनि पर्छ। केके छ एमालेको अपानिमा ?"
भोटेकोशीमा विपद पूर्व तयारीको लागि चीनद्वारा सहयोग,"सिन्धुपाल्चोक : सिन्धुपाल्चोकको भोटेकोशी गाउँपालिकामा विपद पूर्व तयारी तथा प्रतिकार्यको लागि चीन सरकारले आवश्यक सामग्री प्रदान गरेको छ। चीनको सिज्याङ स्वायत्त क्षेत्रको सिगात्से शहर सार्वजनिक सुरक्षा ब्यूरोले भोटेकोशी गाउँपालिकालाई १ लाख ९९ हजार ४ सय ५० आरएमबी बराबरको विपद पूर्व तयारी तथा प्रतिकार्य सामग्री प्रदान गरेको हो। जसको नेपाली मूल्य ३७ लाख २३ हजार २ सय ११ रुपैयाँ हुन आउँछ। ब्युरोले पालिकालाई विपद पूर्व तयारी तथा प्रतिकार्य सामग्री अन्तर्गत ५० थान टेन्ट, ४० थान त्रिपाल, १ सय थान टर्चलाईट, २ सय जोर वर्षा जुत्ता, १ सय थान रेनकोट प्रदान गरेको छ। त्यस्तै आपत्कालीन बेड १५ थान, कम्बल १ सय थान, इलेक्ट्रिक जग १ सय थान, प्राथमिक उपचार उपकरणसहितको उपचार बक्स १५ थान ब्यूरोले पालिकालाई प्रदान गरेको भोटेकोशी गाउँपालिकाका पासाङ नुर्पु शेर्पाले बताए। चिनियाँ सार्वजनिक सुरक्षा ब्यूरोका अधिकारीहरुले पालिकामै आएर सो सामग्री हस्तान्तरण गरेका हुन्। भोटेकोशी गाउँपालिका प्राकृतिक विपद्को उच्च जोखिम भएको ठाउँ हो, यहाँ साना ठूला विपद्का घटनाहरू भइरहेका छन्,' पालिका अध्यक्ष शेर्पाले भने, 'सिगात्से सुरक्षा ब्यूरोले विपद्को बेला चाहिने अत्यावश्यक सामग्री हामीलाई सहयोग गरेको छ। जसलाई हामीले सहर्ष स्वीकार गरेका छौं। विपद्को समयमा ब्युरोले प्रदान गरेको सहयोग सामग्रीको प्रयोग गरिने उनले जनाए।"
अदालतको आदेशपछि खुल्यो खानेपानी कार्यालयको ताला,"धरान : धरान उपमहानगरपालिकाको खानेपानी व्यवस्थापन बोर्डको कार्यालयमा लगाइएको तालाबन्दी खोलिएको छ। उच्च अदालत विराटनगरले खानेपानी कार्यालयजस्तो संवेदनशील कार्यालयमा तालाबन्दी गर्न नहुने भन्दै ताला खोल्न आदेश दिएपछि आन्दोलनरत १० दलहरूले बुधबार ताला खोलेका हुन्। खानेपानीको महशुलमा चर्को मूल्यवृद्धि गरिएपछि धरानका जनप्रतिनिधि, कांग्रेसएमालेसहितका १० राजनीतिक दल र स्थानीयबासीले आइतबार खानेपानी बोर्डको कार्यालयमा तालाबन्दी गरेका थिए। कार्यालयमा तालाबन्दी गरेपछि धरानका मेयर हर्कराज राईले तालाबन्दी खोल्न माग गर्दै उच्च अदालतमा रिट निवेदन दर्ता गरेका थिए। उनले कांग्रेस धरानका सभापति श्याम पोखरेललगायत राजनीतिक दलका प्रतिनिधिविरुद्ध रिट दिएका थिए। उच्च अदालतका न्यायाधीश राजेन्द्र अधिकारीले खानेपानीजस्तो संवेदनशील कार्यालयमा तालाबन्दी गर्न नपाइने भन्दै उक्त तालाबन्दी खोल्ने अन्तरिम आदेश दिएका थिए। अदालतको आदेशमा साउन २८ गते पूर्ण फैसलाको लागि दुबै पक्षलाई छलफलका लागि बोलाउने आदेश दिइएको छ।"
सौर्य एयरलायन्स दुर्घटनाको १५ दिनमै अर्को हवाई दुर्घटना,"काठमाडौं : सौर्य एयरलायन्स दुर्घटनाको १५ दिन नबित्दै अर्को हवाई दुर्घटना भएको छ। बुधबार काठमाडौंबाट रसुवाको स्याप्रुबेसी उडेको एयर डाइनेस्टीको हेलिकोप्टर नुवाकोटको सूर्यचौरमा दुर्घटना भएको हो। गत साउन ९ गते पोखराका लागि उडेको सौर्य एयरलायन्सको विमान दुर्घटनामा १८ जनाले ज्यान गुमाएका थिए। त्यसको केही दिनपछि बुधबार हेलिकोप्टर दुर्घटनामा थप ५ जनाले ज्यान गुमाएका छन्। सौर्य एयरलायन्सको विमान उडेको केही सेकेन्डमै त्रिभुवन अन्तर्राष्ट्रिय विमानस्थलभित्रै दुर्घटना भएको थियो। एयर डाइनेस्टीको हेलिकोप्टर पनि उडेको तीन मिनेटमै दुर्घटना भएको हो। सौर्य एयरलायन्सको विमान दुर्घटनामा एकमात्र जीवित पाइलट मनिष शाक्य उपचारपछि घर फर्किसकेका छन्। एयर डाइनेस्टीको हेलिकोप्टर दुर्घटनामा भने क्याप्टेन अरुण मल्लले पनि ज्यान गुमाए। सौर्य एयरको दुर्घटनापछि बनेको समितिले छानबिन गरिरहेको छ। पछिल्लो समयमा नेपाली आकाश असुरक्षित बन्दै गएको भन्दै अन्तर्राष्ट्रिय जगतमै आलोचना भइरहेको छ। हवाई दुर्घटनाको विषयलाई लिएर संसदमा समेत प्रश्न उठिरहेको छ। नियामक निकाय नागरिक उड्डयन प्राधिकरणले प्रभावकारी ढंगले काम नगर्दा हवाई दुर्घटना बढेको संसदमा प्रश्न उठेको छ। विसं २०७९ माघ १ गते यती एयरलायन्सको विमान पोखरा विमानस्थलनजिकै दुर्घटना भएको थियो। उक्त दुर्घटनामा ७२ जनाको मृत्यु भएको थियो। उक्त दुर्घटनामा ५३ नेपाली, ५ भारतीय, ४ रुसी, २ कोरियाली, एकएकजना अर्जेन्टिनी, अस्ट्रेलियाली, आइरिसेली र फ्रान्सेली नागरिकले ज्यान गुमाएका थिए।"
बुद्ध एयरको जहाजभित्र सिकिस्त बिरामी भएका बालकको मृत्यु,"विराटनगर : विराटनगर विमानस्थलबाट यात्रु लिएर काठमाडौंका लागि उडेको बुद्ध एयरको जहाजभित्रै सिकिस्त भएका नाबालकको मृत्यु भएको छ । उदयपुरको त्रियुगा नगरपालिका३ मोतीगडाका ताराकिरण राईका ५ वर्षीय छोरा संयोगहाङ राईको मृत्यु भएको प्रहरीले जनाएको छ । यूफोर ७१० कल साइन भएको जहाज विराटनगरबाट ५७ जना यात्रु लिएर बुधबार दिउँसो १२: २४ बजेतिर काठमाडौंका लागि उडेको थियो । जहाज उडिरहेका बेला नाबालकलाई अचानक श्वासप्रश्वासमा समस्या भएपछि फर्काएर विराटनगर नै ल्याइएको बुद्ध एयर विराटनगरका स्टेशन मेनेजर कौशल भण्डारीले बताए । फर्काइएको जहाज १२:५९ बजेतिर विराटनगरमा ल्याण्ड गरेको थियो । श्वासप्रश्वासमा समस्या भएर बच्चा सिकिस्त भएपछि बीचैबाट जहाजलाई फर्काएर विराटनगर ल्याण्ड गराइयो । तत्काल एम्बुलेन्समा राखेर उपचारका लागि अस्पताल पठाइयो,उनले भने, जहाजबाट निकाल्दा बच्चाको अवस्था सामान्य थियो । श्वासप्रश्वास चलिरहेको थियो । बच्चालाई आकस्मिक समस्या परेपछि यात्रुसहित जहाज विराटनगर नै फर्काउनु परेको भण्डारीको भनाइ छ । उनका अनुसार जहाजमा चढ्ने बेलामा पनि बच्चाको अवस्था सामान्य नै थियो । जहाजले उचाइ लिने क्रममा अक्सिजनको कमी भएर बच्चालाई श्वासप्रश्वासमा समस्या भएको हुनसक्ने भण्डारीले बताए । उनले जहाजलाई कहाँबाट फर्काइयो भन्ने यकिन नभएको बताए । बच्चालाई बाहिर निकालिसकेपछि भने जहाज यात्रु लिएर काठमाडौं गएको जानकारी भण्डारीले दिए । नाबालकलाई जहाजबाट बाहिर निकालेर उपचारका लागि विराट नर्सिङ होम एवं विराटनगर अस्पताल लगिएको थियो । अस्पताल पुर्याउनसाथ दिउँसो १:३५ बजेतिर चिकित्सकले मृत घोषित गरेका हुन् । अस्पतालका बालरोग विशेषज्ञ डा दीपराज अधिकारीका अनुसार नाबालकलाई उपचारका लागि मंगलबार राति नै भर्ना गरिएको थियो । बच्चाको पेट दुख्यो भनेर अभिभावकले लिएर आउनु भएको थियो । भर्ना गरेर उपचार सुरु गरियो । एक्सरे गरेर हेर्दा सानो आन्द्रामा अवरोध देखियो । आन्द्राको ब्लक खुलाउन तत्काल शल्यक्रिया गर्नुपर्ने हुन्थ्यो । अस्पताल ल्याउँदा नै बच्चाको अवस्था गम्भीर थियो,डा अधिकारीले भने । तर, शल्यक्रिया गर्न नमानेर अभिभावकले थप उपचारका लागि काठमाडौं लिएर गएको उनको भनाइ छ । यस्तो सिकिस्त अवस्थाको बच्चालाई थप गाह्रो हुने भएकाले तत्काल अप्रेशन गर्नुपर्छ भनेर सल्लाह दिएका थियौं । तर,अभिभावकले काठमाडौं लैजान्छौं भन्नुभयो, उनले भने, अभिभावककै आग्रहमा हामीले कागज गरेर बच्चालाई अस्पतालबाट बिदा दियौं । हाम्रो सल्लाह उहाँहरूले मान्नु भएन । अवस्था गम्भीर रहेकाले बच्चा तलमाथि हुनसक्छ भनेर भन्दा पनि अभिभावकले आफ्नै रिक्समा लिएर गएको डा अधिकारीको भनाइ छ । अस्पतालले बिदा दिएको करिब ३ घण्टापछि बच्चालाई गाह्रो भयो भनेर पुनः ल्याउनु भयो । अस्पतालको आकस्मिक कक्षमा ल्याइपुर्याउँदा मृत्यु भइसकेको थियो,डा अधिकारीले भने, मृत्यु भएको करिब ४५ मिनेटजति भइसकेको थियो होला । चिकित्सकको सल्लाहविपरीत बच्चा लिएर जाँदा दुःखद् घटना भइदियो । बुद्ध एयरले नाबालकलाई सामान्य अवस्थामै अस्पताल पठाइएको दाबी गरेको छ । तर,अस्पतालले भने जहाजभित्रै मृत्यु भइसकेको हुनसक्ने अनुमान गरेको छ । उपचारका लागि ल्याइपुर्याउँदा बच्चाको मृत्यु भइसकेको अस्पतालले जनाएको छ । डाअधिकारीका अनुसार अस्पताल ल्याउनुभन्दा करिब ४५ मिनेटअघि नै मृत्यु भएको अनुमान छ । अस्पताल र विमानस्थलबीचको दुरी करिब ३ किलोमिटर छ ।"
भारत सरकारको सहयोगमा निर्मित धुलिखेल अस्पतालको वार्ड भवन उद्घाटन,"काठमाडौं : भारत सरकारको सहयोगमा निर्मित धुलिखेल अस्पतालको वार्ड भवनको उद्घाटन गरिएको छ। 'नेपालभारत विकास सहकार्य'अन्तर्गत ४ करोड २६ लाख लागतमा निर्मित भवनको बुधबार भारतीय दूतावासका प्रथम सचिव अविनाश कुमार सिंहले उद्घाटन गरेका हुन्। कार्यक्रममा धुलिखेल नगरपालिकाका मेयर, राजनीतिक प्रतिनिधि, सरकारी अधिकारी, अस्पताल व्यवस्थापनका प्रतिनिधि तथा समाजसेवीहरूको उपस्थिति थियो। अस्पताललाई आवश्यक पर्ने अन्य सुविधासँगै वार्ड भवनको निर्माणमा उपयोग गरिएको थियो। भारत सरकार र नेपाल सरकारबीच भएको सम्झौताअन्तर्गत यस परियोजनालाई उच्च प्रभाव सामुदायिक विकास परियोजनाको रूपमा अघि बढाइएको भारतीय दूतावासले जानकारी दिएको छ। भारत सरकारको सहयोगलाई सहभागी प्रतिनिधिहरूले प्रशंसा गरेका थिए। सन् २००३ यता भारत सरकारले नेपालका विभिन्न क्षेत्रमा ५५१ भन्दा बढी उच्च प्रभाव सामुदायिक विकास परियोजना अघि बढाएको छ। जसमा ४९० वटा परियोजना सम्पन्न भएका छन्। यीमध्ये काभ्रेपलाञ्चोक जिल्लाका ७ वटा परियोजनासहित बागमती प्रदेशको विभिन्न क्षेत्रमा १०६ वटा परियोजना रहेका छन्।"
महोत्तरीमा ६११ केजी गाँजासहित २ भारतीय पक्राउ,"महोत्तरी : महोत्तरी प्रहरीले ६११ केजी गाँजासहित दुई जना भारतीयलाई पक्राउ गरेको छ। पक्राउ पर्नेमा भारत मातिहारी ग्राम पञ्चायतका २५ वर्षीय गुड्डु कुमार यादव र २९ वर्षीय मनिषकुमार गिरी रहेका छन्। उनीहरुलाई एक ट्रकबाट अर्को ट्रकमा गाँजा पल्टिरहेको अवस्थामा प्रहरीले नियन्त्रणमा लिएको हो। बाप्र०३, ००१ ख २८३२ नम्बरको मिनी ट्रकबाट सो परिमाणको गाँजा वीआर३०जी ७०४३ नम्बरको भारतीय ट्रकमा पल्टि गरिरहेको अवस्थामा ४० पोकामा बेरिएको अवस्थामा सो परिमाणको गाँजा प्रहरीले नियन्त्रणमा लिएको जिल्ला प्रहरी कार्यालय महोत्तरीले जनाएको छ। जिल्ला प्रहरी कार्यालय महोत्तरीका अनुसार वर्दिवास नगरपालिका १४ मा प्रहरीले चेकजाँच गरिरहेको क्रममा वाप्र०३, ००१ ख २८३२ नम्बरको मिनी ट्रक नरोकिकन द्रुत गतिमा फरार भएको थियो। सोही क्रममा प्रहरी नायब उपरीक्षक रेवतीरमण पोखरेलको कमाण्डमा खटिएको प्रहरी टोलीले बर्दिबास नगरपालिका१ मा गाँजा पल्टि गरिरहेको अवस्थामा उनीहरूलाई सो परिमाणको गाँजा, ट्रकसहित नियन्त्रणमा लिएको थियो। पक्राउ परेको दुवै भारतीय नागरिकलाई आवश्यक कानुनी कारवाहीको लागि जिल्ला अदालत महोत्तरीबाट ८ दिनको म्याद थप गरि प्रहरीले अनुसन्धान गरिरहेको महोत्तरीका प्रहरी प्रवक्ता डीएसपी सन्तुलाल प्रसाद जैसवारले बताएका छन्।"
नेपाल आएको तीन दिनमै चिनियाँ पर्यटकले गुमाए ज्यान,"काठमाडौं : एयर डाइनेस्टीको हेलिकोप्टर दुर्घटनामा ज्यान गुमाएका चिनियाँ पर्यटकहरू तीन दिनअघि मात्रै नेपाल आएको पाइएको छ। साउन २१ गते सोमबार विहान ९ बजे उनीहरू स्थलमार्ग हुँदै नेपाल प्रवेश गरेका थिए। चारै जना चिनियाँ पर्यटक रसुवाको केरुङ नाका हुँदै नेपाल प्रवेश गरेका थिए। बहुप्रवेशसी भिसामा नेपाल आएका उनीहरूले तेस्रो दिनमै ज्यान गुमएका हुन्। बुधबार विहान उनीहरू एयर डाइनेस्टीको हेलिकोप्टरबाट काठमाडौंबाट रसुवाको स्याफ्रुबेसी उडेका थिए। उडेको तीन मिनेटमै हेलिकोप्टर नुवाकोटको सूर्यचौरमा दुर्घटना भएको थियो। दुर्घटनामा चिनियाँ पर्यटक ३८ वर्षीय जुताओ ताङ, ३६ वर्षीय जी ली, ४१ वर्षीय जेमिङ सी र ३१ वर्षीया महिला वु यीयाओले ज्यान गुमएका हुन्। मृतकमध्ये तीन पुरुष सिचुवान प्रान्तका हुन् भने महिला ग्वान्झाउकी हुन्। नाइएनएजेडी कलसाइन हेलिकोप्टर क्याप्टेन अरुण मल्लले उडाएका थिए। दुर्घटनामा क्याप्टेन मल्लाको पनि मृत्यु भएको छ।"
झाडीमा बज्रिँदै जल्यो हेलिकोप्टर,"नुवाकोट : नुवाकोटको पूर्वी भेगमा रहेको सूर्यचौरमा बुधबार यात्रु बोकेको हेलिकोप्टर दुर्घटनाग्रस्त भएको छ। काठमाडौंबाट उडेको एयर डाइनेस्टीको हेलिकोप्टर दुर्घटनामा क्याप्टेनसहित पाँच जनाको निधन भएको छ। शिवपुरी गाउँपालिका७ सूर्यचौरमा नाइनएनएजेडी कलसाइनको एयर डाइनेस्टीको हेलिकोप्टर दुर्घटनाग्रस्त हुँदा त्यसका चालक अरुण मल्लसहित चार चिनियाँ नागरिकको ज्यान गएको हो। हेलिकोप्टर काठमाडौं अन्तर्राष्ट्रिय विमानस्थलबाट रसुवाको स्याफ्रुवेशी जाने क्रममा रहेको थियो। समुन्द्री सतहदेखि दुई हजार मिटरको उचाइमा रहेको सो स्थानमा दिउँसो सवा दुई बजे एयर डाइनेस्टीको हेलिकोप्टर दुर्घटना भएको थियो। हेलिकोप्टर र यात्रुका शरीर पूरै जलेको अवस्थामा फेला पारिएको घटनास्थल पुगेका शिवपुरी गाउँपालिका अध्यक्ष गोविन्द प्रसाद थपलियाले जानकारी दिए। हेलिकोप्टर र यात्रुका शरीर चारैतिर छरिएको अवस्थामा फेला पारिएको थियो। 'शव डढेर गन्ध आएको छ, हेलिकोप्टरको पनि सानो टुक्रामात्रै नजलेको अवस्थामा पाइयो,' अध्यक्ष थपलियाले भने। काठमाडौं अन्तर्राष्ट्रिय विमानस्थलमा सौर्य एयरलाइन्सको विमान दुर्घटना भएको १५ दिनमा नुवाकोटको शिवपुरीमा भएको एयर डाइनेस्टीको हेलिकप्टरमा सवार पाँचैजनाको मृत्यु भएको जिल्ला प्रहरी कार्यालय नुवाकोटले जनाएको छ। कनक्लो जंगलमा ढलपल ढलपल गर्दै रुखका वुट्यान छुँदै हेलिकोप्टर आगो लागेर दुर्घटनाग्रस्त भएको प्रत्यक्षदर्शीहरू बताउँछन्। उचाइमा रहेको सो स्थानमा कुहिरो लागेको थियो। घटनास्थल नुवाकोटको सदरमुकाम विदुरवाट ५२ किलोमिटर उत्तरपूर्वी भेगमा पर्छ। सुर्यचौर नुवाकोट, रसुवालगायत पश्चिमी भेगमा जाने र आउने क्रममा हेलिकोप्टरहरूको काठमाडौंबाट बाहिरिने र प्रवेश गर्ने सुरक्षित विन्दुका रूपमा रहँदै आएको स्थान हो।"
तस्बिरमा हेलिकोप्टर दुर्घटना,काठमाडौं : एयर डानेस्टीको हेलिकोप्टर दुर्घटनामा क्याप्टेनसहित पाँच जनाको मृत्यु भएको छ। दुर्घटनामा क्याप्टेन अरुण मल्ल र चार चिनियाँ पर्यटकको मृत्यु भएको हो। नागरिक उड्डयन प्राधिकरणका प्रवक्ता हंशराज पाण्डेले हेलिकोप्टरमा सवार पाँच जनाकै मृत्यु भएको पुष्टि गरे। चिनियाँ पर्यटकको नाम खुल्न सकेको छैन। बुधबार चार जना पर्यटक लिएर हेलिकोप्टर काठमाडौंबाट रसुवाको स्याप्रुबेसी जाँदै थियो। स्याप्रुबेसीमा चिनियाँ पर्यटकलाई छाडेर त्यहाँ रहेका अन्य पर्यटकलाई काठमाडौं ल्याउन हेलिकोप्टर त्यसतर्फ गएको थियो। हेलिकोप्टर नुवाकोटको सूर्यचौरमा दुर्घटना भएको थियो। दुर्घटनाको कारण भने खुल्न सकेको छैन।
झाडापखालाका विरामीलाई हेलिकोप्टरबाट उद्धार,"जाजरकोट : जाजरकोटमा एक महिला झाडापखालाले सिकिस्त भएपछि हेलिकोप्टरबाट उद्धार गरेर सुर्खेत लगिएको छ। तीन दिनदेखि झाडापखालाले थलिएकी कुशे गाँउपालिका४ तम्ती निवासी ५२ वर्षीया जलुका शाहीलाई मंगलवार नेपाली सेनाको हेलिकोप्टरबाट प्रादेशिक अस्पताल सुर्खेत लगिएको हो। गत आइतबार पखाला लागेकी शाहीलाई सोमबार स्वास्थ्यचौकी अर्छानी लगिएको थियो। तर, झाडापखाला नरोकिएपछि उनको अवस्था गम्भीर रहेको भन्दै स्वास्थ्यकर्मीले सुविधा सम्पन्न अस्पतालमा लैजान रेफर गरेपछि एकमात्र विकल्पको रूपमा रहेको हेलिकोप्टरबाट उद्धार गरिएको गाँउपालिका अध्यक्ष हरिचन्द्र बस्नेतले बताए। सामान्य झाडापखाला भएको भए निको हुनुपर्ने तर जति औषधी गर्दा पनि विसेक नभएपछि स्वास्थ्यकर्मीले हैजाको आशंका समेत गरेका छन्। सुर्खेतमा ल्याब परीक्षण पछि मात्र हैजा भए नभएको एकीन हुनेछ। आफ्नो पहलमा निजी खर्चमा हेलिकोप्टर चार्टर गरिएको भए पनि विरामीको आर्थिक अवस्था कमजोर भएकाले गाँउपालिकाले आवश्यक सहयोग गर्ने अध्यक्ष बस्नेतले बताए। ब"
यी हुन् हेलिकोप्टर दुर्घटनामा ज्यान गुमाउने चिनियाँ पर्यटक,"काठमाडौं : एयर डाइनेस्टीमा सवार चार चिनियाँ पर्यटकको पहिचान खुलेको छ। हेलिकोप्टर दुर्घटनामा ज्यान गुमाउनेमा तीन पुरुष र एक महिला छन्। जसमा ३८ वर्षीय जुताओ ताङ, ३६ वर्षीय जी ली, ४१ वर्षीय जेमिङ सी र महिला ३१ वर्षीया वु यीयाओ रहेका छन्। क्याप्टेन अरुण मल्लले उडाएको एयर डाइनेस्टीको नाइएनएजेडी कलसाइन हेलिकोप्टर बुधबार नुवाकोटको सूर्यचौरमा दुर्घटना भएको थियो। काठमाडौंबाट रसुवा स्याप्रुबेसी उडेको हेलिकोप्टर उडेको केही मिनेटमै दुर्घटना भएको थियो।"
एयर डाइनेस्टीको हेलिकोप्टर दुर्घटनामा पाँच जनाको मृत्यु,काठमाडौं : एयर डानेस्टीको हेलिकोप्टर दुर्घटनामा क्याप्टेनसहित पाँच जनाको मृत्यु भएको छ। दुर्घटनामा क्याप्टेन अरुण मल्ल र चार चिनियाँ पर्यटकको मृत्यु भएको हो। नागरिक उड्डयन प्राधिकरणका प्रवक्ता हंशराज पाण्डेले हेलिकोप्टरमा सवार पाँच जनाकै मृत्यु भएको पुष्टि गरे। चिनियाँ पर्यटकको नाम खुल्न सकेको छैन। बुधबार चार जना पर्यटक लिएर हेलिकोप्टर काठमाडौंबाट रसुवाको स्याप्रुबेसी जाँदै थियो। स्याप्रुबेसीमा चिनियाँ पर्यटकलाई छाडेर त्यहाँ रहेका अन्य पर्यटकलाई काठमाडौं ल्याउन हेलिकोप्टर त्यसतर्फ गएको थियो। हेलिकोप्टर नुवाकोटको सूर्यचौरमा दुर्घटना भएको थियो। दुर्घटनाको कारण भने खुल्न सकेको छैन।
एयर डाइनेस्टीको हेलिकोप्टर उडेको तीन मिनेटमै सम्पर्कविहीन,काठमाडौं : एयर डाइनेस्टीको हेलिकोप्टर उडेको तीन मिनेटमै सम्पर्कविहीन भएको थियो। हेलिकोप्टर बुधबार दिउँसो १ बजेर ५४ मिनेटमा काठमाडौंबाट रसुवाको स्याप्रुबेसीका लागि उडेको थियो। उडेको तीन मिनेटमै सम्पर्कविहीन भएको नागरिक उड्ड्यन प्राधिकरण स्रोत जनाएको छ। उक्त हेलिकोप्टरमा चालकसहित पाँचजना सवार थिए। हेलिकोप्टर नुवाकोटको शिवपुरीमा ७ स्थित सूर्य चौरमा दुर्घटना भएको हो। जिल्ला प्रहरी कार्यालयका प्रवक्ता एवं डीएसपी तिलक भारतीले हेलिकोप्टरको पुच्छरबाहेक अन्य सबै भाग जलेको अवस्थामा भेटिएको अन्नपूर्णलाई जानकारी दिएका छन्। हेलिकोप्टर क्याप्टेन अरुण मल्लले उडाएका थिए। क्याप्टेन र यात्रुहरुको अवस्था खुलेको छैन।
रूपन्देही प्रशासन देशभरमा सर्वोत्कृष्ट,"भैरहवा : जिल्ला प्रशासन कार्यालय रुपन्देही कार्यसम्पादनमा देशभरीमा सर्वोत्कृष्ट भएको छ। गृह मन्त्रालयका सचिव र जिल्ला प्रशासन कार्यालयका प्रमुखहरूबीच भएको कार्यसम्पादन सम्झौताबमोजिम देशका ७६ जिल्लालाई उन्छिदै रूपन्देही प्रशासन प्रथम भएको हो। गत आर्थिक वर्ष २०८००८१ को साउन पहिलो हप्तामा भएको कार्यसम्पादन सम्झौतामा रहेको एक सय सूचाकांकअनुसार कार्य गर्दा जिल्ला प्रशासन कार्यालय रूपन्देहीको कार्यप्रगतिलाई मापन गरेर मूल्यांकनमा ९८ अंक ल्याएर प्रथम भएको रुपन्देहीका सहायक प्रमुख जिल्ला अधिकारी रामचन्द्र अर्यालले बताए। गृहबाट सार्वजनिक भएको विवरणअनुसार प्रशासन कार्यालयहरूमा रूपन्देही प्रथम भएको छ भने जिल्ला प्रशासन कार्यालय धनुषाले ७६ दशमलव २५ अंक प्राप्त गरी सबैभन्दा अन्तिम ७७औँ स्थानमा पुगेको छ। ९८ अंक प्राप्त गरी देशभरमा पहिलो हुने जिल्ला प्रशासन कार्यालय रुपन्देहीका प्रमुख जिल्ला अधिकारी गणेश अर्याल हुन्। उनले जिल्ला नेतृत्व सम्हाले लग्त्तै केही व्यक्तिहरुले भैरहवा अन्तर्राष्ट्रिय विमानस्थलको धावनमार्गको जग्गाको लालपूर्जा तयार गरी मुआब्जा लिने थालेको प्रयासलाई विफल बनाएर सरकारको नाममा ल्याएर चर्चामा आएका थिए। त्यस्तै उनले जिल्लाको अन्य स्थानहरुमा पनि विभिन्न व्यक्तिहरूले अतिक्रमण गरेको सार्वजनिक जग्गाहरुबाट अतिक्रमण हटाएर संरक्षण गरे। नागरिकसगँ प्रशासन अवधारणालाई अवलम्बन गरी अघि बढ्दा सफलता प्राप्त भएको रूपन्देहीका प्रमुख जिल्ला अधिकारी गणेश अर्यालले बताए। सेवा प्रवाह, सुशासन, विकास व्यवस्थापन, विपद् व्यवस्थापन, बजार अनुगमन, लगायत समग्र पक्षमा फरक र मिहिन ढंगले कार्य गर्दा परिणाम आएको उनको भनाइ छ।"
चारै जना चिनियाँ नागरिक रसुवा नाकाबाट नेपाल भित्रिएका थिए,"काठमाडौं : एयर डाइनेस्टीको हेलिकोप्टर दुर्घटनामा ज्यान गुमाएका चार जना चिनियाँ पर्यटक रसुवाको केरुङ नाकाबाट नेपाल भित्रिएको पाइएको छ। उनीहरू सोमबार विहान ९ बजे रसुवा नाकाबाट नेपाल प्रवेश गरेका थिए। उनीहरू बहुप्रवेशी भिसामा नेपाल आएका थिए। हेलिकोप्टर दुर्घटनामा ज्यान गुमाउनेमा तीन पुरुष र एक महिला छन्। जसमा ३८ वर्षीय जुताओ ताङ, ३६ वर्षीय जी ली, ४१ वर्षीय जेमिङ सी र महिला ३१ वर्षीया वु यीयाओ रहेका छन्। मृतकमध्ये तीन पुरुष सिचुवान प्रान्तका हुन् भने महिला ग्वान्झाउकी हुन्। क्याप्टेन अरुण मल्लले उडाएको एयर डाइनेस्टीको नाइएनएजेडी कलसाइन हेलिकोप्टर बुधबार नुवाकोटको सूर्यचौरमा दुर्घटना भएको थियो। काठमाडौंबाट रसुवा स्याप्रुबेसी उडेको हेलिकोप्टर उडेको केही मिनेटमै दुर्घटना भएको थियो।"
घाँटीमा हड्डी अड्किएर मृत्यु,नवलपुर : पूर्वी नवलपरासीमा पाहुना हुन गएका एक व्यक्तिको घाँटीमा हड्डी अड्किएर मृत्यु भएको छ। गैंडाकोट नगरपालिका१ गंगानगरस्थित छोरी कमला रानाभाटको घरमा मंगलबार बेलुका पुगेका ५९ वर्षीय अमबहादुर रानामगरको खाना खानेक्रममा घाँटीमा हड्डी अड्किएर मृत्यु भएको जिल्ला प्रहरी कार्यालय नवलपुरका सूचना अधिकारी डिसपी बेदबहादुर पौडेलले जानकारी दिए। मृतक रानामगरको घर तनहुँ भिरकोट नगरपालिका३ पिपलबारी हो। छोरीको घरमा पाहुना हुन गएका रानामगरको खाना खानेक्रममा हड्डी अड्किएपछि उपचारका लागि भरतपुर अस्पतालमा लगिएको थियो। उपचारका क्रममा उनको बुधबार बिहान मृत्यु भएको प्रहरीले जनाएको छ।
जबरजस्ती करणी गरेको अभियोगमा एक जना पक्राउ,बाँके : महिलालाई जबरजस्ती करणी गरेको अभियोगमा एक जनालाई प्रहरीले पक्राउ गरेको छ । ४८ वर्षीया महिलालाई बलात्कार गरेको अभियोगमा खजुरा गाउँपालिका६ गिजरा फारम बस्ने २३ वर्षीय शिव शंकर मुराउ पक्राउ गरेको प्रहरीले जनाएको छ। शिव शंकरले ती महिलालाई ललाई फकाई आफ्नो कोठामा लगेर डरत्रास देखाई जबरजस्ती करणी गरेको उजुरी परेपछि प्रहरीले उनलाई पक्राउ गरेको हो । घटनाको प्रहरीले आवश्यक अनुसन्धान गरिरहेको जनाएको छ।
बागलुङ पहिरोमा घाइते भएकालाई हेलिकोप्टरबाट काठमाडौं ल्याइयो,बागलुङ : बडिगाड गाउँपालिका१० आरुपाटामा मङ्गलबार खसेको पहिरोले घर पुरिँदा गम्भीर घाइते भएका तीनजनाको उद्धार भएको छ । उनीहरूलाई केहीबेर अघि हेलिकोप्टरबाट काठमाडौं ल्याइएको छ । स्थानीय जोगबहादुर बुढाको घर मङ्गलबार बिहान पहिरोले पुरिँदा छजनाको मृत्यु भएको थियो भने १० जना घाइते भएका थिए । हाल चारजना बेपत्ता छन् । प्रतिकूल मौसमका कारण घाइतेलाई स्वास्थ्य संस्था पुर्याउन सकिएको थिएन । नेपाली सेनाका स्वास्थ्यकर्मीले उनीहरूको उपचार गरेका थिए । तीनजना गम्भीर घाइतेलाई त्रिभुवन विश्वविद्यालय शिक्षण अस्पताल लगिएको सहायक प्रमुख जिल्ला अधिकारी चित्राङ्गद बरालले जानकारी दिए । अन्य घाइतेलाई बुर्तिवाङस्थित प्राथमिक स्वास्थ्य केन्द्र पुर्याइएको छ । रासस
"आज देशैभर पानी पर्ने, भारी वर्षा हुने स्थानमा सतर्क रहन अनुरोध","काठमाडौं : आज बिहानै बाट देशका सबै प्रदेशका केही स्थानमा सामान्य वर्षा भइरहेको छ। आज (बुधबार) दिउँसो भने कोशी, बागमती, गण्डकी, लुम्बिनी, कर्णाली र सुदूरपश्चिम प्रदेशका धेरै स्थानहरूमा तथा मधेश प्रदेशका केही स्थानहरुमा मेघ गर्जनचट्याङ्ग सहित सामान्य पानी पर्ने मौसम पूर्वानुमान महाशाखाले जनाएको छ। कोशी, बागमती, गण्डकी, लुम्बिनी, कर्णाली र सुदूरपश्चिम प्रदेशका थोरै ठाउँमा मुसलधारे वर्षा हुने महाशाखाको बुलेटिनमा उल्लेख छ। त्यस्तै कोशी र सुदूरपश्चिम प्रदेशका थोरै साथै लुम्बिनी र कर्णाली प्रदेशका एकदुई स्थानमा भने धेरै नै ठूलो पानी पर्ने विभागले उल्लेख गरेको छ। आज राती पनि देशभर नै सामान्य वर्षा हुने जनाउँदै कोशी, बागमती, गण्डकी , लुम्बिनी र सुदूरपश्चिम प्रदेशका एकदुई स्थानमा भारी वर्षाको सम्भावना रहेको महाशाखाले जनाएको छ । बिहीबार र शुक्रबार पनि देशैभर मनसुनको प्रभाव कायमै रहने छ। अन्य साधारण वर्षा भए पनि कोशी, बागमती, गण्डकी, लुम्बिनी, कर्णाली र सुदूरपश्चिम प्रदेशका एकदुई स्थानमा भने भारी वर्षा हुने महाशाखाले उल्लेख गरेको छ। देशका सबै प्रदेशमा वर्षा हुने तथा केही स्थानमा धेरै ठूलो पानी पर्ने भएकोले सम्भावित संकटबाट जोगिन महाशाखाले सबैमा अनुरोध गरेको छ।"
महोत्तरीमा २ फरार प्रतिवादी नियन्त्रणमा,महोत्तरी : महोत्तरी प्रहरीले २ जना फरार प्रतिवादीलाई नियन्त्रणमा लिएको छ। जिल्ला प्रहरी कार्यालय महोत्तरीले दिएको जानकारी अनुसार विभिन्न मितिमा फैसला भएको र सो मुद्दामा वारदातपश्चात फरार रहेको उनीहरुलाई प्रहरीले कानुनी कारवाहीको लागि पक्राउ गरिएको हो। पक्राउ पर्नेमा जलेश्वर नगरपालिका २ का २० वर्षीय अवशेष साह रहेका छन्। अवशेषलाई जिल्ला अदालतले ज्यान मार्ने उद्योगमा एक लाख रकम जरिवाना तोकिएको थियो। त्यस्तै औरही नगरपालिका १ का ३४ वर्षीय राकेश साहलाई पनि प्रहरीले नियन्त्रणमा लिएको छ। राकेशलाई जिल्ला अदालतले सवारी ज्यान मुद्दामा ३० हजार जरिवाना तोकेको थियो। अदालतले फैसला सुनाएपछि उनीहरु फरार रहेको र प्रहरीले खोजतलासको क्रममा उनीहरुलाई नियन्त्रणमा लिएको महोत्तरीका प्रहरी प्रवक्ता डिएसपी सन्तुलालप्रसाद जैसवारले जानकारी दिए। उनीहरुलाई आवश्यक कारवाहीको लागि जिल्ला अदालतमा पुर्याएको डिएसपी जैसवारले बताएका छन्।
एयर डाइनेस्टीको हेलिकोप्टरमा चार चिनियाँ पर्यटक रहेको पुष्टि,नुवाकोट : एयर डानेस्टीको हेलिकोप्टरमा चार जना चिनियाँ पर्यटक सवार रहेको पुष्टि भएको छ। उनीहरू काठमाडौंबाट रसुवाको स्याप्रुबेसी जाँदै थियो। हेलिकोप्टर उडेको केही मिनेटमै नुवाकोटको सूर्यचौरमा दुर्घटना भएको थियो। स्याप्रुबेसीमा चिनियाँ पर्यटकलाई छाडेर त्यहाँ रहेका अन्य पर्यटकलाई काठमाडौं ल्याउन हेलिकोप्टर त्यसतर्फ गएको थियो। उक्त हेलिकोप्टर क्याप्टेन अरुण मल्लले उडाएका थिए। यात्रुहरूको विवरण भने खुलेको छैन। क्याप्टेन र यात्रुहरूको अवस्थाका बारेमा थप विवरण आइसकेको छैन।
एयर डाइनेस्टीको हेलिकोप्टर सम्पर्कविहीन,काठमाडौं : एयर डाइनेस्टीको हेलिकोप्टर सम्पर्कविहीन भएको छ। काठमाडौंबाट रसुवाको स्याप्रुबेसी उडेको हेलिकोप्टर शिवपुरी नजिकबाट सम्पर्कविहीन भएको हो। थप विवरण आउन बाँकी छ।
बडिगाड पहिरो : बेपत्ता एक बालकको शव फेला,"बागलुङ : बागलुङको बडिगाडगाउँपालिका१० आरुपाटामा मंगलबार खसेको पहिरोले घर पुरिँदा बेपत्ता भएका ३ वर्षीय एक बालकको शव फेला परेको छ। बुधबार नेपाल प्रहरी, नेपाली सेना र स्थानीयहरुले ३ वर्षीय आरुष थापाको फेला पारेको हो। पहिरोमा ३ जना अझै बेपत्ता छन्। बेपत्ता ७ वर्षकी मधु बुढा, १० वर्षका मनोज बुढा र ११ वर्षका सुमन थापाको खोजी कार्य भइरहेको जिल्ला प्रहरी कार्यालय बागलुङका प्रहरी नायव उपरीक्षक विजय यादवले जानकारी दिए। त्यस्तै पहिरोमा परी गम्भीर घाइते भएका १९ वर्षीय रिमा पुन, ३१ वर्षीय सीता थापा र ४६ वर्षीय संगीता बुढालाई नेपाली सेनाको हेलिकोप्टरमार्फत उद्धार गरिएको छ। उनीहरूलाई बुधबार हेलिकोप्टरबाट काठमाडौंस्थित शिक्षण अस्पतालमा लगिएको डीएसपी यादवले बताए। अन्य घाइतेलाई बुर्तिवाङस्थित प्राथमिक स्वास्थ्य केन्द्र पुर्याइएको छ। स्थानीय जोगबहादुर बुढाको घर मंगलबार बिहान पहिरोले पुरिँदा ६ जनाको मृत्यु भएको थियो भने १० जना घाइते भएका थिए। प्रतिकूल मौसमका कारण घाइतेलाई मंगलबार उद्धार गर्न सकिएको थिएन। उद्धारको लागि काठमाडौंबाट मंगलबार नै नेपाली सेनाको हेलिकोप्टर आए पनि बडिगाडमा अवतरण गर्न नसक्दा जिल्ला समदरमुकाम बागलुङमा रहेको श्री २३ नम्बर बाहिनी अड्डामा अवतरण गरेको थियो। घाइतेलाई बडिगाड गाउँपालिकाको स्वास्थ्यकर्मीको टोलीले मंगलबार नै घटनास्थलमा पुगेर प्राथमिक उपचार गरेको थियो।"
"सशस्त्रको निर्देशन  बंगलादेशबाट विस्थापित व्यक्तिहरू सीमाबाट प्रवेश गर्न सक्छन् , चनाखो हुनुहोस्","काठमाडौं : सशस्त्र प्रहरी बलले सुरक्षित स्थान खोज्दै बंगलादेशी नागरिकहरू नेपाल प्रवेश गर्न सक्नेप्रति सचेत रहन मातहतलाई निर्देशन दिएको छ। सशस्त्र प्रहरी बलका महानिरीक्षक राजु अर्यालले नेपालभारत खुला सीमाको फाइदा उठाउँदै बंगलादेशबाट विस्थापित भएका अवाञ्छित व्यक्तिहरू नेपाल प्रवेश गर्न सक्ने भन्दै उच्च सतर्कता अपनाउन लिखित निर्देशन दिएका हुन् । सीमानाकाको उपयोग गर्दै हुनसक्ने गैर कानुनी प्रवेशलाई पूर्णरुपमा निषेध गर्न सरोकारवाला र अन्य निकायहरूसँग समन्वय गरी सीमा नाकामा चेकजाँचमा कडाइ गर्न सशस्त्रले निर्देशन दिएको हो। मंगलबार मात्रै विराटनगर नाकाबाट नेपाल प्रवेश गर्न खोज्ने बंगलादेशी नागरिकहरूलाई फिर्ता गरेपछि सीमा क्षेत्रमा थप सतर्कता अपनाइएको छ। सोमबार बसेको गृहमन्त्री रमेश लेखकको अध्यक्षतामा बसेको केन्द्रीय सुरक्षा समितिको बैठकले नेपालभारत खुला सीमाका कारण शरणार्थी बढ्न सक्ने भन्दै सीमा नाकामा उच्च सतर्कता अपनाउन निर्देशन दिएको थियो। सोही निर्देशनअनुसार सीमामा उच्च सुरक्षा सतर्कता अपनाउन भनेको हो। बंगलादेशमा विद्यार्थीले आरक्षणको विषयलाई लिएर आन्दोलन चर्काएपछि प्रधानमन्त्री शेख हसिनाले राजीनामा दिएर देश छोडेकी छन्। प्रधानमन्त्री हसिनाले देश छोडेपछि बंगलादेशको सेनाले नोबेल पुरस्कार विजेता अर्थशास्त्री मोहम्मद युनुसको नेतृत्वमा अन्तरिम सरकार गठन गरेपनि अन्योल भने बाँकी नै छ। प्रदर्शनकारीहरूले शेख आवद्ध पार्टीका समर्थक,नेताहरुको घर तोडफोड, हत्या,आगजनीजस्ता क्रियाकलाप गरेकाले उनी समर्थक र शरणार्थी सुरक्षित स्थानको खोजिमा भारत हुँदै नेपाल आउनसक्ने आकलन गरिएको छ।"
त्रिभुवन अन्तर्राष्ट्रिय विमानस्थलबाट साढे ७ केजी कोकिनसहित विदेशी नागरिक पक्राउ,काठमाडौं : त्रिभुवन अन्तर्राष्ट्रिय विमानस्थलबाट साढे ७ किलो लागुऔषध कोकिनसहित एकजना विदेशी नागरिक पक्राउ परेका छन्। पक्राउ पर्नेमा ल्याटिभियन नागरिक ५१ वर्षीय एभार्स भाल्टर्स रहेका छन्। प्रहरीले उनको साथबाट ७ किलो ६६५ ग्राम कोकिन बरामद गरेको छ। उनी दोहाबाट कतार एयरवेजको उडान नम्बर क्यूआर ६४४ बाट मंगलबार राति नेपाल आएको खुलेको छ। झोलामा लुकाएर ल्याएको साढे सात किलो कोकिनसहित उनलाई प्रहरीले नियन्त्रणमा लिएको हो। चेकजाँचका क्रममा भाल्टर्सले बोकेको झोलामा उक्त परिणामको लागुऔषध बरामद भएको नेपाल प्रहरीको लागुऔषध नियन्त्रण ब्यूरोले जानकारी दिएको छ। थप अनुसन्धानका लागि उनलाई लागुऔषध नियन्त्रण ब्यूरो कोटेश्वर लगिएको छ।
नुवाकोटमा एयर डाइनेस्टीको हेलिकोप्टर दुर्घटना,"नुवाकोट : नुवाकोटको शिवपुरीमा ७ सूर्य चौर इलाकामा एयर डाइनेस्टीको हेलिकोप्टर दुर्घटना भएको छ। काठमाडौंबाट रसुवाको स्याप्रुबेसीका लागि उडेको एयर डाइनेस्टीको हेलिकोप्टर दुर्घटना भएको हो। जिल्ला प्रहरी कार्यालय नुवाकोटका अनुसार हेलिकोप्टरमा पाइलटसहित पाँचजना सवार थिए। उनीहरुको अवस्था खुलेको छैन। जिल्ला प्रहरी कार्यालयका प्रवक्ता एवं डीएसपी तिलक भारतीले हेलिकोप्टरको पुच्छरबाहेक अन्य सबै भाग जलेको अवस्थामा भेटिएको अन्नपूर्णलाई जानकारी दिए। उनले भने,' हेलिकोप्टरको पुच्छरबाहेक अन्य सबै भाग जलेको अवस्थामा भेटिएको छ। उद्दार भइरहेको छ। '"
ट्याक्टरमा मोटरसाइकल ठोक्किएर एकजनाको मृत्यु,विराटनगर : मोरङको धनपालथानमा सडकमा रोकेर राखेको ट्याक्टरमा भारतीय नम्बर प्लेटको मोटरसाइकल ठोक्किएर मंगलबार साँझ दुर्घटना हुँदा एक जनाको मृत्यु भएको छ। विराटनगररंगेली सडकखण्डअन्तर्गत धनपालथान गाउँपालिका६ गदिया पुलनजिक सडकमा रोकेर राखिएको प्रदेश १०२००३ त १२५५ नम्बरको ट्याक्टरमा पछाडिबाट बीआर ११ एच ७६६८ नम्बरको मोटरसाइकल साँझ ७:४५ बजेतिर ठोक्किएर दुर्घटना भएको थियो । दुर्घटनामा मोटरसाइकल चालक धनपालथान७ का ४० वर्षीय विनोद बहरदारको मृत्यु भएको प्रहरीले जनाएको छ । गम्भीर अवस्थाका बहरदारलाई उपचारका लागि विराटनगरको गोल्डेन अस्पताल ल्याइएको थियो । उपचारका क्रममा राति नै उनको मृत्यु भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए ।
बारपाकलाप्राक सडक एक महिनादेखि अवरुद्ध,"गोरखा : गोरखाको बारपाक र लाप्राक जोड्ने सडक एक महिनादेखि अवरुद्ध बनेको छ। अविरल वर्षापछि झरेको पहिरोका कारण सो सडक अवरुद्ध बनेको हो। सडक अवरुद्ध भएपछि धार्चे ४ लाप्राक, धार्चे५ गुम्दा र सिङ्लालगायतका गाउँका बासिन्दालाई सदरमुकाम र सहरी क्षेत्रमा आवातजावत गर्न पैदल हिँड्नुपर्ने भएको छ। ती गाउँहरूबाट गाडी चढ्न चार घण्टाको पैदलयात्रा गरी बारपाक वा माछाखोला पुग्नुपर्ने बाध्यता भएको धार्चे गाउँपालिका४ लाप्राकका वडाध्यक्ष किसान गुरुङले बताए। निरन्तर परेको वर्षाका कारण पहिरो गएर असार दोस्रो हप्ताबाट सडक अवरुद्ध बनेको थियो। माम्चे डाँडामा आएको पहिरोले सडक अवरुद्ध बनेको उनले बताए। असार दोस्रो हप्ताबाट सडक बन्द छ, उनले भने, माम्चे डाँडाबाट झरेको पहिरोले त्यो खण्डमा सडकको कुनै नामो निशाना छैन। पहिरोका कारण लाप्राकमा करिब ६ सय र गुम्दा र सिङ्लाका त्यत्तिकै घरधुरीका बासिन्दा गाडी चढ्नबाट वञ्चित छन्। लाप्राकबाट गाडी चढ्न पाइँदैन। साढे तीन घण्टा, चार घण्टा हिँडेर बारपाक पुग्नुपर्छ। भारी बोक्यो भनी त झन् एक दिन नै लाग्छ, वडाध्यक्ष गुरुङले भने, माछाखोला पुग्न पनि उस्तै हो। गुम्दा र सिङ्लाका बासिन्दालाई पनि उस्तै समस्या छ। कोही बिरामी वा घाइते भएमा बोकेर अस्पतालसम्म पुर्याउन पर्ने बाध्यता रहेको उनले गुनासो गरे। कोही बिरामी परिहाल्यो भने बोकेर नै अस्पताल लैजानुपर्ने भएको छ उनले भने, हेलिकप्टर चार्टर गरौं भने पनि पैसा हुँदैन, साह्रै दुःख छ। सदरमुकामसम्म आउन बिहान ३ बजेदेखि हिँडेर बस भेट्टाउन पुग्नुपर्ने उनले बताए। सडक बनाउन जिम्मा लिएको ठेकेदारको लापरवाहीले स्थानीयले अहिले सास्ती खेप्नु परिरहेको उनको भनाइ छ। ठेकेदारले जहाँ सजिलो छ, फराकिलो छ त्यहाँ चाहिँ टेवा पर्खाल लगाउने, नाला बनाउने, ग्याबिनमा जाली भर्ने काम गरे, उनले भने, असजिलो, साँगुरो ठाउँमा चाहिँ कुलो पनि नकाटेर छोडिदिए पछि पहिरो जाँदैन त। पछिल्लो एक वर्षदेखि ठेकेदार नै सम्पर्कमा नआएको उनले बताए। ठेकेदार सम्पर्कमा नआएदेखि सडक स्तरोन्नतिको काम रोकिएको छ। सो सडक गण्डकी प्रदेश सरकारअन्तर्गतको आयोजना हो। बारपाकलाप्राक सडक खण्ड निर्माणको लागि २०७७ साल असारमा शर्मा बिकोई जेभीसँग सम्झौता भएको थियो। २०७९ असारमा दुई वर्षभित्र सक्ने गरी ३४ करोड १५ लाख ७१ हजार १ सय ९८ रुपैयाँमा ठेक्का सम्झौता गरेको थियो। यो आर्थिक वर्षमा पनि बारपाकलुप्सीपाखा सडक स्तरोन्नतिका लागि २ करोड २० लाख बजेट विनियोजन भएको भौतिक पूर्वाधार विकास कार्यालय गोरखाका प्रमुख गणेश सुवेदीले बताए। तोकिएको समयमा काम सम्पन्न गर्न नसक्ने भएपछि कार्यालयले २०८० जेठ २२ गतेभित्रका काम सम्पन्न गर्ने गरी पहिलो पटक म्याद थप गरेको थियो।"
साढे चार घण्टापछि मुग्लिनकुरिनटार सडक खण्ड एकतर्फी सञ्चालनमा आयो,चितवन : पहिरोको कारण अवरोध भएको पृथ्वी राजमार्गको मुग्लिन कुरिनटार सडकखण्ड एकतर्फी सञ्चालनमा आएको छ। बुधबार बिहान साढे सात बजे नाग्दी खोलामा पहिरो खस्दा उक्त सडक खण्ड अवरुद्ध भएको थियो। रोकिएका सवारी साधनलाई पालैपालो पार गराएको छ । सडकमा सवारी जाम पूर्णरुपमा सहज हुन केही समय लाग्ने बताइएको छ । उक्त स्थानमा पहिरोको जोखिम अझै कायम छ । पहिरो पन्छाउन दुईवटा लोडर र एउटा स्काभेटर प्रयोग गरिएको थियो । नाग्दी खोलामा पहिरो पन्छाउने क्रममा एउटा लदोलोडरमा क्षति पुगेको थियो । लोडरका अपरेटर धादिङको गल्छी गाँउपालिका ६ का ४७ वर्षीय लीलाधर अधिकारीको बायाँ हातमा सामान्य चोट लागेको छ । पहिरो पन्छाउने काम भइरहेको चितवन प्रहरीका प्रवक्ता भेषराज रिजालले जानकारी दिए ।
सुदूरपश्चिम विश्वविद्यालयले दियो ३२ क्याम्पसलाई सम्बन्धन,"महेन्द्रनगर : कञ्चनपुरको महेन्द्रनगरस्थित सुदूरपश्चिम विश्वविद्यालयले ३२ निजी क्याम्पसलाई सम्बन्धन दिएको छ । गत वर्ष भदौमा दुई सय बढी क्याम्पसले सम्बन्धनका लागि आवेदन दर्ता गराएका थिए । तर, विश्वविद्यालयले ३२ क्याम्पसलाई मात्रै सम्बन्धन दिएको हो । विश्वविद्यालयका सूचना अधिकारी सन्तोष विष्टले आवेदन दिएकामध्ये मापदण्ड पूरा गरेका ३२ क्याम्पसलाई पढाउनका लागि अनुमति दिइएको बताए । उनका अनुसार सम्बन्धन पाउनेमा वेस्टर्न कलेज एण्ड रिसर्च सेन्टर प्रालिविरेन्द्रनगर १०, खजुरा सुर्खेत,सिद्धपाइला टेक्निकल कलेज प्रालिविरेन्द्रनगर ०६, सुर्खेत,भेरी कलेज अफ इन्जिनियरिङ एण्ड मेनेजमेन्ट प्रालिनेपालगञ्ज १७, बाँके,सगुन कलेज अफ मेनेजमेन्ट प्रालिनेपालगञ्ज १४, बाँके,टेक्निकल रिसर्च फर ट्रेनिङ इन्सिच्युट प्रालि नेपालगञ्ज बाँके रहेका छन् । त्यसैगरी सम्बन्धन पाउनेमा वेष्टर्न कलेज अफ विजनेश स्टडिज कोहलपुर ०५, बाँके,गेरूवा बहुमुखी क्याम्पस गेरूवा ०२, बर्दिया,श्री ज्ञान ज्योति मेनेजमेन्ट कलेज प्रालितुलसीपुर ०६, दाङ,वेष्टर्न एडभान्स कलेज अफ इन्जिनियरिङ एण्ड मेनेजमेण्ट प्रालि गैडाकोट ०१, नवलपरासी,फोब्स कलेज प्राल भरतपुर, चितवन र गण्डकी एकेडेमी फाउण्डेशन प्रालिपोखरा ०१, कास्की छन् । त्यसैगरी गण्डकी कलेज अफ साइन्स, मेनेजमेण्ट एण्ड टेक्नोलोजी पोखरा, कास्की,एशियन इन्सिच्युट अफ टेक्नोलोजी एण्ड मेनेजमेन्ट स्कुल अफ इन्जिनियरिङ प्रालि सातदोबाटो १५, ललितपुर,आर्केन कलेज ललितपुर २०, कुमारीपाटी, ललितपुर,दयानन्द कलेज, जाउलाखेल, लिलतपुर,काठमाडौं वर्ल्ड स्कुल अफ इन्जिनियरिङ एण्ड मेनेजमेण्ट सुर्यविनायक, भक्तपुर,शिक्षालय कलेज शिवनगर, लोकन्थली, भक्तपुर,रिलायवल कलेज मिनभवन, काडमाण्डौ,आदिम कलेज प्रालि काठमाण्डौ ०७, चावहिल, हिमालय कलेज प्रालिकाठमाण्डौ ३५, कोटेश्वर, काठमाण्डौ,महर्षि कलेज नयाँबानेश्वर, काठमाण्डौ,एपेक्स मेनेजमेन्ट कलेज विरगञ्ज, पर्सा ,विरगञ्ज डेसिमल पब्लिक कलेज विरगञ्ज, पर्सा,मिथिला इन्सिटच्युट अफ टेक्नोलोजी जनकपुरधाम, धनुषा,इन्सिटच्युट अफ विजनश मेनेजमेन्ट कलेज लाहान, सिराहा,प्रणिता कलेज अफ मेनेजमेन्ट कलेज मर्चैया, सिराहा,बर्दिवास नवक्षितिज कलेज बर्दिजास, महोत्तरी,क्याम्ब्रिज विजनेश स्कुल विरेन्द्रनगर, सुर्खेत,कि स्टोन मेनेजमेन्ट कलेज प्रालिकोहलपुर, बाँके,ज्ञानसुधा टेक्निकल कलेज रत्ननगर, चितवन ड्रिम्स कलेज भरतपुर, चितवन र राघवेन्द्र गौरव बहुमुखी क्याम्पस कृष्णनगर ०९, कपिलबस्तु लाई सम्बन्धन दिएको हो । सम्बन्धनका लागि सुदूरपश्चिमका पहाडी जिल्लाका क्याम्पसहरूले समेत आवेद दर्ता गराएका थिए । विश्वविद्यालयले सुदूरपश्चिम बाहिरका निजी क्याम्पसलाई मात्रै सम्बन्धन दिएको हो । सुदूरपश्चिम विश्वविद्यालयका उपकुलपति प्राडाहेमराज पन्तले २०७४ सालदेखी नै सम्बन्धनका लागि प्रक्रिया सुरु गरेका डेढ सय बढी क्याम्पस मध्ये ३२ वटा क्याम्पसलाई मात्रै सम्बन्धन दिएको बताए ।'सुदूरपश्चिममा रहेका १६ वटा आंगिक क्याम्पसलाई व्यवस्थित गर्ने र सुदूरपश्चिम बाहिर पनि विश्वविद्यालयलाई व्यापक बनाउन सम्बन्धन दिएका हौं ।' उपकुलपति पन्तले भने,'सम्बन्धित डीनहरूले दिएको नम्बरको आधारमा सबैभन्दा बढी नम्बर पाउने क्याम्पसलाई सम्बन्धन दिएका छौं ।' उनले निजी तथा सरकारी क्याम्पसलाई सम्बन्धन दिएको बताए । सम्बन्धन प्राप्त क्याम्पसले बिबिए,एमबिए,सिभिल र सिएसआइटिका सञ्चालन गर्न पाउनेछन् । २०६७ मा स्थापना भएको विश्वविद्यालयका सुदूरपश्चिममा १६ वटा आंगिक क्याम्पस छन् ।"
पहिरोले पृथ्वी राजमार्ग अवरुद्ध,चितवन : पहिरोको कारण पृथ्वी राजमार्ग अवरुद्ध भएको छ । चितवन इच्छाकामना गाउँपालिका ४ पृथ्वीराजमार्गको नाग्दी खोलामा पहाडबाट ढुङ्गासहितको पहिरो खसेर सडक दुईतर्फी अवरुद्ध भएको हो । पहिरो हटाउन प्रहरीले सडक विभागसँग समन्वय गरी काम गरिरहेको चितवन प्रहरी प्रवक्ता भेषराज रिजालले बताए । रिजालका अनुसार पहिरो बिहान साढे सात बजे खसेको हो।
नेपालमा कम्पनी खोलेर अनलाइन ठगी गर्ने भारतीय गिरोह हेटौंडाबाट पक्राउ,"हेटौंड : जिल्ला प्रहरी कार्यालय मकवानपुरले अनलाइन ठगी गर्ने गिरोहका ९ जनालाई पक्राउ गरेको छ । मकवाननपुर प्रहरीले विशेष सूचनाका आधारमा हेटौंडा उपमहानगरपालिका ४ बाट उनीहरूलाई पक्राउ गरेको बताएको छ । पक्राउ पर्नेहरूमा ९ जना भारतीय नागरिक रहेका छन् । जसमध्ये २८ वर्षीय नवनीत कुमार,२७ वर्षीय शाहरुख खान,२९ वर्षीय कुन्दन कुमार,२६ वर्षीय आशिष कब्डौला,३४ वर्षीय विशाल कक्कड,३८ वर्षीय लोकेश कुमार दुवे,२९ वर्षीय विकास कुमार सिंह,२८ वर्षीय अरुण कुमार र ४० वर्षीय कुनाल शर्मा रहेको जिल्ला प्रहरी कार्यालय मकवानपुरका प्रमुख सिताराम रिजालले बताए । उनीहरूलाई हेटौंडा४ स्थित पारिजातपथमा साउन २१ गते साँझ प्रमोद वाग्लेको घरको पाँचौँ तलाको फ्ल्याट भाडामा लिइ मेडि असिष्ट नामक कम्पनी खोलेर अनलाइन ठगीको कारोबार गरिरहेको भन्ने सूचनाका आधारमा छापा मार्दा पक्राउ गरिएको उनले बताए । उक्त क्रममा प्रहरीले उनीहरूको साथबाट विभिन्न कम्पनीका ७ थान ल्यापटप,१३ थान मोबाइल, हार्ड डिस्क,राउटर लगायतका उपकरणहरू समेत बरामद गरेको छ । प्रहरी प्रमुख उपरीक्षक रिजालका अनुसार प्रारम्भिक अनुसन्धानबाट उक्त गिरोहले गत फागुन १० गते हेटौंडा उपमहानगरपालिकाको कार्यालयमा द्रबिन कुमार सिंहको नाममा 'मेडि असिष्ट' कम्पनी दर्ता गरेको खुलेको बताए । उनले भने,'कम्पनीले परामर्श सेवा प्रदान गर्ने उद्देश्य राखेको भएपनि अनलाइन ठगीको कारोबार गर्दै आएको पाइएका छौं ।'कम्पनीमा १२ जना भारतीय नागरिकहरू कार्यरत रहेकामा ३ जना द्रबिन कुमार सिंह,रजत शर्मा र प्रकाश भनिने अझै फरार रहेका छन । अनुसन्धानका क्रममा उक्त गिरोहले भारतको राँचीमा रहेको मुख्य कार्यालयसँग जडान गरिएको क्विक कल क्लाईन्ट सफ्टवेयरको प्रयोग गरी ठगी गर्ने गरेको खुलेको उपरीक्षक रिजालले बताए । उक्त सफ्टवेयर मार्फत नेपाली तथा विभिन्न देशका व्यक्तिहरूलाई लक्षित गरी उनीहरूको व्यक्तिगत जानकारी संकलन गरी भारत पठाउने गरेको समेत उनले बताए । अनुसन्धानका क्रममा कम्पनीद्वारा कुनै पनि आर्थिक कारोबार कानुन बमोजिम नगरिएको र अभिलेखीकरण नभेटिएको उनले बताए । उक्त कम्पनीबाट हुने गरेको काम कारबाहीको डाटा समेत हेड अफिसको सरभरमा सिधै राख्ने गरेको र अधिकांश कामहरु रातको समयमा मात्र काम गर्ने गरेको अनुसन्धानको क्रममा खुलेको छ । पक्राउ परेका उनीहरूमाथि मुलुकी अपराध संहिता,२०७४ को परिच्छेद २१ को दफा २४९ को उपदफा (१),(२) विपरीत कसुर अपराध गरेको मुद्दा दायर गरी मकवानपुर जिल्ला अदालतबाट १० दिनको म्याद थप गरी अनुसन्धान भइरहेको प्रहरी उपरीक्षक रिजालले बताए । उनीहरूमाथि सोही ऐनको परिच्छेद ३ को दफा ३४ को उपदफा ३ बमोजिम दण्ड सजाय माग गरी मुद्दा दर्ता गरिएको जिल्ला प्रहरी कार्यालय मकवानपुरले जनाएको छ ।"
तार जोड्ने क्रममा करेन्ट लागेर बालकको मृत्यु,विराटनगर : मोरङको जहदा गाउँपालिका५ मा करेन्ट लागेर १५ वर्षीय बालकको मृत्यु भएको छ । प्रहरीका अनुसार करेन्ट लागेर देवानन्द महतोका छोरा भरत महतोको मृत्यु भएको हो। मल्टिप्लकमा तार जोड्ने क्रममा आचानक करेन्ट लागेर घाइते भएका उनलाई उपचारका लागि विराटनगरको गोल्डेन अस्पताल ल्याइएको थियो । उपचारका लागि अस्पताल पुर्याउनासाथ मंगलबार साँझ चिकित्सकले मृत घोषित गरेका हुन् । प्रहरीले घटनाको थप अनुसन्धान सुरू गरिएको जानकारी दिएको छ ।
