शीर्षक,विवरण
चैत १५ को जनप्रदर्शनलाई अवरोध गर्ने मुर्खता नगर्न राजावादीलाई मोर्चाको चेतावनी,"काठमाडौं : समाजवादी मोर्चाले चैत १५ मा गर्न लागेको जनप्रदर्शनलाई कमजोर बनाउने काम नगर्न चेतावनी दिएको छ। नेकपा एकीकृत समाजवादीको कार्यालय आलोकनगरमा बसेको मोर्चाको बैठकले गणतन्त्र पक्षधरको जनप्रदर्शनलाई कमजोर बनाउन अवरोध गर्ने सोँच देखिएको भन्दै जनप्रदर्शनलाई कमजोर बनाउने काम नगर्न चेतावनी दिएको हो। बैठकपछि नेकपाका प्रवक्ता खड्गबहादुर विश्वकर्माले मोर्चाको जनप्रदर्शनलाई अवरोध गर्ने मुर्खतापूर्ण काम नगर्न चेतावनी दिए। उनले अग्रगमनका विरुद्ध हुने अन्य प्रदर्शन सह्य नहुने बताए। चैत १५ गते समाजवादी मोर्चाले काठमाडौंको भृकुटीमण्डप र राजावादीहरू काठमाडौंको तीनकुनेमा प्रदर्शन गर्न लागेको छ। प्रवक्ता विश्वकर्माले राष्ट्रिय स्वाधीनताको पक्षमा जनप्रदर्शन गरिएको भन्दै सहभागी हुन अपील गर्ने निर्णय गरेको जानकारी दिए। हजारौंको संख्यामा जनप्रदर्शनमा सहभागीता हुने र कोटेश्वर, कुपण्डोल, कालिमाटीलगायतका स्थानबाट जुलुशसहित भृकुटिमण्डप पुगेर सभामा परिणत हुने उनले बताए। बैठकमा संसदको गतिरोधका बिषयमा पनि छलफल भएको थियो। कुलमान घिसिङलाई हटाउने सरकारको निर्णयबारे प्रधानमन्त्री केपी ओलीले चित्तबुझ्दो जवाफ नदिएसम्म सदन चल्न नदिनेमा एकमत रहेको विश्वकर्माले बताए।"
वृजहिमालयन र एनएमबी क्यापिटलबीच संस्थागत परामर्शसम्बन्धी सहकार्य गर्ने सम्झौता,"काठमाडौं : पानी उद्योगको क्षेत्रमा प्रिमियम शुद्ध प्रशोधित तथा प्रिमियम मिनरल मिश्रित शुद्ध पिउने पानी उद्योग सञ्चालन गरी नेपाली उद्यमशीलतामा नयाँ आयाम थप्ने उद्देश्यले स्थापित कम्पनी, वृजहिमालयन स्प्रिङ प्राइभेट लिमिटेडले नेपालको अग्रणी मर्चेन्ट बैंक एनएमबी क्यापिटल लिमिटेडसँग संस्थागत परामर्श कार्यका निम्ति संस्थागत परामर्शदाताका रुपमा नियुक्त गरेको छ। यस सहकार्य वृजहिमालयन स्प्रिङ प्राइभेट लिमिटेडको निम्ति प्रिमियम पिउने पानी उद्योगमा एक स्थापित ब्राण्ड बनाइ व्यवसायको वृद्धि, विस्तार तथा विकासको दीर्घकालिन लक्ष्य प्राप्तिका लागि एक महत्वपूर्ण कदम रहेको कम्पनीले जनाएको छ। कम्पनीका अनुसार एनएमबी क्यापिटलको संस्थागत परामर्श सेवाहरू जस्तै पूँजी पुनः संरचना तथा वित्तीय परामर्श सेवा लगायत विभिन्न रणनीतिक साझेदार भित्र्याउने सिलसिलामा चाहिने परामर्श सेवा कम्पनीलाई दिइ व्यवसायलाई थप विस्तार र सुदृढ गर्न सहयोगी भूमिका निर्वाह गर्ने जनाएको छ। यस यात्रामा एनएमबी क्यापिटल लिमिटेडले वित्तीय परामर्श र कम्पनीको विकासका लागि आवश्यक पूँजी पुनः संरचनामा सहयोग गर्नेछ। हाल यस कम्पनीले पूर्ण ब्राण्डमा १ , ५०० मि, २५० मिलि को बोत्तलमा मिनरल पानी तथा २० को जारमा शुद्ध प्रशोधित पानी उत्पादन गरिरहेको छ। एनएमबी क्यापिटल लिमिटेडलाई हाम्रो वित्तीय परामर्श साझेदारको रूपमा पाएर हामी अत्यन्तै खुसी छौँ। केडिया अर्गनाइजेसन अन्तर्गतको हाम्रो यो नयाँ परियोजनालाई अझ अगाडि बढाउन र विकास गर्न उहाँहरूको अनुभव र ज्ञान महत्वपूर्ण हुनेछ। यो सहकार्य हाम्रा सरोकारवालाहरूलाई उच्च प्रतिफल प्रदान गर्न हामी प्रतिबद्ध भएको प्रमाण समेत हो वृजहिमालयन स्प्रिङ प्राइभेट लिमिटेडका प्रबन्ध निर्देशक सत्यम केडियाले यस सहकार्यबारे आफ्नो धारणा राखे। एनएमबी क्यापिटल लिमिटेडका प्रमुख कार्यकारी अधिकृत दिपेश कुमार वैद्यले यस सहकार्यप्रति उत्साह व्यक्त गर्नुभयो वृजहिमालयन स्प्रिङ प्राइभेट लिमिटेडसँगको सहकार्यले उत्पादन क्षेत्रमा नयाँ उद्यमहरूलाई सहयोग गर्ने एनएमबी क्यापिटलको लक्ष्य अनुसारनै कार्यगर्न अवसर पाएकोमा उत्साहित छौं। हामी वृजहिमालयन स्प्रिङ प्राइभेट लिमिटेडको वृद्धि र विकासको योजनालाई सफल पार्न सहयोग गर्ने छौँ। केडिया अर्गनाइजेसनको नयाँ परियोजनाको रूपमा वृजहिमालयन स्प्रिङ प्राइभेट लिमिटेडले पिउने पानी उद्योगमा नयाँ पहिचान बनाउने लक्ष्य लिएको छ। मनोज केडियाको नेतृत्वमा रहेको केडिया अर्गनाइजेसनले विगतमा वित्तिय, बिमा, उत्पादनमूलक उद्योग (सिद्धार्थ बैंक, सिद्धार्थ प्रिमियर इन्स्र्योरेन्स , सिद्धार्थ क्यापिटल , सानिमा रिलायन्स लाइफ इन्स्योरेन्स, अवसर इक्विटी, वृज सिमेन्ट, श्री स्टीलस, अर्घाखाँची सिमेन्ट, वृज एडिटिभ्स, वृज ग्लास, एसिएन कंक्रिटो) सहित विभिन्न व्यावसायहरु सफलतापूर्वक सञ्चालन गरी शेयरधनीहरुलाई उच्चतम प्रतिफल प्रदान गर्न सफल रहेको छ।"
ग्लोबल मनि विकमा सिद्धार्थ बैंकद्वारा विद्यार्थी लक्षित कार्यक्रम,"काठमाडौं : सिद्धार्थ बैंकले 'ग्लोबल मनिविक' अन्तर्गत विभिन्न कार्यक्रम आयोजना गरि अभियान सम्पन्न गरेको छ। अभियानलाई सार्थक बनाउने प्रयास स्वरुप बैंकले ७ वटै प्रदेशमा विद्यालय र क्याम्पस गरि २४ स्थानहरुमा विद्यार्थी लक्षित वित्तीय साक्षरता कार्यक्रमहरु सञ्चालन गरेको थियो। बैंकले प्रदान गर्ने सेवा, डिजिटल कारोबार र यसमा अपनाउनुपर्ने सावधानीका विषयमा विद्यार्थीहरुलाई सचेत गराइएको थियो। वित्तीय ज्ञान, सीप, मनोवृत्ति तथा व्यवहारमा सुधार ल्याउने उद्देश्यले सञ्चालन गरिएका ती कार्यक्रमहरुमा १ हजार २१२ जना विद्यार्थी सहभागी भएका थिए। यसका साथै विद्यार्थीहरुलाई बैंकको आधारभूत बैंकिङ सञ्चालन र विभिन्न बैंकिङमाध्यमहरु सम्बन्धी व्यवहारिक रुपमा शिक्षा प्रदान गर्ने उद्देश्यले ४४८ जना विद्यार्थीलाई बैंकको विभिन्न शाखामा भ्रमण पनि गराइएको थियो। सो सप्ताहव्यापी अभियान अन्तर्गत बैंकले कूल ३८ कार्यक्रममार्फत १ हजार ६६० विद्यार्थीलाई वित्तीय शिक्षा प्रदान गरेको जनाइएको छ। बैंकले देशका सम्पूर्ण व्यक्तिमा वित्तीय सेवाको पहुँच पुयाउने र हरेक वर्ग र क्षेत्रका मानिसलाई वित्तीय चेतना प्रदान गरि वित्तीय सशक्तीकरण गर्ने उद्देश्यले ती कार्यक्रमहरु सञ्चालन गरेको जनाएको छ।"
"घर भाडामा लिएर अर्बौंको क्रिप्टो कारोबार, ११ भारतीय पक्राउ","काठमाडौं : काठमाडौंको बुढानिलकण्ठ नगरपालिका३ देउला टोलमा घर भाडामा लिई क्रिप्टो करेन्सीको कारोबार गर्ने ११ जना भारतीय नागरिक पक्राउ परेका छन्। अनिता गैरेको घरमा ६ महिनाअघि घर भाडामा लिई बेका भारतीय नागरिकहरू अनलाइन जुवा खेल्ने, खेलाउने तथा क्रिप्टो कारोबारमा संलग्न रहेको सूचना प्रहरीले पाएको थियो। जिल्ला प्रहरी परिसर काठमाडौंका प्रवक्ता अपिलराज बोहोराका अनुसार उनीहरूसँग बरामद भएको कागजात विवरण हेर्दा विगत ६ महिनामा उनीहरूले २ अर्ब ९६ लाख बढी रकमको अवैध कारोबार गरेका छन्। उनीहरू ११ जना नै भारतको राजस्थान प्रदेश जयपुर जिल्लाका रहेका छन्। उनीहरूले घर नै भाडामा लिएर विभिन्न वेवसाइट तथा एपबाट अनलाइन जुवा खेलाउने गरेका थिए। यसका लागि उनीहरूले ९९ एक्सचेन्ज डटकम र १०० प्यानल डटकम नामक एपहरू प्रयोग गर्ने गरेका थिए। चैत १२ गते साँझ ६ बजे काठमाडौं परिसरको प्रहरी टोलीले उक्त घरमा छापा मारेको थियो। प्रकाउ पर्नेमा २४ वर्षीय सनी मिणा, २५ वर्षीय मोहित वर्मा, २६ वर्षीय पिउस भारद्वाज, २५ वर्षीय हरकेश डडैया, २२ वर्षीय निशांत भारद्वाज, २३ वर्षीय आकाश वर्मा, १९ वर्षीय अंकित कुमार सैनी, २३ वर्षीय सन्जु शाकला, २८ वर्षीय रामसिंह जाठ, १९ वर्षीय लोकेश कुमार र १९ वर्षीय विकाश कुमार छन्। उनीहरूको साथबाट ३४ वटा विभिन्न कम्पनीको फोन, ५ वटा ल्यापटप, ४० वटा भारतीय सीमकार्ड कार्ड तथा विभिन्न बैंकको एटीएम बरामद गरिएको छ।"
यामाहा रेजेडआर १२५ एफआई हाइब्रिड र काठमाडौं रेजर्सले सुरु गरे एनएसएल सिजन ३ को तयारी,"काठमाडौं : काठमाडौं रेजर्सको टाइटल प्रायोजक यामाहा रेजेडआर १२५ एफआई हाइब्रिडले रोमाञ्चक ट्रफी टुर र स्कूटर र्यालीको साथमा एनएसएल सिजन ३ को उत्साहजनक सुरुवात गरेका छन्। कार्यक्रमले काठमाडौं रेजर्सको सिजन १ च्याम्पियनशिप जितलाई पनि सम्मान गर्यो, जसले फ्यानहरूलाई उनीहरूको मनपर्ने टोली र खेलको नजिक ल्यायो। नक्सालस्थित यामाहा ब्लू स्क्वायरबाट सुरु भएको र्याली बसन्तपुर र काठमाडौँका प्रमुख स्थान हुँदै यामाहा ब्लू स्क्वायरमै आएर समापन भएको थियो। उत्साही राइडर, फ्यान र टिमका समर्थकहरू सामेल भएको भव्य र्यालीमा फुटबलको स्पिरिट र यामाहाको नेपाली खेलकुदप्रतिको प्रतिबद्धता स्पष्ट तरिकाले प्रदर्शन भएको थियो। र्यालीपश्चात् यामाहा ब्लू स्क्वायरमै यामाहाले एनएसएल सिजन ३ मा काठमाडौं रेजर्सको एनएसएल सिजन ३ को यात्राको सुरुवात गर्दै टिमको आधिकारिक जर्सी अनावरण गरेको थियो। अभिनेत्री प्रियङ्का कार्की, यामाहा रेजेडआर १२५ एफआईका ग्राहक र मिडियाको उपस्थितिमा गरिएको अनावरण कार्यक्रमले युवा संलग्नता, खेलकुद विकास र नवीनतालाई समर्थन गर्ने यामाहाको प्रतिबद्धतालाई अझ बलियो बनाएको छ। यामाहा रेजेडआर १२५ एफआई हाइब्रिडले ७१३३ केएमपीएल (एआरएआईप्रमाणित) माइलेज र एड्भान्स हाइब्रिड प्रविधिको साथ नेपालमै उच्चतम माइलेज प्रदान गर्दछ। यसमा रियलटाइम डायग्नोस्टिक्सको लागि ओबीडीआईआई पनि छ जसले प्रत्येक राइड कुशल, भरपर्दो र पर्फर्मेन्स ड्रिभन भएको सुनिश्चित गर्दछ। मैदानमा काठमाडौं रेजर्सजस्तै, रेजेडआर हाइब्रिड पनि प्रदर्शन, दक्षता र विश्वसनीयताको लागि बनेको छ जसले आफ्ना राइडरहरूको लागि असाधारण भ्यालु प्रदान गर्दछ। एनएसएल सिजन ३ नजिकिँदै जाँदा यामाहा र काठमाडौं रेजर्स उत्साह, जोश र उच्चस्तरीय फुटबल एक्सनले भरिपूर्ण सिजनको लागि तयार छन्। एमएडब्लू अन्तर्गतको यामाहा नेपाल, आफ्नो अत्याधुनिक प्रविधि, उत्कृष्ट प्रदर्शन र ग्राहक सन्तुष्टिको लागि परिचित एक अग्रणी दुई पाङ्ग्रे ब्रान्ड हो। नेपालमा बलियो उपस्थिति भएको यामाहाले नवीन उत्पादन र असाधारण आफ्टर सेल्स सर्भिसको साथ निरन्तर बजारको नेतृत्व गरिरहेको छ। ब्रान्डको गुणस्तर र ग्राहक सेवाप्रतिको प्रतिबद्धताका कारण प्रत्येक राइडरले निर्बाध र सुरक्षित राइड एक्सपिरियन्सको आनन्द लिने गर्दछन्।"
गिरिजाप्रसाद कोइराला सभागृहको निर्माण कार्य अघि बढाइने,"काठमाडौं : प्रधानमन्त्री केपी शर्मा ओलीले झापाको भद्रपुर नगरपालिका८ स्थित गिरिजाप्रसाद कोइराला सभागृहको रोकिएको निर्माण कार्य अघि बढाउने प्रतिबद्धता जनाएका छन्। प्रधानमन्त्री निवास बालुवाटारमा नेपाली कांगेसका नेता एवं राष्ट्रियसभाका सांसद कृष्णप्रसाद सिटौला, भद्रपुरका नगरप्रमुख गणेश पोखरेलसहितको प्रतिनिधिमण्डलले अलपत्र अवस्थामा रहेको निर्माण कार्य पुनः सुचारु गर्न ज्ञापनपत्र बुझाएपछि प्रधानमन्त्री ओलीले सो प्रतिबद्धता व्यक्त गरेका हुन्। प्रधामन्त्री ओलीलाई प्रतिनिधिमण्डलले अलपत्र रहेको निर्माण कार्यलाई अघि बढाउन नगरसभाको निर्णयसहित विभिन्न विकल्प समावेश गरी सुझाव दिएको छ। साविक जिल्ला विकास समितिबाट दुई वर्षमा निर्माण सम्पन्न हुने गरी ठेकेदार कम्पनीसँग सम्झौता भए पनि ठेकेदारको पटकपटक अवधि थप भएको र बजेटलगायत कानुनी समस्याका कारण निर्माण कार्य अलपत्र परेको थियो। पूर्व प्रधानमन्त्री एवं नेपाली काँग्रेसका पूर्व सभापति गिरिजाप्रसाद कोइरालाका नाममा निर्माण हुने सो सभागृहको २०७२ असार २८ गते तत्कालीन प्रधानमन्त्री सुशील कोइरालासहित प्रमुख तीन दलका शीर्ष नेताबाट शिलान्यास भएको थियो।"
"अर्घाखाँचीमा बस दुर्घटनामा परी मृत्यु हुनेको संख्या ४ पुग्यो, २७ जना घाइते","अर्घाखाँची : अर्घाखाँचीको भुवनपाटामा आज साँझ भएको बस दुर्घटनामा परी मृत्यु हुनेको संख्या ४ पुगेको छ। २७ जना घाइते भएका छन्। दुर्घटनामा रुपन्देही बुटवल उपमहाननगरपालिका८ का ५५ वर्षीया जमुना बस्याल, नवलपरासीको पश्चिम भुमहीकी ४५ वर्षीया उमा न्यौपाने र पश्चिम बर्दघाट बस्ने ४५ वर्षीय गाडी चालक मदन कुमार विकको मृत्यु भएको हो। मृतकमध्ये एकजनाको नाम खुलेको छैन। शितगंगा नगरपालिका२ सितापुरको भुवनपाटामा लु२ख ३०३ नम्बरको बस दुर्घटना हुँदा ४ जनाको मृत्यु भएको जिल्ला प्रहरी कार्यालय अर्घाखाँचीका प्रहरी निरीक्षक विष्णुप्रसाद पौडेलले बताए। घाइतेमध्ये ६ जनालाई उपचारका लागि लुम्बिनी प्रादेशिक अस्पतालमा पठाइएको छ। अन्य घाइतेको प्राथमिक स्वास्थ्य केन्द्र ठाडामा उपचार भइरहेको छ। गोरुसिंगे सन्धिखर्क सडकखण्डमा सुपा मन्दिर दर्शन गरी नवलपरासीको लागी फिर्ता हुँदै गरेको बस अचानक अनियन्त्रित भई सडकदेखि अन्दाजी २५ मिटर तल खसेको प्रहरीको भनाइ छ। दुर्घटनामा गम्भीर घाइते भएका नवलपरासी पश्चिम बर्दघाट नगरपालिका१२ बस्ने वर्ष ३६ को सन्तोष कडेल सोही ठाउँ बस्ने वर्ष ४ को अमर कँडेल, वर्ष १९ को अरुण भट्टराई, वर्ष ३१ को आशिष अधिकारी, वर्ष २७ की लक्ष्मी अधिकारी, वर्ष ४ की आन्दा अधिकारी, वर्ष १४ को आयान्स अधिकारीलाई प्राथमिक स्वास्थ्य केन्द्र ठाडामा सामान्य उपचार पछि बुटवल लुम्बिनी प्रादेशिक अस्पताल रिफर गरिएको छ। अन्य घाइतेको प्राथमिक स्वास्थ्य केन्द्र ठाडामा उपचार भइरहेको छ। घटनाको अनुसन्धान भइरहेको प्रहरीले बताएको छ।"
अर्घाखाँचीमा बस दुर्घटना हुँदा ३ जनाको मृत्यु,अर्घाखाँची : अर्घाखाँचीकाे भुवनपाटामा बेलुका भएको बस दुर्घटनामा ३ जनाको मृत्यु भएको छ। १५ जना भन्दा बढी घाइते भएका छन्। शितगंगा नगरपालिका २ सितापुरकाे भुवनपाटामा लु२ख ३०३ नम्बरको बस दुर्घटना हुँदा ३ जनाको मृत्यु भएको जिल्ला प्रहरी कार्यालय अर्घाखाँचीका प्रहरी निरिक्षक विष्णुप्रसाद पाैडेलले बताए। घाइतेमध्ये ७ जनालाई उपचारका लागि लुम्बिनी प्रादेशिक अस्पतालमा पठाएको छ। अन्य घाइतेको उपचारका लागि प्राथमिक स्वास्थ्य केन्द्र ठाडामा पठाइएको छ। घटनाको अनुसन्धान भइरहेको छ।
काठमाडौंमा भूकम्पको धक्का,काठमाडौं : काठमाडौं उपत्यकामा भूकम्पको धक्का महसुस गरिएको छ। बुधबार साँझ भूकम्पको धक्का महसुस गरिएको हो। राष्ट्रिय भूकम्प मापन केन्द्रका अनुसार चीनको तिङ्ग्री केन्द्रविन्दु भएर ५५ म्याग्निच्यूटको भूकम्प गएको हो।
वार्षिक पानी र शान्ति सेमिनार काठमाडौंमा,"काठमाडौं : ७ औँ वार्षिक पानी र शान्ति सेमिनार २०२५ राजधानीमा सुरु भएको छ। दुई दिनसम्म सञ्चालनमा हुने कार्यक्रममा सीमा पार जल स्रोत व्यवस्थापन, समावेशिता र साझा पानी स्रोतहरूको दिगो उपयोगका विषयमा छलफल हुने छ। कूटनीति, संवाद, विमर्श : समावेशी जल सहयोगका सम्भावना र चुनौतीहरु विषयक कार्यक्रममा जल कूटनीति तथा विशेषगरी दक्षिण एसियामा यसको भविष्यबारे हुने छलफलमा विभिन्न देशका विज्ञ, नीति निर्माता, नागरिक समाजका सदस्य र शिक्षाविद्हरू सहभागी छन् । कार्यक्रममा सहभागी दक्षिण एसियाली विश्वविद्यालयका उपाध्यक्ष (आउटरीच) प्रा संजय चतुर्वेदीले नेपालमा यो सेमिनार हुनु महत्वपूर्ण भएको भन्दै हिमालयको देश नेपालले यस्ता छलफलका लागि सेतुको रूपमा काम गर्न बताए। दक्षिण एसियाली विश्वविद्यालयकी एसोसिएट प्रोफेसर तथा सेमिनारकी संयोजक मेधा बिष्टका अनुसार हिमाली नदीहरूको जल कूटनीतिमा दक्षिण एसियामा ठूला परिवर्तन आवश्यक भएको भन्दै यस्तो छलफलले सहभागीहरूलाई अन्य देशका उत्कृष्ट अभ्यासहरू सिक्ने अवसर दिने बताइन्। उनले यसले समावेशिता तथा सहभागितासम्बन्धी चुनौतीहरू बुझ्न मद्दत गर्ने बताइन्। एनआइआइसिइका अनुसन्धान निर्देशक प्रमोद जैसवालले नेपालमा यो पहिलो यस्तो सेमिनार भएको बताए। यसले ३० देशका ६० भन्दा बढी प्रत्यक्ष सहभागीहरू र ५० भन्दा बढी अनलाइन सहभागीहरूलाई एक ठाउँमा ल्याएको बताए। सेमिनार डेल्फ्ट इन्स्टिट्युट फर वाटर एजुकेसन, दक्षिण एसियाली विश्वविद्यालय र नेपाल इन्स्टिट्युट फर इन्टरनेशनल कोअपरेशन एन्ड एन्गेजमेन्ट (एनआइआइसिइ)द्वारा संयुक्त रूपमा आयोजना गरिएको हो।"
बाबुले चलाएको ट्रकले किचेर छोरीको मृत्यु,काभ्रे : जिल्लाको बनेपा नालामा बाबुले चलाएको ट्रकले किचेर छोरीको मृत्यु भएको छ। बनेपा नगरपालिका४ नालामा बा ४ ख ८५९२ नम्बरको ट्रकले किच्दा ४ वर्षीया समीक्षा बरालको मृत्यु भएको प्रहरीले जनाएको छ। ट्रक डिपोबाट ब्याक गर्दा उनका बाबू सरोजले ट्रक चलाइरहेका थिए। सिन्धुली गोलन्जोर गाउँपालिका१ का बराल परिवारसहित नालास्थित डिपोमा बस्दै आएका थिए। स्थानीय शुभकामना सप्लायर्स बालुवा डिपोमा बस्दै आएका बरालले ब्याक गर्ने क्रममा ट्रकले छोरीलाई किचेको हो। उनको उपचारका क्रममा धुलिखेल अस्पतालमा निधन भएको प्रहरीले जनाएको छ। ट्रक र चालक बनेपा प्रहरीको नियन्त्रणमा रहेको मृतक बालिकाको शव पोस्टमार्टमका लागि धुलिखेल अस्पताल राखिएको प्रहरीले जनाएको छ।
विद्यार्थीलाई शैक्षिक सामग्री,"नुवाकोट : नुवाकोटको बेलकोटगढी नगरपालिका८ जिलिङस्थित कल्याणीदेवी माविमा अध्ययनरत विद्यार्थीलाई शैक्षिक सामग्री हस्तान्तरण गरिएको छ। कक्षा ४ देखि १२ सम्मका गरिब तथा जेहनदार १२ जना विद्यार्थीलाई शैक्षिक सामग्री हस्तान्तरण गरिएको हो। विद्यालयलाई एक थान अल इन वन प्रिन्टर, भलिबल, फुटबल, नेट लगायतका खेलकुद सामग्री, साहित्यिक पुस्तकहरू प्रदान गरिएको छ। नेपाली काङ्ग्रेस संगठन विभाग नुवाकोटले शैक्षिक तथा खेलकुदका विभिन्न सामग्रीहरू हस्तान्तरण गरेको हो। कार्यक्रममा कांग्रेस नुवाकोटका उपसभापति राजु थापा, सचिव श्रीराम श्रेष्ठ, विद्यालयका अध्यक्ष श्यामकुमार पुडासैनी, प्रधानाध्यापक बुद्धि पुडासैनी लगायतले यसबाट विद्यार्थीहरू शैक्षिक गतिविधिमा मद्दत पुगेको बताए। सो विद्यालयमा तीनसय ८७ जना विद्यार्थी अध्ययनरत छन्। सहयोगलाई निरन्तरता दिइने काङ्ग्रेस संगठन विभाग नुवाकोटका प्रमुख श्रीराम श्रेष्ठको भनाइ छ।"
अमेरिकाले फेरि ६ जना नेपालीलाई गर्यो निष्कासन,"काठमाडौं : अमेरिकाले अवैधरूपमा बसोबास गर्ने नेपालीहरूलाई निष्कासन गर्ने क्रम जारी राखेको छ। पछिल्लोपटक अमेरिकाले ६ जना नेपालीलाई निष्कासन गरेको छ। गैरकानुनी रूपमा अमेरिका बस्दै आएका ती नेपालीहरूलाई अमेरिकी अध्यागमनले निष्कासन गरेको हो। निष्कासनमा पर्नेमा जिसी, भण्डारी, बुढा, कुसारी, बस्नेत र बानियाँ थरीका एकएक जना रहेका छन्। एयर इन्डियाको विमानबाट उनीहरूलाई नेपाल फर्काइएको हो। स्रोतका अनुसार उनीहरू गत काठमाडौं ओर्लिएका थिए। 'गैरकानुनी रूपमा अमेरिकामा बसेर त्यहाँको अध्यागमन कानुन उल्लंघन गरेको आरोपमा उनीहरूलाई नेपाल डीपोर्ट गरिएको रहेछ। अमेरिकाले अवैध नेपालीहरूलाई फर्काउने क्रम जारी राखेको छ,' स्रोतले अन्नपूर्णसँग भन्यो। डोनाल्ड ट्रम्पले राष्ट्रपतिमा सपथ लिएपछि अमेरिकाको आप्रवासनसम्बन्धी नीति परिवर्तन भएको थियो। राष्ट्रपति ट्रम्पले आप्रवसनसम्बन्धी नयाँ कार्यकारी आदेश जारी गरेर गैरकानुनी रूपमा बसोबास गर्ने आप्रवासीमाथि धरपकड गर्दै आएको छ। पछिल्लो समय अमेरिकाले ११ जना नेपालीलाई विमान चार्टर गरेर नेपाल ल्याएको थियो।"
अन्नपूर्णकर्मी न्यौपानेलाई दिएको धम्कीप्रति पत्रकार महासंघको ध्यानाकर्षण,"वीरेन्द्रनगर : नेपाल पत्रकार महासंघले अन्नपूर्णकर्मी बिस्नप्रसाद न्यौपानेलाई सामाजिक सञ्जालमा गाली गर्ने र धम्क्याउनेहरूका विरुद्धमा विरोध जनाएको छ। नेपाल पत्रकार महासंघ केन्द्रीय समिति, कर्णाली प्रदेश समितिका साथै जिल्ला शाखा सुर्खेत र कालीकोटले विज्ञप्ति निकालेर विरोध जनाएका हुन्। अन्नपूर्ण पोस्ट दैनिकका सुर्खेत समाचारदाता न्यौपानेले यही चैत १२ गतेको अन्नपूर्ण पोस्टमा विदेशी सहयोगको चरम दुरुपयोग, सामाजिक संस्थाका नाममा परिवारको रजगज शीर्षकमा कभर स्टोरी लेखेका थिए। सोही विषयलाई लिएर कोपिला भ्याली सेवा समाजका प्रबन्ध निर्देशक टोपबहादुर मल्लका आफन्तहरू धर्मराज शाही, प्रकाश सिंह, लोकजंग सिंह ठकुरीले पत्रकार न्यौपानेलाई सामाजिक सञ्जालमा गाली बेइज्जती गरेको र ज्यान मार्नेसम्मको धम्की दिएको विरोधमा नेपाल पत्रकार महासंघका सबै तहका समितिहरूले विरोध जनाएका हुन्। नेपाल पत्रकार महासंघ केन्द्रीय समितिका महासचिव रामप्रसाद दाहालले हस्ताक्षर गरेको विज्ञप्तिमा समाचार लेखेकै कारण पत्रकारलाई गाली गर्ने, धम्क्याउने र मानसिक तनाव दिने काम भइरहेकोमा पत्रकार महासंघको ध्यानाकर्षण भएको छ। समाचारका विषयमा चित्त नबुझे कानुनी वा विधिसम्वत उपचार खोज्न सकिने प्रचलित अभ्यास छ। यसलाई व्यवस्था गर्दै पत्रकारलाई यसप्रकारको धमक्याउने र अनर्गल गालीगलैज गरेर मानसिक यातना दिने यो हर्कतलाई महासंघले प्रेस स्वतन्त्रता माथिको हमला र गम्भीर अपराधका रूपमा लिएको छ। प्रेस स्वतन्त्रतालाई ठाडो चुनौती दिने र पत्रकारलाई हतोत्साहित बनाउने यो क्रियाकलापको घोर भर्त्सना गर्दछ। र घटनाको छानबिन गरी दोषीलाई तत्काल कानुनी दायरामा ल्याउन पत्रकारलाई सुरक्षा र स्वतन्त्रताको प्रत्याभूति दिलाउन सम्बन्धित निकायसँग माग गर्दछ, विज्ञप्तिमा भनिएको छ। यस्तै समाचार लेखेकै कारण पत्रकारलाई गाली र धम्कीको विरोधमा नेपाल प्रेस युनियन केन्द्रीय समितिले विज्ञप्ति निकालेर विरोध जनाएको छ। नेपाल प्रेस युनियनका केन्द्रीय महासचिव दिलीप पौडेलले हस्ताक्षर गरेको विज्ञप्तिमा पत्रकार धमक्याउने व्यक्तिलाई कानुनी कारबाहीको माग गरिएको छ।"
समाजवादी मोर्चाको बैठक सुरू,"काठमाडौं : समाजवादी मोर्चाको बैठक सुरू भएको छ। नेकपा एकीकृत समाजवादीको केन्द्रीय कार्यालय आलोकनगरमा बैठक सुरू भएको हो। बैठकमा समाजवादी मोर्चामा सहभागी दलहरू सहभागी छन्। बैठकमा पछिल्लो विकसित राजनीतिक घटनाक्रमबारे छलफल हुने जनाइएको छ। राजावादी शक्तिहरूले व्यवस्था विरोधी गतिविधि गर्न थालेपछि त्यसको प्रतिवादका लागि माओवादी केन्द्र र एकीकृत समाजवादीलगायत मोर्चामा आवद्ध दलहरूले चैत्र १५ गते प्रदर्शन आह्वान गरेका छन्। त्यसैको तयारीबारे बैठकमा छलफल भइरहेको स्रोतले जनाएको छ। यसैगरी सरकारले विद्युत प्राधिकरणका कार्यकारी निर्देशक कुलमान घिसिङलाई पदबाट बर्खास्त गरेको भन्दै विपक्षी दलहरूले सदन र सडकमा विरोध जनाएका छन्। विपक्षी दलहरूले अवरोध गर्दा आज प्रतिनिधिसभा र राष्ट्रिय सभा दुवै सदनका बैठक स्थगित भएका छन्। मोर्चाको बैठक यिनै विषयवस्तुमा केन्द्रित हुने जनाइएको छ। समाजवादी मोर्चामा माओवादी केन्द्र,एकीकृत समाजवादी,नेत्रविक्रम चन्द 'विप्लव' नेतृत्वको नेपाल कम्युनिष्ट पार्टी र नेपाल समाजवादी पार्टी आवद्ध छन्।"
लोकेशको आक्रमक ब्याटिङमा कोशीविरुद्ध एपीएफको जित,"काठमाडौं : प्रधानमन्त्री कप पुरुष राष्ट्रिय क्रिकेट प्रतियोगितामा लिगको अन्तिम खेलमा एपीएफले कोशी प्रदेशमाथि २ विकेटको जित निकालेको छ। सिद्धार्थनगरस्थित सिद्धार्थ क्रिकेट रंगशालामा टस जितेर ब्याटिङ गरेको कोशीले २५४ रन बनाएको थियो। कोशी प्रदेशले दिएको २५५ रनको लक्ष्य पछ्याएको एपीएफले ४४४ ओभरमा ८ विकेट गुमाउँदै लक्ष्य पूरा गरेको हो। यो जितसँगै एफिएफले शीर्ष चारमा आफ्नो स्थान पक्का गरेको छ। आज आठौं क्रममा आएका लोकेश बमले खेल कोशीको पोल्टामा भएको खेल खोसेर ल्याएका छन्। उनले ५४ बलमा ६ चौका र ६ छक्का प्रहार गर्दै ८४ रनमा अविजित रहे। उनले इर्शाद अहमदसँग नवौं विकेटका लागि ९४ रनको अविजित साझेदारी गरे। ओपनरद्वय आयुषमान बम र आसिफ शेख सस्तैमा पेभेलियन फर्किदा दीपक बोहोराले ३६ रन बनाए। कप्तान रोहित पौडेलले ६१ रन बनाए। सन्दीप जोराले ३०, अभिषेक गौतमले १४ रन बनाएका हुन्। लोकेशसँग नवौं विकेटका लागि साझेदारी गरेका इर्शाद अहमद १६ रनमा अविजित रहे। कोशीका लागि फिर्दोस अन्सारी र दिपेश कँडेलले समान ३३ विकेट लिए। ज्ञानेन्द्र श्रेष्ठ र भुपाल लुइँटेलले समान ११ विकेट लिए। त्यसअघि ब्याटिङ गरेको कोशी प्रदेशले निर्धारित ५० ओभरमा अलआउट हुँदै २५४ रन बनाएको थियो। कोशीका लागि ओपनर सकिब हकले सर्वाधिक ६८ रनको पारी खेले। उनले ६३ बलमा ११ चौका प्रहार गरेका हुन्। अर्का ओपनर चिराग शाहले २४ रन बनाए। ऐस भट्टराईले ३४, सुजन थपलियाले ३३ कप्तान ३५ रन बनाउँदै क्याच भए। दिपेश कँडेलले १२ रन बनाउँदा अन्य कुनै पनि ब्याटरले दोहोरो अंकको रन बनाएनन्। एपीएफका लागि अभिषेक गौतम र मौसम ढकालले समान ३३ विकेट लिए। रोहित पौडेलले २ र इर्साद अहमद र अमर रौतेलाले ११ विकेट लिए। एपीएफले ९ खेलबाट १४ अंक बटुलेको छ। आर्मीले पुलिससँगको खेलमा फराकिलो हार बेहोरेमा मात्र एपीएफले फाइनल खेल्ने सम्भावना रहन्छ।"
"सिटी एक्सप्रेसको १८औँ वर्षमा १८ गुणा, परिवारमा खुशी लाखौँ गुणा योजनाको उपहार हस्तान्तरण","गत वर्षको सिटी एक्सप्रेस मनी ट्रान्सफरले काठमाडौं कमलादीस्थित आफ्नै कार्यालय भवनमा १८औं वर्षमा १८ गुणा, परिवारमा खुशी लाखौँ गुणा योजनाको उपहार हस्तान्तरण कार्यक्रम सम्पन्न गरेको छ। कोरियाबाट निराजन ढकालले जि मनी ट्रान्समार्फत सिटी एक्सप्रेसमा आमा निर्मला तिवारीलाई रेमिटान्स पठाउँदा यो योजनाअनुसार आफूले पठाएको रकमको १८ गुणा गरी ७ लाख ५४ हजारभन्दा बढी जित्न सफल भएका थिए। सोही रकम उनकी आमा निर्मला तिवारीलाई हस्तान्तरण गरिएको छ। उक्त कार्यक्रममा नेपाली चर्चित हास्य कलाकार साथै सिटी एक्सप्रेस मनी ट्रान्सफरका ब्राण्ड एम्बेसडर जितु नेपालको उपस्थिती रहेको थियो। सोही योजनाअन्तर्गत लक्की ड्रमार्फत हरेक महिना २ जनालाई सामसुङको स्मार्ट फोन, हरेक हप्ता २ जनालाई सामसुङको स्मार्ट टिभी साथै ९० दिन लगातार हरेक दिन १८ जना विजेतालाई जनही पाँच सयको सिटी पे वालेट टप्अप् र अन्त्यमा एक जना भाग्यशाली बम्पर बिजेताले आफूले पठाएको रकमको १८ गुणा बढी रकम पाउने योजनामा रहेको थियो। जसअन्तर्गत १६२० जनाले दैनिक उपहार (५०० को वालेट टप्अप), २४ जनाले साप्ताहिक उपहार (सामसुङको स्मार्ट टिभी) र ६ जनाले मासिक उपहार (सामसुङको स्मार्ट फोन) जित्न सफल भइसकेका छन्। सोही कार्यक्रममा सिटी एक्सप्रेस मनी ट्रान्सफरले २०८२ सालको क्यालेन्डर पनि सार्वजनिक गरेको छ। हरेक वर्ष नयाँ नयाँ विषय वस्तुलाई समावेश गरेर क्यालेन्डर प्रकाशन गर्ने सिटी एक्सप्रेसले यस वर्ष भने आर्थिक समृद्धिको विषय वस्तुमा क्यालेन्डर तयार पारेको छ। सिटी एक्सप्रेस मनी ट्रान्सफरले रेमिटान्स क्षेत्रमा आफ्नो छुट्टै पहिचान बनाउँदै विगत १८ वर्षदेखि संसारभरबाट विप्रेषण सेवा प्रदान गर्दै आइरहेको छ। हालै सिटी एक्सप्रेस मनी ट्रान्सफरले सिटी पे वालेटमार्फत अनलाइन भुक्तानीको सेवा सुचारु गरेको छ। साथै सिटी पेबाट रेमिटेन्स भुक्तानी पनि गर्न सकिन्छ।"
लिट्मस इन्डस्ट्रिजद्वारा नेपालको पहिलो एल्युमिनियम रड उत्पादन उद्योगको सुरुवात,"लिट्मस इन्डस्ट्रिज लिमिटेडले लिट्मस २० अन्तर्गत एक ऐतिहासिक उपलब्धि हासिल गर्दै नेपालको पहिलो एल्युमिनियम रड उत्पादन उद्योगको औपचारिक सुरुवात गरेको छ। नवलपरासीको रामग्राम हकुईमा अवस्थित यस अत्याधुनिक उद्योगले नेपाली बजारमा हुने एल्युमिनियम आयात प्रतिस्थापन तथा न्यूनीकरण गर्दै त्यसको उत्पादनमा हाम्रो आत्मनिर्भरतालाई समुन्नत बनाउँदै लैजाने विश्वास गरिएको छ। यस महत्वपूर्ण उपलब्धिलाई स्मरणीय बनाउन चैत्र १३ गते    को आयोजना गरिएको थियो। समारोहलाई उद्योग, वाणिज्य तथा आपूर्ति मन्त्रालयका सचिव कृष्ण बहादुर राउतले उद्घाटन गरेका थिए। हाल नेपालमा तार, केबल र कन्डक्टर निर्माणमा प्रयोग हुने एल्युमिनियम रड आयातमार्फत पूर्ति हुँदै आएको छ। यस प्लान्टको सञ्चालनले एल्युमिनियम रडको आयात परनिर्भरतालाई उल्लेख्य रुपमा घटाउनुका साथै देशभित्रै उच्च गुणस्तरको एल्युमिनियम रडको नियमित आपूर्ति प्रत्याभूत गर्नेछ। एल्युमिनियम रडको स्वदेशमै उत्पादन गरेर, लिट्मस इन्डस्ट्रिजले नेपालले व्यहोरी रहेको व्यापार घाटा केही मात्रा भए पनि न्यूनीकरण गर्ने उद्देश्यका साथै सरकारी राजस्व बचतबाट राष्ट्रिय अर्थतन्त्रमा हुने हितलाई पनि ध्यानमा राखेको छ। आर्थिक पक्षसँगै, यस परियोजनाले उत्पादन, ढुवानी र बिक्री लगायतका क्षेत्रमा सयौं प्रत्यक्ष तथा अप्रत्यक्ष रोजगारी सिर्जना गर्नेछ। लिट्मसले प्राविधिक ज्ञान अभिवृद्धि गर्ने तालिम तथा दक्ष जनशक्ति विकास कार्यक्रम पनि अघि सारेको छ, जसले दीर्घकालीन औद्योगिक विकासमा टेवा पुर्याउनेछ। नेपालको पहिलो एल्युमिनियम रड उत्पादन कम्पनीको सुरुवात हुनु लिटेमस इन्डस्ट्रिज लिमिटेडको लागि मात्रै नभई देशको समग्र उत्पादन क्षेत्रकै लागि एउटा ठूलो कोशेढुङ्गा र रणनैतिक फड्को हो। यस परियोजनाले स्थानीय उत्पादनलाई प्रोत्साहन गर्दै देशमा आन्तरिक र बाह्य लगानी आकर्षित गर्ने अपेक्षा गरिएको छ। कच्चा पदार्थमा स्थानीय रूपमा मूल्य सम्वर्द्धन गर्दै जाने यो दृष्टिकोण सरकारले लिएको आत्मनिर्भर औद्योगिक विकासको मार्गचित्रसँग पूर्णतः मेल खान्छ।"
ठाकुरराम क्याम्पसमा एक हप्तादेखि रोकिएको मतगणना सुरु,"वीरगन्ज : वीरगन्जको ठाकुरराम बहुमुखी क्याम्पसमा युनियन (स्ववियु) निर्वाचनको एक हप्तादेखि रोकिएको मतगणना बुधबार अपराह्नदेखि सुचारु भएको छ। मंगलबार साँझ जिल्ला प्रशासन कार्यालय पर्सामा जिल्ला सुरक्षा समिति र विद्यार्थी संगठनहरूबीच भएको सहमतिपछि मतगणना सुरु गरिएको हो। प्रमुख निर्वाचन अधिकृत दिलीप सिंहले बुधबार दिउँसो २ बजेदेखि नै मतगणना सुचारु गर्ने सहमति भए पनि अपराह्न ४ बजेदेखि मतगणना पुनः सुरु भएको बताए। यसअघि बुधबार बिहान प्रमुख जिल्ला अधिकारी गणेश अर्यालको पहलमा क्याम्पस प्रमुख, प्रमुख राजनीतिक दलका प्रतिनिधि, नेपाल पत्रकार महासंघ, बार एसोसिएसन, मानवअधिकार संगठन र विद्यार्थी संगठनका प्रतिनिधिहरूसँग बैठक बसेर दिउँसो २ बजेदेखि मतगणना सुचारु गर्ने सहमति भएको थियो। मतगणना स्थलमा प्रजिअ अर्यालसहित पर्सा प्रहरी प्रमुख प्रहरी उपरीक्षक (एसपी) गौतम मिश्र, सशस्त्र प्रहरी बल नम्बर १३ गणका गणपति प्रहरी उपरीक्षक राधेश्याम धिमाललगायत सुरक्षाकर्मी र प्रशासकीय अधिकारीहरूको बाक्लो उपस्थिति छ। स्ववियु निर्वाचन समितिका प्रमुख निर्वाचन अधिकृत सिंहले बिहीबार दिउँसोसम्म मतगणना सम्पन्न गरी विजेता घोषणा गर्ने योजना रहेको बताए। यसअघि मंगलबार जिल्ला प्रशासन कार्यालय पर्सामा बसेको बैठकले क्याम्पसमा नक्कली प्रमाणपत्र र कागजातका आधारमा भएको कथित फर्जी भर्नाको अनुसन्धान गर्न पाँच सदस्यीय छानबिन समिति गठन गरेपछि विद्यार्थीहरू पुनः मतगणना गर्न सहमत भएका हुन्। सहायक प्रमुख जिल्ला अधिकारी सुमन कुमार कार्कीको संयोजकत्वमा गठित समितिमा जिल्ला प्रहरी कार्यालय पर्साका प्रवक्ता प्रहरी नायब उपरीक्षक किशोर लम्साल र तीन विद्यार्थी संगठनका प्रतिनिधि सदस्य छन्। समितिलाई फर्जी भर्नाको विस्तृत अनुसन्धान गरी दोषीमाथि कारबाहीको सिफारिससहित प्रतिवेदन पेस गर्ने जिम्मेवारी दिइएको छ। फर्जी भर्नाको गम्भीर आरोपमाथि निष्पक्ष छानबिन हुनेछ र दोषी देखिएकालाई कानुनी कारबाहीको दायरामा ल्याइनेछ, प्रजिअ अर्यालले भने। मतगणना पुनः सुरु भए पनि सबै पक्षको सहमति भने जुट्न सकेको छैन। जनता समाजवादी पार्टी निकट समाजवादी विद्यार्थी युनियनका स्ववियु सभापति उम्मेदवार हरि किशोर यादवले फर्जी भर्नाविरुद्ध उच्च अदालत जनकपुरको अस्थायी इजलास वीरगन्जमा रिट निवेदन दायर गरेको बताए। हामीले अदालतको निर्णय नआएसम्म मतगणना हुनुहुँदैन भन्ने अडान राखेका छौँ, उनले भने। समाजवादी विद्यार्थी युनियन नेपालका उम्मेदवार मोहम्मद सागिर अलि र जय नेपाल विद्यार्थी संघका उम्मेदवार राजु गुप्ताले पनि अदालतको फैसला कुर्नुपर्ने माग दोहोर्याए। उनीहरूले उच्च अदालतको निर्वाचन प्रक्रिया रोक्न गरेको आदेशको क्याम्पस प्रशासन र स्थानीय प्रशासनले अवज्ञा गरेको आरोप लगाएका छन्। चैत ५ गते ठाकुरराम क्याम्पसमा १६ वर्षपछि सम्पन्न भएको स्ववियु निर्वाचनको मतगणना चैत ६ गते साँझदेखि सुरु भएको थियो। तर, दोस्रो दिन बिहीबार मतपेटिकाको नम्बर र उम्मेदवारका प्रतिनिधिसँग भएको मुचुल्का नम्बर नमिल्दा विवाद चर्किएको थियो। विद्यार्थीहरूले क्याम्पस प्रशासनले एउटा विशेष समूहलाई जिताउन मतपेटिका साटेको आरोप लगाएर विरोधमा उत्रिएपछि मतगणना स्थगित भएको थियो। विवाद बढ्दै जाँदा विद्यार्थीहरूले क्याम्पस प्रमुख रञ्जित प्रसाद यादवको पुत्ला जलाएका थिए भने भोलिपल्ट वीरगन्जमा वृहत् र्याली निकालेका थिए। चैत ६ मा मतगणना रोकिनुअघिको तथ्याङ्कअनुसार नेपाल विद्यार्थी समूहका स्ववियु सभापति उम्मेदवार राजकुमार यादव ४२० मतसहित अग्रस्थानमा थिए। नेविसंघका आधिकारिक उम्मेदवार विकास मण्डल धानुक २६१ मतसहित दोस्रो, समाजवादी विद्यार्थी युनियनका हरि किशोर यादव २२१ मतसहित तेस्रो, सुधीर पटेल समूहका कमलेश कुमार यादव २०४ मतसहित चौथो र अनेरास्ववियुका पवन यादव १५० मतसहित पाँचौँ स्थानमा थिए। सभापति पदमा १४ जनासहित २१ पदका लागि २४७ उम्मेदवार प्रतिस्पर्धामा छन्।"
"सेटिङमा भित्रियो करोड मूल्यको सामान, सशस्त्रले राजश्व बोलाएर छापा मार्न लगायो","झापा : प्रहरीकै सेटिङमा भन्सार छलेर भित्राइएको ठूलो परिमाणको लत्ताकपडा र मोटरपार्टस सशस्त्र प्रहरीले राजश्व अनुसन्धानको टोली बोलाएर छापा मार्न लगाएको घटना बाहिरिएको छ। राजश्व अनुसन्धान कार्यालय इटहरी र सशस्त्र प्रहरी बल, नेपाल नम्बर २ गण हेडक्वाटर झापाको संयुक्त टोलीले मेचीनगर नगरपालिका६ स्थित तुर्केनीको दुर्गा मन्दिर नजिकैबाट अन्दाजी एक करोड मूल्य बराबरको लत्ताकपडा तथा मोर्टर पार्टस् बरामद गरेको छ। सशस्त्र प्रहरी बल, नेपाल प्रस्तावित सीमा सुरक्षा गुल्म काँकडभिट्टा, बोर्डर आउट पोस्ट नकलबन्दा, इलाका प्रहरी कार्यालय काँकडभिट्टा र नकलबन्दा प्रहरी चौकी लगायतको सेटिङमा तस्करीको लाइन खुलाएर भित्राइएको सो मूल्य बराबरको सामान बरामद गर्न सशस्त्र प्रहरी बल, नेपाल नम्बर २ गण हेक्वा झापाले राजश्व अनुसन्धान कार्यालय इटहरीको टोली बोलाएर दुईवटा घरमा छापामा मारेका थिए। राजश्व अनुसन्धान कार्यालयका अनुसन्धान अधिकृत विदुर गौतम र गणका डीएसपी मदनकुमार रसाइलीको नेतृत्वमा खटिएका संयुक्त टोलीले मंगलबार बिहान करिब ६ बजे मेचीनगर६ स्थित झिल्केघाम टोल निवासी मदन पोखरेल र सोही ठाउँका उत्तम ठकुरीको घरमा छापा मारेका थिए। पोखरेलको घरबाट ३९ बोरा र ठकुरीको घरबाट २० बोरा गरी ५९ बोरा सामान बरामद गरिएको थियो। बरामद गरिएको सामान आवश्यक कारबाहीका लागि राजश्व अनुसन्धान कार्यालय इटहरी पठाइसकेको सशस्त्र प्रहरी बल, नेपाल नं २ गण हेक्वा झापाका डीएसपी सुमन पोखरेले बताए कारोबारी स्रोतका अनुसार सो सामान स्थानीय महिला कारोबारी नानु तामाङ लगायत कारोबारीहरूको रहेको जनाएको छ। कारोबारी तामाङले त्यहाँबाट तस्करीको काम गर्ने भनी सशस्त्र र नेपाल प्रहरीलाई मासिक रूपमै लाइन बुझाएर काम गर्दै आइरहेकी थिइन्। उनले सो नाकाबाट भित्राएको सामान पोखरेल र ठकुरीको घरमा भण्डारण गरी राखेका थिए। ती दुईवटा घरमा ठूलो मात्रामा सामान रहेको खबर सशस्त्रको माथिल्लो निकायमा पुगेको थियो। माथिको आदेशपछि २ नम्बर गणले बिहानको ४ बजेदेखि दुईटा घरलाई निगरानी गर्दै घेरा हालेका थिए। आवश्यक कानुनी प्रक्रियाका लागि सशस्त्रले राजश्वलाई बोलाएर छापा मार्न लगाएको स्रोतको भनाई छ। स्थानीय एक कारोबारीले भने, यता खटिएका सबै सुरक्षाकर्मीलाई मिलाएर काँकडभिट्टा क्षेत्रबाट ठूलै काम भइरहेको छ, ती दुईटा घरमा सामान रहेको सूचना माथिसम्म पुगेपछि यहाँका सशस्त्रले राजश्व अनुसन्धानलाई बोलाएर छापा मार्न लगाएको हो। स्रोतका अनुसार सशस्त्र प्रहरी बल, नेपाल प्रस्तावित सीमा सुरक्षा गुल्म काँकडभिट्टाका सादा पोसाकमा खटिएका सशस्त्र हवल्दार केशव गुरुङ, सशस्त्र प्रहरी बल, नेपाल नम्बर २ गण हेक्वा झापाका सादा पोसाकमा खटिएका असई लोकबहादुर पोखरेल, इलाका प्रहरी कार्यालय काँकडभिट्टाबाट सादा पोसाकमा खटिएका हवल्दार तेजे चौलागाई र सहायक हवल्दार भरत कट्टेललाई मासिक रुपमा लाइन बुझाएर कारोबारीहरूले खुलेआम तस्करी धन्दा चलाइरहेको छ। सशस्त्र हवल्दार गुरुङले गुल्म, गणदेखि बाहिनीसम्मको लाइन उठाएर बुझाउने काम गर्दै आइरहेको कारोबारी स्रोतको दाबी छ। सादा पोसाकमा खटिएका सशस्त्र र नेपाल प्रहरीकै सेटिङ मेचीनगर ६ स्थित पुरानो मेची पुल माथि र मेचीनगर नगरपालिका७ सतिघट्टाको गैरीगाउँबाट अहिले पनि ठूलो मात्रामा लत्ताकपडा, किनारा, लाइटर, कवाडी लगायतको काम भइरहेको छ। सो नाकाहरूबाट उषा, कला, सीता, पिन्टु, राजेश लगायत कारोबारीले भन्सार छलेर दिनहुँ लाखौँ मूल्य बराबरको सामान भित्राउने र पठाउने काम गरिरहेको छ। उनीहरूले त्यहाँबाट चलाएको लाइन खर्च बापत ड्युटीदेखि इन्चार्जसम्मलाई बुझाउने गरेको स्रोतको दाबी छ। केही समयअघि मात्र सतिघट्टा नाकाबाट भित्राइएको भन्सार छलीका सामान सशस्त्रले राजमार्गमा बरामद गर्न खोज्दा पिन्टु साहले घेराबन्दी गरी पिकअपसहितको सामान लिएर फरार भएका थिए। त्यसपछि सशस्त्रले प्रहरीमा उजुरी हालेर कारोबारी साहलाई पक्राउ गर्न लगाएर अभद्र व्यवहारमा मुद्दा चलाउन लगाएका थिए। कारोबारी साह दुई साता इलाका प्रहरी कार्यालय काँकडभिट्टाको हिरासतमा बसेर हाल धरौटीमा रिहा भएका छन्।"
नागरिकहरूलाई गुणस्तरीय खानेपानी उपलब्ध गराउन मन्त्रालय प्रयत्नशील छ : मन्त्री यादव,"काठमाडौं : खानेपानी मन्त्री प्रदीप यादवले चितवन भण्डारा दोस्रो खानेपानी आयोजनाबाट राप्तीका १६ हजारभन्दा बढी नागरिकलाई प्रत्यक्ष लाभ पुग्ने बताएका छन्। चितवनमा आज आयोजना उद्घाटन समारोहलाई सम्बोधन गर्दै मन्त्री यादवले विगतमा राप्ती नगरपालिकाका नागरिकहरूले खानेपानी अभावका कारण दैनिक जीवनमा कठिनाइ भोग्नुपरेको उल्लेख गर्दै आजदेखि यहाँका नागरिकका पानीका समस्या सधैंका लागि समाप्त भएको बताए। उनले भने, यो आयोजना आर्थिक वर्ष २०७७७८ मा खानेपानी मन्त्रालयअन्तर्गत सञ्चालनमा आएको हो। यसले राप्ती नगरपालिका वडा नं ४, ५, र ६ क्षेत्रलाई सेवा प्रदान गर्नेछ। यस योजनाबाट तीन हजार दुई सय घरधुरीका १६ हजार दुई सय ४४ जनसङ्ख्यालाई प्रत्यक्ष लाभ पुग्नेछ। मन्त्री यादवले चितवनको राप्ती नगरपालिका भण्डारा क्षेत्रका नागरिकहरूका खानेपानीका समस्या सधैंका लागि समाधान भएको बताए। उनले भने, पानीको अभावका कारण यहाँको बसाइँ कठिन थियो, तर आजको दिनले नयाँ युगको सुरुवात गरेको छ। संघीय सरकार, उपभोक्ता समिति, र स्थानीय समुदायको साझा प्रतिबद्धता, सहकार्य, र परिश्रमको फलस्वरूप महत्त्वपूर्ण योजना निर्माण गर्न सफल भएको उनको भनाइ थियो। मन्त्री यादवका अनुसार भण्डारा दोस्रो खानेपानी आयोजनाले राप्ती नगरपालिका ४, ५ र ६ का बासिन्दाहरूलाई सुरक्षित खानेपानी सेवा उपलब्ध गराउनेछ, जसबाट हजारौं नागरिकको स्वास्थ्यमा सुधार आउनेछ। विगतमा यहाँका स्थानीय उपभोक्ताहरू इनार तथा ट्युबवेलको पानी उपभोग गर्न बाध्य थिए। जुन परीक्षण गर्दा हानिकारक जीवाणुयुक्त पाइएकाले मानव स्वास्थ्यमा गम्भीर असर पार्ने अवस्था रहेकोमा अब यो योजना सम्पन्न भई सञ्चालनमा आएसँगै यस क्षेत्रका जनताहरूले हरेक दिन २४ सै घण्टा स्वच्छ, शुद्ध र सुरक्षित खानेपानी उपभोग गर्न पाउने मन्त्री यादवले बताए। नेपालको संविधानले सुरक्षित र स्वच्छ खानेपानीलाई प्रत्येक नागरिकको मौलिक हकको रूपमा परिभाषित गरेको उल्लेख गर्दै मन्त्री यादवले खानेपानी मन्त्रालय तथा सम्बन्धित निकायहरू विगत लामो समयदेखि नेपाली नागरिकहरूलाई गुणस्तरीय खानेपानी सेवा प्रवाह गर्न निरन्तर प्रयत्नशील रहेको जानकारी गराए। उनले भने, सरकारको दीर्घकालीन लक्ष्य सबैका लागि स्वच्छ खानेपानी भन्ने प्रतिबद्धतासँग सिङ्गो सरकार, विकास साझेदार, दातृ निकाय तथा स्थानीय तहहरूसँग हातेमालो गर्दै अघि बढिरहेको छ। स्थानीय समुदायको जीवनस्तरमा वृद्धि गर्ने तथा दिगो विकास लक्ष्य अन्तर्गत स्वच्छ खानेपानी, सरसफाइ तथा स्वच्छता लक्ष्य प्राप्तिमा टेवा पुर्याउने मन्त्रालयको नीति निरन्तर अघि बढिरहेको उनको भनाइ छ। संघीय, प्रदेश र स्थानीय सरकारको सहकार्य अझै सशक्त बनाउन निरन्तर पहल गर्दै आएको उल्लेख गर्दै मन्त्री यादवले यस्ता आयोजनाहरू प्रभावकारी रूपमा कार्यान्वयन गर्न नवीन तथा प्रविधिमैत्री उपायहरू अवलम्बन गरिने बताए। उक्त आयोजना ९ करोड ९१ लाख २५ हजार ५९ रुपैयाँको लागतमा सम्झौता गरिएको थियो भने हालसम्म ९ करोड ८६ लाख ७८ हजार २८८ खर्च भएको छ। सरकारको ९ करोड ६८ लाख ६० हजार २८८ रुपैयाँ तथा उपभोक्ताको सहभागितामा १८ लाख १८ हजार लागतमा सुरु भएको संघीय खानेपानी तथा ढल व्यवस्थापन आयोजना भरतपुरले जनाएको छ।"
देशलाई कसैले अप्ठ्यारो पारे युवा संघ बाघ बनेर झम्टन्छ : प्रधानमन्त्री,"काठमाडौं : प्रधानमन्त्री केपी शर्मा ओलीले नेपाली जनताले लडेर ल्याएको अधिकार खोस्ने तागत कसैसँग नभएको बताएका छन्। राष्ट्रिय युवा संघ नेपालद्वारा आयोजित राष्ट्रिय स्वयंसेवक भेलालाई सम्बोधन गर्दै उनले युवा संघसँग कति तागत छ भन्ने कुरा मान्छेहरूले आकलन नै नगरेको बताए। उनले देश र जनताको लागि परिआएमा यसले प्रतिगामी शक्तिसँग जस्तोसुकै मुकाविला गरेर पनि सक्षमता देखाउनुपर्ने बताए। 'हामीले लडेर ल्याएको अधिकार खोस्ने तागत कसैको छैन। यो कुरा अझ राम्रोसँग युवाहरूले बताउन सक्छ। देशलाई कसैले अप्ठ्यारोमा पार्न खोजेमा युवा संघले बाघले झम्टिएझैँ झम्टन्छ। स्वयंसेवाको यो क्रियाकलाप राम्रो थालनी हो। यस शक्तिलाई व्यवस्थित र मर्यादितरूपमा परिचालन गर्नुस्। पहिलाको युथ फोर्सजस्तै। यो एउटा निसस्त्र स्थायी टोली होस्, कोही प्रतिगामी शक्ति टाउको जुधाउन आएमा वा विकास विरोधीहरूले हाम्रा काममा अवरोध खडा गरेमा सशक्त प्रतिवाद गरोस्,' उनले भने। प्रधानमन्त्री ओलीले सरकारले एउटा कर्मचारीलाई हटाउँदा केहीले छाति पिटिपिटी रोएको टिप्पणी गर्दै प्रधानमन्त्रीले जवाफ दिइरहनु नपर्ने स्पष्ट गरे। 'प्रधानमन्त्रीले जवाफ दिइसक्यो। एउटा हटायो, अर्को नियुक्ति गर्यो। सक्कियो। त्यही हो जवाफ। उनीहरूलाई सहयोग हुने उनीहरूले जो भन्यो त्यही नियुक्ति गर्ने हाम्रो काम होइन,' उनले भने। प्रधानमन्त्री ओलीले चैत १८ गतेभित्र अध्यादेशहरूलाई प्रतिस्थापन विधेयक ल्याएर पारित गर्नुपर्ने अवस्थामा त्यसलाई रोक्न विपक्षीले सदन अवरोधको काम थालेकामा चिन्ता व्यक्त गरे। विपक्षीलाई आग्रह गर्दै प्रधानमन्त्रीले भने, 'यति सस्तो, यति हल्का र यति उत्ताउलो नहुनुस् तपाइँहरू। प्रधानमन्त्रीका सवालमा जथाभावी नबोल्नुस्। आखिर तपाइँहरू चिसै पानीले नुहाउनुपर्छ। हामी न मात्तिछौ। न आत्तिन्छौं। धैर्यपूवर्क अगाडि बढ्छौं,' उनले भने।"
प्रधानमन्त्रीको स्पष्टीकरण चित्तबुझ्दो नभए आन्दोलन अघि बढ्छ : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले कुलमानका विषयमा प्रधानमन्त्रीले जवाफ नदिएसम्म संसद चल्न नसक्ने बताएका छन्। बुधबार संसद भवनमा सञ्चारकर्मीसँग कुरा गर्दै प्रचण्डले प्रधानमन्त्री केपी ओलीले सदनलाई चित्तबुझ्दो जवाफ नदिएसम्म संसद चल्न नसक्ने स्पष्ट पारे। विपक्षीले राखेको मागलाई प्रधानमन्त्रीले सहजरूपमा लिनुपर्ने उनको भनाइ छ। उनले प्रधानमन्त्रीको स्पष्टीकरण चित्तबुझ्दो नभए आन्दोलन अघि बढ्ने जिकिर गरे। प्रचण्डले संक्रमणकालीन न्यायसम्बन्धी विषयमा प्रधानमन्त्रीसँग सहमति भएपछि आफू हिंडेको र त्यस दिन कुलमानबारे कुनै चर्चा नभएको बताए। तर संक्रमणकालीन न्यायसम्बन्धी छलफलपछि कुलमानका विषयमा निर्णय गरेर प्रधानमन्त्रीले जालझेल गरेको आफूलाई महसुस भएको उनले गुनासो गरे। उनले संक्रमणकालीन न्यायसँग कुलमान साट्यो भनेर भ्रम फैलाइएको प्रति आफू दुखित भएको बताए।
"सेयर बजारमा ४० अंकको सुधार, कुन कम्पनीको मूल्य बढ्यो, कसको घट्यो ?","काठमाडौं : साताको चौथो कारोबार दिन बुधबार नेप्से परिसूचक दोहोरो अंकले बढेर बन्द भएको छ। अघिल्लो कारोबार दिन मंगलबार ५८०५ अंकले ओरालो लागेको नेप्से परिसूचक आज ४०४७ अंकले बढेर २६२३२१ विन्दुमा अडिएको हो। यसदिन ३१७ स्क्रिप्सको ९१ लाख ४२ हजार ९४१ कित्ता सेयर ४ अर्ब २० करोड ४४ लाख ८ हजार ८९४ रुपैयाँमा खरिदबिक्री भए। नेप्से बढेपनि आज कारोबार रकम भने मंगलबारको तुलनामा कम हो। नेप्से उच्च अंकले बढेपनि कुनै पनि कम्पनीको सेयर सकारात्मक सर्किट लेभलमा कारोबार भएन। आज उपकार लघुवित्त वित्तीय संस्थाको सेयर सर्वाधिक ७२७ प्रतिशतले घट्यो। कारोबार रकमका आधारमा हिमालयन रिइन्स्योरेन्स शीर्ष स्थानमा रह्यो। सो कम्पनीको ४१ करोड मूल्य बराबरको सेयर कारोबार भयो। यसैगरी नेपाल रिइन्स्योरेन्सले ३१ करोडको सेयर कारोबार गर्दा गार्डियन माइक्रो लाइफ इन्स्योरेन्सको २२ करोड,नारायणी डेभलपमेन्ट बैंकको ११ करोड र युनाइटेड मोदी हाइड्रोपावरको १० करोड मूल्य बराबरको सेयर कारोबार भयो। कारोबारमा आएकामध्ये २३१ स्टक्सको मूल्य बढ्दा १२ वटाको घट्यो। सबै समूहको उपसूचक सकारात्मक देखिएका छन्। लाइफ इन्स्योरेन्स र अदर्श समूहको उपसूचक २ प्रतिशत बढीले बढ्यो।"
गणेश थापालाई कारबाही गर्न पत्राचार गर्ने एन्फाको निर्णय,"काठमाडौं : फिफा प्रतिबन्धमा रहेका एन्फा पूर्वाध्यक्ष गणेश थापालाई कारबाही गर्न सम्बन्धित निकायमा पत्राचार गर्ने निर्णय गरेको छ। पछिल्लो समय एक टेलिभिजन अन्तर्वार्तामा एन्फा महासचिव किरण राईले आफूमाथि मिथ्या आरोप लगाएको भन्दै थापाले मुद्दा दायर गरेका थिए। एक महिनाभन्दा बढी समयसम्म मौन रहेको एन्फाले चैत ११ र १२ गते बसेको बोर्ड बैठकमा गणेश थापाका विषयमा निर्णय गरेको हो। एन्फाले चैत १२ गते बसेको बैठकको निर्णय नम्बर १५ मा गणेश थापालाई कारबाहीका लागि पत्राचार गर्ने कुरा व्याख्या गरिएको छ। निर्णयमा थापाको कारबाहीका लागि फिफा, एएफसी, अख्तियार दुरुपयोग अनुसन्धान आयोग, नेपाल प्रहरी तथा संघको न्यायिक निकायहरूमा कारबाहीका लागि पत्राचार गर्ने बताएको छ। यसैमा संघका वरिष्ठ उपाध्यक्ष वीर बहादुर खड्का लगायतका अन्य व्यक्ति उपर गम्भीर प्रकृतिका उजुरीलाई सम्बन्धित निकायमा छानबिन गरी निर्णयका लागि पत्राचार गर्ने निर्णय गरेको छ।"
विविध दृष्टिकोणमा पाथीभरा,"पाथीभरा वर्तमान नाम पाथीभरा, मुकुम्लुङले चिनिन्ने पहाडको शिखरमा अवस्थित एक प्रसिद्ध तीर्थस्थल हो। पूर्वी नेपालको हिमाली जिल्ला ताप्लेजुङमा समुद्र सतहदेखि ३७९४ मिटरको उचाइमा अवस्थित छ। यस शक्तिसाली देवी स्थानमा वर्षभरि भक्तजनहरूको घुइँचो लाग्छ। वैदिक विधिद्वारा पूजा हुने, कुनै जात, धर्म, सम्प्रदाय प्रति विभेदरहित यस मन्दिरमा धार्मिक सहिष्णुता, शास्त्रीय मान्यता, सामाजिक मर्यादा एवं सामञ्जस्यता, हार्दिकता र संस्कारमा विनम्रता पाउँछौं। उच्च मानवीय मुल्य मान्यता स्थापित सर्वधर्म, क्षेत्र, वर्ग, जाति एवं सम्प्रदायप्रति समभाव देख्न र महसुस गर्न सकिन्छ। प्रकृति सुन्दर काखमा अस्थित दिव्य पाथीभरा मन्दिर क्षेत्र धार्मिक, सांस्कृतिक, आध्यात्मिक साधना, पर्यावरणीय एवं पर्यटकीय गन्तव्यका लागि विषेश महत्त्वपूर्ण छ। देवी उत्पत्तिसम्बन्धी किंवदन्ती तथा जनश्रूति देवीस्थान र स्थापनाका विषयमा कैयौं प्रसङ्गहरू छन्, कस्ले र कहिले बाट देवी स्थापना गरि पुजा आरम्भ गरेको कुनै प्रत्यक्ष प्रमाण भन्ने पाइन्न। अनुमानका भरमा आधारित पाथीभरा देवीको उत्पतिको किंवदन्ती भन्ने धेरै छन्, केही प्रसङ्ग यस्ता छन् कि परापूर्वकालमा पाथीभरा आसपासका भेडीगोठालाहरूले आफ्ना गोठका भेडाका बथान अलप भएपश्चात् सपनामा गोठालाहरूलाई रातमा देवीले दर्शन दिई आफ्नो आकृति र उत्पतिस्थल बोध गराई त्यस ठाउँमा बलिसहित पूजा अर्चना गर्ने निर्देशन दिनुभएको र सो स्थानमा बलिसहित पूजा गरिसकेपछि हराएका भेडीका बथान पहिलेकै ठाउँमा भेटिए। त्यस ताकदेखि गोठालोहरूले थान थपना थाप्दै सुरुवात गरेको किंवदन्ती पाइन्छ। अर्को प्रसङ्ग पाथीभराको प्राचीन रैथाने नाम यस क्षेत्रमा प्राचीन नाम त्यस भेगका बासिन्दाका रैथाने भाषा, धर्म, संस्कार र संस्कृतिका आधारित रहेको पाइन्छ। परापूर्वकालदेखि त्यहाँका रैथाने बासिन्दा किरात याक्थुङ लिम्बु भाषामा रहेको प्राचीन नाम मुक्ते, मुक्तिबुङ्ग अहिले आएर वर्तमान नाम मुकुम्लुङ अर्को परिचित नाम पाथीभरा भनेर चिनिन्छ। लिम्बु भाषामा मुकुमको अर्थ शक्ति र लुङको अर्थ ढुंगा या शिला जनाउँदछ। अर्को मुक्तिबुङले मुक भनेको शक्ति र ती भनेको बस्नु हो र बुङले भूमि भन्ने अर्थ लाग्छ, यसकारण शक्ति या देवीले निवास गरेको क्षेत्र भरेर बुझ्न् सकिन्छ। किरात लिम्बु प्रकृति पूजक भएका कारण लिम्बुका देवारीहरू, फेदङ्मा, थेबाहरूले मुन्धुम वाचन गर्दा मुक्तिमाङलाई पुकार्छन्। किरात याक्थुङ लिम्बु जातिको जतिपनि देवीस्थान छन्, ती सबै खुला आकाश मुनि नै छन्, यहाँ शक्ति शव्दले देवी रहिछन् भन्ने प्रष्ट प्रमाण बताउँछ र शक्तिशाली देवीलाई शिलाको स्वरूपमा स्थापना गरी पूजा अर्चना गरिएको भनेर बुझ्न सकिन्छ। त्यस क्षेत्रलाई किरात लिम्बुहरूको आराध्या स्थल मानेको पाइन्छ। यहाँ पाथीभरा देवीलाई तागेरानिङ्वाफुमाङ मातृशक्तिको रुपमा भएकी सर्वोपरि इष्टदेवी मानेको र परापूर्वकालदेखि पूज्दै आएको पाइन्छ। भूगोलमा आधारित शास्त्रीय दृष्टिकोणमा पाथीभरा यहाँको भौगोलिक सवरुप र शास्त्रसंमत दृष्टिबाट हेर्दा पाथीभरा (पार्वती र महालक्ष्मी)को स्वरूप संयुक्त रहिछन्, भन्ने प्रशस्त पुष्टि गर्ने आधार छन् पाथीभरा देवीको दायाँपटि हनुमान र शिकारी (किरातेश्वर) हुनु र बायाँपटि भैरव र वनवासिनी हुनुले तन्त्रकी देवी काली अथवा पार्वती हुन् भन्ने बुझिन्छ। यहाँ बुझ्नुपर्ने कुरा दायाँ श्रीमान, गुरु र पवित्र वस्तु राखिन्छ। यहाँ श्रीदुर्गासप्तशती पाठ गरिनु र पडाड यन्त्रकार स्वरूप हुनु। खुला आकाश मुनि हुनाले ऊर्जाका कारणले गर्दा कुनैपनि ठाउँ या लोक जान र आउन सजिलो आकाश गामिनी हुनु। खुल्ला आकाशमुनि भएको कारण यहाँ दर्शन गर्न सजिलो। काली या पार्वती भएको कारण पर्वतमा हुनुपर्ने र पहाडको टुप्पोमा भइन्, यही कारण तन्त्रकी देवी पार्वती हुन् भनेर त्यहाँको पृष्ठभूमिले बुझायो। अर्को पाथीभरा पहाडको भौगोलिक स्वरुपले महालक्ष्मी स्वरूप पनि बुझाएको छ। पाथीको स्वरुप एक पाथीमा आठमाना हुन्छ, जसले पाथी बनाउछ र यो आठमाना अष्ट प्रकृतिको बिम्ब भयो जसले लक्ष्मीको अष्ट रुप। पाथी अन्नपूर्णमहालक्ष्मी स्वरूप पनि हो। त्यहाँ भक्तजनहरूले पाथी चढाएर नयाँ पाथी लिएर जाने र पैसा चढाएर त्यहाँको पैसा साटेर घरमा राखे कहिल्यै लक्ष्मीको अभाव हुँदैन भन्ने चलन छ। यिनी महाकाली र महालक्ष्मी दुवै देवीको संयोजन स्वरूप रहिछन् भनेर बुझ्न सकिन्छ। आध्यात्मिक दृष्टिकोणमा पाथीभरा पाथीभरा पञ्चत्तत्व र त्रिदेवताको संयोजन मान सकिन्छ। पाथीले अष्ट प्रकृतिको बिम्ब रहेको र पाच पाटाले पञ्चत्तत्व बुझाएको छ। त्यस् पहाडको तीनवटा खण्डले ब्रह्मा, बिष्णु र महेश्वर खण्ड प्रस्टयाइँ दिएको छ। यस पाथिभरा पहाड तीन खण्ड आकृति देखि सकिन् त्यहीँ कारण यिनीले शक्ति, मुक्ति र धन पनि दिन्छिन् अर्थात् यस पहाडले तीनवटा कुरा दिन्छ भन्ने बुझाएको छ। पाथीभरा मन्दिर प्रवेशसँगै गरिने पूजाका प्रकृति १ द्वारपाल पूजा पाथीभरा मन्दिर प्रवेश गर्ने पहिलो गेटमा द्वारपालका रुपमा दायाँ सिंह र बायाँ सिंहेनी मुर्तिलाई पूजा गरेर मात्र मन्दिर प्रवेश गर्छौं। मन्दिर देखि ८०९० मिटरको अन्तरमा द्वारपाल स्थापना गरिएको छ। पौराणिक कथा बमोजिम पार्वतीले भगवान शिवलाई पतिको रूपमा पाउन तपस्यारथ देवीको साथ सालौं वर्षसम्म एक सिंह बसिरहयो। जब देवी तपस्या सकि स्नान गर्न गएकी देवी फर्केर आउँदासम्म पनि सिंह त्यहीँ बसेको देखि देवी प्रसन्न भइ आफ्नो वाहन बनाई सिंहमा सवार गर्न थालिन्। यसै कारण देवीको रक्षक एवं त्यस क्षेत्रको रक्षकको रूपमा पहिले सिंह र सिंहेनी पूजा पश्चात् मन्दिर एरिया प्रवेश गर्छौं। २ गणेश पूजा हरेक शुभ कार्य या मांगलिक कार्य गर्न पहिले भगवान गणेशको पूजा गरिन्छ, भगवान गणेशलाई प्रथम पूजनीय देवताको स्थान शास्त्रमा दिएको छ, त्यसैले गर्दा हरेक मांगलिक कार्य, धार्मिक अनुष्ठान र देवी  देवताको पूजा गर्न पहिले गणेशको पूजा गरिन्छ। ताकि हाम्रा संकल्प, लक्ष्य र कार्य सफलता हासिल होस्। ३ शिव पूजा शक्ति शिवको अभिभाज्य अंग हो। शिव नरका द्योतक हुन् भन्ने शक्ति नारी हुन् , यी एकाअर्काका पूरक हुन् । शिव बिना शक्तिको र शक्ति बिना शिवको कोई अस्तित्व नहुने। शिव अकर्ता हुन् , उनी संकल्प मात्र गर्छन् ; शक्ति संकल्प सिद्धि गर्छिन्। यहीँ कारण पार्वती या देवी पूजन गर्न पहिले शिवको स्तुति, पूजा  अर्चना गरिन्छ। ४ भैरव पूजा हरेक मन्दिरको आग्नेय कोण या दक्षिण दिशामा भैरव हुनुपर्छ। भैरवको अर्थ भयको हरण गरि जगतका भरण गर्ने देवता। भैरवलाई शिवको गण र पार्वतीको अनुचर मानिन्छ। भैरवले नकारात्मक ऊर्जा आउन नदिने, साधनामा सहायक हुने, मूर्तिको ऊर्जा बढाउने साथै त्यस स्थानको रक्षक देवता मानिन्छ। त्यहीँ कारण शुभ कार्य र देवी  देवता पूजा गर्न पहिले भैरव पूजिन्छ। ५ वनवासिनी (विन्ध्यवासिनी) पूजा योगमायाको अंश भगवती यशोदाको गर्भ बाट अवतार लिएकी, उनै देवीलाई वनवासिनी यानी विन्ध्यवासिनी देवीको रूपमा पूजा गरिन्छ। कंसबाट बालकृष्ण बच्चाउनका निमित्त गोगमाया (वनवासिनी) जन्म लिइन्। देवकीको आठौं गर्भ पुत्र द्वारा कंसको बध हुने तर पुत्रीको देखि कंस आश्चर्य परि बालिकालाई पत्थरमा पच्छार्न खोज्दा उस कन्या हातबाट छुट्टी आकाश चली गइन्। यसकारण वनवासिनीको मुख्य भूमिका आकाशगामी भएको हुनाले जुन ठाउँको देवी देवता अन्य ठाउँमा जान परेमा र अन्यत्रका देवी देवता आउन परेमा समन्वय गर्ने गर्छिन्। त्यहीँ भएर वनवासिनीको पूजा गरिन्छ। ६ नदी खोला पूजा हाम्रा धर्म, संस्कृति, सभ्यता एवं परम्परामा दिने वालाको देवी देवता मान्छौँ र उसैको पूजा अर्चना गर्छौं। जलको प्रमुख स्रोत खोलानालानदीनालाका पवित्र मानी उनीको पूजा अर्चना गर्ने परम्परा सदियौंदेखि चली आएको छ। मानव जीवनमा जलले जीवन दाताको कार्य गर्छ, मानव शरीर पञ्चतत्व मिलेर बनेको हुन्छ। बिना जल हाम्रा धार्मिक कार्य, यज्ञ होस् या अन्य पूजन कार्य सफल मानिँदैन। वस्तुतः जलको नदीनाला, सरोवर, कुवा या कलशका रूपमा पूजा गर्नका कारण जल जीवनका आधार हो। इतिहासमा प्रमाण मिल्छ कि सबै प्राचीन सभ्यता नदीका तटमा नै विकसित भएको हो भनेर। यही कारण खोलानालाका पूजा अर्चना गर्छौं। ७ शिकारी पूजा शिवको अवतार (किरातपारुहाङ्ग) स्वरुपलाई सिकारी शिव स्वरूप मानेको हो। अर्जुनको वीरताको परीक्षा लिन किरात वेषधारी शिवसँग अर्जुनले युद्ध गरेका थिए। अर्जुनको वीरतादेखि भगवान शिव प्रसन्न भइ आफ्नो वास्तविक स्वरूपमा आइ आफ्नो पाशुपात अस्त्र प्रदान गरे। शिव सौम्य आकृति एवं रौद्ररुपमा विख्यात छन्। अतः शिवका अर्थ यद्यपि कल्याणकारी मानिन्छ, लय र प्रलय दुवै शिवको अधीन भएकोले किरात स्वरुप मानी सिकारीको पूजा गरिन्छ। ८ पितृदेवता पूजा सनातन संस्कारमा पितृपक्ष विशेष महत्त्व रहन्छ। आश्विन कृष्ण प्रतिपदादेखि अमावस्यासम्म सोह्र दिन पितृपक्ष नामले यी सोह्रदिन हाम्रा परिवारका जुन पूर्वजका देहान्त भए पश्चात् उनका मृत्यु तिथिमा पार्वण श्राद्ध गर्छौं। पितृका आत्मा तृप्तिका लागि श्रद्धापूर्वक जो अर्पित कार्य हो। कुनै मांगलिक कर्य गर्न पूर्व पितृका आशीर्वाद लिन र गर्न लागेका कार्यमा बाधाविध्न नहोस् भनी सम्मान पूर्वक पितृस्मरण गरी पूजा गर्छौ। ९नवग्रह पूजा हरेक मांगलिक कार्य अधि ग्रहका स्थिति अनुकूल होस् भनी व्यक्ति आफ्नो जीवनमा सामर्थ्य हासिल गर्न निरन्तर आफ्नो लक्ष्यमा अग्रसर रहनका निमित्त सौभाग्य वृद्धि र मनोकामना पूर्ण गर्न नवग्रह पूजा गरी शुभ कार्य आरम्भ गरिन्छ। १० कुलदेवता पूजा हरेक मांगलिक कार्य गर्नु अघि रीतिरिवाज, परम्परागत रूपमा कुलदेवी या कुलदेवता पुजा गर्ने प्रावधान छ। प्रत्येक परिवार कुनै न कुनै ऋषिका वंशज हुन् , जसमा गोत्रको विधान बमोजिम कुलदेवी या कुलदेवताले कुनै पनि परिवार या समुदायका प्रतिनिधित्व गर्दछ। कुनै एक विशेष वंशका कुल अधिष्ठाता देवता मानी गरिने पूजन संस्कार छ। यो परम्परा अलगअलग समुदायबीच भिन्न हुन्छ। कुल देवी देवताको आशीर्वाद बिना कोइ कार्य पूर्ण संपन्न मानिँदैन त्यसैले कुल पूजा गरिन्छ। अनिमात्र मन्दिर प्रवेश माथी उल्लेखित देवी देवताका पूजा पश्चात् मात्र मूल मन्दिर प्रवेशसँगै नरिवल फुटाउछौँ, अखण्डदीपको पूजा गर्छौं र मुल शिला या पाथीभरा देवीको पूजा गर्छौं। त्यसपछि पुराना मूर्तिहरूको पूजा र ठुलो मूर्ति ( देवी विग्रह ) को पूजा गर्छौ। कार्य चाहे सांसारिक होस् या आध्यात्मिक होस् व्यक्ति आफ्नो पूर्ण आस्था, भक्तिभाव, धार्मिक विश्वासका साथ श्रद्धालुहरू देश तथा विदेशबाट वर्षमा लाखौंको संख्यामा दर्शनार्थी आउने गरेको पाइन्छ। हिमश्रृंखलाका अञ्जुलीमा पाथीभरा पाथीभरा मन्दिरको उत्तरमा मकालु हिमाल संखुवासभा जिल्ला पर्छ, पूर्वमा कुम्भकर्ण हिमाल यसको पछाडी तिब्बत पर्छ, कञ्चनजंघा यसको प्राचीन रैथाने मौलिक नाम सेसेलुङ यसको पछाडि सिक्किम पर्छ। उत्तरमा चिन र दक्षिणमा भारतलाई छुने केही प्रसिद्ध हिमश्रृंखलाका विचमा पाथीभरा देवीले निवास गरेकी छन्।"
एनएमबि बैंकद्वारा ग्लोबल मनी विक २०२५ को अवसरमा वित्तीय साक्षरता कार्यक्रम,"एनएमबि बैंकले ग्लोबल मनी विक २०२५ को उपलक्ष्यमा देशभर वित्तीय साक्षरता कार्यक्रमहरू सम्पन्न गरेको छ। सो कार्यक्रम अन्तर्गत एनएमबि बैंकले देशको सबै प्रदेशका विभिन्न शाखामार्फत विभिन्न स्कुल तथा क्याम्पसहरूमा वित्तीय साक्षरता कार्यक्रमको आयोजना गरेको हो। ग्लोबल मनी वीक २०२५ को नारा सहित बैंकले विभिन्न छेत्रमा प्रभातफेरी कार्यक्रममा समेत सहभागिता जनाएको छ। बैंकले आफ्नो सोसल मिडिया मार्फत पनि विभिन्न सचेतना तथा अन्य जानकारीमूलक कार्यहरु सञ्चालन गरेको छ। बैंकको वित्तीय साक्षरता कार्यक्रमबाट ३ हजार जनाभन्दा बढी व्यक्ति प्रत्यक्षरुपमा लाभान्वित भएका छन्। एनएमबि बैंकले हाल देशभर २०२ शाखाहरु, १८७ एटिएमहरु र ९ एक्सटेन्सन काउन्टरहरु मार्फत उच्चस्तरीय सेवा प्रदान गर्दै आइरहेको छ।"
बाँदरलाई धपाउन राखेको विद्युतीय तारमा परेर महिलाको मृत्यु,गुल्मी : गुल्मीमा बाँदर धपाउन राखिएको विद्युतीय तारमा परेर महिलाको मृत्यु भएको छ। बुधबार मुसिकोट नगरपालिका७ की ६० वर्षकी चन्द्रकला कुमाल मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक (डीएसपी) गंगा बहादुर सारुले बताए। उनका अनुसार मृतक चन्द्रकलाका श्रीमान कर्णबहादुर कुमालले आफ्नै बारीमा बाँदर भगाउन विद्युतीय तार जडान गरेका थिए। त्यही तारमा पर्दा चन्द्रकला घाइते भएकी थिइन्। करेन्ट लागेर घाइते कुमालको लुम्बिनी वामी हस्पिटलमा मृत्यु भएको प्रहरीले जनाएको छ। घटनाबारे थप अनुसन्धानका लागि जिल्ला प्रहरी कार्यालय गुल्मीबाट प्रहरी निरीक्षक राजकुमार थापाको कमान्डमा प्रहरी खटिएको छ।
"इटहरीको सेन्ट्रल प्लाजामा लागेको आगो नियन्त्रण, विदेशी नागरिकसहित ११ जनाको उद्धार","धरान : सुनसरीको इटहरीमा सञ्चालनमा रहेको सेन्ट्रल प्लाजामा लागेको आगो नियन्त्रणमा आएको छ। ६ घण्टापछि नेपाल प्रहरी, सशस्त्र प्रहरी र नेपाली सेनाको संयुक्त टोलीले आगो नियन्त्रणमा लिएको हो। सेन्ट्रल प्लाजाको छैटौं तलाको क्युएफएक्स सिनेमा हलबाट विद्युत् सट भएर बुधबार बिहान ९ बजेदेखि आगलागी सुरु भएको सुनसरीका प्रहरी प्रमुख एसपी सुमन तिम्सिनाले बताए। सुनसरी र मोरङका दुई दर्जनभन्दा बढी बारुणयन्त्रको सहयोगमा आगो नियन्त्रणमा लिएको एसपी तिम्सिनाले बताए। आगलागीबाट सिनेमा हल र प्लाजाको भरन्डा होटलमा क्षति पुगेको छ। आगलागीबाट करोडौं रुपैयाँको क्षति भएको छ। आगलागीमा फसेका ८ पुरुष र ३ जना महिला गरी ११ जनालाई सशस्त्र प्रहरीको टोलीले उद्धार गरेको छ। जसमा एकजना बंगलादेशी नागरिक छन्। आगलागीमा फसेका ५ जनालाई सशस्त्र प्रहरी सहायक हबल्दार भरत काफ्लेले उद्धार गरेका थिए। अन्य ६ जनालाई सशस्त्र प्रहरी वरिष्ठ उपरीक्षक मनिष थापा, सशस्त्र प्रहरी उपरीक्षक विक्रम हुमागाईं र तोपबहादुर खनालको कमान्डमा खटिएको टोलीले आगोको मुस्लोबाट उद्धार गरेको थियो। १० तले अग्लो भवनमा बारुणयन्त्रबाट पानी फाल्न कठिनाइ भएपछि विराटनगरबाट क्रेन झिकाएर सुरक्षाकर्मीहरूले आगो नियन्त्रणमा लिएका थिए।"
हुँदै नभएको काम देखाएर १४ लाखको भ्रष्टाचार !,"काठमाडौं : बझाङको खप्तडछान्ना गाउँपालिकाका तत्कालीन अध्यक्ष वर्क बहादुर रोकाया,निमित्त प्रमुख प्रशासकीय अधिकृत,वडा अध्यक्षसमेत गरी सातजनाविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले सिचाईं कुलो निर्माणका क्रममा हुँदै नभएको काम देखाएर १४ लाख बढी भ्रष्टाचार गरेको भन्दै गाउँपालिकाका तत्कालीन अध्यक्ष रोकायासहित सातजनाविरुद्ध आज विशेष अदालत काठमाडौंमा मुद्दा दायर गरेको हो। अख्तियारका अनुसार रकम हिनामिना गरेको आरोपमा गाउँपालिकाका तत्कालीन अध्यक्ष रोकाया,निमित्त प्रमुख प्रशासकीय अधिकृत दीपक कुमार रावल,तत्कालीन इन्जिनियर सुरेन्द्र बहादुर खाती,तत्कालीन प्राविधिक असिसेन्ट इन्जिनियर जनक थापा मगर,तत्कालीन लेखापाल मदन राज जोशी र उक्त गाउँपालिकाको वडा नम्बर ४ अन्तर्गत सिम्लका घट्ट सिचाईं कुलो योजनाको उपभोक्ता समितिको तल्कालीन अध्यक्ष शमशेर रोकायाविरुद्ध भ्रष्टाचार मुद्दा दायर भएको अख्तियारका प्रवक्ता राजेन्द्र कुमार पौडेलले जानकारी दिए। सो गाउँपालिकाको वडा नम्बर ४ स्थित सिम्लका घट्ट सिचाईं कुलो निर्माणमा अघिल्लो आर्थिक वर्ष २०७६२०७७ मा रकम विनियोजन गरी कार्यसम्पन्न भएको र सोही कामलाई आधार मानी आर्थिक वर्ष २०७७२०७८ मा कुनै पनि काम नगरी भुक्तानी लिइ अनियमितता गरेको भन्ने उजुरी परेको थियो। सोही उजुरीका आधारमा अनुसन्धान हुँदा कार्य सम्पन्नलगायतका गलत लिखत कागजातहरू लुकाउने छिपाउने, बदनियतले च्यातेच्यात्न लगाएको र झुट्टा बिल भरपाइको आधारमा १४ लाख ८ हजार ८१७ रकम भु्क्तानीका लागि चेकसमेत दिए लिएको देखिएकाले उनीहरूविरुद्ध सोही रकम बराबरको बिगो र सजाय माग गरिएको छ।"
"विपक्षीलाई प्रधानमन्त्रीको जवाफ एउटा हटायो, अर्को नियुक्ति भयो, सकियो","काठमाडौं : प्रधानमन्त्री केपी शर्मा ओलीले कुलमान घिसिङका विषयमा प्रधानमन्त्रीले जवाफ दिइरहनु नपर्ने स्पष्ट पारेका छन्। नेपाल विद्युत् प्राधिकरणका निवर्तमान कार्यकारी निर्देशक घिसिङलाई बर्खास्त गरेको भन्दै माओवादी केन्द्रसहित विपक्षी दलले सदन अवरोध गर्दै प्रधानमन्त्रीको जवाफ माग गरेको थियो। माओवादी सांसद शक्ति बस्नेतले कुलमानका विषयमा गरिएको निर्णय सरकारले फिर्ता गर्नुपर्ने र प्रधानमन्त्रीले सदनलाई जवाफ दिनुपर्ने माग गरेका थिए। विपक्षीको अवरोधपछि संसद बिहीबारसम्मका लागि स्थगितसमेत भएको छ। सोही विषयमा प्रधानमन्त्री ओलीले टिप्पणी गर्दै आफूले जवाफ दिनइरहनु नपर्ने बताएका हुन्। युवा संघले आयोजना गरेको कार्यक्रममा बोल्दै प्रधानमन्त्री ओलीले सरकारले एउटा कर्मचारीलाई हटाउँदा केहीले छाती पिटिपिटी रोएको टिप्पणी गर्दैमा जवाफ दिइरहनु नपर्ने बताए। 'प्रधानमन्त्रीले जवाफ दिइसक्यो। एउटा हटायो, अर्को नियुक्ति गर्यो। सकियो। त्यही हो जवाफ। उनीहरूलाई सहयोग हुने उनीहरूले जो भन्यो त्यही नियुक्ति गर्ने हाम्रो काम होइन,' उनले भने।"
बैंकिङ कसूरमा काभ्रेका जिसस प्रमुख गौतम पक्राउ,काठमाडौं : जिल्ला समन्वय समिति (जिसस) काभ्रेका प्रमुख दीपककुमार गौतम पक्राउ परेका छन्। बैंकिङ कसूर मुद्दामा बुधबार बिहान गौतमलाई पक्राउ गरेको प्रहरीले जनाएको छ। उनी नेकपा एकीकृत समाजवादीका नेता समेत हुन्। काठमाडौं प्रहरी परिसरका प्रवक्ता अपिलराज बोहराका अनुसार गौतमविरुद्ध बैंकिङ कसूरमा जाहेरी परेपछि अनुसन्धानका लागि पक्राउ गरिएको हो। विभिन्न व्यक्तिसँग रकम लेनदेनमा दिएका चेक नसाटिएपछि उनीविरुद्ध जाहेरी परेको थियो। उनीमाथि बैंकिङ कसूरसम्बन्धी मुद्दामा अनुसन्धान भइरहेको प्रहरीले जनाएको छ।
विपक्षी दललाई चिसै पानीले नुहाउनुपर्ने अवस्था आउनसक्छ : प्रधानमन्त्री,काठमाडौं : प्रधानमन्त्री केपी शर्मा ओलीले कुलमान घिसिङलाई हटाएको विषयमा जवाफ दिन आवश्यक नरहेको बताएका छन्। राष्ट्रिय युवा संघ नेपालले बुधबार काठमाडौंमा आयोजना गरेको राष्ट्रिय स्वयंसेवक भेलालाई सम्बोधन गर्दै प्रधानमन्त्री ओलीले सरकारले एउटा कर्मचारीलाई हटाउँदा केहीले छाती पिटिपिटी रोएको टिप्पणी गर्दै यस विषयमा प्रधानमन्त्रीले जवाफ दिइरहनुनपर्ने बताए। एक जनालाई हटाएर अर्को लाई नियुक्ति गर्नु नै प्रधानमन्त्रीको जवाफ भएको उनको भनाइ छ। प्रधानमन्त्री ओलीले अरुलाई सहयोग हुने गरी जो भन्यो त्यही नियुक्ति गर्ने काम सरकारको नभएको जिकिर गरे। उनले चैत १८ गतेभित्र अध्यादेशहरूलाई प्रतिस्थापन विधेयक ल्याएर पारित गर्नुपर्ने अवस्थामा त्यसलाई रोक्न विपक्षीले सदन अवरोधको काम थालेको आरोप लगाए। उनले हल्का र उत्ताउलो नहुन विपक्षी दललाई सुझाव दिए। प्रधानमन्त्रीका सवालमा जथाभाबी नबोल्न चेतावनी दिँदै ओलीले विपक्षी दल चिसै पानीले नुहाउनुपर्ने अवस्थामा आउने तर्क गरे। उनले नेपाली जनताले लडेर ल्याएको अधिकार खोस्ने तागत कसैसँग नभएको स्पष्ट पारे। एमाले अध्यक्ष ओलीले कोही प्रतिगामी शक्ति टाउको जुधाउन आएमा वा विकास विरोधीहरूले काममा अवरोध खडा गरेमा सशक्त प्रतिवाद गर्न युवा संघलाई निर्देशन दिए।
"विपक्षीको अवरोधपछि प्रतिनिधिसभा बैठक स्थगित, प्रधानमन्त्रीको जवाफ माग","काठमाडौं : विपक्षी दलको अवरोधपछि प्रतिनिधिसभाको बैठक स्थगित भएको छ। नेपाल विद्युत् प्राधिकरणका निवर्तमान कार्यकारी निर्देशक कुलमान घिसिङलाई बर्खास्त गर्ने सरकारको निर्णयको विरोध गर्दै विपक्षी दलहरूले संसद अवरुद्ध पारेका थिए। विपक्षी दलले यस विषयमा प्रधानमन्त्री केपी शर्मा ओलीको जवाफ मागेको छ। नेकपा माओवादी केन्द्रका सांसद शक्ति बस्नेतले कुलमानलाई बर्खास्त गर्ने सरकारको निर्णय फिर्ता लिन माग गरे। उनले कुलमानलाई स्पष्टीकरण सोधेर सरकारले नौटंकी रचेको बताए। 'सरकारको आदेश पालना भएन रे। कस्तो आदेश पालना भएन सरकारले प्रस्ट पारोस्,' उनले भने। सरकारले कुलमानमाथि हुकुमी आदेश लाद्न खोजेको उनको आरोप छ। उनले सरकारको निर्णय फिर्ता लिनुपर्ने र यस विषयमा प्रधानमन्त्रीले जवाफ दिनुपर्ने संसदसँग माग गरे। विपक्षीको निरन्तरको अवरोधले संसद केहीबेरका लागि स्थगित गरिएको थियो। दोस्रोपटक बसेको बैठकमा पनि विपक्षी दलले अवरोध गरेपछि सभामुख देवराज घिमिरेले बिहीबारसम्मका लागि संसद बैठक स्थगित भएको घोषणा गरे। यसअघि राष्ट्रिय सभा बैठक विपक्षी दलको अवरोधका कारण स्थगित भएको थियो।"
इटहरीको सेन्ट्रल प्लाजामा भिषण आगलागी,"धरान : इटहरीको मुख्य चोकमा रहेको सेन्ट्रल प्लाजामा आगलागी भएको छ। व्यवसायी राजेश श्रेष्ठले सञ्चालन गरेको सेन्ट्रल प्लाजामा आगलागी भएको हो । सेन्ट्रल प्लाजामा लक्ष्मी सनराइज बैंक,बरण्डा होटेल र दर्जनौं व्यवसाय सञ्चालनमा छन्। नौ तले भवनको चौथो र पाँचौ तलाबाट आगलागी सुरू भएको इलाका प्रहरी कार्यालय इटहरीका डीएसपी लक्ष्मी भण्डारीले बताए । उनले आगलागी नियन्त्रणमा लिन चारवटा दमकलबाट पानी हाल्ने काम भइरहेको बताए । उनले भवनबाट मानिसलाई उद्दार गरि आगो निभाउने प्रयास भइरहेको बताए। आगलागीको कारण खुलेको छैन।"
इटहरीको सेन्ट्रल प्लाजामा लागेको आगो नियन्त्रणमा सकस,धरान : इटहरीको मेन चोकमा सञ्चालनमा रहेको व्यवसायिक भवन सेन्ट्रल प्लाजामा लागेको आगो नियन्त्रणमा गम्भीर समस्या भएको छ । सेन्ट्रल प्लाजाको पाचौं तलाबाट सुरु भएको आगो अन्य स्थानमा फैलिएको छ । आगलागी नियन्त्रणका लागि चारवटा दमकल र सयौं प्रहरी परिचालन गरिएको सुनसरीका प्रहरी प्रमुख एसपी सुमनकुमार तिम्सिनाले बताए । सेन्टर प्लाजामा होटल बरण्डा र लक्ष्मी सनराइज बैंक लगायत दर्जनौं व्यवसाय संचालनमा रहेको छ । प्लाजामा व्यवसाय गर्ने व्यवसायी र दर्जनौं कामदार छन् । उनीहरूलाई उद्दार गर्न प्रहरी र स्थानिय बासिन्दाले प्रयास गरिरहेका छन् । आगलागीबाट धेरै सर्वसाधारण हताहत भएका छन्। आगोको मुस्लोका कारण प्लाजामा भएका व्यवसायी र कामदारहरू बाहिर निस्कन समस्या भएको छ । उनीहरूलाई सकुशल उद्दार गर्न पहल भइरहेको एसपी तिम्सिनाले बताए । प्लाजा इटहरीका राजेश श्रेष्ठको व्यसायकक भवन हो । आगलागी विद्युत सट भएर वा ग्यास लिक भएर भएको अनुमान गरिएको छ ।
रौतहटको आनन्द हस्पिटलका सञ्चालक पक्राउ,"रौतहट : शिवनगरस्थित आनन्द हस्पिटलका सञ्चालक उमेश प्रसाद जयसवाललाई प्रहरीले पक्राउ गरेको छ । मापदण्ड पूरा नगरी अस्पताल सञ्चालन गरेको पाइएपछि जयसवाललाई नियन्त्रणमा लिएको रौतहट प्रहरी प्रमुख एसपी दिलीप घिमिरेले जानकारी दिए। मधेश प्रदेशका मुख्यमन्त्री सतीशकुमार सिंहले केही दिनअघि हस्पिटल अनुगमनका क्रममा मापदण्ड पूरा नगरेको पाएपछि बन्द गर्न निर्देशन दिएका थिए। तर, जयसवालले मुख्यमन्त्रीको उक्त आदेश अवज्ञा गर्दै नयाँ बिरामी भर्ना गरी ठगी धन्दा जारी राखेका थिए । हस्पिटलमा मापदण्डअनुसारका चिकित्सक,उपकरण र पूर्वाधार अभाव रहेको देखिएको थियो । उच्च शुल्क असुल्दै अवैधानिक रूपमा सञ्चालन भइरहेको जानकारी पाएपछि प्रहरीले आज उनलाई पक्राउ गरेको हो। जिल्ला प्रहरी कार्यालय रौतहटका प्रवक्ता डीएसपी दीपक कुमार रायले सञ्चालक जयसवाललाई पक्राउ गरी सोधपुछ गर्ने कार्य भइरहेको बताएका छन्।"
प्रतिनिधिसभा बैठक सुरू,"काठमाडौं : संघीय संसदअन्तर्गत प्रतिनिधिसभा बैठक सुरू भएको छ। तर,बैठकमा विपक्षी दलहरूले अवरोध गर्ने जनाएका छन्। आज बिहान बसेको विपक्षी दलको बैठकले सरकारले नेपाल विद्युत प्राधिकरणका कार्यकारी निर्देशक कुलमान घिसिङलाई पदबाट बर्खास्त गरेको भन्दै सदन र सडकबाट प्रतिवादी गर्ने निर्णय गरेको हो। बैठकमा 'बैकिङ्ग कसूर तथा सजाय (दोस्रो संशोधन) विधेयक, २०८०' का सम्बन्धमा राष्ट्रिय सभाबाट प्राप्त सन्देशसहितको विधेयक टेबुल गरिने कार्यसूची रहेको संसद सचिवालयले जनाएको छ। कानुन,न्याय तथा संसदीय मामिला मन्त्री अजय कुमार चौरसियाले राष्ट्रिय सभामा उत्पत्ति भएको 'नेपाल कानुन व्यवसायी परिषद् (दोस्रो संशोधन) विधेयक, २०८१ माथि विचार गरियोस्' भन्ने प्रस्ताव संसदमा प्रस्तुत गर्ने कार्यसूचीमा उल्लेख छ। यसैगरी प्रधानमन्त्री केपी शर्मा ओलीले 'राज्य व्यवस्था तथा सुशासन समितिको प्रतिवेदनसहितको राष्ट्रिय सभामा उत्पत्ति भएको संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०७९ माथि छलफल गरियोस्' भनी प्रस्ताव प्रस्तुत गर्ने कार्यसूची रहेको छ। यसैगरी प्रधानमन्त्री ओलीले 'संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०८१ लाई पारित गरियोस्' भनी प्रस्ताव प्रस्तुत गर्ने कार्यसूचीमा उल्लेख छ।"
कुलमानको बर्खास्ती प्रकरण : आधा घण्टाका लागि संसद स्थगित,काठमाडौं : प्रतिनिधिसभा बैठक आधा घण्टाका लागि स्थगित भएको छ। संसदमा नेपाल विद्युत प्राधिकरणका कार्यकारी निर्देशक कुलमान घिसिङलाई पदबाट हटाएको विषयलाई लिएर विपक्षी दलहरूले अवरोध गरेपछि बैठक आधा घण्टाका लागि स्थगित भएको हो। सोमबार मन्त्रिपरिषद् बैठकले प्राधिकरणका कार्यकारी निर्देशक घिसिङलाई पदबाट बर्खास्त गर्दै हितेन्द्रदेव शाक्यलाई कार्यकारी निर्देशक बनाएको थियो। सोही विषयलाई प्रतिष्ठा बनाएर विपक्षी दलहरूले सदन र सडकमा विरोध जनाएका छन्।
दुई तिहाइको दम्भ देखाएर सरकारले कुलमानलाई बर्खास्त गर्यो : माओवादी,"काठमाडौं : नेपाल विद्युत प्राधिकरणका कार्यकारी निर्देशक कुलमान घिसिङलाई हटाएको विषयलाई लिएर विपक्षी दलहरूले संसदमा अवरोध जनाएका छन्। बुधबार बसेको प्रतिनिधिसभा बैठक सुरू हुनेवित्तिकै विपक्षी दलहरूका सांसदहरूले उठेर विरोध जनाए। सभामुख देवराज घिमिरेले विपक्षी दलहरूको तर्फबाट बोल्न नेकपा माओवादी केन्द्रका सांसद शक्तिबहादुर बस्नेतलाई समय दिएका थिए। बोल्ने क्रममा माओवादी सांसद बस्नेले सरकारले दुई तिहाइको दम्भ देखाएर कुलमानलाई पदबाट बर्खास्त गरेको आरोप लगाए। उनले घिसिङलाई हटाएको विषयमा सरकारको जवाफ नआएसम्म सदन चल्न नसक्ने बताए। उनले राज्यका महत्वपूर्ण अंग र निकायहरूलाई आफ्नो नियन्त्रणमा लिएर सरकारले सर्वसत्तावादको अभ्यास गर्न उद्दत भएको आरोप लगाए। 'राज्यका महत्वपूर्ण अंग र निकायहरूलाई आफ्नो नियन्त्रणमा लिएर सरकार सर्वसत्तावादको अभ्यास गर्न उद्दत भएको छ। लोकतन्त्रमा संख्या महत्वपूर्ण कुरा हो। सरकारले दुई तिहाइको सामर्थ्यमा एक राष्ट्र सेवको मानमर्धन गर्न अपमानित गर्न सामर्थ्य प्रदर्शन गरिरहेको छ। कुलमान घिसिङलाई विभिन्न बहानामा स्पष्टिकरणको नौटंकी रचेर आफ्नो गलत कर्तुतलाई छोप्ने काम गरिरहेको छ।' कुलमानको बर्खास्ती बक्यौता उठाउन नदिने सरकारको मुख्य उद्देश्य रहेको उनको भनाइ छ। उनले भने,'कुलमानको बर्खास्ती बक्यौता उठाउन नदिने,माफियाहरूको स्वार्थ पूरा गर्ने,प्राधिकरणलाई बिचौलियाहरूको हातमा सुम्पिने खालको उद्देश्यमा छ भन्ने कुरा जनताले बुझेका छन्।' बिपक्षी दलले उठेर विरोध जनाएपछि सभामुख देवराज घिमिरेले बसेर सभा सञ्चालनमा सहयोग गर्न आग्रह गरेका थिए। विपक्षी दलहरूले निरन्तर अवरोध गरेपछि सभामुख घिमिरेले संसद बैठक आधा घण्टाका लागि स्थगित गरेका हुन्।"
"भूमिसम्बन्धी अध्यादेशबाट पछि हट्यो सरकार, नियमित विधेयकका रुपमा अघि लैजाने","काठमाडौं : भूमिसम्बन्धी अध्यादेशलाई नियमित विधेयका रुपमा अघि बढाउन सत्तारुढ दलहरू सहमत भएका छन्। बुधबार प्रधानमन्त्री निवास बालुवाटारमा बसेको सत्तरुढ दलको बैठकले अध्यादेश अगाडि बढ्ने स्थिति नबनेपछि नियमित विधेयकका रुपमा अघि बढाउने निर्णय गरेको कांग्रेस प्रमुख सचेतक श्याम घिमिरेले जानकारी दिए। उनले भने,'भूमिसम्बन्धी अध्यादेश अध्यादेशको रुपमा जानसक्ने अवस्था रहेन। आज १३ गते भयो। १८ गतेभित्र प्रमाणीकरण भइसक्नुपर्ने हो। यो अध्यादेशको रुपमा अगाडि जानसक्ने अवस्था रहेन। यसैले यो विधेयकलाई नियमित विधेयकमा लैजान दलहरूबीच सहमत भएको छ।' राष्ट्रिय सभाबाट भूमिसम्बन्धी अध्यादेश पारित हुने अवस्था नभएपछि सरकार पछि हटेको हो। जसपा नेपालले साथ नदिँदा राष्ट्रिय सभाबाट अध्यादेश स्वीकृत हुन सकेन। राष्ट्रिय सभामा सत्तारूढ कांग्रेसका १६ र एमालेका ११ (एक मनोनीतसहित) गरी २७ सांसद मात्रै छन् । ५९ सदस्यीय राष्ट्रिय सभामा बहुमत पुर्याउन थप तीन सिट चाहिन्छ, जुन जसपा नेपालसँग छ ।"
"दक्षिण कोरियाको जंगलमा आगलागी, १८ जनाको मृत्यु","दक्षिण कोरियाको जंगलमा आगलागीमा परी हालसम्म १८ जनाको मृत्यु भएको छ भने १९ जना घाइते भएका छन्। आगो अझै फैलिरहेको सञ्चारमाध्यमहरुमा उल्लेख छ। त्यहाँको गृह तथा सुरक्षा मन्त्रालयले मृतकको संख्या पुष्टी गरेको बीबीसी समाचारमा उल्लेख छ। आगोलागीपछि आगो निभाउन खटिएको हेलिकप्टर पनि दुर्घटनाग्रस्त भएको जनाइएको छ। दुर्घटनाको कारण भने अझै स्पष्ट नभइसकेको जनाइएको छ। देशका कार्यवाहक राष्ट्रपति हान डुक सूले यो चुनौती गम्भीर रहेको बताए। उनले भने, 'यो हाम्रो देशको इतिहासमा सबैभन्दा खराब वन डढेलो हो।' आगलागीपछि २३ हजारभन्दा बढी मानिसहरूलाई उनीहरूको ठाउँबाट सारिएको छ। यस आगलागीबाट धेरै ऐतिहासिक स्थलहरू पनि प्रभावित भएका छन्। १३०० वर्ष पुरानो बौद्ध मन्दिर पनि आगलागीका कारण नष्ट भएको छ।"
"इटहरीको सेन्ट्रल प्लाजामा आगलागी, फसेका मानिसको उद्धार गर्न हेलिकोप्टर पठाइयो","धरान : इटहरीको मेन चोकमा सञ्चालनमा रहेको व्यवसायिक भवन सेन्ट्रल प्लाजामा लागेको आगो नियन्त्रणमा लिन सकस भएको छ। सेन्ट्रर प्लाजाको पाचौं तलाबाट सुरु भएको आगो अन्य स्थनमा पनि फैलिएको छ। गृहमन्त्रालयले भवनभित्र केही व्यक्तिहरू फसेको भनेपछि उनीहरूको उद्धारका लागि सेनाको हेलिकोप्टर पठाइसकेको छ। आगलागी नियन्त्रणका लागि चारवटा दमकल र सयौं प्रहरी परिचालन गरिएको सुनसरीका प्रहरी प्रमुख एसपी सुमनकुमार तिम्सिनाले बताए। सेन्टर प्लाजामा होटल बरण्डा, फिलिम हल, लक्ष्मी सनराइज बैंक लगायत दर्जनौं व्यवसाय सञ्चालनमा रहेको छ। प्लाजामा व्यवसाय गर्ने व्यवसायी र दर्जनौं कामदार रहेका थिए। उनीहरुलाई उद्दार गर्न प्रहरी र स्थानियबसिन्दाले प्रयास गरिरहेका छन्। आगोको मुस्लोआ कारण प्लाजामा भएका व्यवसायी र कामदारहरू बाहिर निस्कन समस्या भएको छ। उनीहरूलाई सकुशल उद्दार गर्न पहल गरिएक थियो। आगो नियन्त्रण गर्न अग्लो भवन भएका कारण समस्या भएको छ। इटहरीका राजेश श्रेष्ठको व्यवसायिक भवनमा आगलागी भएको हो। आगलागी विद्युत सट भएर अथवा ग्यास लिक भएर भएको हुनसक्ने अनुमान गरिएको छ।"
"राष्ट्रियसभामा पनि विपक्षी दलको अवरोध, बैठक स्थगित","काठमाडौं : बिपक्षी दलको विरोधका कारण राष्ट्रियसभा बैठक पनि अवरुद्ध भएको छ। बुधबार बैठक सुरू हुने वित्तिकै कुलमान घिसिङलाई पदबाट हटाइएको भन्दै विपक्षी दलका सांसदहरूले उठेर विरोध जनाएका थिए । त्यसपछि राष्ट्रियसभा अध्यक्ष नारायणप्रसाद दाहालले माओवादी सांसद गोपी बहादुर सार्की अछामीलाई बोल्न समय दिएका थिए । उनले अन्धकारमा बसेका नेपालीलाई उज्यालो दिने कुशल कर्मचारी कुलमान घिसिङलाई स्वार्थका आधारमा हटाइएको भन्दै आपत्ती जनाए। सरकारको क्रियाकलापले परिवर्तनलाई पछि फर्काउने शक्तिलाई बल पुगेको उनले बताए । पुरस्कृत गर्नुपर्ने व्यक्तिलाई सरकारले दण्डित गरेको भन्दै उनले भत्र्सना गरे। उनले यस विषयमा प्रधानमन्त्रीले जवाफ दिनुपर्ने भन्दै सरकारको जवाफ नआएसम्म बैठक चल्न नसक्ने बताए। सांसदहरूले उठेर विरोध जनाएपछि राष्ट्रियसभा अध्यक्ष दाहालले सहज रुपमा बैठक सञ्चालन गर्न आग्रह गरेका थिए । तर,सांसदहरुले उठेर विरोध जनाएपछि बैठक १५ मिनेटका लागि स्थगित गरिएको छ । यसअघि पनि कुलमान बर्खास्तको विषयलाई लिएर प्रतिनिधिसभा बैठकमा विपक्षी दलहरूले अवरोध गरेपछि बैठक आधा घण्टाका लागि स्थगित भएको छ। बैठक अझैसम्म सुरू भएको छैन।"
प्राधिकरणमा नयाँ कार्यकारी निर्देशक आएसँगै बोर्ड बैठक,"काठमाडौं : प्राधिकरणको सञ्चालक समितिको बैठक ४ महिनापछि बसेको छ। निवर्तमान कार्यकारी निर्देशक कुलमान घिसिङ र ऊर्जामन्त्री दीपक खड्काबीचको विवादका कारण बोर्ड बैठक बस्न सेकेको थिएन। सरकारले सोमबार घिसिङलाई बर्खास्त गर्दै हितेन्द्रदेव शाक्यलाई कार्यकारी निर्देशकमा नियुक्त गरेसँगै मंगलबार साँझ प्राधिकरण सञ्चालक समितिको बैठक बसेको हो। बैठकले प्राधिकरणको वर्तमान व्यवस्थापनलाई समेटेर श्वेतपत्र जारी गर्ने निर्णय गरेको बैठकमा सहभागी एक सदस्यले बताए। उद्योगमा क्षेत्रमा भइरहेको बिजुली कटौतीलाई सम्बोधन गर्न भारतसँग समन्वय गरी विद्युत् आयातका लागि कदम चाल्ने निर्णय गरेको छ। यस्तै बैठकले प्रतिमहिना २० युनिटभन्दा खपत गर्ने निम्न आय आयका भएका विपन्न वर्ग ५० प्र्रतिशत छुट दिने निर्णय र ३ महिनामा मिटर रिडिङ गर्ने बताइएको छ। २८ हजार ५ सय मेगावाट उत्पादनका लागि ऊर्जा सम्मिश्रणमा जोड दिने पनि बैठकले निर्णय गरेको छ। बैठकले भारतको पावर एक्सचेन्ज कमिटि (पीइसी) मार्फत यही चैत १९ गते (अप्रिल १ तारिक) बाट आयात गर्ने बिजुलीको सम्बन्धमा मन्त्रिपरिषद्को निर्णयपछि मात्रै अघि बढ्ने बताइएको छ। निवर्तमान कार्यकारी निर्देशकले यही माघ ३० गते पीइसीसँग आयात गर्ने बिजुलीको दर सरकारलाई नसोधी बढाएको भन्दै ऊर्जामन्त्रीले स्पष्टीकरण सोधेका थिए। सो सम्बन्धमा मन्त्रिपरिषद्ले पनि स्पष्टीकरण सोधेको कारणले त्यहाँबाट नै निर्णय हुनुपर्ने संचालक समितिको बुझाइ भएको ती सदस्यले बताए। सरकारले पीइसीबाट आयात गर्ने बिजुलीमा असहमति जनाए पनि प्राधिकरणले साँझको समयमा भारतबाट बिजुुली माग नगरेको बताइएको छ। भारतबाट अहिले सोलार आवर (बिहान ६ बजेदेखि साँझ ६ बजेसम्म) मा मात्र बिजुली आयात भइरहेको छ। पीइसीमार्फत नेपाल आयात हुने विजुली यही चैत्र १८ (मार्च ३१ तरिक) सम्म आउनुपर्नेमा चैत ३ बाट कटौती भएको छ। नेपालमा बिजुली भारतको उत्तर प्रदेश र बिहार भार सम्प्रेषण केन्द्रबाट आउने गरेको छ। उत्तर विहार पावर डिस्ट्रिब्युसन कम्पनीबाट नेपालमा बिजुली ल्याइने गरिन्छ। पीइसीबाहेक पनि बिहार भार सम्प्रेषण केन्द्रसँग भएको छुट्टै सम्झौताका कारण चैत्र ३ सम्म मात्रै विद्युत आयात गर्न सकिने व्यवस्था भएको र त्यसपछिको सम्झौता नवीकरण नभएकाले बिजुली कटौती भएको प्राधिकरणका प्रवक्ता चन्दन कुमार घोषले बताए । शाक्यको प्राधिकरणमा इन्ट्री, लोडसेडिङ नहुने प्रतिबद्धता नेपाल विद्युत् प्राधिकरणका नवनियुक्त कार्यकारी निर्देशक हितेन्द्रदेव शाक्यले शपथग्रहण गरेका छन्। ऊर्जा, जलस्रोत तथा सिँचाइमन्त्री दीपक खड्काले मंगलबार ऊर्जा, जलस्रोत तथा सिँचाइ मन्त्रालयमा शपथग्रहण गराएका हुन्। शाक्य नेपाल सरकार, मन्त्रिपरिषदको चैत ११ को निर्णयअनुसार नेपाल विद्युत् प्राधिकरण ऐन, २०४१ को दफा १७ को उपदफा (१) बमोजिम ४ वर्षका लागि प्राधिकरणको कार्यकारी निर्देशकमा नियुक्त भएका हुन्। सरकारले कुलमान घिसिङलाई बर्खास्त गर्दै प्राधिकरणको कार्यकारीमा शाक्यलाई नियुक्त गरेको हो। ऊर्जामन्त्री खड्काले उद्योगीसँग प्राधिकरणले लिनुपर्ने बक्यौता मन्त्रिपरिषदको निर्णयलाई समेत मध्यनजर गरी तत्काल असुल गर्ने प्रक्रिया अगाडि बढाउन निर्देशन दिए। मन्त्री खड्काले ग्राहकहरूमा लोडसेडिङ नहुने अवस्था बनाउन पनि शाक्यलाई निर्देशन दिए। शाक्य यसअघि पनि प्राधिकरणको कार्यकारी निर्देशक भएका थिए। तर, २०७८ साउन २५ मा शाक्यलाई हटाएर सरकारले दोस्रो कार्यकालका लागि कुलमान घिसिङलाई कार्यकारी निर्देशक नियुक्त गरेको थियो। ऊर्जा मन्त्रालयमा शपथग्रहणसँगै मंगलबार नै नवनियुक्त कार्यकारी निर्देशक शाक्यले रत्नपार्कस्थित नेपाल विद्युत् प्राधिकरणको कार्यलय गई पदभार ग्रहण गरेका छन्। पदभार ग्रहण गरेपछि शाक्यले आफूले न्याय पाएको बताए। अघिल्लो कार्यकाल पूरा नभइकन सरकारले मलाई निकालेको थियो। न्यायका लागि साढे ३ वर्षदेखि अदालत धाएँ। यही माघ २५ मा त्यो नियुक्ति अवधि सक्किएको थियो, अब केही हुन्नँ भनेकोमा अहिलेका सरकारले पुनः प्राधिकरणको कार्यकारीमा नियुक्ति दिएको छ। मैले न्याय पाएँ, शाक्यले भने। यसअघिको आफ्नो योजनाअनुसार प्राधिकरणलाई अघि बढाउने उनले बताए। उनले प्राधिकरणभित्र रहेका समस्यालाई सामूहिक रूपमा समाधान गर्ने प्रतिबद्धता जनाए। लोडसेडिङ हुने हल्ला निराधार मात्रै रहेको भन्दै जनताको घरमा अब लोडसेडिङ नहुने उनले प्रष्ट पारे। २०७७ सालमा पनि लोडसेडिङ हुन्छ भनेको हो तर, भएन। त्यो वर्ष भारतबाट विद्युत् आयात बढाउँदा नाफा कम भएको थियो तर उद्योगमा अहिलेको जस्तो लोडसेडिङ गरिएको थिएन। लोडसेडिङ हल्ला मात्रै हो। २ हप्तामा रिजल्ट देखाउने गरी काम गर्छु, शाक्यले पत्रकारहरूसँग भने। प्राधिकरणलाई बाहिर सबै ठीक छ जस्तो देखाए पनि भित्र भने धेरै चुनौती रहेको बताउँदै कार्यकारी निर्देशक शाक्यले अब लोडसेडिङमा नअल्झि प्राधिकरणले विश्वसनीय विद्युत् प्रवाहमा जोड दिने बताए। शाक्यले डेडिकेटेड र ट्रंकलाइन बक्यौताका विषयमा प्रक्रियागत ढंगले समाधान निकाल्ने दाबी गरे। यो विषयलाई राजनीतिक रूपमा भन्दा पनि प्रक्रियागत रूपमा टुंग्याउने शाक्यको भनाइ हो। डेडिकेटेड तथा ट्रंकलाइन विवादमा सहयोग नगरेको र सरकारले सोधेको स्पष्टिकरण चित्त नबुझेको भन्दै घिसिङलाई पदबाट बर्खास्त गरिएको हो। २०८२ साउन मा कार्यकाल सक्किनै लागेका घिसिङलाई सरकारले ४ महिना पहिला नै पदबाट बर्खास्त गरेको हो।"
प्रयास दलित मुक्तिको,"नेल्सन मण्डेलाले भनेका छन्, शिक्षा सबैभन्दा शक्तिशाली हतियार हो जसको प्रयोग गरेर तपाईं संसारलाई परिवर्तन गर्न सक्नुहुन्छ। नेपाली समाजमा शिक्षा परिवर्तनको वाहक बन्दै छ त ? शिक्षा व्यक्तित्व विकासको बलियो हतियार हो। शिक्षाले केबल सर्टिफिकेट वा डिग्रीमात्र प्रदान गर्दैन। बरु यसले सही व्यवहारको अभ्यास र सचेत विवेक दिन्छ। समाजलाई सकारात्मक रूपान्तरणको बाटोमा डोहोर्याउँछ भनिन्छ। तर नेपालको शिक्षा प्राणालीले त्यो चेतना दिइरहेको छ त ? यो प्रश्नको विषय छ। अहिलेको शिक्षित जमात उल्टो दिशामा गइरहेको भान बेलाबखत हुन्छ। किनकि शिक्षित समाजले नै जातीय विभेद गर्छन्। जसको सिकार आज पनि दलित युवाले बन्नु परेको छ। जसरी दलित विद्यार्थीसँग अमानवीय हर्कत देखाउँदै विभेद गरिरहेको छ, त्यसको जति निन्दा गरे पनि कम हुन्छ। शिक्षित त सत्यको पक्षपाती हुनुपर्ने हो तर नेपाली शिक्षित जमात पुरातन र पश्चगमनको साक्षी बनिरहेको छ। इतिहासमा त दलित समुदायमाथि घोषित रूपमै विभिन्न पेसा तथा व्यवसायमा प्रतिबन्ध थियो नै, अहिले त्यो घोषित रोकाबट त देखिँदैन तर अघोषित रूपमा आज पनि दलित समुदायको पहँुचमाथि प्रतिबन्ध छ। स्वाभिमान र आत्मसम्मान माथि नियन्त्रण छ। यसको एउटा उदाहरण हो, दलित विद्यार्थीलाई कथित गैरदलित भनिनेहरूले सहर क्षेत्रमा कोठा भाडामा नदिनु र दलित समुदायमा जन्मेकै कारण मानिस सरह स्वीकार नगर्नु। जब २०७४ सालमा उच्च शिक्षा पढ्ने उद्देश्यसहित कञ्चनपुर आएँ, तब थाहा भयो कि सहरमा दलितलाई कोठा दिइँदैन भनेर। जब थर थाहा पाउँछन्, तब घरधनीले घुमाउरो तरिकाले कोठा नदिने संकेत गर्छन्। यसरी मैले पनि शिक्षित समाजबाट जातकै कारण अस्वीकृत हुनु परेको छ। हालै मात्र सुदूरपश्चिम विश्वविद्यालयमा अध्ययनरत तुल्सी विश्वकर्माले कोठा नपाएर पीडा भोगिरहेको घटना सार्वजनिक गरेकी छन्। यी त केबल प्रतिनिधि घटना मात्र हुन्। मेरा दलित साथीहरूलगायत दलित विद्यार्थीले भोगिरहेको यथार्थ यही नै हो। इतिहासदेखि पिँधमा रहेर विभेद र अपमानको सिकार बनिरहेको सिंगो दलित समुदाय आजको आधुनिक समाजमा पनि विभेदको पीडा भोग्न बाध्य छ। अहिलेको २१औं शताब्दीमा मानिस समानता, न्याय तथा शान्तिको पैरवी गर्ने पेसेवर अभियन्ताजस्ता बनेका छन्। देश र समाज बनाउँछु, सुख र समृद्धि ल्याउँछु, न्याय र शान्ति चाहन्छु नभन्ने न कुनै दल छन्, न त कुनै नेता। न कुनै संस्था छ, न त कुनै निकाय। यहाँसम्म कि कथित अधिकारकर्मीदेखि ढोंगी बौद्धिक वर्गसम्म आज मानव अधिकार र सामाजिक न्यायका उधारो व्यवसाय गर्छ तर यो समाजले दलित विद्यार्थीमाथि हुने विभेदको चीत्कार देख्न र महसुस गर्न सकेको छैन। अध्ययनको सिलसिलामा सहर बजारमा दलित विद्यार्थीले कोठा भाडामा नपाउने यो कुनै ठाउँ विशेषभन्दा पनि देशभर देखिएको समस्या हो। विगतदेखि देशकै राजधानी काठमाडौंमा समेत दलितले कोठा नपाएका घटना प्रशस्त छन्। जसकारण अदालतको ढोका र राज्यका निकायसम्म पुग्नु परेको पाइन्छ। यसपछि मन्त्रीदेखि उच्च पदस्थहरूले नै पीडितलाई न्याय दिलाउनुको साटो पीडकमाथि संरक्षण दिलाउने काम गर्छन्। लिच्छविकालदेखि सुरु भएको जात व्यवस्थालाई मल्लकालका राजा जयस्थिति मल्लले समाज सुधारको नाममा समाजलाई विभिन्न जातमा विभाजित गरे। त्यसपश्चात् राम शाह र पृथ्वीनारायण शाहसमेतले जात व्यवस्थाअनुसार व्यवहार गर्नुपर्ने स्थिति सिर्जना गरे। १९१० सालमा बनेको मुलुकी ऐनले त जात व्यवस्थालाई वैधानिकता नै दियो। जातकै आधारमा सजायसमेत दिन थालियो। त्यसउपरान्त कानुनी रूपमा विस्तारै परिवर्तन भए पनि विभेदका शृंखला भने सामाजिक, आर्थिक, सांस्कृतिक, राजनीतिक तथा अहिलेको डिजिटल प्लेटफर्म समेतमा निरन्तर देखिनमा आएका छन्। दलित विद्यार्थीले निरन्तर यो पीडा भोगिरहँदा पनि सरोकारवाला निकायले यसबारे चासो वा चिन्ता गरेको देखिँदैन। दलितका लागि काम गर्छु भन्ने संस्थादेखि विद्यार्थीका लागि बोल्छौं भन्ने विद्यार्थीसम्मको प्राथमिकताको विषय यो बन्दैन। दलित माथिको विभेदबारे सर्वप्रथम त राज्य जिम्मेवार हुनुपर्ने हो तर छैन। शिक्षित भनिने व्यक्तिहरूबाटै दलित विद्यार्थीमाथि हुने अत्याचार रोकिनु पर्छ। कानुनमा दलित समुदायको स्थान : प्रजातन्त्र आएसँगै २०४७ सालमा संविधान बन्यो। त्यसपछि पहिलोपटक जातीय भेदभावलाई अपराधको रूपमा स्वीकार गरियो। त्यसपश्चात् २०६३ सालको अन्तरिम संविधानले दलितको विषयलाई मौलिक हकको रूपमा स्थापित गर्यो। नेपालको संविधान २०७२ को प्रस्तावनामै सबै प्रकारका जातीय छवाछूतको अन्त्य गरी आर्थिक समानता, समृद्धि र सामाजिक न्याय सुनिश्चित गर्ने र समतामूलक समाज निर्माण गर्ने संकल्प लिइयो। तर कतिपय संस्थागत प्रावधान केवल कागजी दस्तावेजमात्र बने। प्रथा, परम्परा, जात, जाति, धर्म वा अन्य आधारमा छुवाछूत वा भेदभाव गर्न नहुने र कुनै पनि धार्मिकस्थलमा प्रवेश रोक्न वा निजी वा सार्वजनिक उपयोग वा सुविधाका कुराको प्रयोगबाट वञ्चित गर्न नहुने कुरा कानुनले सुरक्षित गरे पनि व्यवहारमा पूर्णत: कार्यान्वयन अझै छैन। छवाछूत, बहिष्कार, प्रतिबन्ध, निष्कासन, अपहेलना वा त्यस्तै अन्य मानवता विरोधी भेदभावजन्य कार्यलाई दण्डनीय बनाई त्यस्तो कार्यबाट पीडितलाई क्षेत्रपूर्तिसमेतको व्यवस्था छ। शिक्षा, स्वास्थ्य, रोजगारी, भूमि, आवास, श्रमलगायत अन्य विशेष ऐनमा दलितका विषय समेटिएको त पाइन्छ तर व्यवहारत: भने आज पनि दलित समुदाय पिँधमै छ। दलित समुदायका विद्यार्थी जातीय विभेदजस्तो अमानवीय सामाजिक अपराध भोग्न बाध्य छन्। सामाजिक बहिष्कारको सिकार बन्न बाध्य छन्। यो कुराले पनि के पुष्टि गर्छ भने कानुन बन्नुमात्र समाधान होइन, जबसम्म कानुनको सही कार्यान्वयन हँुदैन। नयाँ कानुनहरू निर्माण हुने कुराले लक्षित बर्गलाई एउटा आशाको सञ्चार त गर्छ तर त्यसको औचित्यता पुष्टि गर्ने राज्यका कानुन कार्यान्वयन गर्ने सरोकारवाला निकाय अलमलमै हुन्छन्। नेपालमा दलितका मुद्दामा राज्य संवेदनशील नहुँदा दलित समुदायले आत्मासम्मान र अधिकारको उपयोग गर्न पाएका छैनन्। अन्यायको दलदललाई सहन बाहेक अर्को विकल्प छैन। जागरूप सामाजिक आन्दोलनको आवश्यकता : नेपालको कुल जनसंख्याको झन्डै १३ प्रतिशतभन्दा बढी जनसंख्या रहेको दलित समुदायमाथि राज्य र समाजको निरन्तर दलन कायमै छ। दलितबारे न त कुनै शैक्षिक संस्थाले गहिरो छलफल गराउँछ, न त अन्य कुनै सरोकारवाला निकायको नै एजेन्डा बन्छ। संकीर्ण सोच भएकाहरूले दलितलगायत उत्पीडनका विषयलाई उचित छलफल र आवश्यकताको रूपमा ग्रहण गरेकै छैनन्। यो एकदमै चिन्ताको विषय बनेको छ। राष्ट्रिय दलित आयोग समेतले दलित विद्यार्थीले देशका विभिन्न भागमा भोगिरहेका विभेदमाथि कुनै पनि किसिमको ठोस कदम चाल्न सकेको देखिँदैन। दलित आयोगले वार्षिक रूपमा गोष्ठी तथा अन्तरक्रियाबाहेक विभेद हटाउन सिर्जनात्मक काम गर्न सकेको देखिँदैन। आयोगले दलित विद्यार्थीहरू सहरमा बसी अध्ययन गर्न कोठा भाडामा नपाउने समस्या भएकाले सातवटै प्रदेशमा कम्तीमा एक एक हजार विद्यार्थीलाई आवासीय सुविधासहितको व्यवस्था मिलाउन माग राखेको थियो। तर त्यसको कार्यान्वयनको स्थिति भने शून्यजस्तै छ। जातीय तथा अन्य सामाजिक छवाछूत र भेदभावसम्बन्धी आव २०८०८१ मा ५८ वटा उजुरी परेको दलित आयोगको प्रतिवेदनले देखाउँछ। नेपालको प्रशासनिक निकायमा समेत कथित गैरदलितको नै हालिमुहाली हुँदा दलितको मुद्दामा संवेदनशील भएको देखिँदैन। दलितको विभेदका घटनालाई एउटा तप्काले स्वीकार गर्न सकेको स्थिति छैन। उनीहरू पहिलाभन्दा त विभेद कम भएको छ यो विस्तारै हट्छ भन्ने असहिष्णु तर्क गर्छन्। विभिन्न राजनीतिक दलदेखि नागरिक समाज, विद्यालयदेखि विश्वविद्यालयसम्म दलित अन्यायबारे खुलेर खासै सार्थक बहस भएका देखिँदैन। विद्यार्थीको हकहितमा बोल्छु भन्ने विद्यार्थी संगठनसमेत यो दलित विद्यार्थीको विषयमा मौन छन्। आखिर किन यति अन्धविश्वाशको सिकार भइरहेको छ नेपाली समाज ? यो निकै गम्भीर र चुनौतीपूर्ण अवस्था हो। अब कुनै अलौकिक शक्तिले दलितको मुक्तिको आन्दोलन सम्पन्न हुनेवाला छैन। विगतदेखि देशका विभिन्न राजनीतिक तथा सामाजिक आन्दोलनमा दलितको सक्रिय र उल्लेख्य सहभागिता छ। तर पनि हुनुपर्ने जति दलित समुदायको मुद्दा स्थापित हुन सकेको छैन। त्यसैले अबको दलित मुक्तिका लागि एकीकृत सामाजिक आन्दोलन आवश्यक छ। आन्दोलनका कानुनी, सांस्कृतिक, राजनीतिक र आर्थिक सबै मोर्चामा सक्रिय रूपमा लामबद्ध बने मात्र दलितको मुक्तिको प्रयास सफल हुने देखिन्छ।"
कोशीले एपिएफलाई दियो २५५ रनको लक्ष्य,"काठमाडौं : प्रधानमन्त्री कप पुरुष राष्ट्रिय क्रिकेट प्रतियोगितामा कोशी प्रदेशले लिगको अन्तिम खेलमा जित निकाल्न २५५ रनको वीजयी लक्ष्य दिएको छ। सिद्धार्थनगरस्थित, सिद्धार्थ क्रिकेट रंगशालामा टस जितेर ब्याटिङ गरेको कोशी प्रदेशले निर्धारित ५० ओभरमा अलआउट हुँदै २५४ रन बनाएको थियो। कोशीका लागि ओपनर सकिब हकले सर्वाधिक ६८ रनको पारी खेले। उनले ६३ बलमा ११ चौका प्रहार गरेका हुन्। अर्का ओपनर चिराग शाहले २४ रन बनाए। ऐस भट्टराईले ३४, सुजन थपलियाले ३३ कप्तान ३५ रन बनाउँदै क्याच भए। दिपेश कँडेलले १२ रन बनाउँदा अन्य कुनै पनि ब्याटरले दोहोरो अंकको रन बनाएनन्। एपिएफका लागि अभिषेक गौतम र मौसम ढकालले समान ३३ विकेट लिए। रोहित पौडेलले २ र इर्साद अहमद र अमर रौतेलाले ११ विकेट लिए। आजको खेल जितेमा एपिएफले फाइनल खेल्ने सम्भावना जिवितै राख्छ भने आज हारेको खण्डमा एपिएफको फाइनल सम्भावना सकिन्छ। यदि आज एफिएफले कोशीलाई फराकिलो अन्तरले जित्छ भने र आर्मी नेपाल पुलिससँग हार्छ भने एपिएफ फाइनल प्रवेश गर्ने सम्भावना रहन्छ। कोशी भने शीर्ष ४ को होडबाट पनि बाहिरिसकेको छ। गण्डकी, सुदूरपश्चिम, लुम्बिनी र कर्णालीले भने लिग चरणको सबै खेल सकिइसकेका छन्। अब मधेशले बागमतीसँग लिगको अन्तिम खेल खेल्नेछ। त्रिभुवन आर्मीले नेपाल पुलिससँग खेल्नेछ।"
पुरुषोत्तम कट्टेल साफको महासचिवमा नियुक्त,काठमाडौं : दक्षिण एसियाली फुटबल फेडेरेसन (साफ)को महासचिवमा पुरुषोत्तम कट्टेल नियुक्त भएका छन्। पूर्व महासचिव अन्वारुल हकले व्यक्तिगत कारण देखाउँदै राजीनामा दिएपछि कट्टेललाई साफले जिम्मेवारी दिएको हो। कट्टेलले अप्रिल १ बाट जिम्मेवारी सम्हाल्नेछन्। नेपाली नागरिक कट्टेलले एसियन फुटबल कन्फिडेरेन (एएफसी)को एकाइ प्रमुखका रूपमा रहेर १७ वर्ष काम गरेका थिए। उनले आफू साफमा जोडिन पाएकोमा निकै खुसी रहेको बताए। म साफमा जोडिन पाउँदा निकै खुसी छु। यो क्षेत्रमा अवसर र चुनौती दुवै छ। मैले मेरो फुटबल करियरमा दक्षिण एसिया क्षेत्रलाई राम्रोसँग पढेको छु। यो क्षेत्रमा फुटबलको भविष्य भने उज्वल रहेको छ। उनले जिम्मेवारी लिँदै गर्दा अध्यक्ष काजी सलाउद्दीन र पूर्व महासचिवलाई धन्यवाद दिए। मलाई जिम्मेवारी दिनु भएकोमा अध्यक्ष काजी सलाउद्दीनलाई धन्यवाद र अन्वारुल हकलाई लामो समय दक्षिण एसियाको फुटबलको विकासका लागि दिनु भएकोमा उहाँलाई पनि धन्यवाद। उहाँको योगदानले निकै महत्व राख्नेछ।
इटहरीको सेन्ट्रल प्लाजामा आगलागी : फसेका ११ जनाको हेलिकोप्टरबाट सकुशल उद्दार,"धरान : इटहरीको मुख्य चोकमा सञ्चालनमा रहेको व्यवसायिक भवन सेन्ट्रल प्लाजामा आगलागी हुँदा भवनभित्रै फसेका ११ जनाको सकुशल उद्दार गरिएको छ। उनीहरुलाई सेनाको हेलिकोप्टरमार्फत उद्दार गरिएको हो। उद्दार हुनेमा ८ पुरुष र ३ महिला रहेका छन्। आगो भने अझै नियन्त्रणमा आएको छैन। उद्दार गरिएकालाई नेपाली सेनाको पूर्वी पृतना हेडक्वाटर इटहरी लगिएको छ। सेन्ट्रर प्लाजाको पाचौं तलाबाट सुरू भएको आगो अन्य स्थानमा पनि फैलिएको छ। भवनमा आगलागीमा केही मानिस फसेपछि उद्दारका लागि गृहमन्त्रालयले सेनाको हेलिकोप्टर पठाएको थियो। सशस्त्र प्रहरी उपरीक्षक विक्रम हुमागाइ र तोपबहादुर खनालको कमाण्डमा खटिएका टोलीले फसेका मानिसहरूको उद्धार गरेको हो। आगो नियन्त्रण लिन एक दर्जन बढी दमकल परिचालन गरिएको छ। विराटनगर, झापा तथा सुनसरीका विभिन्न स्थानका दमकल ल्याइएको छ। नेपाली सेना, सशस्त्र प्रहरी, नेपाल प्रहरी र स्थानीय आगो नियन्त्रणमा जुटेका छन्।"
कुलमानलाई हटाएको विरोधमा विपक्षी दलले आज संसद चल्न नदिने,"काठमाडौं : विपक्षी दलहरूको बैठकले नेपाल विद्युत प्राधिकरणका कार्यकारी निर्देशक कुलमान घिसिङलाई पदबाट बर्खास्त गर्ने सरकारको निर्णयविरुद्ध सडक र सदनबाट प्रतिवादी गर्ने निर्णय गरेको छ। बुधबार बिहान बसेको विपक्षी दलको बैठकले विधिविधान मिचेर सरकारले कुलमानलाई हटाएको भन्दै यसको प्रतिवादमा उत्रिने निर्णय गरेको हो। बैठकपछि रास्वपाका नेता सन्तोष परियारले कुलमान हटाउनुको कारणबारे संसदमा प्रधानमन्त्रीको जवाफ नआएसम्म संसद अवरोध गर्ने निर्णय गरेको जानकारी दिए। 'सरकारले दुई तिहाइ दम्भका आधारमा नेपाल विदयुत प्राधिकरणका कार्यकारी निर्देश कुलमान घिसिङलाई बाहिर निकालेको छ। यसको विरुद्ध संसदमा सशक्त रुपमा उत्रिनेछौं। सडकमा पनि यसको आवाज उठेको छ,उनले भने,'सरकार हरेक निर्णयमा विधि विधानभन्दा बाहिर गएको छ। सरकारलाई सच्चिनका लागि पनि हामी अनुरोध गर्छौं।' बैठकमा माओवादी अध्यक्ष प्रचण्डले केहि दिनअघि प्रधानमन्त्री केपी ओली र कांग्रेस सभापति शेरबहादुर देउवासँग भएको छलफलमा संक्रमणकालीन न्यायसम्बन्धी विषयमा मात्रै छलफल भएको र कुलमान घिसिङका विषयमा कुनै छलफल नभएको जानकारी गराएका थिए। बैठकमा नेकपा माओवादी केन्द्रका अध्यक्ष प्रचण्ड,नेकपा एसका अध्यक्ष माधवकुमार नेपाल,राष्ट्रिय स्वतन्त्र पार्टीका सभापति डीपी अर्याललगायत नेताहरू सहभागी थिए। सोमबार बसेको मन्त्रिपरिषद बैठकले प्राधिकरणका कार्यकारी निर्देशक कुलमानलाई हटाएर हितेन्द्रदेव शाक्यलाई कार्यकारी निर्देशक बनाएको छ। अहिले यसको चौतर्फी विरोध भइरहेको छ।"
इटहरीको सेन्ट्रल प्लाजामा फसेकाहरूको हेलिकोप्टरबाट उद्दार सुरू,"धरान : इटहरीको मुख्य चोकमा सञ्चालनमा रहेको व्यवसायिक भवन सेन्ट्रल प्लाजामा लागेको आगो नियन्त्रणमा आएको छैन। प्लाजामा फसेकाहरूको हेलिकोप्टरबाट उद्दार सुरू गरिएको छ। उद्दार गरिएकालाई नेपाली सेनाको पूर्वी पृतना हेडक्वाटर इटहरी लगिएको छ। सेन्ट्रर प्लाजाको पाचौं तलाबाट सुरू भएको आगो अन्य स्थानमा पनि फैलिएको छ। भवनमा केही मानिस फसेको र उद्दारका लागि हेलिकोप्टर मगाएपछि गृहमन्त्रालयले सेनाको हेलिकोप्टर पठाएको थियो। आगलागी नियन्त्रणका लागि चारवटा दमकल र सयौं प्रहरी परिचालन गरिएको सुनसरीका प्रहरी प्रमुख एसपी सुमनकुमार तिम्सिनाले बताए। सेन्टर प्लाजामा होटल बरण्डा, फिलिम हल, लक्ष्मी सनराइज बैंकलगायत दर्जनौं व्यवसाय सञ्चालनमा रहेको छ। प्लाजामा व्यवसाय गर्ने व्यवसायी र दर्जनौं कामदार रहेका थिए। उनीहरुलाई उद्दार गर्न प्रहरी र स्थानीयबासिन्दा जुटेका थिए। आगोको मुस्लोको कारण प्लाजामा भएका व्यवसायी र कामदारहरू बाहिर निस्कन समस्या भएको छ। आगो नियन्त्रण गर्न अग्लो भवन भएका कारण समस्या भएको हो। इटहरीका राजेश श्रेष्ठको व्यवसायिक भवनमा आगलागी भएको हो। आगलागीको कारण भने खुलेको छैन।"
मुख्यमन्त्री सिंहको छापामार शैली,"जनकपुरधाम : न कुनै बडिगार्ड न कुनै सुरक्षाकर्मी। एक्लै बुलेट मोटरसाइकल गुडाउँदै मधेस प्रदेशका मुख्यमन्त्री सतिशकुमार सिंह सोमबार जनकपुरका होटलहरूमा अनुगमनका लागि पुगे। सर्वसाधारणजस्तै होटलमा पुगेर खाने कुराहरू के के छन्, भनी प्रश्न गर्ने गरेका सिंहले होटलको अवस्था, ग्राहकसँग गरिने व्यवहार, सरसफाइको अवस्था नियालिरहेका थिए। उनी होटलहरू पुगेको केहीबेर पछि मात्रै पछाडिबाट आएको प्रशासन तथा कर्मचारीहरू सवार गाडीहरूको लस्कर देखेर सर्वसाधारणले उनी मुख्यमन्त्री भएका चाल पाएका थिए। मुख्यमन्त्री सिंहको पछिपछि खाद्य प्रविधि तथा गुण नियन्त्रण कार्यालयका प्राविधिक, प्रदेश भूमि व्यवस्था तथा कृषि मन्त्रालयका खाद्य अधिकृत, जिल्ला प्रशासन कार्यालयका प्रतिनिधि, घरेलु तथा साना उद्योग कार्यालयका प्रमुखसहितको टोलीलगायत उद्योग वाणिज्य संघका प्रतिनिधि अनुगमनमा देखिए। अनुगमनको क्रममा अधिकांश होटलहरूमा सरसफाइको अवस्था निकै दयनीय रहेको, अखाद्य वस्तुहरूलाई समेत खानेकुरामा प्रयोग गरी ग्राहकलाई दिने गरिएको पाइयो। स्वास्थ्य मापदण्ड पालना नगरेको समेत पाइएको भेटियो। मुख्यमन्त्रीले होटल सञ्चालकहरूलाई गुणस्तर सुधार र कमीकमजोरीहरू सच्याउन निर्देशन दिए र आगामी दिनमा पुनः यस्तो गल्ती पाइएको खण्डमा कारबाही गर्ने चेतावनीसमेत दिए। पछिल्लो समय मधेस प्रदेशका मुख्यमन्त्री सिंह सर्वसाधारणसँग प्रत्यक्ष सम्बन्ध राख्ने सेवाहरूको निगरानी र अनुगमनमा छापामार शैलीमै लागेका छन्। प्रदेशमा स्वास्थ्य, शिक्षा, होटल व्यवसायलगायतका क्षेत्रहरूमा ठगी, गुणस्तरहीन गतिविधि र कानुनविपरीतका क्रियाकलापहरू बढेको जनगुनासो व्यापक भएपछि मुख्यमन्त्री आफैं एक्सनमा उत्रिएका हुन्। मुख्यमन्त्री भएर मात्रै सेवा सुविधा लिई, गाडीमा चढेर ऐस मौज गर्नुभन्दा जनताले पाएको दुःख कष्टहरूलाई कसरी निवारण गर्ने भन्ने प्रयासमा लाग्नुपर्छ भनेरै मैले यो अनुगमन सुरु गरेको हँु, मुख्यमन्त्री सिंहले अन्नपूर्णसँग कुरा गर्दै भने, प्रदेश सरकारसँग न त आफ्नो प्रशासन छ न त प्रहरी नै। यस्तो अवस्थामा हामी जनतालाई राहत दिन के गर्न सक्थ्यौं त। मलाई राति राति जनताले फोन गर्छन् र निजी अस्पतालहरूमा भइरहेको ठगी र बेथितिको बारेमा अवगत गराउँछन्। यस्तोमा सबै कुरा जानेर पनि चुप लागेर खाली निर्देशन दिनुभन्दा पनि म आफैं एक्सनमा गएर पाएको अधिकार प्रयोग गर्नेतर्फ लागेको छु। हामीले बनाएका ऐन, कानुनहरूमा टिकेर काम नगर्ने र कानुनविपरीतका क्रियाकलापहरू सञ्चालन गर्नेलाई कारबाही गरेर थोरै भए पनि जनताका लागि काम गर्न खोजेको छु। यसमा सबैको साथ र सहयोग चाहिन्छ। अहिले स्वास्थ्य र होटलहरूको अनुगमन भइरहेको र चाँडै शिक्षा क्षेत्रमा पनि अनुगनको कार्यलाई वृद्धि गर्ने सिंहले बताए। मधेस प्रदेशका निजी अस्पतालहरूमा बिरामीको ज्यानसँगै खेलवाड भइरहेको व्यापक जनगुनासो आएपछि मुख्यमन्त्रीले आठै जिल्लाका दुई सयभन्दा बढी निजी अस्पताल तथा स्वास्थ्यसंस्थाहरूमा अनुगमन गरेका हुन्। जसमध्ये हालसम्म ९६ वटा गैरकानुनी अस्पतालहरू बन्द नै गराइएको छ भने १८ वटालाई सुधारका लागि अवसर दिइएको प्रदेश स्वास्थ्य निर्देशनालयले जनाएको छ। यता, मुख्यमन्त्रीको कार्यशैलीलाई सामाजिक सञ्जालमा कतिले भारतीय सिनेमाहरूसँग प्रभावित कार्यशैलीको रूपमा विश्लेषण गर्न थालेका छन् भने कतिपयले यसलाई स्टन्टबाजी को संज्ञा पनि दिने गरेका छन्। मुख्यमन्त्रीले सस्तो लोकप्रियताको लागि स्टन्टबाजी गरिरहेका छन्। यदि उनलाई सुधार नै गर्नु छ भने गएर यातायात कार्यालयमा अनुगमन गर्नु पयो, हेर्नुपयो त्यहाँ कसरी पावर र पैसाको भरमा घरमै बसीबसी अयोग्यहरूलाई लाइसेन्स दिइन्छ तर, उहाँ त्यो गर्नु हुन्न। खाली अनावश्यक काम गर्नुहुन्छ, नेकपा एमालेका तर्फबाट प्रदेशसभा सदस्य दीपेन्द्र ठाकुर भन्छन्, मुख्यमन्त्रीले प्रदेशको दीर्घकालीन योजना र विकासलाई महŒव नै दिएका छैनन्।"
"प्रतिनिधिसभा बैठक बस्दै,यस्ता छन् एजेण्डाहरू","काठमाडौं : संघीय संसदअन्तर्गत प्रतिनिधिसभा बैठक बस्दैछ। बैठक बिहान ११ बजे नयाँ बानेश्वरस्थित संसद भवनमा बस्दैछ। बैठकमा 'बैकिङ्ग कसूर तथा सजाय (दोस्रो संशोधन) विधेयक, २०८०' का सम्बन्धमा राष्ट्रिय सभाबाट प्राप्त सन्देशसहितको विधेयक टेबुल गरिने कार्यसूची रहेको संसद सचिवालयले जनाएको छ। कानुन,न्याय तथा संसदीय मामिला मन्त्री अजय कुमार चौरसियाले राष्ट्रिय सभामा उत्पत्ति भएको 'नेपाल कानुन व्यवसायी परिषद् (दोस्रो संशोधन) विधेयक, २०८१ माथि विचार गरियोस्' भन्ने प्रस्ताव संसदमा प्रस्तुत गर्ने कार्यसूचीमा उल्लेख छ। यसैगरी प्रधानमन्त्री केपी शर्मा ओलीले 'राज्य व्यवस्था तथा सुशासन समितिको प्रतिवेदनसहितको राष्ट्रिय सभामा उत्पत्ति भएको संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०७९ माथि छलफल गरियोस्' भनी प्रस्ताव प्रस्तुत गर्ने कार्यसूची रहेको छ। यसैगरी प्रधानमन्त्री ओलीले 'संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०८१ लाई पारित गरियोस्' भनी प्रस्ताव प्रस्तुत गर्ने कार्यसूचीमा उल्लेख छ।"
नेपाल कहिले बन्छ ?,"शासनका कारण सरकार बलियो छ र सिंगापुर सशक्त छ। विकासमा अब्बल छ। दोस्रो विश्वयुद्धपछि सबैभन्दा छिटो विकास भएको देश हो, दक्षिण कोरिया। निर्यातउन्मुख औद्योगिकीकरणका कारण यसले करिब चार दशकभित्रै छलाङ मार्न सफल भयो। जबकि नेपालमा प्रजातन्त्र आएको झन्डै साढे तीन दशक भइसकेको छ। तर उपलब्धि ? हुँदै नभएको होइन, जति र जसरी हुनुपर्ने त्यसरी चाहिँ हुँदै भएन। नत्र नेपालभन्दा कमजोर दक्षिण कोरियाभन्दा नेपाल कमजोर हुनुपर्ने होइन। नेपाल कहिले बन्छ ? यो प्रश्न आममानिसका मुखमा छ। नेपाल बन्छ, बन्न सक्छ। विकासमा अब्बल हुन सक्छ। तर गर्नुपर्यो। नचाहेर नेपाल नबनेको हो। नगरेर नेपाल नबनेको हो। गरे हुन्छ भन्ने बलियो प्रमाण एउटा दक्षिण कोरिया नै छ। एसियन अर्को मुलुक सिंगापुरले त विश्वलाई नै च्यालेन्ज गरिरहेको छ। जसलाई विश्वका धेरै देशले हेपेर एसियाको अँध्यारो कुनो भन्थे। फोहोरमैलाले आक्रान्त देश थियो पनि। एसियाकै अर्को मुलुक जो नेपालसँग सीमा जोडिएको छ, चीन उसले त सपनाको देश भनिएको अमेरिकालाई टक्कर दिइसकेको छ। जहाँ एक दशकमै गरिबीको ठूलो संख्या घटाएर चीन सरकारले विश्व रेकर्ड कायम गरिसकेको छ। कसरी विकास गर्यो आयरल्यान्डले ? : अपत्यारिलो एउटा सन्दर्भ आयरल्यान्डको। जो सन् १९८० ताका विकासमा कछुवा गति भएका कारण आयरल्यान्डलाई सिक म्यान अफ युरोप अर्थात् युरोपको बिरामी मानिस भनेर उपमा दिइएको थियो। उसले करिब तीन दशकको अवधिमा आफूलाई सेल्टिक टाइगर बनाएर विश्वसामु उभ्यायो। कृषिमा निर्भर यस देशमा पनि अहिले नेपालले भोगिरहेको समस्या उच्च आप्रवासन थियो र अर्थतन्त्र पनि डामाडोल थियो। के गर्यो त यसले आफूलाई अब्बल साबित गर्न ? युरोपेली आर्थिक समुदायमा सामेल (सन् १९७३), पछि युरोपेली युनियनसँग जोडियो। एकल बजारको कोष खडा गर्यो र व्यापार अवसरहरूको पहुँच बढायो। कर्पोरेट कर कम (१२५ प्रतिशत) गर्यो र विदेशी लगानीलाई सहज र आकर्षणयुक्त बनाइदियो। त्यसपछि एप्पल, गुगल, माइक्रोसफ्ट आदिजस्ता ठूला कम्पनीहरूलाई युरोपेली मुख्यालय खोल्न आकर्षित बनायो। क्रमश: औषधि र प्राविधिकका लागि एक वैश्विक केन्द्र बन्ने वातावरण सिर्जना गर्यो आयरल्यान्डले। शिक्षा र दक्ष श्रम आयरल्यान्डको अर्को सत्प्रयास हो। जस्तो कि, उच्च गुणस्तरीय विश्वविद्यालयहरूमा लगानी (ट्रिनिटी कलेज) र प्राविधिक दक्ष श्रमको ठूलो समूह उत्पादन। सामाजिक सुधार र उदारीकरणको नमुना पनि हो यो देश। सन् १९९० मा प्रतिव्यक्ति १० हजार डलरबाट आज एक लाख डलरभन्दा बढी छ। नेपालमा बहुदलीय व्यवस्था आएको पनि २०२७ (सन् १९९०) मै त हो। नेपालको यस अवधिको विकास हेर्नोस् र यो देशसँग तुलना गर्नोस्। अहिले आयरल्यान्ड युरोपका धनी राष्ट्रहरूमा गनिन्छ। कसरी धनी भयो दक्षिण कोरिया ? : नेपाल जनयुद्ध भनिएको सशस्त्र द्वन्द्वबाट लगभग एक दशक पीडित बन्यो। त्यस्तै हविगत दक्षिण कोरियामा भयो सन् १९५० देखि ५३ सम्म तीन वर्ष। जतिबेला यो देश सबैभन्दा गरिब देशको सूचीमा पथ्र्यो। जसको प्रतिव्यक्ति आय र कुल गार्हस्थ्य आम्दानी घानाको भन्दा कम थियो। त्यसैले यो विदेशी सहायतामा पूर्णत: निर्भर थियो। प्रमुख रणनीतिहरू के अपनायो होला यो देशले ? प्रश्न उठ्नु स्वाभाविकै हो। यसले पनि निर्यातउन्मुख औद्योगिकीकरणमा मजैले डेरा जमायो। सरकारले सम्पूर्ण ध्यान उत्पादनमा केन्द्रित गर्यो अर्थात् इलेक्ट्रोनिक्स, मोटरगाडी, जहाज निर्माणमा समय, श्रम, शक्ति र सम्पत्ति लगायो। वैश्विक प्रतिस्पर्धामा सामेल हुन सरकारी समर्थनमा सामसङ, हुन्डाई र एलजीमा लगानी गर्यो। सुरुमा संरक्षणवाद, पछि स्वतन्त्र व्यापारमा आफूलाई होमेपछि यो देशले आफूलाई यु टर्न गर्न थाल्यो। शिक्षा, अनुसन्धान, प्रविधि र विकासमा यसले क्रमश: छलाङ मार्न थाल्यो। स्मार्ट फोन र एआई उदाहरण हुन्। सरकारी नेतृत्वमा आर्थिक योजना बन्न र सञ्चालन हुन थाले। औद्योगिकीकरणका पाँच वर्षेका योजनाहरू (१९६० को दशकदेखि ९० को दशकसम्म) ले देशकै कायापलट गर्ने काम गरेको पाइन्छ। सरकारले अनुदानमा उदारता देखायो भने पूर्वाधारको लगानीमा व्यापक लगानी गर्यो र सहरीकरण एवं पूर्वाधारको वृद्धि गर्यो। सिओल र बुसान यसका उदाहरण हुन् भने यातायातको क्षेत्रमा पनि हाईस्पिड रेल र राजमार्गको विकासमार्फत अग्रगामी गति लियो। जसको सन् १९६० मा प्रतिव्यक्ति ७९ डलर थियो भने आज ३५ हजार डलरभन्दा बढी छ। झन्डै ५० वर्षमा अकल्पनीय परिवर्तन यसले पाएको देखिन्छ। यतिबेला दक्षिण कोरिया विश्वको शीर्ष अर्थतन्त्र (१०औं ठूलो)मा गनिने देश बनेको छ। एसियाको अँध्यारो कुनो सिंगापुर अहिले एसियाको गेटवे : सिंगापुर लगभग ४० वर्षको अवधिमा आफूलाई पूर्णत: रूपान्तरण देशको रूपमा परिचित छ। नेपालको झापा जिल्लाको आधा भूभागमा फैलिएको यो देश अत्यन्तै सानो छ तर पनि स्रोत संकटका कारण अनेक हिसाबले ग्रस्त थियो। उच्च बेरोजगारी, जातीय तनाव र प्राकृतिक असुरक्षाका कारण अस्तव्यस्त देश थियो सिंगापुर। खानेपानीसम्म नपाएर दशकौंसम्म छट्पटिएको देश हो यो। प्रमुख रणनीतिहरू बनाएर केन्द्रित बनेपछि यसले गति लिएको हो। ली क्वान युले बलियो अधिनायकवादी शासन चलाउनु नै सिंगापुर शक्तिशाली बन्नु हो भन्दा अत्युक्ति नहोला। जहाँ भ्रष्टाचारका लागि शून्य सहिष्णुताको रणनीति अपनाइयो भने स्वच्छ प्रशासनका कारण सुशासन बलियो बन्यो र भ्रष्टाचार ओझेल पर्न थाल्यो। देश बलियो बन्न र विकास हुन स्थिरता चाहिन्छ। जुन नेपालमा सबैभन्दा कमजोर छ। तर सिंगापुरमा स्थिरता सुनिश्चित गर्ने कडा कानुन बनायो सरकारले। अपराध गर्नेहरूका लागि कडा सजाय दिने कानुनले गरिखाने र लगानी गर्नेका लागि वातावरण बन्यो। स्वतन्त्र बजारको रणनीति लिएको सिंगापुरले रणनीतिक राज्य हस्तक्षेप बलियो बनायो। बहुराष्ट्रिय कम्पनीहरूलाई आकर्षित गर्न खुला व्यापार नीतिहरू अँगाल्यो भने तिनमा करहरू कम लगायो। प्रमुख क्षेत्रहरूमा सरकारीसंलग्न कम्पनीहरू सञ्चालन गर्यो। वैश्विक व्यापार र वित्तीय केन्द्रको रूपमा सिंगापुरले आफूलाई विश्वसामु चिनायो। विश्वस्तरीय बन्दरगाह, विमानस्थल र बैंकिङ प्रणालीको विकास गर्यो। लामो समयसम्म सिंगापुरको चांगी एयरपोर्ट विश्वकै अब्बल एयरपोर्ट छ। शिक्षा र आवास यसरी परिवर्तन ल्यायो कि आमनागरिकका मुहारमा खुसी छायो। अंग्रेजीलाई प्राथमिक भाषा बनाएपछि वैश्विक व्यापारमा सजिलो भयो। सामाजिक स्थिरताका लागि सार्वजनिक आवासको व्यवस्था गरेर अर्को छलाङ मार्यो। सन् १९६५ मा प्रतिव्यक्ति आम्दानी ५०० डलर थियो भने आज ८८ हजार डलरभन्दा बढी छ। जब कि नेपालको प्रतिव्यक्ति आम्दानी छ। यतिबेला सिंगापुर एसियामा सबैभन्दा धनी देश बनेको छ। कुनै बेला एसियाको अँध्यारो कुनो भनिने सिंगापुर यतिबेला एसियाकै गेटवे बनेको छ। नेपालले कसरी विकास गर्न सक्ला ? : नेपालले विश्व उदाहरणबाट पाठ सिकेर रणनीतिक सुधारहरू गर्न सक्छ। छिटो आर्थिक विकास गर्ने यो गतिलो उपाय हो। यद्यपि नेपाललाई भौगोलिक अवस्था, राजनीतिक अस्थिरता र रेमिट्यान्समा देखिएको निर्भरता जस्ता चुनौती छन्। चुनौती कुन देशलाई थिएनन् होला र ? आयरल्यान्ड, दक्षिण कोरिया र सिंगापुरका कथाव्यथा नेपालका भन्दा १० गुणा बढी थिए। तर नेपालले समग्र विकासका लागि सही विकास र परराष्ट्र नीतिहरू तय गर्न सक्छ र देश विकासलाई गतिशील बनाउन सक्छ। सुशासन र संस्थागत सुधारमा नेपालले सिंगापुरबाट पाठ सिक्न सक्छ। स्वतन्त्र अनुसन्धान निकाय बनाउने र डिजिटलाइज्ड शासन व्यवस्था अपनाउने हो भने भ्रष्टाचारविरुद्धको नेपालले अग्रगामी छलाङ मार्न सक्छ। योग्यताको कदर गर्दै नियुक्तिमा नयाँ कदम चाल्ने हो भने पनि परिणाम फरक आउन थाल्नेछ। स्थानीय सरकारलाई अधिकारसम्पन्न बनाउनु पर्छ। वातावरण सहज बनाएर विदेशी लगानी आकर्षित गर्नुपर्छ। दक्षिण कोरियाजस्तै निर्यातमा आधारित औद्योगिकीकरणको बाटो समात्नुपर्छ। विशेष निर्यात क्षेत्रमा ध्यान दिने जस्तै भारत र बंगलादेशलाई बिजुली बेच्नु पर्छ। जलविद्युत् र नवीकरणीय ऊर्जामा आमूल क्रान्ति गर्न सकिने अवस्था छ। चिया, कफी, हब्र्स, जडीबुटी आदिमा कृषि क्रान्ति गर्न सकिने ठाउँ छ। हस्तकला, ढाकाका कपडा र टेक्सटाइल आदि नेपाली उत्पादनलाई विश्वबजारमा ब्रान्ड गर्न कसैले रोक्न सक्दैन। विशेष आर्थिक क्षेत्र (निर्यात उद्योगलाई कर छुट दिएर)मा नयाँ नीति अपनाउनु पर्छ। यातायात क्षेत्रमा आमूल सुधारको खाँचो छ, जस्तै सडक सञ्जाल निर्माण, रेल, ड्राई पोर्ट आदिको व्यापक विकास गर्ने। आयरल्यान्ड र सिंगापुरजस्तै लक्जरी र एड्भेन्चर पर्यटनको विकास गर्नुपर्ने देखिन्छ। स्वास्थ्य (सस्तो उपचार, योग, ध्यानआयुर्वेद सेवा) मा नागरिकलाई सहज बनाउँदै पर्यटकबाट पर्याप्त आम्दानी गर्न सकिन्छ। शिक्षा र कुशल जनशक्तिमा दक्षिण कोरिया र आयरल्यान्डजस्तै बन्न सक्छ। प्रतिभा पलायन, अनुसन्धानमा विशेष ध्यान दिन सके आफूलाई बलियो बनाउन सहज हुन्छ। यसका लागि डिजिटल पूर्वाधार (इगभर्नेन्स)मा सरकार केन्द्रित हुनुपर्छ। कर्पोरेट कर छुट गरेर विश्वका उत्कृष्ट उद्योगलाई भिœयाउन सकिन्छ। छोटो अवधि (५ वर्ष)मा बिजुली, सडक र भ्रष्टाचारमा सुधार गर्ने, मध्यम अवधि (१० वर्ष) मा निर्यात (ऊर्जा, कृषि आदि), आईटी सेवा बढाउने र दीर्घकालीन (२० वर्ष) योजना बनाएर सिंगापुर, दक्षिण कोरिया, श्रीलंका र थाइल्यान्डजस्तो उच्च आय भएको देश बनाउने उपाय नेपालसँग अब हुनैपर्छ।"
"बिहारमा रेलवे स्टेसनमा गोली चल्यो, तीन जनाको मृत्यु","बिहार : भारतको बिहारमा रहेको आरा रेल्वे स्टेसनमा मंगलबार राति तीन जनाको गोली हानी हत्या गरिएको छ। प्रहरीले घटनाको अनुसन्धान गरिरहेको बीबीसी समाचारमा उल्लेख छ। समाचार एजेन्सी पीटीआईका अनुसार रेलवे सुरक्षा बलका वरिष्ठ कमान्डेन्ट प्रकाश पाण्डाले घटना प्लेटफर्म नम्बर दुईमा भएको जानकारी दिए। तीन जनाको शव निकालिएको छ। उनले भने, 'तीन जनाको मृत्यु भएको छ। अभियुक्त अमन कुमार २४ वर्षका छन्। उनी भोजपुरका बासिन्दा हुन्। आरोपी अमनले जिया कुमारी र उनका बुबा अनिल सिन्हालाई गोली हानी हत्या गरेका हुन्। त्यसपछि उनले आफैलाई पनि गोली हाने।' यस विषयमा अनुसन्धान गरिरहेको उनले बताए।"
देश र जनताको हितमा सरकार,"काठमाडौं : प्रधानमन्त्री तथा नेकपा एमालेका अध्यक्ष केपी शर्मा ओलीले अहिलेको सरकारले देश र जनताको हितका लागि इमानदारिताका साथ काम गरिरहेको बताएका छन्। मंगलबार प्रधानमन्त्री निवास बालुवाटारमा पूर्वउपप्रधानमन्त्री सुजता कोइरालाद्वारा लिखित पुस्तक म र मेरो सानोबुवा आत्मकथाको लोकार्पण समारोहलाई सम्बोधन गर्दै उनले यस्तो बताएका हुन्। उनले नेपाल विद्युत् प्राधिकरणबाट कुलमान घिसिङलाई हटाएको विषयमा बोल्दै अहिले केही विषय पायो भने विरोध सुरु भइहाल्ने खालको प्रवृत्ति सिर्जना भएको छ। उक्त कार्यक्रममा बोल्दै उनले भने, मैले आइडोलोजी त्यति धेरै हेर्दिनँ, देशप्रतिको निष्ठा हेर्छु। आइडोलोजी आफ्नो आफ्नो हुन सक्छन्। देश साझा हो। सबैका समान तरिकाका सोच पनि नहुन सक्छन्। तर, यो सबै अटाउने ठाउँ पनि हो। अहिले जति सानो विषय होस् तिललाई पहाड बनाउने काम भएको छ। प्रधानमन्त्री ओलीले अगाडि भने, मनपर्ने र नपर्ने पनि अनौठो हुने रहेछ। त्यही मान्छे एकथरी मान्छेले मन परार उधुम, त्यही मान्छेलाई अर्काथरी मान्छेले मन नपरार उधुम। म त भुक्तभोगी छु। मलाई आई लभ यु भन्ने पनि छन्, आई हेट यु भन्ने पनि छन्। यो उनीहरूको राइटको कुरा हो। प्रधानमन्त्री ओलीले नेकपा माओवादी केन्द्रका अध्यक्ष पुष्पकमल दाहालप्रति लक्षित गर्दै विद्युत् प्राधिकरणको कार्यकारी निर्देशकमा रहेको व्यक्तिलाई सरुवा गरेर अवकाश प्राप्त भइसकेको व्यक्तिलाई नियुक्त गरेको होइन ? भन्दै प्रश्नसमेत गरेका थिए। ओलीले अगाडि भने, कुनै पनि संस्था बलियो हुन सिंगो टिमले काम गर्ने हो। एउटा व्यक्तिले केही गर्न सक्ने हैन। अनि कुलमानलाई प्रचण्डजीले नियुक्त गर्नेबित्तिकै आगो बोकेर आउनुभयो, बिजुली, चिम, ट्रान्समिसन लाइन बोकेर आउनुभयो कि ? वर्षौं लगाएर जे काम गरिएको हुन्छ, त्यसलाई चमत्कारको रूपमा व्याख्या गर्ने ? यो मात्र एउटा भ्रम हो। प्रधानमन्त्री ओलीले पूर्वराजा ज्ञानेन्द्र शाहप्रति इंगित गर्दै एउटा व्यक्तिलाई मानेर, एउटा संस्था र एउटा व्यक्तिका खानदानलाई मानेर हिँड्ने अबको समय छैन। लोकतन्त्र दुनियाँको सबभन्दा राम्रो प्रणाली भएको दाबी गर्दै अझै यसलाई परिष्कृत गर्दै अघि बढाउने बताए। कांग्रेसको पूर्ण समर्थन छ : देउवा नेपाली कांग्रेसका सभापति तथा पूर्वप्रधानमन्त्री शेरबहादुर देउवाले कांग्रेसका तत्कालीन सभापति गरिजिाप्रसाद कोइरालासँग आफ्नो सम्बन्धमा धेरै उतारचढाव आएको सम्बोधनका क्रममा बताए। देउवाले अगाडि भने, उहाँले मलाई पार्टीबाट निकाल्नुभयो, मैले अर्को पार्टी खोलेँ। त्यसपछि फेरि एक भएर हामी हिँड्यौं। पछि उहाँकै भूमिकाका कारण म कांग्रेस सभापति भएँ। प्रधानमन्त्री केपी शर्मा ओलीसँग आफ्नो पछिल्लो समयमा झनै राम्रो सम्बन्ध भएको भन्दै देउवाले कांग्रेसको तर्फबाट अहिलेको सरकारलाई पूर्ण समर्थन रहने बताए। देउवाले प्रधानमन्त्री ओलीसँग आफ्नो जेलदेखिकै सम्बन्ध रहेको र पछिल्लो समयमा उक्त सम्बन्ध झनै राम्रो भएको बताए। उनले भने, मसँग मात्र होइन, कांग्रेस पार्टीसँगै ओलीजीको सम्बन्ध सुमधुर छ। उनले जेलको प्रसंग झिक्दै भने, जेलभित्र जेल छ। सेन्ट्रल जेलमा गोलघर भन्ने ठाउँ छ। उहाँ त्यस्तो ठाउँमा बस्नु भएको मान्छे हो। राजनीतिक झगडा आफ्नो ठाउँमा छ। तर, उहाँ जेलमेट पनि हो। हाम्रो सम्बन्ध राम्रो हुँदै आयो। अझै यो सम्बन्ध राम्रो भएर जाने कुरामा दुई मत छैन, देउवाले अगाडि भने।"
सत्तारूढ दलको बैठक : भूमिसम्बन्धी अध्यादेश पुनः अगाडि बढाउने तयारीमा सरकार,"काठमाडौं : सरकारले भूमिसम्बन्धी अध्यादेशलाई पुनः अघि बढाउने तयारी गरेको छ। सत्तापक्षीय दलका शीर्ष नेताको बैठकमा भूमिसम्बन्धी अध्यादेशमा राजनीतिक सहमति जुटाउने विषयमा छलफल भएको छ। सरकारलाई समर्थन गरेको उपेन्द्र यादव नेतृत्वको जनता समाजवादी नेतालले भूमिसम्बन्धी अध्यादेशमा विरोध जनाएका कारण अघि बढ्न सकेको छैन। संसद्को हिउँदे अधिवेशन सुरु भएको दिन माघ १८ गते नै भूमिसम्बन्धी लगायतका ६ वटा अध्यादेश संसद्मा पेस भएका थिए। जसमा सुशासन प्रबद्र्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, निजीकरण (पहिलो संशोधन) अध्यादेश र आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश तथा सहकारीसम्बन्धी केही नेपाल ऐनलाई संशोधन गर्ने अध्यादेश अघि बढेको छ। प्रतिनिधिसभाबाट पास भएर राष्ट्रियसभामा छ। तर, भूमिसम्बन्धी केही नेपाल ऐनलाई संशोधन गर्ने अध्यादेश जसपा नेपालका कारण रोकिएको छ। सत्तारुढ दलको बैठकले विचाराधीन ५ विधेयकलाई यथाशीघ्र टुंगोमा पुुर्याउने विषयमा सत्तापक्षीय दलबीच छलफल गरेको छ। बैठकमा प्रधानमन्त्री एवं एमालेका अध्यक्ष केपी शर्मा ओली, नेपाली कांग्रेसका सभापति एवं पूर्वप्रधानमन्त्री शेरबहादुर देउवा, लोकतान्त्रिक समाजवादी पार्टी नेपालका अध्यक्ष महन्थ ठाकुर, जनमत पार्टीका अध्यक्ष डा सिके राउत, जनता समाजवादी पार्टीका अध्यक्ष अशोक राई, नागरिक उन्मुक्ति पार्टीका अध्यक्ष रञ्जिता श्रेष्ठलगायत सहभागी थिए। जसपा नेपालका अध्यक्ष उपेन्द्र यादव मंगलबारको बैठकमा पनि सहभागी थिएनन्। जसपा नेपालको सहमति नभएमा अध्यादेश पारित हुने अवस्था छैन। अध्यादेश दुवै सदनबाट बहुमतका आधारमा पारित हुनुपर्छ। प्रतिनिधिसभामा जसपा नेपाल विना पनि सहमति पुग्छ तर राष्ट्रियसभामा जसपा नेपालले समर्थन नगरेमा अध्यादेश पारित हुँदैन। ५९ सदस्यीय राष्ट्रियसभामा कांग्रेसको १६ र एमालेको १० सिट छ। बहुमतका लागि ३० सिट चाहिन्छ। जसमा राष्ट्रपतिबाट मनोनीत अन्जान शाक्यले सत्तापक्षलाई साथ दिन्छिन्। अझै ३ सिट पुग्दैन। जसपा नेपालको राष्ट्रियसभामा ३ सिट छ। त्यस कारण पनि जसपा नेपाललाई फकाउन सत्तापक्ष लागेको छ।"
हिमालका एजेण्डा र मिडियाको भूमिकाबारे नर्थक्यारोलिनामा बहस,"नर्थक्यारोलिना (अमेरिका) : अमेरिकाको नर्थक्यारोलिनामा नेपालका हिमाल र पर्यावरण संरक्षण र त्यसमा मिडियाको भूमिकाबारे अन्तरक्रिया सम्पन्न भएको छ। ठूला र औद्योगिक राष्ट्रले नेपाल जस्तो जलवायु परिवर्तनको मारमा परेको देशलाई न्याय गर्नका लागि उपर्युक्त कदम चाल्नुपर्ने सुझाव कार्यक्रमका सहभागीले दिएका छन्। कार्यक्रमका प्रमुख अतिथि प्रेस काउन्सिल नेपालका अध्यक्ष बालकृष्ण बस्नेतले सगरमाथासहितका हिमाल, हिमनदी जोगाउँदा नेपालमात्र नभइ अन्य राष्ट्रसमेत सुरक्षित हुने बताए। मिडियाले जलवायु परिवर्तनबाट परेका असर न्यूनीकरण र न्यायका पक्षमा निरन्तर खबरदारी गर्नुपर्ने र त्यसका लागि कभरेज बढाउनुपर्ने सुझाव बस्नेतको थियो। नर्थक्यारोलिनास्थित एनसिएनसि, आरम्भ नेपाली पुस्तकालय र नेपालमा जलवायु न्यायमा सक्रिय संस्था साथसाथै फाउण्डेशनले आयोजना गरेको हिमाल, पर्यावरण संरक्षणका चुनौति र सञ्चारको भूमिका विषयमा अन्तरक्रिया कार्यक्रममा वातावरणविज्ञ, सगरमाथा आरोही, सामाजिक अभियन्ता र विभिन्न क्षेत्रमा कार्यरत नेपाली समुदायको सहभागिता थियो। त्यस क्रममा अध्यक्ष बस्नेतले सगरमाथासहित विश्वका १४ वटा उच्च हिमाल कालापहाडमा परिर्वतन हुँदै जानु नेपालको मात्र चिन्ताको विषय नभएको बताए। हिमालमा हिउँ नुहुँदा त्यसको प्रभाव पहाड र तराईमा समेत पर्दा नेपालीहरू बाध्यताले विदेशिनुपरेको अवस्थातर्फ सबै गम्भीर हुनुपर्ने बस्नेतको सुझाव थियो। 'नेपालका हिमश्रृंखलाहरु हाम्रा सम्पदा हुन्। गहना हुन्। यसलाई जोगाउन सकिएन भने नेपाल रित्तिन्छ। नेपाली जुन देशमा रहे पनि आफ्नो जन्मभूमि र भावी पुस्तालाई जोगाउनका लागि विश्वको गहनाका रूपमा रहेका हिमाल जोगाउन जरुरी छ', पर्यावरण अभियन्तासमेत रहेका बस्नेतले भने। उनले अबको पत्रकारिताका एजेण्डा विकास र समृद्धिको हुनुपर्ने, त्यसका लागि जलवायुका मुद्धालाई केन्द्रविन्दुमा राख्नका लागि काउन्सिलले रचनात्मक काम गरिरहेको जानकारी दिए। कार्यक्रममा सगरमाथा आरोहण गर्ने पहिलो दक्षिण एसियाली पत्रकार आङछिरिङ शेर्पाले नेपालको हिमालहरूको अवस्था र जलवायु परिवर्तनको कारण हिमाल र हिमाली समुदायले भोग्नु परेको समस्याहरूको बारेमा बताए। जलवायु परिवर्तनकै कारण हिमालमा हिउँ नदेखिनु हिमालको हिउँ र बरफ पग्लेर हिमनदी मार्फत तालहरू फुट्नाले जनजीवनमा असर पर्न थालेको उनले बताए। कार्यक्रममा सामाजिक अभियन्ता जितमान बस्नेतले पर्यटन विकास भए मात्र नेपालको समुन्नति हुने र त्यसका लागि हिमाल जोगाउने अभियानलाई सबैले साथ दिनुपर्ने बताए। कार्यक्रमका अर्का वक्ता डा कृषि वास्ताकोटीले नेपाल सम्पदा र सुन्दरताका हिसाबले विश्वमै उत्कृष्ट रहेकोले त्यसलाई बचाइरहनु सबैको दायित्व रहेको बताए। कार्यक्रममा एनसिएनसीका अध्यक्ष डाविकास शाक्य, आरम्भ पुस्तकालयका संस्थापक मेघा बस्नेत, डाचिरञ्जिीवी भट्टराई, प्राध्यापक भोजराज गौतम, पेशल पोखरेल, भीमप्रसाद तिमिल्सिना, रामसुन्दर हाडा, एनसिएनसीका पूर्व अध्यक्ष आरपी पौडेल, पर्यटन व्यवसायी सुरज ढकाल, डिंमा पाख्रिन, मोहन न्यौपाने, कल्पना घिमिरे, आरम्भ पुस्तकालयका सदस्य शिव बस्नेतसहितले वातारण जोगाउन निकायले गर्नुपर्ने कामबारे विभिन्न सुझाव राखेका थिए। कार्यक्रममा जलवायु परिवर्तनका कारण नेपालका खुम्बुहिमश्रृंखला, हेलम्बु, मेलम्ची, मनांग, मुस्तांग, डोल्पासहितमा परेको असर समेटेर साथसाथै फाउण्डेशनले बनाएको वृत्तचित्र भ्वाइस् फर क्लाइमेट जस्ट्सि प्रदर्शन गरिएको थियो। उक्त वृत्तचित्रको लेखन, निर्देशन काउन्सिल अध्यक्ष बस्नेतले गरेका हुन्।"
"बाँकेमा आगलागी, ५० लाखको क्षति","नेपालगञ्ज : बाँकेको नरैनापुर गाउँपालिकामा भएको आगलागीबाट रु ५० लाख बराबरको क्षति भएको छ । जिल्ला प्रहरी कार्यालय, बाँकेका निमित्त सूचना अधिकारी तथा प्रहरी निरीक्षक यामबहादुर मल्लका अनुसार आगलागीबाट अन्नपात, लत्ताकपडा, घरमा प्रयोग भएको काठलगायतका सामान जलेर नष्ट भएका छन् । नरैनापुर४ जयरामपुर्वामा मङ्गलबार आगलागीबाट १७ घरगोठ जलेर नष्ट भएका थिए । नरैनापुर गाउँपालिकाका अध्यक्ष इश्तियाक अहमद शाहले पीडित आफन्तको घरमा आश्रय लिएर बसेको जानकारी दिँदै उनीहरुलाई बस्नका लागि प्रबन्ध गर्न लागिएको जानकारी दिए। हरेक वर्ष हिउँदका बेला नरैनापुरका विभिन्न ठाउँमा आगलागीका घटना हुने गरेका छन् ।"
"न बनाउँछन् गतिलो मैदान, न जन्माउँछन् खेलाडी","बुटवल : स्थानीय, प्रदेशहरू र संघीय तीनै तहका सरकारले खेलाडी उत्पादनमा चासो नदेखाएको खेलप्रेमीको गुनासो छ। अरू विकासजस्तै खेलकुद क्षेत्रमा पनि सरकारले वार्षिक नीति, कार्यक्रम र बजेटलाई उच्च प्राथमिकतामा राख्नुपर्ने खेलप्रेमीको आग्रह छ। एक पालिका, एक खेलकुद ग्राम निर्माण गर्ने कार्यक्रम अघि सारे पनि त्यस कार्यक्रम देशका सबै पालिकाहरूमा पुग्न सकेको छैन। हालसम्म २ सय ६४ वटा पालिकाले खेलग्राम निर्माण गर्ने प्रक्रियालाई अघि बढाएका छन्। केही पालिकाले खेलग्राम निर्माण पूरा गरिसकेका छन् तर, मैदानमा खेल्ने खेलाडीको अभावले सुनसान छ। २६४ पालिकामा डेढ अर्ब बजेट सरकारी संयन्त्रबाट गतिला मैदान बनाउने र खेलाडी जन्माउने विषयमा चासो छैन। खेलाडी उत्पादन गर्ने प्रमुख दायित्व स्थानीय सरकारको हो तर काम गरेनन्। विद्यालय तहबाटै युवाहरूलाई खेलकुद क्षेत्रमा अगाडि बढाउनुपर्छ। विधागत प्रतियोगितामार्फत उनीहरूलाई खेलप्रति आकर्षित गराउनुपर्छ। विकास भनेकै सडक र पुलमात्र हो भन्ने भ्रमबाट मुक्त हुनुपर्छ। खेलकुदको विकासले देशलाई विश्वसामु चिनाउन सकिन्छ। खेल क्षेत्रमा राजनीति छिर्यो। बन्दै गरेका क्रिकेट मैदान राजनीति खिचातानीले ओझेलमा परेका छन्। ५ वर्षदेखि ४५ जना युवाहरूलाई निःशुल्क क्रिकेट खेल्न सिकाइरहेका छौं। गंगाराम सुनार, अध्यक्ष, जितगढी रोयल क्रिकेट क्लब रूपन्देही नेपाल सरकार, युवा तथा खेलकुद मन्त्रालयका अनुसार आर्थिक वर्ष २०७६०७७ देखि २०८००८१ सम्म देशभर २ सय ६४ वटा स्थानीय तहमा खेलग्राम निर्माणका लागि कुल १ अर्ब ५२ करोड ४० लाख रुपैयाँ बजेट विनियोजन भएको छ। यसमध्ये कतिले मैदान बनाएका छन् भने कतै अलपत्र छ। संघीय सरकारले नियमित बजेट विनियोजन नगरेपछि केही पालिकाहरूले प्रदेश सरकारसँग बजेट माग गरेका छन्। मन्त्रालयका योजना, अनुगमन तथा विकास सहायता शाखामा कार्यरत शाखा अधिकृत गणेश गुरुङका अनुसार सबैभन्दा धेरै लुम्बिनी प्रदेशका ४७ वटा पालिकामा खेलग्राम निर्माणका लागि मन्त्रालयले कुल ३२ करोड ९२ लाख रुपैयाँ बजेट पाँच वर्षको अवधिमा विनियोजन गरेको छ। ५० प्रतिशत वा सोभन्दा बढी खर्च बेहोर्ने पालिकाहरूलाई मन्त्रालयले बजेट विनियोजन गरेको छ, गुरुङले भने, लागत सहभागिता नजनाउने पालिकाहरूसँग खेलग्राम निर्माणका लागि सम्झौता हुँदैन।उनका अनुसार हालसम्म कोशी प्रदेशमा ४५ वटा पालिकामा खेलग्राम निर्माणका लागि २३ करोड ५७ लाख बजेट विनियोजन भएको छ। मधेस प्रदेशका ३५ वटा पालिकामा १५ करोड ३७ लाख, बागमती प्रदेशका ३८ वटा पालिकामा १९ करोड ९६ लाख, गण्डकी प्रदेशका ३१ वटा पालिकामा १८ करोड ३० लाख रुपैयाँ बजेट विनियोजन गरिएको छ। त्यस्तै, कर्णाली प्रदेशका ३४ वटा पालिकामा २१ करोड ४५ लाख र सुदूरपश्चिमका ३४ वटै पालिकामा २० करोड ८३ लाख रुपैयाँ बजेट खेलग्राम निर्माणका लागि विनियोजन गरिएको छ। खेलाडी उत्पादनमा छैन चासो रूपन्देहीको जितगढी रोयल क्रिकेट क्लबका अध्यक्ष गंगाराम सुनारले खेलकुद क्षेत्रमा सरकारी निकायले गरेको बेवास्ताप्रति चिन्ता व्यक्त गरे। सरकारी संयन्त्रबाट गतिला मैदान बनाउने र खेलाडी जन्माउने विषयमा चासो नदेखाइएको आरोप उनले लगाए। खेलाडी उत्पादन गर्ने प्रमुख दायित्व अहिले स्थानीय सरकारसँग छ, उनले भने, विद्यालय तहबाटै युवालाई खेलकुद क्षेत्रमा अगाडि बढाउनुपर्छ। विधागत प्रतियोगितामार्फत उनीहरूलाई अगाडि बढाउन सकिन्छ। तर, यसप्रति कसैको पनि चासो छैन। उनले विकास भनेकै सडक र पुल निर्माणलाई मात्र नसम्झन सरोकारवाला निकायलाई सुझावसमेत दिए। देशले खेलकुद क्षेत्रमा फड्को मार्न सके त्यसको गरिमा र पहिचान विश्वसामु फैलिने भएकाले यसतर्फ चासो दिन उनले राज्य सञ्चालन गर्ने नेतृत्वलाई सुझाव दिए। बुटवल उपमहानगरपालिका१६ मा निर्माणाधीन अवस्थामा रहेको क्रिकेट मैदान राजनीतिक खिचातानीका कारण अघि बढ्न नसकेको उनले गुनासो गरे। तत्कालीन नगरप्रमुख एमालेका शिवराज सुवेदीको कार्यकालमा मैदान निर्माणको शिलान्यास भए पनि वर्तमान नगरप्रमुख नेपाली कांग्रेसका खेलराज पाण्डेले निर्माणमा चासो नदेखाएको सुनारको गुनासो छ। खेलाडीहरूलाई राज्यले प्रोत्साहन गरेको छैन। प्रतिभाशाली खेलाडीहरू पनि स्वदेशमा भविष्य नदेखेर बिदेसिएका छन्। म पनि भलिबल खेल्दाखेल्दै चार वर्ष विदेशमा काम गरेर फर्केको हुँ। नेपाल फर्किएको पनि १० वर्ष भयो। आएदेखि निरन्तर भलिबल खेल क्षेत्रमा क्रियाशील छु। खेलाडीले जति राम्रो खेलेर गाउँ र देशको नाम चिनाए पनि उनीहरूलाई सेवासुविधा छैन। हौसला छैन। खेलाडी उत्पादन गर्ने र उनीहरूको प्रबद्र्धन गर्ने बारेमा घरदैलोमा पुगेका सरकारले विशेष चासो दिनुपर्छ। राजन कुँवर, अध्यक्ष, गुल्मी जिल्ला भलिबल संघ खेलकुद क्षेत्रमा अनावश्यक राजनीति गर्नु राम्रो होइन, सुनारले भने, अघिल्लो सरकारका पालामा ३९ वटा खेलकुद मैदानहरू पहिचान भएका थिए। ती मैदानको निर्माण र विकासमा पनि अहिलेको पालिका सरकारले चासो देखाएन। जसले कार्यक्रम अघि सारे पनि राम्रा योजनाहरूलाई कार्यान्वयन गर्नुपर्छ। उनले लुम्बिनी क्षेत्रको खेलकुदमा क्रिकेट नै सबैभन्दा बढी खेलिने खेलको रूपमा विकास भइरहेको सुनाए। त्यसबाहेक भलिबल र शारीरिक व्यायामका लागि ब्याडमिन्टन खेलिने गरिएको उनको भनाइ छ। सुनार रूपन्देही क्रिकेट संघको पूर्वसचिवसमेत हुन्। उनले सरकारले गर्ने कामहरू क्लबमार्फत भइरहेको समेत दाबी गरे। पाँच वर्षदेखि विभिन्न जिल्लाबाट बुटवल झरेका र छिमेकी स्थानीय तहका युवाहरूलाई निःशुल्क क्रिकेट खेल्न सिकाइरहेको उनले जानकारी गराए। ४५ जना युवाले जितगढी रोयल क्रिकेट एकेडेमीमार्फत खेल सिकिरहेका छन्। कम्तीमा तीन महिनासम्म क्रिकेट खेल्न अभ्यस्त गराउने उनले बताए। १४ वर्ष माथिका ती युवाहरूले एकेडमीमार्फत प्रत्यक्ष लाभ लिइरहेका छन्। खेलकुद क्षेत्रमा चासो भएका तर अवसर नपाएर अघि बढ्न नसकेका युवालाई एकेडमीले राहत थपिदिएको छ। पालिकाका खेल राष्ट्रपति रनिङ सिल्डमै सीमित खेलकुद क्षेत्रमा स्थानीय सरकारमार्फत सञ्चालन हुने कार्यक्रमहरू राष्ट्रपति रनिङ सिल्डमा मात्र सीमित हुने गरेका छन्। त्यो पनि वर्षको एकपल्ट मात्र सञ्चालन हुने गर्दछ। केही वर्षअघिदेखि यो कार्यक्रम संघीय सरकारले देशभरका पालिकामा एकएक लाख रुपैयाँका दरले बजेट विनियोजन गर्ने गर्दथ्यो। तर, अघिल्लो वर्षदेखि संघले बजेट पठाउन छाडेपछि पालिकाहरूले आफ्नै तरिकाले कार्यक्रम सञ्चालन गर्ने गर्छन्। वार्षिक रूपमा हुने राष्ट्रपति रनिङ सिल्ड प्रतियोगिताबाहेक खेलकुद क्षेत्रमा अन्य कार्यक्रम नहुँदा अपेक्षाकृत यो क्षेत्रले फड्को मार्न नसकेको खेलप्रेमीहरूको दुःखेसो छ। वर्षको एकपटक रनिङ सिल्ड प्रतियोगिता सञ्चालन गर्ने प्यूठानको झिमरुक गाउँपालिकाले यस वर्षदेखि पालिकास्तरमा भलिबल खेलाडी उत्पादन गर्ने सोच बनाएको छ। आठवटै वडामा प्रतियोगिता सञ्चालन गरेर पालिकास्तरकै खेलाडी छनोट गर्ने तयारीमा छौं, पालिकाको सामाजिक विकास शाखामा कार्यरत शिक्षा अधिकृत मोहन बीसीले भने, एक महिनाभित्रमा खेलाडी छनोट गर्ने पालिकाको तयारी छ। उनले पालिकाको खेलकुद मैदान नहुँदा धेरै वर्षदेखि सास्ती पाइरहेको समेत गुनासो गरे। वर्ष वर्षमा हुने रनिङ सिल्ड प्रतियोगितासमेत व्यक्तिको जग्गा भाडामा लिएर सञ्चालन गर्नुपर्ने बाध्यता रहेको उनको भनाइ छ। यस वर्षको प्रतियोगिता भने पालिकाले वडा नम्बर ५ स्थित मैनाकेमा सञ्चालन गरेको थियो। यही ठाउँमा पालिकाले ६ लाख रुपैयाँ खर्चेर मैदान सम्माएको छ। लुम्बिनी प्रदेशहरू सरकारले १५ लाख रुपैयाँ बजेट विनियोजन गरेको बीसीले बताए। पालिकाले झन्डै डेढ करोड बजेट खर्चेर वडा नम्बर ५ स्थित ओखरकोट नेपानेमा निर्माण गरेको खेलकुद मैदान बेवारिसे बनेको छ। पालिकाको केन्द्रभन्दा टाढा भएको र खेलाडीहरूलाई खान बस्नका लागि सुविधा नहुने भन्दै नेपानेमा निर्माण गरिएको खेलमैदानको बजेट बालुवामा पानी हालेजस्तै भएको छ। यहाँ संघीय सरकार र पालिकाको बरावरी लागत साझेदारीमा मैदान बनाइएको थियो। प्रशस्त सम्भावना भएर पनि दिहाल्ना खेलकुद मैदान ओझेलमा परेको छ। यसलाई लालीगुराँस क्रिकेट रंगशाला बनाउने गरी जोडबल गरेका छौं। जनप्रतिनिधि र राज्यको साथ नपाउँदा सोचेअनुसार काम हुन सकेन। यस क्षेत्रलाई खेलकुद पर्यटनको रूपमा विकास गर्ने गरी योजना बनाउनुपर्छ। राज्यले लगानी गर्ने हो भने देशकै नमुना खेलमैदान बनाउन सकिन्छ। यो मैदान समुन्द्री सतहदेखि २ हजार २ सय मिटर उचाइमा छ। चारैतिर लालीगुराँसले घेरेको छ। धौलागिरि, माछापुच्छ्रे र जलजला हिमशृंखलाहरू नजिकबाट नियाल्न सकिन्छ। ६२ रोपनी क्षेत्रफलको गौचरन जग्गामा खेलमैदान फैलिएको छ। गोविन्द गिरी, अध्यक्ष, दिहाल्ना खेलकुद पर्यटन विकास कार्यक्रम, प्यूठान झिमरुक८ स्थित दिहाल्ना चौरमा लालीगुराँस रंगशाला निर्माण गर्ने गरी योजना अघि बढे पनि त्यसले मूर्तरूप पाएको छैन। चारैतिर लालीगुराँसले रंगिएको र बीचमा विशाल खेलमैदान रहेको दिहाल्नामा पनि गाउँपालिकाले अपायक परेको भन्दै यसलाई पालिकास्तरको मैदानको रूपमा अघि बढाएको छैन। गुल्मीको मदाने गाउँपालिकाले तीन वर्षदेखि निरन्तर अध्यक्ष कप भलिबल प्रतियोगिता सञ्चालन गर्दै आइरहेको छ। गाउँपालिका शिक्षा शाखा प्रमुख नारायणप्रसाद पन्थी प्रतियोगितालाई विद्यालय तहबाटै सञ्चालन गर्नुपर्ने बताउँछन्। भलिबलमा मदाने गाउँपालिका यस क्षेत्रकै सम्भावना बोकेको ठाउँ हो, पन्थीले भने, केही खेलाडीहरू राष्ट्रियस्तरका पनि छन्। उनले पालिकाको वडा नम्बर ७ स्थित कुडाचौर भनभनेमा निर्माणाधीन अवस्थामा रहेको खेलमैदान अझै पूर्ण नभएको जानकारी गराए। वार्षिक रूपमा पाँच लाख रुपैयाँ बजेट विनियोजन गरेर अध्यक्ष कप प्रतियोगिता सञ्चालन गर्ने र भलिबलप्रति युवाहरूको आकर्षण बढाउने गरिएको पन्थीले सुनाए। खेलकुदलाई प्रोत्साहन गर्नुपर्छ राष्ट्रिय खेलकुद परिषद्का उपाध्यक्ष धु्रव आचार्यले खेलकुद क्षेत्रलाई राज्यले प्रोत्साहन गर्नुपर्ने बताए। राष्ट्रिय र अन्तर्राष्ट्रिय स्तरका खेद मैदानदेखि खेलाडीलाई प्रोत्साहन गर्ने कार्यक्रम परिषद्मार्फत हुने गरेको बताउँदै उनले स्थानीय स्तरका नवप्रतिभाशाली खेलाडीहरूलाई पालिका र प्रदेशहरू सरकारले सहयोग गर्न उनले आग्रह गरे। उनले राष्ट्रियस्तरका खेलाडीहरूको प्रतिभालाई उजागर गर्न परिषद्ले सहयोग गरिरहेको समेत बताए। खेल क्षेत्रलाई राज्यले प्रोत्साहन गर्नुपर्छ। राष्ट्रिय र अन्तर्राष्ट्रिय स्तरका खेद मैदानदेखि खेलाडीलाई प्रोत्साहन गर्ने काम परिषद्बाट हुन्छ। स्थानीय स्तरका नवप्रतिभाशाली खेलाडीहरूलाई पालिका र प्रदेश सरकारले सहयोग गर्छ। विषयगत मन्त्रालय र सरकारलाई खेलकुद क्षेत्रलाई विशेष प्राथमिकता दिएर बजेट विनियोजन गर्न आग्रह गरेका छौं। खेलकुद क्षेत्रमा निर्माण गरिने ठूला भौतिक संरचनाहरूलाई छिटो पूरा गर्ने गरी राज्यले ध्यान दिनुपर्छ। सूचीमा ६३ वटा खेलहरू सूचीकृत भए पनि हाल २८ वटा राष्ट्रिय खेलहरू सञ्चालन भइरहेका छन्।, ध्रुव आचार्य, उपाध्यक्ष, राष्ट्रिय खेलकुद परिषद् अहिले बजेट निर्माणको क्रममा संघीय सरकार छ, आचार्यले भने, विषयगत मन्त्रालय र सरकारलाई खेलकुद क्षेत्रलाई विशेष प्राथमिकता दिएर बजेट विनियोजन गर्न आग्रह गरेका छौं। खेलकुद प्रतियोगितालाई प्राथमिकता दिने गरी योजना ल्याउनसमेत पहल भइरहेको उनले जानकारी गराए। खेलकुद क्षेत्रमा निर्माण गरिने ठूला भौतिक संरचनाहरूलाई छिटो पूरा गर्ने गरी राज्यले ध्यान दिनुपर्नेमा समेत उनले सुझाव दिए। उनले सूचीमा ६३ वटा खेलहरू सूचीकृत भए पनि हाल २८ वटा राष्ट्रिय खेलहरू सञ्चालन भइरहेको जानकारी गराए। सम्भावना भएर पनि ओझेलमा पर्यो प्यूठानको गौमुखी, झिमरुक र नौबहिनी गाउँपालिकाको संगमस्थलमा रहेको दिहाल्ना खेलकुद मैदान प्रशस्त सम्भावना भएर पनि ओझेलमा परेको छ। दिहाल्ना खेलकुद पर्यटन विकास कार्यक्रमका अध्यक्ष एवं सामाजिक अगुवा गोविन्द गिरीका अनुसार यस मैदानलाई लालीगुराँस क्रिकेट रंगशाला बनाउने गरी जोडबल भइरहेको छ। तर, जनप्रतिनिधि र राज्यको साथ नपाउँदा सोचेअनुसार काम गर्न नसकिएको गुनासो छ। यस क्षेत्रलाई खेलकुद पर्यटनको रूपमा विकास गर्नेगरी योजना बनाउनुपर्ने छ, गिरीले भने, अहिलेसम्म डीपीआर बनाउन सकिएको छैन। राज्यले लगानी गर्ने हो भने देशकै नमुना खेलमैदान बनाउन सकिन्छ। यो मैदान समुन्द्री सतहदेखि २ हजार २ सय मिटर उचाइमा छ। चारैतिर लालीगुराँसले घेरेको छ। धौलागिरि, माछापुच्छ्रे र जलजला हिमशृंखलाहरू नजिकबाट नियाल्न सकिन्छ। छिमेकी जिल्ला गुल्मी, अर्घाखाँची, बागलुङ, रोल्पा र म्याग्दी जिल्लाको समेत दृश्यालोकन गर्न सकिन्छ। यस खेलमैदान ६२ रोपनी क्षेत्रफलको गौचरन जग्गामा फैलिएको छ। खेलाडी पलायन हुँदै गए, प्रोत्साहन भएन गुल्मी जिल्ला भलिबल संघका अध्यक्ष एवं लेभल वानका कोच राजन कुँवरले खेलाडीहरूलाई राज्यले प्रोत्साहन नगरेको गुनासो गरे। प्रतिभाशाली खेलाडीहरू पनि स्वदेशमा भविष्य नदेखेर दिन प्रतिदिन बिदेसिनुपर्ने बाध्यता रहेको उनले दुःखेसो गरे। म पनि भलिबल खेल्दाखेल्दै चार वर्ष विदेशमा काम गरेर फर्केको हुँ, उनले भने, नेपाल फर्किएको १० वर्ष भयो। आएदेखि निरन्तर भलिबल खेल क्षेत्रमा क्रियाशील छु। उनले गुल्मीसहित पाल्पा, नवलपरासी र रूपन्देहीमा प्रतिभाशाली भलिबल खेलाडीहरू रहेको जानकारी गराए। सत्यवती गाउँपालिका गुल्मीका लेसमन राहादी र मुसीकोट नगरपालिकाका सागर रसौलीले भर्खरै श्रीलंकाको कावामा भएको अन्डर टान्टी खेलमा नेपालबाट प्रतिनिधित्व गरेर आएको उनले जानकारी गराए। नेपाल पुलिस क्लबका कोच चन्द्र कुँवर र गुल्मी चन्द्रकोटका हरि थापा पनि राष्ट्रिय खेलाडी हुन्। देवदहका प्रताप खवास पनि लुम्बिनी प्रदेशहरूबाट प्रतिनिधित्व गर्ने भलिबलका राष्ट्रिय खेलाडी हुन्। खेलाडी जति राम्रो खेलेर गाउँ र देशको नाम चिनाए पनि उनीहरूलाई सेवासुविधा छैन। हौसला छैन, कुँवरले भने, बाध्यताले खेलाडीहरू बिदेसिन बाध्य हुन्छन्। तर, उनीहरूले विदेशमा पुगेर पनि खेलमा गाउँठाउँको नाम राखेका हुन्छन्। खेलाडी उत्पादन गर्ने र उनीहरूको प्रबद्र्धन गर्ने बारेमा घरदैलोमा पुगेका सरकारले विशेष चासो राखिदिन उनले सुझावसमेत दिए। रूपन्देहीका क्रिकेट खेलाडी विशाल भुसालले पनि खेलाडीहरूलाई हौसला दिने गरी राज्यले काम नगरेको दुःखेसो पोखे। क्लबको सहयोगले अहिलेसम्म खेल खेलिरहेका छौं, भुसालले भने, राम्रोसँग खेल्ने मैदान छैनन्। मैदान भएकामा पनि राम्रा पिच छैनन्। उनी अन्डर नाइन्टिन खेल खेलिरहेका छन्। १८ वर्षीय भुसाल विगत पाँच वर्षदेखि निरन्तर क्रिकेट खेलिरहेका छन्। अनुशासित रूपमा खेल्ने खेलाडीहरूको भविष्य राम्रो भएको सुनाउँदै उनले त्यसका लागि सरकारले पनि साथ दिनुपर्नेमा सुझाव दिए। भुसाललाई जितगढी रोयल क्रिकेट एकेडमी बुटवलले साथ दिइरहेको छ। सन् २०२२ मा कीर्तिपुर खेल मैदानमा भएको अन्डर नाइन्टिन खेलमा उनको टिम दोस्रो भएको थियो।"
फेरि बल्झियो बारपाक र लाप्राकको सीमा विवाद,"गोरखा : लामो समयदेखि भुसको आगोझैं सुषुप्त रहेको बारपाक र लाप्राकबीचको सीमा विवाद फेरि बल्झिएको छ। धार्चे४ लाप्राकले आफ्नो क्षेत्र प्रवेश गर्ने स्थल गुप्सीभन्ज्याङमा प्रवेशद्वार बनाउन लाग्दा बारपाकले अवरोध गरेपछि विवाद सतहमा आएको हो। लाप्राकको हिमाली आमा समूहले प्रवेशद्वार निर्माणका लागि जग खनेपछि बारपाकका बासिन्दाले जेसीबी लगाएर पुरिदिएका छन्। गुप्सीभन्ज्याङबाट यताको पानीढलो लाप्राकीको, उताको पानीढलो बारपाकीको भनेर बूढापाकाले भन्दै आएका थिए। त्यसैले हिमाली आमा समूहले साँधमा लाप्राकीलाई पनि हुने, बारपाकीलाई पनि हुने गरी गेट बनाउन लागेको थियो, धार्चे४ का वडाध्यक्ष किसान गुरुङले भने, तर बारपाकका मान्छेले रातारात आएर डोजर लाएर खाल्डो पुरिदिए। द्विपक्षीय सहमति जुटाएर काम गर्न खोज्दा पनि बारपाक पक्षले अनिर्णयको बन्दी बनाएर असहज परिस्थिति सिर्जना गरिदिएको उनको आरोप छ। सहमति जुटाउन आमा समूहले पटकपटक आग्रह गर्दा पनि बारपाक पक्षले आलटाल गरिरहेकाले जग खन्न सुरु गरेको आमा समूहकी अध्यक्ष स्मृति गुरुङको भनाइ छ। यो आर्थिक वर्षभित्र गेट बनाउन पालिकाको सात लाखको बजेट थियो। ढिला गर्दा बजेट फ्रिज होला भन्ने चिन्ताले काम छिटो थाल्नुपर्ने थियो, अध्यक्ष गुरुङले भनिन्, गिटी, बालुवा, रड, सिमेन्ट किनेर लगिसकेका थियौं। त्यसैले आमा समूहले बारम्बार छलफल गरी सहमति जुटाउन धेरै पहल गयो। तर, हाम्रो अनुरोधलाई बेवास्ता गरी टुंगोमा पुग्न आलटाल गरिरहेकाले महिला समूहले हतार गरी काम सुरु गरेको हो। तर, रातारात डोजर ल्याएर जग पुरेको भन्दै उनले चिन्ता व्यक्त गरिन्। बारपाक सुलिकोट गाउँपालिका १ का वडाध्यक्ष धनबहादुर घलेको मत भने फरक छ। सहमति जुटाएर मात्र काम अघि बढाउन आग्रह गर्दागर्दै जबर्जस्ती काम सुरु गरेकाले पुर्न बाध्य भएको उनको तर्क छ। गेट बनाउँदा पर्यटक आकर्षित हुन्छन्। एउटा गेट चाहिन्छ भन्ने पक्षमा हामी पनि हौं, घलेले भने, तर दुई पक्षबीच सहमति जुटाएर मात्र गरौं भन्दाभन्दै उहाँहरूले हतार गरेर काम सुरु गर्नुभयो। त्यसमा गाउँलेले चित्त बुझाउने ठाउँ नै थिएन। हाम्रो जमिन प्रयोग गरेर बनाएकाले गाउँलेहरू पुर्न बाध्य भएका हुन्। भकारी चौताराभन्दा उतापट्टि लाप्राकतर्फ गेट बनाउन आग्रह गर्दागर्दै जबर्जस्ती सोभन्दा यता बारपाकतर्फ गेट बनाउन लागेकाले भत्काउन बाध्य भएको घलेले बताए। विवाद बढेपछि आमा समूहले जिल्ला प्रशासन कार्यालय गोरखामा सहजीकरण गरिदिन माग गरेको छ। सोमबार प्रमुख जिल्ला अधिकारीलाई पत्र लेख्दै सहजीकरण गरिदिन अनुरोध गरेको हो। यसअघि वर्षौंदेखि यी दुई गाउँका बीच धेरै ठाउँमा सीमासम्बन्धी विवाद हुने गरेको छ। विज्ञहरूको प्रयोग गरी विवादको स्थायी समाधान नहुँदा बेलाबेला सिमानामा अप्रिय घटना पनि हुने गरेका थिए।"
गैरसरकारी संस्थाको बेथिति रोक,"गैरसरकारी संस्था नेपालको शासकीय संरचनाको एउटा महत्वपूर्ण साझेदार हो । नाफारहित, स्वयंसेवी भावना, विपन्न र पछाडि परेका वर्गको समुत्थान गर्ने उद्देश्यले गैरसरकारी संस्थाहरूको स्थापना हुन्छन् । सरकारी तवरबाट हुन नसकेका कैयौं सामाजिक कार्य यस्तै संस्थाहरूबाट भइरहेका उदाहरण छन् । समाजसेवाको नाममा गैरसरकारी संस्थाहरू सञ्चालन भइरहेका भए पनि कतिपय संस्थामा पारदर्शिता, सुशासन र समावेशिताको अभाव देखिन्छ । सुर्खेतको कोपिला भ्याली सेवा समाजमा देखिएको नातावादको प्रकरणले यसैको ज्वलन्त उदाहरण प्रस्तुत गरेको छ । कोपिला भ्याली बालगृहमा कार्यरत ललिताकुमारी रानाको निष्कासन र पवनकुमारी विकलाई जागिर नदिई प्रबन्ध निर्देशक टोपबहादुर मल्लकी भतिजी चन्द्रिका सिंहलाई प्राथमिकता दिइएको घटनाले संस्थामा व्याप्त नातावाद र पक्षपात उजागर भएको छ । जब कुनै संस्थाले योग्यताभन्दा साइनो सम्बन्धलाई प्रमुखता दिन्छ, तब त्यसले संस्थाको नैतिक धरातल खस्काउँदै लैजान्छ । समाजसेवाको नाममा सञ्चालित कोपिला भ्याली सेवा समाजले गरिब, असहाय र विपन्न वर्गका लागि काम गर्ने दाबी गर्छ । तर, संस्थाका महत्वपूर्ण पदमा मल्ल परिवारका ४४ सदस्य कार्यरत हुनु आफैंमा नातावादको ज्वलन्त उदाहरण हो । यस्तो संस्थामा बाहिरी योग्य उम्मेदवारलाई अवसर नदिई आफ्ना परिवारजनलाई मात्र रोजगारी प्रदान गरिनु समाजसेवा होइन, निजी जागिर केन्द्र बनाउनु हो । यस घटनाले नेपालको गैरसरकारी क्षेत्रको सुशासनप्रति पनि गम्भीर प्रश्न उठाएको छ । विदेशी सहयोग प्राप्त संस्थाहरूमा यस्तो बेथिति हुनु दुःखद् पक्ष हो । यो केवल एउटा संस्थामा सीमित विषय होइन, नेपालका धेरै गैरसरकारी संस्थामा यस्तै समस्या व्याप्त छ । यी संस्थाहरूले पारदर्शिता कायम नगर्ने हो भने समाजमा उनीहरूप्रति विश्वास घट्दै जानेछ । गैरसरकारी संस्थाहरूको क्रियाकलापलाई मर्यादित, व्यवस्थित, सुशासनयुक्त बनाउन सामाजिक संघसंस्थाको आचारसंहिता २०६२ जारी भए पनि उलंघनको अनुमगन प्रभावकारी हुन सकेको छैन । युएसएआईडीको क्रियाकलाप अपारदर्शी भएको भन्दै अमेरिकाले बजेट कटौती गरेको सन्दर्भ सेलाएको छैन । यस्तै गतिविधिबाट नै सिंगो गैरसरकारी संस्थाप्रतिको विश्वास टुटेको छ । नातावाद, कृपावाद र अपारदर्र्शी व्यवस्थापनले कुनै पनि संस्थाको दीर्घकालीन अस्तित्व सुनिश्चित गर्न सक्दैन । समावेशिता, प्रतिस्पर्धात्मकता र पारदर्शिता कायम नगर्ने हो भने संस्थाहरू आफ्नै बोझले ध्वस्त हुनेछन् । सरकार, नियमनकारी निकाय र दातृसंस्थाहरूले यस्ता संस्थाहरूको कडाइका साथ अनुगमन गर्नुपर्छ । यस घटनाले संस्थागत सुधार र गैरसरकारी क्षेत्रको निगरानी बढाउनु आवश्यक रहेको देखाएको छ । योग्य र सक्षम व्यक्तिलाई अवसर दिने प्रणाली विकास नगरेसम्म यस्ता संस्थाले समाजमा सकारात्मक परिवर्तन ल्याउन सक्दैनन् । कोपिला भ्याली सेवा समाज जस्ता संस्थाले आत्मसमीक्षा गर्दै सुशासनको मापदण्ड स्थापित गर्नुपर्छ । अन्यथा, समाजसेवाको खोल ओढेर गरिने यस्ता कृयाकलापले दाताहरूको विश्वास गुम्नेमात्र होइन, वास्तविक लाभार्थीहरू अन्यायमा पर्ने क्रम जारी रहने छ । सरकारले पनि गैरसरकारी संस्थाहरूको कडाइका साथ नियमन गर्नुपर्छ । आर्थिक पारदर्शिता कायम गर्नेगरी नीति तर्जुमा गर्नुपर्छ ।"
