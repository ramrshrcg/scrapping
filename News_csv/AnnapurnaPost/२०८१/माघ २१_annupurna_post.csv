शीर्षक,विवरण
घाँटी थिचेर चाँदनीको हत्या गरिएको आशंका,"विराटनगर : विराटनगरमा १४ वर्षीया चाँदनी यादवको हत्या घाँटी थिचेर गरिएको हुनसक्ने आशंका गरिएको छ। हत्या गरेर गाडेको शव गत शुक्रबार फेला पारेको प्रहरीले उनलाई कसरी मारियो भनेर हालसम्म पत्ता लगाउन सकिरहेको छैन। हत्यामा बाबुआमादेखि मावली परिवारसम्म संलग्न रहेको प्रहरीले यकिन गरेको छ। तर, कसरी मारियो भनेर यकिन हुन सकेको छैन। प्रहरीले हत्यामा संलग्न भनेर चाँदनीका बुवा भारत बिहारको छपरा जिल्ला घर भएका अन्दाजी ४० वर्षीय लालमन राय यादव, आमा ३९ वर्षीया राजकुमारी राय यादव, मावली हजुरबुवा ५५ वर्षीय सरयुग मण्डल, हजुरआमा ५३ वर्षीया बतासी मण्डल, मामा ३५ वर्षीय रामबाबु मण्डल र माइजू जानकीदेवी मण्डलमाथि अनुसन्धान गरिरहेको छ। प्रहरीले उनीहरुकै मिलेमतो र संलग्नतामा चाँदनीको हत्या गरिएको निष्कर्ष निकालेको छ। हत्यामा संलग्न भनिएकाविरुद्ध कर्तव्य ज्यान मुद्दा चलाउन प्रहरीले अदालतबाट आइतबार म्याद थप गरेर अनुसन्धानको थप प्रक्रिया अघि बढाएको। मोरङ प्रहरीका प्रवक्ता डीएसपी वेदप्रकाश जोशीले चाँदनीको हत्या यसरी नै गरियो भनेर प्रष्ट हुन बाँकी रहेको जानकारी दिए। पक्राउ परेकाहरुले हत्याका बारेमा प्रष्ट कुरा बताइसकेका छैनन्। घटनाका बारेमा बोल्नै चाहँदैनन्, उनले भने, हामीले निरन्तर सोधपुछ गर्दै थप अनुसन्धान गरिरहेका छौं। केही दिनमा यथार्थ आउला। उनका अनुसार पक्राउ परेकाहरुले घटनाका बारेमा खुलाउन नचाहे पनि कुटपिट गरेर हत्या गरेजस्तो देखिँदैन। घाँटी थिचेर बालिकाको हत्या गरिएको हुनसक्ने आशंका रहेको उनले बताए। घाँटी थिचेर श्वासप्रश्वासमा अवरोध पुर्याइ हत्या गरिएको हुनसक्ने देखिन्छ। अहिलेसम्मको अनुसन्धानले कुटपिट गरेर हत्या गरेजस्तो देखिँदैन। शरीरका अंगमा नीलडाम र चोटपटक छैन। सडेर दुर्गन्धित भइसकेको शव फेला परेकाले पनि हत्या कसरी भयो भनेर यकिन गर्न गाह्रो भयो, डीएसपी जोशी भन्छन्। उनले घटना कसरी गराइयो भनेर यकिन गर्न प्रहरीले पोस्टमार्टम रिपोर्ट पर्खिरहेको बताए। केही दिनभित्रमा पोस्टमार्टम रिपोर्ट आएपछि धेरै कुरा प्रष्ट हुन्छ। हत्या गरिएको कुरामा दुईमत भएन। मारिसकेपछि शव गाडिएकै हो। तर, हत्यामा संलग्नले भने अहिलेसम्म कुरा लुकाइरहेका छन्, उनले भने। भारत घर भएकी चाँदनीको उतै एक युवकसँग प्रेम सम्बन्ध रहेको प्रहरीले पत्ता लगाएको छ। प्रेम सम्बन्ध छुटाउन भनेर बाबु लालमन र आमा राजकुमारीले विराटनगर महानगरपालिका५ विशालचोकको कलेर्वा टोलस्थित मामाघर ल्याएका थिए। तर, चाँदनीले त्यो व्यक्तिलाई छाड्न नसक्ने अडान लिइन्। अहिलेसम्म प्राप्त प्रमाणले विवाद बढ्दै गएपछि बाबुआमाकै मिलेमतोमा मावली परिवारसमेतले घाँटी थिचेर हत्या गरी खाल्डो खनेर शव व्यवस्थापन गरेजस्तो देखिने डीएसपी जोशीले बताए। उनले घटना भएको दिनको सीडीआर (कल डिटेल्स रेकर्ड)को पनि अध्ययन भइरहेको बताए। त्यो दिन कसको कोकोसँग कुरा भएको रहेछ भनेर सीडीआरको अध्ययन पनि गरिरहेका छौं। घटनामा अरुको संलग्नता छ कि छैन भनेर थप अनुसन्धानपछि पत्ता लाग्छ, उनले भने। कोशी अस्पतालमा पोस्टमार्टम गरेर शव सोमबार आफन्तलाई बुझाइएको प्रहरीले जनाएको छ। चाँदनीका बाबु लालमन र आमा राजकुमारीलाई प्रहरीले आइतबार पक्राउ गरेको थियो। मावली परिवारका अन्य ४ जना त्यसअघि नै पक्राउ परेका थिए। हत्यापछि मामाघर नजिकै खाल्डोमा गाडेको अवस्थामा गत शुक्रबार चाँदनीको शव फेला परेको हो। जोशीले माघ ११ गतेतिर हत्या भएको हुनसक्ने बताए। प्रहरीका अनुसार मामाघरदेखि १ सय २५ फिट दक्षिणमा खनिएको ४ फिट गहिरो खाल्डोबाट सडेर दुर्गन्धित भएको अवस्थामा शरीरका कपडासहितको शव निकालिएको थियो। घटनाको थप प्रमाण संकलन भइरहेको जोशीले बताए।"
४६ औं हाङथुम कप फुटबल प्रतियोगितामा सुनसरीको विजयी सुरुवात,"सङ्खुवासभा : सङ्खुवासभाको मादी नगरपालिका३ मुलखर्कमा ४६ औं आमन्त्रित हाङथुम कप पुरुष फुटबल प्रतियोगिता सुरु भएको छ। आज भएको उद्घाटन खेलमा मिरमिरे युवा क्लब तमाफोकलाई हराउँदै सिर्जना युवा क्लब सुनसरीले विजयी सुरुवात गरेको हो। हाङथुम क्लबको आयोजनामा २०३५ सालदेखि निरन्तर फुटबल प्रतियोगिता गर्दै आएको छ। प्रतियोगिताको उद्घाटन खेलमा सिर्जना युवा क्लबले ३१ गोल अन्तरले मिरमिरेलाई पराजित गर्दै विजयी सुरुवात गरेको हो। त्यस्तैगरी आज भएको कर्मचारी भर्सज भेट्रान बीच भएको मैत्रीपूर्ण खेल भएको छ। कर्मचारी भर्सज भेट्रान बीच भएको मैत्रीपूर्ण खेलमा शून्यका विरुद्ध २ गोल अन्तरले कर्मचारी टिम विजयी भएको छ। प्रतियोगिताको दोस्रो दिनको पहिलो खेल रामेछापको लिखु भुजि रामेछाप युवा क्लब र आयोजक हाङथुम क्लब बीच प्रतिस्पर्धा हुनेछ। हाङथुम कप पुरुष फुटबल प्रतियोगितामा कोशी प्रदेशका विभिन्न ८ वटा टिमको सहभागी रहेको हाङथुम क्लबका अध्यक्ष असिम जिमीले बताए। प्रतियोगितामा सिर्जना युवा क्लब धरान, लिखु भुजि रामेछाप युवा क्लब रामेछाप, डाडाँ बजार युवा क्लब धनकुटा, चुलाचुली स्पोटिङ क्लब झापा र सङ्खुवासभाका न्यू युवा क्लब आँखीभूई, मिरमिरे युवा क्लब तामाफोक, एभान्स क्लब मानेभञ्याङ, आयोजक हाङथुम क्लबको सहभागिता जनाएका आयोजकले जनाएको छ। प्रतियोगिताको विजयी टिमलाई नगद दुई लाख २० हजार २ सय २२ रुपैयाँ ट्रफी, मेडल प्रमाणपत्रले सम्मान गरिने छ भने उपविजेतालाई नगद एक लाख १० हजार १ सय ११ रुपैयाँ सहित ट्रफी, मेडल प्रमाणपत्रले सम्मान गरिने प्रतियोगितामा विभिन्न विधामा समेत नगद र ट्रफीले सम्मान गरिने आयोजकले जनाएको छ। हाङथुम क्लबले फुटबल खेलको विकास, आधुनिकीकरण र खेलाडीको व्यवसायीकरण गर्ने उद्देश्यले मादी ३ स्थित मुलखर्क स्थित खेलमैदानमा सुरु भएको प्रतियोगिता माघ २६ सम्म सञ्चालन हुनेछ।"
शिक्षालाई पहिलो प्राथमिकतामा राखेर लगानी गर्न सरकार प्रतिबद्ध छ: शिक्षामन्त्री,"नुवाकोट : शिक्षा, विज्ञान तथा प्रविधिमन्त्री विद्या भट्टराईले शिक्षालाई पहिलो प्राथमिकतामा राखेर लगानी गर्न सरकार प्रतिबद्ध रहेको बताएकी छन्। नुवाकोटको विदुरमा प्रेस चौतारी नेपालले गरेको पत्रकार सम्मेलनमा शिक्षामन्त्री भट्टराईले शैक्षिक गुणस्तर अभिवृद्धि गर्न आवश्यक रहेको बताइन्। उनले यसका लागि अहिलेको लगानी पर्याप्त नभएको स्वीकार गरिन्। अहिले शिक्षामा १० प्रतिशत मात्र सरकारको लगानी छ, यसलाई बढाउनुपर्छ, संघीय, प्रदेश र स्थानीय सरकार तीनै तहबाट शिक्षामा कति लगानी गर्ने भन्ने पनि सुनिश्चित गर्नुपर्छ, मन्त्री भट्टराईले भनिन्। शिक्षालाई थप गुणस्तरीय बनाउन सरकारले लगानी बढाउनुपर्ने बेला आएको जनाउँदै मन्त्री भट्टराईले सामुदायिक विद्यालयको शैक्षिक स्तरोन्नतिका लागि समुदाय सचेत र जागरूक हुनुपर्नेमा जोड दिइन् नेपालका कतिपय स्थानमा विद्यार्थी संख्या घटेर विद्यालयमा भवन मात्रै बाँकी रहेको प्रसंगमा मन्त्री भट्टराईले समस्या देखिएको क्षेत्रको स्थानीय तहले जिम्मेवारी लिनुपर्ने बताइन्।"
औषधि पसललाई ४५ हजार जरिवाना,रुकुम पूर्व : रुकुम पुर्वको सिस्ने गाउँपालिका वडा नम्बर ५ र ६ मा रहेका औषधि पसलहरूको अनुगमन गरिएको छ। सोमबार औषधि व्यवसायहरूले कानुन विपरीत औषधि बिक्री गरेको गुनासो आएपछि सहायक प्रमुख जिल्ला अधिकारी जीवन कुमार खड्काको नेतृत्वमा रुकुमकोट बजारमा रहेका औषधि पसलहरूको अनुगमन गरिएको हो। सिस्ने गाउँपालिका वडा नम्बर ५ र ६ मा रहेका ६ वटा निजी औषधि पसलमा अनुगमन गरिएको छ। जसमा ६ वटा निजी औषधि पसल मध्य ४ वटा औषधि पसलमा कानुन विपरीत कारोबार गरेको पाइएकाले उपभोक्ता संरक्षण ऐन २०७५ बमोजिम ४५ हजार जरिवाना गरिएको बजार अनुगमन समितिका संयोजक तथा सहायक प्रमुख जिल्ला अधिकारी खड्काले बताए।
चितवनमा प्रिमियम र स्मार्ट नामी सार्वजनिक,"चितवन : नेपालमा डोङफेङ ईभीको आधिकारिक वितरक एमएडब्ल्यू वृद्धिले बागमती प्रदेशको चितवनमा आफ्नो प्रिमियम र स्मार्ट ईभी नामी सार्वजनिक गरेको छ। आइतबार आयोजित लन्च कार्यक्रममा उपस्थित चेम्बर अफ कमर्स एन्ड इन्डस्ट्रीका अध्यक्ष सुमन श्रेष्ठ, युरो अटोमोटिभका प्रबन्ध निर्देशक कपिल सागर कर्माचार्य, एमएडब्ल्यू वृद्धि मोटर्सका बिजनेस हेड प्रशन्न पन्त र एमएडब्ल्यू वृद्धि मोटर्सका बिक्री प्रमुख राजेन्द्र सिग्देल, रतनानगर चेम्बर अफ कमर्स एन्ड इन्डस्ट्रीका अध्यक्ष शंखर गिरी, काडाका अध्यक्ष राजन पिया, चेम्बर अफ कमर्स एन्ड इन्डस्ट्री चितवनका अध्यक्ष गोपाल भट्टराईले संयुक्त रूपमा नामी ईभी सार्वजनिक गरेका हुन्। आफ्नो सेगमेन्टमा सबैभन्दा विलासी र इन्टेलिजेन्ट कार नामी ईभी चितवन बजारमा नयाँ बेन्चमार्क स्थापित गर्न तयार छ। ह्याचब्याकको रूपमा वर्गीकृत भए पनि यसको आकार प्रतिस्पर्धीहरूको तुलनामा ठूलो रहेको छ। यसको आयाम र चौडाइ यसका प्रतिस्पर्धीहरू भन्दा बढी छ र यसमा धेरै सेगमेन्टफर्स्ट र सेगमेन्टउत्कृष्ट प्रविधिहरू उपलब्ध छन्। कार्यक्रममा एमएडब्लू वृद्धि मोटर्सका बिजनेस हेड प्रशन्न पन्तले नामी ईभीले देशभरका ग्राहकहरूबाट व्यापक स्वीकारोक्ति र प्रशंसा पाइरहेको बताउँदै खुशी व्यक्त गरे। साथै, उनले खरिद निर्णय गर्नु अघि ब्रान्डको विरासत र नेपालमा वितरकको विश्वसनीयता बुझ्नु पर्नेमा जोड दिए। चेम्बर अफ कमर्स चितवनका अध्यक्ष सुमन श्रेष्ठले यो भरपर्दो ब्रान्डको शुभारम्भका लागि बधाई र शुभकामना व्यक्त गरे। सेगमेन्टफर्स्ट सुविधाहरूले भरिएको नामी नामी ईभीले आफ्नो सेगमेन्टमा विलासिता र बुद्धिमत्ताको नयाँ मानक स्थापित गरेको छ। यसको आकर्षक डिजाइनमा विलासी भित्री भाग र उन्नत स्मार्ट प्रविधि निर्बाध रूपमा एकीकृत गरिएको छ। यसमा वेलकम सिट, मेमोरी सिट, फ्रेमलेस ढोका, फ्लश ढोका ह्यान्डलहरू, अटो पार्किङ र टेबलटप सहितको यात्रु ड्रएरजस्ता सेगमेन्टफर्स्ट आविष्कारहरू रहेका छन्। ईभी उत्साहीहरूका लागि उपयोगी यो भविष्यवादी ह्याचब्याक नामी ईवान, नामी ईटू र नामी ईथ्री गरी तीन भेरियन्टहरूमा उपलब्ध छ जसको मूल्य ३०२४ लाखदेखि ३५९९ लाखसम्म रहेको छ। नामीले लेभल २ एडीएएस, भेन्टिलेटेड र हिटेड सिटहरू, १२८ इन्चको टचस्क्रिन इन्फोटेनमेन्ट प्रणाली, १७ इन्चको टायर, १२ अल्ट्रासोनिक रडारहरू सहितको ३६०डिग्री क्यामेरा, अडेप्टिभ क्रूज नियन्त्रण र अटोडिमिङ कार्यक्षमताको साथ स्टारलाइट क्रिस्टल एलईडी हेडल्याम्प जस्ता सेगमेन्टउत्कृष्ट सुविधाहरू प्रदान गर्दछ। थप सुविधाहरूमा प्रोक्जीमिटी लकअनलक, मल्टीकलर एम्बीयन्ट लाइट, वानटच रेस्ट मोडको साथ फ्ल्याटफोल्डिंग फ्रन्ट सिट, बाह्य डिस्चार्ज क्षमता, एक व्यक्तिगत टचस्क्रिन केन्द्रीय कन्सोल र एक विलासी अर्बान इन्टेरियर स्पेस समावेश छन्। चितवनमा सबैभन्दा ठूलो एक्सचेन्ज र टेस्ट ड्राइभ क्याम्प शुभारम्भसँगै ग्राहकहरूमा थप उत्साह भर्न एमएडब्लू वृद्धिले माघ २१ गतेदेखि २३ गतेसम्म भरतपुरको सीएमटी रिसोर्टमा चितवनकै सबैभन्दा ठूलो एक्सचेन्ज र टेस्ट ड्राइभ क्याम्पको आयोजना गर्दैछ जहाँ ग्राहकहरूले यस अवधिमा विभिन्न विशेष अफरहरूको आनन्द लिन सक्नेछन्। यसमा सेरेस र नामी ईभीको खरिदमा नि:शुल्क ७ किलोवाट चार्जर, ट्रेडइनहरूको लागि असाधारण एक्सचेन्ज मूल्य र बोनस एवम् छिटो र सजिलो अनसाइट फाइनान्सिङका विकल्पहरू रहेका छन्। सहभागीहरूले कार्यक्रमभरि नि:शुल्क जलपान सहित प्रत्येक टेस्ट ड्राइभ र सवारी भ्यालुएसनमा उपहारहरू प्राप्त गर्न सक्नेछन्। यो क्याम्प भर्खरै लन्च गरिएको नामी सहित नवीनतम डोङफेङ र सेरेस ईभीहरू अन्वेषण गर्न र चितवनमा भईरहेको विद्युतीय सवारी क्रान्तिमा सामेल भई सीमित अवधिका अफरहरूको फाइदा उठाउन इच्छुकहरूले छुटाउन नहुने कार्यक्रम हो।"
पढाइसँगै सिप सिक्दै गणेशका विद्यार्थी,"भक्तपुर : मध्यपुर थिमी नगरपालिका७ का सुदीप घिसिङ कक्षा ८ मा अध्ययनरत छन्। गाउँमै रहेको गणेश माध्यमिक विद्यालयमा अध्ययनरत उनलाई हाउस वाइरिङमा विशेष रुचि छ। पढाइको अलवा अतिरिक्त क्रियाकलापमा रुचि राख्ने उनलाई विद्यालयले पनि सहयोग गरिरहेको छ। विद्यालयले शुक्रबार व्यवहारिक सिप सिकाउने कार्य गरिरहेको छ। जसको कारण उनी शुक्रबारलाई पर्खिरहेका हुन्छन्। शुक्रबारका लागि चाहिने आवश्यक सामग्री उनले बिहीबार नै तयार गर्छन्। अरू दिनमा भन्दा शुक्रबार भिन्नै कक्षा सञ्चालन हुन्छ। यस दिन विद्यालय जानका लागि चाडै तयार हुन्छु। कतिबेला विद्यालय पुगौ जस्तो लाग्छ, उनले भने। बेला बेलामा घरमा बिजुली बिग्रन्छ। गाउँमा पनि बिजुली बिग्रिरहेको हुन्छ। त्यसबेला उनलाई बिजुली मर्मत गर्न पाए हुन्थ्यो भन्ने लागिरहन्छ। गाउँमा तथा आफ्नै घरमा पनि बिजुली मर्मत गर्न सकियो भने सहज हुन्छ। आफैले मर्मत गर्न सकियो भने यसैबाट आम्दानी पनि गर्न सकिन्छ, उनले भने। कक्षा ९ मा अध्ययनरत छात्रा दिया गिरीलाई पनि प्लम्बिङसम्बन्धी काम गर्न मन छ। घरमा धाराहरू बिग्रँदा अरूको भर पर्नुपर्ने बाध्यता छ। धाराहरू बिग्रँदा लामो समय मिस्त्रीलाई कुर्नुपरेको उनको नमिठो अनुभव छ। विद्यालयमा प्लम्बिङ सम्बन्धी तालिम लिएपछि यस सम्बन्धी काम आफैं गर्ने उनको योजना छ। कक्षामा सरहरूले तालिम लिनुपर्छ भन्नुभएको थियो। सुरुमा रुचि लागेन। तालिम सुरु भएपछि विस्तारै मन लाग्न थाल्यो। अहिले त रमाइलो लाग्न थालेको छ। तालिम सकिएपछि म पनि यही कामलाई अघि बढाउँछु, उनले भनिन्। हप्तामा एकदिन सञ्चालन हुने सिपमुलक तालिमले भविष्यमा स्वरोजगार बन्न सहयोग पुग्ने अर्का छात्र आसीस आवालले बताए। उनलाई भविष्यमा इलेक्ट्रिसियन बन्ने धोको छ। यसका लागि उनले पनि सिपमुलक तालिम लिइरहेका छन्। सानै उमेरमा उस्तो सिप सिक्न पाउँदा निकै खुसी लागेको छ। यसले स्वरोगार बन्न सहयोग पुग्ने विश्वास लिएको छु, उनले भने। विद्यालयले गएको असोज तेस्रो सातादेखि सीपमूलक कक्षा सञ्चालन गर्न थालेको हो। कक्षा सञ्चालन भएदेखि विद्यार्थीहरूमा स्वरोजगार बन्ने आत्मविश्वास बढेको छ। माध्यमिक तहबाटै व्यवहारिक सिप दिन थालेपछि विद्यार्थीहरूमा स्वरोजगार बन्ने आत्मविश्वास बढेको हो। विद्यार्थीको चौतर्फी विकासका लागि शैक्षिक योग्यताका साथै सीप पनि आवश्यक हुने विद्यालयले जनाएको छ। विद्यालयका अनुसार कक्षा ६ देखि ९ सम्मका ४ सयभन्दा बढी विद्यार्थीले विभिन्न सिप सिकिरहेका छन्। विद्यालयका प्रधानाध्यापक केशव चरण श्रेष्ठले समयअनुसार विद्यार्थीलाई सिपमुलक कक्षा सञ्चालन गरिएको हो। विगतमा विद्यालयले सैद्धान्तिक ज्ञान मात्र प्रदान गर्यो। विद्यार्थीले व्यावहारिक सिप सिक्न पाएनन्। विद्यार्थीमा लुकेर रहेको प्रतिभालाई प्रस्फुटन गर्न तथा स्वरोजगार बनाउनका लागि सिपमुलक कक्षा सञ्चालन गरिएको हो, प्रधानाध्यापक श्रेष्ठले भने। कक्षा सञ्चालन गर्नुपूर्व विद्यालयले अभिभावक भेला बोलाएको थियो। भेलामा विद्यालय र अभिभावक बीच प्रत्येक विद्यार्थीबाट २ सय रुपैयाँ शुल्क लिएर कक्षा सञ्चालन गर्ने सहमति गरेको थियो। सहमति भएपछि विद्यालय व्यवस्थापन समितिमा कक्षा सञ्चालन गर्न प्रस्ताव गरियो। हाल कक्षा ४ देखि ९ कक्षासम्म शुक्रबार विभिन्न सिपमूलक कक्षा चलाएको छ। जस अनुसार कक्षा ४ मा नृत्य कला, ५ मा हस्तलेखन, ६ मा संगीत, ७ मा कविता लेखन, कक्षा ८ मा इलेक्ट्रिसिटी र कक्षा ९ मा प्लमबिङ कक्षा सञ्चलन भएका छन्। कक्षा ९ र ८ मा विद्यार्थीहरूलाई चित्र कला कक्षा पनि विकल्पमा राखिएको छ।"
युएसएआइडीलाई बन्द गर्न राष्ट्रपति ट्रम्प सहमत,"काठमाडौं : अमेरिकी राष्ट्रपति डोनाल्ड ट्रम्पले अमेरिकी अन्तर्राष्ट्रिय विकास एजेन्सी (युएसएआइडी)लाई बन्द गर्न राजी भएको खुलासा भएको छ। राष्ट्रपति ट्रम्पका सल्लाहकारसमेत रहेका अर्बपति एलन मस्कले उक्त कुरा खुलासा गरेका हुन्। राष्ट्रपति ट्रम्पले युएसएआइडीलाई पागलद्वारा सञ्चालित संस्थाको रूपमा चित्रण गरेको उनको भनाइ छ। मस्कले पनि युएसएआइडीलाई आपराधिक संगठन भएको बताए। 'युएसएआइडी एक आपराधिक संगठन हो,' मस्कले आफ्नो एक्स प्लेटफर्ममा उल्लेख गरेका छन्। 'युएसएआइडीका सन्दर्भमा मैले राष्ट्रपति डोनाल्ड ट्रम्पसँग विस्तृत छलफल गरेँ। उहाँले यो एजेन्सलाई बन्द गर्ने विषयमा सहमति जनाउनुभएको छ,' मस्कले पत्रकार सम्मेलनमा भने। अमेरिकी नागरिकले तिरेको करलाई गलत ठाउँमा प्रयोग गरिएको उनको भनाइ छ। यस विषयमा राष्ट्रपति ट्रम्पले पनि युएसएआडीको भविष्यबारे निर्णय गर्ने बताए। उनले मस्कको तारिफ गर्दै भने, 'मस्कले राम्रो काम गरिरहेको छ।' उनले युएसएआइडीलाई कट्टरपन्थी पागलहरूको समूहले सञ्चालन गरेको आरोप लगाए। छिट्टै युएसएआइडीको भविष्य निर्धारण गरिने उनको भनाइ छ। राष्ट्रपतिमा सपथ लिएपछि ट्रम्पले वैदेशिक सहायतालाई तीन महिनाका लागि रोकेका छन्। युएसएआइडीले विश्वभर मानवीय राहत र विकास सहायताका लागि ४२ अर्ब ८० करोड डलरको बजेट व्यवस्थापन गर्दै आएको छ।"
अमेरिकाबाट फेरि तीन नेपाली निष्कासित,"काठमाडौं : अमेरिकाले फेरि तीन जना नेपालीलाई निष्कासन गरेको छ। गैरकानुनी तरिकाले बसोबास गर्दै आएका उनीहरूलाई अमेरिकाले निष्कासन गरेको हो। निष्कासनमा पर्नेमा गोपाल ठकुरी, राजकुमार रोका र राहुल थापा क्षेत्री रहेका छन्। उनीहरूलाई गत साता नेपाल फर्काइएको स्रोतले बताएको छ। गोपाल र राजकुमारलाई एयर इन्डियाबाट भारत हुँदै काठमाडौं फर्काइएको हो भने राहुललाई सिंगापुर एयरलायन्सबाट फर्काइएको हो। स्रोतका अनुसार गोपाल र राजकुमार गैरकानुनी रूपमा अमेरिका बस्दै आएका थिए। पर्यटक भिसामा अमेरिका गएका राहुललाई भने लुकीछिपी बसेको आशंकामा पक्राउ गरी अमेरिकी अध्यागमनले नेपाल फर्काएको स्रोतको भनाइ छ। अघिल्लो साता पनि तीन जना नेपालीलाई अमेरिकाले निष्कासन गरेको थियो। गैरकानुनी रूपमा अमेरिका छिरेका यमप्रसाद तिवारी, घनश्याम खत्री र भुपाल विकलाई अमेरिकाले निष्कासन गरेको थियो। राष्ट्रपति डोनाल्ड ट्रम्पले सपथ लिएसँगै अमेरिकाको आप्रवासन नीतिमा कडाइ गरेका छन्। उनले अमेरिकामा गैरकानुनी तरिकाबाट बसिरहेका आप्रवासीहरूलाई निसानसमेत साधिरहेका छन्। ट्रम्प प्रशासनले धमाधम त्यस्ता आप्रवासीहरूलाई पक्राउ गरी निष्कासन गरिरहेको छ। अफ्रिकीलगायत कतिपय देशका नागरिकहरूलाई अमेरिकी सेनाको जहाजाटै फिर्ता पठाइएको एजेन्सीहरूले उल्लेख गरेका छन्। माघको पहिलो साता पनि दुई नेपालीलाई अमेरिकाले निष्कासन गरेको थियो। अध्यागमन कानुन उल्लंघन गरेका शेर शाङ्बु शेर्पा र सारुन श्रेष्ठलाई अमेरिकाले निष्कासन गरेको थियो। हालैमात्र प्रकाशित एक रिपोर्टअनुसार अमेरिकी अदालतले १ हजार ३ सय ६५ जना नेपालीहरूलाई देश छोड्न आदेश दिएको छ। नेपालको टीपीएस नवीकरण नभए उक्त संख्या ३ हजार पुग्ने अनुमान गरिएको छ।"
उपत्यकामा शक्ति आर्जन गर्न जसपाले बनायो 'टास्क फोर्स',"काठमाडौं : काठमाडौं उपत्यकामा पार्टी संगठनलाई बलियो बनाउन जनता समाजवादी पार्टी विशेष 'टास्क फोर्स' गठन गरेको छ। तीन दिनसम्म चलेको जसपा नेपालको केन्द्रीय कार्यकारिणी समितिको बैठकले पार्टी उपाध्यक्ष राजकिशोर यादव र तारा विश्वकर्माको संयोकत्वमा छुट्टाछुट्टै टास्क फोर्स गठन गरिएको पार्टीका महासचिव रामकुमार शर्माले बताए। देशभरिबाट उपत्यकामा बसोबास गर्ने मधेसी समुदाय तथा दलित समुदायहरूको हकहित तथा समस्याबारे पहल लिन समिति गठन गरिएको हो। टास्क फोर्सबाट उपत्यकामा पार्टी संगठन बलियो बनाउन सहयोग पुग्ने विश्वास लिइएको महासचिव शर्माले बताए। बैठकले सरकारले संसदमा पेस गरेको अध्यादेश अध्ययन गरेर पार्टीलाई सुझाव दिन पार्टी उपाध्यक्ष राजकिशोर यादवको संयोजकत्वमा अध्ययन समिति पनि बनाएको छ। समितिमा मृगेन्द्र प्रसाद सिंह, मनिष सुमन र दीपक कार्की छन्। बैठकले पार्टी महासचिव रामकुमार शर्मालाई लुम्बिनी प्रदेशको इन्चार्ज, बलवीर नेपालीलाई कर्णाली प्रदेशको इन्चार्ज र सुदूरपश्चिम प्रदेशको इन्चार्ज प्रेमचन्द्र झालाई तोकिएको छ। जसपाले चलाएको ६ महिने जनसंगठन सुदृढीकरण अभियानको पनि समीक्षा गरेको छ। महासचिव शर्माले पार्टी निर्माणका लागि उक्त अभियान सञ्जीवनी बुटी बनेको बताए। उनले तराई मधेसको मुख्य शक्ति जसपा नेपाल रहेको बताए। बैठकले चैतमा स्थानीय र वैशाखमा प्रदेशको अधिवेशन गर्ने निर्णय पनि गरेको छ। वैशाखभित्र जनवर्गीय संगठनको अधिवेशन सम्पन्न गर्नुपर्ने तय गरिएको महासचिव शर्माले बताए।"
माओवादी केन्द्रको पदाधिकारी बैठक सुरू,"काठमाडौं : नेकपा माओवादी केन्द्रको पदाधिकारी बैठक सुरू भएको छ। प्रचण्ड निवास खुमलटारमा बैठक जारी रहेको प्रचण्डको सचिवालयले जानकारी दिएको छ। बैठकमा नेताहरुको जिम्मेवारी हेरफेर,कार्य विभाजनलगायत समसामयिक राजनीतिक विषयमा छलफल हुने जनाइएको छ।"
प्रदेश सभापतिका लागि पोखरामा अभिमुखीकरण कार्यक्रम,काठमाडौं : नेपाली कांग्रेसले आज प्रदेश सभापति तथा प्रदेश प्रशिक्षण विभाग प्रमुखका लागि संगठन र समसामयिक सन्दर्भमा अभिमुखीकरण कार्यक्रम गरेको छ। पोखरामा आयोजित गरिएको अभिमुखीकरण कार्यक्रमको सभापति शेरबहादुर देउवाले उद्घाटन गरेका हुन्। संगठन र समसामयिक सन्दर्भमा कांग्रेसले अभिमुखीकरण कार्यक्रम गरेको हो। नेपाली कांग्रेसले मंगलबार जिल्ला सभापतिको भेला राखेको छ। कांग्रेसका कास्की जिल्लाका सहसचिव नवीन सिग्देलले प्रशिक्षण कार्यक्रममा ७७ वटै जिल्लाका पार्टी सभापति र उपसभापतिहरू सहभागी हुने जानकारी दिए। उनका अनुसार गठबन्धन सरकारका काम र पार्टी सुदृढीकरणका लागि भन्दै दुई दिने प्रशिक्षण तथा अभिमुखीकरण कार्यक्रम आयोजना गरेको हो।
नेपाल पछाडि पर्नुपर्ने अब कुनै कारण छैन : प्रधानमन्त्री,"काठमाडौं : प्रधानमन्त्री केपी शर्मा ओलीले सबैले आत्मविश्वासका साथ काम गरेमा अब नेपाल पछाडि पर्नुपर्ने कुनै कारण नरहेको बताएका छन्। युवा अन्तर्क्रिया कार्यक्रममा प्रधानमन्त्री ओलीले विकासका पूर्वाधार बनाएर र आधुनिक गुणस्तरीय शिक्षा दिएर युवाहरूलाई विश्व बजारको प्रतिस्पर्धी बनाउने संकल्प पनि गरे। 'विदेशमा गएर नेपाली युवाले अरुका देश बनाएका छन्। अब हामीले आफ्नै देश बनाउन ध्यान दिनुपर्छ। हामीसँग एक करोड युवा अहिले पनि स्वदेशभित्रै छन्। त्यसैले अब हामी हाम्रो देश बनाउँछौ,' प्रधानमन्त्री ओलीले भने। उनले देशबाट गरिबी समाप्त पार्नुपर्ने र देशको स्वाधीनताको झण्डा झुक्न नदिने वाचा गरेका थिए। प्रधानमन्त्री ओलीले ज्ञानभूमि र तपोभूमिका साथै पुर्खाको गौरवगाथाले भरिएको नेपाल कहिल्यै कुनै पनि देशको अधिनमा बस्नु नपरेको स्मरण गराउँदै विद्यार्थीहरूलाई देशभक्तिलाई शीरमा बोकेर इमानदार बनेमा सफलतामा पुग्न सकिने सुझाव दिए। उनले विद्यार्थीहरू अरुको बहकाबमा लाग्न नहुने र अशल नेपाली संस्कारलाई पछ्याउनु लाग्नुपर्नेमा जोड दिँदै युवाहरूका लागि स्वदेशमै अवसरहरूको सिर्जना गर्न सरकारले विशेष ध्यान दिइरहेको बताए। नेपाल र चीनबीचको सम्बन्धबारे एक विद्यार्थीको प्रश्नमा प्रधानमन्त्री ओलीले नेपालले चीन, भारतलगायत विभिन्न देशसँग मित्रवत् सम्बन्ध राख्दै आएको बताउँदै हालैको औपचारिक चीन भ्रमणका क्रममा बेल्ट एण्ड रेड इनिसियटिभको फ्रेमवर्कमा सम्झौतालगायत विभिन्न सहकार्य विस्तार भएको बताए। नेपालको भलाइका लागि तपाईंले देखेको सबैभन्दा ठूलो सपना के हो? भन्ने प्रश्नको जवाफमा प्रधानमन्त्री ओलीले समृद्ध नेपाल, सुखी नेपाली नै आफ्ने ठूलो सपना भएको स्पष्ट गरे। प्रधानमन्त्री ओलीसमक्ष विद्यार्थीहरूले उनका रुचिका विविध पक्षमा पनि प्रश्न गरेका थिए।"
"युके पठाइदिने भन्दै ३७ लाख ठगी, एकजना पक्राउ",काठमाडौं : वैदेशिक रोजगारीमा आकर्षक तलबको प्रलोभनमा पारी युके पठाइदिन्छु भन्दै रकम ठगी गरेको आरोपमा एक जना पक्राउ परेका छन्। पक्राउ पर्नेमा कास्कीको अन्नपूर्ण गाउँपालिका२ घर भई काठमाडौं महानगरपालिका२६ सामाखुसी बस्ने ३२ वर्षीय मदन भण्डारी रहेका छन्। भण्डारीले युके पठाइदिन्छु भन्दै एकजना पीडितबाट ३७ लाख ५० हजार रुपैयाँ लिई सम्पर्कबिहीन भएको भन्ने पीडितको उजुरीका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनलाई काठमाडौं टेकुबाट पक्राउ गरेको हो। उनलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।
शिवधाममा वटुकहरूको सामूहिक व्रतबन्ध,नुवाकोट : नुवाकोटको देवीघाटमा रहेको शहीद जगत प्रकाशजंग शाह संस्कृत माविको आयस्रोत जुटाउनका लागि वटुकहरूको सामूहिक व्रतबन्ध गरिएको छ। विदुर नगरपालिका५ देवीघाटमा रहेको शिवधाममा आदिवासी जनजाति लगायत सबै समुदायका वटुकहरूको सामूहिक व्रतबन्ध गरिएको हो। नेपाली संस्कार अनुसार वटुकहरूको व्रतबन्ध बालक अवस्थामै गर्नुपर्ने भन्ने जनविश्वास रहँदै आएको छ। विद्यालयले २५ वर्षदेखि वटुकहरूको सामूहिक व्रतबन्ध गराउँदै आएको छ। शिवधाम परिसरमा मुख्य पुरोहित हरिप्रसाद सापकोटाले एकैदिन ७२ जना वटुकलाई सामूहिक रूपमा मन्त्रदान गराएका हुन्। विद्यालयले व्रतबन्ध गरेवापत आयश्रोतका लागि एक जना वटुकको संस्कृत विद्यालयले ६ हजार रुपैयाँ शुल्क लिएको छ। सो विद्यालयले गत २०५५ सालदेखि प्रत्येक वर्षको श्रीपञ्चमीका दिन देवीघाटमा वटुकहरूको सामूहिक रूपमा वटुकहरूको व्रतबन्ध गराउँदै आएको छ ।
संविधान संशोधनका नाममा बाँके र बर्दियालाई कर्णालीमा मिसाउने कुरा हामी स्वीकार्दैनौं : रेशम चौधरी,"काठमाडौं : मधेस केन्द्रित ८ दलीय मोर्चाको कार्यदलमा नागरिक उन्मुक्ति पार्टीले आफ्नो एजेण्डाबारे जानकारी गराएको छ। सिंहदरबारमा सोमबार बसेको कार्यदल बैठकमा नागरिक उन्मुक्तिले टीकापुर घटनामा राज्य पूर्वाग्राही देखिएको र झुटा मुद्दा लगाउने काम भएको बताएका थिए। नागरिक उन्मुक्ति पार्टीका संरक्षकसमेत रहेका चौधरीले लाल आयोगको प्रतिवेदन सार्वजनिक नगरिएको विषयलाई पनि मोर्चाले आफ्नो एजेण्डा बनाउन आग्रह गरिएको बताए। 'टीकापुर घटनामा ५८ जनाविरुद्ध झुटा मुद्दा लगाइएको थियो। २८ जना हामी जेल पनि बस्यौं। ३० जना अहिले पनि फरारको सूचीमा हुनुहुन्छ। ३ सय जनाको नाम अहिले पनि नाम र ठेगाना मिलेन भनेर तामेलीमा राखिएको छ। उनीहरूमाथि पनि जुनसुकै बेला मुद्दा चल्न सम्भावना छ,' सञ्चारकर्मीसँग चौधरीले भने। उनले थरुहट र मधेस आन्दोलनका विषयमा गठित लाल आयोगको प्रतिवेदन किन सार्वजनिक गरिएन भन्ने विषयमा पनि आफूहरूले चासो देखाएको बताए। '८ दलीय कार्यदलले बनाएको मस्यौदा समितिलाई हामीले टीकापुर घटनासँगै लाल आयोगको प्रतिवेदन पनि सार्वजनिक गरिनुपर्ने विषयमा जानकारी गराएका छौं। प्रतिवेदन सार्वजनिक नहुँदा अहिले पनि थारूहरूले न्याय पाउन सकेका छैनन्,' चौधरीले भने। उनले अहिले आएका कतिपय विधेयक र अध्यादेशमा पनि आफूहरूको असहमति रहेको बताए। उनले भूमिसम्बन्धी अध्यादेश, सामाजिक सञ्जाल विधेयक र संविधान संशोधनको विशेषतः थ्रेस होल्डमा आफूहरूको आपत्ति रहेको बताए। संविधान संशोधनका नाममा बाँके र बर्दियालाई कदापि कर्णालीमा गाभ्न नहुने उनको भनाइ छ। 'कांग्रेस, एमाले र राप्रपाका सांसदहरूले दुवै संसदमा बाँके र बर्दियालाई कर्णालीमा मिसाउने कुरा गर्नुभएको छ। सञ्जय गौतम, धवल शम्शेर जबराले यो विषय उठाउनुभएको छ। त्यो विषयमा त हामीलाई पनि सोध्नुपर्ने होला नि? तर, उनीहरूले भनेजस्तो सहजचाहिँ छैन,' उनले भने। उनले संविधान संशोधनलाई आवश्यकभन्दा बढी हल्ला फैलाइएको बताए। 'प्रधानमन्त्री आफैंले २०८७ सम्म संविधान संशोधन हुँदैन भनिरहनुभएको छ। यो विषय 'बाघले बाख्रो खायो' जतिकै हल्ला फैलिएको छ। खासमा वन झाँगिएको चाहिँ छ। हामी बाघबाट सचेत हुनुपर्छ,' उनले भने। त्यस्तै सामाजिक सञ्जाल विधेयक र भूमिसम्बन्धी विधेयकमा पनि करेक्सन आवश्यक रहेको उनले बताए। त्यस्तै मोर्चाको नाम मधेसीबाट नराख्न आफूहरूले सुझाव दिएको चौधरीले बताए।"
साउदीसँग श्रम सम्झौता अन्तिम चरणमा,"साउदी : नेपाल र साउदी अरबबीच द्विपक्षीय श्रम सम्झौताको सहमति अन्तिम चरणमा पुगेको छ। नेपाली दूतावास रियादले यहाँ गरेको श्रमिक अन्तरक्रिया कार्यक्रममा श्रममन्त्री शरदसिंह भण्डारीले केही प्राविधिक विषय पूरा गर्न बाँकी रहेकाले आन्तरिक रूपमा गृहकार्य भइरहेको र चाँडै नै श्रम सम्झौतालाई अन्तिम रूप दिने बताए। उनका अनुसार घरेलु श्रमिकसँगको श्रम सम्झौता पनि छिट्टै गर्न प्रस्ताव गरिएको छ। घरेलु श्रमिकका विषयमा नेपाल सरकारले राखेका सबै सर्त पूरा गर्नुपर्ने मन्त्री भण्डारीले बताए। घरेलु श्रमिकअन्तर्गत झन्डै ३२ वटा पेसा राखेका छौं, मन्त्री भण्डारीले भने, व्यक्तिगत पाइलटदेखि घरभित्र काम गर्ने श्रमिकसम्मका पेसा वर्गीकरण गरिएका छन्। हालको तथ्यांकअनुसार साउदीमा सबैभन्दा धेरै पुरुष घरेलु श्रमिकका रूपमा नेपाली कार्यरत पाइन्छन्। जसअन्तर्गत घरेलु ड्राइभर, सुरक्षागार्ड (नाथुर), कृषि श्रमिक, कुक र गार्डेनर, क्लिनर आदि पर्छन्। कार्यक्रममा बोल्दै भण्डारीले घरेलु श्रमिकका विषयमा भने थप अध्ययन र छलफल आवश्यक रहेकाले सम्बन्धित निकायसँग छलफल गर्ने बताए। उनले वैदेशिक रोजगारीमा जाने नेपाली श्रमिकका लागि सहजीकरण गर्न विभिन्न निकायसँग छलफल गरेको र फ्रि भिसा फ्रि टिकट भनिए तापनि बीचमा बिचौलिया हाबी रहेकाले काम गर्न असहज भएको बताए। वैदेशिक रोजगारीमा जाने श्रमिकका लागि बैंकिङ सेवा सुविधा तथा ऋण उपलब्ध गराउन लागेको तर त्यसका लागि कति दिने भन्ने विषयमा सम्बन्धित निकायसँग छलफलमा रहेको बताए। एनआरएन साउदीले श्रममन्त्री भण्डारीलाई श्रमिक उद्धार र सुरक्षा विषयमा ७ बुँदे विज्ञप्ति बुझाएको थियो। राजदूत डा नरेश बिक्रम ढकालले श्रम सम्झौता गर्दा नेपाल र नेपालीको हकहितका लागि हुनुपर्ने र दूतावासलाई चाहिने आवश्यक स्रोत साधनको व्यवस्था गर्न आग्रह गर्दै विभिन्न क्षेत्रमा कार्यरत रहेका नेपालीहरूले जानेको ज्ञान सीपलाई देश निर्माणमा सदुपयोग गर्न आग्रह गर्दै साउदीमा रहेका नेपाली समुदायको हकहितका लागि दूतावास सदैव तत्पर रहेको बताए। कार्यक्रममा नेपाली राजदूतावास रियादका नियोग उपप्रमुख डम्मरूवल्लभ पौडेलले दूतावासले हाल ७ वटा पासपोर्ट क्याम्प राखेको र विभिन्न क्षेत्रमा श्रमिक सचेतना कार्यक्रम गर्दै आएको बताए। श्रमिक उद्धारमा दूतावासको स्रोत साधनको कमी बाबजुद साउदीमा रहेका नेपाली समुदायले गरेको सहयोगको खुलेर प्रशंसा गरे भने मन्त्रालयका सहसचिव जिवलाल भुसालले श्रमिकको विषयमा नीति, कार्य मापदण्डको विकास, जनरल ओरिटेसन, श्रम अवधि, स्थानीय तहमा कामदार स्वीकृति लगायतका कार्य कार्यान्वयनका लागि अगाडि बढाएको बताए।"
"माओवादीको प्रदेश इन्चार्जमा हेरफेर, को कहाँ पुगे?","काठमाडौं : नेकपा माओवादी केन्द्रले नेताहरूको जिम्मेवारी हेरफेर गरेको छ। सोमबार बसेको पदाधिकारी बैठकले नेताहरूको जिम्मेवारी हेरफेर गरेको हो। माओवादीले प्रदेश स्तरीय इन्चार्जको जिम्मेवारी हेरफेर गरेको पार्टी प्रवक्ता अग्नि सापकोटाले बताए। उनका अनुसार कोशी प्रदेशमा हरिबोल गजुरेल, मधेस प्रदेशमा मातृका यादव, बागमती प्रदेशमा हितमान शाक्य, गण्डकी प्रदेशमा दिनानाथ शर्मा, लुम्बिनी प्रदेशमा चक्रपाणि खनाल, कर्णाली प्रदेशमा कालीबहादुर मल्ल र सुदूरपश्चिम प्रदेशमा गिरिराजमणि पोखरेललाई जिम्मेवारी दिइएको हो। त्यस्तै विशेष प्रदेशमा जयपुरी घर्ती, प्रवासअन्तर्गत सार्क समितिमा लक्ष्मण पन्त, युरोपअमेरिकामा राम कर्की र एसिया समितिमा ओम शर्मालाई जिम्मेवारी तोकेको प्रवक्ता सापकोटाको भनाइ छ।"
करेन्ट लागेर युवकको मृत्यु,रामेछाप : करेन्ट लागेर युवकको मृत्यु भएको छ। मृत्यु हुनेमा मन्थली नगरपालिका११ गेलु पन्थलीका २१ वर्षीय सुरेश माझी रहेका छन्। उनको करेन्ट लागेर आइतबार राति मृत्यु भएको हो। सोही ठाउँस्थित तामाकोशी नदीमा ब्याट्रीको प्रयोग गरी माछा मार्ने क्रममा करेन्ट लागेर उनको घटनास्थलमै मृत्यु भएको जिल्ला प्रहरी कार्यालयले जनाएको छ। यस सम्बन्धमा प्रहरीले आवश्यक अनुसन्धान गरिरहेको जनाएको छ।
न्याय परिषद् सदस्यमा दामोदर खड्का नियुक्त,काठमाडौं : राष्ट्रपति रामचन्द्र पौडेलले दामोदर खड्कालाई न्याय परिषद् सदस्यमा नियुक्त गरेका छन्। सोमबार राष्ट्रपति पौडेलले खड्कालाई न्याय परिषद् सदस्यमा नियुक्त गरेका हुन्। राष्ट्रपति पौडेलले नेपालको संविधानको धारा १५३ को उपधारा १० को खण्ड (ङ) बमोजिम नेपाल बार एसोसिएसनको सिफारिसमा काठमाडौंको बुढानिलकण्ठ नगरपालिका४ निवास वरिष्ठ अधिवक्ता खड्कालाई न्याय परिषद सदस्य नियुक्त गरेको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिइन्। गत पुस २७ गते नेपाल बार एसोसिएसनले न्याय परिषद् सदस्यमा खड्कालाई सिफारिस गरेको थियो। संसदीय समितिले अनुमोदन गरेपछि राष्ट्रपति पौडेलले खड्कालाई न्याय परिषद सदस्यमा नियुक्त गरेका हुन्।
गण्डकी प्रदेशमा भोलि सार्वजनिक बिदा,"काठमाडौं : गण्डकी प्रदेश सरकारले भोलि प्रदेशभर सार्वजनिक बिदा दिने निर्णय गरेको छ। प्रदेश मन्त्रिपरिषद्को आज बसेको बैठकले प्रदेश स्थापना दिवसका अवसरमा बिदा दिने निर्णय गरेको हो। गण्डकी प्रदेशभित्रका सबै सरकारी कार्यालय, शैक्षिक संस्था र सार्वजनिक संस्थानमा सार्वजनिक बिदा दिने निर्णय गरेको मुख्यमन्त्री तथा मन्त्रिपरिषदको कार्यालयले जनाएको छ।"
इन्द्र चौधरीलाई सर्वोत्कृष्ट बालसाहित्य लेखन पुरस्कार,"काठमाडौं : बालसाहित्यकार इन्द्र चौधरी 'नेबासास बालपुस्तक लेखन पुरस्कार'बाट पुरस्कृत भएका छन्। कमलादीस्थित नेपाल प्रज्ञा प्रतिष्ठानमा दोस्रो बालपुस्तक प्रदर्शनी तथा उपत्यकाव्यापी बालकथा लेखन प्रतियोगिता कार्यक्रमको अवसरमा आइतबार चौधरीलाई उक्त पुरस्कार प्रदान गरिएको हो। प्रतिष्ठानका कुलपति भूपाल राई, सदस्य सचिव धनप्रसाद सुवेदी र नेपाल बालसाहित्य समाजका अध्यक्ष प्रमोद प्रधानले संयुक्त रुपमा पुरस्कार प्रदान गरे। चौधरीलाई २०७९ सालमा रुप टु रिडद्वारा प्रकाशित 'नयाँ वनपाले' (प्रकाशित पहिलो र कथा दोस्रो) बालचित्र पुस्तकका लागि २०७९ को ८ वर्षभन्दा कम उमेर समूहको बालपुस्तक लेखनका लागि सर्वोत्कृष्टताका लागि उक्त पुरस्कार प्रदान गरिएको हो। विगत ५ वर्षदेखि बालसाहित्य अनुवाद तथा लेखन गर्दै आएका चौधरीका हालसम्म ४ वटा बालचित्र कथाका पुस्तक प्रकाशित भएका छन् भने उनले अंग्रेजीबाट नेपाली र अंग्रेजी र नेपालीबाट थारू तथा रानाथारु भाषामा दर्जनौं बालकथा अनुवाद गरेका छन्। छोटो समयमा नै पुरस्कृत हुन पाउँदा निकै खुसी लागेको चौधरीले बताए। छोटो समयमा नै सवोत्कृष्ट लेखनका लागि पुरस्कार पाउँदा निकै खुसी लागेको छ। यो मैले नसोचेको उपलब्धि हो, उनले भने, यसले मलाई बालसाहित्यको क्षेत्रमा थप केही गर्ने ऊर्जा थपेको छ। आधा दशक सञ्चारकर्मीका रूपमा काम गरेका चौधरी रङ्गमञ्च हुँदै हालः शिक्षकका रूपमा कार्यरत छन्। पुरस्कार ग्रहणपछि चौधरीले कथालाई उत्कृष्ट बनाउनका लागि सम्पादकका रूपमा महत्त्वपूर्ण भूमिका निभाएका वरिष्ठ बालसाहित्यकार तथा आख्यानकार अनन्त वाग्ले र आकर्षक चित्र बनाउने अनुश्री लामालाई धन्यवाद व्यक्त गरे। उनले भने, पुस्तक सर्वोत्कृष्ट बनाउनमा यसका सम्पादक अनन्त वाग्ले र चित्रकार अनुश्री लामाजीको महत्त्वपूर्ण भूमिका छ। साथै उनले आफ्नो लेखनलाई मूल्यांकन गरी पुरस्कारका लागि योग्य ठानेकोमा मूल्यांकन समितिलाईसमेत धन्यवाद दिए। चौधरीसँगै लेखनतर्फ सिर्जना राईले २०७९ सालको ८ वर्षभन्दा माथिका उमेर समूहका लागि, कवि मित्रलाल पंगेनी २०७८ सालको ८ वर्षभन्दा मुनिका उमेर समूहका लागि र हरि खनाल २०७८ सालकै ८ वर्षभन्दा माथिका उमेर समूहका लागि पुरस्कार प्राप्त गरेका छन्। त्यस्तै, चित्रांकनतर्फ २०७८ का लागि कलाग्रज बी र २०७९ का लागि कृषा ताम्राकार पुरस्कृत भएका छन्। साथै, प्रकाशन गृहलाई पनि पुरस्कृत गरिएको थियो।"
गैरकानुनी रूपमा प्रवेश गर्ने दुई नेपालीलाई बेलायतले निकाल्यो,"काठमाडौं : बेलायतले दुई जना नेपालीलाई निष्कासन गरेको छ। अध्यागमन कानुन विपरीत प्रवेश गर्ने उनीहरूलाई बेलायतले निष्कासन गरेको हो। निष्कासनमा पर्नेमा कृति बस्नेत र अशोक बाबु श्रेष्ठ रहेका छन्। गत साता कृतिलाई कतार एयरलायन्सको विमानबाट काठमाडौं पठाइएको हो भने अशोक बाबुलाई फ्लाई दुबईको विमानबाट काठमाडौं फर्काइएको हो। अध्यागमन स्रोतका अनुसार कृतिले गैरकानुनी तरिकाले बेलायत प्रवेश गरेका थिए। प्रहरीले नियन्त्रणमा लिएपछि कृतिलाई निष्कासन गरेको स्रोतको भनाइ छ। अशोक बाबलाई भने बेलायत प्रवेश अनुमति नै नदिइ फिर्ता पठाएको हो। बेलायत प्रवेशका लागि कागजातहरू शंकास्पद देखिएपछि अध्यागमन प्रहरीले अशोक बाबुलाई फिर्ता पठाइएको स्रोतको भनाइ छ। आकर्षक तलब र दलालको प्रलोभनमा परेर नेपालीहरू विदेश अहिले पनि विदेश जाने गर्छन्। तर, सम्बन्धित देशको अध्यागमन कानुन विपरीत त्यहाँ पुगेपछि उनीहरू फिर्ता आउन बाध्यन हुन्छन्। पछिल्लो समय युरोप, अमेरिकासहित दक्षिण कोरिया, जापान, मलेसिया, दुबई, कतारबाट पनि नेपालीहरू निष्कासनमा पर्ने गरेका छन्।"
"नेप्से परिसूचक २७ सय विन्दुमाथि, ११ अर्ब ८७ करोडको सेयर कारोबार","काठमाडौं : अघिल्लो कारोबार दिन आइतबार उच्च अंकले वृद्धि भएको नेप्से आज सामान्य अंकले बढेर बन्द भएको छ। आइतबार ६९८० अंकले बढेको नेप्से परिसूचक आज २४१ अंकले बढेर २७२३ विन्दुमा पुगेको छ। नेप्से सामान्य अंकले बढ्दा कारोबार रकम पनि आइतबारको तुलनामा सामान्य घटेको छ। आज ११ अर्ब बराबरको सेयर कारोबार भएको छ। आइतबार १२ अर्ब ९५ करोड बराबरको सेयर कारोबार भएको थियो। यसदिन ३१९ स्क्रिप्सको २ करोड ३७ लाख ७० हजार ३४८ कित्ता सेयर ११ अर्ब ८७ करोड ५९ लाख ६७ हजार ५३८ रुपैयाँमा खरिदबिक्री भए। दुईवटा कम्पनीको सेयर सकारात्मक सर्किट लेभलमा कारोबार हुँदा दुई वटा कम्पनीको सेयर नकारात्मक सर्किट लेभलमा कारोबार भयो। अपर लघुवित्त वित्तीय संस्था र भूगोल इनर्जी डेभलपमेन्टको सेयर १० प्रतिशतले बढ्दा ग्रीन डेभलपमेन्ट बैंक र रिभर फल्सको सेयर १० प्रतिशतले घट्यो। कारोबार रकमका आधारमा एनआरएन इन्फ्रास्टक्चर एण्ड डेभलपमेन्ट शीर्षस्थानमा रह्यो। सो कम्पनीको ३५ करोड ३० लाख मूल्य बराबरको सेयर कारोबार भयो। सप्तकोशी डेभलपमेन्ट बैंकको ३२ करोडको सेयर कारोबार हुँदा बरुण हाइड्रोपावरको ३० करोड, साहस ऊर्जाको २७ करोड र एक्सेल डेभलपमेन्ट बैंकको २३ करोड मूल्य बराबरको सेयर करोबार भयो। सात समूहको उपसूचक बढ्दा ६ समूहको उपसूचक नकारात्मक देखिएका छन्। कारोबारमा आएकामध्ये ९७ वटा स्टक्सको मूल्य बढ्दा १३७ वटाको घटयो। बाँकी ८ स्टक्सको मूल्य स्थिर रह्यो।"
माओवादीको हुुलाकी राजमार्ग केन्द्रित अभियान फागुन १२ देखि झापाबाट सुरू हुने,"काठमाडौं : नेकपा माओवादी केन्द्रले हुलाकी राजमार्ग केन्द्रित अभियान सञ्चालन गर्ने भएको छ। सोमबार बसेको माओवादीको पदाधिकारी बैठकले फागुन १२ गतेदेखि हुलाकी केन्द्रित अभियान सञ्चालन गर्ने निर्णय गरेको हो। पार्टी प्रवक्ता अग्नि सापकोटाका अनुसार माओवादीले झापाको कचनकवलबाट अभियानको सुरुवात गर्नेछ। 'फागुन १२ गतेदेखि हुलाकी राजमार्ग केन्द्रित अभियान सञ्चालन गर्ने निर्णय भएको छ। उक्त अभियान झापाको कचनकवलबाट सुरु हुनेछ,' सञ्चारकर्मीसँग उनले भने। माओवादीले अभियान सुरू गर्नुअघि स्थानीय तहका प्रतिनिधित्व गर्ने प्रमुख र उपप्रमुखहरूको भेला गर्ने भएको छ। फागुन ९ गते उक्त भेला सञ्चालन हुने प्रवक्ता शर्माले बताए। त्यस्तै बैठकले नेताहरूको जिम्मेवारी हेरफेर गरेको थियो। प्रदेश र प्रवास इन्चार्जमा जिम्मेवारी हेरफेर भएको प्रवक्ता सापकोटाले बताए। यो पनि पढ्नुस्: माओवादीको प्रदेश इन्चार्जमा हेरफेर, को कहाँ पुगे?"
शिक्षक नियुक्तिमा अनियमितता गर्ने ९ जनाविरुद्ध भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले शिक्षक नियुक्तिमा अनियमितता गरेको आरोपमा ९ जनाविरुद्ध भ्रष्टाचार मुद्दा दायर गरेको छ। गुल्मीको कालिगण्डी गाउँपालिका वडा नम्बर १ स्थित देउराली माध्यमिक विद्यालयका विद्यालय व्यवस्थापन समितिका अध्यक्ष नगेन्द्र प्रसाद सापकोटासहित ९ जनाविरुद्ध आज विशेष अदालत काठमाडौंमा आरोप पत्र दायर गरेको हो। आयोगका प्रवक्ता नरहरि घिमिरेका अनुसार गैरकानुनीरुपमा विद्यालयमा अनुपस्थित शिक्षकको नाममा पारिश्रमिक रकम निकासा गराई वार्षिक एकमुष्ठ तलब बुझेको झुट्टा फर्जी लिखत तथा भरपाई बनाई एवं गैरकानुनी लाभ तथा हानी पुर्याइ भ्रष्टाचार गरेको ठहरसहित उनीहरूविरुद्ध मुद्दा दायर भएको हो। देउराली माध्यामिक विद्यालयका तत्कालीन व्यवस्थापन समितिका अध्यक्ष नगेन्द्र प्रसाद सापकोटा,तत्कालीन प्रधानाध्यापक ता विद्यालय व्यवस्थापन समितिका तत्कालीन सदस्य सचिव मित्रलाल पाण्डे, विद्यालयका सहायक (लेखा) प्रेम नारायण पाण्डेय र विद्यालय व्यवस्थापन समितिका तत्कालीन सदस्यहरू वेदबहादुर राना मगर,लक्ष्मी भण्डारी न्यौपाने,पदमपानी पाण्डे,सरस्वती पाण्डे,ईश्वरा दर्लामी र बलबहादुर न्यौपानेविरुद्ध भ्रष्टाचार मुद्दा दायर भएको हो। उनीहरूविरुद्ध ८ लाख ८७ हजार ८८० रुपैयाँ बिगो, कैद र जरिवाना सजायसमेत माग गरिएको अख्तियारले जनाएको छ। अध्यक्षको मिलेमतोमा शिक्षक नियुक्तिमा अनियमितता गरेको उजुर परेको थियो। सोही उजुरीका आधारमा अनुसन्धान हुँदा अंग्रेजी,गणित वा विज्ञान विषयको शिक्षण सिकाइ अनुदान कार्यक्रमअन्तर्गतको रिक्त शिक्षक पदम नियुक्ति गर्ने प्रयोजनका लागि आएको शिक्षण सिकाइ अनुदानको रकममा अनियमितता गरेको खुल्न आएको अख्तियारको ठहर छ। 'अध्यक्षसमेतको मिलेमतोमा शिक्षक नियुक्तिमा अनियमितता गरेको भन्ने उजुरी निवेदनका आधाङ्गा अनुसन्धान हुँदा रिक्त शिक्षक पदमा नियुक्ति गर्ने प्रयोजनको लागि आएको शिक्षण सिकाई अनुदानको रकम देउराली माध्यामिक विद्यालयले प्रचलित ऐन तथा नियमावलीमा उल्लेख भए अनुसारको विधि तथा प्रक्रियाको आधारमा नियुक्ति गर्नुपर्ने मा शिक्षक छनौटको कुनै कानुनी प्रक्रिया पूरा नगरी बेपत्ता रहेको भनिएको व्यक्तिको शैक्षिक प्रमाणपत्र दुरुपयोग गरी नियुक्ति दिने कार्य गरेको,निजको नाममा नक्कली कागजात बनाई नियुक्ति पत्र,हाजिरी भएको पत्र,हाजिरी विवरण बनाई हाजिरी प्रमाणित गरी कालिगण्डकी गाउँपालिका, गुल्मीमा पेश गरी गैरकानुनी रुपमा विद्यालयमा अनुपस्थित शिक्षकको नाममा पारिश्रमिक रकम निकासा गराई वार्षिक एकमुष्ठ तलब बुझेको झुट्टा फर्जी लिखत तथा भरपाई बनाई लेखापरीक्षणसमेत गरी दुरुपयोग गर्ने बदनियतपूर्ण मनसायले कार्य गरी लाभ लिएको देखिएको,' अख्तियारको आरोप पत्रमा उल्लेख छ।"
नाडाको सहयोगमा पोखरामा वाडा अटो शो आयोजना हुने,काठमाडौं : नाडाको सहयोगमा पोखरामा वाडा अटो शो आयोजना हुने भएको छ। नाडाले आफ्नो संस्थागत सदस्य पश्चिमाञ्चल अटोमोवाइल डिलर्स एशोसिएशन (वाडा)सँगको सहकार्यमा वाडा अटो शो आयोजना गर्न लागेको हो। २०८१ चैत्र १३ देखि १७ सम्म पोखरामा वाडा अटो शो आयोजना हुने छ। नाडाले वाडाका नव निर्वाचित पदाधिकारी तथा सदस्यहरुलाई स्वागत तथा सम्मान गरेको छ। नाडाका अध्यक्ष करण चौधरीको प्रमुख आतिथ्यमा आयोजित सो भेटघाट तथा छलफल कार्यक्रममा वाडाका नवनिर्वाचित अध्यक्ष दिपेन्द्र कोइरालाले पोखरामा पहिलो पटक वाडा अटो शो आयोजना गर्न नाडाकातर्फबाट आवश्यक सहयोगको लागि औपचारिक रूपमा आग्रह गरेका थिए। भेटघाट तथा छलफल कार्यक्रममा उक्त अटो शो को सम्भाव्यता र त्यसको मोडालिटिका सम्बन्धमा विस्तृत रुपमा छलफल गरिएको थियो। नाडाले सन् १९८८ देखि नाडा अटो शो हरेक वर्ष राजधानीमा आयोजना गर्दै आएको थियो।
सिन्धुपाल्चोकमा लिपिङको जंगलमा लागेको आगो सिम्रिक हेलिकोप्टरले निभायो,"काठमाडौं : सिन्धुपाल्चोकको भोटेकोशी गाउँपालिका२ को लिपिङको जंगलमा लागेको आगो निभाइएको छ। गत शुक्रबारदेखि लिपिङको जंगलमा ठूलो आगलागी भएको थियो। आगो निभाउन आइतबार बिहानबाट सिम्रिक हेलिकोप्टर परिचालन गरिएको थियो। नेपालमा सिम्रिक हेलिकोप्टरसँग मात्रै भएको बम्बी बकेटको सहयोगले आगो निभाइएको हो। आगो निभाउन सिम्रिक हेलिकोप्टरका क्याप्टेन सिद्धार्थ जंग गुरुङ र कप्तान हरेराम थापाको नेतृत्वमा एक टोली खटाइएको थियो। हेलिकोप्टरले स्थानीय प्रहरी र भोटेकोशी गाउँपालिकासँगको समन्वयमा आगो नियन्त्रण गरेको हो। आइतबारबाट हालसम्म १ लाख लिटर पानी खनाइएको सिम्रिकले जनाएको छ। सिम्रिकको बम्बी बकेटले सडक नपुगेको, दमकल जान नसक्ने साँघुरा गल्ली तथा उच्च पहाडी भेगमा आगो नियन्त्रण गरिरहेको छ।"
पाथिभारा केबलकार निर्माण खारेजीको माग गर्दै काठमाडौंमा धर्ना,"काठमाडौं : पाथिभारा केबलकार निर्माण कार्य बन्द गर्नु्पर्ने मागसहित स्थानीयहरू लामो समयदेखि आन्दोलन गरिरहेका छन्। मुक्कुमलुङ संरक्षण र केबलकार खारेजी संघर्ष समितिले विभिन्न ठाउँमा आन्दोलनका कार्यहरू गर्दै आएका छन्। आज उनीहरूले काठमाडौंमा धर्ना दिएका छ्न्। जल,जमिन,जंगल हाम्रो प्राण,मुन्धुमी मुक्कुमसुङबाट सशस्त्र प्रहरी फिर्ता गर,राज्य आतंक बन्द गरलगायतका नारा लेखेका प्लेकार्ड प्रदर्शन गरेर धर्ना दिएका हुन्। मुक्कुम्लुङ संरक्षण तथा केबुलकार खारेजी अन्तरदलीय संघर्ष समितिले पूर्वका नौ जिल्लामा बन्दको आह्वान समेत गरेको छ। समितिले ताप्लेजुङ,पाँचथर, इलाम, झापा, मोरङ, सुनसरी, धनकुटा, तेह्रथुम र सङ्खुवासभा बन्दको आह्वान गरेको हो । पूर्वी पहाडी जिल्लामा भने यातायात चलेको छैन । बन्दकर्ताहरूले गत माघ १५ गतेदेखि मेची राजमार्गमा यातायात बन्द यथावत् राखेका छन् । जसका कारण जनजीवन प्रभावित बन्दै गएको छ । पाथीभरा क्षेत्रमा केबुलकारको विरोध गर्दै आएका मुक्कुम्लुङ संरक्षण संर्घष समिति र प्रहरीबीच झडप भएको थियो । झडपमा प्रहरीको गोली लागेर तीनजना प्रदर्शनकारी गम्भीर घाइते भएपछि उनीहरू थप आन्दोलित बनेका हुन् ।"
मोबाइल पसल फोडेर ३ करोडभन्दा बढीको चोरी,"विराटनगर : मोरङको उर्लाबारीमा सोमबार बिहानका राति पसल फोडेर ३ करोडभन्दा बढीको मोबाइल चोरी गरिएको छ। प्रहरीका अनुसार सटर फोडेर चोरीमा संलग्नले पसल नै रित्त्याइदिएको पाइयो। पसलमा महँगो मूल्य पर्ने मोबाइलहरू थिए। मोरङ प्रहरीका प्रवक्ता डीएसपी वेदप्रकाश जोशीले उर्लाबारी नगरपालिका७ का योगराज कार्कीले उर्लाबारी५ मा सञ्चालन गरेको मोबाइल वल्र्ड नामक पसलमा चोरी भएको जानकारी दिए। पसल खोल्न जाँदा सटर फोडेर चोरी गरेको देखेपछि कार्कीले नै प्रहरीलाई सोमबार बिहान ९ बजेतिर घटनाको जानकारी गराएका हुन्। मोबाइल पसल पूर्वपश्चिम राजमार्गसँगै जोडिएको थियो। चोरीमा संलग्नको पहिचान हुन नसकेको उनको भनाइ छ। चोरीको प्रकृति हेर्दा ठूलै गिरोह संलग्न रहेको अनुमान छ। पसलमा महँगा मोबाइलहरू रहेछन्। सबै मोबाइल चोरी भएका छन्। सटरको ताला फुटाएर चोरी गरिएको छ। चोरीमा संलग्नको पहिचान भइसकेको छैन। विभिन्न कोणबाट अनुसन्धान अघि बढाएर घटनामा संलग्नको खोजी तीव्र पारिएको छ, जोशीले भने। पसल सञ्चालकले ३ करोड मूल्य बढीको मोबाइलहरू पसलबाट चोरी भएको जानकारी प्रहरीलाई दिएका छन्। उर्लाबारी७ घर भएका कार्कीका अनुसार आईफोन, रेडमी, ओपोलगायत विभिन्न ब्राण्डका ४ सय ५० भन्दा बढी मोबाइलहरू पसलमा राखिएको थियो। पसलमा रहेका मोबाइलको संख्या यकिन नभएको उनले बताए। पसलमा कतिवटा मोबाइल थिए भनेर काम गर्नेहरूलाई थाहा छ। मलाई त्यो थाहा हुन सकेन। तर, ४ सय ५० वटाभन्दा धेरै नै थिए। ३ करोडभन्दा बढी मूल्य बराबरको चोरी भएको छ। पसलमा राखिएको नगद पनि चोरी भयो, कार्की भन्छन्। यद्यपि, चोरी भएका मोबाइलको संख्या र मूल्य प्रहरीले यकिन गर्न सकिरहेको छैन। डीएसपी जोशीका अनुसार एउटै मोबाइल २ लाख मूल्यसम्मका रहेको पाइएको छ। जम्मा ३ करोड मूल्य माथिका ४ सय ५० वटाभन्दा बढी मोबाइल थिए भनेर पसल सञ्चालकले प्रहरीलाई जानकारी दिनु भएको छ, उनी भन्छन्, प्रहरीबाट संख्या र मूल्य यकिन गर्ने काम भइरहेको छ। मोबाइलको संख्या र मूल्य यकिन नभए पनि ठूलो मूल्य बराबरको चोरी भएको पाइएको डीएसपी जोशीले बताए। उनका अनुसार पसलमा सीसी क्यामेरा पनि थियो। तर, क्यामेराको फुटेजबाट चोरको पहिचान गर्न प्रहरीलाई गाह्रो परिरहेको छ। चोरीमा संलग्नको खोजी एवं पहिचानका लागि इलाका प्रहरी कार्यालय पथरीबाट डीएसपी मोहनविक्रम दाहाल र इलाका प्रहरी कार्यालय उर्लाबारीबाट सइ चूडामणि पौडेलको नेतृत्वमा संयुक्त टोली परिचालित छ। चोरीमा संलग्न गिरोहको खोजीमा प्रहरीको विशेष टोलीसमेत परिचालित रहेको जानकारी जोशीले दिए।"
आज मन्त्रिपरिषद् बैठक बस्दै,"काठमाडौं : प्रधानमन्त्री केपी शर्मा ओलीले मन्त्रिपरिषद् बैठक बोलाएका छन्। आज ४ बजे सिंहदरबारस्थित प्रधानमन्त्री एवं मन्त्रिपरिषदको कार्यालयमा बस्ने गरी बैठक बोलाइएको प्रधानमन्त्रीको सचिवालयले जनाएको छ। बैठकमा सरकारका नियमित काम कारबाहीबारे छलफल हुनेछ। बैठकबाट केही नियुक्ति, बढुवा लगायतका निर्णय हुने बताइएको छ।"
मोटरसाइकलको ठक्करबाट पैदलयात्री वृद्धको मृत्यु,विराटनगर : मोरङको उर्लाबारी नगरपालिका३ मंगलबारेमा मोटरसाइकलको ठक्करबाट एक जना पैदलयात्री वृद्धको मृत्यु भएको छ। प्रहरीका अनुसार पश्चिमबाट पूर्वतर्फ जाँदै गरेको को २८ प २२९३ नम्बरको मोटरसाइकलले ठक्कर दिँदा मोरङको मिक्लाजुङ गाउँपालिका४ का अन्दाजी ७० वर्षीय फौदसिंह विकको मृत्यु भएको हो। दक्षिणबाट उत्तरतर्फ बाटो क्रस गर्दै गर्दा मोटरसाइकलले विकलाई आइतबार दिउँसो २:३० बजेतिर ठक्कर दिएको थियो। गम्भीर घाइते भएका उनको उपचारका क्रममा मंगलबारेस्थित मदन भण्डारी अस्पताल एवं ट्रमा सेन्टरमा दिउँसो ४ बजेतिर मृत्यु भएको प्रहरीले जनाएको छ। दुर्घटनापछि मोटरसाइकल चालक मोरङको सुन्दरहरैँचा नगरपालिका१० का १९ वर्षीय अजाद हुसेनलाई नियन्त्रणमा लिएर प्रहरीले घटनाको अनुसन्धान सुरु गरेको छ। मोटरसाइकल चालकको साथमा सवारी चालक अनुमति पत्र (लाइसेन्स) नभएको पाइएको छ। पैदलयात्री वृद्धले सडक पार गर्ने क्रममा दुर्घटना भएको प्रहरीको भनाइ छ।
हनुमानढोकामा पुगेर राष्ट्रपति र प्रधानमन्त्रीले गरे वसन्त श्रवण,"काठमाडौं : राष्ट्रपति रामचन्द्र पौडेलले वसन्त पञ्चमीका अवसरमा बसन्तपुर हनुमानढोका दरबारस्थित नासलचोक पुगेर वसन्त श्रवण गरेका छन्। हनुमानढोका दरबारस्थित नासलचोकमा आयोजित विशेष समारोहमा राष्ट्रपतिसमक्ष हनुमानढोका हेरचाह अड्डाका मूल पुरोहितले अभिषेक, टीका, माला र फूलप्रसाद प्रदान गरेका थिए। परापूर्वकालदेखि वसन्त पञ्चमीका दिन राष्ट्राध्यक्ष एवं सरकार प्रमुखलगायत नेपाल सरकारका विशिष्ट व्यक्तिबाट वसन्त श्रवण गर्ने परम्परा छ। सो अवसरमा राष्ट्रपतिलाई नेपाली सेनाको एक टुकडीले सलामी अर्पण गरेको थियो। राष्ट्रपति पौडेलले उक्त अवसरमा विद्याकी देवी सरस्वतीको पूजा आराधना पनि गर्नुभएको थियो। वसन्तश्रवण समारोहमा उपराष्ट्रपति रामसहायप्रसाद यादव, प्रधानमन्त्री केपी शर्मा ओली, प्रधानन्यायाधीश प्रकाशमान सिंह राउत, सभामुख देवराज घिमिरे, राष्ट्रिय सभाका अध्यक्ष नारायण दाहाल, मन्त्री लगायतको उपस्थिति रहेको थियो।"
तस्करीको भूराजनीति,"नेपाली कामदारलाई रुसी नागरिकता दिनेजस्ता झुटा आश्वासन दिएर बहकाइनुले तस्करीभन्दा भ्रामक भर्तीतर्फ औंल्याउँछ। नेपाली विशेषगरी युवा अन्तर्राष्ट्रिय सिमाना पार गरेर मुख्यतया संयुक्त राज्य अमेरिका र रसियाजस्ता देशमा तस्करी हुने घटनाहरू मुख्य समाचार बनिरहेका छन्। मिडिया आउटलेट, कार्यकर्ता, विद्वान् र मानवअधिकार संगठनहरूले चिन्ता बढाउँदै गर्दा नेपालले तस्करीविरुद्धको कानुन ल्याई आफ्ना युवाको रक्षा गर्नुपर्छ। तर, यी अनिश्चित यात्राका खतराहरू निर्विवाद भए पनि तस्करीविरुद्धको नयाँ कानुन लागू गर्दा संकट समाधान हुनुको साटो गहिरो हुन सक्छ। नेपालको तस्करीविरुद्धको कानुनले यसका युवाका लागि अप्रत्याशित नतिजा किन निम्त्याउन सक्छ भन्ने कुरा बुझ्न सन् २००० मा संयुक्त राष्ट्रसंघले अपनाएको तीनवटा अन्तर्राष्ट्रिय सम्झौताहरूको सेट पालेर्मो प्रोटोकलमा जानुपर्छ। तस्करीविरुद्ध तस्करी : तस्करी प्रोटोकलले आप्रवासीहरूको तस्करीको रूपमा परिभाषित गर्छ। प्रत्यक्ष वा अप्रत्यक्ष रूपमा कुनै व्यक्तिको राष्ट्रिय वा राष्ट्रिय नभएको राज्य पक्षमा व्यक्तिको अवैध प्रवेशबाट आर्थिक वा अन्य भौतिक लाभ प्राप्त गर्न खरिद। स्थायी बासिन्दा। यसको विपरीत, बेचबिखन प्रोटोकलले व्यक्तिको बेचबिखनलाई व्यक्ति भर्ती, ढुवानी, स्थानान्तरण, शरणार्थी वा प्राप्ति, धम्की वा बलको प्रयोग वा अन्य प्रकारको जबरजस्ती, अपहरण, ठगी, धोका, शक्तिको दुरुपयोग वा कमजोर स्थिति वा भुक्तानी वा लाभहरू दिने वा प्राप्त गर्ने शोषणको उद्देश्यले अर्को व्यक्तिमाथि नियन्त्रण भएको व्यक्तिको सहमति प्राप्त गर्न। नेपालले अहिलेसम्म तस्करीसम्बन्धी प्रोटोकललाई अनुमोदन नगरे पनि सन् २०२० को जुनमा तस्करीसम्बन्धी प्रोटोकल पारित गरेको थियो। त्यसयता तस्करीविरुद्धको कानुन ल्याउने विषयमा छलफल भई तस्करीविरुद्धको कानुनलाई परिमार्जन गर्दै आएको छ। तस्करीको प्रोटोकल : प्रोटोकलको भाषाले राज्यहरूले लिने दृष्टिकोणहरूमा भिन्नताहरू हाइलाइट पर्छ। बेचबिखनलाई व्यक्तिहरूमा भनेर वर्णन गरिएको छ, जबरजस्ती र शोषणको पीडितहरूलाई जोड दिँदै (कम्तीमा सैद्धान्तिक रूपमा) अस्थायी बसोबास, सम्भावित स्थायी बसोबास, सुरक्षित आवास, शिक्षा, कानुनी उन्मुक्ति, आदि। यसको विपरीत, तस्करी आप्रवासी को हो, जो अक्सर सीमा पार गर्न सहमति र थोरै यदि छ भने अधिकारहरू प्रदान गरिन्छ। जबकि तस्करी प्रोटोकलले राज्यहरूलाई आपराधिक दायित्वबाट आप्रवासीहरूलाई छुट दिन प्रोत्साहित पर्छ, तिनीहरू प्रायः तिनको गैरकानुनी स्थितिका कारण अन्य कानुनअन्तर्गत मुद्दा चलाइन्छ। आर्थिक रूपमा विपन्न र जातीय विशेषता भएका व्यक्तिहरूलाई राष्ट्रिय पहिचानका लागि खतराको रूपमा अमानवीय बनाउँछ। प्रतिबन्धात्मक नीतिहरूले आप्रवासीहरूलाई गोप्य मार्गहरूमा बाध्य पार्छन्। प्रायः घातक परिणामहरूका साथ २०१४ देखि ६३ हजारभन्दा बढी आप्रवासी बसाइँ सर्ने प्रयासमा मरेका छन्। सन् २०२३ मा मात्र आठ हजार मृत्यु भएको देखिन्छ। ईयूले अध्यागमनको मूल कारणहरूलाई सम्बोधन गर्न पर्याप्त विकास सहायता खर्च गरेको छ। यदि मानिसलाई जबरजस्ती नगरी, मानिसलाई उनीहरूको आफ्नै देशहरूमा बस्न र ती देशहरूलाई बोझ वहन गर्न आग्रह गरेर एउटा दृष्टिकोणमा अनियमित आप्रवासनविरुद्ध कानुनी उपायहरू बलियो बनाउन मूल देशहरूमा कूटनीतिक दबाब दिनुपर्ने कुरा समावेश गरेको छ। जब कामदारहरू आफ्नो गन्तव्य र भूमिकाबारे सचेत हुन्छन्, तब यसलाई तस्करी भनेर लेबल लगाउनु नेपाली आप्रवासीहरूको दोष हो। यसले युरोपमा रहेका नेपाली डायस्पोराका लागि व्यापक प्रभाव पार्न सक्छ। उदाहरणका लागि, नेपालको हालैको अमेरिकी मानव बेचबिखन रिपोर्ट टियर २ बाट टियर २ वाच लिस्टमा डाउनग्रेडले रिपोर्टलाई जबरजस्ती कूटनीतिक उपकरणको रूपमा हतियार बनाएको देखिन्छ। अन्तर्राष्ट्रिय श्रम संगठन र वाक फ्रिद्वारा रिपोर्ट गरिएको नेपालको ऐतिहासिक रूपमा कम आधुनिक दासत्व संख्याको बाबजुद आर्थिक प्रतिबन्धको खतरा बोकेको डाउनग्रेड हो। यसले नेपाललाई युवाको अवैध बसाइ सर्ने चिन्तालाई सम्बोधन गर्न प्रोत्साहन गर्न उक्त प्रतिवेदन प्रयोग गर्न सकिने अनुमान गरिएको छ। समस्याग्रस्त प्रतिनिधित्व : रुसी सेनामा नेपाली नागरिकलाई तस्करी भनी प्रतिनिधित्व गर्ने क्रम बढ्दै गएको छ। यो गलत फ्रेमिङ हो किनकि अवस्था तस्करीको सट्टा श्रम शोषणमा आधारित छ। नेपाली कामदारलाई रुसी नागरिकता दिने जस्ता झुटा आश्वासन दिएर बहकाइनुले तस्करीभन्दा भ्रामक भर्तीतर्फ औंल्याउँछ। जब कामदारहरू आफ्नो गन्तव्य र भूमिकाबारे सचेत हुन्छन्, तब यसलाई तस्करी भनेर लेबल लगाउनु नेपाली आप्रवासीहरूको दोष हो। यसले युरोपमा रहेका नेपाली डायस्पोराका लागि व्यापक प्रभाव पार्न सक्छ। सम्भावित रूपमा चलिरहेको द्वन्द्वको बीचमा रुस समर्थकको रूपमा स्टेरियोटाइप गरिएको छ। त्यसैगरी, अमेरिकामा नेपाली आप्रवासीहरूको प्रतिनिधित्व तस्करीको रूपमा खेलिरहेका गहिरो मुद्दाहरूलाई स्वीकार गर्न असफल भएको छ। धेरै नेपाली युवा अमेरिका जाने अनियमित बाटोहरू लिएर जाँदा, ठूलो कथा भनेको आर्थिक कठिनाइ र उनीहरूले नेपालमा सामना गर्ने गम्भीर सामाजिक अवरोधहरूको हो। धेरै दलित र तल्लो वर्गका नेपाली युवाका लागि, सम्मानजनक र दिगो कामका अवसरहरूको अभाव र आफ्नै देशमा दैनिक भेदभावले उनीहरूलाई विदेशमा राम्रो जीवनको अनिश्चित आशातर्फ धकेल्छ। थप रूपमा, विशेषगरी रोमानियाको सेन्जेन क्षेत्रमा भर्खरै प्रवेश गरेपछि र केन्या, दक्षिण अफ्रिका र हाइटी जस्ता देशमा पनि नेपाली युवा ईयूका सिमानाहरूबाट तस्करी भइरहेको बारे चिन्ता बढ्दै गएको छ। यी आप्रवासन ढाँचाहरूलाई तस्करीको रूपमा फ्रेम गर्नाले गहिरो प्रणालीगत मुद्दाहरूलाई मात्र अस्पष्ट पार्दैन। तर नेपालीले उनीहरूको श्रम बजारमा सहने कठोर वास्तविकताहरूलाई पनि विकृत पर्छ। सीमित अवसरहरू, निश्चित अवधिका सम्झौताहरू, कम ज्याला र दैनिक दुरुपयोगविरुद्ध लड्न श्रम कानुन प्रवर्तनको अभाव र शोषण आदि समस्या छन्। जुन जटिल समस्याहरूलाई सरल लेबलमा घटाउँदा सामाजिक गतिशीलतालाई सीमित गर्ने ठूला संरचनात्मक कारकहरूलाई बेवास्ता पर्छ। नेपालीका लागि सम्मानजनक रोजगारीका अवसरहरू उपलब्ध गराउन असफल हुँदा अनिश्चित प्रवासी मार्गहरूलाई रोमान्टीकरणले तिनीहरूको कमजोरी र निराशालाई मात्र कायम राख्छ। जसले गर्दा उनीहरूलाई यी जोखिमपूर्ण मार्गहरूमा लाग्न प्रोत्साहन मिल्छ। सपनालाई अपराधमा परिणत नगर्नुहोस् ः नेपालले अनियमित आप्रवासनलाई आपराधिक बनाउन सक्ने तस्करीविरुद्धको कानुनलाई ध्यानमा राखेको हुनाले यसले नतिजालाई सावधानीपूर्वक विचार गर्नुपर्छ। आप्रवासी यात्राहरू अनिश्चित भए पनि, फौजदारी न्यायमा आधारित तस्करी कानुनमा भर पर्दा नेपाली युवालाई अझ टाढा बनाउने, कलंकित गर्ने, सीमान्तकृत गर्ने र उनीहरूलाई आफ्नो देशबाट अझ टाढा धकेल्ने छ। यसले अनियमित बसाइँसराइको मुख्य कारणहरूलाई सम्बोधन गर्न असफल हुनेछ र नयाँ समस्याहरू सिर्जना गर्न सक्छ। माइग्रेसन प्रतिबन्धले गतिशीलता रोक्दैन। यसलाई भूमिगत चलाउनेछ। माइग्रेसन सहजीकरण नेटवर्कहरू अनुकूल हुनेछन्। ट्रेस गर्न गाह्रो तर अधिक लाभदायक हुनेछ। एउटा नयाँ तस्करी विरोधी उद्योगको उदय हुन सक्छ, कल्याणभन्दा कार्यान्वयनलाई प्राथमिकता दिँदै। तसर्थ तस्करीविरुद्धको कानुनको पछि लाग्नुको सट्टा नेपालले आफ्ना युवाहरूमा विश्वास निर्माण गर्नुपर्छ। सरकारले सीप विकासलाई प्राथमिकता दिनसक्छ। घरेलु श्रमबजारका अवसरहरूको अपिल गर्नसक्छ। अनियमित बसाइँसराइको मूल कारणहरूलाई सम्बोधन गर्न पहुँचयोग्य, किफायती आप्रवासन मार्गहरू उपलब्ध गराउन सक्छ।"
"गुडबाई होइन, हार्दिक धन्यवाद","काठमाडौं : नेपाली राष्ट्रिय क्रिकेट टोलीका मुख्य प्रशिक्षक मोन्टी देसाईले नेपाली क्रिकेटसँग जोडिएका सबैलाई धन्यवाद दिएका छन्। उनले आइतबार बिहान सामाजिक सञ्जाल फेसबुकमा लामो स्टाटस राख्दै यो गुडबाई नभएर धन्यवाद भएको बताएका हुन्। यो गुडबाई होइन, हार्दिक धन्यवाद हो। १० जनवरी २०२३ मा मैले नेपाली क्रिकेटमा दिगो प्रभाव पार्ने आशा र उत्साह बोकेर नेपाल क्रिकेट संघसँग जोडिएको थिएँ, देसाईले भनेका छन्, यी दुई वर्ष निकै अविस्मरणीय रहे। यी अविस्मरणीय पलहरू कोशेढुंगाले भरिएको छ। त्रिवि मैदानमा भएको एसिया कप छनोट र मूलपानीमा भएको विश्वकप छनोट खेलले नेपालको जोस र लगावलाई प्रतिबिम्बित गरेको थियो। मोन्टीसँगको दुई वर्षको सम्झौता सकिएसँगै नेपाल क्रिकेट संघ (क्यान) ले सम्झौता नवीकरण नगर्ने निर्णय गरेको थियो। क्यानका प्रवक्ता छुम्बी लामाले शनिबार एक विज्ञप्ति जारी गर्दै मोन्टीसँगको दुई वर्षको सम्झौता समाप्त भएको जनाउँदै त्यसलाई नवीकरण नगरिने बताएका थिए। मोन्टीले आफ्नो प्रशिक्षणमा विभिन्न उत्तारचढाव भोगे पनि आफूलाई दिएको भूमिका कुसलतापूर्वक पूरा गरेको बताउँदै क्यान व्यवस्थापन, खेलाडी, समर्थक, ग्राउन्ड स्टाफ र कमेन्टेटरप्रति कृतज्ञता व्यक्त गरे। मोन्टीले खेलाडीले लाखौंको सपना बोकेको जनाउँदै एकताबद्ध र जवाफदेहिता भएर खेल्न र ह्यापी ड्रेसिङ रूमलाई सदैव खेलाडीको शक्तिका रूपमा प्रयोग गर्न सल्लाह दिएका छन्। तिमीहरूले लाखौंको सपना बोकेका छौं। मैदानमा अविचलित रहनु, एकएक बल खेल्ने मानसिकता बनाउनु र बाउन्ड्री निकालि राख्नु। सम्बन्ध, खुलापन, एकता र उत्तरदायित्वमा निर्मित हेपी ड्रेसिङ रुम को आदर्श सधैं तिमीहरूको शक्ति हुनेछ, मोन्टीले भनेका छन्। मोन्टीले मुख्य प्रशिक्षक सम्हालेको दुई वर्षको अवधिमा नेपालले एकदिवसीय मान्यता जोगाउनुका साथै एसिया कप र टीट्वेन्टी विश्वकपमा छनोट भएको थियो। आईसीसी विश्वकप लिग टुको अन्तिम १२ मध्ये ११ खेलमा जित निकाल्दै नेपालले एकदिवसीय मान्यता जोगाएको थियो। यस्तै पहिलो पटक एसिया कपमा छनोट भएर भारत र पाकिस्तानजस्ता मुलुकसँग खेल्ने अवसर पाएको थियो भने एक दशकपछि टीट्वेन्टी विश्वकप खेल्ने सौभाग्य पनि मोन्टीकै प्रशिक्षणमा सम्भव भएको थियो।"
हुन्डाईले बजारको मागसँग ब्रान्ड भ्यालुलाई प्राथमिकतामा राखेको छ,"काठमाडौं : लक्ष्मी इन्टरकन्टिनेन्टल प्रालि हुन्डाई मोटर्सको सन् २००९ को फेब्रुअरीदेखि आधिकारिक बिक्रेता हो । हाल हुन्डाइले , ,  , ,  ,  ,  , , , , ,   र इभीमा  , ,  छ मोडलहरू बजारमा ल्याइसकेको छ । १२ वटा थ्रिएस सेन्टरले बिक्री, सेवा र स्पेयर पाट्र्समा ध्यान केन्द्रित गर्दै हुन्डाई मोटरको विभिन्न स्थानमा आफ्नो उपस्थिति बढाएको छ। अटोमोबाइलको बढ्दो बजारलाई कम्पनीले कस्तो नीतिमा अघि बढाइरहेको छ भन्ने सम्बन्धमा कम्पनीका सेल्स एन्ड आफ्टर सेल्स सर्भिस अपरेसनका महाप्रबन्धक दीपक थपलियासँग अन्नपूर्णकर्मी सुनिता कार्कीले गरेको कुराकानीको सम्पादित अंश प्रस्तुत गरिएको छ । नेपालमा हुन्डाईसँगै सवारीसाधन बजारलाई तपाईं कसरी हेर्नुहुन्छ ? पछिल्लो वर्षमा उपभोक्ता प्राथमिकताहरूमा केके प्रवृत्तिहरू देख्नु भएको छ ? नेपालको अटो बजार अहिलेको अवस्थामा केही फरक भएको छ । उपभोक्ताको हकमा र वितरकको हकमा पनि अवस्था फेरिएको छ । उपभोक्ताको हकमा पहिला ब्रान्डलाई एकदम नै महत्त्वव दिइन्थ्यो । ब्रान्ड भनेको एउटा वाचा (प्रमिस) हो जस्तो लाग्छ मलाई, किनभने हरेक ब्रान्डको कमिटमेन्ट हुन्छ । इन्टरनेटको पहुँचले कहाँ के र कस्तो मोडलका गाडीहरू आएका छन् भन्ने सबै सूचना थाहा हुन्छ । अझ अहिले एआईका कारणले कस्तो सूचना चाहिएको छ त्योअनुसार नै तपाईंको हातहातमा सूचना आइपुग्छ । पहिलाको जस्तो ब्रान्ड फोकस भएरभन्दा पनि प्रयोगकर्ताको रूपमा उपभोक्ताहरू आउन थाल्नु भएको छ । यसले मार्केटको डाइनामिकलाई परिवर्तन गरेको छ, उपभोक्ता र वितरकले हेर्ने दृष्टिकोण परिवर्तन गरिदिएको छ । यस कारण, वितरकले पनि उपभोक्तालाई प्रयोग गर्न आकर्षित गर्ने गरी प्रोडक्ट (वस्तु) डिजाइन गर्न थालेका छन् । अहिले ब्रान्डभन्दा पनि उपभोक्तालाई कसरी आकर्षित गर्न सकिन्छ, कस्तो फिचरको बढी माग भइरहेको छ भन्ने हेर्नु परेको छ । पहिला गाडी निर्माता कम्पनीले ब्रान्ड भ्यालुलाई केन्द्रमा राखेर गाडी डिजाइन गरी बजारमा पठाउथ्यो भने अहिले पहिला ग्राहकहरूको मागलाई बुझेर अनि गाडीको डिजाइन हुन थालेको छ । अहिले निर्माता कम्पनी वा वितरकले खाली गाडीबाट नराम्रो प्रतिक्रिया नआओस् भन्ने उद्देश्यलाई मात्रै सम्बोधन गर्न थालेका छन् । उपभोक्ताको प्रतिक्रिया नआउने गरी प्रोडक्ट ल्याउनु नै अहिलेका लागि वितरकको चुनौती बनेको छ । यति हुँदाहुँदै पनि हुन्डाइले भने ब्रान्ड भ्यालुमा काम गर्दै कुनै पनि प्रोडक्ट आउनुपूर्व तयारीको काम भने गर्ने गर्छ र प्रोडक्ट बिक्रीपछिको आफ्टर सेल सर्भिसमा पनि सधैं नै सचेत छ । हुन्डाईले विभिन्न मोडेलहरूको गाडी ल्याएको छ । नेपाली बजारमा विभिन्न भेरिएन्टहरूको प्रतिक्रिया कस्तो छ ? कुन मोडेलहरू सबैभन्दा सफल भएका छन् र तपाईंको अनुसार तिनको कारण के हो ? हुन्डाइको मुख्य उद्देश्य भनेको उपभोक्तासँग फरएभर पार्टनरसिपलाई लिने गरेका छौं । सवारीसाधन किन्न सक्ने क्षमताका उपभोक्तामा पनि गाडी किन्ने सुरुवाती चरणकादेखि माथिल्लो लेबलका महँगा गाडी किन्नेसम्मका छन् । हरेक स्तरका उपभोक्ताले चढ्न सक्ने साधन हुन्डाईले ल्याएको छ र यो विकल्प होस् भन्ने हुन्डाईले समग्रमा भिजन राखेको छ । हामीसँग इन्ट्री लेबलदेखि लक्जरियस लेबलसम्मका गाडी छन् । अर्को भनेको उपभोक्ताको लेबल बढ्दै जाँदा इन्ट्री लेबलको त्योभन्दा माथिको गाडी किन्ने सोच्न सक्छ । त्यही भएर हुन्डाईले सबै किसिमका गाडीहरू ल्याएको छ । हुन्डाईसँग चारपाङ्ग्रे सवारीसाधनमा आइस (पेट्रोलियम पदार्थबाट चल्ने) र विद्युतीय (ईभी) गरी दुवै प्रकारका गाडी उपलब्ध छन् । उपभोक्ताले आफूलाई सहज हुने गाडी छान्न सक्ने गरी विकल्प हुन्डाईले प्रस्तुत गरेको छ । नेपालमा हुन्डाईका गाडी जुनै भेरियन्ट आएका छन्, ती सबैलाई नै उपभोक्ताले रुचाएका छन् । स्यान्ट्रो, आएको बेलामा स्यान्ट्रो नै प्रख्यात, आइटेन आएको बेला आइटेन नै प्रख्यात भयो । पछिल्लो ३४ वर्षयता क्रेटा आफैंमा ब्रान्ड बनेको छ । अहिलेसम्म १० हजारभन्दा बढी क्रेटा नेपालमा बेचिसकेका छौं । फेरि पछिल्लो प्रवृत्ति विद्युतीय गाडी (ईभी) मा बढेको देखिन्छ । ईभी भने कुनै लेबल नै छुट्ट्याउन सक्ने अवस्था छैन । तर, हामीसँग ईभीको पनि वर्गीकरण छ । केही समयअघि प्रिमियम क्लासको आइओनिक५ गाडी सार्वजनिक गरेका थियौं । त्यसमा गाडीको संख्याभन्दा पनि बुकिङ बढी थियो । ईभीमा नै ह्याचब्यागमा कोना आयो, जुन प्रिमियम लेबलको थियो । त्यसलाई पनि रुचाइएको थियो । हुन्डाईले जुन मोडल ल्याए पनि एउटा उपभोक्ताको समूहलाई सोचेर ल्याउने भएकोले सबै नै पपुलर हुने गरेका छन् । विश्वभरि इलेक्ट्रिक सवारीसाधनतर्फको परिवर्तनसँगै, लक्ष्मी कन्टिनेन्टलले पनि कम्पनीलाई ईभीमा कसरी ढाल्दैछ ? हामीसँग नयाँ ईभी क्रेटा आउँदै छ । करिब डेढ महिनामा आउँदैछ । त्योबाहेक हामीसँग कोना र आइओनिक५ छँदैछ । नयाँ ईभी क्रेटा मास मार्केटले किन्न सक्ने किसिमको छ । यसको ग्राउन्ड क्लेरियसन्स २०० एमएम छ भने नर्मल अफरोडिङका लागि ब्रेकओभर एंगल १७५ डिग्रीभन्दा बढी छ । यस्तै गाडीमा फुल साइजको फ्लाट टायर छ, गाडी आफैंले इनर्जी क्यापासिटी इनटेक गर्न सक्छ, भनेको ११ किलोवाट गर्न सक्छ । यसको मतलब घरमा नै चार घण्टामा चार्ज हुन सक्छ । यसका लागि घरमा आवश्यक वायरिङ सिस्टम भने जडान भएको हुनुपर्छ । यसका साथै यो गाडीमा धेरै युनिक फिचर छ । ईभीका लागि हामीले सन् २०१८ बाट नै तयारी गरिरहेका छौं । ईभीमा हाम्रो कुल ७५ प्रतिशत प्राविधिज्ञहरू प्रमाणित हुनुहुन्छ । अहिले प्रत्येक महिना करिब १५ सय गाडी सर्भिसका लागि आउने गरेका छन् । हामीसँग १ सय ५० प्राविधिज्ञ हुनुहुन्छ । सर्भिस एडभाइजर हुनुहुन्छ । योसँगै सन् २०१९ बाट नै एसी चार्जिङ स्टेसन सुरु गरेका थियौं । अब हामी हाइवो ट्राभलमा फोकस गर्दै डीसी चार्जिङमा परिणत गरिरहेका छौं । पाँच वटा हामीले चार्ज सप राखेका छौं, जहाँ चार्जिङ स्टेसनसँगै वर्कसपको काम पनि हुन्छ । यो अबको एक महिनाभित्र सञ्चालनमा आउँछ । सन् २०२५ भित्रमा २५ वटा डीसी स्टेसन ल्याउने पनि तयारी गरिरहेका छौं । अहिलेसम्म एसी स्टेसन करिब ४५ छ । गाडीको स्पेयर्स पार्ट पनि आवश्यक हुन्छ । ईभी आफैंमा महँगो भएकोले ईभीको स्पेयर्स पार्ट एकदम नै महँगो छ । क्रेटा ईभीमा धेरैजसो आइसको नै लाग्ने भएकोले त्यो नै राखेका छौं । त्यसले यसको पार्टपुर्जा अरू ईभीको भन्दा सस्तो छ । अर्को भनेको ब्याट्री व्यवस्थापनका लागि पनि हामीले थर्ड पार्टीसँगै सम्झौता गरेका छौं । भारतीय कम्पनी अटेरोले यहाँबाट ब्याट्री ट्रकमा हालेर लान्छ र रिसाइकलन गरेर फरक कम्पोनेन्टहरूलाई सर्टिङ गर्छ । यहाँ दोस्रो प्रयोग गर्न मिल्ने वस्तुबाट उठ्ने रकमबाट सम्बन्धित उपभोक्तालाई कसरी लाभ दिन सकिन्छ भन्नेमा काम भइरहेको छ । नेपाली बजारमा ईभी प्रबद्र्धन लागि केके चुनौतीहरू छन् ? एउटा पक्षमा संसार नै ईभीमा गएको छ भन्दै गर्दा ईभीमा आकर्षण कसरी बढिरहेको छ भन्ने पनि बुझ्न जरुरी छ । अहिले इन्टरनेट र एआईले हामी सबैको मोबाइल वा ल्यापटपको फिडमा रुचाइका कुराहरूलाई बढीभन्दा बढी देखाउने गर्छ । यसले नै संसारमा ईभीमा के भइरहेको छ र कस्तो विशेषता छ भन्ने हरक्षणको अपडेटले उपभोक्तालाई त्यसतर्फ नै बढी नै आकर्षित गरिरहेको छ । किनभने फिड भनेको म्यानुपुलेट गर्न सकिन्छ । ईभी भनेको दीर्घकालीन सवारीको उपाय हो भन्ने सूचनाले पनि ईभीप्रतिको मोह बढाएको हो । त्यसको मतलव ईभी नराम्रो भन्न खोजेको होइन । यस्तै, पहिलाको पुस्ताले परिवारले जे भने त्यही नै गर्थे तर अहिलेको पुस्ता पहिला गुगल सर्च गर्न थाल्छन् । तर, जति देखिएको छ त्योअनुसार संसारमा ईभीको प्रयोग भइरहेको भने देखिँदैन । यसको पूर्वाधारको कमीका कारण । भारतमा करिब ५ प्रतिशतले मात्र ईभी चलाउँछन्, अमेरिकाको अनुपात पनि त्यस्तै नै छ । ईभीमा क्रान्ति नै ल्याएको चीनमा पनि करिब ३५ प्रतिशतले ईभी चलाउँछन् भने करिब ५० प्रतिशतले पिहेब (विद्युतीय र पेट्रोलियम पदार्थबाट पनि चल्ने हाइब्रिड गाडी) र रेन्ज एक्सटेन्डर गाडी चलाउँछन् । पेट्रोलियम सवारीको तुलनामा ईभी समाधान हुन सक्छ तर दिगो विकास र वातावरणीय पक्षका लागि ईभी नै दीर्घकालीन समाधान भने होइन । ईभी आइस गाडीभन्दा ३० देखि ४० प्रतिशत महँगो छ । नेपालमा सरकारले कर छुट दिएको भएर सस्तो जस्तो देखिएको हो । ईभीमा जानका लागि सबैभन्दा महत्त्ववपूर्ण भनेको नै यसको पूर्वाधार हो । यहाँ अहिले ईभीको पूर्वाधार भनेको चार्जिङ स्टेसन भन्ने मात्र बुझिएको छ । तर, त्यतिले मात्र हुँदैन । हाम्रो घरमा ईभी चार्ज गर्नका लागि एम्पाएर मात्र बढी क्षमताको राखेर हुँदैन यसका लागि घर जडान भएको तारको गुणस्तर पनि महत्त्ववपूर्ण हुन्छ । सामान्यतया हाम्रा घरमा करिब ४६ एमएमका तारहरू प्रयोग भएका हुन्छन्, जबकि ईभी चार्जका लागि करिब ८१० एमएमको तारको क्षमता चाहिन्छ । अहिले कति घरहरूमा सटसर्किट भएर आगो लाग्ने गरेको छ । यो सँगै ब्याट्रीको व्यवस्थापन पनि उत्तिकै चुनौतीको रूपमा रहेको छ । तर, हामी करिब ७४ प्रतिशत ईभी चलाइरहेका छौं तर सोअनुसार पूर्वाधारको बारेमा भने सोचेका छैनौं । आइसभन्दा ईभी सवारी सस्तो भएर जम्प गरेको मात्र छौं यसको पूर्वाधारको बारेमा हामी खासै सचेत देखिएका छैनौं । हामी ईभीमैत्री बन्ने हो भने हाम्रौ सबै वायरिङ प्रणालीदेखि विद्युत्को गुणस्तर, नेटवर्क, सडकको अवस्था, मौसमी अवस्थालगायत पक्षमा ध्यान दिन जरुरी छ । यो सँगै सरकारले यी सबै पक्षमा कति छिटो सम्बोधन गर्न सक्छ भन्ने पनि उत्तिकै महत्त्ववपूर्ण छ । हुन्डाइले एसेम्बल उद्योग नै सञ्चालनमा ल्याएको छ । यसको उद्देश्य के हो ? हामीले आफ्टर सेल्स सर्भिसका लागि पनि काम गरिरहेका छौं । गाडी बेचेर आएको पैसाबाट पनि देशको विकासका लागि नेपालमा नै एसेम्बिली उद्योग खोलेका छौं । नवलपरासीमा रहेको यो सिकेडी उद्योग ६५ हजार वर्गफिटमा फैलिएको छ । रोबर्टसहित सबै आवश्यक उपकरण राखिएको छ । यसमा करिब पाँच सय जनालाई रोजगारी दिइएको छ । करिब ५० जना इन्जिनियर हुनुहुन्छ । प्रोसेस इम्प्रुभमेन्टका लागि रिसर्च हुन्छ । हामीले दीर्घकालीन सोच राखेर यसमा लगानी गरेका छौं । लक्ष्मी कन्टिनेन्टलले नेपालमा हुन्डाई सवारीसाधनको बिक्री बढाउनका लागि कस्तो विशेष रणनीतिहरू लागू गरेको छ ? रणनीति बजारले निर्धारित गर्छ । अहिलेका उपभोक्ता प्रयोगकर्ताको रूपमा आउनु भएको छ । बजारमा के चलिरहेको छ एकपटक प्रयोग गरौं न भन्नेमा उहाँहरू हुनुहुन्छ । रणनीति बनाइरहँदा हामीले यो पक्षलाई केन्द्रमा राखेका छौं । उपभोक्ता के चाहन्छ र कता गइरहेका छन् भनेर । देखाउने प्रवृत्ति छ त्यसलाई हामीले पनि आत्मसात् गरेका छौं तर योसँगै हुन्डाईले मार्केट भ्यालुलाई पनि छोडेको छैन । प्रोडक्ट बनाउनेदेखि सार्वजनिक गर्ने र आफ्टर सेल्स सर्भिसका लागि हुन्डाईले सधैं नै योजना बनाएर नै काम गरिरहेको छ । उपभोक्तालाई कुनै ब्रान्ड बेच्दा हाम्रो प्रतिबद्धता पनि सधैं हुन्छ र यो सम्बन्ध दीर्घकालीन हुनुपर्छ भन्ने हुन्डाईको नीति हो ।"
"विदेशी मुद्रा सञ्चिति बढ्यो, वैदेशिक लगानीमा सुधार","काठमाडौं : मुलुकको आन्तरिक अर्थतन्त्र शिथिल भए पनि अर्थतन्त्रका बाह्य क्षेत्रमा भने राम्रै सुधार देखिएको छ। राष्ट्र बैंकले प्रकाशित गरेको ६ महिनाको तथ्यांकअनुसार मुलुकबाट बाहिरिनेभन्दा भित्रिने विदेशी मुद्रा धेरै छ। त्यसैकारण शोधनान्तर स्थिति निरन्तर बचतमा छ। महिनैपिच्छे रेमिट्यान्सको आकार बढ्दो छ। मुलुकको विदेशी विनिमय सञ्चितिको आकार पनि निकै बढेर २३ खर्ब १६ अर्ब ८४ करोड पुगेको छ। यसबाट मुलुकले १४ महिनाको वस्तु तथा सेवा आयात धान्न सक्ने स्थिति बनेको छ। विशेष गरेर सरकारले अर्बौं खर्चेर लगानी सम्मेलन गरे पनि प्रत्यक्ष वैदेशिक लगानी (एफडीआई) भित्रिन नसकेको यथार्थता छ। तर, पछिल्लो तथ्यांकले भने एफडीआईमा झिनो सुधार भएको देखिन्छ। चालु आर्थिक वर्षको पुससम्ममा ६ अर्ब ५० करोड रुपैयाँ प्रत्यक्ष वैदेशिक लगानी (इक्विटी मात्र) भित्रिएको छ। यो गत आर्थिक वर्षको सोही अवधिको तुलनामा ४३१४ प्रतिशत अर्थात् १ अर्ब ९६ करोड रुपैयाँ बढी हो। अघिल्लो वर्षको सोही अवधिमा यस्तो प्रत्यक्ष वैदेशिक लगानी (इक्विटी मात्र) ४ अर्ब ५४ करोड रुपैयाँ भित्रिएको थियो। आधा वर्षमा ७ खर्ब ६३ अर्ब रेमिट्यान्स वैदेशिक रोजगारीबाट प्राप्त गर्ने विप्रेषणमा भने राम्रै सुधार देखिएको छ। राष्ट्र बैंकको आइतबार प्रकाशित गरेको चालु आर्थिक वर्षको ६ महिनासम्मको देशको वर्तमान आर्थिक तथा वित्तीय स्थितिले विप्रेषण (रेमिट्यान्स) आप्रवाह ४१ प्रतिशतले वृद्धि भएको छ। अर्थात्, ६ महिनामा ७ खर्ब ६३ अर्ब ८ करोड रेमिट्यान्स भित्रिएको छ। गत आर्थिक वर्षको सोही अवधिमा विप्रेषण आप्रवाह २२२ प्रतिशतले बढेको थियो। अहिले अमेरिकी डलरमा रेमिट्यान्स ११ प्रतिशतले वृद्धि भई ५ अर्ब ५८ करोड पुगेको छ। समग्रमा रेमिट्यान्स बढ्नुको एउटा कारण बर्सेनि वैदेशिक रोजगारीमा जानेको संख्या बढ्नु हो। तथ्यांकअनुसार अन्तिम श्रम स्वीकृति (संस्थागत तथा व्यक्तिगतनयाँ) लिनेको संख्या २ लाख ३० हजार ४३९ र पुनः श्रम स्वीकृति लिनेको संख्या १ लाख ६२ हजार ६२८ रहेको छ। जबकी गत आर्थिक वर्षको सोही अवधिमा यस्तो संख्या क्रमशः २ लाख ६ हजार ३९० र १ लाख ३३ हजार ९४० थियो। विदेशी विनिमय सञ्चिति २३ खर्ब १६ अर्ब नाघ्यो मुलुकसँग कुल विदेशी विनिमय सञ्चिति १३५ प्रतिशतले वृद्धि भई २३ खर्ब १६ अर्ब ८४ करोड पुगेको छ। यो चालु आवको पुससम्मको तथ्यांक हो। अमेरिकी डलरमा यस्तो सञ्चिति असारको तुलनामा १०३ प्रतिशतले वृद्धि भई १६ अर्ब ८४ करोड पुगेको हो। जसमा नेपाल राष्ट्र बैंकमा २० खर्ब ७२ अर्ब ३४ करोड र बैंक तथा वित्तीय संस्था (नेपाल राष्ट्र बैंकबाहेक) सँग २ खर्ब ४४ अर्ब ५० करोड रुपैयाँ विदेशी विनिमय सञ्चिति कायम छ। यस्तो सञ्चितिमा भारतीय मुद्राको अंश २४३ प्रतिशत छ। समग्रमा आर्थिक वर्ष २०८१८२ को ६ महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चिति १७३ महिनाको वस्तु आयात र १४४ महिनाको वस्तु तथा सेवा आयात धान्न पर्याप्त रहेको राष्ट्र बैंकले बताएको छ। शोधनान्तर २ खर्ब ४९ अर्ब बचतमा मुलुकबाट बाहिरिनेभन्दा भित्रिने विदेशी मुद्रा अधिक हुँदा ६ महिनामा शोधनान्तर स्थिति २ खर्ब ४९ अर्ब २६ करोडले बचतमा छ। गत वर्षको सोही अवधिमा शोधनान्तर स्थिति २ खर्ब ७३ अर्ब ५२ करोडले बचतमा थियो। अमेरिकी डलरमा अघिल्लो वर्षको सोही अवधिमा २ अर्ब ६ करोडले बचतमा रहेको शोधनान्तर स्थिति समीक्षा अवधिमा १ अर्ब ८२ करोडले बचतमा छ। यससँगै, मुलुकको चालु खाता १ खर्ब ४८ अर्ब १७ करोडले बचतमा छ। गत वर्षको सोही अवधिमा १ खर्ब ६२ अर्ब ५६ करोडले बचतमा थियो। अमेरिकी डलरमा १ अर्ब ८ करोडले बचतमा छ। यस्तै खुद पुँजीगत ट्रान्सफर ४ अर्ब २९ करोड रुपैयाँ छ। भ्रमण आम्दानीभन्दा खर्च बढी नेपालबाट अन्य मुलुक उपचार गर्न, घुम्न र अध्ययन गर्न जानेहरूले गरेको खर्चको आकार बढ्दा सेवा खाता घाटामा छ। नेपाल भित्रिने पर्यटकबाट हुने आम्दानीभन्दा नेपालीले विदेशमा गर्ने खर्च बढी देखिन्छ। जस्ले गर्दा चालु आवको ६ महिनामा खुद सेवा आय ४३ अर्ब ५३ करोड रुपैयाँले घाटामा रहेको राष्ट्र बैंकले तथ्यांकमा उल्लेख गरेको छ। यद्यपि गत आवको सोही अवधिमा खुद सेवा आय ३५ अर्ब ४३ करोडले घाटामा थियो। हुनतः यसपटक सेवा खाताअन्तर्गत भ्रमण आय ५१ प्रतिशतले वृद्धि भई ४१ अर्ब ८६ करोड रुपैयाँ पुगेको छ। तर, पनि सेवा खाताअन्तर्गत भ्रमण व्यय ९७ प्रतिशतले वृद्धि भई १ खर्ब १ अर्ब ९२ करोड पुगेको छ। यसमध्ये शिक्षातर्पको व्यय ५६ अर्ब ८३ करोड रुपैयाँ रहेको छ। गत वर्ष यस्तो खर्च ९२ अर्ब ८७ करोड रुपैयाँ रहेकोमा शिक्षातर्फको व्यय ५८ अर्ब ९५ करोड रुपैयाँ रहेको थियो। तरकारीको मूल्य धेरै बढ्यो महँगी नियन्त्रण हुन नसकेको आम सर्वसाधारणको गुनासो छ। यसलाई राष्ट्र बैंकको महँगीको ग्राफले पनि यसको पुष्टि गर्छ। चालु आवको पुस महिनामा वार्षिक बिन्दुगत उपभोक्ता मुद्रास्फीति ५४१ प्रतिशत पुगेको छ। यसअवधिमा सबैभन्दा बढी तरकारीकै मूल्य आकासिएको छ। राष्ट्र बैंकका अनुसार खाद्य तथा पेय पदार्थ समूहअन्तर्गत तरकारी उपसमूहको वार्षिक बिन्दुगत उपभोक्ता मूल्य सूचकांक २८५२ प्रतिशत बढेको छ। यसैगरी घिउ तथा तेलको १०६७ प्रतिशत, दाल तथा गेडागुडीको ९४८ प्रतिशत र खाद्य तथा खाद्यजन्य पदार्थको ७२३ प्रतिशतले मूल्य बढेको छ । यसबाहेक मरमसला उपसमूहको वार्षिक बिन्दुगत उपभोक्ता मूल्य सूचकांक ३१२ प्रतिशतले घटेको छ। यसैगरी, गैरखाद्य तथा सेवा समूहअन्तर्गत विविध वस्तु तथा सेवा उपसमूहको वार्षिक बिन्दुगत उपभोक्ता मूल्य सूचकांक ९३५ प्रतिशत, मदिराजन्य पेय पदार्थको ७०१ प्रतिशत, कपडाजन्य तथा जुत्ताचप्पलको ६७५ प्रतिशत र फर्निसिङ तथा घरायसी उपकरणको ५२९ प्रतिशतले बढेको छ।"
अनलाइन ठगीको पासो,"हातहातमा मोबाइल पुगेपछि नेपालीको दैनिकी सजिलो त भएको छ नै तर त्यही मोबाइल पासो पनि । कतिपय त्यही पासोमा परेर ठगिएका छन् । प्रविधिको विकाससँगै डिजिटल कारोबार, सामाजिक सञ्जाल, अनलाइन बैंकिङ र ईकमर्सको प्रयोग व्यापक हुँदै गएको छ । अनि अनलाइन ठगीका घटना पनि बढेकै छन् । नेपाल प्रहरीको साइबर ब्युरोका तथ्यांकअनुसार, २०८० को पहिलो पाँच महिनामा मात्रै ६ करोड ५५ लाख रुपैयाँ अनलाइन ठगीमार्फत नेपालीले गुमाएका छन् । विदेशीले नेपालीबाट त्यतिका रकम ठगेका हुन् । अघिल्लो वर्षको तुलनामा अनलाइन ठगी झन्डै दोब्बर रूपमा वृद्धि भएको छ । अनलाइन ठगीका स्वरूपहरू पनि दिनप्रतिदिन परिवर्तन हुँदै गएका छन् । मोबाइल म्यासेज, इमेल, सामाजिक सञ्जाल तथा अनलाइन विज्ञापनहरू प्रयोग गरेर ठगहरूले सर्वसाधारणलाई फसाएका छन् । तपाईंको खाता बन्द हुनसक्छ, चिट्ठा पर्यो, रजिस्ट्रेसन गरेपछि बोनस पाइन्छ जस्ता सन्देश पठाएर अनलाइन ठगी भइरहेको छ । फेक अनलाइन सपिङको माध्यमबाट पनि धेरै नेपाली ठगिएका छन् । सामाजिक सञ्जालमा आकर्षक अफर राखेर ग्राहकलाई झुक्याउने, सामानको भुक्तानी भइसकेपछि सम्पर्कविहीन हुने वा गुणस्तरीय सामान नपठाउने घटना बढिरहेका छन् । नेपालमा अनलाइन ठगीका घटनामा फस्ने मुख्य कारणमा डिजिटल साक्षरताको कमी प्रमुख कारण हो । इन्टरनेट प्रयोगकर्ताको संख्या १ करोड ५० लाखभन्दा धेरै भए पनि अधिकांश प्रयोगकर्ताले डिजिटल सुरक्षा उपायबारे पर्याप्त ज्ञान राख्दैनन् । अनलाइन कारोबार गर्दा पहिचान नजाँच्ने, लोभलाग्दा अफरप्रति आकर्षित हुने तथा व्यक्तिगत जानकारी सहजै उपलब्ध गराउने प्रवृत्तिले पनि ठगीको जोखिम बढाएको छ । ठगीका अधिकांश घटना रिपोर्ट गरिए पनि कानुनी प्रक्रियाको जटिलताका कारण पीडितहरूले न्याय पाउन निकै कठिनाइ खेप्नुपरेको छ । सूचना प्रविधि ऐन, २०५७ तथा बैंक तथा वित्तीय संस्था ऐन, २०७३ मा अनलाइन ठगीसम्बन्धी कानुनी व्यवस्था भए पनि ठगीका प्रवृत्तिहरू परिवर्तन भइरहेकाले कानुनी प्रावधानलाई अझ प्रभावकारी बनाउन आवश्यक छ । अनलाइन ठगीबाट जोगिन नागरिक स्वयं सचेत रहनु आवश्यक छ । अनलाइनमा आएको कुनै पनि अविश्वसनीय अफरप्रति शंका गर्नुपर्छ । अनलाइन कारोबार गर्दा विक्रेताको विश्वसनीयता जाँच गर्नुपर्छ । बैंक खाताको पासवर्ड, ओटीपी कोड तथा व्यक्तिगत जानकारी कसैलाई पनि दिनु हुँदैन । अनलाइन कारोबारका लागि आधिकारिक एप वा वेबसाइटमात्र प्रयोग गर्नुपर्छ । ठगी भएको छ भने नेपाल प्रहरीको साइबर ब्युरो वा सम्बन्धित बैंकलाई तुरुन्तै जानकारी गराउनुपर्छ । प्रविधिको प्रयोगले समाजलाई सहज बनाउनुपर्छ, ठगीको माध्यम हुनु हुँदैन । हामी सबै सतर्क रहनुपर्छ ।"
लैंगिक समानता कि समता ?,"लैंगिक समानता भन्नाले महिला र पुरुषबीच कुनै पनि क्षेत्रमा विभेद नरहेको स्थिति हो। लैंगिक समानतामा महिलालाई पुरुषसरह अवसर, समान अधिकार, समान जिम्मेवारी, विकासको स्रोत एवं प्रतिफलमा महिला र पुरुषको समान पहुँच विकास प्रक्रियामा महिला र पुरुषको समान सहभागिता, निर्णय कार्यमा समान मत, समान ज्यालादर प्रत्येक क्षेत्रमा समान रहेको अवस्था हो। संयुक्त राष्ट्रसंघको मानव अधिकारसम्बन्धी विश्वव्यापी घोषणाअनुसार सबै मानव स्वतन्त्रता र समानताको धरातलमा जन्मिन्छन्। महिला विरोधी विभेद उन्मूलनसम्बन्धी अन्तर्राष्ट्रिय महासन्धिले यस अवधारणालाई प्रस्ट्याएको छ। मानव अधिकार विश्वव्यापी घोषणापत्र सन् १९४८ ले नागरिक अधिकार सम्बन्धमा कसैलाई पनि समान कामका लागि पनि लैंगिक आधारमा पारिश्रमिक तथा सामाजिक सुरक्षामा भेदभाव नहुने कुरा उल्लेख गरेको छ। सामाजिक न्यायको क्षेत्रमा सुधार भएको छ। सामाजिक सुरक्षा भत्ताको व्यवस्था गरिएको छ। मानव सक्रियताका प्रत्येक क्षेत्रमा यी अधिकार र अवधारणा महिला र पुरुषका लागि उस्तै हुनुपर्ने भनी उल्लेख छ। यस अर्थमा लैंगिक समानता तबमात्र कायम हुन्छ, जब महिला र पुरुष दुवैले राजनीतिक, आर्थिक, नागरिक, सामाजिक, धार्मिक र सांस्कृतिक सबै किसिमको अधिकार पूर्ण रूपमा उपयोग गर्न पाएका हुन्छन्। समाजमा पहिचानसहित जीविकोपार्जनका लागि स्रोतको आवश्यकता हुन्छ। महिला र पुरुषबीच सामाजिक मूल्यमान्यताका आधारमा कामको विभाजन गरिने विभेदकारी प्रथाले चल र अचल सम्पत्तिलगायतका स्रोत र स्वामित्वमा महिलामा पहुँच र नियन्त्रण हुन सकेको छैन। फलस्वरूप शिक्षा, स्वास्थ्य, यातायात, सञ्चार, खानेपानी, विद्युत्जस्ता उपलब्ध सेवा। सुविधालगायत जमिन, वित्तीय क्षेत्र, कर्जाको उपलब्धता र आर्थिक कारोबारमा महिलाको पहुँच सीमित हुन गएको छ। यसरी स्रोत र साधनमा महिलाको पहुँच वृद्धि नभएको कारण उत्पादकत्वमा कमी हुन गई आर्थिक वृद्धिदर ह्रास हुन आएको छ। यसले गरिबी न्यूनीकरणमा बाधा पुगेको महसुस गरी विकासोन्मुखदेखि विकसित मानिने देशमा अझैसम्म आर्थिक तथा सामाजिक समानता र हरेक क्षेत्रमा अर्थपूर्ण सहभागिताका लागि महिला संघर्षरत हुनु परेको छ। नेपालका विकास योजनाहरूले अद्यावधिक आर्थिक विकासका सोचलाई पछ्याउँदै सोही अनुरूप विकास नीति र कार्यक्रमको तर्जुमा गरेको र महिला विकासतर्फ पनि सम्बन्धित अवधिका अन्तर्राष्ट्रिय सोचअनुसार नै आफ्ना नीति र कार्यक्रम तर्जुमा गरेको स्पष्ट पारेको छ। आज आएर विश्वभर नै बढ्दै गएको अभूतपूर्व विषमता र त्यसबाट विश्व अर्थ व्यवस्थामै आएको संकटका सन्दर्भमा समानता, समता र सशक्तीकरणका मागले सशक्त स्थान ओगट्न थालेका छन्। जात जाति, लिंग, क्षेत्र र अन्य किसिमका व्यक्तिको क्षमतामा मात्र निर्भर नभएका संस्थागत विभेदको अन्त्य आजको युगको माग र आवश्यकता हो। सोह्रौं योजनाको समष्टिगत रणनीतिअन्तर्गत विकासका सबै आयाममा लैंगिक मूल प्रवाहीकरण, दिगो विकास तथा वातावरण संरक्षण र विपत् जोखिम न्यूनीकरणलाई आन्तरिकीकरण गर्ने रणनीति लिएको पाइन्छ। यसका लागि लैंगिक मैत्री बजेटको सुरुआत २०६४०६५ देखि नै भएको पाइन्छ। महिला भएर धेरै बोल्नु हुँदैन, लज्जालु हुनुपर्छ भन्ने जस्ता परम्परागत मान्यताका विपरीत महिलालाई सचेत भएर आत्मविश्वासका साथ अघि बढ्ने वातावरण हुनुपर्छ। समाजका अन्धविश्वास, कुरीति, कुप्रथा, अन्याय, अत्याचारका विरुद्ध आवाज उठाउनै पर्छ। लैंगिक समानता नभएमा सरकारले लैंगिक समतामार्फत महिलालाई विशेष अधिकार, विशेष अवसर, आरक्षण र विशेष सुविधा दिएर निर्णयमा अर्थपूर्ण सहभागिता आदि सकारात्मक कदममार्फत लैंगिक समानता बढाएको छ। जसले गर्दा पुरुषको अनुपस्थितिमा पनि महिलाले पुरुषले परम्परागत रूपमा निर्वाह गर्दै आएको दायित्व निर्वाह गरेर परम्परागत सामाजिक संस्कारलाई चुनौती दिँदै आएका छन्। जसले गर्दा परिवारभित्र निर्णायक भूमिकादेखि सामाजिक, राजनीतिक, आर्थिक, सामाजिक भूमिकामा समेत उनीहरूको सहभागिता बढेको पाइन्छ। आयआर्जन र रोजगारीका क्षेत्रमा महिलाहरूको भूमिका र जग्गाजमिनमा समेत महिलाको स्वामित्व बढ्न थालेको पाइन्छ भने त्यसको व्यवस्थापनमा समेत महिला सफल भएको पाइन्छ। २०६३ सालको अन्तरिम संविधानले छोरीलाई पनि पैतृक सम्पत्तिमा छोरासरह अधिकार कायम गरेको छ। लैंगिक हिंसा अन्त्यका लागि नयाँ कानुन पारित भएको छ भने मानव बेचबिखन, ओसारपसारसम्बन्धी कानुनलाई पहिलेभन्दा परिवर्तन गरिएको छ। तर कानुनमा मात्र समानताले पुग्दैन, यसको सारतत्त्वव र प्रयोगमा यथार्थ समानता हुनुपर्छ। नेपालको अन्तरिम संविधान २०६३ ले महिला हिंसाबाट मुक्ति र प्रजनन अधिकार स्थापित गरिएको छ। यस सन्दर्भमा मानव बेचबिखन घरेलु हिंसाका समस्यासँग जुध्न राज्यले विशेष निकायको स्थापना र कोषहरू खडा गरेको छ। तर त्यसमा वार्षिक रूपमा बजेट विनियोजनका साथै उच्चस्तरीय सस्थागत व्यवस्था गरेको पनि छ। यद्यपि यी कार्यक्रम हात्तीका मुखमा जिराजस्तै भएका छन्। राजनीतिक क्षेत्रलगायत राज्यमा अन्य संयन्त्रमा ३३ प्रतिशत महिला प्रतिनिधित्व सुनिश्चित गर्नेतर्फ विशेष प्रगति हुन सकेको छैन। महिला, बालवालिका, ज्येष्ठ नागरिक, अपांगता भएका महिलाहरूको अधिकारको संवद्र्धन गर्ने नीतिगत व्यवस्थाको पनि प्रभावकारी कार्यान्वयन हुन सकेको छैन। महिला तथा पुरुषका सबै अधिकारमा यथार्थ रूपमा समानता ल्याउन परम्परागत सोचमा परिवर्तन, समाजका हरेक क्षेत्रका सबै किसिमका विभेदको अन्त्य र विभेदकारी मानसिकतामा परिवर्तन हुनु जरुरी छ। नीतिगत तथा कानुनी सुधार गरेर महिलाको सामाजिक, आर्थिक, राजनीतिक, शैक्षिक क्षेत्रमा पहुँच बढाउनु आवश्यक छ। हरेक क्षेत्रमा महिलालाई पुरुषसरह अर्थपूर्ण सहभागी गराउन आवश्यक छ। महिलाको विद्यमान अवस्था, अधिकार, आफूमाथि भएको अन्याय अत्याचार, शोषण र हिंसाको बारेमा सचेतीकरण गर्नु आवश्यक छ। हरेक क्षेत्रमा महिलालाई पुरुषसरह बन्ने वातावरण तयार गर्नुपर्छ। समावेशीकरण सशक्तीकरण र मूलप्रवाहीकरणको माध्यमबाट समतामूलक समाजको निर्माण हुन्छ। सरकारले आवद्यिक योजनामा समतामूलक समाज निर्माण गर्ने प्रयास गरेको पाइन्छ। जुनसुकै किसिमले भएको भए पनि आजको एक्काइसौं शताब्दीमा विभेद हुनु वा त्यस्ता विभेदलाई सम्बोधन नगर्नु अन्याय हो। सरकारले जातीय, धार्मिक, आर्थिक र सामाजिक रूपमा पिछडिएको वर्गलाई लक्षित कार्यक्रम गर्न नसक्नु, स्रोतसाधनको न्यायोचित वितरण गर्न कठिनाइ हुनु, सामाजिक विद्यमान पुरातन सोच, आर्थिक विषमता तथा न्यून चेतनाका कारण समाजमा परिर्वतन आउनु नसक्नु, समतामूलक समाजको निर्माणका चुनौती छन्। त्यसैले अब महिलालाई आफ्ना अधिकार र सामथ्र्यबारे बोध गराउन शक्ति संरचनामा आफ्नो भाग खोज्न र संरक्षित गर्न सक्षम र सामथ्र्य बनाउन सशक्तीकरणका विशेष नीति र कार्यक्रम अपनाउनु जरुरी छ।"
१५ लाख परिवारलाई बनाउला त सरकारले जग्गाधनी ?,"काठमाडौं : राष्ट्रिय जनगणना ०७८ अनुसार मुलुकभर ६६ लाख ६६ हजार ९३७ परिवार छन्। जसमा झन्डै १५ लाख परिवार भूमिहीन दलित, सुकुम्बासी र अव्यवस्थित बसोबासी रहेको सरकारको अनुमान छ। किनभने, १३ लाख ५० हजार परिवार (भूमिहीन दलित, भूमिहीन सुकुम्बासी र अव्यवस्थित बसोबासी) का तर्फबाट यसअघि बनेका भूमिसम्बन्धी आयोगमा निवेदन परेका छन्। छुटपुट दर्ता हुँदा १५ लाख परिवार पुग्ने सरकारको अनुमान छ। त्यसैकारण सरकारले करिब १५ लाख परिवारलाई जग्गाको स्वामित्व दिने तयारी गरेको छ। तीन वर्षभित्र सबै नेपालीलाई जग्गाको स्वामित्व उपलब्ध गराउन हालै हरिप्रसाद रिजालको संयोजकत्वमा १९औं भूमि समस्या समाधान आयोग बनेको छ। यससम्बन्धी समिति जिल्लाजिल्लामा धमाधम बनिरहेका छन्। संविधानसभाबाट संविधान जारी पछि ०७५ सालमा नै भूमिसम्बन्धी ऐनको सातौं संशोधनले भूमिहीन दलितलाई भूमि दिइसक्नुपर्ने समयावधि ३ वर्ष तोकेको थियो। तर, उक्त समयावधि त्यसै गुज्रिएर गयो। त्यसपछि भूमिसम्बन्धी ऐनको आठौं संशोधन ०७६ सालमा गरियो। उक्त ऐनले पनि भूमिहीन सुकुम्बासीलाई जग्गा उपलब्ध गराउने व्यवस्था गयो। जसमा एक पटकका लागि सरकारले भूमिहीन सुकुम्बासीले आवाद गरिरहेको स्थानमा वा सरकारले उपयुक्त ठहयाएको कुनै सरकारी जग्गामा तोकिएको क्षेत्रफलको हदमा नबढने गरी जग्गा उपलब्ध गराउने व्यवस्था गरिएको थियो। नयाँ बनेको रिजाल संयोजकत्वको आयोगले देशभर २५ प्रतिशत घर परिवारको व्यवस्थापन गर्नुपर्ने देखिएको छ। हाल करिब २५ प्रतिशत घरपरिवार जग्गा स्वामित्वभन्दा बाहिर रहेको तथ्यांकले देखाएको छ। भूमि समस्या समाधान आयोगले विभिन्न समयमा गठित भूमि आयोग तथा समितिले संकलन गरेका पुराना निवेदन (८६ हजार ४ सय) को समेत प्रक्रिया अघि बढाइएको छ। आयोगले संकलित विवरणमध्ये १० लाख ९६ हजार ६७० को लगत विवरण लिइसकेको छ। जसमा अव्यवस्थित बसोबासीमा ८ लाख ४२ हजार ६१५ छन्। त्यस्तै भूमिहीन सुकुम्बासीमा १ लाख ६६ हजार ६० र भूमिहीन दलित ८७ हजार ९९५ को लगत संकलन भएको आयोगले जनाएको छ। तर, मधेस प्रदेशका आधा स्थानीय तहले लगत संकलनको सुरुवात गरेका छैनन्। जसले गर्दा संख्या १५ लाख पुग्ने अनुमान आयोगको छ। आयोगका अध्यक्ष रिजाल यो संख्या तलमाथि हुने सक्ने बताउँछन्। कुनै दोहोरिएको र कुनै भूमिहीन दलितसुकुम्बासी दुवै वर्गमा परेको पनि हुनसक्छ, रिजालले भने, यसको विस्तृत अध्ययन हुनेछ। पहिलो चरणमा नै आयोगले १० हजार कर्मचारी भर्ना गर्दै छ। तर, त्यो संख्याले मात्रै नपुग्ने आयोग अध्यक्ष रिजाल बताउँछन्। भूमि समस्या समाधान आयोग जग्गाको स्वामित्व जनतालाई उपलब्ध गराउन कस्सिएर लागेको छ। ३ वर्षभित्र जग्गा उपलब्ध गराउने योजनाका साथ काम थालेको अध्यक्ष रिजालले बताए। उनले जिल्ला समितिलाई पूर्णता दिने र कर्मचारी छनौट गर्ने काम भइरहेको बताए। २४ दिनभित्र जिल्ला समितिले पूर्णता पाउनेछन्, ८१० दिनभित्र कर्मचारीको छनौट सकिनेछ, उनले भने। जिल्ला समितिलाई पूर्णता दिएर कर्मचारी छनौट काम सकिएपछि सक्रिय रूपमा काममा लाग्ने उनले बताए। आयोग अध्यक्ष रिजाल भूमिहीनता अन्त्य गर्नका लागि संघ, प्रदेश र स्थानीय तहको उत्तिकै जिम्मेवारी रहेको बताउँछन्। सरकारले भूमिसम्बन्धी समस्या समाधान गर्ने भनेर अध्यादेश नै ल्याएको छ। भूमि, व्यवस्था सहकारी एवं गरिबी निवारणमन्त्री बलराम अधिकारीले भूमिसम्बन्धी केही नेपाल ऐनलाई संशोधन गर्ने अध्यादेश२०८१ प्रतिनिधिसभा पेस गरिसकेका छन्। यो अध्यादेश ६० दिनभित्र पारित हुनुपर्छ। अध्यादेशको केही प्रावधान आलोचना पनि भएको छ। के छ अध्यादेशमा ? सार्वजनिक जग्गा, नदी, खोला वा नहर किनाराको जग्गा, जोखिमयुक्त स्थानमा बसोबास गरिएको जग्गा, राष्ट्रिय निकुञ्ज वा आरक्षको जग्गा, मध्यवर्ती क्षेत्रको जग्गा, हाल रूख बिरुवाले ढाकिएको वनको जग्गा र सडक सीमाभित्र जग्गा तर सुरु नापी हुँदाका बखत क्षेत्रीय नापी किताब वा लगतमा गौचर, हाट, हाटभाट वा बजार उल्लेख भएको जग्गा, तोकेको समयवधिभन्दा अगावैदेखि घर टहरा बनाइ आवाद कमोत गर्दै आएको रहेछन् र त्यस्तो जग्गा सुरु नापी हुँदाका बखत क्षेत्रीय नापी किताबको विरह महलमा वा लगत उल्लेख भएबमोजिम हाल उपयोगमा छैन भन्ने बेहोरा, जग्गा रहेको स्थानीय तहको कार्यपालिकाको कटानी निर्णयसहित लेखी आएमा त्यस्तो जग्गा भूमिहीन सुकुम्बासी वा अव्यवस्थित बसोबासीलाई उपलब्ध गराउन बाधा गर्ने छैन। अध्यादेशमा छ। तर, नदी किनार, तालतलैयाको किनार, राष्ट्रिय निकुञ्ज, आरक्ष, वन क्षेत्र,सडकको मापदण्डभित्र वा अन्य जोखिमयुक्त स्थानमा बसोबास गरिरहेका भूमिहीन दलित वा भूमिहीन सुकुम्बासीलाई अन्यत्रै बसोबासको व्यवस्था मिलाउनुपर्ने अध्यादेशमा उल्लेख छ। अव्यवस्थित बसोबासीलाई जग्गा उपलब्ध गराउँदा जग्गाको प्रकृति, क्षेत्रफल र मूल्यांकनलाई समेत हेरी तोकिएबमोजिमको दस्तुर लिइ जग्गाको स्वामित्व उपलब्ध गराउन सकिने अध्यादेशमा छ। सरकारले यसका लागि निर्देशिका वा कार्यविधि बनाउन सक्नेछ। अध्यादेशमा सरकारले राष्ट्रिय निकुञ्ज ऐन २०२९ र वन ऐन २०७६ संशोधन गरेर केही प्रतिबन्धात्मक वाक्य राखेको छ। राष्ट्रिय निकुञ्ज ऐनमा थपिएको छ तर यसरी व्यवस्थापन वा संरक्षण गर्दा उक्त क्षेत्रमा रहेको स्थानीय जनताको भूस्वामित्वलाई कुनै असर नपर्ने गरी अभिलेखमा वन, वन क्षेत्र वा वुटयान क्षेत्र जनिएको जग्गालाई पुनः नक्सांकन गरी वन क्षेत्रलाई छुट्ट्याइ सरकारको नाममा कायम गरी अद्यावधिक गर्न बाधा पर्ने छैन। यस्तै वन ऐनमा थपिएको छ, अभिलेखमा वन, वन क्षेत्र वा बुटयान क्षेत्र जनिएको जग्गालाई पुनः नक्साकन गरी वन क्षेत्रबाट छुट्याइ सरकारको नाममा कायम गरी अद्यावधिक गर्न बाधा पर्ने छैन। सरकारले भने यो अध्यादेशबाट गाठो फुकाएको बताउँछन्। आयोगले निवेदन दिन अन्तिम मौका दिने आयोगले अन्तिमपटक निवेदन पेस गर्नका लागि मौका दिने भएको छ। आयोगले अन्तिमपटक घोषणा गरी आवेदन खोल्ने तयारी गरेको छ। प्रदेश र स्थानीय तहमार्फत आवेदन खोलिनेछ। आयोगका विज्ञ सदस्य डा जगत बस्नेतले अन्तिम पटक घोषणा गरेर नै आवेदन खोलिने जानकारी दिए। अन्तिम पटक भनेर नै घोषणा नै गरेर एक चोटी आवेदन खोलिन्छ, उनले भने, ३५ दिनका लागि आवेदन खोलिने छ। यसको लागि भूमिसम्बन्धी नियमावलीको संशोधन गर्न आवश्यक छ। पहिचान र प्रमाणीकरण सिध्याउँदै लैजाने आयोगले कुनै पनि हालतमा यो कार्यकालमा अधिकांशलाई जग्गाको स्वामित्व दिने गरी काम गर्ने रणनीति बनाएको छ। सरकार परिवर्तन नभएमा विवादरहित स्थानको पहिचान र प्रमाणीकरण सिध्याउँदै लैजाने लक्ष्य आयोगको छ। आयोगका विज्ञ सदस्य डा बस्नेत भूमिहीन दलित र भूमिहीन सुकुम्बासीलाई लालपुर्जा वितरणको काम टुंग्याउँदै जाने बताउँछन्। भूमिहीनको संख्या करिब ३ लाखको हाराहारीमा मात्रै छ। आयोगका अध्यक्ष रिजाल पनि सजिलोबाट काम थालेर अप्ठ्यारोतिर जाने बताए। बसेको ठाउँमा नै राख्ने समस्या नभएको स्थानमा बसेकै स्थानमा जग्गा उपलब्ध गराइने छ। भूमि व्यवस्था तथा सहकारी मन्त्रालयका प्रवक्ता सहसचिव गणेशप्रसाद भट्ट जो जहाँ बसेको छ, त्यही एडजस्ट गर्ने योजना सरकारको रहेको बताउँछन्। भूूमिसम्बन्धी केही नेपाल ऐनलाई संशोधन गर्ने अध्यादेशले पनि यो कुराको सुनिश्चिता गरेको छ। जटिल विषयमा मन्त्रिपरिषद्बाट निर्णय गराएर लाने भन्ने योजना पनि आयोगको छ। एकीकृत बस्ती जहाँ बसेका छन्, त्यो स्थानमा राख्न नसक्ने अवस्था भएमा एकीकृत बस्ती बनाएर उनीहरूलाई व्यवस्थापन गरिने योजना पनि आयोगको छ। नकारात्मक सूचीमा रहेका स्थानमा बसेकाहरूलाई एकीकृत बस्तीमा राख्न सकिने छ। राजमार्गको ३१३१ मिटर दुवैतर्फ, नदी किनारा, निकुञ्ज, वन लगायतका क्षेत्रमा रहेका पनि अन्यत्र एकीकृत बस्ती बनाएर राख्न सकिने आयोगले जनाएको छ। भूमिहीन दलित र सुकुम्बासीलाई ४ आना (१३० वर्गमिटर) आवासका लागि तथा १००० वर्गमिटर कृषिका लागि उपलब्ध गराइने छ। अव्यवस्थित बसोबासीलाई तोकिएबमोजिम निश्चित राजस्व लिएर बढिमा १५ बिघासम्म उपलब्ध गराइनेछ। बढिरहेको जग्गा भने सरकारले लिनेछ। ५० अर्ब मृत पुँजीको अनुमान हाल अनौपचारिक भूमि क्षेत्रमा करिब ५० अर्ब मृत पुँजी अनुमान छ। जुन जग्गाबाट राजस्व संकलन हुन सकेको छैन। ऐलानी, वन, नदीको किनारा, निकुञ्जको मध्यवर्ती क्षेत्र लगायतको जग्गामा लामो समयदेखि मानिस बसिरहेका छन्। उनीहरूसँग लालपुर्जा नभएको कारण उनीहरूले कर तिरिरहेका छैनन्। अव्यवस्थित बसोबासीलाई निश्चित रकम लिएर बसेकै स्थानको जग्गा स्वामित्व दिएमा त्यहाँबाट ५० अर्ब बराबरको वार्षिक राजस्व संकलन हुने दाबी सरकारको छ। तर, सार्वजनिक जग्गामा भने सरकारले कसैलाई पनि राख्न पाउने छैन। विगतमा ३५ वर्षमा जम्मा १ लाख ६१ हजार परिवारलाई मात्रै जग्गा वितरण २०४६ सालदेखि यताका ३५ वर्षमा १ लाख ६१ हजारलाई मात्रै जग्गा वितरण गरेको देखिएको भूमिसम्बन्धी समस्या समाधान आयोगले जनाएको छ। यसरी वितरण गरीका लालपुर्जाहरू पनि कतिपय सेता पुर्जा, केही स्रेस्ता कायम नभएका लगायतका कारणले सरकारी कामकाज तथा वित्तीय धितोबन्धकीमा नचल्ने अवस्था छ। सबैभन्दा बढी २०५१ सालमा ऋषिराज लुम्सालीको नेतृत्वको आयोगले जग्गा वितवरण गरेको देखिन्छ। लुम्साली नेतृत्वको आयोगले २४ हजार ४७० सुकुम्बासी, २४ हजार ५२ अव्यवस्थित बसोबासी, १९५ कमैया, तीन हजार ३०२ बाढीपहिरोपीडित गरी ५८ हजार ३४० परिवारलाई जग्गा वितरण गरेको थियो सरकारले २०८० चैत ८ गते राष्ट्रिय भूमि आयोग खारेजी गर्दासमेत २०७६ सालमा गठित भूमिसम्बन्धी समस्या समाधान अयोग (देवीप्रसाद ज्ञवाली) र २०७८ भदौमा गठित राष्ट्रिय भूमि आयोग (केशव निरौला) ले करिब ५ वर्षमा ५ हजार ३ सय ५३ परिवारलाई लालपुर्जा वितरण गरेका थिए। सरकार आएपिच्छे आयोग गठन पुनर्गठन हुने समस्याले पनि भूमिसम्बन्धी समस्या जिउँको तिहुँ रहँदै आएको हो। २०४७ पछि जति सरकार परिवर्तन भए त्यतिकै हाराहारीमा भूमि समस्या समाधान गर्ने भन्दै आयोग बनेका छन्। सबैभन्दा धेरै लुम्बिनी प्रदेशमा लगत संकलनको तथ्यांकमा भूमिहीन दलित, भूमिहीन सुकुम्बासी र अव्यवस्थित बसोबासी सबैभन्दा बढी लुम्बिनी प्रदेशमा रहेको देखिएको छ। लुम्बिनीमा २ लाख ९२ हजार २७१ को लगत लिइएको छ। तर, मधेस प्रदेशको सबै स्थानीय तहको लगत लिइएको छैन। दोस्रो कोशी प्रदेश, तेस्रोमा सुदूपश्चिम, चौथोमा बागमती, पाँचौंमा मधेस, छैटौंमा गण्डकी र सातौमा कर्णाली प्रदेश छन्। कुन जिल्लामा कति ? भूमिहीन दलित, भूमिहीन सुकुम्बासी र अव्यवस्थित बसोबासी सबैभन्दा बढी कैलाली जिल्लामा छन्। कैलालीमा १ लाख ३० हजार ३३१,रुपन्देहीका ७६ हजार ६५६, कञ्चनपुरका ७२ हजार ५७३, मोरङका ६९ हजार ५३७, दाङ ६८ हजार ९२५ छन्। त्यस्तै झापाका ५० हजार ६१९, उदयपुरका ४६ हजार ९००, बर्दियाका ४४ हजार ६९७, बाँके ४२ हजार ४१८ छन्। चितवन ४१ हजार २१३, सुनसरीका ३८ हजार २०८, नवलपरासीपूर्वका ३१ हजार २७७, सर्लाहीका ३१ हजार ३५ छन्। त्यस्तै सुर्खेतमा ३० हजार २२, सिन्धुलीमा २७ हजार ५५०, कपिलवस्तुमा २५ हजार ८३९ तनहुँमा २३ हजार १०४, मकवानपुरमा २२ हजार ६९४, नवलपरासीपश्चिममा २१ हजार ६६८, कास्कीमा २१ हजार ४९१, रौटहटमा १७ हजार ३०६, बारामा १४ हजार १५०, इलाममा १४ हजार ९२, महोत्तरीमा १२ हजार २८२ छन्। पोखरा महानगरपालिका सबैभन्दा धेरै पोखरा महानगरपालिकाका सबैभन्दा धेरै भूमिको समस्या देखिको छ तथ्यांकमा अनुसार २० हजार ६४ जना भूमिहीन दलित, सुकुम्बासी र अव्यवस्थित बसोबासी पोखरामा छन्। त्यसपछि कैलालीको घोडाघोडा नगरपालिका, दाङको तुलसीपुर उपमहानगरपालिका, कैलालीकै गोदावरी नगरपालिका, लम्की चुहा नगरपालिका, रुपन्देहीको बुटवल उपमहानगरपालिकामा धेरै भूमिहीनको समस्या छ। कैलालीको धनगढी उपमहानगरपालिका, रुपन्देहीको सैनामैना, दाङको घोराही, कञ्चनपुरको कृष्णपुर, बाँकेको कोहलपुरदेखि सुनसरी धरान उपमहानगरपालिकाम पनि भूमिसम्बन्धी समस्या छ। चितवनको भरतपुर महानगरपालिका, उदयपुरको बेलका नगरपालिका र त्रिजुगा नगरपालिाकादेखि बाँकेको बैजनाथ र सुनसरीको बराहक्षेत्र नगरपालिकामा पनि १० हजारभन्दा बढी दलित भूमिहीन, सुकुम्बासी र अब्यवस्थित बसोबासी रहेको तथ्यांकमा देखिन्छ। अहिलेसम्म बनेका आयोग भूमिहीनताको अन्त्य गर्न भनेर सरकारले धेरै आयोग बनायो। यस विषयमा पनि सरकारसँग फरकफरक विवरण छन्। तर, २०४६ सालपछि भूमिहीन सुकुम्बासीको समस्या समाधान गर्ने, जग्गा दर्ता गर्ने, जग्गा वितरण गर्ने नाममा १९ वटा आयोग बनेका देखिन्छन्। ०४७ सालमा द्रोणप्रसाद आचार्यको संयोजकत्वको आयोगलाई कसैले पहिलो भनेका छन् भने कसैले ०४८ सालमा बलबहादुर राईको संयोजकत्वमा बनेको आयोगलाई पहिलो मान्ने गरेका छन्। ०४७ सालमा नै अच्युतराज रेग्मीको संयोजकत्वमा पनि आयोग बनेको देखिन्छ। त्यस्तै ०४९ सालमा शैलजा आचार्य, २०५१ साला ऋषिराज लुम्साली, २०५२ सालमा बुद्धिमान तामाङ, २०५४ सालमा चन्दा शाह, २०५४ मा पुन: बुद्धिमान तामाङ, २०५५ मा तारिणीदत्त चटौत, २०५६ सालमा गगाधर लम्साल, २०५८ मा सिद्धराज ओझाले आयोगको नेतृत्व गरेका थिए। त्यस्तै २०६३ सालमा कैलाश महतो, २०६६ सालमा गोपालमणि गौतम, २०६८ मा भक्तिप्रसाद लामिछाने, ०७१ सालमा शारदाप्रसाद सुवेदी, २०७३ मा गोपाल दहित, २०७६ मा देवीप्रसाद ज्ञवाली, २०७८ मा केशव निरौला र ०८१ मा हरिप्रसाद रिजालको संयोजकत्वमा आयोग बनेका छन्। यसपटक पनि जग्गा दिन नसके आयोगको औचित्यमाथि प्रश्न जगत देउजा, भूमि अधिकारकर्मी विगतका सिकाइको आधारमा आयोगको गठन आदेशलाई पहिलेको भन्दा सुधार गरिएको छ। आयोगले कामलाई प्रभावकारी बनाउन संघ, प्रदेश र स्थानीय तहका प्राविधिक कर्मचारीलाई परिचालन गर्नसक्ने व्यवस्था गरिएको छ। भूमि आयोगले कस्तोकस्तो जग्गा नाप्न सक्ने भन्ने स्पष्ट रूपमा उल्लेख गरिएको छ। आयोगको म्यान्डेटमा स्पष्ट रूपमा उल्लेख नभएको विषयमा भूमि आयोगले अध्ययन गरेर मन्त्रालयमा लेखी पठाउने व्यवस्था छ। स्थानीय तहले भूमिहीन दलित, भूमिहीन सुकुम्बासी र अव्यवस्थित बसोबासीको लगत संकलन गर्न समस्या देखिएमा भूमि आयोगको जिल्ला समितिले लगत संकलन गर्न सक्ने व्यवस्था गरिएको छ। लगत संकलनको कार्य २०७७ बाट सुरु भए पनि मधेस प्रदेशका आधा स्थानीय तहले लगत संकलनको सुरुवात गरेका छैनन्। अघिल्लो राष्ट्रिय भूमि आयोग चैत ८ गते विघटन भएको थियो। यसको झन्डै ९ महिनापछि भूमि समस्या समाधान आयोग गठन भएको छ। तर, जिल्ला समितिले अझै पूर्णता पाएको छैन। जिल्ला समितिले पूर्णता पाउन जरुरी छ। गठित आयोगले सबैभन्दा पहिले ७५३ वटै स्थानीय तहको लगत संकलन कार्य अभियानकै रूपमा निसर्त समयसिमा राखेर सम्पन्न गर्नुपर्दछ। भूमिहीन दलित र सुकुम्बासीले यसपटक पनि जग्गा प्राप्त गर्न नसकेमा आयोगको औचित्यमाथि त प्रश्न उठ्छ नै यी वर्गहरूमाथि ठूलो अन्याय पनि हुन जान्छ। भूमिहीन दलित, भूमिहीन सुकुम्बासी र अव्यविथत बसोबासीको समस्या समाधान गर्ने कार्य गठित आयोगले मात्र सम्पन्न गर्न सक्दैन। यसका लागि भूमि व्यवस्था मन्त्रालय मातहतका विभाग र सिंगोे सरकारको सहयोग हुन आवश्यक छ। जग्गा नापनक्साको कार्य आधुनिक प्रविधिको प्रयोग गरेर गर्न जरुरी छ। भूमिहीन दलित र भूमिहीन सुकुम्बासीलाई पहिलो प्राथिमकतामा राखेर काम गर्न जरुरी छ। भूमिसम्बन्धी काम आयोगले अघि बढाउँदै गर्दा विभिन्न स्थानीय तहमा उठिवासका घटनाहरू घटिरहेका छन्। यही चुनौतीलाई आयोगले कुशलतापूर्वक सम्बोधन गर्न आवश्यक छ। भूमि समस्या समाधान आयोगलाई शीघ्र पूर्णता दिनुपर्ने र हरेक स्थानीय तह र जिल्ला समितिको स्पष्ट लक्ष्यसहितको योजना बनाएर कार्यान्वयनमा जोड दिनुपर्ने छ। भूमिहीन दलित र भूमिहीन सुकुम्बासीलाई न्यूनतम रूपमा उचित जग्गा दिनै पर्छ। नाम मात्रको जग्गा दिएर लगत कट्टा गरिनुहुँदैन।"
"आज वसन्त पञ्चमी, सरस्वतीको पूजा आराधना गरिँदै (तस्बिर)","काठमाडौं : आज वसन्त पञ्चमी अर्थात् सरस्वती पूजा देशभर विद्याकी अधिष्ठात्री देवी सरस्वतीको पूजा आराधना गरी मनाइँदै छ। विद्याकी देवी भएकाले विशेष गरी साहित्यकार, कलाकार, पत्रकार, शिक्षक र विद्यार्थी आआफ्ना कलासाधनाका वस्तु कलम, कापी, कुची र वाद्ययन्त्रलाई सरस्वतीका रूपमा पूजाआराधना गर्छन्। सरस्वतीलाई तान्त्रिकहरूले तन्त्र सिद्धिका लागि तारादेवीका रूपमा मान्छन्। आजका दिन सरस्वतीको पूजा गरी विद्यारम्भ गरेमा सर्वसिद्धि प्राप्त हुन्छ भन्ने जनविश्वास छ। आजका दिन विवाह, व्रतबन्ध, गुफा राख्ने र बेलविवाह जस्ता सामाजिक तथा धार्मिक कार्य गर्न साइत हेर्नुपर्दैन भन्ने मान्यता छ। यस दिन बालबालिकालाई शिक्षारम्भ गराउने र नाककान छेड्न पनि शुभ मानिन्छ। सरस्वतीका मन्दिरमा आज बिहानैदेखि पूजाआजा गर्न भक्तजन, खासगरी छात्रछात्राको घुइँचो लाग्ने गरेको छ। तस्बिरमा हेर्नुहोस् लाजिम्पाटस्थित नील सरस्वती मन्दिरमा लागेको घुइँचो । तस्बिर : अभिषेक महर्जन"
"सुन तस्करीमा थप ८ जनाले पाए सफाइ, हत्यामा एकजना दोषी ठहर","विराटनगर : बहुचर्चित सुन तस्करी र मोरङ उर्लाबारीका सनम शाक्य हत्या प्रकरणसँग जोडिएको मुद्दामा थप ८ जनाले सफाइ पाएका छन् । हत्यामा भने एकजनालाई दोषी ठहर गरिएको छ । कर्तव्य ज्यान मुद्दामा दोषी ठहर भएका व्यक्तिले सुन तस्करीमा भने सफाइ पाएका छन् । करिब ३८ क्वीन्टल सुन तस्करी र सनम हत्यासँग जोडिएको मुद्दा जिल्ला अदालत मोरङका न्यायाधीश उद्धवप्रसाद भट्टराईको इजलासले मुतलबी जगाएर गत पुस २३ गते फैसला गरेको हो । जिल्ला अदालत मोरङका सूचना अधिकारी हेमबहादुर बुढाथोकीका अनुसार मुद्दाका प्रतिवादीमध्ये कालु,काले भनिने कृष्णगोपाल अग्रवाल, एमके मामा भनिने मोहनकुमार अग्रवाल, बाले भनिने सुनीलकुमार अग्रवाल, रमेश उप्रेती, प्रयास पराजुली, सन्दीप खड्का, अर्जुनप्रसाद पोखरेल, आरबी भनिने रक्षा भण्डारीले सफाइ पाएका छन् । उनीहरूले भन्सार ऐन र संगठित अपराध निवारण ऐनको दाबीबाट सफाइ पाएको बुढाथोकीले बताए । सुन तस्करी एवं सनम हत्याका मुख्य अभियुक्त गोरे भनिने मोरङ उर्लाबारीका गोरे भनिने चूडामणि उप्रेती, टेकराज मल्ल ठकुरी, लाक्पा शेर्पा, मोहन काफ्ले,कृष्ण भनिने नरेन्द्र कार्की र भोजे मामा भनिने भोजराज भण्डारीलाई जन्मकैदको सजाय सुनाइएको थियो । यो दाबीबाट उनीहरूसहित भविन राई भनिने भविन तामाङले पनि सफाइ पाएका छन् । तर,भविनलाई कर्तव्य ज्यान मुद्दामा भने अदालतले दोषी ठहर गरेको बुढाथोकीले बताए । उनका अनुसार भन्सार ऐन र संगठित अपराध निवारण ऐनको दाबीबाट सफाइ पाएका भविनलाई कर्तव्य ज्यान मुद्दामा ३ वर्ष कैद सजाय हुने फैसला भएको हो । मुद्दाको फैसला हुनुअघि नै पुर्पक्षका लागि थुनामा पठाइएका भविन सजाय भुक्तान गरेर यही माघ ४ गते छुटिसकेको जानकारी बुढाथोकीले दिए । मूल र पुरक अभियोग गरेर मुद्दामा ७७ जनालाई प्रतिवादी बनाइएको थियो । बुढाथोकीका अनुसार ७७ जनामध्ये पक्राउ परेका र अदालतमा आफैं हाजिर भएका ५६ जनाको हकमा २०७८ सालमै मुद्दाको फैसला भइसकेको छ । बाँकी फरार रहेका २१ जनाको मुद्दालाई अदालतले मुलतबीमा राख्यो । फरार रहेकाहरु विभिन्न समयमा अदालतमा हाजिर भएपछि मुलतबी जगाएर मुद्दाको फैसला भएको जानकारी सूचना अधिकारी बुढाथोकीले दिए । उनका अनुसार हालसम्म मुद्दाका अभियुक्त १२ जना अझै फरार छन् । फरार रहेकाको मुद्दा मुतलबीमै रहने र उपस्थित भएपछि फैसलातर्फ अघि बढ्ने उनको भनाइ छ । तस्करी गरेर दुबईबाट २०७४ साल माघ ९ गते काठमाडौं ल्याएको साढे ३३ किलो सुन त्रिभुवन अन्तर्राष्ट्रिय विमानस्थलबाट बाहिर निकाल्ने क्रममा गायब बनाएको आरोपमा गोरेको समूहले सनमको हत्या गरेको हो । २०७४ साल फागुन १८ गते करेन्ट लगाएर यातना दिँदै मोरङको उर्लाबारी नगरपालिका१ मा सनमको हत्या गरिएको भिडियो पनि सार्वजनिक भएको थियो । उनका अनुसार अब मुद्दामा पूर्णरूपले सफाइ पाउनको संख्या ५६ पुगेको छ । यसअघि २०७८ साल असोज १९ गते पहिलोपटक मुद्दाको फैसला गर्दै जिल्ला अदालत मोरङका तत्कालीन न्यायाधीश भरत लम्सालको इजलासले ८ जनालाई दोषी ठहर गरेको र ४८ जनालाई सफाइ दिएको सूचना अधिकारी बुढाथोकीले बताए । उनका अनुसार दोषी ठहर भएकाहरुको सजाय निर्धारण भने २०७८ कात्तिक ८ गते गरियो । त्यतिबेला दोषी ठहर भएकामध्ये ६ जनालाई जन्मकैदको फैसला भयो । सुन तस्करी एवं सनम हत्याका मुख्य अभियुक्त गोरे भनिने मोरङ उर्लाबारीका गोरे भनिने चूडामणि उप्रेती, टेकराज मल्ल ठकुरी, लाक्पा शेर्पा, मोहन काफ्ले,कृष्ण भनिने नरेन्द्र कार्की र भोजे मामा भनिने भोजराज भण्डारीलाई जन्मकैदको सजाय सुनाइएको थियो । अपहरण तथा शरीर बन्धक मुद्दामा गोरेको कसुर कायम हुँदा अरुले सफाइ पाएका थिए । मुद्दाको फैसला पहिलोपटक हुँदा प्रतिवादीमध्ये भारतीय नागरिक राजन कुमारलाई ३ वर्ष र माधव भनिने मदनप्रसाद घिमिरेलाई ६ महिना कैद सजाय सुनाइएको थियो । मुद्दामा दोषी ठहर भएकामध्ये लाक्पा शेर्पा, भारतीय नागरिक राजन कुमार र मदनप्रसाद घिमिरेबाहेक अरुले जिल्ला अदालतको फैसला चित्त नबुझेको भनेर उच्च अदालत विराटनगरमा पुनरावेदन गरिसकेका छन् । यता सरकारी वकिल कार्यालयले पनि सफाइ पाएका अन्यको हकमा जिल्लाको फैसला चित्त नबुझेको भन्दै उच्च अदालतमा पुनरावेदन गरेको छ । दुवै पक्षले गरेको पुनरावेदन उच्च अदालत विराटनगरमा हालसम्म विचाराधीन छ । तस्करी गरेर दुबईबाट २०७४ साल माघ ९ गते काठमाडौं ल्याएको साढे ३३ किलो सुन त्रिभुवन अन्तर्राष्ट्रिय विमानस्थलबाट बाहिर निकाल्ने क्रममा गायब बनाएको आरोपमा गोरेको समूहले सनमको हत्या गरेको हो । २०७४ साल फागुन १८ गते करेन्ट लगाएर यातना दिँदै मोरङको उर्लाबारी नगरपालिका१ मा सनमको हत्या गरिएको भिडियो पनि सार्वजनिक भएको थियो । हत्या गरेपछि सनमको शव धरानस्थित निर्वाणा कन्ट्री क्लबमा लगेर एक रात राखियो । सनमको शव राखिएको बा १२ च ५९६३ नम्बरको स्कोरपिओ र मे १ च ५३९८ नम्बरको कार पनि प्रहरीले विराटनगरबाट नियन्त्रणमा लिएको थियो । गायब बनाएको सुन निकाल्न दबाब दिँदै गोरेले बारम्बार सनमलाई करेन्ट लगाइरहेको भिडियोमा देख्न सकिन्थ्यो । दोषी ठहर भएकामध्ये ठकुरी, काफ्ले र कार्की सनमको शव २०७४ फागुन १९ गते विराटनगरबाट बरामद हुँदा पक्राउ परेका अभियुक्त हुन् । सनमको हत्यामा उनीहरु प्रत्यक्ष जोडिएका थिए । तीनै जना गोरेका सहयोगी एवं सवारी चालक हुन् । शेर्पा सनमको हत्यामा प्रत्यक्ष जोडिए पनि त्यतिबेला पक्राउ परेका थिएनन् । हत्या गरेपछि सनमको शव धरानस्थित निर्वाणा कन्ट्री क्लबमा लगेर एक रात राखियो । सनमको शव राखिएको बा १२ च ५९६३ नम्बरको स्कोरपिओ र मे १ च ५३९८ नम्बरको कार पनि प्रहरीले विराटनगरबाट नियन्त्रणमा लिएको थियो । राजन कुमार पनि गोरेका सवारी चालक हुन् । हराएको सुन खोज्ने क्रममा उनैले चलाएको गाडीमा बसेर गोरे काठमाडौंबाट उर्लाबारीसम्म आएको अनुसन्धानबाट खुलेको थियो । घिमिरे सनमको हत्या हुनुभन्दा अघि घटनास्थल पुगेको खुल्यो । हत्यामा उनको प्रत्यक्ष संलग्नता भने देखिएन । गोरेको गिरोहले घिमिरेकै घरमा अड्डा जमाएर हराएको सुन खोज्नेदेखि लिएर अरु गतिविधि सञ्चालन गर्ने गरेको पत्ता लाग्यो । भण्डारी सनमको हत्या हुँदा घटनास्थलमै उपस्थित रहेको अनुसन्धानबाट खुलेको छ । मुद्दा दर्ता भएका बेला फरार रहेका उनी मुद्दाको फैसला हुनुभन्दा ६ महिनाअघि मात्रै अदालतमा हाजिर भएका थिए । फैसलाअघि अदालतले पुर्पक्षका लागि थुनामा राख्न आदेश दिएको थियो । दोषी ठहर भएकाहरुको हत्यामा कुनै न कुनै हिसाबले संलग्नता पुष्टि भएको थियो । सुन तस्करका भरिया रहेका सनमको हत्या भएको घटनाको अनुसन्धान थाल्दा गोरेको योजना र सेटिङ तथा अरु व्यापारीको लगानी एवं प्रहरी अधिकारीको सहयोगमा सन् २०१५ जुलाईदेखि २०१६ अगस्टसम्ममा दुबईदेखि नेपालमा लगभग ३८ क्वीन्टल सुन तस्करी भएको पत्ता लागेको थियो । यस प्रकरणमा पूर्वदेखि बहालवाला प्रहरी अधिकारी र धनाड्य व्यापारीसमेत मुछिए । २०७८ सालमा मुद्दा फैसला हुँदा नेपाल प्रहरीका पूर्वडीआईजी गोविन्दप्रसाद निरौला, तत्कालीन एसएसपी श्यामबहादुर खत्री, दिवेश लोहनी, डीएसपीहरु सञ्जयबहादुर राउत, प्रजित केसी, सइ बालकृष्ण सञ्जेल, हवल्दार अम्बरबहादुर थापामगर, विष्णुबहादुर खड्कासमेतले सफाइ पाएका थिए । तर, हराएको भनिएको तस्करीको सुन भने हालसम्म फेला परेको छैन । घटनापछि फरार बनेका गोरेलाई काठमाडौंबाट पक्राउ गरेर २०७५ साल जेठ ९ गते मोरङ अदालतमा उपस्थित गराइएको थियो । अदालतको आदेशबाट कारागार चलान भएका उनी पछि मुद्दा फैसला हुँदा दोषी ठहर भएका हुन् । सरकारी वकिल कार्यालय मोरङले आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान गरेर चारवटा शीर्षकमा ६३ जनालाई प्रतिवादी बनाउँदै २०७५ वैशाख १९ गते पहिलोपटक जिल्ला अदालत मोरङमा मुद्दा दायर गरेको थियो । त्यसपछि अन्य अभियुक्तविरुद्ध पुराक अभियोग दर्ता गरेको थियो । अभियोग पत्रमा १७ अर्ब १ करोड ८० लाख ७१ हजार ४ सय रूपैयाँ बराबरको ३७ लाख ९९ हजार ५ सय ६३ ग्राम (करिब ३८ क्वीन्टल) सुन अवैध रुपमा आयात गरिएको दाबी गरियो । त्यही बराबरको बिगो मागदाबीसहितको मुद्दा दर्ता गरिएको थियो । मुलुककै ध्यान केन्द्रित गरेको यस घटनाको छानबिनका लागि सरकारले गृह मन्त्रालयका तत्कालीन सहसचिव ईश्वरराज पौडेलको नेतृत्वमा समिति गठन गरेको थियो । समितिले गरेको छानबिन र प्रहरीको अनुसन्धानबाट गोरे मुख्य नाइके रहेर सुन तस्करी भइरहेको पत्ता लाग्यो । तस्करले सुन नेपाल भित्राउँदा त्रिभुवन अन्तर्राष्ट्रिय विमानस्थलको बाटो प्रयोग गरेका थिए । उच्च प्रहरी अधिकारीले तस्करसँग मिलमतो गरेर जहाजमार्फत हुने तस्करीका लागि बाटो फराकिलो बनाइदिएको दाबी सरकार पक्षको थियो । तर, प्रमाणका रूपमा पेस गर्नुपर्ने तस्करीको सुन बरामद गर्न नसक्दा अधिकांश अभियुक्तले सफाइ पाए । दुबईबाट नेपालको बाटो हुँदै ल्याएपछि सुन भारततिर पुर्याइएको दाबीसहितको मुद्दा दर्ता भएको थियो । मुद्दामा प्रतिवादी बनाइएकी गोरेकी पत्नी नीरु भनिने नर्बदा खरेलसहित तस्करीको सुनको लगानीकर्ता भनिएका भुजुङ गुरुङ, डेबिट छिरिङ वाङ्गेल घले, हरिशरण खड्का, बेनु श्रेष्ठलगायतले सफाइ पाएका थिए । बेनु र गोरेकै डिजाइनमा सुन तस्करी हुँदै आएको खुलेको थियो । सनमको हत्यामा खड्काको अप्रत्यक्ष संलग्नताको दाबी गरिएको थियो । मुद्दाको फैसला हुँदा संगठित अपराध, भन्सार ऐन र अपहरण तथा शरीर बन्धक सम्बन्धी मुद्दामा अभियुक्तमध्ये उच्च प्रहरी अधिकारीलगायत अधिकांशले सफाइ पाए । २०७८ सालमा मुद्दा फैसला हुँदा नेपाल प्रहरीका पूर्वडीआईजी गोविन्दप्रसाद निरौला, तत्कालीन एसएसपी श्यामबहादुर खत्री, दिवेश लोहनी, डीएसपीहरु सञ्जयबहादुर राउत, प्रजित केसी, सइ बालकृष्ण सञ्जेल, हवल्दार अम्बरबहादुर थापामगर, विष्णुबहादुर खड्कासमेतले सफाइ पाएका थिए । मुद्दामा प्रतिवादी बनाइएकी गोरेकी पत्नी नीरु भनिने नर्बदा खरेलसहित तस्करीको सुनको लगानीकर्ता भनिएका भुजुङ गुरुङ, डेबिट छिरिङ वाङ्गेल घले, हरिशरण खड्का, बेनु श्रेष्ठलगायतले सफाइ पाएका थिए । बेनु र गोरेकै डिजाइनमा सुन तस्करी हुँदै आएको खुलेको थियो । सनमको हत्यामा खड्काको अप्रत्यक्ष संलग्नताको दाबी गरिएको थियो । चेतन भनिने चेतनाथ भण्डारी, रामकुमार तिवारी, सुनील श्रेष्ठ, गीता श्रेष्ठ, आरके भनिने राजेन्द्रकुमार शाक्य, शैयद अकबर साह, मदन सिलवाल, तक्लु भनिने पुण्यप्रसाद लामा, एलबी भनिने लालबहादुर मगर, बाला दाइ भनिने बालकृष्ण खड्का, मोतीराम श्रेष्ठ प्रमोदकुमार श्रेष्ठ, चाचा जी भनिने महावीरप्रसाद गोल्यानसमेतले सफाइ पाए । तस्करीको सुन खरिदबिक्री गर्नेदेखि लिएर भारतसम्म सप्लाई गर्ने धन्दामा उनीहरुको संलग्नता रहेको दाबी गरिएको थियो । त्यस्तै, विनोद अधिकारी, प्रभातकुमार अग्रवाल, विमल पोद्धार, आरडी राजु भनिने राजकुमार दारुका र डब्लु भनिने इम्तियाज उद्धिम, दुबईका ट्राभल्स एजेन्सी सञ्चालक ठाकुरप्रसाद ढुंगाना र रोशन भनिने गुप्तलाल भुसालले सफाइ पाए । सफाइ पाउनेमा त्रिभुवन अन्तर्राष्ट्रिय विमानस्थलमा कार्यरत कपिलराज पुरी, बालकृष्ण श्रेष्ठ, गोपालकुमार श्रेष्ठ, अम्मरमान ढंगोल, राजन थापा, दोराम खत्री, वीरेन्द्रमान श्रेष्ठ र राजु महर्जन थिए । सम्वीरप्रसाद तोलांगे,हेमन्त गौतम,तुलाराम थारुसमेत सफाइ पाउनेमा परे । उनीहरुमध्ये तोलांगे र गौतम थाइ एयरलाइन्सका कर्मचारी हुन् । थारु नेपाल एयरलाइन्सको गाडी चलाउँथे ।"
विद्यादानं करो तुमे !,"हिन्दु धर्म र संस्कृतिअनुसार हामी बर्सेनि अनेकौं देवीदेवताको पूजाआजा बन्दना गर्दै उत्सव पर्वहरू मनाउने गर्छौं। ती अनेकौं पर्व उत्सवमध्ये माघ शुक्ल पञ्चमीको दिनलाई श्रीपञ्चमी पर्वको रूपमा मनाउँदै हामी वाणीको देवी सरस्वतीलाई विशेष रूपले पूजाअर्चना गर्दछौं। यसमा पनि परम्परागत रूपमा मनाउँदै आएको यो पर्व हामी हाम्रो देश रहिआएकाले नेपालभर विभिन्न धार्मिक एवं सांस्कृतिक कार्यक्रमसहित यो पर्व ज्यादै उल्लासमय वातावरणमा मनाइने परम्परा छ। यसर्थ सरस्वतीको आराधना विद्या आर्जनको निमित्त गरिन्छ। विद्या आर्जनबाटै विनय, पात्रता योग्यता धन, धर्म, सुख र आनन्द पाइने आध्यात्मिक नीतिमा बताइएको छ। जुन भन्ने नै हो भने विद्याकी देवी सरस्वतीलाई जनबोलीमा विद्या शब्दको पर्यायवाची रूपमा लिने गरिन्छ। आजसम्म मानव जातिले हासिल गरेका सकारात्मक उपलब्धिहरू सरस्वतीको आराधनाबाट प्राप्त विद्याको सही सदुपयोग र अध्ययनका परिणाम हुन्। यसको साथसाथै वेद उपनिषद्, इतिहास भूगोल, खगोल आदिका ज्ञाता जसलाई हामी विभिन्न उपाधि जस्तै गुरु, जगद्गुरु, स्वामी, शंकराचार्य, ऋषि, महर्षि आदिको नामले पुकार्दछौं, ती सबै विद्याकी खानी सरस्वतीको उपासक भएर नै समाजमा प्रतिष्ठित र आदरणीय भएका हुन्। यसै भएर नै विद्याको महŒव र महिमालाई विद्याधनम् सर्व धनं प्रधानम् भनेर भनिएको हो। यसै दिनदेखि वसन्त ऋतुको आगमन पनि हुने भएकाले माघ शुक्लपञ्चमीलाई मुख्य रूपले दुई अलगअलग उत्सवको रूपमा मनाइन्छ। एक वसन्त ऋतुको आगमनको उपलक्ष्यमा र अर्को विद्याकी देवी सरस्वतीको आराधना गरिने सरस्वती जयन्तीको रूपमा वसन्त पञ्चमीदेखि जाडो क्रमशः कम हुँदै जाने र बोटबिरुवामा नयाँ पालुवा पलाउने साथै दिन लामो र रात छोटो हुँदै जाने विश्वास जनमानसमा छ। वसन्तपञ्चमीकै दिन विद्याकी देवी सरस्वतीको पूजा आराधाना गर्ने परम्परा छ। यसरी प्राचीन ग्रन्थ महाभारत आदिले पनि सरस्वतीको पूजा गर्ने कुराको उल्लेख गरेका छन्। जुन सरस्वती ब्रह्माकी छोरी हुन् तर स्वयं ब्रह्माले पनि सरस्वतीको स्मृति गरेको कुरा पनि ग्रन्थहरूमा उल्लेख छ। यसरी सरस्वतीको रूप र प्रकृतिको बारेमा ग्रन्थमा वर्णन गरिएअनुसार, सेतो कमलासनमा विराजमान भएकी, सेता वस्त्र धारण गरेकी, चार हात भएकी, दाहिने हातमा अक्षमाला र बायाँ हातमा वीणाधारण गरेकी र हाँस मा चढेकी सरस्वतीको प्रतीतस्वरूप पुस्तक, कमल, वीणा, आदिको पूजा गर्नाले ज्ञान र कलामा पारंगत हुन सकिन्छ भन्ने जनविश्वास छ। हाम्रो नेपाली परम्परामा बालबालिकाहरूलाई अक्षरारम्भ गर्दा यसै दिनदेखि सुरुवात गरिन्छ। पहिलेदेखि नै सानासाना बालबालिकालाई अक्षरारम्भ गर्दा पहिले सिद्धिबुद्धिदाता गणेशजीको पूजा गराइन्छ। त्यसपछि श्रीसरस्वती देवी र वेदव्यास जो हिन्दु वाङ्मय जगत्को गुरुको रूपमा लिइन्छ । यी सबैलाई यथोचित पूजा गरेर पढाउन सुरु गरिन्छ। अतः वसन्त पञ्चमीको दिनमा नेपालको ठाउँठाउँमा भएका सरस्वती मन्दिरहरू, प्राथमिक विद्यालय, महाविद्यालय, विश्वविद्यालय र पाठशालाहरूमा सरस्वती पूजाको समारोह नै गरिन्छ। यसमा पनि भन्ने नै हो भने खास गरेर विद्यार्थी, शिक्षक, अभिभावक र अन्य सरस्वतीका साधक तथा श्रद्धालु आआफ्ना पायक पर्ने सरस्वती मन्दिरहरूमा भेला भई सरस्वती देवीको विशेष पूजा आजा गर्न रमाउँछन्। यसै दिन ससाना बालबालिकाका अभिभावक उनीहरूको हात समातेर मन्दिरका भित्तामा ॐ नमो वागिश्वराय लेखेर अक्षराम्भ गराउँदछन्। श्रीपञ्चमीको बारेमा कथन छ। जसमा लक्ष्मीले नारदलाई भनेकी थिइन्, जुन सौभाग्यवती स्त्रीले यस माघ शुक्ल पञ्चमीको दिनदेखि ६ वर्षसम्म प्रत्येक महिनाको पञ्चमीको दिनदेखि ६ वर्षसम्म प्रत्येक महिनाको पञ्चमीको दिन व्रत बस्दछे, त्यो स्त्री उहाँ झैं नै सुखी र सौभाग्यवती हुन्छे भन्ने पौराणिक कथन भएकाले यस दिनको नाम श्रीपञ्चमी रहन गएको हो। यस दिन बिहानदेखि तीर्थ, व्रत, यज्ञ अनुष्ठानका लागि श्रद्धालु नरनारी विभिन्न नदी एवं तीर्थस्थलमा ठूलो भीड लाग्छ। यसबाहेक काठमाडौं हनुमानढोकास्थित गद्दी बैठकमा वसन्त श्रवण गर्ने परम्परासमेत छ। यस दिनमा कैयौं विद्यार्थी मन्दिर परिसरमा गएर अक्षर कोर्ने र साथै टुटफुट नभएका ३, ५ वा ७ गेडा चामल खाने गर्छन्। यस अथाह विश्वमा ज्ञानको अभावमा मुक्ति असम्भव भएको पाइन्छ। यसर्थ गीतामा भगवान् श्रीकृष्णले नही ज्ञानेत सदृश पवित्रमिह बिधते भनी ज्ञानको पवित्रतालाई प्रमाणित गरिदिनु भएको छ। यसैले ज्ञान र विधाको देवीको आराधना ज्ञानका उपासक विधार्थीहरूले सरस्वती पूजाको अवसरमा पुस्तकको पूजासमेत गर्छन्। यसरी, वसन्त ऋतुको आगमनसँगै बौद्धिक शिक्षित वर्गहरूले विद्याकी आराध्यदेवी सरस्वतीको अनुष्ठान गर्ने गर्छन्। विद्याको महŒव र महिमाको बारेमा जति वर्णन गरे पनि अपूर्ण नै हुन्छ। मूलतः विद्या अविनाशी धन हो, चेतनाको प्रकाश हो, ज्ञानको ज्योति हो। जबकि विद्याबिनाको संसार अन्धकारमय हुन्छ र व्यक्ति धर्म विमुख र सुगन्धविहीन हुन्छ। त्यसैले त भनिएको छ रूप यौवन सम्पन्ना विशाल कुल सम्भवा विद्याहिना न शोभन्ते निर्गन्धा इव किंशुका। अर्थात् रूप र यौवनले सम्पत्र भए पनि, ठूलो कुलमा जन्मिए पनि विद्याहीन मानिस त सुगन्धरहित वासना नभएका पलाँस चाँपका फूल जस्तै शोभाहीन हुन्छन्। त्यसैले श्रीपञ्चमी तथा सरस्वती पूजाको नैतिकता लगनशीलता र विद्याको महŒवलाई अक्षरशः व्यवहारमा उतार्दै राष्ट्रको शान्ति, समुन्नति र सुखद भविष्य निर्माणका लागि अझ बढी सक्रिय भूमिका निर्वाह गर्न हामी सबै एकजुट हुनुपर्ने बेला आएको छ। यी सम्पूर्ण कुराका आधारमा प्रज्ञा, मेधा, ध्यान, धारण, ज्ञान, विज्ञान, कला, संस्कृति, साहित्य, संगीत, सृष्टि, सिर्जनाकी आधारभूत श्रीसरस्वती माताको उत्सव मनाइने पर्व श्रीपञ्चमी, वसन्त पञ्चमीको महोत्सव जीवन र राष्ट्रिय जीवनको समग्र समुत्थानको लागि प्रार्थना गरौं। अतः सरस्वती माताले सम्पूर्ण नेपालीमा सत्य र श्रेय मार्गको अवलम्बन गर्दै अगाडि बढ्ने साहसको साथै तन, मन, धन, बल, बुद्धि र विवेकयुक्त नागरिक बन्ने प्रेरणा देऊन्।"
भक्तपुरको सरस्वती मन्दिरमा पूजापाठ तथा अक्षरारम्भ गर्नेको भीडभाड,"भक्तपुर : आज श्रीपञ्चमी। देशभरका सरस्वती थानहरूमा बिहानैदेखि भक्तजनहरूको घुइँचो लागेको छ। यसै अवसरमा भक्तपुरको सरस्वती खेलमा रहेको सरस्वती थानमा बिहानैदेखि पूजाआजा र बालबालिकालाई अक्षरारम्भ गराउने बाक्लो उपस्थिति रहेको छ। भक्तपुरको चांगुनारायण नगरपालिका१ सरस्वतीखेलमा अवस्थित सरस्वती मन्दिरमा अभिभावकहरू पनि पूजापाठमा व्यक्त छन्। बिहानैदेखि मन्दिरमा माता सरस्वतीको पूजा गर्न भक्तजनहरू लाइन लागेका थिए। बर्सेनि श्रीपञ्चमीको अवसरमा मन्दिरमा भक्तजनहरूको बाक्लो भीड लाग्ने गर्दछ। एक प्रचलित किंबदन्ती अनुसार सत्य युगमा हाल मन्दिरको गर्वगृह रहेको स्थानमा सरस्वती माताको बसोबास थियो। एक समय सत्य युगमा सरस्वती माता माइतीघर जानलाई तयार हुँदै जाँदै थिइन्। तयार भएर हिँडन लाग्दा सरस्वती मातालाई उननकी सासू आमाले काम अह्याइन् । उनी त्यही काम गर्नमा व्यस्त भइन्। कामको भार धेरै भएका कारण काम गर्दागर्दै बिहान भइसकेको थियो तर, काम सकेको थिएन। त्यही समयमा भाले बासेको थियो। भाले बसेपछि कही जान हुँदैन भन्ने विश्वासले सरस्वती माता त्यही बसिइन् । त्यस समयदेखि सरस्वती माताको बास बसेको सम्झनामा आज पूजाआराधाना गर्ने प्रचलन रहेको हो। किंबदन्तीअनुरूप मन्दिरको गर्वगृहमा कुनै मूर्ति छैन। शरीर आकार बनाई स्थापना गरिराखिएको छ। बर्सेनि श्री पञ्चमीको अवसरमा मन्दिरमा माताको अनुहार र पाउ ल्याएर पूजा गरिन्छ। बोडेका श्रेष्ठ समुदायले मन्दिरमा माताको अनुहार र पाउ ल्याएर स्थापना गर्ने गरेका छन्। यस मन्दिरमा सरस्वती माताको दर्शन तथा पूजा अर्चना गरे सीप र ज्ञान आर्जन हुने जनविश्वास रहेको छ। यही विश्वासका साथ मन्दिरमा आएका भक्तजनहरूले साना बाल बालिकहरूको अक्षराम्भ गरेका छन्। भक्तपुरका विभिन्न डाँडामा रहेका मठमन्दिरमध्ये एक मानिने यस मन्दिर मल्ल कालमै निर्माण भएको बताइन्छ ।"
पाथीभरामा केवलकार निर्माणको विवाद समाधान गर्न वार्ता टोली गठन,"काठमाडौं :सरकारले ताप्लेजुङको पाथीभरा (मुक्कुम्लुङ) क्षेत्रमा केवलकार निर्माणको क्रममा उत्पन्न विवाद समाधानका लागि गृह मन्त्रालयका सहसचिव प्रेमप्रसाद भट्टराईको संयोजकत्वमा वार्ता टोली गठन गरेको छ। गृहमन्त्री रमेश लेखकले वार्ता र संवादको माध्यमबाट समस्या समाधान गर्न सहसचिव भट्टराईको संयोजकत्वमा सङ्घीय मामिला तथा सामान्य प्रशासन मन्त्रालय, संस्कृति, पर्यटन तथा नागरिक उड्डयन मन्त्रालय र सहरी विकास मन्त्रालयका प्रतिनिधि समेत रहेको वार्ता टोली गठन गरेका हुन्। वार्ता टोलीले तत्काल कार्य प्रारम्भ गर्ने र आन्दोलनरत पक्षलाईसमेत आन्दोलनका कार्यक्रमहरू फिर्ता लिई संवादमार्फत् समस्या समाधानमा सहयोग गर्न गृह मन्त्रालयले अपिल गरेको सहसचिव एवम् प्रवक्ता रामचन्द्र तिवारीले जानकारी दिए। मन्त्रालयद्वारा जारी विज्ञप्तिमा गृहमन्त्री रमेश लेखकले आवश्यक पहलकदमी लिई ताप्लेजुङ र छिमेकी जिल्लाबाट प्रतिनिधित्व गर्नुहुने प्रतिनिधिसभा सदस्यलगायतसँग नियमित संवाद तथा समस्या समाधानका लागि पहल गरेको स्पष्ट पारेको छ। सरकारको कार्यविभाजन नियमावली, २०७४ बमोजिम रज्जुमार्ग, केवलकार सम्बन्धी नीति, कानून र मापदण्डको विषय सङ्घीय मामिला तथा सामान्य प्रशासन मन्त्रालयसँग सम्बन्धित देखिएकाले केवलकार निर्माणको विषयमा स्थानीय रुपमा उठेका सवाल र सरोकारका विषयलाई समेत ध्यान दिँदै सबै सरोकारवालासँग समन्वय र सहजीकरण गरिएको मन्त्रालयले जनाएको छ।"
यी हुन् अनलाइन जुवा खेलाउँदा पक्राउ परेका १० भारतीय र १४ जना नेपाली,"काठमाडौं : ललितपुरको सानेपामा २ वटा घर भाडामा लिएर ठगी गर्ने २४ जना पक्राउ परेका छन्। काठमाडौं उपत्यका अपराध अनुसन्धान कार्यालयले विभिन्न आठवटा बेटिङ एपमार्फत अनलाइन जुवा खेलाएर आर्थिक कारोबार गर्ने १० जना भारतीय र १४ जना नेपाली पक्राउ गरेको उपत्यका अपराध अनुसन्धान कार्यालयका प्रवक्ता काजीकुमार आचार्यले जानकारी दिए। पक्राउ परेकामध्ये अजित कुमार, मुकेश मण्डल,मनोज कुमार बजाज, सुमित खत्री, प्रबात कुमार साह, ओम प्रकाश खत्री ,रवि प्रकाश विश्वकर्मा, रवि अभिषेक ओझा, शिवम पाण्डेय,मनोज कुमार भारतीय नागरिक हुन्। आचार्यका अनुसार ६ महिनादेखि उक्त घर भाडामा लिएर उक्त समूहले ३ अर्ब ४ करोड ७३ लाख ५६ हजार ६१२ रुपैयाँ बराबरको कारोबार गरेको थियो। उनीहरूले ८ वटाभन्दा बढी बेटिङ साइटहरू प्रयोग गरी भारतीय एजेन्टहरूसँग ह्वाटसएपमार्फत सम्पर्क गरेर अनलाइन जुवा खेलाउने गरेका थिए। प्रहरीको प्रारम्भिक अनुसन्धानका क्रममा अनलाइन जुवा खेलाउनका लागि उनीहरूले विभिन्न भारतीय नम्बर प्रयोग गर्ने गर्थे। प्रतिमहिना २५ देखि ३० हजार तलब दिने गरी उनीहरुलाई जुवा खेलाउने काममा राखिएको थियो। उनीहरूले जुवाको रकम भारतका विभिन्न बैंक खाताबाट डिपोजिट र विथ ड्र गर्ने गर्थे। कोको परे पक्राउ ?"
निर्माणाधीन एसियन हाइवेको डाइभर्सनमा मोटरसाइकल ठोक्किँदा चालकको मृत्यु,झापा : झापामा निर्माणाधीन एसियन हाइवेको डाइभर्सनमा मोटरसाइकल ठोक्किँदा चालकको मृत्यु भएको छ। कनकाई नगरपालिका१ जुकेकल्भर्टस्थित सुरुङगाबाट बिर्तामोडतर्फ जाँदै गरेको मे ४ प ९५० नम्बरको मोटरसाइकल आज बिहान साढे ४ बजे आफैँ अनियन्त्रित भई पूर्वपश्चिम राजमार्गको डाइभर्सनमा ठोक्किँदा दुर्घटना भएको हो। दुर्घटनामा मोटरसाइकल चालक झापा गाउँपालिका६ स्थित शरणामती निवासी अन्दाजी ५० वर्षीय हरिप्रसाद सिटौलाको टाउको र निधारमा चोट लागेर गम्भीर घाइते भएका थिए। उनलाई उपचारका लागि बीएण्डसी अस्पताल बिर्तामोड पठाएकोमा चिकित्सकले चेकजाँच गर्दा मृत घोषणा गरेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए।
सेवाप्रदायक र नियमनकारी छुट्टाछुट्टै प्राधिकरण,"काठमाडौं : नेपाल नागरिक उड्डयन प्राधिकरण (क्यान) लाई टुक्र्याएर हवाई क्षेत्रमा सेवाप्रदायक र नियमनकारी निकाय अलगअलग बनाउन सरकारले दुईवटा विधेयक संसद्मा दर्ता गरेको छ। उड्डयन क्षेत्रको सुरक्षा प्रभावकारी बनाउनका लागि सेवाप्रदायक र नियमनकारी निकाय अलगअलग बनाउन विधेयक दर्ता गरिएको सरकारको भनाइ छ। आइकाओ र युरोपेली संघ (ईयु) ले मुलुकको हवाई सुरक्षामाथि प्रश्न उठाइरहेका छन्। ईयुको कालोसूची नहटेपछि हवाई सेवा प्रदायक र नियमनकारी निकाय छुट्टाछुट्टै बनाउनुपर्ने दबाब सरकारमाथि छ। संस्कृति पर्यटन तथा नागरिक उड्डयनमन्त्री बद्रीप्रसाद पाण्डेले नेपाल नागरिक उड्डयन प्राधिकरणसम्बन्धी कानुनलाई संशोधन र एकीकरण गर्न बनेको विधेयक र नेपाल हवाई सेवा प्राधिकरणको स्थापना र व्यवस्था गर्न बनेको विधेयक शनिबार संसद् सचिवालयमा दर्ता गरेका हुन्। प्राधिकरण टुक्र्याउन विधेयक संसद्मा दर्ता भएको यो दोस्रोपटक हो। सन् २०१३ मा नेपाली हवाई सेवा ईयूको कालोसूचीमा परेदेखि प्राधिकरण टुक्र्याउने पहल हुँदै आएको छ। प्राधिकरण नटुक्र्याएसम्म नेपाली आकाश सुरक्षित नहुने अन्तर्राष्ट्रिय समुदायले भन्दै आएको छ। यसअघि ०७६ सालमा तत्कालीन पर्यटनमन्त्री योगेश भट्टराईले प्राधिकरण टुक्र्याउने विधेयक संसद्मा दर्ता गरेका थिए। त्यस बेला राष्ट्रियसभाबाट विधेयकहरू पारित भए पनि प्रतिनिधिसभाबाट पारित गर्न अलमल गरिएपछि त्यसै निष्क्रिय भएका थिए। ०७८ साउन १८ गते राष्ट्रियसभाबाट विधेयक पारित भए। ०७९ असोज १ मा प्रतिनिधिसभाको कार्यकाल समाप्तिसँगै उक्त विधेयक निष्क्रिय भए। पर्यटनमन्त्री पाण्डेले मुलुकको नागरिक उड्डयन सेवालाई अन्तर्राष्ट्रिय मापदण्ड अनुरूप विकास तथा विस्तार गर्न, प्रभावकारी नियमन गरी नागरिक उड्डयन सेवालाई सुरक्षित, नियमित, स्तरीय र भरपर्दो बनाउन विधेयक पेस गरिएको बताए। उनले आधुनिक, सुविधायुक्त र अन्तर्राष्ट्रिय मापदण्ड अनुरूपको विमानस्थल पूर्वाधार तथा सुरक्षित र भरपर्दो एयर नेभिगेसन प्रणालीको विकास गरी हवाई सेवालाई स्तरीय र प्रभावकारी बनाउन नेपाल हवाई सेवा प्राधिकरणको स्थापना र व्यवस्था गर्ने सम्बन्धमा कानुनी व्यवस्था आवश्यक भएको बताए। मन्त्री पाण्डेले प्राधिकरणले नै हवाई सेवा प्रदायक र नियामकीय निकायको काम गर्दा स्वार्थ बाझिने भएकाले यसलाई टुक्र्याउन आवश्यक रहेको बताए। विधेयकमा प्रचलित ऐन ०५३ लाई खारेज गर्दै अहिले विद्यमान रहेको नेपाल नागरिक उड्डयन प्राधिकरणलाई छुट्टाछट्टै संस्थाका रूपमा अस्तित्वमा ल्याउने व्यवस्था गरिएको छ। हवाई सेवा प्रदायक र नियमनकारी निकायका रूपमा नेपाल नागरिक उड्डयन प्राधिकरणलाई विभाजन गर्ने तयारीका साथ विधेयक ल्याइएको हो। उड्डयन प्राधिकरण ऐन २०५३ को ऐन पछि तत्कालीन हवाई विभागलाई हटाइ प्राधिकरण गठन गरिएको थियो। विश्व हवाई संगठन र युरोपेली युनियन (ईयू) ले सन् २०१३ देखि सेवा प्रदायक र नियामक निकाय एउटै भएको भन्दै नेपालको हवाई सुरक्षाका लागि प्राधिकरण टुक्र्याउनुपर्ने सुझाव दिँदै आएका छन्। तर, प्राधिकरण टुक्र्याउने सम्बन्धमा भने विज्ञहरूको मत बाझिने गरेको छ। विधेयकविरुद्ध प्राधिकरणका कर्मचारीहरूले समयसमयमा आन्दोलन गर्ने गरेका छन्। प्राधिकरणलाई टुक्र्याएर कमजोर संस्था बनाउन खोजिएको भन्दै प्राधिकरणका क्रियाशील ट्रेड युनियन, पेसागत संघसंगठनलगायतले विरोध गर्दै आएका छन्। अन्तर्राष्ट्रिय संस्थाहरूले उठाएको हवाई सुरक्षाको मुद्दाको आडमा सरकारले प्राधिकरणलाई टुक्र्याएर कमजोर बनाउने नीति लिएको उनीहरूले आरोप लगाउँदै आएका छन्। पर्यटन मन्त्रालयमा रहेको दुर्घटना जाँचलाई तटस्थ र पारदर्शी बनाउन छुट्टै आयोग गठन गर्नुपर्ने स्थानमा प्राधिकरणलाई टुक्राउन लागिएको उनीहरूको आरोप छ। नागरिक उड्डयन प्राधिकरण विधेयकमा केके प्रस्ताव गरिएका छन् ? संसद्मा दर्ता भएको यो विधेयकले प्राधिकरणको भूमिकालाई नियमनमा केन्द्रित गरेको छ। पर्यटनमन्त्रीको अध्यक्षमा सञ्चालक समिति गठन हुने र सम्बन्धित क्षेत्रमा करिब १० वर्षको अनुभव भएकालाई महानिर्देशक बनाइने प्रस्ताव छ। वायुयानको उडान सुरक्षाको जिम्मेवारी उडानरत वायुयानको प्रमुख चालकको हुने प्रस्ताव गरिएको छ। चालकरहित वायुयान उडानका लागि पनि प्राधिकरणबाट पहिला अनुमति लिनुपर्ने छ। यस्तै, वायु सञ्चालन प्रमाणपत्र दिने, नागरिक उड्डयन व्यवसाय सञ्चालन प्रमाणपत्र लिनुपर्ने, प्रमाणपत्र निलम्बन वा खारेजी गर्न सक्ने, वायुयानको दर्ता वा दर्ता खारेजी, टाइप प्रमाणपत्र, उडान योग्यताको जाँच गर्ने अधिकार पनि प्राधिकरणलाई नै तोकिएको छ। मर्मत, सम्भार नगरी वायुयान सञ्चालन गर्न नहुने, वायुयानको परीक्षण गर्नुपर्ने, व्यक्तिगत प्रमाणपत्र दिनुका साथै निलम्बन वा खारेजी गर्ने अधिकार पनि प्राधिकरणलाई तोकिएको छ। ऐनबमोजिम जारी सबै किसिमका इजाजपत्रको शुल्क लिने अधिकार प्राधिकरणमा निहित गरिएको छ। प्राधिकरणले नियमनकारी कार्यका लागि विज्ञ नियुक्त गर्न सक्ने अधिकार दिइएको छ। प्राधिकरणको छुट्टै कोष रहने पनि व्यवस्था गरिएको छ। प्राधिकरणका अध्यक्षदेखि महानिर्देशक र सदस्यमा केही कारणले प्राधिकरणबाट अलग भएको २ वर्षसम्म प्राधिकरणले नियमन गर्ने संस्थामा आबद्ध हुन रोक लगाइएको छ। नेपाल हवाई सेवा प्राधिकरणको विधेयकमा केके छन् ? साविकको प्राधिकरणलाई नियमनकारी निकायका रूपमा सीमित गर्दै हवाई सेवा र विमानस्थल विकास, व्यवस्थापन र सञ्चालनको काम नेपाल हवाई सेवा प्राधिकरणबाट गर्ने व्यवस्था गरिएको छ। प्राधिकरणले आफू अन्तर्गतका विमानस्थल सरकारको स्वीकृतिमा कुनै सरकारी वा गैरसरकारी निकाय वा प्रतिस्पर्धात्मक विधिबाट निजी क्षेत्रलाई करार सम्झौताअनुसार सञ्चालन तथा व्यवस्थापन गर्न दिन सक्ने व्यवस्था गरेको छ। प्राधिकरण सञ्चालक समितिमा पर्यटन मन्त्रालयका सचिव अध्यक्ष हुने र सदस्य सचिवको रूपमा प्रबन्ध निर्देशक राख्ने प्रस्ताव गरिएको छ। उक्त प्राधिकरणले सरकारको स्वीकृति लिइ विमानस्थल निर्माण तथा सञ्चालन गर्न पाउने, विमानस्थलको सञ्चालन तथा व्यवस्थापनको अधिकार प्राप्त गर्ने छ। विमानस्थल सञ्चालन प्रमाणपत्र भने नियामक निकाय नियमन प्राधिकरणबाट पाइने भनिएको छ। विमानस्थलको प्रयोग तोकिएको स्वीकृति अनुरूप गर्नुपर्ने, विमानस्थलमा दिइने सेवा सुविधाको निरीक्षण गर्ने, विमानस्थल वरपरको वातावरण संरक्षण, चराचुरुंगी, वन्यजन्तु तथा फोहोरमैला नियन्त्रण गर्ने अधिकार यो प्राधिकरणलई दिइएको छ। यसका साथै विमानस्थलको ल्यान्डिङ, पार्किङ, कार्गो, यात्रुसेवा शुल्क, ग्राउन्ड ह्यान्डलिङ, फ्लाइट क्याटरिङ, हवाई इन्धन बिक्री, होटल, पसल, कवल, रेष्टुराँ, लिज वा भाडामा लगाउने लगायतका काम पनि प्राधिकरणको अधिकार क्षेत्रभित्र पारिएका छन्।"
टाटाले नेपाली बजारमा ल्यायो नेक्सन केथ्री ईभी,"काठमाडौं : टाटा मोटर्सले नेक्सन ब्रान्डको नयाँ संस्करण नेक्सन केथ्री ईभी को नेपाली बजारमा बुकिङ खुलागरेको छ। टाटाको नेपालस्थित आधिकारिक बिक्रेता सिप्रदी ट्रेडिङले आइतबार गैरीधारामा आयोजित एक समारोहकाबीच ४५ किलोवाट ब्याट्री क्षमताको नयाँ नेक्सनको डिजाइन सार्वजनिक गरेसँगै बिक्रीका लागि बुकिङ खुल्ला गरेको हो। कम्पनीका अनुसार, नयाँ ४५ किलोवाट ब्याट्री क्षमता भएको यस सीयूभी (क्रसओभर युटिलिटी भेहिकल) नवीन प्रविधि, आकर्षक डिजाइन, उच्च कार्यकौशलता एवं अत्याधुनिक आरामदायी सुविधाहरूले सम्पन्न रहेको छ। नेक्सन केथ्री ईभीको सुरुवाती मूल्य ४८९९ लाख रुपैयाँ रहेको छ। साथै, सुरुवाती अफरमा ग्राहकहरूलाई ७२ किलोवाटको एसी फास्ट चार्जर गाडीसँगै निःशुल्क उपलब्ध गराइनेछ।"
काठमाडौंका विभिन्न स्थानमा आजदेखि आठ दिनसम्म विद्युत् अवरुद्ध हुने,"काठमाडौं : नेपाल विद्युत् प्राधिकरणले काठमाडौंको कुलेश्वर,बानेश्वर,जोरपाटी र कीर्तिपुर वितरण केन्द्रअन्तर्गतका विद्युतीय वितरण लाइन भूमिगत गर्ने कार्यका लागि आजदेखि आठ दिनसम्म विद्युत् अवरुद्ध हुने भएको छ । बिहान ११ देखि अपराह्न ४ बजेसम्म विद्युत् आपूर्ति बन्द हुन लागेको नेपाल विद्युत् प्राधिकरण आयोजना व्यवस्थापन निर्देशनालयले जनाएको छ । निर्देशनालयका अनुसार माघ २१ गते भत्केको पुल (चाबहिल) वरिपरिका क्षेत्र, २२ गते कलङ्की मालपोत वरिपरिका क्षेत्र,२३ गते बालकुमारी, इमाडोल तथा लुभु वरिपरिका क्षेत्र, २४ गते नैकापदेखि बलम्बुसम्मका क्षेत्र, २५ गते बल्खुदेखि चोभार गेटसम्मको क्षेत्र र २७ गते जोरपाटी फिडरअन्तर्गत बाबा चोकदेखि क्रिकेट स्टेडियमसम्मका क्षेत्रमा विद्युत् अवरुद्ध हुनेछ। यस्तै माघ २८ गते गौशाला चोकदेखि पुरानो बानेश्वरसम्मको क्षेत्र र २९ गते रातोपुलदेखि गौशालासम्मका क्षेत्रमा विद्युत् अवरुद्ध हुने जनाइएको छ । आठ दिनसम्म विद्युत् आपूर्ति अवरुद्ध हुन गएकामा क्षमा माग्दै प्राधिकरणले मौसम प्रतिकूल रहेमा सटडाउननहुने जनाएको छ ।"
अनलाइन ठगीको पासो,"हातहातमा मोबाइल पुगेपछि नेपालीको दैनिकी सजिलो त भएको छ नै तर त्यही मोबाइल पासो पनि । कतिपय त्यही पासोमा परेर ठगिएका छन् । प्रविधिको विकाससँगै डिजिटल कारोबार, सामाजिक सञ्जाल, अनलाइन बैंकिङ र ईकमर्सको प्रयोग व्यापक हुँदै गएको छ । अनि अनलाइन ठगीका घटना पनि बढेकै छन् । नेपाल प्रहरीको साइबर ब्युरोका तथ्यांकअनुसार, २०८० को पहिलो पाँच महिनामा मात्रै ६ करोड ५५ लाख रुपैयाँ अनलाइन ठगीमार्फत नेपालीले गुमाएका छन् । विदेशीले नेपालीबाट त्यतिका रकम ठगेका हुन् । अघिल्लो वर्षको तुलनामा अनलाइन ठगी झन्डै दोब्बर रूपमा वृद्धि भएको छ । अनलाइन ठगीका स्वरूपहरू पनि दिनप्रतिदिन परिवर्तन हुँदै गएका छन् । मोबाइल म्यासेज, इमेल, सामाजिक सञ्जाल तथा अनलाइन विज्ञापनहरू प्रयोग गरेर ठगहरूले सर्वसाधारणलाई फसाएका छन् । तपाईंको खाता बन्द हुनसक्छ, चिट्ठा पर्यो, रजिस्ट्रेसन गरेपछि बोनस पाइन्छ जस्ता सन्देश पठाएर अनलाइन ठगी भइरहेको छ । फेक अनलाइन सपिङको माध्यमबाट पनि धेरै नेपाली ठगिएका छन् । सामाजिक सञ्जालमा आकर्षक अफर राखेर ग्राहकलाई झुक्याउने, सामानको भुक्तानी भइसकेपछि सम्पर्कविहीन हुने वा गुणस्तरीय सामान नपठाउने घटना बढिरहेका छन् । नेपालमा अनलाइन ठगीका घटनामा फस्ने मुख्य कारणमा डिजिटल साक्षरताको कमी प्रमुख कारण हो । इन्टरनेट प्रयोगकर्ताको संख्या १ करोड ५० लाखभन्दा धेरै भए पनि अधिकांश प्रयोगकर्ताले डिजिटल सुरक्षा उपायबारे पर्याप्त ज्ञान राख्दैनन् । अनलाइन कारोबार गर्दा पहिचान नजाँच्ने, लोभलाग्दा अफरप्रति आकर्षित हुने तथा व्यक्तिगत जानकारी सहजै उपलब्ध गराउने प्रवृत्तिले पनि ठगीको जोखिम बढाएको छ । ठगीका अधिकांश घटना रिपोर्ट गरिए पनि कानुनी प्रक्रियाको जटिलताका कारण पीडितहरूले न्याय पाउन निकै कठिनाइ खेप्नुपरेको छ । सूचना प्रविधि ऐन, २०५७ तथा बैंक तथा वित्तीय संस्था ऐन, २०७३ मा अनलाइन ठगीसम्बन्धी कानुनी व्यवस्था भए पनि ठगीका प्रवृत्तिहरू परिवर्तन भइरहेकाले कानुनी प्रावधानलाई अझ प्रभावकारी बनाउन आवश्यक छ । अनलाइन ठगीबाट जोगिन नागरिक स्वयं सचेत रहनु आवश्यक छ । अनलाइनमा आएको कुनै पनि अविश्वसनीय अफरप्रति शंका गर्नुपर्छ । अनलाइन कारोबार गर्दा विक्रेताको विश्वसनीयता जाँच गर्नुपर्छ । बैंक खाताको पासवर्ड, ओटीपी कोड तथा व्यक्तिगत जानकारी कसैलाई पनि दिनु हुँदैन । अनलाइन कारोबारका लागि आधिकारिक एप वा वेबसाइटमात्र प्रयोग गर्नुपर्छ । ठगी भएको छ भने नेपाल प्रहरीको साइबर ब्युरो वा सम्बन्धित बैंकलाई तुरुन्तै जानकारी गराउनुपर्छ । प्रविधिको प्रयोगले समाजलाई सहज बनाउनुपर्छ, ठगीको माध्यम हुनु हुँदैन । हामी सबै सतर्क रहनुपर्छ ।"
अनलाइन ठगीको पासो,"हातहातमा मोबाइल पुगेपछि नेपालीको दैनिकी सजिलो त भएको छ नै तर त्यही मोबाइल पासो पनि । कतिपय त्यही पासोमा परेर ठगिएका छन् । प्रविधिको विकाससँगै डिजिटल कारोबार, सामाजिक सञ्जाल, अनलाइन बैंकिङ र ईकमर्सको प्रयोग व्यापक हुँदै गएको छ । अनि अनलाइन ठगीका घटना पनि बढेकै छन् । नेपाल प्रहरीको साइबर ब्युरोका तथ्यांकअनुसार, २०८० को पहिलो पाँच महिनामा मात्रै ६ करोड ५५ लाख रुपैयाँ अनलाइन ठगीमार्फत नेपालीले गुमाएका छन् । विदेशीले नेपालीबाट त्यतिका रकम ठगेका हुन् । अघिल्लो वर्षको तुलनामा अनलाइन ठगी झन्डै दोब्बर रूपमा वृद्धि भएको छ । अनलाइन ठगीका स्वरूपहरू पनि दिनप्रतिदिन परिवर्तन हुँदै गएका छन् । मोबाइल म्यासेज, इमेल, सामाजिक सञ्जाल तथा अनलाइन विज्ञापनहरू प्रयोग गरेर ठगहरूले सर्वसाधारणलाई फसाएका छन् । तपाईंको खाता बन्द हुनसक्छ, चिट्ठा पर्यो, रजिस्ट्रेसन गरेपछि बोनस पाइन्छ जस्ता सन्देश पठाएर अनलाइन ठगी भइरहेको छ । फेक अनलाइन सपिङको माध्यमबाट पनि धेरै नेपाली ठगिएका छन् । सामाजिक सञ्जालमा आकर्षक अफर राखेर ग्राहकलाई झुक्याउने, सामानको भुक्तानी भइसकेपछि सम्पर्कविहीन हुने वा गुणस्तरीय सामान नपठाउने घटना बढिरहेका छन् । नेपालमा अनलाइन ठगीका घटनामा फस्ने मुख्य कारणमा डिजिटल साक्षरताको कमी प्रमुख कारण हो । इन्टरनेट प्रयोगकर्ताको संख्या १ करोड ५० लाखभन्दा धेरै भए पनि अधिकांश प्रयोगकर्ताले डिजिटल सुरक्षा उपायबारे पर्याप्त ज्ञान राख्दैनन् । अनलाइन कारोबार गर्दा पहिचान नजाँच्ने, लोभलाग्दा अफरप्रति आकर्षित हुने तथा व्यक्तिगत जानकारी सहजै उपलब्ध गराउने प्रवृत्तिले पनि ठगीको जोखिम बढाएको छ । ठगीका अधिकांश घटना रिपोर्ट गरिए पनि कानुनी प्रक्रियाको जटिलताका कारण पीडितहरूले न्याय पाउन निकै कठिनाइ खेप्नुपरेको छ । सूचना प्रविधि ऐन, २०५७ तथा बैंक तथा वित्तीय संस्था ऐन, २०७३ मा अनलाइन ठगीसम्बन्धी कानुनी व्यवस्था भए पनि ठगीका प्रवृत्तिहरू परिवर्तन भइरहेकाले कानुनी प्रावधानलाई अझ प्रभावकारी बनाउन आवश्यक छ । अनलाइन ठगीबाट जोगिन नागरिक स्वयं सचेत रहनु आवश्यक छ । अनलाइनमा आएको कुनै पनि अविश्वसनीय अफरप्रति शंका गर्नुपर्छ । अनलाइन कारोबार गर्दा विक्रेताको विश्वसनीयता जाँच गर्नुपर्छ । बैंक खाताको पासवर्ड, ओटीपी कोड तथा व्यक्तिगत जानकारी कसैलाई पनि दिनु हुँदैन । अनलाइन कारोबारका लागि आधिकारिक एप वा वेबसाइटमात्र प्रयोग गर्नुपर्छ । ठगी भएको छ भने नेपाल प्रहरीको साइबर ब्युरो वा सम्बन्धित बैंकलाई तुरुन्तै जानकारी गराउनुपर्छ । प्रविधिको प्रयोगले समाजलाई सहज बनाउनुपर्छ, ठगीको माध्यम हुनु हुँदैन । हामी सबै सतर्क रहनुपर्छ ।"
विद्यादानं करो तुमे !,"हिन्दु धर्म र संस्कृतिअनुसार हामी बर्सेनि अनेकौं देवीदेवताको पूजाआजा बन्दना गर्दै उत्सव पर्वहरू मनाउने गर्छौं। ती अनेकौं पर्व उत्सवमध्ये माघ शुक्ल पञ्चमीको दिनलाई श्रीपञ्चमी पर्वको रूपमा मनाउँदै हामी वाणीको देवी सरस्वतीलाई विशेष रूपले पूजाअर्चना गर्दछौं। यसमा पनि परम्परागत रूपमा मनाउँदै आएको यो पर्व हामी हाम्रो देश रहिआएकाले नेपालभर विभिन्न धार्मिक एवं सांस्कृतिक कार्यक्रमसहित यो पर्व ज्यादै उल्लासमय वातावरणमा मनाइने परम्परा छ। यसर्थ सरस्वतीको आराधना विद्या आर्जनको निमित्त गरिन्छ। विद्या आर्जनबाटै विनय, पात्रता योग्यता धन, धर्म, सुख र आनन्द पाइने आध्यात्मिक नीतिमा बताइएको छ। जुन भन्ने नै हो भने विद्याकी देवी सरस्वतीलाई जनबोलीमा विद्या शब्दको पर्यायवाची रूपमा लिने गरिन्छ। आजसम्म मानव जातिले हासिल गरेका सकारात्मक उपलब्धिहरू सरस्वतीको आराधनाबाट प्राप्त विद्याको सही सदुपयोग र अध्ययनका परिणाम हुन्। यसको साथसाथै वेद उपनिषद्, इतिहास भूगोल, खगोल आदिका ज्ञाता जसलाई हामी विभिन्न उपाधि जस्तै गुरु, जगद्गुरु, स्वामी, शंकराचार्य, ऋषि, महर्षि आदिको नामले पुकार्दछौं, ती सबै विद्याकी खानी सरस्वतीको उपासक भएर नै समाजमा प्रतिष्ठित र आदरणीय भएका हुन्। यसै भएर नै विद्याको महŒव र महिमालाई विद्याधनम् सर्व धनं प्रधानम् भनेर भनिएको हो। यसै दिनदेखि वसन्त ऋतुको आगमन पनि हुने भएकाले माघ शुक्लपञ्चमीलाई मुख्य रूपले दुई अलगअलग उत्सवको रूपमा मनाइन्छ। एक वसन्त ऋतुको आगमनको उपलक्ष्यमा र अर्को विद्याकी देवी सरस्वतीको आराधना गरिने सरस्वती जयन्तीको रूपमा वसन्त पञ्चमीदेखि जाडो क्रमशः कम हुँदै जाने र बोटबिरुवामा नयाँ पालुवा पलाउने साथै दिन लामो र रात छोटो हुँदै जाने विश्वास जनमानसमा छ। वसन्तपञ्चमीकै दिन विद्याकी देवी सरस्वतीको पूजा आराधाना गर्ने परम्परा छ। यसरी प्राचीन ग्रन्थ महाभारत आदिले पनि सरस्वतीको पूजा गर्ने कुराको उल्लेख गरेका छन्। जुन सरस्वती ब्रह्माकी छोरी हुन् तर स्वयं ब्रह्माले पनि सरस्वतीको स्मृति गरेको कुरा पनि ग्रन्थहरूमा उल्लेख छ। यसरी सरस्वतीको रूप र प्रकृतिको बारेमा ग्रन्थमा वर्णन गरिएअनुसार, सेतो कमलासनमा विराजमान भएकी, सेता वस्त्र धारण गरेकी, चार हात भएकी, दाहिने हातमा अक्षमाला र बायाँ हातमा वीणाधारण गरेकी र हाँस मा चढेकी सरस्वतीको प्रतीतस्वरूप पुस्तक, कमल, वीणा, आदिको पूजा गर्नाले ज्ञान र कलामा पारंगत हुन सकिन्छ भन्ने जनविश्वास छ। हाम्रो नेपाली परम्परामा बालबालिकाहरूलाई अक्षरारम्भ गर्दा यसै दिनदेखि सुरुवात गरिन्छ। पहिलेदेखि नै सानासाना बालबालिकालाई अक्षरारम्भ गर्दा पहिले सिद्धिबुद्धिदाता गणेशजीको पूजा गराइन्छ। त्यसपछि श्रीसरस्वती देवी र वेदव्यास जो हिन्दु वाङ्मय जगत्को गुरुको रूपमा लिइन्छ । यी सबैलाई यथोचित पूजा गरेर पढाउन सुरु गरिन्छ। अतः वसन्त पञ्चमीको दिनमा नेपालको ठाउँठाउँमा भएका सरस्वती मन्दिरहरू, प्राथमिक विद्यालय, महाविद्यालय, विश्वविद्यालय र पाठशालाहरूमा सरस्वती पूजाको समारोह नै गरिन्छ। यसमा पनि भन्ने नै हो भने खास गरेर विद्यार्थी, शिक्षक, अभिभावक र अन्य सरस्वतीका साधक तथा श्रद्धालु आआफ्ना पायक पर्ने सरस्वती मन्दिरहरूमा भेला भई सरस्वती देवीको विशेष पूजा आजा गर्न रमाउँछन्। यसै दिन ससाना बालबालिकाका अभिभावक उनीहरूको हात समातेर मन्दिरका भित्तामा ॐ नमो वागिश्वराय लेखेर अक्षराम्भ गराउँदछन्। श्रीपञ्चमीको बारेमा कथन छ। जसमा लक्ष्मीले नारदलाई भनेकी थिइन्, जुन सौभाग्यवती स्त्रीले यस माघ शुक्ल पञ्चमीको दिनदेखि ६ वर्षसम्म प्रत्येक महिनाको पञ्चमीको दिनदेखि ६ वर्षसम्म प्रत्येक महिनाको पञ्चमीको दिन व्रत बस्दछे, त्यो स्त्री उहाँ झैं नै सुखी र सौभाग्यवती हुन्छे भन्ने पौराणिक कथन भएकाले यस दिनको नाम श्रीपञ्चमी रहन गएको हो। यस दिन बिहानदेखि तीर्थ, व्रत, यज्ञ अनुष्ठानका लागि श्रद्धालु नरनारी विभिन्न नदी एवं तीर्थस्थलमा ठूलो भीड लाग्छ। यसबाहेक काठमाडौं हनुमानढोकास्थित गद्दी बैठकमा वसन्त श्रवण गर्ने परम्परासमेत छ। यस दिनमा कैयौं विद्यार्थी मन्दिर परिसरमा गएर अक्षर कोर्ने र साथै टुटफुट नभएका ३, ५ वा ७ गेडा चामल खाने गर्छन्। यस अथाह विश्वमा ज्ञानको अभावमा मुक्ति असम्भव भएको पाइन्छ। यसर्थ गीतामा भगवान् श्रीकृष्णले नही ज्ञानेत सदृश पवित्रमिह बिधते भनी ज्ञानको पवित्रतालाई प्रमाणित गरिदिनु भएको छ। यसैले ज्ञान र विधाको देवीको आराधना ज्ञानका उपासक विधार्थीहरूले सरस्वती पूजाको अवसरमा पुस्तकको पूजासमेत गर्छन्। यसरी, वसन्त ऋतुको आगमनसँगै बौद्धिक शिक्षित वर्गहरूले विद्याकी आराध्यदेवी सरस्वतीको अनुष्ठान गर्ने गर्छन्। विद्याको महŒव र महिमाको बारेमा जति वर्णन गरे पनि अपूर्ण नै हुन्छ। मूलतः विद्या अविनाशी धन हो, चेतनाको प्रकाश हो, ज्ञानको ज्योति हो। जबकि विद्याबिनाको संसार अन्धकारमय हुन्छ र व्यक्ति धर्म विमुख र सुगन्धविहीन हुन्छ। त्यसैले त भनिएको छ रूप यौवन सम्पन्ना विशाल कुल सम्भवा विद्याहिना न शोभन्ते निर्गन्धा इव किंशुका। अर्थात् रूप र यौवनले सम्पत्र भए पनि, ठूलो कुलमा जन्मिए पनि विद्याहीन मानिस त सुगन्धरहित वासना नभएका पलाँस चाँपका फूल जस्तै शोभाहीन हुन्छन्। त्यसैले श्रीपञ्चमी तथा सरस्वती पूजाको नैतिकता लगनशीलता र विद्याको महŒवलाई अक्षरशः व्यवहारमा उतार्दै राष्ट्रको शान्ति, समुन्नति र सुखद भविष्य निर्माणका लागि अझ बढी सक्रिय भूमिका निर्वाह गर्न हामी सबै एकजुट हुनुपर्ने बेला आएको छ। यी सम्पूर्ण कुराका आधारमा प्रज्ञा, मेधा, ध्यान, धारण, ज्ञान, विज्ञान, कला, संस्कृति, साहित्य, संगीत, सृष्टि, सिर्जनाकी आधारभूत श्रीसरस्वती माताको उत्सव मनाइने पर्व श्रीपञ्चमी, वसन्त पञ्चमीको महोत्सव जीवन र राष्ट्रिय जीवनको समग्र समुत्थानको लागि प्रार्थना गरौं। अतः सरस्वती माताले सम्पूर्ण नेपालीमा सत्य र श्रेय मार्गको अवलम्बन गर्दै अगाडि बढ्ने साहसको साथै तन, मन, धन, बल, बुद्धि र विवेकयुक्त नागरिक बन्ने प्रेरणा देऊन्।"
"विदेशी मुद्रा सञ्चिति बढ्यो, वैदेशिक लगानीमा सुधार","काठमाडौं : मुलुकको आन्तरिक अर्थतन्त्र शिथिल भए पनि अर्थतन्त्रका बाह्य क्षेत्रमा भने राम्रै सुधार देखिएको छ। राष्ट्र बैंकले प्रकाशित गरेको ६ महिनाको तथ्यांकअनुसार मुलुकबाट बाहिरिनेभन्दा भित्रिने विदेशी मुद्रा धेरै छ। त्यसैकारण शोधनान्तर स्थिति निरन्तर बचतमा छ। महिनैपिच्छे रेमिट्यान्सको आकार बढ्दो छ। मुलुकको विदेशी विनिमय सञ्चितिको आकार पनि निकै बढेर २३ खर्ब १६ अर्ब ८४ करोड पुगेको छ। यसबाट मुलुकले १४ महिनाको वस्तु तथा सेवा आयात धान्न सक्ने स्थिति बनेको छ। विशेष गरेर सरकारले अर्बौं खर्चेर लगानी सम्मेलन गरे पनि प्रत्यक्ष वैदेशिक लगानी (एफडीआई) भित्रिन नसकेको यथार्थता छ। तर, पछिल्लो तथ्यांकले भने एफडीआईमा झिनो सुधार भएको देखिन्छ। चालु आर्थिक वर्षको पुससम्ममा ६ अर्ब ५० करोड रुपैयाँ प्रत्यक्ष वैदेशिक लगानी (इक्विटी मात्र) भित्रिएको छ। यो गत आर्थिक वर्षको सोही अवधिको तुलनामा ४३१४ प्रतिशत अर्थात् १ अर्ब ९६ करोड रुपैयाँ बढी हो। अघिल्लो वर्षको सोही अवधिमा यस्तो प्रत्यक्ष वैदेशिक लगानी (इक्विटी मात्र) ४ अर्ब ५४ करोड रुपैयाँ भित्रिएको थियो। आधा वर्षमा ७ खर्ब ६३ अर्ब रेमिट्यान्सवैदेशिक रोजगारीबाट प्राप्त गर्ने विप्रेषणमा भने राम्रै सुधार देखिएको छ। राष्ट्र बैंकको आइतबार प्रकाशित गरेको चालु आर्थिक वर्षको ६ महिनासम्मको देशको वर्तमान आर्थिक तथा वित्तीय स्थितिले विप्रेषण (रेमिट्यान्स) आप्रवाह ४१ प्रतिशतले वृद्धि भएको छ। अर्थात्, ६ महिनामा ७ खर्ब ६३ अर्ब ८ करोड रेमिट्यान्स भित्रिएको छ। गत आर्थिक वर्षको सोही अवधिमा विप्रेषण आप्रवाह २२२ प्रतिशतले बढेको थियो। अहिले अमेरिकी डलरमा रेमिट्यान्स ११ प्रतिशतले वृद्धि भई ५ अर्ब ५८ करोड पुगेको छ। समग्रमा रेमिट्यान्स बढ्नुको एउटा कारण बर्सेनि वैदेशिक रोजगारीमा जानेको संख्या बढ्नु हो। तथ्यांकअनुसार अन्तिम श्रम स्वीकृति (संस्थागत तथा व्यक्तिगतनयाँ) लिनेको संख्या २ लाख ३० हजार ४३९ र पुनः श्रम स्वीकृति लिनेको संख्या १ लाख ६२ हजार ६२८ रहेको छ। जबकी गत आर्थिक वर्षको सोही अवधिमा यस्तो संख्या क्रमशः २ लाख ६ हजार ३९० र १ लाख ३३ हजार ९४० थियो। विदेशी विनिमय सञ्चिति २३ खर्ब १६ अर्ब नाघ्योमुलुकसँग कुल विदेशी विनिमय सञ्चिति १३५ प्रतिशतले वृद्धि भई २३ खर्ब १६ अर्ब ८४ करोड पुगेको छ। यो चालु आवको पुससम्मको तथ्यांक हो। अमेरिकी डलरमा यस्तो सञ्चिति असारको तुलनामा १०३ प्रतिशतले वृद्धि भई १६ अर्ब ८४ करोड पुगेको हो। जसमा नेपाल राष्ट्र बैंकमा २० खर्ब ७२ अर्ब ३४ करोड र बैंक तथा वित्तीय संस्था (नेपाल राष्ट्र बैंकबाहेक) सँग २ खर्ब ४४ अर्ब ५० करोड रुपैयाँ विदेशी विनिमय सञ्चिति कायम छ। यस्तो सञ्चितिमा भारतीय मुद्राको अंश २४३ प्रतिशत छ। समग्रमा आर्थिक वर्ष २०८१८२ को ६ महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चिति १७३ महिनाको वस्तु आयात र १४४ महिनाको वस्तु तथा सेवा आयात धान्न पर्याप्त रहेको राष्ट्र बैंकले बताएको छ। शोधनान्तर २ खर्ब ४९ अर्ब बचतमा मुलुकबाट बाहिरिनेभन्दा भित्रिने विदेशी मुद्रा अधिक हुँदा ६ महिनामा शोधनान्तर स्थिति २ खर्ब ४९ अर्ब २६ करोडले बचतमा छ। गत वर्षको सोही अवधिमा शोधनान्तर स्थिति २ खर्ब ७३ अर्ब ५२ करोडले बचतमा थियो। अमेरिकी डलरमा अघिल्लो वर्षको सोही अवधिमा २ अर्ब ६ करोडले बचतमा रहेको शोधनान्तर स्थिति समीक्षा अवधिमा १ अर्ब ८२ करोडले बचतमा छ। यससँगै, मुलुकको चालु खाता १ खर्ब ४८ अर्ब १७ करोडले बचतमा छ। गत वर्षको सोही अवधिमा १ खर्ब ६२ अर्ब ५६ करोडले बचतमा थियो। अमेरिकी डलरमा १ अर्ब ८ करोडले बचतमा छ। यस्तै खुद पुँजीगत ट्रान्सफर ४ अर्ब २९ करोड रुपैयाँ छ। भ्रमण आम्दानीभन्दा खर्च बढी नेपालबाट अन्य मुलुक उपचार गर्न, घुम्न र अध्ययन गर्न जानेहरूले गरेको खर्चको आकार बढ्दा सेवा खाता घाटामा छ। नेपाल भित्रिने पर्यटकबाट हुने आम्दानीभन्दा नेपालीले विदेशमा गर्ने खर्च बढी देखिन्छ। जस्ले गर्दा चालु आवको ६ महिनामा खुद सेवा आय ४३ अर्ब ५३ करोड रुपैयाँले घाटामा रहेको राष्ट्र बैंकले तथ्यांकमा उल्लेख गरेको छ। यद्यपि गत आवको सोही अवधिमा खुद सेवा आय ३५ अर्ब ४३ करोडले घाटामा थियो। हुनतः यसपटक सेवा खाताअन्तर्गत भ्रमण आय ५१ प्रतिशतले वृद्धि भई ४१ अर्ब ८६ करोड रुपैयाँ पुगेको छ। तर, पनि सेवा खाताअन्तर्गत भ्रमण व्यय ९७ प्रतिशतले वृद्धि भई १ खर्ब १ अर्ब ९२ करोड पुगेको छ। यसमध्ये शिक्षातर्पको व्यय ५६ अर्ब ८३ करोड रुपैयाँ रहेको छ। गत वर्ष यस्तो खर्च ९२ अर्ब ८७ करोड रुपैयाँ रहेकोमा शिक्षातर्फको व्यय ५८ अर्ब ९५ करोड रुपैयाँ रहेको थियो। तरकारीको मूल्य धेरै बढ्यो महँगी नियन्त्रण हुन नसकेको आम सर्वसाधारणको गुनासो छ। यसलाई राष्ट्र बैंकको महँगीको ग्राफले पनि यसको पुष्टि गर्छ। चालु आवको पुस महिनामा वार्षिक बिन्दुगत उपभोक्ता मुद्रास्फीति ५४१ प्रतिशत पुगेको छ। यसअवधिमा सबैभन्दा बढी तरकारीकै मूल्य आकासिएको छ। राष्ट्र बैंकका अनुसार खाद्य तथा पेय पदार्थ समूहअन्तर्गत तरकारी उपसमूहको वार्षिक बिन्दुगत उपभोक्ता मूल्य सूचकांक २८५२ प्रतिशत बढेको छ। यसैगरी घिउ तथा तेलको १०६७ प्रतिशत, दाल तथा गेडागुडीको ९४८ प्रतिशत र खाद्य तथा खाद्यजन्य पदार्थको ७२३ प्रतिशतले मूल्य बढेको छ । यसबाहेक मरमसला उपसमूहको वार्षिक बिन्दुगत उपभोक्ता मूल्य सूचकांक ३१२ प्रतिशतले घटेको छ। यसैगरी, गैरखाद्य तथा सेवा समूहअन्तर्गत विविध वस्तु तथा सेवा उपसमूहको वार्षिक बिन्दुगत उपभोक्ता मूल्य सूचकांक ९३५ प्रतिशत, मदिराजन्य पेय पदार्थको ७०१ प्रतिशत, कपडाजन्य तथा जुत्ताचप्पलको ६७५ प्रतिशत र फर्निसिङ तथा घरायसी उपकरणको ५२९ प्रतिशतले बढेको छ।"
१५ लाख परिवारलाई बनाउला त सरकारले जग्गाधनी ?,"काठमाडौं : राष्ट्रिय जनगणना ०७८ अनुसार मुलुकभर ६६ लाख ६६ हजार ९३७ परिवार छन्। जसमा झन्डै १५ लाख परिवार भूमिहीन दलित, सुकुम्बासी र अव्यवस्थित बसोबासी रहेको सरकारको अनुमान छ। किनभने, १३ लाख ५० हजार परिवार (भूमिहीन दलित, भूमिहीन सुकुम्बासी र अव्यवस्थित बसोबासी) का तर्फबाट यसअघि बनेका भूमिसम्बन्धी आयोगमा निवेदन परेका छन्। छुटपुट दर्ता हुँदा १५ लाख परिवार पुग्ने सरकारको अनुमान छ। त्यसैकारण सरकारले करिब १५ लाख परिवारलाई जग्गाको स्वामित्व दिने तयारी गरेको छ। तीन वर्षभित्र सबै नेपालीलाई जग्गाको स्वामित्व उपलब्ध गराउन हालै हरिप्रसाद रिजालको संयोजकत्वमा १९औं भूमि समस्या समाधान आयोग बनेको छ। यससम्बन्धी समिति जिल्लाजिल्लामा धमाधम बनिरहेका छन्। संविधानसभाबाट संविधान जारी पछि ०७५ सालमा नै भूमिसम्बन्धी ऐनको सातौं संशोधनले भूमिहीन दलितलाई भूमि दिइसक्नुपर्ने समयावधि ३ वर्ष तोकेको थियो। तर, उक्त समयावधि त्यसै गुज्रिएर गयो। त्यसपछि भूमिसम्बन्धी ऐनको आठौं संशोधन ०७६ सालमा गरियो। उक्त ऐनले पनि भूमिहीन सुकुम्बासीलाई जग्गा उपलब्ध गराउने व्यवस्था गयो। जसमा एक पटकका लागि सरकारले भूमिहीन सुकुम्बासीले आवाद गरिरहेको स्थानमा वा सरकारले उपयुक्त ठहयाएको कुनै सरकारी जग्गामा तोकिएको क्षेत्रफलको हदमा नबढने गरी जग्गा उपलब्ध गराउने व्यवस्था गरिएको थियो। नयाँ बनेको रिजाल संयोजकत्वको आयोगले देशभर २५ प्रतिशत घर परिवारको व्यवस्थापन गर्नुपर्ने देखिएको छ। हाल करिब २५ प्रतिशत घरपरिवार जग्गा स्वामित्वभन्दा बाहिर रहेको तथ्यांकले देखाएको छ। भूमि समस्या समाधान आयोगले विभिन्न समयमा गठित भूमि आयोग तथा समितिले संकलन गरेका पुराना निवेदन (८६ हजार ४ सय) को समेत प्रक्रिया अघि बढाइएको छ। आयोगले संकलित विवरणमध्ये १० लाख ९६ हजार ६७० को लगत विवरण लिइसकेको छ। जसमा अव्यवस्थित बसोबासीमा ८ लाख ४२ हजार ६१५ छन्। त्यस्तै भूमिहीन सुकुम्बासीमा १ लाख ६६ हजार ६० र भूमिहीन दलित ८७ हजार ९९५ को लगत संकलन भएको आयोगले जनाएको छ। तर, मधेस प्रदेशका आधा स्थानीय तहले लगत संकलनको सुरुवात गरेका छैनन्। जसले गर्दा संख्या १५ लाख पुग्ने अनुमान आयोगको छ। आयोगका अध्यक्ष रिजाल यो संख्या तलमाथि हुने सक्ने बताउँछन्। कुनै दोहोरिएको र कुनै भूमिहीन दलितसुकुम्बासी दुवै वर्गमा परेको पनि हुनसक्छ, रिजालले भने, यसको विस्तृत अध्ययन हुनेछ। पहिलो चरणमा नै आयोगले १० हजार कर्मचारी भर्ना गर्दै छ। तर, त्यो संख्याले मात्रै नपुग्ने आयोग अध्यक्ष रिजाल बताउँछन्। भूमि समस्या समाधान आयोग जग्गाको स्वामित्व जनतालाई उपलब्ध गराउन कस्सिएर लागेको छ। ३ वर्षभित्र जग्गा उपलब्ध गराउने योजनाका साथ काम थालेको अध्यक्ष रिजालले बताए। उनले जिल्ला समितिलाई पूर्णता दिने र कर्मचारी छनौट गर्ने काम भइरहेको बताए। २४ दिनभित्र जिल्ला समितिले पूर्णता पाउनेछन्, ८१० दिनभित्र कर्मचारीको छनौट सकिनेछ, उनले भने। जिल्ला समितिलाई पूर्णता दिएर कर्मचारी छनौट काम सकिएपछि सक्रिय रूपमा काममा लाग्ने उनले बताए। आयोग अध्यक्ष रिजाल भूमिहीनता अन्त्य गर्नका लागि संघ, प्रदेश र स्थानीय तहको उत्तिकै जिम्मेवारी रहेको बताउँछन्। सरकारले भूमिसम्बन्धी समस्या समाधान गर्ने भनेर अध्यादेश नै ल्याएको छ। भूमि, व्यवस्था सहकारी एवं गरिबी निवारणमन्त्री बलराम अधिकारीले भूमिसम्बन्धी केही नेपाल ऐनलाई संशोधन गर्ने अध्यादेश२०८१ प्रतिनिधिसभा पेस गरिसकेका छन्। यो अध्यादेश ६० दिनभित्र पारित हुनुपर्छ। अध्यादेशको केही प्रावधान आलोचना पनि भएको छ। के छ अध्यादेशमा ? सार्वजनिक जग्गा, नदी, खोला वा नहर किनाराको जग्गा, जोखिमयुक्त स्थानमा बसोबास गरिएको जग्गा, राष्ट्रिय निकुञ्ज वा आरक्षको जग्गा, मध्यवर्ती क्षेत्रको जग्गा, हाल रूख बिरुवाले ढाकिएको वनको जग्गा र सडक सीमाभित्र जग्गा तर सुरु नापी हुँदाका बखत क्षेत्रीय नापी किताब वा लगतमा गौचर, हाट, हाटभाट वा बजार उल्लेख भएको जग्गा, तोकेको समयवधिभन्दा अगावैदेखि घर टहरा बनाइ आवाद कमोत गर्दै आएको रहेछन् र त्यस्तो जग्गा सुरु नापी हुँदाका बखत क्षेत्रीय नापी किताबको विरह महलमा वा लगत उल्लेख भएबमोजिम हाल उपयोगमा छैन भन्ने बेहोरा, जग्गा रहेको स्थानीय तहको कार्यपालिकाको कटानी निर्णयसहित लेखी आएमा त्यस्तो जग्गा भूमिहीन सुकुम्बासी वा अव्यवस्थित बसोबासीलाई उपलब्ध गराउन बाधा गर्ने छैन। अध्यादेशमा छ। तर, नदी किनार, तालतलैयाको किनार, राष्ट्रिय निकुञ्ज, आरक्ष, वन क्षेत्र,सडकको मापदण्डभित्र वा अन्य जोखिमयुक्त स्थानमा बसोबास गरिरहेका भूमिहीन दलित वा भूमिहीन सुकुम्बासीलाई अन्यत्रै बसोबासको व्यवस्था मिलाउनुपर्ने अध्यादेशमा उल्लेख छ। अव्यवस्थित बसोबासीलाई जग्गा उपलब्ध गराउँदा जग्गाको प्रकृति, क्षेत्रफल र मूल्यांकनलाई समेत हेरी तोकिएबमोजिमको दस्तुर लिइ जग्गाको स्वामित्व उपलब्ध गराउन सकिने अध्यादेशमा छ। सरकारले यसका लागि निर्देशिका वा कार्यविधि बनाउन सक्नेछ। अध्यादेशमा सरकारले राष्ट्रिय निकुञ्ज ऐन २०२९ र वन ऐन २०७६ संशोधन गरेर केही प्रतिबन्धात्मक वाक्य राखेको छ। राष्ट्रिय निकुञ्ज ऐनमा थपिएको छ तर यसरी व्यवस्थापन वा संरक्षण गर्दा उक्त क्षेत्रमा रहेको स्थानीय जनताको भूस्वामित्वलाई कुनै असर नपर्ने गरी अभिलेखमा वन, वन क्षेत्र वा वुटयान क्षेत्र जनिएको जग्गालाई पुनः नक्सांकन गरी वन क्षेत्रलाई छुट्ट्याइ सरकारको नाममा कायम गरी अद्यावधिक गर्न बाधा पर्ने छैन। यस्तै वन ऐनमा थपिएको छ, अभिलेखमा वन, वन क्षेत्र वा बुटयान क्षेत्र जनिएको जग्गालाई पुनः नक्साकन गरी वन क्षेत्रबाट छुट्याइ सरकारको नाममा कायम गरी अद्यावधिक गर्न बाधा पर्ने छैन। सरकारले भने यो अध्यादेशबाट गाठो फुकाएको बताउँछन्। आयोगले निवेदन दिन अन्तिम मौका दिने आयोगले अन्तिमपटक निवेदन पेस गर्नका लागि मौका दिने भएको छ। आयोगले अन्तिमपटक घोषणा गरी आवेदन खोल्ने तयारी गरेको छ। प्रदेश र स्थानीय तहमार्फत आवेदन खोलिनेछ। आयोगका विज्ञ सदस्य डा जगत बस्नेतले अन्तिम पटक घोषणा गरेर नै आवेदन खोलिने जानकारी दिए। अन्तिम पटक भनेर नै घोषणा नै गरेर एक चोटी आवेदन खोलिन्छ, उनले भने, ३५ दिनका लागि आवेदन खोलिने छ। यसको लागि भूमिसम्बन्धी नियमावलीको संशोधन गर्न आवश्यक छ। पहिचान र प्रमाणीकरण सिध्याउँदै लैजाने आयोगले कुनै पनि हालतमा यो कार्यकालमा अधिकांशलाई जग्गाको स्वामित्व दिने गरी काम गर्ने रणनीति बनाएको छ। सरकार परिवर्तन नभएमा विवादरहित स्थानको पहिचान र प्रमाणीकरण सिध्याउँदै लैजाने लक्ष्य आयोगको छ। आयोगका विज्ञ सदस्य डा बस्नेत भूमिहीन दलित र भूमिहीन सुकुम्बासीलाई लालपुर्जा वितरणको काम टुंग्याउँदै जाने बताउँछन्। भूमिहीनको संख्या करिब ३ लाखको हाराहारीमा मात्रै छ। आयोगका अध्यक्ष रिजाल पनि सजिलोबाट काम थालेर अप्ठ्यारोतिर जाने बताए। बसेको ठाउँमा नै राख्ने समस्या नभएको स्थानमा बसेकै स्थानमा जग्गा उपलब्ध गराइने छ। भूमि व्यवस्था तथा सहकारी मन्त्रालयका प्रवक्ता सहसचिव गणेशप्रसाद भट्ट जो जहाँ बसेको छ, त्यही एडजस्ट गर्ने योजना सरकारको रहेको बताउँछन्। भूूमिसम्बन्धी केही नेपाल ऐनलाई संशोधन गर्ने अध्यादेशले पनि यो कुराको सुनिश्चिता गरेको छ। जटिल विषयमा मन्त्रिपरिषद्बाट निर्णय गराएर लाने भन्ने योजना पनि आयोगको छ। एकीकृत बस्ती जहाँ बसेका छन्, त्यो स्थानमा राख्न नसक्ने अवस्था भएमा एकीकृत बस्ती बनाएर उनीहरूलाई व्यवस्थापन गरिने योजना पनि आयोगको छ। नकारात्मक सूचीमा रहेका स्थानमा बसेकाहरूलाई एकीकृत बस्तीमा राख्न सकिने छ। राजमार्गको ३१३१ मिटर दुवैतर्फ, नदी किनारा, निकुञ्ज, वन लगायतका क्षेत्रमा रहेका पनि अन्यत्र एकीकृत बस्ती बनाएर राख्न सकिने आयोगले जनाएको छ। भूमिहीन दलित र सुकुम्बासीलाई ४ आना (१३० वर्गमिटर) आवासका लागि तथा १००० वर्गमिटर कृषिका लागि उपलब्ध गराइने छ। अव्यवस्थित बसोबासीलाई तोकिएबमोजिम निश्चित राजस्व लिएर बढिमा १५ बिघासम्म उपलब्ध गराइनेछ। बढिरहेको जग्गा भने सरकारले लिनेछ। ५० अर्ब मृत पुँजीको अनुमान हाल अनौपचारिक भूमि क्षेत्रमा करिब ५० अर्ब मृत पुँजी अनुमान छ। जुन जग्गाबाट राजस्व संकलन हुन सकेको छैन। ऐलानी, वन, नदीको किनारा, निकुञ्जको मध्यवर्ती क्षेत्र लगायतको जग्गामा लामो समयदेखि मानिस बसिरहेका छन्। उनीहरूसँग लालपुर्जा नभएको कारण उनीहरूले कर तिरिरहेका छैनन्। अव्यवस्थित बसोबासीलाई निश्चित रकम लिएर बसेकै स्थानको जग्गा स्वामित्व दिएमा त्यहाँबाट ५० अर्ब बराबरको वार्षिक राजस्व संकलन हुने दाबी सरकारको छ। तर, सार्वजनिक जग्गामा भने सरकारले कसैलाई पनि राख्न पाउने छैन। विगतमा ३५ वर्षमा जम्मा १ लाख ६१ हजार परिवारलाई मात्रै जग्गा वितरण२०४६ सालदेखि यताका ३५ वर्षमा १ लाख ६१ हजारलाई मात्रै जग्गा वितरण गरेको देखिएको भूमिसम्बन्धी समस्या समाधान आयोगले जनाएको छ। यसरी वितरण गरीका लालपुर्जाहरू पनि कतिपय सेता पुर्जा, केही स्रेस्ता कायम नभएका लगायतका कारणले सरकारी कामकाज तथा वित्तीय धितोबन्धकीमा नचल्ने अवस्था छ। सबैभन्दा बढी २०५१ सालमा ऋषिराज लुम्सालीको नेतृत्वको आयोगले जग्गा वितवरण गरेको देखिन्छ। लुम्साली नेतृत्वको आयोगले २४ हजार ४७० सुकुम्बासी, २४ हजार ५२ अव्यवस्थित बसोबासी, १९५ कमैया, तीन हजार ३०२ बाढीपहिरोपीडित गरी ५८ हजार ३४० परिवारलाई जग्गा वितरण गरेको थियो सरकारले २०८० चैत ८ गते राष्ट्रिय भूमि आयोग खारेजी गर्दासमेत २०७६ सालमा गठित भूमिसम्बन्धी समस्या समाधान अयोग (देवीप्रसाद ज्ञवाली) र २०७८ भदौमा गठित राष्ट्रिय भूमि आयोग (केशव निरौला) ले करिब ५ वर्षमा ५ हजार ३ सय ५३ परिवारलाई लालपुर्जा वितरण गरेका थिए। सरकार आएपिच्छे आयोग गठन पुनर्गठन हुने समस्याले पनि भूमिसम्बन्धी समस्या जिउँको तिहुँ रहँदै आएको हो। २०४७ पछि जति सरकार परिवर्तन भए त्यतिकै हाराहारीमा भूमि समस्या समाधान गर्ने भन्दै आयोग बनेका छन्। सबैभन्दा धेरै लुम्बिनी प्रदेशमा लगत संकलनको तथ्यांकमा भूमिहीन दलित, भूमिहीन सुकुम्बासी र अव्यवस्थित बसोबासी सबैभन्दा बढी लुम्बिनी प्रदेशमा रहेको देखिएको छ। लुम्बिनीमा २ लाख ९२ हजार २७१ को लगत लिइएको छ। तर, मधेस प्रदेशको सबै स्थानीय तहको लगत लिइएको छैन। दोस्रो कोशी प्रदेश, तेस्रोमा सुदूपश्चिम, चौथोमा बागमती, पाँचौंमा मधेस, छैटौंमा गण्डकी र सातौमा कर्णाली प्रदेश छन्। कुन जिल्लामा कति ? भूमिहीन दलित, भूमिहीन सुकुम्बासी र अव्यवस्थित बसोबासी सबैभन्दा बढी कैलाली जिल्लामा छन्। कैलालीमा १ लाख ३० हजार ३३१,रुपन्देहीका ७६ हजार ६५६, कञ्चनपुरका ७२ हजार ५७३, मोरङका ६९ हजार ५३७, दाङ ६८ हजार ९२५ छन्। त्यस्तै झापाका ५० हजार ६१९, उदयपुरका ४६ हजार ९००, बर्दियाका ४४ हजार ६९७, बाँके ४२ हजार ४१८ छन्। चितवन ४१ हजार २१३, सुनसरीका ३८ हजार २०८, नवलपरासीपूर्वका ३१ हजार २७७, सर्लाहीका ३१ हजार ३५ छन्। त्यस्तै सुर्खेतमा ३० हजार २२, सिन्धुलीमा २७ हजार ५५०, कपिलवस्तुमा २५ हजार ८३९ तनहुँमा २३ हजार १०४, मकवानपुरमा २२ हजार ६९४, नवलपरासीपश्चिममा २१ हजार ६६८, कास्कीमा २१ हजार ४९१, रौटहटमा १७ हजार ३०६, बारामा १४ हजार १५०, इलाममा १४ हजार ९२, महोत्तरीमा १२ हजार २८२ छन्। पोखरा महानगरपालिका सबैभन्दा धेरै पोखरा महानगरपालिकाका सबैभन्दा धेरै भूमिको समस्या देखिको छ तथ्यांकमा अनुसार २० हजार ६४ जना भूमिहीन दलित, सुकुम्बासी र अव्यवस्थित बसोबासी पोखरामा छन्। त्यसपछि कैलालीको घोडाघोडा नगरपालिका, दाङको तुलसीपुर उपमहानगरपालिका, कैलालीकै गोदावरी नगरपालिका, लम्की चुहा नगरपालिका, रुपन्देहीको बुटवल उपमहानगरपालिकामा धेरै भूमिहीनको समस्या छ। कैलालीको धनगढी उपमहानगरपालिका, रुपन्देहीको सैनामैना, दाङको घोराही, कञ्चनपुरको कृष्णपुर, बाँकेको कोहलपुरदेखि सुनसरी धरान उपमहानगरपालिकाम पनि भूमिसम्बन्धी समस्या छ। चितवनको भरतपुर महानगरपालिका, उदयपुरको बेलका नगरपालिका र त्रिजुगा नगरपालिाकादेखि बाँकेको बैजनाथ र सुनसरीको बराहक्षेत्र नगरपालिकामा पनि १० हजारभन्दा बढी दलित भूमिहीन, सुकुम्बासी र अब्यवस्थित बसोबासी रहेको तथ्यांकमा देखिन्छ। अहिलेसम्म बनेका आयोग भूमिहीनताको अन्त्य गर्न भनेर सरकारले धेरै आयोग बनायो। यस विषयमा पनि सरकारसँग फरकफरक विवरण छन्। तर, २०४६ सालपछि भूमिहीन सुकुम्बासीको समस्या समाधान गर्ने, जग्गा दर्ता गर्ने, जग्गा वितरण गर्ने नाममा १९ वटा आयोग बनेका देखिन्छन्। ०४७ सालमा द्रोणप्रसाद आचार्यको संयोजकत्वको आयोगलाई कसैले पहिलो भनेका छन् भने कसैले ०४८ सालमा बलबहादुर राईको संयोजकत्वमा बनेको आयोगलाई पहिलो मान्ने गरेका छन्। ०४७ सालमा नै अच्युतराज रेग्मीको संयोजकत्वमा पनि आयोग बनेको देखिन्छ। त्यस्तै ०४९ सालमा शैलजा आचार्य, २०५१ साला ऋषिराज लुम्साली, २०५२ सालमा बुद्धिमान तामाङ, २०५४ सालमा चन्दा शाह, २०५४ मा पुन: बुद्धिमान तामाङ, २०५५ मा तारिणीदत्त चटौत, २०५६ सालमा गगाधर लम्साल, २०५८ मा सिद्धराज ओझाले आयोगको नेतृत्व गरेका थिए। त्यस्तै २०६३ सालमा कैलाश महतो, २०६६ सालमा गोपालमणि गौतम, २०६८ मा भक्तिप्रसाद लामिछाने, ०७१ सालमा शारदाप्रसाद सुवेदी, २०७३ मा गोपाल दहित, २०७६ मा देवीप्रसाद ज्ञवाली, २०७८ मा केशव निरौला र ०८१ मा हरिप्रसाद रिजालको संयोजकत्वमा आयोग बनेका छन्। यसपटक पनि जग्गा दिन नसके आयोगको औचित्यमाथि प्रश्न जगत देउजा, भूमि अधिकारकर्मी विगतका सिकाइको आधारमा आयोगको गठन आदेशलाई पहिलेको भन्दा सुधार गरिएको छ। आयोगले कामलाई प्रभावकारी बनाउन संघ, प्रदेश र स्थानीय तहका प्राविधिक कर्मचारीलाई परिचालन गर्नसक्ने व्यवस्था गरिएको छ। भूमि आयोगले कस्तोकस्तो जग्गा नाप्न सक्ने भन्ने स्पष्ट रूपमा उल्लेख गरिएको छ। आयोगको म्यान्डेटमा स्पष्ट रूपमा उल्लेख नभएको विषयमा भूमि आयोगले अध्ययन गरेर मन्त्रालयमा लेखी पठाउने व्यवस्था छ। स्थानीय तहले भूमिहीन दलित, भूमिहीन सुकुम्बासी र अव्यवस्थित बसोबासीको लगत संकलन गर्न समस्या देखिएमा भूमि आयोगको जिल्ला समितिले लगत संकलन गर्न सक्ने व्यवस्था गरिएको छ। लगत संकलनको कार्य २०७७ बाट सुरु भए पनि मधेस प्रदेशका आधा स्थानीय तहले लगत संकलनको सुरुवात गरेका छैनन्। अघिल्लो राष्ट्रिय भूमि आयोग चैत ८ गते विघटन भएको थियो। यसको झन्डै ९ महिनापछि भूमि समस्या समाधान आयोग गठन भएको छ। तर, जिल्ला समितिले अझै पूर्णता पाएको छैन। जिल्ला समितिले पूर्णता पाउन जरुरी छ। गठित आयोगले सबैभन्दा पहिले ७५३ वटै स्थानीय तहको लगत संकलन कार्य अभियानकै रूपमा निसर्त समयसिमा राखेर सम्पन्न गर्नुपर्दछ। भूमिहीन दलित र सुकुम्बासीले यसपटक पनि जग्गा प्राप्त गर्न नसकेमा आयोगको औचित्यमाथि त प्रश्न उठ्छ नै यी वर्गहरूमाथि ठूलो अन्याय पनि हुन जान्छ। भूमिहीन दलित, भूमिहीन सुकुम्बासी र अव्यविथत बसोबासीको समस्या समाधान गर्ने कार्य गठित आयोगले मात्र सम्पन्न गर्न सक्दैन। यसका लागि भूमि व्यवस्था मन्त्रालय मातहतका विभाग र सिंगोे सरकारको सहयोग हुन आवश्यक छ। जग्गा नापनक्साको कार्य आधुनिक प्रविधिको प्रयोग गरेर गर्न जरुरी छ। भूमिहीन दलित र भूमिहीन सुकुम्बासीलाई पहिलो प्राथिमकतामा राखेर काम गर्न जरुरी छ। भूमिसम्बन्धी काम आयोगले अघि बढाउँदै गर्दा विभिन्न स्थानीय तहमा उठिवासका घटनाहरू घटिरहेका छन्। यही चुनौतीलाई आयोगले कुशलतापूर्वक सम्बोधन गर्न आवश्यक छ। भूमि समस्या समाधान आयोगलाई शीघ्र पूर्णता दिनुपर्ने र हरेक स्थानीय तह र जिल्ला समितिको स्पष्ट लक्ष्यसहितको योजना बनाएर कार्यान्वयनमा जोड दिनुपर्ने छ। भूमिहीन दलित र भूमिहीन सुकुम्बासीलाई न्यूनतम रूपमा उचित जग्गा दिनै पर्छ। नाम मात्रको जग्गा दिएर लगत कट्टा गरिनुहुँदैन।"
सेवाप्रदायक र नियमनकारी छुट्टाछुट्टै प्राधिकरण,"काठमाडौं : नेपाल नागरिक उड्डयन प्राधिकरण (क्यान) लाई टुक्र्याएर हवाई क्षेत्रमा सेवाप्रदायक र नियमनकारी निकाय अलगअलग बनाउन सरकारले दुईवटा विधेयक संसद्मा दर्ता गरेको छ। उड्डयन क्षेत्रको सुरक्षा प्रभावकारी बनाउनका लागि सेवाप्रदायक र नियमनकारी निकाय अलगअलग बनाउन विधेयक दर्ता गरिएको सरकारको भनाइ छ। आइकाओ र युरोपेली संघ (ईयु) ले मुलुकको हवाई सुरक्षामाथि प्रश्न उठाइरहेका छन्। ईयुको कालोसूची नहटेपछि हवाई सेवा प्रदायक र नियमनकारी निकाय छुट्टाछुट्टै बनाउनुपर्ने दबाब सरकारमाथि छ। संस्कृति पर्यटन तथा नागरिक उड्डयनमन्त्री बद्रीप्रसाद पाण्डेले नेपाल नागरिक उड्डयन प्राधिकरणसम्बन्धी कानुनलाई संशोधन र एकीकरण गर्न बनेको विधेयक र नेपाल हवाई सेवा प्राधिकरणको स्थापना र व्यवस्था गर्न बनेको विधेयक शनिबार संसद् सचिवालयमा दर्ता गरेका हुन्। प्राधिकरण टुक्र्याउन विधेयक संसद्मा दर्ता भएको यो दोस्रोपटक हो। सन् २०१३ मा नेपाली हवाई सेवा ईयूको कालोसूचीमा परेदेखि प्राधिकरण टुक्र्याउने पहल हुँदै आएको छ। प्राधिकरण नटुक्र्याएसम्म नेपाली आकाश सुरक्षित नहुने अन्तर्राष्ट्रिय समुदायले भन्दै आएको छ। यसअघि ०७६ सालमा तत्कालीन पर्यटनमन्त्री योगेश भट्टराईले प्राधिकरण टुक्र्याउने विधेयक संसद्मा दर्ता गरेका थिए। त्यस बेला राष्ट्रियसभाबाट विधेयकहरू पारित भए पनि प्रतिनिधिसभाबाट पारित गर्न अलमल गरिएपछि त्यसै निष्क्रिय भएका थिए। ०७८ साउन १८ गते राष्ट्रियसभाबाट विधेयक पारित भए। ०७९ असोज १ मा प्रतिनिधिसभाको कार्यकाल समाप्तिसँगै उक्त विधेयक निष्क्रिय भए। पर्यटनमन्त्री पाण्डेले मुलुकको नागरिक उड्डयन सेवालाई अन्तर्राष्ट्रिय मापदण्ड अनुरूप विकास तथा विस्तार गर्न, प्रभावकारी नियमन गरी नागरिक उड्डयन सेवालाई सुरक्षित, नियमित, स्तरीय र भरपर्दो बनाउन विधेयक पेस गरिएको बताए। उनले आधुनिक, सुविधायुक्त र अन्तर्राष्ट्रिय मापदण्ड अनुरूपको विमानस्थल पूर्वाधार तथा सुरक्षित र भरपर्दो एयर नेभिगेसन प्रणालीको विकास गरी हवाई सेवालाई स्तरीय र प्रभावकारी बनाउन नेपाल हवाई सेवा प्राधिकरणको स्थापना र व्यवस्था गर्ने सम्बन्धमा कानुनी व्यवस्था आवश्यक भएको बताए। मन्त्री पाण्डेले प्राधिकरणले नै हवाई सेवा प्रदायक र नियामकीय निकायको काम गर्दा स्वार्थ बाझिने भएकाले यसलाई टुक्र्याउन आवश्यक रहेको बताए। विधेयकमा प्रचलित ऐन ०५३ लाई खारेज गर्दै अहिले विद्यमान रहेको नेपाल नागरिक उड्डयन प्राधिकरणलाई छुट्टाछट्टै संस्थाका रूपमा अस्तित्वमा ल्याउने व्यवस्था गरिएको छ। हवाई सेवा प्रदायक र नियमनकारी निकायका रूपमा नेपाल नागरिक उड्डयन प्राधिकरणलाई विभाजन गर्ने तयारीका साथ विधेयक ल्याइएको हो। उड्डयन प्राधिकरण ऐन २०५३ को ऐन पछि तत्कालीन हवाई विभागलाई हटाइ प्राधिकरण गठन गरिएको थियो। विश्व हवाई संगठन र युरोपेली युनियन (ईयू) ले सन् २०१३ देखि सेवा प्रदायक र नियामक निकाय एउटै भएको भन्दै नेपालको हवाई सुरक्षाका लागि प्राधिकरण टुक्र्याउनुपर्ने सुझाव दिँदै आएका छन्। तर, प्राधिकरण टुक्र्याउने सम्बन्धमा भने विज्ञहरूको मत बाझिने गरेको छ। विधेयकविरुद्ध प्राधिकरणका कर्मचारीहरूले समयसमयमा आन्दोलन गर्ने गरेका छन्। प्राधिकरणलाई टुक्र्याएर कमजोर संस्था बनाउन खोजिएको भन्दै प्राधिकरणका क्रियाशील ट्रेड युनियन, पेसागत संघसंगठनलगायतले विरोध गर्दै आएका छन्। अन्तर्राष्ट्रिय संस्थाहरूले उठाएको हवाई सुरक्षाको मुद्दाको आडमा सरकारले प्राधिकरणलाई टुक्र्याएर कमजोर बनाउने नीति लिएको उनीहरूले आरोप लगाउँदै आएका छन्। पर्यटन मन्त्रालयमा रहेको दुर्घटना जाँचलाई तटस्थ र पारदर्शी बनाउन छुट्टै आयोग गठन गर्नुपर्ने स्थानमा प्राधिकरणलाई टुक्राउन लागिएको उनीहरूको आरोप छ। नागरिक उड्डयन प्राधिकरण विधेयकमा केके प्रस्ताव गरिएका छन् ? संसद्मा दर्ता भएको यो विधेयकले प्राधिकरणको भूमिकालाई नियमनमा केन्द्रित गरेको छ। पर्यटनमन्त्रीको अध्यक्षमा सञ्चालक समिति गठन हुने र सम्बन्धित क्षेत्रमा करिब १० वर्षको अनुभव भएकालाई महानिर्देशक बनाइने प्रस्ताव छ। वायुयानको उडान सुरक्षाको जिम्मेवारी उडानरत वायुयानको प्रमुख चालकको हुने प्रस्ताव गरिएको छ। चालकरहित वायुयान उडानका लागि पनि प्राधिकरणबाट पहिला अनुमति लिनुपर्ने छ। यस्तै, वायु सञ्चालन प्रमाणपत्र दिने, नागरिक उड्डयन व्यवसाय सञ्चालन प्रमाणपत्र लिनुपर्ने, प्रमाणपत्र निलम्बन वा खारेजी गर्न सक्ने, वायुयानको दर्ता वा दर्ता खारेजी, टाइप प्रमाणपत्र, उडान योग्यताको जाँच गर्ने अधिकार पनि प्राधिकरणलाई नै तोकिएको छ। मर्मत, सम्भार नगरी वायुयान सञ्चालन गर्न नहुने, वायुयानको परीक्षण गर्नुपर्ने, व्यक्तिगत प्रमाणपत्र दिनुका साथै निलम्बन वा खारेजी गर्ने अधिकार पनि प्राधिकरणलाई तोकिएको छ। ऐनबमोजिम जारी सबै किसिमका इजाजपत्रको शुल्क लिने अधिकार प्राधिकरणमा निहित गरिएको छ। प्राधिकरणले नियमनकारी कार्यका लागि विज्ञ नियुक्त गर्न सक्ने अधिकार दिइएको छ। प्राधिकरणको छुट्टै कोष रहने पनि व्यवस्था गरिएको छ। प्राधिकरणका अध्यक्षदेखि महानिर्देशक र सदस्यमा केही कारणले प्राधिकरणबाट अलग भएको २ वर्षसम्म प्राधिकरणले नियमन गर्ने संस्थामा आबद्ध हुन रोक लगाइएको छ। नेपाल हवाई सेवा प्राधिकरणको विधेयकमा केके छन् ? साविकको प्राधिकरणलाई नियमनकारी निकायका रूपमा सीमित गर्दै हवाई सेवा र विमानस्थल विकास, व्यवस्थापन र सञ्चालनको काम नेपाल हवाई सेवा प्राधिकरणबाट गर्ने व्यवस्था गरिएको छ। प्राधिकरणले आफू अन्तर्गतका विमानस्थल सरकारको स्वीकृतिमा कुनै सरकारी वा गैरसरकारी निकाय वा प्रतिस्पर्धात्मक विधिबाट निजी क्षेत्रलाई करार सम्झौताअनुसार सञ्चालन तथा व्यवस्थापन गर्न दिन सक्ने व्यवस्था गरेको छ। प्राधिकरण सञ्चालक समितिमा पर्यटन मन्त्रालयका सचिव अध्यक्ष हुने र सदस्य सचिवको रूपमा प्रबन्ध निर्देशक राख्ने प्रस्ताव गरिएको छ। उक्त प्राधिकरणले सरकारको स्वीकृति लिइ विमानस्थल निर्माण तथा सञ्चालन गर्न पाउने, विमानस्थलको सञ्चालन तथा व्यवस्थापनको अधिकार प्राप्त गर्ने छ। विमानस्थल सञ्चालन प्रमाणपत्र भने नियामक निकाय नियमन प्राधिकरणबाट पाइने भनिएको छ। विमानस्थलको प्रयोग तोकिएको स्वीकृति अनुरूप गर्नुपर्ने, विमानस्थलमा दिइने सेवा सुविधाको निरीक्षण गर्ने, विमानस्थल वरपरको वातावरण संरक्षण, चराचुरुंगी, वन्यजन्तु तथा फोहोरमैला नियन्त्रण गर्ने अधिकार यो प्राधिकरणलई दिइएको छ। यसका साथै विमानस्थलको ल्यान्डिङ, पार्किङ, कार्गो, यात्रुसेवा शुल्क, ग्राउन्ड ह्यान्डलिङ, फ्लाइट क्याटरिङ, हवाई इन्धन बिक्री, होटल, पसल, कवल, रेष्टुराँ, लिज वा भाडामा लगाउने लगायतका काम पनि प्राधिकरणको अधिकार क्षेत्रभित्र पारिएका छन्।"
उपत्यकामा शक्ति आर्जन गर्न जसपाले बनायो 'टास्क फोर्स',"काठमाडौं : काठमाडौं उपत्यकामा पार्टी संगठनलाई बलियो बनाउन जनता समाजवादी पार्टी विशेष 'टास्क फोर्स' गठन गरेको छ। तीन दिनसम्म चलेको जसपा नेपालको केन्द्रीय कार्यकारिणी समितिको बैठकले पार्टी उपाध्यक्ष राजकिशोर यादव र तारा विश्वकर्माको संयोकत्वमा छुट्टाछुट्टै टास्क फोर्स गठन गरिएको पार्टीका महासचिव रामकुमार शर्माले बताए। देशभरिबाट उपत्यकामा बसोबास गर्ने मधेसी समुदाय तथा दलित समुदायहरूको हकहित तथा समस्याबारे पहल लिन समिति गठन गरिएको हो। टास्क फोर्सबाट उपत्यकामा पार्टी संगठन बलियो बनाउन सहयोग पुग्ने विश्वास लिइएको महासचिव शर्माले बताए। बैठकले सरकारले संसदमा पेस गरेको अध्यादेश अध्ययन गरेर पार्टीलाई सुझाव दिन पार्टी उपाध्यक्ष राजकिशोर यादवको संयोजकत्वमा अध्ययन समिति पनि बनाएको छ। समितिमा मृगेन्द्र प्रसाद सिंह, मनिष सुमन र दीपक कार्की छन्। बैठकले पार्टी महासचिव रामकुमार शर्मालाई लुम्बिनी प्रदेशको इन्चार्ज, बलवीर नेपालीलाई कर्णाली प्रदेशको इन्चार्ज र सुदूरपश्चिम प्रदेशको इन्चार्ज प्रेमचन्द्र झालाई तोकिएको छ। जसपाले चलाएको ६ महिने जनसंगठन सुदृढीकरण अभियानको पनि समीक्षा गरेको छ। महासचिव शर्माले पार्टी निर्माणका लागि उक्त अभियान सञ्जीवनी बुटी बनेको बताए। उनले तराई मधेसको मुख्य शक्ति जसपा नेपाल रहेको बताए। बैठकले चैतमा स्थानीय र वैशाखमा प्रदेशको अधिवेशन गर्ने निर्णय पनि गरेको छ। वैशाखभित्र जनवर्गीय संगठनको अधिवेशन सम्पन्न गर्नुपर्ने तय गरिएको महासचिव शर्माले बताए।"
माओवादीको हुुलाकी राजमार्ग केन्द्रित अभियान फागुन १२ देखि झापाबाट सुरू हुने,"काठमाडौं : नेकपा माओवादी केन्द्रले हुलाकी राजमार्ग केन्द्रित अभियान सञ्चालन गर्ने भएको छ। सोमबार बसेको माओवादीको पदाधिकारी बैठकले फागुन १२ गतेदेखि हुलाकी केन्द्रित अभियान सञ्चालन गर्ने निर्णय गरेको हो। पार्टी प्रवक्ता अग्नि सापकोटाका अनुसार माओवादीले झापाको कचनकवलबाट अभियानको सुरुवात गर्नेछ। 'फागुन १२ गतेदेखि हुलाकी राजमार्ग केन्द्रित अभियान सञ्चालन गर्ने निर्णय भएको छ। उक्त अभियान झापाको कचनकवलबाट सुरु हुनेछ,' सञ्चारकर्मीसँग उनले भने। माओवादीले अभियान सुरू गर्नुअघि स्थानीय तहका प्रतिनिधित्व गर्ने प्रमुख र उपप्रमुखहरूको भेला गर्ने भएको छ। फागुन ९ गते उक्त भेला सञ्चालन हुने प्रवक्ता शर्माले बताए। त्यस्तै बैठकले नेताहरूको जिम्मेवारी हेरफेर गरेको थियो। प्रदेश र प्रवास इन्चार्जमा जिम्मेवारी हेरफेर भएको प्रवक्ता सापकोटाले बताए। यो पनि पढ्नुस्: माओवादीको प्रदेश इन्चार्जमा हेरफेर, को कहाँ पुगे?"
न्याय परिषद् सदस्यमा दामोदर खड्का नियुक्त,काठमाडौं : राष्ट्रपति रामचन्द्र पौडेलले दामोदर खड्कालाई न्याय परिषद् सदस्यमा नियुक्त गरेका छन्। सोमबार राष्ट्रपति पौडेलले खड्कालाई न्याय परिषद् सदस्यमा नियुक्त गरेका हुन्। राष्ट्रपति पौडेलले नेपालको संविधानको धारा १५३ को उपधारा १० को खण्ड (ङ) बमोजिम नेपाल बार एसोसिएसनको सिफारिसमा काठमाडौंको बुढानिलकण्ठ नगरपालिका४ निवास वरिष्ठ अधिवक्ता खड्कालाई न्याय परिषद सदस्य नियुक्त गरेको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिइन्। गत पुस २७ गते नेपाल बार एसोसिएसनले न्याय परिषद् सदस्यमा खड्कालाई सिफारिस गरेको थियो। संसदीय समितिले अनुमोदन गरेपछि राष्ट्रपति पौडेलले खड्कालाई न्याय परिषद सदस्यमा नियुक्त गरेका हुन्।
युएसएआइडीलाई बन्द गर्न राष्ट्रपति ट्रम्प सहमत,"काठमाडौं : अमेरिकी राष्ट्रपति डोनाल्ड ट्रम्पले अमेरिकी अन्तर्राष्ट्रिय विकास एजेन्सी (युएसएआइडी)लाई बन्द गर्न राजी भएको खुलासा भएको छ। राष्ट्रपति ट्रम्पका सल्लाहकारसमेत रहेका अर्बपति एलन मस्कले उक्त कुरा खुलासा गरेका हुन्। राष्ट्रपति ट्रम्पले युएसएआइडीलाई पागलद्वारा सञ्चालित संस्थाको रूपमा चित्रण गरेको उनको भनाइ छ। मस्कले पनि युएसएआइडीलाई आपराधिक संगठन भएको बताए। 'युएसएआइडी एक आपराधिक संगठन हो,' मस्कले आफ्नो एक्स प्लेटफर्ममा उल्लेख गरेका छन्। 'युएसएआइडीका सन्दर्भमा मैले राष्ट्रपति डोनाल्ड ट्रम्पसँग विस्तृत छलफल गरेँ। उहाँले यो एजेन्सलाई बन्द गर्ने विषयमा सहमति जनाउनुभएको छ,' मस्कले पत्रकार सम्मेलनमा भने। अमेरिकी नागरिकले तिरेको करलाई गलत ठाउँमा प्रयोग गरिएको उनको भनाइ छ। यस विषयमा राष्ट्रपति ट्रम्पले पनि युएसएआडीको भविष्यबारे निर्णय गर्ने बताए। उनले मस्कको तारिफ गर्दै भने, 'मस्कले राम्रो काम गरिरहेको छ।' उनले युएसएआइडीलाई कट्टरपन्थी पागलहरूको समूहले सञ्चालन गरेको आरोप लगाए। छिट्टै युएसएआइडीको भविष्य निर्धारण गरिने उनको भनाइ छ। राष्ट्रपतिमा सपथ लिएपछि ट्रम्पले वैदेशिक सहायतालाई तीन महिनाका लागि रोकेका छन्। युएसएआइडीले विश्वभर मानवीय राहत र विकास सहायताका लागि ४२ अर्ब ८० करोड डलरको बजेट व्यवस्थापन गर्दै आएको छ।"
संविधान संशोधनका नाममा बाँके र बर्दियालाई कर्णालीमा मिसाउने कुरा हामी स्वीकार्दैनौं : रेशम चौधरी,"काठमाडौं : मधेस केन्द्रित ८ दलीय मोर्चाको कार्यदलमा नागरिक उन्मुक्ति पार्टीले आफ्नो एजेण्डाबारे जानकारी गराएको छ। सिंहदरबारमा सोमबार बसेको कार्यदल बैठकमा नागरिक उन्मुक्तिले टीकापुर घटनामा राज्य पूर्वाग्राही देखिएको र झुटा मुद्दा लगाउने काम भएको बताएका थिए। नागरिक उन्मुक्ति पार्टीका संरक्षकसमेत रहेका चौधरीले लाल आयोगको प्रतिवेदन सार्वजनिक नगरिएको विषयलाई पनि मोर्चाले आफ्नो एजेण्डा बनाउन आग्रह गरिएको बताए। 'टीकापुर घटनामा ५८ जनाविरुद्ध झुटा मुद्दा लगाइएको थियो। २८ जना हामी जेल पनि बस्यौं। ३० जना अहिले पनि फरारको सूचीमा हुनुहुन्छ। ३ सय जनाको नाम अहिले पनि नाम र ठेगाना मिलेन भनेर तामेलीमा राखिएको छ। उनीहरूमाथि पनि जुनसुकै बेला मुद्दा चल्न सम्भावना छ,' सञ्चारकर्मीसँग चौधरीले भने। उनले थरुहट र मधेस आन्दोलनका विषयमा गठित लाल आयोगको प्रतिवेदन किन सार्वजनिक गरिएन भन्ने विषयमा पनि आफूहरूले चासो देखाएको बताए। '८ दलीय कार्यदलले बनाएको मस्यौदा समितिलाई हामीले टीकापुर घटनासँगै लाल आयोगको प्रतिवेदन पनि सार्वजनिक गरिनुपर्ने विषयमा जानकारी गराएका छौं। प्रतिवेदन सार्वजनिक नहुँदा अहिले पनि थारूहरूले न्याय पाउन सकेका छैनन्,' चौधरीले भने। उनले अहिले आएका कतिपय विधेयक र अध्यादेशमा पनि आफूहरूको असहमति रहेको बताए। उनले भूमिसम्बन्धी अध्यादेश, सामाजिक सञ्जाल विधेयक र संविधान संशोधनको विशेषतः थ्रेस होल्डमा आफूहरूको आपत्ति रहेको बताए। संविधान संशोधनका नाममा बाँके र बर्दियालाई कदापि कर्णालीमा गाभ्न नहुने उनको भनाइ छ। 'कांग्रेस, एमाले र राप्रपाका सांसदहरूले दुवै संसदमा बाँके र बर्दियालाई कर्णालीमा मिसाउने कुरा गर्नुभएको छ। सञ्जय गौतम, धवल शम्शेर जबराले यो विषय उठाउनुभएको छ। त्यो विषयमा त हामीलाई पनि सोध्नुपर्ने होला नि? तर, उनीहरूले भनेजस्तो सहजचाहिँ छैन,' उनले भने। उनले संविधान संशोधनलाई आवश्यकभन्दा बढी हल्ला फैलाइएको बताए। 'प्रधानमन्त्री आफैंले २०८७ सम्म संविधान संशोधन हुँदैन भनिरहनुभएको छ। यो विषय 'बाघले बाख्रो खायो' जतिकै हल्ला फैलिएको छ। खासमा वन झाँगिएको चाहिँ छ। हामी बाघबाट सचेत हुनुपर्छ,' उनले भने। त्यस्तै सामाजिक सञ्जाल विधेयक र भूमिसम्बन्धी विधेयकमा पनि करेक्सन आवश्यक रहेको उनले बताए। त्यस्तै मोर्चाको नाम मधेसीबाट नराख्न आफूहरूले सुझाव दिएको चौधरीले बताए।"
प्रदेश सभापतिका लागि पोखरामा अभिमुखीकरण कार्यक्रम,काठमाडौं : नेपाली कांग्रेसले आज प्रदेश सभापति तथा प्रदेश प्रशिक्षण विभाग प्रमुखका लागि संगठन र समसामयिक सन्दर्भमा अभिमुखीकरण कार्यक्रम गरेको छ। पोखरामा आयोजित गरिएको अभिमुखीकरण कार्यक्रमको सभापति शेरबहादुर देउवाले उद्घाटन गरेका हुन्। संगठन र समसामयिक सन्दर्भमा कांग्रेसले अभिमुखीकरण कार्यक्रम गरेको हो। नेपाली कांग्रेसले मंगलबार जिल्ला सभापतिको भेला राखेको छ। कांग्रेसका कास्की जिल्लाका सहसचिव नवीन सिग्देलले प्रशिक्षण कार्यक्रममा ७७ वटै जिल्लाका पार्टी सभापति र उपसभापतिहरू सहभागी हुने जानकारी दिए। उनका अनुसार गठबन्धन सरकारका काम र पार्टी सुदृढीकरणका लागि भन्दै दुई दिने प्रशिक्षण तथा अभिमुखीकरण कार्यक्रम आयोजना गरेको हो।
आज मन्त्रिपरिषद् बैठक बस्दै,"काठमाडौं : प्रधानमन्त्री केपी शर्मा ओलीले मन्त्रिपरिषद् बैठक बोलाएका छन्। आज ४ बजे सिंहदरबारस्थित प्रधानमन्त्री एवं मन्त्रिपरिषदको कार्यालयमा बस्ने गरी बैठक बोलाइएको प्रधानमन्त्रीको सचिवालयले जनाएको छ। बैठकमा सरकारका नियमित काम कारबाहीबारे छलफल हुनेछ। बैठकबाट केही नियुक्ति, बढुवा लगायतका निर्णय हुने बताइएको छ।"
१५ लाख परिवारलाई बनाउला त सरकारले जग्गाधनी ?,"काठमाडौं : राष्ट्रिय जनगणना ०७८ अनुसार मुलुकभर ६६ लाख ६६ हजार ९३७ परिवार छन्। जसमा झन्डै १५ लाख परिवार भूमिहीन दलित, सुकुम्बासी र अव्यवस्थित बसोबासी रहेको सरकारको अनुमान छ। किनभने, १३ लाख ५० हजार परिवार (भूमिहीन दलित, भूमिहीन सुकुम्बासी र अव्यवस्थित बसोबासी) का तर्फबाट यसअघि बनेका भूमिसम्बन्धी आयोगमा निवेदन परेका छन्। छुटपुट दर्ता हुँदा १५ लाख परिवार पुग्ने सरकारको अनुमान छ। त्यसैकारण सरकारले करिब १५ लाख परिवारलाई जग्गाको स्वामित्व दिने तयारी गरेको छ। तीन वर्षभित्र सबै नेपालीलाई जग्गाको स्वामित्व उपलब्ध गराउन हालै हरिप्रसाद रिजालको संयोजकत्वमा १९औं भूमि समस्या समाधान आयोग बनेको छ। यससम्बन्धी समिति जिल्लाजिल्लामा धमाधम बनिरहेका छन्। संविधानसभाबाट संविधान जारी पछि ०७५ सालमा नै भूमिसम्बन्धी ऐनको सातौं संशोधनले भूमिहीन दलितलाई भूमि दिइसक्नुपर्ने समयावधि ३ वर्ष तोकेको थियो। तर, उक्त समयावधि त्यसै गुज्रिएर गयो। त्यसपछि भूमिसम्बन्धी ऐनको आठौं संशोधन ०७६ सालमा गरियो। उक्त ऐनले पनि भूमिहीन सुकुम्बासीलाई जग्गा उपलब्ध गराउने व्यवस्था गयो। जसमा एक पटकका लागि सरकारले भूमिहीन सुकुम्बासीले आवाद गरिरहेको स्थानमा वा सरकारले उपयुक्त ठहयाएको कुनै सरकारी जग्गामा तोकिएको क्षेत्रफलको हदमा नबढने गरी जग्गा उपलब्ध गराउने व्यवस्था गरिएको थियो। नयाँ बनेको रिजाल संयोजकत्वको आयोगले देशभर २५ प्रतिशत घर परिवारको व्यवस्थापन गर्नुपर्ने देखिएको छ। हाल करिब २५ प्रतिशत घरपरिवार जग्गा स्वामित्वभन्दा बाहिर रहेको तथ्यांकले देखाएको छ। भूमि समस्या समाधान आयोगले विभिन्न समयमा गठित भूमि आयोग तथा समितिले संकलन गरेका पुराना निवेदन (८६ हजार ४ सय) को समेत प्रक्रिया अघि बढाइएको छ। आयोगले संकलित विवरणमध्ये १० लाख ९६ हजार ६७० को लगत विवरण लिइसकेको छ। जसमा अव्यवस्थित बसोबासीमा ८ लाख ४२ हजार ६१५ छन्। त्यस्तै भूमिहीन सुकुम्बासीमा १ लाख ६६ हजार ६० र भूमिहीन दलित ८७ हजार ९९५ को लगत संकलन भएको आयोगले जनाएको छ। तर, मधेस प्रदेशका आधा स्थानीय तहले लगत संकलनको सुरुवात गरेका छैनन्। जसले गर्दा संख्या १५ लाख पुग्ने अनुमान आयोगको छ। आयोगका अध्यक्ष रिजाल यो संख्या तलमाथि हुने सक्ने बताउँछन्। कुनै दोहोरिएको र कुनै भूमिहीन दलितसुकुम्बासी दुवै वर्गमा परेको पनि हुनसक्छ, रिजालले भने, यसको विस्तृत अध्ययन हुनेछ। पहिलो चरणमा नै आयोगले १० हजार कर्मचारी भर्ना गर्दै छ। तर, त्यो संख्याले मात्रै नपुग्ने आयोग अध्यक्ष रिजाल बताउँछन्। भूमि समस्या समाधान आयोग जग्गाको स्वामित्व जनतालाई उपलब्ध गराउन कस्सिएर लागेको छ। ३ वर्षभित्र जग्गा उपलब्ध गराउने योजनाका साथ काम थालेको अध्यक्ष रिजालले बताए। उनले जिल्ला समितिलाई पूर्णता दिने र कर्मचारी छनौट गर्ने काम भइरहेको बताए। २४ दिनभित्र जिल्ला समितिले पूर्णता पाउनेछन्, ८१० दिनभित्र कर्मचारीको छनौट सकिनेछ, उनले भने। जिल्ला समितिलाई पूर्णता दिएर कर्मचारी छनौट काम सकिएपछि सक्रिय रूपमा काममा लाग्ने उनले बताए। आयोग अध्यक्ष रिजाल भूमिहीनता अन्त्य गर्नका लागि संघ, प्रदेश र स्थानीय तहको उत्तिकै जिम्मेवारी रहेको बताउँछन्। सरकारले भूमिसम्बन्धी समस्या समाधान गर्ने भनेर अध्यादेश नै ल्याएको छ। भूमि, व्यवस्था सहकारी एवं गरिबी निवारणमन्त्री बलराम अधिकारीले भूमिसम्बन्धी केही नेपाल ऐनलाई संशोधन गर्ने अध्यादेश२०८१ प्रतिनिधिसभा पेस गरिसकेका छन्। यो अध्यादेश ६० दिनभित्र पारित हुनुपर्छ। अध्यादेशको केही प्रावधान आलोचना पनि भएको छ। के छ अध्यादेशमा ? सार्वजनिक जग्गा, नदी, खोला वा नहर किनाराको जग्गा, जोखिमयुक्त स्थानमा बसोबास गरिएको जग्गा, राष्ट्रिय निकुञ्ज वा आरक्षको जग्गा, मध्यवर्ती क्षेत्रको जग्गा, हाल रूख बिरुवाले ढाकिएको वनको जग्गा र सडक सीमाभित्र जग्गा तर सुरु नापी हुँदाका बखत क्षेत्रीय नापी किताब वा लगतमा गौचर, हाट, हाटभाट वा बजार उल्लेख भएको जग्गा, तोकेको समयवधिभन्दा अगावैदेखि घर टहरा बनाइ आवाद कमोत गर्दै आएको रहेछन् र त्यस्तो जग्गा सुरु नापी हुँदाका बखत क्षेत्रीय नापी किताबको विरह महलमा वा लगत उल्लेख भएबमोजिम हाल उपयोगमा छैन भन्ने बेहोरा, जग्गा रहेको स्थानीय तहको कार्यपालिकाको कटानी निर्णयसहित लेखी आएमा त्यस्तो जग्गा भूमिहीन सुकुम्बासी वा अव्यवस्थित बसोबासीलाई उपलब्ध गराउन बाधा गर्ने छैन। अध्यादेशमा छ। तर, नदी किनार, तालतलैयाको किनार, राष्ट्रिय निकुञ्ज, आरक्ष, वन क्षेत्र,सडकको मापदण्डभित्र वा अन्य जोखिमयुक्त स्थानमा बसोबास गरिरहेका भूमिहीन दलित वा भूमिहीन सुकुम्बासीलाई अन्यत्रै बसोबासको व्यवस्था मिलाउनुपर्ने अध्यादेशमा उल्लेख छ। अव्यवस्थित बसोबासीलाई जग्गा उपलब्ध गराउँदा जग्गाको प्रकृति, क्षेत्रफल र मूल्यांकनलाई समेत हेरी तोकिएबमोजिमको दस्तुर लिइ जग्गाको स्वामित्व उपलब्ध गराउन सकिने अध्यादेशमा छ। सरकारले यसका लागि निर्देशिका वा कार्यविधि बनाउन सक्नेछ। अध्यादेशमा सरकारले राष्ट्रिय निकुञ्ज ऐन २०२९ र वन ऐन २०७६ संशोधन गरेर केही प्रतिबन्धात्मक वाक्य राखेको छ। राष्ट्रिय निकुञ्ज ऐनमा थपिएको छ तर यसरी व्यवस्थापन वा संरक्षण गर्दा उक्त क्षेत्रमा रहेको स्थानीय जनताको भूस्वामित्वलाई कुनै असर नपर्ने गरी अभिलेखमा वन, वन क्षेत्र वा वुटयान क्षेत्र जनिएको जग्गालाई पुनः नक्सांकन गरी वन क्षेत्रलाई छुट्ट्याइ सरकारको नाममा कायम गरी अद्यावधिक गर्न बाधा पर्ने छैन। यस्तै वन ऐनमा थपिएको छ, अभिलेखमा वन, वन क्षेत्र वा बुटयान क्षेत्र जनिएको जग्गालाई पुनः नक्साकन गरी वन क्षेत्रबाट छुट्याइ सरकारको नाममा कायम गरी अद्यावधिक गर्न बाधा पर्ने छैन। सरकारले भने यो अध्यादेशबाट गाठो फुकाएको बताउँछन्। आयोगले निवेदन दिन अन्तिम मौका दिने आयोगले अन्तिमपटक निवेदन पेस गर्नका लागि मौका दिने भएको छ। आयोगले अन्तिमपटक घोषणा गरी आवेदन खोल्ने तयारी गरेको छ। प्रदेश र स्थानीय तहमार्फत आवेदन खोलिनेछ। आयोगका विज्ञ सदस्य डा जगत बस्नेतले अन्तिम पटक घोषणा गरेर नै आवेदन खोलिने जानकारी दिए। अन्तिम पटक भनेर नै घोषणा नै गरेर एक चोटी आवेदन खोलिन्छ, उनले भने, ३५ दिनका लागि आवेदन खोलिने छ। यसको लागि भूमिसम्बन्धी नियमावलीको संशोधन गर्न आवश्यक छ। पहिचान र प्रमाणीकरण सिध्याउँदै लैजाने आयोगले कुनै पनि हालतमा यो कार्यकालमा अधिकांशलाई जग्गाको स्वामित्व दिने गरी काम गर्ने रणनीति बनाएको छ। सरकार परिवर्तन नभएमा विवादरहित स्थानको पहिचान र प्रमाणीकरण सिध्याउँदै लैजाने लक्ष्य आयोगको छ। आयोगका विज्ञ सदस्य डा बस्नेत भूमिहीन दलित र भूमिहीन सुकुम्बासीलाई लालपुर्जा वितरणको काम टुंग्याउँदै जाने बताउँछन्। भूमिहीनको संख्या करिब ३ लाखको हाराहारीमा मात्रै छ। आयोगका अध्यक्ष रिजाल पनि सजिलोबाट काम थालेर अप्ठ्यारोतिर जाने बताए। बसेको ठाउँमा नै राख्ने समस्या नभएको स्थानमा बसेकै स्थानमा जग्गा उपलब्ध गराइने छ। भूमि व्यवस्था तथा सहकारी मन्त्रालयका प्रवक्ता सहसचिव गणेशप्रसाद भट्ट जो जहाँ बसेको छ, त्यही एडजस्ट गर्ने योजना सरकारको रहेको बताउँछन्। भूूमिसम्बन्धी केही नेपाल ऐनलाई संशोधन गर्ने अध्यादेशले पनि यो कुराको सुनिश्चिता गरेको छ। जटिल विषयमा मन्त्रिपरिषद्बाट निर्णय गराएर लाने भन्ने योजना पनि आयोगको छ। एकीकृत बस्ती जहाँ बसेका छन्, त्यो स्थानमा राख्न नसक्ने अवस्था भएमा एकीकृत बस्ती बनाएर उनीहरूलाई व्यवस्थापन गरिने योजना पनि आयोगको छ। नकारात्मक सूचीमा रहेका स्थानमा बसेकाहरूलाई एकीकृत बस्तीमा राख्न सकिने छ। राजमार्गको ३१३१ मिटर दुवैतर्फ, नदी किनारा, निकुञ्ज, वन लगायतका क्षेत्रमा रहेका पनि अन्यत्र एकीकृत बस्ती बनाएर राख्न सकिने आयोगले जनाएको छ। भूमिहीन दलित र सुकुम्बासीलाई ४ आना (१३० वर्गमिटर) आवासका लागि तथा १००० वर्गमिटर कृषिका लागि उपलब्ध गराइने छ। अव्यवस्थित बसोबासीलाई तोकिएबमोजिम निश्चित राजस्व लिएर बढिमा १५ बिघासम्म उपलब्ध गराइनेछ। बढिरहेको जग्गा भने सरकारले लिनेछ। ५० अर्ब मृत पुँजीको अनुमान हाल अनौपचारिक भूमि क्षेत्रमा करिब ५० अर्ब मृत पुँजी अनुमान छ। जुन जग्गाबाट राजस्व संकलन हुन सकेको छैन। ऐलानी, वन, नदीको किनारा, निकुञ्जको मध्यवर्ती क्षेत्र लगायतको जग्गामा लामो समयदेखि मानिस बसिरहेका छन्। उनीहरूसँग लालपुर्जा नभएको कारण उनीहरूले कर तिरिरहेका छैनन्। अव्यवस्थित बसोबासीलाई निश्चित रकम लिएर बसेकै स्थानको जग्गा स्वामित्व दिएमा त्यहाँबाट ५० अर्ब बराबरको वार्षिक राजस्व संकलन हुने दाबी सरकारको छ। तर, सार्वजनिक जग्गामा भने सरकारले कसैलाई पनि राख्न पाउने छैन। विगतमा ३५ वर्षमा जम्मा १ लाख ६१ हजार परिवारलाई मात्रै जग्गा वितरण२०४६ सालदेखि यताका ३५ वर्षमा १ लाख ६१ हजारलाई मात्रै जग्गा वितरण गरेको देखिएको भूमिसम्बन्धी समस्या समाधान आयोगले जनाएको छ। यसरी वितरण गरीका लालपुर्जाहरू पनि कतिपय सेता पुर्जा, केही स्रेस्ता कायम नभएका लगायतका कारणले सरकारी कामकाज तथा वित्तीय धितोबन्धकीमा नचल्ने अवस्था छ। सबैभन्दा बढी २०५१ सालमा ऋषिराज लुम्सालीको नेतृत्वको आयोगले जग्गा वितवरण गरेको देखिन्छ। लुम्साली नेतृत्वको आयोगले २४ हजार ४७० सुकुम्बासी, २४ हजार ५२ अव्यवस्थित बसोबासी, १९५ कमैया, तीन हजार ३०२ बाढीपहिरोपीडित गरी ५८ हजार ३४० परिवारलाई जग्गा वितरण गरेको थियो सरकारले २०८० चैत ८ गते राष्ट्रिय भूमि आयोग खारेजी गर्दासमेत २०७६ सालमा गठित भूमिसम्बन्धी समस्या समाधान अयोग (देवीप्रसाद ज्ञवाली) र २०७८ भदौमा गठित राष्ट्रिय भूमि आयोग (केशव निरौला) ले करिब ५ वर्षमा ५ हजार ३ सय ५३ परिवारलाई लालपुर्जा वितरण गरेका थिए। सरकार आएपिच्छे आयोग गठन पुनर्गठन हुने समस्याले पनि भूमिसम्बन्धी समस्या जिउँको तिहुँ रहँदै आएको हो। २०४७ पछि जति सरकार परिवर्तन भए त्यतिकै हाराहारीमा भूमि समस्या समाधान गर्ने भन्दै आयोग बनेका छन्। सबैभन्दा धेरै लुम्बिनी प्रदेशमा लगत संकलनको तथ्यांकमा भूमिहीन दलित, भूमिहीन सुकुम्बासी र अव्यवस्थित बसोबासी सबैभन्दा बढी लुम्बिनी प्रदेशमा रहेको देखिएको छ। लुम्बिनीमा २ लाख ९२ हजार २७१ को लगत लिइएको छ। तर, मधेस प्रदेशको सबै स्थानीय तहको लगत लिइएको छैन। दोस्रो कोशी प्रदेश, तेस्रोमा सुदूपश्चिम, चौथोमा बागमती, पाँचौंमा मधेस, छैटौंमा गण्डकी र सातौमा कर्णाली प्रदेश छन्। कुन जिल्लामा कति ? भूमिहीन दलित, भूमिहीन सुकुम्बासी र अव्यवस्थित बसोबासी सबैभन्दा बढी कैलाली जिल्लामा छन्। कैलालीमा १ लाख ३० हजार ३३१,रुपन्देहीका ७६ हजार ६५६, कञ्चनपुरका ७२ हजार ५७३, मोरङका ६९ हजार ५३७, दाङ ६८ हजार ९२५ छन्। त्यस्तै झापाका ५० हजार ६१९, उदयपुरका ४६ हजार ९००, बर्दियाका ४४ हजार ६९७, बाँके ४२ हजार ४१८ छन्। चितवन ४१ हजार २१३, सुनसरीका ३८ हजार २०८, नवलपरासीपूर्वका ३१ हजार २७७, सर्लाहीका ३१ हजार ३५ छन्। त्यस्तै सुर्खेतमा ३० हजार २२, सिन्धुलीमा २७ हजार ५५०, कपिलवस्तुमा २५ हजार ८३९ तनहुँमा २३ हजार १०४, मकवानपुरमा २२ हजार ६९४, नवलपरासीपश्चिममा २१ हजार ६६८, कास्कीमा २१ हजार ४९१, रौटहटमा १७ हजार ३०६, बारामा १४ हजार १५०, इलाममा १४ हजार ९२, महोत्तरीमा १२ हजार २८२ छन्। पोखरा महानगरपालिका सबैभन्दा धेरै पोखरा महानगरपालिकाका सबैभन्दा धेरै भूमिको समस्या देखिको छ तथ्यांकमा अनुसार २० हजार ६४ जना भूमिहीन दलित, सुकुम्बासी र अव्यवस्थित बसोबासी पोखरामा छन्। त्यसपछि कैलालीको घोडाघोडा नगरपालिका, दाङको तुलसीपुर उपमहानगरपालिका, कैलालीकै गोदावरी नगरपालिका, लम्की चुहा नगरपालिका, रुपन्देहीको बुटवल उपमहानगरपालिकामा धेरै भूमिहीनको समस्या छ। कैलालीको धनगढी उपमहानगरपालिका, रुपन्देहीको सैनामैना, दाङको घोराही, कञ्चनपुरको कृष्णपुर, बाँकेको कोहलपुरदेखि सुनसरी धरान उपमहानगरपालिकाम पनि भूमिसम्बन्धी समस्या छ। चितवनको भरतपुर महानगरपालिका, उदयपुरको बेलका नगरपालिका र त्रिजुगा नगरपालिाकादेखि बाँकेको बैजनाथ र सुनसरीको बराहक्षेत्र नगरपालिकामा पनि १० हजारभन्दा बढी दलित भूमिहीन, सुकुम्बासी र अब्यवस्थित बसोबासी रहेको तथ्यांकमा देखिन्छ। अहिलेसम्म बनेका आयोग भूमिहीनताको अन्त्य गर्न भनेर सरकारले धेरै आयोग बनायो। यस विषयमा पनि सरकारसँग फरकफरक विवरण छन्। तर, २०४६ सालपछि भूमिहीन सुकुम्बासीको समस्या समाधान गर्ने, जग्गा दर्ता गर्ने, जग्गा वितरण गर्ने नाममा १९ वटा आयोग बनेका देखिन्छन्। ०४७ सालमा द्रोणप्रसाद आचार्यको संयोजकत्वको आयोगलाई कसैले पहिलो भनेका छन् भने कसैले ०४८ सालमा बलबहादुर राईको संयोजकत्वमा बनेको आयोगलाई पहिलो मान्ने गरेका छन्। ०४७ सालमा नै अच्युतराज रेग्मीको संयोजकत्वमा पनि आयोग बनेको देखिन्छ। त्यस्तै ०४९ सालमा शैलजा आचार्य, २०५१ साला ऋषिराज लुम्साली, २०५२ सालमा बुद्धिमान तामाङ, २०५४ सालमा चन्दा शाह, २०५४ मा पुन: बुद्धिमान तामाङ, २०५५ मा तारिणीदत्त चटौत, २०५६ सालमा गगाधर लम्साल, २०५८ मा सिद्धराज ओझाले आयोगको नेतृत्व गरेका थिए। त्यस्तै २०६३ सालमा कैलाश महतो, २०६६ सालमा गोपालमणि गौतम, २०६८ मा भक्तिप्रसाद लामिछाने, ०७१ सालमा शारदाप्रसाद सुवेदी, २०७३ मा गोपाल दहित, २०७६ मा देवीप्रसाद ज्ञवाली, २०७८ मा केशव निरौला र ०८१ मा हरिप्रसाद रिजालको संयोजकत्वमा आयोग बनेका छन्। यसपटक पनि जग्गा दिन नसके आयोगको औचित्यमाथि प्रश्न जगत देउजा, भूमि अधिकारकर्मी विगतका सिकाइको आधारमा आयोगको गठन आदेशलाई पहिलेको भन्दा सुधार गरिएको छ। आयोगले कामलाई प्रभावकारी बनाउन संघ, प्रदेश र स्थानीय तहका प्राविधिक कर्मचारीलाई परिचालन गर्नसक्ने व्यवस्था गरिएको छ। भूमि आयोगले कस्तोकस्तो जग्गा नाप्न सक्ने भन्ने स्पष्ट रूपमा उल्लेख गरिएको छ। आयोगको म्यान्डेटमा स्पष्ट रूपमा उल्लेख नभएको विषयमा भूमि आयोगले अध्ययन गरेर मन्त्रालयमा लेखी पठाउने व्यवस्था छ। स्थानीय तहले भूमिहीन दलित, भूमिहीन सुकुम्बासी र अव्यवस्थित बसोबासीको लगत संकलन गर्न समस्या देखिएमा भूमि आयोगको जिल्ला समितिले लगत संकलन गर्न सक्ने व्यवस्था गरिएको छ। लगत संकलनको कार्य २०७७ बाट सुरु भए पनि मधेस प्रदेशका आधा स्थानीय तहले लगत संकलनको सुरुवात गरेका छैनन्। अघिल्लो राष्ट्रिय भूमि आयोग चैत ८ गते विघटन भएको थियो। यसको झन्डै ९ महिनापछि भूमि समस्या समाधान आयोग गठन भएको छ। तर, जिल्ला समितिले अझै पूर्णता पाएको छैन। जिल्ला समितिले पूर्णता पाउन जरुरी छ। गठित आयोगले सबैभन्दा पहिले ७५३ वटै स्थानीय तहको लगत संकलन कार्य अभियानकै रूपमा निसर्त समयसिमा राखेर सम्पन्न गर्नुपर्दछ। भूमिहीन दलित र सुकुम्बासीले यसपटक पनि जग्गा प्राप्त गर्न नसकेमा आयोगको औचित्यमाथि त प्रश्न उठ्छ नै यी वर्गहरूमाथि ठूलो अन्याय पनि हुन जान्छ। भूमिहीन दलित, भूमिहीन सुकुम्बासी र अव्यविथत बसोबासीको समस्या समाधान गर्ने कार्य गठित आयोगले मात्र सम्पन्न गर्न सक्दैन। यसका लागि भूमि व्यवस्था मन्त्रालय मातहतका विभाग र सिंगोे सरकारको सहयोग हुन आवश्यक छ। जग्गा नापनक्साको कार्य आधुनिक प्रविधिको प्रयोग गरेर गर्न जरुरी छ। भूमिहीन दलित र भूमिहीन सुकुम्बासीलाई पहिलो प्राथिमकतामा राखेर काम गर्न जरुरी छ। भूमिसम्बन्धी काम आयोगले अघि बढाउँदै गर्दा विभिन्न स्थानीय तहमा उठिवासका घटनाहरू घटिरहेका छन्। यही चुनौतीलाई आयोगले कुशलतापूर्वक सम्बोधन गर्न आवश्यक छ। भूमि समस्या समाधान आयोगलाई शीघ्र पूर्णता दिनुपर्ने र हरेक स्थानीय तह र जिल्ला समितिको स्पष्ट लक्ष्यसहितको योजना बनाएर कार्यान्वयनमा जोड दिनुपर्ने छ। भूमिहीन दलित र भूमिहीन सुकुम्बासीलाई न्यूनतम रूपमा उचित जग्गा दिनै पर्छ। नाम मात्रको जग्गा दिएर लगत कट्टा गरिनुहुँदैन।"
नेपाल पछाडि पर्नुपर्ने अब कुनै कारण छैन : प्रधानमन्त्री,"काठमाडौं : प्रधानमन्त्री केपी शर्मा ओलीले सबैले आत्मविश्वासका साथ काम गरेमा अब नेपाल पछाडि पर्नुपर्ने कुनै कारण नरहेको बताएका छन्। युवा अन्तर्क्रिया कार्यक्रममा प्रधानमन्त्री ओलीले विकासका पूर्वाधार बनाएर र आधुनिक गुणस्तरीय शिक्षा दिएर युवाहरूलाई विश्व बजारको प्रतिस्पर्धी बनाउने संकल्प पनि गरे। 'विदेशमा गएर नेपाली युवाले अरुका देश बनाएका छन्। अब हामीले आफ्नै देश बनाउन ध्यान दिनुपर्छ। हामीसँग एक करोड युवा अहिले पनि स्वदेशभित्रै छन्। त्यसैले अब हामी हाम्रो देश बनाउँछौ,' प्रधानमन्त्री ओलीले भने। उनले देशबाट गरिबी समाप्त पार्नुपर्ने र देशको स्वाधीनताको झण्डा झुक्न नदिने वाचा गरेका थिए। प्रधानमन्त्री ओलीले ज्ञानभूमि र तपोभूमिका साथै पुर्खाको गौरवगाथाले भरिएको नेपाल कहिल्यै कुनै पनि देशको अधिनमा बस्नु नपरेको स्मरण गराउँदै विद्यार्थीहरूलाई देशभक्तिलाई शीरमा बोकेर इमानदार बनेमा सफलतामा पुग्न सकिने सुझाव दिए। उनले विद्यार्थीहरू अरुको बहकाबमा लाग्न नहुने र अशल नेपाली संस्कारलाई पछ्याउनु लाग्नुपर्नेमा जोड दिँदै युवाहरूका लागि स्वदेशमै अवसरहरूको सिर्जना गर्न सरकारले विशेष ध्यान दिइरहेको बताए। नेपाल र चीनबीचको सम्बन्धबारे एक विद्यार्थीको प्रश्नमा प्रधानमन्त्री ओलीले नेपालले चीन, भारतलगायत विभिन्न देशसँग मित्रवत् सम्बन्ध राख्दै आएको बताउँदै हालैको औपचारिक चीन भ्रमणका क्रममा बेल्ट एण्ड रेड इनिसियटिभको फ्रेमवर्कमा सम्झौतालगायत विभिन्न सहकार्य विस्तार भएको बताए। नेपालको भलाइका लागि तपाईंले देखेको सबैभन्दा ठूलो सपना के हो? भन्ने प्रश्नको जवाफमा प्रधानमन्त्री ओलीले समृद्ध नेपाल, सुखी नेपाली नै आफ्ने ठूलो सपना भएको स्पष्ट गरे। प्रधानमन्त्री ओलीसमक्ष विद्यार्थीहरूले उनका रुचिका विविध पक्षमा पनि प्रश्न गरेका थिए।"
माओवादी केन्द्रको पदाधिकारी बैठक सुरू,"काठमाडौं : नेकपा माओवादी केन्द्रको पदाधिकारी बैठक सुरू भएको छ। प्रचण्ड निवास खुमलटारमा बैठक जारी रहेको प्रचण्डको सचिवालयले जानकारी दिएको छ। बैठकमा नेताहरुको जिम्मेवारी हेरफेर,कार्य विभाजनलगायत समसामयिक राजनीतिक विषयमा छलफल हुने जनाइएको छ।"
हनुमानढोकामा पुगेर राष्ट्रपति र प्रधानमन्त्रीले गरे वसन्त श्रवण,"काठमाडौं : राष्ट्रपति रामचन्द्र पौडेलले वसन्त पञ्चमीका अवसरमा बसन्तपुर हनुमानढोका दरबारस्थित नासलचोक पुगेर वसन्त श्रवण गरेका छन्। हनुमानढोका दरबारस्थित नासलचोकमा आयोजित विशेष समारोहमा राष्ट्रपतिसमक्ष हनुमानढोका हेरचाह अड्डाका मूल पुरोहितले अभिषेक, टीका, माला र फूलप्रसाद प्रदान गरेका थिए। परापूर्वकालदेखि वसन्त पञ्चमीका दिन राष्ट्राध्यक्ष एवं सरकार प्रमुखलगायत नेपाल सरकारका विशिष्ट व्यक्तिबाट वसन्त श्रवण गर्ने परम्परा छ। सो अवसरमा राष्ट्रपतिलाई नेपाली सेनाको एक टुकडीले सलामी अर्पण गरेको थियो। राष्ट्रपति पौडेलले उक्त अवसरमा विद्याकी देवी सरस्वतीको पूजा आराधना पनि गर्नुभएको थियो। वसन्तश्रवण समारोहमा उपराष्ट्रपति रामसहायप्रसाद यादव, प्रधानमन्त्री केपी शर्मा ओली, प्रधानन्यायाधीश प्रकाशमान सिंह राउत, सभामुख देवराज घिमिरे, राष्ट्रिय सभाका अध्यक्ष नारायण दाहाल, मन्त्री लगायतको उपस्थिति रहेको थियो।"
"माओवादीको प्रदेश इन्चार्जमा हेरफेर, को कहाँ पुगे?","काठमाडौं : नेकपा माओवादी केन्द्रले नेताहरूको जिम्मेवारी हेरफेर गरेको छ। सोमबार बसेको पदाधिकारी बैठकले नेताहरूको जिम्मेवारी हेरफेर गरेको हो। माओवादीले प्रदेश स्तरीय इन्चार्जको जिम्मेवारी हेरफेर गरेको पार्टी प्रवक्ता अग्नि सापकोटाले बताए। उनका अनुसार कोशी प्रदेशमा हरिबोल गजुरेल, मधेस प्रदेशमा मातृका यादव, बागमती प्रदेशमा हितमान शाक्य, गण्डकी प्रदेशमा दिनानाथ शर्मा, लुम्बिनी प्रदेशमा चक्रपाणि खनाल, कर्णाली प्रदेशमा कालीबहादुर मल्ल र सुदूरपश्चिम प्रदेशमा गिरिराजमणि पोखरेललाई जिम्मेवारी दिइएको हो। त्यस्तै विशेष प्रदेशमा जयपुरी घर्ती, प्रवासअन्तर्गत सार्क समितिमा लक्ष्मण पन्त, युरोपअमेरिकामा राम कर्की र एसिया समितिमा ओम शर्मालाई जिम्मेवारी तोकेको प्रवक्ता सापकोटाको भनाइ छ।"
पाथीभरामा केवलकार निर्माणको विवाद समाधान गर्न वार्ता टोली गठन,"काठमाडौं :सरकारले ताप्लेजुङको पाथीभरा (मुक्कुम्लुङ) क्षेत्रमा केवलकार निर्माणको क्रममा उत्पन्न विवाद समाधानका लागि गृह मन्त्रालयका सहसचिव प्रेमप्रसाद भट्टराईको संयोजकत्वमा वार्ता टोली गठन गरेको छ। गृहमन्त्री रमेश लेखकले वार्ता र संवादको माध्यमबाट समस्या समाधान गर्न सहसचिव भट्टराईको संयोजकत्वमा सङ्घीय मामिला तथा सामान्य प्रशासन मन्त्रालय, संस्कृति, पर्यटन तथा नागरिक उड्डयन मन्त्रालय र सहरी विकास मन्त्रालयका प्रतिनिधि समेत रहेको वार्ता टोली गठन गरेका हुन्। वार्ता टोलीले तत्काल कार्य प्रारम्भ गर्ने र आन्दोलनरत पक्षलाईसमेत आन्दोलनका कार्यक्रमहरू फिर्ता लिई संवादमार्फत् समस्या समाधानमा सहयोग गर्न गृह मन्त्रालयले अपिल गरेको सहसचिव एवम् प्रवक्ता रामचन्द्र तिवारीले जानकारी दिए। मन्त्रालयद्वारा जारी विज्ञप्तिमा गृहमन्त्री रमेश लेखकले आवश्यक पहलकदमी लिई ताप्लेजुङ र छिमेकी जिल्लाबाट प्रतिनिधित्व गर्नुहुने प्रतिनिधिसभा सदस्यलगायतसँग नियमित संवाद तथा समस्या समाधानका लागि पहल गरेको स्पष्ट पारेको छ। सरकारको कार्यविभाजन नियमावली, २०७४ बमोजिम रज्जुमार्ग, केवलकार सम्बन्धी नीति, कानून र मापदण्डको विषय सङ्घीय मामिला तथा सामान्य प्रशासन मन्त्रालयसँग सम्बन्धित देखिएकाले केवलकार निर्माणको विषयमा स्थानीय रुपमा उठेका सवाल र सरोकारका विषयलाई समेत ध्यान दिँदै सबै सरोकारवालासँग समन्वय र सहजीकरण गरिएको मन्त्रालयले जनाएको छ।"
"युके पठाइदिने भन्दै ३७ लाख ठगी, एकजना पक्राउ",काठमाडौं : वैदेशिक रोजगारीमा आकर्षक तलबको प्रलोभनमा पारी युके पठाइदिन्छु भन्दै रकम ठगी गरेको आरोपमा एक जना पक्राउ परेका छन्। पक्राउ पर्नेमा कास्कीको अन्नपूर्ण गाउँपालिका२ घर भई काठमाडौं महानगरपालिका२६ सामाखुसी बस्ने ३२ वर्षीय मदन भण्डारी रहेका छन्। भण्डारीले युके पठाइदिन्छु भन्दै एकजना पीडितबाट ३७ लाख ५० हजार रुपैयाँ लिई सम्पर्कबिहीन भएको भन्ने पीडितको उजुरीका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनलाई काठमाडौं टेकुबाट पक्राउ गरेको हो। उनलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।
शिवधाममा वटुकहरूको सामूहिक व्रतबन्ध,नुवाकोट : नुवाकोटको देवीघाटमा रहेको शहीद जगत प्रकाशजंग शाह संस्कृत माविको आयस्रोत जुटाउनका लागि वटुकहरूको सामूहिक व्रतबन्ध गरिएको छ। विदुर नगरपालिका५ देवीघाटमा रहेको शिवधाममा आदिवासी जनजाति लगायत सबै समुदायका वटुकहरूको सामूहिक व्रतबन्ध गरिएको हो। नेपाली संस्कार अनुसार वटुकहरूको व्रतबन्ध बालक अवस्थामै गर्नुपर्ने भन्ने जनविश्वास रहँदै आएको छ। विद्यालयले २५ वर्षदेखि वटुकहरूको सामूहिक व्रतबन्ध गराउँदै आएको छ। शिवधाम परिसरमा मुख्य पुरोहित हरिप्रसाद सापकोटाले एकैदिन ७२ जना वटुकलाई सामूहिक रूपमा मन्त्रदान गराएका हुन्। विद्यालयले व्रतबन्ध गरेवापत आयश्रोतका लागि एक जना वटुकको संस्कृत विद्यालयले ६ हजार रुपैयाँ शुल्क लिएको छ। सो विद्यालयले गत २०५५ सालदेखि प्रत्येक वर्षको श्रीपञ्चमीका दिन देवीघाटमा वटुकहरूको सामूहिक रूपमा वटुकहरूको व्रतबन्ध गराउँदै आएको छ ।
पढाइसँगै सिप सिक्दै गणेशका विद्यार्थी,"भक्तपुर : मध्यपुर थिमी नगरपालिका७ का सुदीप घिसिङ कक्षा ८ मा अध्ययनरत छन्। गाउँमै रहेको गणेश माध्यमिक विद्यालयमा अध्ययनरत उनलाई हाउस वाइरिङमा विशेष रुचि छ। पढाइको अलवा अतिरिक्त क्रियाकलापमा रुचि राख्ने उनलाई विद्यालयले पनि सहयोग गरिरहेको छ। विद्यालयले शुक्रबार व्यवहारिक सिप सिकाउने कार्य गरिरहेको छ। जसको कारण उनी शुक्रबारलाई पर्खिरहेका हुन्छन्। शुक्रबारका लागि चाहिने आवश्यक सामग्री उनले बिहीबार नै तयार गर्छन्। अरू दिनमा भन्दा शुक्रबार भिन्नै कक्षा सञ्चालन हुन्छ। यस दिन विद्यालय जानका लागि चाडै तयार हुन्छु। कतिबेला विद्यालय पुगौ जस्तो लाग्छ, उनले भने। बेला बेलामा घरमा बिजुली बिग्रन्छ। गाउँमा पनि बिजुली बिग्रिरहेको हुन्छ। त्यसबेला उनलाई बिजुली मर्मत गर्न पाए हुन्थ्यो भन्ने लागिरहन्छ। गाउँमा तथा आफ्नै घरमा पनि बिजुली मर्मत गर्न सकियो भने सहज हुन्छ। आफैले मर्मत गर्न सकियो भने यसैबाट आम्दानी पनि गर्न सकिन्छ, उनले भने। कक्षा ९ मा अध्ययनरत छात्रा दिया गिरीलाई पनि प्लम्बिङसम्बन्धी काम गर्न मन छ। घरमा धाराहरू बिग्रँदा अरूको भर पर्नुपर्ने बाध्यता छ। धाराहरू बिग्रँदा लामो समय मिस्त्रीलाई कुर्नुपरेको उनको नमिठो अनुभव छ। विद्यालयमा प्लम्बिङ सम्बन्धी तालिम लिएपछि यस सम्बन्धी काम आफैं गर्ने उनको योजना छ। कक्षामा सरहरूले तालिम लिनुपर्छ भन्नुभएको थियो। सुरुमा रुचि लागेन। तालिम सुरु भएपछि विस्तारै मन लाग्न थाल्यो। अहिले त रमाइलो लाग्न थालेको छ। तालिम सकिएपछि म पनि यही कामलाई अघि बढाउँछु, उनले भनिन्। हप्तामा एकदिन सञ्चालन हुने सिपमुलक तालिमले भविष्यमा स्वरोजगार बन्न सहयोग पुग्ने अर्का छात्र आसीस आवालले बताए। उनलाई भविष्यमा इलेक्ट्रिसियन बन्ने धोको छ। यसका लागि उनले पनि सिपमुलक तालिम लिइरहेका छन्। सानै उमेरमा उस्तो सिप सिक्न पाउँदा निकै खुसी लागेको छ। यसले स्वरोगार बन्न सहयोग पुग्ने विश्वास लिएको छु, उनले भने। विद्यालयले गएको असोज तेस्रो सातादेखि सीपमूलक कक्षा सञ्चालन गर्न थालेको हो। कक्षा सञ्चालन भएदेखि विद्यार्थीहरूमा स्वरोजगार बन्ने आत्मविश्वास बढेको छ। माध्यमिक तहबाटै व्यवहारिक सिप दिन थालेपछि विद्यार्थीहरूमा स्वरोजगार बन्ने आत्मविश्वास बढेको हो। विद्यार्थीको चौतर्फी विकासका लागि शैक्षिक योग्यताका साथै सीप पनि आवश्यक हुने विद्यालयले जनाएको छ। विद्यालयका अनुसार कक्षा ६ देखि ९ सम्मका ४ सयभन्दा बढी विद्यार्थीले विभिन्न सिप सिकिरहेका छन्। विद्यालयका प्रधानाध्यापक केशव चरण श्रेष्ठले समयअनुसार विद्यार्थीलाई सिपमुलक कक्षा सञ्चालन गरिएको हो। विगतमा विद्यालयले सैद्धान्तिक ज्ञान मात्र प्रदान गर्यो। विद्यार्थीले व्यावहारिक सिप सिक्न पाएनन्। विद्यार्थीमा लुकेर रहेको प्रतिभालाई प्रस्फुटन गर्न तथा स्वरोजगार बनाउनका लागि सिपमुलक कक्षा सञ्चालन गरिएको हो, प्रधानाध्यापक श्रेष्ठले भने। कक्षा सञ्चालन गर्नुपूर्व विद्यालयले अभिभावक भेला बोलाएको थियो। भेलामा विद्यालय र अभिभावक बीच प्रत्येक विद्यार्थीबाट २ सय रुपैयाँ शुल्क लिएर कक्षा सञ्चालन गर्ने सहमति गरेको थियो। सहमति भएपछि विद्यालय व्यवस्थापन समितिमा कक्षा सञ्चालन गर्न प्रस्ताव गरियो। हाल कक्षा ४ देखि ९ कक्षासम्म शुक्रबार विभिन्न सिपमूलक कक्षा चलाएको छ। जस अनुसार कक्षा ४ मा नृत्य कला, ५ मा हस्तलेखन, ६ मा संगीत, ७ मा कविता लेखन, कक्षा ८ मा इलेक्ट्रिसिटी र कक्षा ९ मा प्लमबिङ कक्षा सञ्चलन भएका छन्। कक्षा ९ र ८ मा विद्यार्थीहरूलाई चित्र कला कक्षा पनि विकल्पमा राखिएको छ।"
सिन्धुपाल्चोकमा लिपिङको जंगलमा लागेको आगो सिम्रिक हेलिकोप्टरले निभायो,"काठमाडौं : सिन्धुपाल्चोकको भोटेकोशी गाउँपालिका२ को लिपिङको जंगलमा लागेको आगो निभाइएको छ। गत शुक्रबारदेखि लिपिङको जंगलमा ठूलो आगलागी भएको थियो। आगो निभाउन आइतबार बिहानबाट सिम्रिक हेलिकोप्टर परिचालन गरिएको थियो। नेपालमा सिम्रिक हेलिकोप्टरसँग मात्रै भएको बम्बी बकेटको सहयोगले आगो निभाइएको हो। आगो निभाउन सिम्रिक हेलिकोप्टरका क्याप्टेन सिद्धार्थ जंग गुरुङ र कप्तान हरेराम थापाको नेतृत्वमा एक टोली खटाइएको थियो। हेलिकोप्टरले स्थानीय प्रहरी र भोटेकोशी गाउँपालिकासँगको समन्वयमा आगो नियन्त्रण गरेको हो। आइतबारबाट हालसम्म १ लाख लिटर पानी खनाइएको सिम्रिकले जनाएको छ। सिम्रिकको बम्बी बकेटले सडक नपुगेको, दमकल जान नसक्ने साँघुरा गल्ली तथा उच्च पहाडी भेगमा आगो नियन्त्रण गरिरहेको छ।"
शिक्षालाई पहिलो प्राथमिकतामा राखेर लगानी गर्न सरकार प्रतिबद्ध छ: शिक्षामन्त्री,"नुवाकोट : शिक्षा, विज्ञान तथा प्रविधिमन्त्री विद्या भट्टराईले शिक्षालाई पहिलो प्राथमिकतामा राखेर लगानी गर्न सरकार प्रतिबद्ध रहेको बताएकी छन्। नुवाकोटको विदुरमा प्रेस चौतारी नेपालले गरेको पत्रकार सम्मेलनमा शिक्षामन्त्री भट्टराईले शैक्षिक गुणस्तर अभिवृद्धि गर्न आवश्यक रहेको बताइन्। उनले यसका लागि अहिलेको लगानी पर्याप्त नभएको स्वीकार गरिन्। अहिले शिक्षामा १० प्रतिशत मात्र सरकारको लगानी छ, यसलाई बढाउनुपर्छ, संघीय, प्रदेश र स्थानीय सरकार तीनै तहबाट शिक्षामा कति लगानी गर्ने भन्ने पनि सुनिश्चित गर्नुपर्छ, मन्त्री भट्टराईले भनिन्। शिक्षालाई थप गुणस्तरीय बनाउन सरकारले लगानी बढाउनुपर्ने बेला आएको जनाउँदै मन्त्री भट्टराईले सामुदायिक विद्यालयको शैक्षिक स्तरोन्नतिका लागि समुदाय सचेत र जागरूक हुनुपर्नेमा जोड दिइन् नेपालका कतिपय स्थानमा विद्यार्थी संख्या घटेर विद्यालयमा भवन मात्रै बाँकी रहेको प्रसंगमा मन्त्री भट्टराईले समस्या देखिएको क्षेत्रको स्थानीय तहले जिम्मेवारी लिनुपर्ने बताइन्।"
भक्तपुरको सरस्वती मन्दिरमा पूजापाठ तथा अक्षरारम्भ गर्नेको भीडभाड,"भक्तपुर : आज श्रीपञ्चमी। देशभरका सरस्वती थानहरूमा बिहानैदेखि भक्तजनहरूको घुइँचो लागेको छ। यसै अवसरमा भक्तपुरको सरस्वती खेलमा रहेको सरस्वती थानमा बिहानैदेखि पूजाआजा र बालबालिकालाई अक्षरारम्भ गराउने बाक्लो उपस्थिति रहेको छ। भक्तपुरको चांगुनारायण नगरपालिका१ सरस्वतीखेलमा अवस्थित सरस्वती मन्दिरमा अभिभावकहरू पनि पूजापाठमा व्यक्त छन्। बिहानैदेखि मन्दिरमा माता सरस्वतीको पूजा गर्न भक्तजनहरू लाइन लागेका थिए। बर्सेनि श्रीपञ्चमीको अवसरमा मन्दिरमा भक्तजनहरूको बाक्लो भीड लाग्ने गर्दछ। एक प्रचलित किंबदन्ती अनुसार सत्य युगमा हाल मन्दिरको गर्वगृह रहेको स्थानमा सरस्वती माताको बसोबास थियो। एक समय सत्य युगमा सरस्वती माता माइतीघर जानलाई तयार हुँदै जाँदै थिइन्। तयार भएर हिँडन लाग्दा सरस्वती मातालाई उननकी सासू आमाले काम अह्याइन् । उनी त्यही काम गर्नमा व्यस्त भइन्। कामको भार धेरै भएका कारण काम गर्दागर्दै बिहान भइसकेको थियो तर, काम सकेको थिएन। त्यही समयमा भाले बासेको थियो। भाले बसेपछि कही जान हुँदैन भन्ने विश्वासले सरस्वती माता त्यही बसिइन् । त्यस समयदेखि सरस्वती माताको बास बसेको सम्झनामा आज पूजाआराधाना गर्ने प्रचलन रहेको हो। किंबदन्तीअनुरूप मन्दिरको गर्वगृहमा कुनै मूर्ति छैन। शरीर आकार बनाई स्थापना गरिराखिएको छ। बर्सेनि श्री पञ्चमीको अवसरमा मन्दिरमा माताको अनुहार र पाउ ल्याएर पूजा गरिन्छ। बोडेका श्रेष्ठ समुदायले मन्दिरमा माताको अनुहार र पाउ ल्याएर स्थापना गर्ने गरेका छन्। यस मन्दिरमा सरस्वती माताको दर्शन तथा पूजा अर्चना गरे सीप र ज्ञान आर्जन हुने जनविश्वास रहेको छ। यही विश्वासका साथ मन्दिरमा आएका भक्तजनहरूले साना बाल बालिकहरूको अक्षराम्भ गरेका छन्। भक्तपुरका विभिन्न डाँडामा रहेका मठमन्दिरमध्ये एक मानिने यस मन्दिर मल्ल कालमै निर्माण भएको बताइन्छ ।"
"सुन तस्करीमा थप ८ जनाले पाए सफाइ, हत्यामा एकजना दोषी ठहर","विराटनगर : बहुचर्चित सुन तस्करी र मोरङ उर्लाबारीका सनम शाक्य हत्या प्रकरणसँग जोडिएको मुद्दामा थप ८ जनाले सफाइ पाएका छन् । हत्यामा भने एकजनालाई दोषी ठहर गरिएको छ । कर्तव्य ज्यान मुद्दामा दोषी ठहर भएका व्यक्तिले सुन तस्करीमा भने सफाइ पाएका छन् । करिब ३८ क्वीन्टल सुन तस्करी र सनम हत्यासँग जोडिएको मुद्दा जिल्ला अदालत मोरङका न्यायाधीश उद्धवप्रसाद भट्टराईको इजलासले मुतलबी जगाएर गत पुस २३ गते फैसला गरेको हो । जिल्ला अदालत मोरङका सूचना अधिकारी हेमबहादुर बुढाथोकीका अनुसार मुद्दाका प्रतिवादीमध्ये कालु,काले भनिने कृष्णगोपाल अग्रवाल, एमके मामा भनिने मोहनकुमार अग्रवाल, बाले भनिने सुनीलकुमार अग्रवाल, रमेश उप्रेती, प्रयास पराजुली, सन्दीप खड्का, अर्जुनप्रसाद पोखरेल, आरबी भनिने रक्षा भण्डारीले सफाइ पाएका छन् । उनीहरूले भन्सार ऐन र संगठित अपराध निवारण ऐनको दाबीबाट सफाइ पाएको बुढाथोकीले बताए । सुन तस्करी एवं सनम हत्याका मुख्य अभियुक्त गोरे भनिने मोरङ उर्लाबारीका गोरे भनिने चूडामणि उप्रेती, टेकराज मल्ल ठकुरी, लाक्पा शेर्पा, मोहन काफ्ले,कृष्ण भनिने नरेन्द्र कार्की र भोजे मामा भनिने भोजराज भण्डारीलाई जन्मकैदको सजाय सुनाइएको थियो । यो दाबीबाट उनीहरूसहित भविन राई भनिने भविन तामाङले पनि सफाइ पाएका छन् । तर,भविनलाई कर्तव्य ज्यान मुद्दामा भने अदालतले दोषी ठहर गरेको बुढाथोकीले बताए । उनका अनुसार भन्सार ऐन र संगठित अपराध निवारण ऐनको दाबीबाट सफाइ पाएका भविनलाई कर्तव्य ज्यान मुद्दामा ३ वर्ष कैद सजाय हुने फैसला भएको हो । मुद्दाको फैसला हुनुअघि नै पुर्पक्षका लागि थुनामा पठाइएका भविन सजाय भुक्तान गरेर यही माघ ४ गते छुटिसकेको जानकारी बुढाथोकीले दिए । मूल र पुरक अभियोग गरेर मुद्दामा ७७ जनालाई प्रतिवादी बनाइएको थियो । बुढाथोकीका अनुसार ७७ जनामध्ये पक्राउ परेका र अदालतमा आफैं हाजिर भएका ५६ जनाको हकमा २०७८ सालमै मुद्दाको फैसला भइसकेको छ । बाँकी फरार रहेका २१ जनाको मुद्दालाई अदालतले मुलतबीमा राख्यो । फरार रहेकाहरु विभिन्न समयमा अदालतमा हाजिर भएपछि मुलतबी जगाएर मुद्दाको फैसला भएको जानकारी सूचना अधिकारी बुढाथोकीले दिए । उनका अनुसार हालसम्म मुद्दाका अभियुक्त १२ जना अझै फरार छन् । फरार रहेकाको मुद्दा मुतलबीमै रहने र उपस्थित भएपछि फैसलातर्फ अघि बढ्ने उनको भनाइ छ । तस्करी गरेर दुबईबाट २०७४ साल माघ ९ गते काठमाडौं ल्याएको साढे ३३ किलो सुन त्रिभुवन अन्तर्राष्ट्रिय विमानस्थलबाट बाहिर निकाल्ने क्रममा गायब बनाएको आरोपमा गोरेको समूहले सनमको हत्या गरेको हो । २०७४ साल फागुन १८ गते करेन्ट लगाएर यातना दिँदै मोरङको उर्लाबारी नगरपालिका१ मा सनमको हत्या गरिएको भिडियो पनि सार्वजनिक भएको थियो । उनका अनुसार अब मुद्दामा पूर्णरूपले सफाइ पाउनको संख्या ५६ पुगेको छ । यसअघि २०७८ साल असोज १९ गते पहिलोपटक मुद्दाको फैसला गर्दै जिल्ला अदालत मोरङका तत्कालीन न्यायाधीश भरत लम्सालको इजलासले ८ जनालाई दोषी ठहर गरेको र ४८ जनालाई सफाइ दिएको सूचना अधिकारी बुढाथोकीले बताए । उनका अनुसार दोषी ठहर भएकाहरुको सजाय निर्धारण भने २०७८ कात्तिक ८ गते गरियो । त्यतिबेला दोषी ठहर भएकामध्ये ६ जनालाई जन्मकैदको फैसला भयो । सुन तस्करी एवं सनम हत्याका मुख्य अभियुक्त गोरे भनिने मोरङ उर्लाबारीका गोरे भनिने चूडामणि उप्रेती, टेकराज मल्ल ठकुरी, लाक्पा शेर्पा, मोहन काफ्ले,कृष्ण भनिने नरेन्द्र कार्की र भोजे मामा भनिने भोजराज भण्डारीलाई जन्मकैदको सजाय सुनाइएको थियो । अपहरण तथा शरीर बन्धक मुद्दामा गोरेको कसुर कायम हुँदा अरुले सफाइ पाएका थिए । मुद्दाको फैसला पहिलोपटक हुँदा प्रतिवादीमध्ये भारतीय नागरिक राजन कुमारलाई ३ वर्ष र माधव भनिने मदनप्रसाद घिमिरेलाई ६ महिना कैद सजाय सुनाइएको थियो । मुद्दामा दोषी ठहर भएकामध्ये लाक्पा शेर्पा, भारतीय नागरिक राजन कुमार र मदनप्रसाद घिमिरेबाहेक अरुले जिल्ला अदालतको फैसला चित्त नबुझेको भनेर उच्च अदालत विराटनगरमा पुनरावेदन गरिसकेका छन् । यता सरकारी वकिल कार्यालयले पनि सफाइ पाएका अन्यको हकमा जिल्लाको फैसला चित्त नबुझेको भन्दै उच्च अदालतमा पुनरावेदन गरेको छ । दुवै पक्षले गरेको पुनरावेदन उच्च अदालत विराटनगरमा हालसम्म विचाराधीन छ । तस्करी गरेर दुबईबाट २०७४ साल माघ ९ गते काठमाडौं ल्याएको साढे ३३ किलो सुन त्रिभुवन अन्तर्राष्ट्रिय विमानस्थलबाट बाहिर निकाल्ने क्रममा गायब बनाएको आरोपमा गोरेको समूहले सनमको हत्या गरेको हो । २०७४ साल फागुन १८ गते करेन्ट लगाएर यातना दिँदै मोरङको उर्लाबारी नगरपालिका१ मा सनमको हत्या गरिएको भिडियो पनि सार्वजनिक भएको थियो । हत्या गरेपछि सनमको शव धरानस्थित निर्वाणा कन्ट्री क्लबमा लगेर एक रात राखियो । सनमको शव राखिएको बा १२ च ५९६३ नम्बरको स्कोरपिओ र मे १ च ५३९८ नम्बरको कार पनि प्रहरीले विराटनगरबाट नियन्त्रणमा लिएको थियो । गायब बनाएको सुन निकाल्न दबाब दिँदै गोरेले बारम्बार सनमलाई करेन्ट लगाइरहेको भिडियोमा देख्न सकिन्थ्यो । दोषी ठहर भएकामध्ये ठकुरी, काफ्ले र कार्की सनमको शव २०७४ फागुन १९ गते विराटनगरबाट बरामद हुँदा पक्राउ परेका अभियुक्त हुन् । सनमको हत्यामा उनीहरु प्रत्यक्ष जोडिएका थिए । तीनै जना गोरेका सहयोगी एवं सवारी चालक हुन् । शेर्पा सनमको हत्यामा प्रत्यक्ष जोडिए पनि त्यतिबेला पक्राउ परेका थिएनन् । हत्या गरेपछि सनमको शव धरानस्थित निर्वाणा कन्ट्री क्लबमा लगेर एक रात राखियो । सनमको शव राखिएको बा १२ च ५९६३ नम्बरको स्कोरपिओ र मे १ च ५३९८ नम्बरको कार पनि प्रहरीले विराटनगरबाट नियन्त्रणमा लिएको थियो । राजन कुमार पनि गोरेका सवारी चालक हुन् । हराएको सुन खोज्ने क्रममा उनैले चलाएको गाडीमा बसेर गोरे काठमाडौंबाट उर्लाबारीसम्म आएको अनुसन्धानबाट खुलेको थियो । घिमिरे सनमको हत्या हुनुभन्दा अघि घटनास्थल पुगेको खुल्यो । हत्यामा उनको प्रत्यक्ष संलग्नता भने देखिएन । गोरेको गिरोहले घिमिरेकै घरमा अड्डा जमाएर हराएको सुन खोज्नेदेखि लिएर अरु गतिविधि सञ्चालन गर्ने गरेको पत्ता लाग्यो । भण्डारी सनमको हत्या हुँदा घटनास्थलमै उपस्थित रहेको अनुसन्धानबाट खुलेको छ । मुद्दा दर्ता भएका बेला फरार रहेका उनी मुद्दाको फैसला हुनुभन्दा ६ महिनाअघि मात्रै अदालतमा हाजिर भएका थिए । फैसलाअघि अदालतले पुर्पक्षका लागि थुनामा राख्न आदेश दिएको थियो । दोषी ठहर भएकाहरुको हत्यामा कुनै न कुनै हिसाबले संलग्नता पुष्टि भएको थियो । सुन तस्करका भरिया रहेका सनमको हत्या भएको घटनाको अनुसन्धान थाल्दा गोरेको योजना र सेटिङ तथा अरु व्यापारीको लगानी एवं प्रहरी अधिकारीको सहयोगमा सन् २०१५ जुलाईदेखि २०१६ अगस्टसम्ममा दुबईदेखि नेपालमा लगभग ३८ क्वीन्टल सुन तस्करी भएको पत्ता लागेको थियो । यस प्रकरणमा पूर्वदेखि बहालवाला प्रहरी अधिकारी र धनाड्य व्यापारीसमेत मुछिए । २०७८ सालमा मुद्दा फैसला हुँदा नेपाल प्रहरीका पूर्वडीआईजी गोविन्दप्रसाद निरौला, तत्कालीन एसएसपी श्यामबहादुर खत्री, दिवेश लोहनी, डीएसपीहरु सञ्जयबहादुर राउत, प्रजित केसी, सइ बालकृष्ण सञ्जेल, हवल्दार अम्बरबहादुर थापामगर, विष्णुबहादुर खड्कासमेतले सफाइ पाएका थिए । तर, हराएको भनिएको तस्करीको सुन भने हालसम्म फेला परेको छैन । घटनापछि फरार बनेका गोरेलाई काठमाडौंबाट पक्राउ गरेर २०७५ साल जेठ ९ गते मोरङ अदालतमा उपस्थित गराइएको थियो । अदालतको आदेशबाट कारागार चलान भएका उनी पछि मुद्दा फैसला हुँदा दोषी ठहर भएका हुन् । सरकारी वकिल कार्यालय मोरङले आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान गरेर चारवटा शीर्षकमा ६३ जनालाई प्रतिवादी बनाउँदै २०७५ वैशाख १९ गते पहिलोपटक जिल्ला अदालत मोरङमा मुद्दा दायर गरेको थियो । त्यसपछि अन्य अभियुक्तविरुद्ध पुराक अभियोग दर्ता गरेको थियो । अभियोग पत्रमा १७ अर्ब १ करोड ८० लाख ७१ हजार ४ सय रूपैयाँ बराबरको ३७ लाख ९९ हजार ५ सय ६३ ग्राम (करिब ३८ क्वीन्टल) सुन अवैध रुपमा आयात गरिएको दाबी गरियो । त्यही बराबरको बिगो मागदाबीसहितको मुद्दा दर्ता गरिएको थियो । मुलुककै ध्यान केन्द्रित गरेको यस घटनाको छानबिनका लागि सरकारले गृह मन्त्रालयका तत्कालीन सहसचिव ईश्वरराज पौडेलको नेतृत्वमा समिति गठन गरेको थियो । समितिले गरेको छानबिन र प्रहरीको अनुसन्धानबाट गोरे मुख्य नाइके रहेर सुन तस्करी भइरहेको पत्ता लाग्यो । तस्करले सुन नेपाल भित्राउँदा त्रिभुवन अन्तर्राष्ट्रिय विमानस्थलको बाटो प्रयोग गरेका थिए । उच्च प्रहरी अधिकारीले तस्करसँग मिलमतो गरेर जहाजमार्फत हुने तस्करीका लागि बाटो फराकिलो बनाइदिएको दाबी सरकार पक्षको थियो । तर, प्रमाणका रूपमा पेस गर्नुपर्ने तस्करीको सुन बरामद गर्न नसक्दा अधिकांश अभियुक्तले सफाइ पाए । दुबईबाट नेपालको बाटो हुँदै ल्याएपछि सुन भारततिर पुर्याइएको दाबीसहितको मुद्दा दर्ता भएको थियो । मुद्दामा प्रतिवादी बनाइएकी गोरेकी पत्नी नीरु भनिने नर्बदा खरेलसहित तस्करीको सुनको लगानीकर्ता भनिएका भुजुङ गुरुङ, डेबिट छिरिङ वाङ्गेल घले, हरिशरण खड्का, बेनु श्रेष्ठलगायतले सफाइ पाएका थिए । बेनु र गोरेकै डिजाइनमा सुन तस्करी हुँदै आएको खुलेको थियो । सनमको हत्यामा खड्काको अप्रत्यक्ष संलग्नताको दाबी गरिएको थियो । मुद्दाको फैसला हुँदा संगठित अपराध, भन्सार ऐन र अपहरण तथा शरीर बन्धक सम्बन्धी मुद्दामा अभियुक्तमध्ये उच्च प्रहरी अधिकारीलगायत अधिकांशले सफाइ पाए । २०७८ सालमा मुद्दा फैसला हुँदा नेपाल प्रहरीका पूर्वडीआईजी गोविन्दप्रसाद निरौला, तत्कालीन एसएसपी श्यामबहादुर खत्री, दिवेश लोहनी, डीएसपीहरु सञ्जयबहादुर राउत, प्रजित केसी, सइ बालकृष्ण सञ्जेल, हवल्दार अम्बरबहादुर थापामगर, विष्णुबहादुर खड्कासमेतले सफाइ पाएका थिए । मुद्दामा प्रतिवादी बनाइएकी गोरेकी पत्नी नीरु भनिने नर्बदा खरेलसहित तस्करीको सुनको लगानीकर्ता भनिएका भुजुङ गुरुङ, डेबिट छिरिङ वाङ्गेल घले, हरिशरण खड्का, बेनु श्रेष्ठलगायतले सफाइ पाएका थिए । बेनु र गोरेकै डिजाइनमा सुन तस्करी हुँदै आएको खुलेको थियो । सनमको हत्यामा खड्काको अप्रत्यक्ष संलग्नताको दाबी गरिएको थियो । चेतन भनिने चेतनाथ भण्डारी, रामकुमार तिवारी, सुनील श्रेष्ठ, गीता श्रेष्ठ, आरके भनिने राजेन्द्रकुमार शाक्य, शैयद अकबर साह, मदन सिलवाल, तक्लु भनिने पुण्यप्रसाद लामा, एलबी भनिने लालबहादुर मगर, बाला दाइ भनिने बालकृष्ण खड्का, मोतीराम श्रेष्ठ प्रमोदकुमार श्रेष्ठ, चाचा जी भनिने महावीरप्रसाद गोल्यानसमेतले सफाइ पाए । तस्करीको सुन खरिदबिक्री गर्नेदेखि लिएर भारतसम्म सप्लाई गर्ने धन्दामा उनीहरुको संलग्नता रहेको दाबी गरिएको थियो । त्यस्तै, विनोद अधिकारी, प्रभातकुमार अग्रवाल, विमल पोद्धार, आरडी राजु भनिने राजकुमार दारुका र डब्लु भनिने इम्तियाज उद्धिम, दुबईका ट्राभल्स एजेन्सी सञ्चालक ठाकुरप्रसाद ढुंगाना र रोशन भनिने गुप्तलाल भुसालले सफाइ पाए । सफाइ पाउनेमा त्रिभुवन अन्तर्राष्ट्रिय विमानस्थलमा कार्यरत कपिलराज पुरी, बालकृष्ण श्रेष्ठ, गोपालकुमार श्रेष्ठ, अम्मरमान ढंगोल, राजन थापा, दोराम खत्री, वीरेन्द्रमान श्रेष्ठ र राजु महर्जन थिए । सम्वीरप्रसाद तोलांगे,हेमन्त गौतम,तुलाराम थारुसमेत सफाइ पाउनेमा परे । उनीहरुमध्ये तोलांगे र गौतम थाइ एयरलाइन्सका कर्मचारी हुन् । थारु नेपाल एयरलाइन्सको गाडी चलाउँथे ।"
पाथिभारा केबलकार निर्माण खारेजीको माग गर्दै काठमाडौंमा धर्ना,"काठमाडौं : पाथिभारा केबलकार निर्माण कार्य बन्द गर्नु्पर्ने मागसहित स्थानीयहरू लामो समयदेखि आन्दोलन गरिरहेका छन्। मुक्कुमलुङ संरक्षण र केबलकार खारेजी संघर्ष समितिले विभिन्न ठाउँमा आन्दोलनका कार्यहरू गर्दै आएका छन्। आज उनीहरूले काठमाडौंमा धर्ना दिएका छ्न्। जल,जमिन,जंगल हाम्रो प्राण,मुन्धुमी मुक्कुमसुङबाट सशस्त्र प्रहरी फिर्ता गर,राज्य आतंक बन्द गरलगायतका नारा लेखेका प्लेकार्ड प्रदर्शन गरेर धर्ना दिएका हुन्। मुक्कुम्लुङ संरक्षण तथा केबुलकार खारेजी अन्तरदलीय संघर्ष समितिले पूर्वका नौ जिल्लामा बन्दको आह्वान समेत गरेको छ। समितिले ताप्लेजुङ,पाँचथर, इलाम, झापा, मोरङ, सुनसरी, धनकुटा, तेह्रथुम र सङ्खुवासभा बन्दको आह्वान गरेको हो । पूर्वी पहाडी जिल्लामा भने यातायात चलेको छैन । बन्दकर्ताहरूले गत माघ १५ गतेदेखि मेची राजमार्गमा यातायात बन्द यथावत् राखेका छन् । जसका कारण जनजीवन प्रभावित बन्दै गएको छ । पाथीभरा क्षेत्रमा केबुलकारको विरोध गर्दै आएका मुक्कुम्लुङ संरक्षण संर्घष समिति र प्रहरीबीच झडप भएको थियो । झडपमा प्रहरीको गोली लागेर तीनजना प्रदर्शनकारी गम्भीर घाइते भएपछि उनीहरू थप आन्दोलित बनेका हुन् ।"
यी हुन् अनलाइन जुवा खेलाउँदा पक्राउ परेका १० भारतीय र १४ जना नेपाली,"काठमाडौं : ललितपुरको सानेपामा २ वटा घर भाडामा लिएर ठगी गर्ने २४ जना पक्राउ परेका छन्। काठमाडौं उपत्यका अपराध अनुसन्धान कार्यालयले विभिन्न आठवटा बेटिङ एपमार्फत अनलाइन जुवा खेलाएर आर्थिक कारोबार गर्ने १० जना भारतीय र १४ जना नेपाली पक्राउ गरेको उपत्यका अपराध अनुसन्धान कार्यालयका प्रवक्ता काजीकुमार आचार्यले जानकारी दिए। पक्राउ परेकामध्ये अजित कुमार, मुकेश मण्डल,मनोज कुमार बजाज, सुमित खत्री, प्रबात कुमार साह, ओम प्रकाश खत्री ,रवि प्रकाश विश्वकर्मा, रवि अभिषेक ओझा, शिवम पाण्डेय,मनोज कुमार भारतीय नागरिक हुन्। आचार्यका अनुसार ६ महिनादेखि उक्त घर भाडामा लिएर उक्त समूहले ३ अर्ब ४ करोड ७३ लाख ५६ हजार ६१२ रुपैयाँ बराबरको कारोबार गरेको थियो। उनीहरूले ८ वटाभन्दा बढी बेटिङ साइटहरू प्रयोग गरी भारतीय एजेन्टहरूसँग ह्वाटसएपमार्फत सम्पर्क गरेर अनलाइन जुवा खेलाउने गरेका थिए। प्रहरीको प्रारम्भिक अनुसन्धानका क्रममा अनलाइन जुवा खेलाउनका लागि उनीहरूले विभिन्न भारतीय नम्बर प्रयोग गर्ने गर्थे। प्रतिमहिना २५ देखि ३० हजार तलब दिने गरी उनीहरुलाई जुवा खेलाउने काममा राखिएको थियो। उनीहरूले जुवाको रकम भारतका विभिन्न बैंक खाताबाट डिपोजिट र विथ ड्र गर्ने गर्थे। कोको परे पक्राउ ?"
शिक्षक नियुक्तिमा अनियमितता गर्ने ९ जनाविरुद्ध भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले शिक्षक नियुक्तिमा अनियमितता गरेको आरोपमा ९ जनाविरुद्ध भ्रष्टाचार मुद्दा दायर गरेको छ। गुल्मीको कालिगण्डी गाउँपालिका वडा नम्बर १ स्थित देउराली माध्यमिक विद्यालयका विद्यालय व्यवस्थापन समितिका अध्यक्ष नगेन्द्र प्रसाद सापकोटासहित ९ जनाविरुद्ध आज विशेष अदालत काठमाडौंमा आरोप पत्र दायर गरेको हो। आयोगका प्रवक्ता नरहरि घिमिरेका अनुसार गैरकानुनीरुपमा विद्यालयमा अनुपस्थित शिक्षकको नाममा पारिश्रमिक रकम निकासा गराई वार्षिक एकमुष्ठ तलब बुझेको झुट्टा फर्जी लिखत तथा भरपाई बनाई एवं गैरकानुनी लाभ तथा हानी पुर्याइ भ्रष्टाचार गरेको ठहरसहित उनीहरूविरुद्ध मुद्दा दायर भएको हो। देउराली माध्यामिक विद्यालयका तत्कालीन व्यवस्थापन समितिका अध्यक्ष नगेन्द्र प्रसाद सापकोटा,तत्कालीन प्रधानाध्यापक ता विद्यालय व्यवस्थापन समितिका तत्कालीन सदस्य सचिव मित्रलाल पाण्डे, विद्यालयका सहायक (लेखा) प्रेम नारायण पाण्डेय र विद्यालय व्यवस्थापन समितिका तत्कालीन सदस्यहरू वेदबहादुर राना मगर,लक्ष्मी भण्डारी न्यौपाने,पदमपानी पाण्डे,सरस्वती पाण्डे,ईश्वरा दर्लामी र बलबहादुर न्यौपानेविरुद्ध भ्रष्टाचार मुद्दा दायर भएको हो। उनीहरूविरुद्ध ८ लाख ८७ हजार ८८० रुपैयाँ बिगो, कैद र जरिवाना सजायसमेत माग गरिएको अख्तियारले जनाएको छ। अध्यक्षको मिलेमतोमा शिक्षक नियुक्तिमा अनियमितता गरेको उजुर परेको थियो। सोही उजुरीका आधारमा अनुसन्धान हुँदा अंग्रेजी,गणित वा विज्ञान विषयको शिक्षण सिकाइ अनुदान कार्यक्रमअन्तर्गतको रिक्त शिक्षक पदम नियुक्ति गर्ने प्रयोजनका लागि आएको शिक्षण सिकाइ अनुदानको रकममा अनियमितता गरेको खुल्न आएको अख्तियारको ठहर छ। 'अध्यक्षसमेतको मिलेमतोमा शिक्षक नियुक्तिमा अनियमितता गरेको भन्ने उजुरी निवेदनका आधाङ्गा अनुसन्धान हुँदा रिक्त शिक्षक पदमा नियुक्ति गर्ने प्रयोजनको लागि आएको शिक्षण सिकाई अनुदानको रकम देउराली माध्यामिक विद्यालयले प्रचलित ऐन तथा नियमावलीमा उल्लेख भए अनुसारको विधि तथा प्रक्रियाको आधारमा नियुक्ति गर्नुपर्ने मा शिक्षक छनौटको कुनै कानुनी प्रक्रिया पूरा नगरी बेपत्ता रहेको भनिएको व्यक्तिको शैक्षिक प्रमाणपत्र दुरुपयोग गरी नियुक्ति दिने कार्य गरेको,निजको नाममा नक्कली कागजात बनाई नियुक्ति पत्र,हाजिरी भएको पत्र,हाजिरी विवरण बनाई हाजिरी प्रमाणित गरी कालिगण्डकी गाउँपालिका, गुल्मीमा पेश गरी गैरकानुनी रुपमा विद्यालयमा अनुपस्थित शिक्षकको नाममा पारिश्रमिक रकम निकासा गराई वार्षिक एकमुष्ठ तलब बुझेको झुट्टा फर्जी लिखत तथा भरपाई बनाई लेखापरीक्षणसमेत गरी दुरुपयोग गर्ने बदनियतपूर्ण मनसायले कार्य गरी लाभ लिएको देखिएको,' अख्तियारको आरोप पत्रमा उल्लेख छ।"
गैरकानुनी रूपमा प्रवेश गर्ने दुई नेपालीलाई बेलायतले निकाल्यो,"काठमाडौं : बेलायतले दुई जना नेपालीलाई निष्कासन गरेको छ। अध्यागमन कानुन विपरीत प्रवेश गर्ने उनीहरूलाई बेलायतले निष्कासन गरेको हो। निष्कासनमा पर्नेमा कृति बस्नेत र अशोक बाबु श्रेष्ठ रहेका छन्। गत साता कृतिलाई कतार एयरलायन्सको विमानबाट काठमाडौं पठाइएको हो भने अशोक बाबुलाई फ्लाई दुबईको विमानबाट काठमाडौं फर्काइएको हो। अध्यागमन स्रोतका अनुसार कृतिले गैरकानुनी तरिकाले बेलायत प्रवेश गरेका थिए। प्रहरीले नियन्त्रणमा लिएपछि कृतिलाई निष्कासन गरेको स्रोतको भनाइ छ। अशोक बाबलाई भने बेलायत प्रवेश अनुमति नै नदिइ फिर्ता पठाएको हो। बेलायत प्रवेशका लागि कागजातहरू शंकास्पद देखिएपछि अध्यागमन प्रहरीले अशोक बाबुलाई फिर्ता पठाइएको स्रोतको भनाइ छ। आकर्षक तलब र दलालको प्रलोभनमा परेर नेपालीहरू विदेश अहिले पनि विदेश जाने गर्छन्। तर, सम्बन्धित देशको अध्यागमन कानुन विपरीत त्यहाँ पुगेपछि उनीहरू फिर्ता आउन बाध्यन हुन्छन्। पछिल्लो समय युरोप, अमेरिकासहित दक्षिण कोरिया, जापान, मलेसिया, दुबई, कतारबाट पनि नेपालीहरू निष्कासनमा पर्ने गरेका छन्।"
"आज वसन्त पञ्चमी, सरस्वतीको पूजा आराधना गरिँदै (तस्बिर)","काठमाडौं : आज वसन्त पञ्चमी अर्थात् सरस्वती पूजा देशभर विद्याकी अधिष्ठात्री देवी सरस्वतीको पूजा आराधना गरी मनाइँदै छ। विद्याकी देवी भएकाले विशेष गरी साहित्यकार, कलाकार, पत्रकार, शिक्षक र विद्यार्थी आआफ्ना कलासाधनाका वस्तु कलम, कापी, कुची र वाद्ययन्त्रलाई सरस्वतीका रूपमा पूजाआराधना गर्छन्। सरस्वतीलाई तान्त्रिकहरूले तन्त्र सिद्धिका लागि तारादेवीका रूपमा मान्छन्। आजका दिन सरस्वतीको पूजा गरी विद्यारम्भ गरेमा सर्वसिद्धि प्राप्त हुन्छ भन्ने जनविश्वास छ। आजका दिन विवाह, व्रतबन्ध, गुफा राख्ने र बेलविवाह जस्ता सामाजिक तथा धार्मिक कार्य गर्न साइत हेर्नुपर्दैन भन्ने मान्यता छ। यस दिन बालबालिकालाई शिक्षारम्भ गराउने र नाककान छेड्न पनि शुभ मानिन्छ। सरस्वतीका मन्दिरमा आज बिहानैदेखि पूजाआजा गर्न भक्तजन, खासगरी छात्रछात्राको घुइँचो लाग्ने गरेको छ। तस्बिरमा हेर्नुहोस् लाजिम्पाटस्थित नील सरस्वती मन्दिरमा लागेको घुइँचो । तस्बिर : अभिषेक महर्जन"
काठमाडौंका विभिन्न स्थानमा आजदेखि आठ दिनसम्म विद्युत् अवरुद्ध हुने,"काठमाडौं : नेपाल विद्युत् प्राधिकरणले काठमाडौंको कुलेश्वर,बानेश्वर,जोरपाटी र कीर्तिपुर वितरण केन्द्रअन्तर्गतका विद्युतीय वितरण लाइन भूमिगत गर्ने कार्यका लागि आजदेखि आठ दिनसम्म विद्युत् अवरुद्ध हुने भएको छ । बिहान ११ देखि अपराह्न ४ बजेसम्म विद्युत् आपूर्ति बन्द हुन लागेको नेपाल विद्युत् प्राधिकरण आयोजना व्यवस्थापन निर्देशनालयले जनाएको छ । निर्देशनालयका अनुसार माघ २१ गते भत्केको पुल (चाबहिल) वरिपरिका क्षेत्र, २२ गते कलङ्की मालपोत वरिपरिका क्षेत्र,२३ गते बालकुमारी, इमाडोल तथा लुभु वरिपरिका क्षेत्र, २४ गते नैकापदेखि बलम्बुसम्मका क्षेत्र, २५ गते बल्खुदेखि चोभार गेटसम्मको क्षेत्र र २७ गते जोरपाटी फिडरअन्तर्गत बाबा चोकदेखि क्रिकेट स्टेडियमसम्मका क्षेत्रमा विद्युत् अवरुद्ध हुनेछ। यस्तै माघ २८ गते गौशाला चोकदेखि पुरानो बानेश्वरसम्मको क्षेत्र र २९ गते रातोपुलदेखि गौशालासम्मका क्षेत्रमा विद्युत् अवरुद्ध हुने जनाइएको छ । आठ दिनसम्म विद्युत् आपूर्ति अवरुद्ध हुन गएकामा क्षमा माग्दै प्राधिकरणले मौसम प्रतिकूल रहेमा सटडाउननहुने जनाएको छ ।"
मोबाइल पसल फोडेर ३ करोडभन्दा बढीको चोरी,"विराटनगर : मोरङको उर्लाबारीमा सोमबार बिहानका राति पसल फोडेर ३ करोडभन्दा बढीको मोबाइल चोरी गरिएको छ। प्रहरीका अनुसार सटर फोडेर चोरीमा संलग्नले पसल नै रित्त्याइदिएको पाइयो। पसलमा महँगो मूल्य पर्ने मोबाइलहरू थिए। मोरङ प्रहरीका प्रवक्ता डीएसपी वेदप्रकाश जोशीले उर्लाबारी नगरपालिका७ का योगराज कार्कीले उर्लाबारी५ मा सञ्चालन गरेको मोबाइल वल्र्ड नामक पसलमा चोरी भएको जानकारी दिए। पसल खोल्न जाँदा सटर फोडेर चोरी गरेको देखेपछि कार्कीले नै प्रहरीलाई सोमबार बिहान ९ बजेतिर घटनाको जानकारी गराएका हुन्। मोबाइल पसल पूर्वपश्चिम राजमार्गसँगै जोडिएको थियो। चोरीमा संलग्नको पहिचान हुन नसकेको उनको भनाइ छ। चोरीको प्रकृति हेर्दा ठूलै गिरोह संलग्न रहेको अनुमान छ। पसलमा महँगा मोबाइलहरू रहेछन्। सबै मोबाइल चोरी भएका छन्। सटरको ताला फुटाएर चोरी गरिएको छ। चोरीमा संलग्नको पहिचान भइसकेको छैन। विभिन्न कोणबाट अनुसन्धान अघि बढाएर घटनामा संलग्नको खोजी तीव्र पारिएको छ, जोशीले भने। पसल सञ्चालकले ३ करोड मूल्य बढीको मोबाइलहरू पसलबाट चोरी भएको जानकारी प्रहरीलाई दिएका छन्। उर्लाबारी७ घर भएका कार्कीका अनुसार आईफोन, रेडमी, ओपोलगायत विभिन्न ब्राण्डका ४ सय ५० भन्दा बढी मोबाइलहरू पसलमा राखिएको थियो। पसलमा रहेका मोबाइलको संख्या यकिन नभएको उनले बताए। पसलमा कतिवटा मोबाइल थिए भनेर काम गर्नेहरूलाई थाहा छ। मलाई त्यो थाहा हुन सकेन। तर, ४ सय ५० वटाभन्दा धेरै नै थिए। ३ करोडभन्दा बढी मूल्य बराबरको चोरी भएको छ। पसलमा राखिएको नगद पनि चोरी भयो, कार्की भन्छन्। यद्यपि, चोरी भएका मोबाइलको संख्या र मूल्य प्रहरीले यकिन गर्न सकिरहेको छैन। डीएसपी जोशीका अनुसार एउटै मोबाइल २ लाख मूल्यसम्मका रहेको पाइएको छ। जम्मा ३ करोड मूल्य माथिका ४ सय ५० वटाभन्दा बढी मोबाइल थिए भनेर पसल सञ्चालकले प्रहरीलाई जानकारी दिनु भएको छ, उनी भन्छन्, प्रहरीबाट संख्या र मूल्य यकिन गर्ने काम भइरहेको छ। मोबाइलको संख्या र मूल्य यकिन नभए पनि ठूलो मूल्य बराबरको चोरी भएको पाइएको डीएसपी जोशीले बताए। उनका अनुसार पसलमा सीसी क्यामेरा पनि थियो। तर, क्यामेराको फुटेजबाट चोरको पहिचान गर्न प्रहरीलाई गाह्रो परिरहेको छ। चोरीमा संलग्नको खोजी एवं पहिचानका लागि इलाका प्रहरी कार्यालय पथरीबाट डीएसपी मोहनविक्रम दाहाल र इलाका प्रहरी कार्यालय उर्लाबारीबाट सइ चूडामणि पौडेलको नेतृत्वमा संयुक्त टोली परिचालित छ। चोरीमा संलग्न गिरोहको खोजीमा प्रहरीको विशेष टोलीसमेत परिचालित रहेको जानकारी जोशीले दिए।"
निर्माणाधीन एसियन हाइवेको डाइभर्सनमा मोटरसाइकल ठोक्किँदा चालकको मृत्यु,झापा : झापामा निर्माणाधीन एसियन हाइवेको डाइभर्सनमा मोटरसाइकल ठोक्किँदा चालकको मृत्यु भएको छ। कनकाई नगरपालिका१ जुकेकल्भर्टस्थित सुरुङगाबाट बिर्तामोडतर्फ जाँदै गरेको मे ४ प ९५० नम्बरको मोटरसाइकल आज बिहान साढे ४ बजे आफैँ अनियन्त्रित भई पूर्वपश्चिम राजमार्गको डाइभर्सनमा ठोक्किँदा दुर्घटना भएको हो। दुर्घटनामा मोटरसाइकल चालक झापा गाउँपालिका६ स्थित शरणामती निवासी अन्दाजी ५० वर्षीय हरिप्रसाद सिटौलाको टाउको र निधारमा चोट लागेर गम्भीर घाइते भएका थिए। उनलाई उपचारका लागि बीएण्डसी अस्पताल बिर्तामोड पठाएकोमा चिकित्सकले चेकजाँच गर्दा मृत घोषणा गरेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए।
घाँटी थिचेर चाँदनीको हत्या गरिएको आशंका,"विराटनगर : विराटनगरमा १४ वर्षीया चाँदनी यादवको हत्या घाँटी थिचेर गरिएको हुनसक्ने आशंका गरिएको छ। हत्या गरेर गाडेको शव गत शुक्रबार फेला पारेको प्रहरीले उनलाई कसरी मारियो भनेर हालसम्म पत्ता लगाउन सकिरहेको छैन। हत्यामा बाबुआमादेखि मावली परिवारसम्म संलग्न रहेको प्रहरीले यकिन गरेको छ। तर, कसरी मारियो भनेर यकिन हुन सकेको छैन। प्रहरीले हत्यामा संलग्न भनेर चाँदनीका बुवा भारत बिहारको छपरा जिल्ला घर भएका अन्दाजी ४० वर्षीय लालमन राय यादव, आमा ३९ वर्षीया राजकुमारी राय यादव, मावली हजुरबुवा ५५ वर्षीय सरयुग मण्डल, हजुरआमा ५३ वर्षीया बतासी मण्डल, मामा ३५ वर्षीय रामबाबु मण्डल र माइजू जानकीदेवी मण्डलमाथि अनुसन्धान गरिरहेको छ। प्रहरीले उनीहरुकै मिलेमतो र संलग्नतामा चाँदनीको हत्या गरिएको निष्कर्ष निकालेको छ। हत्यामा संलग्न भनिएकाविरुद्ध कर्तव्य ज्यान मुद्दा चलाउन प्रहरीले अदालतबाट आइतबार म्याद थप गरेर अनुसन्धानको थप प्रक्रिया अघि बढाएको। मोरङ प्रहरीका प्रवक्ता डीएसपी वेदप्रकाश जोशीले चाँदनीको हत्या यसरी नै गरियो भनेर प्रष्ट हुन बाँकी रहेको जानकारी दिए। पक्राउ परेकाहरुले हत्याका बारेमा प्रष्ट कुरा बताइसकेका छैनन्। घटनाका बारेमा बोल्नै चाहँदैनन्, उनले भने, हामीले निरन्तर सोधपुछ गर्दै थप अनुसन्धान गरिरहेका छौं। केही दिनमा यथार्थ आउला। उनका अनुसार पक्राउ परेकाहरुले घटनाका बारेमा खुलाउन नचाहे पनि कुटपिट गरेर हत्या गरेजस्तो देखिँदैन। घाँटी थिचेर बालिकाको हत्या गरिएको हुनसक्ने आशंका रहेको उनले बताए। घाँटी थिचेर श्वासप्रश्वासमा अवरोध पुर्याइ हत्या गरिएको हुनसक्ने देखिन्छ। अहिलेसम्मको अनुसन्धानले कुटपिट गरेर हत्या गरेजस्तो देखिँदैन। शरीरका अंगमा नीलडाम र चोटपटक छैन। सडेर दुर्गन्धित भइसकेको शव फेला परेकाले पनि हत्या कसरी भयो भनेर यकिन गर्न गाह्रो भयो, डीएसपी जोशी भन्छन्। उनले घटना कसरी गराइयो भनेर यकिन गर्न प्रहरीले पोस्टमार्टम रिपोर्ट पर्खिरहेको बताए। केही दिनभित्रमा पोस्टमार्टम रिपोर्ट आएपछि धेरै कुरा प्रष्ट हुन्छ। हत्या गरिएको कुरामा दुईमत भएन। मारिसकेपछि शव गाडिएकै हो। तर, हत्यामा संलग्नले भने अहिलेसम्म कुरा लुकाइरहेका छन्, उनले भने। भारत घर भएकी चाँदनीको उतै एक युवकसँग प्रेम सम्बन्ध रहेको प्रहरीले पत्ता लगाएको छ। प्रेम सम्बन्ध छुटाउन भनेर बाबु लालमन र आमा राजकुमारीले विराटनगर महानगरपालिका५ विशालचोकको कलेर्वा टोलस्थित मामाघर ल्याएका थिए। तर, चाँदनीले त्यो व्यक्तिलाई छाड्न नसक्ने अडान लिइन्। अहिलेसम्म प्राप्त प्रमाणले विवाद बढ्दै गएपछि बाबुआमाकै मिलेमतोमा मावली परिवारसमेतले घाँटी थिचेर हत्या गरी खाल्डो खनेर शव व्यवस्थापन गरेजस्तो देखिने डीएसपी जोशीले बताए। उनले घटना भएको दिनको सीडीआर (कल डिटेल्स रेकर्ड)को पनि अध्ययन भइरहेको बताए। त्यो दिन कसको कोकोसँग कुरा भएको रहेछ भनेर सीडीआरको अध्ययन पनि गरिरहेका छौं। घटनामा अरुको संलग्नता छ कि छैन भनेर थप अनुसन्धानपछि पत्ता लाग्छ, उनले भने। कोशी अस्पतालमा पोस्टमार्टम गरेर शव सोमबार आफन्तलाई बुझाइएको प्रहरीले जनाएको छ। चाँदनीका बाबु लालमन र आमा राजकुमारीलाई प्रहरीले आइतबार पक्राउ गरेको थियो। मावली परिवारका अन्य ४ जना त्यसअघि नै पक्राउ परेका थिए। हत्यापछि मामाघर नजिकै खाल्डोमा गाडेको अवस्थामा गत शुक्रबार चाँदनीको शव फेला परेको हो। जोशीले माघ ११ गतेतिर हत्या भएको हुनसक्ने बताए। प्रहरीका अनुसार मामाघरदेखि १ सय २५ फिट दक्षिणमा खनिएको ४ फिट गहिरो खाल्डोबाट सडेर दुर्गन्धित भएको अवस्थामा शरीरका कपडासहितको शव निकालिएको थियो। घटनाको थप प्रमाण संकलन भइरहेको जोशीले बताए।"
औषधि पसललाई ४५ हजार जरिवाना,रुकुम पूर्व : रुकुम पुर्वको सिस्ने गाउँपालिका वडा नम्बर ५ र ६ मा रहेका औषधि पसलहरूको अनुगमन गरिएको छ। सोमबार औषधि व्यवसायहरूले कानुन विपरीत औषधि बिक्री गरेको गुनासो आएपछि सहायक प्रमुख जिल्ला अधिकारी जीवन कुमार खड्काको नेतृत्वमा रुकुमकोट बजारमा रहेका औषधि पसलहरूको अनुगमन गरिएको हो। सिस्ने गाउँपालिका वडा नम्बर ५ र ६ मा रहेका ६ वटा निजी औषधि पसलमा अनुगमन गरिएको छ। जसमा ६ वटा निजी औषधि पसल मध्य ४ वटा औषधि पसलमा कानुन विपरीत कारोबार गरेको पाइएकाले उपभोक्ता संरक्षण ऐन २०७५ बमोजिम ४५ हजार जरिवाना गरिएको बजार अनुगमन समितिका संयोजक तथा सहायक प्रमुख जिल्ला अधिकारी खड्काले बताए।
अमेरिकाबाट फेरि तीन नेपाली निष्कासित,"काठमाडौं : अमेरिकाले फेरि तीन जना नेपालीलाई निष्कासन गरेको छ। गैरकानुनी तरिकाले बसोबास गर्दै आएका उनीहरूलाई अमेरिकाले निष्कासन गरेको हो। निष्कासनमा पर्नेमा गोपाल ठकुरी, राजकुमार रोका र राहुल थापा क्षेत्री रहेका छन्। उनीहरूलाई गत साता नेपाल फर्काइएको स्रोतले बताएको छ। गोपाल र राजकुमारलाई एयर इन्डियाबाट भारत हुँदै काठमाडौं फर्काइएको हो भने राहुललाई सिंगापुर एयरलायन्सबाट फर्काइएको हो। स्रोतका अनुसार गोपाल र राजकुमार गैरकानुनी रूपमा अमेरिका बस्दै आएका थिए। पर्यटक भिसामा अमेरिका गएका राहुललाई भने लुकीछिपी बसेको आशंकामा पक्राउ गरी अमेरिकी अध्यागमनले नेपाल फर्काएको स्रोतको भनाइ छ। अघिल्लो साता पनि तीन जना नेपालीलाई अमेरिकाले निष्कासन गरेको थियो। गैरकानुनी रूपमा अमेरिका छिरेका यमप्रसाद तिवारी, घनश्याम खत्री र भुपाल विकलाई अमेरिकाले निष्कासन गरेको थियो। राष्ट्रपति डोनाल्ड ट्रम्पले सपथ लिएसँगै अमेरिकाको आप्रवासन नीतिमा कडाइ गरेका छन्। उनले अमेरिकामा गैरकानुनी तरिकाबाट बसिरहेका आप्रवासीहरूलाई निसानसमेत साधिरहेका छन्। ट्रम्प प्रशासनले धमाधम त्यस्ता आप्रवासीहरूलाई पक्राउ गरी निष्कासन गरिरहेको छ। अफ्रिकीलगायत कतिपय देशका नागरिकहरूलाई अमेरिकी सेनाको जहाजाटै फिर्ता पठाइएको एजेन्सीहरूले उल्लेख गरेका छन्। माघको पहिलो साता पनि दुई नेपालीलाई अमेरिकाले निष्कासन गरेको थियो। अध्यागमन कानुन उल्लंघन गरेका शेर शाङ्बु शेर्पा र सारुन श्रेष्ठलाई अमेरिकाले निष्कासन गरेको थियो। हालैमात्र प्रकाशित एक रिपोर्टअनुसार अमेरिकी अदालतले १ हजार ३ सय ६५ जना नेपालीहरूलाई देश छोड्न आदेश दिएको छ। नेपालको टीपीएस नवीकरण नभए उक्त संख्या ३ हजार पुग्ने अनुमान गरिएको छ।"
करेन्ट लागेर युवकको मृत्यु,रामेछाप : करेन्ट लागेर युवकको मृत्यु भएको छ। मृत्यु हुनेमा मन्थली नगरपालिका११ गेलु पन्थलीका २१ वर्षीय सुरेश माझी रहेका छन्। उनको करेन्ट लागेर आइतबार राति मृत्यु भएको हो। सोही ठाउँस्थित तामाकोशी नदीमा ब्याट्रीको प्रयोग गरी माछा मार्ने क्रममा करेन्ट लागेर उनको घटनास्थलमै मृत्यु भएको जिल्ला प्रहरी कार्यालयले जनाएको छ। यस सम्बन्धमा प्रहरीले आवश्यक अनुसन्धान गरिरहेको जनाएको छ।
गण्डकी प्रदेशमा भोलि सार्वजनिक बिदा,"काठमाडौं : गण्डकी प्रदेश सरकारले भोलि प्रदेशभर सार्वजनिक बिदा दिने निर्णय गरेको छ। प्रदेश मन्त्रिपरिषद्को आज बसेको बैठकले प्रदेश स्थापना दिवसका अवसरमा बिदा दिने निर्णय गरेको हो। गण्डकी प्रदेशभित्रका सबै सरकारी कार्यालय, शैक्षिक संस्था र सार्वजनिक संस्थानमा सार्वजनिक बिदा दिने निर्णय गरेको मुख्यमन्त्री तथा मन्त्रिपरिषदको कार्यालयले जनाएको छ।"
मोटरसाइकलको ठक्करबाट पैदलयात्री वृद्धको मृत्यु,विराटनगर : मोरङको उर्लाबारी नगरपालिका३ मंगलबारेमा मोटरसाइकलको ठक्करबाट एक जना पैदलयात्री वृद्धको मृत्यु भएको छ। प्रहरीका अनुसार पश्चिमबाट पूर्वतर्फ जाँदै गरेको को २८ प २२९३ नम्बरको मोटरसाइकलले ठक्कर दिँदा मोरङको मिक्लाजुङ गाउँपालिका४ का अन्दाजी ७० वर्षीय फौदसिंह विकको मृत्यु भएको हो। दक्षिणबाट उत्तरतर्फ बाटो क्रस गर्दै गर्दा मोटरसाइकलले विकलाई आइतबार दिउँसो २:३० बजेतिर ठक्कर दिएको थियो। गम्भीर घाइते भएका उनको उपचारका क्रममा मंगलबारेस्थित मदन भण्डारी अस्पताल एवं ट्रमा सेन्टरमा दिउँसो ४ बजेतिर मृत्यु भएको प्रहरीले जनाएको छ। दुर्घटनापछि मोटरसाइकल चालक मोरङको सुन्दरहरैँचा नगरपालिका१० का १९ वर्षीय अजाद हुसेनलाई नियन्त्रणमा लिएर प्रहरीले घटनाको अनुसन्धान सुरु गरेको छ। मोटरसाइकल चालकको साथमा सवारी चालक अनुमति पत्र (लाइसेन्स) नभएको पाइएको छ। पैदलयात्री वृद्धले सडक पार गर्ने क्रममा दुर्घटना भएको प्रहरीको भनाइ छ।
