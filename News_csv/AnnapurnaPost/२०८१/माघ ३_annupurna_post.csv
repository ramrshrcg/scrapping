शीर्षक,विवरण
कसरी लाग्यो क्यालिफोर्नियाको आगो? कहिले निभ्छ टुंगो छैन,"काठमाडौं : क्यालिफोर्नियाको दैनिक पत्रिका लस एन्जल्स टाइम्सले आफ्नो अनलाइन संस्करणमा जनवरी ७ को दिउँसो पौने २ बजे खतरनाक आँधीका कारण दक्षिण क्यालिफोर्नियाको एडिसनमा बिजुली बन्द गरिएको र त्यसबाट हजारौं नागरिक मारमा परेको समाचार सम्प्रेषण गर्यो। 'सान्ता आना' नाम दिइएको उक्त आँधी क्यालिफोर्नियाका लागि नौलो थिएन। प्रतिघन्टा सय किलोमिटरभन्दा तेज चल्ने हावाले बेलाबखत लस एन्जसल्सबासीलाई दुःख दिई नै रहन्थ्यो। त्यसैले त्यहाँको मौसम पूर्वानुमान निकायहरूले सतर्क रहन अपील गर्यो। त्यहाँको सबैभन्दा ठूलो चुनौती नै बिजुली सर्ट भई आगो लाग्नसक्छ भन्ने थियो। त्यसैले त आँधीसँगै सरकारी निकायहरूले बिजुली बन्द गरिदिएको थियो। पूर्वानुमान निकायले उक्त आँधी सन् २०११ पछिकै बिनाशकारी भएको जानकारी दियो। कम्तिमा पनि बिहीबार (९ जनवरी)सम्म आँधीले दुःख दिनसक्ने अनुमान गरिएको थियो। तर, लस एन्जल्सका अधिकारीहरूले जुन कुराको आकलन गरेका थिए, नभन्दै त्यही समस्या आँखा सामुन्ने देखा पर्यो। लस एन्जल्स टाइम्सले केही मिनेट पछि नै प्यासिफिक प्यालिसेड्समा भयानक आगलागी भएको समाचार हाल्यो। आगलागी भएको क्षणभरमै लस एजन्सल्सको आकाश धुँवाले ढाक्यो। सडकमा ट्राफिक जाम लाग्यो। बस्तीमै आगो फैलिने डरले मानिसहरू भागाभाग गर्न थाले। प्यासिफिक प्यालिसेड्सको आगो यति भयानक थियो कि, क्षणभरमै ३ हजार एकडमा फैलिएको थियो। हजारौं नागरिकहरू घरबारविहीन बने। उनीहरूले आँखै अगाडि आफ्ना सम्पत्तिहरू जलिरहेको देख्नुपर्यो। आगलागी सल्किएको १० दिन बितिसक्दा पनि अमेरिकाले आगलागीकाे कारण भेटाउन सकेको छैन। सीबीसी न्युजका अनुसार १५ जना अमेरिकी विज्ञहरू आगलागीको कारण खोजिरहेका छन्। विष्फोटकसम्बन्धी व्युरोका अनुसार आगलागीको उत्पति बिन्दु पत्ता लगाउन स्थानीय, राज्य र संघीय एजेन्सीका १५ जना विज्ञ खटिएका हुन्। जनवरी ५ मा प्लानेट ल्याब्स स्याटेलाइटले आगलागी भएको स्थानको पहिचान गरे पनि के कति कारण आगलागी भएको खुल्न नसकेको ती विज्ञहरूको समूहले जानकारी दिएको छ। कसरी लाग्यो आगो? प्यासिफिक प्यालिसेड्समा आगलागी फैलिनु एक हप्ताअघि जनवरी १ मा पनि जंगल क्षेत्रमा आगलागी भएको थियो। त्यस क्षेत्रको लोकप्रिय पदमार्ग (हाइकिङ मार्ग)मा उक्त आगलागी भएको स्थानीयहरूलाई उद्धृत गर्दै सीबीसी न्युजले उल्लेख गरेको छ। स्थानीय अधिकारीहरूले उक्त आगलागी पूर्णरूपमा नियन्त्रणमा आइसकेको जानकारी दिएको थियो। तर, अनुसन्धानकर्मीले सोही आगलागीबाट आगो फैलिएको हुनसक्ने दाबी गरेको छ। उनीहरूको दाबीलाई स्याटलाइटबाट खिचिएको तस्बिरले पनि साथ दिएको छ। जनवरी ७ मा सेन्टिनेल२ उपग्रहले खिचेको तस्बिरमा सोही पदमार्ग वरपरको क्षेत्रबाट धुवाँ निस्किरहेको देखिन्छ। प्यासिफिक प्यालिसेड्सका बासिन्दाहरूले पनि यसलाई पुष्टि गरेका छन्। जनवरी ७ को बिहान टोपाङ्गा स्टेट पार्कको टेमेस्कल रिज ट्रेलको छेउमा रहेको स्कल रक ट्रेलहेड नजिकै आगलागी भएको उनीहरूले सीबीसी न्युजलाई बताएका छन्। नजिकै घर भएका जेरी डेल कोलियानोले आगलागी भएको तस्बिर नै खिचेका छन्। आफ्नो घर नजिकै आगलागी भएको थाहा पाएपछि डेभिड ह्यान्सनले आफ्नी वृद्ध आमालाई घरबाट बाहिर निकालेका थिए। जनवरी ७ को दिउँसो २:३० बजेतिर आफूले आगलागी भएको थाहा पाएको उनले भनेका छन्। पीएड्रा मोराडा ड्राइभको १२०० ब्लकबाट उनले आगलागीको तस्बिरहरू पनि खिचेका छन्। पिएड्रा मोराडा ड्राइभ आगलागी भएको ठाउँबाट करिब सात ब्लक टाढा रहेको छ। 'आगलागी भएको सतप्रतिशत ठाउँ त्यही हो,' उनले सीबीसी न्युजसँग भनेका छन्। त्यस्तै जेन मिचेलले जनवरी १ मा आगलागी भएको क्षेत्रबाट अझै धुँवा निस्किरहेको देखेका थिए। हाइकिङ गएका बेला उनले आगलागी भएको क्षेत्रको तस्बिर पनि खिचेका थिए। एलए फायर डिपार्टमेन्टले जनवरी १ को अपरान्ह ४:४६ बजे आगलागी नियन्त्रणमा आएको बताएको थियो। तर, उनीहरूले सार्वजनिक वक्तव्य जारी गरेको केही घन्टापछि त्यस क्षेत्रमा धुँवा देखिएको मिचेलको दाबी छ। अमेरिकी इतिहासमा यो आगलागीलाई अहिलेसम्मकै विनाशकारी र भयानक रहेको दाबी गरिएको छ। सन् १९९१ मा ओकल्याण्ड हिल्समा आगलागी हुँदा २ हजार ५ सय बढी संरचनाहरू नष्ट भएको थियो। त्यस्तै अगस्ट २०२३ मा हवाइयन टापुको माउइको आगलागी र डिसेम्बर २०२१ मा कोलोराडोको बोल्डर काउन्टीमा ठूलो आगलागी भएको थियो। लस एन्जल्सको आगलागी फिल्मको दृश्यजस्तै रहेको डेल कोलियानले उल्लेख गरेका छन्। 'कारबाट भाग्दै गर्दा मलाई आँखा अगाडिका दृश्यहरू 'द टर्मिनेटर'को जस्तै लागेको थियो,' सीबीसी न्युजसँग उनले भनेका छन्। इटन क्षेत्रमा भएको आगलागीलाई भने एउटा कम्पनीलाई जिम्मेवार ठहर्याइएको छ। दक्षिणी क्यालिफोर्नियाको विद्युतीय कम्पनीबाट आगो फैलिएको दाबी गरिएको छ। उक्त कम्पनीविरुद्ध मुद्दा दायर पनि गरिएको बीबीसीले जनाएको छ। विद्युतीय ओभरलोडका कारण तार सर्ट भइ आगलागी भएको दाबी गरिएको छ। उक्त कम्पनीले यस विषयमा आन्तरिकरूपमा पनि अनुसन्धान गर्ने र प्रभावित समुदायलाई राहत प्रदान गर्ने वाचा गरेको बीबीसीले जनाएको छ। आगलागीबाट २५ को मृत्यु लस एन्जलसमा भएको आगलागीबाट मृत्यु हुनेको संख्या २५ पुगेको छ। क्यालिफोर्नियाका अग्नि नियन्त्रक अधिकारीहरूका अनुसार तीन क्षेत्रमा लागेको आगलागी अझै नियन्त्रणमा आउन सकेको छैन। तीमध्ये सबैभन्दा भयानक प्यालिसेड्समा आगलागी भएको हो। मंगलबारसम्म त्यस क्षेत्रको २३ हजार एकडभन्दा बढी क्षेत्र जलेर नष्ट भएको छ। अहिले पनि ८६ प्रतिशत क्षेत्रमा आगलागी भइरहेको छ। १४ प्रतिशत आगलागीमात्र नियन्त्रणमा आएको छ। त्यस्तै इटन अर्थात् लस एस एन्जल्सको उत्तरी भागमा पनि ठूलो आगलागी भएको छ। जहाँ, हालम्म १४ हजार एकडभन्दा बढी क्षेत्रलाई नष्ट गरेको छ। उक्त क्षेत्रमा ३३ प्रतिशतमात्रै आगो नियन्त्रणमा आएको छ। यता हर्स्ट क्षेत्रको आगो भने लगभग नियन्त्रणमा आएको अग्नि नियन्त्रकहरूलाई उद्धृत गर्दै बीबीसीले जनाएको छ। सो क्षेत्रमा ७९९ एकड बडी क्षेत्र जलेर नष्ट भएको छ। त्यस्तै भेन्चुरा काउन्टीका अधिकारीहरूका अनुसार ५६ एकडमा आगो फैलिएपछि त्यसलाई नियन्त्रणमा लिइएको छ। केनेथ, आर्चर, सनसेट, लिडिया, वुडली र ओलिभासको आगो पनि नियन्त्रणमा आएको अधिकारीहरूले जानकारी दिएका छन्। कहिले निभ्छ आगो? लस एन्जल्सको विभिन्न स्थानमा लागेको आगलागी कहिले पूर्णरूपमा नियन्त्रण हुन्छ? भन्ने प्रश्नको जवाफ कसैसँग छैन। त्यहाँका सरकारी निकाय र जनप्रतिनिधिहरूबीच एकअर्काप्रति आरोप प्रत्यारोप चलिरहेका बेला आगलागी अझै नियन्त्रण बाहिर रहेको विज्ञहरूले बीबीसीलाई बताएका छन्। सान्ता आना हावा घट्नुको सट्टा झन् बढ्ने अनुमान गरिएकाले पनि आगलागी नियन्त्रणबारे टुंगो लाग्न सकेको छैन। आगलागी नियन्त्रणमा नआउनुको अर्को कारण जलवायु परिवर्तन पनि भएको बताइएको छ। लामो समयदेखि खडेरी पर्दा त्यस क्षेत्र सुक्खा भएको र आगो सल्किन मद्दत पुगेको विज्ञहरूले बताएका छन्। पश्चिमी अमेरिकामा जलवायु परिवर्तनले थप ठूलो डढेलोको संकेत गरेको सरकारी अनुसन्धानहरूले देखाएको छ। 'बढ्दो गर्मी, विस्तारित खडेरी र सुक्खा वातावरणले पश्चिमी अमेरिकामा डढेलोको जोखिम बढाउन सक्छ,' राष्ट्रिय महासागर तथा वायुमण्डलीय प्रशासनले भनेको छ।"
पोखरा स्वास्थ्य विज्ञान प्रतिष्ठानका ३८ जना विद्यार्थी दीक्षित,"पोखरा : पोखरा स्वास्थ्य विज्ञान प्रतिष्ठानको प्रथम दीक्षान्त समारोहमा पहिलो र दोस्रो ब्याचका ३८ जना विद्यार्थी दीक्षित भएका छन्। प्रधानमन्त्री तथा प्रतिष्ठानका कुलपति केपी शर्मा ओली, स्वास्थ्य मन्त्री प्रदीप पौडेल र स्विडेनको कोरोलिन्स्का इन्स्टिच्युटका प्राध्यापक माग्नुस वेस्टग्रेनले विद्यार्थीहरूलाई दीक्षित गरे। मेडिकल विज्ञान संकाय पोस्टग्राजुएटका प्रथम र दोस्रो ब्याचका ३८ जना विद्यार्थी दीक्षित भएका हुन्। प्रधानमन्त्री ओलीले उत्कृष्ट विद्यार्थीहरू आरविनदकुमार शाह अर्थोपेडिक्स र आशिष सापकोटा जनरल सर्जरीलाई उपकुलपति पदक वितरण गरे। प्रधानमन्त्री ओलीले प्रतिष्ठानको आकस्मिक तथा प्राज्ञिक भवनको उद्घाटन पनि गरेका छन्। पोखरा स्वास्थ्य विज्ञान प्रतिष्ठान २०१२ सालमा सोल्जर्स बोर्ड अस्पतालको नाममा सञ्चालन भएर विभिन्न कालखण्डमा जिल्ला अस्पताल, गण्डकी अञ्चल अस्पताल, पश्चिमाञ्चल क्षेत्रीय अस्पताल हुँदै पोखरा स्वास्थ्य विज्ञान प्रतिष्ठानका रूपमा सेवा दिँदै आएको छ। २०६९ सालमा ५ सय शय्या क्षमता विस्तार भएर सञ्चालित पश्चिमाञ्चल क्षेत्रीय अस्पताल २०७२ सालमा पोखरा स्वास्थ्य विज्ञान प्रतिष्ठानको स्थापना भए सँगै प्रतिष्ठानको शिक्षण अस्पतालको रुपमा स्वास्थ्य सेवा प्रवाह गर्दै आएको छ। प्रतिष्ठानमा एम डिएम एस, एमबिबिएस तथा नर्सिङ तर्फ बिएनएस र बिएस्सी नर्सिङ कार्यक्रममा अध्ययन अध्यापन भइरहेको छ। प्रतिष्ठानको स्नातकोत्तर तर्फ विभिन्न १० वटा विभागमा कुल ९१ जना विद्यार्थीहरू अध्ययनरत छन्। स्नातक तर्फ कुल १७१ जना विद्यार्थीहरू अध्ययनरत छन्। बिहीबार ४३ जना विद्यार्थीहरू स्नातकोत्तर तह उत्तीर्ण गरी दीक्षित भएका छन्। नेपाल सरकारले हरेक प्रदेशमा सरकारी स्तरमा एमबिबिएस कार्यक्रम सञ्चालन गर्ने नीति अनुसार पोखरा स्वास्थ्य विज्ञान प्रतिष्ठानमा पनि यसै वर्षदेखि ५० सिट प्राप्त गरि २०८१ पुस २५ गतेदेखि नियमित कक्षा सञ्चालन भइरहेको छ।"
राष्ट्रिय स्वार्थ र आर्थिक कूटनीतिलाई उच्च प्राथमिकतामा राख्न मिसन प्रमुखहरूलाई परराष्ट्र मन्त्रीको निर्देशन,"काठमाडौं : परराष्ट्र मन्त्री आरजु राणा देउवाले विश्वमा रहेका सबै नेपाली मिसन प्रमुखहरूलाई नेपालको राष्ट्रिय स्वार्थ र आर्थिक कूटनीतिलाई उच्च प्राथमिकतामा राखेर काम गर्न निर्देशन दिएकी छन्। मन्त्री राणाले विदेशमा रहेका सबै नेपाली मिसन प्रमुखहरूलाई आज मन्त्रालयबाट भर्चुअल सम्बोधन गर्दै सो दिर्नेशन दिएकी हुन्। 'आर्थिक कूटनीति पनि नेपालको परराष्ट्र नीतिको एक अभिन्न अंगका रूपमा हामीले अघि बढाइरहेकाले नेपालको विकासको आकांक्षा र आर्थिक वृद्धिका लागि सहयोग पुर्याउने गरी कुनैपनि क्षेत्रको अन्वेषणमा लाग्नुहोस्, जसले नेपालमा आर्थिक लगानी आकर्षित गर्न सहयोग पुगोस्,' उनले भनिन्। आफू रहेका देश तथा स्थानका सम्भावनालाई नेपालसँग जोडेर त्यसबाट नेपालले कसरी लाभ लिन सक्छ र नेपालको आर्थिक विकासका प्रयासहरूलाई कसरी थप प्रभावकारी बनाउन सकिन्छ भन्ने बारेमा सोचेर काम गर्न मिसन प्रमुखहरूलाई उनको सुझाव छ। मुलुकको विकास र राष्ट्रिय समृद्धिको आकांक्षालाई परिपूर्ति गर्न परराष्ट्र मन्त्रालयले नीतिगत रूपमा नै आर्थिक कूटनीतिलाई समग्र कूटनीतिको प्राथमिकतामा राखेर अलग्गै महाशाखामार्फत काम गर्न लागेकाले नेपालका सबै मिसनहरूले आर्थिक कूटनीतिका मध्यमबाट नेपालमा प्रत्यक्ष वैदेशिक लगानी भित्र्याउने काममा लाग्नुपर्ने उनले बताइन्। मन्त्री राणाले भनिन्, 'विविध कारणले नेपाली अर्थतन्त्रले अपेक्षित गति लिन नसकिरहेको वर्तमान अवस्थामा विदेशस्थित सबै नेपाली मिसनहरूले आर्थिक कूटनीतिका माध्यमबाट आफू रहेका देशबाट नेपालमा लगानी आकर्षित गर्दै यहाँका सम्भावनाहरूलाई विश्व बजारसम्म पुर्याउन आवश्यक देखिएको छ।' मन्त्री राणाले नेपाली उत्पादन एवं पर्यटनको सम्भावनालाई विश्व बजारमा प्रवर्द्धन गर्ने कामका लागि आफू रहेका स्थानहरूमा समय समयमा आयोजना हुने मेला, महोत्सव एवं प्रदर्शनीमा सहभागी हुन पनि आग्रह गरेकी थिइन्। नेपालले आगामी दिनमा जलवायु परिवर्तनका कारण भोग्नसक्ने समस्याहरूलाई ध्यानमा राखेर जलवायु न्यायको विषयलाई विश्वव्यापी रूपमा पैरवी गर्नुपर्ने अवस्था आएकोतर्फ ध्यानाकर्षण गराउँदै निकट भविष्यमै नेपालमा आयोजना हुन लागेको सगरमाथा संबाद कार्यक्रमको सफलताका लागि पनि आआफ्ना ठाउँबाट लाग्न मन्त्री राणाले सबैलाई आग्रह गरिन्। उनले भनिन्, 'आफू र आफ्नो क्षेत्राधिकार रहेका मुलुकको सरकार, विभिन्न निकाय र निजी क्षेत्रसँग यथाशक्य सम्पर्क र सम्बन्ध बढाई उनीहरूका नीतिहरूलाई राष्ट्रको स्वार्थअनुकूल बनाउन लाग्नुहोस्। हाम्रो कूटनीतिको प्रभावकारिता नेपाली मिसनको क्षमतामा भर पर्ने भएकाले यसतर्फ ध्यान दिएर काम गर्नुहोस्।' मन्त्री राणाले परराष्ट्र मन्त्रालयका लागि तत्कालै आवश्यक रहेको थप जनशक्ति परिपूर्ति गर्न हालै गरिएको संगठन तथा व्यवस्थापन सर्भेबाट सहयोग पुग्ने बताउँदै यसबाट परराष्ट्र मन्त्रालय र नियोगको कार्यसम्पादनमा चुस्तता र प्रभावकारिता ल्याउने अपेक्षा गरिएको पनि बताइन्। विदेशमा रहेको ठूलो नेपाली समुदायलाई आवश्यक पर्ने सेवा प्रदान गर्न, उनीहरूको हितको रक्षा गर्दै खाँचो र आवश्यकतामा ध्यान दिन तथा उनीहरूका समस्या र गुनासाहरूमा सहजै उपलब्ध भइदिन पनि सबै मिसन प्रमुखहरूलाई निर्देशन दिइन्। परारष्ट्र सचिव अमृतबहादुर राइले आफू रहेका देशका नीति एवं कार्यक्रमहरूलाई नेपालको स्वार्थअनुकूल बनाउन तथा विदेशमा रहेका नेपालीहरूको हक हितको रक्षा गरी वैदेशिक रोजगारीमा रहेको ठूलो नेपाली समुदायको हितको प्रवर्धनमा लाग्न निर्देशन दिए।"
२०८२ सालको पञ्चाङ्ग माघ तेस्रो सातासम्ममा बजारमा आउने,"काठमाडौं : २०८२ सालको पञ्चाङ्ग माघ तेस्रो सातासम्ममा बजारमा ल्याउने गरी तयारी भएको नेपाल पञ्चाङ्ग निर्णायक विकास समितिले जनाएको छ। पञ्चाङ्गकारले ग्रहगणित गणना गरेर रुजु भइसकेकाले बाँकी काम सिध्याएर समितिले स्वीकृति दिन लागेको हो। समितिले स्वीकृति दिएपछि पात्रो प्रकाशन हुनेछ। २०८२ सालका लागि समितिले चाड पर्वको निर्णय पनि गरिसकेको छ। विवाह, व्रतबन्ध लगायतको मुहूर्तको निर्णय केही दिनमै गरिने समितिका अध्यक्ष प्रा श्रीकृष्ण अधिकारीले बताए। २०८२ का लागि २०८१ सालसम्म प्रकाशन भएका १४ पञ्चाङ्ग र नयाँ तीन वटाले प्रकाशन अनुमतिका लागि निवेदन दिएको पनि उहाँले सुनाए। मन्त्रिपरिषद्ले २०७७ पुस २० गते गरेको समितिको गठन आदेशको स्वीकृतिबमोजिम पात्रो (पञ्चाङ्ग) र भित्तेपात्रो (क्यालेण्डर) प्रकाशनको अनुमति दिँदै आएको छ। गठन आदेशबमोजिम समितिको स्वीकृतिबिना पात्रो (पञ्चाङ्ग) र भित्तेपात्रो (क्यालेण्डर) प्रकाशन गर्न पाइँदैन। स्वीकृतिबिना प्रकाशन गरिएका पात्रोलाई नियमबमोजिम आवश्यक कारबाही गरिने समितिका कार्यकारी निर्देशक सूर्यप्रसाद ढुङ्गेलले बताए। २०८२ का लागि पनि केही पात्रो समितिको स्वीकृति नलिइ प्रकाशन भइसकेको सूचना आएकाले तिनलाई के गर्ने भन्ने विषयमा समितिमा छलफल भइरहेको जानकारी उनले गराए। समितिको स्वीकृति नलिइ प्रकाशन भएका पात्रो प्रयोग गर्दा समस्या पर्ने भएकाले सचेत हुन आह्वान गरिएको छ।"
गण्डकीको ५ जिल्लामा फोहोर व्यवस्थापन अभियान सञ्चालन,"जोमसोम : गण्डकी प्रदेशको ५ जिल्लामा फोहोर व्यवस्थापन अभियान सञ्चालन गरिएको छ। राष्ट्रिय प्रकृति संरक्षण कोष अन्नपूर्ण संरक्षण क्षेत्र आयोजना एक्यापले फोहोर व्यवस्थापन अभियान सञ्चालन गरेको हो। दीर्घकालीन रूपमा फोहोर मुक्त गाउँ सहर बनाउने तथा पर्यटकीय क्षेत्रहरूको संरक्षणका लागि अभियान सञ्चालन गरिएको एक्याप जोमसोमका कार्यालय प्रमुख प्रमोदराज रेग्मीले बताए। अभियानबाट पर्यटकीय जिल्लाहरूका पर्यटकीय स्थल, पदमार्ग र पर्यटकीय गाउँहरूलाई स्वच्छ र सफा हुने विश्वास गरिएको छ। एक्यापले फोहोरमैलाको व्यवस्थापन गर्न आमा समूह, संरक्षण व्यवस्थापन समिति, उपसमिति, पर्यटन व्यवसायी र सम्बन्धित पालिकाहरूलाई सहकार्य गर्न अनुरोध गरेको छ। अभियानअन्तर्गत मुस्ताङको घरपझोङ५ ठिनी र घरपझोङ३ स्याङमा जम्मा भएको संकलित फोहोरलाई एक्यापले ट्रक ढुवानी गरी व्यवस्थापन सुरु गरेको छ। वडा कार्यालय, आमा समूह र संरक्षण क्षेत्र व्यवस्थापन समितिको पहलमा पुनः प्रयोगमा आउने फोहोर उठाउन सुरु गरेको प्रमुख रेग्मीले बताए। जसअन्तर्गत घरपझोङ गाउँपालिकाको ठिनी र स्याङ गाउँमा संकलित प्लास्टिक र धातुजन्य फोहोर ५४ बोरा र सिसाजन्य १ हजार २३९ केजी फोहोर रिसाइकल प्रयोजनार्थ पोखरा पठाइएको छ।"
"सभापति देउवाले मन्त्रीहरूलाई भने प्रधानमन्त्रीसँग मिलेर काम गर्नुस्, अहिलेको गठबन्धनको विकल्प छैन","काठमाडौं : नेपाली कांग्रेसले एमालेसँग भएको सहमतिअनुसार अघि बढ्न आफ्ना मन्त्रीहरूलाई निर्देशन दिएको छ। बिहीबार बुढानिलकण्ठमा बसेको संसदीय दल र मन्त्रीहरूको संयुक्त बैठकमा कांग्रेस सभापति शेरबहादुर देउवाले प्रधानमन्त्री केपी शर्मा ओलीसँग मिलेर काम गर्न निर्देशन दिए। उनले एमालेसँगको गठबन्धनको विकल्प नरहेको भन्दै पूर्वसहमति बमोजिम अघि बढ्न मन्त्रीहरूलाई निर्देशन दिए। बैठकमा सभापति देउवाले मुलुकमा सुशासन र आर्थिक समृद्धिका लागि कांग्रेसएमालेबीच सहमतिका साथ सरकार गठन भएको र यसैमा केन्द्रित भएर काम गर्नुपर्ने बताए। सबै मन्त्रीले आआफ्नो मन्त्रालयमा भइरहेको कामका बारेमा जानकारी गराएका थिए। उनीहरूले एमालेसँग भएको समझदारीअनुसार अघि बढिरहेको धारणा राखेको गृहमन्त्री रमेश लेखकले बताए। बैठकले सांसद दीलेन्द्र बडुको संयोजकत्वमा संसदीय दल अनुशासन समिति गठन गर्ने निर्णय गरेको छ। संसदीय दलको विधानअनुसार प्रत्येक संसदीय समितिमा एकएक जना संयोजक तोक्ने व्यवस्था अनुसार केही सांसदहरूलाई नियुक्त गर्ने निर्णय गरेको छ। अदालतमा बहस गरेर निस्कने क्रममा वरिष्ठ अधिवक्ता दिनेश त्रिपाठीमाथि भएको हातपातको निन्दा गरेको कांग्रेस मुख्य सचेतक श्याम घिमिरेले जानकारी दिए। बैठकले सातामा दुई दिन मन्त्रीहरूले खुला भेटघाट गर्ने, नागरिकको सुझाव लिने र बाँकी पाँच दिन मन्त्रालयको काममा केन्द्रित हुन निर्देशन दिएको घिमिरेले बताए। त्यस्तै बैठकले संसदीय समितिमा रहेका विधेयकहरूलाई छिटो पारित गर्न र संविधान कार्यान्वयनका लागि नयाँ विधेयकहरू ल्याउनका लागि सरकारको ध्यानाकर्षण गरेको छ।"
कोरला जोड्ने कागबेनी छुसाङ सडक कालोपत्रे हुने,"जोमसोम : कोरला नाका जोड्ने राष्ट्रिय गौरवको (बेनीजोमसोमकोरला) सडक अन्तर्गत मुस्ताङको बारागुङ मुक्तिक्षेत्र कागबेनीदेखि छुसाङसम्मको ९ दशमलव ८ किलोमिटर सडक कालोपत्रे हुने भएको छ। यसका लागि अर्थ मन्त्रालयले बजेट श्रोत सुनिश्चित गरेको आयोजनाले जनाएको छ। मुस्ताङको कागबेनीदेखि छुसाङ सडक कालोपत्रेका लागि अर्थ मन्त्रालयले बहुवर्षीय ठेक्का योजनाका रूपमा ५० करोड बजेट सुनिश्चित गरेको आयोजनाका प्रमुख धुब्र झाले जानकारी दिए। योसँगै कोरला सडक अन्तर्गत पर्वतको मालढुंगादेखि छुसाङसम्म करिब ११५ किलोमिटर सडक कालोपत्रे हुने आयोजना प्रमुख झाको भनाई छ। यसअघि कोरला सडकअन्तर्गत मालढुंगादेखि कागबेनीसम्म १०५ किमी सडकको कालोपत्रे ठेक्का भई काम अघि बढेको थियो। आयोजनाले कोरला सडक अन्तर्गत कालोपत्रे योजनाको ७५ प्रतिशत भौतिक प्रगति सम्पन्न गरेको उनले बताए। यस्तै, कोरला सडक अन्तर्गत कागबेनीदेखि कोरलासम्म ९७ किलोमिटर ग्राभेल भइसकेको आयोजना प्रमुख झाले बताए। कालोपत्रे नयाँ योजनाअन्तर्गत कागबेनीदेखि छुसाङसम्मको दूरीमा अस्फाल्ट कालोपत्रे सडकको नयाँ ठेक्का प्रक्रिया जेठ महिना भित्र सम्पन्न हुने बताए।"
माडी पुगेर प्रचण्डले भने  बोटे समुदायको सांस्कृतिक घर बनाउन पहल गर्छु,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले बोटे समुदायको विकास लागि राज्यले विशेष रुपले सोच्नुपर्ने बताएका छन्। बिहीबार चितवनको माडी नगरपालिका १ बनकट्टामा रहेको बोटे सामुदायिक होमस्टे पुगेका अध्यक्ष प्रचण्डले बोटे समुदायलाई आदीवासी जनजातीमा राखिएको भन्दै राज्यले विशेषरुपले सोच्नुपर्ने बताएका हुन्। बोटे जातीको विकासका लागि आफूले पनि जोड दिएको उनले बताए । साथै अध्यक्ष प्रचण्डले अहिले होमस्टे चलाएर पर्यटकलाई आकर्षित गर्ने ठाउँमा बोटे समुदाय पुग्न सक्नु समग्र समुदायको नै प्रगति भएको उल्लेख गरे। चितवनको माडी नगरपालिका १ बडुवामा रहेको सोमेश्वर माध्यमिक विद्यालयको स्वर्णजयन्तीको समुद्घाटनका लागि माडी पुगेका अध्यक्ष प्रचण्डलाई बोटे सामुदायिक होमस्टेमा स्थानीयले स्वागत गरेको थिए । सो अवसरमा बोटे समुदायका अगुवाहरूले बोटे समुदायको सांस्कृतिक घर निर्माण आवश्यक रहेको बताएका थिए । अध्यक्ष प्रचण्डले बोटे समुदायको सांस्कृतिक घर बनाउनका लागि आफूले सहयोग गर्ने प्रतिवद्धता व्यक्त गरेका थिए।
सामाजिक सञ्जालको दुरुपयोग गरी चरित्रहत्या गर्ने दुई जना पक्राउ,"काठमाडौं : सामाजिक सञ्जालको दुरूपयोग गरी चरित्रहत्या गरेको अभियोगमा २ जनालाई प्रहरीले पक्राउ गरेको छ। पक्राउ पर्नेहरूमा रामेछाप खाँडादेवी गाउँपालिका८ धुले बेसी घर भई काठमाडौं महानगरपालिका१३ बस्ने १९ वर्षीय श्रीकृष्ण कार्की र भोजपुर षडानन्द नगरपालिका५ घर भई काठमाडौं महानगरपालिका६ बौद्ध नयाँ बस्ती बस्ने ३१ वर्षीय सरोज कटुवाल रहेका छन्। उनीहरूले प्रेम सम्बन्ध भएको समयमा खिचिएका तस्विर तथा भिडियोहरू सम्बन्ध बिग्रिएपश्चात् पीडितका आफन्त तथा साथीहरूलाई सामाजिक सञ्जाल म्यासेन्जरमा पठाई चरित्र हत्या गरेको खुल्न आएपछि साइबर ब्यूरोबाट खटिएको प्रहरीले उनीहरूलाई पक्राउ गरेको हो। उनीहरू उपर विद्युतीय (इलेक्ट्रोनिक) कारोबार ऐन, २०६३ अन्तर्गतको कसुरमा जिल्ला अदालत काठमाडौंबाट म्याद थप अनुमति लिई प्रहरीबाट आवश्यक अनुसन्धान भइरहेको छ।"
एमजी मोटर्स नेपालको दुई नयाँ अत्याधुनिक सेवा केन्द्र विस्तार,"काठमाडौं : पारामाउन्ट मोटर्स एमजी मोटर्सको नेपालका लागि अधिकृत आयात तथा वितरकले काठमाडौंमा दुईवटा नयाँ अत्याधुनिक सेवा केन्द्र सञ्चालनमा ल्याएको छ। कुसुन्तीमा खोलेको पहिलो सेवा केन्द्रको सफलता पछिको कदमको रूपमा एमजी मोटर्स नेपालले मंगलबार सुकेधारा र सल्लाघारीमा थप सेवा केन्द्रहरू खोलेर आधिकारिक रूपमा सेवा प्रदान गर्न सुरु गरेका छन्। नयाँ सेवा केन्द्रहरूले कुसुन्ती सेवा केन्द्रमा लागू गरिएका उन्नत प्रविधि र उच्च सेवा मापदण्डहरूलाई परिचालनमा ल्याएका छन्। कुसुन्ती सेवा केन्द्रले २०२३ मा खोलिएदेखि ग्राहक सेवामा नयाँ मापदण्ड स्थापना गरेको बताइएको छ। हामी सुकेधारा र सल्लाघारीमा यी नयाँ सेवा केन्द्रहरू खोल्न पाउँदा खुशी छौं, एमजी मोटर्स नेपालका प्रवक्ताले भने, हाम्रो उद्देश्य भनेको कुसुन्ती सेवा केन्द्रको प्रसिद्धि र उत्कृष्ट सेवालाई विस्तार गर्नु हो। यी नयाँ स्थानहरूले काठमाडौं भरिका एमजी ओनर्सहरूलाई हाम्रो सेवालाई अधिक सुलभ बनाउन मद्दत गर्नेछन्।"
"पुलिसले जित्यो जय ट्रफी, मयन र साहब बने उत्कृष्ट खेलाडी","वीरगन्ज : जय ट्रफी एलिट कप क्रिकेटको उपाधि नेपाल पुलिस क्लबले जितेको छ। वीरगन्जको नारायणी क्रिकेट मैदानमा बिहीबार सकिएको फाइनल खेलमा त्रिभुवन आर्मी क्लबलाई २८ रनले पराजित गर्दै पुलिसले उपाधि उचालेको हो। गत वर्ष भएको प्रधानमन्त्री (पीएम) कप राष्ट्रिय क्रिकेट प्रतियोगिताको फाइनलमा आर्मीलाई नै ६ विकेटले हराएर उपाधि जितेको पुलिसले जय ट्रफीको फाइनलमा आर्मीलाई नै स्तब्ध पार्दै च्याम्पियन बनेको हो। जय ट्रफीको त्रीदिवसीय फाइनल खेलमा पुलिस दिएको १०३ रनको लक्ष्य पछ्याउँदै बिहीबार दोस्रो इनिङ्सको ब्याटिङ गरेको आर्मीले २९२ ओभरमा अलआउट हुँदै ७४ रनमात्र बनाएपछि उपाधि पुलिसको पोल्टामा गएको हो। दोस्रो इनिङ्समा आर्मीका लागि इमरान शेखले सर्वाधिक २८ रन जोडे। कप्तान विनोद भण्डारी र सोमपाल कामीले समान ११ बनाउँदा अन्य ब्याट्सम्यानले दोहोरो अंकको रन बनाउन सकेनन्। आर्मीलाई ७४ रनमै अलआउट गर्न पुलिसका सागर ढकालको भूमिका महत्त्वपूर्ण रह्यो। ढकाल एक्लैले ६ विकेट लिए। १४२ ओभर बलिङ गरेका उनले ३५ रनमात्रै खर्चिए। त्यस्तै ललित राजवंशीले पनि ४ विकेट लिए। पुलिसले पहिलो इनिङ्समा १३३ र दोस्रो इनिङ्समा १३९ रन बनाएको थियो। आर्मीले भने आफ्नो पहिलो इनिङ्समा १७० रन बनाएको थियो। प्रतियोगिताको उत्कृष्ट खेलाडी आर्मीका बलर साहब आलम (३३ विकेट) घोषित भए। त्यस्तै प्रतियोगिताको उत्कृष्ट ब्याट्सम्यान मधेस प्रदेशका मयन यादव र उत्कृष्ट बलर आर्मीकै साहब आलम घोषित भए। प्रतियोगिताको समापन समारोहमा क्यानका अध्यक्ष चतुर बहादुर चन्दले उपाधि विजेता पुलिसका खेलाडीलाई ट्रफी र मेडल प्रदान गरे। मधेस प्रदेश क्रिकेट संघका अध्यक्ष सुनिल महासेठको अध्यक्षतामा भएको प्रतियोगिताको समापन समारोहमा वीरगन्ज महानगरपालिकाका मेयर राजेशमान सिंह, प्रमुख प्रशासकीय अधिकृत अरविन्द लाल कर्ण, क्यानका केन्द्रिय सदस्य दाउद अन्सारी, पर्सा क्रिकेट संघका अध्ध्यक्ष मनिष सिंह,पर्साका प्रहरी उपरीक्षक कुमोध ढुंगेल लगायतकाकोपनि सहभागिता थियो। रेड बल र ह्वाइट जर्सीको प्रयोग गरिएको दुई दिवसीय जय ट्रफी एलिट कप पुस २१ ग्तेदेखि सुरु भएको थियो। वीरगन्ज र जनकपुरमा आयोजित प्रतियोगितामा गत वर्ष सम्पन्न प्रधानमन्त्री कपमा शीर्ष चारमा रहेका नेपाल पुलिस क्लब, त्रिभुवन आर्मी क्लब, बागमती प्रदेश र मधेस प्रदेशले प्रतिस्पर्धा गरेका थिए।"
करेन्ट लागेर युवकको मृत्यु,काठमाडौं : करेन्ट लागेर युवकको मृत्यु भएको छ। बूढानीलकण्ठ नगरपालिका१३ बस्ने नारायण चौलागाईंको घरमा आल्मोनियमको काम गर्ने क्रममा करेन्ट लागेर मोरङ घर भई काठमाडौं पेप्सिकोला बस्ने २७ वर्षीय रोसन माझीको बिहीबार दिउँसो मृत्यु भएको हो। करेन्ट लागेर गम्भीर घाइते भएका उनको करुणा अस्पतालमा उपचारका क्रममा मृत्यु भएको प्रहरीले जनाएको छ। यस सम्बन्धमा प्रहरीले आवश्यक अनुसन्धान गरिरहेको छ
पक्षघातको औषधि निःशुल्क उपलब्ध हुँदै,काठमाडौं : स्वास्थ्य तथा जनसङ्ख्यामन्त्री प्रदीप पौडेलले नेपालमा निकै दुर्लभ पक्षघातको उपचारमा प्रयोग हुने निकै महँगो औषधि निःशुल्क उपलब्ध गराउने बताएका छन्। समयमा पक्षघातको उपचार नहु्ँदा तथा जीवन रक्षा गर्ने औषधिको अभावमा हरेक वर्ष आठ सय जनाले ज्यान गुमाउँदै आएका छन्। यस्तो अवस्थामा गरी अमेरिका सरकारको सहयोगमा प्राप्त औषधि संघीय तथा प्रदेश अस्पतालमार्फत निःशुल्क वितरण गरिने मन्त्री पौडेलको निजी सचिवालयले आज प्रेस विज्ञप्ति निकालेर जनाएको छ। उक्त मन्त्रालयका अनुसार रक्तचाप र मुटुसम्बन्धी समस्या भएका व्यक्तिमा पक्षघात हुने अवस्थामा औषधि प्राप्त नहुँदा ज्यान जाने जोखिम अधिक रहन्छ। थ्रोम्बोलाइटिक ड्रग्स नामक औषधिको एक मात्रा सेवन गरेमा पक्षघातको सफल निदान हुन्छ। एक मात्रा थ्रोम्बोलाइटिक ड्रग्सको मूल्य एक लाख ३८ हजार रुपैयाँ पर्ने गरेको छ।
निराशा चिर्ने गरी काम गर्न मन्त्री दाहालको निर्देशन,"काठमाडौं : भौतिक पूर्वाधार तथा यातायात मन्त्री देवेन्द्र दाहालले नागरिकमा रहेका निराशा चिर्ने गरी कार्य सम्पादन गर्न कर्मचारीहरूलाई निर्देशन दिएका छन्। अहिलेको सरकार मुख्य ठूला दलहरू समेतको गठबन्धनमा बनेकाले यो स्थिर सरकार भएको समेत उनले जनाएका छन्। स्थिर र बलियो सरकार भएकाले यसबाट नागरिकमा बढि अपेक्षा भएकाले ती अपेक्षा पूरा गर्ने ढंगबाट काम गर्न पर्नेमा उनले जोड दिए। संघीय सडक सुपरीवेक्षण तथा अनुगमन कार्यालय काठमाडौं अन्तर्गतका कार्यालयहरूको आयोजना सञ्चालन तथा व्यवस्थापन कार्यशालालाई बिहीबार काठमाडौंमा सम्बोधनका क्रममा उनले अवरुद्ध र रोकिएका योजनाहरूलाई समेत तीव्रता दिन निर्देशन दिए। सरकारको कार्यसम्पादनको प्रतिविम्ब सरकारी कार्यालय र कर्मचारीहरूको सेवा प्रवाहमा झल्कने भएकाले लक्ष्य पूरा हुने ढंगबाट कार्यसम्पादनको गति बढाउन समेत जोड दिए। नेपाल अहिले निर्माणको चरणमा रहेको उल्लेख गर्दै अन्तर्राष्ट्रिय अभ्यास र प्रविधिको प्रयोग गरेर समेत निर्माण कार्यलाई तीव्रता दिनु पर्ने उनको भनाइ छ। लामो समयसम्म योजनाहरू अवरुद्ध हुने, कतिपय अलपत्र हुने तथा बिचैमा रोकिने जस्ता कुराले नागरिकलाई निराश बनाउने भएकाले पूर्वाधार निर्माण क्षेत्रमा रहेका अवरोधहरूको पहिचान गरी समाधान तर्फ लाग्न समेत उनको आग्रह छ। नीतिगत तथा कानुनी समस्याले निर्माण क्षेत्रलाई अवरुद्ध पाएको भएमा नीतिगत सुधारका लागि मन्त्रालयले भूमिका निर्वाह गर्ने भएकाले सकारात्मक लक्ष्य र उद्देश्य राखेर निर्भयता पूर्वक कार्यक्षेत्रमा खटिन उनले निर्देशन दिए। मन्त्रालयका सचिव केशवकुमार शर्माले सबै कार्यालय तथा आयोजनाहरूले राखेका लक्ष्य पूरा गर्ने गरी कार्यसम्पादनको गति बढाउन निर्देशन दिए। यस्तै सडक विभागका महानिर्देशक रामहरी पोखरेलले निर्माणका क्षेत्रमा देखिने बेरुजू न्यूनीकरण गर्दै लक्ष्य हासिल गर्न निर्देशन दिए।"
"सामान्य अंकले घट्यो सेयर बजार, कारोबार रकम बढ्यो","काठमाडौं : साताको अन्तिम सेयर कारोबार दिन बिहीबार नेप्से परिसूचक सामान्य अंकले घटेर बन्द भएको छ। अघिल्लो कारोबार दिन बुधबार १८३ अंकले बढेको नेप्से आज ७३३ अंकले घटेर २५८८६२ विन्दुमा अडिएको हो। सेन्सेटिभ इण्डेक्स ०५४ प्रतिशतले घटेर ४३६६२ विन्दुमा पुगेको छ। नेप्से घटेपनि कारोबार रकम भने बुधबारको तुलनामा बढेको छ। आज २९६ स्क्रिप्सको १ करोड १७ लाख ४९ हजार ७०१ कित्ता सेयर अर्ब ९३ करोड ३७ लाख ११ हजार ६७४ रुपैयाँमा खरिदबिक्री भए। बुधबार ५ अर्ब ८२ करोड ४९ मूल्य बराबरक सेयर कारोबार भएको थियो। आज चार कम्पनीको सेयर सकारात्मक सर्किट लेभलमा कारोबार भयो। बोटलर्स नेपाल,विन नेपाल लघुवित्त वित्तीय संस्था,मन्दाकिनी हाइड्रोपावर र अपर हेवाखोला हाइड्रोपावरको सेयर १० प्रतिशतले बढेको हो। यसदिन पोखरा फाइनान्सको सेयर १० प्रतिशतले घट्यो। जानकी फाइनान्सको ९३९ प्रतिशतले घट्दा कालिञ्चोक हाइड्रोपावरको ९१५,रिलायन्स फाइनान्सको ७५७ र गुहेश्वरी मर्चेन्ट बैंक एण्ड फाइनान्सको सेयर ७५१ प्रतिशतले घटयो। २८ करोड बराबरको सेयर कारोबार गरी सिन्धु विकास बैंक शीर्षस्थानमा रह्यो। यसैगरी एनआरएन इन्फ्रास्टक्चर एणड डेभलपमेन्टले २१ करोडको सेयर कारोबार गर्दा सानिमा मिडल तमोर हाइड्रोपावरको १४ करोड,जानकी फाइनान्स र नेपाल फाइनान्सको १३१३ करोड मूल्य बराबरको सेयर कारोबार भयो। आज पाँच समूहको उपसूचक बढ्दा अन्यको घट्यो। ट्रेडिङ समूहको उपसूचक सर्वाधिक २०३ प्रतिशतले बढ्यो। कारोबारमा आएका ८८ स्टक्सको मूल्य बढ्दा १५२ वटाको घट्यो। ३ समूहको उपसूचक भने स्थिर रह्यो।"
नक्कली भुटानी शरणार्थी प्रकरण : सर्वोच्चले सोध्यो बेचन झालाई थुनामा राख्नुको कारण,"काठमाडौं : सर्वोच्च अदालतले नक्कली भुटानी शरणार्थी प्रकरणमा बेचन झालाई थुनामा राख्नुको कारण सोधेको छ। झाले दिएको बन्दीप्रत्यक्षीकरणको रिटमाथि सु्नुवाइ गर्दै न्यायाधीश नित्यानन्द पाण्डेको इजलासले उनलाई थुनामा राख्नुको कारण सोधेको हो। झा हाल कारागार कार्यालय जगन्नाथदेवलमा छन्। आफूलाई थुनामा पठाउने जिल्ला अदालत र उच्च अदालत पाटनको आदेशविरुद्ध झा बिहीबार सर्वोच्च पुगेका थिए। उनले गृह मन्त्रालय, महान्यायाधिवक्ताको कार्यालय ,उच्च अदालत पाटन ,काठमाडौं जिल्ला अदालत ,उच्च सरकारी वकीलको कार्यालय ,जिल्ला सरकारी वकीलको कार्यालय ,प्रहरी प्रधान कार्यालयह, केन्द्रीय अनुसन्धान व्यूरो र कारागार कार्यालय जगन्नाथदेवललाई प्रतिवादी बनाउँदै बन्दीप्रत्यक्षीकरणको रिट दायर गरेका हुन्। जिल्ला अदालत काठमाडौंले गत भदौ २ पुर्पक्षका लागि थुनामा पठाएपछि उनी उच्च अदालत पाटन पुगेका थिए। उच्चले पनि जिल्लाकै आदेश सदर गरिदिएपछि उनी सर्वोच्च पुगेका हुन्। नक्कली भुटानी शरणार्थी प्रकरणमा फरार अभियुक्त झा गत असार १४ गते पक्राउ परेका थिए। उनलाई नेपाल भारत सीमा क्षेत्रबाट प्रहरीले नियन्त्रणमा लिएको थियो। शरणार्थीको कोटामा अमेरिका पठाउन खोज्नेहरूबाट झाले दुई करोडको चेक बुझेको प्रहरीको अनुसन्धानबाट खुलेको छ। उनीविरुद्ध ठगी,लिखित कीर्ते, राज्यविरुद्धको अपराध र संगठित अपराधको कसूरमा मुद्दा दायर भएको छ।"
भूकम्पको संवेदनशीलतालाई बुझेर संरचना बनाउनुपर्छ : खानेपानी मन्त्री यादव,"काठमाडौं : खानेपानी मन्त्री प्रदीप यादवले विश्वका विभिन्न मुलुकसँगै नेपाल पनि भूकम्पको जोखिममा पर्ने भएकाले भूकम्पप्रतिको संवेदनशीलतालाई बुझेर सुरक्षित संरचना निर्माण गर्नुपर्ने बताएका छन्। राष्ट्रिय भूकम्प सुरक्षा दिवसको अवसरमा आयोजित कार्यक्रमलाई सम्बोधन गर्दै मन्त्री यादवले नेपाल विश्वको ११औं स्थानमा पर्ने भूकम्पीय जोखिमयुक्त क्षेत्र भएकाले असुरक्षित विकासले ठूलो क्षति पुर्याउनसक्ने उनको भनाइ छ। 'यस वर्षको सरकारी नारा समेत 'भूकम्पले सिकाएको पाठ, बलियो संरचना र सुदृढ पूर्वतयारीका साथ' रहेको छ। विगतका विपद् अनि भूकम्पहरूले पुर्याएका क्षतिलाई स्मरण गर्दै हाम्रा संरचनाहरुलाई भूकम्प प्रतिरोधी बनाउनुपर्छ,' उनले भने। मन्त्री यादवले भूकम्पजस्ता प्राकृतिक प्रकोपहरूरुबारे सचेत गराउँदै हामीले अपनाउनुपर्ने तयारी र व्यवस्थापनका पक्षलाई गम्भीरतापूर्वक आत्मसात गर्नुपर्ने बताए। उनले भने, 'गएको हप्ता, एक बिहानै, काठमाडौं उपत्यका हल्लियो, जब चीनमा ठूलो भूकम्प आयो हामी डरायौं, प्रकृतिको अपार शक्तिलाई सम्झँदै आगामी दिनमा प्राविधिकहरूको सल्लाहमा मात्रै संरचना निर्माण गर्नुपर्छ।'"
सोलुको भीरमा खसेका जर्मन नागरिकको उद्दार,काठमाडौं : सोलुखुम्बुको भीरमा खसेका जर्मन नागरिकको सकुशल उद्दार गरिएको छ। सोलुखुम्बु खुम्बु पासाङल्हामु गाउँपालिका२ टोकटोक र बैंकरबीचको जंगलको भीरमा खसेका ४१ वर्षीय   को उद्दार गरिएको जिल्ला प्रहरी कार्यालय सोलुखुम्बुले जानकारी दिएको छ। उनी सगरमाथा आधार शिविर भ्रमण गरी लुक्लातर्फ फर्कने क्रममा बाटो बिर्सिएर खच्चड हिँड्ने पुरानो बाटोमा जाँदा चिप्लिएर भीरमा खसेका थिए। प्रहरी चौकी नाचिपाङबाट गएको प्रहरी टोली र स्थानीयहरूको सहयोगमा उनको उद्दार गरिएको हो। उनको अवस्था सामान्य रहेको प्रहरीले जनाएको छ।
मुगुमा सुत्केरीलाई हेलिकोप्टरमार्फत उद्धार,मुगु : सर्जरी गरेर बच्चा निकाल्न पर्ने भएपछि मुगुमा सुत्केरीलाई हेलिकोप्टरमार्फत उद्धार गरिएको छ। बुधबार रातिबाट सुत्केरी व्यथा लागेपछि बिहीबार बिहान १० बजे जिल्ला अस्पतालमा सुत्केरी गराउन पुगेकी छायाँनाथ रारा नगरपालिका१३ लुमा गाँउकी २५ वर्षीया ठुमा खड्कालाई हेलिकोप्टरमार्फत उद्धार गरिएको हो। जिल्ला अस्पतालमा आईसियुको व्यवस्था नभएका कारण सुत्केरीलाई हेलिकोप्टरमार्फत उद्धार गरेर सुर्खेत प्रदेश अस्पतालमा लगिएको हो। जिल्ला अस्पताल मुगुका प्रमुख डाक्टर निर्मल नगरकोटीका अनुसार उद्धार गरिएकी महिलाको दुई वर्षअघि पनि सर्जरी गरेर बच्चा निकालिएको थियो। जिल्ला अस्पतालमा सुत्केरी र बच्चाको चेक जाँच गर्दा बच्चा पाठेघरमा उल्टो अवस्थामा रहेको र बच्चाले दिसा खाइसकेको हुन सक्ने भएकाले सर्जरी गरेर बच्चा निकाल्न पर्ने भएपछि रिफर गरिएको प्रमुख डाक्टर नगरकोटीले बताए। हिमपात भइरहेकै अवस्थामा हेलिकोप्टरमार्फत उद्धार गरेर अस्पतालमा पुर्याउन सकिएकोमा उनका श्रीमान ३० वर्षीय राजबहादुर खड्काले खुसी व्यक्त गरे।
"परराष्ट्र र अर्थविद्हरूको सुझाव बीआरआई ऋणमा होइन, अनुदानमा मात्रै लिनुपर्छ","वीरगन्ज : नेपालका परराष्ट्र तथा अर्थविद्हरूले चीनसँग ऋणभन्दा अनुदान सहयोग लिनुपर्ने बताएका छन्। वीरगन्जमा आयोजित नेपालको पूर्वाधार विकासमा चीनको भूमिका विषयक कार्यशाला गोष्ठीमा उनीहरूले वैदेशिक ऋणको भारी अब नेपालले थेग्ने अवस्था नरहेकाले चीन, भारतलगायत देशबाट प्राप्त हुने वैदेशिक सहयोगमा ऋणभन्दा पनि अनुदानलाई जोड दिनुपर्ने सुझाव दिए। पूर्व अर्थमन्त्री एवं पूर्व परराष्ट्रमन्त्री डा प्रकाशशरण महतले हालै नेपालले चीनसँग सम्झौता गरेको बेल्ट एन्ड रोड इनिसिएटिभ (बीआरआई) का सन्दर्भमा सुझाव दिँदै नेपालले उक्त परियोजना ऋण सहयोगमा नभई सहयोग अनुदान सहयोगमा लिनुपर्ने बताए। उनले भने, नेपालले वैदेशिक ऋणको भारी थेग्न नसक्ने अवस्थामा पुगिसकेको छ। बीआरआईमार्फत फेरि अर्को ऋण थप्नु देशका लागि घातक हुन्छ। त्यसका कारण बीआरआई अनुदान सहयोगमा लिनुपर्छ, न कि ऋण सहयोगमा। चीन सरकारबाट यसअघि ऋण सहयोगमा बनेका परियोजनाहरूको प्रतिफल राम्रो नदेखिएको जिकिर पनि उनले गरे। उनले भने, उदाहरणका लागि पोखरा अन्तर्राष्ट्रिय विमानस्थललाई नै हेरे पुग्छ। पोखरा अन्तर्राष्ट्रिय विमानस्थल सुरुमा ४ अर्बको परियोजना थियो, पछि बढाउँदै लगेर त्यो २४ अर्बमा पुग्यो। आज त्यसको हरिबिजोग छ। त्यसैले बीआरआई परियोजना ऋण सहयोगमा नभई अनुदान सहयोगमा लिनपर्ने अडान नेपाली कांग्रेसको रहेको प्रवक्ता समेत रहेका डा महतले बताए। पछिल्लो ७८ वर्षमा नेपालको वैदेशिक ऋणको ग्राफ निकै बढ्दो क्रममा रहेको अवस्थामा बीआरआई वा अन्य वैदेशिक सहायताका परियोजनामा अनुदान सहयोगलाई नेपाल सरकारले बढि प्राथमिकता दिनुपर्ने महतले तर्क दिए। कांग्रेसले बिआरआई सिद्धान्त त हुँदै हुँदैन भनेकै छैन। अहिलेका लागि विशिष्ट परिवेशमा लोन (ऋण) सहयोग लिनु उपयुक्त छैन। त्यसकारण त्यसलाई अनुदान सहयोगमै लिनुपर्छ भनेर कांग्रेसले भनिरहेको छ,' उनले भने। उनले नेपालको हितमा बढी भन्दा बढी प्रतिफल दिने पूर्वाधारका आयोजनाका लागि मात्रै वैदेशिक ऋण सहयोग ऋण लिनुपर्ने बताए। चीन नेपालका लागि भारतजस्तै अभिन्न मित्रराष्ट्र रहेको जनाउँदै उनले थपे, भारतजस्तै चीनसँग पनि हाम्रो महत्त्वपूर्ण सम्बन्ध छ। हामीले पनि नेपालको स्वार्थ र आवश्यकतालाई केन्द्रमा राखेर विदेश नीति बनाउनुपर्छ। विदेशी सहयोग लिनुपर्छ। विश्व अर्थतन्त्रमा चीन र भारत दुई ठूला शक्तिशाली राष्ट्रहरू रहेको भन्दै महतले भने, उनीहरूले भने अनुसारको गरिएन भने उनीहरू रिसाउँछन् कि? खुसी हुँदैनन् कि? भनेर हामी डराएर सम्बन्ध राख्यौं वा कुनै परियोजनामा 'डील' गर्यौं भने देश ठूलो दुर्घटनामा पर्न सक्छ। हरेक देशले आफ्नो स्वार्थलाई पहिलो प्राथमिकतामा राखेर आफ्नो परराष्ट्र नीति बनाउने गरेको भन्दै उनले चीनको सहयोगलाई पनि नेपालले आफ्नो हितलाई केन्द्रमा राखेर लिनुपर्ने तर्क गरे। अहिले अर्थतन्त्रमा मजबुत भएका देशहरूले दिँदै आएको वैदेशिक सहायता अनुदानमा भन्दा पनि ऋण सहयोगमा दिने प्रवृत्ति बढेको जनाउँदै डा महतले भने, पछिल्लो समय वैदेशिक सहयोगको स्वरूपमा बदलाव आइरहेको छ। अनुदानको ठाउँमा ऋणका रूपमा भइरहेको छ। यो चीनको मात्र होइन ग्लोबल्ली ट्रेन्ड नै यस्तै छ। बीआरआईका सन्दर्भमा अब नेपालले त्यसको दीर्घकालीन प्रतिफल बारे सोच विचार गरेर मात्र टुंगोमा पुग्नुपर्ने उनको भनाइ थियो। प्रतिनिधिसभाको अन्तर्राष्ट्रिय सम्बन्ध र पर्यटन समितिका सभापति तथा सांसद राजकिशोर यादवले पनि नेपालको हित चाहने हो भने बीआरआई परियोजना अनुदान सहयोगमै लिनुपर्ने बताए। उनले भने, ऋण सहयोगमा लिनै हुँदैन। किनकि वैदेशिक ऋणको भार यति धेरै भइसकेको छ कि फेरि अर्को ऋण सहयोगको परियोजना लिने अवस्थामा नेपाल छैन। त्यसकारण बीआरआई परियोजना अनुदान सहयोगमा नै नेपालले लिनुपर्छ। पछिल्लो समय चीनले नेपालको सरकारसँग भन्दा पनि नेपालका कुनै दल विशेषसँग डील गर्न थालेपछि नेपालमा चीनप्रति हेर्ने नेपालका दल र नागरिकको दृष्टिकोण फेरिएको उनले बताए। बिआरआईका सन्दर्भमा सत्तामै रहेका दुई ठूला दल कांग्रेस र एमालेको मत फरकफरक आउनु दुर्भाग्य भएको टिप्पणी उनले गरे। कुनै पनि देशसँग वैदेशिक सहायताका सन्दर्भमा छलफल वा संबाद गर्दा नेपालको स्वार्थलाई पहिलो प्राथमिकतामा राखेर निडर भएर नेपाली पक्ष प्रस्तुत हुनुपर्नेमा उनले जोड दिए। जनता समाजवादी पार्टीका नेतासमेत रहेका यादवले भने, चीन हाम्रो छिमेकी मुलुक हो। विश्वकै दोस्रो ठूलो अर्थतन्त्र भएको देश पनि हो। त्यसकारण चीनसँग डील गर्दा पहिले हाम्रो आवश्यकता के हो? अवस्था के छ? त्यसले दीर्घकालीन फाइदा के छ? त्यो विचार गरेर मात्रै अन्तिम निर्णयमा पुग्नुपर्छ। पछिल्लो समय नेपालमा चीनको भूमिका बढेर गएकोमा भारत सशंकित बनेको चर्चा चलेको भन्दै उनले भने, हामीले चीनसँग डिल गर्दा, दक्षिणको हाम्रो छिमेकी मुलुक भारतलाई हामी चीनको सहयोगले तपाईंको अहितमा कुनै काम हुन दिँदैनौ, कुनै समस्यामा पर्न दिँदैनौ भनेर भारतलाई पनि विश्वास दिलाउनु नै पर्छ। पूर्व परराष्ट्र सचिव एवं पूर्व राजदूत मधुरमण आचार्यले बिआरआईका सन्दर्भमा नेपालका दलहरू मत हुनुपर्नेमा जोड दिए। उनले भने, दलहरूले आन्तरिक रूपमै एक मत बनाएर बाहिर एक स्वर आयो भने चीनसँग डील गर्न सहज हुन्छ।"
मालिकामा चौथो राष्ट्रपति रनिङ शिल्ड प्रतियोगिता सुरु,"गुल्मी : गुल्मीको मालिका गाउँपालिकामा चौथो राष्ट्रपति रनिङ शिल्ड प्रतियोगिता सुरु भएको छ। बिहीबारदेखि देविस्थान माध्यमिक विद्यालय घमिरको खेल मैदानमा सुरु भएको प्रतियोगिताको उद्घाटन राष्ट्रिय सभा सदस्य विष्णुकुमारी सापकोटाले गरिन्। राष्ट्रिय सभा सदस्य सापकोटाले विद्यार्थीलाई पठनपाठनसँगै खेलका माध्यमबाट उनीहरुको प्रतिभा प्रस्फुटनका निम्ति स्थानीयले आयोजना गर्ने यस्ता कार्यक्रमले सहयोग पुर्याउने बताइन्। उनले विद्यार्थीहरूको खेल प्रतिको रुचि र चाहनालाई पालिकाले प्रोत्साहन गरेकोमा धन्यवाद दिइन्। उनले पछिल्लो समय खेलकुद क्षेत्र र खेलाडीको विकास भएको बताउँदै उनले यसलाई प्राथमिक नियम कानुन निर्माणमा जोड दिने बताइन्। गाउँपालिका अध्यक्ष देविराम अर्यालले दुर्गम स्थानमा भएपनि पालिकाले शैक्षिक गुणस्तरीय वृद्धि र खेलकुद प्रवर्द्धनका निम्ति निरन्तर लागि परेको बताए। उनले मालिकाको समृद्धिको विभिन्न आयाम मध्ये खेलकुद एक रहेको उल्लेख गर्दै विद्यालय विभिन्न क्लबका माध्यम बाट युवाहरूलाई खेलप्रति आकर्षित गर्ने कार्य गरेको बताए। ग्रामीण क्षेत्रमा खेल सञ्चालन गर्दा स्थानीय स्तरमा नयाँ खेल प्रतिभा पहिचानका लागि रनिङ शिल्ड एक माध्यम बनेको गाउँपालिका उपाध्यक्ष उपेन्द्र अर्यालले बताए। उपाध्यक्ष अर्यालले विद्यार्थीलाई अनुशासित मर्यादित र मेहनतका साथ खेल प्रदर्शन गर्न आग्रह गरे। मालिकामा समग्र खेल क्षेत्र र खेलाडीको विकासका लागि गाउँपालिकाले विभिन्न खेलकुद कार्यक्रमको आयोजना गर्दै आएको मालिका गाउँपालिका ७ का वडाध्यक्ष हिरा बहादुर कार्कीले बताए। उनले पछिल्लो समय ग्रामीण क्षेत्रका युवाको खेलमा रुची बढिरहेको समेत बताए। रनिङ शिल्ड लगायतका कार्यक्रमलाई वडादेखि पालिकाले निरन्तरता दिने वडाध्यक्ष कार्कीले उल्लेख गरे। प्रतियोगितामा देबिस्थान माध्यमिक विद्यालयका प्रधानाध्यापक खिम बहादुर बुढाथोकीले मालिका गाउँपालिका भित्रका १४ विद्यालय सहभागी रहेको बताए। तीन दिनसम्म चल्ने चौथो रनिङ शिल्ड प्रतियोगितामा छात्र छात्रा बीचमा विभिन्न खेल हुने गर्दछन्। जसमा कबड्डी, भलिबल,कराँते,तेक्वान्दो,सर्ट,लङ, रिले दौड, हाईजम्प, लङजम्म र त्रिपल जम्म लगायतका खेल हुने प्रधानाध्यापक बुढाथोकीले जानकारी दिए।"
बिमानस्थल ओर्लिने वित्तिकै बेहोस भएका चिनियाँ नागरिकको मृत्यु,"काठमाडौं : त्रिभुवन अन्तर्राष्ट्रिय विमानस्थल ओर्लिएलगत्तै बेहोस भएका चिनियाँ नागरिकको मृत्यु भएको छ। बंगलादेशको विमानबाट बिहीबार बिहान विमानस्थल ओर्लिने वित्तिकै उनी सिकिस्त भएका थिए। ३० वर्षीय चिनियाँ नागरिक बिन लिन स्याङ बेहोस भएपछि विमानस्थलमा रहेका आकस्मिक चिकित्सकहरूले स्वास्थ्य परीक्षण गरेका थिए। विमानस्थलमा प्रारम्भिक उपचारपछि थप उपचारका लागि उनलाई सिनामंगलस्थित काठमाडौं मेडिकल कलेज लगिएको थियो। तर,अस्पताल ल्याइ पुर्याउनुअघि नै उनको मृत्यु भएको अस्पताल स्रोतले जनाएको छ। उनको मृत्युको कारण भने खुलेको छैन। आगमन अनुमति लिनुअगाडि नै उनी गम्भीर बिरामी परेका थिए। विमानस्थल स्रोतका अनुसार घटनाबारे नेपालस्थित चिनियाँ दूतावासमा समेत खबर गरिएको छ। उनी आनहुई प्रान्तका हुन्। यो पनि पढ्नुहोस काठमाडौं विमानस्थलमा ओर्लिएलगत्तै चिनियाँ नागरिक बेहोस"
न्याय परिषद् सदस्यमा प्रस्तावित खड्काविरुद्ध उजुरी आह्वान,काठमाडौं : संसदीय सुनुवाइ समितिले न्याय परिषद् सदस्यमा प्रस्तावित दामोदर खड्काको संसदीय सुनुवाइ प्रक्रिया सुरू गरेको छ । बिहीबार सिंहदरबारमा बसेको समिति बैठकले खड्काको सुनुवाइका लागि सार्वजनिक उजुरी आह्वान गर्ने निर्णय गरेको छ । खड्काविरुद्ध कुनै सूचना वा उजुरी भएमा १० दिनभित्र समितिमा बुझाउन सार्वजनिक सूचना जारी गर्ने निर्णय गरेको समिति सभापति ईश्वरीदेवी न्यौपानले जानकारी दिइन्। पुष २७ गते बसेको नेपाल बार एसोसिएसनको कार्यसमितिको बैठकले वरिष्ठ अधिवक्ता खड्कालाई रिक्त न्याय परिषद्को सदस्यमा सिफारिस गर्ने निर्णय गरेको थियो । संसदीय सुनवाइबाट अनुमोदित भएपछि खड्का परिषद् सदस्य नियुक्त हुने प्रक्रिया रहेको छ । यसअघि सदस्य रहेका रामप्रसाद श्रेष्ठले पुस १५ गते अवकाश पाएपछि सदस्य पद रिक्त रहेको थियो ।
शिक्षा र स्वास्थ्य क्षेत्रलाई आधुनिक र उन्नत बनाउँछौं : प्रधानमन्त्री,"कास्की : प्रधानमन्त्री केपी शर्मा ओलीले शिक्षा र स्वास्थ्य क्षेत्रलाई अझ आधुनिक र उन्नत बनाउन सरकार प्रयासरत रहेको बताएका छन्। पोखरा स्वास्थ्य विज्ञान प्रतिष्ठानको प्रथम दीक्षान्त समारोहलाई सम्बोधन गर्दै कुलपति ओलीले मुलुकमा अनेक क्षेत्रमा परिवर्तन र प्रगति हासिल हुँदै गएकाले ऋषिमुनीहरूले भन्दै आएको सर्वे भवन्तु सुखिनः को आधुनिकरूरुप समृद्ध नेपाल, सुखी नेपालीको गन्तव्यलाई ध्यानमा राखेर आफूहरू काम गरिरहेको बताए। उनले 'व्यवस्था परिवर्तन भयो, अवस्था परिवर्तन भएन' भन्नेहरूलाई प्रतिष्ठानको स्थापना र पोखरामै रहेर जनशक्ति उत्पादन हुनु एक दृष्टान्त भएकाले पोखरामा १४ जना बिरामीको मिर्गौला प्रत्यारोपण हुनु विशेष उपलब्धिको विषय भएको बताए। प्रधानमन्त्री ओलीले विश्वको यस भूभाग ज्ञान र खोजको भूमि भएकाले आधुनिक चिकित्सा सुरु हुनु अगावै वेदविज्ञान र प्राचीन चिकित्सा आरम्भ भएको गौरवशाली इतिहास रहेको स्मरण गराए। 'हामी उठ्न नसक्ने कुनै कारण छैन। हामी सूचना प्रविधि र आर्टिफिसियल इन्टेलिजेन्सको सदुपयोग गर्दै विकासमा अगाडि बढ्नेछौं। चीनले त्यत्रो जनसङ्ख्यालाई छोटो समयमा गरिबीको रेखामुनीबाट माथि उठायो। हामीले पनि हाम्रो देश आफैं बनाउन लाग्नुपर्छ। लागेपछि नेपाल बन्छ,' उनले भने। दीक्षित विद्यार्थीहरूलाई दृष्टान्तयोग्य, इमानदार, आदर्शवान र समाजका लागि उपयोगी हुन सक्नुहोस् भन्ने शुभकामना दिँदै प्रधानमन्त्री ओलीले विद्यार्थी र अभिभावकको आर्थिक लगानी, स्नेह र समयको लगानीको प्रतिफल प्राप्त भएको बताए। कार्यक्रममा कुलपति ओलीबाट विसं २०८० र २०८० मा प्रतिष्ठानबाट एमडी र एमएसमा उत्तीर्ण ३८ विद्यार्थीलाई दीक्षित भएका छन्। त्यस्तै कुलपति ओलीले उत्कृष्ट विद्यार्थीहरू अरविनदकुमार शाह (अर्थोपेडिक्स) र आषिश सापकोटा (जनरल सर्जरी)लाई उपकुलपति पदक वितरण गरे। प्रधानमन्त्री ओलीले प्रतिष्ठानको आकस्मिक तथा प्राज्ञिक भवनको उद्घाटन पनि गरेका थिए।"
शल्यक्रिया गरेर सैफ अली खानको मेरुदण्डमा अड्किएको चक्कुको टुक्रा निकालियो,"मुम्बई : बलिउड अभिनेता सैफ अली खानमाथि उनकै घरभित्र चक्कु प्रहार भएको छ। घटना बुधबार राति करिब २:३० बजे मुम्बईको खारमा रहेको सैफको अपार्टमेन्टमा भएको जनाइएको छ। अभिनेता सैफमाथि घाँटी, ढाड, हात र टाउकोसहित छ ठाउँमा छुरा प्रहार गरिएको थियो। घटनापछि सैफलाई बिहान ३ बजे लीलावती अस्पताल लगिएको थियो। लीलावती अस्पतालका सीओओ (प्रमुख सञ्चालन अधिकृत) डा नीरज उत्तमानीले सैफलाई ६ ठाउँमा छुरा प्रहार गरिएको बताए। उनको मेरुदण्डमा चक्कुको टुक्रा अड्किएको र तरल पदार्थ पनि चुहिन थालेको उनले जनाएका छन्। शल्यक्रिया गरेर चक्कु निकालिएको छ। उनको देब्रे हातमा दुईवटा गहिरो घाउ र घाँटीमा पनि गहिरो चोट लागेको छ । उपचारपछि हाल उनको अवस्था खतरामुक्त रहेको बताइएको छ। मुम्बई प्रहरीका डीसीपी गेडाम दीक्षितले एक आक्रमणकारीको पहिचान भइसकेको बताएका सञ्चारमाध्यममा उल्लेख छ। प्रहरीले सैफको घरबाट तीन जनालाई सोधपुछको लागि लगेको छ। प्रारम्भिक अनुसन्धान अनुसार घर भित्र उपस्थित कसैले आक्रमणकारीलाई प्रवेश दिएको थियो। घरमा कोही पनि जबरजस्ती पसेका छैनन्। सीसीटीभीमा पनि कोही घरभित्र पसेको देखिँदैन। मुम्बई प्रहरी र अपराध शाखाद्वारा अनुसन्धानका लागि १५ टोली गठन बान्द्रा प्रहरी चौकीले आक्रमणकारीहरूको खोजी गर्न ७ वटा टोली गठन गरेको छ। अपराध महाशाखाले पनि मुद्दाको अनुसन्धान गर्न ८ वटा टोली गठन गरेको छ। अनुसन्धानका लागि क्राइम ब्रान्च पनि सैफको घर पुगेको छ। यसको अर्थ मुम्बई प्रहरीका कुल १५ टोली यस मुद्दासँग सम्बन्धित अनुसन्धानमा संलग्न छन्। सैफको टोलीको आधिकारिक बयानका आधारमा सैफ अली खानको घरमा चोरीको प्रयास भएको बताइएको छ। आक्रमणमा सैफको घरमा काम गर्ने कामदार आरियामा फिलिप उर्फ लिमा पनि घाइते भएकी छिन्।"
नेशनल लाइफले ल्यायो बाल अमृत४ सावधिक बीमालेख,"नेशनल लाइफ इन्स्योरेन्स कम्पनी लि ले आफ्ना वरिष्ठ अभिकर्ताहरूको राय सुझाव र मागलाई मध्यनजर गर्दै कम्पनीको बहुचर्चित बाल अमृत बीमालेख अन्तर्गत बाल अमृत ४ सावधिक बीमालेख प्रस्तुत गरेको छ । जुम मिटिङमार्फत जोडिएका कम्पनीका सबै प्रदेश तथा शाखा प्रमुख, मार्केटिङ कर्मचारीहरू, वरिष्ठ अभिकर्ताहरूका साथै केन्द्रीय कार्यालयका विभागीय प्रमुखहरू सम्मिलित एक समारोहका बीच प्रमुख कार्यकारी अधिकृतज्यूले यस बीमालेखको समुद्घाटन गर्दै विगतमा पनि अभिकर्ता तथा बीमित वर्गहरूले अत्यन्तै रुचाएको बाल अमृत बीमालेखलाई अझ बढि परिष्कृत गरी बाल अमृत सावधिक बीमालेख ४ योजना प्रस्तुत गर्न पाउँदा अत्यन्तै खुशी लागेको र बाल बच्चाको सुमधुर भविष्यसंग सम्वन्धित यो योजना कम्पनीकै एक अव्वल योजना रहेको बताए। यस बीमालेख योजनाका विशेषताहरूका सम्बन्धमा बजार विभाग प्रमुख विवेक शर्माज्युले प्रष्ट्याउँदै यस बीमालेखमा बीमितको प्रवेश उमेर न्यूनतम १ महिना (३०) दिन र अधिकतम १५ वर्ष, प्रस्तावकको उमेर न्यूनतम २० वर्ष र अधिकतम ५० वर्षसम्म रहने प्रावधान रहेको छ । यस बीमा लेखमा प्रस्तावकको रुपमा बुवा, आमा वा कानुनी संरक्षक हुनुपर्नेछ । बीमांक रकम न्यूनतम १ लाख र अधिकतम आयश्रोतको आधारमा ५० लाख सम्म लिन सकिने यस बीमालेखले प्रस्तावकको पनि जोखिम रक्षावरण गरेको हुन्छ र बीमाशुल्क मासिक, त्रैमासिक अर्धबार्षिक र बार्षिकरुपमा बुझाउन सकिने व्यवस्था गरेको छ । यसैगरी यस बीमालेख योजनामा अधिकतम बीमा समाप्ती उमेर ७० बर्ष रहेको छ साथै चुक्ता मूल्य, ऋण, समर्पण मूल्य र आयकर छुट लगाएतका अन्य सुविधहरु पनि यस बीमालेखमा रहेको बताए। यस बीमा लेखलाई प्रवर्द्धन गर्ने उद्देश्यले बीमित तथा अभिकर्ताहरुका लागि बीमा लेख आरम्भ सप्ताह प्रोत्साहन योजना पनि लागू गरिएको बताए। साथै उहाँले सम्पूर्ण अभिकर्ता, बीमित र कम्पनीका शुभेच्छुकहरुले कम्पनीको मोवाइल एप्स, वेब साइट र नेपालभर रहेको जुन सुकै शाखा कार्यालयहरूमा गएर पनि यस सम्बन्धी विस्तृत जानकारी लिन सकिने व्यवस्था गरिएको बताए।"
लागू औषध कारोबार गर्ने दुई महिला धरानबाट पक्राउ,धरान : प्रतिबन्धित लागू औषध कारोबारमा संलग्न दुईजना महिलालाई प्रहरीले सुनसरीको धरान उपमहानगरपालिकाबाट पक्राउ गरी सार्वजनिक गरेको छ । धरान उपमहानगरपालिका१० पुतलीलाइन स्थित कृष्ण नेवारको घरमा डेरा गरी बस्ने दुईजना महिलालाई लागू औषधसहित पक्राउ गरिएको जिल्ला प्रहरी कार्यालय सुनसरीका प्रवक्ता डीएसपी रामप्रसाद तिमल्सिनाले जानकारी दिएका छन् । नेवारको घरमा लागू औषध कारोबार भइरहेको गोप्य सूचनाको आधारमा छापा मारिएको थियो। लागू औषध कारोबारमा संलग्न २७ वर्षीया मनिका बिक र ३८ वर्षीया रेनुका लिम्बुलाई पक्राउ गरिएको डिएसपी तिमल्सिनाले बताए । उनले बिकले कोठाको लोबेड माथि सुडकेशमा लुकाइराखेको प्रतिबन्धित लागू औषध ट्रामाडोल २ हजार ५ सय क्याप्सुल बरामद गरिएको जानकारी दिएका छन् । पक्राउ परेका दुबै जनालाई जिल्ला अदालत सुनसरीबाट म्याद थप गरी इलाका प्रहरी कार्यालय धरानको हिरासतमा राखेर घटनाको थप अनुसन्धान थालिएको प्रहरी निरीक्षक कोमल ठाकुरले बताएका छन् । सुनसरी प्रहरीले प्रतिबन्ध लागू औषध नियन्त्रणमा तदारुकताका साथ काम गर्दै आएको छ । प्रहरिको सकृयताका कारण गाजा लगायतका प्रतिबन्ध औषधि बिक्री गर्ने समूहलाई पक्राउ गर्न प्रहरीको विशेष टोली परिचालन गरिएको सुनसरीका प्रहरी प्रमुख एसपी सुमन तिम्सिनाले बताए।
कजारिया रमेश टायल्स लिमिटेडद्वारा पार्टनर्स मिट आयोजना,"काठमाडौं : कजारिया रमेश टायल्स लिमिटेडले काठमाडौं म्यारियट होटलमा आफ्नो डिलर्स मीट आयोजना गरेर महत्त्वपूर्ण उपलब्धि हासिल गरेको छ। यस विशेष कार्यक्रममा नेपालभरिबाट १०० भन्दा बढी डिलरहरूको सहभागिता रहेको थियो। कार्यक्रममा कजारिया सिरेमिक्स लिमिटेड इंडियाका संयुक्त प्रबन्ध निर्देशक श्री चेतन कजारिया र श्री ऋषि कजारियाले उपस्थित भएर सम्बोधन गरी कार्यक्रममा डिलरहरूसँग सक्रिय रूपमा संवाद गरेका थिए। साथै डिलरहरूसँगको सम्बन्धलाई अझ मजबुत बनाउन भविष्यमा पनि यस्ता कार्यक्रमहरू आयोजना गर्ने योजना व्यक्त गरेका छन्। कार्यक्रमको प्रमुख आकर्षण कजारिया रमेश टायल्स लिमिटेडको नयाँ अन्तर्राष्ट्रिय गुणस्तरको ३०६० सिएम सिरेमिक वाल टायलको भव्य सार्वजनिक प्रदर्शन थियो। आधुनिक प्रविधिले बनेको यस टायलले उत्कृष्ट डिजाइन र मजबुतिको उदाहरण प्रस्तुत गरेको छ। नेपालमा पहिलो पटक यसलाई प्रस्तुत गर्दै, कजारिया रमेश टायल्स लिमिटेडले बजारमा ५० भन्दा बढी विशेष र स्टाइलिश डिजाइनहरू ल्याउँदै छ। कजारिया रमेश टायल्स लिमिटेडले डिलरहरूका लागि अर्डर बुकिङ्ग योजना सुरू गरेको छ, जसमा अर्डर गर्ने डिलरहरूलाई सुन र चाँदीका पुरस्कार दिइनेछ। कजारिया रमेश टायल्स लिमिटेडले आफ्नो विदेश यात्रा योजनाका विजेता पनि घोषणा गरेको छ, जसमा उत्कृष्ट प्रदर्शन र योगदान देखाएका २५ जना डिलरलाई जापानको, १३ जना डिलरलाई थाइल्याण्डको र ६ जना डिलरलाई सिंगापुरको लागि टिकट वितरण गरिएको छ । यस कार्यक्रमले कजारिया रमेश टायल्स लिमिटेडका लागि डिलर नेटवर्कलाई अझ मजबुत बनाउन र नेपालमा गुणस्तरीय उत्पादन ल्याउने प्रतिबद्धतालाई बलियो बनाउने नयाँ अध्यायको सुरुवात गरेको छ। कजारिया रमेश टायल्स लिमिटेड, रमेश कर्प र कजारिया सिरेमिक्सको संयुक्त उपक्रमले, नवलपरासीमा नेपालको सबैभन्दा ठूलो टायल फ्याक्ट्री निर्माण गर्दैछ जसमा रु४०० करोडको लगानी गरिएको छ। यो फ्याक्ट्रीमा स्थानीय सामग्रीहरुको प्रयोग गरी वार्षिक ८० लाख वर्ग मिटर टायल उत्पादन गरिनेछ । यसले नेपाललाई टायल्समा आत्मनिर्भर बनाउने, अर्थतन्त्रलाई विकास गर्ने, हजारौं रोजगारको अवसर सिर्जना गर्ने र विश्वस्तरीय टायल्स उपलब्ध गराउने लक्ष्य राखेको छ।"
मधेस मुद्दा र बलिदानी दिवस,"पहिलो मधेस आन्दोलन भएको १८ वर्ष पूरा भएको छ। पहिलो मधेस आन्दोलनको क्रममा २०६३ माघ ५ मा सिरहाको लहानमा गोली लागेर स्थानीय विद्यार्थी रमेश महतोको मृत्यु भएपछि आन्दोलन मधेसका विभिन्न जिल्लामा फैलिएको थियो। मधेसी जनताले पहिलोपटक राज्यसत्तासँग विद्रोह गरेका थिए। मधेस आन्दोलनलाई मधेस जनविद्रोह, मधेस जनआन्दोलन भन्न सकिन्छ। धेरै मधेसी जनताले भन्ने पनि गरेका छन्। रमेश महतोले शहादत प्राप्त गरेका दिन पहिलो बलिदानीको सम्झनामा माघ ५ गतेलाई मधेसमा बलिदानी दिवसका रूपमा मनाइन्छ। प्रदेश सरकार गठन हुनुअघि मधेस केन्द्रित दलहरूले आआफ्नो तरिकाले बलिदाननी दिवस मनाउँदै आएका थिए। प्रदेश सरकारले माघ ५ मा विशेष कार्यक्रमको आयोजना गरी २०७५ सालदेखि औपचारिक रूपमा मधेस बलिदानी दिवस मनाउन थालेको हो। २०६३ सालमा भएको मधेस जनविद्रोहको सम्झनामा मधेस प्रदेश सरकारले बलिदानी दिवस मनाउँदै आएको छ। मधेस जनविद्रोहले मधेसी जनताको पहिचान, मुद्दा र वर्षौंदेखिको मधेसी जनताको चाहना संघीयतालाई मुलुकमा स्थापित गर्यो। अधिकार प्राप्तिका लागि मधेसमा पटकपटक गरी तिन पटक आन्दोलन भयो। तीनवटै मधेस आन्दोलनमा गरी एक सयभन्दा बढी मधेसी सपूतले शहादत प्राप्त गरे। मधेस आन्दोलनकै सम्मानमा प्रदेशको नामकरण मधेस प्रदेश गरिएको छ। मधेस आन्दोलनबाट मधेसले व्यहोरेको क्षतिको तुलनामा न्यूनमात्र उपलब्धि प्राप्त गर्यो। मुलुकमा संघीयता, पहिचान, धर्मनिरपेक्षता, समावेशी, समानुपातिकका मुद्दा स्थापित हुनुमा मधेस आन्दोलनको मुख्य भूमिका रहेको छ। यी उपलब्धिहरू मधेस आन्दोलनका महŒवपूर्ण उपलब्धिका रूपमा आज पनि रहेका छन्। तर, अहिले पनि मधेसी जनताको जनजीविकाको सबाल उही र उस्तै छ। मधेस केन्द्रित दलहरूले आन्दोलनको उपलब्धिलाई व्यवस्थापन गर्नै सकेनन्। पहिचानको आधारमा मधेसी जनताले अझै अधिकार पाउन सकेका छैनन्। मधेसका मुद्दा बोकेर नेपाली राजनीतिमा रातारात चम्किएका नेताहरू सत्ता, भत्ता र सेवासुविधामा रमाउँदा मधेस मुद्दा साघुरिँदै गएको छ भने मधेस आन्दोलन कमजोर हुँदै गएको छ। मधेस आन्दोलन जति पुरानो हुँदै गएको छ, आन्दोलनको विरासत पनि त्यति नै कमजोर हुँदै गएको छ। मधेस केन्द्रित दलहरूको सत्तास्वार्थले मधेस आन्दोलन बदनामसमेत हुँदै गएको छ। २००८ सालमै कुलानन्द झा, रामजनम तिवारी, श्यामलाल मिश्रलगायतका नेताहरूको अगुवाइमा तराई कांग्रेसको स्थापना भएको थियो। २०१५ सालको निर्वाचनमा सहभागी पनि भयो। तर तराई कांग्रेसका सबै नेता उम्मेदवारको जमानत जफत भएको थियो। २०१७ सालमा राजा महेन्द्रले कु गरेपछि पञ्चायत फर्किंदा सो पार्टीका शीर्ष दुई नेता विभाजित भएका थिए। महामन्त्री रामजनम तिवारी कांग्रेसतिर लागेका थिए भने वेदानन्द झा पञ्चायततिर। त्यसपछि रघुनाथ ठाकुरलगायतका केही नेताले मधेस र मधेसीको अधिकारको वकालत गर्न सुरु गरेका थिए। २०४३४४ तिर गजेन्द्रनारायण सिंहले सद्भावना परिषद् गठन गरी २०४७ सालमा पार्टीकै रूप दिएपछि संस्थागत रूपमा मधेस र मधेसी अधिकारको कुरा अघि बढेको थियो। नेता सिंहले शान्तिपूर्ण रूपमा विभिन्न क्षेत्रमा मधेस र मधेसीको अधिकारको कुरा उठाउँदै सुरु गरेको राजनीतिलाई फोरम नेपाल राजनीतिक दलको रूपमा सतहमा आएपछि बल पुग्यो। उपेन्द्र यादवले मधेसका अनेकौ समस्याहरूलाई पहिलो पटक उठाए। जुन समस्यामा पहिले अरू कसैको नजर पुगेको थिएन। मधेसी जनता आफ्ना राजनीतिक अधिकार प्राप्त गर्न राजनीतिक बहस र आन्दोलनलाई व्यापक रूपमा अगाडि बढाए। २०६२६३ को जनआन्दोलनपछि २०६३ माघ १ गते अन्तरिम संविधान जारी भयो। अन्तरिम संविधानमा मधेसलाई उपेक्षा गरिएको, संघीयता नराखिएको भन्दै तत्कालीन मधेसी जनअधिकार फोरम नेपालले विरोध गर्यो। संघीयता, जनसंख्याको आधारमा समानुपातिक सहभागितालगायतका माग राखे। तत्कालीन मधेसी जनअधिकार फोरम नेपाल (एउटा गैरसरकारी संस्था) ले उपेन्द्र यादवको नेतृत्वमा माघ २ मा राजधानीस्थित माइतीघर मण्डलामा अन्तरिम संविधानको प्रति जलायो। त्यसपछि संविधान जलाउने कार्यमा संलग्नहरूमाथि प्रहरीले धरपकड गर्यो। उनीहरूमाथि सरकारले सार्वजनिक अपराध मुद्दा दायर गर्ने तयारी गर्यो। आफ्ना नेताहरूमाथि प्रहरीले दमन गरेको भन्दै फोरमका कार्यकर्ताहरूले माघ ३ देखि तराईमधेस बन्दको घोषणा गरे। लहानमा रमेश महतोको मृत्युपछि बन्दले जनविद्रोह को रूप लियो। यसरी पहिलो मधेस जनविद्रोहको सुरुवात भयो। २००७ सालको क्रान्तिको केन्द्र मधेस थियो। त्यसैले पनि मधेसी समुदायको सहभागिता अत्याधिक थियो। आन्दोलनमा मधेसको भूमि धेरै प्रयोग भएको थियो। राज्यमा सहभागिताका लागि नै मधेसी समुदाय आन्दोलनमा सहभागी भएका थिए। मधेसी समुदायलाई अब फेरिएको राज्यमा हामी पनि हुन्छौं, हाम्रो भाषा पनि हुन्छ, हाम्रो भेषभूषा हुन्छ, हाम्रो सहभागिता हुन्छ भन्ने थियो। तर, त्यसको लगत्तै २०१५ सालको आमनिर्वाचनमा उम्मेदवार छनोटमै मधेसी समुदायलाई पाखा लगाइएको थियो। राजनीतिक प्रतिनिधित्व बढ्ने, राज्यका निकायमा पहुँच बढ्ने, पहिचान र अधिकार दुवै प्राप्त हुने आदि अपेक्षा मधेसी समुदायले गरेका थिए। तर मधेसी समुदायको अपेक्षाको सम्बोधन भएन। मधेसी समुदायमाथि हुने गरेको सामाजिक विभेद र विभिन्न खाले भेदाभावको अन्त्य हुन सकेन। प्रजातन्त्रिक आन्दोलनलाई मात्रै होइन, वामपन्थी आन्दोलनलाई पनि मधेसी समुदायले सघाएका थिए। तर मधेसको कुरा उठाउने या मधेसीको समानताको कुरा गर्नेहरूलाई कांग्रेस र वाम दुवैले पाखा लगाउने काम गर्यो। अनि मात्र आमनेपालीहरूका समस्याभन्दा आफ्ना समस्या भिन्न रहेको महसुस मधेसी समुदायले गर्यो। उत्पीडन, विभेद, स्वतन्त्रता, पहिचान र आफ्नो शासन आफ्नै प्रशासनको मुद्दा बोकी मधेस वर्षौंदेखि आन्दोलनमा छ। मुलुकले प्रजातन्त्रिक र लोकतान्त्रिक गणतन्त्र दुवै शासन प्रणाली प्राप्त गर्नुमा मधेस र मधेसी समुदायको महŒवपूर्ण भूमिका रहेको छ। उत्पीडन र विभेदको मुद्दा बोकेर विभिन्न पार्टीको उदय नभएको होइन। यही नारा बोकेको भरमा ती पार्टीका नेताहरूले सत्ता, भत्ता र सेवासुविधा प्राप्त गरे। तर, मधेस र मधेसी समुदायले पहिचान र आंशिक अधिकार मात्र प्राप्त गरेको छ। मधेसी समुदाय र सिंगो मधेस हालसम्म राजनीतिक ठगीकै सिकार हुँदै आएको छ। मधेसका मुद्दाहरू अहिले पनि जीवित नै रहेका छन्। मधेस अहिले पनि आन्दोलनमै छ भनेर सबैले बुझ्न जरुरी छ। अन्तरिम संविधान जलाउनेदेखि लहान र सप्तरीको मलेठसम्मका आन्दोलनको एउटै माग थियो समग्र मधेस एक प्रदेश। तर, हालसम्म यसले पूर्णता पाउन सकेको छैन। सप्तरीदेखि पर्सासम्मका ८ जिल्लालाई मात्र मधेस प्रदेश बनाइएको छ। २०७२ असोज ३ मा संविधानसभाबाट संविधान घोषणा हुँदा मधेस केन्द्रित दलहरूको सहमति थिएन। मधेस आन्दोलनमै थियो। मधेस केन्द्रित दलहरूले संविधान पुनर्लेखनको मागसहित आन्दोलन गरे। झन्डै ६ महिनासम्मको नाकाबन्दीले मधेसको जनजीवन ठप्प जस्तै थियो भने मधेसी समुदायको दैनिकी कष्टकर बनेको थियो। त्यसपछिका सरकारहरूमा मधेस केन्द्रित दलहरूको सहभागिता पनि रह्यो। तर, संविधान पुनर्लेखन त के संशोधन समेत हुन सकेको छैन। न त मधेस प्रदेश सरकारले मधेस आन्दोलनको क्षतिलाई पूर्ति गर्ने गरी कुनै काम गर्न सकेको छ। बरु मधेस प्रदेशमा बेथिति झन् मौलाएको छ। मधेस केन्द्रित दलहरूको निर्माण, विभाजन, विघटन र एकताको लामो फेहरिस्त छ। मधेस आन्दोलनले धेरै नेता जन्माए र प्राय: अध्यक्ष नै बने। सत्तामा जानकै लागि मधेस केन्द्रित दललाई टुक्राटुक्रामा विभाजित गरे नेताहरूले। त्यसमध्येका कतिपय नेताको राजनीति डामाडोल भयो भने कतिपय नेता विलीन भए। कतिपय नेता अहिले पनि आफ्नो राजनीतिक भविष्य अजमाइरहेका छन्। फेरि मधेसी मोर्चा र मधेस केन्द्रित दलहरूको एकताको चर्चा चलेको सुनिन्छ।"
भेरी करिडोरका लागि ४ अर्ब २० करोड स्रोत सुनिश्चित,"डोल्पा : रणनैतिक महत्त्वको भेरी करिडोर स्तरोन्नतिका लागि ४ अर्ब २० करोड रुपैयाँ स्रोत सुनिश्चित भएको छ । करिडोरअन्तर्गतको तल्नुबगरदेखि दुनैसम्मको सडकखण्ड स्तरोन्नतिका लागि चालु आर्थिक वर्षका लागि संघीय सरकार मातहतको अर्थ मन्त्रालयबाट ४ अर्ब २० करोड रुपैयाँ स्रोत सुनिश्चित भएको हो । उक्त बजेटबाट सडकलाई दुई लेनको बनाउन डबल कटिङ, कालोपत्रेलगायतको काम गरिने बताइएको छ । डोल्पाका लागि संघीय सांसद धनबहादुर बुढाले लामो प्रयासबाट भेरी करिडोरमा बजेट व्यवस्थापन गर्न सफल भएको बताए । यसका लागि डोल्पाका सांसद, राजनीतिक दल, बुद्धिजीवी, सञ्चारकर्मीलगायतको सहयोग रहेको बताए । सांसद बुढाले बजेट व्यवस्थापनका लागि नेपाल सरकारलाई विशेष धन्यवाद दिएका छन् । यस करिडोरका बीचमा पर्ने पुलहरू निर्माणका लागि बजेट जुटाउन भौतिक पूर्वाधार मन्त्रालय तथा सम्बन्धित मन्त्री सकारात्मक रहेकाले छिट्टै टुंगिने उनको भनाइ छ । यो करिडोर रणनैतिक रूपमा नेपाल भारत सीमा क्षेत्रमा पर्ने बाँके जिल्लाको जमुनाहबाट सुरु भई सुर्खेत, सल्यान, जाजरकोट, रुकुमपश्चिम, डोल्पाको दुनै, धो तिन्जे हुँदै चीनको स्वशासित क्षेत्र तिब्बतको सिमानामा पुगेर टुंगिन्छ । भेरी करिडोर कार्यालयको जाजरकोटका अनुसार छिन्चु मोरिम्लासम्मको सडकको कुल लम्बाइ ३ सय १७ किलोमिटर छ । जसमध्ये छिन्चुदेखि जाजरकोटसम्म १ सय ७ किलोमिटर सडक कालोपत्रे छ । जाजरकोटको खलंगा बजारदेखि रिम्न हुँदै रुकुमपश्चिमको चिसापानीसम्मको सडकखण्ड पनि कालोपत्र भइसकेको छ । खलंगा बजारदेखि रिम्नासम्म १६ किलोमिटर सडक यसअघि नै कालोपत्रे भएको हो । रिम्नादेखि चिसापानीसम्मको सडकमा केही महिना अघिमात्र कालोपत्रेको काम सकिएको हो । चिसापानीदेखि तल्नुबगरसम्मको ३० किलोमिटर सडक कालोपत्रेको चरणमा छ । भेरी करिडोर कार्यालय जाजरकोटको ९७ करोड बजेटमा रिम्नातल्नुबगरसम्मको ४० किलोमिटर सडकको कालोपत्रेको काम भइरहेको भेरी करिडोर कार्यालयका प्रमुख सुनील रञ्जिकारले बताए । साढे दुई वर्षअघि खुलेको ठेक्कामा निर्माणको जिम्मा श्रेष्ठ कन्स्ट्रक्सन कम्पनी हेटौंडाले पाएको र अब चालु आर्थिक वर्षभित्रै तल्नुबगरसम्म कालोपत्रेको काम सम्पन्न गर्ने गरी काम भइरहेको रञ्जितकारको भनाइ छ । भेरी करिडोरअन्तर्गत पर्ने ल्यासीक्यापसिसौलको ३५ किमि ट्र्याक खुलाउन अझै बाँकी रहेको छ । दुनैल्यासीक्यापसिसौलधोतिन्जे हुँदै मोरिम्ला नाका जोड्ने उक्त सडकखण्डको ल्यासीक्यापसिसौलसम्मको ट्र्याक खुलाउनै बाँकी रहेको हो । ट्र्याक खुलाउने जिम्मा नेपाली सेनालाई दिने भनिएता पनि मन्त्रिपरिषद्को निर्णय नहुँदा अन्योलमा परेको छ ।"
चितवन महोत्सवमा स्काईवेलको १ करोडको गाडी बिक्री,"काठमाडौं : नेपालमा उपलब्ध सर्वाधिक रेन्ज ६२० किमी दिने स्काईवेल ईटि ५,जि मोटर्सबाट चितवन महोत्सवमा बुकिङ्ग गरी डेलिभरी भएको छ। चितवन महोत्सव २०८१ मा जि मोटर्स प्रालि स्काईवेलका विधुतीय सवारीको आधिकारिक वितरकले व्यापार मेलाबाट स्काईवेलको १ करोड मूल्य पर्ने गाडी बिक्री भएको हो। उक्त बुकिङ्गलाई जि मोटर्सका बिजनेस हेड युग प्रसाद रिमालले स्काईवेलको प्रीमियम ईभी डेलिभरी गरेको कम्पनीका कार्यकारी निर्देशक पारश मणी गेलालले जानकारी दिए। सबैभन्दा बढी रेन्ज दिने र धेरै सुविधा सम्पन्न भएकाले ग्राहको रोजाइमा इभी परेको कम्पनीको दावी छ। युरोपियन बजारमा अब्बल बिक्री रहेको गुणस्तरयुक्त भएकाले ग्राहको रोजाइमा परेको जि मोटर्सका प्रबन्ध निर्देशक कैलाश बाबु गेलालले बताए। उनले आगामी दिनमा चितवन क्षेत्रको बजारलाई मुख्य बजारको रुपमा लिएर चाँडै सेल्स,शोरुम्,सर्भिस र पर्ट्स ग्राहकलाई सहज रुपमा उपलब्ध गराउने प्रतिवद्धता व्यक्त गरे। साथै बिक्री गरेका १५० किलोवाट पावर र उच्च ग्राउन्ड क्लियरेन्स भएको यस प्रीमियम ईभीले नेपाली बजार एवं ग्राहकमा सकारात्मक प्रभाव प्रदान गर्नेमा विश्वस्त रहेको उनको भनाइ छ। हाल नेपालमा १४० वटा भन्दा बढी स्काईवेलका इटि५(६२० किमि प्रीमियम विधुतीय यसयुभि बिक्रीवितरण भइसकेका छन्। चितवन महोत्सवमा ५ भन्दा बढी बुकिङ रहेको छ । ईटि ५, बिई ११ मोडेलमा हाल कम्पनीसँग ६२०, ५२० र ४१० किमी रेन्ज दिने प्रीमियम यसयुभि बिक्रीका लागि उपलब्ध छन् । नेपाली ग्राहकले युरोपियन बजारमा अत्याधिक रुचाइएको स्काईवेलका प्रीमियम सवारीको गुणस्तर परफर्मेन्स र उच्च १५० किलोवाट पावरलाई नेपालका सबै किसिमका भूभागमा सहजै यात्रा गर्न सकिने कम्पनीले जनाएको छ । स्काईवेल ६५ भन्दा बढी देशहरूमा जर्मनी,युके,अस्ट्रेलिया,ल्याटिन अमेरिका,टर्की, इजरायल, पोल्यान्ड बिक्री हुँदै नेपालमा पनि युरोपियन गुणस्तरका सवारी बिक्री गर्ने प्रीमियम सवारी उत्पादक कम्पनी हो ।"
"प्रमुख प्रशासकीय अधिकृतको बदमासी, नुनदेखि सुनसम्म सरकारी खर्च","जनकपुरधाम : महालेखा परीक्षकको कार्यालयको गत वर्षको प्रतिवेदनले सर्लाहीको चन्द्रनगर गाउँपालिकालाई खर्च मितव्ययिता अपनाउन चेतावनी दिएको थियो । तर सरकारी स्रोतको दोहन तथा फजुल खर्चको व्ययभार धान्नै नसक्ने गरी गाउँपालिकाका प्रमुख प्रशासकीय अधिकृतले इन्धन, भ्रमणभत्ता, विलासिताका सामान, मेसिनरीका सामान खरिद गरेको पाइएको छ । जबकि, सरकारी फजुल खर्च नियन्त्रण र मितव्ययिता कायम गर्न सार्वजनिक खर्चमा मितव्ययिता कायम गर्ने सम्बन्धी मापदण्ड, २०७७ पनि जारी भएको छ । तर धज्जी उडाउँदै चन्द्रनगर गाउँपालिकाका प्रमुख प्रशासकीय अधिकृत वकिलप्रसाद पालले अनियमित रूपमा भत्ता वितरण, इन्धन खर्च, विलासिताका सामानदेखि पेस्की रकम निजी काममा प्रयोग गर्दै आएको रहस्य खुलेको छ । गत भदौ २३ गते चन्द्रनगर गाउँपालिकामा हाजिर भएका प्रमुख प्रशासकीय अधिकृत पालले तीन महिनामै मितव्ययिता तोडेर आर्थिक आतंक मच्चाएका छन् । प्रमुख प्रशासकीय पालले दुई महिनामा नियमविपरीत आफ्नो भ्रमण खर्चमा करिब दुई लाख रुपैयाँ निकासा गरेका छन् । जनप्रतिनिधि तथा प्रमुख प्रशासकीय अधिकृतको भ्रमण आदेश गाउँपालिका अध्यक्षले स्वीकृत गर्ने कानुनी व्यवस्था छ । तर, अधिकृत पालले भ्रमण नै नगरी आफूखुसी आफ्नो भ्रमण आदेश आफैं स्वीकृत गरी लाखौं रकम निकासा गरेको भेटिएको छ । भारतीय गाडीमा इन्धनको वितरण र प्रयोग अधिकृत पालले मनोमानी ढंगले इन्धन खर्च गर्ने गरेको पाइएको छ । असोज दुई सातामा मात्रै आफू तथा आफूसँगै आएका कर्मचारी दिलीप पण्डितको नाममा १ सय ४८ लिटर डिजेल र एक सय लिटर पेट्रोल खर्च गरेको प्रमाण भेटिएको छ । त्यसैगरी मंसिरमा अधिकृत पालले आफ्नो र पण्डितको नाममा २ सय ७० लिटर डिजेल र १९ लिटर पेट्रोल खर्च गरेको कागजात भेटिएका छन् । हाजिर भएको केही समय भारतीय नम्बर प्लेटको गाडी निजी रूपमा प्रयोग गरेका पालले सार्वजनिक सूचना प्रकाशन नगरी खुल्ला प्रतिस्पर्धाको माध्यमबाट गाडी भाडामा लिएको पाइएको छ । जबकि उपसचिवसम्मले कार्यालय प्रयोजनका लागि खरिद गर्ने गाडी व्यक्तिगत रूपमा समेत चढ्न पाउँदैनन् । तर पालले कार्यालय प्रयोजनको निमित्त भाडामा लिएको गाडी आफ्नै घरसम्म लाने गरेका थिए । पालले आफूसँगै चालकसहित गाडी घर लैजाने गरेका छन् । विलासिताका सामानमा लाखौं खर्च चन्द्रनगरका प्रमुख प्रशासकीय पालले लालबन्दीमा आफू बस्ने निजी डेराका लागि मनोमानी ढंगले फर्निचर, फर्निसिङ तथा डेकोरेसनका सामग्री पाँच लाखका सामान किनेका थिए । त्यसको भुक्तानीका लागि कार्यालयमा दबाब दिइरहेका छन् । अधिकृत पालले उक्त भुक्तानी नहँुदासम्म गाउँपालिकाको कार्यालय सञ्चालन तथा कार्यक्रमसँग सम्बन्धी भुक्तानी नगर्ने र कार्यालय सञ्चालनमा बाधा पुर्याउँदै आएका छन् । आफू बस्ने निवासको लागि खाट, विस्तारा, कार्पेट, खाना पकाउने भाँडाकँुडा, रेफ्रिजरेटर फ्रिज, बाथरुमको गिजरलगायतका सामग्रीहरू कार्यालयसँग कुनै समन्वय नै नगरी आफूखुसी खरिद गरेका थिए । यसको भुक्तानी गरे मात्र कार्यालयको नियमित अन्य भुक्तानी गर्ने सर्तसहित दबाब दिइरहेको स्रोतले बतायो । २५ हजारको कोठाभाडा, लाखौंका मेसिनरी खरिद चन्द्रनगर गाउँपालिकाको गाउँसभाले १० लाख रुपैयाँ मेसिनरी औजार शीर्षकको लागि विनियोजन गरेको थियो । प्रमुख प्रशासकीय अधिकृत पालले त्यसबाट आफ्नो निजी डेराको लागि दुई वटा ल्यापटप र दुई वटा प्रिन्टर खरिद गरेका छन् । यतिमात्र हैन उनले सर्लाहीको लालबन्दीमा आफू बस्ने निजी डेराका लागि पालिकासँग कुनै समन्वय नगरी मासिक २५ हजार रुपैयाँ भाडा उपलब्ध गराउने गरी सम्झौता गरेका छन् । पालिकामा भुक्तानीका लागि पेस गरेका ती सामग्रीहरूमा ३३ हजार रुपैयाँको एक बेड, १८ हजार ७ सय ५० रुपैयाँको १ लो बेड, १५ हजारको दरले ३० हजार रुपैयाँको २ थान म्याट्रेस, ७ हजार ५ सय दरले २ थान टीटेबलको १५ हजार रुपैयाँको बिल पेस गरेका छन् । लालबन्दी होम डेकोरेटले पालिकाको नाममा ०८१ असोज १५ गते ९ हजार ४ सय रुपैयाँको १ थान ठूलो टी टेबल, सिंगल मिरर भएको १ थान दराजको २६ हजार २ सय ५० रुपैयाँ, ११ हजार ८ सय ७५ रुपैयाँको १ थान सिंगल टेबल, १५ हजार ६ सय २५ रुपैयाँको १ थान डबल टेबलको बिल पेस गरेको एक कर्मचारीले अन्नपूर्णलाई जानकारी दिए । १ हजार १ सय २५ रुपैयाँको दरले १२ थान प्लास्टिकको हाइब्याक कुर्सी १३ हजार ५ सय, प्लास्टिकको १ थान डाइनिङ टेबलका लागि ३ हजार २ सय ५०, २० हजार ६ सय २५ रुपैयाँको १ थान बुक र्याक, ७ हजार ५ सय रुपैयाँको १ थान सुज र्याक, ८ हजार १ सय २५ रुपैयाँको दरले १६ हजार २ सय ५० रुपैयाँको २ थान रिभोल्भिङ चेयर र १ हजार ८ सय ७५ रुपैयाँको दरले ३ हजार ७ सय ५० रुपैयाँको २ थान हेगर स्टिलको बिल पालले पेस गरेका छन् । त्यसैगरी, पालले निजी निवासका लागि लालबन्दीकै ढुंगाना फर्निचर तथा फर्निसिङ सप्लायर्सबाट असोज १६ गते छुट्टाछुट्टै बिल पेस गरेका छन् । जसमा कार्पेट प्रिन्टेड ग्राफिक्सको ५० हजार, कार्पेट ग्यालेक्सीको ३ हजार १ सय ८७, पर्दा हेभी १५ पिसको २६ हजार २ सय ५०, डेनड्राइट ३ लिटरको ३ हजार, बाथरुम म्याट ३ पिसको १५ सय, सागी म्याट ३ पिसको १५ सयको बिल पेस गरिएको छ । बेड सिट ३ पिसको ११ हजार २ सय ५०, सिरानी पिलो ६ पिसको ६ हजार, झुल ३ पिसको १ हजार ६ सय ९५, डोरम्याटको १ हजार, फमको ८ सय, वेगन स्प्रे ४ पिसको १ हजार ९ सय, रुम स्प्रे २ पिसको ५ सय ५० र अलआउट ५ पिसको ९ सय ४० को बिल पेस भएको छ । त्यसैगरी, ६ थान थालको २ हजार १०, १ थान ताप्केको ५ सय, १ थान कराहीको १ हजार ७ सय ५०, ३ लिटरको कुकर १ थानको २ हजार, ५ लिटरको कुकर १ थानको २ हजार ५ सय, १ थान मगको ३ सय ७५, ग्यास चुल्हो, पाइप तथा रेगुलेटरसहित १ थानको ५ हजार, सिसा ग्लास ६ थानको ७ सय ५० बिल गरेको छ । २ सेट कपसेटको १ हजार ८ सय ७५, डस्टबिन ६ थानको १ हजार १ सय २५, १० थान क्लिपको १ सय ५०, १ थान चाबीको २ सय ५०, १ थान ताबाको ६ सय ८८, १ किलो डोरीको ५ सय बिलसमेत पेस गरेको छ । त्यसैगरी, पिस डाबर पेस्टको २ सय ९४, तरकारी र्याकको ७ सय ७५, २ थान बाल्टिन, २ थान मग र १ थान बाटाको १ हजार १ सय ३८, डस्टबिन १ थान, साबुन केस १ थान इत्यादिको अधिकृत पालले बिल पेस गरेको छ ।"
कांग्रेस नेता कोइराला र बेलायती नेतृ अलेक्स बेकरबीच भेटवार्ता,"काठमाडौं : बेलायत भ्रमणमा रहेका नेपाली कांग्रेसका नेता डा शेखर कोइरालाले बेलायती संसदको नेपाल हेर्ने सर्वदलीय संसदीय समितिको अध्यक्ष अलेक्स बेकरसँग भेटघाट गरेका छन्। लण्डनस्थित नेपाली राजदुतावासमा भएको भेटघाटमा बेकरसँग कोइरालाले भुपु गोर्खा सैनिकहरुको सेवा सुविधा समस्या, ब्रिटिस एअरवेजको लण्डन काठमाडौं सिधा हवाई उडान र जलवायु परिवर्तनका कारण नेपालले जुन समस्याका विषयमा ध्यानाकर्षण गराएका छन्। कोइरालाले भने, जलवायु परिवर्तनका कारण नेपाल संकटमा छ, हिउँ पग्लेर हिमालहरु कुरुप बनिरहेका छन् । जलवायु परिवर्तनका कारण नेपालले जुन क्षति व्यहोरिरहेको छ त्यसका लागि नेपालले क्षतिपूर्ति पाउनुपर्ने र त्यसका लागि बेलायतले सहयोग गरिदिनुपर्छ। भेटमा बेकरले आफ्नो तर्फबाट सक्दो सहयोग गर्ने प्रतिबद्धता जनाएकी छन्।"
ब्रिक्सको वैश्विक प्रभाव,"ब्रिक्समा दस सदस्य र आठ साझेदार राष्ट्रहरू आबद्ध छन्। कतिपय राष्ट्रहरू जोडिन चाहिरहेका छन्। शक्ति सदैव एकै स्थानमा अडिरहन सक्दैन, यो प्रकृतिको लौकिक नियम हो। शक्ति सर्वदा एकै व्यक्तिको कब्जामा पनि रहिरहन सक्दैन, यो पनि लौकिक नियम हो। यदि त्यसो हुँदैन थियो त आज पनि संसार मेसोपोटेमियाका अकेडियनहरूले नै हाँकिरहेका हुन्थे। अथवा अटोमनका घोडचडीहरू आज पनि संसार जित्न हावाको बेगमा दौडिरहेका हुन्थे। अथवा कहिल्यै घाम नअस्ताउने अंग्रेज साम्राज्य आज पनि चुचुरोमै रहिरहन्थ्यो। सन् २००१ मा ब्राजिल, रुस, भारत र चीनले हासिल गरिरहेको द्रुत आर्थिक वृद्धिलाई मध्यनजर गर्दै अमेरिकी वित्तीय संस्था गोल्डमेन स्याक्सका अर्थशास्त्री जिम ओ नीलद्वारा नामांकृत ब्रिक सन् २०१० मा दक्षिण अफ्रिका मिसिएपश्चात् ब्रिक्स बन्न पुग्यो। आज ब्रिक्समा दस सदस्य र आठ साझेदार राष्ट्रहरू आबद्ध छन् भने २३ भन्दा बढी राष्ट्रहरू प्रत्यक्ष रूपमा जोडिन चाहिरहेका छन्। आर्थिक प्रभाव : सन् १९७० को मध्यतिर संसारको दुई तिहाइ कुल गार्हस्थ्य उत्पादन पश्चिम र जापानले संयुक्त रूपमा गर्दथे। जबकि अबको ५ वर्षपश्चात् यही मात्राको उत्पादन आज विकासशील भनिएका वैश्विक दक्षिणका राष्ट्रहरूले गर्नेछन्। र यिनै राष्ट्रहरूको संगठन ब्रिक्स आज वैश्विक अर्थतन्त्रको ४१ प्रतिशतभन्दा बढीको हिस्सेदार हो। जसमा चीन एक्लैको १९ दशमलव ०५ प्रतिशत र भारतको ८ दशमलव २३ प्रतिशत योगदान रहेको छ। यसका अलावा विश्वको सातौं ठूलो अर्थतन्त्र इन्डोनेसिया, ब्राजिल, रुसलगायतका तीव्र गतिका अर्थतन्त्रहरू पनि ब्रिक्समै छन्। पश्चिमलाई यति नजिकबाट चुनौती दिन सक्ने आर्थिक महाशक्ति त्यो पनि स्थापनाको डेढ दशकभित्रै यसरी खडा हुनु शताब्दीकै अर्को आश्चर्य हो। ऊर्जाको क्षेत्रमा आजका दिनसम्म सबैभन्दा महत्त्वपूर्ण स्रोत तेल नै हो भन्नेमा दुईमत नहोला। इरान, इथियोपिया र यूएई थपिएसँगै विश्वव्यापी तेल उत्पादनको करिब ३५ प्रतिशत अब ब्रिक्सको पोल्टामा पुगेको छ। यसले तेलको वैश्विक बजारमात्र होइन मूल्य निर्धारणको प्रणालीसमेत परिवर्तन गरिदिनेछ। तर तेलजस्ता जीवाश्म इन्धन वातावरण विरोधी हुनाले सधैं उच्च मागमा रहिरहन सक्दैन। यसैलाई मध्यनजर गर्दै चीनले भोलिको दिनमा प्रभुत्व जमाउन सक्ने सौर्य, वायु र हाइड्रोजस्ता स्वच्छ ऊर्जाको सबैभन्दा ठूलो उत्पादन गरिरहेको छ। यसैमा आधारित रहेर विद्युतीय सवारीसाधनको उत्पादनमा नेतृत्व गरिरहेको चीनले लिथियम आयन ब्याट्री र यसको निर्माणमा प्रमुख रूपमा प्रयोग हुने ग्रेफाइटको पनि सबैभन्दा ठूलो उत्पादन गरिरहेको छ। विज्ञान र प्रविधिको विकासले कृषि क्षेत्रको तीव्र आधुनिकीकरण र यान्त्रीकरण भइरहँदासमेत खाद्य अभाव आज पनि संसारभर प्रमुख चुनौतीकै रूपमा रहेको छ। अस्वस्थ प्रतिस्पर्धा, अस्थिर चरित्र र डलर केन्द्रित ग्रेन एक्सचेन्जको एकाधिकारका कारण वैश्विक अनाज बजारले अझै पनि खाद्य सुरक्षाको प्रत्याभूति गर्न नसकिरहेको परिप्रेक्ष्यमा रुसले ब्रिक्स ग्रेन एक्सचेन्ज को प्रस्ताव अघि सारेको छ। रुस र ब्राजिलजस्ता ठूलाठूला अनाज उत्पादक भएको ब्रिक्सले प्रस्तावित एक्सचेन्जको स्थापना गरेमा यसले विश्व अनाज बजारलाई व्यवस्थित र सस्तो त बनाउँछ नै, साथै बेलाबेला देखा पर्ने कृत्रिम अभावको समस्यालाई समेत समाधान गर्नेछ। ब्रिक्सको उदयले विश्वभर प्रभाव पारिरहँदा अर्कातिर हिन्द प्रशान्त क्षेत्रभित्रकै दुई बिक्स राष्ट्रहरूको बीचमा रहेको नेपाललाई चाहिँ यसले नछुने भन्ने कुरै हुँदैन। दशकौंदेखि वैश्विक वित्तीय प्रणालीमा प्रभुत्व जमाएको विश्व बैंक र अन्तर्राष्ट्रिय मुद्रा कोषबाट वैश्विक दक्षिणका उदाउँदा अर्थतन्त्रहरू माथि मतदान अधिकार र प्रतिनिधित्वको सवालमा अन्याय भएको महसुस गरेको ब्रिक्सले सोही प्रकृतिको एनडीबी र सीआरएजस्ता वित्तीय संस्थाहरूको स्थापना गर्यो। जसले ब्रिक्स राष्ट्रहरूलाई अन्तरदेशीय व्यापारमा घरेलु मुद्रा प्रयोग गर्न सकिने सम्भावनाको ढोका खोलिदियो। यही पृष्ठभूमिमा चीनले भर्खरै आफ्नो मुद्रा रेन्मिन्बीमा नाइजेरियासँग १५ बिलियन यूआन अर्थात् २ बिलियन डलरबराबरको मुद्रा स्वाप सम्झौता गरेको छ। त्यस्तै साउदी अरेबियासँग ५० बिलियन युआन, दक्षिण कोरियासँग ३६० बिलियन युआन लगायत ४० भन्दा बढी राष्ट्रहरूसँग चीनले यस्तो सम्झौता गरिसकेको छ। सन् २०२३ मा रुसचीनबीचको ९० प्रतिशतभन्दा बढी व्यापार रेन्मिन्बीमा भएको छ। रुसले कजाकस्तानसँग ८० प्रतिशतभन्दा बढी व्यापार रुबेलमा गरेको छ। भारतले पनि अन्तर्राष्ट्रिय व्यापारमा रुपैयाँलाई नै अघि सारिरहेको छ। यही परिदृश्यमा ब्रिक्स राष्ट्रहरूलाई भोलि अमेरिकाले लगाउने भनेको १०० प्रतिशत महसुल र अमेरिका माथिको ऋणभार ३४ दशमलव ८ ट्रिलियन डलर पुग्नुले डीडलराइजेसनको गति झनै तीव्र हुन सक्नेछ। यी सबै घटनाक्रमले अबको वैश्विक व्यापार बहुमुद्रा प्रणालीमा त जानेछ नै, सँगै अन्तर्राष्ट्रिय सञ्चिती मुद्राको सवालमा अमेरिकी डलर र युरोको बलियो विकल्पको रूपमा चिनियाँ रेन्मिन्बी पनि स्थापित हुन सक्नेछ। राजनीतिक प्रभाव : सन् २०२२ बाट सुरु भएको रुसयुव्रेन द्वन्द्व, २०२३ मा देखिएको इजरायलहमास द्वन्द्वलगायत विश्वका विभिन्न स्थानमा भडकएको दुईपक्षीय वा बहुपक्षीय द्वन्द्वले विश्व राजनीतिको तस्बिर अब पहिलाको जस्तो रहेन। त्यसमा पनि गत अक्टोबरमा सम्पन्न ब्रिक्सको १६ औं सम्मेलनले लगभग तीन दशकभन्दा बढी संयुक्त राज्य अमेरिकाको एकल नेतृत्वमा रहेको एकध्रुवीय विश्वलाई स्पष्ट रूपमा बहुध्रुवीय युगमा प्रवेश गरायो। यसले लामो समयदेखि अल्पमतमा परेका, पश्चिमी प्रतिबन्धको पेलाइमा पिल्सिएका राष्ट्रहरूले पनि वैश्विक शासनमा आफ्नो बलियो उपस्थिति जनाउन सक्नै भए। वैश्विक प्रणालीमा आएको यो परिवर्तनले सन् १९५८ मा प्राध्यापक एएफके अरग्यान्स्कीले आफ्नो पुस्तक वल्र्ड पोलिटिक्स मार्फत अन्तर्राष्ट्रिय सम्बन्धको क्षेत्रमा अघि सारेको शक्ति स्थानान्तरणको सिद्धान्त मेल खाँदै गएको देखिन्छ। धेरै छोटो अवधिमा ब्रिक्स राष्ट्रहरूले हासिल गरेको यो प्रगतिले सन् १९८९ मा पश्चिमी मोडेलको उदार प्रजातन्त्र र पुँजीवादको वकालत गर्दै इतिहासको अन्त्य भएको घोषणा गर्ने फ्रान्सिस फुकुयामाको मान्यतालाई त गलत साबित गरिदियो। यससँगै विश्वका हरकुनाका हरराष्ट्रमा जस्तोसुकै सामाजिक र सांस्कृतिक पृष्ठभूमि भए तापनि फुकुयामाकै विचारधारा लाद्न खोज्ने प्रवृत्तिलाई पनि बेठीक प्रमाणित गरिदियो। विश्व भूराजनीति र भूरणनीतिका दृष्टिले आज संसारको अति महत्त्वपूर्णमध्येको एक क्षेत्र हो हिन्द प्रशान्त क्षेत्र। एकातिर ब्रिक्सको उदयले विश्वभर प्रभाव पारिरहँदा अर्कातिर हिन्द प्रशान्त क्षेत्रभित्रकै दुई बिक्स राष्ट्रहरूको बीचमा रहेको नेपाललाई चाहिँ यसले नछुने भन्ने कुरै हुँदैन। त्यसमा पनि ब्रिक्सप्रति निकै आक्रामक देखिएका डोनाल्ड ट्रम्पले पदभार सम्हालेपश्चात् पश्चिमी रणनीति यही क्षेत्रमा आएर ठोकिँदैन पनि भन्न सकिन्न। जनसांख्यिक प्रभाव : विश्वको पहिलो, दोस्रो र चौथो ठूलो जनसंख्या क्रमश: भारत, चीन र इन्डोनेसिया भएको ब्रिक्सले आज संसारको आधाभन्दा बढी जनसंख्या ओगट्छ। शारीरिक र मानसिक रूपमा ऊर्जावान् मानव स्रोत त्यो पनि यति ठूलो संख्यामा हुनु भविष्यमा ब्रिक्स अझ समृद्धशाली र शक्तिशाली हुँदै जानुको द्योतक हो।"
अब बाह्रै महिना मेलम्चीको पानी आउँछ : मन्त्री यादव,काठमाडौं : खानेपानी मन्त्री प्रदीप यादवले मेलम्चीको पानीको आपूर्ति अब बन्द नहुने बताएका छन्। बिहीबार ललितपुरमा आयोजित एक कार्यक्रममा मन्त्री यादवले विगतमा वर्षात्को समयमा काठमाडौंमा पानी आपूर्ति बन्द हुने भएपनि अब बाह्रै महिना मेलम्चीको पानी आपूर्तिका लागि विकल्प खोजिसकेको बताए । उनले मेलम्ची नजिकै अर्को खोलाको पानी ल्याउने र शिवपुरीबाट पनि पानी आपूर्ति गर्नेगरी तयारी भइरहेको बताए । उनले मेलम्चीको पानी आपूर्तिमा उपत्यकाबासीको विश्वास हट्न नदिने जिकिर गरे। असारदेखि चार महिनाका लागि मेलम्चीको पानी बन्द गरिँदै आएकोमा यस वर्ष आफ्नो पहलका कारण दशैं अगाडि नै मेलम्चीको पानी आपूर्ति गर्न सफल भएको उनको भनाइ छ। मन्त्री यादवले मेलम्चीबाट दैनिक २० करोड लिटर पानी आइरहेकोमा विविध कारणले ३ देखि ४ करोड पानी बागमतिमा पठाइएको जानकारी दिए। उनले जलस्रोत धनी मुलुक नेपालमा खानेपानीका लागि आन्दोलन गर्नुपर्ने अवस्था अब नआउने बताए । मन्त्री यादवले अब काठमाडौं उपत्यकामा खानेपानीको समस्या नहुने प्रतिवद्धता समेत जनाए।
निजामती सेवा विधेयकलाई सरकारले प्राथमिकतामा राखेको छ : मन्त्री गुप्ता,"काठमाडौं : संघीय मामिला तथा सामान्य प्रशासनमन्त्री राजकुमार गुप्ताले ट्रेड युनियन अधिकारसहित सङ्घीय निजामती सेवा ऐन पारित हुने बताएका छन्। बुधबार मन्त्रालयमा ट्रेड युनियनका नेताहरूलाई विश्वस्त तुल्याउँदै उनले बजारमा हल्ला चलेअनुसार ट्रेड युनियन महासंघ खारेजीको पक्षमा सरकार नरहेको र ट्रेड युनियन अधिकारसहित सङ्घीय निजामती सेवा ऐन जारी हुने स्पष्ट गरेका हुन्। निजामती सेवा ऐन जारी गराउन राज्य व्यवस्था समितिमा हामी निरन्तर छलफलमा छौँ । धेरै सल्लाह त यो पनि आएको छ कि ट्रेड युनियन नै खारेज गरौँ । ट्रेड युनियनको जरुरत छैन भनेर । तर, तपाईंहरूको हक अधिकारका लागि ट्रेड युनियनको जरुरी छ । त्यो कुरा हामीले राम्रोसँग बुझेका छौँ र यसबारे अन्य छलफल पनि गरिरहेका छौँ, मन्त्री गुप्ताले भने, ट्रेड युनियनको अधिकारका साथ यो ऐन आउँछ । तपाइँहरू ढुक्क हुनुहोस् । आफूले मन्त्रालयको कार्यभार सम्हाल्दादेखि नै निजामती सेवा विधेयकलाई प्राथमिकतामा राख्दै आएको बताउँदै उनले आफ्नो एक सय र दुई सय दिनको प्रगति विवरण तथा प्रधानमन्त्रीसँग भएको कार्यसम्पादन सम्झौतामा समेत यो विषयलाई पहिलो प्राथमिकतामा राखेको जानकारी दिए ।"
मर्क्योरले खोल्यो नेपालमा आफ्नो पहिलो होटल,"काठमाडौं : मर्क्योरले नेपालमा यस ब्रान्डको पहिलो होटल काठमाडौँ सुकेधारा हाइट्समा खोलेको छ। नयाँ होटलले प्रत्येक ठाउँका मौलिकता प्रस्तुत गर्ने प्रतिबद्धता र ग्राहकलाई न्यानो र आत्मीय बसाइ प्रदान गर्ने प्रतिबद्धता जनाएको छ। मर्क्योर काठमाडौं सुकेधारा हाइट्समा सोचविचार गरेर डिजाइन गरिएको जनाइएको छ। त्यहाँका हरेक कोठामा काठमाडौँको भावना भरिएका उनीहरुको दावी छ। पाहुनाहरूले अत्याधुनिक सुविधा, प्राकृतिक प्रकाश र फराकिलो दृश्यावलीसहित शहर वरपरका डाँडाकाँडा र शानदार हिमालहरुका मनोरम दृश्यहरू देखिने सबै कोठाहरू रुम कन्फिगरेसनको दायराबाट छनौट गर्न सक्छन्। परम्परागत नेपाली सजावटसँग आधुनिक डिजाइन मिसिएको छ। होटलको अर्को आकर्षण भनेको विविधतायुक्त पकवानहरूको अनुभव पनि हो। दिनभरि चल्ने भोजन रेस्टुरेन्ट () डाइनले अन्तर्राष्ट्रिय क्लासिक्सदेखि प्रामाणिक स्थानीय स्वादसम्मको मेनु प्रदान गर्दछ। ( ) सोप्रा इटालियनले अथेन्टिक इटालियन खाना प्रदान गर्दछ भने () जाइकाले परम्परागत भारतीय खाना र यसका मसलाहरूको बास्ना प्रदान गर्दछ। थप आरामदायी वातावरण खोज्नेहरूका लागि ( ) शुक्र बारले भित्री र बाहिरी दुवै सिटहरु भएको रूफटप लाउन्ज सेटिंग प्रदान गर्दछ जुन रोमान्चक दृश्यहरूको आनन्द लिनको लागि उत्तम छ। पाहुनाहरूले होटलको रूफटप इन्फिनिटी पूलमा काठमाडौँ उपत्यकाका दृश्यहरू हेर्दै आराम गर्न सक्ने छन् भने स्टीम र साउना सुविधा सहितको अत्याधुनिक फिटनेस सेन्टरमा आफूलाई रिचार्ज गर्न पनि सक्नेछन्। आफ्नो बसाइको समयमा पाहुनाहरूले यी सुविधाहरू लिन सक्छन्। मर्क्योर काठमाडौँ सुकेधारा हाइट्सले विवाहदेखि कर्पोरेट बैठक र सामाजिक उत्सवहरूसम्मका कार्यक्रम र जमघटहरूको लागि उपयुक्त स्थान पनि प्रदान गर्दछ। समर्पित कार्यक्रम टोलीले एक निर्बाध र यादगार अनुभव प्रदान गर्दै प्रत्येक अवसरलाई पूर्ण बनाउने छन्। मर्क्योर काठमाडौँ सुकेधारा हाइट्सको उद्घाटन एसियाभरि एकोरको विस्तार यात्रामा एक प्रमुख कोसेढुङ्गा हो। यो होटल हामीले सेवा गर्ने गन्तव्यहरूको समृद्ध संस्कृति र सम्पदाको उत्सव मनाउँदै यात्रुहरूलाई विशिष्ट र इमर्सिभ अनुभवहरू प्रदान गर्न प्रतिबद्ध छ। मर्क्योर काठमाडौँ सुकेधारा हाइट्सले प्रत्येक स्थानको सम्पदा प्रवर्धन गर्ने हाम्रो लक्ष्यलाई मूर्त रूप दिन्छ, एकोरका प्रिमियम, मिडस्केल र इकोनोमी डिभिजन, एसियाका चिफ अपरेटिंग अफिसर गार्थ सिमन्सले भने। मर्क्योरसँग सहकार्य गरी यो सम्मानित ब्रान्डलाई नेपालमा ल्याउन पाउँदा हामी गौरवान्दित र्छौ, द मेट्रोपोलिटन होटल प्राइभेट लिमिटेडका अध्यक्ष देश बन्धु बस्नेत (अजित) ले भने नेपालको जीवन्त संस्कृति र परम्परालाई अँगाल्दै असाधारण आतिथ्य प्रदान गर्ने हाम्रो साझा दृष्टिकोण अनुसार यो साझेदारी गरिएको हो। मर्क्योर काठमाडौँ सुकेधारा हाइट्स अन्तर्राष्ट्रिय मापदण्ड र नेपालको समृद्ध सम्पदा दुवै प्रदान गर्दै पाहुनाका लागि विशेष अनुभवहरू सिर्जना गर्न प्रतिबद्ध छ। सन् १९७३ मा स्थापना भएदेखि मर्क्योर पाहुनाहरूका लागि एक इमर्सिभ अनुभव सिर्जना गर्दै प्रत्येक गन्तव्यका सम्पदाहरू प्रवर्धन गर्न समर्पित रहेको जनाइएको छ। ६० भन्दा बढी देशहरूमा १,००० भन्दा बढी होटलहरूको विश्वव्यापी पोर्टफोलियो भएको र २२० भन्दा बढी अन्य संरचनाहरू विकास गर्दै गरेको मर्क्योर प्रत्येक गन्तव्यका मौलिकता प्रवर्धन गर्न समर्पित छ।"
गठबन्धन सरकारलाई प्रभावकारी ढंगले अगाडि बढाउन कांग्रेसको निर्देशन,"सभापति शेरबहादुर देउवाले जनताले धेरै आशा गरेकाले प्रभावकारी काम गर्न मन्त्रीहरूलाई निर्देशन दिएको मन्त्री चौधरीले जानकारी दिए। काठमाडौं : नेपाली कांग्रेसले गठबन्धन सरकारलाई कसरी प्रभावकारी र परिणाममुखी ढंगले अगाडि बढाउन छलफल गरेको छ। सभापति शेरबहादुर देउवानिवास बूढानीलकण्ठमा जारी कांग्रेस संसदीय दलको कार्यसमितिको बैठकमा कांग्रेसबाट सरकारमा प्रतिनिधित्व गर्ने मन्त्रीले आफ्नो मन्त्रालयले गरेको काम र आगामी रणनीतिबारे ब्रिफिङ गरिरहेको युवा तथा खेलकुदमन्त्री तेजुलाल चौधरीले जानकारी दिए। उनले भने,कांग्रेस संसदीय दलको कार्यसमितिको बैठक चलिरहेको छ। कांग्रेसबाट प्रतिनिधित्व गर्ने मन्त्रीहरुको उपस्थिति छ। कांग्रेसले सम्हालेको मन्त्रालयले सम्हालेको मन्त्रालयको जानकारी गराइरहनुभएको छ। मन्त्रीले आफ्नो मन्त्रालयले गरेको काम र आगामी रणनीतिबारे ब्रिफिङ गरिरहनु भएको छ। अहिले ३ जना मन्त्रीले आफ्नो मन्त्रालयको विषय बारेमा ब्रिफिङ गर्नुभयो। अन्य मन्त्रीले पनि जानकारी गराउनुहुनेछ। सभापति शेरबहादुर देउवाले जनताले धेरै आशा गरेकाले प्रभावकारी काम गर्न मन्त्रीहरूलाई निर्देशन दिएको मन्त्री चौधरीले जानकारी दिए। उनले भने,सभापतिले दुईतिहाइ हाराहारीको सरकारबाट जनताले धेरै नै आशा गरेका छन् । यसैले प्रभावकारी भएर काम गर्नुस् भनेर सुझाव दिनुभएको छ। चौधरीले कांग्रेसले लिएका मन्त्रालयमार्फत जनतालाई डेलिभरी दिने गरी काम गर्न शीर्ष नेता निर्देशन पनि दिएको बताए। उनले महामन्त्रीले अध्यादेशको विषय पनि बैठकमा जानकारी गराएको बताए। उनले सहमतिमा अध्यादेश आएकाले विस्तृत छलफल नभएको उल्लेख गरे।"
नक्कली भुटानी शरणार्थी प्रकरण : बेचन झाको बन्दी प्रत्यक्षीकरणको रिटमाथि सुनुवाइ सकियो,"काठमाडौं : नक्कली भुटानी शरणार्थी प्रकरणमा थुनामा रहेका विचौलिया भनिएका बेचन झाले सर्वोच्च अदालतमा दिएको बन्दीप्रत्यक्षीकरणको रिटमाथि सु्नुवाइ सकिएको छ। बिहीबार दायर भएको रिटमाथि आज न्यायाधीश नित्यानन्द पाण्डेको इजलासमा सुनुवाइ सकिएको हो। सुनुवाइ सकिएकाले अब उनलाई पुर्पक्षका लागि थुनामै राखिराख्ने कि थुनामुक्त गर्ने भन्ने आदेश आउनेछ। झा हाल कारागार कार्यालय जगन्नाथदेवलमा छन्। उनले गृह मन्त्रालय, महान्यायाधिवक्ताको कार्यालय , उच्च अदालत पाटन , काठमाडौं जिल्ला अदालत , उच्च सरकारी वकीलको कार्यालय , जिल्ला सरकारी वकीलको कार्यालय , प्रहरी प्रधान कार्यालय , केन्द्रीय अनुसन्धान व्यूरो लाजिम्पाट ।र कारागार कार्यालय जगन्नाथदेवल काठमाडौंलाई प्रतिवादी बनाउँदै बन्दीप्रत्यक्षीकरणको रिट दायर गरेका छन्। जिल्ला अदालत काठमाडौंले गत भदौ २ पुर्पक्षका लागि थुनामा पठाएपछि उनी उच्च अदालत पाटन पुगेका थिए। उच्चले पनि जिल्लाकै आदेश सदर गरिदिएपछि उनी सर्वोच्च पुगेका हुन्। नक्कली भुटानी शरणार्थी प्रकरणमा फरार अभियुक्त झा गत असार १४ गते पक्राउ परेका थिए। उनलाई नेपाल भारत सीमा क्षेत्रबाट प्रहरीले नियन्त्रणमा लिएको थियो। शरणार्थीको कोटामा अमेरिका पठाउन खोज्नेहरूबाट झाले दुई करोडको चेक बुझेको प्रहरीको अनुसन्धानबाट खुलेको छ। उनीविरुद्ध ठगी,लिखित कीर्ते, राज्यविरुद्धको अपराध र संगठित अपराधको कसूरमा मुद्दा दायर भएको छ।"
काठमाडौं विमानस्थलमा ओर्लिएलगत्तै चिनियाँ नागरिक बेहोस,काठमाडौं : त्रिभुवन अन्तर्राष्ट्रिय विमानस्थल ओर्लिएलगत्तै एक चिनियाँ नागरिक सिकिस्त बिरामी परेका छन्। विमानमै असहज महशुस गरेका उनलाई ह्विल चियरबाट आगमन कक्षसम्म ल्याइएको थियो। उनी बंगलादेशको विमानबाट बिहीबार बिहान काठमाडौं आएका हुन्। आगमन अनुमति लिनुअगाडि नै उनी गम्भीर बिरामी परेका थिए। स्रोतका अनुसार उनी अहिले बेहोस अवस्थामा छन्। ३० वर्षीय ती चिनियाँ नागरिकको विमानस्थलमा रहेका आकस्मिक चिकित्सकहरूले स्वास्थ्य परीक्षण गरिरहेका छन्। स्रोतका अनुसार उनको अवस्था अत्यन्तै नाजुक रहेको छ। विमानस्थल स्रोतका अनुसार उनका बारेमा नेपालस्थित चिनियाँ दूतावासमा समेत खबर गरिसकिएको छ। थप विवरण आउन बाँकी छ।
प्रि ओपन सेसनमा नेप्से परिसूचक २६९ अंकले बढ्यो,काठमाडौं : प्रि ओपन सेसनमा नेप्से परिसूचक सामान्य अंकले बढेको छ। साताको अन्तिम कारोबार दिन प्रि ओपन सेसनमा नेप्से परिसूचक २६९ अंकले बढेर २५९८६६ विन्दुमा पुगेको हो। यो समयमा ५३ स्क्रिप्सको ५५ हजार ६८७ कित्ता सेयर ३ करोड ५६ लाख १४ हजार ६५१ रुपैयाँमा खरिदबिक्री भए। प्रि ओपन सेसनमा २५ स्टक्सको मूल्य बढ्दा २३ वटाको घट्यो। ४ स्टक्सको मूल्य भने यो समयमा स्थिर रह्यो।
बीमाको रकम कुम्ल्याउन प्रेमीसँग मिलेर श्रीमानको हत्या,"महेन्द्रनगर : श्रीमान्को विमाको २८ लाख रकम हत्याउनका लागि कञ्चनपुरको बेलौरीकी एक महिलाले भारतीय प्रेमीको योजनामा आफ्नै श्रीमानको हत्या गरेको खुलासा भएको छ । कञ्चनपुरको बेलौरी नगरपालिका६ भुराकोटकी जनक कुमारी रानाले ४९ वर्षीय श्रीमान सियाराम रानाको इँटाले हानेर हत्या गरेको खुलासा भएको जिल्ला प्रहरी कार्यालय कञ्चनपुरले जनाएको छ । जनककुमारीले भारतको खिरीको सम्पूर्णानगरका फारुख नाम गरेका प्रेमीको योजनामा श्रीमानमाथि इँटा प्रहार गरेर हत्या गरेको बयान दिएको जिल्ला प्रहरी कार्यालय कञ्चनपुरका प्रवक्ता डिएसपी उमेशराज जोशीले बताए । रानाको शव २०८१ मङ्सिर १३ गते उनकै घरमा फेला परेको थियो । दोस्रो दिन प्रहरीले जनककुमारीलाई नियन्त्रणमा लिएको थियो । जनककुमारीलाई पुर्पक्षका लागि कारागार पठाइएको कञ्चनपुर प्रहरीले बताएको छ । उनका प्रेमी भारतीय नागरिक फारुख पनि २०८१ पुस २८ गते पक्राउ परिसकेका छन् । घटनास्थलमा भारतीय नागरिक फारुख नभए पनि बीमाको रकम हत्याउनका लागि दुबैजनाबीच सीयारामको हत्या गर्ने योजना बनेको प्रहरीले जनाएको छ । मृतक सियाराम रानाले नेपाल लाइफ इन्स्योरेन्समा २८ लाखको जीवन बिमा गरेकाले उक्त रकम हत्याउने उद्देश्यले नै उनको हत्या गरिएको प्रहरी अनुसन्धानबाट देखिएको प्रवक्ता जोशीले बताए । भारतीय नागरिक फारुखले योजना बनाए पनि हत्या भने आफै गरेको जनककुमारीले प्रहरीसमक्ष बयान दिएकी छन् । भारतीय नागरिकविरुद्ध कर्तव्य ज्यान मुद्दामा १० दिनको म्याद थपेर अनुसन्धान भइरहेको छ । उनीहरूले शौचालयमा चिप्लिएर रानाको मृत्यु भएको भन्दै प्रहरीलाई खबर गरेका थिए । तर, मृतकको शव शौचालयमा नभएर घरको ग्यालरीको कुनामा सिरकले छोपिएको अवस्थामा भेटिएपछि प्रहरीले अनुसन्धान थालेको हो। मृतकको टाउको र तालुमा रहेको चोटका आधारमा प्रहरीले घटनाको अनुसन्धान गरेको थियो । रानाको घर कोठा खानतलासी गर्दा कोठा,कुर्सी,ढोकालगायतका ठाउँमा रगत लागेको भेटिएको थियो । खाटमुनी रगत लागेको इँटा भेटिएको थियो । दराजमा महिला र पुरुषले लगाउने कपडा रगतले भिजेको अवस्थामा फेला परेका थिए । सोधपुछका क्रममा मृतककी श्रीमती रानाले बिहीबार बिहान दुवैजनाबीच झगडा भएको र दिउँसो सुतेका बेला इँटा प्रहार गरि हत्या गरेको स्वीकार गरेपछि उनलाई पक्राउ गरेर मुद्दा चलाइएको हो । श्रीमतीमाथि अनुसन्धान गर्ने क्रममा भारतीयसँग मिलेर हत्या गरेको तथ्य फेला परेको प्रहरीले जनाएको छ ।"
नयाँ स्मार्ट भण्डारणसँगै धनगढी डिपो सार्ने योजना,"काठमाडौं : नेपाल आयल निगमको सुदूरपश्चिम प्रादेशिक कार्यालय धनगढी डिपोको भौतिक पूर्वाधार जीर्णसँगै भण्डारण क्षमता कम भएकाले स्थानान्तरण हुने भएको छ । निगमले बुधबार राजधानीमा प्रेस सम्मेलन गर्दै अबको डिपोमा भण्डारण क्षमता बढाएसँगै साढे ३ अर्ब रुपैयाँ लागतमा नयाँ स्मार्ट डिपो निर्माण गर्न खोजिएको जानकारी दिएको हो । हाल देशमा हुने कुल ऊर्जा खपतमध्ये १५ प्रतिशत हिस्सा पेट्रोलियम पदार्थको रहेको छ । मुलुकभर पेट्रोलियम पदार्थको माग निरन्तर बढिरहेका कारण निगमले आफ्ना डिपोहरूको समयानुकूल स्तरोन्नति गर्दै जानुपर्ने भएकाले नै धनगढी डिपोको स्थानान्तरण गर्ने प्रक्रिया अघि बढाएको भण्डारण क्षमता अभिवृद्धि परियोजना प्रमुख इप्रदीपकुमार यादव बताउँछन् । नेपाल आयल निगमले धनगढी डिपोको २०३७ सालमा स्थापना गरेको थियो । तर तत्कालीन पेट्रोलियम पदार्थको माग कम भएकाले दैनिक अधिकतम ४ गाडी धान्ने मात्रै थियो । निगमका अनुसार एक बिघा ८ कट्ठामा सञ्चालित धनगढी डिपोको क्षेत्रफल अपर्याप्त हुनुका साथै सुरक्षाको मापदण्डभन्दा बाहिर परेको हुनाले स्थान्तरण अनिवार्य भएको हो । यसै सन्दर्भमा निगमको आर्थिक वर्ष २०८१०८२ को बजेटमा सञ्चालक समितिद्वारा सबै प्रदेशमा पेट्रोलियम पदार्थको भण्डारण क्षमता बढाउने नीति अनुरूप कर्णाली प्रदेश र सुदूरपश्चिम प्रदेशमा पनि जग्गा प्राप्तिको प्रक्रिया अगाडि बढाइनेछ, भन्ने बुँदा उल्लेख छ । यसअनुरूप निगमको २०८१ कात्तिक २३ गतेको चलान नम्बर १८१४ अनुसार इ प्रदीपकुमार यादवलाई समन्वय अधिकारी तोकी कञ्चनपुर जिल्ला पुनर्बास नगरपालिका वडा नम्बर ३ र ६ मा अवस्थित राष्ट्रिय आवास कम्पनीको नाममा रहेको ७४ बिघा जग्गामध्ये करिब २२ बिघा जग्गा निगमको डिपो निर्माण तथा आवास प्रयोजनका लागि प्राप्त गर्न आदेश भएअनुसार उक्त जग्गा प्राप्तिको निकटमा पुगेको थियो । तर, उक्त जग्गामा डिपो निर्माणका सम्बन्धमा स्थानीय सर्वसाधारणबाट विरोध आएको कारण देखाउँदै पुनर्वास नगरपालिकाले जग्गा प्राप्तिको सिफारिस दिन इन्कार गरेको हुनाले डिपो स्थानान्तरणका लागि अर्को स्थान खोज्नु परेको निगमले जनाएको छ । यसैले अब स्थानान्तरण गर्न सुदूरपश्चिम प्रदेशका नौ जिल्लाको पायक पर्ने स्थान अत्तरिया चोकबाट नजिकको स्थानमा जग्गा प्राप्तिको तयारी गरेको जनाएको छ । साबिक श्रीपुर ७, हाल कैलाली जिल्ला गोदावरी नगरपालिका ८ मा पर्ने अत्तरिया चोकबाट पूर्वतर्फ करिब ५ किलोमिटरको दूरीमा रहेको पूर्वपश्चिम राजमार्गलाई छुने २० बिघा १६ कट्ठा ८ धुर जग्गा डिपो स्थानान्तरण गर्न उपयुक्त देखिएको निगमले जनाएको छ । निगमका अनुसार उपरोक्त जग्गा प्राप्ति ऐन २०३४ अनुसार प्राप्तिको प्रक्रिया अगाडि बढाउन सिफारिससमेत गरिसकिएको छ । सम्भावित कार्ययोजना जग्गा प्राप्तिको निर्णय नेपाल आयल निगमको सञ्चालक समिति एवं नेपाल सरकारको मन्त्रिपरिषद्बाट २०८१ माघ १५ भित्र सम्पन्न हुने अपेक्षा गरिएको छ । यसपछि २०८१ चैत्र भित्र नेपाल सरकारद्वारा जग्गा अधिकरण सम्पन्न गर्ने कार्ययोजना छ । यससँगै, २०८२ वैशाख पहिलो साताभित्र नेपाल सरकारको उद्योग वाणिज्य तथा आपूर्ति मन्त्रीद्वारा डीपीआर एवं डिपो निर्माणको शिलान्यास गरिने योजना बनाइएको छ । डीपीआर निर्माणको जिम्मा काठमाडौं विश्वविद्यालयलाई प्रदान गरिनेछ । २०८४ को वैशाख महिनाभित्र नयाँ स्मार्ट डिपो सञ्चालनमा ल्याइने निगमको सोच छ । डीपीआर डिपो निर्माण एवं जग्गा अधिग्रहणको कुल अनुमानित लागत साढे ३ अर्ब रुपैयाँ रहने बताइएको छ ।"
थाइल्याण्डमा नेटा नम्बर वान,"काठमाडौं : चिनीयाँ अटोमोबाईल कम्पनी नेटा अटोले थाइल्याण्डमा २०२४ को न्युइनर्जी भेइकल ब्रान्ड विधामा पहिलो स्थान प्राप्त गर्न सफल भएको छ । यस्तै ग्लोबल ब्रान्ड सेल्समा पनि तेस्रो स्थान प्राप्त गर्न सफल भएको छ । अन्तरराष्ट्रिय बजारमा आफ्नो उपस्थिति बलियो बनाउँदै आएको नेटा ब्रान्डले आगामी वर्षमा अझ आक्रमक रुपमा आफ्नो उपस्थितिलाई बढाउँदै विश्व बजारमा राम्रो स्थान प्राप्त गर्न सक्ने अनुमान पनि गरिएको छ । नेपालको सन्दर्भमा पनि नेटाको बिक्री तुलनात्मक रुपमा बढ्दै गैरहेको छ भने नेपालमा नेटा अटोको ब्रान्डहरुलाई थप गर्दै अझ बढी सेवा सुविधाका साथ बिक्री पछिको बजार र सुविधालाई बिशेष ध्यानमा राखिँदै आएको बताइएको छ। नेपालका लागि नेटा ब्राण्डको आधिकारीक वितरक सिजी मोर्टसले नेटाका यी दुबै मोडलका कारहरू नेपालमा पनि बिक्री वितरण गर्दै आइरहेको छ। नेटा भी क्रसओभर वर्गमा इलेक्ट्रिक वाहन () चाहने व्यक्तिहरूको लागि एक महत्वपूर्ण विकल्प हो। यसको ४०७ किलो वाट ब्याट्रीले राम्रो क्षमता प्रदान गर्दछ। यसको ५०  मोटरले दमदार प्रदर्शन सुनिश्चित गर्दछ। १२० एनएम टर्कले यसको गतिशील ड्राइभिङ अनुभवलाई थप उजागर गर्दछ ।   छिटो २० मिनेटको चार्जमा ३० बाट ८० सम्म ब्याट्रीलाई चार्ज गर्न सक्छ। यसलाई एकपटक चार्ज गरेपछि ३८० किमि कुद्छ। यसमा ८ वर्ष अथवा १५०,००० किकीसम्मको वारेन्टी छ। नेटा एक्स भने एकपटक चार्ज गरेपछि ५०० किमी यात्रा गर्न सक्छ। यसमा १८५ मिमि ग्राउन्ड क्लियरन्स छ, जसले चालकलाई सुरक्षा महसुस गराउँछ।  का अत्याधुनिक लिथियम आयरन फस्फेट ब्याट्रीहरूले सुसज्जित   मा पनि ८ वर्ष वा १,८०,००० किमि वारेन्टीको साथ विश्वसनीयता र दीर्घकालीन टिकाउपनको ग्यारेन्टी दिन्छ।"
"गगन थापाले भने : सहमतिमै अध्यादेश आएको हो, चर्चा परिचर्चा आवश्यक छैन","काठमाडौं : सत्तारुढ दल नेपाली कांग्रेसले सहमतिमै अध्यादेश ल्याएकाले चर्चा परिचर्चा गर्न आवश्यक नभएको जनाएको छ। सभापति शेरबहादुर देउवा निवास बूढानीलकण्ठमा जारी कांग्रेस संसदीय दल कार्यसमिति बैठकमा महामन्त्री गगनकुमार थापाले सरकारले ल्याएको अध्यादेशको बारेमा जानकारी गराएको युवा तथा खेलकुद मन्त्री तेजुलाल चौधरीले जानकारी दिए। थापाले पार्टीसँग छलफल भएरै अध्यादेश आएको बताएका थिए। चौधरीले भने,अध्यादेशको विषयमा कुरा भयो। अध्यादेश ल्याएको कुरा महामन्त्री गगनकुमार थापाले जानकारी गराउनुभयो। सरकारले ल्याएको अध्यादेश हामीसँग छलफल भएरै अध्यादेश आएको हो, पोजेटिभ कुरा भयो, यसमा चर्चा परिचर्चा गर्ने कुरा भएन। उनले सहमतिमा अध्यादेश आएकाले विस्तृत छलफल नभएको उल्लेख गरे। गत पुस २६ गते बसेको मन्त्रिपरिषद् बैठकले ५ वटा अध्यादेश राष्ट्रपति रामचन्द्र पौडेलसमक्ष सिफारिस गरेको थियो। सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने बनेको अध्यादेश,आर्थिक तथा व्यवसायिक वातावरण सुधार र लगानी अभिवृद्धिसबन्धी केही नेपाल ऐनलाई संशोधन गर्न बनेको अध्यादेश, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, निजीकरण ऐन, २०५० लाई संशोधन गर्न बनेको अध्यादेश र भूमिसम्बन्धी केही नेपाल ऐनलाई संशोधन गर्न बनेको अध्यादेश राष्ट्रपतिबाट जारी भएको छ।"
लागू औषध कारोबार गर्ने दुई महिला धरानबाट पक्राउ,धरान : प्रतिबन्धित लागू औषध कारोबारमा संलग्न दुईजना महिलालाई प्रहरीले सुनसरीको धरान उपमहानगरपालिकाबाट पक्राउ गरी सार्वजनिक गरेको छ । धरान उपमहानगरपालिका१० पुतलीलाइन स्थित कृष्ण नेवारको घरमा डेरा गरी बस्ने दुईजना महिलालाई लागू औषधसहित पक्राउ गरिएको जिल्ला प्रहरी कार्यालय सुनसरीका प्रवक्ता डीएसपी रामप्रसाद तिमल्सिनाले जानकारी दिएका छन् । नेवारको घरमा लागू औषध कारोबार भइरहेको गोप्य सूचनाको आधारमा छापा मारिएको थियो। लागू औषध कारोबारमा संलग्न २७ वर्षीया मनिका बिक र ३८ वर्षीया रेनुका लिम्बुलाई पक्राउ गरिएको डिएसपी तिमल्सिनाले बताए । उनले बिकले कोठाको लोबेड माथि सुडकेशमा लुकाइराखेको प्रतिबन्धित लागू औषध ट्रामाडोल २ हजार ५ सय क्याप्सुल बरामद गरिएको जानकारी दिएका छन् । पक्राउ परेका दुबै जनालाई जिल्ला अदालत सुनसरीबाट म्याद थप गरी इलाका प्रहरी कार्यालय धरानको हिरासतमा राखेर घटनाको थप अनुसन्धान थालिएको प्रहरी निरीक्षक कोमल ठाकुरले बताएका छन् । सुनसरी प्रहरीले प्रतिबन्ध लागू औषध नियन्त्रणमा तदारुकताका साथ काम गर्दै आएको छ । प्रहरिको सकृयताका कारण गाजा लगायतका प्रतिबन्ध औषधि बिक्री गर्ने समूहलाई पक्राउ गर्न प्रहरीको विशेष टोली परिचालन गरिएको सुनसरीका प्रहरी प्रमुख एसपी सुमन तिम्सिनाले बताए।
विकास खर्चको कछुवा गति,"सरकारले चालु आवको ६ महिनासम्म विकास निर्माणको काममा ५६ अर्ब ९३ करोड ५० लाख रुपैयाँ खर्च गरेको छ । जुन, कुल विनियोजित बजेटमध्येको १६१६ प्रतिशतमात्रै हो । सरकारले चालु आवमा ३ खर्ब ५२ अर्ब ३५ करोड ४० लाख रुपैयाँ बजेट विकास निर्माणमा खर्च गर्ने लक्ष्य राखेको छ । यही गतिमा जाँदा वर्षभरिमा ३२ प्रतिशतको विकास खर्च हुने देखिन्छ । औसतमा सधैं यस्तैयस्तै गतिमा खर्च हुँदै आएको छ । झन्डै २० खर्बको हाराहारीमा नेपालको वार्षिक बजेट हुन थालेको छ । तर विकासका निम्ति भनेर कुल बजेटको ३३ प्रतिशत पनि विनियोजन हुँदैन । र विनियोजितको पनि ३३ प्रतिशतमात्रै खर्च गर्ने सामथ्र्य सरकारले राख्छ भने विकास कसरी हुन्थ्यो ? प्रष्टै हुन्छ सरकारले खर्च गर्न नसकेकैले विकास नभएको हो । प्राथमिकतामा राखेका आयोजना नै असरल्ल छन् । राष्ट्रिय गौरवका आयोजना लज्जाका आयोजना भएका छन् । तर बजेट खर्च हुँदैन । उल्टै सरकार निर्माण व्यवसायीलाई भुक्तानी गर्न पनि असमर्थ छ । यो चरम बेथितिको नमुना हो । सरकारको कार्यक्षमतामा माथि ठूलो प्रश्न हो । यसपालिको सरकारको मात्रै होइन, सबैजसो सरकारको विकासको खर्च र विकासको गति कछुवा शैलीकै छ । यसको मतलब विकास खर्च नहुनुमा सरकारको प्रयासमात्रै काफी छैन । कतिपय ऐननियमका बाधा छन् । कतिपय प्रविधि र जनशक्तिको अभाव छ । र, सबैभन्दा ठूलो कुरा विकास खर्च कसरी गर्न सकिन्छ भनेर गुह्य पत्ता लगाउन नसक्ने सरकारकै अकर्मयण्ता छ । प्रशासनिक ढिलासुस्ती र प्रक्रियाका झमेला नेपालका दीर्घरोग हुन् । विकास खर्च नहुने ठूलो रोगको उपचार अब सामान्य ढंगले हल हुने छाँट देखिन्न । शल्यक्रियाकै जरुरी देखिन्छ । राजनीतिक अस्थिरता पनि एउटा कारण मानिँदै आइएको हो । तर मुलुकका दुई प्रमुख दलले सरकार बनाएर स्थिरता दिँदा पनि विकासको गति उही छ भने कमजोरी कता छ भनेर पत्ता लगाउनुपर्ने भएको छ । योजना छनोटदेखि, बजेट विनियोजन हुँदै कानुन जटिलताका केस्रा केलाएर विकास बजेट कार्यान्वयनको अठोट नलिँदासम्म हालत सधैं उस्तै रहने प्रस्ट छ ।"
"अमेरिकामा आगलागीमा हालसम्म २५ जनाको मृत्यु, ३० जना बेपत्ता","वासिङटन डिसी : अमेरिकाको लस एन्जलसमा लागेको आगलागीमा २५ जनाको मृत्यु भएको र ३० जना बेपत्ता भएका जनाइएको छ। समाचार एजेन्सी एपीका अनुसार ९० हजार मानिसहरूलाई शहर छोड्न अलर्ट दिइएको छ। आगलागी भएको स्थान वरपर चोरीको घटना पनि बढेको छ। प्रहरीले हालसम्म प्रभावित क्षेत्रबाट ५० जनालाई पक्राउ गरिसकेको छ। यी व्यक्ति डकैती, आगलागी प्रभावित क्षेत्रहरूमा ड्रोन उडाउने र कर्फ्यू उल्लंघन गर्ने जस्ता आरोपमा पक्राउ परेका हुन्। मंगलबार हावाको गति पूर्वानुमान भन्दा कम थियो, जसले उद्धार टोलीहरूलाई आगो नियन्त्रणमा धेरै मद्दत गरेको थियो। हाल, पालिसेड्स र इटन बाहेक सबै क्षेत्रमा आगो लगभग नियन्त्रणमा आइसकेको पनि जनाइएको छ। अहिलेसम्म आगलागीबाट १२,००० भन्दा बढी भवनहरू ध्वस्त भइसकेका छन् । लगभग १५५ वर्ग किलोमिटर क्षेत्रफल जलेर धवस्त भएको छ। तर अमेरिकाको राष्ट्रिय मौसम सेवाले सामाजिक सञ्जालमा अझै पनि पूर्ण रूपमा खतराबाट बाहिर नभएको बताएको छ। लस एन्जलसको विभिन्न ठाउँमा आगलागी भएर विकराल अवस्था निम्त्याउने आगलागी कहाँबाट सुरु भएको थियो भन्ने विषयमा धेरै थरी हल्लाहरू छन्। 'जंगलमा आगोले ठूलो रुप लियो' सामाजिक सञ्जालमा एक व्यक्तिले सुरुमा क्यालिफोर्नियाको जंगलमा आगो लगाएको र त्यही आगो फैलिएर यति विकराल रुप लिएको हो भन्ने हल्ला पनि रहेको छ। लस एन्जलस प्रहरीले यस घटनामा एक संदिग्धलाई पक्राउ गरेको पनि उल्लेख गरिन्छ। तर स्थानीय अग्निनियन्त्रक प्रमुख डेभिड अकुनाले भने कसैले आगो लगाएर आगलागी सुरु भएको हुन सक्ने दाबीलाई अस्वीकार गरेका छन्। आकुनाले आगो कसैले लगाएको कुनै प्रमाण हालसम्म नभएको बताए। 'सान्ता साना' हावाले आगलागी निम्त्यायो क्यालिफोर्नियाको लस एन्जलस शहर पहाडहरूको बीचमा अवस्थित छ। यहाँ सल्लाका जंगलहरू छन्। अघिल्लो हप्ताको मंगलबार सुकेका सल्लाका रूखहरू जल्दा आगलागी सुरु भएको जनाइएको छ। आगलागी सुरु भएको केही घण्टामा नै आगोले लस एन्जलसको ठूलो क्षेत्रलाई ध्वस्त पार्यो। जङ्गलमा आगलागी भएपछि, लगभग १६० किलोमिटर प्रतिघण्टाको गतिमा चलेको 'सान्ता साना' हावाले आगोलाई तीव्र गतिमा बढायो। शरद ऋतुमा चल्ने हावा धेरै तातो हुन्छ। यसले दक्षिणी क्यालिफोर्नियालाई सबैभन्दा बढी असर गर्ने गरेको छ। यी हावाहरू ग्रेट बेसिनको मरुभूमि क्षेत्रहरूमा उत्पन्न हुन्छन् र पश्चिमी तटतिर सर्दै जाँदा गति बढ्छ। क्यालिफोर्नियामा विगत ५० वर्षमा ७८ भन्दा बढी आगलागी क्यालिफोर्नियाले केही वर्षदेखि खडेरी भोगिरहेको छ। क्षेत्रमा ओसको अभाव छ। यसबाहेक, यो राज्य अमेरिकाका अन्य क्षेत्रहरू भन्दा धेरै तातो छ। यही कारणले गर्दा गर्मी मौसममा यहाँ बारम्बार जंगलमा आगलागी हुने गर्छ। यो क्रम वर्षायाम नआउन्जेलसम्म जारी रहन्छ। तर, पछिल्ला केही वर्षहरूमा हरेक मौसममा आगलागीका घटनाहरू बढेका छन्। विगत ५० वर्षमा, क्यालिफोर्नियाका जंगलहरूमा ७८ भन्दा बढी आगलागी भइसकेको छ। क्यालिफोर्नियामा जंगल नजिकै आवासीय क्षेत्रहरू बढेका छन्। यस्तो अवस्थामा आगलागीबाट हुने क्षति बढी हुन्छ। १९३३ मा लस एन्जलसको ग्रिफिथ पार्कमा लागेको आगलागी क्यालिफोर्नियाको सबैभन्दा ठूलो आगलागी थियो। यसले लगभग ८३ हजार एकड क्षेत्रफललाई डढेलो लगायो। करिब ३ लाख मानिसहरू आफ्नो घर छोडेर अन्य शहरहरूमा जान बाध्य भएका थिए।"
उपेन्द्र यादवद्वारा समाजवादी मोर्चा बहिस्कार,"जसपाले भन्यो, हामी समाजवादी मोर्चामा रहेकै अवस्थामा प्रचण्डजीले हाम्रो दललाई तोड्ने र फुटाउने काम गर्नुभयो। अब हामी मोर्चामा जान सक्दैनौं, जाने अवस्था पनि छैन। प्रचण्डजी धोकेवाज हुन्। काठमाडौं : समाजवादी मोर्चाको प्रमुख घटक जनता समाजवादी पार्टी (जसपा) नेपाल पनि हो। तर, बुधबार बसेको मोर्चाको बैठकमा जसपा नेपालका अध्यक्ष उपेन्द्र यादव अनुपस्थित भए। जबकि, बैठकमा यादवको प्रतीक्षा थियो। जसपा नेपालका अध्यक्ष यादवलाई बैठकमा आमन्त्रण गर्ने जिम्मा थियो एकीकृत समाजवादीका अध्यक्ष माधवकुमार नेपाललाई। एकीकृत समाजवादी पार्टीकै केन्द्रीय कार्यालयमा मोर्चाको बैठक बोलाइएको थियो। तर, जसपा नेपालका अध्यक्ष यादवले मोर्चाको बैठक बहिस्कार गरेका थिए। समाजवादी मोर्चामा हामी थियौं, तर प्रचण्डजीले मित्रघात गर्नुभयो, जसपा नेपालका महासचिव रामकुमार शर्माले भने, हामी समाजवादी मोर्चामा रहेकै अवस्थामा प्रचण्डजीले हाम्रो दललाई तोड्ने र फुटाउने काम गर्नुभयो। अब हामी मोर्चामा जान सक्दैनौं, जाने अवस्था पनि छैन। प्रचण्डजी धोकेवाज हुन्। प्रचण्डले सत्ताको खेलमा आफ्नो पार्टीलाई फुटाएर कमजोर बनाएको जसपा नेपालको केन्द्रीय समितिकै निष्कर्ष छ। मोर्चामै सम्मलित दललाई विभाजित गरेर सत्ता स्वार्थ पूरा गर्न खोजेको नेता उपेन्द्र यादवको बुझाइ छ। महासचिव शर्मा थप्छन्, हाम्रो पार्टी फुटाएर प्रचण्डजीले हामीलाई समाजवादी मोर्चाबाट बिदा गरिसक्नुभयो। अब त्यहाँ के खान, किन जाने ? जाने पनि अवस्था रहेन। समाजवादी मोर्चाको अर्को घटक नेकपा (विप्लब) का प्रवक्ता खड्गबहादुर विश्वकर्मा (प्रकाण्ड)ले भने समाजवादी मोर्चामा सामेल हुन जसपा नेपाल सकारात्मक रहेको दाबी गरे। एकीकृत समाजवादीको केन्द्रीय कार्यालयमा बसेको बैठकपछि प्रकाण्डले भने, उहाँहरू (जसपा नेपाल) का नेताहरूले तत्काल सहभागी हुन नसक्ने भन्नुभएको छ। तर, छलफल सकारात्मक रूपमा अघि बढेको छ। मोर्चाको बैठकले माघ १६ गते काठमाडौं केन्द्रित कार्यक्रम गर्ने निर्णय गरेको उनले सुनाए। मोर्चा प्रचण्डको शक्ति आर्जनको अखडा यसअघि कांग्रेससहितको सत्ता गठबन्धन टिकाउन प्रचण्डले रणनीतिक रूपमा समाजवादी मोर्चा गठन गरेका थिए। माओवादी केन्द्र, एकीकृत समाजवादी, जनता समाजवादी पार्टी नेपाल, नेपाल समाजवादी पार्टी(महिन्द्र यादव), र नेकपा(बिप्लब) मोर्चामा थिए। जसपा नेपाल फुटेपछि उपेन्द्र यादव मोर्चाबाट बाहिरिएका हुन्। तर, प्रचण्ड र माधव नेपाल उपेन्द्रलाई फकाएर मोर्चामा फेरि जोड्ने भगीरथ प्रयासमा रहेको मोर्चाका नेताहरूको भनाइ छ। जसपा नेपालका महासचिव शर्माले भने, प्रचण्डले मुखमा राम राम भने पिँठयुमा छुरा रोप्नुभयो भन्ने हाम्रो ठम्याइँ हो। यसको दोषी प्रचण्डजी नै हो। उहाँसँग बस्ने र समाजवादी मोर्चामा रहेर काम गर्ने स्थितिमा जसपा नेपाल छैन। उपेन्द्र यादवको पार्टी फुटाएर प्रचण्डले सरकार चलाउन खोजेका थिए। जसपा नेपाल फुटाएर अशोक राईले जसपा गठन गरेका थिए। त्यसको बलमा सत्ताको खेलमा प्रचण्ड टिक्न चाहन्थे। तर, त्यो गठबन्धन लामो टिकेन। एमाले अध्यक्ष केपी शर्मा ओलीले प्रचण्डको साथ छोडे। शेरबहादुर देउवा र ओलीबीच नयाँ गठबन्धन भएपछि प्रचण्डको ३२ सिटे जादु नम्बरको चटकले फेल खाएको थियो। त्यसपछि प्रचण्ड आक्रोशित हुँदै आएका छन्। हाम्रो पार्टी फुटाएर प्रचण्डजीले हामीलाई समाजवादी मोर्चाबाट बिदा गरिसक्नुभयो। अब त्यहाँ के खान, किन जाने ?  रामकुमार शर्मा, महासचिव जसपा नेपाल प्रचण्डले कहिले केपी ओलीलाई धोका दिए त कहिले शेरबहादुर देउवालाई झुक्याए। काँध फेर्दै, संसदीय शक्तिको गणितीय खेलबाट बहुमत आर्जन गर्दै प्रचण्डले यसअघि १८ महिना सरकार चलाएका थिए। सत्ताको उन्मातमा सत्ता साझेदार दल जनता समाजवादी पार्टी नेपालमाथि आरा चलाउन पनि प्रचण्डपछि परेनन्। यहीँ प्रकरणबाट उपेन्द्र यादव प्रचण्डबाट टाढिएका थिए। ६ महिनापछि बसेको समाजवादी मोर्चाको बैठकमा प्रचण्डले नेता यादवको उपस्थित खोजेका थिए। प्रचण्डजीले उपेन्द्रजीसँग कुरा गर्न माधवकुमार नेपालजीलाई लगाउनुभएको थियो। तर, समाजवादी मोर्चाबारे हामी क्लियर छौं, मोर्चा त इमान्दारीमा बन्छ। मुद्दामा बन्छ। नीति तथा कार्यक्रमको आधारमा बन्छ, जनता समाजवादी पार्टी नेपालका तर्फबाट गठित अन्तर पार्टी समन्वय समितिका सदस्यसमेत रहेका शर्मा भन्छन्, जहाँ इमान्दारिता रहेन। मित्रघात गर्दै एकअर्कालाई कमजोर बनाउने काम भयो। अनि त्यो मोर्चामा बस्ने स्थिति नरहेको उनी बताउँछन्, यो काम प्रचण्डजीमार्फत भयो । प्रचण्डको गलत कार्यशैली र नियतले मोर्चाभित्रै दुर्घटना भयो। अनि त्यहाँबाट जसपा नेपाल अलग भयो। माओवादी अध्यक्ष प्रचण्ड दाउपेचको राजनीति गर्ने चतुर अवसरवादी खेलाडी भएको जसपा नेपालले ठहर छ। सरकार ढलेपछि प्रचण्ड शक्तिको आर्जन गर्न सबैतिर हेरफेर गरिरहेको महासचिव शर्माले उल्लेख गरे। जनता समाजवादी पार्टीलाई फुटाएकाबारे प्रचण्डले स्वीकार गरिसकेको शर्मा बताउँछन्। यो कुरा अब गोप्य रहेन। राजनीतिक जीवनमा प्रचण्डले जसपा नेपाललाई फुटाएर जुन ढंगले सत्ताबाट उपेन्द्रजीले निस्किन बाध्य पार्नुभयो त्यो उहाँले राजनीतिक जीवनमा सदाका लागि ब्लन्डर गल्ती गर्नुभयो। उनका अनुसार एकातिर समाजवादी मोर्चाको नाममा प्रचण्डजीले संसद् र संसद् बाहिर रहेको विपक्षी दलहरूलाई एक ठाउँमा ल्याउने र अर्कोतिर कार्यकर्ता भुल्याउन ६ महिने जनतासँग माओवादी अभियान चलाउने अनि कार्यकर्तालाई भुलाउने खेलमा छन्। शर्मा भन्छन्, त्यसपछि पार्टीको राष्ट्रिय महाधिवेशन गर्दै प्रचण्ड सरकारतर्फ जाने दाउमा रहेको प्रष्ट देखिएको छ। समाजवादी मोर्चाको नाममा प्रचण्डको दलदलमा जसपा नेपाल नफस्ने जनाएको छ। प्रचण्ड यथास्थितिवादी शक्ति रहेको बताउँदै जसपा नेपालका महासचिव शर्मा थप्छन्, वर्गको कुरा गर्ने, कार्यकर्ता भुलाउने तर मुद्दा प्रतिइमान्दार नहुने चरित्र प्रचण्डजीको छ। जनतामा जानचाहिँ उहाँ नचाहने अनि घुमाइ फिराइ सरकारको गोलचकरमा बस्ने भन्ने स्वाभावका छन्। बृहत् मधेसवादी मोर्चाको पक्षमा जसपा नेपाल अग्रगामी शक्तिबीच एकता, मोर्चाबन्दी गर्दै संघर्ष गर्ने तयारीमा जसपा नेपाल रहेको छ। उसले मधेसवादी दलहरूबीच बृहत् मोर्चा र कार्य एकताका लागि प्रयास गरिरहेको छ। मधेस आश्रित दलका रूपमा स्थापित हो, जसपा नेपाल। अधिकार, पहिचान, समावेशीता, संघीयता उसको प्रमुख एजेन्डा हो। अब हाम्रो आन्दोलन आफ्नै बलबुतामा गर्नुपर्छ। आफ्नै खुट्टामा उभिएर गर्छौं, नेता शर्मा भन्छन्, अब हामी धोखा दिने मोर्चाको अलमलमा फस्दैनौं। मुद्दाका र इमानमा क्लियारिटी भएका, विधि र नीतिलाई मानेर संघर्षमा जाने प्रतिबद्ध पार्टीसँग मोर्चा बन्दी हुन्छ। महासचिव शर्माका अनुसार पहिचान र संघीयता पक्षधर शक्तिहरूसँग मोर्चा निर्माणका लागि बैठक र छलफल भइरहेको छ। दोस्रो चरणमा मोर्चा बन्दी गर्दै अधिकार र पहिचानको आन्दोलन गरिने शर्माले बताए । विगतमा राज्यसँग भएको ८ बुँदे र २२ बुँदे सम्झौतालाई कार्यान्वन गराउने रणनीतिमा जसपा नेपाल रहेको छ।"
"भारतीय अभिनेता सैफ अली खानमाथि चक्कु प्रहार, अस्पताल भर्ना","नयाँ दिल्ली : बलिउड अभिनेता सैफ अली खानमाथि चक्कु आक्रमण भएको छ। प्रहरीका अनुसार बुधबार राति एक अज्ञात समूह सैफ अली खानको घरमा पसेको थियो। त्यसपछि सैफ र ती व्यक्तिबीच झगडा भएको थियो। ती व्यक्तिले चक्कु प्रहार गरेपछि अभिनेता सैफ घाइते भएका थिए। प्रहरीले घटनाको अनुसन्धान जारी रहेको जनाएको बीबीसी समाचारमा उल्लेख छ। समाचार एजेन्सी एएनआईले मुम्बई प्रहरीलाई उदृध गर्दै भनेको छ एक व्यक्ति सैफअली खानको घरमा पसेर पहिले उनको घरेलु कामदारसँग झगडा गरेको र त्यसमा सैफले हस्तक्षेप गर्न खोजेपछि सैफमाथि नै आक्रमण भएको हो। अंग्रेजी पत्रिका हिन्दुस्तान टाइम्सको रिपोर्ट अनुसार बिहान करिब २३० बजे सैफ अली खान र उनकी श्रीमती करीना कपूरको बान्द्रास्थित घरमा चोर पसेको थियो। त्यो समयमा सैफ आफ्नो परिवारसँग घरमा थिए। चोर घटनास्थलबाट भागेको र प्रहरीले आक्रमणकारीको खोजी गरिरहेको उल्लेख गरेको छ। उक्त रिपोर्टमा घटनाको बारेमा एक वरिष्ठ आईपीएस अधिकारीलाई उद्धृत गर्दै भनिएको छ, 'सैफ अली खानलाई लीलावती अस्पतालमा भर्ना गरिएको छ।' सैफलाई राती ३:३० बजेतिर लीलावती अस्पताल ल्याइएको थियो। उनको शरीरमा छ ठाउँमा चोट लागेको छ। जसमध्ये दुई ठाउँमा गहिरो घाउ लागेको छ उपचाररत चितिक्तसले जनाएका छन्। एउटा घाउ मेरुदण्ड नजिकै छ। उनको शल्यक्रिया भइरहेको छ। शल्यक्रिया पछि मात्र चोटको गहिराइ पत्ता लगाउन सकिने जनाइएको छ। सैफको घाँटीमा पनि चोट लागेको छ।"
सीओ ग्यासको विषाक्तता,"२०७६ माघ ७ गते मकवानपुर दामनस्थित रिसोर्टमा कोठा न्यानो बनाउन हिटर बालेका ८ जना भारतीय पर्यटकको एकै पटक मृत्यु भयो। त्यस्तै २०७७ फागुन २६ मा बैतडी शिवनाथ३ पुडिलका ३५ वर्षीय राजसिंह साउद हिटर बालेर सुतेका भोलिपल्ट उठेनन्। यी दुई जाडो समयमा भएका दु: खद् घटनाका दृष्टान्त हुन्। जाडोमा बिजुली, कोइला, दाउरा तथा ग्यासको उपयोग गर्दा निस्कने ग्यास जुन देख्न, सँुध्न र महसुस गर्न सकिँदैन। त्यो कार्बन मोनोअक्साइड हो। जसलाई अदृश्य हत्यारा वा मौन हत्यारा भनिन्छ। बिना कुनै संकेत र लक्षण कसैको ज्यान लिन सक्ने अवस्था वा कारकका रूपमा यसलाई लिइन्छ। सीओ ग्यास सामान्यत: सही रूपले बल्न नसकेको स्टोभ, हिटिङ सिस्टम, जेनेरेटर, ग्यासबाट चल्ने हिटर, गिजर तथा स्टोभ आदिको ग्यास तथा धुवाँमा पाइन्छ। ग्यास गिजरमा पानी ताती रहदा कार्बन मोनोअक्साइड ग्यास उत्पन्न हुन्छ। बाथरुममा झ्याल र भेन्टिलेसन राम्रो नभए गिजर प्रयोग हुँदा ग्यास भुइँमा बस्छ र अक्सिजन कम भएर सीओ ग्यासको निर्माण हुन्छ तब निस्सासिएर नुहाउने व्यक्तिको मृत्यु हुन सक्छ। सीओ श्वासका माध्यमबाट शरीरमा पुगेपछि रगतमा मिसिन्छ। शरीरको अक्सिजन सोस्ने क्षमतामा कमी ल्याउछ र शरीरलाई हानिनोक्सानी मात्र पुर्याउने मात्र होइन मृत्युसमेत गराउँछ। सीओको सामान्य सम्पर्कमा आउँदा सुरुमा हल्का टाउको दुख्छ। निरन्तर सम्पर्कमा रहँदा तीव्र टाउको दुखाइ, रिंगटा, थकान, वाकवाकी, चिटचिट हुने गर्छ। निर्णय क्षमता, स्मरण शक्ति र अंगमा तालमेलको कमी हुन्छ। स्नायु तन्त्रमा दीर्घकालीन हानि, सिक्ने र सम्झने क्षमतामा अभाव हुन्छ। कहिलेकाहीँ बिना कुनै लक्षण त प्राय: लक्षणपछि बेहोसी हुन्छन्। ग्यासले कमजोर बनाउँछ, चेतना हराउँछ, प्रभावित व्यक्ति कराउन पनि सक्दैन र स्लिपिङ ट्याब्लेट खाएझै लठ्ठ पर्छन् र अन्तत: तिनको मृत्यु हुन्छ। नेपाल प्रहरीको तथ्यांकमा न्यानो ताप्ने सुरमा हरेक वर्षको जाडोमा कम्तीमा दर्जनौंको मृत्यु हुने गर्दछ। तथ्यांकमा नआएका धेरै हुन सक्ने देखिन्छ। विगतमा पनि यस्तै अनगिन्ती घटनाहरू घट्दै आएका हुन तथापि सरकारबाट जनचेतनाका काम भए पनि जनता लापरवाह रहिरहनु र संख्यामा कमी नआउनु चिन्ताको विषय हो। चिसोजन्य समस्या चिसोले झाडापखाला, निमोनिया, टाउको र छाती दुख्ने, हातखुट्टाका औंला र कान रातो हुने, चिलाउने, सुन्निने र कहिलेकाहीँ घाउ हुने बनाउँछ। त्यस्तै रुघाखोकी, दम र यसका जटिलताहरू, छालासम्बन्धी समस्याहरू, दाद, अनुहारमा सेतो दाग, ओठ फुट्ने, हातखुट्टा फुट्ने, शरीर चिलाउने, छाला सुक्खा हुने, फुस्रो हुने र फुट्ने देखिन्छ। चिसोको एलर्जी हुने, अपच, पखाला, आउजस्ता पाचनसम्बन्धी रोगहरू र हातखुट्टा र जोर्नी सुन्निने अवस्था पनि त्यत्तिकै पाइन्छ। चिसोले स्वास्थ्य समस्याहरू निम्त्याएकाले अस्पतालहरूमा बिरामीको भीड छ। मुटु, श्वासप्रश्वास र दमका पुराना बिरामी, कुपोषित बालबालिकालाई बढी आक्रान्त पारेको छ। मौसम भोजभतेरको पनि भएकाले बढी खाना, बोसो र गरिष्ठ खानाले अपच, ग्यास्ट्राइटिस, झाडाबान्ता, पखाला हने र जन्डिस, टाइफाइड पनि प्रशस्त पाइएको छ। जाडोमा रगत बाक्लो हुने भएकाले सुगर र रक्तचाप मात्र बढ्दैन, प्राय: सबै दीर्घकालीन रोगहरू बढी गम्भीर बन्छन्। एकाबिहानै मर्निङ वाकमा हिँड्दा प्रदूषण तथा चिसोजन्य स्वास्थ्य समस्याबाट पीडित भइन्छ। जाडोमा शरीर तताउन मद्यपानलाई सजिलो विकल्प ठानी मातेर राति ढलेकाहरू भोलिपल्ट बिहान नउठ्न पनि सक्छन्। धूमपानले पार्ने असर त झनै अनगिन्ती छन्। जाडो बढेसँगै जताततै आगो तापिरहेको देखिन्छ। आगो ताप्न के टायर, प्लास्टिकस के सडक किनारमा थुपारिएका फोहोर सबै बालेर आगो तापेको देखिन्छ। जस्ले तत्काल त न्यानो हुन्छ तर उत्पन्न धुवाँले स्वास्थ्यमा तत्कालै तथा वातावरणमा दीर्घकालीन नकारात्मक असर गर्छ। उपत्यकाको हावामा एक दिन पहिले भएको प्रदूषणमा जाडो बढेर आगो ताप्नासाथ २ गुणा बढ्छ। कचौरा आकारको काठमाडौंबाट धुवाँ हत्तपत्त बाहिर जान पाउँदैन, त्यसैमा प्लास्टिक, टायर बाल्दा कार्बन मोनो डाई अक्साइड, प्युरेन, डाई अक्सनले क्यान्सरसम्म गराउँछन्। वायु प्रदूषणले तत्काल सामान्य टाउको दुख्ने, आँखा, नाक, कान घाँटी र श्वासप्रश्वासमा असर र दीर्घकालमा मुटु, मस्तिष्कघात, फोक्सोको क्यान्सर, दम र प्रजनन क्षमतामा ह्रास गराउँछ। ग्यास गिजरमा पानी तातिरहँदा कार्बनमोनोअक्साइड ग्यास उत्पन्न हुन्छ। बाथरुममा झ्याल र भेन्टिलेसन राम्रो नभए निस्सासिएर नुहाउने व्यक्तिको मृत्यु हुन सक्छ। जाडोमा तातोको सहारा लिन प्रयोग गरिने आगो ताप्न हिटर, तातो बनाउन गिजरबाट पोलिने तथा झ्यालढोका बन्द गरी मकल बाल्दा हुने क्षति पनि कम छैन। सीओ ग्यास सामान्यत: सहीरूपले बल्न नसकेको स्टोभ, हिट सिस्टम, जेनेरेटर तथा चुरोट र मट्टीतेल, ग्यासबाट चल्ने हिटर, गिजर तथा स्टोभ आदिको ग्यास तथा धुवाँमा पाइन्छ। ग्यास गिजरमा पानी तातिरहदा कार्बन मोनोअक्साइड ग्यास उत्पन्न हुन्छ। विषाक्तता माटोको घरमा भन्दा सिमेन्टेड घरमा छिटो र बढी हन्छ। सीओको विषाक्तताबाट बढी प्रभावित हुनेमा मुटुका पुराना रोगी, साससम्बन्धी बिरामी, रगतको कमी भएका, गर्भावस्था, गर्भका शिशु र वृद्धा पर्दछन्। कार्बन मोनोअक्साइड रंगहीन, गन्धहीन त्यस्तो विषालु ग्यास हो जसलाई नदेख्न सकिन्छ न त चाख्न वा सुँघ्न र महसुस गर्न सकिन्छ। श्वासका माध्यमबाट शरीरमा पुगेपछि रगतमा मिसिन्छ र शरीरको अक्सिजन सोस्ने क्षमतामा कमी ल्याउछ। यो प्रक्रियाले शरीरलाई हानिनोक्सानी मात्र पुर्याउँदैन मृत्युसमेत हुन सक्छ। सीओको सामान्य सम्पर्कमा आउँदा सुरुसुरुमा अलिअलि टाउको दुख्छ। निरन्तर सम्पर्कमा रहँदा तीव्र टाउको दुखाइ, रिंगटा, थकान, वाकवाकी, छाला रातो, चिटचिट हुने, निर्णय क्षमता, स्मरण शक्ति र अंगमा तालमेलको कमी हुन्छ। स्नायु तन्त्रमा दीर्घकालीन हानि, सिक्ने र सम्झने क्षमतामा अभाव हुन्छ। प्रारम्भिक लक्षणहरूमा ध्यान नदिँदा प्रभावित व्यक्ति बेहोसीको अवस्थामा जान्छन् तर कहिलेकाहीँ बिना कुनै लक्षण पनि बेहोस हुन सक्छन्। शरीरमा वा रगतमा सीओको मात्रा ३० प्रतिशत पुग्दा टाउको दुख्ने, थकाइ लाग्ने हुन्छ, ४० प्रतिशत पुग्दा बेचैनी बढ्छ। रगतमा सीओको मात्रा ६० प्रतिशत हुँदा मान्छेले चेतना गुमाउँछ, बेहोसी बन्छ र मात्रा ८० प्रतिशत पुग्दा मानिसको मृत्यु हुन्छ। रोकथाम दाउरा, गुइँठा र ब्रिकेट बाल्दा झ्याल वा भेन्टिलेटर खुला राख्नपर्छ। धुवाँलाई बाहिर जान दिने, दम, सीओपीडिका रोगी धुवाँ नजिक बस्नु हुँदैन। आगो, हिटर, मकल आदि सत्ने समयमा निभाउने, बाल्दा त्यसको नजिकै पानी राख्ने र बालबालिकाको पहुँचभन्दा टाढा राख्नपर्छ। बन्द कोठामा जेनेरेटर, गाडी वा धुवाँ फाल्ने कुनै पनि यन्त्र चलाउनु हुँदैन। कोठा तताउँदा, न्यानो पार्दा झ्याल ढोका खुला राख्ने वा कोठामा हावाको ओहोरदोहोर हुने व्यवस्था मिलाउनुपर्छ। बाथरुममा ग्यास गिजर उपयोग गर्दा भेन्टिलेसन खुलै राख्नुपर्छ। ग्यास गिजर बाथरुम बाहिर राख्नुपर्छ। तातोपानी पहिले नै थापेर बाथरुमको ढोका बन्द गर्नुपर्छ। कोठा र शरीर तातो बनाउँदै गर्दा टाउको दुख्ने तथा उल्टी होला जस्तो हुनासाथ मकल, हिटर वा गिजरजस्ता उपकरण बन्द गरी झ्यालढोका खोल्नुपर्छ, ताजा हावामा निस्केर सास फेर्नुपर्छ। सीओ विषाक्तताका लक्षण वा बेहोसी देखिए तुरुन्त स्वास्थ्य संस्थामा लग्न वा जानुपर्छ। डा बुढाथोकी, संघीय स्वास्थ्य तथा जनसंख्या मन्त्रालयका प्रवक्ता हुन्।"
सरकारमा सहभागी कांग्रेसका मन्त्रीहरूसँग छलफल गर्दै सभापति देउवा,"काठमाडौं : नेपाली कांग्रेस सभापति शेरबहादुर देउवाले सरकारमा सहभागी मन्त्रीहरूसँग आज छलफल गर्दैछन्। बिहान ८ बजे आफ्नै निवास बूढानीलकण्ठमा कांग्रेसबाट सरकारमा सहभागी भएका मन्त्री र राज्यमन्त्रीलाई सभापति देउवाले छलफलका लागि बोलाएका हुन्। सभापतिले मन्त्रीहरूलाई प्रगति विवरणसहित उपस्थित हुन निर्देशन दिएको देउवानिकट एक नेताले जानकारी दिए। सरकारमा सहभागी भएका केही मन्त्रीहरूको कार्यक्षमतालाई लिएर पार्टीभित्र प्रश्न उठिरहेको छ। बैठकमा यसबारे पनि छलफल हुनेछ। सरकारमा सहभागी केही मन्त्रीको पफमेन्स राम्रो नभएको र बेलाबेलामा विवादमा आएर आलोचना भइरहेको भन्दै देउवाले निर्देशन दिनका लागि पनि बैठक आवश्यक परेको स्रोतको भनाई छ। बैठकमा मन्त्रीहरूको ब्रिफिङ पार्टी शीर्ष नेताले समेत सुन्ने र कांग्रेसका मन्त्रीले ६ महिनामा गरेको कामको समीक्षा गर्ने तयारी रहेको छ। बैठकमा महामन्त्री प्रतिनिधि सभा र राष्ट्रियसभा संसदीय दलका नेता, प्रमुख सचेतक, सचेतकसमेत सहभागी हुनेछन्। प्रधानमन्त्री केपी शर्मा ओलीले समेत मन्त्रिहरुलाई प्रभावकारी ढंगले काम गर्न पटकपटक मन्त्रि र कर्मचारीलाई निर्देशन दिइरहेका छन्। यसैगरी सरकारका कामका विषयलाई लिएर कांग्रेसकै नेताहरूले विरोध गरिरहेकाले पार्टीभित्र कसरी स्पष्ट पार्ने भन्नेबारेपनि छलफल हुनेछ। कांग्रेसले आउँदो संसद अधिवेशन प्रभावकारी बनाउनका लागि पनि छलफल गर्दैछ। मन्त्रिपरिषद् बैठकले कतिपय विधेयक संसद्मा पेश गर्ने निर्णय गरिसकेको छ भने, संसदीय समितिबाट पनि पारित गरेर सदनमा विधेयक पेश गर्ने गरी छलफल अघि बढेको छ। कांग्रेसबाट कोको छन् मन्त्री ? उपप्रधान तथा सहरी विकास प्रकाशमान सिंह गृहमन्त्री रमेश लेखक परराष्ट्रमन्त्री आरजु राणा देउवा संस्कृति, पर्यटन तथा नागरिक उड्डयनमन्त्री बद्री पाण्डे युवा तथा खेलकुदमन्त्री तेजुलाल चौधरी कानुन, न्याय तथा संसदीय मामिला मन्त्री अजय कुमार चौरसिया स्वास्थ्य तथा जनसंख्यामन्त्री प्रदीप पौडेल कृषि तथा पशुपन्छी विकासमन्त्री रामनाथ अधिकारी ऊर्जा, जलस्रोत तथा सिँचाइ मन्त्री दीपक खड्का वन तथा वातावरण ऐनबहादुर शाही राज्यमन्त्री रुपा विक र पूर्णबहादुर तामाङ"
"बिदाइ भाषण गर्दै बाइडेनले भने : धनीहरूको प्रभुत्व बढ्दै गएको छ, यो अमेरिका र लोकतन्त्रको लागि खतरा हो","वासिङटन डिसी : अमेरिकी राष्ट्रपति जो बाइडेनले बुधबार राति ओभल अफिसमा आफ्नो बिदाइ भाषण दिएका छन्। बाइडेनले आफ्नो अन्तिम भाषणमा देशमा धनी(केही व्यक्ति)को प्रभुत्व बढ्दै गएको छ र यसले देश र लोकतन्त्रलाई खतरामा पारिरहेको बताए। उनले अमेरिकामा प्रविधिऔद्योगिक जटिलताको वृद्धिप्रति चिन्ता व्यक्त गरे। बाइडेनले यसलाई अमेरिकी नागरिकको अधिकारको लागि खतरा भएको उल्लेख गरे। आफ्नो कार्यकालको बारेमा कुरा गर्दै उनले भने, 'हामीले जे गरेका छौं त्यसको प्रभाव देखिन समय लाग्नेछ, तर बीउ रोपिएको छ। ती आउने दशकौंसम्म बढ्नेछन् र फुल्नेछन्।' बाइडेनले बुधबार बिहान एउटा पत्र पनि जारी गरेका थिए। त्यसमा उनले आफूले गरेका केही वाचाहरु पूरा नभएको स्वीकार गरेका छन्। बाइडेनको यो भाषण ट्रम्पले पदभार ग्रहण गर्नुभन्दा पाँच दिन अगाडि आएको हो। ओभल अफिसमा आफ्नो अन्तिम भाषणमा उनले आफ्नो ५० वर्षको राजनीतिक जीवनको बारेमा पनि चर्चा गरेका छन्। उनले ट्रम्पलाई संकेत गर्दै एक हडबडाउने बच्चा राष्ट्रपति बनेको पनि उल्लेख गरे। यस्तो अमेरिकामा मात्र हुन सक्ने उनले बताए। उनले यसअघि नै विदेश नीतिको बारेमा भाषण दिइसकेका छन्। बाइडेनले सोमबार राजधानी वासिङ्टनमा विदेश नीतिको सम्बन्धमा आफ्नो अन्तिम भाषण दिएका थिए। यसमा उनले चीनले कहिल्यै अमेरिकालाई उछिन्न नसक्ने दाबी गरेका थिए। यसका साथै उनले अफगानिस्तानमा युद्ध अन्त्य गर्ने निर्णयलाई जायज ठहराएका थिए। बाइडेन अमेरिकाको राष्ट्रपति बन्ने सबैभन्दा पाको उमेरका व्यक्ति बनेका छन्। राष्ट्रपतिको रूपमा शपथ लिँदा उनको उमेर ७८ वर्ष २२० दिन थियो। ट्रम्प दोस्रो पटक राष्ट्रपति बन्दा उनको उमेर ७८ वर्ष ६१ दिन हुनेछ। अमेरिकी संविधान अनुसार ट्रम्प तेस्रो पटक राष्ट्रपति बन्न सक्दैनन्। यस्तो अवस्थामा बाइडेनको यो रेकर्ड केही वर्षसम्म अक्षुण्ण रहनेछ। अमेरिकी इतिहासको सबैभन्दा लामो युद्ध रोकियो बाइडेनको कार्यकालमा अगस्ट २०२१ मा अमेरिकी सेना अफगानिस्तानबाट फिर्ता भएको थियो। अमेरिकी सेना २० वर्षदेखि अफगानिस्तानमा थिए। यसलाई अमेरिकी इतिहासको सबैभन्दा लामो युद्ध भनिन्छ। अमेरिकी सेना फिर्ता भएपछि तालिबानले अफगानिस्तान पुनः कब्जा गर्यो। युक्रेनलाई रुससँग लड्न मद्दत गर्यो बाइडेनले रुस विरुद्धको युद्धमा युक्रेनलाई सहयोग गरे। अमेरिकाले युक्रेनलाई तोपखाना, रकेट प्रणाली, ड्रोन, ट्याङ्क र हवाई रक्षा प्रणाली प्रदान गर्यो। यसबाहेक, लामो दूरीको क्षेप्यास्त्र प्रयोग गर्न पनि अनुमति दिइएको थियो। युक्रेनी सैनिकहरूलाई तालिम दिन अमेरिकी रक्षा विज्ञहरू पनि पठाइएको थियो। बाइडेनले युक्रेनलाई अर्बौं डलरको आर्थिक सहायता मात्र प्रदान गरेनन् उनकै कारणले युक्रेनले अन्तर्राष्ट्रिय समर्थन पनि प्राप्त गरेको थियो। यसबाहेक अमेरिकाले रुसमाथि कडा प्रतिबन्ध पनि लगाएको थियो। जसले रुसको आर्थिक अवस्थामा ठूलो असर पारेको छ। गाजामा हजारौंको मृत्युपछि पनि इजरायललाई समर्थन गाजा युद्ध सुरु भएको एक वर्षमा अमेरिकाले इजरायललाई १८ अर्ब डलरको सैन्य सहायता दियो। यसको सहयोगमा इजरायलले इरान, हमास, हिजबुल्लाह र हुथी विद्रोहीहरू विरुद्ध लड्यो। गाजामा ४५,००० भन्दा बढी मानिस मारिएपछि पनि अमेरिकाले इजरायललाई समर्थन गरिरह्यो, जसका कारण युद्ध अन्त्य गर्न इजरायली सेनामाथि अन्तर्राष्ट्रिय दबाब अपर्याप्त साबित भयो। चीनविरुद्ध एकजुट इन्डोप्यासिफिक देश चीनको सामना गर्न बाइडेनले इन्डोप्यासिफिक देशहरूसँगको सम्बन्धलाई उनको कार्यकालमा बलियो बनाए । ४ वर्षको अन्तरालमा उनले आँकस, क्वाड र आइपीइएफ जस्ता अमेरिकी संगठनलाई सजीव बनएका थिए।"
"हमासइजरायलबीच युद्धविराममा सहमति, जनवरी १९ देखि लागू हुने","इजरायल र हमासले गाजामा १५ महिनादेखि जारी युद्ध रोक्न सहमति जनाएका छन्। युद्धविरामको अवधिमा हमासले गाजामा बन्धक बनाइएका इजरायली नागरिकहरूलाई रिहा गर्ने सहमति भएको छ। त्यसको बदलामा इजरायलले पनि हमासका मानिसहरूलाई रिहा गर्नेछ। युद्धविरामको बारेमा आधिकारिक घोषणा भने हुन बाँकी नै छ। इजरायली प्रधानमन्त्री नेतान्याहूको कार्यालयले हमाससँग युद्धविराम सम्झौता अझै नसकिएको बताएको छ। तर अमेरिकी राष्ट्रपति जो बाइडेन र कतारका प्रधानमन्त्री शेख मोहम्मद बिन अब्दुल रहमान बिन जसिम अल थानीले भने युद्धविराम सम्झौताको पुष्टि गरेका छन्। थानीले युद्धविराम जनवरी १९ देखि लागू हुने बताए। अल जजीराको रिपोर्ट अनुसार थानीले बुधबार हमास र इजरायलका प्रतिनिधिहरूसँग भेट गरेका थिए। त्यसपछि यो सम्झौता भएको हो। अमेरिकाका नवनिर्वाचित राष्ट्रपति डोनाल्ड ट्रम्पले पनिगाजामा युद्धविराम सम्झौता भएको जनाएका छन्। उनले मध्यपूर्वमा बन्धकहरूलाई रिहाइ गर्ने सम्झौता भएको जनाए। ७ अक्टोबर २०२३ देखि गाजामा इजरायल र हमासबीच युद्ध चलिरहेको थिए। यसमा दुवै पक्षका ४७ हजारभन्दा बढीको मृत्यु भएको छ। युद्धविरामपछि के हुन्छ? युद्धविराम सम्झौताको पहिलो चरणमा इजरायली सेना गाजा सीमाबाट ७०० मिटर पछाडि आफ्नो क्षेत्रमा सर्नुपर्ने हमासको शर्त छ। हाल यो युद्धविराम सम्झौता इजरायली मन्त्रिपरिषद्मा पेश हुन बाँकी छ। त्यहाँ अनुमोदन भएपछि युद्धविराम सम्झौता तुरुन्तै लागू हुनेछ। अमेरिकाका नवनिर्वाचित राष्ट्रपति डोनाल्ड ट्रम्पले यस सम्झौताको बारेमा बताउँदै हमासले चाँडै बन्धकहरूलाई रिहा गर्ने जनाएका छन्। इजरायल र हमास बीचको युद्धविरामको पहिलो चरण कुल ४२ दिनसम्म रहन सक्छ। युद्धविराम सम्झौताको पहिलो चरणमा, हमासले ५ महिलासहित ३३ बन्धकहरूलाई रिहा गर्ने छन्। अर्कोतर्फ इजरायलले यसको बदलामा २५० प्यालेस्टिनी कैदीहरूलाई रिहा गर्नेछन्। १५ दिन पछि हमासले बाँकी बन्धकहरूलाई पनि रिहा गर्नेछन्। यसैबीच, दुवै पक्षले स्थायी युद्धविरामको बारेमा छलफल गर्नेछन्। कतार र अमेरिकाको मध्यस्थतामा सम्झौता यो सम्झौता इजिप्ट, कतार र अमेरिकाको सहयोगमा कतारको राजधानी दोहामा भएको हो। इजरायलको प्रतिनिधित्व मोसादका प्रमुख डेभिड बार्निया र शिन बेटका प्रमुख रोनेन बारले गरेका थिए। अमेरिकाको तर्फबाट ट्रम्पका दूत स्टिभ विटकफ र बाइडेनका दूत ब्रेट म्याकगर्क उपस्थित थिए।"
"कर्णालीमा ठेकेदारको हेलचेक्य्राइँ, गौरवकै आयोजना लथालिंग","वीरेन्द्रनगर : ०७९ असार १४ गते सुर्खेतको बड्डीचौरबिम्रेनीबाबियाचौरविद्यापुर सडक निर्माणको ठेक्का पायो अनकजयदेवी जेभी निर्माण कम्पनीले। २ वर्ष भयो, सडकको काम २० प्रतिशत पनि भएको छैन। विभिन्न बहानामा ठेकेदार कम्पनीले काममा ढिलासुस्ती गरिरहेको छ। सडकको काम लथालिंग छ। ०७७ असार १६ गते थोदुंगजागृति जेभीले निर्माणको जिम्मा लिएको सुर्खेतको रानीघाट तेलपानी भुरिगाउँ सडक निर्माणको काम १० प्रतिशतमा सीमित छ। वन्यजन्तु आरक्षणभित्र रूख कटानको समस्या देखाएर निर्माण व्यवसायीले उक्त सडक निर्माणको काम अलपत्र पारेको हो। प्रदेश सरकारको भौतिक पूर्वाधार तथा सहरी विकास मन्त्रालयका प्रवक्ता सिनियर डिभिजनल इन्जिनियर रमेश सुवेदीका अनुसार प्रदेश राजधानी वीरेन्द्रनगरको मुटुमा रहेको मंगलगढी काँक्रेबिहार सडक अमरसिस्नेङ नेपाल मेगा जेभीले २०७८ मंसिर २४ गते निर्माणको जिम्मा पाएको थियो। उक्त सडक ०८१ असार १२ गते निर्माण सक्नुपर्ने समयसीमा थियो। तर, ७५ प्रतिशत मात्रै काम भएको छ। सुवेदीका अनुसार कुइने जामु बाबियाचौर भत्ततरी जगलाघाट सडक, प्रदेश राजधानी वीरेन्द्रनगर प्लानिङ क्षेत्र सहरी सडक, सुर्खेतको भेरी गंगा नगरपालिका१३ मा पर्ने तल्लो करेली पक्की पुल निर्माण, घाटगाँउ गुटु सालम कोरालावास कुल्लीमारे सडकको काम पनि समयसीमाभित्र पूरा भएका छैनन्। यी आयोजनाको काम मुस्किलले ५० प्रतिशत मात्रै पूरा भएका छन्। दैलेख सदरमुकामदेखि नौमुले गाउँपालिकाको वडा नं १४ हुँदै जुनी जाजरकोट जोड्ने सडक, माथिल्लो डुगेश्वर दुल्लु बेउली हुँदै कालीकोट जोड्ने सडक, सांगेतडा बिन्द्राशैनी चामुण्डा बाटो निर्माण, रबट छामघाट खोला पक्की पुल निर्माणको काम पनि ०७८ सालबाट सुरु भएका हुन्। यी आयोजना ०८२ सालसम्म निर्माण सम्पन्न गर्नुपर्ने छ। तर, कुनै पनि आयोजनाको काम ६० प्रतिशतभन्दा माथि प्रगति भएकै छैन। ०८२ सालको असारसम्म निर्माण सम्पन्न गर्ने छाँटकाँट छैन। कालीकोटका आयोजनामा ४० प्रतिशत काम यस्तै कालीकोटको शेरी पान्तढी पादमघाट जुम्ला सडक, सान्नीघाटदेखि सिप्खाना सडक आयोजना, दाम्रीगाड पक्की पुल निर्माण, जारकोट पक्की पुल निर्माण ०७७०७८ मा सुरु भएका थिए। ती सबै आयोजना निर्माणको काम निर्माण व्यवसायी तारा शाहले लिएकी हुन्। तर, ती आयोजनाको काम ४० प्रतिशतभन्दा बढी भएको छैन। ०८२ जेठ महिनाभित्र निर्माण सम्पन्न गर्ने गरी ठेक्का लिएका उक्त आयोजनाहरू हालसम्म पनि लथालिंग अवस्थामा छन्। यस्तै सल्यानको कालीमाटी रामपुर रामबजार लुहाम सल्यान खलंगा जोड्ने सडक, सोलावाङ रिम सडक स्तरोन्नति, बालुवा संग्रही कुपिण्डे खलंगा सडक, सुन्तला पकेट क्षेत्र कोटमौला किमेरे पोखरी खोरबारे परिलेख सडक स्तरोन्नति, बाघचौर पातीहाल्न सडक जगारखोला पुल निर्माणको काम ०७७०७८ सालबाट सुरु भएको हो। ०८१८२ को असार मसान्तसम्म निर्माण सम्पन्न गर्नुपर्ने थियो। तर, कतिपय आयोजनाहरूको काम १० प्रतिशत पनि नाघेको छैन। कतिपय आयोजनाहरूको काम ७० प्रतिशतसम्म भएको छ। बाँकी काम कहिले पूरा हुने हो टुंगो छैन। जाजरकोटका आयोजनाको पनि हालत उस्तै जाजरकोट छेडा थलह सानाखोला चाँदे जुम्ला सडक, साल्मा खोला पुल, बारेकोट सागुतारा र नलगाड सिर्के जोड्ने सडक पुल, कालीमाटी खल्चौर नेटिलेख सडक खण्डको सक्ला खारी बयाले लिम्सा सडक निर्माणको काम ०७८ सालमा सुरु भयो। हालसम्म छेडा थलह सानाखोला चाँदे जुम्ला सडकको काम १० प्रतिशत छ। साल्मा खोला पुल निर्माणको काम ३० प्रतिशत भएको छ। बारेकोट सागुतारा र नलगाड सिर्के जोड्ने सडक पुलको काम शून्य प्रतिशत छ। कालीमाटी खल्चौर नेटिलेख सडक खण्डको सक्ला खारी बयाले लिम्सा सडक निर्माणको काम ८५ प्रतिशत भएको छ। यी सबै आयोजनाहरूको काममा अहिले पनि ढिलासुस्ती छ। यस्तै रुकुमपश्चिमको देवस्थल कैनडाँडा चौरजहारी डोल्पा सडक, चिसापानी राडी नदुवा मुसीकोट सडक, छेरावगर पक्कीपुल निर्माण, मुगुको दोमुख तातोपानी गमगढी नाक्चे लाग्ना सडक, झुगला बेलिब्रिज वा मोटरेवल पुल, जुम्लाको एरपोर्ट, उर्थु खाली न्याउरीघाट बुलबुले मुगु सडक, झारज्युला निधार पक्की पुल, हुम्लाको लालीबगर औलाथली मोटरेवल पुललगायतका योजनाहरूको निर्माणको काम पनि लथालिंग नै छ। ती सबै आयोजनाको काम १० प्रतिशतमा सीमित छ। यसले कर्णालीको समग्र विकासमा न्यून उपलब्धि देखाएको छ। प्रदेश सरकारको ताकेता प्रदेश सरकारको प्रदेश भौतिक पूर्वाधार तथा सहरी विकास मन्त्रालयका सचिव ईश्वरचन्द्र मरहट्टा आयोजना अलपत्र पार्ने निर्माण व्यवसायीलाई यथाशीघ्र सम्पन्न गर्न ताकेता गरिएको बताउँछन्। कर्णालीका आयोजना निर्माणको जिम्मा लिएर ढिलासुस्ती गरिरहेका निर्माण व्यवसायीहरूलाई पटकपटक मन्त्रालयमा बोलाएर छलफल गरेका छौं, मरहट्टा भन्छन्, जतिसक्दो चाँडो निर्माण सम्पन्न गर्नका लागि दबाब दिएका छौं। कतिपय निर्माण व्यवसायीहरूले निर्माणको काम सुरुवात पनि गरेका छन्। अब पनि निर्माण व्यवसायीहरूले जिम्मा लिएको काम छिटोछरितो सम्पन्न गर्न तदारुपता नदेखाए कानुनी बाटो रोज्न बाध्य हुने छौं। कर्णालीमा निर्माण व्यवसायीको ढिलासुस्तीका कारण सरकारको उपलब्धि पनि न्यून देखिएको उनले बताए। निर्माण व्यवसायीले ढिलासुस्ती गर्ने तर सरकारलाई काम नगरेको आरोप लाग्ने समस्या छ, उनी भन्छन्, अब मन्त्रालयले कडाइका साथ निर्माणको जिम्मा लिएका निर्माण व्यवसायीहरूलाई ताकेता गर्छ। काम नगर्ने निर्माण व्यवसायीलाई कडाइका साथ कारबाही गर्छ। नागरिकको सहजताका लागि सरकारले अगाडि बढाएका विकास आयोजनाहरू लथालिंग छन्। नागरिकहरू सरकारले काम नगरेको भनेर प्रश्न गरिरहेका छन्। कर्णाली प्रदेश सरकारका भौतिक पूर्वाधार तथा सहरी विकासमन्त्री शेरबहादुर बुढा भन्छन्, कर्णालीका विकास आयोजनाहरूलाई लथालिंग अवस्थामा पार्ने निर्माण व्यवसायीको सूची मन्त्रालयले तयार गरिसकेको छ। अब पनि आयोजनामा ढिलाइ गरे कानुनी बाटो रोज्न बाध्य हुन्छौं। समयमै काम गर्नका लागि मन्त्रालयले केके सहयोग गर्न सक्छ र निर्माण व्यवसायीको जिम्मेवारी के हो ? भन्ने विषयमा छलफल गरेका छौं। मन्त्रालय र मुख्यमन्त्री कार्यालयले समेत पटकपटक छलफल गरेको छ। विगतका सरकारहरूले यसरी विकास आयोजनाहरूको विषयमा चासो नदेखाउँदा पनि यस्तो समस्या आएको हो। अब चाँडै नै केही प्रतिफल आउने आशा छ। प्रदेश आयुर्वेद अस्पताल भवन पनि सुस्त वीरेन्द्रनगरस्थित प्रदेश आयुर्वेद अस्पताल तथा अनुसन्धान केन्द्रको भवन निर्माण ०७८ असार ३० गतेबाट सुरु भयो। तर, भवनको काम २० प्रतिशतमै सीमित छ। प्रदेश आयुर्वेद अस्पताल तथा अनुसन्धान केन्द्रका सूचना अधिकारी श्रीराम आचार्यका अनुसार उक्त भवन आगामी ५ वर्षसम्म पनि निर्माण हुने अवस्था छैन। त्यसैकारण अस्थायी भवन निर्माणको काम अगाडि बढाइएको छ। १८ करोड २२ लाख लागत सम्झौता रहेको उक्त भवन निर्माणको काम कौशल जगदम्बा सुपरस्टार निर्माण कम्पनीले लिएको थियो। ०७९ फागुन ३ गतेसम्म सम्पन्न गर्ने भनेर जिम्मेवारी तोकिएको थियो। तर, ठेकेदार तारा शाहले म्याद थप गराइसकिन्। निर्माण सम्पन्नका लागि ०८१ फागुन २९ गतेसम्म म्याद थप गरिएको छ। अहिले पनि काम लथालिंग अवस्थामा छ। उनै ठेकेदार शाहले नै निर्माणको जिम्मा लिएका दैलेख जिल्ला अस्पताल, प्रदेश स्वास्थ्य आपूर्ति व्यवस्थापन केन्द्रको भवन निर्माणको काम पनि अलपत्र छन्। यीबाहेक ठेकेदारका कारण स्वास्थ्य सेवा कार्यालय रुकुमपश्चिम, सल्यान अस्पताल भवन, स्वास्थ्य सेवा कार्यालय हुम्लाको भवन, सुर्खेतको मेहलकुना अस्पताल भवन निर्माण, प्रदेश जनस्वास्थ्य प्रयोगशालाको भवन निर्माणको काम पनि अधुरै छन्। स्थानीय अस्पताल भवन अलपत्र प्रधानमन्त्री केपी शर्मा ओली नेतृत्वको सरकारले ०७७ सालमा स्थानीय तहमा ५, १० र १५ शय्याका आधारभूत अस्पताल निर्माण गर्ने निर्णय गयो। जसमा भूगोल र जनसंख्याका आधारमा आधारभूत अस्पताल निर्माण गर्ने भनिएको थियो। ०७७ साल साउन २८ गते ३ सय ९६ र पुस १२ गते २ सय ५९ वटा स्थानीय तहमा आधारभूत अस्पताल निर्माण गर्ने निर्णय भएको थियो। तर, निर्णय भएको ५ वर्ष बित्न लाग्दासमेत अधिकांश अस्पतालको निर्माण कार्य अलपत्र अवस्थामा छन्। आधारभूत अस्पतालबाट दुई वर्षमा निर्माण सम्पन्न गरी सेवा दिने उद्देश्य थियो। तर, चार वर्ष बितिसक्दासमेत आधारभूत अस्पताल निर्माणको काम ज्युँका त्युँ छ। कर्णाली भौगोलिक विकटताका कारण कर्णालीका अझै सबै पालिकामा आधारभूत तह अस्पताल निर्माण हुन सकेका छैनन्। जसका कारण सर्वसाधारणले स्वास्थ्य उपचारको सहज सेवा प्राप्त गर्न सकेका त छैनन् नै सामान्य अवस्थामा समेत अकालमै ज्यान गुमाउनु परिरहेको छ। स्वास्थ्य सेवा निर्देशनालय सुर्खेतका अनुसार यहाँका ४८ स्थानीय तहमा अझै आधारभूत अस्पताल निर्माण हुन सकिरहेका छैनन्। प्रदेश सामाजिक विकासमन्त्री घनश्याम भण्डारीले अस्पताल भवन निर्माणमा ढिलासुस्ती गर्ने निर्माण व्यवसायीलाई छिटो काम गराउन पहल गरिरहेको बताए। उनले भने, कर्णालीमा धेरै स्वास्थ्यका भौतिक संरचनाहरू निर्माण व्यवसायीहरूको लापरबाहीका कारण अलपत्र छन्। ती संरचनाहरू छिटोछरितो निर्माण सम्पन्न गराउनका लागि हामीले दुई पटक मन्त्रालयमा बोलाएर छलफल गरेका छौं। मन्त्रालयको ताकेतालाई पनि वास्ता नगरी काम नगर्ने निर्माण व्यवासायीहरूलाई अब कारबाही गर्ने चरणमा पुगेका छौँ। यसकारण लापरबाही राष्ट्रिय योजना आयोगका पूर्व सदस्य एवं सामाजिक अभियन्ता मीनबहादुर शाही भन्छन्, कर्णाली राजनीति गर्नेहरूका लागि प्रयोगको क्षेत्र र निर्माण व्यवसायीहरूका लागि काम चोर्न सजिलो क्षेत्र भएकाले विकासमा पछाडि परेको हो। कर्णालीको विकट्ता र बनावटी समस्यासँग विकासलाई साट्ने समस्याले सधैं सास्ती पाउने क्षेत्रका रूपमा चिनाइयो। यो नै हाम्रो बिडम्बना हो। कामै नगरी पेस्की लिएर अन्यत्र फाइदा लिने निर्माण व्यवसायीहरूको रोजाइमा कर्णाली भयो। काम गर्ने इमान्दार र समयमै काम गरी नमुना काम गर्नेहरूको रोजाइमा कर्णाली परेन्। उनले थपे, जसले राज्य र जनताहरूलाई ठगिरहेका छन्। उनीहरूकै रोजाइ कर्णाली भयो। जसले कर्णालीलाई सधैं उधोगतिमा पुर्यायो। कर्णाली प्रयोगशाला जस्तै बनेको छ। सरकारले अनुगमन तथा निरीक्षण प्रभावकारी रूपमा नगर्ने, निर्माण व्यवसायीले लापरबाही गर्ने, सरोकारवाला निकायहरूले पनि खासै आफ्नो ठाउँको विकासमाथि चासो नदिने जस्ता समस्याले कर्णाली विकासको गतिमा पछाडि परेको छ। प्रदेश योजना आयोगका सदस्य अशोकनाथ योगीले भने, प्रदेश सरकार र योजना आयोगले ढिलासुस्ती भएका आयोजनाहरूलाई निर्माण व्यवसायीलाई ताकेता गर्ने र अनुगमन गर्ने कार्य प्रभावपकारी रूपमा गर्ने गरिएको छ। ०७८ सालमा सुरु भएर २०८१ असारमा निर्माण सम्पन्न गर्नुपर्ने मंगलगढी काँक्रेबिहार सडक अहिले पनि धुलाम्मे नै छ । तस्बिर : बिस्नप्रसाद न्यौपाने। यहाँको विकासको समस्या समाधानका लागि छलफल भइरहेको छ। नीति निर्माणको कुरालाई पनि जोड दिएका छौं। प्रदेशको दोस्रो पञ्चवर्षीय आयोजनामा मुख्य गरी आयोजना बैंकमार्फत सबै योजना छनोट गर्ने र अनुगमन मूल्यांकनलाई पनि प्रभावकारी बनाउने गरी नीतिगत व्यवस्था गर्ने विषयमा जोड दिएका छौं । के हुन त कर्णालीको विकासका बाधक कर्णाली प्रदेश योजना आयोगका सदस्य डम्बर रावलका अनुसार कर्णाली विकासको मुख्य बाधक भौगोलिक विकटता हो। यहाँ निर्माण व्यवसायीले पनि यसैलाई देखाएर काममा लापरबाही गर्छन्। कतिपय भौगोलिकताकै कारण पनि विकासमा ढिलासुस्ती भइरहेको छ। उनका अनुसार यातायात, ऊर्जा र सडक पूर्वाधारको अभाव, खाद्य तथा पोषण सुरक्षाको अभाव, आम्दानीका स्रोतको कमी र उच्च गरिबी, रोजगारीको अभाव, उच्च युवा निरक्षरता, निम्न गुणस्तरीय सार्वजनिक शिक्षा, स्वास्थ्य सेवाको पहुँचमा कमी, कमजोर श्रम उत्पादकत्व, वित्तीय पहुँचको कमी, वाल विवाह, छाउपडी, लैंगिक विभेद, छुवाछूत, लागुपदार्थ दुव्र्यसनी जस्ता सामाजिक समस्या, युवा बेरोजगारी र आप्रवासन, असल साशन र उच्चकोटीको संस्थागत संरचना निर्माणमा आवश्यक जनशक्तिको अभाव जस्ता समस्याहरूले कर्णाली विकासमा सधंै बाधक बनेका छन्। यसलाई अब सरकार र विकास साझेदारले न्यूनीकरण गरी कर्णालीमा विकास र समृद्धिको गतिलाई अगाडि बढाउनुपर्ने अवस्था छ। प्रदेश योजना आयोगले पनि यी यस्ता समस्याहरूलाई कसरी समाधान गर्न सकिन्छ भनेर व्यापक छलफल गरी प्रभावकारी नीति योजना तर्जुमा गरिरहेको छ। कर्णालीका विकास आयोजनाहरूलाई लथालिंग अवस्थामा पार्ने निर्माण व्यवसायीको सूची मन्त्रालयले तयार गरिसकेको छ। अब पनि आयोजनामा ढिलाइ गरे कानुनी बाटो रोज्न बाध्य हुन्छौं । शेरबहादुर बुढा  भौतिक पूर्वाधार तथा सहरी विकासमन्त्री, कर्णाली प्रदेश निर्माण व्यवसायीले ढिलासुस्ती गर्ने तर सरकारलाई काम नगरेको आरोप लाग्ने समस्या छ। अब मन्त्रालयले कडाइका साथ निर्माणको जिम्मा लिएका निर्माण व्यवसायीहरूलाई ताकेता गर्छ। ईश्वरचन्द्र मरहट्टा सचिव, भौतिक पूर्वाधार तथा सहरी विकास मन्त्रालय कर्णाली विकासको मुख्य बाधक भौगोलिक विकटता हो। यहाँ निर्माण व्यवसायीले पनि यसैलाई देखाएर काममा लापरबाही गर्छन्। डम्बर रावल  सदस्य, कर्णाली प्रदेश योजना आयोग कर्णालीमा कछुवा गतिमा विकास भरपर्दो सडक यातायात कर्णाली क्षेत्रकै पहिलो आवश्यकता हो। तर, ०६३ सालमा निर्माण भएर गाडी गुड्न थालेको सुर्खेतजुम्ला सडक हालसम्म पनि स्तरोन्नति भएको छैन। जसकारण कर्णाली राजमार्ग मृत्यु मार्ग को नामले चिनिएको छ। हुम्ला र डोल्पा अहिलेसम्म पनि सडकको पहुँचमा छैनन्। न सडक यातायात प्रभावकारी छ न हवाई यातायात। कतिपय जिल्लामा विमानस्थल बनेका छन् तर जहाज आउँदैनन्। २०७९ सालमा कालोपत्रेसमेत भइसकेको कालीकोट विमानस्थलमा हालसम्म परीक्षण उडानबाहेक नियमित उडान भएको छैन। त्यहाँका नागरिकहरू नियमित हवाई सेवाको प्रतिक्षामा छन्। विद्युत् र पर्यटनका पूर्वाधार पनि कर्णालीमा छैनन्। रारा र फोक्सुन्डो पर्यटक पर्खेर बसेका छन्। तर, त्यहाँ जाने पर्यटकहरू एक पटक पुगेपछि फेरी फर्किँदैनन्। पर्यटन व्यवसायी मनराज सिम्खाडाले भने, कर्णालीमा पर्याप्त पर्यटकीय क्षेत्रहरू छन्। पर्यटन व्यवसायका हिसावले कर्णाली निकै धनी प्रदेश छ। तर, पूर्वाधार भने पटक्कै छैनन्। जसका कारण यहाँ विदेशी पर्यटक त परको कुरा हो। स्वदेशी पर्यटकहरू पनि आकर्षित गर्न सकिएको छैन। जसले कर्णालीको आर्थिक समृद्धिको गति कमजोर छ। उनका अनुसार कर्णालीमा निकै कष्टकर तर ज्यादै महँगो यातायातले पर्यटक लोभ्याउन सकेको छैन। छरिएका बस्ती र बजारले खास उपलब्धि हासिल गर्न सकेका छैन। शिक्षा र स्वास्थ सेवा पनि नाम मात्रका छन्। यसरी हेर्दा कर्णालीमा अहिलेसम्म पनि विकासका पूर्वाधारहरू दिगो र भरपर्दो छैनन्। कर्णालीमा केही वर्षयता सीमित संख्यामा झोलुंगे पुल, स्कुल, स्वास्थ्यचौकी, केही सरकारी भवन, हवाई मैदान त बनेका छन्। तर, तिनलाई विकास भन्न सकिने अवस्था छैन। नागरिक समाजका अगुवा दमनराज बलमे भने, कर्णालीमा भएका विकास निर्माण पनि कछुवाको गतिमा छन्। विनियोजन गरिएको बजेट खर्च हुँदैन। कच्चा पदार्थ, सिमेन्टलगायत निर्माण सामग्री अत्यधिक महँगो हुनाले पनि विकास महँगो भएको छ। काम गर्ने जनशक्ति पनि देशबाहिरको छ। गाउँका मानिसहरूले काम पाउँदैनन्। काम त डोजरका लागि मात्र हुन्छ। कृषि उत्पादन, रैथाने बाली संरक्षण र विकास, जडीबुटी संकलन, प्रशोधन तथा त्यसको बजारीकरणको अभावले आर्थिक गतिविधि पनि कर्णालीमा ज्यादै सुस्त छ।"
युद्धविराम सम्झौतामा इजरायल र हमासले के भने?,"गाजामा युद्धविराम र इजरायली बन्धकहरूको रिहाइको लागि इजरायल र हमासबीच भएको सम्झौतामा दुवै पक्षबाट प्रतिक्रिया आएको छ। हमासका प्रमुख वार्ताकार खलील अलहय्याले भने, 'युद्धको क्रममा गाजामा भोगेको पीडाको लागि इजरायललाई माफ गर्ने छैनौं। सबै पीडितहरूको रगतको प्रत्येक थोपा र पीडाको प्रत्येक आँसु हामी बिर्सने छैनौं।' उनले इजरायलले यस क्षेत्रमा आफ्नो सैन्य कारबाहीको लक्ष्य हासिल गर्न असफल भएको बताए। यसैबीच इजरायली राष्ट्रपति इसाक हर्जोगले प्रधानमन्त्री बेन्जामिन नेतान्याहू र उनको वार्ता टोलीले 'सम्झौतालाई अन्तिम रूप दिने' प्रयासलाई समर्थन गर्ने बताएका छन्। उनले मन्त्रिपरिषद् र सरकारलाई यसलाई स्वीकार गर्न आह्वान गरेका छन्। इजरायली मन्त्रिपरिषद्ले मतदान मार्फत सम्झौतालाई अनुमोदन गर्नुपर्नेछ।"
"मुस्ताङ प्रशासनको पुरानो भवनमा आगलागी, सुरक्षा गार्ड घाइते",जोमसोम : जिल्ला प्रशासन कार्यालय मुस्ताङको पुरानो भवनमा बिहीवार बिहान करिव १:४० बजे आगलागी भएको छ । आगलागीबाट सिडियोका पिएसओ हवल्दार खेमप्रसाद तिवारी घाइते भएका छन् । घाइते पिएसओ तिवारीलाई एम्बुलेन्स मार्फत पोखरा झारिँदै गरेको मुस्ताङका सहायक सिडियो रामप्रसाद सुवेदीले जानकारी दिए । घाइते तिवारीको हात र औँलामा चोटपटक लागेको र उनको अवस्था मध्यम रहेको सहायक सिडियो सुवेदीले बताए । आगलागी विद्युत सट वा ग्यास लिक भएर हुन सक्ने उनको भनाइ छ । तिवारी आगलागी भएको थाहा पाएपछि झ्यालबाट हाम फालेर बाहिर निस्किएका थिए । आगलागी प्रहरी र स्थानीयबासीको सहयोगमा नियन्त्रणमा लिइएको थियो । उक्त प्रशासनको भवनको माथिल्लो तलाको एक कोठामा सहायक सिडियोको क्वाटर र अर्कोमा सिडियोका पिएसओ बस्ने गर्थे। आगलागीबाट प्रशासन कार्यालयको भवनमा आशिंक क्षति भएको छ । घटनाको विस्तृत विवरण आउन बाँकी रहेको प्रहरीले जनाएको छ ।
विकास खर्चको कछुवा गति,"सरकारले चालु आवको ६ महिनासम्म विकास निर्माणको काममा ५६ अर्ब ९३ करोड ५० लाख रुपैयाँ खर्च गरेको छ । जुन, कुल विनियोजित बजेटमध्येको १६१६ प्रतिशतमात्रै हो । सरकारले चालु आवमा ३ खर्ब ५२ अर्ब ३५ करोड ४० लाख रुपैयाँ बजेट विकास निर्माणमा खर्च गर्ने लक्ष्य राखेको छ । यही गतिमा जाँदा वर्षभरिमा ३२ प्रतिशतको विकास खर्च हुने देखिन्छ । औसतमा सधैं यस्तैयस्तै गतिमा खर्च हुँदै आएको छ । झन्डै २० खर्बको हाराहारीमा नेपालको वार्षिक बजेट हुन थालेको छ । तर विकासका निम्ति भनेर कुल बजेटको ३३ प्रतिशत पनि विनियोजन हुँदैन । र विनियोजितको पनि ३३ प्रतिशतमात्रै खर्च गर्ने सामथ्र्य सरकारले राख्छ भने विकास कसरी हुन्थ्यो ? प्रष्टै हुन्छ सरकारले खर्च गर्न नसकेकैले विकास नभएको हो । प्राथमिकतामा राखेका आयोजना नै असरल्ल छन् । राष्ट्रिय गौरवका आयोजना लज्जाका आयोजना भएका छन् । तर बजेट खर्च हुँदैन । उल्टै सरकार निर्माण व्यवसायीलाई भुक्तानी गर्न पनि असमर्थ छ । यो चरम बेथितिको नमुना हो । सरकारको कार्यक्षमतामा माथि ठूलो प्रश्न हो । यसपालिको सरकारको मात्रै होइन, सबैजसो सरकारको विकासको खर्च र विकासको गति कछुवा शैलीकै छ । यसको मतलब विकास खर्च नहुनुमा सरकारको प्रयासमात्रै काफी छैन । कतिपय ऐननियमका बाधा छन् । कतिपय प्रविधि र जनशक्तिको अभाव छ । र, सबैभन्दा ठूलो कुरा विकास खर्च कसरी गर्न सकिन्छ भनेर गुह्य पत्ता लगाउन नसक्ने सरकारकै अकर्मयण्ता छ । प्रशासनिक ढिलासुस्ती र प्रक्रियाका झमेला नेपालका दीर्घरोग हुन् । विकास खर्च नहुने ठूलो रोगको उपचार अब सामान्य ढंगले हल हुने छाँट देखिन्न । शल्यक्रियाकै जरुरी देखिन्छ । राजनीतिक अस्थिरता पनि एउटा कारण मानिँदै आइएको हो । तर मुलुकका दुई प्रमुख दलले सरकार बनाएर स्थिरता दिँदा पनि विकासको गति उही छ भने कमजोरी कता छ भनेर पत्ता लगाउनुपर्ने भएको छ । योजना छनोटदेखि, बजेट विनियोजन हुँदै कानुन जटिलताका केस्रा केलाएर विकास बजेट कार्यान्वयनको अठोट नलिँदासम्म हालत सधैं उस्तै रहने प्रस्ट छ ।"
"कर्णालीमा ठेकेदारको हेलचेक्य्राइँ, गौरवकै आयोजना लथालिंग","वीरेन्द्रनगर : ०७९ असार १४ गते सुर्खेतको बड्डीचौरबिम्रेनीबाबियाचौरविद्यापुर सडक निर्माणको ठेक्का पायो अनकजयदेवी जेभी निर्माण कम्पनीले। २ वर्ष भयो, सडकको काम २० प्रतिशत पनि भएको छैन। विभिन्न बहानामा ठेकेदार कम्पनीले काममा ढिलासुस्ती गरिरहेको छ। सडकको काम लथालिंग छ। ०७७ असार १६ गते थोदुंगजागृति जेभीले निर्माणको जिम्मा लिएको सुर्खेतको रानीघाट तेलपानी भुरिगाउँ सडक निर्माणको काम १० प्रतिशतमा सीमित छ। वन्यजन्तु आरक्षणभित्र रूख कटानको समस्या देखाएर निर्माण व्यवसायीले उक्त सडक निर्माणको काम अलपत्र पारेको हो। प्रदेश सरकारको भौतिक पूर्वाधार तथा सहरी विकास मन्त्रालयका प्रवक्ता सिनियर डिभिजनल इन्जिनियर रमेश सुवेदीका अनुसार प्रदेश राजधानी वीरेन्द्रनगरको मुटुमा रहेको मंगलगढी काँक्रेबिहार सडक अमरसिस्नेङ नेपाल मेगा जेभीले २०७८ मंसिर २४ गते निर्माणको जिम्मा पाएको थियो। उक्त सडक ०८१ असार १२ गते निर्माण सक्नुपर्ने समयसीमा थियो। तर, ७५ प्रतिशत मात्रै काम भएको छ। सुवेदीका अनुसार कुइने जामु बाबियाचौर भत्ततरी जगलाघाट सडक, प्रदेश राजधानी वीरेन्द्रनगर प्लानिङ क्षेत्र सहरी सडक, सुर्खेतको भेरी गंगा नगरपालिका१३ मा पर्ने तल्लो करेली पक्की पुल निर्माण, घाटगाँउ गुटु सालम कोरालावास कुल्लीमारे सडकको काम पनि समयसीमाभित्र पूरा भएका छैनन्। यी आयोजनाको काम मुस्किलले ५० प्रतिशत मात्रै पूरा भएका छन्। दैलेख सदरमुकामदेखि नौमुले गाउँपालिकाको वडा नं १४ हुँदै जुनी जाजरकोट जोड्ने सडक, माथिल्लो डुगेश्वर दुल्लु बेउली हुँदै कालीकोट जोड्ने सडक, सांगेतडा बिन्द्राशैनी चामुण्डा बाटो निर्माण, रबट छामघाट खोला पक्की पुल निर्माणको काम पनि ०७८ सालबाट सुरु भएका हुन्। यी आयोजना ०८२ सालसम्म निर्माण सम्पन्न गर्नुपर्ने छ। तर, कुनै पनि आयोजनाको काम ६० प्रतिशतभन्दा माथि प्रगति भएकै छैन। ०८२ सालको असारसम्म निर्माण सम्पन्न गर्ने छाँटकाँट छैन। कालीकोटका आयोजनामा ४० प्रतिशत काम यस्तै कालीकोटको शेरी पान्तढी पादमघाट जुम्ला सडक, सान्नीघाटदेखि सिप्खाना सडक आयोजना, दाम्रीगाड पक्की पुल निर्माण, जारकोट पक्की पुल निर्माण ०७७०७८ मा सुरु भएका थिए। ती सबै आयोजना निर्माणको काम निर्माण व्यवसायी तारा शाहले लिएकी हुन्। तर, ती आयोजनाको काम ४० प्रतिशतभन्दा बढी भएको छैन। ०८२ जेठ महिनाभित्र निर्माण सम्पन्न गर्ने गरी ठेक्का लिएका उक्त आयोजनाहरू हालसम्म पनि लथालिंग अवस्थामा छन्। यस्तै सल्यानको कालीमाटी रामपुर रामबजार लुहाम सल्यान खलंगा जोड्ने सडक, सोलावाङ रिम सडक स्तरोन्नति, बालुवा संग्रही कुपिण्डे खलंगा सडक, सुन्तला पकेट क्षेत्र कोटमौला किमेरे पोखरी खोरबारे परिलेख सडक स्तरोन्नति, बाघचौर पातीहाल्न सडक जगारखोला पुल निर्माणको काम ०७७०७८ सालबाट सुरु भएको हो। ०८१८२ को असार मसान्तसम्म निर्माण सम्पन्न गर्नुपर्ने थियो। तर, कतिपय आयोजनाहरूको काम १० प्रतिशत पनि नाघेको छैन। कतिपय आयोजनाहरूको काम ७० प्रतिशतसम्म भएको छ। बाँकी काम कहिले पूरा हुने हो टुंगो छैन। जाजरकोटका आयोजनाको पनि हालत उस्तै जाजरकोट छेडा थलह सानाखोला चाँदे जुम्ला सडक, साल्मा खोला पुल, बारेकोट सागुतारा र नलगाड सिर्के जोड्ने सडक पुल, कालीमाटी खल्चौर नेटिलेख सडक खण्डको सक्ला खारी बयाले लिम्सा सडक निर्माणको काम ०७८ सालमा सुरु भयो। हालसम्म छेडा थलह सानाखोला चाँदे जुम्ला सडकको काम १० प्रतिशत छ। साल्मा खोला पुल निर्माणको काम ३० प्रतिशत भएको छ। बारेकोट सागुतारा र नलगाड सिर्के जोड्ने सडक पुलको काम शून्य प्रतिशत छ। कालीमाटी खल्चौर नेटिलेख सडक खण्डको सक्ला खारी बयाले लिम्सा सडक निर्माणको काम ८५ प्रतिशत भएको छ। यी सबै आयोजनाहरूको काममा अहिले पनि ढिलासुस्ती छ। यस्तै रुकुमपश्चिमको देवस्थल कैनडाँडा चौरजहारी डोल्पा सडक, चिसापानी राडी नदुवा मुसीकोट सडक, छेरावगर पक्कीपुल निर्माण, मुगुको दोमुख तातोपानी गमगढी नाक्चे लाग्ना सडक, झुगला बेलिब्रिज वा मोटरेवल पुल, जुम्लाको एरपोर्ट, उर्थु खाली न्याउरीघाट बुलबुले मुगु सडक, झारज्युला निधार पक्की पुल, हुम्लाको लालीबगर औलाथली मोटरेवल पुललगायतका योजनाहरूको निर्माणको काम पनि लथालिंग नै छ। ती सबै आयोजनाको काम १० प्रतिशतमा सीमित छ। यसले कर्णालीको समग्र विकासमा न्यून उपलब्धि देखाएको छ। प्रदेश सरकारको ताकेता प्रदेश सरकारको प्रदेश भौतिक पूर्वाधार तथा सहरी विकास मन्त्रालयका सचिव ईश्वरचन्द्र मरहट्टा आयोजना अलपत्र पार्ने निर्माण व्यवसायीलाई यथाशीघ्र सम्पन्न गर्न ताकेता गरिएको बताउँछन्। कर्णालीका आयोजना निर्माणको जिम्मा लिएर ढिलासुस्ती गरिरहेका निर्माण व्यवसायीहरूलाई पटकपटक मन्त्रालयमा बोलाएर छलफल गरेका छौं, मरहट्टा भन्छन्, जतिसक्दो चाँडो निर्माण सम्पन्न गर्नका लागि दबाब दिएका छौं। कतिपय निर्माण व्यवसायीहरूले निर्माणको काम सुरुवात पनि गरेका छन्। अब पनि निर्माण व्यवसायीहरूले जिम्मा लिएको काम छिटोछरितो सम्पन्न गर्न तदारुपता नदेखाए कानुनी बाटो रोज्न बाध्य हुने छौं। कर्णालीमा निर्माण व्यवसायीको ढिलासुस्तीका कारण सरकारको उपलब्धि पनि न्यून देखिएको उनले बताए। निर्माण व्यवसायीले ढिलासुस्ती गर्ने तर सरकारलाई काम नगरेको आरोप लाग्ने समस्या छ, उनी भन्छन्, अब मन्त्रालयले कडाइका साथ निर्माणको जिम्मा लिएका निर्माण व्यवसायीहरूलाई ताकेता गर्छ। काम नगर्ने निर्माण व्यवसायीलाई कडाइका साथ कारबाही गर्छ। नागरिकको सहजताका लागि सरकारले अगाडि बढाएका विकास आयोजनाहरू लथालिंग छन्। नागरिकहरू सरकारले काम नगरेको भनेर प्रश्न गरिरहेका छन्। कर्णाली प्रदेश सरकारका भौतिक पूर्वाधार तथा सहरी विकासमन्त्री शेरबहादुर बुढा भन्छन्, कर्णालीका विकास आयोजनाहरूलाई लथालिंग अवस्थामा पार्ने निर्माण व्यवसायीको सूची मन्त्रालयले तयार गरिसकेको छ। अब पनि आयोजनामा ढिलाइ गरे कानुनी बाटो रोज्न बाध्य हुन्छौं। समयमै काम गर्नका लागि मन्त्रालयले केके सहयोग गर्न सक्छ र निर्माण व्यवसायीको जिम्मेवारी के हो ? भन्ने विषयमा छलफल गरेका छौं। मन्त्रालय र मुख्यमन्त्री कार्यालयले समेत पटकपटक छलफल गरेको छ। विगतका सरकारहरूले यसरी विकास आयोजनाहरूको विषयमा चासो नदेखाउँदा पनि यस्तो समस्या आएको हो। अब चाँडै नै केही प्रतिफल आउने आशा छ। प्रदेश आयुर्वेद अस्पताल भवन पनि सुस्त वीरेन्द्रनगरस्थित प्रदेश आयुर्वेद अस्पताल तथा अनुसन्धान केन्द्रको भवन निर्माण ०७८ असार ३० गतेबाट सुरु भयो। तर, भवनको काम २० प्रतिशतमै सीमित छ। प्रदेश आयुर्वेद अस्पताल तथा अनुसन्धान केन्द्रका सूचना अधिकारी श्रीराम आचार्यका अनुसार उक्त भवन आगामी ५ वर्षसम्म पनि निर्माण हुने अवस्था छैन। त्यसैकारण अस्थायी भवन निर्माणको काम अगाडि बढाइएको छ। १८ करोड २२ लाख लागत सम्झौता रहेको उक्त भवन निर्माणको काम कौशल जगदम्बा सुपरस्टार निर्माण कम्पनीले लिएको थियो। ०७९ फागुन ३ गतेसम्म सम्पन्न गर्ने भनेर जिम्मेवारी तोकिएको थियो। तर, ठेकेदार तारा शाहले म्याद थप गराइसकिन्। निर्माण सम्पन्नका लागि ०८१ फागुन २९ गतेसम्म म्याद थप गरिएको छ। अहिले पनि काम लथालिंग अवस्थामा छ। उनै ठेकेदार शाहले नै निर्माणको जिम्मा लिएका दैलेख जिल्ला अस्पताल, प्रदेश स्वास्थ्य आपूर्ति व्यवस्थापन केन्द्रको भवन निर्माणको काम पनि अलपत्र छन्। यीबाहेक ठेकेदारका कारण स्वास्थ्य सेवा कार्यालय रुकुमपश्चिम, सल्यान अस्पताल भवन, स्वास्थ्य सेवा कार्यालय हुम्लाको भवन, सुर्खेतको मेहलकुना अस्पताल भवन निर्माण, प्रदेश जनस्वास्थ्य प्रयोगशालाको भवन निर्माणको काम पनि अधुरै छन्। स्थानीय अस्पताल भवन अलपत्र प्रधानमन्त्री केपी शर्मा ओली नेतृत्वको सरकारले ०७७ सालमा स्थानीय तहमा ५, १० र १५ शय्याका आधारभूत अस्पताल निर्माण गर्ने निर्णय गयो। जसमा भूगोल र जनसंख्याका आधारमा आधारभूत अस्पताल निर्माण गर्ने भनिएको थियो। ०७७ साल साउन २८ गते ३ सय ९६ र पुस १२ गते २ सय ५९ वटा स्थानीय तहमा आधारभूत अस्पताल निर्माण गर्ने निर्णय भएको थियो। तर, निर्णय भएको ५ वर्ष बित्न लाग्दासमेत अधिकांश अस्पतालको निर्माण कार्य अलपत्र अवस्थामा छन्। आधारभूत अस्पतालबाट दुई वर्षमा निर्माण सम्पन्न गरी सेवा दिने उद्देश्य थियो। तर, चार वर्ष बितिसक्दासमेत आधारभूत अस्पताल निर्माणको काम ज्युँका त्युँ छ। कर्णाली भौगोलिक विकटताका कारण कर्णालीका अझै सबै पालिकामा आधारभूत तह अस्पताल निर्माण हुन सकेका छैनन्। जसका कारण सर्वसाधारणले स्वास्थ्य उपचारको सहज सेवा प्राप्त गर्न सकेका त छैनन् नै सामान्य अवस्थामा समेत अकालमै ज्यान गुमाउनु परिरहेको छ। स्वास्थ्य सेवा निर्देशनालय सुर्खेतका अनुसार यहाँका ४८ स्थानीय तहमा अझै आधारभूत अस्पताल निर्माण हुन सकिरहेका छैनन्। प्रदेश सामाजिक विकासमन्त्री घनश्याम भण्डारीले अस्पताल भवन निर्माणमा ढिलासुस्ती गर्ने निर्माण व्यवसायीलाई छिटो काम गराउन पहल गरिरहेको बताए। उनले भने, कर्णालीमा धेरै स्वास्थ्यका भौतिक संरचनाहरू निर्माण व्यवसायीहरूको लापरबाहीका कारण अलपत्र छन्। ती संरचनाहरू छिटोछरितो निर्माण सम्पन्न गराउनका लागि हामीले दुई पटक मन्त्रालयमा बोलाएर छलफल गरेका छौं। मन्त्रालयको ताकेतालाई पनि वास्ता नगरी काम नगर्ने निर्माण व्यवासायीहरूलाई अब कारबाही गर्ने चरणमा पुगेका छौँ। यसकारण लापरबाही राष्ट्रिय योजना आयोगका पूर्व सदस्य एवं सामाजिक अभियन्ता मीनबहादुर शाही भन्छन्, कर्णाली राजनीति गर्नेहरूका लागि प्रयोगको क्षेत्र र निर्माण व्यवसायीहरूका लागि काम चोर्न सजिलो क्षेत्र भएकाले विकासमा पछाडि परेको हो। कर्णालीको विकट्ता र बनावटी समस्यासँग विकासलाई साट्ने समस्याले सधैं सास्ती पाउने क्षेत्रका रूपमा चिनाइयो। यो नै हाम्रो बिडम्बना हो। कामै नगरी पेस्की लिएर अन्यत्र फाइदा लिने निर्माण व्यवसायीहरूको रोजाइमा कर्णाली भयो। काम गर्ने इमान्दार र समयमै काम गरी नमुना काम गर्नेहरूको रोजाइमा कर्णाली परेन्। उनले थपे, जसले राज्य र जनताहरूलाई ठगिरहेका छन्। उनीहरूकै रोजाइ कर्णाली भयो। जसले कर्णालीलाई सधैं उधोगतिमा पुर्यायो। कर्णाली प्रयोगशाला जस्तै बनेको छ। सरकारले अनुगमन तथा निरीक्षण प्रभावकारी रूपमा नगर्ने, निर्माण व्यवसायीले लापरबाही गर्ने, सरोकारवाला निकायहरूले पनि खासै आफ्नो ठाउँको विकासमाथि चासो नदिने जस्ता समस्याले कर्णाली विकासको गतिमा पछाडि परेको छ। प्रदेश योजना आयोगका सदस्य अशोकनाथ योगीले भने, प्रदेश सरकार र योजना आयोगले ढिलासुस्ती भएका आयोजनाहरूलाई निर्माण व्यवसायीलाई ताकेता गर्ने र अनुगमन गर्ने कार्य प्रभावपकारी रूपमा गर्ने गरिएको छ। ०७८ सालमा सुरु भएर २०८१ असारमा निर्माण सम्पन्न गर्नुपर्ने मंगलगढी काँक्रेबिहार सडक अहिले पनि धुलाम्मे नै छ । तस्बिर : बिस्नप्रसाद न्यौपाने। यहाँको विकासको समस्या समाधानका लागि छलफल भइरहेको छ। नीति निर्माणको कुरालाई पनि जोड दिएका छौं। प्रदेशको दोस्रो पञ्चवर्षीय आयोजनामा मुख्य गरी आयोजना बैंकमार्फत सबै योजना छनोट गर्ने र अनुगमन मूल्यांकनलाई पनि प्रभावकारी बनाउने गरी नीतिगत व्यवस्था गर्ने विषयमा जोड दिएका छौं । के हुन त कर्णालीको विकासका बाधक कर्णाली प्रदेश योजना आयोगका सदस्य डम्बर रावलका अनुसार कर्णाली विकासको मुख्य बाधक भौगोलिक विकटता हो। यहाँ निर्माण व्यवसायीले पनि यसैलाई देखाएर काममा लापरबाही गर्छन्। कतिपय भौगोलिकताकै कारण पनि विकासमा ढिलासुस्ती भइरहेको छ। उनका अनुसार यातायात, ऊर्जा र सडक पूर्वाधारको अभाव, खाद्य तथा पोषण सुरक्षाको अभाव, आम्दानीका स्रोतको कमी र उच्च गरिबी, रोजगारीको अभाव, उच्च युवा निरक्षरता, निम्न गुणस्तरीय सार्वजनिक शिक्षा, स्वास्थ्य सेवाको पहुँचमा कमी, कमजोर श्रम उत्पादकत्व, वित्तीय पहुँचको कमी, वाल विवाह, छाउपडी, लैंगिक विभेद, छुवाछूत, लागुपदार्थ दुव्र्यसनी जस्ता सामाजिक समस्या, युवा बेरोजगारी र आप्रवासन, असल साशन र उच्चकोटीको संस्थागत संरचना निर्माणमा आवश्यक जनशक्तिको अभाव जस्ता समस्याहरूले कर्णाली विकासमा सधंै बाधक बनेका छन्। यसलाई अब सरकार र विकास साझेदारले न्यूनीकरण गरी कर्णालीमा विकास र समृद्धिको गतिलाई अगाडि बढाउनुपर्ने अवस्था छ। प्रदेश योजना आयोगले पनि यी यस्ता समस्याहरूलाई कसरी समाधान गर्न सकिन्छ भनेर व्यापक छलफल गरी प्रभावकारी नीति योजना तर्जुमा गरिरहेको छ। कर्णालीका विकास आयोजनाहरूलाई लथालिंग अवस्थामा पार्ने निर्माण व्यवसायीको सूची मन्त्रालयले तयार गरिसकेको छ। अब पनि आयोजनामा ढिलाइ गरे कानुनी बाटो रोज्न बाध्य हुन्छौं । शेरबहादुर बुढा  भौतिक पूर्वाधार तथा सहरी विकासमन्त्री, कर्णाली प्रदेश निर्माण व्यवसायीले ढिलासुस्ती गर्ने तर सरकारलाई काम नगरेको आरोप लाग्ने समस्या छ। अब मन्त्रालयले कडाइका साथ निर्माणको जिम्मा लिएका निर्माण व्यवसायीहरूलाई ताकेता गर्छ। ईश्वरचन्द्र मरहट्टा सचिव, भौतिक पूर्वाधार तथा सहरी विकास मन्त्रालय कर्णाली विकासको मुख्य बाधक भौगोलिक विकटता हो। यहाँ निर्माण व्यवसायीले पनि यसैलाई देखाएर काममा लापरबाही गर्छन्। डम्बर रावल  सदस्य, कर्णाली प्रदेश योजना आयोग कर्णालीमा कछुवा गतिमा विकास भरपर्दो सडक यातायात कर्णाली क्षेत्रकै पहिलो आवश्यकता हो। तर, ०६३ सालमा निर्माण भएर गाडी गुड्न थालेको सुर्खेतजुम्ला सडक हालसम्म पनि स्तरोन्नति भएको छैन। जसकारण कर्णाली राजमार्ग मृत्यु मार्ग को नामले चिनिएको छ। हुम्ला र डोल्पा अहिलेसम्म पनि सडकको पहुँचमा छैनन्। न सडक यातायात प्रभावकारी छ न हवाई यातायात। कतिपय जिल्लामा विमानस्थल बनेका छन् तर जहाज आउँदैनन्। २०७९ सालमा कालोपत्रेसमेत भइसकेको कालीकोट विमानस्थलमा हालसम्म परीक्षण उडानबाहेक नियमित उडान भएको छैन। त्यहाँका नागरिकहरू नियमित हवाई सेवाको प्रतिक्षामा छन्। विद्युत् र पर्यटनका पूर्वाधार पनि कर्णालीमा छैनन्। रारा र फोक्सुन्डो पर्यटक पर्खेर बसेका छन्। तर, त्यहाँ जाने पर्यटकहरू एक पटक पुगेपछि फेरी फर्किँदैनन्। पर्यटन व्यवसायी मनराज सिम्खाडाले भने, कर्णालीमा पर्याप्त पर्यटकीय क्षेत्रहरू छन्। पर्यटन व्यवसायका हिसावले कर्णाली निकै धनी प्रदेश छ। तर, पूर्वाधार भने पटक्कै छैनन्। जसका कारण यहाँ विदेशी पर्यटक त परको कुरा हो। स्वदेशी पर्यटकहरू पनि आकर्षित गर्न सकिएको छैन। जसले कर्णालीको आर्थिक समृद्धिको गति कमजोर छ। उनका अनुसार कर्णालीमा निकै कष्टकर तर ज्यादै महँगो यातायातले पर्यटक लोभ्याउन सकेको छैन। छरिएका बस्ती र बजारले खास उपलब्धि हासिल गर्न सकेका छैन। शिक्षा र स्वास्थ सेवा पनि नाम मात्रका छन्। यसरी हेर्दा कर्णालीमा अहिलेसम्म पनि विकासका पूर्वाधारहरू दिगो र भरपर्दो छैनन्। कर्णालीमा केही वर्षयता सीमित संख्यामा झोलुंगे पुल, स्कुल, स्वास्थ्यचौकी, केही सरकारी भवन, हवाई मैदान त बनेका छन्। तर, तिनलाई विकास भन्न सकिने अवस्था छैन। नागरिक समाजका अगुवा दमनराज बलमे भने, कर्णालीमा भएका विकास निर्माण पनि कछुवाको गतिमा छन्। विनियोजन गरिएको बजेट खर्च हुँदैन। कच्चा पदार्थ, सिमेन्टलगायत निर्माण सामग्री अत्यधिक महँगो हुनाले पनि विकास महँगो भएको छ। काम गर्ने जनशक्ति पनि देशबाहिरको छ। गाउँका मानिसहरूले काम पाउँदैनन्। काम त डोजरका लागि मात्र हुन्छ। कृषि उत्पादन, रैथाने बाली संरक्षण र विकास, जडीबुटी संकलन, प्रशोधन तथा त्यसको बजारीकरणको अभावले आर्थिक गतिविधि पनि कर्णालीमा ज्यादै सुस्त छ।"
विकास खर्चको कछुवा गति,"सरकारले चालु आवको ६ महिनासम्म विकास निर्माणको काममा ५६ अर्ब ९३ करोड ५० लाख रुपैयाँ खर्च गरेको छ । जुन, कुल विनियोजित बजेटमध्येको १६१६ प्रतिशतमात्रै हो । सरकारले चालु आवमा ३ खर्ब ५२ अर्ब ३५ करोड ४० लाख रुपैयाँ बजेट विकास निर्माणमा खर्च गर्ने लक्ष्य राखेको छ । यही गतिमा जाँदा वर्षभरिमा ३२ प्रतिशतको विकास खर्च हुने देखिन्छ । औसतमा सधैं यस्तैयस्तै गतिमा खर्च हुँदै आएको छ । झन्डै २० खर्बको हाराहारीमा नेपालको वार्षिक बजेट हुन थालेको छ । तर विकासका निम्ति भनेर कुल बजेटको ३३ प्रतिशत पनि विनियोजन हुँदैन । र विनियोजितको पनि ३३ प्रतिशतमात्रै खर्च गर्ने सामथ्र्य सरकारले राख्छ भने विकास कसरी हुन्थ्यो ? प्रष्टै हुन्छ सरकारले खर्च गर्न नसकेकैले विकास नभएको हो । प्राथमिकतामा राखेका आयोजना नै असरल्ल छन् । राष्ट्रिय गौरवका आयोजना लज्जाका आयोजना भएका छन् । तर बजेट खर्च हुँदैन । उल्टै सरकार निर्माण व्यवसायीलाई भुक्तानी गर्न पनि असमर्थ छ । यो चरम बेथितिको नमुना हो । सरकारको कार्यक्षमतामा माथि ठूलो प्रश्न हो । यसपालिको सरकारको मात्रै होइन, सबैजसो सरकारको विकासको खर्च र विकासको गति कछुवा शैलीकै छ । यसको मतलब विकास खर्च नहुनुमा सरकारको प्रयासमात्रै काफी छैन । कतिपय ऐननियमका बाधा छन् । कतिपय प्रविधि र जनशक्तिको अभाव छ । र, सबैभन्दा ठूलो कुरा विकास खर्च कसरी गर्न सकिन्छ भनेर गुह्य पत्ता लगाउन नसक्ने सरकारकै अकर्मयण्ता छ । प्रशासनिक ढिलासुस्ती र प्रक्रियाका झमेला नेपालका दीर्घरोग हुन् । विकास खर्च नहुने ठूलो रोगको उपचार अब सामान्य ढंगले हल हुने छाँट देखिन्न । शल्यक्रियाकै जरुरी देखिन्छ । राजनीतिक अस्थिरता पनि एउटा कारण मानिँदै आइएको हो । तर मुलुकका दुई प्रमुख दलले सरकार बनाएर स्थिरता दिँदा पनि विकासको गति उही छ भने कमजोरी कता छ भनेर पत्ता लगाउनुपर्ने भएको छ । योजना छनोटदेखि, बजेट विनियोजन हुँदै कानुन जटिलताका केस्रा केलाएर विकास बजेट कार्यान्वयनको अठोट नलिँदासम्म हालत सधैं उस्तै रहने प्रस्ट छ ।"
भूकम्पको संवेदनशीलतालाई बुझेर संरचना बनाउनुपर्छ : खानेपानी मन्त्री यादव,"काठमाडौं : खानेपानी मन्त्री प्रदीप यादवले विश्वका विभिन्न मुलुकसँगै नेपाल पनि भूकम्पको जोखिममा पर्ने भएकाले भूकम्पप्रतिको संवेदनशीलतालाई बुझेर सुरक्षित संरचना निर्माण गर्नुपर्ने बताएका छन्। राष्ट्रिय भूकम्प सुरक्षा दिवसको अवसरमा आयोजित कार्यक्रमलाई सम्बोधन गर्दै मन्त्री यादवले नेपाल विश्वको ११औं स्थानमा पर्ने भूकम्पीय जोखिमयुक्त क्षेत्र भएकाले असुरक्षित विकासले ठूलो क्षति पुर्याउनसक्ने उनको भनाइ छ। 'यस वर्षको सरकारी नारा समेत 'भूकम्पले सिकाएको पाठ, बलियो संरचना र सुदृढ पूर्वतयारीका साथ' रहेको छ। विगतका विपद् अनि भूकम्पहरूले पुर्याएका क्षतिलाई स्मरण गर्दै हाम्रा संरचनाहरुलाई भूकम्प प्रतिरोधी बनाउनुपर्छ,' उनले भने। मन्त्री यादवले भूकम्पजस्ता प्राकृतिक प्रकोपहरूरुबारे सचेत गराउँदै हामीले अपनाउनुपर्ने तयारी र व्यवस्थापनका पक्षलाई गम्भीरतापूर्वक आत्मसात गर्नुपर्ने बताए। उनले भने, 'गएको हप्ता, एक बिहानै, काठमाडौं उपत्यका हल्लियो, जब चीनमा ठूलो भूकम्प आयो हामी डरायौं, प्रकृतिको अपार शक्तिलाई सम्झँदै आगामी दिनमा प्राविधिकहरूको सल्लाहमा मात्रै संरचना निर्माण गर्नुपर्छ।'"
माडी पुगेर प्रचण्डले भने  बोटे समुदायको सांस्कृतिक घर बनाउन पहल गर्छु,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले बोटे समुदायको विकास लागि राज्यले विशेष रुपले सोच्नुपर्ने बताएका छन्। बिहीबार चितवनको माडी नगरपालिका १ बनकट्टामा रहेको बोटे सामुदायिक होमस्टे पुगेका अध्यक्ष प्रचण्डले बोटे समुदायलाई आदीवासी जनजातीमा राखिएको भन्दै राज्यले विशेषरुपले सोच्नुपर्ने बताएका हुन्। बोटे जातीको विकासका लागि आफूले पनि जोड दिएको उनले बताए । साथै अध्यक्ष प्रचण्डले अहिले होमस्टे चलाएर पर्यटकलाई आकर्षित गर्ने ठाउँमा बोटे समुदाय पुग्न सक्नु समग्र समुदायको नै प्रगति भएको उल्लेख गरे। चितवनको माडी नगरपालिका १ बडुवामा रहेको सोमेश्वर माध्यमिक विद्यालयको स्वर्णजयन्तीको समुद्घाटनका लागि माडी पुगेका अध्यक्ष प्रचण्डलाई बोटे सामुदायिक होमस्टेमा स्थानीयले स्वागत गरेको थिए । सो अवसरमा बोटे समुदायका अगुवाहरूले बोटे समुदायको सांस्कृतिक घर निर्माण आवश्यक रहेको बताएका थिए । अध्यक्ष प्रचण्डले बोटे समुदायको सांस्कृतिक घर बनाउनका लागि आफूले सहयोग गर्ने प्रतिवद्धता व्यक्त गरेका थिए।
सरकारमा सहभागी कांग्रेसका मन्त्रीहरूसँग छलफल गर्दै सभापति देउवा,"काठमाडौं : नेपाली कांग्रेस सभापति शेरबहादुर देउवाले सरकारमा सहभागी मन्त्रीहरूसँग आज छलफल गर्दैछन्। बिहान ८ बजे आफ्नै निवास बूढानीलकण्ठमा कांग्रेसबाट सरकारमा सहभागी भएका मन्त्री र राज्यमन्त्रीलाई सभापति देउवाले छलफलका लागि बोलाएका हुन्। सभापतिले मन्त्रीहरूलाई प्रगति विवरणसहित उपस्थित हुन निर्देशन दिएको देउवानिकट एक नेताले जानकारी दिए। सरकारमा सहभागी भएका केही मन्त्रीहरूको कार्यक्षमतालाई लिएर पार्टीभित्र प्रश्न उठिरहेको छ। बैठकमा यसबारे पनि छलफल हुनेछ। सरकारमा सहभागी केही मन्त्रीको पफमेन्स राम्रो नभएको र बेलाबेलामा विवादमा आएर आलोचना भइरहेको भन्दै देउवाले निर्देशन दिनका लागि पनि बैठक आवश्यक परेको स्रोतको भनाई छ। बैठकमा मन्त्रीहरूको ब्रिफिङ पार्टी शीर्ष नेताले समेत सुन्ने र कांग्रेसका मन्त्रीले ६ महिनामा गरेको कामको समीक्षा गर्ने तयारी रहेको छ। बैठकमा महामन्त्री प्रतिनिधि सभा र राष्ट्रियसभा संसदीय दलका नेता, प्रमुख सचेतक, सचेतकसमेत सहभागी हुनेछन्। प्रधानमन्त्री केपी शर्मा ओलीले समेत मन्त्रिहरुलाई प्रभावकारी ढंगले काम गर्न पटकपटक मन्त्रि र कर्मचारीलाई निर्देशन दिइरहेका छन्। यसैगरी सरकारका कामका विषयलाई लिएर कांग्रेसकै नेताहरूले विरोध गरिरहेकाले पार्टीभित्र कसरी स्पष्ट पार्ने भन्नेबारेपनि छलफल हुनेछ। कांग्रेसले आउँदो संसद अधिवेशन प्रभावकारी बनाउनका लागि पनि छलफल गर्दैछ। मन्त्रिपरिषद् बैठकले कतिपय विधेयक संसद्मा पेश गर्ने निर्णय गरिसकेको छ भने, संसदीय समितिबाट पनि पारित गरेर सदनमा विधेयक पेश गर्ने गरी छलफल अघि बढेको छ। कांग्रेसबाट कोको छन् मन्त्री ?"
गठबन्धन सरकारलाई प्रभावकारी ढंगले अगाडि बढाउन कांग्रेसको निर्देशन,"सभापति शेरबहादुर देउवाले जनताले धेरै आशा गरेकाले प्रभावकारी काम गर्न मन्त्रीहरूलाई निर्देशन दिएको मन्त्री चौधरीले जानकारी दिए। काठमाडौं : नेपाली कांग्रेसले गठबन्धन सरकारलाई कसरी प्रभावकारी र परिणाममुखी ढंगले अगाडि बढाउन छलफल गरेको छ। सभापति शेरबहादुर देउवानिवास बूढानीलकण्ठमा जारी कांग्रेस संसदीय दलको कार्यसमितिको बैठकमा कांग्रेसबाट सरकारमा प्रतिनिधित्व गर्ने मन्त्रीले आफ्नो मन्त्रालयले गरेको काम र आगामी रणनीतिबारे ब्रिफिङ गरिरहेको युवा तथा खेलकुदमन्त्री तेजुलाल चौधरीले जानकारी दिए। उनले भने,कांग्रेस संसदीय दलको कार्यसमितिको बैठक चलिरहेको छ। कांग्रेसबाट प्रतिनिधित्व गर्ने मन्त्रीहरुको उपस्थिति छ। कांग्रेसले सम्हालेको मन्त्रालयले सम्हालेको मन्त्रालयको जानकारी गराइरहनुभएको छ। मन्त्रीले आफ्नो मन्त्रालयले गरेको काम र आगामी रणनीतिबारे ब्रिफिङ गरिरहनु भएको छ। अहिले ३ जना मन्त्रीले आफ्नो मन्त्रालयको विषय बारेमा ब्रिफिङ गर्नुभयो। अन्य मन्त्रीले पनि जानकारी गराउनुहुनेछ। सभापति शेरबहादुर देउवाले जनताले धेरै आशा गरेकाले प्रभावकारी काम गर्न मन्त्रीहरूलाई निर्देशन दिएको मन्त्री चौधरीले जानकारी दिए। उनले भने,सभापतिले दुईतिहाइ हाराहारीको सरकारबाट जनताले धेरै नै आशा गरेका छन् । यसैले प्रभावकारी भएर काम गर्नुस् भनेर सुझाव दिनुभएको छ। चौधरीले कांग्रेसले लिएका मन्त्रालयमार्फत जनतालाई डेलिभरी दिने गरी काम गर्न शीर्ष नेता निर्देशन पनि दिएको बताए। उनले महामन्त्रीले अध्यादेशको विषय पनि बैठकमा जानकारी गराएको बताए। उनले सहमतिमा अध्यादेश आएकाले विस्तृत छलफल नभएको उल्लेख गरे।"
निजामती सेवा विधेयकलाई सरकारले प्राथमिकतामा राखेको छ : मन्त्री गुप्ता,"काठमाडौं : संघीय मामिला तथा सामान्य प्रशासनमन्त्री राजकुमार गुप्ताले ट्रेड युनियन अधिकारसहित सङ्घीय निजामती सेवा ऐन पारित हुने बताएका छन्। बुधबार मन्त्रालयमा ट्रेड युनियनका नेताहरूलाई विश्वस्त तुल्याउँदै उनले बजारमा हल्ला चलेअनुसार ट्रेड युनियन महासंघ खारेजीको पक्षमा सरकार नरहेको र ट्रेड युनियन अधिकारसहित सङ्घीय निजामती सेवा ऐन जारी हुने स्पष्ट गरेका हुन्। निजामती सेवा ऐन जारी गराउन राज्य व्यवस्था समितिमा हामी निरन्तर छलफलमा छौँ । धेरै सल्लाह त यो पनि आएको छ कि ट्रेड युनियन नै खारेज गरौँ । ट्रेड युनियनको जरुरत छैन भनेर । तर, तपाईंहरूको हक अधिकारका लागि ट्रेड युनियनको जरुरी छ । त्यो कुरा हामीले राम्रोसँग बुझेका छौँ र यसबारे अन्य छलफल पनि गरिरहेका छौँ, मन्त्री गुप्ताले भने, ट्रेड युनियनको अधिकारका साथ यो ऐन आउँछ । तपाइँहरू ढुक्क हुनुहोस् । आफूले मन्त्रालयको कार्यभार सम्हाल्दादेखि नै निजामती सेवा विधेयकलाई प्राथमिकतामा राख्दै आएको बताउँदै उनले आफ्नो एक सय र दुई सय दिनको प्रगति विवरण तथा प्रधानमन्त्रीसँग भएको कार्यसम्पादन सम्झौतामा समेत यो विषयलाई पहिलो प्राथमिकतामा राखेको जानकारी दिए ।"
"गगन थापाले भने : सहमतिमै अध्यादेश आएको हो, चर्चा परिचर्चा आवश्यक छैन","काठमाडौं : सत्तारुढ दल नेपाली कांग्रेसले सहमतिमै अध्यादेश ल्याएकाले चर्चा परिचर्चा गर्न आवश्यक नभएको जनाएको छ। सभापति शेरबहादुर देउवा निवास बूढानीलकण्ठमा जारी कांग्रेस संसदीय दल कार्यसमिति बैठकमा महामन्त्री गगनकुमार थापाले सरकारले ल्याएको अध्यादेशको बारेमा जानकारी गराएको युवा तथा खेलकुद मन्त्री तेजुलाल चौधरीले जानकारी दिए। थापाले पार्टीसँग छलफल भएरै अध्यादेश आएको बताएका थिए। चौधरीले भने,अध्यादेशको विषयमा कुरा भयो। अध्यादेश ल्याएको कुरा महामन्त्री गगनकुमार थापाले जानकारी गराउनुभयो। सरकारले ल्याएको अध्यादेश हामीसँग छलफल भएरै अध्यादेश आएको हो, पोजेटिभ कुरा भयो, यसमा चर्चा परिचर्चा गर्ने कुरा भएन। उनले सहमतिमा अध्यादेश आएकाले विस्तृत छलफल नभएको उल्लेख गरे। गत पुस २६ गते बसेको मन्त्रिपरिषद् बैठकले ५ वटा अध्यादेश राष्ट्रपति रामचन्द्र पौडेलसमक्ष सिफारिस गरेको थियो। सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने बनेको अध्यादेश,आर्थिक तथा व्यवसायिक वातावरण सुधार र लगानी अभिवृद्धिसबन्धी केही नेपाल ऐनलाई संशोधन गर्न बनेको अध्यादेश, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, निजीकरण ऐन, २०५० लाई संशोधन गर्न बनेको अध्यादेश र भूमिसम्बन्धी केही नेपाल ऐनलाई संशोधन गर्न बनेको अध्यादेश राष्ट्रपतिबाट जारी भएको छ।"
"सभापति देउवाले मन्त्रीहरूलाई भने प्रधानमन्त्रीसँग मिलेर काम गर्नुस्, अहिलेको गठबन्धनको विकल्प छैन","काठमाडौं : नेपाली कांग्रेसले एमालेसँग भएको सहमतिअनुसार अघि बढ्न आफ्ना मन्त्रीहरूलाई निर्देशन दिएको छ। बिहीबार बुढानिलकण्ठमा बसेको संसदीय दल र मन्त्रीहरूको संयुक्त बैठकमा कांग्रेस सभापति शेरबहादुर देउवाले प्रधानमन्त्री केपी शर्मा ओलीसँग मिलेर काम गर्न निर्देशन दिए। उनले एमालेसँगको गठबन्धनको विकल्प नरहेको भन्दै पूर्वसहमति बमोजिम अघि बढ्न मन्त्रीहरूलाई निर्देशन दिए। बैठकमा सभापति देउवाले मुलुकमा सुशासन र आर्थिक समृद्धिका लागि कांग्रेसएमालेबीच सहमतिका साथ सरकार गठन भएको र यसैमा केन्द्रित भएर काम गर्नुपर्ने बताए। सबै मन्त्रीले आआफ्नो मन्त्रालयमा भइरहेको कामका बारेमा जानकारी गराएका थिए। उनीहरूले एमालेसँग भएको समझदारीअनुसार अघि बढिरहेको धारणा राखेको गृहमन्त्री रमेश लेखकले बताए। बैठकले सांसद दीलेन्द्र बडुको संयोजकत्वमा संसदीय दल अनुशासन समिति गठन गर्ने निर्णय गरेको छ। संसदीय दलको विधानअनुसार प्रत्येक संसदीय समितिमा एकएक जना संयोजक तोक्ने व्यवस्था अनुसार केही सांसदहरूलाई नियुक्त गर्ने निर्णय गरेको छ। अदालतमा बहस गरेर निस्कने क्रममा वरिष्ठ अधिवक्ता दिनेश त्रिपाठीमाथि भएको हातपातको निन्दा गरेको कांग्रेस मुख्य सचेतक श्याम घिमिरेले जानकारी दिए। बैठकले सातामा दुई दिन मन्त्रीहरूले खुला भेटघाट गर्ने, नागरिकको सुझाव लिने र बाँकी पाँच दिन मन्त्रालयको काममा केन्द्रित हुन निर्देशन दिएको घिमिरेले बताए। त्यस्तै बैठकले संसदीय समितिमा रहेका विधेयकहरूलाई छिटो पारित गर्न र संविधान कार्यान्वयनका लागि नयाँ विधेयकहरू ल्याउनका लागि सरकारको ध्यानाकर्षण गरेको छ।"
शिक्षा र स्वास्थ्य क्षेत्रलाई आधुनिक र उन्नत बनाउँछौं : प्रधानमन्त्री,"कास्की : प्रधानमन्त्री केपी शर्मा ओलीले शिक्षा र स्वास्थ्य क्षेत्रलाई अझ आधुनिक र उन्नत बनाउन सरकार प्रयासरत रहेको बताएका छन्। पोखरा स्वास्थ्य विज्ञान प्रतिष्ठानको प्रथम दीक्षान्त समारोहलाई सम्बोधन गर्दै कुलपति ओलीले मुलुकमा अनेक क्षेत्रमा परिवर्तन र प्रगति हासिल हुँदै गएकाले ऋषिमुनीहरूले भन्दै आएको सर्वे भवन्तु सुखिनः को आधुनिकरूरुप समृद्ध नेपाल, सुखी नेपालीको गन्तव्यलाई ध्यानमा राखेर आफूहरू काम गरिरहेको बताए। 'हामी उठ्न नसक्ने कुनै कारण छैन। हामी सूचना प्रविधि र आर्टिफिसियल इन्टेलिजेन्सको सदुपयोग गर्दै विकासमा अगाडि बढ्नेछौं। चीनले त्यत्रो जनसङ्ख्यालाई छोटो समयमा गरिबीको रेखामुनीबाट माथि उठायो। हामीले पनि हाम्रो देश आफैं बनाउन लाग्नुपर्छ। लागेपछि नेपाल बन्छ,' उनले भने। दीक्षित विद्यार्थीहरूलाई दृष्टान्तयोग्य, इमानदार, आदर्शवान र समाजका लागि उपयोगी हुन सक्नुहोस् भन्ने शुभकामना दिँदै प्रधानमन्त्री ओलीले विद्यार्थी र अभिभावकको आर्थिक लगानी, स्नेह र समयको लगानीको प्रतिफल प्राप्त भएको बताए। कार्यक्रममा कुलपति ओलीबाट विसं २०८० र २०८० मा प्रतिष्ठानबाट एमडी र एमएसमा उत्तीर्ण ३८ विद्यार्थीलाई दीक्षित भएका छन्। त्यस्तै कुलपति ओलीले उत्कृष्ट विद्यार्थीहरू अरविनदकुमार शाह (अर्थोपेडिक्स) र आषिश सापकोटा (जनरल सर्जरी)लाई उपकुलपति पदक वितरण गरे। प्रधानमन्त्री ओलीले प्रतिष्ठानको आकस्मिक तथा प्राज्ञिक भवनको उद्घाटन पनि गरेका थिए।"
निराशा चिर्ने गरी काम गर्न मन्त्री दाहालको निर्देशन,"काठमाडौं : भौतिक पूर्वाधार तथा यातायात मन्त्री देवेन्द्र दाहालले नागरिकमा रहेका निराशा चिर्ने गरी कार्य सम्पादन गर्न कर्मचारीहरूलाई निर्देशन दिएका छन्। अहिलेको सरकार मुख्य ठूला दलहरू समेतको गठबन्धनमा बनेकाले यो स्थिर सरकार भएको समेत उनले जनाएका छन्। स्थिर र बलियो सरकार भएकाले यसबाट नागरिकमा बढि अपेक्षा भएकाले ती अपेक्षा पूरा गर्ने ढंगबाट काम गर्न पर्नेमा उनले जोड दिए। संघीय सडक सुपरीवेक्षण तथा अनुगमन कार्यालय काठमाडौं अन्तर्गतका कार्यालयहरूको आयोजना सञ्चालन तथा व्यवस्थापन कार्यशालालाई बिहीबार काठमाडौंमा सम्बोधनका क्रममा उनले अवरुद्ध र रोकिएका योजनाहरूलाई समेत तीव्रता दिन निर्देशन दिए। सरकारको कार्यसम्पादनको प्रतिविम्ब सरकारी कार्यालय र कर्मचारीहरूको सेवा प्रवाहमा झल्कने भएकाले लक्ष्य पूरा हुने ढंगबाट कार्यसम्पादनको गति बढाउन समेत जोड दिए। नेपाल अहिले निर्माणको चरणमा रहेको उल्लेख गर्दै अन्तर्राष्ट्रिय अभ्यास र प्रविधिको प्रयोग गरेर समेत निर्माण कार्यलाई तीव्रता दिनु पर्ने उनको भनाइ छ। लामो समयसम्म योजनाहरू अवरुद्ध हुने, कतिपय अलपत्र हुने तथा बिचैमा रोकिने जस्ता कुराले नागरिकलाई निराश बनाउने भएकाले पूर्वाधार निर्माण क्षेत्रमा रहेका अवरोधहरूको पहिचान गरी समाधान तर्फ लाग्न समेत उनको आग्रह छ। नीतिगत तथा कानुनी समस्याले निर्माण क्षेत्रलाई अवरुद्ध पाएको भएमा नीतिगत सुधारका लागि मन्त्रालयले भूमिका निर्वाह गर्ने भएकाले सकारात्मक लक्ष्य र उद्देश्य राखेर निर्भयता पूर्वक कार्यक्षेत्रमा खटिन उनले निर्देशन दिए। मन्त्रालयका सचिव केशवकुमार शर्माले सबै कार्यालय तथा आयोजनाहरूले राखेका लक्ष्य पूरा गर्ने गरी कार्यसम्पादनको गति बढाउन निर्देशन दिए। यस्तै सडक विभागका महानिर्देशक रामहरी पोखरेलले निर्माणका क्षेत्रमा देखिने बेरुजू न्यूनीकरण गर्दै लक्ष्य हासिल गर्न निर्देशन दिए।"
अब बाह्रै महिना मेलम्चीको पानी आउँछ : मन्त्री यादव,काठमाडौं : खानेपानी मन्त्री प्रदीप यादवले मेलम्चीको पानीको आपूर्ति अब बन्द नहुने बताएका छन्। बिहीबार ललितपुरमा आयोजित एक कार्यक्रममा मन्त्री यादवले विगतमा वर्षात्को समयमा काठमाडौंमा पानी आपूर्ति बन्द हुने भएपनि अब बाह्रै महिना मेलम्चीको पानी आपूर्तिका लागि विकल्प खोजिसकेको बताए । उनले मेलम्ची नजिकै अर्को खोलाको पानी ल्याउने र शिवपुरीबाट पनि पानी आपूर्ति गर्नेगरी तयारी भइरहेको बताए । उनले मेलम्चीको पानी आपूर्तिमा उपत्यकाबासीको विश्वास हट्न नदिने जिकिर गरे। असारदेखि चार महिनाका लागि मेलम्चीको पानी बन्द गरिँदै आएकोमा यस वर्ष आफ्नो पहलका कारण दशैं अगाडि नै मेलम्चीको पानी आपूर्ति गर्न सफल भएको उनको भनाइ छ। मन्त्री यादवले मेलम्चीबाट दैनिक २० करोड लिटर पानी आइरहेकोमा विविध कारणले ३ देखि ४ करोड पानी बागमतिमा पठाइएको जानकारी दिए। उनले जलस्रोत धनी मुलुक नेपालमा खानेपानीका लागि आन्दोलन गर्नुपर्ने अवस्था अब नआउने बताए । मन्त्री यादवले अब काठमाडौं उपत्यकामा खानेपानीको समस्या नहुने प्रतिवद्धता समेत जनाए।
उपेन्द्र यादवद्वारा समाजवादी मोर्चा बहिस्कार,"जसपाले भन्यो, हामी समाजवादी मोर्चामा रहेकै अवस्थामा प्रचण्डजीले हाम्रो दललाई तोड्ने र फुटाउने काम गर्नुभयो। अब हामी मोर्चामा जान सक्दैनौं, जाने अवस्था पनि छैन। प्रचण्डजी धोकेवाज हुन्। काठमाडौं : समाजवादी मोर्चाको प्रमुख घटक जनता समाजवादी पार्टी (जसपा) नेपाल पनि हो। तर, बुधबार बसेको मोर्चाको बैठकमा जसपा नेपालका अध्यक्ष उपेन्द्र यादव अनुपस्थित भए। जबकि, बैठकमा यादवको प्रतीक्षा थियो। जसपा नेपालका अध्यक्ष यादवलाई बैठकमा आमन्त्रण गर्ने जिम्मा थियो एकीकृत समाजवादीका अध्यक्ष माधवकुमार नेपाललाई। एकीकृत समाजवादी पार्टीकै केन्द्रीय कार्यालयमा मोर्चाको बैठक बोलाइएको थियो। तर, जसपा नेपालका अध्यक्ष यादवले मोर्चाको बैठक बहिस्कार गरेका थिए। समाजवादी मोर्चामा हामी थियौं, तर प्रचण्डजीले मित्रघात गर्नुभयो, जसपा नेपालका महासचिव रामकुमार शर्माले भने, हामी समाजवादी मोर्चामा रहेकै अवस्थामा प्रचण्डजीले हाम्रो दललाई तोड्ने र फुटाउने काम गर्नुभयो। अब हामी मोर्चामा जान सक्दैनौं, जाने अवस्था पनि छैन। प्रचण्डजी धोकेवाज हुन्। प्रचण्डले सत्ताको खेलमा आफ्नो पार्टीलाई फुटाएर कमजोर बनाएको जसपा नेपालको केन्द्रीय समितिकै निष्कर्ष छ। मोर्चामै सम्मलित दललाई विभाजित गरेर सत्ता स्वार्थ पूरा गर्न खोजेको नेता उपेन्द्र यादवको बुझाइ छ। महासचिव शर्मा थप्छन्, हाम्रो पार्टी फुटाएर प्रचण्डजीले हामीलाई समाजवादी मोर्चाबाट बिदा गरिसक्नुभयो। अब त्यहाँ के खान, किन जाने ? जाने पनि अवस्था रहेन। समाजवादी मोर्चाको अर्को घटक नेकपा (विप्लब) का प्रवक्ता खड्गबहादुर विश्वकर्मा (प्रकाण्ड)ले भने समाजवादी मोर्चामा सामेल हुन जसपा नेपाल सकारात्मक रहेको दाबी गरे। एकीकृत समाजवादीको केन्द्रीय कार्यालयमा बसेको बैठकपछि प्रकाण्डले भने, उहाँहरू (जसपा नेपाल) का नेताहरूले तत्काल सहभागी हुन नसक्ने भन्नुभएको छ। तर, छलफल सकारात्मक रूपमा अघि बढेको छ। मोर्चाको बैठकले माघ १६ गते काठमाडौं केन्द्रित कार्यक्रम गर्ने निर्णय गरेको उनले सुनाए। मोर्चा प्रचण्डको शक्ति आर्जनको अखडायसअघि कांग्रेससहितको सत्ता गठबन्धन टिकाउन प्रचण्डले रणनीतिक रूपमा समाजवादी मोर्चा गठन गरेका थिए। माओवादी केन्द्र, एकीकृत समाजवादी, जनता समाजवादी पार्टी नेपाल, नेपाल समाजवादी पार्टी(महिन्द्र यादव), र नेकपा(बिप्लब) मोर्चामा थिए। जसपा नेपाल फुटेपछि उपेन्द्र यादव मोर्चाबाट बाहिरिएका हुन्। तर, प्रचण्ड र माधव नेपाल उपेन्द्रलाई फकाएर मोर्चामा फेरि जोड्ने भगीरथ प्रयासमा रहेको मोर्चाका नेताहरूको भनाइ छ। जसपा नेपालका महासचिव शर्माले भने, प्रचण्डले मुखमा राम राम भने पिँठयुमा छुरा रोप्नुभयो भन्ने हाम्रो ठम्याइँ हो। यसको दोषी प्रचण्डजी नै हो। उहाँसँग बस्ने र समाजवादी मोर्चामा रहेर काम गर्ने स्थितिमा जसपा नेपाल छैन। उपेन्द्र यादवको पार्टी फुटाएर प्रचण्डले सरकार चलाउन खोजेका थिए। जसपा नेपाल फुटाएर अशोक राईले जसपा गठन गरेका थिए। त्यसको बलमा सत्ताको खेलमा प्रचण्ड टिक्न चाहन्थे। तर, त्यो गठबन्धन लामो टिकेन। एमाले अध्यक्ष केपी शर्मा ओलीले प्रचण्डको साथ छोडे। शेरबहादुर देउवा र ओलीबीच नयाँ गठबन्धन भएपछि प्रचण्डको ३२ सिटे जादु नम्बरको चटकले फेल खाएको थियो। त्यसपछि प्रचण्ड आक्रोशित हुँदै आएका छन्। हाम्रो पार्टी फुटाएर प्रचण्डजीले हामीलाई समाजवादी मोर्चाबाट बिदा गरिसक्नुभयो। अब त्यहाँ के खान, किन जाने ?  रामकुमार शर्मा, महासचिव जसपा नेपाल प्रचण्डले कहिले केपी ओलीलाई धोका दिए त कहिले शेरबहादुर देउवालाई झुक्याए। काँध फेर्दै, संसदीय शक्तिको गणितीय खेलबाट बहुमत आर्जन गर्दै प्रचण्डले यसअघि १८ महिना सरकार चलाएका थिए। सत्ताको उन्मातमा सत्ता साझेदार दल जनता समाजवादी पार्टी नेपालमाथि आरा चलाउन पनि प्रचण्डपछि परेनन्। यहीँ प्रकरणबाट उपेन्द्र यादव प्रचण्डबाट टाढिएका थिए। ६ महिनापछि बसेको समाजवादी मोर्चाको बैठकमा प्रचण्डले नेता यादवको उपस्थित खोजेका थिए। प्रचण्डजीले उपेन्द्रजीसँग कुरा गर्न माधवकुमार नेपालजीलाई लगाउनुभएको थियो। तर, समाजवादी मोर्चाबारे हामी क्लियर छौं, मोर्चा त इमान्दारीमा बन्छ। मुद्दामा बन्छ। नीति तथा कार्यक्रमको आधारमा बन्छ, जनता समाजवादी पार्टी नेपालका तर्फबाट गठित अन्तर पार्टी समन्वय समितिका सदस्यसमेत रहेका शर्मा भन्छन्, जहाँ इमान्दारिता रहेन। मित्रघात गर्दै एकअर्कालाई कमजोर बनाउने काम भयो। अनि त्यो मोर्चामा बस्ने स्थिति नरहेको उनी बताउँछन्, यो काम प्रचण्डजीमार्फत भयो । प्रचण्डको गलत कार्यशैली र नियतले मोर्चाभित्रै दुर्घटना भयो। अनि त्यहाँबाट जसपा नेपाल अलग भयो। माओवादी अध्यक्ष प्रचण्ड दाउपेचको राजनीति गर्ने चतुर अवसरवादी खेलाडी भएको जसपा नेपालले ठहर छ। सरकार ढलेपछि प्रचण्ड शक्तिको आर्जन गर्न सबैतिर हेरफेर गरिरहेको महासचिव शर्माले उल्लेख गरे। जनता समाजवादी पार्टीलाई फुटाएकाबारे प्रचण्डले स्वीकार गरिसकेको शर्मा बताउँछन्। यो कुरा अब गोप्य रहेन। राजनीतिक जीवनमा प्रचण्डले जसपा नेपाललाई फुटाएर जुन ढंगले सत्ताबाट उपेन्द्रजीले निस्किन बाध्य पार्नुभयो त्यो उहाँले राजनीतिक जीवनमा सदाका लागि ब्लन्डर गल्ती गर्नुभयो। उनका अनुसार एकातिर समाजवादी मोर्चाको नाममा प्रचण्डजीले संसद् र संसद् बाहिर रहेको विपक्षी दलहरूलाई एक ठाउँमा ल्याउने र अर्कोतिर कार्यकर्ता भुल्याउन ६ महिने जनतासँग माओवादी अभियान चलाउने अनि कार्यकर्तालाई भुलाउने खेलमा छन्। शर्मा भन्छन्, त्यसपछि पार्टीको राष्ट्रिय महाधिवेशन गर्दै प्रचण्ड सरकारतर्फ जाने दाउमा रहेको प्रष्ट देखिएको छ। समाजवादी मोर्चाको नाममा प्रचण्डको दलदलमा जसपा नेपाल नफस्ने जनाएको छ। प्रचण्ड यथास्थितिवादी शक्ति रहेको बताउँदै जसपा नेपालका महासचिव शर्मा थप्छन्, वर्गको कुरा गर्ने, कार्यकर्ता भुलाउने तर मुद्दा प्रतिइमान्दार नहुने चरित्र प्रचण्डजीको छ। जनतामा जानचाहिँ उहाँ नचाहने अनि घुमाइ फिराइ सरकारको गोलचकरमा बस्ने भन्ने स्वाभावका छन्। बृहत् मधेसवादी मोर्चाको पक्षमा जसपा नेपाल अग्रगामी शक्तिबीच एकता, मोर्चाबन्दी गर्दै संघर्ष गर्ने तयारीमा जसपा नेपाल रहेको छ। उसले मधेसवादी दलहरूबीच बृहत् मोर्चा र कार्य एकताका लागि प्रयास गरिरहेको छ। मधेस आश्रित दलका रूपमा स्थापित हो, जसपा नेपाल। अधिकार, पहिचान, समावेशीता, संघीयता उसको प्रमुख एजेन्डा हो। अब हाम्रो आन्दोलन आफ्नै बलबुतामा गर्नुपर्छ। आफ्नै खुट्टामा उभिएर गर्छौं, नेता शर्मा भन्छन्, अब हामी धोखा दिने मोर्चाको अलमलमा फस्दैनौं। मुद्दाका र इमानमा क्लियारिटी भएका, विधि र नीतिलाई मानेर संघर्षमा जाने प्रतिबद्ध पार्टीसँग मोर्चा बन्दी हुन्छ। महासचिव शर्माका अनुसार पहिचान र संघीयता पक्षधर शक्तिहरूसँग मोर्चा निर्माणका लागि बैठक र छलफल भइरहेको छ। दोस्रो चरणमा मोर्चा बन्दी गर्दै अधिकार र पहिचानको आन्दोलन गरिने शर्माले बताए । विगतमा राज्यसँग भएको ८ बुँदे र २२ बुँदे सम्झौतालाई कार्यान्वन गराउने रणनीतिमा जसपा नेपाल रहेको छ।"
राष्ट्रिय स्वार्थ र आर्थिक कूटनीतिलाई उच्च प्राथमिकतामा राख्न मिसन प्रमुखहरूलाई परराष्ट्र मन्त्रीको निर्देशन,"काठमाडौं : परराष्ट्र मन्त्री आरजु राणा देउवाले विश्वमा रहेका सबै नेपाली मिसन प्रमुखहरूलाई नेपालको राष्ट्रिय स्वार्थ र आर्थिक कूटनीतिलाई उच्च प्राथमिकतामा राखेर काम गर्न निर्देशन दिएकी छन्। मन्त्री राणाले विदेशमा रहेका सबै नेपाली मिसन प्रमुखहरूलाई आज मन्त्रालयबाट भर्चुअल सम्बोधन गर्दै सो दिर्नेशन दिएकी हुन्। 'आर्थिक कूटनीति पनि नेपालको परराष्ट्र नीतिको एक अभिन्न अंगका रूपमा हामीले अघि बढाइरहेकाले नेपालको विकासको आकांक्षा र आर्थिक वृद्धिका लागि सहयोग पुर्याउने गरी कुनैपनि क्षेत्रको अन्वेषणमा लाग्नुहोस्, जसले नेपालमा आर्थिक लगानी आकर्षित गर्न सहयोग पुगोस्,' उनले भनिन्। आफू रहेका देश तथा स्थानका सम्भावनालाई नेपालसँग जोडेर त्यसबाट नेपालले कसरी लाभ लिन सक्छ र नेपालको आर्थिक विकासका प्रयासहरूलाई कसरी थप प्रभावकारी बनाउन सकिन्छ भन्ने बारेमा सोचेर काम गर्न मिसन प्रमुखहरूलाई उनको सुझाव छ। मुलुकको विकास र राष्ट्रिय समृद्धिको आकांक्षालाई परिपूर्ति गर्न परराष्ट्र मन्त्रालयले नीतिगत रूपमा नै आर्थिक कूटनीतिलाई समग्र कूटनीतिको प्राथमिकतामा राखेर अलग्गै महाशाखामार्फत काम गर्न लागेकाले नेपालका सबै मिसनहरूले आर्थिक कूटनीतिका मध्यमबाट नेपालमा प्रत्यक्ष वैदेशिक लगानी भित्र्याउने काममा लाग्नुपर्ने उनले बताइन्। मन्त्री राणाले भनिन्, 'विविध कारणले नेपाली अर्थतन्त्रले अपेक्षित गति लिन नसकिरहेको वर्तमान अवस्थामा विदेशस्थित सबै नेपाली मिसनहरूले आर्थिक कूटनीतिका माध्यमबाट आफू रहेका देशबाट नेपालमा लगानी आकर्षित गर्दै यहाँका सम्भावनाहरूलाई विश्व बजारसम्म पुर्याउन आवश्यक देखिएको छ।' मन्त्री राणाले नेपाली उत्पादन एवं पर्यटनको सम्भावनालाई विश्व बजारमा प्रवर्द्धन गर्ने कामका लागि आफू रहेका स्थानहरूमा समय समयमा आयोजना हुने मेला, महोत्सव एवं प्रदर्शनीमा सहभागी हुन पनि आग्रह गरेकी थिइन्। नेपालले आगामी दिनमा जलवायु परिवर्तनका कारण भोग्नसक्ने समस्याहरूलाई ध्यानमा राखेर जलवायु न्यायको विषयलाई विश्वव्यापी रूपमा पैरवी गर्नुपर्ने अवस्था आएकोतर्फ ध्यानाकर्षण गराउँदै निकट भविष्यमै नेपालमा आयोजना हुन लागेको सगरमाथा संबाद कार्यक्रमको सफलताका लागि पनि आआफ्ना ठाउँबाट लाग्न मन्त्री राणाले सबैलाई आग्रह गरिन्। उनले भनिन्, 'आफू र आफ्नो क्षेत्राधिकार रहेका मुलुकको सरकार, विभिन्न निकाय र निजी क्षेत्रसँग यथाशक्य सम्पर्क र सम्बन्ध बढाई उनीहरूका नीतिहरूलाई राष्ट्रको स्वार्थअनुकूल बनाउन लाग्नुहोस्। हाम्रो कूटनीतिको प्रभावकारिता नेपाली मिसनको क्षमतामा भर पर्ने भएकाले यसतर्फ ध्यान दिएर काम गर्नुहोस्।' मन्त्री राणाले परराष्ट्र मन्त्रालयका लागि तत्कालै आवश्यक रहेको थप जनशक्ति परिपूर्ति गर्न हालै गरिएको संगठन तथा व्यवस्थापन सर्भेबाट सहयोग पुग्ने बताउँदै यसबाट परराष्ट्र मन्त्रालय र नियोगको कार्यसम्पादनमा चुस्तता र प्रभावकारिता ल्याउने अपेक्षा गरिएको पनि बताइन्। विदेशमा रहेको ठूलो नेपाली समुदायलाई आवश्यक पर्ने सेवा प्रदान गर्न, उनीहरूको हितको रक्षा गर्दै खाँचो र आवश्यकतामा ध्यान दिन तथा उनीहरूका समस्या र गुनासाहरूमा सहजै उपलब्ध भइदिन पनि सबै मिसन प्रमुखहरूलाई निर्देशन दिइन्। परारष्ट्र सचिव अमृतबहादुर राइले आफू रहेका देशका नीति एवं कार्यक्रमहरूलाई नेपालको स्वार्थअनुकूल बनाउन तथा विदेशमा रहेका नेपालीहरूको हक हितको रक्षा गरी वैदेशिक रोजगारीमा रहेको ठूलो नेपाली समुदायको हितको प्रवर्धनमा लाग्न निर्देशन दिए।"
न्याय परिषद् सदस्यमा प्रस्तावित खड्काविरुद्ध उजुरी आह्वान,काठमाडौं : संसदीय सुनुवाइ समितिले न्याय परिषद् सदस्यमा प्रस्तावित दामोदर खड्काको संसदीय सुनुवाइ प्रक्रिया सुरू गरेको छ । बिहीबार सिंहदरबारमा बसेको समिति बैठकले खड्काको सुनुवाइका लागि सार्वजनिक उजुरी आह्वान गर्ने निर्णय गरेको छ । खड्काविरुद्ध कुनै सूचना वा उजुरी भएमा १० दिनभित्र समितिमा बुझाउन सार्वजनिक सूचना जारी गर्ने निर्णय गरेको समिति सभापति ईश्वरीदेवी न्यौपानले जानकारी दिइन्। पुष २७ गते बसेको नेपाल बार एसोसिएसनको कार्यसमितिको बैठकले वरिष्ठ अधिवक्ता खड्कालाई रिक्त न्याय परिषद्को सदस्यमा सिफारिस गर्ने निर्णय गरेको थियो । संसदीय सुनवाइबाट अनुमोदित भएपछि खड्का परिषद् सदस्य नियुक्त हुने प्रक्रिया रहेको छ । यसअघि सदस्य रहेका रामप्रसाद श्रेष्ठले पुस १५ गते अवकाश पाएपछि सदस्य पद रिक्त रहेको थियो ।
कांग्रेस नेता कोइराला र बेलायती नेतृ अलेक्स बेकरबीच भेटवार्ता,"काठमाडौं : बेलायत भ्रमणमा रहेका नेपाली कांग्रेसका नेता डा शेखर कोइरालाले बेलायती संसदको नेपाल हेर्ने सर्वदलीय संसदीय समितिको अध्यक्ष अलेक्स बेकरसँग भेटघाट गरेका छन्। लण्डनस्थित नेपाली राजदुतावासमा भएको भेटघाटमा बेकरसँग कोइरालाले भुपु गोर्खा सैनिकहरुको सेवा सुविधा समस्या, ब्रिटिस एअरवेजको लण्डन काठमाडौं सिधा हवाई उडान र जलवायु परिवर्तनका कारण नेपालले जुन समस्याका विषयमा ध्यानाकर्षण गराएका छन्। कोइरालाले भने, जलवायु परिवर्तनका कारण नेपाल संकटमा छ, हिउँ पग्लेर हिमालहरु कुरुप बनिरहेका छन् । जलवायु परिवर्तनका कारण नेपालले जुन क्षति व्यहोरिरहेको छ त्यसका लागि नेपालले क्षतिपूर्ति पाउनुपर्ने र त्यसका लागि बेलायतले सहयोग गरिदिनुपर्छ। भेटमा बेकरले आफ्नो तर्फबाट सक्दो सहयोग गर्ने प्रतिबद्धता जनाएकी छन्।"
२०८२ सालको पञ्चाङ्ग माघ तेस्रो सातासम्ममा बजारमा आउने,"काठमाडौं : २०८२ सालको पञ्चाङ्ग माघ तेस्रो सातासम्ममा बजारमा ल्याउने गरी तयारी भएको नेपाल पञ्चाङ्ग निर्णायक विकास समितिले जनाएको छ। पञ्चाङ्गकारले ग्रहगणित गणना गरेर रुजु भइसकेकाले बाँकी काम सिध्याएर समितिले स्वीकृति दिन लागेको हो। समितिले स्वीकृति दिएपछि पात्रो प्रकाशन हुनेछ। २०८२ सालका लागि समितिले चाड पर्वको निर्णय पनि गरिसकेको छ। विवाह, व्रतबन्ध लगायतको मुहूर्तको निर्णय केही दिनमै गरिने समितिका अध्यक्ष प्रा श्रीकृष्ण अधिकारीले बताए। २०८२ का लागि २०८१ सालसम्म प्रकाशन भएका १४ पञ्चाङ्ग र नयाँ तीन वटाले प्रकाशन अनुमतिका लागि निवेदन दिएको पनि उहाँले सुनाए। मन्त्रिपरिषद्ले २०७७ पुस २० गते गरेको समितिको गठन आदेशको स्वीकृतिबमोजिम पात्रो (पञ्चाङ्ग) र भित्तेपात्रो (क्यालेण्डर) प्रकाशनको अनुमति दिँदै आएको छ। गठन आदेशबमोजिम समितिको स्वीकृतिबिना पात्रो (पञ्चाङ्ग) र भित्तेपात्रो (क्यालेण्डर) प्रकाशन गर्न पाइँदैन। स्वीकृतिबिना प्रकाशन गरिएका पात्रोलाई नियमबमोजिम आवश्यक कारबाही गरिने समितिका कार्यकारी निर्देशक सूर्यप्रसाद ढुङ्गेलले बताए। २०८२ का लागि पनि केही पात्रो समितिको स्वीकृति नलिइ प्रकाशन भइसकेको सूचना आएकाले तिनलाई के गर्ने भन्ने विषयमा समितिमा छलफल भइरहेको जानकारी उनले गराए। समितिको स्वीकृति नलिइ प्रकाशन भएका पात्रो प्रयोग गर्दा समस्या पर्ने भएकाले सचेत हुन आह्वान गरिएको छ।"
मुगुमा सुत्केरीलाई हेलिकोप्टरमार्फत उद्धार,मुगु : सर्जरी गरेर बच्चा निकाल्न पर्ने भएपछि मुगुमा सुत्केरीलाई हेलिकोप्टरमार्फत उद्धार गरिएको छ। बुधबार रातिबाट सुत्केरी व्यथा लागेपछि बिहीबार बिहान १० बजे जिल्ला अस्पतालमा सुत्केरी गराउन पुगेकी छायाँनाथ रारा नगरपालिका१३ लुमा गाँउकी २५ वर्षीया ठुमा खड्कालाई हेलिकोप्टरमार्फत उद्धार गरिएको हो। जिल्ला अस्पतालमा आईसियुको व्यवस्था नभएका कारण सुत्केरीलाई हेलिकोप्टरमार्फत उद्धार गरेर सुर्खेत प्रदेश अस्पतालमा लगिएको हो। जिल्ला अस्पताल मुगुका प्रमुख डाक्टर निर्मल नगरकोटीका अनुसार उद्धार गरिएकी महिलाको दुई वर्षअघि पनि सर्जरी गरेर बच्चा निकालिएको थियो। जिल्ला अस्पतालमा सुत्केरी र बच्चाको चेक जाँच गर्दा बच्चा पाठेघरमा उल्टो अवस्थामा रहेको र बच्चाले दिसा खाइसकेको हुन सक्ने भएकाले सर्जरी गरेर बच्चा निकाल्न पर्ने भएपछि रिफर गरिएको प्रमुख डाक्टर नगरकोटीले बताए। हिमपात भइरहेकै अवस्थामा हेलिकोप्टरमार्फत उद्धार गरेर अस्पतालमा पुर्याउन सकिएकोमा उनका श्रीमान ३० वर्षीय राजबहादुर खड्काले खुसी व्यक्त गरे।
मालिकामा चौथो राष्ट्रपति रनिङ शिल्ड प्रतियोगिता सुरु,"गुल्मी : गुल्मीको मालिका गाउँपालिकामा चौथो राष्ट्रपति रनिङ शिल्ड प्रतियोगिता सुरु भएको छ। बिहीबारदेखि देविस्थान माध्यमिक विद्यालय घमिरको खेल मैदानमा सुरु भएको प्रतियोगिताको उद्घाटन राष्ट्रिय सभा सदस्य विष्णुकुमारी सापकोटाले गरिन्। राष्ट्रिय सभा सदस्य सापकोटाले विद्यार्थीलाई पठनपाठनसँगै खेलका माध्यमबाट उनीहरुको प्रतिभा प्रस्फुटनका निम्ति स्थानीयले आयोजना गर्ने यस्ता कार्यक्रमले सहयोग पुर्याउने बताइन्। उनले विद्यार्थीहरूको खेल प्रतिको रुचि र चाहनालाई पालिकाले प्रोत्साहन गरेकोमा धन्यवाद दिइन्। उनले पछिल्लो समय खेलकुद क्षेत्र र खेलाडीको विकास भएको बताउँदै उनले यसलाई प्राथमिक नियम कानुन निर्माणमा जोड दिने बताइन्। गाउँपालिका अध्यक्ष देविराम अर्यालले दुर्गम स्थानमा भएपनि पालिकाले शैक्षिक गुणस्तरीय वृद्धि र खेलकुद प्रवर्द्धनका निम्ति निरन्तर लागि परेको बताए। उनले मालिकाको समृद्धिको विभिन्न आयाम मध्ये खेलकुद एक रहेको उल्लेख गर्दै विद्यालय विभिन्न क्लबका माध्यम बाट युवाहरूलाई खेलप्रति आकर्षित गर्ने कार्य गरेको बताए। ग्रामीण क्षेत्रमा खेल सञ्चालन गर्दा स्थानीय स्तरमा नयाँ खेल प्रतिभा पहिचानका लागि रनिङ शिल्ड एक माध्यम बनेको गाउँपालिका उपाध्यक्ष उपेन्द्र अर्यालले बताए। उपाध्यक्ष अर्यालले विद्यार्थीलाई अनुशासित मर्यादित र मेहनतका साथ खेल प्रदर्शन गर्न आग्रह गरे। मालिकामा समग्र खेल क्षेत्र र खेलाडीको विकासका लागि गाउँपालिकाले विभिन्न खेलकुद कार्यक्रमको आयोजना गर्दै आएको मालिका गाउँपालिका ७ का वडाध्यक्ष हिरा बहादुर कार्कीले बताए। उनले पछिल्लो समय ग्रामीण क्षेत्रका युवाको खेलमा रुची बढिरहेको समेत बताए। रनिङ शिल्ड लगायतका कार्यक्रमलाई वडादेखि पालिकाले निरन्तरता दिने वडाध्यक्ष कार्कीले उल्लेख गरे। प्रतियोगितामा देबिस्थान माध्यमिक विद्यालयका प्रधानाध्यापक खिम बहादुर बुढाथोकीले मालिका गाउँपालिका भित्रका १४ विद्यालय सहभागी रहेको बताए। तीन दिनसम्म चल्ने चौथो रनिङ शिल्ड प्रतियोगितामा छात्र छात्रा बीचमा विभिन्न खेल हुने गर्दछन्। जसमा कबड्डी, भलिबल,कराँते,तेक्वान्दो,सर्ट,लङ, रिले दौड, हाईजम्प, लङजम्म र त्रिपल जम्म लगायतका खेल हुने प्रधानाध्यापक बुढाथोकीले जानकारी दिए।"
गण्डकीको ५ जिल्लामा फोहोर व्यवस्थापन अभियान सञ्चालन,"जोमसोम : गण्डकी प्रदेशको ५ जिल्लामा फोहोर व्यवस्थापन अभियान सञ्चालन गरिएको छ। राष्ट्रिय प्रकृति संरक्षण कोष अन्नपूर्ण संरक्षण क्षेत्र आयोजना एक्यापले फोहोर व्यवस्थापन अभियान सञ्चालन गरेको हो। दीर्घकालीन रूपमा फोहोर मुक्त गाउँ सहर बनाउने तथा पर्यटकीय क्षेत्रहरूको संरक्षणका लागि अभियान सञ्चालन गरिएको एक्याप जोमसोमका कार्यालय प्रमुख प्रमोदराज रेग्मीले बताए। अभियानबाट पर्यटकीय जिल्लाहरूका पर्यटकीय स्थल, पदमार्ग र पर्यटकीय गाउँहरूलाई स्वच्छ र सफा हुने विश्वास गरिएको छ। एक्यापले फोहोरमैलाको व्यवस्थापन गर्न आमा समूह, संरक्षण व्यवस्थापन समिति, उपसमिति, पर्यटन व्यवसायी र सम्बन्धित पालिकाहरूलाई सहकार्य गर्न अनुरोध गरेको छ। अभियानअन्तर्गत मुस्ताङको घरपझोङ५ ठिनी र घरपझोङ३ स्याङमा जम्मा भएको संकलित फोहोरलाई एक्यापले ट्रक ढुवानी गरी व्यवस्थापन सुरु गरेको छ। वडा कार्यालय, आमा समूह र संरक्षण क्षेत्र व्यवस्थापन समितिको पहलमा पुनः प्रयोगमा आउने फोहोर उठाउन सुरु गरेको प्रमुख रेग्मीले बताए। जसअन्तर्गत घरपझोङ गाउँपालिकाको ठिनी र स्याङ गाउँमा संकलित प्लास्टिक र धातुजन्य फोहोर ५४ बोरा र सिसाजन्य १ हजार २३९ केजी फोहोर रिसाइकल प्रयोजनार्थ पोखरा पठाइएको छ।"
नक्कली भुटानी शरणार्थी प्रकरण : बेचन झाको बन्दी प्रत्यक्षीकरणको रिटमाथि सुनुवाइ सकियो,"काठमाडौं : नक्कली भुटानी शरणार्थी प्रकरणमा थुनामा रहेका विचौलिया भनिएका बेचन झाले सर्वोच्च अदालतमा दिएको बन्दीप्रत्यक्षीकरणको रिटमाथि सु्नुवाइ सकिएको छ। बिहीबार दायर भएको रिटमाथि आज न्यायाधीश नित्यानन्द पाण्डेको इजलासमा सुनुवाइ सकिएको हो। सुनुवाइ सकिएकाले अब उनलाई पुर्पक्षका लागि थुनामै राखिराख्ने कि थुनामुक्त गर्ने भन्ने आदेश आउनेछ। झा हाल कारागार कार्यालय जगन्नाथदेवलमा छन्। उनले गृह मन्त्रालय, महान्यायाधिवक्ताको कार्यालय , उच्च अदालत पाटन , काठमाडौं जिल्ला अदालत , उच्च सरकारी वकीलको कार्यालय , जिल्ला सरकारी वकीलको कार्यालय , प्रहरी प्रधान कार्यालय , केन्द्रीय अनुसन्धान व्यूरो लाजिम्पाट ।र कारागार कार्यालय जगन्नाथदेवल काठमाडौंलाई प्रतिवादी बनाउँदै बन्दीप्रत्यक्षीकरणको रिट दायर गरेका छन्। जिल्ला अदालत काठमाडौंले गत भदौ २ पुर्पक्षका लागि थुनामा पठाएपछि उनी उच्च अदालत पाटन पुगेका थिए। उच्चले पनि जिल्लाकै आदेश सदर गरिदिएपछि उनी सर्वोच्च पुगेका हुन्। नक्कली भुटानी शरणार्थी प्रकरणमा फरार अभियुक्त झा गत असार १४ गते पक्राउ परेका थिए। उनलाई नेपाल भारत सीमा क्षेत्रबाट प्रहरीले नियन्त्रणमा लिएको थियो। शरणार्थीको कोटामा अमेरिका पठाउन खोज्नेहरूबाट झाले दुई करोडको चेक बुझेको प्रहरीको अनुसन्धानबाट खुलेको छ। उनीविरुद्ध ठगी,लिखित कीर्ते, राज्यविरुद्धको अपराध र संगठित अपराधको कसूरमा मुद्दा दायर भएको छ।"
"मुस्ताङ प्रशासनको पुरानो भवनमा आगलागी, सुरक्षा गार्ड घाइते",जोमसोम : जिल्ला प्रशासन कार्यालय मुस्ताङको पुरानो भवनमा बिहीवार बिहान करिव १:४० बजे आगलागी भएको छ । आगलागीबाट सिडियोका पिएसओ हवल्दार खेमप्रसाद तिवारी घाइते भएका छन् । घाइते पिएसओ तिवारीलाई एम्बुलेन्स मार्फत पोखरा झारिँदै गरेको मुस्ताङका सहायक सिडियो रामप्रसाद सुवेदीले जानकारी दिए । घाइते तिवारीको हात र औँलामा चोटपटक लागेको र उनको अवस्था मध्यम रहेको सहायक सिडियो सुवेदीले बताए । आगलागी विद्युत सट वा ग्यास लिक भएर हुन सक्ने उनको भनाइ छ । तिवारी आगलागी भएको थाहा पाएपछि झ्यालबाट हाम फालेर बाहिर निस्किएका थिए । आगलागी प्रहरी र स्थानीयबासीको सहयोगमा नियन्त्रणमा लिइएको थियो । उक्त प्रशासनको भवनको माथिल्लो तलाको एक कोठामा सहायक सिडियोको क्वाटर र अर्कोमा सिडियोका पिएसओ बस्ने गर्थे। आगलागीबाट प्रशासन कार्यालयको भवनमा आशिंक क्षति भएको छ । घटनाको विस्तृत विवरण आउन बाँकी रहेको प्रहरीले जनाएको छ ।
बीमाको रकम कुम्ल्याउन प्रेमीसँग मिलेर श्रीमानको हत्या,"महेन्द्रनगर : श्रीमान्को विमाको २८ लाख रकम हत्याउनका लागि कञ्चनपुरको बेलौरीकी एक महिलाले भारतीय प्रेमीको योजनामा आफ्नै श्रीमानको हत्या गरेको खुलासा भएको छ । कञ्चनपुरको बेलौरी नगरपालिका६ भुराकोटकी जनक कुमारी रानाले ४९ वर्षीय श्रीमान सियाराम रानाको इँटाले हानेर हत्या गरेको खुलासा भएको जिल्ला प्रहरी कार्यालय कञ्चनपुरले जनाएको छ । जनककुमारीले भारतको खिरीको सम्पूर्णानगरका फारुख नाम गरेका प्रेमीको योजनामा श्रीमानमाथि इँटा प्रहार गरेर हत्या गरेको बयान दिएको जिल्ला प्रहरी कार्यालय कञ्चनपुरका प्रवक्ता डिएसपी उमेशराज जोशीले बताए । रानाको शव २०८१ मङ्सिर १३ गते उनकै घरमा फेला परेको थियो । दोस्रो दिन प्रहरीले जनककुमारीलाई नियन्त्रणमा लिएको थियो । जनककुमारीलाई पुर्पक्षका लागि कारागार पठाइएको कञ्चनपुर प्रहरीले बताएको छ । उनका प्रेमी भारतीय नागरिक फारुख पनि २०८१ पुस २८ गते पक्राउ परिसकेका छन् । घटनास्थलमा भारतीय नागरिक फारुख नभए पनि बीमाको रकम हत्याउनका लागि दुबैजनाबीच सीयारामको हत्या गर्ने योजना बनेको प्रहरीले जनाएको छ । मृतक सियाराम रानाले नेपाल लाइफ इन्स्योरेन्समा २८ लाखको जीवन बिमा गरेकाले उक्त रकम हत्याउने उद्देश्यले नै उनको हत्या गरिएको प्रहरी अनुसन्धानबाट देखिएको प्रवक्ता जोशीले बताए । भारतीय नागरिक फारुखले योजना बनाए पनि हत्या भने आफै गरेको जनककुमारीले प्रहरीसमक्ष बयान दिएकी छन् । भारतीय नागरिकविरुद्ध कर्तव्य ज्यान मुद्दामा १० दिनको म्याद थपेर अनुसन्धान भइरहेको छ । उनीहरूले शौचालयमा चिप्लिएर रानाको मृत्यु भएको भन्दै प्रहरीलाई खबर गरेका थिए । तर, मृतकको शव शौचालयमा नभएर घरको ग्यालरीको कुनामा सिरकले छोपिएको अवस्थामा भेटिएपछि प्रहरीले अनुसन्धान थालेको हो। मृतकको टाउको र तालुमा रहेको चोटका आधारमा प्रहरीले घटनाको अनुसन्धान गरेको थियो । रानाको घर कोठा खानतलासी गर्दा कोठा,कुर्सी,ढोकालगायतका ठाउँमा रगत लागेको भेटिएको थियो । खाटमुनी रगत लागेको इँटा भेटिएको थियो । दराजमा महिला र पुरुषले लगाउने कपडा रगतले भिजेको अवस्थामा फेला परेका थिए । सोधपुछका क्रममा मृतककी श्रीमती रानाले बिहीबार बिहान दुवैजनाबीच झगडा भएको र दिउँसो सुतेका बेला इँटा प्रहार गरि हत्या गरेको स्वीकार गरेपछि उनलाई पक्राउ गरेर मुद्दा चलाइएको हो । श्रीमतीमाथि अनुसन्धान गर्ने क्रममा भारतीयसँग मिलेर हत्या गरेको तथ्य फेला परेको प्रहरीले जनाएको छ ।"
सोलुको भीरमा खसेका जर्मन नागरिकको उद्दार,काठमाडौं : सोलुखुम्बुको भीरमा खसेका जर्मन नागरिकको सकुशल उद्दार गरिएको छ। सोलुखुम्बु खुम्बु पासाङल्हामु गाउँपालिका२ टोकटोक र बैंकरबीचको जंगलको भीरमा खसेका ४१ वर्षीय   को उद्दार गरिएको जिल्ला प्रहरी कार्यालय सोलुखुम्बुले जानकारी दिएको छ। उनी सगरमाथा आधार शिविर भ्रमण गरी लुक्लातर्फ फर्कने क्रममा बाटो बिर्सिएर खच्चड हिँड्ने पुरानो बाटोमा जाँदा चिप्लिएर भीरमा खसेका थिए। प्रहरी चौकी नाचिपाङबाट गएको प्रहरी टोली र स्थानीयहरूको सहयोगमा उनको उद्दार गरिएको हो। उनको अवस्था सामान्य रहेको प्रहरीले जनाएको छ।
पक्षघातको औषधि निःशुल्क उपलब्ध हुँदै,काठमाडौं : स्वास्थ्य तथा जनसङ्ख्यामन्त्री प्रदीप पौडेलले नेपालमा निकै दुर्लभ पक्षघातको उपचारमा प्रयोग हुने निकै महँगो औषधि निःशुल्क उपलब्ध गराउने बताएका छन्। समयमा पक्षघातको उपचार नहु्ँदा तथा जीवन रक्षा गर्ने औषधिको अभावमा हरेक वर्ष आठ सय जनाले ज्यान गुमाउँदै आएका छन्। यस्तो अवस्थामा गरी अमेरिका सरकारको सहयोगमा प्राप्त औषधि संघीय तथा प्रदेश अस्पतालमार्फत निःशुल्क वितरण गरिने मन्त्री पौडेलको निजी सचिवालयले आज प्रेस विज्ञप्ति निकालेर जनाएको छ। उक्त मन्त्रालयका अनुसार रक्तचाप र मुटुसम्बन्धी समस्या भएका व्यक्तिमा पक्षघात हुने अवस्थामा औषधि प्राप्त नहुँदा ज्यान जाने जोखिम अधिक रहन्छ। थ्रोम्बोलाइटिक ड्रग्स नामक औषधिको एक मात्रा सेवन गरेमा पक्षघातको सफल निदान हुन्छ। एक मात्रा थ्रोम्बोलाइटिक ड्रग्सको मूल्य एक लाख ३८ हजार रुपैयाँ पर्ने गरेको छ।
काठमाडौं विमानस्थलमा ओर्लिएलगत्तै चिनियाँ नागरिक बेहोस,काठमाडौं : त्रिभुवन अन्तर्राष्ट्रिय विमानस्थल ओर्लिएलगत्तै एक चिनियाँ नागरिक सिकिस्त बिरामी परेका छन्। विमानमै असहज महशुस गरेका उनलाई ह्विल चियरबाट आगमन कक्षसम्म ल्याइएको थियो। उनी बंगलादेशको विमानबाट बिहीबार बिहान काठमाडौं आएका हुन्। आगमन अनुमति लिनुअगाडि नै उनी गम्भीर बिरामी परेका थिए। स्रोतका अनुसार उनी अहिले बेहोस अवस्थामा छन्। ३० वर्षीय ती चिनियाँ नागरिकको विमानस्थलमा रहेका आकस्मिक चिकित्सकहरूले स्वास्थ्य परीक्षण गरिरहेका छन्। स्रोतका अनुसार उनको अवस्था अत्यन्तै नाजुक रहेको छ। विमानस्थल स्रोतका अनुसार उनका बारेमा नेपालस्थित चिनियाँ दूतावासमा समेत खबर गरिसकिएको छ। थप विवरण आउन बाँकी छ।
बिमानस्थल ओर्लिने वित्तिकै बेहोस भएका चिनियाँ नागरिकको मृत्यु,"काठमाडौं : त्रिभुवन अन्तर्राष्ट्रिय विमानस्थल ओर्लिएलगत्तै बेहोस भएका चिनियाँ नागरिकको मृत्यु भएको छ। बंगलादेशको विमानबाट बिहीबार बिहान विमानस्थल ओर्लिने वित्तिकै उनी सिकिस्त भएका थिए। ३० वर्षीय चिनियाँ नागरिक बिन लिन स्याङ बेहोस भएपछि विमानस्थलमा रहेका आकस्मिक चिकित्सकहरूले स्वास्थ्य परीक्षण गरेका थिए। विमानस्थलमा प्रारम्भिक उपचारपछि थप उपचारका लागि उनलाई सिनामंगलस्थित काठमाडौं मेडिकल कलेज लगिएको थियो। तर,अस्पताल ल्याइ पुर्याउनुअघि नै उनको मृत्यु भएको अस्पताल स्रोतले जनाएको छ। उनको मृत्युको कारण भने खुलेको छैन। आगमन अनुमति लिनुअगाडि नै उनी गम्भीर बिरामी परेका थिए। विमानस्थल स्रोतका अनुसार घटनाबारे नेपालस्थित चिनियाँ दूतावासमा समेत खबर गरिएको छ। उनी आनहुई प्रान्तका हुन्। यो पनि पढ्नुहोस काठमाडौं विमानस्थलमा ओर्लिएलगत्तै चिनियाँ नागरिक बेहोस"
"परराष्ट्र र अर्थविद्हरूको सुझाव बीआरआई ऋणमा होइन, अनुदानमा मात्रै लिनुपर्छ","वीरगन्ज : नेपालका परराष्ट्र तथा अर्थविद्हरूले चीनसँग ऋणभन्दा अनुदान सहयोग लिनुपर्ने बताएका छन्। वीरगन्जमा आयोजित नेपालको पूर्वाधार विकासमा चीनको भूमिका विषयक कार्यशाला गोष्ठीमा उनीहरूले वैदेशिक ऋणको भारी अब नेपालले थेग्ने अवस्था नरहेकाले चीन, भारतलगायत देशबाट प्राप्त हुने वैदेशिक सहयोगमा ऋणभन्दा पनि अनुदानलाई जोड दिनुपर्ने सुझाव दिए। पूर्व अर्थमन्त्री एवं पूर्व परराष्ट्रमन्त्री डा प्रकाशशरण महतले हालै नेपालले चीनसँग सम्झौता गरेको बेल्ट एन्ड रोड इनिसिएटिभ (बीआरआई) का सन्दर्भमा सुझाव दिँदै नेपालले उक्त परियोजना ऋण सहयोगमा नभई सहयोग अनुदान सहयोगमा लिनुपर्ने बताए। उनले भने, नेपालले वैदेशिक ऋणको भारी थेग्न नसक्ने अवस्थामा पुगिसकेको छ। बीआरआईमार्फत फेरि अर्को ऋण थप्नु देशका लागि घातक हुन्छ। त्यसका कारण बीआरआई अनुदान सहयोगमा लिनुपर्छ, न कि ऋण सहयोगमा। चीन सरकारबाट यसअघि ऋण सहयोगमा बनेका परियोजनाहरूको प्रतिफल राम्रो नदेखिएको जिकिर पनि उनले गरे। उनले भने, उदाहरणका लागि पोखरा अन्तर्राष्ट्रिय विमानस्थललाई नै हेरे पुग्छ। पोखरा अन्तर्राष्ट्रिय विमानस्थल सुरुमा ४ अर्बको परियोजना थियो, पछि बढाउँदै लगेर त्यो २४ अर्बमा पुग्यो। आज त्यसको हरिबिजोग छ। त्यसैले बीआरआई परियोजना ऋण सहयोगमा नभई अनुदान सहयोगमा लिनपर्ने अडान नेपाली कांग्रेसको रहेको प्रवक्ता समेत रहेका डा महतले बताए। पछिल्लो ७८ वर्षमा नेपालको वैदेशिक ऋणको ग्राफ निकै बढ्दो क्रममा रहेको अवस्थामा बीआरआई वा अन्य वैदेशिक सहायताका परियोजनामा अनुदान सहयोगलाई नेपाल सरकारले बढि प्राथमिकता दिनुपर्ने महतले तर्क दिए। कांग्रेसले बिआरआई सिद्धान्त त हुँदै हुँदैन भनेकै छैन। अहिलेका लागि विशिष्ट परिवेशमा लोन (ऋण) सहयोग लिनु उपयुक्त छैन। त्यसकारण त्यसलाई अनुदान सहयोगमै लिनुपर्छ भनेर कांग्रेसले भनिरहेको छ,' उनले भने। उनले नेपालको हितमा बढी भन्दा बढी प्रतिफल दिने पूर्वाधारका आयोजनाका लागि मात्रै वैदेशिक ऋण सहयोग ऋण लिनुपर्ने बताए। चीन नेपालका लागि भारतजस्तै अभिन्न मित्रराष्ट्र रहेको जनाउँदै उनले थपे, भारतजस्तै चीनसँग पनि हाम्रो महत्त्वपूर्ण सम्बन्ध छ। हामीले पनि नेपालको स्वार्थ र आवश्यकतालाई केन्द्रमा राखेर विदेश नीति बनाउनुपर्छ। विदेशी सहयोग लिनुपर्छ। विश्व अर्थतन्त्रमा चीन र भारत दुई ठूला शक्तिशाली राष्ट्रहरू रहेको भन्दै महतले भने, उनीहरूले भने अनुसारको गरिएन भने उनीहरू रिसाउँछन् कि? खुसी हुँदैनन् कि? भनेर हामी डराएर सम्बन्ध राख्यौं वा कुनै परियोजनामा 'डील' गर्यौं भने देश ठूलो दुर्घटनामा पर्न सक्छ। हरेक देशले आफ्नो स्वार्थलाई पहिलो प्राथमिकतामा राखेर आफ्नो परराष्ट्र नीति बनाउने गरेको भन्दै उनले चीनको सहयोगलाई पनि नेपालले आफ्नो हितलाई केन्द्रमा राखेर लिनुपर्ने तर्क गरे। अहिले अर्थतन्त्रमा मजबुत भएका देशहरूले दिँदै आएको वैदेशिक सहायता अनुदानमा भन्दा पनि ऋण सहयोगमा दिने प्रवृत्ति बढेको जनाउँदै डा महतले भने, पछिल्लो समय वैदेशिक सहयोगको स्वरूपमा बदलाव आइरहेको छ। अनुदानको ठाउँमा ऋणका रूपमा भइरहेको छ। यो चीनको मात्र होइन ग्लोबल्ली ट्रेन्ड नै यस्तै छ। बीआरआईका सन्दर्भमा अब नेपालले त्यसको दीर्घकालीन प्रतिफल बारे सोच विचार गरेर मात्र टुंगोमा पुग्नुपर्ने उनको भनाइ थियो। प्रतिनिधिसभाको अन्तर्राष्ट्रिय सम्बन्ध र पर्यटन समितिका सभापति तथा सांसद राजकिशोर यादवले पनि नेपालको हित चाहने हो भने बीआरआई परियोजना अनुदान सहयोगमै लिनुपर्ने बताए। उनले भने, ऋण सहयोगमा लिनै हुँदैन। किनकि वैदेशिक ऋणको भार यति धेरै भइसकेको छ कि फेरि अर्को ऋण सहयोगको परियोजना लिने अवस्थामा नेपाल छैन। त्यसकारण बीआरआई परियोजना अनुदान सहयोगमा नै नेपालले लिनुपर्छ। पछिल्लो समय चीनले नेपालको सरकारसँग भन्दा पनि नेपालका कुनै दल विशेषसँग डील गर्न थालेपछि नेपालमा चीनप्रति हेर्ने नेपालका दल र नागरिकको दृष्टिकोण फेरिएको उनले बताए। बिआरआईका सन्दर्भमा सत्तामै रहेका दुई ठूला दल कांग्रेस र एमालेको मत फरकफरक आउनु दुर्भाग्य भएको टिप्पणी उनले गरे। कुनै पनि देशसँग वैदेशिक सहायताका सन्दर्भमा छलफल वा संबाद गर्दा नेपालको स्वार्थलाई पहिलो प्राथमिकतामा राखेर निडर भएर नेपाली पक्ष प्रस्तुत हुनुपर्नेमा उनले जोड दिए। जनता समाजवादी पार्टीका नेतासमेत रहेका यादवले भने, चीन हाम्रो छिमेकी मुलुक हो। विश्वकै दोस्रो ठूलो अर्थतन्त्र भएको देश पनि हो। त्यसकारण चीनसँग डील गर्दा पहिले हाम्रो आवश्यकता के हो? अवस्था के छ? त्यसले दीर्घकालीन फाइदा के छ? त्यो विचार गरेर मात्रै अन्तिम निर्णयमा पुग्नुपर्छ। पछिल्लो समय नेपालमा चीनको भूमिका बढेर गएकोमा भारत सशंकित बनेको चर्चा चलेको भन्दै उनले भने, हामीले चीनसँग डिल गर्दा, दक्षिणको हाम्रो छिमेकी मुलुक भारतलाई हामी चीनको सहयोगले तपाईंको अहितमा कुनै काम हुन दिँदैनौ, कुनै समस्यामा पर्न दिँदैनौ भनेर भारतलाई पनि विश्वास दिलाउनु नै पर्छ। पूर्व परराष्ट्र सचिव एवं पूर्व राजदूत मधुरमण आचार्यले बिआरआईका सन्दर्भमा नेपालका दलहरू मत हुनुपर्नेमा जोड दिए। उनले भने, दलहरूले आन्तरिक रूपमै एक मत बनाएर बाहिर एक स्वर आयो भने चीनसँग डील गर्न सहज हुन्छ।"
लागू औषध कारोबार गर्ने दुई महिला धरानबाट पक्राउ,धरान : प्रतिबन्धित लागू औषध कारोबारमा संलग्न दुईजना महिलालाई प्रहरीले सुनसरीको धरान उपमहानगरपालिकाबाट पक्राउ गरी सार्वजनिक गरेको छ । धरान उपमहानगरपालिका१० पुतलीलाइन स्थित कृष्ण नेवारको घरमा डेरा गरी बस्ने दुईजना महिलालाई लागू औषधसहित पक्राउ गरिएको जिल्ला प्रहरी कार्यालय सुनसरीका प्रवक्ता डीएसपी रामप्रसाद तिमल्सिनाले जानकारी दिएका छन् । नेवारको घरमा लागू औषध कारोबार भइरहेको गोप्य सूचनाको आधारमा छापा मारिएको थियो। लागू औषध कारोबारमा संलग्न २७ वर्षीया मनिका बिक र ३८ वर्षीया रेनुका लिम्बुलाई पक्राउ गरिएको डिएसपी तिमल्सिनाले बताए । उनले बिकले कोठाको लोबेड माथि सुडकेशमा लुकाइराखेको प्रतिबन्धित लागू औषध ट्रामाडोल २ हजार ५ सय क्याप्सुल बरामद गरिएको जानकारी दिएका छन् । पक्राउ परेका दुबै जनालाई जिल्ला अदालत सुनसरीबाट म्याद थप गरी इलाका प्रहरी कार्यालय धरानको हिरासतमा राखेर घटनाको थप अनुसन्धान थालिएको प्रहरी निरीक्षक कोमल ठाकुरले बताएका छन् । सुनसरी प्रहरीले प्रतिबन्ध लागू औषध नियन्त्रणमा तदारुकताका साथ काम गर्दै आएको छ । प्रहरिको सकृयताका कारण गाजा लगायतका प्रतिबन्ध औषधि बिक्री गर्ने समूहलाई पक्राउ गर्न प्रहरीको विशेष टोली परिचालन गरिएको सुनसरीका प्रहरी प्रमुख एसपी सुमन तिम्सिनाले बताए।
कोरला जोड्ने कागबेनी छुसाङ सडक कालोपत्रे हुने,"जोमसोम : कोरला नाका जोड्ने राष्ट्रिय गौरवको (बेनीजोमसोमकोरला) सडक अन्तर्गत मुस्ताङको बारागुङ मुक्तिक्षेत्र कागबेनीदेखि छुसाङसम्मको ९ दशमलव ८ किलोमिटर सडक कालोपत्रे हुने भएको छ। यसका लागि अर्थ मन्त्रालयले बजेट श्रोत सुनिश्चित गरेको आयोजनाले जनाएको छ। मुस्ताङको कागबेनीदेखि छुसाङ सडक कालोपत्रेका लागि अर्थ मन्त्रालयले बहुवर्षीय ठेक्का योजनाका रूपमा ५० करोड बजेट सुनिश्चित गरेको आयोजनाका प्रमुख धुब्र झाले जानकारी दिए। योसँगै कोरला सडक अन्तर्गत पर्वतको मालढुंगादेखि छुसाङसम्म करिब ११५ किलोमिटर सडक कालोपत्रे हुने आयोजना प्रमुख झाको भनाई छ। यसअघि कोरला सडकअन्तर्गत मालढुंगादेखि कागबेनीसम्म १०५ किमी सडकको कालोपत्रे ठेक्का भई काम अघि बढेको थियो। आयोजनाले कोरला सडक अन्तर्गत कालोपत्रे योजनाको ७५ प्रतिशत भौतिक प्रगति सम्पन्न गरेको उनले बताए। यस्तै, कोरला सडक अन्तर्गत कागबेनीदेखि कोरलासम्म ९७ किलोमिटर ग्राभेल भइसकेको आयोजना प्रमुख झाले बताए। कालोपत्रे नयाँ योजनाअन्तर्गत कागबेनीदेखि छुसाङसम्मको दूरीमा अस्फाल्ट कालोपत्रे सडकको नयाँ ठेक्का प्रक्रिया जेठ महिना भित्र सम्पन्न हुने बताए।"
सामाजिक सञ्जालको दुरुपयोग गरी चरित्रहत्या गर्ने दुई जना पक्राउ,"काठमाडौं : सामाजिक सञ्जालको दुरूपयोग गरी चरित्रहत्या गरेको अभियोगमा २ जनालाई प्रहरीले पक्राउ गरेको छ। पक्राउ पर्नेहरूमा रामेछाप खाँडादेवी गाउँपालिका८ धुले बेसी घर भई काठमाडौं महानगरपालिका१३ बस्ने १९ वर्षीय श्रीकृष्ण कार्की र भोजपुर षडानन्द नगरपालिका५ घर भई काठमाडौं महानगरपालिका६ बौद्ध नयाँ बस्ती बस्ने ३१ वर्षीय सरोज कटुवाल रहेका छन्। उनीहरूले प्रेम सम्बन्ध भएको समयमा खिचिएका तस्विर तथा भिडियोहरू सम्बन्ध बिग्रिएपश्चात् पीडितका आफन्त तथा साथीहरूलाई सामाजिक सञ्जाल म्यासेन्जरमा पठाई चरित्र हत्या गरेको खुल्न आएपछि साइबर ब्यूरोबाट खटिएको प्रहरीले उनीहरूलाई पक्राउ गरेको हो। उनीहरू उपर विद्युतीय (इलेक्ट्रोनिक) कारोबार ऐन, २०६३ अन्तर्गतको कसुरमा जिल्ला अदालत काठमाडौंबाट म्याद थप अनुमति लिई प्रहरीबाट आवश्यक अनुसन्धान भइरहेको छ।"
करेन्ट लागेर युवकको मृत्यु,काठमाडौं : करेन्ट लागेर युवकको मृत्यु भएको छ। बूढानीलकण्ठ नगरपालिका१३ बस्ने नारायण चौलागाईंको घरमा आल्मोनियमको काम गर्ने क्रममा करेन्ट लागेर मोरङ घर भई काठमाडौं पेप्सिकोला बस्ने २७ वर्षीय रोसन माझीको बिहीबार दिउँसो मृत्यु भएको हो। करेन्ट लागेर गम्भीर घाइते भएका उनको करुणा अस्पतालमा उपचारका क्रममा मृत्यु भएको प्रहरीले जनाएको छ। यस सम्बन्धमा प्रहरीले आवश्यक अनुसन्धान गरिरहेको छ
"प्रमुख प्रशासकीय अधिकृतको बदमासी, नुनदेखि सुनसम्म सरकारी खर्च","जनकपुरधाम : महालेखा परीक्षकको कार्यालयको गत वर्षको प्रतिवेदनले सर्लाहीको चन्द्रनगर गाउँपालिकालाई खर्च मितव्ययिता अपनाउन चेतावनी दिएको थियो । तर सरकारी स्रोतको दोहन तथा फजुल खर्चको व्ययभार धान्नै नसक्ने गरी गाउँपालिकाका प्रमुख प्रशासकीय अधिकृतले इन्धन, भ्रमणभत्ता, विलासिताका सामान, मेसिनरीका सामान खरिद गरेको पाइएको छ । जबकि, सरकारी फजुल खर्च नियन्त्रण र मितव्ययिता कायम गर्न सार्वजनिक खर्चमा मितव्ययिता कायम गर्ने सम्बन्धी मापदण्ड, २०७७ पनि जारी भएको छ । तर धज्जी उडाउँदै चन्द्रनगर गाउँपालिकाका प्रमुख प्रशासकीय अधिकृत वकिलप्रसाद पालले अनियमित रूपमा भत्ता वितरण, इन्धन खर्च, विलासिताका सामानदेखि पेस्की रकम निजी काममा प्रयोग गर्दै आएको रहस्य खुलेको छ । गत भदौ २३ गते चन्द्रनगर गाउँपालिकामा हाजिर भएका प्रमुख प्रशासकीय अधिकृत पालले तीन महिनामै मितव्ययिता तोडेर आर्थिक आतंक मच्चाएका छन् । प्रमुख प्रशासकीय पालले दुई महिनामा नियमविपरीत आफ्नो भ्रमण खर्चमा करिब दुई लाख रुपैयाँ निकासा गरेका छन् । जनप्रतिनिधि तथा प्रमुख प्रशासकीय अधिकृतको भ्रमण आदेश गाउँपालिका अध्यक्षले स्वीकृत गर्ने कानुनी व्यवस्था छ । तर, अधिकृत पालले भ्रमण नै नगरी आफूखुसी आफ्नो भ्रमण आदेश आफैं स्वीकृत गरी लाखौं रकम निकासा गरेको भेटिएको छ । भारतीय गाडीमा इन्धनको वितरण र प्रयोग अधिकृत पालले मनोमानी ढंगले इन्धन खर्च गर्ने गरेको पाइएको छ । असोज दुई सातामा मात्रै आफू तथा आफूसँगै आएका कर्मचारी दिलीप पण्डितको नाममा १ सय ४८ लिटर डिजेल र एक सय लिटर पेट्रोल खर्च गरेको प्रमाण भेटिएको छ । त्यसैगरी मंसिरमा अधिकृत पालले आफ्नो र पण्डितको नाममा २ सय ७० लिटर डिजेल र १९ लिटर पेट्रोल खर्च गरेको कागजात भेटिएका छन् । हाजिर भएको केही समय भारतीय नम्बर प्लेटको गाडी निजी रूपमा प्रयोग गरेका पालले सार्वजनिक सूचना प्रकाशन नगरी खुल्ला प्रतिस्पर्धाको माध्यमबाट गाडी भाडामा लिएको पाइएको छ । जबकि उपसचिवसम्मले कार्यालय प्रयोजनका लागि खरिद गर्ने गाडी व्यक्तिगत रूपमा समेत चढ्न पाउँदैनन् । तर पालले कार्यालय प्रयोजनको निमित्त भाडामा लिएको गाडी आफ्नै घरसम्म लाने गरेका थिए । पालले आफूसँगै चालकसहित गाडी घर लैजाने गरेका छन् । विलासिताका सामानमा लाखौं खर्च चन्द्रनगरका प्रमुख प्रशासकीय पालले लालबन्दीमा आफू बस्ने निजी डेराका लागि मनोमानी ढंगले फर्निचर, फर्निसिङ तथा डेकोरेसनका सामग्री पाँच लाखका सामान किनेका थिए । त्यसको भुक्तानीका लागि कार्यालयमा दबाब दिइरहेका छन् । अधिकृत पालले उक्त भुक्तानी नहँुदासम्म गाउँपालिकाको कार्यालय सञ्चालन तथा कार्यक्रमसँग सम्बन्धी भुक्तानी नगर्ने र कार्यालय सञ्चालनमा बाधा पुर्याउँदै आएका छन् । आफू बस्ने निवासको लागि खाट, विस्तारा, कार्पेट, खाना पकाउने भाँडाकँुडा, रेफ्रिजरेटर फ्रिज, बाथरुमको गिजरलगायतका सामग्रीहरू कार्यालयसँग कुनै समन्वय नै नगरी आफूखुसी खरिद गरेका थिए । यसको भुक्तानी गरे मात्र कार्यालयको नियमित अन्य भुक्तानी गर्ने सर्तसहित दबाब दिइरहेको स्रोतले बतायो । २५ हजारको कोठाभाडा, लाखौंका मेसिनरी खरिद चन्द्रनगर गाउँपालिकाको गाउँसभाले १० लाख रुपैयाँ मेसिनरी औजार शीर्षकको लागि विनियोजन गरेको थियो । प्रमुख प्रशासकीय अधिकृत पालले त्यसबाट आफ्नो निजी डेराको लागि दुई वटा ल्यापटप र दुई वटा प्रिन्टर खरिद गरेका छन् । यतिमात्र हैन उनले सर्लाहीको लालबन्दीमा आफू बस्ने निजी डेराका लागि पालिकासँग कुनै समन्वय नगरी मासिक २५ हजार रुपैयाँ भाडा उपलब्ध गराउने गरी सम्झौता गरेका छन् । पालिकामा भुक्तानीका लागि पेस गरेका ती सामग्रीहरूमा ३३ हजार रुपैयाँको एक बेड, १८ हजार ७ सय ५० रुपैयाँको १ लो बेड, १५ हजारको दरले ३० हजार रुपैयाँको २ थान म्याट्रेस, ७ हजार ५ सय दरले २ थान टीटेबलको १५ हजार रुपैयाँको बिल पेस गरेका छन् । लालबन्दी होम डेकोरेटले पालिकाको नाममा ०८१ असोज १५ गते ९ हजार ४ सय रुपैयाँको १ थान ठूलो टी टेबल, सिंगल मिरर भएको १ थान दराजको २६ हजार २ सय ५० रुपैयाँ, ११ हजार ८ सय ७५ रुपैयाँको १ थान सिंगल टेबल, १५ हजार ६ सय २५ रुपैयाँको १ थान डबल टेबलको बिल पेस गरेको एक कर्मचारीले अन्नपूर्णलाई जानकारी दिए । १ हजार १ सय २५ रुपैयाँको दरले १२ थान प्लास्टिकको हाइब्याक कुर्सी १३ हजार ५ सय, प्लास्टिकको १ थान डाइनिङ टेबलका लागि ३ हजार २ सय ५०, २० हजार ६ सय २५ रुपैयाँको १ थान बुक र्याक, ७ हजार ५ सय रुपैयाँको १ थान सुज र्याक, ८ हजार १ सय २५ रुपैयाँको दरले १६ हजार २ सय ५० रुपैयाँको २ थान रिभोल्भिङ चेयर र १ हजार ८ सय ७५ रुपैयाँको दरले ३ हजार ७ सय ५० रुपैयाँको २ थान हेगर स्टिलको बिल पालले पेस गरेका छन् । त्यसैगरी, पालले निजी निवासका लागि लालबन्दीकै ढुंगाना फर्निचर तथा फर्निसिङ सप्लायर्सबाट असोज १६ गते छुट्टाछुट्टै बिल पेस गरेका छन् । जसमा कार्पेट प्रिन्टेड ग्राफिक्सको ५० हजार, कार्पेट ग्यालेक्सीको ३ हजार १ सय ८७, पर्दा हेभी १५ पिसको २६ हजार २ सय ५०, डेनड्राइट ३ लिटरको ३ हजार, बाथरुम म्याट ३ पिसको १५ सय, सागी म्याट ३ पिसको १५ सयको बिल पेस गरिएको छ । बेड सिट ३ पिसको ११ हजार २ सय ५०, सिरानी पिलो ६ पिसको ६ हजार, झुल ३ पिसको १ हजार ६ सय ९५, डोरम्याटको १ हजार, फमको ८ सय, वेगन स्प्रे ४ पिसको १ हजार ९ सय, रुम स्प्रे २ पिसको ५ सय ५० र अलआउट ५ पिसको ९ सय ४० को बिल पेस भएको छ । त्यसैगरी, ६ थान थालको २ हजार १०, १ थान ताप्केको ५ सय, १ थान कराहीको १ हजार ७ सय ५०, ३ लिटरको कुकर १ थानको २ हजार, ५ लिटरको कुकर १ थानको २ हजार ५ सय, १ थान मगको ३ सय ७५, ग्यास चुल्हो, पाइप तथा रेगुलेटरसहित १ थानको ५ हजार, सिसा ग्लास ६ थानको ७ सय ५० बिल गरेको छ । २ सेट कपसेटको १ हजार ८ सय ७५, डस्टबिन ६ थानको १ हजार १ सय २५, १० थान क्लिपको १ सय ५०, १ थान चाबीको २ सय ५०, १ थान ताबाको ६ सय ८८, १ किलो डोरीको ५ सय बिलसमेत पेस गरेको छ । त्यसैगरी, पिस डाबर पेस्टको २ सय ९४, तरकारी र्याकको ७ सय ७५, २ थान बाल्टिन, २ थान मग र १ थान बाटाको १ हजार १ सय ३८, डस्टबिन १ थान, साबुन केस १ थान इत्यादिको अधिकृत पालले बिल पेस गरेको छ ।"
पोखरा स्वास्थ्य विज्ञान प्रतिष्ठानका ३८ जना विद्यार्थी दीक्षित,"पोखरा : पोखरा स्वास्थ्य विज्ञान प्रतिष्ठानको प्रथम दीक्षान्त समारोहमा पहिलो र दोस्रो ब्याचका ३८ जना विद्यार्थी दीक्षित भएका छन्। प्रधानमन्त्री तथा प्रतिष्ठानका कुलपति केपी शर्मा ओली, स्वास्थ्य मन्त्री प्रदीप पौडेल र स्विडेनको कोरोलिन्स्का इन्स्टिच्युटका प्राध्यापक माग्नुस वेस्टग्रेनले विद्यार्थीहरूलाई दीक्षित गरे। मेडिकल विज्ञान संकाय पोस्टग्राजुएटका प्रथम र दोस्रो ब्याचका ३८ जना विद्यार्थी दीक्षित भएका हुन्। प्रधानमन्त्री ओलीले उत्कृष्ट विद्यार्थीहरू आरविनदकुमार शाह अर्थोपेडिक्स र आशिष सापकोटा जनरल सर्जरीलाई उपकुलपति पदक वितरण गरे। प्रधानमन्त्री ओलीले प्रतिष्ठानको आकस्मिक तथा प्राज्ञिक भवनको उद्घाटन पनि गरेका छन्। पोखरा स्वास्थ्य विज्ञान प्रतिष्ठान २०१२ सालमा सोल्जर्स बोर्ड अस्पतालको नाममा सञ्चालन भएर विभिन्न कालखण्डमा जिल्ला अस्पताल, गण्डकी अञ्चल अस्पताल, पश्चिमाञ्चल क्षेत्रीय अस्पताल हुँदै पोखरा स्वास्थ्य विज्ञान प्रतिष्ठानका रूपमा सेवा दिँदै आएको छ। २०६९ सालमा ५ सय शय्या क्षमता विस्तार भएर सञ्चालित पश्चिमाञ्चल क्षेत्रीय अस्पताल २०७२ सालमा पोखरा स्वास्थ्य विज्ञान प्रतिष्ठानको स्थापना भए सँगै प्रतिष्ठानको शिक्षण अस्पतालको रुपमा स्वास्थ्य सेवा प्रवाह गर्दै आएको छ। प्रतिष्ठानमा एम डिएम एस, एमबिबिएस तथा नर्सिङ तर्फ बिएनएस र बिएस्सी नर्सिङ कार्यक्रममा अध्ययन अध्यापन भइरहेको छ। प्रतिष्ठानको स्नातकोत्तर तर्फ विभिन्न १० वटा विभागमा कुल ९१ जना विद्यार्थीहरू अध्ययनरत छन्। स्नातक तर्फ कुल १७१ जना विद्यार्थीहरू अध्ययनरत छन्। बिहीबार ४३ जना विद्यार्थीहरू स्नातकोत्तर तह उत्तीर्ण गरी दीक्षित भएका छन्। नेपाल सरकारले हरेक प्रदेशमा सरकारी स्तरमा एमबिबिएस कार्यक्रम सञ्चालन गर्ने नीति अनुसार पोखरा स्वास्थ्य विज्ञान प्रतिष्ठानमा पनि यसै वर्षदेखि ५० सिट प्राप्त गरि २०८१ पुस २५ गतेदेखि नियमित कक्षा सञ्चालन भइरहेको छ।"
नक्कली भुटानी शरणार्थी प्रकरण : सर्वोच्चले सोध्यो बेचन झालाई थुनामा राख्नुको कारण,"काठमाडौं : सर्वोच्च अदालतले नक्कली भुटानी शरणार्थी प्रकरणमा बेचन झालाई थुनामा राख्नुको कारण सोधेको छ। झाले दिएको बन्दीप्रत्यक्षीकरणको रिटमाथि सु्नुवाइ गर्दै न्यायाधीश नित्यानन्द पाण्डेको इजलासले उनलाई थुनामा राख्नुको कारण सोधेको हो। झा हाल कारागार कार्यालय जगन्नाथदेवलमा छन्। आफूलाई थुनामा पठाउने जिल्ला अदालत र उच्च अदालत पाटनको आदेशविरुद्ध झा बिहीबार सर्वोच्च पुगेका थिए। उनले गृह मन्त्रालय, महान्यायाधिवक्ताको कार्यालय ,उच्च अदालत पाटन ,काठमाडौं जिल्ला अदालत ,उच्च सरकारी वकीलको कार्यालय ,जिल्ला सरकारी वकीलको कार्यालय ,प्रहरी प्रधान कार्यालयह, केन्द्रीय अनुसन्धान व्यूरो र कारागार कार्यालय जगन्नाथदेवललाई प्रतिवादी बनाउँदै बन्दीप्रत्यक्षीकरणको रिट दायर गरेका हुन्। जिल्ला अदालत काठमाडौंले गत भदौ २ पुर्पक्षका लागि थुनामा पठाएपछि उनी उच्च अदालत पाटन पुगेका थिए। उच्चले पनि जिल्लाकै आदेश सदर गरिदिएपछि उनी सर्वोच्च पुगेका हुन्। नक्कली भुटानी शरणार्थी प्रकरणमा फरार अभियुक्त झा गत असार १४ गते पक्राउ परेका थिए। उनलाई नेपाल भारत सीमा क्षेत्रबाट प्रहरीले नियन्त्रणमा लिएको थियो। शरणार्थीको कोटामा अमेरिका पठाउन खोज्नेहरूबाट झाले दुई करोडको चेक बुझेको प्रहरीको अनुसन्धानबाट खुलेको छ। उनीविरुद्ध ठगी,लिखित कीर्ते, राज्यविरुद्धको अपराध र संगठित अपराधको कसूरमा मुद्दा दायर भएको छ।"
