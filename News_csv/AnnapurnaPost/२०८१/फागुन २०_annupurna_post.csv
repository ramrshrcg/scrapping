शीर्षक,विवरण
अवैध नेपाली आप्रवासी लिएर अमेरिकी जहाज काठमाडौं आउँदै,"काठमाडौं : डोनाल्ड ट्रम्पले राष्ट्रपतिको कार्यभार सम्हालेपछि निष्कासित भएका नेपालीहरूलाई लिएर अमेरिकी चार्टर जहाज काठमाडौं आउँदैछ। अध्यागमन कानुन उल्लंघन गर्ने केही नेपालीहरूलाई लिएर अमेरिकी चार्टर जहाज बुधबार विहान १० बजे काठमाडौंमा आउन लागेको हो। निष्कासित भएकाहरूमध्ये गैरकानुनी तरिकाले अमेरिका बस्दै आएका केहीलाई त्यहाँको अध्यागमन मामिला हेर्ने अदालतले निष्कासन गर्ने फैसला सुनाएको थियो भने केहीलाई गैरकानुनी रूपमा काम गरिरहेका बेला पक्राउ गरेका थिए। अवैध आप्रवासी नेपालीहरूलाई लिएर पहिलोपटक चार्टर जहाज काठमाडौं आउन लागेको हो। यसअघि अमेरिकाको इमिग्रेसन एन्ड कस्टम इन्फोर्समेन्ट (आइसीई)ले अवैध नेपालीहरूलाई विभिन्न एरयलायन्सबाट नेपाल फर्काउने गरेको थियो। स्रोतका अनुसार चार्टर जहाजमार्फत नेपाल फर्काइनेहरूमा ११ नेपाली रहेका छन्। 'हामीलाई प्राप्त प्रारम्भिक सूचीअनुसार अमेरिकाले ११ जना नेपालीलाई चार्टर विमानमार्फत नेपाल फर्काउन लागेहो हो। यो संख्या थपघट पनि हुनसक्छ,' नागरिक उड्डयन प्राधिकरणका एक उच्च अधिकारीले अन्नपूर्णसँग भने। झन्डै एक महिना अगाडि नेपालस्थित अमेरिकी दूतावासले निष्कासित भएका केही नेपालीलाई चार्टर जहाजबाट काठमाडौं ल्याउने तयारी भइरहेको गृह मन्त्रालयलाई जानकारी गराएको स्रोतले बताएको छ। पछिल्लो दुई महिनामा कम्तीमा २९ जना नेपालीलाई अमेरिकाले डीपोर्ट गरेको छ। जनवरी २० पछि उक्त संख्यमा बढोत्तरी भएको स्रोतको दाबी छ। अमेरिकाले अंग्रेजी महिना जनवरी र फेब्रुअरीमा गरी २९ जनालाई निष्कासन गरेको हो। ती नेपालीहरू विभिन्न एयरलायन्समार्फत नेपाल फर्काइएका हुन्। इमिग्रेसन एन्ड कस्टम इन्फोर्समेन्टको रिपोर्टअनुसार अमेरिकामा अवैधरूपमा बसोबास गर्ने नेपालीहरू बढी निशानामा पर्दै आएका छन्। त्यसो त विद्यार्थी भिसामा गएर कानुन विपरीत काम गर्ने नेपालीहरूलाई पनि ट्रम्प प्रशासनले निशाना साँधिरहेका छन्। अमेरिकाबाट नेपाल फर्काइएकाहरूमाथि अवैध प्रवेश, गैरकानुनी रूपमा बसोबास र अध्यागमन कानुन विपरीत काम गरेको आरोप लगाइएको छ।"
अनुमति नलिई सञ्चालित दुई अस्पताल बन्द,"नुवाकोट : दर्ता नभई सञ्चालन गरिएको दुईवटा अस्पताल बन्द गरिएको छ। अनुगमनका क्रममा दुईवटा अस्पताल दर्ता नभई सञ्चालन भएको पाइएपछि तत्काल सिल लगाएर बन्द गरिएको उद्योग तथा वाणिज्य कार्यालय नुवाकोटका प्रमुख किशोर सापकोटाले जानकारी दिए। उनका अनुसार तादी ४ सातविसेस्थित दुप्चेश्वर नेपाल हस्पिटल प्रालि दर्ता नै नगरी सञ्चालन गरिएको पाइएपछि जरिवाना गरिनुका साथै तत्काल बन्द गरिएको छ। सो अस्पताल सिल लगाउनुका साथै २० हजार रुपैयाँ जरिवाना गरिएको छ। यस्तै पञ्चकन्या गापा २ सहरेटारमा रहेको माइलक डायनोस्टिक अस्पताल दर्ता नै नगरी सञ्चालन गरिएपछि बन्द गरिएको अधिकृत सापकोटाले जानकारी दिए। संयुक्त बजार अनुगमन टोलीले मंगलबार नुवाकोटको पूर्वी भेगमा रहेको तादी, दुप्चेश्वर र पञ्चकन्या गाउँपालिकाको विभिन्न बजारमा रहेका अस्पताल, किराना पसल, भेटेरिनरी तथा खाद्यान्न सप्लायर्सहरूको स्थलगत अनुगमन गरेको थियो। सहायक प्रमुख जिल्ला अधिकारी कृष्णप्रसाद हुमागाइको नेतृत्वमा गएको संयुक्त टोलीले विभिन्न ११ वटा अस्पताल तथा पसलहरूमा अनुगमन गरिएको उद्योग वाणिज्य कार्यालय नुवाकोटले जनाएको छ। संयुक्त बजार अनुगमन समितिद्वारा तादी गापा ३ खरानीटार, तादी ४ सातबिसे, दुप्चेश्वर ६ र पन्चकन्या गापा २ सहरेटार संयुक्त बजार अनुगमन गरिएको हो। टोलीले तीनवटा अस्पताल, चारवटा किराना तथा खाद्यान्न पसल, चारवटा भेटेरिनरी पसल अनुगमन गरेको हो।"
सामान जाँचपास भइसकेको ट्रक प्रहरीको नियन्त्रणमा,"विराटनगर : सामानको जाँचपास गराएर विराटनगर भन्सार कार्यालयबाट निस्किएको एउटा ट्रकलाई प्रहरीले नियन्त्रणमा लिएको छ। मोरङ प्रहरीका प्रवक्ता डीएसपी वेदप्रकाश जोशीले सामान लोड गरिएको भारतीय नम्बर प्लेटको ट्रकसहित चालकलाई नियन्त्रणमा लिइएको जानकारी दिए। उनका अनुसार भन्सारबाट जाँचपास भएको भन्दा बढी परिमाणको सामान रहेको सूचनाका आधारमा ट्रक नियन्त्रणमा लिन इलाका प्रहरी कार्यालय रानीका इन्स्पेक्टर प्रकाश थापाको नेतृत्वमा टोली परिचालन गरिएको थियो। इन्स्पेक्टर थापा नेतृत्वको टोलीले विराटनगर महानगरपालिका१८ स्थित आईसीपी रोडबाट युपी ८७९१८१ नम्बरको ट्रकसहित सामान र चालकलाई सोमबार साँझ ५:३० बजेतिर नियन्त्रणमा लिएको हो। डीएसपी जोशीका अनुसार ट्रकमा विद्युतीय, फुड सप्लिमेन्ट्री, शृंगारका सामान, मेडिकल उपकरणजस्ता वस्तु रहेको प्रज्ञापन पत्रमा उल्लेख छ। ४५ लाख रूपैयाँ बराबरको सामान र ट्रकसहित चालक भारतीय नागरिक ३५ वर्षीय मोहमद अस्लामलाई नियन्त्रणमा लिइएको उनले बताए। सामान लोड गरिएको ट्रक र चालक अस्लामलाई नियन्त्रणमा लिएर आवश्यक अनुसन्धान एवं कारबाहीका लागि मंगलबार राजस्व अनुसन्धान कार्यालय इटहरीमा बुझाइएको जानकारी जोशीले दिए। उनका अनुसार सामान कसको हो भनेर यकिन भइसकेको छैन। राजस्व अनुसन्धानले अनुसन्धान गरेपछि थप कुरा प्रष्ट हुने जोशीको भनाइ छ। विराटनगर भन्सार कार्यालयका प्रमुख परिवर्तन भएका छन्। भन्सार प्रमुखका रूपमा उमेश श्रेष्ठ आएका छन्। यसअघिका प्रमुख ज्ञानेन्द्र ढकालले सोमबारदेखि औपचारिक हिसाबले बिदा लिएका छन्। ढकालले भन्सार प्रमुख भएर विराटनगर रहँदा तस्करी नियन्त्रणका लागि उल्लेख्य भूमिका खेलेका थिए। उनको सरुवा भएर नयाँ प्रमुख आएपछि भन्सारबाटै तस्करी गराउन व्यापक चलेखल भइरहेको स्रोतले बतायो। स्रोतका अनुसार भन्सारकै कर्मचारी, एजेन्ट र व्यापारीबीच चलखेल भइरहेको हो। जाँचपासका क्रममा प्रज्ञापन पत्रमा कम सामान देखाउने र ढुवानीका साधनमा बढी सामान राखेर तस्करी गर्ने गरिएको छ। विराटनगर भन्सार कार्यालयका प्रवक्ता सुमित गुप्ता भन्सार जाँचपास भएर निस्किएको ट्रक अनुसन्धानका लागि प्रहरीले नियन्त्रणमा लिनु सामान्य प्रक्रिया भएको बताउँछन्। यो नियमित र सामान्य प्रक्रिया हो। शंका लागेमा कुनै गाडीलाई प्रहरीले अनुसन्धानको दायरामा ल्याउन सक्छ, उनले भने। प्रहरीले नियन्त्रणमा लिएको ट्रकको सामान कसको हो र कसले जाँचपास गरेका थिए भनेर भन्सार अधिकृत गुप्ताले खुलाउन सकेनन्। जाँचपास गर्ने कर्मचारी र भन्सार एजेन्टका बारेमा मलाई थाहा भएन। सामान कसको हो भनेर यकिन छैन। त्यो कुरा राजस्वतिरबाटै नै थाहा हुन्छ, उनले भने। काम गर्ने क्रममा केही कमजोरी भएपनि तस्करीलाई प्रसय दिने खालका कुनै गतिविधि भन्सारबाट नहुने गुप्ताको भनाइ छ।"
गाउँपालिका उपाध्यक्ष र वडाध्यक्षको गाडी अध्यक्षले खोसे,विराटनगर : मोरङको ग्रामथान गाउँपालिकाका अध्यक्ष नमोनारायण माझीले उपाध्यक्ष र वडाध्यक्षले प्रयोग गर्ने सवारीसाधन (गाड)को चाबी खोसेका छन्। खोला ठेक्का नलागेको विषयमा गाउँपालिकाको कार्यपालिकामा केही समयदेखि विवाद चलिरहेको छ। त्यही निहुँमा गाउँपालिका अध्यक्ष माझीले उपाध्यक्ष गुणवतीदेवी थारुसहित वडाध्यक्षहरुले प्रयोग गर्दै आएको सवारीको चाबी खोसेका हुन्। उनले आफूले पनि गाडी नचढ्ने बताएका छन्। गाउँ कार्यपालिकाको निर्णयविरुद्ध उपाध्यक्षसहित वडाध्यक्ष अदालत पुगेपछि अध्यक्ष माझीले सवारीसाधनको चाबी खोसेका हुन्। गत माघ ३० गते बसेको कार्यपालिका बैठकमार्फत लोहन्द्रा खोला ठेक्का पाएर पनि सम्झौताका लागि नआएका ठेकेदारको धरौटी जफत गरी कालो सूचीमा राख्न सिफारिस गर्ने र नयाँ ठेक्का आह्वान गर्ने निर्णय गाउँपालिकाले गरेको थियो। कार्यपालिका सदस्यलाई बैठकको सूचना नै नदिइकन अल्पमतका आधारमा निर्णय गरेको भन्दै उपाध्यक्ष चौधरीसहित वडाध्यक्षहरुले उच्च अदालत विराटनगरमा रिट दायर गरेका थिए। कार्यपालिका बैठकको सूचना ३ दिनअगाडि नै सदस्यलाई दिनुपर्ने कानुनी व्यवस्था छ। उच्च अदालतले पालिकाको निर्णय कार्यान्वयन नगर्न अन्तरिम आदेश जारी गरेको थियो। अदालतको आदेशपछि खोला ठेक्का लगाउने प्रक्रिया रोकिएको छ। पालिकाको आन्तरिक आम्दानीको स्रोत बन्द भएका कारण जनप्रतिनिधिको सवारी फिर्ता गरेको अध्यक्ष माझीले बताए। ग्रामथानको कार्यपालिका बैठक मंगलबार पनि बसेको थियो। कार्यपालिका बैठकमा राखिएका ६ मध्ये २ प्रस्तावमा असहमति जनाएका कारण सवारीको चाबी खोसिएको उपाध्यक्ष चौधरीले बताइन्। उनका अनुसार बहुपोषण कार्यक्रम र लोहन्द्रा खोला ठेक्काको विषयमा असहमति जनाएपछि बैठक स्थगित गर्दै अध्यक्षले सहयोगी खटाएर सवारीको चाबी खोसेका हुन्। ग्रामथानमा गत मंसिर १६ गतेको उपनिर्वाचन भएको थियो। माझी नेकपा (माओवादी केन्द्र)बाट अध्यक्षमा विजयी भएका थिए।
सरकारलाई दिएको समर्थन कायमै राख्ने जसपा नेपालको निर्णय,"काठमाडौं : जनता समाजवादी पार्टी नेपालले सरकारलाई दिएको समर्थन कायमै राख्ने निर्णय गरेको छ। तीन दिनसम्म ललितपुरमा चलेको पार्टीको केन्द्रीय समिति बैठकले हाललाई सरकारलाई दिएको समर्थन कायमै राख्ने निर्णय गरेको हो। बैठकपछि जसपा नेपालका प्रवक्ता मनिष सुमनले सरकारलाई दिएको समर्थन फिर्ता लिने विषयमा कुनै निर्णय नभएको र समर्थन कायमै रहेको जानकारी दिए। बैठकले भ्रष्टाचारको अन्त्य, सुशासन कायम, विकास र संविधान संशोधनका लागि वर्तमान सरकार असक्षम रहेको निष्कर्ष निकालिएको उनले बताए। उनले अध्यादेशको प्रक्रियाप्रति बैठकले असहमति जनाउँदै भूमिसम्बन्धी अध्यादेश फिर्ता दिन माग गरिएको बताए। अन्य पाँचवटा अध्यादेशलाई भने समर्थन जनाउने निर्णय गरिएको उनले बताए। त्यस्तै बैठकले 'नो केबलकार' अभियानप्रति समर्थन जनाउँदै वार्ता र संबादमार्फत समस्याको समाधान गर्न सरकारको ध्यानाकर्षण गराएको प्रवक्ता सुमनले बताए। बैठकले सबै स्थानीय तह र भातृ संस्थाको अधिवेशन वैशाख मसान्तभित्र सम्पन्न गर्ने निर्णय गरिएको उनले बताए। सबै अधिवेशन सम्पन्न भएसकेपछि हुलाकी राजमार्ग, मध्यपहाडी लोकमार्ग र हिमाली राजमार्गमा सय दिने जनतासँग भेटघाट अभियान चलाउने निर्णय बैठकले गरेको छ।"
मच्छिन्द्र वीरगन्ज गोल्डकपको सेमिफाइनलमा,वीरगन्ज : केपी ओली कप विजेता मच्छिन्द्र फुटबल क्लब वीरगन्ज गोल्डकप फुटबलको सेमिफाइनलमा प्रवेश गरेको छ। सोमबार मात्रै भएको केप ओली कपको फाइनलमा विभागीय टिम त्रिभुवन आर्मी क्लबलाई पराजित गर्दै च्याम्पियन बनेको मच्छिन्द्र फुटबल क्लबले मंगलबार चर्च ब्वाइज युनाइटेडलाई स्तब्ध पार्दै वीरगन्ज गोल्डकपको अन्तिम चारमा आफ्नो स्थान सुरक्षित गरेको हो। वीरगन्जको आदर्शनगर रंगशालामा मंगलबार भएको रोमाञ्चक क्वार्टरफाइनल खेलमा मच्छिन्द्रले चर्च ब्वाइजलाई २१ ले पराजित गरेको हो। मच्छिन्द्रका लागि दुवै गोल कप्तान रेजिन सुब्बाले गरे भने चर्च ब्वाइजका कप्तान विदेशी खेलाडी डीका सरजेले आफ्नो टिमका लागि सान्तवना गोल गरे। पहिलो हाफ गोलरहित बराबरीमा सकिएकोमा खेलको ५४ औं मिनेटमा मच्छिन्द्रका विशाल तामाङले प्रहार गरेको कर्नर किकलाई कप्तान रेजिनले गोलमा परिणत गराउँदै आफ्नो टिमलाई १० को अग्रता दिलाउन सफल भएका थिए। त्यसपछि खेलको ७६ औं मिनेटमा चर्च ब्वाइजका सुरजजी ठकुरीले प्रहार गरेको कर्नर किक्मा कप्तान डीकाले गोल गर्दै खेल ११ को बराबरीमा पुर्याएका थिए। निर्धारित ९० मिनेटको खेलपछि थप गरिएको इन्जुरी समयको अन्तिम मिनेटमा भने मच्छिन्द्रका कप्तान रेजिनले दोस्रो गोल गर्दै आफ्नो टिमलाई २१ को जित दिलाउन सफल भए। मच्छिन्द्रका लागि दुई गोल गरेका कप्तान रेजिन नै खेलको म्यान आफ दी म्याच घोषित भए।उनलाई नगद १० हजार रुपैयाँ र ट्रफी प्रदान गरियो। प्रतियोगिताको पहिलो सेमिफाइनल खेलमा बुधबार घरेलु टीम वीरगन्ज युनाइटेड क्लब र साविक विजेता नेपाल पुलिस क्लबबीच प्रतिस्पर्धा हुनेछ। त्यस्तै दोस्रो तथा अन्तिम सेमिफाइनलमा बिहीबारे मच्छिन्द्र फुटबल क्लब र सलहेश फुटबल क्लब सिरहा भिड्ने छन्। भेट्रान सिटी क्लब वीरगन्जले आयोजना गरेको प्रतियोगिता फागुन २४ गतेसम्म चल्नेछ। प्रतियोगिताको उपाधि विजेता टिमले नगद ११ लाख ११ हजार १११ रुपैयाँ तथा उपविजेता टिमले ५ लाख ५५ हजार ५५५ रुपैयाँ प्राप्त गर्नेछ।
मध्यपश्चिम विश्वविद्यालयबाट ३ हजार ८ सय विद्यार्थी दीक्षित हुँदै,"वीरेन्द्रनगर : मध्यपश्चिम विश्वविद्यालयबाट ३ हजार ८ सय ४१ जना विद्यार्थी दीक्षित हुने भएका छन्। मध्यपश्चिम विश्वविद्यालयको यही फागुन २३ गते आयोजित तेस्रो दीक्षान्त समारोहबाट उनीहरू दीक्षित हुने भएका हुन्। विभिन्न ७ वटा विधामा स्नातक तहमा २ हजार १ सय ८९ जना, स्नातकोत्तर तहमा १ हजार ६ सय ३३ जना र दर्शनाचार्य तहमा १९ जना गरी जम्मा ३ हजार ८ सय ४१ जना प्रधानमन्त्री एवं विश्वविद्यालयका कुलपति केपी शर्मा ओलीको हातबाट दीक्षित हुने विश्वविद्यालयका डिन लीलाधर तिवारीले जानकारी दिए। मंगलबार दीक्षान्त समारोहका सन्दर्भमा जानकारी दिन आयोजित पत्रकार सम्मेलनमा उनले भने, मध्यपश्चिम विश्वविद्यालयमा सन् २०२२, २०२३ र २०२४ को पासआउट ब्याजबाट ३ हजार ८ सय ४१ जना दीक्षित हुँदै छन्। तर विश्वविद्यालयको दीक्षान्त समारोहमा सहभागी हुनका लागि ८ सय ८५ जनाले मात्र फारम भरेका छन्। यस्तै मध्यपश्चिम विश्वविद्यालयले ९ वटा विषयमा स्नातक तथा १३ वटा विषयमा स्नातकोत्तर तहमा अध्यापन गराउँदै आएको छ। फागुन २३ गते हुने दीक्षान्त समारोहमा प्रधानमन्त्री ओलीको अध्यक्षता, शिक्षामन्त्री विद्या भट्टराईको उपस्थिति र सिक्किम केन्द्रीय विश्वविद्यालयका संस्थापक उपकुलपति प्राडा महेन्द्र पी लामाको प्रमुख आतिथ्यता रहेनछ। उक्त कार्यक्रममा स्नातकोत्तर तहमा सर्वोत्कृष्ट भएका ३ जनालाई कुलपति पदक, स्नातक तहमा उत्कृष्ट भएका ३ जनालाई उपकुलपति पदक, सबै ग्र्याजुयट स्कुलहरूबाट स्नातकोत्तर तहमा डिन लिष्टमा परेका ११ जना, स्नातक तहबाट १८ जना गरी जम्मा ३५ जना विद्यार्थीले प्रमाणपत्रसहित पदक पाउनेछन्। नेपालको संघीय संसदबाट २०६७ साल असार ३ गते मध्यपश्चिम विश्वविद्यालय ऐन, २०६७ जारी भई संचालनमा आएको यो विश्वविद्यालय अन्तर्गत सुर्खेतमा ७ वटा केन्द्रीय विभाग छन्। ललितपुरस्थित एमआईसीडी, लुम्बिनी र कर्णाली गरी १० वटा आंगिक क्याम्पस सञ्चालनमा छन्। कर्णालीको शैक्षिक जनशक्ति उत्पादनको मुख्य आधारका रूपमा रहेको यो विश्वविद्यालयले विभिन्न अध्ययन अनुसन्धानमा जोड दिइरहेको छ।"
"क्रिप्टोमा डेढ अर्ब बढी कारोबार गर्नेलाई प्रहरीले नै लुटे, यसरी खुल्यो राज","काठमाडौं : क्रिप्टो करेन्सीका कारोबारीलाई प्रहरीले लुटेको खुलासा भएको छ। जिल्ला प्रहरी परिसर काठमाडौंले क्रिप्टो कारोबारीलाई लुट्ने प्रहरीका २ र सशस्त्र प्रहरीका २ सहित ६ जनालाई पक्राउ गरेको छ। प्रहरीले क्रिप्टो कारोबारीलाई समेत नियन्त्रणमा लिएको छ। पक्राउ पर्नेमा सशस्त्र प्रहरी हलवदार राजेन्द्रबहादुर कसी, प्रहरी सहायक हवलदार खगेन्द्र मल्ल ठकुरी र प्रहरी जवान हिरा मंग्राती रहेका छन्। त्यस्तै मोरङका कपिल बस्नेत, दोलखाका संजोक तामाङ, मोरङका मनिष कुमार राय र क्रिप्टो कारोबारी धादिङ रोशन गुरुङ पक्राउ परेका छन्। प्रहरीले लुटपाटमा संलग्नहरूबाट १२ लाख दस हजार, ६ थान मोबाइल र एमजी गाडी बरामद गरेको छ। त्यस्तै क्रिप्टो कारोबारीबाट साढे दुई लाख नगद, मोइबाल २ थान र ल्यापटप एक थान बरामद गरेको छ। क्रिप्टो कारोबारीको गोप्य सूचनाको आधारमा प्रहरीले टोखा ग्रिन्ल्यान्ड बस्ने गुरुङलाई पक्राउ गरी सोधपुछ गर्दा आफूहरूलाई प्रहरी बताउने ६ जनाले १४ लाख नगद लुटेर लगेको बताएका थिए। उनीहरू हतकडीसहित आएको गुरुङले प्रहरीलाई बयान दिएका थिए। पक्राउ परेका सात जनालाई जिल्ला अदालत काठमाडौंबाट ५ दिनको म्याद थपेर अनुसन्धान भइरहेको परिसरका प्रहरी उपरीक्षक अपील राज बोहोराले जानकारी दिए।"
सातवटै प्रदेशमा सवारी चालक अनुमतिपत्रको छपाइ हुने,काठमाडौं : आगामी वैशाखदेखि सबै प्रदेशबाट सवारी चालक अनुमतिपत्रको छपाइ हुने भएको छ। मंगलबार सिंहदरबारमा भौतिक पूर्वाधार तथा यातायात मन्त्रालय र सबै प्रदेशका यातायातमन्त्रीसहितको विषयगत बैठकले यातायात व्यवस्था विभागबाट हालसम्म छपाइ गर्न बाँकी सवारी चालक अनुमतिपत्रको छपाइ गर्ने र २०८२ वैशाख १ गतेदेखि साउन १ गतेसम्म सबै प्रदेशले स्वीकृत ढाँचा बमोजिम सवारी चालक अनुमतिपत्रको छपाइ कार्य प्रारम्भ गर्ने निर्णय गरेको हो। यसका लागि आवश्यक प्राविधिक सहायता विभागले उपलब्ध गराउने निर्णय भएको छ। राइड शेयरिङलाई व्यवस्थित गर्न र प्रदेशबीच नीतिगत एकरूपता कायम गर्नका लागि प्रदेश सरकारको सहभागितामा संघीय सरकारले नीतिगत व्यवस्था गर्ने र सम्बन्धित प्रदेशले लागू गर्ने निर्णय भएको भौतिक पूर्वाधार तथा यातायात मन्त्रालयका सचिव केशव कुमार शर्माले जानकारी दिए। बैठकमा भौतिक पूर्वाधार तथा यातायातमन्त्री देवेन्द्र दाहालले यातायातका विभिन्न सेवालाई राष्ट्रिय परिचयपत्रसँग जोड्न सकिए बायोमेट्रिकका देखिएको समस्या समाधान हुनसक्ने बताए। उनले अझै पनि १९ लाख सवारी चालक अनुमतिपत्र छपाइ गर्न बाँकी रहेको अवस्थामा प्रदेशबाट छपाइ सुरु गर्न सके सहजरूपमा वितरण गर्न सकिने जिकिर गरे। त्यस्तै बैठकले सवारी साधनहरूको दर्ता र नामसारी गर्दा अनिवार्यरूपमा इम्बोस्ड नम्बर प्लेट जडान गर्ने व्यवस्थाका लागि प्रदेश सरकारबाट मातहतका कार्यालयलाई आवश्यक निर्देशन दिने र विभागले आवश्यक जनशक्तिको व्यवस्थापन गर्ने निर्णय गरेको छ।
"भूमिसम्बन्धी अध्यादेशमा पछि हट्यो सत्तापक्ष, बुधबार ५ अध्यादेश प्रतिनिधिसभामा प्रस्तुत हुने",काठमाडौं : सरकारले जारी गरेका ६ मध्ये ५ अध्यादेशमात्रै प्रतिनिधिसभा बैठकमा प्रस्तुत हुने भएको छ। सिंहदरबारमा मंगलबार बसेको प्रतिनिधिसभा कार्यव्यवस्था परामर्श समिति बैठकले ५ अध्यादेशमात्रै निर्णयार्थ प्रस्तुत गर्ने गरि कार्यसूची तयार गरेको हो। भूमिसम्बन्धी अध्यादेशमा सहमति खोज्नका लागि भन्दै सरकारले ५ वटा अध्यादेश मात्रै सदनमा प्रस्तुत गर्न लागेको हो। कार्यव्यवस्था परामर्श बैठकपछि एमाले मुख्य सचेतक महेश बर्तौलाले ५ अध्यादेशमात्रै निर्णयार्थ प्रस्तुत गर्ने गरि कार्यसूचीमा राखिएको बताए। उनले भूमिसम्बन्धी अध्यादेशमा सत्तासाझेदार दलका बीचमा केही फरक मत आएकाले प्रतिस्थापन विधेयकमार्फत संशोधन गर्ने वा नयाँ विधेयकमार्फत अघि बढ्ने भन्ने विषयमा छलफल जारी रहेकाले अहिले संसदमा प्रस्तुत नगर्ने निर्णयमा पुगिएको बताए। बर्तौलाले अध्यादेशका विषयमा सत्ता साझेदारबीच उच्च तहमा समझदारी रहेको उल्लेख गरे। त्यस्तै कांग्रेस प्रमुख सचेतक श्याम घिमिरले भूमिसम्बन्धी अध्यादेशलाई 'होल्ड'मा राखेर विषय बस्तुमा छलफल गरिने र आवश्यक निर्णय लिइने बताए। जसपा नेपाललगायतका सत्ता साझेदार दलबीच भएको सहमति अनुसार नै अहिले ५ अध्यादेशमात्रै प्रस्तुत गर्ने निर्णयमा पुगिएको उनले बताए। कांग्रेस र नेकपा एमालेले आफ्ना सांसदहरूलाई अध्यादेशहरू स्वीकृतिका लागि प्रस्तुत हुने भएकाले बुधबार बस्ने संसद्को बैठकमा अनिवार्य उपस्थित हुन ह्वीप जारीसमेत गरेका छन्। प्रतिनिधिसभा बैठक बुधबार दिउँसो १ बजे बोलाइएको छ।
ज्वेलर्सबाट कानुनविपरीत वित्तीय कारोबार गर्ने व्यवसायीलाई धरौटीमा छाड्न आदेश,"विराटनगर : विराटनगरमा सुनचाँदी पसल (ज्वेलर्स)बाट कानुनविपरीत वित्तीय कारोबार गरेको आरोपमा पक्राउ परेका व्यवसायीलाई जिल्ला अदालत मोरङले धरौटीमा छाड्न आदेश दिएको छ। न्यायाधीश सीता शर्मा अधिकारीको इजलासले विराटनगर महानगरपालिका८ घर भएका सुनचाँदी व्यवसायी ३९ वर्षीय पवन श्रेष्ठलाई धरौटीबापतको रकम लिएर तारेखमा राखी मुद्दाको पुर्पक्ष गर्न आदेश दिएको हो। धरौटीबापत १ लाख ५० हजार रुपैयाँ लिएर तारेखमा छाड्न सोमबार आदेश भएको अदालतका सूचना अधिकारी हेमबहादुर बुढाथोकीले जानकारी दिए। आदेशलगत्तै धरौटीबापतको रकम बुझाएर श्रेष्ठ छुटेका छन्। उनले विराटनगर७ मेन रोडमा चाँदनी गहना सोरुम नामको ज्वेलर्स सञ्चालन गर्दै आएका थिए। सर्वसाधारणको करोडौं रुपैयाँ ठगी गरेर फरार भएका उनलाई मोरङ प्रहरीले माघ २१ गते सुनसरीबाट पक्राउ गरेको थियो। प्रहरीले अनुसन्धान सकेर मिसिल (अनुसन्धान प्रतिवेदन) बुझाएपछि जिल्ला सरकारी वकिल कार्यालय मोरङले अभियोग पत्र तयार पार्दै श्रेष्ठलाई प्रतिवादी बनाएर गत आइतबार मोरङ अदालतमा ठगी मुद्दा दर्ता गरेको थियो। अदालतमा बयान सकिएपछि वादी नेपाल सरकार र प्रतिवादीतर्फका कानुन व्यवसायीबीच थुनछेक बहस भएर इजलासबाट आदेश आएको सूचना अधिकारी बुढाथोकीले बताए। तत्काल प्राप्त प्रमाणका आधारमा पछि ठहरे बमोजिम हुने गरी धरौटीबापतको रकम लिएर तारेखमा राखी मुद्दाको पुर्पक्ष गर्न इजलासबाट आदेश भएको जानकारी उनले दिए। श्रेष्ठविरुद्ध ४५ जना पीडितले मोरङ प्रहरीमा किटानी जाहेरी दिएका थिए। अनुसन्धानबाट ५ करोड ६९ लाख ८४ हजार ४ सय ५७ रुपैयाँ उनले ठगी गरेको पत्ता लागेको थियो। ठगी गरेको रकम बराबरको बिगो मागदाबीसहित श्रेष्ठविरुद्ध मुद्दा दर्ता भएको थियो। उनलाई थुनामा राख्नुपर्ने माग गरेर वकिल कार्यालयले मुद्दा दायर गरेको भए पनि अदालतको मागेको धरौटीबापतको डेढ लाख रुपैयाँ बुझाएर उनी छुटेका छन्। सुनचाँदीको कारोबारका नाममा पास बुकमार्फत वित्तीय कारोबार गरी सर्वसाधारणको लाखौं रुपैयाँ ठगी गरेर पसल बन्द गरी श्रेष्ठ फरार भएको प्रहरीको भनाइ छ। सर्वसाधारणलाई आकर्षक ब्याजको लोभ देखाएर ज्वेलर्सबाटै श्रेष्ठले कानुनविपरीत वित्तीय कारोबार गर्दै आएको अनुसन्धानबाट पत्ता लागेको छ। प्रहरीका अनुसार श्रेष्ठले एकै व्यक्तिबाट १९ लाख रुपैयाँभन्दा बढी ठगी गरेको पाइएको छ। वित्तीय संस्था तथा बैंकबाट गर्नुपर्ने कारोबार लामो समयदेखि विराटनगरका सुनचाँदी पसलबाट भइरहे पनि नियमन र नियन्त्रणका लागि सम्बन्धित निकायले चासो दिएका छैनन्। वित्तीय संस्थाजस्तै पास बुक राखेर ज्वेलर्सबाट गरिने कारोबारका कारण सर्वसाधारणको लाखौं रुपैयाँ जोखिममा परेको छ। कतिपयको ठूलो रकम डुबेको छ। वित्तीय कारोबारका लागि नेपाल राष्ट्र बैंकबाट अनिवार्य स्वीकृति लिनुपर्ने व्यवस्था छ। सुनचाँदी पसलले यो कारोबार गर्नै पाउँदैनन्। तर, विराटनगरका सुनचाँदी पसलले भने अवैध रूपमा आर्थिक एवं वित्तीय कारोबार गरिरहेको प्रहरी स्रोतले बतायो। अवैध हिसाबले वित्तीय कारोबार गरी सर्वसाधारणबाट असुलेको रकम रकम भने श्रेष्ठले घरजग्गा खरिदलगायतका व्यक्तिगत प्रयोजनमा खर्च गरेको अनुसन्धानबाट पत्ता लागेको छ। सर्वसाधारणले अलि धेरै ब्याज पाउने लोभमा सुनचाँदी पसलमा पैसा राख्ने गरेको प्रहरीको निष्कर्ष छ। प्रहरीका अनुसार सुनचाँदी पसलबाट अवैध हिसाबले गरिने वित्तीय कारोबार सर्वसाधारणका लागि अति नै जोखिमपूर्ण हुन्छ।"
एमाले मोरङको अधिवेशन : फेरि सर्यो मतदान,"विराटनगर : नेकपा (एमाले) मोरङको नयाँ नेतृत्व चयनका लागि हुनुपर्ने मतदान फेरि सरेको छ। पार्टीको १० औं जिल्ला अधिवेशनमा नयाँ नेतृत्व चयनका लागि मंगलबार मतदान हुने भनिएको थियो। तर, मतदान बुधबार बिहानसम्मका लागि सरेको छ। निर्वाचन समितिले मंगलबार बिहान ९ बजेबाट मतदान सुरु गर्ने बताएको थियो। सहमतिको प्रयास गर्ने भन्दै पुनः दिउँसोका लागि सारियो। मतपत्र छपाइमा समय लाग्ने भन्दै निर्वाचन समितिले मतदानको समय पुनः सारेको छ। प्रमुख निर्वाचन अधिकृत सुरेशलाल श्रेष्ठले बुधबार बिहान ७ बजेबाट विराटनगरको होटल मनास्लु इनमा मतदान सुरु हुने बताए। पार्टीको जिल्ला अधिवेशन त्यही होटलमा फागुन १७ गतेदेखि चलिरहेको छ। श्रेष्ठका अनुसार मतदानको समय बुधबार बिहान ७ बजेदेखि अपरान्ह ४ बजेसम्मलाई तोकिएको छ। ५ जना पदाधिकारीसहित १ सय ६५ सदस्यीय जिल्ला समितिमा ७१ जना सदस्य सर्वसम्मत निर्वाचित भइसकेको जानकारी श्रेष्ठले दिए। सुरुमा ३ सय २५ जनाले मनोनयन दर्ता गरेका थिए। तीमध्ये ६३ जनाले उम्मेदवारी फिर्ता लिएका छन्। चुनावी मैदानमा १ सय ९१ जना छन्। श्रेष्ठका अनुसार उम्मेदवारी फिर्तादेखि अन्य प्राविधिक विषय मिलाउनलाई समय लागेका कारण तोकिएको समयमा मतदान सुरु हुन नसकेको हो। निर्वाचनका लागि मतपत्रको छपाइ लगभग सकिएको उनले बताए। १ पटकमा २० जनाले मतदान गर्नसक्ने व्यवस्था मिलाइएको श्रेष्ठको भनाइ छ। उम्मेदवार धेरै भएका कारण १ जना मतदातालाई भोट हाल्न १५ मिनेटसम्म समय लाग्ने अनुमान गरिएको छ। मतदान सम्पन्न भएपछि पार्टी कार्यालय पाञ्चालीमा मतगणना हुनेछ। अधिवेशनमा संस्थापन पक्षबाट अध्यक्षमा राजकुमार ओझा, उपाध्यक्षमा शान्ति लिम्बू भुजेल, सचिवमा रविन थापा, उपसचिवमा शिल्पा निराला कार्की र ईर्जालाल राजवंशीको उम्मेदवारी परेको छ। पार्टी अध्यक्ष केपी शर्मा ओली पक्षधरलाई संस्थापन भनिएको छ। इतर पक्षबाट अध्यक्षमा अजम्बर राई, उपाध्यक्षमा सागर थापा, सचिवमा सोमराज थापा, उपसचिवमा सन्तोष वान्तवा र उषा झाले उम्मेदवारी दिएका छन्। इतर पक्षको नेतृत्व नेता विनोद ढकालले गरिरहेका छन्। ढकाल पूर्वराष्ट्रपति विद्यादेवी भण्डारी पक्षधर हुन्। यद्यपि, भण्डारी सक्रिय राजनीतिमा आइसकेकी छैनन्। दुवै पक्ष पदाधिकारीदेखि सदस्यसम्म प्यानल बनाएर मैदानमा उत्रिएका छन्। अधिवेशनका लागि ९ सय ११ जना प्रतिनिधि छन्। एमाले मोरङको जिल्ला अधिवेशन फागुन १७ गतेबाट सुरु भएको थियो। नयाँ नेतृत्व चयन गर्दै सोमबारसम्ममा अधिवेशन सम्पन्न गर्ने तयारी थियो। तर, २ दिन ढिला भइसक्दा पनि नेतृत्व चयनका लागि मतदान हुन सकिरहेको छैन। समयमा मतदान नभएपछि प्रतिनिधिमा नैराश्यता छाएको एक नेता बताउँछन्।"
ग्लोबल आइएमई बैंकले ह्याकाथन आयोजना गर्ने,"ग्लोबल आइएमई बैंक लिमिटेडले पहिलो पटक आर्टिफिसिएल इन्टेलिजेन्स (एआई) र मेसिन लर्निङ (एमएल) सम्बन्धी ग्लोबल आइएमई एआईएमएल ह्याकाथन आयोजना गर्ने भएको छ। बैंकले प्रविधिमा रुची राख्ने विद्यार्थी, स्टार्टअप, डेभलपर, डेटा वैज्ञानिक तथा अनुसन्धानकर्ताहरुलाई लक्षित गर्दै सम्भावित नविनतम् प्रविधिमा आधारित बैंकिङ सेवाहरु विकासका लागि यो प्रतियोगिता सञ्चालन गर्न लागेको हो। यसका साथै यस ह्याकाथनले डिजिटल बैंकिङमा आउने सम्भावित सेवाहरु र यसको चुनौतिहरुको समाधान खोज्न समेत सहयोग पुग्नेछ। प्रतियोगितामा सहभागि प्रतिस्पर्धीहरुले बैंकले तोकेका विभिन्न विषयहरुमा केन्द्रित रही आफ्ना धारणाहरु प्रस्तुत गर्नुपर्नेछ। उत्कृष्ट टोलीलाई नगद पुरस्कारका साथै बैंकसँग सहकार्य गर्ने अवसर समेत प्रदान गरिनेछ। ग्लोबल आइएमई बैंक प्रविधि अनुकूल वित्तीय सेवाहरु प्रवद्र्धन गर्न प्रतिबद्ध रहेको छ। डिजिटल बैंकिङ सेवाहरुलाई थप प्रभावकारी बनाउन नविनतम् धारणाहरुलाई प्रोत्साहित गर्न यस ह्याकाथनले महत्वपूर्ण भूमिका खेल्ने विश्वास बैंकले लिएको छ। प्रतियोगितामा सहभागिता हुन इच्छुकहरुले बैंकको वेवसाइट मार्फत दर्ता गर्नुपर्ने छ। यस ह्याकाथन प्रतियोगिता दुई चरणमा हुनेछ। जसअन्तर्गत पहिलो चरणमा अनलाइन पेपर प्रस्तुति र दोस्रो चरणमा अनसाइट ह्याकाथन हुनेछ। पहिलो चरणको लागि प्रतियोगिहरुले अप्रिल ४, २०२५ सम्ममा अनलाइन पेपर प्रस्तुती गर्नुपर्ने छ। साथै दोस्रो चरणअन्तर्गत मे १, २०२५ मा अनसाइट ह्याकाथन हुनेछ। ग्लोबल आइएमई बैंक ग्लोबल फाइनान्सको बेष्ट बैंक अवार्ड २०२४ तथा युरो मनी अर्वाड फर एक्सलेन्स २०२४ अन्तर्गतका दुई विधाबाट नेपालको सर्वश्रेष्ठ बैंकको रूपमा सम्मानित बैंक हो। साथै, ग्लोबल आइएमई बैंक विभिन्न राष्ट्रिय तथा अन्तर्राष्ट्रिय संघसंस्थाहरुबाट फरकफरक विधामा सम्मानित भएको छ।"
सञ्चारकर्मी महतलाई अस्पतालको सहयोग,रौतहट : अन्नपूर्णकर्मी फणिदेव महतलाई चन्द्रपुर अस्पतालले नगद सहयोग गरेको छ। लामो समयदेखि ब्रेन ट्युमर रोगबाट ग्रसित सञ्चारकर्मी महतलाई अस्पतालले ५० हजार आर्थिक सहयोगसहित निःशुल्क सेवा समेत दिने अस्पताल सञ्चालक डा सुवास चौधरीले जानकारी दिए। मंगलबार अस्पतालमा आयोजित एक कार्यक्रमका बीच अस्पतालका सञ्चालक डा चौधरीले सञ्चारकर्मी महतलाई ५० हजारको चेक हस्तान्तरण गर्दै आजीवन उपचार खर्च मिनाहा गर्ने बताए। अस्पतालमा कार्यरत सम्पूर्ण कर्मचारीको एक दिनको तलब बापतको रकम सञ्चारकर्मी महतको उपचारमा सहयोग पुगोस् भन्ने हिसाबले आफूहरूले प्रदान गरेको अस्पतालका डा चौधरीको भनाइ रहेको छ ।
श्रमिकलाई न्यूनतमभन्दा कम पारिश्रमिक दिन मिल्दैन : प्रधानमन्त्री,"काठमाडौं : प्रधानमन्त्री केपी शर्मा ओलीले श्रमिकलाई न्यूनतम्भन्दा कम पारिश्रमिक दिइए दण्डनीय हुने बताएका छन्। जिफन्टद्वारा आज आयोजित नेपाली ट्रेड युनियन आन्दोलनको ७८ औँ वार्षिकोत्सव समारोहलाई सम्बोधन गर्दै प्रधानमन्त्री ओलीले कुनै पनि बहानामा न्यूनतमभन्दा कम पारिश्रमिक दिएर श्रमिकलाई काम लगाएको पाइए दण्डनीय हुने बताएका हुन्। उनले कुनै पनि बहानामा नर्सहरूलाई न्युनतमभन्दा कम तल दिन नहुने बताए। श्रमिकको मन प्रशन्न नभईकन उद्योगव्यवसायका काम सहजरुपमा अघि बढ्न नसक्ने जनाउँदै उनले श्रमिकहरू रोजगारदातामा रुपान्तरण हुन सक्ने भएकाले आफूहरुले त्यस प्रकारको वातावरण सृजना गर्नुपर्नेमा जोड दिए। नेकपा (एमाले) का अध्यक्षसमेत रहेका प्रधानमन्त्री ओलीले भने, अब हामी परिवर्तनको मर्म अनुसार अघि बढ्नुपर्छ। हामीले अन्तर्राष्ट्रिय मान्यताअनुसार संवादका माध्यमबाट सरकार, रोजगारदाता र श्रमिकलाई विन विन अवस्थामा ल्याउन सक्नुपर्छ। सरकारले तटस्थ बसेर निष्पक्ष निष्कर्ष निकाल्नुपर्छ। उनले मिलेर बसेको नेपाली समाजलाई जात, धर्म र संस्कृतिका नाममा विभाजन गर्ने तथा काम गर्न खोज्ने विरुद्ध भ्रम र अवरोध सृजना गर्ने प्रवृत्तिलाई चिर्नुपर्ने आग्रह गर्दै व्यवस्था परिवर्तनपछि विकासको क्रम बढेको स्पष्ट गरे। हामीलाई कसैको अनावश्यक विरोधसँग मतलव छैन। नचाहिने प्रदूषित कुरा हामी बोकेर हिँड्दैनौँ। हामीलाई देशको विकास र परिवर्तन गर्नुछ। विरोधका लागि विरोध गर्ने प्रवृत्ति आफैँ सेलाएर जान्छ। यसमा मजदूर आन्दोलन विगतदेखि नै सचेत छ भन्नेमा म विश्वस्त छु प्रधानमन्त्री ओलीको भनाइ थियो। हिमालहरु पग्लिएर मानवीय सभ्यता नै प्रभावमा पर्न थालेको सन्दर्भमा प्रधानमन्त्री ओलीले हिमालदेखि समुद्रसम्मको सुरक्षाको अवधारणाका साथ सहकार्य गर्न विश्व समुदायसँग आग्रह गरे।"
"नेप्से परिसूचक दोहोरो अंकले घट्यो, करिब १३ अर्बको कारोबार","काठमाडौं : नेप्से परिसूचक आज पनि दोहोरो अंकले घटेको छ। नेप्से परिसूचक ३०३६ अंकले घटेर २८४६३० अंकमा अडिएको छ। यसदिन ३१८ स्क्रिप्सको २ करोड ६३ लाख ८९ हजार ९१० कित्ता सेयर १२ अर्ब ९४ करोड ६४ लाख ९३ हजार ९३९ रुपैयाँमा खरिदबिक्री भयो। नेप्से परिसूचक घटे तापनि गार्डियन माइक्रो लाइफ इन्स्योरेन्सको सेयर सर्किट लेभलमा कारोबार भयो। यसैगरी आत्मनिर्भर लघुवित्त, युनिभर्सल पावर, बरुण हाइड्रोपावरको सेयर पनि बढ्यो। यसदिन सिन्धु विकास बैंकका लगानीकर्ताले भने सर्वाधिक गुमाए। सो कम्पनीको सेयर १० प्रतिशतले घट्यो। कारोबार रकमका आधारमा हिमालयन रिइन्सुरेन्स शीर्ष स्थानमा रह्यो। सो कम्पनीको एक अर्ब ९ करोड बढीको सेयर कारोबार भयो। आज सबै समूहका सूचक घटेका छन्। सबैभन्दा बढी फाइनान्स समूहको सूचक २१० प्रतिशतले घटेको छ।"
के दलाई लामामाथि सुरक्षा खतरा बढेको हो?,"काठमाडौं : तिब्बती धर्मगुरु दलाई लामालाई भारत सरकारले 'जेड' श्रेणीको सुरक्षा प्रदान गरेको छ। दलाई लामालाई ज्यान मार्ने धम्की आएको भन्दै भारतको गृह मन्त्रालयले जेड श्रेणीको सुरक्षा दिएको हो। लामालाई एक व्यक्तिले धम्की दिएको भारतीय सञ्चार माध्यमहरूले उल्लेख गरेका छन्। इन्डिया टुडेका अनुसार लामालाई तिब्बती मूलका अष्ट्रेलियन नागरिक सिंगेले हत्या गर्ने धम्की दिएका हुन्। उनले फेसबुकमार्फत दलाई लामाको हत्या गर्न आह्वान गरेको बताइएको छ। भारतको गुप्तचर संस्था आइबीले दलाई लामालाई सुरक्षा खतरा रहेको भन्दै गृह मन्त्रालयलाई रिपोर्ट गरेको एजेन्सीहरूको भनाइ छ। आइबीको सिफारिसअनुसार नै लामालाई जेड श्रेणीको सुरक्षा प्रदान गरिएको हो। दलाई लामा बस्दै आएको हिमान्चल प्रदेशको धर्मशालामा अहिले ३३ जना सुरक्षाकर्मीहरू खटिएका छन्। जसमा उनका निजी गार्डहरू पनि रहेका छन्। दलाई लामाको सुरक्षामा कमान्डोहरू पनि खटिएको छ। 'इन्टेलिजेन्स ब्यूरोले दिएको खतरा मूल्यांकन रिपोर्टका आधारमा दलाई लामाको सुरक्षा स्तरोन्नति गरिएको हो,' स्रोतलाई उद्धृत गर्दै इन्डिया टुडेले लेखेको छ। ८९ वर्षीय दलाई लामा सन् १९५९ देखि भारतमा निर्वासन जीवन बिताउँदै आएका छन्। उनी १४ औं दलाई लामा हुन्। तिब्बत छाड्दा दलाई लामासँगै लाखौं शरणार्थीहरू भारत आएको बताइन्छ। जुलाईमा दलाई लामा ९० वर्ष टेक्दैछन्। आफू मर्नुअघि नै तिब्बत फर्किने उनको इच्छा छ।"
नेपाली फुटबल टिमको सहायक प्रशिक्षकमा सल्यान खड्गी,काठमाडौं : नेपाली राष्ट्रिय पुरुष फु्टबल टिमको सहायक प्रशिक्षकको रुपमा सल्यान खड्गी नियुक्त भएका छन्। अखिल नेपाल फुटबल संघ(एन्फा)ले मंगलबार खड्गीलाई प्रशिक्षक म्याट रोसको सहायक प्रशिक्षकको रुपमा नियुक्त गरेको हो। उनीसँगै गोलकिपर प्रशिक्षकको रुपमा विनोद महर्जन नियुक्त भएका छन्। रमेश कुमार कार्कीलाई टिमको व्यवस्थापक तथा नकुल हमाल ठकुरीलाई सहायक व्यवस्थापकको जिम्मेवारी दिइएको छ। निशान्त जोशी टिमको फिजियो थेरपीस्टको रुपमा रहनेछन्। उनीहरुलाई एन्फा महासचिव किरण राईले सम्झौता पत्र हस्तान्तरण गरेका हुन्।
रियलमा सपनालाई बाँचिरहेका भिनिसियस,"काठमाडौं : रियल म्याड्रियका युवा स्ट्राइकर भिनिसियस जुनियरले रियलमा आफ्नो सपनालाई बाँचिरहेको बताएका छन्। ब्राजिलियन २४ वर्षीय भिनिसियसले साउदी प्रो लिगका लागि रियलसँगको सम्झौतालाई बीचमा छोड्ने हल्ला भइरहेको बेलामा उनले रियलमा आफ्नो सपनालाई बाँचिरहेको बताए। सन् २०१८ मा फ्लेमिङ्गो छोडेर रियल आएका भिनिसियसले रियलसँग २०२७ सम्मको सम्झौता गरेका छन्। उनी यस सम्झौताबाट आफू खुसी रहेको बताए। म निकै शान्त भएर खेलिरहेको छु। किनभने, मेरो सम्झौता २०२७ सम्मको रहेको छ। म यो सम्झौता अझ थप गर्न चाहन्छु। किनभने, म यहाँ खुसी छु। म रियलमा आफ्नो सपनालाई हकिकतमा बाँचिरहेको छु। विश्वको उत्कृष्ट खेलाडी ,प्रशिक्षक, अध्यक्ष, समर्थकहरू रहेका छन्। यहाँ सबैले मलाई निकै माया गर्छन्। म यो भन्दा राम्रो ठाउँमा हुन सक्दिनथें। उनले तीन ला लिगा उपाधि र दुई पटक च्याम्पियन लिगको उपाधि जितेका छन्। रियलमा रहेर उनले ३ सय खेलमा १सय २ गोल गरेका छन्। मैले मेरो बाल्यकालमा देखेको सपना हो यो। म यहाँसम्म आइपुगें। यहाँ म आफ्नो कथा लेखिरहेको छु। भिनिसियसले भने। मैले केही उपाधिहरू जितेको छु। तर म टिमका लागि अझै धेरै उपाधि जित्न चाहन्छु। यो निकै कठिन कुरा हो। यहाँ(रियलमा) धेरै खेलाडीहरु लेजेन्ड भएका छन् । म पनि त्यस्तै हुन चाहन्छु। उनले २०२४ मा व्यक्तिगत तर्फ फिफा उत्कृष्ट वर्ष पुरुष खेलाडीको उपाधी जितेका थिए।"
विद्यार्थी विदेश पलायन कतिञ्जेल ?,"भनिन्छ, पराइको छहारीभन्दा आफ्नै छानो राम्रो। तर विडम्बना भोको पेट र निर्वस्त्र शरीरले आफ्नो र अर्को भन्दैन। विश्व हल्लाउने मेरो देशको इतिहास आज धरापमा छ। खै, कहाँ बाटो बिरायौं हामीले ? संसारलाई खानेपानी नपुगे मेरो देशसँग माग्नु, विश्वमा शान्तिको अभाव भए मेरो देशलाई सम्झनु। संसारको ठूलो छाती भएको मेरो देश, कञ्चन खोला नालाले सिञ्चिएको मेरो पवित्र भूमि, आखिर के कमी छ र ? र पनि, मातृभूमिमै सुन फलाउन नसक्ने हामीप्रति खेद छ। नेपाल राष्ट्र बैंकको समग्र आर्थिक तथा वित्तीय प्रतिवेदनअनुसार, २०२४२५ आर्थिक वर्षको प्रारम्भिक पाँच महिनामा (साउनदेखि कात्तिक) नेपाली विद्यार्थीले विदेश अध्ययनका लागि ४७ अर्ब ३४ करोड रुपैयाँ खर्च गरेका छन्। यस रकमको तुलना गर्दा २०२३०२४ आर्थिक वर्षको समान अवधिमा खर्च गरिएको रकम ३८ अर्ब ९२ करोड रुपैयाँ थियो, जसको आधारमा २२ प्रतिशत वृद्धि देखिन्छ। यसको मुख्य कारण नेपालमा गुणस्तरीय शिक्षाको अभाव, रोजगारीको सीमित अवसर र विदेशमा पढेर राम्रो भविष्य बनाउने इच्छा हो। विदेशी शिक्षण संस्थाहरूले प्रदान गर्ने अत्याधुनिक पढाइको बन्दोबस्त, अनुसन्धान सुविधा र वैश्विक नेटवर्कले पनि विद्यार्थीलाई आकर्षित गरेको पाइन्छ। नेपालका युवाको विदेश पलायन अहिले गहिरो चिन्ताको विषय बनेको छ। यो केवल एउटा आर्थिक समस्यामात्र होइन, यो हाम्रो भविष्यको अस्तित्वसँग जोडिएको एक गम्भीर संकट हो। हामी युवा अर्थात् देशको रचनात्मक शक्ति र सम्भावनाका प्रतीक हुन्, विदेश पठाएर केवल शैक्षिक अवसर मात्र उपलब्ध गराउँछौं, तर उनीहरूको सुरक्षा, मानसिक स्वास्थ्य र भविष्यका अवसरहरूको कुनै ग्यारेन्टी गर्न सक्दैनौं। युवा देशका भविष्यको मानव पुँजी हुन्। अर्थतन्त्र चलायमान बनाउने विकासको प्रमुख चालक पनि। नेपालले पछिल्ला केही वर्षमा देशका खम्बा मानिने युवा गुमाउँदैछ। जोस, जाँगर र सीप भएका युवा धमाधम देश छाड्दैछन्। विदेश जानु अब सपनामात्र रहेन, नेपालका युवाको मजबुरी बनिसकेको छ। हामीलाई थाहा छ, हाम्रो देशमा गुणस्तरीय शिक्षा र रोजगारको अवसर सीमित छन्। तर के हामी यत्ति जान्दैनौं कि युवाको विदेश यात्रा केवल अवसरको खोजी मात्र हो, यो त एक गहिरो पीडा, संघर्ष र आत्मनिर्भरता को सर्त पनि हो। विदेशमा पढाइ गरेका युवाले अन्तर्राष्ट्रिय स्तरको शिक्षा, अनुसन्धानका अवसर र व्यावसायिक कौशल हासिल गरेर आफ्नो करियरमा एक नयाँ उचाइ प्राप्त गर्छन्। यद्यपि, यी सबै अवसरको बीचमा प्रकृति लम्सालका जस्ता डरलाग्दा घटनाहरू पनि बाहिरिए, जसले समाजमा चिन्ताका थप कारण जन्माएका छन्। भारतमा केआईआईटी अध्ययन गर्दै गरेकी नेपाली छात्रा प्रकृति लम्सालको मृत्युको घटनाले नेपाली समाज र सरकारलाई ठूलो झट्का दिएको छ। यो केवल एक भयानक कथामात्र होइन, यो लाखौं नेपाली युवाको अव्यक्त पीडा हो। उनीहरूको आस्थामा आधारित सपना र अपेक्षालाई हामी न त सम्मान गरेका छौं, न त तिनीहरूको सुरक्षा नै सुनिश्चित गरेका छौं। यस घटनाले नेपालको अवस्थालाई पनि प्रकट गरेको छ। नेपालमा गुणस्तरीय शिक्षा र रोजगारीको अभावले युवालाई विदेश पढाइतिर धकेलिरहेको छ । तर, विदेशमा पनि उनीहरूको सुरक्षा र अधिकार सुनिश्चित गर्ने प्रणाली कमजोर छ। यसले नेपालको शिक्षा, रोजगारी र युवा पुस्ताको भविष्यबारे गम्भीर प्रश्न सोध्न बाध्य बनाउँछ के हामीले हाम्रा युवाहरूको सुरक्षा र अधिकारलाई पर्याप्त महत्व दिएका छौं ? आफ्नै छिमेकी देशमा न्यायका लागि आवाज उठाउँदा उल्टै गाली र अपमान सहनुपर्ने अवस्था छ। लम्सालको अस्वाभाविक मृत्युको घटनाले यो कठोर वास्तविकतालाई पुनः उजागर गरेको छ। पढाइ गर्न गएको छोरीलाई न्याय माग्दा उल्टै पीडा खेप्नुपर्ने ? यो कस्तो प्रणाली हो ? यस विषयमा सरकारको उदासीनता चिन्ताजनक छ। प्रकृतिको घटनाले नेपाल र भारतका संसद्मा ठूलो हलचल मच्चाएको छ तर नेपाल सरकारले यस विषयमा ठोस कदम चाल्न सकेको छैन। सरकारले यस्ता घटनाहरूमा तुरुन्त कदम चाल्नुपर्छ। नेपाली नागरिकहरूको सुरक्षा र अधिकार सुनिश्चित गर्नु सरकारको कर्तव्य हो। यस्ता घटनाहरूको पुनरावृत्ति रोक्न दूतावासहरूलाई अधिक सक्रिय बनाउन आवश्यक छ। नेपालबाट विदेश पढाइका लागि जाने विद्यार्थीले ऋण र सामाजिक प्रतिष्ठाको दबाबबाट गुज्रिरहेका छन् विदेशमा पढाइ गर्न जाँदा धेरै विद्यार्थी ठूलो रकम ऋण लिन बाध्य हुन्छन्। यसले गर्दा उनीहरूले आफ्नो भविष्यमा ठूलो आर्थिक बोझ उठाउनुपर्छ। साथै, नेपाली समाजमा विदेश पढाइलाई सामाजिक प्रतिष्ठाको प्रतीक मानिन्छ। धेरै परिवारले सन्तानलाई विदेश पढन पठाएर समाजमा इज्जत कमाउने चाहना राख्छन्। उनीहरूले आफ्नो परिवार र समाजको अपेक्षा पूरा गर्न विदेशमा पढाइ गर्न बाध्य हुन्छन्, तर यसले उनीहरूको मानसिक स्वास्थ्य र आर्थिक स्थितिमा नकारात्मक असर पार्छ। यस्ता समस्या दोहोरिन नदिन नेपालले आफ्नो शिक्षा प्रणालीमा सुधार गर्नुपर्छ। युवालाई देशभित्रै राम्रो अवसर सिर्जना हुने कार्यमा लगानी बढाउनुपर्छ। अर्को महत्वपूर्ण समस्या भनेको साथीको प्रभाव हो। धेरै विद्यार्थीले साथीहरूले विदेश पढाइ गरेको देखेर पनि विदेश पढाइ गर्ने निर्णय गर्छन्, तर यसको पछाडि रहेको आर्थिक र मानसिक दबाबलाई बुझ्दैनन्। अझ सामाजिक सञ्जालका फोटाले वास्तविकतालाई ढाकेर विद्यार्थीलाई गलत दिशामा दोहोर्याएको देखिन्छ। कहिल्यै नझुक्ने र पछि नहट्ने हाम्रो इतिहास आज धराशायी बन्दैछ। पूर्वजले दिएको नासो जोगाउनको साटो हामी छिमेकीको अगाडि लम्पसार परेका छौं। यसले नेपाली जनताको मनोबललाई ध्वस्त पारेको छ। हामीले स्वदेशकै गौरव र स्वाभिमानलाई बचाउनुपर्ने हो, तर आफ्नै हितलाई प्राथमिकता देऔं। यसले कतै बाटो बिराऔं कि ? नेपाली राजनीतिक परिदृश्यमा कुर्सीको लडाइँले देशको विकासलाई ठप्प पारेको छ । नेताहरूले आफ्नो सत्ता र पदका लागि लडिरहेका छन्, तर जनताको समस्या र आवश्यकतालाई अनदेखा गरिरहेका छन्। जनताले आफ्नो मतदानको शक्ति प्रयोग गरेर नेताहरूलाई चुन्छन्, तर नेताहरूले जनताको आशा र विश्वासलाई धोका दिँदै आफ्नो स्वार्थलाई प्राथमिकता दिँदैछन्। जनताको हितलाई प्राथमिकता दिएर काम गरेका भए, नेपाल आज विश्वभरि गौरवका साथ उभिएको हुन्थ्यो। सरकारले विदेशमा अध्ययन गर्ने विद्यार्थीको सुरक्षा सुनिश्चित गर्ने नीति बनाउन आवश्यक छ। अर्को महत्वपूर्ण बिन्दु भनेको मानसिक स्वास्थ्य र उत्पीडनको मुद्दा हो। यस घटनाले विद्यार्थीलाई मानसिक स्वास्थ्य सेवाको पहुँच बढाउन र उत्पीडनविरुद्ध कानूनी सुरक्षा सुनिश्चित गर्न सरकारलाई पनि प्रेरित गर्छ। हामीले शैक्षिक सुधार गरेर मात्रै हुँदैन। युवाको भविष्यलाई अझ सुरक्षित र उज्जवल बनाउन सरकारले विदेशमा पढ्न जानुका बाध्यताहरूलाई कम गर्दै, देशभित्रै राम्रो शिक्षा प्रणाली र रोजगारीका अवसर बढाउन आवश्यक पहल गर्नुपर्छ। यसले हामीलाई मात्र होइन, हाम्रो समाजलाई पनि दीर्घकालीन रूपमा फाइदा पुर्याउनेछ। हामीले विदेशमा शिक्षा हासिल गर्ने सपना पूरा गर्दै गर्दा, हाम्रा युवालाई घरेलु र अन्तर्राष्ट्रिय स्तरमा थप सजगता र सुरक्षा दिई, मानसिक स्वास्थ्यका लागि उचित मार्गदर्शन र सहारा सुनिश्चित गर्नुपर्छ। नेपालको शिक्षा प्रणालीको सुधार, रोजगारीका अवसरहरूको सिर्जना र युवाको उज्ज्वल भविष्य सुनिश्चित गर्न सरकारको गम्भीर कदम उठाउनु अनिवार्य छ। सरकारले र समाजले नेपाली नागरिकको सुरक्षा र अधिकार सुनिश्चित गर्नुपर्छ। भविष्यका यस्ता घटनाहरूको पुनरावृत्ति रोक्न प्रतिबद्ध हुनुपर्छ। केवल शब्दमा सीमित नराखी, ठोस कदम चलाए नेपाल फेरि विश्वसामु जितको झण्डा फर्फराउनेछ, यसमा कुनै शंका छैन।"
अध्यक्षको आदेशबिना काम गर्न पाउँदैनन् लिमी हल्जीवासी,"हुम्ला : सुन्दैमा अच्चम लाग्न सक्छ यो हुम्ला जिल्लाको उत्तरी तिब्बतसँग जोडिएको नाम्खा गाउँपालिका६ कै लिमीको हल्जी गाउँ हो। जहाँ ९० घरधुरी भएको हल्जी गाउँको नियम आफ्नै छ। गाउँमा एक जना स्थानीयलाई अध्यक्ष चुनिएको छ। गाउँको रेखदेखदेखि सार्वजनिक काम र व्यक्तिगत घरायसी काम अध्यक्षलाई नसोधेर गर्न पाउँदैनन् यहाँका स्थानीय। अध्यक्षको आदेशबिना यहाँका स्थानीयले आफ्नो घरको व्यक्तिगत काम पनि गर्न नपाउने नियम छ। जति काम गयो निश्चित समयमै सक्नुपर्ने नियम छ। बिहानै उठेर खेतबारीको काम गर्न पाइँदैन। जसले नियमविपरीत काम गर्छ उसलाई १२ रुपैयाँ जरिबाना गर्ने गरिएको छ। सार्वजनिकदेखि व्यक्तिगत जम्मा पाँच घण्टामात्रै काम गर्छन् यहाँका स्थानीयवासी। अध्यक्षको आदेशअनुसार बोल्न पनि पाइँदैन। बाली भित्र्याउन भ्याइनभ्याइ हुँदा पनि लिमेली जनता गाउँको अध्यक्षको आदेशअनुसार बिहान ६ बजेदेखि दिउँसोको ११ बजेसम्ममात्रै काम गर्न पाउने नियम बनाइएको स्थानीयले बताउने गरेका छन्। पाँच घण्टाभित्रै तँछाडमछाड गर्दै उनीहरू काममा व्यस्त हुने गरेका छन्। दिनभर काम गरेपछि थकाइ लाग्ने कारण स्वास्थ्यलाई मध्यनजर गरेर यो नियम लागू गरिएको नाम्खा गाउँपालिका६ का वडाध्यक्ष पाल्जोर तामाङले बताए। बिहान ५ घण्टा काम गरेपछि दिउँसो घरमा आराम गरी बस्न पाउने भएकाले यस्तो नियम लागू गरेको उनको भनाइ छ। शरीरलाई पनि आराम चाहिने भएकाले दिनभर काम गर्न नदिइएको हो, उनले भने। कात्तिके बाली भित्र्याउन तँछाडमछाड गर्दै बाहिरबाट आएका पाहुनाहरूसँग बोल्न उनीहरूलाई फुर्सदसमेत नहुने गरेको यहाँका स्थानीयले बताउने गरेका छन्। बिहान ६ बजेदेखि ११ बजेसम्म स्थानीयले काम गर्छन्। त्यसपछि दिनभर घरमै बसेर खाना खाने र आराम गर्ने नियम छ। खेतको अन्नबाली भित्र्याउनेदेखि खर्क चरिचरन चैत महिनाको अन्तिम र वैशाख महिनाको पहिलो हप्ता हुने गरेको वडाध्यक्ष पाल्जोर तामाङले बताए। वडामा निर्वाचित चार जना जनप्रतिनिधि छन्। जनप्रतिनिधिलाई सघाउने तीन जना छुट्टै चयन भएका वडाध्यक्ष तामाङको भनाइ छ। गाउँमा घाँस काट्ने, अन्नबाली छर्ने र भित्र्याउने समयमा उनीहरूको भूमिका हुने गरेको नाम्खा गाउँपालिका ६ का वडाध्यक्ष पाल्जोर तामाङले बताए। बिहानै कसैले काम गर्न जान पाउँदैन। छिटो खेतबारीमा पुग्नेलाई कार्बाही हुन्छ बरु ढिला गए केही हुँदैन, वडाध्यक्ष तामाङले बताए। तील गाउँमा फागुन महिनामा बैठक बस्ने चलन छ भने हल्जी गाउँमा चैतको अन्तिम हप्ता र वैशाखको पहिलो हप्ता बैठक बसेर गाउँका समसामयिक विषयमा छलफल हुने गरेको उनको भनाइ छ। तील गाउँमा ४२ घरधुरीमध्ये अब १८ घरधुरी मात्र गाउँमा छन्। हल्जी गाउँमा ८० घरधुरीमा २ घरधुरी बाहिर छन्। जाँङमा ६३ घरधुरीमध्ये २ घरमात्रै गाउँमा छन्। अन्यले गाउँ छोडेका छन्। लिमिकै जाङ र तील गाउँमा यो नियम लागू गरिएको छैन। जाङमा बिहान ३ बजेदेखि बेलुका ६ बजेसम्म मनलाग्दी काम गर्न पाइने भएको स्थानीय सुङडुप तामाङले बताए। स्थानीय बिहानै उठेर उवा, जौ र घाँसपातमा व्यस्त हुने र बेलुका जतिखेर मनलाग्छ त्यही समय घर फिर्ता हुने गरेको तामाङको भनाइ छ।"
वर्ल्डलिंकमा नयाँ ग्राहक बन्दा र सेवा नवीकरण गर्दा आईफोन १६ उपहार,"काठमाडौं : वर्ल्डलिंक कम्युनिकेशन्सले नयाँ ग्राहक एवं सेवा नवीकरण गर्दा १० भाग्यशाली विजेतालाई आईफोन १६ उपहार दिने घोषणा गरेको छ। आफ्ना ग्राहक घरधुरी संख्या १० लाख पुग्न लागेको अवसरमा वर्ल्डलिंक कम्युनिकेशन्सले नयाँ सेवा एवं नवीकरण गर्दा भाग्यशाली १ जनालाई हरेक दिन आईफोन १६ उपहार दिने घोषणा गरेको हो। १० लाख घर धुरीसम्म आफ्नो सेवा विस्तार र कम्तीमा ५० लाख नागरिकको संख्यामा सेवा पुगेकोमा ग्राहकहरुको अतुलनीय योगदान रहेको वर्ल्डलिंकद्वारा जारी विज्ञप्तिमा उल्लेख छ। कम्पनीद्धारा जारी विज्ञप्तिमा भनिएको छ, कम्पनीले प्रदान गर्दै आएको गुणस्तरीय सेवा र ग्राहकहरूको उल्लेख्य सहभागिताले स्थापनाको छोटो समयमा नै हामी १० लाख घरधुरीमा पुग्न सफल भएका छौं, सो अवसरमा नयाँ सेवा लिने र नवीकरण गर्ने कम्तीमा १० जना सेवा ग्राहीलाई आईफोन १६ उपहार घोषणा गर्न पाउँदा खुसी छौं। मेचीदेखि महाकालीसम्म हिमाल, पहाड र तराई सबै क्षेत्रमा वर्ल्डलिंकले आफ्नो सेवा विस्तार गरेको छ। मुलुकका ७४ जिल्लामा वर्ल्डलिंकले आफ्नो सेवा विस्तार गरेको छ। १० लाख घर धुरीसम्म आफ्नो सेवा विस्तार र कम्तीमा ५० लाख नागरिकको संख्यामा वर्ल्डलिंकको सेवा पुग्नु यसैको सफल उदाहरण वर्ल्डलिंकले जनाएको छ। इन्टरनेट सेवालाई दुरदराज र ग्रामीण भेगमा थप विस्तारका लागि र आम नेपालीको पहुँचमा पुर्याउनका लागि पनि वर्ल्डलिंकले प्रतिबद्धता जनाएको छ। फागुनको अन्त्यसम्ममा १० लाख घरधुरी पुर्याउने लक्ष्य रहेको कम्पनीले जनाएको छ।"
धरानबाट लागूऔषधसहित तीनजना पक्राउ,धरान : सुनसरीको धरान उपमहानगरपालिका३ स्थित माछा भौडीबाट प्रतिबन्धित लागुऔषधसहित तीनजना पक्राउ परेका छन्। पक्राउ पर्नेमा स्कुटर चालक धरान उपमहानगरपालिका१० का २७ वर्षीय विनय देवान र स्कुटर पछाडि सवार धरान उपमहानगरपालिका१६ का २८ वर्षीय कुविर श्रेष्ठ र धरानकै ३५ वर्षीया सिर्जना गुरुङ रहेका छन्। वडा प्रहरी कार्यालय धरानबाट खटिएको प्रहरी गस्ती टोलीले पुरानो बजारबाट रत्न चौक जाँदै गरेको को २० प ४८१६ नम्बरको स्कुटरलाई चेकजाँच गर्दा लागूऔषध उनीहरूलाई पक्राउ गरिएको जिल्ला प्रहरी कार्यालय सुनसरीका प्रवक्ता डीएसपी योगराज खतिवडाले बताए। उनीहरूको साथबाट ट्रामामोल ५ सय ट्याब्लेट र प्रतिबन्धित औषधी डिकोलिक ५ सय ट्याब्लेट बरामद गरिएको प्रहरीले जनाएको छ। तीनै जनालाई इलाका प्रहरी कार्यालय धरानको हिरासतमा राखेर अनुसन्धान गरिरहेको उनले बताए।
सुनचाँदी व्यवसायलाई व्यवस्थित गर्न छुट्टै ऐन आवश्यक छ : प्रचण्ड,"कैलाली : नेकपा माओवादी केन्द्रका अध्यक्ष पुष्पकमल दाहाल प्रचण्डलाई सुनचाँदी व्यवसायलाई व्यवस्थित छुट्टै ऐन आवश्यक रहेको बताएका छन् । कैलालीमा नेपाल सुनचाँदी व्यवसायी महासंघको १२ औं स्थापना दिवसलाई सम्बोधन गर्दै उनले ठूलो परिमाणमा कारोबार हुने सुनचाँदी व्यवसायलाई व्यवस्थित छुट्टै ऐन आवश्यक रहेको धारणा राखेका हुन्। मैले प्रधानमन्त्रीको रुपमा यो व्यवसायलाई कसरी व्यवस्थित गर्न सकिन्छ भनेर छलफल चलाउन सुरु गरेको थिएँ, छुट्टै ऐनविना यति ठूलो व्यवसायलाई व्यवस्थित गर्न सकिँदैन अध्यक्ष प्रचण्डले भने, यसबारेमा धेरै पहिलेदेखि देशभरिका व्यवसायले आवाज उठाउँदै आउनुभएको छ, यो माग जायज छ । काठमाडौंमा मात्रै केन्द्रित रहेको सुनचाँदीको थोक कारोबार कम्तिमा प्रदेश राजधानीसम्म गरिनुपर्छ भन्ने व्यवसायीको माग जायज रहेको उनले बताए। उनले संघीय लोकतान्त्रिक गणतन्त्रको मर्मअनुरुप हुने उल्लेख गर्दै यसका लागि पहल अघि बढाउने प्रतिबद्धता गरे । यसमा मदिराजस्तो विलासिता कर लगाउने कानुनी व्यवस्था सही नभएकाले यसलाई हटाउन पनि कानुन नै आवश्यक रहेको उनको भनाई छ।"
एउटै डोरीको पासो लगाएर झुन्डिएको अवस्थामा मृत भेटिए युवायुवती,"विराटनगर : मोरङको पथरीशनिश्चरेमा सोमबार बिहान एउटै डोरीको पासो लगाएर झुन्डिएको अवस्थामा विवाहित युवायुवती मृत फेला परेका छन्। पथरीशनिश्चरे नगरपालिका५ मौलीबारीस्थित बक्राहा खोलाको किनारमा रहेको पिठारीको रुखको एउटै हाँगोमा झुन्डिएको अवस्थामा विवाहित जोडी मृत फेला परेको इलाका प्रहरी कार्यालय पथरीका डीएसपी मोहनविक्रम दाहालले बताए। उनका अनुसार पथरीशनिश्चरे५ का अन्दाजी २४ वर्षीय अजय टुडू र झापाको गौरीगन्ज गाउँपालिका२ घर तथा मोरङको कटहरी गाउँपालिका६ माइती भएकी २२ वर्षीया जुबामुनी हस्दालाई नाइलनको डोरीको पासो लगाएर झुन्डिएको अवस्थामा मृत भेटिएको हो। एउटै डोरीको पासो लगाएर रुखको हाँगोमा झुन्डिएको अवस्थामा बिहान साढे १० बजेतिर स्थानीयले देखेर प्रहरीलाई खबर गरेका थिए। त्यसलगत्तै डीएसपी दाहाल नेतृत्वको टोली घटनास्थल पुगेको थियो। अनुसन्धानका लागि मोरङ प्रहरी प्रमुख एसपी नारायणप्रसाद चिमरिया नेतृत्वको टोली पनि घटनास्थलतर्फ जाँदैछन्। प्रहरीका अनुसार घटनास्थल अजयको घरबाट करिब १ किलोमिटर दक्षिणमा पर्छ। मृत फेला परेकी जुबामुनीका पति कान्छा टुडू वैदेशिक रोजगारीको सिलसिलामा विदेशमा रहेको प्रहरीले जनाएको छ। उनी घरमा वा माइतीमा कता बस्थिन् भन्ने खुल्न सकिरहेको छैन। माइती पक्षलाई खबर भइसकेको छ। माइती पक्ष घटनास्थल आउने क्रममा रहेको प्रहरीले जनाएको छ। मृत फेला परेकामध्ये अजयको घरमा पत्नी तथा ४ र २ वर्षका दुई जना छोरा रहेको डीएसपी दाहालले बताए। जुबामुनीका डेढ वर्षका छोरा रहेको उनको भनाइ छ। दाहालका अनुसार अजयले जुबामुनीलाई गत आइतबार राति आफ्नै घरमा लिएर आएको पत्ता लागेको छ। अजयको घरमा खाना खाएर राति नै उनी निस्किएको पाइएको प्रहरीले जनाको छ। दुवै जनाबीच निक्कै पहिलेदेखि सम्पर्क रहेको प्रहरीले पत्ता लगाएको छ। सम्पर्क र आउजाउको अवस्था हेर्दा दुवै जना प्रेम सम्बन्धमा रहेको हुनसक्ने अनुमान प्रहरीले गरेको छ। डीएसपी दाहाल पारिवारिक तनाव र दबाबका कारण प्रेम सम्बन्धमा समस्या उत्पन्न हुनसक्ने देखेपछि दुवै जनाले सल्लाहमै आत्महत्या गरेको हुनसक्ने बताउँछन्। घटनास्थलको प्रकृति हेर्दा र प्रारम्भिक अनुसन्धानबाट दुवै जनाले सहमतिमै आत्महत्या गरेजस्तो देखिन्छ। तर, थप कुरा यकिन भइसकेको छैन। घटनास्थल मुचुल्का उठाएर शवलाई पोस्टमार्टमका लागि पठाउँछौं। थप कुरा अनुसन्धानपछि मात्रै खुल्छ, दाहाल भन्छन्।"
रेशम चौधरीलाई प्रचण्डले भने तपाईँको पार्टीलाई माओवादीमा समाहित गराउनुस्,"कैलाली : नेकपा माओवादी केन्द्रका अध्यक्ष पुष्पकमल दाहाल प्रचण्डले माओवादीको नेतृत्व र लाखौं जनताको रगत पसिनाबाट प्राप्त राजनीतिक अधिकारको रक्षा, प्रयोग र विकास गर्ने जिम्मेवारी पनि माओवादीकै भएको बताएका छन्। कैलालीको टीकापुरमा आजदेखि सुरु भएको थारु राष्ट्रिय मुक्ति मोर्चा नेपालको चौथो राष्ट्रिय सम्मेलनको उद्घाटन गर्दै उनले जनताको बलिदानीपूर्ण आन्दोलनबाट संघीय लोकतान्त्रिक गणतन्त्र प्राप्त भएको बताए। 'अहिले आएर संघीयता, समावेशिता, समानुपातिक प्रतिनिधित्वजस्ता उत्पीडित क्षेत्र र समुदायले पाएको अधिकार खोज्ने कुचेष्टा हुँदैछ। भ्रष्ट र दलालहरू विभिन्न बहानामा जनताका अधिकार खोस्न लागिरहेका छन्, त्यस्तो सबै षड्यन्त्रलाई परास्त गर्दै जनताले प्राप्त गरेका अधिकारको रक्षा गर्ने जिम्मेवारी माओवादीकै हो, यसमा हामी कतै बिचलित हुने छैनौं, दृढ प्रतिबद्धताका साथ अघि बढ्ने छौं,' उनले भने। जातीय क्षेत्रीय मोर्चा र समाजवादी क्रान्तिको सम्बन्धबारे पार्टीले पहिलोपटक धारणा स्पष्ट गरेको उनले बताए। हिजो जनवादी क्रान्तिको बेलामा आत्मनिर्णयको अधिकार, जातीय क्षेत्रीय मोर्चाको अवधारणा महत्त्वपूर्ण थियो। तर, अब समाजवादी क्रान्तिमा यसमा महत्त्व छ कि छैन भन्ने केही समय अलमल जस्तो देखियो। हाम्रो भर्खरै सम्पन्न केन्द्रीय समितिको बैठकले समाजवादी क्रान्तिको बेलामा यो अझ बढी आवश्यक छ भन्ने निष्कर्ष निकालेको छ,' उनल भने। हिजो जातीय क्षेत्रीय मोर्चामार्फत संघर्षलाई संगठित नगरेको भए जनयुद्धले संघीय लोकतान्त्रिक गणतन्त्रमा फड्को मार्ने स्थिति बन्ने सम्भावना नरहेको स्पष्ट गर्दै उनले थारु समुदायलगायत नेपालका सबै जातीय क्षेत्रीय मोर्चाहरूले संघर्षमा ऐतिहासिक र बलिदानीपूर्ण भूमिका निर्वाह गरेको बताए। जनयुद्धमा सबैभन्दा धेरै बेपत्ता पारिने बर्दिया जिल्लाका नागरिक रहेको संयुक्त राष्ट्रसंघको तथ्यांकमा समेत उल्लेख गर्दै उनले नेपालको राजनीतिक परिवर्तनमा थारू समुदायले ऐतिहासिक बलिदानी गरेको बताए। थारु मुक्तिको कार्यभार अझै बाँकी रहे पनि थारू आयोगको व्यवस्था, थारूलाई मधेसी क्लष्टरबाट छुट्याउने, थारू समुदायका लागि समावेशी समानुपातिक अधिकार स्थापित भएको उल्लेख गर्दै अध्यक्ष प्रचण्डले थारू समुदायका लागि लड्ने शक्ति माओवादी नै नभएकाले अरुको भ्रममा नपर्न आग्रह गरे। थारू समुदायमा जागरण ल्याउनेदेखि अधिकार सुनिश्चित गर्नेसम्म माओवादीले नै नेतृत्व गरेको हो। अब माओवादीलाई बलियो राष्ट्रिय शक्तिको रूपमा स्थापित गरेर थारू समुदायका बाँकी अधिकार पनि संस्थागत गर्दै लैदाने प्रतिबद्धता व्यक्त गर्दछु,' उनले भने। थारू समुदायको नेतृत्व गर्ने राष्ट्रिय शक्ति माओवादी अब फेरि आफ्नो वर्ग र समुदायमा फर्किने प्रतिबद्धतासहित रूपान्तरणको दिशामा अघि बढेकाले थारू समुदायकै मुक्तिका लागि भनेर फरक शक्ति आवश्यक नपर्ने उल्लेख गर्दै उनले रेशम चौधरी नेतृत्वको नागरिक उन्मुक्ति पार्टीलाई पनि माओवादीमा समाहित हुन आह्वान गरे। टीकापुर काण्डमा जालझेल गरिएको उल्लेख गर्दै अध्यक्ष प्रचण्डले आफूले यो संघर्षको सम्मान गरेको र यही बहानामा एउटा थारूको छोरालाई जेलमा राखिरहन अन्याय हुने निष्कर्षका साथ आफू प्रधानमन्त्री हुँदा रेशम चौधरीलाई रिहा गर्ने निर्णयमा पुगिएको बताए। उनले विगतमा माओवादीमा रहेर हालः अन्य दलमा पुगेका थारू अगुवाहरूलाई पनि मूल घरमै फर्केर थारू अधिकार थप स्थापित गर्ने आन्दोलनमा सहभागी हुन आह्वान गरे। पहिलेको तुलनामा जिल्लामा कमैया कम्लरी प्रथा कम भए पनि पहुँचवालाहरूले अहिले पनि कमलरी राख्ने गरेको उल्लेख गर्दै उनले सामन्तवादको अवशेषको रूपमा रहेको यो प्रथालाई पूरै उन्मुलन गर्न थारू समुदायबाटै सशक्त संघर्ष आवश्यक रहेको बताए। दाङका स्वर्गद्वारी गुठी पीडित किसानलाई न्याय दिन आफ्नो नेतृत्वको सरकारले विधेयक मस्यौदा प्रक्रिया अघि बढाएकै बेला सरकार परिवर्तन भएकाले यो प्रक्रिया रोकिएको र हालः यसलाई अघि बढाउनुको साटो सरकारले किसानमाथि दमन प्रक्रिया सुरु गरेको आपत्ति जनाउँदै अध्यक्ष प्रचण्डले आफूले केही दिनअघि संसदको विशेष सम्बोधनबाट पनि आग्रह गरेको र यसमा हुने सडक संघर्षमा पार्टीको सहयो रहने प्रतिबद्धता व्यक्त गरे।"
नम्र र मिठासपूर्ण व्यवहार गर्न अध्यागमनका कर्मचारीलाई गृहमन्त्रीको निर्देशन,"भैरहवा : गृहमन्त्री रमेश लेखकले पर्यटकलाई नम्र र मिठासपूर्ण व्यवहार गर्न अध्यागमनका कर्मचारीलाई गृहमन्त्रीको निर्देशन दिएका छन्। मंगलबार रुपन्देहीको बेलहियामा अध्यागमन कार्यालयको भवन समुद्घाटन गर्दै उनले रुपन्देहीको बेलहिया नाकालाई मुलुककै ठूलो नाकाका रुपमा स्थापित गरेको बताएका हुन्। मुलुकका सीमा क्षेत्रमा १३ वटा अध्यागमन कार्यालय रहेको र ती कार्यालयले पर्यटकलाई सहज बनाएको जनाउँदै उनले सेवाप्रवाह चुस्त हुनुपर्नेमा जोड दिए। पछिल्ला दिनमा सबै ठाउँबाट पर्यटक आगमन राम्रो छ। यो ठाउँ बुद्ध जन्मभूमि भएकाले धार्मिक पयर्टकको सम्भाना छ। हामीले पर्यटनमैत्री वातावरण बनाइरहेका छौं, पर्यटक आगमनलाई व्यवस्थित गरिरहेका छौं, उनले भने, हाम्रो लक्ष्य पर्यटक आगमन वृद्धि गर्ने हो। पर्यटक बढ्दा यसले मुलुकलाई आर्थिक रुपमा समृद्धि बनाउँछ। गृहमन्त्री लेखकले अध्यागमन कार्यालयमा कार्यरत कर्मचारीहरुले पर्यटक र आमसेवाग्राहीलाई नम्र, सरल र मिठासपूर्ण व्यवहार गर्नुपर्ने बताए। अध्यागमन भनेको मुलुकको ऐना हो, उनले भने, कर्मचारीहरुले सेवा दिँदा सभ्यता र विनम्रता पूर्वक ढंगले दिनुपर्छ। कहिलेकाही पर्यटक र अन्य सेवाग्राही कागजी प्रक्रिया नमिलेपछि रिसाउन सक्छन् तर यस्तोबला हाम्रो व्यवहार विनम्रता पूर्वक प्रस्तुत हुनुपर्छ। सेवाको भावनाले काम गर्नुपर्छ। कुनै पनि कर्मचारीले रिसाउने र सेवाग्राहीलाई गलत व्यवहार गर्न हुँदैन। यस्तो छुट कसैलाई पनि छैन। उनले कार्यालयहरूमा हुने व्यवहारबाट जनताले सुख पाए २० जनालाई राम्रो भन्ने तर एकजनाले पनि दुःख पाए त्यसले धेरैलाई नराम्रो प्रभाव पार्नसक्ने जनाए। उनले नेपालीहरु संसारकै सबैभन्दा राम्रो संस्कृतिमा हुर्किएका मान्छे भएको जनाउँदै अध्यागमनमा जस्तो व्यहार हुन्छ, नेपालबारे पर्यटकले त्यही बुझ्ने बताए। गृहमन्त्री लेखकले वर्तमान सरकार बनेको आठ महिना हुन लागेको र सरकारले समृद्धिलाई पछ्याइरहेको जनाए। यो सरकारले भ्रष्टाचार नियन्त्रण गर्ने, सुशासन कायम गर्ने, लगानी र व्यवसायीमैत्री वातावरण बनाउने काम गरिरहेको छ, उनले भने, परिणाम तत्काल नदेखिए पनि विस्तारै यसको रिजल्ट आउँछ। सरकारले संविधानको रक्षा गर्दै मुलुकमा दिगो शान्ति, विकास र समृद्धिलाई प्राथमिकतामा राखेर काम गरिरहेको मन्त्री लेखकको भनाई छ। यता, सिद्धार्थनगर नगरपालिकाका मेयर इश्तियाक अहमद खाँले सीमा क्षेत्रको सडक लामो समय नबन्दा धुलोले स्थानीय र पर्यटकलाई हैरानी भएको बताए। उनले गौतमबुद्ध विमानस्थल पूर्णक्षमतामा चल्दा र लुम्बिनीको विकास हुँदा यसले पुरै देशको विकासमा प्रभाव पार्नसक्ने बताए। भ्याटसहित १० करोड २५ लाख लागतमा कार्यालय भवन निर्माण गरिएको हो। भवन बेसमेन्टसहित ६ तल्लाको छ। अपांगमैत्री र भूकम्प प्रतिरोधी रहेको यो कार्यालय भवनमा अग्नि नियन्त्रण उपकरण जडित छ। यहाँबाट विदेशी नागरिकलाई आगमन, प्रवेषाज्ञा, पर्यटक भिसा जारी र नविकरण गर्ने, एनआरएन भिषा जारी र नवीकरण लगायतका काम हुँदै आएका छन्।"
एमाले मुख्यालयमा गुठी पीडितको धर्ना,"काठमाडौं : आन्दोलनरत स्वर्गद्वारी गुठी पीडित मोही किसान संघर्ष समितिले एमाले मुख्यालय च्यासलमा धर्ना दिएका छन्। सरकारले आफूहरूसँग गरेको सम्झौता कार्यान्वयन नगरेको भन्दै स्वर्गद्वारी गुठी पीडित मोही किसान संघर्ष समितिले मंगलबार च्यासलमा धर्ना गरेका हुन्। मोही किसानहरूलाई मोही पुर्जा दिनुपर्ने उनीहरूको माग छ। उनीहरूले दुई बुँदे सहमति कार्यान्वयन गर, मोही हक खोस्न पाइँदैनलगायतका नारा लगाएका थिए। स्वर्गद्वारी गुठी पीडित मोही किसान संघर्ष समितिका कोषाध्यक्ष शेरबहादुर चौधरीले पुस्तौंपुस्तादेखि भोग चलन गरिरहेको जमिनको स्वामित्व पाउन नसकेको भन्दै आन्दोलन गर्नुपरेको बताए। स्वर्गद्वारी आश्रमको एक हजार ३४ बिगाह १७ कट्ठा सात धुर जग्गामध्ये सात सय ५३ बिगाह जग्गामा मोही कायम छ। मोही कायम भएको जग्गाको स्वामित्व आफूहरूले पाउनुपर्ने मोही किसानको माग छ।"
च्याम्पियन्स ट्रफीको पहिलो सेमिफाइनलमा भारत र अष्ट्रेलिया,"काठमाडौं : च्याम्पियन्स ट्रफीको पहिलो सेमिफाइनलमा दुई बलिया प्रतिस्पर्धी भारत र अष्ट्रेलिया खेल्दैछन्। खेल नेपाली समय अनुसार दिउँसो २: ४५ मा सुरु हुनेछ। यी दुई राष्ट्रको खेल, खेल मात्रै नभई प्रतिष्ठाको लडाँइको रुपमा पनि हेरिएको छ। आइसीसीको प्रतियोगितामा यी दुई टिमको भेट निकै रोचक हुने गर्छ। चलिरहेको च्याम्पियन्स ट्रफिमा अष्ट्रेलियाका लागि केही खेलाडी अनुपस्थित छन्। अष्ट्रेलियाले च्याम्पियन्स ट्रफीमा ३ मध्ये २ खेल वर्षाको कारण प्रभावित बन्न पुग्यो। अफगानस्तानसँगको खेल भने अष्ट्रेलियाले सहज जितसहित अंक बटुलेको थियो। २०१० यता अष्ट्रेलियाले समान २३ पटक हार र जित बेहोरेको छ। त्यस्तै, च्याम्पियन्स ट्रफीमा यी दुई टिम ४ पटक आमनेसामने भएका छन्। जहाँ भारतले २ जित र १ हार र १ खेल नतिजाविहिन बनेको छ। भारतले प्रतियोगितामा १३ पटक टस हारेको छ। जसमा १० पटक रोहित शर्मा र ३ पटक के एल राहुल कप्तान थिए। अष्ट्रेलियाका लागि म्याक्सवेललाई यो खेल निकै महत्वपूर्ण हुनेछ। म्यासवेलले एकदिवसीय अन्तर्राष्ट्रियमा ४ हजार रन पूरा गर्न १७ रनको आवश्यकता रहेको छ। यता के एल राहुललाई ३ हजार एकदिवसीय रन पूरा गर्न ३३ रन चाहिएको छ।"
सुनसरीको दुहबी नगरपालिकामा बंगुरको मासु बिक्री वितरणमा प्रतिबन्ध,"धरान : सुनसरीको दुहबी नगरपालिकामा बंगुरको मासु बिक्री वितरणमा प्रतिबन्ध लगाइएको छ। स्थानीय किसानले व्यावसायिक रूपमा पालेका बंगुरमा अफ्रिकन स्वाइनफ्लुको संक्रमण भेटिएपछि फागुनभरी बंगुरको मासु बिक्री वितरणमा रोक लगाइएको सुनसरीका प्रमुख जिल्ला अधिकारी धर्मेन्द्रकुमार मिश्रले बताए। उनले दुहबी क्षेत्रमा जिउँदो बंगुर पनि बिक्री वितरण गर्न प्रतिबन्ध लगाइएको बताए। दुहबी नगरपालिका ९ र १० किसानहरूले पालेका बंगुरहरुमा अफ्रिकन स्वाइनफ्लु देखिएको डीएसपी योगराज खतिवडाले बताए। स्वाइन फिभर देखिएपछि दुहबी नगरपालिकाले स्थानीय प्रहरी प्रशासनका प्रतिनिधि राखेर बैठक बसि जिउँदो बंगुर र सुंगुर तथा मासु बिक्री वितरणमा प्रतिबन्ध लगाइएको उनले बताए। दुहबी एरियामा किसानले पालेका ३० वटा भन्दा बढी उन्नत जातका बंगुर मरेको पनि डीएसपी खतिवडाले बताए। उनले रोग लागेका बंगुरहरु बिक्री वितरण गर्दा अन्यत्र पनि यसको प्रकोप फैलन सक्ने भन्दै प्रहरी परिचालन गरि २४ सै घण्टा निगरानी बढाएर मासु बिक्री वितरण गर्न प्रतिबन्ध लगाइएको बताए। नगरपालिकाका मेयर वेद नारायण गच्छदारका अनुसार स्थानीय किसानहरू आसनारायण चौधरी, गौरी सदा, बिक्रम चौधरी, सितल चन्द्र चौधरी लगायतले पालेका सुंगुर र बंगुरहरुमा अफ्रिकन स्वाइनफ्लु देखिएकाले यसको नियन्त्रणको प्रयास भइरहेको बताए। नगरपालिकाका स्वास्थ्य शाखा प्रमुख विन्देश्वर मेहताले बंगुर मर्न थालेपछि ल्याब टेष्ट गर्न काठमाडौं स्थित केन्द्रीय प्राविधिक ल्याब पठाउँदा अफ्रिकन स्वाइन फ्लु पुष्टि गरेको जानकारी दिए। उनले रोग लागेको स्थानहरूमा औषधि उपचारको काम भइरहेको बताए। सक्रमण देखिएको स्थानमा प्रहरी सहितको पशु चिकित्सकहरुको टोली परिचालन गरि बंगुरको खोरहरुमा औषधि चर्कने र बंगुरहरूको स्वास्थ्य परीक्षण गर्ने काम भइरहेको मेहताले बताए। पीडित किसानहरूले अफ्रिकन स्वानफ्लुको नियन्त्रण र क्षतिपूर्ति दिन माग गरेका छन्।"
"साङ्ग्रिला मोटर्सद्वारा लिपमोटर टी०३ अब नेपालमा, मूल्य २८ लाख ९९ हजार","काठमाडौं : प्रतिष्ठित गोल्छा संगठनको सदस्य साङ्ग्रिला मोटर्सले यही फागुन २० गते मंगलबार सिल्वर ओक ब्यान्क्वेट, काठमाडौंमा एक विशेष समारोहमा लिपमोटर टी०३ को आधिकारिक रूपमा लन्च गरेको छ। समारोहमा बोल्दै साङ्ग्रिला मोटर्सका प्रबन्ध निर्देशक हेमन्त गोल्छाले कम्पनीको नेपालमा नवीनतम् र दिगो विश्वस्तरिय सवारी ल्याउने प्रतिबद्धतालाई निरन्तरता दिन पाइएकोमा खुसी व्यक्त गरेका थिए। लिपमोटर टी०३ मा ३७३  ब्याट्री रहेको छ जसको  रेन्ज कम्बाइन्ड साइकलमा २६५ किमी र अर्बन साकलमा ३९५ किमी रेन्ज प्रदान गर्छ। यसमा लेभल २ एडभान्स्ड  पाईलट ड्राइभर एक्टिभ सेफ्टी असिस्टेन्स प्रणाली पनि समावेश गरिएको छ, जसले स्मार्ट र सुरक्षित ड्राइभिङ अनुभव प्रदान गर्दछ। हामी लिपमोटर टी०३ नेपालमा प्रस्तुत गर्न उत्साहित छौं, जसले दिगो यातायातको भविष्यको मार्गदर्शन गर्ने हाम्रो दृष्टिकोणलाई अझ बलियो बनाउँछ, साङ्ग्रिला मोटर्सका प्रबन्ध निर्देशक हेमन्त गोल्छाले भने। नेपाल राष्ट्रिय क्रिकेट टोलीका कप्तान र लिपमोटर तथा सिट्रोनका ब्रान्ड एम्बेसडर रोहित पौडेलले कार्यक्रमलाई सम्बोधन गर्दै ब्रान्डको नेतृत्व, दृढता र उत्कृष्टताले यसको मूल्य झल्काउने बारेमा आफ्नो मन्तव्य राखेका थिए।"
नेपाली महिला क्रिकेट टिमलाई फिटनेस प्रशिक्षक,नेपाल क्रिकेट संघ (क्यान)ले भारतीय फिटनेस प्रशिक्षक मोनिकालाई युगान्डा सिरिजका लागि स्ट्रेन्थन तथा कन्डिसन प्रशिक्षकका रुपमा नियुक्त गरेको छ। यसअघि मोनिकाले नेपाली यू१९ महिला टिमलाई एसिया कप र विश्वकपको दौरान फिटनेस प्रशिक्षकका रूपमा काम गरेकी थिइन्। क्यानले मंगलबार एक भिडियो मार्फत उनले नेपाली महिला टिमको फिटनेसको जिम्मा दिएको जानकारी दिएको हो। उनले नेपाली टिमलाई व्यक्तिगत रूपमा नै नयाँ तालिकासहित फिटनेसमा सुधार गरिने बताएकी छिन्। मैले पहिला यू१९ टिमसँग काम गरेको हो। नेपाली टिम राम्रो एकता भएको टिम हो। हाम्रो टिममा धेरै कुराहरू सुधार गर्नु पर्ने हुन्छ। फिटनेसमा पनि हामी तालिका बनाएर काम गरिरहेका छौं। उनले भिडियोमा बताएकी छिन्। उनको सम्झौता कति समयको लागि गरिएको हो भन्ने बारे भने क्यानले जानकारी दिएको छैन। नेपालले गत महिना नेदरल्यान्ड र थाइल्यान्डसँग त्रिदेशीय श्रृङ्खला खेलेको थियो। जसमा नेपाली महिला टिमको फिटनेसलाई बारम्बार प्रश्न उठेपछि क्यानले सोही प्रश्नलाई सुल्झाउनका लागि फिटनेस प्रशिक्षक ल्याएको बुझिएको छ।
"कुलमानको दाबी ९८९९ प्रतिशत, मन्त्रालयले दियो शून्य","काठमाडौं : नेपाल विद्युत् प्राधिकरणका कार्यकारी निर्देशक कुलमान घिसिङले कार्यसम्पादन मूल्यांकनमा शून्य अंक पाएका छन्। ऊर्जा, जलस्रोत तथा सिँचाइ मन्त्रालयले घिसिङको आर्थिक वर्ष २०८०८१ को कार्यसम्पादन मूल्यांकनमा शून्य अंक दिएको हो। कुलमानले प्राधिकरणमा दोस्रो कार्यकालको तेस्रो आर्थिक वर्षको कार्यसम्पादन मूल्यांकनमा शून्य अंक पाएको ऊर्जा मन्त्रालय सचिवालयले जानकारी दिएको छ। तोकिएको समयभन्दा ढिला कार्यसम्पादन प्रतिवेदन बुझाएका कारण कुलमानलाई शून्य अंक दिइएको सचिवालय बताउँछ। मन्त्रालयले यही पुस २२ गते कुलमानलाई स्पष्टीकरण सोध्दै कार्यसम्पादन मूल्यांकन नबुझाएको बारेमा लिखित प्रश्न सोधेको थियो। शून्य अंक प्राप्ति सम्बन्धमा प्राधिकरणका कार्यकारी निर्देशक कुलमान भने आफूलाई औपचारिक जानकारी नआएको बताउँछन्। मैले ९८९९ प्रतिशत पेस गरेको छु। हरेक सूचांकको मूल्यांकन हुनुपर्छ, जुन प्राधिकरणले प्राप्त गरेको छ। मन्त्रालयले सबै सुचांकको मूल्यांकन गर्नुपर्छ। शून्य अंक दिने भन्ने मन्त्रालयको नियत खराब हो, कुलमानको भनाइ छ। मन्त्रालयसँग भएको सम्झौताअनुसार भदौ महिनासम्म मूल्यांकन प्रतिवेदन बुझाउने भन्ने उल्लेख भएको तर, नबुझाएमा शून्य अंक दिने वा मूल्यांकन नगर्ने भन्ने कुनै दफामा उल्लेख नभएको उनले स्पष्ट पारे। तोकिएको समयमा बुझाउँदा प्राप्त अंकको आधारमा प्रोत्साहन भत्ता पाउने। ढिला बुझाए ढिला प्रोत्साहन भत्ता पाउनेसम्म आफूलाई जानकारी भएको कुलमान भन्छन्। ढिला भयो भन्दै मूल्यांकन नगरी फेल गरेर आफूलाई पदबाट हटाउन नमिल्ने उनको भनाइ छ। मन्त्रालयले जानकारी बिना नै शून्य अंक भनी निर्णय गर्नु प्रक्रियागत नहुने भन्दै मन्त्रालयले दिएको प्राप्त अंकको सम्बन्धमा आफूसँग पनि राय लिनुपर्ने उनको दाबी छ। दुई कार्यकाल गरी ७ आर्थिक वर्षमा कार्यसम्पादन मूल्यांकनमा ९० अंकभन्दा माथि ल्याएका कुलमान अहिले शून्य पाएको भन्नु गलत मनाशय भएको कुलमान दोहोराउँछन्। उनले भदौसम्म बुझाउनुपर्ने कार्यसम्पादन आयोजनाहरूबाट समयमा विवरण आउन नसकेका कारण विवरण बुझाउन ढिला भएको बताएका थिए। उनले मन्त्रालयलाई यसअघि बुझाएको स्पष्टीकरणमा बाढी पहिरोका कारण र मन्त्रालयबाट माग नभएकाले विवरण बुझाउन ढिला भएको उल्लेख छ। २०७८ माघ ५ गते मन्त्रालय र घिसिङबीच कार्यसम्पादन मूल्यांकन सम्झौता भएको थियो। मन्त्रिपरिषद्को निर्णयअनुसार भएको उक्त सम्झौताको दफा ९५ मा कुलमानले हरेक आर्थिक वर्ष सक्किएपछि भदौ महिनाभित्र कार्यसम्पादन मूल्यांकनका लागि मन्त्रालयमा पेस गर्नुपर्ने हुन्छ। आर्थिक वर्ष २०७८७९ र २०७९८० को कार्यसम्पादन समयमा नै गरेका कुलमानलाई क्रमशः ९४२३ र ९८९४ प्रतिशत अंक प्राप्त भएको थियो। कार्यसम्पादन सम्झौताको मूल्यांकनमा प्राप्तांकका आधारमा घिसिङले प्रोत्साहन भत्ता पाउने व्यवस्था छ। मन्त्रिपरिषद्को २०७८ साउन २५ निर्णयबाट घिसिङलाई प्राधिकरणको कार्यकारी निर्देशकमा ४ वर्षका लागि दोस्रोपटक नियुक्त गरिएको थियो। प्राधिकरणले गत आर्थिक वर्षमा १४ अर्ब ४६ करोड रुपैयाँ नाफा कमाएको तथ्यांक छ। आव २०७२७३ मा ८ अर्ब ८९ करोड रुपैयाँ खुद नोक्सानीमा रहेकोमा ०७३७४ मा १ अर्ब ५० करोड रुपैयाँ खुद नाफा कमाउँदै प्राधिरणले नाफामा जान सुरु गरेको थियो। त्यसपछि प्राधिकरण निरन्तर नाफामा गएको तथ्यांकले देखाउँछ। ८ वर्षअघि ३४ अर्ब ६१ करोड रुपैयाँ सञ्चित घाटामा रहेको प्राधिकरण अहिले ४७ अर्ब ४१ करोड रुपैयाँ सञ्चित नाफामा पुगेको छ। मन्त्रालयलाई यही पुसमा बुझाएको मूल्यांकन विवरणअनुसार प्राधिकरणले गत आवमा प्रणालीको विद्युत् चुहावट करिव १२७३ प्रतिशतमा झारेको छ। ८ वर्ष अघिसम्म प्रणालीबाट २५७८ प्रतिशत विद्युत् चुहावट भइरहेको थियो। आव २०७९८० मा विद्युत् चुहावट १३४६ प्रतिशत थियो। प्राधिकरणले ८ वर्षमा विद्युतीकरणमा ठूलो सफलता हात पारेको उल्ल्लेख गरेको छ। आव २०७२७३ मा विद्युतीकरणको अवस्था ५८ प्रतिशत मात्र थियो। विद्युतीकरण अहिले ९९ प्रतिशत पुगेको छ। घिसिङको नेतृत्वमा प्राधिकरणले वित्तीय अवस्थामा थप सुधार, संस्थाभित्रको सुशासन, हरेक नागरिकको घरमा विद्युत् पुयाउन विद्युतीकरण, विद्युत् आपूर्तिलाई पर्याप्त, भरपर्दो, गुणस्तरीय तथा सुरक्षित बनाउन प्रसारण र वितरणतर्फका पूर्वाधार संरचनाहरूको विस्तार एवं सुदृढीकरण, उत्पादनतर्फका ठूला जलविद्युत् आयोजना अगाडि बढाउने, आन्तरिक रूपमा खपत वृद्धि तथा अतिरिक्त भएको विद्युत् निर्यात लगायतलाई उच्च प्राथमिकतामा राखी कार्य अगाडि बढाएको बताइएको छ। देश लोडसेडिङमुक्त भएर नियमित रूपमा विद्युत् आपूर्ति हुन थालेपछि प्रणालीमा उत्पन्न भएको चुनौतीलाई सम्बोधन गर्न र उपभोक्ताहरूलाई विश्वसनीय र गुणस्तरीय विद्युत् आपूर्तिका लागि प्रणालीको पूर्वाधार विस्तार, सुधार एवं प्रविधिमार्फत स्वचालित गर्ने कार्यलाई विशेष प्राथमिकताका साथ अगाडि बढाइएको प्राधिकरणको भनाइ छ। इक्रा नेपालले गरेको क्रेडिट रेटिङमा प्राधिकरणले निरन्तर डबल ए प्लस रेटिङ पाइरहेकोलाई विवरणमा समावेश गरिएको छ। यसबाट प्राधिकरण आफ्नो वित्तीय तथा आर्थिक दायित्व ढुक्कसँग बहन गर्न सक्ने क्षमतामा देखिएको भनिएको छ।"
"समानीकरण अनुदानमा संशोधन, अब ४९२ प्रतिशत कटौती","काठमाडौं : सरकारले वित्तीय समानीकरण अनुदान थपेर पठाएको छ। सरकारले प्रदेश र स्थानीय तहको संवैधानिक अधिकारको रूपका रहेको समानीकरण अनुदान कटौती चौतर्फी विरोध भएपछि सरकारले संशोधन गरेको हो। महालेखा नियन्त्रक कार्यालयले तेस्रो किस्ताको वित्तीय समानीकरण अनुदान २५ प्रतिशतमध्ये २१०७ प्रतिशत पठाउने भएको जानकारी दिएको छ। पछिल्लो संशोधनपछि ४९२ प्रतिशत मात्रै कटौती भएको छ। २०८१ माघ २८ र २९ गते तेस्रो किस्तावापत वित्तीय समानीकरण अनुदान २५ प्रतिशतमध्ये १३२४ प्रतिशत (अर्थात् वार्षिक बजेटको ६३२४ प्रतिशतमा नबढ्ने गरी) हस्तान्तरण गर्ने भनि पत्राचार गरेको थियो। माघ २३ गते अर्थ मन्त्रालयले महालेखा नियन्त्रक कार्यालय अनुदान कटौती गर्न निर्देशन दिएको थियो। पुस मसान्तसम्ममा राजस्व लक्ष्यको तुलनामा ८४३३ प्रतिशत मात्रै संकलन भएको भन्दै अर्थले समानीकरण अनुदान कटौती गर्न निर्देशन दिएको थियो। त्यसपछि प्रदेश सरकार, नगरपालिका संघ, गाउँपालिका राष्ट्रिय महासंघले समानीकरण अनुदान आफ्नो संवैधानिक अधिकार भएको भन्दै विरोध गरेपछि सरकार संशोधनको लागि बाध्य भएको छ। फागुन १३ गते महालेखा नियन्त्रण कार्यालयले कुल स्वीकृत वार्षिक बजेटमध्ये तेस्रो किस्तासम्मको ७१०८ मा नबढ्ने गरी पठाउन प्रदेश तथा स्थानीय तहमा वित्तीय समानीकरण अनुदान हस्तान्तरण गर्न पत्राचार भएको छ। गाउँपालिका राष्ट्रिय महासंघका कार्यकारी निर्देशक राजेन्द्रप्रसाद प्याकुरेलले दबाब र विरोधपछि संघ सरकार संशोधन गर्न बाध्य भएको बताए। संघ सरकारले २५२५ प्रतिशत गरेर चार किस्तामा स्थानीय तह र प्रदेश सरकारलाई वित्तीय समानीकरण अनुदान उपलब्ध गराउँदै आएको छ। संघ सरकारलाई प्रत्येक वर्षको भदौ २ गते, कात्तिक २ गते, माघ २ गते र वैशाख २ गते गरी चार किस्तामा समानीकरण अनुदान हस्तान्तरण गर्नुपर्ने कानुनी बाध्यता छ। पहिलो र दोस्रो किस्तामा २५२५ प्रतिशत नै दिएको थियो तर तेस्रो किस्तामा कटौती गरेर पठाउने निर्णय गरिएको थियो। नगरपालिका संघका अध्यक्ष भीमप्रसाद ढुंगानाले विरोधपछि तेस्रो किस्तामा संशोधन भएको बताए। उनले चौथो किस्तामा कटौती गर्न सक्ने सम्भावनालाई दृष्टिगत गरेर संघ सरकारलाई सचेत गराउने बताए। चैत मसान्तसम्मको राजस्वको लक्ष्य र संकलन भएको राजस्वका आधारमा समानीकरण अनुदान पुनः निर्धारण गरी चौथो किस्ताका रूपमा हस्तान्तरण हुने गाउँपालिका राष्ट्रिय महासंघका कार्यकारी निर्देशक प्याकुरेल बताउँछन्। उनले चौथो किस्ताको समयमा सचेत हुनुपर्ने बताए। आर्थिक वर्ष २०८१८२ मा स्थानीय तहले ८८ अर्ब र प्रदेशले ६० अर्बको वित्तीय समानीकरण अनुदान प्राप्त गर्ने गरी बजेट विनियोजन भएको थियो। संघ सरकारले विगत तीन वर्षदेखि समानीकरण अनुदानमा आँखा लगाउँदै आएको छ। लक्ष्य अनुसार राजस्व संकलन भएको भन्दै प्रदेश र स्थानीय तहको समानीकरण अनुदान कटौती गर्दै आएको छ। २०८०८१ मा चौथो २६ प्रतिशत अनुदान कटौती गरिएको थियो। निरन्तरको दबाब र विरोधपछि अन्तमा ७ प्रतिशत मात्रै कटौती भएको थियो। गत वर्ष कटौती परेपछि जेठ २९ गते अर्थमन्त्रालय घेराउ गरिएको थियो। असार ११ गतेबाट सिंहदरबार नै घेराउ गर्ने कार्यक्रम तय भएको थियो। असार १० गते नै मन्त्रिपरिषद्ले २५ अर्ब कटौती गरेका १७ अर्ब उपलब्ध गराएको थियो। नगरपालिका संघका अध्यक्ष ढुंगानाले २२ गते बैठक बसेर चौथो किस्तामा पूरै अनुदान उपलब्ध गराउनका लागि संघ सरकारको ध्यानाकर्षण गराउने बताए।"
राज्यको सहयोग खोज्दै ग्यास विस्फोटका घाइते,"काठमाडौं : कीर्तिपुरको बर्न अस्पताल क्याबिन नम्बर १२ मा पुग्दा १८ वर्र्षीय मनिष पोखरेल र २० वर्षीय यसकुमार घले बेडमा ढल्किरहेका थिए। मनिषको पेट, खुट्टा र अनुहारमा जलेको दाग छ भने यसकुमारको हात, अनुहार र तीघ्रा जलेको छ। जलनले भित्री अंगमासमेत चोट पुर्याएर होला निकै दुख्छ, भतभती पोल्छ। कहालीलाग्दो घटना सम्झेर दुवै जना अतालिन्छन्। भोलि केकसरी गरिखाने हो भविष्य अनिश्चित प्रायः छ। निम्नवर्गीय परिवारका यसकुमार र मनिष कामको खोजीमा काठमाडौं पसेका थिए। उनीहरू दुवै जनाको ग्याँस विस्फोट घटनाका घाइते हुन्। काठमाडौंको कमलपोखरीस्थित शान्दार मःम पसलमा माघ २४ गते ग्यास सिलिन्डर विस्फोट भएको थियो। पसलको सिलिङ नै झर्ने गरी भएको विस्फोटमा ११ जना कामदार घाइते भएका थिए। घाइतेमध्ये ४ जनाको मृत्यु भइसकेको छ। एक जनाको आईसीयूमा उपचार भइरहेको छ। ४ जना उपचाररत छन् भने एक जना डिस्चार्ज भएर घर फर्किएका छन्। मनिषको छेउमा फुंग उडेको अनुहार लिएर उभिरहेकी थिइन् निर्मला पोखरेल। सानै उमेरदेखि सुखको सास फेर्न नपाएकी निर्मला कमाउन भनी सहर पसेको छोराको जलेको यो अवस्था देख्दा बिच्छिप्त भइन्। उनी भन्छिन्, जलनको घाउ केही निको त भएको छ। तर डाक्टरले पूरा ठीक हुन एक वर्ष लाग्छ भनिरहेका छन्। अस्पताल तथा मःम पसल सञ्चालकले समेत अब डिस्चार्ज भएर घर जान भनिरहेका छन्। डाक्टरले पनि अस्पतालमा बस्दा संक्रमणको जोखिम हुने भएकाले घरमा गएर आराम गर्न सुझाएका छन्। तर उनको मन मानिरहेको छैन। घरमा गएर कसरी केयर गर्ने फेरी फलोअपमा आउँदा कसले खर्च गर्ने केही टुंगो लागेको छैन। अन्नपूर्णकर्मी उनलाई भेट्न अस्पताल पुग्दै गर्दा उनी बिरामीको लत्ताकपडा प्याक गर्दै थिइन्। डिस्चार्ज हुनु भनेर फोन आउन थालेको निकै भयो। कतिबेला हिँड्नुपर्ने हो भनेर झोलाहरू तयारी अवस्थामा राखेको उनले जानकारी दिइन्। तर, छोरालाई लाग्ने थप उपचारका विषयमा उनी अन्यौल छन्। भन्छिन्, एक्लो आमा भएर छोरा छोरी हुर्काउनकै लागि पटकपटक विदेश गएँ। त्यहाँँ पनि कमाउन सकिनँ। आफैं बिरामी भएर फर्किएँ। श्रीमान्लाई कोरोनाले खायो। मनिष १० महिनाको हुँदा मलेसिया गएका उनका बुवा फर्किएर आएनन्। कोरोनाको बेलामा विदेशमा नै निधन भएको खबर आएको थियो, परिवारले न त सास देखे न त लास नै भेटे। उनी भन्छिन्, सुनेकै आधारमा मृत्यु भयो होला भनेर पत्याउन बाध्य भएँ। कमाउने छोराको जलेको पीडा हेर्दै उनी बेलाबेला भक्कानिन्छिन्। मःम पसल सञ्चालकले नै अहिलेसम्मको उपचार खर्च बेहोरेका छन्। बाँकी उपचारका विषयमा कुनै सम्झौता नभएको हुँदा उनी चिन्तित बनेकी हुन्। मःम पसलमा विस्फोट हुँदा मृत्यु भएका तथा घाइते सबै व्यक्तिहरू निम्नवर्गीय परिवारका छन्। राज्यले उचित सहयोग गरिदिए सहज हुने उनको आश छ। सोही क्याबिनको अर्को बेडमा यसकुमार घलेको उपचार भइरहेको छ। उनी पनि घर जाने तयारीमा थिए। हातभरि जलेको घाउ, अनुहारमा चोट लिएर उनी घर जान हिच्किचाएका छन्। गाउँमा उचित उपचार पाउन गाह्रो छ। राज्यले केही व्यवस्था गरिदिए सजिलो हुने उनको तर्क छ। घाइते यसकुमार भन्छन्, हामी त कामको खोजीमा मःम पसलमा काम गर्न पुगेका मजदुर हौं। घटना केकसरी भयो केही थाहा छैन ? म अचार बनाउँदै थिएँ, एक्कासि ठूलो आवाजले पड्कियो, चारैतिर अन्धकार भयो। घटनामा परेका सबैको परिवारले राज्यले क्षतिपूर्ति दिनुपर्ने उनको तर्क थियो। जिल्ला प्रहरी परिसर, काठमाडौंका प्रवक्ता एसपी अपिल बोहराका अनुसार घटनामा घाइते भएका मकवानपुरको मनहरी गाउँपालिका५ डिल्लीपुरका १८ वर्षीय रविन राई र उदयपुरको कटारी नगरपालिका८ गालटारका २५ वर्षीय भीमबहादुर घले मगर (नवीन), उदयपुरका छिरिङ लामा, उदयपुरका प्रदीप तामाङको मृत्यु भएको थियो।"
राष्ट्रिय टिमको प्रशिक्षणमा सुवास र एन्जल,"काठमाडौं : नेपाली राष्ट्रिय फुटबल टिमको प्रशिक्षणमा दुई नयाँ युवा अनुहार समावेश भएका छन् । नवनियुक्त प्रशिक्षक म्याट रसले दुई नयाँ खेलाडीसहित ३० जना खेलाडीलाई बन्द प्रशिक्षणमा बोलाएका हुन् । नेपालले मार्च २१ मा सिंगापुरसँग मैत्रीपूर्ण र मार्च २५ मा मलेसियासँग एएफसी एसिया कप छनोटको खेल खेल्नेछ । गोलकिपर एन्जल श्रेष्ठ पहिलो पटक टिममा परेका हुन् । उनीसँगै यू १६ र १८ युथ लिगमा राम्रो प्रदर्शन गरेका सुवासले टिममा स्थान बनाएका हुन् । उनले युथ लिगमा पुलिस क्लबको प्रतिनिधित्व गरेका थिए । नेपालको प्रारम्भिक टोली : गोलरक्षक : किरणकुमार लिम्बु, विशाल सुनार, दिप कार्की, अभिषेक बराल र एन्जल श्रेष्ठ डिफेन्डर : अनन्त तामाङ, छिरिङ लामा, रोहित चन्द, विमल पाण्डे, सनिस श्रेष्ठ, रन्दिप पौडेल, सुमित श्रेष्ठ, अन्जन राई, अभिषेक लिम्बु, आशिष गुरुङ र अशोक खवास मिडफिल्डर : लकेन लिम्बु, रोहन कार्की, मणि लामा, भरत खवास, एरिक विष्ट, मनिष डाँगी, आयुष घलान, क्रितिश रत्न छुन्जु फर्वाड : जिलेस्पी जंग कार्की, अन्जन विष्ट, समिर तामाङ, दिनेश हेन्जन, सुवास ठकुरी बम र निराजन धामी"
जबजकै कारण एमाले निर्णायक शक्ति : पूर्वराष्ट्रपति भण्डारी,"काठमाडौं : पूर्वराष्ट्रपति विद्यादेवी भण्डारीले जननेता मदन भण्डारीले प्रतिपादन गरेको जनताको बहुदलीय जनवाद (जबज) स्मरण गरेकी छन्। पत्रकार एवं नवनियुक्त एमालेका प्रसार तथा प्रकाशन विभागका सचिव गणेश पाण्डेको केपी शर्मा ओली: सपना, संघर्ष र संकल्प पुस्तकको लोकार्पणमा पूर्वराष्ट्रपति भण्डारीले जबजकै कारण एमाले निर्णायक शक्तिका रूपमा स्थापित भएको बताएकी छन्। जननेता मदन भण्डारीले अघि सार्नु भएको जबजलाई नेकपा एमालेले मार्गदर्शक सिद्धान्तका रूपमा अंगिकार गरेको छ, उनले भनिन्, एमालेले आफू यही सिद्धान्तको आधारमा निर्णायक शक्तिका रूपमा आफूलाई स्थापित गरेको छ। सामाजिक न्यायसहित सुदृढ अर्थतन्त्रको निर्माण गर्ने संकल्प गरेको छ। उनले एमालेसँग जनआधारित अनुशासित, समर्पित कार्यकर्ता र सदस्यको व्यापक विस्तारित पंक्ति रहेको बताइन्। एमालेसँग अनुभवी, संयमी र दृढ संकल्प भएको नेतृत्व तह रहेकाले कुनै घटनाले विचलित तुल्याउन नसक्ने उनको भनाइ छ। उनले भनिन्, बहुलवाद र बहुदलीय प्रतिस्पर्धालाई उच्च प्राथमिकता दिएर राजनीतिक श्रेष्ठताबाट नै सरकारको नेतृत्वमा पुग्ने र सामाजिक आर्थिक रूपान्तरण गर्ने लक्ष्य लिएको एमालेलाई कुनै पनि राजनीतिक घटनाले तथा परिघटनाले बिचलित तुल्याउन सक्दैन। उनले सबै दलहरूले लोकतान्त्रिक मूल्यमान्यताको आत्मासात गर्नुपर्ने बताएकी छन्। पूर्वराष्ट्रपति भण्डारीले मुलुकको राजनीतिक, सामाजिक तथा आर्थिक परिवर्तन गर्न एमालेको महत्वपूर्ण योगदान रहेको बताएकी छन्। उनले एमाले अध्यक्ष तथा प्रधानमन्त्री केपी शर्मा ओलीलाई कुशल रणनीतिकार र राजनेताको संज्ञा दिएकी छन्। उनले भनिन्, अतुलनीय सक्रियता, अदम्य इच्छाशक्ति र सिर्जनशील क्षमताका धनी प्रधानमन्त्री एक अब्बल एवं लोकप्रिय राजनेता हुनुहुन्छ। उनले ओलीको एमालेले गुटफुटलाई परास्त गर्दै एकताबद्ध बनाएको भन्दै प्रशंसा गरेकी छन्। कम्युनिस्ट आन्दोलनलाई एकताबद्ध बनाउन योगदान खेल्न अपेक्षा पूर्वराष्ट्रपति भण्डारीले प्रधानमन्त्री ओलीलाई आगामी दिनमा पनि कम्युनिस्ट आन्दोलनलाई एकताबद्ध बनाउने भूमिका खेल्न आग्रह गरेकी छन्। नेकपा एमालेको आन्तरिक जीवनलाई लोकतान्त्रीकरण गर्न कम्युनिस्ट आन्दोलनलाई एकताबद्ध बनाउन, तथा उत्पन्न हुने गुट र फुटलाई परास्त गरेर पार्टीलाई सुदृढ तुल्याउन निर्वाह गर्नुभएको भूमिकाको सराहना गर्दछु्, उनले भनिन्, साथै भविष्यमा समेत यस किसिमको रचनात्मक पहलकदमी अग्रसरता कायम राख्दै नेपाली कम्युनिस्ट आन्दोलनलाई थप एकताबद्ध बनाएर सफलताको अर्को सिँढी उकाल्न उहाँबाट ठूलो योगदान पुग्ने नै छ। एमालेकी पूर्वउपाध्यक्षसमेत रहेकी भण्डारीले ओलीमाथि नेता कार्यकर्ताको पनि कम्युनिस्ट आन्दोलनलाई एकताबद्ध बनाउन भूमिका खेल्ने अपेक्षा रहेको बताएकी छन्। एमालेका महासचिव शंकर पोखरेलले केपी शर्मा ओलीले प्रधानमन्त्री भएर राष्ट्रको जीवनमा असाधारण काम गरेको बताए। महासचिव पोखरेलले ओली प्रधानमन्त्री हुँदा नाकाबन्दीको सामना गरेको स्मरण गरे। २०७२ सालमा संविधान जारी भएपछि नेपालमाथि भारतले नाकाबन्दी गरेको थियो। प्रधानमन्त्री ओलीले त्यो बेला नाकाबन्दीको विरुद्ध कडा प्रतिकार गरेका थिए। उनले लिम्पियाधुरा, लिपुलेक, कालापानीलाई समेटर नक्सा प्रकाशित गर्नेदेखि देसको पक्षमा ओलीले धेरै काम गरे। उनले भने, नाकाबन्दीको सामना गर्ने कुरो होस् चाहे नयाँ नक्सा प्रकाशित गर्ने कुरा होस्। चाहेन जनामा मुर्झाएका सपनालाई जागृत गरेर विकास र समृद्धिको बाटामो मुलुकलाई अगाडि बढाउने कुरा हो। उनले राष्ट्रियताको प्रश्नमा दिशा निर्देश गर्ने कुरामा पनि अग्रस्थानमा रहे पनि अहिले प्रहार र घेराबन्दी भइरहेको बताए। उनले सामाजिक सञ्जालमा समाजमा सबैभन्दा धेरै आलोचनाको पात्रका रूपमा केपी ओलीलाई चित्रण गराइएको भन्दै आपत्ति जनाए। नायिका केकी अधिकारीले प्रधानमन्त्री केपी शर्मा ओली सबै खालका सल्लाह, सुझाव र गुनासो मज्जाले सुन्न सक्ने व्यक्तित्व भएको बताएकी छिन्। उनले ओलीमा मिजास र ऊर्जा दुवै भएको बताइन्। उहाँ मिजासिलो र ऊर्जाशील व्यक्तित्व हुनुहुन्छ, मैले सधैं उहाँलाई त्यस्तो पाएको छु, अधिकारीले भनिन्। संविधानविद नीलाम्बर आचार्य, नेपाल उद्योग वाणिज्य महासंघका अध्यक्ष चन्द्र ढकाल लगायतले पुस्तकको विषयमा चर्चा गरेका थिए। पूर्वराष्ट्रपति पाण्डेद्वारा सम्पादित केपी शर्मा ओलीः सपना, संघर्ष र संकल्प पुस्तकको लोकार्पण गरेकी छन्। प्रधानमन्त्री एवं एमालेका अध्यक्ष ओलीले लोकतन्त्रप्राप्तिका लागि गरेका अनेक संघर्षदेखि मुलुकको समृद्धिका लागि देखाएका सपना र गरेका नेतृत्वदायी पहललाई केन्द्र राखेर सो पुस्तक तयार गरिएको हो। सो पुस्तकमा प्रधानमन्त्रीपत्नी एवं प्रथम महिला राधिका शाक्यदेखि संविधानविद निलाम्बर आचार्य, एमाले वरिष्ठ उपाध्यक्ष ईश्वर पोखरेल, सांसद सूर्य थापा र कांग्रेसका पूर्वमहामन्त्री कृष्णप्रसाद सिटौला, नेपाल उद्योग वाणिज्य महासंघका अध्यक्ष चन्द्र ढकाल, विनोद चौधरीसम्मको गरी ६७ वटा लेख समावेश गरिएको छ। सबै लेख प्रधानमन्त्री ओलीको विषयमा विषयमा केन्द्रित रहेको छ। सो पुस्तक अल्केमी प्रकाशनले गरेको हो।"
"५ अध्यादेश स्वीकृतिका लागि बुधबार संसद्मा पेश गर्ने सरकारको तयारी, भूमि सम्बन्धी के हुँदैछ ?","बुधबार प्रतिनिधि सभा बैठकमा र बिहीबार बस्ने राष्ट्रिय सभाको बैठकबाट ५ वटा अध्यादेश पास हुन्छन्। काठमाडौं : सरकारले भूमिसम्बन्धी अध्यादेशबाहेक ५ वटा अध्यादेश अगाडि बढाउने भएको छ। भूमिसम्बन्धि अध्यादेशका केहि दफामा सत्तारुढ दलभित्र सहमति हुन बाँकी भएकाले ५ वटा अध्यादेशलाई बुधबार प्रतिनिधि सभा बैठक र बिहीबार राष्ट्रिय सभाको बैठकबाट स्वीकृत हुनेगरी प्रस्तुत गर्न लागिएको एमालेका मुख्य सचेतक महेश बर्तौलाले जानकारी दिए। उनले सत्तारुढ दलहरूले सहमतिमै अध्यादेश अगाडि बढाउन लागिएको बताए। सरकारले ल्याएका सबै अध्यादेश एकै चरणमा संसदबाट स्वीकृत गराउने सरकारको तयारी थियो। तर, छलफलको क्रममा सत्तारुढ दलभित्र भूमि सम्बन्धी अध्यादेशका केही प्रावधानमा असहमति रहेकाले संसद्बाट स्वीकृत गराउने सन्दर्भमा हामीले अध्यादेशलाई होल्ड गरेर राख्यौं। हामी छलफलकै चरणमा छौं। बर्तौलाले अन्नपूर्ण पोस्ट्सँग भने,अब बुधबार प्रतिनिधि सभा बैठकमा र बिहीबार राष्ट्रिय सभाको बैठकबाट ५ वटा अध्यादेश पास हुन्छन्। बर्तौलाले संसद्बाट अध्यादेश पारित भएपश्चात सरकारले प्रतिस्थापन विधेयक तत्काल ल्याउने बताए। प्रतिनिधि सभा र राष्ट्रिय सभाबाट अध्यादेश पारित गरेर सरकारले तत्काल प्रतिस्थापन विधेयक संसद्मा ल्याउँछ। उनले भने,भूमिसम्बन्धी अध्यादेशलाई पनि ५ वटा अध्यादेशसँगै प्रतिस्थापन विधेयककै जसरी एकै दिन ल्याउने कि त्यसलाई विधेयकको रुपमा ल्याउने भन्ने बारेमा हामी छलफल गरिरहेका छौं। भूमि सम्बन्धी अध्यादेशमा जसपा नेपाल र लोसपाले असहमति जनाएका कारण अझै थप छलफल गरेर प्रतिस्थापन विधेयक ल्याउने वा विधेयककै रुपमा एकैपटक दर्ता गर्ने भन्नेबारे छलफल भइरहेको छ। जसपा नेपालले अरू अध्यादेश पारित गर्न सहमत रहेको जनाएको छ।"
अमेरिकाले युक्रेनलाई दिंदै आएको सैन्य सहयोग बन्द गर्ने,"वासिङटन डिसी : ह्वाइट हाउसले युक्रेनलाई दिइँदै आएको सैन्य सहयोग रोक्ने घोषणा गरेको छ। अमेरिकी मिडिया आउटलेट ब्लूमबर्गले रिपोर्टअनुसार युक्रेन शान्तिको प्रतिबद्धता नगरेसम्म सहयोग रोक्न लागिएको हो। 'युक्रेनका नेताहरूले शान्तिप्रति सद्भावपूर्ण प्रतिबद्धता प्रदर्शन नगरेसम्म अमेरिकाले युक्रेनलाई दिँदै आएको सबै सैन्य सहयोग रोक्दैछ,' ब्लूमबर्गको रिपोर्टमा उल्लेख छ। यस प्रतिवेदनमा अहिलेसम्म अमेरिकी रक्षा विभाग वा राष्ट्रपति डोनाल्ड ट्रम्पले कुनै टिप्पणी गरेका छैनन्। ब्लूमबर्गले युक्रेन नपुगेका अमेरिकी सैन्य उपकरणहरू रोकिने बताएको छ। यसमा पोल्याण्ड पुगेका सामानहरू पनि समावेश हुनेछन्। गत हप्ता ह्वाइट हाउसमा जेलेन्स्की र ट्रम्पबीच भएको चर्को बहसपछि घटनाक्रम द्रुत गतिमा परिवर्तन भइरहेको छ। बीबीसी"
ललितपुरमा बोरिङ खन्ने क्रममा आगोको ज्वाला निस्कियो,ललितपुर : ललितपुरको महालक्ष्मी नगरपालिका५ स्थित टिकाथलीमा पानीका लागि बोरिङ खन्ने क्रममा आगोको ज्वाला निस्किएको छ । टीकाथलीको गोदावरी खोलानजिक खानेपानीको बोरिङ खन्ने क्रममा ग्यास निस्केर आगो लागेको हो । बोरिङ खन्ने क्रममा एक्कासी आगोको मुस्लासहितको ग्यास निस्केपछि स्थानीयहरु त्रसित भएका छन् । आगोको ज्वाला निस्किएपछि बोरिङ खन्ने काम रोकिएको छ । पानीका लागि बोरिङ खन्ने क्रममा ग्यास निस्केर आगो लागेको ललितपुर प्रहरीले जनाएको छ । महालक्ष्मी नगरपालिकाका केहि स्थानमा यसअघि पनि इनार र बोरिङ खन्ने क्रममा ग्यास निस्किएको थियो ।
देश छाड्न अदालतले दिएको आदेशलाई अटेर गर्ने एक नेपाली अमेरिकाबाट निष्कासित,काठमाडौं : अमेरिकाले थप एक नेपालीलाई निष्काशन गरेको छ। मानव तस्करको सहयोगमा उनी अवैध ढंगबाट केसी थरका एक युवक अमेरिका पुगेका थिए। उनी केही समय बसेपश्चात त्यहाँको पीआर लिन अदालती प्रक्रियामा गएका थिए। तर त्यहाँको अध्यागमन मामिला हेर्ने अदालतले कागजपत्रमा कैफियत फेला पारेपछि उनलाई पीआर दिन अस्वीकार गरेको थियो। पीआर दिन अस्वीकार गरेपछि अदालतले तत्काल अमेरिका छाड्ने आदेश दिएको थियो तर केसी थरका उनले अदालतको आदेश अवज्ञा गर्दै गैह्रकानुनी ढंगले काम गर्दै आएका थिए। अमेरिकाका राष्ट्रपति डोनाल्ड ट्रम्पले अवैध आप्रवासीलाई निकाल्न गरेको प्रयासमा केसी केहि समय अगाडि समेत पक्राउ परे। त्यहाँको अध्यागमनले उनीमाथि थप अनुसन्धान गर्दै अमेरिकाबाट निष्काशन गरेको हो। अमेरिकाको अध्यागमनले एयर इन्डियाको जहाजबाट यसै साता नेपाल फर्काएको स्रोतले बताएको छ। गत जनवरी २० मा राष्ट्रपतिको सपथ लिएसँगै ट्रम्प गैरकानुनी रूपमा बसिरहेका आप्रवासीहरूप्रति आक्रामक बनेका छन्। त्यस्ता आप्रवासीहरूलाई ट्रम्प प्रशासनले धमाधम अमेरिकाबाट निष्कासन गरिरहेको छ। भारतलगायत केही देशमा अमेरिकी सैन्य जहाजबाट नै आप्रवासीहरूलाई फिर्ता पठाइएको छ।
सम्भावनामा मधेसको विकास,"विकासलाई पहिलो प्राथमिकता बनाउन सकिएन भने समृद्ध नेपालको परिकल्पना सधैं अधुरै रहनेछ। नेपालको मधेस क्षेत्र प्राकृतिक स्रोतसाधन, उर्वरभूमि, व्यापारिक सम्भावना, मानवस्रोत तथा धार्मिकसांस्कृतिक सम्पदाले सम्पन्न छ। यो क्षेत्र नेपालकै खाद्य सुरक्षाको आधार पनि हो, जहाँ धान, गहुँ, मकै, आलु, उखु, तोरी, फलफूल तथा तरकारीको अत्यधिक उत्पादन हुन्छ। नेपालभारत खुला सिमानाका कारण व्यापारिक सम्भावनासमेत उच्च छ। धेरै सम्भावना हुँदाहुँदै पनि मधेस अपेक्षाकृत रूपमा विकासमा पछाडि परेको छ। यसको प्रमुख कारणमा कमजोर पूर्वाधार, राजनीतिक अस्थिरता, केन्द्रकेन्द्रित विकास नीति तथा सामाजिक चुनौती छन्। मधेसको समग्र विकासका लागि कृषि, उद्योग, व्यापार, पर्यटन, शिक्षा, स्वास्थ्य तथा रोजगारी सिर्जनाका क्षेत्रमा सुधार आवश्यक छ। नेपालको कुल जनसंख्याको ठूलो हिस्सा मधेसमा बसोबास गर्छ। यस क्षेत्रको प्रमुख विशेषता उर्वरभूमि तथा अनुकूल मौसम हो, जसका कारण कृषि यहाँको मुख्य पेसा बनेको छ। धान, गहुँ, मकै, तोरी, उखु, तरकारी तथा फलफूल यहाँका मुख्य उत्पादन हुन्। तर, कृषिमा आधुनिक प्रविधि, सिँचाइको उचित व्यवस्था, गुणस्तरीय मल, बिउ तथा वैज्ञानिक खेतीको अभावले उत्पादकत्व अपेक्षाकृत रूपमा न्यून छ। यदि कृषिमा प्रविधि भित्र्याएर आधुनिकीकरण गरियो भने मधेस कृषिमा आत्मनिर्भर बन्न सक्छ। साथै, कृषि आधारित उद्योग स्थापना गरी उत्पादनको व्यवसायीकरण गर्न सकिन्छ। औद्योगिक दृष्टिले पनि मधेस अत्यन्त सम्भावनायुक्त क्षेत्र हो। वीरगञ्ज, जनकपुर, नेपालगन्ज, विराटनगर, भैरहवाजस्ता व्यापारिक केन्द्रहरू औद्योगिक विकासका लागि उपयुक्त स्थान हुन्। नेपालभारत खुला सिमानाका कारण यहाँ औद्योगिक सम्भावना झन् उच्च छ। तर, लगानीको अभाव, सरकारी नीतिको अस्पष्टता तथा पूर्वाधारको कमीले यहाँ उद्योगको विस्तार हुन सकेको छैन। यदि सरकार र निजी क्षेत्रको सहकार्यमा मधेसमा ठूला उद्योगहरू स्थापना गरिएमा रोजगारीको अवसर बढ्नेछ। साना तथा घरेलु उद्योगहरूलाई प्रवद्र्धन गर्न सके मधेसको आर्थिक अवस्था मजबुत बन्न सक्छ। शिक्षा क्षेत्र मधेसको भविष्य निर्माणको आधार भएकाले यहाँ गुणस्तरीय सरकारी विद्यालय तथा प्राविधिक शिक्षालयहरू स्थापना गर्नुपर्छ। वीरगन्जलाई उच्च शिक्षाको हब बनाउन विश्वविद्यालय वा अन्तर्राष्ट्रिय स्तरको कलेज खोल्न आवश्यक छ, जसले स्थानीय विद्यार्थीलाई गुणस्तरीय उच्च शिक्षा प्राप्त गर्ने अवसर प्रदान गर्छ। साथै, मधेसका युवालाई रोजगारीमूलक शिक्षा दिने व्यावसायिक तथा प्राविधिक प्रशिक्षण केन्द्रहरू खोल्न आवश्यक छ, जसले स्वदेशमै रोजगारी सिर्जना गर्न सकिन्छ र विदेश जाने बाध्यता कम हुनेछ। स्वास्थ्य सेवाको अभाव मधेसको ठूलो समस्या हो। वीरगन्जमा विशेषज्ञ सेवासहितको आधुनिक सरकारी अस्पतालको आवश्यकता छ, जसले स्थानीय तथा आसपासका नागरिकलाई गुणस्तरीय उपचार सेवा प्रदान गर्न सक्छ। साथै, मेडिकल कलेज वा शिक्षण अस्पताल खोल्न पहल गर्नुपर्छ, जसले उपचारका साथै दक्ष चिकित्सक उत्पादनमा सहयोग पुर्याउँछ। सरकारी अस्पतालमा सिटामोलदेखि शल्यक्रियासम्मका सम्पूर्ण सेवा सहज रूपमा उपलब्ध गराउनुपर्ने आवश्यकता छ, ताकि नागरिकहरूलाई काठमाडौं वा भारत धाउन नपरोस्। हुलाकी मार्ग मधेसको जीवनरेखा भएकाले यसको निर्माण तथा स्तरोन्नतिमा सरकारले शीघ्र ध्यान दिनु आवश्यक छ। यो मार्ग अझै धेरै ठाउँमा अधुरो छ, जसले यातायात तथा व्यापारिक गतिशीलतालाई प्रभावित बनाएको छ। सरकारले शीघ्र बजेट छुट्ट्याएर हुलाकी मार्गको निर्माण कार्य चाँडै पूरा गर्नु अनिवार्य छ। साथै, यो मार्गलाई दीर्घकालीन रूपमा चार लेन बनाउने योजना बनाउन आवश्यक छ, ताकि मधेसका मुख्य सहरहरूबीचको यातायात सहज होस् र आर्थिक गतिविधि तीव्र गतिमा अघि बढोस्। अब समय आएको छ कि हरेक तहका नेताहरूले व्यक्तिगत वा दलगत स्वार्थभन्दा माथि उठी दीर्घकालीन विकासको सोच राखून्। अनि योजनाहरूलाई प्रभावकारी रूपमा कार्यान्वयन गरुन् र जनतासँग जवाफदेहिता स्थापित गरून्। मधेसको समृद्धिका लागि कृषि क्षेत्रको आधुनिकीकरण तथा वैज्ञानिक व्यवस्थापन अनिवार्य छ। गण्डक नहर नेपालकै एक प्रमुख सिँचाइ आयोजना हो, जसले विशेषगरी पश्चिमी मधेसका भूभागलाई लाभ पुर्याउने उद्देश्य राखेको छ। तर, उचित व्यवस्थापनको अभावका कारण किसानहरूले पूर्णरूपमा लाभ लिन सकेका छैनन्। सिँचाइ प्रणालीको जीर्ण अवस्था, मर्मत तथा सफाइको अभाव, पानी वितरणमा अनियमितता, जल व्यवस्थापन समन्वयमा कमजोरी तथा भ्रष्टाचार जस्ता समस्याले नहर प्रभावकारी हुन सकेको छैन। यसको व्यवस्थापनका लागि नियमित मर्मत, किसानहरूसँग समन्वय, प्रविधिको उपयोग तथा भ्रष्टाचार नियन्त्रण आवश्यक छ। गण्डक नहरको सडक मर्मत यथोचित रूपमा र यथासमयमा गर्नु जरुरी छ। यस नहरमा रहेका पुराना पुल जीर्ण र साँघुरा भएका कारण दुर्घटना बढिरहेका छन्, जसका कारण धेरै जनाले ज्यान गुमाएका छन्। यो क्रम बढ्दो छ, त्यसैले यसको अविलम्ब पुनर्निर्माण आवश्यक छ। मधेस कृषि प्रधान क्षेत्र भए तापनि यहाँ कृषि अनुसन्धान तथा शिक्षाको अभाव छ। परम्परागत खेती प्रविधिले उत्पादकत्व वृद्धि गर्न सकेको छैन। कृषि अनुसन्धानको कमी, प्रविधि तथा ज्ञानको अभाव र व्यावसायिक तालिमको सीमितता यहाँका मुख्य समस्या हुन्। यदि मधेस कृषि विश्वविद्यालयको सुदृढीकरण गरियो भने आधुनिक कृषि शिक्षा तथा अनुसन्धान प्रवर्द्धन गर्न सकिन्छ। यसका लागि किसान केन्द्रित कार्यक्रम, प्राविधिक शिक्षालय तथा अनुसन्धान केन्द्रहरूको विस्तार, व्यावहारिक तालिम तथा जैविक खेती प्रवद्र्धन गर्न आवश्यक छ। यदि गण्डक नहरको उचित व्यवस्थापन र कृषि विश्वविद्यालयको प्रभावकारी सञ्चालन गरियो भने मधेस मात्र नभई समग्र नेपालको कृषि क्षेत्रमा क्रान्ति ल्याउन सकिन्छ। यसका लागि संघीय, प्रदेश, तथा स्थानीय सरकारको सक्रिय सहकार्य र इमानदारिता आवश्यक छ। पर्यटन क्षेत्रका लागि पनि मधेस निकै सम्भावनायुक्त क्षेत्र हो। जनकपुरधाम, लुम्बिनी, गढीमाई मन्दिर, सिम्रौनगढ, ऐतिहासिक स्थलहरू, कोसी टप्पु वन्यजन्तु आरक्ष, रामग्राम स्तूपाजस्ता स्थानहरूले धार्मिक, सांस्कृतिक तथा जैविक पर्यटनको अपार सम्भावना बोकेका छन्। यदि उचित प्रवर्द्धन, यातायात तथा होटल पूर्वाधारमा लगानी गरियो भने मधेस पर्यटकीय गन्तव्य बन्न सक्छ। पर्यटन क्षेत्रको विकासले स्थानीय अर्थतन्त्रलाई गति दिन्छ र रोजगारीका अवसर सिर्जना गर्छ। मधेसको समृद्धिमा मानव स्रोतको ठूलो भूमिका रहन्छ। यहाँका युवालाई प्राविधिक तथा व्यावसायिक शिक्षा प्रदान गर्न सके दक्ष जनशक्ति उत्पादन गर्न सकिन्छ। वैदेशिक रोजगारीमा जाने युवालाई सीपमूलक तालिम दिएमा उनीहरूले राम्रो रोजगारी पाउन सक्छन् र रेमिट्यान्सको प्रभावकारी उपयोग गर्न सकिन्छ। साथै, मधेसका महिलाहरूलाई उद्यमशीलता, वित्तीय पहुँच तथा सीपमूलक तालिम प्रदान गर्न सके उनीहरूको आर्थिक तथा सामाजिक सशक्तीकरण सम्भव छ। तर, यति धेरै सम्भावना हुँदाहुँदै पनि मधेस विकासमा विविध अवरोधहरू छन्। राजनीतिक अस्थिरता मधेसको विकासमा सबैभन्दा ठूलो चुनौती बनेको छ। मधेसका नेताहरू दीर्घकालीन विकास योजनाभन्दा व्यक्तिगत तथा पार्टीगत स्वार्थमा केन्द्रित भएकाले विकास योजनाहरू प्रभावकारी रूपमा कार्यान्वयन हुन सकेका छैनन्। मधेसमा नीति निर्माण र कार्यान्वयनबीचको अन्तरले दीर्घकालीन प्रभाव पारिरहेको छ। अर्को प्रमुख समस्या भनेको कमजोर पूर्वाधार हो। मधेसको सडक सञ्जाल अझै बलियो छैन। ग्रामीण क्षेत्रहरूमा सहज सडक यातायातको अभाव छ, जसका कारण व्यापार तथा आर्थिक गतिविधिमा बाधा पुग्छ। विद्युत् आपूर्ति अस्थिर छ, जसले उद्योग तथा व्यवसायमा नकारात्मक प्रभाव पार्छ। स्वास्थ्य सेवाको अभावले मातृ मृत्युदर उच्च छ। अधिकांश जनता आधारभूत स्वास्थ्य सेवाबाट वञ्चित छन्। यी समस्याहरू समाधान गर्न दीर्घकालीन योजना आवश्यक छ। संघीय, प्रदेश र स्थानीय सरकारबीच समन्वय गरी पूर्वाधार विकास, पर्यटन प्रवद्र्धन, मानव संसाधनको सशक्तीकरण तथा राजनीतिक स्थिरता कायम गर्नेतर्फ ध्यान दिए मात्र मधेसको समृद्धि सम्भव छ। मधेसको अर्को ठूलो समस्या प्राकृतिक प्रकोप हो। प्रत्येक वर्ष बाढी तथा डुबानका कारण ठूलो धनजनको क्षति हुने गर्छ। जल व्यवस्थापन प्रणालीको अभाव, सिँचाइका असुविधा तथा अव्यवस्थित बसोबासले गर्दा प्राकृतिक विपत्तिले झन् ठूलो प्रभाव पार्छ। बाढी नियन्त्रणका लागि प्रभावकारी जल व्यवस्थापन प्रणाली, बाँध तथा तटबन्ध निर्माण अनिवार्य छ। अहिलेको बजेट निर्माण प्रक्रियामा मन्त्री, सांसद, मधेस प्रदेश सरकार तथा स्थानीय तहका प्रमुखहरूले मधेसकेन्द्रित नीति तथा कार्यक्रम ल्याउन विशेष पहल गर्नुपर्छ। मधेस नेपालको अर्थतन्त्रको मेरुदण्ड मानिन्छ, जहाँ कृषि, उद्योग, व्यापार, यातायात तथा पर्यटनको अपार सम्भावना छ। तर, पूर्वाधार अभाव, नीति निर्माणमा समावेशीपनको कमी तथा स्रोतसाधनको उचित परिचालन नहुँदा यो क्षेत्र विकासमा पछाडि परेको छ। यदि संघीय, प्रदेश तथा स्थानीय सरकारहरूबीच समन्वय गरी बजेट मधेसकेन्द्रित बनाइयो भने यसले मधेस मात्र नभई समग्र देशकै आर्थिक रूपान्तरणमा महत्वपूर्ण भूमिका खेल्नेछ। मधेसमा कृषि आधुनिकीकरण, औद्योगिकीकरण, पूर्वाधार विकास, शिक्षा, स्वास्थ्य, पर्यटन प्रवद्र्धन, रोजगार सिर्जना, युवा सशक्तीकरण तथा महिला उद्यमशीलतामा लगानी वृद्धि गर्नु अपरिहार्य छ। मधेसको समृद्धिका लागि सरकारले ठोस रणनीति अपनाउन आवश्यक छ। दीर्घकालीन विकासका लागि संघीय सरकार, प्रदेश सरकार तथा स्थानीय निकायबीच सहकार्य अनिवार्य छ। मधेसको विकास भनेको नेपालकै समृद्धि हो, त्यसैले यसलाई उच्च प्राथमिकता दिन जरुरी छ। यदि सही रणनीति, नीति निर्माण तथा पूर्वाधार विकासमा ध्यान दिइयो भने मधेस निकट भविष्यमा नेपालकै प्रमुख आर्थिक केन्द्र बन्न सक्छ। हुन त, मधेस मात्र नभई देशभर नै मानवतावाद अर्थात् लोकतन्त्रको मूल मर्मविपरीत अनावश्यक द्वन्द्वका कारण विकास पहिलो प्राथमिकतामा पर्न सकेको छैन। धर्म, जात, सम्प्रदाय, वर्ण, लिंग र क्षेत्रलाई अगाडि सारेर देश विकासको प्राथमिकता तय गर्न नसकिएको अवस्था एक्काइसौं शताब्दीका लागि लज्जास्पद विषय हो। अन्य स्थानजस्तै मधेसमा पनि राष्ट्रपति, उपराष्ट्रपति, प्रधानमन्त्री, उपप्रधानमन्त्री, मन्त्रीहरू नभएका होइनन्। तर विकासका निम्ति कम खर्च, कम समय र सहज उपायहरू उपलब्ध हुँदाहुँदै पनि समानुपातिक बजेट विनियोजन गराउन सकिएको छैन। यसका लागि अब सबै एकजुट भएर लाग्न आवश्यक छ। अहिले योजना छनोट गरी बजेट विनियोजन गर्ने समय हो। यस्तो अवस्थामा सबै जनप्रतिनिधि (स्थानीय, प्रादेशिक र संघीय) जागरूक हुनु अपरिहार्य छ। तर यसैगरी अपेक्षा गरिएको प्रदेश कर्णाली र सुदूरपश्चिमको अवस्थालाई उल्लेख नगरी नहुने देखिन्छ। देशको आर्थिक अवस्था, स्रोतसाधनको सीमितता तथा सहयोगका सम्भावित क्षेत्रहरूलाई पारदर्शी रूपमा पहिचान गरी, इमान्दारितापूर्वक राज्यले न्याय गर्नुपर्छ भन्ने चाहना मात्र पर्याप्त छैन। राष्ट्रको विकास, जनताको हित र लोकतन्त्रको रक्षा गर्न हाम्रा जनप्रतिनिधि (सबै नेतागण समेत) गम्भीर, निष्पक्ष, क्रियाशील तथा इमानदार नभएमा अहिलेको दुर्गति र चौतर्फी निराशालाई कसरी, कसले र कहिले सम्बोधन गर्ने ? अब समय आएको छ कि हरेक तहका नेताहरूले व्यक्तिगत वा दलगत स्वार्थभन्दा माथि उठी दीर्घकालीन विकासको सोच राखून्। अनि योजनाहरूलाई प्रभावकारी रूपमा कार्यान्वयन गरुन् र जनतासँग जवाफदेहिता स्थापित गरून्। विकासलाई पहिलो प्राथमिकता बनाउन सकिएन भने समृद्ध नेपालको परिकल्पना सधैं अधुरै रहनेछ।"
प्रोफेसनल सुटर थिए घाइते गुड्डु पटेल,"काठमाडौं : आन्दाजी ४० वर्षीय गुड्डु पटेल भारतको रक्सौलका स्थायी बासिन्दा हुन्। उनी नेपाल नियमितजसो आउने जाने गर्थे तर कसैलाई पत्तो हुँदैनथ्यो। २०७९ असोज ३ गते काठमाडौंको गोठाटारमा उनले हानेको गोली लागेर सर्लाहीका लाल मोहम्मदको हत्या भयो। यसपछि गुड्डु पटेलको यथार्थको खोजी नेपालले गर्न थाल्यो। प्रहरीको उच्च खोजीको सूचीमा परे। कागेश्वरी मनोहरा नगरपालिका वडा नम्बर ८ स्थित गोठाटारमा पेस्तोलसहित आएका अज्ञात व्यक्तिले मोहम्मदलाई लखेटीलेखेटी गोली हानेका थिए। बा ६ च ५१५२ नम्बरको गाडीलाई एक फन्को लगाएपछि मोहम्मद ढलेका थिए। उनलाई गाडीबाट बाहिर निस्कन लाग्दा पछाडिबाट गोली प्रहार भएको थियो। भारतीय नागरिक नेपाल आएर दिनदहाडै नेपाली व्यावसायीको हत्या गर्नु सानो विषय थिएन। आफ्नै गाडीमा घर पुगेका मोहम्मदलाई सुटर गुड्डुले गाडीमा फन्को लगाउदै दौडाउँदै गोली दागेका थिए। मोहम्मदलाई गोली प्रहार गरेको भिडियो सार्वजनिक भएपछाडि प्रहरी यो निष्कर्षमा पुग्यो, गोली हान्ने व्यक्ति प्रोफेसनल सुटर हो। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार उनै गुड्डु पटेल काठमाडौं आएको सूचना प्रहरीले पाएको थियो। आइतबार साँझ उनलाई टोखाबाट झोर जाने बाटोमा हिँड्दै गरेको अवस्थामा प्रहरीले फेला पार्यो। प्रहरी देख्नासाथ भाग्न थालेपछि नियन्त्रणमा लिनका लागि प्रहरीले ४ राउन्ड गोली चलाएको थियो। प्रहरीको गोली लागेर सुटर गुड्डु घाइते भएका छन्। उनको राष्ट्रिय ट्रमा सेन्टरमा उपचार भइरहेको छ। प्रवक्ता आचार्य भन्छन्, गुड्डु पटेल रक्सौलका स्थायी बासिन्दा हुन्। भारतमा पनि उनको क्रिमिनल रेकर्ड रहेको छ। विभिन्न समूहसँग पैसा लिने र अपराधमा संलग्न हुने उनको समूहको काम रहेको थियो। उनै पटेल अब भने नेपाल प्रहरीको नियन्त्रणमा रहेका छन्। उनी बोल्न सक्ने अवस्थामा भए पनि प्रहरीसँग बयान दिन नमानेको र कुरा गर्न नचाहेको प्रवक्ता आचार्यले जानकारी दिए। उनको खुट्टामा गोली लागेको छ। २०७९ असोज ३ मा काठमाडौंंको गोठाटारमा लाल मोहम्मदको हत्या भएको थियो। प्रहरीका अनुसार उनको हत्यामा गुड्डुु सुटरको भूमिकामा रहेका थिए। प्रवक्ता आचार्यका अनुसार लाल मोहम्मदको हत्या गर्दा गोली प्रहार गर्ने दुई जनामध्ये गुड्डु एक हुन्। मोहम्मदको हत्या गर्ने योजनाकार बब्लु पासवान घटनाको डेढ वर्षपछि वीरगन्जबाट पक्राउ परेका छन्। उनी लागुऔषध र हतियारसहित गत वैशाखमा वीरगन्जमा पक्राउ परेका थिए। नेपालका गार्मेन्ट व्यवसायीलाल मोहम्मदको हत्या भएको घटनामा संलग्न भारतीय सार्पसुटर गुड्डु भने फरार रहँदै आएका थिए। गोठाटार घटनामा संलग्न भएका र पक्राउ गरिएकासँगको बयानका आधारमा प्रहरीले घटनाका सार्पसुटर गुड्डु भएको निष्कर्ष निकालेको थियो। प्रहरीको उच्च निगरानीमा रहेका गुड्डु बेलाबखत नेपाल आउने जाने गरेको सूचना प्रहरीले पाएको थियो। तर लोकेसन फेला पारेको थिएन। आइतबार उनले प्रयोग गरेको ह्वाट्सअप नम्बरका आधारमा लोकेसन ट्र्याक गरेर प्रहरीले नियन्त्रणमा लिएको हो। उनी नेपाल कहिलेदेखि आएर बसेका हुन् ? कोको आएका छन्। के गर्न आएका हुन् ? उनको नेपाल कनेक्सन के के रहेको छ, अनुसन्धानका क्रममा खुल्ने प्रवक्ता आचार्यले जानकारी दिए सर्लाहीको हरिवनका ५५ वर्षीय मोहम्मद गार्मेन्ट व्यवसायी थिए। २०६४ असारमा धोबीखोलामा गोलीप्रहारवाट हत्या गरिएको अवस्थामा बलराम पटुवाको शव भेटिएको थियो। पटुवाको हत्या मोहम्मदले गरेको आरोप लागेको थियो। यो घटनामा मोहम्मद १० वर्ष जेल बसेर रिहा भएका व्यक्ति हुन्। मोहम्मद जाली नोट कारोबारमासमेत संलग्न भएको आशंका गरिएको थियो। भारतीय सार्पसुटरबाट मोहम्मदको हत्या भएपछि कतै यो घटनामा पनि जाली नोट कारोबार जोडिएको त छैन भनेर प्रहरीले अनुसनधान पनि अगाडि बढाएको थियो। उपत्यका अपराध अनुसन्धानका प्रवक्ता काजीकुमार आचार्य भन्छन्, अपराधीको मृत्युसँगै उसले गरेको अपराध पनि मर्छ भन्ने फौजदारी सिद्धान्त रहेको छ। यो विषय पनि मोहम्मदको मृत्युसँगै यसै सेलायो।"
"एमाले मोरङको १० औं अधिवेशन : ३२५ जनाको उम्मेदवारी, मतदानको तयारी","विराटनगर : नेकपा (एमाले) मोरङको १० औं अधिवेशनका लागि ३ सय २५ जनाले उम्मेदवारी दिएका छन्। एमाले कार्यसमिति ५ पदाधिकारीसहित १ सय ६५ सदस्यीय हुने छ। पार्टीको नयाँ नेतृत्वका लागि ३ सय २५ जनाले मनोनयन दर्ता गराएको प्रमुख निर्वाचन अधिकृत सुरेशलाल श्रेष्ले बताए। निर्वाचन कमिटीले सोमबार राति उम्मेदवारको नामावली प्रकाशन गरेको थियो। श्रेष्ठका अनुसार आज (मंगलबार) बिहान दाबी विरोध, उम्मेदवारको अन्तिम नामावली प्रकाशन र मतदानको कार्यक्रम छ। एमाले मोरङको नयाँ नेतृत्व चयनका लागि बिहान ९ बजेबाट मतदान सुरु गर्ने तयारी रहेको उनले बताए। नेताहरुले सहमतिमा नेतृत्व चयन गर्न दबाब दिए पनि त्यो सम्भावना टरेका कारण निर्वाचन प्रक्रिया अवलम्बन गर्नुपर्ने अवस्था आएको हो। श्रेष्ठका अनुसार विविध प्राविधिक कारणले सोमबार निर्वाचन सम्भव भएन। फागुन १७ गते शनिबारदेखि सुरु भएको १० औं अधिवेशन सोमबार सम्पन्न गर्ने तयारी थियो। तर, मनोनित प्रतिनिधिको विषयमा विवाद बढेपछि अधिवेशन लम्बिएको छ। अधिवेशनमा संस्थापन पक्षबाट अध्यक्षमा राजकुमार ओझा, उपाध्यक्षमा शान्ति लिम्बू भुजेल, सचिवमा रविन थापा, उपसचिवमा शिल्पा निराला कार्की र ईजालाल राजवंशीको उम्मेदवारी परेको छ। इतर पक्षबाट अध्यक्षमा अजम्बर राई, उपाध्यक्षमा सागर थापा, सचिवमा सोमराज थापा, उपसचिवमा सन्तोष वान्तवा र उषा झाले उम्मेदवारी दिएका छन्। इतर पक्षको नेतृत्व नेता विनोद ढकालले गरिरहेका छन्। दुवै पक्ष पदाधिकारीदेखि सदस्यसम्म प्यानल बनाएर मैदानमा उत्रिएका छन्। अधिवेशनका लागि ९ सय ११ जना प्रतिनिधि छानिएका छन्। नेतृत्व चयनका लागि प्रतिनिधिले मतदान गर्ने हुन्। मतदानपछि विराटनगरको पाञ्चालीस्थित एमाले मोरङको पार्टी कार्यालयमा मतगणना हुने प्रमुख निर्वाचन अधिकृत श्रेष्ठले बताए।"
नेपालको भूस्वर्ग कर्णाली : जहाँका हरेक बस्तीबस्तीमा देवताका मन्दिर छन्,"वीरेन्द्रनगर : कर्णाली क्षेत्र सभ्यता र संस्कृतिको केन्द्रविन्दु हो। नेपाली भाषाको उद्गम स्थल पनि हो। भौगोलिक विविधता, प्राकृतिक सुन्दरता, विभिन्न जातजाति र भाषाभाषी भएको प्राकृतिक साधन र स्रोतले सम्पन्न क्षेत्र हो कर्णाली। इतिहासको कुनै कालखण्डमा आत्मनिर्भर र आर्थिक रूपमा सम्पन्न भएको यो क्षेत्र पछिल्लो समय विकासको मूलधारबाट पछाडि पर्दा परनिर्भरताका साथै अवसरबाट बञ्चित भयो। तर, अहिले कर्णालीले पुनर्जीवन पाउँदै छ। कर्णाली तीव्र विकासको गति र प्रचुर पर्यटकीय गन्तव्यहरूका कारण धेरैको आकर्षणको केन्द्रविन्दु बन्दै छ। नेपालको सबैभन्दा लामो नदी कर्णाली। यो केवल जल स्रोत मात्र नभएर धार्मिक, सांस्कृतिक तथा जैविक विविधताको धरोहर पनि हो। नेपाल नदी संरक्षण संस्था एनआरसीटीका अध्यक्ष मेघ आलेले भने, यो नदी भोटको कैलाश पर्वतबाट उत्पन्न भई नेपालको हिमाली, पहाडी र तराई भूभाग पार गर्दै भारतको गंगा नदीमा मिसिन्छ। यो नदी भारतमा पुग्दा घाघरा भन्छन्। रामायणकालीन धार्मिक महत्वको कारण अयोध्यामा यो नदी सरयु भनेर चिनिन्छ। कर्णाली नदी हजारौं वर्षदेखिको सभ्यता, संस्कृति र आस्थाको प्रतीक र वेदमा उल्लेखित नदी हो। महादेवको बासस्थान कैलाशबाट बग्ने कर्णाली नदीको महत्वलाई संरक्षण, प्रबद्र्धन तथा धार्मिक पर्यटन प्रबद्र्धनका लागि ध्यान दिनुपर्ने उनले बताए। नदी संरक्षण अभियान्ता आलेले भने, पृथ्वीको रक्त नली, मानव सभ्यताको मुहान हो नदी। नदी बिना जीवन सम्भव छैन। कर्णाली नदीले तिब्बतको पठार, नेपालमा हिमाल, महाभारत रेन्ज, चुरे रेन्ज तराई र भारतमा गंगाको समथल भूभागलाई जोड्छ। यो कर्णाली करिडोर जैविक विविधतामा अति धनी छ। बहुमूल्य वनस्पति, दुर्लभ वन्यजन्तु, चराचुरुंगी र धेरै जल चरको वासस्थान पनि हो। कर्णाली नदीले तिब्बतमा कैलाश सभ्यता, धेरै धर्मको आस्था, नेपालमा खस सभ्यता र भारतको गंगा सभ्यतालाई जोड्ने भएकाले पनि यसको महत्व बढी छ। कर्णालीमा हरेक बस्तीबस्तीमा देवताका मन्दिर छन्। हरेक ठाउँ धार्मिक, ऐतिहासिक तथा पर्यटकीय हिसाबले निकै घतलाग्दा छन्। अधिवक्ता एवं इतिहासकार प्रेम कैदीले भने, कर्णाली धार्मिक पर्यटनको नेपालकै मुख्य गन्तव्य हो। पछिल्लो समय त्यसअनुसार मानिसको आगमन बढिरहेको छ। यसले कर्णालीको समग्र पर्यटन विकासमा ठूलो सहयोग पुग्नेछ। उनले धार्मिक हिसावले मात्र नभई समग्र पर्यटकीय सम्भावनाहरूका हिसावले कर्णालीलाई भूस्वर्गका रूपमा लिन सकिने बताए। उनले भने, प्राकृतिक सुन्दरताले भरिपूर्ण कर्णालीको सुन्दरता देखाउन मात्रै सके कर्णालीले मुलुकको अर्थतन्त्रमा उल्लेख्य योगदान गर्न सक्छ। कर्णालीलाई पर्यटकीय हबका रूपमा विकास गर्न अब कर्णालीवासी र मुलुकका तीनवटै तहका सरकारको ध्यान यसमा केन्द्रित हुनु जरुरी रहेको उनले बताए। पर्यटनको हब कर्णाली कर्णालीमा पर्यटनको प्रचुर संभावना भएका हजारौं स्थान छन्। तर, अधिकांश ओझेलमा छन्। तर, पछिल्लो समय स्वदेशी तथा विदेशी पर्यटकहरूको आगमन निकै बढिरहेको बताउँछन् उद्योग वाणिज्य संघ कर्णाली प्रदेशका अध्यक्ष पदमबहादुर शाही। उनले भने, सरकारले कर्णालीका पर्यटकीय क्षेत्रहरूको विकास र प्रबद्र्धनसँगै प्रचार गर्न सकिरहेको अवस्था छैन। सरकारी उदासीनता र भौगोलिक जटिलताले कर्णालीका संभावनाहरू सधैं ओझेलमा परिरहेका छन्। पर्यटनमैत्री नीति र नेतृत्व आउने हो भने कर्णाली पर्यटकै पर्यटक घुमिरहने क्षेत्रको रूपमा चिनिन बेर लाग्ने छैन। कर्णालीको प्रवेशद्वार सुर्खेतको वीरेन्द्रनगरमा रहेको काँक्रेबिहार कर्णालीको एक आकर्षक पर्यटकीय गन्तव्य हो। यस स्थलका बारेमा आजसम्म पनि विवाद र रहस्य छँदै छ। यसको नामकरण र निर्माण कहिले र कसरी भयो भन्ने बारेमा अझैसम्म ठोस कारण पत्ता लाग्न सकेको छैन। न त राम्रोसँग यस स्थल वरपर उत्खनन एवं अध्ययन नै हुन सकेको छ। सुर्खेतमा आउने अधिकांश आन्तरिक तथा वाह्य पर्यटकहरूको पहिलो रोजाई नै हो काँक्रेबिहार हो। काँक्रेबिहारको बारेमा अझै पनि खोज र उत्खनन गरेर प्रमाणित गर्न नसक्ने हो भने इतिहास गन्जागोलमै रहने छ। पुरातात्तिक विभागले २०५७ सालमा स्थानीयको मागअनुरूप काँक्रेविहारको भग्नावशेष भएको स्थानमा उत्खनन गरेको थियो। त्यस क्रममा पुरातत्व विभागको टोलीले बौद्ध मूर्ति फेला पार्नुको साथै हिन्दू देवी देवताका मूर्तिहरू पनि फेला पारेको थियो। सुर्खेतमा काँक्रेबिहारका साथै बुलबुले ताल, देउती बज्यै मन्दिर, लाटिकोइलीको शिव मन्दिर, शिद्वपाइला, गणेश चोकको शिव मन्दिर, गणेश मन्दिर, कालीका मन्दिर, कृष्ण मन्दिर, इत्रामको शिवालय, उत्तरगंगा जलेश्वर मन्दिर, छिन्चु र रेडियो नेपालको उत्तर तिरको देउती मन्दिर, भोटेचुली (गुमी चुली) शिव मन्दिर, बराह ताल, चमेरो गुफा, बिजौरा, भेरी नदी, कर्णाली नदी, याफ्टिङ चौकुखानी, पञ्चपुरी मन्दिर, कोटको थुम्को (सिम्ता बजेडीचौरे), भोटेचुली (खानीखोला), सिम्ता उपत्यका आदि पर्यटकीय क्षेत्र छन्। यी क्षेत्रहरूमा पर्यटकहरूको आकर्षण बढिरहेको छ। चुन र बुकीले ढपक्क ढाकेर बनेको सुन्दर छ पाटन। पाटनको बीच भागमा तीनवटा खोलाहरू छन्। तीनवटै खोलाको संगममा सानो मन्दिर छ। मन्दिरको छेउबाट बगेको पानीको कलकल आवाज आउँछ। चराचुरुंगीको चिरबिर स्वर गुन्जिरहन्छ। यत्रतत्र रंगीचंगी फूलहरू फुलेका छन्। सजाएर राखिएको जस्तै थुम्काथुम्का परेको कुहिरो छ। थरीथरीका जडिबुटीको मग्न बास्ना चलेको छ। धार्मिक पर्यटनले महत्वपूर्ण कर्णालीको अर्को प्रमुख पर्यटकीय स्थल कालीकोटको त्रिवेणी पाटन हो। जहाँ पछिल्लो समय बढीमालिका पूजा वा अन्य विभिन्न समयमा घुम्न जाने र स्नान गर्न जानेहरूको लर्को लाग्ने गरेको छ। समुद्री सतहबाट झन्डै ४ हजार २ सय १९ मिटर उचाइमा रहेको त्रिवेणी पाटनको सौन्दर्य त छँदै छ। ऐतिहासिक, धार्मिक तथा पर्यटकीय हिसाबले पनि उत्तिकै महत्व बोकेको छ। पाटनबाट तीनवटा मुहान फुटेर बगेको खोलाको संगम रहेकाले यसलाई त्रिवेणी पाटन भनिएको हो। यहाँ नटेकेर कोही पनि कालीकोट र बाजुराको सिमानामा पर्ने बढीमालिका दर्शन गर्न जान मिल्दैन। त्रिवेणीमा नुहाएर शुद्ध मनले पूजा गरी बडीमालिका गएपछि मात्र माईको पूजा पूरा हुन्छ। यस्तै कालीकोटमा त्रिवेणीका साथै चुली मालिका मन्दिर, पुग मालिका मन्दिर, महाबु शिव मन्दिर, पञ्चदेवल (पञ्च पाण्डवद्वारा निर्मित), चुलीमालिका मन्दिर (मान्म, पाँखा र बदालकोट बीच) तिला गुफा, (रांचुली) ढुंगे बगैंचा, महाबु मन्दिर, कालीका मन्दिर, कृष्ण मन्दिर, देउली, रामारोशन, पचाल झरना, फुगाड झरना, शिम्भुनाथ मन्दिर लगायतका धेरै पर्यटकीय स्थानहरू छन्। पर्यटन व्यवसायी मनराज सिम्खाडाले भने, विगतमा पर्यटक नै न जाने पर्यटकीय स्थलहरू थिए। तर, पछिल्लो समय कालीकोटका अधिकांश पर्यटकीय स्थलमा पर्यटकहरूको आगमन नियमित बनेको छ। यसको कारण यातायात सेवामा भएको सहजता र प्रचारप्रसारले पर्यटकहरूको आगमन बढिरहेको छ। कर्णालीभित्रको डोल्पा जिल्लामा पर्ने शेफोक्सुन्डो ताल प्राकृतिक सौन्दर्यका दृष्टिले महत्वपूर्ण रमणीय गन्तव्य हो। शेफोक्सुन्डो ताल धर्तीको अनुपम र सुन्दर उपहार जीवनमा एकपटक पुग्नैपर्ने स्वर्गको एउटा टुक्रा जस्तै भन्छन् यहाँ आउने पर्यटकहरू। डोल्पाकै सामाजिक अभियान्ता लक्ष्मी शाहीले भनिन्, पद यात्रामा रमाउने र यसको मजा लिनेहरूका लागि शेफोक्सुन्डो तालको पदयात्रा महत्वपूर्ण छ। यो तालमा पुग्नका लागि शेफोक्सुन्डो राष्ट्रिय निकुञ्जको क्षेत्र भएर यात्रा गर्नुपर्छ। डोल्पाको प्रमुख आकर्षणका रूपमा रहेको यो तालमा चैत, वैशाख र जेठ महिना तथा भदौ, असोज र कात्तिक महिनामा पर्यटकहरूको निकै भीड लाग्ने गरेको छ। यो समय यहाँ घुम्न आउनका लागि पनि अति उत्तम समय हो। डोल्पाको उत्तरी भेगमा पर्ने शेफोक्सुन्डो ताल नेपालकै गहिरो ताल हो। यसको गहिराई १ सय ४५ मिटर रहेको छ। लम्बाइ ४ दशमलव ८ किमी चौडाइ १ दशमलव ६ किमी रहेको छ। सदरमुकाम दुनैदेखि झन्डै तीन दिनको पैदलयात्रा पछि शेफोक्सुन्डो ताल पुगिन्छ। यहाँ पुगेका सबै पर्यटकहरू तालको मनमोहक दृश्यबाट मोहित भएर ताललाई कसैले भूस्वर्ग भनेर पुकार्छन् भने कसैले नीलो हीराको रूपमा समेत चर्चा गर्छन्। यस्तै डोल्पाकै शेफोक्सुन्डो नेपालको सबभन्दा ठूलो राष्ट्रिय निकुञ्ज, काञ्जिरोवा, सिकाल्पो खाङ, वेज चुचुरो जस्ता हिमशिखरहरू र कतिपय हिमनदीहरू, बाला त्रिपुरासुन्दरी देवीको उत्पत्तिस्थल, सतिदेवीको कण्डयाउलो पतन भएको ठाउँ र दश महाविद्यासमेत उत्पत्ति भएको मन्दिर त्रिपुराकोट पनि छ। धार्मिक मान्यताअनुसार बाला त्रिपुरासुन्दरीबाट उडेर पुतलीरूपी देवीहरू बाँकेको बागेश्वरी, जुम्लाको कनिका सुन्दरी, सल्यानको खैरबाँङ, बैतडीको रणसैनी त्रिपुरेश्वरी, बाजुराको बढीमालिका लगायतका ठाउँमा गई त्यहाँ यिनै नामले प्रसिद्ध छन्। बाँकी चारबहिनी देवी, बाला, त्रिपुरा, सुन्दरी डोल्पाको त्रिपुरासुन्दरीमा रहेको धार्मिक विश्वास छ। कर्णालीका अर्को निकै आकर्षण पर्यटकीय गन्तव्य मुगुको रारा ताल हो। यहाँ बर्सेनि हजारौं पर्यटकको ताँती नै लाग्ने गरेको छ। २०२० साल चैत महिनामा मुगुको रारा ताल पुगेका तत्कालीन राजा महेन्द्रलाई राराले यतिसम्म लोभ्यायो कि उनले राराको सुन्दरतालाई स्वर्गकी अप्सरा उपनाम दिए। रारामा आगन्तुकलाई स्वागत गर्ने जो कोहीले राराका बारेमा वर्णन गर्दा सबैभन्दा पहिले सुनाउने किस्सा हो यो। सफा, सुन्दर र निर्मल अनुहारमा गाढा नीलो आकृति लिएको रारामा वरिपरिका सल्ला, धुपीका रूखहरूको बिम्ब कुनै प्रोफेसनल आर्टिस्टको क्यानभासभन्दा कम्ता छैन। सिस्ने र कान्जिरोवा हिमाल रारामै आएर टुक्रुक्क बसेजस्तो दृश्यले हरेकलाई मन्त्रमुग्ध पार्छ। कर्णालीको मुगुमा अवस्थित नेपालको सबैभन्दा ठूलो र प्रसिद्ध यो ताल समुद्र सतहदेखि २ हजार ९ सय ७२ मिटर उचाइमा टुसुक्क बसेको छ। रारा वरिपरि विस्तारित राष्ट्रिय निकुञ्ज १ सय ६ वर्ग किलोमिटर क्षेत्रफलमा फैलिएको छ। सुर्खेतस्थित शुभ होटलका सञ्चालक समिति अध्यक्ष एवं समाजसेवी मानव बमले राराकै कारण सुर्खेतका होटलहरू पर्यटकहरूले भरिभराउ हुने गरेको बताए। उनले भने, कर्णालीका पर्यटकीय गन्तव्यहरूले नै कर्णालीमा होटल व्यवसायमा लगानी व्यापक रूपमा बढिरहेको छ। रारामा निकै ठूलो लगानीमा रिसोर्ट बन्दै छ। सुर्खेतदेखि दैलेख, कालीकोट, जुम्ला र मुगुसम्म ठाउँठाउँमा सुविधायुक्त होटल सञ्चालन भइरहेका छन्। यसले समग्र कर्णालीको आर्थिक गतिविधिहरू बढाइ रहेको छ। तर, यातायात र हवाई सुविधा अझै पर्याप्त छैन। सरकारले कर्णालीका सबै जिल्लामा सुविधायुक्त यातायात सेवा र नियमित हवाई सेवा सञ्चालन गर्न सक्ने हो भने कर्णालीले काचुली फेर्ने निश्चित छ। यस्तै, मुगु जिल्लामा रारा राष्ट्रिय निकुञ्ज, विश्वका चारधाम मध्येको जेठो धाम छायाँनाथ धाम, एक रुपैयाँको नोटमा अवस्थित चंखेली हिमाल, कान्जिरोवा हिमाल, चावाचुली हिमाल, कर्णाली प्रदेशको कुल देवताको जेठो भाइ थार्प मष्टा, खेस्ममालिका, क्रणमोक्ष, कालीका मालिका मन्दिर, पर्यटकीय स्थल अर्पर मुगु, सोरु तातापानीलगायत धेरै धार्मिक तथा पर्यटकीय स्थल छन्। छायाँनाथ रारा नगरपालिका प्रमुख विष्णुकुमार भामले भने, मुगु कर्णाली मात्र नभई नेपालकै आकर्षक धार्मिक तथा पर्यटकीय गन्तव्य हो। तर, यहाँ रोड याक्सेस र नियमित हवाई सेवा नहुँदा पर्यटकहरूले दुःख पाउने गरेका छन्। पछिल्लो समय मुगु आउने पर्यटकहरूको संख्यामा निकै वृद्धि भइरहेको अवस्था भए पनि कर्णाली आउने पर्यटकहरूलाई पर्ने यातायात तथा हवाई सेवाको असहजताका कारण एक पटक घुमेका व्यक्ति फेरि नआउने समस्या छ। यसलाई अब सबै मिलेर सुधार गर्नुपर्छ। दैलेख जिल्लाको दुल्लु नगरपालिकास्थित पञ्चकोशी ज्वाला क्षेत्र नेपालकै एक पवित्र तीर्थस्थल हो। यो क्षेत्रमा नित्य प्रज्वलित ज्वालाहरू अवस्थित भएकाले यस तीर्थस्थललाई ज्वाला क्षेत्र अथवा ज्वाला तीर्थ पनि भनिन्छ। हिन्दू धर्मको पवित्र धार्मिक ग्रन्थ स्कन्द पुराणमा यस क्षेत्रलाई बैश्वानर तीर्थ भनेर वर्णन गरिएको छ। यस तीर्थलाई अग्नि तीर्थ भनेर पनि चिनिन्छ। जहाँ अहिले पेट्रोलियम पदार्थको अन्वषणको काम भइरहेको छ। नेपाली भाषाको उत्पत्ति भएको स्थान जुम्लाको सिंजा जस्तै अर्को दैलेख पञ्चकोशी क्षेत्र दुल्लु पनि अर्को इतिहास हो। अहिले सम्मको अध्ययनअनुसार सबैभन्दा पुरानो मानिएको दामुपाल, अढइपालद्वारा शाक्य ९ सय तीन तदानुसार विक्रमसंवत १०३८ को शिलालेख यसै क्षेत्रमा रहेको छ। यसका साथै विक्रम संवत १४१४ को पृथ्वी मल्लले बनाएको ७ हात लामो कीर्ति स्तम्भ पनि यसै क्षेत्रमा रहेको छ। ज्वाला क्षेत्रअन्तर्गत १ सय ८ शक्तिपीठ पर्छन्। भैरवी, मालिका, स्वामी कार्तिक्य, बिन्ध्यावासिनी, लामाद्धाला आदि चर्चित छन्। सरकारले कर्णालीका पर्यटकीय क्षेत्रहरूको विकास र प्रबद्र्धनसँगै प्रचार गर्न सकिरहेको अवस्था छैन। सरकारी उदासीनता र भौगोलिक जटिलताले कर्णालीका सम्भावनाहरू सधैं ओझेलमा परिरहेका छन्। पर्यटनमैत्री नीति र नेतृत्व आउने हो भने कर्णाली पर्यटकै पर्यटक घुमिरहने क्षेत्रका रूपमा चिनिन बेर लाग्ने छैन। पदमबहादुर शाही  अध्यक्ष, उद्योग वाणिज्य संघ, कर्णाली प्रदेश राराकै कारण सुर्खेतका होटलहरू पर्यटकहरूले भरिभराउ हुने गरेको छ। कर्णालीका पर्यटकीय गन्तव्यहरूले नै कर्णालीमा होटल व्यवसायमा लगानी व्यापक रूपमा बढिरहेको छ। रारामा निकै ठूलो लगानीमा रिसोर्ट बन्दै छ। सुर्खेतदेखि दैलेख, कालीकोट, जुम्ला र मुगुसम्म ठाउँठाउँमा सुविधायुक्त होटल सञ्चालन भइरहेका छन्। यसले समग्र कर्णालीको आर्थिक गतिविधिहरू बढाइ रहेको छ। मानव बम अध्यक्ष, शुभ होटलका सञ्चालक समिति मुगु कर्णाली मात्र नभई नेपालकै आकर्षक धार्मिक तथा पर्यटकीय गन्तव्य हो। तर, यहाँ रोड एक्सेस र नियमित हवाई सेवा नहुँदा पर्यटकहरूले दुःख पाउने गरेका छन्। पछिल्लो समय मुगु आउने पर्यटकहरूको संख्यामा निकै वृद्धि भइरहेको अवस्था भए पनि कर्णाली आउने पर्यटकहरूलाई पर्ने यातायात तथा हवाई सेवाको असहजताका कारण एक पटक घुमेका व्यक्ति फेरि नआउने समस्या छ। यसलाई अब सबै मिलेर सुधार गर्नुपर्छ। विष्णुकुमार भाम  प्रमुख, छायाँनाथ रारा नगरपालिका यस्तै हुम्लाको उत्तरी नाम्खा गाउँपालिकाको लिमीबाट कैलाश मानसरोवरको दर्शन सजिलै गर्न सकिन्छ। हुम्लाको नाम्खा गाउँपालिका६ लिमी लाप्चाबाट दर्शन गर्न सकिने भएपछि यस स्थान मानसरोवरको दर्शन गरिने नेपालको एकमात्र भूभागका रूपमा पनि चिनिँदै आएको छ। कैलाश मानसरोवर दर्शन गर्ने एक नयाँ एवं उत्कृष्ट गन्तव्य स्थलका रूपमा हुम्लाको लिमी लाप्चा बनेको छ। चीनले कैलाश मानसरोवर जाने हिल्सा नाकामा रोक लगाएपछि नेपालकै लिमी लाप्चाबाट कैलाश मानसरोवर दर्शन गर्ने आन्तरिक पर्यटकहरू बढ्दै गएका छन्। हुम्लाका समाजसेवी बिजय लामाले भने, लिमीको लोलुङबाट कैलाश मानसरोवर प्रष्ट रूपमा देख्न सकिन्छ। हाम्रा पूर्खाहरू मात्रै नभएर २०६० सालसम्म नै कैलाश मानसरोवर दर्शन गर्न जाने प्रमुख मार्ग यो नै प्रयोग हुने गरेको थियो। यो क्षेत्र हुम्ला सदरमुकाम सिमकोटदेखि १ सय ५ किलो मिटरको दूरीमा पर्छ। सडकको स्तरोन्नति हुने हो भने यो मार्गबाट अहिलेको भन्दा अझ सहज रूपमा आवतजावत गर्न सकिने छ। चिनियाँ भूभागमा पुग्दा जुनसुकै क्षेत्रबाट पनि देख्न सकिने यो प्रसिद्ध तीर्थस्थल नेपालतर्फबाट भने यसै स्थानबाट मात्र सहज दर्शन गर्न सकिन्छ। लिमीको लोलुङबाट कैलाशको दर्शन गर्न पैदलै जानेहरू पनि बढिरहेका छन्। धार्मिक तीर्थस्थल कैलाश मानसरोवरको दर्शन गर्दा स्वर्ग गइन्छ भन्ने धार्मिक विश्वास छ। यो हिन्दू तथा बौद्ध दुवै धर्मावलम्बीका लागि यो क्षेत्र पवित्र स्थल मानिन्छ। यति मात्र होइन, कर्णालीमा पर्यटकीय प्रचुर सम्भावना भएका धेरै धार्मिक तथा ऐतिहासिक स्थलहरू छन्। सुन्दर भूमिहरू पनि उत्तिकै छन्। तर, तिनीहरूको प्रचारप्रसार र संरक्षण हुन सकिरहेको छैन। जाजरकोट दरबार, रुकुमपश्चिम मुसीको दरबार, जुम्ला सिंजा उपत्यका, चन्दनाथ मन्दिरलगायतका दर्जनौं पर्यटकीय सम्भावना बोकेका पर्यटकीय स्थलहरूमा पछिल्लो समय पर्यटकको आगमन बढिरहेको छ। कर्णाली प्रदेश सरकारका उद्योग, पर्यटन, वन तथा वातावरणमन्त्री सुरेश अधिकारीले कर्णालीको पर्यटन पूर्वाधार विकासका लागि प्रदेश सरकारले आगामी आर्थिक वर्षको बजेटमा मुख्य प्राथमिकता दिने गरी तयारी थालिएको बताए। उनले भने, हामी अहिले कर्णालीको पर्यटन प्रबद्र्धनका लागि विभिन्न व्यक्ति तथा समूहबाट सुझावहरू मागिरहेका छौं। हामीले गर्न सक्ने काम आफैं गर्ने र हामीले गर्न नसक्ने कामहरू संघीय सरकारका साथै अन्य निकायहरूसँग समन्वय गरिरहेका छौं। कर्णालीमा पर्यटन पूर्वाधार निर्माण नगरी यहाँको पर्यटन प्रबर्द्धन गर्न सकिने अवस्था छैन। त्यसका लागि हामी ठोष नीति तथा कार्यक्रम बनाउन लागिरहेका छौं।"
परिवर्त्य विदेशी मुद्राको बढ्यो लगानी सीमा,"काठमाडौं : परिवर्त्य विदेशी मुद्राको कारोबार गर्न अनुमति प्राप्त बैंक तथा वित्तीय संस्थाहरूलाई यसका लगानी सीमा बढेको छ। जसले अब आम्दानी र नाफामा वृद्धि हुने भएको छ। बैंकहरूले प्रोपाइटरी अन्तर्गतका डेरीभेटिभ्स कारोबारको हकमा बक्यौता खरिद र बिक्री दुवैको जोड प्राथमिक पुँजीको २० प्रतिशतसम्म गर्न पाउने भएका हुन्। यसअघि १५ प्रतिशतसम्मको मात्रै लगानी गर्न पाउँथे। नेपाल राष्ट्र बैंक विदेशी विनिमय व्यवस्था विभागले सोमबार एकीकृत परिपत्र२०८०मा संशोधन गर्दै उक्त सीमामा ५ प्रतिशत वृद्धिको व्यवस्था गरेको हो। इजाजतपत्र प्राप्त क वर्गका बैंकले आफूसँग मौज्दात रहेको परिवत्र्य विदेशी मुद्राको लगानी व्यवस्थापन तथा विनिमय दरमा हुने उतार चढावको कारणले हुन सक्ने जोखिम व्यवस्थापनका लागि प्रचलित व्यवस्थाबमोजिम डेरीभेटिभ्ससम्बन्धी कारोबार गर्दा आसन्न जोखिमलाई ध्यानमा राखी सट्टेबाजी कारोबार नहुने गरी देहायबमोजिमका शर्तहरूको अधीनमा रही कारोबार गर्नुपर्छ। कुल विदेशी विनिमय सञ्चितिमा राष्ट्र बैंक र बैंकहरूमा रकम जम्मा हुने गरेको छ। बैंकहरूमा आएका विदेशी परिवत्र्य मुद्रालाई लगानी बढाउन पाउँदा सम्बन्धित बैंकको आम्दानी बढ्ने र नाफामा समेत वृद्धि गर्न मद्दत गर्ने बताउँछन्, नेपाल राष्ट्र बैंकका प्रवक्ता रामु पौडेल। बैंकहरूमा विदेशी मुद्रा आउँछ। यसमध्ये बैंकहरूले प्राथमिक पुँजीको २० प्रतिशतसम्म लगानी गर्न पाउने भएका छन्। यसअघि १५ प्रतिशतसम्मको सीमामा ५ प्रतिशतले बढेर अब बैंकहरूले २० प्रतिशतसम्मको विदेशी मुद्दालाई लगानी गर्न पाएका हुन्, प्रवक्ता पौडेलले अन्नपूर्णसँग भने, यो व्यवस्थाले बैंकहरूले बढी लगानी गर्न पाए र आम्दानी पनि बढ्छ। जसले नाफा समेत बढाउन सहयोग गर्ने छ। बैंकहरूले यसअघि १५ प्रतिशतसम्मको विदेशी मुद्रा राष्ट्र बैंकलाई बेचेर सो बराबरको नेपाली रुपैयाँ राख्थे। यससँगै, केन्द्रीय बैंकले बजारबाट प्रशोचन गर्नु पनि पर्दैन। विदेशी मुद्रा जतिको त्यति हुन्छ तर फरक के भने राष्ट्र बैंकको गोजीमा भएको उक्त सीमासम्मको रकम अब बैंकको गोजीमा हुन्छ। यसबाहेकका डेरीभेटिभ्स कारोबारमा ओपन पोजिसन राख्न नपाइने अर्थात् उक्त कारोबार स्क्वायर अप पोजिसनको हुनुपर्ने व्यवस्था कायम छ। यस्तो कारोबारका एक्सपोजर परिवत्र्य विदेशी मुद्रामा देखाउनुपर्छ। प्रोपाइटरी कारोबार ३ महिनाभन्दा बढी अवधिको गर्न पाइँदैन। उक्त कारोबारको खुद हिसाव मिलान गर्दा विदेशी विनिमय बहिर्गमन हुने अवस्थामा विद्यमान व्यवस्थाबमोजिम केन्द्रीय बैंकलाई जानकारी गराउनुपर्छ। बैंक तथा वित्तीय संस्थाहरूले विदेशस्थित एजेन्सी बैंकहरूमा राख्न सक्ने विदेशी विनिमय मौज्दात तथा डेरिभेटिभ्स उपकरणसम्बन्धी व्यवस्था हो। राष्ट्र बैंकबाट इजाजतपत्रप्राप्त क र राष्ट्रिय स्तरका ख वर्गका बैंक तथा वित्तीय संस्थाहरूले आपूसँग मौज्दात रहेको परिवत्र्य विदेशी मुद्राको लगानी व्यवस्थापन तथा विनिमय दरमा हुने उतारचढावको कारणले हुन सक्ने जोखिम व्यवस्थापनको व्यवस्थाअन्तर्गत आआफ्नो सञ्चालक समितिले तोकेको नीतिगत मापदण्डभित्र रही विदेशी मुद्रा बजारमा प्रचलित बिभिन्न डेरिभेटिभ्सको उपकरणसम्बन्धी कारोबारहरू गर्न पाइन्छ। साथै आफ्नो विदेशी एजेन्सी बैंकहरूमा परिवत्र्य विदेशी मुद्रा मौज्दातको रूपमा लगानी गर्न सक्ने व्यवस्था छ।"
"ट्रम्पको आजबाट कर लगाउने घोषणा, अमेरिकी शेयर बजारमा ठूलो गिरावट","वासिङटन डिसी : ट्रम्पले आजदेखि मेक्सिको, क्यानडा र चीनमा कर लगाउने घोषणा गरेपछि अमेरिकी शेयर बजारमा ठूलो गिरावट आएको छ। डाउ जोन्समा १४, एसएन्डपी ५०० मा १७५ र नास्ड्याकमा २६ ले गिरावट आएको हो। ट्रम्पले हिजो(सोमबार) आजदेखि अमेरिकामा मेक्सिको र क्यानडाबाट आउने सामानहरूमा २५ सम्मको कर र चीनबाट आउने सामानहरूमा १० सम्म अतिरिक्त कर लगाइने बताएका थिए। त्यस्तै चीन, क्यानडा र मेक्सिकोले पनि बदलास्वरुप अमेरिकी सामानहरूमा बदलास्वरूप कर लगाउने घोषणा गरेका छन्। 'यदि ट्रम्पले शुल्क लगाए भने हामी पनि कर लगाउन तयार हुनेछौं,' क्यानडाका विदेशमन्त्री मेलानी जोलीले भनेकी छन्। उनले क्यानडा प्रवेश गर्ने १५५ अर्ब डलर बराबरका उत्पादनहरूमा प्रतिशोधात्मक शुल्क लगाइने बताएकी थिइन्। अहिले ३० अर्ब डलर बराबरका सामानहरूबाट उक्त कर सुरु हुनेछ। यी तीन देश अमेरिकाका शीर्ष व्यापारिक साझेदार हुन्। अहिले बढिरहेको भन्सार शुल्कको मुद्दाका कारण व्यापार युद्ध सुरु हुने सम्भावना बढेको बीबीसी समाचारमा उल्लेख छ।"
"ट्रम्पले क्यानडा, मेक्सिको र चीनमा लगाएको कर आजबाट लागू हुने","वासिङटन डिसी : अमेरिकी राष्ट्रपति डोनाल्ड ट्रम्पले क्यानडा, मेक्सिको र चीनबाट आउने उत्पादनहरूमा कर लगाउने घोषणा मंगलबारदेखि लागू हुने बताएका छन्। मेक्सिको र क्यानडाबाट आयात गरिएका सामानहरूमा अमेरिकामा २५ भन्सार (आयात शुल्क) लाग्नेछ। चीनमा थप १० कर लगाइनेछ। ट्रम्पले देशहरूसँग सम्झौता भएको समय सकिएकोले कर लागू भएको जनाएका छन्। 'मेक्सिको वा क्यानडाको लागि अब कुनै ठाउँ बाँकी छैन,' ट्रम्पले सोमबार ह्वाइट हाउसमा भने, 'शुल्क निर्धारणको लागि सबै तयारी पूरा भएको छ। भोलिदेखि लागू हुनेछन्।' चीनको विरोध चीनले अमेरिकाको यो कदमको विरोध गरेको छ र बढेको कर तत्काल फिर्ता लिन माग गरेको छ। चीनको वाणिज्य मन्त्रालयले अमेरिकाले घातक औषधि फेन्टानिलसँग सम्बन्धित आफ्नो घरेलु समस्यालाई शुल्क लगाउने बहानाको रूपमा प्रयोग गरिरहेको जनाएको छ। कर लगाउने समाचारपछि अमेरिकी शेयर बजारमा तीव्र गिरावट आएको छ। क्यानडा, मेक्सिको र चीन अमेरिकाका तीन ठूला व्यापार साझेदार हुन् । मंगलबारदेखि उनीहरूका उत्पादनहरूमा अमेरिकामा पहिलेभन्दा बढी आयात शुल्क लगाइनेछ। बीबीसी"
"माओवादी सरकार बदल्ने खेलमा छैन, हामीलाई जनतातिरै ठिक छ : प्रचण्ड","नेपालगञ्ज : नेकपा (माओवादी केन्द्र)का अध्यक्ष पुष्पकमल दाहाल प्रचण्डले आफूहरु सरकार बदल्ने कुनै खेलमा नरहेको स्पष्ट पारेका छन् । आज बिहान नेपालगञ्ज विमानस्थलमा पत्रकारहरुसँग कुराकानी गर्दै उनले अहिलेको सरकार जति टिक्छ, त्यति नै आफ्नो पार्टीलाई फाइदा पुग्ने बताएका हुन्। प्रचण्डले भने,सरकारले अहिलेसम्म जे जस्ता क्रियाकलाप गर्दै आएको छ, उसको उद्देश्य जनताले एकपछि अर्को गरी बुझ्दै गएका छन्, त्यसैले यो सरकार जति टिक्छ, माओवादी केन्द्रलाई फाइदा हुन्छ । हामी जनताको बीचमा गइसकेका छौं, हामीलाई जनतातिरै ठिक छ । उनले अध्यादेश ल्याउनु अलोकतान्त्रिक अभ्यास भएको टिप्पणी गर्दै अध्यादेश पास हुने अवस्था नरहेको बताए। अध्यक्ष प्रचण्डले पार्टीले सुरु गरेको जनतासँग माओवादी, तराई मधेश जागरण अभियानले पार्टीको जनतासँगको सम्बन्ध थप जीवन्त बनाउँदै लगेको बताए। यसले राष्ट्रिय एकतालाई मजबुत बनाउन पनि ठूलो योगदान गर्ने उनले विश्वास व्यक्त गरे । अहिले हामी अभियान भनेर नेताहरु जाने भाषण गर्ने फर्कने गरिरहेका छैनौं उनले भने, जहाँ जान्छौं, त्यहाँका स्थानीय जनताकै घरमा बस्छौं, जनताले खाने खाना खान्छौं र ती क्षेत्रका जनताले भागेका समस्याबारे खुलेर छलफल गर्छौं। अध्यक्ष प्रचण्डले अभियानका क्रममा आउने जनताका गुनासा, अपेक्षा र आवश्यकतालाई केन्द्रित गरेर पार्टीले पहल लिनसक्ने ठाउँमा कार्यक्रम बनाएर अघि बढाउने, सरकारले गर्नुपर्ने कामका लागि ध्यानार्षण गराउने र राष्ट्रियस्तरमै सम्बोधन गर्नुपर्ने विषयमा संसदमा आवाज उठाउने बताए ।"
ओलावालेले धनगढीबाट एनएसएल खेल्ने,"काठमाडौं : अफ्रिकन फर्वाड आफिज ओलावाले तेस्रो संस्करणको नेपाल सुपर लिग (एनएसएल)मा धनगढी एफसीबाट खेल्ने भएका छन्। गत २ सिजन धनगढीमा नै आवद्ध उनले तेस्रो सिजनका लागि पनि क्लबसँग सम्झौता नवीकरण गरेका हुन्। उनी भारत र बंगलादेशका शीर्ष लिगहरु खेलिसकेको अनुभव राख्दछन्। नेपाली फुटबलमा पनि यी ३० वर्षीय नाइजेरियन नयाँ नाम भने होइन। उनी नेपालमा ए डिभिजन लिगमा पनि चर्चित नाम हो। उनले मनाङ मर्स्याङ्दी र थ्री स्टार जस्ता क्लबहरूबाट खेलिसकेका छन्।। धनगढीले यस अघि नै लेबनानी फर्वाड अहमद हिजाजीलाई टिममा फर्काइसकेको छ। क्रितिश रत्न छुन्जु मार्की प्लेअरको रुपमा रहेको धनगढीको टिममा देवेन्द्र तामाङ, जर्ज प्रिन्स कार्की, पासाङ लामा, विवेक पौडेल, जियारथ शेख, रन्दीप फूयाल, रामचन्द्र वाजी, प्रशान्त लक्क्षम र असोक खवास रहेका छन्। धनगढीको मुख्य प्रशिक्षकको रुपमा म्यानुएल मार्टिनेज साइज रहेका छन्।"
विराटनगरबाट ब्राउन सुगरसहित ३ जना पक्राउ,"विराटनगर : विराटनगरबाट लागुऔषध ब्राउन सुगर (खैरो हेरोइन)सहित ३ जना पक्राउ परेका छन्। सोमबार अपरान्ह पक्राउ परेकामध्ये १ जना भारतीय र २ जना नेपाली नागरिक हुन्। मोरङ प्रहरीका प्रवक्ता डीएसपी वेदप्रकाश जोशीका अनुसार भारत बिहारको अररिया थाना फारबिसगन्ज७ का २८ वर्षीय अर्जुन मल्लिक, विराटनगर महानगरपालिका१७ का १९ वर्षीय साइनम गुरुङ र मोरङको लेटाङ नगरपालिका३ का ४० वर्षीय नवीन तामाङलाई पक्राउ गरिएको हो। भारतको जोगवनीबाट नेपाल छिरेका उनीहरूलाई शंका लागेर चेकजाँच गर्दा साथबाट ब्राउन सुगरजस्तो देखिने वस्तु ४०१४ ग्राम बरामद भएको जोशीले बताए। इलाका प्रहरी कार्यालय रानी, इलाका प्रहरी कार्यालय रानी (सीमा) र लागुऔषध नियन्त्रण ब्युरो विराटनगरको संयुक्त टोलीले तीनै जनालाई सोमबार अपरान्ह ४:३० बजेतिर विराटनगर१५ स्थित चाइना मार्केटबाट पक्राउ गरेको हो। उनीहरुलाई इलाका प्रहरी कार्यालय रानीको हिरासतमा राखेर इन्स्पेक्टर प्रकाश थापा नेतृत्वको टोलीले थप अनुसन्धान गरिररहेको छ। पक्राउ परेकाविरुद्ध लागुऔषध ऐनअन्तर्गतको मद्दा चल्ने डीएसपी जोशीले बताए।"
"मेलम्चीको पाइप फुट्दा थापाथली क्षेत्र जलमग्न, सडक अवरुद्ध (तस्बिर)","काठमाडौं : काठमाडौंको थापाथली चोक नजिक मेलम्चीको पाइप फुटेको छ। आज बिहान पाइप फुट्दा उक्त क्षेत्रमा जलमग्न भएको हो। काठमाडौं उपत्यका खानेपानी लिमिटेड (केयुकेएल)का प्रमुख कार्यकारी निर्देशक अशोककुमार पौडेलले पाइप कसरी फुट्यो भन्ने पत्ता लगाएर पाइप मर्मत गर्ने तयारी भइरहेको जानकारी दिए। उनले भने, पाइप फुटेर क्षति भएको छ। के कारणले पाइप फुटेको हो। त्यसको एकीन कारण पत्ता लगाई पाइप मर्मतपश्चात पानी वितरण कार्य सुरु गरिने छ। थापाथली चोकबाट नर्भिक इन्टरनेसनल अस्पताल आउने सडकमा पाइपको लाइन फुट्दा पानी नजिकका घर र पसलमा पसेको बताइएको छ। सडक समेत अवरुद्ध भएको छ। काठमाडौंको थापाथली चोक नजिक मेलम्चीको पाइप फुटेका विषयमा छानबिन गरिने भएको छ। यसअघि पनि बबरमहल क्षेत्रमा नेपाल विद्युत प्राधिकरणले बिजुलीको तारलाई भूमिगत गर्ने क्रममा मेलम्चीको पाइप फुटेर बबरमहल क्षेत्र जलमग्न बनेको थियो। पानी चुहावट भएको जनगुनासो आएपनि कर्मचारीले ध्यान नदिँदा काठमाडौं उपत्यकामा कतै खानेपानीको अभाव रहेको छ भने कतै मेलम्चीको पानी चुहावट हुँदा सडक र गल्ली हिलाम्मे बनिरहेको छ। वन परिसर, विशेष अदालत, काठमाडौं जिल्ला अदालतलगायतका सरकारी कार्यालयमा बाढी पसेको थियो।"
भूकम्पीय जोखिम र तयारी,"नौ दिनसम्म नौलो, बिस दिनमा बिर्सियो भन्ने उखान नेपालमा त्यसै चलेको होइन। जुन भूकम्प लगायत विपद्का सन्दर्भमा पनि लागू हुन्छ। भूकम्प आउँदा यसो झस्किने र फेरि केही दिनमै बिर्सने प्रवृत्ति जनसाधारणदेखि राज्य संयन्त्रसम्मै छ। इतिहासमा पटकपटक ठूला भूकम्पहरू गइसकेका छन्, जसले हजारौंको ज्यान लिएको छ, संरचना ध्वस्त पारेको छ र आर्थिक क्षति पुयाएको छ। भविष्यमा पुनः ठूलो भूकम्प जान नसक्ने कसैले ठहर गरेको छैन। तर जोखिमबाट बच्ने उपाय कसैले गरेको छैन। भनिन्छ नि भूकम्प आफैंले मानिसको ज्यान लिँदैन। हो पनि भूकम्पले ज्यान लिँदैन, तर मानिसले नै गल्ती गरेर ज्यान जान्छ। कमजोर संरचना बनाउने र कमजोर स्थानमा संरचना बनाउने गर्दा तिनै संरचनाले थिचिएर भूकम्पका बेला ज्यान जाने गरेको छ। काठमाडौं सहर आफैंमा भूकम्प जोखिमयुक्त सहर हो। यसैमा अव्यवस्थित बसोबास अत्यधिक छ। सरकारले जोखिमयुक्त ठाउँहरूको नक्सांकन पनि गरेको छ। तर बस्ती रोक्न सकेको छैन, अथवा भूकम्प प्रतिरोधी संरचनालाई अनिवार्य गर्न सकेको छैन। नागरिक सचेत छैनन्, राज्य निरीह छ, नियमन गर्ने हुती राख्दैन। नेपाल सरकार तथा स्थानीय तहहरूले विपद् व्यवस्थापन गर्न बनाएका योजनाहरूको ठेली केवल धमिराको आहारामात्रै भएका छन्। भवन निर्माण मापदण्डको कठोर कार्यान्वयन गर्ने दायित्वमा स्थानीय तह चुकेका छन्। अब पनि सचेत नभए, भविष्यमा हुने विपद्ले अझै गम्भीर क्षति पुयाउनेछ। त्यही ७२ सालको भूकम्पपछि पनि ५५ हजार परकम्प नेपाली धर्तीले बेहोरिसकेको छ। भूकम्पीय जोखिम न्यूनीकरणका लागि कानूनी तथा भौतिक संरचनागत पहल त गरिएका छन्। तर, कार्यान्वयन छैन। नक्सा पास नगरी घर निर्माण गर्ने प्रवृत्ति, साँघुरा गल्लीहरू, कमजोर संरचना र जोखिमयुक्त क्षेत्रमै अव्यवस्थित बसोबासले भूकम्पको प्रभावलाई अझ भयावह बनाइरहेको छ। नेपालले २०७२ सालको को विनाशकारी भूकम्पबाट ठूला पाठ सिक्नुपर्ने थियो। तर, पुनर्निर्माण कार्य ढिलाइ हुनु, भवन संहिता प्रभावकारी रूपमा लागू नहुनु, तथा विपद् व्यवस्थापन योजनामा कमजोरी देखिनु दुःखद् पक्ष हो। समस्याको समाधान सरकारको मात्र जिम्मेवारी होइन। नागरिक स्तरमा पनि सचेतना जरुरी छ।"
भूकम्पीय जोखिम र तयारी,"नौ दिनसम्म नौलो, बिस दिनमा बिर्सियो भन्ने उखान नेपालमा त्यसै चलेको होइन। जुन भूकम्प लगायत विपद्का सन्दर्भमा पनि लागू हुन्छ। भूकम्प आउँदा यसो झस्किने र फेरि केही दिनमै बिर्सने प्रवृत्ति जनसाधारणदेखि राज्य संयन्त्रसम्मै छ। इतिहासमा पटकपटक ठूला भूकम्पहरू गइसकेका छन्, जसले हजारौंको ज्यान लिएको छ, संरचना ध्वस्त पारेको छ र आर्थिक क्षति पुयाएको छ। भविष्यमा पुनः ठूलो भूकम्प जान नसक्ने कसैले ठहर गरेको छैन। तर जोखिमबाट बच्ने उपाय कसैले गरेको छैन। भनिन्छ नि भूकम्प आफैंले मानिसको ज्यान लिँदैन। हो पनि भूकम्पले ज्यान लिँदैन, तर मानिसले नै गल्ती गरेर ज्यान जान्छ। कमजोर संरचना बनाउने र कमजोर स्थानमा संरचना बनाउने गर्दा तिनै संरचनाले थिचिएर भूकम्पका बेला ज्यान जाने गरेको छ। काठमाडौं सहर आफैंमा भूकम्प जोखिमयुक्त सहर हो। यसैमा अव्यवस्थित बसोबास अत्यधिक छ। सरकारले जोखिमयुक्त ठाउँहरूको नक्सांकन पनि गरेको छ। तर बस्ती रोक्न सकेको छैन, अथवा भूकम्प प्रतिरोधी संरचनालाई अनिवार्य गर्न सकेको छैन। नागरिक सचेत छैनन्, राज्य निरीह छ, नियमन गर्ने हुती राख्दैन। नेपाल सरकार तथा स्थानीय तहहरूले विपद् व्यवस्थापन गर्न बनाएका योजनाहरूको ठेली केवल धमिराको आहारामात्रै भएका छन्। भवन निर्माण मापदण्डको कठोर कार्यान्वयन गर्ने दायित्वमा स्थानीय तह चुकेका छन्। अब पनि सचेत नभए, भविष्यमा हुने विपद्ले अझै गम्भीर क्षति पुयाउनेछ। त्यही ७२ सालको भूकम्पपछि पनि ५५ हजार परकम्प नेपाली धर्तीले बेहोरिसकेको छ। भूकम्पीय जोखिम न्यूनीकरणका लागि कानूनी तथा भौतिक संरचनागत पहल त गरिएका छन्। तर, कार्यान्वयन छैन। नक्सा पास नगरी घर निर्माण गर्ने प्रवृत्ति, साँघुरा गल्लीहरू, कमजोर संरचना र जोखिमयुक्त क्षेत्रमै अव्यवस्थित बसोबासले भूकम्पको प्रभावलाई अझ भयावह बनाइरहेको छ। नेपालले २०७२ सालको को विनाशकारी भूकम्पबाट ठूला पाठ सिक्नुपर्ने थियो। तर, पुनर्निर्माण कार्य ढिलाइ हुनु, भवन संहिता प्रभावकारी रूपमा लागू नहुनु, तथा विपद् व्यवस्थापन योजनामा कमजोरी देखिनु दुःखद् पक्ष हो। समस्याको समाधान सरकारको मात्र जिम्मेवारी होइन। नागरिक स्तरमा पनि सचेतना जरुरी छ।"
प्रोफेसनल सुटर थिए घाइते गुड्डु पटेल,"काठमाडौं : आन्दाजी ४० वर्षीय गुड्डु पटेल भारतको रक्सौलका स्थायी बासिन्दा हुन्। उनी नेपाल नियमितजसो आउने जाने गर्थे तर कसैलाई पत्तो हुँदैनथ्यो। २०७९ असोज ३ गते काठमाडौंको गोठाटारमा उनले हानेको गोली लागेर सर्लाहीका लाल मोहम्मदको हत्या भयो। यसपछि गुड्डु पटेलको यथार्थको खोजी नेपालले गर्न थाल्यो। प्रहरीको उच्च खोजीको सूचीमा परे। कागेश्वरी मनोहरा नगरपालिका वडा नम्बर ८ स्थित गोठाटारमा पेस्तोलसहित आएका अज्ञात व्यक्तिले मोहम्मदलाई लखेटीलेखेटी गोली हानेका थिए। बा ६ च ५१५२ नम्बरको गाडीलाई एक फन्को लगाएपछि मोहम्मद ढलेका थिए। उनलाई गाडीबाट बाहिर निस्कन लाग्दा पछाडिबाट गोली प्रहार भएको थियो। भारतीय नागरिक नेपाल आएर दिनदहाडै नेपाली व्यावसायीको हत्या गर्नु सानो विषय थिएन। आफ्नै गाडीमा घर पुगेका मोहम्मदलाई सुटर गुड्डुले गाडीमा फन्को लगाउदै दौडाउँदै गोली दागेका थिए। मोहम्मदलाई गोली प्रहार गरेको भिडियो सार्वजनिक भएपछाडि प्रहरी यो निष्कर्षमा पुग्यो, गोली हान्ने व्यक्ति प्रोफेसनल सुटर हो। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार उनै गुड्डु पटेल काठमाडौं आएको सूचना प्रहरीले पाएको थियो। आइतबार साँझ उनलाई टोखाबाट झोर जाने बाटोमा हिँड्दै गरेको अवस्थामा प्रहरीले फेला पार्यो। प्रहरी देख्नासाथ भाग्न थालेपछि नियन्त्रणमा लिनका लागि प्रहरीले ४ राउन्ड गोली चलाएको थियो। प्रहरीको गोली लागेर सुटर गुड्डु घाइते भएका छन्। उनको राष्ट्रिय ट्रमा सेन्टरमा उपचार भइरहेको छ। प्रवक्ता आचार्य भन्छन्, गुड्डु पटेल रक्सौलका स्थायी बासिन्दा हुन्। भारतमा पनि उनको क्रिमिनल रेकर्ड रहेको छ। विभिन्न समूहसँग पैसा लिने र अपराधमा संलग्न हुने उनको समूहको काम रहेको थियो। उनै पटेल अब भने नेपाल प्रहरीको नियन्त्रणमा रहेका छन्। उनी बोल्न सक्ने अवस्थामा भए पनि प्रहरीसँग बयान दिन नमानेको र कुरा गर्न नचाहेको प्रवक्ता आचार्यले जानकारी दिए। उनको खुट्टामा गोली लागेको छ। २०७९ असोज ३ मा काठमाडौंंको गोठाटारमा लाल मोहम्मदको हत्या भएको थियो। प्रहरीका अनुसार उनको हत्यामा गुड्डुु सुटरको भूमिकामा रहेका थिए। प्रवक्ता आचार्यका अनुसार लाल मोहम्मदको हत्या गर्दा गोली प्रहार गर्ने दुई जनामध्ये गुड्डु एक हुन्। मोहम्मदको हत्या गर्ने योजनाकार बब्लु पासवान घटनाको डेढ वर्षपछि वीरगन्जबाट पक्राउ परेका छन्। उनी लागुऔषध र हतियारसहित गत वैशाखमा वीरगन्जमा पक्राउ परेका थिए। नेपालका गार्मेन्ट व्यवसायीलाल मोहम्मदको हत्या भएको घटनामा संलग्न भारतीय सार्पसुटर गुड्डु भने फरार रहँदै आएका थिए। गोठाटार घटनामा संलग्न भएका र पक्राउ गरिएकासँगको बयानका आधारमा प्रहरीले घटनाका सार्पसुटर गुड्डु भएको निष्कर्ष निकालेको थियो। प्रहरीको उच्च निगरानीमा रहेका गुड्डु बेलाबखत नेपाल आउने जाने गरेको सूचना प्रहरीले पाएको थियो। तर लोकेसन फेला पारेको थिएन। आइतबार उनले प्रयोग गरेको ह्वाट्सअप नम्बरका आधारमा लोकेसन ट्र्याक गरेर प्रहरीले नियन्त्रणमा लिएको हो। उनी नेपाल कहिलेदेखि आएर बसेका हुन् ? कोको आएका छन्। के गर्न आएका हुन् ? उनको नेपाल कनेक्सन के के रहेको छ, अनुसन्धानका क्रममा खुल्ने प्रवक्ता आचार्यले जानकारी दिए सर्लाहीको हरिवनका ५५ वर्षीय मोहम्मद गार्मेन्ट व्यवसायी थिए। २०६४ असारमा धोबीखोलामा गोलीप्रहारवाट हत्या गरिएको अवस्थामा बलराम पटुवाको शव भेटिएको थियो। पटुवाको हत्या मोहम्मदले गरेको आरोप लागेको थियो। यो घटनामा मोहम्मद १० वर्ष जेल बसेर रिहा भएका व्यक्ति हुन्। मोहम्मद जाली नोट कारोबारमासमेत संलग्न भएको आशंका गरिएको थियो। भारतीय सार्पसुटरबाट मोहम्मदको हत्या भएपछि कतै यो घटनामा पनि जाली नोट कारोबार जोडिएको त छैन भनेर प्रहरीले अनुसनधान पनि अगाडि बढाएको थियो। उपत्यका अपराध अनुसन्धानका प्रवक्ता काजीकुमार आचार्य भन्छन्, अपराधीको मृत्युसँगै उसले गरेको अपराध पनि मर्छ भन्ने फौजदारी सिद्धान्त रहेको छ। यो विषय पनि मोहम्मदको मृत्युसँगै यसै सेलायो।"
राज्यको सहयोग खोज्दै ग्यास विस्फोटका घाइते,"काठमाडौं : कीर्तिपुरको बर्न अस्पताल क्याबिन नम्बर १२ मा पुग्दा १८ वर्र्षीय मनिष पोखरेल र २० वर्षीय यसकुमार घले बेडमा ढल्किरहेका थिए। मनिषको पेट, खुट्टा र अनुहारमा जलेको दाग छ भने यसकुमारको हात, अनुहार र तीघ्रा जलेको छ। जलनले भित्री अंगमासमेत चोट पुर्याएर होला निकै दुख्छ, भतभती पोल्छ। कहालीलाग्दो घटना सम्झेर दुवै जना अतालिन्छन्। भोलि केकसरी गरिखाने हो भविष्य अनिश्चित प्रायः छ। निम्नवर्गीय परिवारका यसकुमार र मनिष कामको खोजीमा काठमाडौं पसेका थिए। उनीहरू दुवै जनाको ग्याँस विस्फोट घटनाका घाइते हुन्। काठमाडौंको कमलपोखरीस्थित शान्दार मःम पसलमा माघ २४ गते ग्यास सिलिन्डर विस्फोट भएको थियो। पसलको सिलिङ नै झर्ने गरी भएको विस्फोटमा ११ जना कामदार घाइते भएका थिए। घाइतेमध्ये ४ जनाको मृत्यु भइसकेको छ। एक जनाको आईसीयूमा उपचार भइरहेको छ। ४ जना उपचाररत छन् भने एक जना डिस्चार्ज भएर घर फर्किएका छन्। मनिषको छेउमा फुंग उडेको अनुहार लिएर उभिरहेकी थिइन् निर्मला पोखरेल। सानै उमेरदेखि सुखको सास फेर्न नपाएकी निर्मला कमाउन भनी सहर पसेको छोराको जलेको यो अवस्था देख्दा बिच्छिप्त भइन्। उनी भन्छिन्, जलनको घाउ केही निको त भएको छ। तर डाक्टरले पूरा ठीक हुन एक वर्ष लाग्छ भनिरहेका छन्। अस्पताल तथा मःम पसल सञ्चालकले समेत अब डिस्चार्ज भएर घर जान भनिरहेका छन्। डाक्टरले पनि अस्पतालमा बस्दा संक्रमणको जोखिम हुने भएकाले घरमा गएर आराम गर्न सुझाएका छन्। तर उनको मन मानिरहेको छैन। घरमा गएर कसरी केयर गर्ने फेरी फलोअपमा आउँदा कसले खर्च गर्ने केही टुंगो लागेको छैन। अन्नपूर्णकर्मी उनलाई भेट्न अस्पताल पुग्दै गर्दा उनी बिरामीको लत्ताकपडा प्याक गर्दै थिइन्। डिस्चार्ज हुनु भनेर फोन आउन थालेको निकै भयो। कतिबेला हिँड्नुपर्ने हो भनेर झोलाहरू तयारी अवस्थामा राखेको उनले जानकारी दिइन्। तर, छोरालाई लाग्ने थप उपचारका विषयमा उनी अन्यौल छन्। भन्छिन्, एक्लो आमा भएर छोरा छोरी हुर्काउनकै लागि पटकपटक विदेश गएँ। त्यहाँँ पनि कमाउन सकिनँ। आफैं बिरामी भएर फर्किएँ। श्रीमान्लाई कोरोनाले खायो। मनिष १० महिनाको हुँदा मलेसिया गएका उनका बुवा फर्किएर आएनन्। कोरोनाको बेलामा विदेशमा नै निधन भएको खबर आएको थियो, परिवारले न त सास देखे न त लास नै भेटे। उनी भन्छिन्, सुनेकै आधारमा मृत्यु भयो होला भनेर पत्याउन बाध्य भएँ। कमाउने छोराको जलेको पीडा हेर्दै उनी बेलाबेला भक्कानिन्छिन्। मःम पसल सञ्चालकले नै अहिलेसम्मको उपचार खर्च बेहोरेका छन्। बाँकी उपचारका विषयमा कुनै सम्झौता नभएको हुँदा उनी चिन्तित बनेकी हुन्। मःम पसलमा विस्फोट हुँदा मृत्यु भएका तथा घाइते सबै व्यक्तिहरू निम्नवर्गीय परिवारका छन्। राज्यले उचित सहयोग गरिदिए सहज हुने उनको आश छ। सोही क्याबिनको अर्को बेडमा यसकुमार घलेको उपचार भइरहेको छ। उनी पनि घर जाने तयारीमा थिए। हातभरि जलेको घाउ, अनुहारमा चोट लिएर उनी घर जान हिच्किचाएका छन्। गाउँमा उचित उपचार पाउन गाह्रो छ। राज्यले केही व्यवस्था गरिदिए सजिलो हुने उनको तर्क छ। घाइते यसकुमार भन्छन्, हामी त कामको खोजीमा मःम पसलमा काम गर्न पुगेका मजदुर हौं। घटना केकसरी भयो केही थाहा छैन ? म अचार बनाउँदै थिएँ, एक्कासि ठूलो आवाजले पड्कियो, चारैतिर अन्धकार भयो। घटनामा परेका सबैको परिवारले राज्यले क्षतिपूर्ति दिनुपर्ने उनको तर्क थियो। जिल्ला प्रहरी परिसर, काठमाडौंका प्रवक्ता एसपी अपिल बोहराका अनुसार घटनामा घाइते भएका मकवानपुरको मनहरी गाउँपालिका५ डिल्लीपुरका १८ वर्षीय रविन राई र उदयपुरको कटारी नगरपालिका८ गालटारका २५ वर्षीय भीमबहादुर घले मगर (नवीन), उदयपुरका छिरिङ लामा, उदयपुरका प्रदीप तामाङको मृत्यु भएको थियो।"
"समानीकरण अनुदानमा संशोधन, अब ४९२ प्रतिशत कटौती","काठमाडौं : सरकारले वित्तीय समानीकरण अनुदान थपेर पठाएको छ। सरकारले प्रदेश र स्थानीय तहको संवैधानिक अधिकारको रूपका रहेको समानीकरण अनुदान कटौती चौतर्फी विरोध भएपछि सरकारले संशोधन गरेको हो। महालेखा नियन्त्रक कार्यालयले तेस्रो किस्ताको वित्तीय समानीकरण अनुदान २५ प्रतिशतमध्ये २१०७ प्रतिशत पठाउने भएको जानकारी दिएको छ। पछिल्लो संशोधनपछि ४९२ प्रतिशत मात्रै कटौती भएको छ। २०८१ माघ २८ र २९ गते तेस्रो किस्तावापत वित्तीय समानीकरण अनुदान २५ प्रतिशतमध्ये १३२४ प्रतिशत (अर्थात् वार्षिक बजेटको ६३२४ प्रतिशतमा नबढ्ने गरी) हस्तान्तरण गर्ने भनि पत्राचार गरेको थियो। माघ २३ गते अर्थ मन्त्रालयले महालेखा नियन्त्रक कार्यालय अनुदान कटौती गर्न निर्देशन दिएको थियो। पुस मसान्तसम्ममा राजस्व लक्ष्यको तुलनामा ८४३३ प्रतिशत मात्रै संकलन भएको भन्दै अर्थले समानीकरण अनुदान कटौती गर्न निर्देशन दिएको थियो। त्यसपछि प्रदेश सरकार, नगरपालिका संघ, गाउँपालिका राष्ट्रिय महासंघले समानीकरण अनुदान आफ्नो संवैधानिक अधिकार भएको भन्दै विरोध गरेपछि सरकार संशोधनको लागि बाध्य भएको छ। फागुन १३ गते महालेखा नियन्त्रण कार्यालयले कुल स्वीकृत वार्षिक बजेटमध्ये तेस्रो किस्तासम्मको ७१०८ मा नबढ्ने गरी पठाउन प्रदेश तथा स्थानीय तहमा वित्तीय समानीकरण अनुदान हस्तान्तरण गर्न पत्राचार भएको छ। गाउँपालिका राष्ट्रिय महासंघका कार्यकारी निर्देशक राजेन्द्रप्रसाद प्याकुरेलले दबाब र विरोधपछि संघ सरकार संशोधन गर्न बाध्य भएको बताए। संघ सरकारले २५२५ प्रतिशत गरेर चार किस्तामा स्थानीय तह र प्रदेश सरकारलाई वित्तीय समानीकरण अनुदान उपलब्ध गराउँदै आएको छ। संघ सरकारलाई प्रत्येक वर्षको भदौ २ गते, कात्तिक २ गते, माघ २ गते र वैशाख २ गते गरी चार किस्तामा समानीकरण अनुदान हस्तान्तरण गर्नुपर्ने कानुनी बाध्यता छ। पहिलो र दोस्रो किस्तामा २५२५ प्रतिशत नै दिएको थियो तर तेस्रो किस्तामा कटौती गरेर पठाउने निर्णय गरिएको थियो। नगरपालिका संघका अध्यक्ष भीमप्रसाद ढुंगानाले विरोधपछि तेस्रो किस्तामा संशोधन भएको बताए। उनले चौथो किस्तामा कटौती गर्न सक्ने सम्भावनालाई दृष्टिगत गरेर संघ सरकारलाई सचेत गराउने बताए। चैत मसान्तसम्मको राजस्वको लक्ष्य र संकलन भएको राजस्वका आधारमा समानीकरण अनुदान पुनः निर्धारण गरी चौथो किस्ताका रूपमा हस्तान्तरण हुने गाउँपालिका राष्ट्रिय महासंघका कार्यकारी निर्देशक प्याकुरेल बताउँछन्। उनले चौथो किस्ताको समयमा सचेत हुनुपर्ने बताए। आर्थिक वर्ष २०८१८२ मा स्थानीय तहले ८८ अर्ब र प्रदेशले ६० अर्बको वित्तीय समानीकरण अनुदान प्राप्त गर्ने गरी बजेट विनियोजन भएको थियो। संघ सरकारले विगत तीन वर्षदेखि समानीकरण अनुदानमा आँखा लगाउँदै आएको छ। लक्ष्य अनुसार राजस्व संकलन भएको भन्दै प्रदेश र स्थानीय तहको समानीकरण अनुदान कटौती गर्दै आएको छ। २०८०८१ मा चौथो २६ प्रतिशत अनुदान कटौती गरिएको थियो। निरन्तरको दबाब र विरोधपछि अन्तमा ७ प्रतिशत मात्रै कटौती भएको थियो। गत वर्ष कटौती परेपछि जेठ २९ गते अर्थमन्त्रालय घेराउ गरिएको थियो। असार ११ गतेबाट सिंहदरबार नै घेराउ गर्ने कार्यक्रम तय भएको थियो। असार १० गते नै मन्त्रिपरिषद्ले २५ अर्ब कटौती गरेका १७ अर्ब उपलब्ध गराएको थियो। नगरपालिका संघका अध्यक्ष ढुंगानाले २२ गते बैठक बसेर चौथो किस्तामा पूरै अनुदान उपलब्ध गराउनका लागि संघ सरकारको ध्यानाकर्षण गराउने बताए।"
परिवर्त्य विदेशी मुद्राको बढ्यो लगानी सीमा,"काठमाडौं : परिवर्त्य विदेशी मुद्राको कारोबार गर्न अनुमति प्राप्त बैंक तथा वित्तीय संस्थाहरूलाई यसका लगानी सीमा बढेको छ। जसले अब आम्दानी र नाफामा वृद्धि हुने भएको छ। बैंकहरूले प्रोपाइटरी अन्तर्गतका डेरीभेटिभ्स कारोबारको हकमा बक्यौता खरिद र बिक्री दुवैको जोड प्राथमिक पुँजीको २० प्रतिशतसम्म गर्न पाउने भएका हुन्। यसअघि १५ प्रतिशतसम्मको मात्रै लगानी गर्न पाउँथे। नेपाल राष्ट्र बैंक विदेशी विनिमय व्यवस्था विभागले सोमबार एकीकृत परिपत्र२०८०मा संशोधन गर्दै उक्त सीमामा ५ प्रतिशत वृद्धिको व्यवस्था गरेको हो। इजाजतपत्र प्राप्त क वर्गका बैंकले आफूसँग मौज्दात रहेको परिवत्र्य विदेशी मुद्राको लगानी व्यवस्थापन तथा विनिमय दरमा हुने उतार चढावको कारणले हुन सक्ने जोखिम व्यवस्थापनका लागि प्रचलित व्यवस्थाबमोजिम डेरीभेटिभ्ससम्बन्धी कारोबार गर्दा आसन्न जोखिमलाई ध्यानमा राखी सट्टेबाजी कारोबार नहुने गरी देहायबमोजिमका शर्तहरूको अधीनमा रही कारोबार गर्नुपर्छ। कुल विदेशी विनिमय सञ्चितिमा राष्ट्र बैंक र बैंकहरूमा रकम जम्मा हुने गरेको छ। बैंकहरूमा आएका विदेशी परिवत्र्य मुद्रालाई लगानी बढाउन पाउँदा सम्बन्धित बैंकको आम्दानी बढ्ने र नाफामा समेत वृद्धि गर्न मद्दत गर्ने बताउँछन्, नेपाल राष्ट्र बैंकका प्रवक्ता रामु पौडेल। बैंकहरूमा विदेशी मुद्रा आउँछ। यसमध्ये बैंकहरूले प्राथमिक पुँजीको २० प्रतिशतसम्म लगानी गर्न पाउने भएका छन्। यसअघि १५ प्रतिशतसम्मको सीमामा ५ प्रतिशतले बढेर अब बैंकहरूले २० प्रतिशतसम्मको विदेशी मुद्दालाई लगानी गर्न पाएका हुन्, प्रवक्ता पौडेलले अन्नपूर्णसँग भने, यो व्यवस्थाले बैंकहरूले बढी लगानी गर्न पाए र आम्दानी पनि बढ्छ। जसले नाफा समेत बढाउन सहयोग गर्ने छ। बैंकहरूले यसअघि १५ प्रतिशतसम्मको विदेशी मुद्रा राष्ट्र बैंकलाई बेचेर सो बराबरको नेपाली रुपैयाँ राख्थे। यससँगै, केन्द्रीय बैंकले बजारबाट प्रशोचन गर्नु पनि पर्दैन। विदेशी मुद्रा जतिको त्यति हुन्छ तर फरक के भने राष्ट्र बैंकको गोजीमा भएको उक्त सीमासम्मको रकम अब बैंकको गोजीमा हुन्छ। यसबाहेकका डेरीभेटिभ्स कारोबारमा ओपन पोजिसन राख्न नपाइने अर्थात् उक्त कारोबार स्क्वायर अप पोजिसनको हुनुपर्ने व्यवस्था कायम छ। यस्तो कारोबारका एक्सपोजर परिवत्र्य विदेशी मुद्रामा देखाउनुपर्छ। प्रोपाइटरी कारोबार ३ महिनाभन्दा बढी अवधिको गर्न पाइँदैन। उक्त कारोबारको खुद हिसाव मिलान गर्दा विदेशी विनिमय बहिर्गमन हुने अवस्थामा विद्यमान व्यवस्थाबमोजिम केन्द्रीय बैंकलाई जानकारी गराउनुपर्छ। बैंक तथा वित्तीय संस्थाहरूले विदेशस्थित एजेन्सी बैंकहरूमा राख्न सक्ने विदेशी विनिमय मौज्दात तथा डेरिभेटिभ्स उपकरणसम्बन्धी व्यवस्था हो। राष्ट्र बैंकबाट इजाजतपत्रप्राप्त क र राष्ट्रिय स्तरका ख वर्गका बैंक तथा वित्तीय संस्थाहरूले आपूसँग मौज्दात रहेको परिवत्र्य विदेशी मुद्राको लगानी व्यवस्थापन तथा विनिमय दरमा हुने उतारचढावको कारणले हुन सक्ने जोखिम व्यवस्थापनको व्यवस्थाअन्तर्गत आआफ्नो सञ्चालक समितिले तोकेको नीतिगत मापदण्डभित्र रही विदेशी मुद्रा बजारमा प्रचलित बिभिन्न डेरिभेटिभ्सको उपकरणसम्बन्धी कारोबारहरू गर्न पाइन्छ। साथै आफ्नो विदेशी एजेन्सी बैंकहरूमा परिवत्र्य विदेशी मुद्रा मौज्दातको रूपमा लगानी गर्न सक्ने व्यवस्था छ।"
"कुलमानको दाबी ९८९९ प्रतिशत, मन्त्रालयले दियो शून्य","काठमाडौं : नेपाल विद्युत् प्राधिकरणका कार्यकारी निर्देशक कुलमान घिसिङले कार्यसम्पादन मूल्यांकनमा शून्य अंक पाएका छन्। ऊर्जा, जलस्रोत तथा सिँचाइ मन्त्रालयले घिसिङको आर्थिक वर्ष २०८०८१ को कार्यसम्पादन मूल्यांकनमा शून्य अंक दिएको हो। कुलमानले प्राधिकरणमा दोस्रो कार्यकालको तेस्रो आर्थिक वर्षको कार्यसम्पादन मूल्यांकनमा शून्य अंक पाएको ऊर्जा मन्त्रालय सचिवालयले जानकारी दिएको छ। तोकिएको समयभन्दा ढिला कार्यसम्पादन प्रतिवेदन बुझाएका कारण कुलमानलाई शून्य अंक दिइएको सचिवालय बताउँछ। मन्त्रालयले यही पुस २२ गते कुलमानलाई स्पष्टीकरण सोध्दै कार्यसम्पादन मूल्यांकन नबुझाएको बारेमा लिखित प्रश्न सोधेको थियो। शून्य अंक प्राप्ति सम्बन्धमा प्राधिकरणका कार्यकारी निर्देशक कुलमान भने आफूलाई औपचारिक जानकारी नआएको बताउँछन्। मैले ९८९९ प्रतिशत पेस गरेको छु। हरेक सूचांकको मूल्यांकन हुनुपर्छ, जुन प्राधिकरणले प्राप्त गरेको छ। मन्त्रालयले सबै सुचांकको मूल्यांकन गर्नुपर्छ। शून्य अंक दिने भन्ने मन्त्रालयको नियत खराब हो, कुलमानको भनाइ छ। मन्त्रालयसँग भएको सम्झौताअनुसार भदौ महिनासम्म मूल्यांकन प्रतिवेदन बुझाउने भन्ने उल्लेख भएको तर, नबुझाएमा शून्य अंक दिने वा मूल्यांकन नगर्ने भन्ने कुनै दफामा उल्लेख नभएको उनले स्पष्ट पारे। तोकिएको समयमा बुझाउँदा प्राप्त अंकको आधारमा प्रोत्साहन भत्ता पाउने। ढिला बुझाए ढिला प्रोत्साहन भत्ता पाउनेसम्म आफूलाई जानकारी भएको कुलमान भन्छन्। ढिला भयो भन्दै मूल्यांकन नगरी फेल गरेर आफूलाई पदबाट हटाउन नमिल्ने उनको भनाइ छ। मन्त्रालयले जानकारी बिना नै शून्य अंक भनी निर्णय गर्नु प्रक्रियागत नहुने भन्दै मन्त्रालयले दिएको प्राप्त अंकको सम्बन्धमा आफूसँग पनि राय लिनुपर्ने उनको दाबी छ। दुई कार्यकाल गरी ७ आर्थिक वर्षमा कार्यसम्पादन मूल्यांकनमा ९० अंकभन्दा माथि ल्याएका कुलमान अहिले शून्य पाएको भन्नु गलत मनाशय भएको कुलमान दोहोराउँछन्। उनले भदौसम्म बुझाउनुपर्ने कार्यसम्पादन आयोजनाहरूबाट समयमा विवरण आउन नसकेका कारण विवरण बुझाउन ढिला भएको बताएका थिए। उनले मन्त्रालयलाई यसअघि बुझाएको स्पष्टीकरणमा बाढी पहिरोका कारण र मन्त्रालयबाट माग नभएकाले विवरण बुझाउन ढिला भएको उल्लेख छ। २०७८ माघ ५ गते मन्त्रालय र घिसिङबीच कार्यसम्पादन मूल्यांकन सम्झौता भएको थियो। मन्त्रिपरिषद्को निर्णयअनुसार भएको उक्त सम्झौताको दफा ९५ मा कुलमानले हरेक आर्थिक वर्ष सक्किएपछि भदौ महिनाभित्र कार्यसम्पादन मूल्यांकनका लागि मन्त्रालयमा पेस गर्नुपर्ने हुन्छ। आर्थिक वर्ष २०७८७९ र २०७९८० को कार्यसम्पादन समयमा नै गरेका कुलमानलाई क्रमशः ९४२३ र ९८९४ प्रतिशत अंक प्राप्त भएको थियो। कार्यसम्पादन सम्झौताको मूल्यांकनमा प्राप्तांकका आधारमा घिसिङले प्रोत्साहन भत्ता पाउने व्यवस्था छ। मन्त्रिपरिषद्को २०७८ साउन २५ निर्णयबाट घिसिङलाई प्राधिकरणको कार्यकारी निर्देशकमा ४ वर्षका लागि दोस्रोपटक नियुक्त गरिएको थियो। प्राधिकरणले गत आर्थिक वर्षमा १४ अर्ब ४६ करोड रुपैयाँ नाफा कमाएको तथ्यांक छ। आव २०७२७३ मा ८ अर्ब ८९ करोड रुपैयाँ खुद नोक्सानीमा रहेकोमा ०७३७४ मा १ अर्ब ५० करोड रुपैयाँ खुद नाफा कमाउँदै प्राधिरणले नाफामा जान सुरु गरेको थियो। त्यसपछि प्राधिकरण निरन्तर नाफामा गएको तथ्यांकले देखाउँछ। ८ वर्षअघि ३४ अर्ब ६१ करोड रुपैयाँ सञ्चित घाटामा रहेको प्राधिकरण अहिले ४७ अर्ब ४१ करोड रुपैयाँ सञ्चित नाफामा पुगेको छ। मन्त्रालयलाई यही पुसमा बुझाएको मूल्यांकन विवरणअनुसार प्राधिकरणले गत आवमा प्रणालीको विद्युत् चुहावट करिव १२७३ प्रतिशतमा झारेको छ। ८ वर्ष अघिसम्म प्रणालीबाट २५७८ प्रतिशत विद्युत् चुहावट भइरहेको थियो। आव २०७९८० मा विद्युत् चुहावट १३४६ प्रतिशत थियो। प्राधिकरणले ८ वर्षमा विद्युतीकरणमा ठूलो सफलता हात पारेको उल्ल्लेख गरेको छ। आव २०७२७३ मा विद्युतीकरणको अवस्था ५८ प्रतिशत मात्र थियो। विद्युतीकरण अहिले ९९ प्रतिशत पुगेको छ। घिसिङको नेतृत्वमा प्राधिकरणले वित्तीय अवस्थामा थप सुधार, संस्थाभित्रको सुशासन, हरेक नागरिकको घरमा विद्युत् पुयाउन विद्युतीकरण, विद्युत् आपूर्तिलाई पर्याप्त, भरपर्दो, गुणस्तरीय तथा सुरक्षित बनाउन प्रसारण र वितरणतर्फका पूर्वाधार संरचनाहरूको विस्तार एवं सुदृढीकरण, उत्पादनतर्फका ठूला जलविद्युत् आयोजना अगाडि बढाउने, आन्तरिक रूपमा खपत वृद्धि तथा अतिरिक्त भएको विद्युत् निर्यात लगायतलाई उच्च प्राथमिकतामा राखी कार्य अगाडि बढाएको बताइएको छ। देश लोडसेडिङमुक्त भएर नियमित रूपमा विद्युत् आपूर्ति हुन थालेपछि प्रणालीमा उत्पन्न भएको चुनौतीलाई सम्बोधन गर्न र उपभोक्ताहरूलाई विश्वसनीय र गुणस्तरीय विद्युत् आपूर्तिका लागि प्रणालीको पूर्वाधार विस्तार, सुधार एवं प्रविधिमार्फत स्वचालित गर्ने कार्यलाई विशेष प्राथमिकताका साथ अगाडि बढाइएको प्राधिकरणको भनाइ छ। इक्रा नेपालले गरेको क्रेडिट रेटिङमा प्राधिकरणले निरन्तर डबल ए प्लस रेटिङ पाइरहेकोलाई विवरणमा समावेश गरिएको छ। यसबाट प्राधिकरण आफ्नो वित्तीय तथा आर्थिक दायित्व ढुक्कसँग बहन गर्न सक्ने क्षमतामा देखिएको भनिएको छ।"
नेपालको भूस्वर्ग कर्णाली : जहाँका हरेक बस्तीबस्तीमा देवताका मन्दिर छन्,"वीरेन्द्रनगर : कर्णाली क्षेत्र सभ्यता र संस्कृतिको केन्द्रविन्दु हो। नेपाली भाषाको उद्गम स्थल पनि हो। भौगोलिक विविधता, प्राकृतिक सुन्दरता, विभिन्न जातजाति र भाषाभाषी भएको प्राकृतिक साधन र स्रोतले सम्पन्न क्षेत्र हो कर्णाली। इतिहासको कुनै कालखण्डमा आत्मनिर्भर र आर्थिक रूपमा सम्पन्न भएको यो क्षेत्र पछिल्लो समय विकासको मूलधारबाट पछाडि पर्दा परनिर्भरताका साथै अवसरबाट बञ्चित भयो। तर, अहिले कर्णालीले पुनर्जीवन पाउँदै छ। कर्णाली तीव्र विकासको गति र प्रचुर पर्यटकीय गन्तव्यहरूका कारण धेरैको आकर्षणको केन्द्रविन्दु बन्दै छ। नेपालको सबैभन्दा लामो नदी कर्णाली। यो केवल जल स्रोत मात्र नभएर धार्मिक, सांस्कृतिक तथा जैविक विविधताको धरोहर पनि हो। नेपाल नदी संरक्षण संस्था एनआरसीटीका अध्यक्ष मेघ आलेले भने, यो नदी भोटको कैलाश पर्वतबाट उत्पन्न भई नेपालको हिमाली, पहाडी र तराई भूभाग पार गर्दै भारतको गंगा नदीमा मिसिन्छ। यो नदी भारतमा पुग्दा घाघरा भन्छन्। रामायणकालीन धार्मिक महत्वको कारण अयोध्यामा यो नदी सरयु भनेर चिनिन्छ। कर्णाली नदी हजारौं वर्षदेखिको सभ्यता, संस्कृति र आस्थाको प्रतीक र वेदमा उल्लेखित नदी हो। महादेवको बासस्थान कैलाशबाट बग्ने कर्णाली नदीको महत्वलाई संरक्षण, प्रबद्र्धन तथा धार्मिक पर्यटन प्रबद्र्धनका लागि ध्यान दिनुपर्ने उनले बताए। नदी संरक्षण अभियान्ता आलेले भने, पृथ्वीको रक्त नली, मानव सभ्यताको मुहान हो नदी। नदी बिना जीवन सम्भव छैन। कर्णाली नदीले तिब्बतको पठार, नेपालमा हिमाल, महाभारत रेन्ज, चुरे रेन्ज तराई र भारतमा गंगाको समथल भूभागलाई जोड्छ। यो कर्णाली करिडोर जैविक विविधतामा अति धनी छ। बहुमूल्य वनस्पति, दुर्लभ वन्यजन्तु, चराचुरुंगी र धेरै जल चरको वासस्थान पनि हो। कर्णाली नदीले तिब्बतमा कैलाश सभ्यता, धेरै धर्मको आस्था, नेपालमा खस सभ्यता र भारतको गंगा सभ्यतालाई जोड्ने भएकाले पनि यसको महत्व बढी छ। कर्णालीमा हरेक बस्तीबस्तीमा देवताका मन्दिर छन्। हरेक ठाउँ धार्मिक, ऐतिहासिक तथा पर्यटकीय हिसाबले निकै घतलाग्दा छन्। अधिवक्ता एवं इतिहासकार प्रेम कैदीले भने, कर्णाली धार्मिक पर्यटनको नेपालकै मुख्य गन्तव्य हो। पछिल्लो समय त्यसअनुसार मानिसको आगमन बढिरहेको छ। यसले कर्णालीको समग्र पर्यटन विकासमा ठूलो सहयोग पुग्नेछ। उनले धार्मिक हिसावले मात्र नभई समग्र पर्यटकीय सम्भावनाहरूका हिसावले कर्णालीलाई भूस्वर्गका रूपमा लिन सकिने बताए। उनले भने, प्राकृतिक सुन्दरताले भरिपूर्ण कर्णालीको सुन्दरता देखाउन मात्रै सके कर्णालीले मुलुकको अर्थतन्त्रमा उल्लेख्य योगदान गर्न सक्छ। कर्णालीलाई पर्यटकीय हबका रूपमा विकास गर्न अब कर्णालीवासी र मुलुकका तीनवटै तहका सरकारको ध्यान यसमा केन्द्रित हुनु जरुरी रहेको उनले बताए। पर्यटनको हब कर्णाली कर्णालीमा पर्यटनको प्रचुर संभावना भएका हजारौं स्थान छन्। तर, अधिकांश ओझेलमा छन्। तर, पछिल्लो समय स्वदेशी तथा विदेशी पर्यटकहरूको आगमन निकै बढिरहेको बताउँछन् उद्योग वाणिज्य संघ कर्णाली प्रदेशका अध्यक्ष पदमबहादुर शाही। उनले भने, सरकारले कर्णालीका पर्यटकीय क्षेत्रहरूको विकास र प्रबद्र्धनसँगै प्रचार गर्न सकिरहेको अवस्था छैन। सरकारी उदासीनता र भौगोलिक जटिलताले कर्णालीका संभावनाहरू सधैं ओझेलमा परिरहेका छन्। पर्यटनमैत्री नीति र नेतृत्व आउने हो भने कर्णाली पर्यटकै पर्यटक घुमिरहने क्षेत्रको रूपमा चिनिन बेर लाग्ने छैन। कर्णालीको प्रवेशद्वार सुर्खेतको वीरेन्द्रनगरमा रहेको काँक्रेबिहार कर्णालीको एक आकर्षक पर्यटकीय गन्तव्य हो। यस स्थलका बारेमा आजसम्म पनि विवाद र रहस्य छँदै छ। यसको नामकरण र निर्माण कहिले र कसरी भयो भन्ने बारेमा अझैसम्म ठोस कारण पत्ता लाग्न सकेको छैन। न त राम्रोसँग यस स्थल वरपर उत्खनन एवं अध्ययन नै हुन सकेको छ। सुर्खेतमा आउने अधिकांश आन्तरिक तथा वाह्य पर्यटकहरूको पहिलो रोजाई नै हो काँक्रेबिहार हो। काँक्रेबिहारको बारेमा अझै पनि खोज र उत्खनन गरेर प्रमाणित गर्न नसक्ने हो भने इतिहास गन्जागोलमै रहने छ। पुरातात्तिक विभागले २०५७ सालमा स्थानीयको मागअनुरूप काँक्रेविहारको भग्नावशेष भएको स्थानमा उत्खनन गरेको थियो। त्यस क्रममा पुरातत्व विभागको टोलीले बौद्ध मूर्ति फेला पार्नुको साथै हिन्दू देवी देवताका मूर्तिहरू पनि फेला पारेको थियो। सुर्खेतमा काँक्रेबिहारका साथै बुलबुले ताल, देउती बज्यै मन्दिर, लाटिकोइलीको शिव मन्दिर, शिद्वपाइला, गणेश चोकको शिव मन्दिर, गणेश मन्दिर, कालीका मन्दिर, कृष्ण मन्दिर, इत्रामको शिवालय, उत्तरगंगा जलेश्वर मन्दिर, छिन्चु र रेडियो नेपालको उत्तर तिरको देउती मन्दिर, भोटेचुली (गुमी चुली) शिव मन्दिर, बराह ताल, चमेरो गुफा, बिजौरा, भेरी नदी, कर्णाली नदी, याफ्टिङ चौकुखानी, पञ्चपुरी मन्दिर, कोटको थुम्को (सिम्ता बजेडीचौरे), भोटेचुली (खानीखोला), सिम्ता उपत्यका आदि पर्यटकीय क्षेत्र छन्। यी क्षेत्रहरूमा पर्यटकहरूको आकर्षण बढिरहेको छ। चुन र बुकीले ढपक्क ढाकेर बनेको सुन्दर छ पाटन। पाटनको बीच भागमा तीनवटा खोलाहरू छन्। तीनवटै खोलाको संगममा सानो मन्दिर छ। मन्दिरको छेउबाट बगेको पानीको कलकल आवाज आउँछ। चराचुरुंगीको चिरबिर स्वर गुन्जिरहन्छ। यत्रतत्र रंगीचंगी फूलहरू फुलेका छन्। सजाएर राखिएको जस्तै थुम्काथुम्का परेको कुहिरो छ। थरीथरीका जडिबुटीको मग्न बास्ना चलेको छ। धार्मिक पर्यटनले महत्वपूर्ण कर्णालीको अर्को प्रमुख पर्यटकीय स्थल कालीकोटको त्रिवेणी पाटन हो। जहाँ पछिल्लो समय बढीमालिका पूजा वा अन्य विभिन्न समयमा घुम्न जाने र स्नान गर्न जानेहरूको लर्को लाग्ने गरेको छ। समुद्री सतहबाट झन्डै ४ हजार २ सय १९ मिटर उचाइमा रहेको त्रिवेणी पाटनको सौन्दर्य त छँदै छ। ऐतिहासिक, धार्मिक तथा पर्यटकीय हिसाबले पनि उत्तिकै महत्व बोकेको छ। पाटनबाट तीनवटा मुहान फुटेर बगेको खोलाको संगम रहेकाले यसलाई त्रिवेणी पाटन भनिएको हो। यहाँ नटेकेर कोही पनि कालीकोट र बाजुराको सिमानामा पर्ने बढीमालिका दर्शन गर्न जान मिल्दैन। त्रिवेणीमा नुहाएर शुद्ध मनले पूजा गरी बडीमालिका गएपछि मात्र माईको पूजा पूरा हुन्छ। यस्तै कालीकोटमा त्रिवेणीका साथै चुली मालिका मन्दिर, पुग मालिका मन्दिर, महाबु शिव मन्दिर, पञ्चदेवल (पञ्च पाण्डवद्वारा निर्मित), चुलीमालिका मन्दिर (मान्म, पाँखा र बदालकोट बीच) तिला गुफा, (रांचुली) ढुंगे बगैंचा, महाबु मन्दिर, कालीका मन्दिर, कृष्ण मन्दिर, देउली, रामारोशन, पचाल झरना, फुगाड झरना, शिम्भुनाथ मन्दिर लगायतका धेरै पर्यटकीय स्थानहरू छन्। पर्यटन व्यवसायी मनराज सिम्खाडाले भने, विगतमा पर्यटक नै न जाने पर्यटकीय स्थलहरू थिए। तर, पछिल्लो समय कालीकोटका अधिकांश पर्यटकीय स्थलमा पर्यटकहरूको आगमन नियमित बनेको छ। यसको कारण यातायात सेवामा भएको सहजता र प्रचारप्रसारले पर्यटकहरूको आगमन बढिरहेको छ। कर्णालीभित्रको डोल्पा जिल्लामा पर्ने शेफोक्सुन्डो ताल प्राकृतिक सौन्दर्यका दृष्टिले महत्वपूर्ण रमणीय गन्तव्य हो। शेफोक्सुन्डो ताल धर्तीको अनुपम र सुन्दर उपहार जीवनमा एकपटक पुग्नैपर्ने स्वर्गको एउटा टुक्रा जस्तै भन्छन् यहाँ आउने पर्यटकहरू। डोल्पाकै सामाजिक अभियान्ता लक्ष्मी शाहीले भनिन्, पद यात्रामा रमाउने र यसको मजा लिनेहरूका लागि शेफोक्सुन्डो तालको पदयात्रा महत्वपूर्ण छ। यो तालमा पुग्नका लागि शेफोक्सुन्डो राष्ट्रिय निकुञ्जको क्षेत्र भएर यात्रा गर्नुपर्छ। डोल्पाको प्रमुख आकर्षणका रूपमा रहेको यो तालमा चैत, वैशाख र जेठ महिना तथा भदौ, असोज र कात्तिक महिनामा पर्यटकहरूको निकै भीड लाग्ने गरेको छ। यो समय यहाँ घुम्न आउनका लागि पनि अति उत्तम समय हो। डोल्पाको उत्तरी भेगमा पर्ने शेफोक्सुन्डो ताल नेपालकै गहिरो ताल हो। यसको गहिराई १ सय ४५ मिटर रहेको छ। लम्बाइ ४ दशमलव ८ किमी चौडाइ १ दशमलव ६ किमी रहेको छ। सदरमुकाम दुनैदेखि झन्डै तीन दिनको पैदलयात्रा पछि शेफोक्सुन्डो ताल पुगिन्छ। यहाँ पुगेका सबै पर्यटकहरू तालको मनमोहक दृश्यबाट मोहित भएर ताललाई कसैले भूस्वर्ग भनेर पुकार्छन् भने कसैले नीलो हीराको रूपमा समेत चर्चा गर्छन्। यस्तै डोल्पाकै शेफोक्सुन्डो नेपालको सबभन्दा ठूलो राष्ट्रिय निकुञ्ज, काञ्जिरोवा, सिकाल्पो खाङ, वेज चुचुरो जस्ता हिमशिखरहरू र कतिपय हिमनदीहरू, बाला त्रिपुरासुन्दरी देवीको उत्पत्तिस्थल, सतिदेवीको कण्डयाउलो पतन भएको ठाउँ र दश महाविद्यासमेत उत्पत्ति भएको मन्दिर त्रिपुराकोट पनि छ। धार्मिक मान्यताअनुसार बाला त्रिपुरासुन्दरीबाट उडेर पुतलीरूपी देवीहरू बाँकेको बागेश्वरी, जुम्लाको कनिका सुन्दरी, सल्यानको खैरबाँङ, बैतडीको रणसैनी त्रिपुरेश्वरी, बाजुराको बढीमालिका लगायतका ठाउँमा गई त्यहाँ यिनै नामले प्रसिद्ध छन्। बाँकी चारबहिनी देवी, बाला, त्रिपुरा, सुन्दरी डोल्पाको त्रिपुरासुन्दरीमा रहेको धार्मिक विश्वास छ। कर्णालीका अर्को निकै आकर्षण पर्यटकीय गन्तव्य मुगुको रारा ताल हो। यहाँ बर्सेनि हजारौं पर्यटकको ताँती नै लाग्ने गरेको छ। २०२० साल चैत महिनामा मुगुको रारा ताल पुगेका तत्कालीन राजा महेन्द्रलाई राराले यतिसम्म लोभ्यायो कि उनले राराको सुन्दरतालाई स्वर्गकी अप्सरा उपनाम दिए। रारामा आगन्तुकलाई स्वागत गर्ने जो कोहीले राराका बारेमा वर्णन गर्दा सबैभन्दा पहिले सुनाउने किस्सा हो यो। सफा, सुन्दर र निर्मल अनुहारमा गाढा नीलो आकृति लिएको रारामा वरिपरिका सल्ला, धुपीका रूखहरूको बिम्ब कुनै प्रोफेसनल आर्टिस्टको क्यानभासभन्दा कम्ता छैन। सिस्ने र कान्जिरोवा हिमाल रारामै आएर टुक्रुक्क बसेजस्तो दृश्यले हरेकलाई मन्त्रमुग्ध पार्छ। कर्णालीको मुगुमा अवस्थित नेपालको सबैभन्दा ठूलो र प्रसिद्ध यो ताल समुद्र सतहदेखि २ हजार ९ सय ७२ मिटर उचाइमा टुसुक्क बसेको छ। रारा वरिपरि विस्तारित राष्ट्रिय निकुञ्ज १ सय ६ वर्ग किलोमिटर क्षेत्रफलमा फैलिएको छ। सुर्खेतस्थित शुभ होटलका सञ्चालक समिति अध्यक्ष एवं समाजसेवी मानव बमले राराकै कारण सुर्खेतका होटलहरू पर्यटकहरूले भरिभराउ हुने गरेको बताए। उनले भने, कर्णालीका पर्यटकीय गन्तव्यहरूले नै कर्णालीमा होटल व्यवसायमा लगानी व्यापक रूपमा बढिरहेको छ। रारामा निकै ठूलो लगानीमा रिसोर्ट बन्दै छ। सुर्खेतदेखि दैलेख, कालीकोट, जुम्ला र मुगुसम्म ठाउँठाउँमा सुविधायुक्त होटल सञ्चालन भइरहेका छन्। यसले समग्र कर्णालीको आर्थिक गतिविधिहरू बढाइ रहेको छ। तर, यातायात र हवाई सुविधा अझै पर्याप्त छैन। सरकारले कर्णालीका सबै जिल्लामा सुविधायुक्त यातायात सेवा र नियमित हवाई सेवा सञ्चालन गर्न सक्ने हो भने कर्णालीले काचुली फेर्ने निश्चित छ। यस्तै, मुगु जिल्लामा रारा राष्ट्रिय निकुञ्ज, विश्वका चारधाम मध्येको जेठो धाम छायाँनाथ धाम, एक रुपैयाँको नोटमा अवस्थित चंखेली हिमाल, कान्जिरोवा हिमाल, चावाचुली हिमाल, कर्णाली प्रदेशको कुल देवताको जेठो भाइ थार्प मष्टा, खेस्ममालिका, क्रणमोक्ष, कालीका मालिका मन्दिर, पर्यटकीय स्थल अर्पर मुगु, सोरु तातापानीलगायत धेरै धार्मिक तथा पर्यटकीय स्थल छन्। छायाँनाथ रारा नगरपालिका प्रमुख विष्णुकुमार भामले भने, मुगु कर्णाली मात्र नभई नेपालकै आकर्षक धार्मिक तथा पर्यटकीय गन्तव्य हो। तर, यहाँ रोड याक्सेस र नियमित हवाई सेवा नहुँदा पर्यटकहरूले दुःख पाउने गरेका छन्। पछिल्लो समय मुगु आउने पर्यटकहरूको संख्यामा निकै वृद्धि भइरहेको अवस्था भए पनि कर्णाली आउने पर्यटकहरूलाई पर्ने यातायात तथा हवाई सेवाको असहजताका कारण एक पटक घुमेका व्यक्ति फेरि नआउने समस्या छ। यसलाई अब सबै मिलेर सुधार गर्नुपर्छ। दैलेख जिल्लाको दुल्लु नगरपालिकास्थित पञ्चकोशी ज्वाला क्षेत्र नेपालकै एक पवित्र तीर्थस्थल हो। यो क्षेत्रमा नित्य प्रज्वलित ज्वालाहरू अवस्थित भएकाले यस तीर्थस्थललाई ज्वाला क्षेत्र अथवा ज्वाला तीर्थ पनि भनिन्छ। हिन्दू धर्मको पवित्र धार्मिक ग्रन्थ स्कन्द पुराणमा यस क्षेत्रलाई बैश्वानर तीर्थ भनेर वर्णन गरिएको छ। यस तीर्थलाई अग्नि तीर्थ भनेर पनि चिनिन्छ। जहाँ अहिले पेट्रोलियम पदार्थको अन्वषणको काम भइरहेको छ। नेपाली भाषाको उत्पत्ति भएको स्थान जुम्लाको सिंजा जस्तै अर्को दैलेख पञ्चकोशी क्षेत्र दुल्लु पनि अर्को इतिहास हो। अहिले सम्मको अध्ययनअनुसार सबैभन्दा पुरानो मानिएको दामुपाल, अढइपालद्वारा शाक्य ९ सय तीन तदानुसार विक्रमसंवत १०३८ को शिलालेख यसै क्षेत्रमा रहेको छ। यसका साथै विक्रम संवत १४१४ को पृथ्वी मल्लले बनाएको ७ हात लामो कीर्ति स्तम्भ पनि यसै क्षेत्रमा रहेको छ। ज्वाला क्षेत्रअन्तर्गत १ सय ८ शक्तिपीठ पर्छन्। भैरवी, मालिका, स्वामी कार्तिक्य, बिन्ध्यावासिनी, लामाद्धाला आदि चर्चित छन्। सरकारले कर्णालीका पर्यटकीय क्षेत्रहरूको विकास र प्रबद्र्धनसँगै प्रचार गर्न सकिरहेको अवस्था छैन। सरकारी उदासीनता र भौगोलिक जटिलताले कर्णालीका सम्भावनाहरू सधैं ओझेलमा परिरहेका छन्। पर्यटनमैत्री नीति र नेतृत्व आउने हो भने कर्णाली पर्यटकै पर्यटक घुमिरहने क्षेत्रका रूपमा चिनिन बेर लाग्ने छैन।पदमबहादुर शाही  अध्यक्ष, उद्योग वाणिज्य संघ, कर्णाली प्रदेश राराकै कारण सुर्खेतका होटलहरू पर्यटकहरूले भरिभराउ हुने गरेको छ। कर्णालीका पर्यटकीय गन्तव्यहरूले नै कर्णालीमा होटल व्यवसायमा लगानी व्यापक रूपमा बढिरहेको छ। रारामा निकै ठूलो लगानीमा रिसोर्ट बन्दै छ। सुर्खेतदेखि दैलेख, कालीकोट, जुम्ला र मुगुसम्म ठाउँठाउँमा सुविधायुक्त होटल सञ्चालन भइरहेका छन्। यसले समग्र कर्णालीको आर्थिक गतिविधिहरू बढाइ रहेको छ।मानव बम अध्यक्ष, शुभ होटलका सञ्चालक समिति मुगु कर्णाली मात्र नभई नेपालकै आकर्षक धार्मिक तथा पर्यटकीय गन्तव्य हो। तर, यहाँ रोड एक्सेस र नियमित हवाई सेवा नहुँदा पर्यटकहरूले दुःख पाउने गरेका छन्। पछिल्लो समय मुगु आउने पर्यटकहरूको संख्यामा निकै वृद्धि भइरहेको अवस्था भए पनि कर्णाली आउने पर्यटकहरूलाई पर्ने यातायात तथा हवाई सेवाको असहजताका कारण एक पटक घुमेका व्यक्ति फेरि नआउने समस्या छ। यसलाई अब सबै मिलेर सुधार गर्नुपर्छ।विष्णुकुमार भाम  प्रमुख, छायाँनाथ रारा नगरपालिका यस्तै हुम्लाको उत्तरी नाम्खा गाउँपालिकाको लिमीबाट कैलाश मानसरोवरको दर्शन सजिलै गर्न सकिन्छ। हुम्लाको नाम्खा गाउँपालिका६ लिमी लाप्चाबाट दर्शन गर्न सकिने भएपछि यस स्थान मानसरोवरको दर्शन गरिने नेपालको एकमात्र भूभागका रूपमा पनि चिनिँदै आएको छ। कैलाश मानसरोवर दर्शन गर्ने एक नयाँ एवं उत्कृष्ट गन्तव्य स्थलका रूपमा हुम्लाको लिमी लाप्चा बनेको छ। चीनले कैलाश मानसरोवर जाने हिल्सा नाकामा रोक लगाएपछि नेपालकै लिमी लाप्चाबाट कैलाश मानसरोवर दर्शन गर्ने आन्तरिक पर्यटकहरू बढ्दै गएका छन्। हुम्लाका समाजसेवी बिजय लामाले भने, लिमीको लोलुङबाट कैलाश मानसरोवर प्रष्ट रूपमा देख्न सकिन्छ। हाम्रा पूर्खाहरू मात्रै नभएर २०६० सालसम्म नै कैलाश मानसरोवर दर्शन गर्न जाने प्रमुख मार्ग यो नै प्रयोग हुने गरेको थियो। यो क्षेत्र हुम्ला सदरमुकाम सिमकोटदेखि १ सय ५ किलो मिटरको दूरीमा पर्छ। सडकको स्तरोन्नति हुने हो भने यो मार्गबाट अहिलेको भन्दा अझ सहज रूपमा आवतजावत गर्न सकिने छ। चिनियाँ भूभागमा पुग्दा जुनसुकै क्षेत्रबाट पनि देख्न सकिने यो प्रसिद्ध तीर्थस्थल नेपालतर्फबाट भने यसै स्थानबाट मात्र सहज दर्शन गर्न सकिन्छ। लिमीको लोलुङबाट कैलाशको दर्शन गर्न पैदलै जानेहरू पनि बढिरहेका छन्। धार्मिक तीर्थस्थल कैलाश मानसरोवरको दर्शन गर्दा स्वर्ग गइन्छ भन्ने धार्मिक विश्वास छ। यो हिन्दू तथा बौद्ध दुवै धर्मावलम्बीका लागि यो क्षेत्र पवित्र स्थल मानिन्छ। यति मात्र होइन, कर्णालीमा पर्यटकीय प्रचुर सम्भावना भएका धेरै धार्मिक तथा ऐतिहासिक स्थलहरू छन्। सुन्दर भूमिहरू पनि उत्तिकै छन्। तर, तिनीहरूको प्रचारप्रसार र संरक्षण हुन सकिरहेको छैन। जाजरकोट दरबार, रुकुमपश्चिम मुसीको दरबार, जुम्ला सिंजा उपत्यका, चन्दनाथ मन्दिरलगायतका दर्जनौं पर्यटकीय सम्भावना बोकेका पर्यटकीय स्थलहरूमा पछिल्लो समय पर्यटकको आगमन बढिरहेको छ। कर्णाली प्रदेश सरकारका उद्योग, पर्यटन, वन तथा वातावरणमन्त्री सुरेश अधिकारीले कर्णालीको पर्यटन पूर्वाधार विकासका लागि प्रदेश सरकारले आगामी आर्थिक वर्षको बजेटमा मुख्य प्राथमिकता दिने गरी तयारी थालिएको बताए। उनले भने, हामी अहिले कर्णालीको पर्यटन प्रबद्र्धनका लागि विभिन्न व्यक्ति तथा समूहबाट सुझावहरू मागिरहेका छौं। हामीले गर्न सक्ने काम आफैं गर्ने र हामीले गर्न नसक्ने कामहरू संघीय सरकारका साथै अन्य निकायहरूसँग समन्वय गरिरहेका छौं। कर्णालीमा पर्यटन पूर्वाधार निर्माण नगरी यहाँको पर्यटन प्रबर्द्धन गर्न सकिने अवस्था छैन। त्यसका लागि हामी ठोष नीति तथा कार्यक्रम बनाउन लागिरहेका छौं।"
जबजकै कारण एमाले निर्णायक शक्ति : पूर्वराष्ट्रपति भण्डारी,"काठमाडौं : पूर्वराष्ट्रपति विद्यादेवी भण्डारीले जननेता मदन भण्डारीले प्रतिपादन गरेको जनताको बहुदलीय जनवाद (जबज) स्मरण गरेकी छन्। पत्रकार एवं नवनियुक्त एमालेका प्रसार तथा प्रकाशन विभागका सचिव गणेश पाण्डेको केपी शर्मा ओली: सपना, संघर्ष र संकल्प पुस्तकको लोकार्पणमा पूर्वराष्ट्रपति भण्डारीले जबजकै कारण एमाले निर्णायक शक्तिका रूपमा स्थापित भएको बताएकी छन्। जननेता मदन भण्डारीले अघि सार्नु भएको जबजलाई नेकपा एमालेले मार्गदर्शक सिद्धान्तका रूपमा अंगिकार गरेको छ, उनले भनिन्, एमालेले आफू यही सिद्धान्तको आधारमा निर्णायक शक्तिका रूपमा आफूलाई स्थापित गरेको छ। सामाजिक न्यायसहित सुदृढ अर्थतन्त्रको निर्माण गर्ने संकल्प गरेको छ। उनले एमालेसँग जनआधारित अनुशासित, समर्पित कार्यकर्ता र सदस्यको व्यापक विस्तारित पंक्ति रहेको बताइन्। एमालेसँग अनुभवी, संयमी र दृढ संकल्प भएको नेतृत्व तह रहेकाले कुनै घटनाले विचलित तुल्याउन नसक्ने उनको भनाइ छ। उनले भनिन्, बहुलवाद र बहुदलीय प्रतिस्पर्धालाई उच्च प्राथमिकता दिएर राजनीतिक श्रेष्ठताबाट नै सरकारको नेतृत्वमा पुग्ने र सामाजिक आर्थिक रूपान्तरण गर्ने लक्ष्य लिएको एमालेलाई कुनै पनि राजनीतिक घटनाले तथा परिघटनाले बिचलित तुल्याउन सक्दैन। उनले सबै दलहरूले लोकतान्त्रिक मूल्यमान्यताको आत्मासात गर्नुपर्ने बताएकी छन्। पूर्वराष्ट्रपति भण्डारीले मुलुकको राजनीतिक, सामाजिक तथा आर्थिक परिवर्तन गर्न एमालेको महत्वपूर्ण योगदान रहेको बताएकी छन्। उनले एमाले अध्यक्ष तथा प्रधानमन्त्री केपी शर्मा ओलीलाई कुशल रणनीतिकार र राजनेताको संज्ञा दिएकी छन्। उनले भनिन्, अतुलनीय सक्रियता, अदम्य इच्छाशक्ति र सिर्जनशील क्षमताका धनी प्रधानमन्त्री एक अब्बल एवं लोकप्रिय राजनेता हुनुहुन्छ। उनले ओलीको एमालेले गुटफुटलाई परास्त गर्दै एकताबद्ध बनाएको भन्दै प्रशंसा गरेकी छन्। कम्युनिस्ट आन्दोलनलाई एकताबद्ध बनाउन योगदान खेल्न अपेक्षा पूर्वराष्ट्रपति भण्डारीले प्रधानमन्त्री ओलीलाई आगामी दिनमा पनि कम्युनिस्ट आन्दोलनलाई एकताबद्ध बनाउने भूमिका खेल्न आग्रह गरेकी छन्। नेकपा एमालेको आन्तरिक जीवनलाई लोकतान्त्रीकरण गर्न कम्युनिस्ट आन्दोलनलाई एकताबद्ध बनाउन, तथा उत्पन्न हुने गुट र फुटलाई परास्त गरेर पार्टीलाई सुदृढ तुल्याउन निर्वाह गर्नुभएको भूमिकाको सराहना गर्दछु्, उनले भनिन्, साथै भविष्यमा समेत यस किसिमको रचनात्मक पहलकदमी अग्रसरता कायम राख्दै नेपाली कम्युनिस्ट आन्दोलनलाई थप एकताबद्ध बनाएर सफलताको अर्को सिँढी उकाल्न उहाँबाट ठूलो योगदान पुग्ने नै छ। एमालेकी पूर्वउपाध्यक्षसमेत रहेकी भण्डारीले ओलीमाथि नेता कार्यकर्ताको पनि कम्युनिस्ट आन्दोलनलाई एकताबद्ध बनाउन भूमिका खेल्ने अपेक्षा रहेको बताएकी छन्। एमालेका महासचिव शंकर पोखरेलले केपी शर्मा ओलीले प्रधानमन्त्री भएर राष्ट्रको जीवनमा असाधारण काम गरेको बताए। महासचिव पोखरेलले ओली प्रधानमन्त्री हुँदा नाकाबन्दीको सामना गरेको स्मरण गरे। २०७२ सालमा संविधान जारी भएपछि नेपालमाथि भारतले नाकाबन्दी गरेको थियो। प्रधानमन्त्री ओलीले त्यो बेला नाकाबन्दीको विरुद्ध कडा प्रतिकार गरेका थिए। उनले लिम्पियाधुरा, लिपुलेक, कालापानीलाई समेटर नक्सा प्रकाशित गर्नेदेखि देसको पक्षमा ओलीले धेरै काम गरे। उनले भने, नाकाबन्दीको सामना गर्ने कुरो होस् चाहे नयाँ नक्सा प्रकाशित गर्ने कुरा होस्। चाहेन जनामा मुर्झाएका सपनालाई जागृत गरेर विकास र समृद्धिको बाटामो मुलुकलाई अगाडि बढाउने कुरा हो। उनले राष्ट्रियताको प्रश्नमा दिशा निर्देश गर्ने कुरामा पनि अग्रस्थानमा रहे पनि अहिले प्रहार र घेराबन्दी भइरहेको बताए। उनले सामाजिक सञ्जालमा समाजमा सबैभन्दा धेरै आलोचनाको पात्रका रूपमा केपी ओलीलाई चित्रण गराइएको भन्दै आपत्ति जनाए। नायिका केकी अधिकारीले प्रधानमन्त्री केपी शर्मा ओली सबै खालका सल्लाह, सुझाव र गुनासो मज्जाले सुन्न सक्ने व्यक्तित्व भएको बताएकी छिन्। उनले ओलीमा मिजास र ऊर्जा दुवै भएको बताइन्। उहाँ मिजासिलो र ऊर्जाशील व्यक्तित्व हुनुहुन्छ, मैले सधैं उहाँलाई त्यस्तो पाएको छु, अधिकारीले भनिन्। संविधानविद नीलाम्बर आचार्य, नेपाल उद्योग वाणिज्य महासंघका अध्यक्ष चन्द्र ढकाल लगायतले पुस्तकको विषयमा चर्चा गरेका थिए। पूर्वराष्ट्रपति पाण्डेद्वारा सम्पादित केपी शर्मा ओलीः सपना, संघर्ष र संकल्प पुस्तकको लोकार्पण गरेकी छन्। प्रधानमन्त्री एवं एमालेका अध्यक्ष ओलीले लोकतन्त्रप्राप्तिका लागि गरेका अनेक संघर्षदेखि मुलुकको समृद्धिका लागि देखाएका सपना र गरेका नेतृत्वदायी पहललाई केन्द्र राखेर सो पुस्तक तयार गरिएको हो। सो पुस्तकमा प्रधानमन्त्रीपत्नी एवं प्रथम महिला राधिका शाक्यदेखि संविधानविद निलाम्बर आचार्य, एमाले वरिष्ठ उपाध्यक्ष ईश्वर पोखरेल, सांसद सूर्य थापा र कांग्रेसका पूर्वमहामन्त्री कृष्णप्रसाद सिटौला, नेपाल उद्योग वाणिज्य महासंघका अध्यक्ष चन्द्र ढकाल, विनोद चौधरीसम्मको गरी ६७ वटा लेख समावेश गरिएको छ। सबै लेख प्रधानमन्त्री ओलीको विषयमा विषयमा केन्द्रित रहेको छ। सो पुस्तक अल्केमी प्रकाशनले गरेको हो।"
सुनचाँदी व्यवसायलाई व्यवस्थित गर्न छुट्टै ऐन आवश्यक छ : प्रचण्ड,"कैलाली : नेकपा माओवादी केन्द्रका अध्यक्ष पुष्पकमल दाहाल प्रचण्डलाई सुनचाँदी व्यवसायलाई व्यवस्थित छुट्टै ऐन आवश्यक रहेको बताएका छन् । मैले प्रधानमन्त्रीको रुपमा यो व्यवसायलाई कसरी व्यवस्थित गर्न सकिन्छ भनेर छलफल चलाउन सुरु गरेको थिएँ, छुट्टै ऐनविना यति ठूलो व्यवसायलाई व्यवस्थित गर्न सकिँदैन अध्यक्ष प्रचण्डले भने, यसबारेमा धेरै पहिलेदेखि देशभरिका व्यवसायले आवाज उठाउँदै आउनुभएको छ, यो माग जायज छ । काठमाडौंमा मात्रै केन्द्रित रहेको सुनचाँदीको थोक कारोबार कम्तिमा प्रदेश राजधानीसम्म गरिनुपर्छ भन्ने व्यवसायीको माग जायज रहेको उनले बताए। उनले संघीय लोकतान्त्रिक गणतन्त्रको मर्मअनुरुप हुने उल्लेख गर्दै यसका लागि पहल अघि बढाउने प्रतिबद्धता गरे । यसमा मदिराजस्तो विलासिता कर लगाउने कानुनी व्यवस्था सही नभएकाले यसलाई हटाउन पनि कानुन नै आवश्यक रहेको उनको भनाई छ।"
"माओवादी सरकार बदल्ने खेलमा छैन, हामीलाई जनतातिरै ठिक छ : प्रचण्ड","नेपालगञ्ज : नेकपा (माओवादी केन्द्र)का अध्यक्ष पुष्पकमल दाहाल प्रचण्डले आफूहरु सरकार बदल्ने कुनै खेलमा नरहेको स्पष्ट पारेका छन् । आज बिहान नेपालगञ्ज विमानस्थलमा पत्रकारहरुसँग कुराकानी गर्दै उनले अहिलेको सरकार जति टिक्छ, त्यति नै आफ्नो पार्टीलाई फाइदा पुग्ने बताएका हुन्। प्रचण्डले भने,सरकारले अहिलेसम्म जे जस्ता क्रियाकलाप गर्दै आएको छ, उसको उद्देश्य जनताले एकपछि अर्को गरी बुझ्दै गएका छन्, त्यसैले यो सरकार जति टिक्छ, माओवादी केन्द्रलाई फाइदा हुन्छ । हामी जनताको बीचमा गइसकेका छौं, हामीलाई जनतातिरै ठिक छ । उनले अध्यादेश ल्याउनु अलोकतान्त्रिक अभ्यास भएको टिप्पणी गर्दै अध्यादेश पास हुने अवस्था नरहेको बताए। अध्यक्ष प्रचण्डले पार्टीले सुरु गरेको जनतासँग माओवादी, तराई मधेश जागरण अभियानले पार्टीको जनतासँगको सम्बन्ध थप जीवन्त बनाउँदै लगेको बताए। यसले राष्ट्रिय एकतालाई मजबुत बनाउन पनि ठूलो योगदान गर्ने उनले विश्वास व्यक्त गरे । अहिले हामी अभियान भनेर नेताहरु जाने भाषण गर्ने फर्कने गरिरहेका छैनौं उनले भने, जहाँ जान्छौं, त्यहाँका स्थानीय जनताकै घरमा बस्छौं, जनताले खाने खाना खान्छौं र ती क्षेत्रका जनताले भागेका समस्याबारे खुलेर छलफल गर्छौं। अध्यक्ष प्रचण्डले अभियानका क्रममा आउने जनताका गुनासा, अपेक्षा र आवश्यकतालाई केन्द्रित गरेर पार्टीले पहल लिनसक्ने ठाउँमा कार्यक्रम बनाएर अघि बढाउने, सरकारले गर्नुपर्ने कामका लागि ध्यानार्षण गराउने र राष्ट्रियस्तरमै सम्बोधन गर्नुपर्ने विषयमा संसदमा आवाज उठाउने बताए ।"
नम्र र मिठासपूर्ण व्यवहार गर्न अध्यागमनका कर्मचारीलाई गृहमन्त्रीको निर्देशन,"भैरहवा : गृहमन्त्री रमेश लेखकले पर्यटकलाई नम्र र मिठासपूर्ण व्यवहार गर्न अध्यागमनका कर्मचारीलाई गृहमन्त्रीको निर्देशन दिएका छन्। मंगलबार रुपन्देहीको बेलहियामा अध्यागमन कार्यालयको भवन समुद्घाटन गर्दै उनले रुपन्देहीको बेलहिया नाकालाई मुलुककै ठूलो नाकाका रुपमा स्थापित गरेको बताएका हुन्। मुलुकका सीमा क्षेत्रमा १३ वटा अध्यागमन कार्यालय रहेको र ती कार्यालयले पर्यटकलाई सहज बनाएको जनाउँदै उनले सेवाप्रवाह चुस्त हुनुपर्नेमा जोड दिए। पछिल्ला दिनमा सबै ठाउँबाट पर्यटक आगमन राम्रो छ। यो ठाउँ बुद्ध जन्मभूमि भएकाले धार्मिक पयर्टकको सम्भाना छ। हामीले पर्यटनमैत्री वातावरण बनाइरहेका छौं, पर्यटक आगमनलाई व्यवस्थित गरिरहेका छौं, उनले भने, हाम्रो लक्ष्य पर्यटक आगमन वृद्धि गर्ने हो। पर्यटक बढ्दा यसले मुलुकलाई आर्थिक रुपमा समृद्धि बनाउँछ। गृहमन्त्री लेखकले अध्यागमन कार्यालयमा कार्यरत कर्मचारीहरुले पर्यटक र आमसेवाग्राहीलाई नम्र, सरल र मिठासपूर्ण व्यवहार गर्नुपर्ने बताए। उनले कार्यालयहरूमा हुने व्यवहारबाट जनताले सुख पाए २० जनालाई राम्रो भन्ने तर एकजनाले पनि दुःख पाए त्यसले धेरैलाई नराम्रो प्रभाव पार्नसक्ने जनाए। उनले नेपालीहरु संसारकै सबैभन्दा राम्रो संस्कृतिमा हुर्किएका मान्छे भएको जनाउँदै अध्यागमनमा जस्तो व्यहार हुन्छ, नेपालबारे पर्यटकले त्यही बुझ्ने बताए। गृहमन्त्री लेखकले वर्तमान सरकार बनेको आठ महिना हुन लागेको र सरकारले समृद्धिलाई पछ्याइरहेको जनाए। यो सरकारले भ्रष्टाचार नियन्त्रण गर्ने, सुशासन कायम गर्ने, लगानी र व्यवसायीमैत्री वातावरण बनाउने काम गरिरहेको छ, उनले भने, परिणाम तत्काल नदेखिए पनि विस्तारै यसको रिजल्ट आउँछ। सरकारले संविधानको रक्षा गर्दै मुलुकमा दिगो शान्ति, विकास र समृद्धिलाई प्राथमिकतामा राखेर काम गरिरहेको मन्त्री लेखकको भनाई छ। यता, सिद्धार्थनगर नगरपालिकाका मेयर इश्तियाक अहमद खाँले सीमा क्षेत्रको सडक लामो समय नबन्दा धुलोले स्थानीय र पर्यटकलाई हैरानी भएको बताए। उनले गौतमबुद्ध विमानस्थल पूर्णक्षमतामा चल्दा र लुम्बिनीको विकास हुँदा यसले पुरै देशको विकासमा प्रभाव पार्नसक्ने बताए। भ्याटसहित १० करोड २५ लाख लागतमा कार्यालय भवन निर्माण गरिएको हो। भवन बेसमेन्टसहित ६ तल्लाको छ। अपांगमैत्री र भूकम्प प्रतिरोधी रहेको यो कार्यालय भवनमा अग्नि नियन्त्रण उपकरण जडित छ। यहाँबाट विदेशी नागरिकलाई आगमन, प्रवेषाज्ञा, पर्यटक भिसा जारी र नविकरण गर्ने, एनआरएन भिषा जारी र नवीकरण लगायतका काम हुँदै आएका छन्।"
श्रमिकलाई न्यूनतमभन्दा कम पारिश्रमिक दिन मिल्दैन : प्रधानमन्त्री,"काठमाडौं : प्रधानमन्त्री केपी शर्मा ओलीले श्रमिकलाई न्यूनतम्भन्दा कम पारिश्रमिक दिइए दण्डनीय हुने बताएका छन्। जिफन्टद्वारा आज आयोजित नेपाली ट्रेड युनियन आन्दोलनको ७८ औँ वार्षिकोत्सव समारोहलाई सम्बोधन गर्दै प्रधानमन्त्री ओलीले कुनै पनि बहानामा न्यूनतमभन्दा कम पारिश्रमिक दिएर श्रमिकलाई काम लगाएको पाइए दण्डनीय हुने बताएका हुन्। उनले कुनै पनि बहानामा नर्सहरूलाई न्युनतमभन्दा कम तल दिन नहुने बताए। श्रमिकको मन प्रशन्न नभईकन उद्योगव्यवसायका काम सहजरुपमा अघि बढ्न नसक्ने जनाउँदै उनले श्रमिकहरू रोजगारदातामा रुपान्तरण हुन सक्ने भएकाले आफूहरुले त्यस प्रकारको वातावरण सृजना गर्नुपर्नेमा जोड दिए। नेकपा (एमाले) का अध्यक्षसमेत रहेका प्रधानमन्त्री ओलीले भने, अब हामी परिवर्तनको मर्म अनुसार अघि बढ्नुपर्छ। हामीले अन्तर्राष्ट्रिय मान्यताअनुसार संवादका माध्यमबाट सरकार, रोजगारदाता र श्रमिकलाई विन विन अवस्थामा ल्याउन सक्नुपर्छ। सरकारले तटस्थ बसेर निष्पक्ष निष्कर्ष निकाल्नुपर्छ। उनले मिलेर बसेको नेपाली समाजलाई जात, धर्म र संस्कृतिका नाममा विभाजन गर्ने तथा काम गर्न खोज्ने विरुद्ध भ्रम र अवरोध सृजना गर्ने प्रवृत्तिलाई चिर्नुपर्ने आग्रह गर्दै व्यवस्था परिवर्तनपछि विकासको क्रम बढेको स्पष्ट गरे। हामीलाई कसैको अनावश्यक विरोधसँग मतलव छैन। नचाहिने प्रदूषित कुरा हामी बोकेर हिँड्दैनौँ। हामीलाई देशको विकास र परिवर्तन गर्नुछ। विरोधका लागि विरोध गर्ने प्रवृत्ति आफैँ सेलाएर जान्छ। यसमा मजदूर आन्दोलन विगतदेखि नै सचेत छ भन्नेमा म विश्वस्त छु प्रधानमन्त्री ओलीको भनाइ थियो। हिमालहरु पग्लिएर मानवीय सभ्यता नै प्रभावमा पर्न थालेको सन्दर्भमा प्रधानमन्त्री ओलीले हिमालदेखि समुद्रसम्मको सुरक्षाको अवधारणाका साथ सहकार्य गर्न विश्व समुदायसँग आग्रह गरे।"
"५ अध्यादेश स्वीकृतिका लागि बुधबार संसद्मा पेश गर्ने सरकारको तयारी, भूमि सम्बन्धी के हुँदैछ ?","बुधबार प्रतिनिधि सभा बैठकमा र बिहीबार बस्ने राष्ट्रिय सभाको बैठकबाट ५ वटा अध्यादेश पास हुन्छन्। काठमाडौं : सरकारले भूमिसम्बन्धी अध्यादेशबाहेक ५ वटा अध्यादेश अगाडि बढाउने भएको छ। भूमिसम्बन्धि अध्यादेशका केहि दफामा सत्तारुढ दलभित्र सहमति हुन बाँकी भएकाले ५ वटा अध्यादेशलाई बुधबार प्रतिनिधि सभा बैठक र बिहीबार राष्ट्रिय सभाको बैठकबाट स्वीकृत हुनेगरी प्रस्तुत गर्न लागिएको एमालेका मुख्य सचेतक महेश बर्तौलाले जानकारी दिए। उनले सत्तारुढ दलहरूले सहमतिमै अध्यादेश अगाडि बढाउन लागिएको बताए। सरकारले ल्याएका सबै अध्यादेश एकै चरणमा संसदबाट स्वीकृत गराउने सरकारको तयारी थियो। तर, छलफलको क्रममा सत्तारुढ दलभित्र भूमि सम्बन्धी अध्यादेशका केही प्रावधानमा असहमति रहेकाले संसद्बाट स्वीकृत गराउने सन्दर्भमा हामीले अध्यादेशलाई होल्ड गरेर राख्यौं। हामी छलफलकै चरणमा छौं। बर्तौलाले अन्नपूर्ण पोस्ट्सँग भने,अब बुधबार प्रतिनिधि सभा बैठकमा र बिहीबार राष्ट्रिय सभाको बैठकबाट ५ वटा अध्यादेश पास हुन्छन्। बर्तौलाले संसद्बाट अध्यादेश पारित भएपश्चात सरकारले प्रतिस्थापन विधेयक तत्काल ल्याउने बताए। प्रतिनिधि सभा र राष्ट्रिय सभाबाट अध्यादेश पारित गरेर सरकारले तत्काल प्रतिस्थापन विधेयक संसद्मा ल्याउँछ। उनले भने,भूमिसम्बन्धी अध्यादेशलाई पनि ५ वटा अध्यादेशसँगै प्रतिस्थापन विधेयककै जसरी एकै दिन ल्याउने कि त्यसलाई विधेयकको रुपमा ल्याउने भन्ने बारेमा हामी छलफल गरिरहेका छौं। भूमि सम्बन्धी अध्यादेशमा जसपा नेपाल र लोसपाले असहमति जनाएका कारण अझै थप छलफल गरेर प्रतिस्थापन विधेयक ल्याउने वा विधेयककै रुपमा एकैपटक दर्ता गर्ने भन्नेबारे छलफल भइरहेको छ। जसपा नेपालले अरू अध्यादेश पारित गर्न सहमत रहेको जनाएको छ।"
रेशम चौधरीलाई प्रचण्डले भने तपाईँको पार्टीलाई माओवादीमा समाहित गराउनुस्,"कैलाली : नेकपा माओवादी केन्द्रका अध्यक्ष पुष्पकमल दाहाल प्रचण्डले माओवादीको नेतृत्व र लाखौं जनताको रगत पसिनाबाट प्राप्त राजनीतिक अधिकारको रक्षा, प्रयोग र विकास गर्ने जिम्मेवारी पनि माओवादीकै भएको बताएका छन्। कैलालीको टीकापुरमा आजदेखि सुरु भएको थारु राष्ट्रिय मुक्ति मोर्चा नेपालको चौथो राष्ट्रिय सम्मेलनको उद्घाटन गर्दै उनले जनताको बलिदानीपूर्ण आन्दोलनबाट संघीय लोकतान्त्रिक गणतन्त्र प्राप्त भएको बताए। 'अहिले आएर संघीयता, समावेशिता, समानुपातिक प्रतिनिधित्वजस्ता उत्पीडित क्षेत्र र समुदायले पाएको अधिकार खोज्ने कुचेष्टा हुँदैछ। भ्रष्ट र दलालहरू विभिन्न बहानामा जनताका अधिकार खोस्न लागिरहेका छन्, त्यस्तो सबै षड्यन्त्रलाई परास्त गर्दै जनताले प्राप्त गरेका अधिकारको रक्षा गर्ने जिम्मेवारी माओवादीकै हो, यसमा हामी कतै बिचलित हुने छैनौं, दृढ प्रतिबद्धताका साथ अघि बढ्ने छौं,' उनले भने। जातीय क्षेत्रीय मोर्चा र समाजवादी क्रान्तिको सम्बन्धबारे पार्टीले पहिलोपटक धारणा स्पष्ट गरेको उनले बताए। हिजो जनवादी क्रान्तिको बेलामा आत्मनिर्णयको अधिकार, जातीय क्षेत्रीय मोर्चाको अवधारणा महत्त्वपूर्ण थियो। तर, अब समाजवादी क्रान्तिमा यसमा महत्त्व छ कि छैन भन्ने केही समय अलमल जस्तो देखियो। हाम्रो भर्खरै सम्पन्न केन्द्रीय समितिको बैठकले समाजवादी क्रान्तिको बेलामा यो अझ बढी आवश्यक छ भन्ने निष्कर्ष निकालेको छ,' उनल भने। हिजो जातीय क्षेत्रीय मोर्चामार्फत संघर्षलाई संगठित नगरेको भए जनयुद्धले संघीय लोकतान्त्रिक गणतन्त्रमा फड्को मार्ने स्थिति बन्ने सम्भावना नरहेको स्पष्ट गर्दै उनले थारु समुदायलगायत नेपालका सबै जातीय क्षेत्रीय मोर्चाहरूले संघर्षमा ऐतिहासिक र बलिदानीपूर्ण भूमिका निर्वाह गरेको बताए। जनयुद्धमा सबैभन्दा धेरै बेपत्ता पारिने बर्दिया जिल्लाका नागरिक रहेको संयुक्त राष्ट्रसंघको तथ्यांकमा समेत उल्लेख गर्दै उनले नेपालको राजनीतिक परिवर्तनमा थारू समुदायले ऐतिहासिक बलिदानी गरेको बताए। थारु मुक्तिको कार्यभार अझै बाँकी रहे पनि थारू आयोगको व्यवस्था, थारूलाई मधेसी क्लष्टरबाट छुट्याउने, थारू समुदायका लागि समावेशी समानुपातिक अधिकार स्थापित भएको उल्लेख गर्दै अध्यक्ष प्रचण्डले थारू समुदायका लागि लड्ने शक्ति माओवादी नै नभएकाले अरुको भ्रममा नपर्न आग्रह गरे। थारू समुदायमा जागरण ल्याउनेदेखि अधिकार सुनिश्चित गर्नेसम्म माओवादीले नै नेतृत्व गरेको हो। अब माओवादीलाई बलियो राष्ट्रिय शक्तिको रूपमा स्थापित गरेर थारू समुदायका बाँकी अधिकार पनि संस्थागत गर्दै लैदाने प्रतिबद्धता व्यक्त गर्दछु,' उनले भने। थारू समुदायको नेतृत्व गर्ने राष्ट्रिय शक्ति माओवादी अब फेरि आफ्नो वर्ग र समुदायमा फर्किने प्रतिबद्धतासहित रूपान्तरणको दिशामा अघि बढेकाले थारू समुदायकै मुक्तिका लागि भनेर फरक शक्ति आवश्यक नपर्ने उल्लेख गर्दै उनले रेशम चौधरी नेतृत्वको नागरिक उन्मुक्ति पार्टीलाई पनि माओवादीमा समाहित हुन आह्वान गरे। टीकापुर काण्डमा जालझेल गरिएको उल्लेख गर्दै अध्यक्ष प्रचण्डले आफूले यो संघर्षको सम्मान गरेको र यही बहानामा एउटा थारूको छोरालाई जेलमा राखिरहन अन्याय हुने निष्कर्षका साथ आफू प्रधानमन्त्री हुँदा रेशम चौधरीलाई रिहा गर्ने निर्णयमा पुगिएको बताए। उनले विगतमा माओवादीमा रहेर हालः अन्य दलमा पुगेका थारू अगुवाहरूलाई पनि मूल घरमै फर्केर थारू अधिकार थप स्थापित गर्ने आन्दोलनमा सहभागी हुन आह्वान गरे। पहिलेको तुलनामा जिल्लामा कमैया कम्लरी प्रथा कम भए पनि पहुँचवालाहरूले अहिले पनि कमलरी राख्ने गरेको उल्लेख गर्दै उनले सामन्तवादको अवशेषको रूपमा रहेको यो प्रथालाई पूरै उन्मुलन गर्न थारू समुदायबाटै सशक्त संघर्ष आवश्यक रहेको बताए। दाङका स्वर्गद्वारी गुठी पीडित किसानलाई न्याय दिन आफ्नो नेतृत्वको सरकारले विधेयक मस्यौदा प्रक्रिया अघि बढाएकै बेला सरकार परिवर्तन भएकाले यो प्रक्रिया रोकिएको र हालः यसलाई अघि बढाउनुको साटो सरकारले किसानमाथि दमन प्रक्रिया सुरु गरेको आपत्ति जनाउँदै अध्यक्ष प्रचण्डले आफूले केही दिनअघि संसदको विशेष सम्बोधनबाट पनि आग्रह गरेको र यसमा हुने सडक संघर्षमा पार्टीको सहयो रहने प्रतिबद्धता व्यक्त गरे।"
सातवटै प्रदेशमा सवारी चालक अनुमतिपत्रको छपाइ हुने,काठमाडौं : आगामी वैशाखदेखि सबै प्रदेशबाट सवारी चालक अनुमतिपत्रको छपाइ हुने भएको छ। मंगलबार सिंहदरबारमा भौतिक पूर्वाधार तथा यातायात मन्त्रालय र सबै प्रदेशका यातायातमन्त्रीसहितको विषयगत बैठकले यातायात व्यवस्था विभागबाट हालसम्म छपाइ गर्न बाँकी सवारी चालक अनुमतिपत्रको छपाइ गर्ने र २०८२ वैशाख १ गतेदेखि साउन १ गतेसम्म सबै प्रदेशले स्वीकृत ढाँचा बमोजिम सवारी चालक अनुमतिपत्रको छपाइ कार्य प्रारम्भ गर्ने निर्णय गरेको हो। यसका लागि आवश्यक प्राविधिक सहायता विभागले उपलब्ध गराउने निर्णय भएको छ। राइड शेयरिङलाई व्यवस्थित गर्न र प्रदेशबीच नीतिगत एकरूपता कायम गर्नका लागि प्रदेश सरकारको सहभागितामा संघीय सरकारले नीतिगत व्यवस्था गर्ने र सम्बन्धित प्रदेशले लागू गर्ने निर्णय भएको भौतिक पूर्वाधार तथा यातायात मन्त्रालयका सचिव केशव कुमार शर्माले जानकारी दिए। बैठकमा भौतिक पूर्वाधार तथा यातायातमन्त्री देवेन्द्र दाहालले यातायातका विभिन्न सेवालाई राष्ट्रिय परिचयपत्रसँग जोड्न सकिए बायोमेट्रिकका देखिएको समस्या समाधान हुनसक्ने बताए। उनले अझै पनि १९ लाख सवारी चालक अनुमतिपत्र छपाइ गर्न बाँकी रहेको अवस्थामा प्रदेशबाट छपाइ सुरु गर्न सके सहजरूपमा वितरण गर्न सकिने जिकिर गरे। त्यस्तै बैठकले सवारी साधनहरूको दर्ता र नामसारी गर्दा अनिवार्यरूपमा इम्बोस्ड नम्बर प्लेट जडान गर्ने व्यवस्थाका लागि प्रदेश सरकारबाट मातहतका कार्यालयलाई आवश्यक निर्देशन दिने र विभागले आवश्यक जनशक्तिको व्यवस्थापन गर्ने निर्णय गरेको छ।
सरकारलाई दिएको समर्थन कायमै राख्ने जसपा नेपालको निर्णय,"काठमाडौं : जनता समाजवादी पार्टी नेपालले सरकारलाई दिएको समर्थन कायमै राख्ने निर्णय गरेको छ। तीन दिनसम्म ललितपुरमा चलेको पार्टीको केन्द्रीय समिति बैठकले हाललाई सरकारलाई दिएको समर्थन कायमै राख्ने निर्णय गरेको हो। बैठकपछि जसपा नेपालका प्रवक्ता मनिष सुमनले सरकारलाई दिएको समर्थन फिर्ता लिने विषयमा कुनै निर्णय नभएको र समर्थन कायमै रहेको जानकारी दिए। बैठकले भ्रष्टाचारको अन्त्य, सुशासन कायम, विकास र संविधान संशोधनका लागि वर्तमान सरकार असक्षम रहेको निष्कर्ष निकालिएको उनले बताए। उनले अध्यादेशको प्रक्रियाप्रति बैठकले असहमति जनाउँदै भूमिसम्बन्धी अध्यादेश फिर्ता दिन माग गरिएको बताए। अन्य पाँचवटा अध्यादेशलाई भने समर्थन जनाउने निर्णय गरिएको उनले बताए। त्यस्तै बैठकले 'नो केबलकार' अभियानप्रति समर्थन जनाउँदै वार्ता र संबादमार्फत समस्याको समाधान गर्न सरकारको ध्यानाकर्षण गराएको प्रवक्ता सुमनले बताए। बैठकले सबै स्थानीय तह र भातृ संस्थाको अधिवेशन वैशाख मसान्तभित्र सम्पन्न गर्ने निर्णय गरिएको उनले बताए। सबै अधिवेशन सम्पन्न भएसकेपछि हुलाकी राजमार्ग, मध्यपहाडी लोकमार्ग र हिमाली राजमार्गमा सय दिने जनतासँग भेटघाट अभियान चलाउने निर्णय बैठकले गरेको छ।"
"एमाले मोरङको १० औं अधिवेशन : ३२५ जनाको उम्मेदवारी, मतदानको तयारी","विराटनगर : नेकपा (एमाले) मोरङको १० औं अधिवेशनका लागि ३ सय २५ जनाले उम्मेदवारी दिएका छन्। एमाले कार्यसमिति ५ पदाधिकारीसहित १ सय ६५ सदस्यीय हुने छ। पार्टीको नयाँ नेतृत्वका लागि ३ सय २५ जनाले मनोनयन दर्ता गराएको प्रमुख निर्वाचन अधिकृत सुरेशलाल श्रेष्ले बताए। निर्वाचन कमिटीले सोमबार राति उम्मेदवारको नामावली प्रकाशन गरेको थियो। श्रेष्ठका अनुसार आज (मंगलबार) बिहान दाबी विरोध, उम्मेदवारको अन्तिम नामावली प्रकाशन र मतदानको कार्यक्रम छ। एमाले मोरङको नयाँ नेतृत्व चयनका लागि बिहान ९ बजेबाट मतदान सुरु गर्ने तयारी रहेको उनले बताए। नेताहरुले सहमतिमा नेतृत्व चयन गर्न दबाब दिए पनि त्यो सम्भावना टरेका कारण निर्वाचन प्रक्रिया अवलम्बन गर्नुपर्ने अवस्था आएको हो। श्रेष्ठका अनुसार विविध प्राविधिक कारणले सोमबार निर्वाचन सम्भव भएन। फागुन १७ गते शनिबारदेखि सुरु भएको १० औं अधिवेशन सोमबार सम्पन्न गर्ने तयारी थियो। तर, मनोनित प्रतिनिधिको विषयमा विवाद बढेपछि अधिवेशन लम्बिएको छ। अधिवेशनमा संस्थापन पक्षबाट अध्यक्षमा राजकुमार ओझा, उपाध्यक्षमा शान्ति लिम्बू भुजेल, सचिवमा रविन थापा, उपसचिवमा शिल्पा निराला कार्की र ईजालाल राजवंशीको उम्मेदवारी परेको छ। इतर पक्षबाट अध्यक्षमा अजम्बर राई, उपाध्यक्षमा सागर थापा, सचिवमा सोमराज थापा, उपसचिवमा सन्तोष वान्तवा र उषा झाले उम्मेदवारी दिएका छन्। इतर पक्षको नेतृत्व नेता विनोद ढकालले गरिरहेका छन्। दुवै पक्ष पदाधिकारीदेखि सदस्यसम्म प्यानल बनाएर मैदानमा उत्रिएका छन्। अधिवेशनका लागि ९ सय ११ जना प्रतिनिधि छानिएका छन्। नेतृत्व चयनका लागि प्रतिनिधिले मतदान गर्ने हुन्। मतदानपछि विराटनगरको पाञ्चालीस्थित एमाले मोरङको पार्टी कार्यालयमा मतगणना हुने प्रमुख निर्वाचन अधिकृत श्रेष्ठले बताए।"
एमाले मुख्यालयमा गुठी पीडितको धर्ना,"काठमाडौं : आन्दोलनरत स्वर्गद्वारी गुठी पीडित मोही किसान संघर्ष समितिले एमाले मुख्यालय च्यासलमा धर्ना दिएका छन्। सरकारले आफूहरूसँग गरेको सम्झौता कार्यान्वयन नगरेको भन्दै स्वर्गद्वारी गुठी पीडित मोही किसान संघर्ष समितिले मंगलबार च्यासलमा धर्ना गरेका हुन्। मोही किसानहरूलाई मोही पुर्जा दिनुपर्ने उनीहरूको माग छ। उनीहरूले दुई बुँदे सहमति कार्यान्वयन गर, मोही हक खोस्न पाइँदैनलगायतका नारा लगाएका थिए। स्वर्गद्वारी गुठी पीडित मोही किसान संघर्ष समितिका कोषाध्यक्ष शेरबहादुर चौधरीले पुस्तौंपुस्तादेखि भोग चलन गरिरहेको जमिनको स्वामित्व पाउन नसकेको भन्दै आन्दोलन गर्नुपरेको बताए। स्वर्गद्वारी आश्रमको एक हजार ३४ बिगाह १७ कट्ठा सात धुर जग्गामध्ये सात सय ५३ बिगाह जग्गामा मोही कायम छ। मोही कायम भएको जग्गाको स्वामित्व आफूहरूले पाउनुपर्ने मोही किसानको माग छ।"
"समानीकरण अनुदानमा संशोधन, अब ४९२ प्रतिशत कटौती","काठमाडौं : सरकारले वित्तीय समानीकरण अनुदान थपेर पठाएको छ। सरकारले प्रदेश र स्थानीय तहको संवैधानिक अधिकारको रूपका रहेको समानीकरण अनुदान कटौती चौतर्फी विरोध भएपछि सरकारले संशोधन गरेको हो। महालेखा नियन्त्रक कार्यालयले तेस्रो किस्ताको वित्तीय समानीकरण अनुदान २५ प्रतिशतमध्ये २१०७ प्रतिशत पठाउने भएको जानकारी दिएको छ। पछिल्लो संशोधनपछि ४९२ प्रतिशत मात्रै कटौती भएको छ। २०८१ माघ २८ र २९ गते तेस्रो किस्तावापत वित्तीय समानीकरण अनुदान २५ प्रतिशतमध्ये १३२४ प्रतिशत (अर्थात् वार्षिक बजेटको ६३२४ प्रतिशतमा नबढ्ने गरी) हस्तान्तरण गर्ने भनि पत्राचार गरेको थियो। माघ २३ गते अर्थ मन्त्रालयले महालेखा नियन्त्रक कार्यालय अनुदान कटौती गर्न निर्देशन दिएको थियो। पुस मसान्तसम्ममा राजस्व लक्ष्यको तुलनामा ८४३३ प्रतिशत मात्रै संकलन भएको भन्दै अर्थले समानीकरण अनुदान कटौती गर्न निर्देशन दिएको थियो। त्यसपछि प्रदेश सरकार, नगरपालिका संघ, गाउँपालिका राष्ट्रिय महासंघले समानीकरण अनुदान आफ्नो संवैधानिक अधिकार भएको भन्दै विरोध गरेपछि सरकार संशोधनको लागि बाध्य भएको छ। फागुन १३ गते महालेखा नियन्त्रण कार्यालयले कुल स्वीकृत वार्षिक बजेटमध्ये तेस्रो किस्तासम्मको ७१०८ मा नबढ्ने गरी पठाउन प्रदेश तथा स्थानीय तहमा वित्तीय समानीकरण अनुदान हस्तान्तरण गर्न पत्राचार भएको छ। गाउँपालिका राष्ट्रिय महासंघका कार्यकारी निर्देशक राजेन्द्रप्रसाद प्याकुरेलले दबाब र विरोधपछि संघ सरकार संशोधन गर्न बाध्य भएको बताए। संघ सरकारले २५२५ प्रतिशत गरेर चार किस्तामा स्थानीय तह र प्रदेश सरकारलाई वित्तीय समानीकरण अनुदान उपलब्ध गराउँदै आएको छ। संघ सरकारलाई प्रत्येक वर्षको भदौ २ गते, कात्तिक २ गते, माघ २ गते र वैशाख २ गते गरी चार किस्तामा समानीकरण अनुदान हस्तान्तरण गर्नुपर्ने कानुनी बाध्यता छ। पहिलो र दोस्रो किस्तामा २५२५ प्रतिशत नै दिएको थियो तर तेस्रो किस्तामा कटौती गरेर पठाउने निर्णय गरिएको थियो। नगरपालिका संघका अध्यक्ष भीमप्रसाद ढुंगानाले विरोधपछि तेस्रो किस्तामा संशोधन भएको बताए। उनले चौथो किस्तामा कटौती गर्न सक्ने सम्भावनालाई दृष्टिगत गरेर संघ सरकारलाई सचेत गराउने बताए। चैत मसान्तसम्मको राजस्वको लक्ष्य र संकलन भएको राजस्वका आधारमा समानीकरण अनुदान पुनः निर्धारण गरी चौथो किस्ताका रूपमा हस्तान्तरण हुने गाउँपालिका राष्ट्रिय महासंघका कार्यकारी निर्देशक प्याकुरेल बताउँछन्। उनले चौथो किस्ताको समयमा सचेत हुनुपर्ने बताए। आर्थिक वर्ष २०८१८२ मा स्थानीय तहले ८८ अर्ब र प्रदेशले ६० अर्बको वित्तीय समानीकरण अनुदान प्राप्त गर्ने गरी बजेट विनियोजन भएको थियो। संघ सरकारले विगत तीन वर्षदेखि समानीकरण अनुदानमा आँखा लगाउँदै आएको छ। लक्ष्य अनुसार राजस्व संकलन भएको भन्दै प्रदेश र स्थानीय तहको समानीकरण अनुदान कटौती गर्दै आएको छ। २०८०८१ मा चौथो २६ प्रतिशत अनुदान कटौती गरिएको थियो। निरन्तरको दबाब र विरोधपछि अन्तमा ७ प्रतिशत मात्रै कटौती भएको थियो। गत वर्ष कटौती परेपछि जेठ २९ गते अर्थमन्त्रालय घेराउ गरिएको थियो। असार ११ गतेबाट सिंहदरबार नै घेराउ गर्ने कार्यक्रम तय भएको थियो। असार १० गते नै मन्त्रिपरिषद्ले २५ अर्ब कटौती गरेका १७ अर्ब उपलब्ध गराएको थियो। नगरपालिका संघका अध्यक्ष ढुंगानाले २२ गते बैठक बसेर चौथो किस्तामा पूरै अनुदान उपलब्ध गराउनका लागि संघ सरकारको ध्यानाकर्षण गराउने बताए।"
"भूमिसम्बन्धी अध्यादेशमा पछि हट्यो सत्तापक्ष, बुधबार ५ अध्यादेश प्रतिनिधिसभामा प्रस्तुत हुने",काठमाडौं : सरकारले जारी गरेका ६ मध्ये ५ अध्यादेशमात्रै प्रतिनिधिसभा बैठकमा प्रस्तुत हुने भएको छ। सिंहदरबारमा मंगलबार बसेको प्रतिनिधिसभा कार्यव्यवस्था परामर्श समिति बैठकले ५ अध्यादेशमात्रै निर्णयार्थ प्रस्तुत गर्ने गरि कार्यसूची तयार गरेको हो। भूमिसम्बन्धी अध्यादेशमा सहमति खोज्नका लागि भन्दै सरकारले ५ वटा अध्यादेश मात्रै सदनमा प्रस्तुत गर्न लागेको हो। कार्यव्यवस्था परामर्श बैठकपछि एमाले मुख्य सचेतक महेश बर्तौलाले ५ अध्यादेशमात्रै निर्णयार्थ प्रस्तुत गर्ने गरि कार्यसूचीमा राखिएको बताए। उनले भूमिसम्बन्धी अध्यादेशमा सत्तासाझेदार दलका बीचमा केही फरक मत आएकाले प्रतिस्थापन विधेयकमार्फत संशोधन गर्ने वा नयाँ विधेयकमार्फत अघि बढ्ने भन्ने विषयमा छलफल जारी रहेकाले अहिले संसदमा प्रस्तुत नगर्ने निर्णयमा पुगिएको बताए। बर्तौलाले अध्यादेशका विषयमा सत्ता साझेदारबीच उच्च तहमा समझदारी रहेको उल्लेख गरे। त्यस्तै कांग्रेस प्रमुख सचेतक श्याम घिमिरले भूमिसम्बन्धी अध्यादेशलाई 'होल्ड'मा राखेर विषय बस्तुमा छलफल गरिने र आवश्यक निर्णय लिइने बताए। जसपा नेपाललगायतका सत्ता साझेदार दलबीच भएको सहमति अनुसार नै अहिले ५ अध्यादेशमात्रै प्रस्तुत गर्ने निर्णयमा पुगिएको उनले बताए। कांग्रेस र नेकपा एमालेले आफ्ना सांसदहरूलाई अध्यादेशहरू स्वीकृतिका लागि प्रस्तुत हुने भएकाले बुधबार बस्ने संसद्को बैठकमा अनिवार्य उपस्थित हुन ह्वीप जारीसमेत गरेका छन्। प्रतिनिधिसभा बैठक बुधबार दिउँसो १ बजे बोलाइएको छ।
जबजकै कारण एमाले निर्णायक शक्ति : पूर्वराष्ट्रपति भण्डारी,"काठमाडौं : पूर्वराष्ट्रपति विद्यादेवी भण्डारीले जननेता मदन भण्डारीले प्रतिपादन गरेको जनताको बहुदलीय जनवाद (जबज) स्मरण गरेकी छन्। पत्रकार एवं नवनियुक्त एमालेका प्रसार तथा प्रकाशन विभागका सचिव गणेश पाण्डेको केपी शर्मा ओली: सपना, संघर्ष र संकल्प पुस्तकको लोकार्पणमा पूर्वराष्ट्रपति भण्डारीले जबजकै कारण एमाले निर्णायक शक्तिका रूपमा स्थापित भएको बताएकी छन्। जननेता मदन भण्डारीले अघि सार्नु भएको जबजलाई नेकपा एमालेले मार्गदर्शक सिद्धान्तका रूपमा अंगिकार गरेको छ, उनले भनिन्, एमालेले आफू यही सिद्धान्तको आधारमा निर्णायक शक्तिका रूपमा आफूलाई स्थापित गरेको छ। सामाजिक न्यायसहित सुदृढ अर्थतन्त्रको निर्माण गर्ने संकल्प गरेको छ। उनले एमालेसँग जनआधारित अनुशासित, समर्पित कार्यकर्ता र सदस्यको व्यापक विस्तारित पंक्ति रहेको बताइन्। एमालेसँग अनुभवी, संयमी र दृढ संकल्प भएको नेतृत्व तह रहेकाले कुनै घटनाले विचलित तुल्याउन नसक्ने उनको भनाइ छ। उनले भनिन्, बहुलवाद र बहुदलीय प्रतिस्पर्धालाई उच्च प्राथमिकता दिएर राजनीतिक श्रेष्ठताबाट नै सरकारको नेतृत्वमा पुग्ने र सामाजिक आर्थिक रूपान्तरण गर्ने लक्ष्य लिएको एमालेलाई कुनै पनि राजनीतिक घटनाले तथा परिघटनाले बिचलित तुल्याउन सक्दैन। उनले सबै दलहरूले लोकतान्त्रिक मूल्यमान्यताको आत्मासात गर्नुपर्ने बताएकी छन्। पूर्वराष्ट्रपति भण्डारीले मुलुकको राजनीतिक, सामाजिक तथा आर्थिक परिवर्तन गर्न एमालेको महत्वपूर्ण योगदान रहेको बताएकी छन्। उनले एमाले अध्यक्ष तथा प्रधानमन्त्री केपी शर्मा ओलीलाई कुशल रणनीतिकार र राजनेताको संज्ञा दिएकी छन्। उनले भनिन्, अतुलनीय सक्रियता, अदम्य इच्छाशक्ति र सिर्जनशील क्षमताका धनी प्रधानमन्त्री एक अब्बल एवं लोकप्रिय राजनेता हुनुहुन्छ। उनले ओलीको एमालेले गुटफुटलाई परास्त गर्दै एकताबद्ध बनाएको भन्दै प्रशंसा गरेकी छन्। कम्युनिस्ट आन्दोलनलाई एकताबद्ध बनाउन योगदान खेल्न अपेक्षा पूर्वराष्ट्रपति भण्डारीले प्रधानमन्त्री ओलीलाई आगामी दिनमा पनि कम्युनिस्ट आन्दोलनलाई एकताबद्ध बनाउने भूमिका खेल्न आग्रह गरेकी छन्। नेकपा एमालेको आन्तरिक जीवनलाई लोकतान्त्रीकरण गर्न कम्युनिस्ट आन्दोलनलाई एकताबद्ध बनाउन, तथा उत्पन्न हुने गुट र फुटलाई परास्त गरेर पार्टीलाई सुदृढ तुल्याउन निर्वाह गर्नुभएको भूमिकाको सराहना गर्दछु्, उनले भनिन्, साथै भविष्यमा समेत यस किसिमको रचनात्मक पहलकदमी अग्रसरता कायम राख्दै नेपाली कम्युनिस्ट आन्दोलनलाई थप एकताबद्ध बनाएर सफलताको अर्को सिँढी उकाल्न उहाँबाट ठूलो योगदान पुग्ने नै छ। एमालेकी पूर्वउपाध्यक्षसमेत रहेकी भण्डारीले ओलीमाथि नेता कार्यकर्ताको पनि कम्युनिस्ट आन्दोलनलाई एकताबद्ध बनाउन भूमिका खेल्ने अपेक्षा रहेको बताएकी छन्। एमालेका महासचिव शंकर पोखरेलले केपी शर्मा ओलीले प्रधानमन्त्री भएर राष्ट्रको जीवनमा असाधारण काम गरेको बताए। महासचिव पोखरेलले ओली प्रधानमन्त्री हुँदा नाकाबन्दीको सामना गरेको स्मरण गरे। २०७२ सालमा संविधान जारी भएपछि नेपालमाथि भारतले नाकाबन्दी गरेको थियो। प्रधानमन्त्री ओलीले त्यो बेला नाकाबन्दीको विरुद्ध कडा प्रतिकार गरेका थिए। उनले लिम्पियाधुरा, लिपुलेक, कालापानीलाई समेटर नक्सा प्रकाशित गर्नेदेखि देसको पक्षमा ओलीले धेरै काम गरे। उनले भने, नाकाबन्दीको सामना गर्ने कुरो होस् चाहे नयाँ नक्सा प्रकाशित गर्ने कुरा होस्। चाहेन जनामा मुर्झाएका सपनालाई जागृत गरेर विकास र समृद्धिको बाटामो मुलुकलाई अगाडि बढाउने कुरा हो। उनले राष्ट्रियताको प्रश्नमा दिशा निर्देश गर्ने कुरामा पनि अग्रस्थानमा रहे पनि अहिले प्रहार र घेराबन्दी भइरहेको बताए। उनले सामाजिक सञ्जालमा समाजमा सबैभन्दा धेरै आलोचनाको पात्रका रूपमा केपी ओलीलाई चित्रण गराइएको भन्दै आपत्ति जनाए। नायिका केकी अधिकारीले प्रधानमन्त्री केपी शर्मा ओली सबै खालका सल्लाह, सुझाव र गुनासो मज्जाले सुन्न सक्ने व्यक्तित्व भएको बताएकी छिन्। उनले ओलीमा मिजास र ऊर्जा दुवै भएको बताइन्। उहाँ मिजासिलो र ऊर्जाशील व्यक्तित्व हुनुहुन्छ, मैले सधैं उहाँलाई त्यस्तो पाएको छु, अधिकारीले भनिन्। संविधानविद नीलाम्बर आचार्य, नेपाल उद्योग वाणिज्य महासंघका अध्यक्ष चन्द्र ढकाल लगायतले पुस्तकको विषयमा चर्चा गरेका थिए। पूर्वराष्ट्रपति पाण्डेद्वारा सम्पादित केपी शर्मा ओलीः सपना, संघर्ष र संकल्प पुस्तकको लोकार्पण गरेकी छन्। प्रधानमन्त्री एवं एमालेका अध्यक्ष ओलीले लोकतन्त्रप्राप्तिका लागि गरेका अनेक संघर्षदेखि मुलुकको समृद्धिका लागि देखाएका सपना र गरेका नेतृत्वदायी पहललाई केन्द्र राखेर सो पुस्तक तयार गरिएको हो। सो पुस्तकमा प्रधानमन्त्रीपत्नी एवं प्रथम महिला राधिका शाक्यदेखि संविधानविद निलाम्बर आचार्य, एमाले वरिष्ठ उपाध्यक्ष ईश्वर पोखरेल, सांसद सूर्य थापा र कांग्रेसका पूर्वमहामन्त्री कृष्णप्रसाद सिटौला, नेपाल उद्योग वाणिज्य महासंघका अध्यक्ष चन्द्र ढकाल, विनोद चौधरीसम्मको गरी ६७ वटा लेख समावेश गरिएको छ। सबै लेख प्रधानमन्त्री ओलीको विषयमा विषयमा केन्द्रित रहेको छ। सो पुस्तक अल्केमी प्रकाशनले गरेको हो।"
"क्रिप्टोमा डेढ अर्ब बढी कारोबार गर्नेलाई प्रहरीले नै लुटे, यसरी खुल्यो राज","काठमाडौं : क्रिप्टो करेन्सीका कारोबारीलाई प्रहरीले लुटेको खुलासा भएको छ। जिल्ला प्रहरी परिसर काठमाडौंले क्रिप्टो कारोबारीलाई लुट्ने प्रहरीका २ र सशस्त्र प्रहरीका २ सहित ६ जनालाई पक्राउ गरेको छ। प्रहरीले क्रिप्टो कारोबारीलाई समेत नियन्त्रणमा लिएको छ। पक्राउ पर्नेमा सशस्त्र प्रहरी हलवदार राजेन्द्रबहादुर कसी, प्रहरी सहायक हवलदार खगेन्द्र मल्ल ठकुरी र प्रहरी जवान हिरा मंग्राती रहेका छन्। त्यस्तै मोरङका कपिल बस्नेत, दोलखाका संजोक तामाङ, मोरङका मनिष कुमार राय र क्रिप्टो कारोबारी धादिङ रोशन गुरुङ पक्राउ परेका छन्। प्रहरीले लुटपाटमा संलग्नहरूबाट १२ लाख दस हजार, ६ थान मोबाइल र एमजी गाडी बरामद गरेको छ। त्यस्तै क्रिप्टो कारोबारीबाट साढे दुई लाख नगद, मोइबाल २ थान र ल्यापटप एक थान बरामद गरेको छ। क्रिप्टो कारोबारीको गोप्य सूचनाको आधारमा प्रहरीले टोखा ग्रिन्ल्यान्ड बस्ने गुरुङलाई पक्राउ गरी सोधपुछ गर्दा आफूहरूलाई प्रहरी बताउने ६ जनाले १४ लाख नगद लुटेर लगेको बताएका थिए। उनीहरू हतकडीसहित आएको गुरुङले प्रहरीलाई बयान दिएका थिए। पक्राउ परेका सात जनालाई जिल्ला अदालत काठमाडौंबाट ५ दिनको म्याद थपेर अनुसन्धान भइरहेको परिसरका प्रहरी उपरीक्षक अपील राज बोहोराले जानकारी दिए।"
अवैध नेपाली आप्रवासी लिएर अमेरिकी जहाज काठमाडौं आउँदै,"काठमाडौं : डोनाल्ड ट्रम्पले राष्ट्रपतिको कार्यभार सम्हालेपछि निष्कासित भएका नेपालीहरूलाई लिएर अमेरिकी चार्टर जहाज काठमाडौं आउँदैछ। अध्यागमन कानुन उल्लंघन गर्ने केही नेपालीहरूलाई लिएर अमेरिकी चार्टर जहाज बुधबार विहान १० बजे काठमाडौंमा आउन लागेको हो। निष्कासित भएकाहरूमध्ये गैरकानुनी तरिकाले अमेरिका बस्दै आएका केहीलाई त्यहाँको अध्यागमन मामिला हेर्ने अदालतले निष्कासन गर्ने फैसला सुनाएको थियो भने केहीलाई गैरकानुनी रूपमा काम गरिरहेका बेला पक्राउ गरेका थिए। अवैध आप्रवासी नेपालीहरूलाई लिएर पहिलोपटक चार्टर जहाज काठमाडौं आउन लागेको हो। यसअघि अमेरिकाको इमिग्रेसन एन्ड कस्टम इन्फोर्समेन्ट (आइसीई)ले अवैध नेपालीहरूलाई विभिन्न एरयलायन्सबाट नेपाल फर्काउने गरेको थियो। स्रोतका अनुसार चार्टर जहाजमार्फत नेपाल फर्काइनेहरूमा ११ नेपाली रहेका छन्। 'हामीलाई प्राप्त प्रारम्भिक सूचीअनुसार अमेरिकाले ११ जना नेपालीलाई चार्टर विमानमार्फत नेपाल फर्काउन लागेहो हो। यो संख्या थपघट पनि हुनसक्छ,' नागरिक उड्डयन प्राधिकरणका एक उच्च अधिकारीले अन्नपूर्णसँग भने। झन्डै एक महिना अगाडि नेपालस्थित अमेरिकी दूतावासले निष्कासित भएका केही नेपालीलाई चार्टर जहाजबाट काठमाडौं ल्याउने तयारी भइरहेको गृह मन्त्रालयलाई जानकारी गराएको स्रोतले बताएको छ। पछिल्लो दुई महिनामा कम्तीमा २९ जना नेपालीलाई अमेरिकाले डीपोर्ट गरेको छ। जनवरी २० पछि उक्त संख्यमा बढोत्तरी भएको स्रोतको दाबी छ। अमेरिकाले अंग्रेजी महिना जनवरी र फेब्रुअरीमा गरी २९ जनालाई निष्कासन गरेको हो। ती नेपालीहरू विभिन्न एयरलायन्समार्फत नेपाल फर्काइएका हुन्। इमिग्रेसन एन्ड कस्टम इन्फोर्समेन्टको रिपोर्टअनुसार अमेरिकामा अवैधरूपमा बसोबास गर्ने नेपालीहरू बढी निशानामा पर्दै आएका छन्। त्यसो त विद्यार्थी भिसामा गएर कानुन विपरीत काम गर्ने नेपालीहरूलाई पनि ट्रम्प प्रशासनले निशाना साँधिरहेका छन्। अमेरिकाबाट नेपाल फर्काइएकाहरूमाथि अवैध प्रवेश, गैरकानुनी रूपमा बसोबास र अध्यागमन कानुन विपरीत काम गरेको आरोप लगाइएको छ।"
एमाले मोरङको अधिवेशन : फेरि सर्यो मतदान,"विराटनगर : नेकपा (एमाले) मोरङको नयाँ नेतृत्व चयनका लागि हुनुपर्ने मतदान फेरि सरेको छ। पार्टीको १० औं जिल्ला अधिवेशनमा नयाँ नेतृत्व चयनका लागि मंगलबार मतदान हुने भनिएको थियो। तर, मतदान बुधबार बिहानसम्मका लागि सरेको छ। निर्वाचन समितिले मंगलबार बिहान ९ बजेबाट मतदान सुरु गर्ने बताएको थियो। सहमतिको प्रयास गर्ने भन्दै पुनः दिउँसोका लागि सारियो। मतपत्र छपाइमा समय लाग्ने भन्दै निर्वाचन समितिले मतदानको समय पुनः सारेको छ। प्रमुख निर्वाचन अधिकृत सुरेशलाल श्रेष्ठले बुधबार बिहान ७ बजेबाट विराटनगरको होटल मनास्लु इनमा मतदान सुरु हुने बताए। पार्टीको जिल्ला अधिवेशन त्यही होटलमा फागुन १७ गतेदेखि चलिरहेको छ। श्रेष्ठका अनुसार मतदानको समय बुधबार बिहान ७ बजेदेखि अपरान्ह ४ बजेसम्मलाई तोकिएको छ। ५ जना पदाधिकारीसहित १ सय ६५ सदस्यीय जिल्ला समितिमा ७१ जना सदस्य सर्वसम्मत निर्वाचित भइसकेको जानकारी श्रेष्ठले दिए। सुरुमा ३ सय २५ जनाले मनोनयन दर्ता गरेका थिए। तीमध्ये ६३ जनाले उम्मेदवारी फिर्ता लिएका छन्। चुनावी मैदानमा १ सय ९१ जना छन्। श्रेष्ठका अनुसार उम्मेदवारी फिर्तादेखि अन्य प्राविधिक विषय मिलाउनलाई समय लागेका कारण तोकिएको समयमा मतदान सुरु हुन नसकेको हो। निर्वाचनका लागि मतपत्रको छपाइ लगभग सकिएको उनले बताए। १ पटकमा २० जनाले मतदान गर्नसक्ने व्यवस्था मिलाइएको श्रेष्ठको भनाइ छ। उम्मेदवार धेरै भएका कारण १ जना मतदातालाई भोट हाल्न १५ मिनेटसम्म समय लाग्ने अनुमान गरिएको छ। मतदान सम्पन्न भएपछि पार्टी कार्यालय पाञ्चालीमा मतगणना हुनेछ। अधिवेशनमा संस्थापन पक्षबाट अध्यक्षमा राजकुमार ओझा, उपाध्यक्षमा शान्ति लिम्बू भुजेल, सचिवमा रविन थापा, उपसचिवमा शिल्पा निराला कार्की र ईर्जालाल राजवंशीको उम्मेदवारी परेको छ। पार्टी अध्यक्ष केपी शर्मा ओली पक्षधरलाई संस्थापन भनिएको छ। इतर पक्षबाट अध्यक्षमा अजम्बर राई, उपाध्यक्षमा सागर थापा, सचिवमा सोमराज थापा, उपसचिवमा सन्तोष वान्तवा र उषा झाले उम्मेदवारी दिएका छन्। इतर पक्षको नेतृत्व नेता विनोद ढकालले गरिरहेका छन्। ढकाल पूर्वराष्ट्रपति विद्यादेवी भण्डारी पक्षधर हुन्। यद्यपि, भण्डारी सक्रिय राजनीतिमा आइसकेकी छैनन्। दुवै पक्ष पदाधिकारीदेखि सदस्यसम्म प्यानल बनाएर मैदानमा उत्रिएका छन्। अधिवेशनका लागि ९ सय ११ जना प्रतिनिधि छन्। एमाले मोरङको जिल्ला अधिवेशन फागुन १७ गतेबाट सुरु भएको थियो। नयाँ नेतृत्व चयन गर्दै सोमबारसम्ममा अधिवेशन सम्पन्न गर्ने तयारी थियो। तर, २ दिन ढिला भइसक्दा पनि नेतृत्व चयनका लागि मतदान हुन सकिरहेको छैन। समयमा मतदान नभएपछि प्रतिनिधिमा नैराश्यता छाएको एक नेता बताउँछन्।"
मध्यपश्चिम विश्वविद्यालयबाट ३ हजार ८ सय विद्यार्थी दीक्षित हुँदै,"वीरेन्द्रनगर : मध्यपश्चिम विश्वविद्यालयबाट ३ हजार ८ सय ४१ जना विद्यार्थी दीक्षित हुने भएका छन्। मध्यपश्चिम विश्वविद्यालयको यही फागुन २३ गते आयोजित तेस्रो दीक्षान्त समारोहबाट उनीहरू दीक्षित हुने भएका हुन्। विभिन्न ७ वटा विधामा स्नातक तहमा २ हजार १ सय ८९ जना, स्नातकोत्तर तहमा १ हजार ६ सय ३३ जना र दर्शनाचार्य तहमा १९ जना गरी जम्मा ३ हजार ८ सय ४१ जना प्रधानमन्त्री एवं विश्वविद्यालयका कुलपति केपी शर्मा ओलीको हातबाट दीक्षित हुने विश्वविद्यालयका डिन लीलाधर तिवारीले जानकारी दिए। मंगलबार दीक्षान्त समारोहका सन्दर्भमा जानकारी दिन आयोजित पत्रकार सम्मेलनमा उनले भने, मध्यपश्चिम विश्वविद्यालयमा सन् २०२२, २०२३ र २०२४ को पासआउट ब्याजबाट ३ हजार ८ सय ४१ जना दीक्षित हुँदै छन्। तर विश्वविद्यालयको दीक्षान्त समारोहमा सहभागी हुनका लागि ८ सय ८५ जनाले मात्र फारम भरेका छन्। यस्तै मध्यपश्चिम विश्वविद्यालयले ९ वटा विषयमा स्नातक तथा १३ वटा विषयमा स्नातकोत्तर तहमा अध्यापन गराउँदै आएको छ। फागुन २३ गते हुने दीक्षान्त समारोहमा प्रधानमन्त्री ओलीको अध्यक्षता, शिक्षामन्त्री विद्या भट्टराईको उपस्थिति र सिक्किम केन्द्रीय विश्वविद्यालयका संस्थापक उपकुलपति प्राडा महेन्द्र पी लामाको प्रमुख आतिथ्यता रहेनछ। उक्त कार्यक्रममा स्नातकोत्तर तहमा सर्वोत्कृष्ट भएका ३ जनालाई कुलपति पदक, स्नातक तहमा उत्कृष्ट भएका ३ जनालाई उपकुलपति पदक, सबै ग्र्याजुयट स्कुलहरूबाट स्नातकोत्तर तहमा डिन लिष्टमा परेका ११ जना, स्नातक तहबाट १८ जना गरी जम्मा ३५ जना विद्यार्थीले प्रमाणपत्रसहित पदक पाउनेछन्। नेपालको संघीय संसदबाट २०६७ साल असार ३ गते मध्यपश्चिम विश्वविद्यालय ऐन, २०६७ जारी भई संचालनमा आएको यो विश्वविद्यालय अन्तर्गत सुर्खेतमा ७ वटा केन्द्रीय विभाग छन्। ललितपुरस्थित एमआईसीडी, लुम्बिनी र कर्णाली गरी १० वटा आंगिक क्याम्पस सञ्चालनमा छन्। कर्णालीको शैक्षिक जनशक्ति उत्पादनको मुख्य आधारका रूपमा रहेको यो विश्वविद्यालयले विभिन्न अध्ययन अनुसन्धानमा जोड दिइरहेको छ।"
गाउँपालिका उपाध्यक्ष र वडाध्यक्षको गाडी अध्यक्षले खोसे,विराटनगर : मोरङको ग्रामथान गाउँपालिकाका अध्यक्ष नमोनारायण माझीले उपाध्यक्ष र वडाध्यक्षले प्रयोग गर्ने सवारीसाधन (गाड)को चाबी खोसेका छन्। खोला ठेक्का नलागेको विषयमा गाउँपालिकाको कार्यपालिकामा केही समयदेखि विवाद चलिरहेको छ। त्यही निहुँमा गाउँपालिका अध्यक्ष माझीले उपाध्यक्ष गुणवतीदेवी थारुसहित वडाध्यक्षहरुले प्रयोग गर्दै आएको सवारीको चाबी खोसेका हुन्। उनले आफूले पनि गाडी नचढ्ने बताएका छन्। गाउँ कार्यपालिकाको निर्णयविरुद्ध उपाध्यक्षसहित वडाध्यक्ष अदालत पुगेपछि अध्यक्ष माझीले सवारीसाधनको चाबी खोसेका हुन्। गत माघ ३० गते बसेको कार्यपालिका बैठकमार्फत लोहन्द्रा खोला ठेक्का पाएर पनि सम्झौताका लागि नआएका ठेकेदारको धरौटी जफत गरी कालो सूचीमा राख्न सिफारिस गर्ने र नयाँ ठेक्का आह्वान गर्ने निर्णय गाउँपालिकाले गरेको थियो। कार्यपालिका सदस्यलाई बैठकको सूचना नै नदिइकन अल्पमतका आधारमा निर्णय गरेको भन्दै उपाध्यक्ष चौधरीसहित वडाध्यक्षहरुले उच्च अदालत विराटनगरमा रिट दायर गरेका थिए। कार्यपालिका बैठकको सूचना ३ दिनअगाडि नै सदस्यलाई दिनुपर्ने कानुनी व्यवस्था छ। उच्च अदालतले पालिकाको निर्णय कार्यान्वयन नगर्न अन्तरिम आदेश जारी गरेको थियो। अदालतको आदेशपछि खोला ठेक्का लगाउने प्रक्रिया रोकिएको छ। पालिकाको आन्तरिक आम्दानीको स्रोत बन्द भएका कारण जनप्रतिनिधिको सवारी फिर्ता गरेको अध्यक्ष माझीले बताए। ग्रामथानको कार्यपालिका बैठक मंगलबार पनि बसेको थियो। कार्यपालिका बैठकमा राखिएका ६ मध्ये २ प्रस्तावमा असहमति जनाएका कारण सवारीको चाबी खोसिएको उपाध्यक्ष चौधरीले बताइन्। उनका अनुसार बहुपोषण कार्यक्रम र लोहन्द्रा खोला ठेक्काको विषयमा असहमति जनाएपछि बैठक स्थगित गर्दै अध्यक्षले सहयोगी खटाएर सवारीको चाबी खोसेका हुन्। ग्रामथानमा गत मंसिर १६ गतेको उपनिर्वाचन भएको थियो। माझी नेकपा (माओवादी केन्द्र)बाट अध्यक्षमा विजयी भएका थिए।
अनुमति नलिई सञ्चालित दुई अस्पताल बन्द,"नुवाकोट : दर्ता नभई सञ्चालन गरिएको दुईवटा अस्पताल बन्द गरिएको छ। अनुगमनका क्रममा दुईवटा अस्पताल दर्ता नभई सञ्चालन भएको पाइएपछि तत्काल सिल लगाएर बन्द गरिएको उद्योग तथा वाणिज्य कार्यालय नुवाकोटका प्रमुख किशोर सापकोटाले जानकारी दिए। उनका अनुसार तादी ४ सातविसेस्थित दुप्चेश्वर नेपाल हस्पिटल प्रालि दर्ता नै नगरी सञ्चालन गरिएको पाइएपछि जरिवाना गरिनुका साथै तत्काल बन्द गरिएको छ। सो अस्पताल सिल लगाउनुका साथै २० हजार रुपैयाँ जरिवाना गरिएको छ। यस्तै पञ्चकन्या गापा २ सहरेटारमा रहेको माइलक डायनोस्टिक अस्पताल दर्ता नै नगरी सञ्चालन गरिएपछि बन्द गरिएको अधिकृत सापकोटाले जानकारी दिए। संयुक्त बजार अनुगमन टोलीले मंगलबार नुवाकोटको पूर्वी भेगमा रहेको तादी, दुप्चेश्वर र पञ्चकन्या गाउँपालिकाको विभिन्न बजारमा रहेका अस्पताल, किराना पसल, भेटेरिनरी तथा खाद्यान्न सप्लायर्सहरूको स्थलगत अनुगमन गरेको थियो। सहायक प्रमुख जिल्ला अधिकारी कृष्णप्रसाद हुमागाइको नेतृत्वमा गएको संयुक्त टोलीले विभिन्न ११ वटा अस्पताल तथा पसलहरूमा अनुगमन गरिएको उद्योग वाणिज्य कार्यालय नुवाकोटले जनाएको छ। संयुक्त बजार अनुगमन समितिद्वारा तादी गापा ३ खरानीटार, तादी ४ सातबिसे, दुप्चेश्वर ६ र पन्चकन्या गापा २ सहरेटार संयुक्त बजार अनुगमन गरिएको हो। टोलीले तीनवटा अस्पताल, चारवटा किराना तथा खाद्यान्न पसल, चारवटा भेटेरिनरी पसल अनुगमन गरेको हो।"
ज्वेलर्सबाट कानुनविपरीत वित्तीय कारोबार गर्ने व्यवसायीलाई धरौटीमा छाड्न आदेश,"विराटनगर : विराटनगरमा सुनचाँदी पसल (ज्वेलर्स)बाट कानुनविपरीत वित्तीय कारोबार गरेको आरोपमा पक्राउ परेका व्यवसायीलाई जिल्ला अदालत मोरङले धरौटीमा छाड्न आदेश दिएको छ। न्यायाधीश सीता शर्मा अधिकारीको इजलासले विराटनगर महानगरपालिका८ घर भएका सुनचाँदी व्यवसायी ३९ वर्षीय पवन श्रेष्ठलाई धरौटीबापतको रकम लिएर तारेखमा राखी मुद्दाको पुर्पक्ष गर्न आदेश दिएको हो। धरौटीबापत १ लाख ५० हजार रुपैयाँ लिएर तारेखमा छाड्न सोमबार आदेश भएको अदालतका सूचना अधिकारी हेमबहादुर बुढाथोकीले जानकारी दिए। आदेशलगत्तै धरौटीबापतको रकम बुझाएर श्रेष्ठ छुटेका छन्। उनले विराटनगर७ मेन रोडमा चाँदनी गहना सोरुम नामको ज्वेलर्स सञ्चालन गर्दै आएका थिए। सर्वसाधारणको करोडौं रुपैयाँ ठगी गरेर फरार भएका उनलाई मोरङ प्रहरीले माघ २१ गते सुनसरीबाट पक्राउ गरेको थियो। प्रहरीले अनुसन्धान सकेर मिसिल (अनुसन्धान प्रतिवेदन) बुझाएपछि जिल्ला सरकारी वकिल कार्यालय मोरङले अभियोग पत्र तयार पार्दै श्रेष्ठलाई प्रतिवादी बनाएर गत आइतबार मोरङ अदालतमा ठगी मुद्दा दर्ता गरेको थियो। अदालतमा बयान सकिएपछि वादी नेपाल सरकार र प्रतिवादीतर्फका कानुन व्यवसायीबीच थुनछेक बहस भएर इजलासबाट आदेश आएको सूचना अधिकारी बुढाथोकीले बताए। तत्काल प्राप्त प्रमाणका आधारमा पछि ठहरे बमोजिम हुने गरी धरौटीबापतको रकम लिएर तारेखमा राखी मुद्दाको पुर्पक्ष गर्न इजलासबाट आदेश भएको जानकारी उनले दिए। श्रेष्ठविरुद्ध ४५ जना पीडितले मोरङ प्रहरीमा किटानी जाहेरी दिएका थिए। अनुसन्धानबाट ५ करोड ६९ लाख ८४ हजार ४ सय ५७ रुपैयाँ उनले ठगी गरेको पत्ता लागेको थियो। ठगी गरेको रकम बराबरको बिगो मागदाबीसहित श्रेष्ठविरुद्ध मुद्दा दर्ता भएको थियो। उनलाई थुनामा राख्नुपर्ने माग गरेर वकिल कार्यालयले मुद्दा दायर गरेको भए पनि अदालतको मागेको धरौटीबापतको डेढ लाख रुपैयाँ बुझाएर उनी छुटेका छन्। सुनचाँदीको कारोबारका नाममा पास बुकमार्फत वित्तीय कारोबार गरी सर्वसाधारणको लाखौं रुपैयाँ ठगी गरेर पसल बन्द गरी श्रेष्ठ फरार भएको प्रहरीको भनाइ छ। सर्वसाधारणलाई आकर्षक ब्याजको लोभ देखाएर ज्वेलर्सबाटै श्रेष्ठले कानुनविपरीत वित्तीय कारोबार गर्दै आएको अनुसन्धानबाट पत्ता लागेको छ। प्रहरीका अनुसार श्रेष्ठले एकै व्यक्तिबाट १९ लाख रुपैयाँभन्दा बढी ठगी गरेको पाइएको छ। वित्तीय संस्था तथा बैंकबाट गर्नुपर्ने कारोबार लामो समयदेखि विराटनगरका सुनचाँदी पसलबाट भइरहे पनि नियमन र नियन्त्रणका लागि सम्बन्धित निकायले चासो दिएका छैनन्। वित्तीय संस्थाजस्तै पास बुक राखेर ज्वेलर्सबाट गरिने कारोबारका कारण सर्वसाधारणको लाखौं रुपैयाँ जोखिममा परेको छ। कतिपयको ठूलो रकम डुबेको छ। वित्तीय कारोबारका लागि नेपाल राष्ट्र बैंकबाट अनिवार्य स्वीकृति लिनुपर्ने व्यवस्था छ। सुनचाँदी पसलले यो कारोबार गर्नै पाउँदैनन्। तर, विराटनगरका सुनचाँदी पसलले भने अवैध रूपमा आर्थिक एवं वित्तीय कारोबार गरिरहेको प्रहरी स्रोतले बतायो। अवैध हिसाबले वित्तीय कारोबार गरी सर्वसाधारणबाट असुलेको रकम रकम भने श्रेष्ठले घरजग्गा खरिदलगायतका व्यक्तिगत प्रयोजनमा खर्च गरेको अनुसन्धानबाट पत्ता लागेको छ। सर्वसाधारणले अलि धेरै ब्याज पाउने लोभमा सुनचाँदी पसलमा पैसा राख्ने गरेको प्रहरीको निष्कर्ष छ। प्रहरीका अनुसार सुनचाँदी पसलबाट अवैध हिसाबले गरिने वित्तीय कारोबार सर्वसाधारणका लागि अति नै जोखिमपूर्ण हुन्छ।"
सुनसरीको दुहबी नगरपालिकामा बंगुरको मासु बिक्री वितरणमा प्रतिबन्ध,"धरान : सुनसरीको दुहबी नगरपालिकामा बंगुरको मासु बिक्री वितरणमा प्रतिबन्ध लगाइएको छ। स्थानीय किसानले व्यावसायिक रूपमा पालेका बंगुरमा अफ्रिकन स्वाइनफ्लुको संक्रमण भेटिएपछि फागुनभरी बंगुरको मासु बिक्री वितरणमा रोक लगाइएको सुनसरीका प्रमुख जिल्ला अधिकारी धर्मेन्द्रकुमार मिश्रले बताए। उनले दुहबी क्षेत्रमा जिउँदो बंगुर पनि बिक्री वितरण गर्न प्रतिबन्ध लगाइएको बताए। दुहबी नगरपालिका ९ र १० किसानहरूले पालेका बंगुरहरुमा अफ्रिकन स्वाइनफ्लु देखिएको डीएसपी योगराज खतिवडाले बताए। स्वाइन फिभर देखिएपछि दुहबी नगरपालिकाले स्थानीय प्रहरी प्रशासनका प्रतिनिधि राखेर बैठक बसि जिउँदो बंगुर र सुंगुर तथा मासु बिक्री वितरणमा प्रतिबन्ध लगाइएको उनले बताए। दुहबी एरियामा किसानले पालेका ३० वटा भन्दा बढी उन्नत जातका बंगुर मरेको पनि डीएसपी खतिवडाले बताए। उनले रोग लागेका बंगुरहरु बिक्री वितरण गर्दा अन्यत्र पनि यसको प्रकोप फैलन सक्ने भन्दै प्रहरी परिचालन गरि २४ सै घण्टा निगरानी बढाएर मासु बिक्री वितरण गर्न प्रतिबन्ध लगाइएको बताए। नगरपालिकाका मेयर वेद नारायण गच्छदारका अनुसार स्थानीय किसानहरू आसनारायण चौधरी, गौरी सदा, बिक्रम चौधरी, सितल चन्द्र चौधरी लगायतले पालेका सुंगुर र बंगुरहरुमा अफ्रिकन स्वाइनफ्लु देखिएकाले यसको नियन्त्रणको प्रयास भइरहेको बताए। नगरपालिकाका स्वास्थ्य शाखा प्रमुख विन्देश्वर मेहताले बंगुर मर्न थालेपछि ल्याब टेष्ट गर्न काठमाडौं स्थित केन्द्रीय प्राविधिक ल्याब पठाउँदा अफ्रिकन स्वाइन फ्लु पुष्टि गरेको जानकारी दिए। उनले रोग लागेको स्थानहरूमा औषधि उपचारको काम भइरहेको बताए। सक्रमण देखिएको स्थानमा प्रहरी सहितको पशु चिकित्सकहरुको टोली परिचालन गरि बंगुरको खोरहरुमा औषधि चर्कने र बंगुरहरूको स्वास्थ्य परीक्षण गर्ने काम भइरहेको मेहताले बताए। पीडित किसानहरूले अफ्रिकन स्वानफ्लुको नियन्त्रण र क्षतिपूर्ति दिन माग गरेका छन्।"
सञ्चारकर्मी महतलाई अस्पतालको सहयोग,रौतहट : अन्नपूर्णकर्मी फणिदेव महतलाई चन्द्रपुर अस्पतालले नगद सहयोग गरेको छ। लामो समयदेखि ब्रेन ट्युमर रोगबाट ग्रसित सञ्चारकर्मी महतलाई अस्पतालले ५० हजार आर्थिक सहयोगसहित निःशुल्क सेवा समेत दिने अस्पताल सञ्चालक डा सुवास चौधरीले जानकारी दिए। मंगलबार अस्पतालमा आयोजित एक कार्यक्रमका बीच अस्पतालका सञ्चालक डा चौधरीले सञ्चारकर्मी महतलाई ५० हजारको चेक हस्तान्तरण गर्दै आजीवन उपचार खर्च मिनाहा गर्ने बताए। अस्पतालमा कार्यरत सम्पूर्ण कर्मचारीको एक दिनको तलब बापतको रकम सञ्चारकर्मी महतको उपचारमा सहयोग पुगोस् भन्ने हिसाबले आफूहरूले प्रदान गरेको अस्पतालका डा चौधरीको भनाइ रहेको छ ।
ललितपुरमा बोरिङ खन्ने क्रममा आगोको ज्वाला निस्कियो,ललितपुर : ललितपुरको महालक्ष्मी नगरपालिका५ स्थित टिकाथलीमा पानीका लागि बोरिङ खन्ने क्रममा आगोको ज्वाला निस्किएको छ । टीकाथलीको गोदावरी खोलानजिक खानेपानीको बोरिङ खन्ने क्रममा ग्यास निस्केर आगो लागेको हो । बोरिङ खन्ने क्रममा एक्कासी आगोको मुस्लासहितको ग्यास निस्केपछि स्थानीयहरु त्रसित भएका छन् । आगोको ज्वाला निस्किएपछि बोरिङ खन्ने काम रोकिएको छ । पानीका लागि बोरिङ खन्ने क्रममा ग्यास निस्केर आगो लागेको ललितपुर प्रहरीले जनाएको छ । महालक्ष्मी नगरपालिकाका केहि स्थानमा यसअघि पनि इनार र बोरिङ खन्ने क्रममा ग्यास निस्किएको थियो ।
राज्यको सहयोग खोज्दै ग्यास विस्फोटका घाइते,"काठमाडौं : कीर्तिपुरको बर्न अस्पताल क्याबिन नम्बर १२ मा पुग्दा १८ वर्र्षीय मनिष पोखरेल र २० वर्षीय यसकुमार घले बेडमा ढल्किरहेका थिए। मनिषको पेट, खुट्टा र अनुहारमा जलेको दाग छ भने यसकुमारको हात, अनुहार र तीघ्रा जलेको छ। जलनले भित्री अंगमासमेत चोट पुर्याएर होला निकै दुख्छ, भतभती पोल्छ। कहालीलाग्दो घटना सम्झेर दुवै जना अतालिन्छन्। भोलि केकसरी गरिखाने हो भविष्य अनिश्चित प्रायः छ। निम्नवर्गीय परिवारका यसकुमार र मनिष कामको खोजीमा काठमाडौं पसेका थिए। उनीहरू दुवै जनाको ग्याँस विस्फोट घटनाका घाइते हुन्। काठमाडौंको कमलपोखरीस्थित शान्दार मःम पसलमा माघ २४ गते ग्यास सिलिन्डर विस्फोट भएको थियो। पसलको सिलिङ नै झर्ने गरी भएको विस्फोटमा ११ जना कामदार घाइते भएका थिए। घाइतेमध्ये ४ जनाको मृत्यु भइसकेको छ। एक जनाको आईसीयूमा उपचार भइरहेको छ। ४ जना उपचाररत छन् भने एक जना डिस्चार्ज भएर घर फर्किएका छन्। मनिषको छेउमा फुंग उडेको अनुहार लिएर उभिरहेकी थिइन् निर्मला पोखरेल। सानै उमेरदेखि सुखको सास फेर्न नपाएकी निर्मला कमाउन भनी सहर पसेको छोराको जलेको यो अवस्था देख्दा बिच्छिप्त भइन्। उनी भन्छिन्, जलनको घाउ केही निको त भएको छ। तर डाक्टरले पूरा ठीक हुन एक वर्ष लाग्छ भनिरहेका छन्। अस्पताल तथा मःम पसल सञ्चालकले समेत अब डिस्चार्ज भएर घर जान भनिरहेका छन्। डाक्टरले पनि अस्पतालमा बस्दा संक्रमणको जोखिम हुने भएकाले घरमा गएर आराम गर्न सुझाएका छन्। तर उनको मन मानिरहेको छैन। घरमा गएर कसरी केयर गर्ने फेरी फलोअपमा आउँदा कसले खर्च गर्ने केही टुंगो लागेको छैन। अन्नपूर्णकर्मी उनलाई भेट्न अस्पताल पुग्दै गर्दा उनी बिरामीको लत्ताकपडा प्याक गर्दै थिइन्। डिस्चार्ज हुनु भनेर फोन आउन थालेको निकै भयो। कतिबेला हिँड्नुपर्ने हो भनेर झोलाहरू तयारी अवस्थामा राखेको उनले जानकारी दिइन्। तर, छोरालाई लाग्ने थप उपचारका विषयमा उनी अन्यौल छन्। भन्छिन्, एक्लो आमा भएर छोरा छोरी हुर्काउनकै लागि पटकपटक विदेश गएँ। त्यहाँँ पनि कमाउन सकिनँ। आफैं बिरामी भएर फर्किएँ। श्रीमान्लाई कोरोनाले खायो। मनिष १० महिनाको हुँदा मलेसिया गएका उनका बुवा फर्किएर आएनन्। कोरोनाको बेलामा विदेशमा नै निधन भएको खबर आएको थियो, परिवारले न त सास देखे न त लास नै भेटे। उनी भन्छिन्, सुनेकै आधारमा मृत्यु भयो होला भनेर पत्याउन बाध्य भएँ। कमाउने छोराको जलेको पीडा हेर्दै उनी बेलाबेला भक्कानिन्छिन्। मःम पसल सञ्चालकले नै अहिलेसम्मको उपचार खर्च बेहोरेका छन्। बाँकी उपचारका विषयमा कुनै सम्झौता नभएको हुँदा उनी चिन्तित बनेकी हुन्। मःम पसलमा विस्फोट हुँदा मृत्यु भएका तथा घाइते सबै व्यक्तिहरू निम्नवर्गीय परिवारका छन्। राज्यले उचित सहयोग गरिदिए सहज हुने उनको आश छ। सोही क्याबिनको अर्को बेडमा यसकुमार घलेको उपचार भइरहेको छ। उनी पनि घर जाने तयारीमा थिए। हातभरि जलेको घाउ, अनुहारमा चोट लिएर उनी घर जान हिच्किचाएका छन्। गाउँमा उचित उपचार पाउन गाह्रो छ। राज्यले केही व्यवस्था गरिदिए सजिलो हुने उनको तर्क छ। घाइते यसकुमार भन्छन्, हामी त कामको खोजीमा मःम पसलमा काम गर्न पुगेका मजदुर हौं। घटना केकसरी भयो केही थाहा छैन ? म अचार बनाउँदै थिएँ, एक्कासि ठूलो आवाजले पड्कियो, चारैतिर अन्धकार भयो। घटनामा परेका सबैको परिवारले राज्यले क्षतिपूर्ति दिनुपर्ने उनको तर्क थियो। जिल्ला प्रहरी परिसर, काठमाडौंका प्रवक्ता एसपी अपिल बोहराका अनुसार घटनामा घाइते भएका मकवानपुरको मनहरी गाउँपालिका५ डिल्लीपुरका १८ वर्षीय रविन राई र उदयपुरको कटारी नगरपालिका८ गालटारका २५ वर्षीय भीमबहादुर घले मगर (नवीन), उदयपुरका छिरिङ लामा, उदयपुरका प्रदीप तामाङको मृत्यु भएको थियो।"
प्रोफेसनल सुटर थिए घाइते गुड्डु पटेल,"काठमाडौं : आन्दाजी ४० वर्षीय गुड्डु पटेल भारतको रक्सौलका स्थायी बासिन्दा हुन्। उनी नेपाल नियमितजसो आउने जाने गर्थे तर कसैलाई पत्तो हुँदैनथ्यो। २०७९ असोज ३ गते काठमाडौंको गोठाटारमा उनले हानेको गोली लागेर सर्लाहीका लाल मोहम्मदको हत्या भयो। यसपछि गुड्डु पटेलको यथार्थको खोजी नेपालले गर्न थाल्यो। प्रहरीको उच्च खोजीको सूचीमा परे। कागेश्वरी मनोहरा नगरपालिका वडा नम्बर ८ स्थित गोठाटारमा पेस्तोलसहित आएका अज्ञात व्यक्तिले मोहम्मदलाई लखेटीलेखेटी गोली हानेका थिए। बा ६ च ५१५२ नम्बरको गाडीलाई एक फन्को लगाएपछि मोहम्मद ढलेका थिए। उनलाई गाडीबाट बाहिर निस्कन लाग्दा पछाडिबाट गोली प्रहार भएको थियो। भारतीय नागरिक नेपाल आएर दिनदहाडै नेपाली व्यावसायीको हत्या गर्नु सानो विषय थिएन। आफ्नै गाडीमा घर पुगेका मोहम्मदलाई सुटर गुड्डुले गाडीमा फन्को लगाउदै दौडाउँदै गोली दागेका थिए। मोहम्मदलाई गोली प्रहार गरेको भिडियो सार्वजनिक भएपछाडि प्रहरी यो निष्कर्षमा पुग्यो, गोली हान्ने व्यक्ति प्रोफेसनल सुटर हो। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार उनै गुड्डु पटेल काठमाडौं आएको सूचना प्रहरीले पाएको थियो। आइतबार साँझ उनलाई टोखाबाट झोर जाने बाटोमा हिँड्दै गरेको अवस्थामा प्रहरीले फेला पार्यो। प्रहरी देख्नासाथ भाग्न थालेपछि नियन्त्रणमा लिनका लागि प्रहरीले ४ राउन्ड गोली चलाएको थियो। प्रहरीको गोली लागेर सुटर गुड्डु घाइते भएका छन्। उनको राष्ट्रिय ट्रमा सेन्टरमा उपचार भइरहेको छ। प्रवक्ता आचार्य भन्छन्, गुड्डु पटेल रक्सौलका स्थायी बासिन्दा हुन्। भारतमा पनि उनको क्रिमिनल रेकर्ड रहेको छ। विभिन्न समूहसँग पैसा लिने र अपराधमा संलग्न हुने उनको समूहको काम रहेको थियो। उनै पटेल अब भने नेपाल प्रहरीको नियन्त्रणमा रहेका छन्। उनी बोल्न सक्ने अवस्थामा भए पनि प्रहरीसँग बयान दिन नमानेको र कुरा गर्न नचाहेको प्रवक्ता आचार्यले जानकारी दिए। उनको खुट्टामा गोली लागेको छ। २०७९ असोज ३ मा काठमाडौंंको गोठाटारमा लाल मोहम्मदको हत्या भएको थियो। प्रहरीका अनुसार उनको हत्यामा गुड्डुु सुटरको भूमिकामा रहेका थिए। प्रवक्ता आचार्यका अनुसार लाल मोहम्मदको हत्या गर्दा गोली प्रहार गर्ने दुई जनामध्ये गुड्डु एक हुन्। मोहम्मदको हत्या गर्ने योजनाकार बब्लु पासवान घटनाको डेढ वर्षपछि वीरगन्जबाट पक्राउ परेका छन्। उनी लागुऔषध र हतियारसहित गत वैशाखमा वीरगन्जमा पक्राउ परेका थिए। नेपालका गार्मेन्ट व्यवसायीलाल मोहम्मदको हत्या भएको घटनामा संलग्न भारतीय सार्पसुटर गुड्डु भने फरार रहँदै आएका थिए। गोठाटार घटनामा संलग्न भएका र पक्राउ गरिएकासँगको बयानका आधारमा प्रहरीले घटनाका सार्पसुटर गुड्डु भएको निष्कर्ष निकालेको थियो। प्रहरीको उच्च निगरानीमा रहेका गुड्डु बेलाबखत नेपाल आउने जाने गरेको सूचना प्रहरीले पाएको थियो। तर लोकेसन फेला पारेको थिएन। आइतबार उनले प्रयोग गरेको ह्वाट्सअप नम्बरका आधारमा लोकेसन ट्र्याक गरेर प्रहरीले नियन्त्रणमा लिएको हो। उनी नेपाल कहिलेदेखि आएर बसेका हुन् ? कोको आएका छन्। के गर्न आएका हुन् ? उनको नेपाल कनेक्सन के के रहेको छ, अनुसन्धानका क्रममा खुल्ने प्रवक्ता आचार्यले जानकारी दिए सर्लाहीको हरिवनका ५५ वर्षीय मोहम्मद गार्मेन्ट व्यवसायी थिए। २०६४ असारमा धोबीखोलामा गोलीप्रहारवाट हत्या गरिएको अवस्थामा बलराम पटुवाको शव भेटिएको थियो। पटुवाको हत्या मोहम्मदले गरेको आरोप लागेको थियो। यो घटनामा मोहम्मद १० वर्ष जेल बसेर रिहा भएका व्यक्ति हुन्। मोहम्मद जाली नोट कारोबारमासमेत संलग्न भएको आशंका गरिएको थियो। भारतीय सार्पसुटरबाट मोहम्मदको हत्या भएपछि कतै यो घटनामा पनि जाली नोट कारोबार जोडिएको त छैन भनेर प्रहरीले अनुसनधान पनि अगाडि बढाएको थियो। उपत्यका अपराध अनुसन्धानका प्रवक्ता काजीकुमार आचार्य भन्छन्, अपराधीको मृत्युसँगै उसले गरेको अपराध पनि मर्छ भन्ने फौजदारी सिद्धान्त रहेको छ। यो विषय पनि मोहम्मदको मृत्युसँगै यसै सेलायो।"
"मेलम्चीको पाइप फुट्दा थापाथली क्षेत्र जलमग्न, सडक अवरुद्ध (तस्बिर)","काठमाडौं : काठमाडौंको थापाथली चोक नजिक मेलम्चीको पाइप फुटेको छ। आज बिहान पाइप फुट्दा उक्त क्षेत्रमा जलमग्न भएको हो। काठमाडौं उपत्यका खानेपानी लिमिटेड (केयुकेएल)का प्रमुख कार्यकारी निर्देशक अशोककुमार पौडेलले पाइप कसरी फुट्यो भन्ने पत्ता लगाएर पाइप मर्मत गर्ने तयारी भइरहेको जानकारी दिए। उनले भने, पाइप फुटेर क्षति भएको छ। के कारणले पाइप फुटेको हो। त्यसको एकीन कारण पत्ता लगाई पाइप मर्मतपश्चात पानी वितरण कार्य सुरु गरिने छ। थापाथली चोकबाट नर्भिक इन्टरनेसनल अस्पताल आउने सडकमा पाइपको लाइन फुट्दा पानी नजिकका घर र पसलमा पसेको बताइएको छ। सडक समेत अवरुद्ध भएको छ। काठमाडौंको थापाथली चोक नजिक मेलम्चीको पाइप फुटेका विषयमा छानबिन गरिने भएको छ। यसअघि पनि बबरमहल क्षेत्रमा नेपाल विद्युत प्राधिकरणले बिजुलीको तारलाई भूमिगत गर्ने क्रममा मेलम्चीको पाइप फुटेर बबरमहल क्षेत्र जलमग्न बनेको थियो। पानी चुहावट भएको जनगुनासो आएपनि कर्मचारीले ध्यान नदिँदा काठमाडौं उपत्यकामा कतै खानेपानीको अभाव रहेको छ भने कतै मेलम्चीको पानी चुहावट हुँदा सडक र गल्ली हिलाम्मे बनिरहेको छ। वन परिसर, विशेष अदालत, काठमाडौं जिल्ला अदालतलगायतका सरकारी कार्यालयमा बाढी पसेको थियो।"
एउटै डोरीको पासो लगाएर झुन्डिएको अवस्थामा मृत भेटिए युवायुवती,"विराटनगर : मोरङको पथरीशनिश्चरेमा सोमबार बिहान एउटै डोरीको पासो लगाएर झुन्डिएको अवस्थामा विवाहित युवायुवती मृत फेला परेका छन्। पथरीशनिश्चरे नगरपालिका५ मौलीबारीस्थित बक्राहा खोलाको किनारमा रहेको पिठारीको रुखको एउटै हाँगोमा झुन्डिएको अवस्थामा विवाहित जोडी मृत फेला परेको इलाका प्रहरी कार्यालय पथरीका डीएसपी मोहनविक्रम दाहालले बताए। उनका अनुसार पथरीशनिश्चरे५ का अन्दाजी २४ वर्षीय अजय टुडू र झापाको गौरीगन्ज गाउँपालिका२ घर तथा मोरङको कटहरी गाउँपालिका६ माइती भएकी २२ वर्षीया जुबामुनी हस्दालाई नाइलनको डोरीको पासो लगाएर झुन्डिएको अवस्थामा मृत भेटिएको हो। एउटै डोरीको पासो लगाएर रुखको हाँगोमा झुन्डिएको अवस्थामा बिहान साढे १० बजेतिर स्थानीयले देखेर प्रहरीलाई खबर गरेका थिए। त्यसलगत्तै डीएसपी दाहाल नेतृत्वको टोली घटनास्थल पुगेको थियो। अनुसन्धानका लागि मोरङ प्रहरी प्रमुख एसपी नारायणप्रसाद चिमरिया नेतृत्वको टोली पनि घटनास्थलतर्फ जाँदैछन्। प्रहरीका अनुसार घटनास्थल अजयको घरबाट करिब १ किलोमिटर दक्षिणमा पर्छ। मृत फेला परेकी जुबामुनीका पति कान्छा टुडू वैदेशिक रोजगारीको सिलसिलामा विदेशमा रहेको प्रहरीले जनाएको छ। उनी घरमा वा माइतीमा कता बस्थिन् भन्ने खुल्न सकिरहेको छैन। माइती पक्षलाई खबर भइसकेको छ। माइती पक्ष घटनास्थल आउने क्रममा रहेको प्रहरीले जनाएको छ। मृत फेला परेकामध्ये अजयको घरमा पत्नी तथा ४ र २ वर्षका दुई जना छोरा रहेको डीएसपी दाहालले बताए। जुबामुनीका डेढ वर्षका छोरा रहेको उनको भनाइ छ। दाहालका अनुसार अजयले जुबामुनीलाई गत आइतबार राति आफ्नै घरमा लिएर आएको पत्ता लागेको छ। अजयको घरमा खाना खाएर राति नै उनी निस्किएको पाइएको प्रहरीले जनाको छ। दुवै जनाबीच निक्कै पहिलेदेखि सम्पर्क रहेको प्रहरीले पत्ता लगाएको छ। सम्पर्क र आउजाउको अवस्था हेर्दा दुवै जना प्रेम सम्बन्धमा रहेको हुनसक्ने अनुमान प्रहरीले गरेको छ। डीएसपी दाहाल पारिवारिक तनाव र दबाबका कारण प्रेम सम्बन्धमा समस्या उत्पन्न हुनसक्ने देखेपछि दुवै जनाले सल्लाहमै आत्महत्या गरेको हुनसक्ने बताउँछन्। घटनास्थलको प्रकृति हेर्दा र प्रारम्भिक अनुसन्धानबाट दुवै जनाले सहमतिमै आत्महत्या गरेजस्तो देखिन्छ। तर, थप कुरा यकिन भइसकेको छैन। घटनास्थल मुचुल्का उठाएर शवलाई पोस्टमार्टमका लागि पठाउँछौं। थप कुरा अनुसन्धानपछि मात्रै खुल्छ, दाहाल भन्छन्।"
सामान जाँचपास भइसकेको ट्रक प्रहरीको नियन्त्रणमा,"विराटनगर : सामानको जाँचपास गराएर विराटनगर भन्सार कार्यालयबाट निस्किएको एउटा ट्रकलाई प्रहरीले नियन्त्रणमा लिएको छ। मोरङ प्रहरीका प्रवक्ता डीएसपी वेदप्रकाश जोशीले सामान लोड गरिएको भारतीय नम्बर प्लेटको ट्रकसहित चालकलाई नियन्त्रणमा लिइएको जानकारी दिए। उनका अनुसार भन्सारबाट जाँचपास भएको भन्दा बढी परिमाणको सामान रहेको सूचनाका आधारमा ट्रक नियन्त्रणमा लिन इलाका प्रहरी कार्यालय रानीका इन्स्पेक्टर प्रकाश थापाको नेतृत्वमा टोली परिचालन गरिएको थियो। इन्स्पेक्टर थापा नेतृत्वको टोलीले विराटनगर महानगरपालिका१८ स्थित आईसीपी रोडबाट युपी ८७९१८१ नम्बरको ट्रकसहित सामान र चालकलाई सोमबार साँझ ५:३० बजेतिर नियन्त्रणमा लिएको हो। डीएसपी जोशीका अनुसार ट्रकमा विद्युतीय, फुड सप्लिमेन्ट्री, शृंगारका सामान, मेडिकल उपकरणजस्ता वस्तु रहेको प्रज्ञापन पत्रमा उल्लेख छ। ४५ लाख रूपैयाँ बराबरको सामान र ट्रकसहित चालक भारतीय नागरिक ३५ वर्षीय मोहमद अस्लामलाई नियन्त्रणमा लिइएको उनले बताए। सामान लोड गरिएको ट्रक र चालक अस्लामलाई नियन्त्रणमा लिएर आवश्यक अनुसन्धान एवं कारबाहीका लागि मंगलबार राजस्व अनुसन्धान कार्यालय इटहरीमा बुझाइएको जानकारी जोशीले दिए। उनका अनुसार सामान कसको हो भनेर यकिन भइसकेको छैन। राजस्व अनुसन्धानले अनुसन्धान गरेपछि थप कुरा प्रष्ट हुने जोशीको भनाइ छ। विराटनगर भन्सार कार्यालयका प्रमुख परिवर्तन भएका छन्। भन्सार प्रमुखका रूपमा उमेश श्रेष्ठ आएका छन्। यसअघिका प्रमुख ज्ञानेन्द्र ढकालले सोमबारदेखि औपचारिक हिसाबले बिदा लिएका छन्। ढकालले भन्सार प्रमुख भएर विराटनगर रहँदा तस्करी नियन्त्रणका लागि उल्लेख्य भूमिका खेलेका थिए। उनको सरुवा भएर नयाँ प्रमुख आएपछि भन्सारबाटै तस्करी गराउन व्यापक चलेखल भइरहेको स्रोतले बतायो। स्रोतका अनुसार भन्सारकै कर्मचारी, एजेन्ट र व्यापारीबीच चलखेल भइरहेको हो। जाँचपासका क्रममा प्रज्ञापन पत्रमा कम सामान देखाउने र ढुवानीका साधनमा बढी सामान राखेर तस्करी गर्ने गरिएको छ। विराटनगर भन्सार कार्यालयका प्रवक्ता सुमित गुप्ता भन्सार जाँचपास भएर निस्किएको ट्रक अनुसन्धानका लागि प्रहरीले नियन्त्रणमा लिनु सामान्य प्रक्रिया भएको बताउँछन्। यो नियमित र सामान्य प्रक्रिया हो। शंका लागेमा कुनै गाडीलाई प्रहरीले अनुसन्धानको दायरामा ल्याउन सक्छ, उनले भने। प्रहरीले नियन्त्रणमा लिएको ट्रकको सामान कसको हो र कसले जाँचपास गरेका थिए भनेर भन्सार अधिकृत गुप्ताले खुलाउन सकेनन्। जाँचपास गर्ने कर्मचारी र भन्सार एजेन्टका बारेमा मलाई थाहा भएन। सामान कसको हो भनेर यकिन छैन। त्यो कुरा राजस्वतिरबाटै नै थाहा हुन्छ, उनले भने। काम गर्ने क्रममा केही कमजोरी भएपनि तस्करीलाई प्रसय दिने खालका कुनै गतिविधि भन्सारबाट नहुने गुप्ताको भनाइ छ।"
विराटनगरबाट ब्राउन सुगरसहित ३ जना पक्राउ,"विराटनगर : विराटनगरबाट लागुऔषध ब्राउन सुगर (खैरो हेरोइन)सहित ३ जना पक्राउ परेका छन्। सोमबार अपरान्ह पक्राउ परेकामध्ये १ जना भारतीय र २ जना नेपाली नागरिक हुन्। मोरङ प्रहरीका प्रवक्ता डीएसपी वेदप्रकाश जोशीका अनुसार भारत बिहारको अररिया थाना फारबिसगन्ज७ का २८ वर्षीय अर्जुन मल्लिक, विराटनगर महानगरपालिका१७ का १९ वर्षीय साइनम गुरुङ र मोरङको लेटाङ नगरपालिका३ का ४० वर्षीय नवीन तामाङलाई पक्राउ गरिएको हो। भारतको जोगवनीबाट नेपाल छिरेका उनीहरूलाई शंका लागेर चेकजाँच गर्दा साथबाट ब्राउन सुगरजस्तो देखिने वस्तु ४०१४ ग्राम बरामद भएको जोशीले बताए। इलाका प्रहरी कार्यालय रानी, इलाका प्रहरी कार्यालय रानी (सीमा) र लागुऔषध नियन्त्रण ब्युरो विराटनगरको संयुक्त टोलीले तीनै जनालाई सोमबार अपरान्ह ४:३० बजेतिर विराटनगर१५ स्थित चाइना मार्केटबाट पक्राउ गरेको हो। उनीहरुलाई इलाका प्रहरी कार्यालय रानीको हिरासतमा राखेर इन्स्पेक्टर प्रकाश थापा नेतृत्वको टोलीले थप अनुसन्धान गरिररहेको छ। पक्राउ परेकाविरुद्ध लागुऔषध ऐनअन्तर्गतको मद्दा चल्ने डीएसपी जोशीले बताए।"
धरानबाट लागूऔषधसहित तीनजना पक्राउ,धरान : सुनसरीको धरान उपमहानगरपालिका३ स्थित माछा भौडीबाट प्रतिबन्धित लागुऔषधसहित तीनजना पक्राउ परेका छन्। पक्राउ पर्नेमा स्कुटर चालक धरान उपमहानगरपालिका१० का २७ वर्षीय विनय देवान र स्कुटर पछाडि सवार धरान उपमहानगरपालिका१६ का २८ वर्षीय कुविर श्रेष्ठ र धरानकै ३५ वर्षीया सिर्जना गुरुङ रहेका छन्। वडा प्रहरी कार्यालय धरानबाट खटिएको प्रहरी गस्ती टोलीले पुरानो बजारबाट रत्न चौक जाँदै गरेको को २० प ४८१६ नम्बरको स्कुटरलाई चेकजाँच गर्दा लागूऔषध उनीहरूलाई पक्राउ गरिएको जिल्ला प्रहरी कार्यालय सुनसरीका प्रवक्ता डीएसपी योगराज खतिवडाले बताए। उनीहरूको साथबाट ट्रामामोल ५ सय ट्याब्लेट र प्रतिबन्धित औषधी डिकोलिक ५ सय ट्याब्लेट बरामद गरिएको प्रहरीले जनाएको छ। तीनै जनालाई इलाका प्रहरी कार्यालय धरानको हिरासतमा राखेर अनुसन्धान गरिरहेको उनले बताए।
अध्यक्षको आदेशबिना काम गर्न पाउँदैनन् लिमी हल्जीवासी,"हुम्ला : सुन्दैमा अच्चम लाग्न सक्छ यो हुम्ला जिल्लाको उत्तरी तिब्बतसँग जोडिएको नाम्खा गाउँपालिका६ कै लिमीको हल्जी गाउँ हो। जहाँ ९० घरधुरी भएको हल्जी गाउँको नियम आफ्नै छ। गाउँमा एक जना स्थानीयलाई अध्यक्ष चुनिएको छ। गाउँको रेखदेखदेखि सार्वजनिक काम र व्यक्तिगत घरायसी काम अध्यक्षलाई नसोधेर गर्न पाउँदैनन् यहाँका स्थानीय। अध्यक्षको आदेशबिना यहाँका स्थानीयले आफ्नो घरको व्यक्तिगत काम पनि गर्न नपाउने नियम छ। जति काम गयो निश्चित समयमै सक्नुपर्ने नियम छ। बिहानै उठेर खेतबारीको काम गर्न पाइँदैन। जसले नियमविपरीत काम गर्छ उसलाई १२ रुपैयाँ जरिबाना गर्ने गरिएको छ। सार्वजनिकदेखि व्यक्तिगत जम्मा पाँच घण्टामात्रै काम गर्छन् यहाँका स्थानीयवासी। अध्यक्षको आदेशअनुसार बोल्न पनि पाइँदैन। बाली भित्र्याउन भ्याइनभ्याइ हुँदा पनि लिमेली जनता गाउँको अध्यक्षको आदेशअनुसार बिहान ६ बजेदेखि दिउँसोको ११ बजेसम्ममात्रै काम गर्न पाउने नियम बनाइएको स्थानीयले बताउने गरेका छन्। पाँच घण्टाभित्रै तँछाडमछाड गर्दै उनीहरू काममा व्यस्त हुने गरेका छन्। दिनभर काम गरेपछि थकाइ लाग्ने कारण स्वास्थ्यलाई मध्यनजर गरेर यो नियम लागू गरिएको नाम्खा गाउँपालिका६ का वडाध्यक्ष पाल्जोर तामाङले बताए। बिहान ५ घण्टा काम गरेपछि दिउँसो घरमा आराम गरी बस्न पाउने भएकाले यस्तो नियम लागू गरेको उनको भनाइ छ। शरीरलाई पनि आराम चाहिने भएकाले दिनभर काम गर्न नदिइएको हो, उनले भने। कात्तिके बाली भित्र्याउन तँछाडमछाड गर्दै बाहिरबाट आएका पाहुनाहरूसँग बोल्न उनीहरूलाई फुर्सदसमेत नहुने गरेको यहाँका स्थानीयले बताउने गरेका छन्। बिहान ६ बजेदेखि ११ बजेसम्म स्थानीयले काम गर्छन्। त्यसपछि दिनभर घरमै बसेर खाना खाने र आराम गर्ने नियम छ। खेतको अन्नबाली भित्र्याउनेदेखि खर्क चरिचरन चैत महिनाको अन्तिम र वैशाख महिनाको पहिलो हप्ता हुने गरेको वडाध्यक्ष पाल्जोर तामाङले बताए। वडामा निर्वाचित चार जना जनप्रतिनिधि छन्। जनप्रतिनिधिलाई सघाउने तीन जना छुट्टै चयन भएका वडाध्यक्ष तामाङको भनाइ छ। गाउँमा घाँस काट्ने, अन्नबाली छर्ने र भित्र्याउने समयमा उनीहरूको भूमिका हुने गरेको नाम्खा गाउँपालिका ६ का वडाध्यक्ष पाल्जोर तामाङले बताए। बिहानै कसैले काम गर्न जान पाउँदैन। छिटो खेतबारीमा पुग्नेलाई कार्बाही हुन्छ बरु ढिला गए केही हुँदैन, वडाध्यक्ष तामाङले बताए। तील गाउँमा फागुन महिनामा बैठक बस्ने चलन छ भने हल्जी गाउँमा चैतको अन्तिम हप्ता र वैशाखको पहिलो हप्ता बैठक बसेर गाउँका समसामयिक विषयमा छलफल हुने गरेको उनको भनाइ छ। तील गाउँमा ४२ घरधुरीमध्ये अब १८ घरधुरी मात्र गाउँमा छन्। हल्जी गाउँमा ८० घरधुरीमा २ घरधुरी बाहिर छन्। जाँङमा ६३ घरधुरीमध्ये २ घरमात्रै गाउँमा छन्। अन्यले गाउँ छोडेका छन्। लिमिकै जाङ र तील गाउँमा यो नियम लागू गरिएको छैन। जाङमा बिहान ३ बजेदेखि बेलुका ६ बजेसम्म मनलाग्दी काम गर्न पाइने भएको स्थानीय सुङडुप तामाङले बताए। स्थानीय बिहानै उठेर उवा, जौ र घाँसपातमा व्यस्त हुने र बेलुका जतिखेर मनलाग्छ त्यही समय घर फिर्ता हुने गरेको तामाङको भनाइ छ।"
नेपालको भूस्वर्ग कर्णाली : जहाँका हरेक बस्तीबस्तीमा देवताका मन्दिर छन्,"वीरेन्द्रनगर : कर्णाली क्षेत्र सभ्यता र संस्कृतिको केन्द्रविन्दु हो। नेपाली भाषाको उद्गम स्थल पनि हो। भौगोलिक विविधता, प्राकृतिक सुन्दरता, विभिन्न जातजाति र भाषाभाषी भएको प्राकृतिक साधन र स्रोतले सम्पन्न क्षेत्र हो कर्णाली। इतिहासको कुनै कालखण्डमा आत्मनिर्भर र आर्थिक रूपमा सम्पन्न भएको यो क्षेत्र पछिल्लो समय विकासको मूलधारबाट पछाडि पर्दा परनिर्भरताका साथै अवसरबाट बञ्चित भयो। तर, अहिले कर्णालीले पुनर्जीवन पाउँदै छ। कर्णाली तीव्र विकासको गति र प्रचुर पर्यटकीय गन्तव्यहरूका कारण धेरैको आकर्षणको केन्द्रविन्दु बन्दै छ। नेपालको सबैभन्दा लामो नदी कर्णाली। यो केवल जल स्रोत मात्र नभएर धार्मिक, सांस्कृतिक तथा जैविक विविधताको धरोहर पनि हो। नेपाल नदी संरक्षण संस्था एनआरसीटीका अध्यक्ष मेघ आलेले भने, यो नदी भोटको कैलाश पर्वतबाट उत्पन्न भई नेपालको हिमाली, पहाडी र तराई भूभाग पार गर्दै भारतको गंगा नदीमा मिसिन्छ। यो नदी भारतमा पुग्दा घाघरा भन्छन्। रामायणकालीन धार्मिक महत्वको कारण अयोध्यामा यो नदी सरयु भनेर चिनिन्छ। कर्णाली नदी हजारौं वर्षदेखिको सभ्यता, संस्कृति र आस्थाको प्रतीक र वेदमा उल्लेखित नदी हो। महादेवको बासस्थान कैलाशबाट बग्ने कर्णाली नदीको महत्वलाई संरक्षण, प्रबद्र्धन तथा धार्मिक पर्यटन प्रबद्र्धनका लागि ध्यान दिनुपर्ने उनले बताए। नदी संरक्षण अभियान्ता आलेले भने, पृथ्वीको रक्त नली, मानव सभ्यताको मुहान हो नदी। नदी बिना जीवन सम्भव छैन। कर्णाली नदीले तिब्बतको पठार, नेपालमा हिमाल, महाभारत रेन्ज, चुरे रेन्ज तराई र भारतमा गंगाको समथल भूभागलाई जोड्छ। यो कर्णाली करिडोर जैविक विविधतामा अति धनी छ। बहुमूल्य वनस्पति, दुर्लभ वन्यजन्तु, चराचुरुंगी र धेरै जल चरको वासस्थान पनि हो। कर्णाली नदीले तिब्बतमा कैलाश सभ्यता, धेरै धर्मको आस्था, नेपालमा खस सभ्यता र भारतको गंगा सभ्यतालाई जोड्ने भएकाले पनि यसको महत्व बढी छ। कर्णालीमा हरेक बस्तीबस्तीमा देवताका मन्दिर छन्। हरेक ठाउँ धार्मिक, ऐतिहासिक तथा पर्यटकीय हिसाबले निकै घतलाग्दा छन्। अधिवक्ता एवं इतिहासकार प्रेम कैदीले भने, कर्णाली धार्मिक पर्यटनको नेपालकै मुख्य गन्तव्य हो। पछिल्लो समय त्यसअनुसार मानिसको आगमन बढिरहेको छ। यसले कर्णालीको समग्र पर्यटन विकासमा ठूलो सहयोग पुग्नेछ। उनले धार्मिक हिसावले मात्र नभई समग्र पर्यटकीय सम्भावनाहरूका हिसावले कर्णालीलाई भूस्वर्गका रूपमा लिन सकिने बताए। उनले भने, प्राकृतिक सुन्दरताले भरिपूर्ण कर्णालीको सुन्दरता देखाउन मात्रै सके कर्णालीले मुलुकको अर्थतन्त्रमा उल्लेख्य योगदान गर्न सक्छ। कर्णालीलाई पर्यटकीय हबका रूपमा विकास गर्न अब कर्णालीवासी र मुलुकका तीनवटै तहका सरकारको ध्यान यसमा केन्द्रित हुनु जरुरी रहेको उनले बताए। पर्यटनको हब कर्णाली कर्णालीमा पर्यटनको प्रचुर संभावना भएका हजारौं स्थान छन्। तर, अधिकांश ओझेलमा छन्। तर, पछिल्लो समय स्वदेशी तथा विदेशी पर्यटकहरूको आगमन निकै बढिरहेको बताउँछन् उद्योग वाणिज्य संघ कर्णाली प्रदेशका अध्यक्ष पदमबहादुर शाही। उनले भने, सरकारले कर्णालीका पर्यटकीय क्षेत्रहरूको विकास र प्रबद्र्धनसँगै प्रचार गर्न सकिरहेको अवस्था छैन। सरकारी उदासीनता र भौगोलिक जटिलताले कर्णालीका संभावनाहरू सधैं ओझेलमा परिरहेका छन्। पर्यटनमैत्री नीति र नेतृत्व आउने हो भने कर्णाली पर्यटकै पर्यटक घुमिरहने क्षेत्रको रूपमा चिनिन बेर लाग्ने छैन। कर्णालीको प्रवेशद्वार सुर्खेतको वीरेन्द्रनगरमा रहेको काँक्रेबिहार कर्णालीको एक आकर्षक पर्यटकीय गन्तव्य हो। यस स्थलका बारेमा आजसम्म पनि विवाद र रहस्य छँदै छ। यसको नामकरण र निर्माण कहिले र कसरी भयो भन्ने बारेमा अझैसम्म ठोस कारण पत्ता लाग्न सकेको छैन। न त राम्रोसँग यस स्थल वरपर उत्खनन एवं अध्ययन नै हुन सकेको छ। सुर्खेतमा आउने अधिकांश आन्तरिक तथा वाह्य पर्यटकहरूको पहिलो रोजाई नै हो काँक्रेबिहार हो। काँक्रेबिहारको बारेमा अझै पनि खोज र उत्खनन गरेर प्रमाणित गर्न नसक्ने हो भने इतिहास गन्जागोलमै रहने छ। पुरातात्तिक विभागले २०५७ सालमा स्थानीयको मागअनुरूप काँक्रेविहारको भग्नावशेष भएको स्थानमा उत्खनन गरेको थियो। त्यस क्रममा पुरातत्व विभागको टोलीले बौद्ध मूर्ति फेला पार्नुको साथै हिन्दू देवी देवताका मूर्तिहरू पनि फेला पारेको थियो। सुर्खेतमा काँक्रेबिहारका साथै बुलबुले ताल, देउती बज्यै मन्दिर, लाटिकोइलीको शिव मन्दिर, शिद्वपाइला, गणेश चोकको शिव मन्दिर, गणेश मन्दिर, कालीका मन्दिर, कृष्ण मन्दिर, इत्रामको शिवालय, उत्तरगंगा जलेश्वर मन्दिर, छिन्चु र रेडियो नेपालको उत्तर तिरको देउती मन्दिर, भोटेचुली (गुमी चुली) शिव मन्दिर, बराह ताल, चमेरो गुफा, बिजौरा, भेरी नदी, कर्णाली नदी, याफ्टिङ चौकुखानी, पञ्चपुरी मन्दिर, कोटको थुम्को (सिम्ता बजेडीचौरे), भोटेचुली (खानीखोला), सिम्ता उपत्यका आदि पर्यटकीय क्षेत्र छन्। यी क्षेत्रहरूमा पर्यटकहरूको आकर्षण बढिरहेको छ। चुन र बुकीले ढपक्क ढाकेर बनेको सुन्दर छ पाटन। पाटनको बीच भागमा तीनवटा खोलाहरू छन्। तीनवटै खोलाको संगममा सानो मन्दिर छ। मन्दिरको छेउबाट बगेको पानीको कलकल आवाज आउँछ। चराचुरुंगीको चिरबिर स्वर गुन्जिरहन्छ। यत्रतत्र रंगीचंगी फूलहरू फुलेका छन्। सजाएर राखिएको जस्तै थुम्काथुम्का परेको कुहिरो छ। थरीथरीका जडिबुटीको मग्न बास्ना चलेको छ। धार्मिक पर्यटनले महत्वपूर्ण कर्णालीको अर्को प्रमुख पर्यटकीय स्थल कालीकोटको त्रिवेणी पाटन हो। जहाँ पछिल्लो समय बढीमालिका पूजा वा अन्य विभिन्न समयमा घुम्न जाने र स्नान गर्न जानेहरूको लर्को लाग्ने गरेको छ। समुद्री सतहबाट झन्डै ४ हजार २ सय १९ मिटर उचाइमा रहेको त्रिवेणी पाटनको सौन्दर्य त छँदै छ। ऐतिहासिक, धार्मिक तथा पर्यटकीय हिसाबले पनि उत्तिकै महत्व बोकेको छ। पाटनबाट तीनवटा मुहान फुटेर बगेको खोलाको संगम रहेकाले यसलाई त्रिवेणी पाटन भनिएको हो। यहाँ नटेकेर कोही पनि कालीकोट र बाजुराको सिमानामा पर्ने बढीमालिका दर्शन गर्न जान मिल्दैन। त्रिवेणीमा नुहाएर शुद्ध मनले पूजा गरी बडीमालिका गएपछि मात्र माईको पूजा पूरा हुन्छ। यस्तै कालीकोटमा त्रिवेणीका साथै चुली मालिका मन्दिर, पुग मालिका मन्दिर, महाबु शिव मन्दिर, पञ्चदेवल (पञ्च पाण्डवद्वारा निर्मित), चुलीमालिका मन्दिर (मान्म, पाँखा र बदालकोट बीच) तिला गुफा, (रांचुली) ढुंगे बगैंचा, महाबु मन्दिर, कालीका मन्दिर, कृष्ण मन्दिर, देउली, रामारोशन, पचाल झरना, फुगाड झरना, शिम्भुनाथ मन्दिर लगायतका धेरै पर्यटकीय स्थानहरू छन्। पर्यटन व्यवसायी मनराज सिम्खाडाले भने, विगतमा पर्यटक नै न जाने पर्यटकीय स्थलहरू थिए। तर, पछिल्लो समय कालीकोटका अधिकांश पर्यटकीय स्थलमा पर्यटकहरूको आगमन नियमित बनेको छ। यसको कारण यातायात सेवामा भएको सहजता र प्रचारप्रसारले पर्यटकहरूको आगमन बढिरहेको छ। कर्णालीभित्रको डोल्पा जिल्लामा पर्ने शेफोक्सुन्डो ताल प्राकृतिक सौन्दर्यका दृष्टिले महत्वपूर्ण रमणीय गन्तव्य हो। शेफोक्सुन्डो ताल धर्तीको अनुपम र सुन्दर उपहार जीवनमा एकपटक पुग्नैपर्ने स्वर्गको एउटा टुक्रा जस्तै भन्छन् यहाँ आउने पर्यटकहरू। डोल्पाकै सामाजिक अभियान्ता लक्ष्मी शाहीले भनिन्, पद यात्रामा रमाउने र यसको मजा लिनेहरूका लागि शेफोक्सुन्डो तालको पदयात्रा महत्वपूर्ण छ। यो तालमा पुग्नका लागि शेफोक्सुन्डो राष्ट्रिय निकुञ्जको क्षेत्र भएर यात्रा गर्नुपर्छ। डोल्पाको प्रमुख आकर्षणका रूपमा रहेको यो तालमा चैत, वैशाख र जेठ महिना तथा भदौ, असोज र कात्तिक महिनामा पर्यटकहरूको निकै भीड लाग्ने गरेको छ। यो समय यहाँ घुम्न आउनका लागि पनि अति उत्तम समय हो। डोल्पाको उत्तरी भेगमा पर्ने शेफोक्सुन्डो ताल नेपालकै गहिरो ताल हो। यसको गहिराई १ सय ४५ मिटर रहेको छ। लम्बाइ ४ दशमलव ८ किमी चौडाइ १ दशमलव ६ किमी रहेको छ। सदरमुकाम दुनैदेखि झन्डै तीन दिनको पैदलयात्रा पछि शेफोक्सुन्डो ताल पुगिन्छ। यहाँ पुगेका सबै पर्यटकहरू तालको मनमोहक दृश्यबाट मोहित भएर ताललाई कसैले भूस्वर्ग भनेर पुकार्छन् भने कसैले नीलो हीराको रूपमा समेत चर्चा गर्छन्। यस्तै डोल्पाकै शेफोक्सुन्डो नेपालको सबभन्दा ठूलो राष्ट्रिय निकुञ्ज, काञ्जिरोवा, सिकाल्पो खाङ, वेज चुचुरो जस्ता हिमशिखरहरू र कतिपय हिमनदीहरू, बाला त्रिपुरासुन्दरी देवीको उत्पत्तिस्थल, सतिदेवीको कण्डयाउलो पतन भएको ठाउँ र दश महाविद्यासमेत उत्पत्ति भएको मन्दिर त्रिपुराकोट पनि छ। धार्मिक मान्यताअनुसार बाला त्रिपुरासुन्दरीबाट उडेर पुतलीरूपी देवीहरू बाँकेको बागेश्वरी, जुम्लाको कनिका सुन्दरी, सल्यानको खैरबाँङ, बैतडीको रणसैनी त्रिपुरेश्वरी, बाजुराको बढीमालिका लगायतका ठाउँमा गई त्यहाँ यिनै नामले प्रसिद्ध छन्। बाँकी चारबहिनी देवी, बाला, त्रिपुरा, सुन्दरी डोल्पाको त्रिपुरासुन्दरीमा रहेको धार्मिक विश्वास छ। कर्णालीका अर्को निकै आकर्षण पर्यटकीय गन्तव्य मुगुको रारा ताल हो। यहाँ बर्सेनि हजारौं पर्यटकको ताँती नै लाग्ने गरेको छ। २०२० साल चैत महिनामा मुगुको रारा ताल पुगेका तत्कालीन राजा महेन्द्रलाई राराले यतिसम्म लोभ्यायो कि उनले राराको सुन्दरतालाई स्वर्गकी अप्सरा उपनाम दिए। रारामा आगन्तुकलाई स्वागत गर्ने जो कोहीले राराका बारेमा वर्णन गर्दा सबैभन्दा पहिले सुनाउने किस्सा हो यो। सफा, सुन्दर र निर्मल अनुहारमा गाढा नीलो आकृति लिएको रारामा वरिपरिका सल्ला, धुपीका रूखहरूको बिम्ब कुनै प्रोफेसनल आर्टिस्टको क्यानभासभन्दा कम्ता छैन। सिस्ने र कान्जिरोवा हिमाल रारामै आएर टुक्रुक्क बसेजस्तो दृश्यले हरेकलाई मन्त्रमुग्ध पार्छ। कर्णालीको मुगुमा अवस्थित नेपालको सबैभन्दा ठूलो र प्रसिद्ध यो ताल समुद्र सतहदेखि २ हजार ९ सय ७२ मिटर उचाइमा टुसुक्क बसेको छ। रारा वरिपरि विस्तारित राष्ट्रिय निकुञ्ज १ सय ६ वर्ग किलोमिटर क्षेत्रफलमा फैलिएको छ। सुर्खेतस्थित शुभ होटलका सञ्चालक समिति अध्यक्ष एवं समाजसेवी मानव बमले राराकै कारण सुर्खेतका होटलहरू पर्यटकहरूले भरिभराउ हुने गरेको बताए। उनले भने, कर्णालीका पर्यटकीय गन्तव्यहरूले नै कर्णालीमा होटल व्यवसायमा लगानी व्यापक रूपमा बढिरहेको छ। रारामा निकै ठूलो लगानीमा रिसोर्ट बन्दै छ। सुर्खेतदेखि दैलेख, कालीकोट, जुम्ला र मुगुसम्म ठाउँठाउँमा सुविधायुक्त होटल सञ्चालन भइरहेका छन्। यसले समग्र कर्णालीको आर्थिक गतिविधिहरू बढाइ रहेको छ। तर, यातायात र हवाई सुविधा अझै पर्याप्त छैन। सरकारले कर्णालीका सबै जिल्लामा सुविधायुक्त यातायात सेवा र नियमित हवाई सेवा सञ्चालन गर्न सक्ने हो भने कर्णालीले काचुली फेर्ने निश्चित छ। यस्तै, मुगु जिल्लामा रारा राष्ट्रिय निकुञ्ज, विश्वका चारधाम मध्येको जेठो धाम छायाँनाथ धाम, एक रुपैयाँको नोटमा अवस्थित चंखेली हिमाल, कान्जिरोवा हिमाल, चावाचुली हिमाल, कर्णाली प्रदेशको कुल देवताको जेठो भाइ थार्प मष्टा, खेस्ममालिका, क्रणमोक्ष, कालीका मालिका मन्दिर, पर्यटकीय स्थल अर्पर मुगु, सोरु तातापानीलगायत धेरै धार्मिक तथा पर्यटकीय स्थल छन्। छायाँनाथ रारा नगरपालिका प्रमुख विष्णुकुमार भामले भने, मुगु कर्णाली मात्र नभई नेपालकै आकर्षक धार्मिक तथा पर्यटकीय गन्तव्य हो। तर, यहाँ रोड याक्सेस र नियमित हवाई सेवा नहुँदा पर्यटकहरूले दुःख पाउने गरेका छन्। पछिल्लो समय मुगु आउने पर्यटकहरूको संख्यामा निकै वृद्धि भइरहेको अवस्था भए पनि कर्णाली आउने पर्यटकहरूलाई पर्ने यातायात तथा हवाई सेवाको असहजताका कारण एक पटक घुमेका व्यक्ति फेरि नआउने समस्या छ। यसलाई अब सबै मिलेर सुधार गर्नुपर्छ। दैलेख जिल्लाको दुल्लु नगरपालिकास्थित पञ्चकोशी ज्वाला क्षेत्र नेपालकै एक पवित्र तीर्थस्थल हो। यो क्षेत्रमा नित्य प्रज्वलित ज्वालाहरू अवस्थित भएकाले यस तीर्थस्थललाई ज्वाला क्षेत्र अथवा ज्वाला तीर्थ पनि भनिन्छ। हिन्दू धर्मको पवित्र धार्मिक ग्रन्थ स्कन्द पुराणमा यस क्षेत्रलाई बैश्वानर तीर्थ भनेर वर्णन गरिएको छ। यस तीर्थलाई अग्नि तीर्थ भनेर पनि चिनिन्छ। जहाँ अहिले पेट्रोलियम पदार्थको अन्वषणको काम भइरहेको छ। नेपाली भाषाको उत्पत्ति भएको स्थान जुम्लाको सिंजा जस्तै अर्को दैलेख पञ्चकोशी क्षेत्र दुल्लु पनि अर्को इतिहास हो। अहिले सम्मको अध्ययनअनुसार सबैभन्दा पुरानो मानिएको दामुपाल, अढइपालद्वारा शाक्य ९ सय तीन तदानुसार विक्रमसंवत १०३८ को शिलालेख यसै क्षेत्रमा रहेको छ। यसका साथै विक्रम संवत १४१४ को पृथ्वी मल्लले बनाएको ७ हात लामो कीर्ति स्तम्भ पनि यसै क्षेत्रमा रहेको छ। ज्वाला क्षेत्रअन्तर्गत १ सय ८ शक्तिपीठ पर्छन्। भैरवी, मालिका, स्वामी कार्तिक्य, बिन्ध्यावासिनी, लामाद्धाला आदि चर्चित छन्। सरकारले कर्णालीका पर्यटकीय क्षेत्रहरूको विकास र प्रबद्र्धनसँगै प्रचार गर्न सकिरहेको अवस्था छैन। सरकारी उदासीनता र भौगोलिक जटिलताले कर्णालीका सम्भावनाहरू सधैं ओझेलमा परिरहेका छन्। पर्यटनमैत्री नीति र नेतृत्व आउने हो भने कर्णाली पर्यटकै पर्यटक घुमिरहने क्षेत्रका रूपमा चिनिन बेर लाग्ने छैन। पदमबहादुर शाही  अध्यक्ष, उद्योग वाणिज्य संघ, कर्णाली प्रदेश राराकै कारण सुर्खेतका होटलहरू पर्यटकहरूले भरिभराउ हुने गरेको छ। कर्णालीका पर्यटकीय गन्तव्यहरूले नै कर्णालीमा होटल व्यवसायमा लगानी व्यापक रूपमा बढिरहेको छ। रारामा निकै ठूलो लगानीमा रिसोर्ट बन्दै छ। सुर्खेतदेखि दैलेख, कालीकोट, जुम्ला र मुगुसम्म ठाउँठाउँमा सुविधायुक्त होटल सञ्चालन भइरहेका छन्। यसले समग्र कर्णालीको आर्थिक गतिविधिहरू बढाइ रहेको छ। मानव बम अध्यक्ष, शुभ होटलका सञ्चालक समिति मुगु कर्णाली मात्र नभई नेपालकै आकर्षक धार्मिक तथा पर्यटकीय गन्तव्य हो। तर, यहाँ रोड एक्सेस र नियमित हवाई सेवा नहुँदा पर्यटकहरूले दुःख पाउने गरेका छन्। पछिल्लो समय मुगु आउने पर्यटकहरूको संख्यामा निकै वृद्धि भइरहेको अवस्था भए पनि कर्णाली आउने पर्यटकहरूलाई पर्ने यातायात तथा हवाई सेवाको असहजताका कारण एक पटक घुमेका व्यक्ति फेरि नआउने समस्या छ। यसलाई अब सबै मिलेर सुधार गर्नुपर्छ। विष्णुकुमार भाम  प्रमुख, छायाँनाथ रारा नगरपालिका यस्तै हुम्लाको उत्तरी नाम्खा गाउँपालिकाको लिमीबाट कैलाश मानसरोवरको दर्शन सजिलै गर्न सकिन्छ। हुम्लाको नाम्खा गाउँपालिका६ लिमी लाप्चाबाट दर्शन गर्न सकिने भएपछि यस स्थान मानसरोवरको दर्शन गरिने नेपालको एकमात्र भूभागका रूपमा पनि चिनिँदै आएको छ। कैलाश मानसरोवर दर्शन गर्ने एक नयाँ एवं उत्कृष्ट गन्तव्य स्थलका रूपमा हुम्लाको लिमी लाप्चा बनेको छ। चीनले कैलाश मानसरोवर जाने हिल्सा नाकामा रोक लगाएपछि नेपालकै लिमी लाप्चाबाट कैलाश मानसरोवर दर्शन गर्ने आन्तरिक पर्यटकहरू बढ्दै गएका छन्। हुम्लाका समाजसेवी बिजय लामाले भने, लिमीको लोलुङबाट कैलाश मानसरोवर प्रष्ट रूपमा देख्न सकिन्छ। हाम्रा पूर्खाहरू मात्रै नभएर २०६० सालसम्म नै कैलाश मानसरोवर दर्शन गर्न जाने प्रमुख मार्ग यो नै प्रयोग हुने गरेको थियो। यो क्षेत्र हुम्ला सदरमुकाम सिमकोटदेखि १ सय ५ किलो मिटरको दूरीमा पर्छ। सडकको स्तरोन्नति हुने हो भने यो मार्गबाट अहिलेको भन्दा अझ सहज रूपमा आवतजावत गर्न सकिने छ। चिनियाँ भूभागमा पुग्दा जुनसुकै क्षेत्रबाट पनि देख्न सकिने यो प्रसिद्ध तीर्थस्थल नेपालतर्फबाट भने यसै स्थानबाट मात्र सहज दर्शन गर्न सकिन्छ। लिमीको लोलुङबाट कैलाशको दर्शन गर्न पैदलै जानेहरू पनि बढिरहेका छन्। धार्मिक तीर्थस्थल कैलाश मानसरोवरको दर्शन गर्दा स्वर्ग गइन्छ भन्ने धार्मिक विश्वास छ। यो हिन्दू तथा बौद्ध दुवै धर्मावलम्बीका लागि यो क्षेत्र पवित्र स्थल मानिन्छ। यति मात्र होइन, कर्णालीमा पर्यटकीय प्रचुर सम्भावना भएका धेरै धार्मिक तथा ऐतिहासिक स्थलहरू छन्। सुन्दर भूमिहरू पनि उत्तिकै छन्। तर, तिनीहरूको प्रचारप्रसार र संरक्षण हुन सकिरहेको छैन। जाजरकोट दरबार, रुकुमपश्चिम मुसीको दरबार, जुम्ला सिंजा उपत्यका, चन्दनाथ मन्दिरलगायतका दर्जनौं पर्यटकीय सम्भावना बोकेका पर्यटकीय स्थलहरूमा पछिल्लो समय पर्यटकको आगमन बढिरहेको छ। कर्णाली प्रदेश सरकारका उद्योग, पर्यटन, वन तथा वातावरणमन्त्री सुरेश अधिकारीले कर्णालीको पर्यटन पूर्वाधार विकासका लागि प्रदेश सरकारले आगामी आर्थिक वर्षको बजेटमा मुख्य प्राथमिकता दिने गरी तयारी थालिएको बताए। उनले भने, हामी अहिले कर्णालीको पर्यटन प्रबद्र्धनका लागि विभिन्न व्यक्ति तथा समूहबाट सुझावहरू मागिरहेका छौं। हामीले गर्न सक्ने काम आफैं गर्ने र हामीले गर्न नसक्ने कामहरू संघीय सरकारका साथै अन्य निकायहरूसँग समन्वय गरिरहेका छौं। कर्णालीमा पर्यटन पूर्वाधार निर्माण नगरी यहाँको पर्यटन प्रबर्द्धन गर्न सकिने अवस्था छैन। त्यसका लागि हामी ठोष नीति तथा कार्यक्रम बनाउन लागिरहेका छौं।"
