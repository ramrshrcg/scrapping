शीर्षक,विवरण
फरक मत प्रस्तुत गर्दै किरातीले भने प्रचण्डको समाजवाद बर्मझियाको असली बुढो बाजेको पेडाजस्तै,"काठमाडौं : माओवादी केन्द्रका केन्द्रीय सदस्य सुदन किरातीले पार्टी अध्यक्ष पुष्पकमल दाहाल 'प्रचण्ड'को कडा आलोचना गरेका छन्। उनले कोशी प्रदेशको परामर्श समिति बैठकमा ६ बुँदे फरक प्रस्ताव पेस गर्दै अध्यक्ष प्रचण्डको आलोचना गरेका हुन्। प्रचण्डले समाजवादको रटान लगाए पनि कस्तो खालको समाजवाद? भन्ने पार्टीसँग स्पष्ट नीति नभएको नेता किरातीले बताए। पार्टीका कार्यकर्ताहरूमा विचारको संकट गहिरिँदै गएकोमा उनले चिन्ता व्यक्ति गरेका छन्। पार्टीलाई अहिले मूल आवश्यकता रणनीति र कार्यनीतिलाई मूर्त रुप दिनु हो। नेपाली मौलिकतामा समाजवादी विचारको विकास गर्नु हो, पार्टी अध्यक्षलाई बुझाएको फरकम मतमा भनिएको छ, आज हाम्रो समाजवाद बर्मझियाको असली बुढो बाजेको पेडाजस्तै भएको छ। सबै दलले समाजवाद भन्छन् तर कसको समाजवाद कस्तो हो? स्पष्ट छैन। उनले पार्टी अध्यक्ष प्रचण्डसँग विचारको विकास गर्न देश महायात्रा सञ्चालन गर्न माग गरेका छन्। पार्टीको संगठनात्मक संकटको निदान, नेतृत्व निर्माण र पार्टीप्रति गुमेको जनताको विश्वास फर्काउनु अहिलेको मुख्य आवश्यकता रहेको नेता किरातीको भनाइ छ। देश महायात्राले पार्टीभित्रको संगठनात्मक संकट समाधान हुन्छ। नेतृत्व निर्माणको सबाल सम्बोधन हुन्छ र जनतामा पार्टीप्रति नयाँ किसिमबाट भरोसा निर्माण हुन्छ, उनले भनेका छन्, त्यो काम सामूहिकतामा हुनुपर्छ, जनतामा आधारित हुनुपर्छ। त्यो अभियानलाई सफल बनाउन मौलिक विधि अपनाउनुपर्छ। पार्टीका नेताहरू गफाडी, विचारबाट विचलित भएकाले माओवादी पार्टी कमजोर भएको नेता किरातीको दाबी छ।"
पर्सामा आमासँगै ऋषिपञ्चमी नुहाउन गएका दुई बालकको नदीमा डुबेर मृत्यु,वीरगन्ज : पर्सामा ऋषिपञ्चमीका दिन आमासँगै नदीमा नुहाउन गएका दुई बालकको नदीमा डुबेर मृत्यु भएको छ। जगरनाथपुर गाउँपालिका५ मसिहानी टोल नजिकको गंगोल नदीमा नुहाउने क्रममा डुबेर दुई बालकको मृत्यु भएको हो। मृत्यु हुनेमा मृत्यु हुनेहरूमा भारत बिहारको बेनिया बनकटवाका बृजेश ठाकुरका छोरा १० वर्षीय गुलशन ठाकुर हजाम र बिहारकै सिक्टाका अनरजित पटेलका छोरा ८ वर्षीय अभिषेक पटेल रहेका छन्। दुवै बालक जगरनाथपुर५ मसिहानीस्थित मावलीघरमा बस्दै आएका थिए। आइतबार अपराह्न ४ बजेतिर गाँउका महिलाहरु ऋषिपञ्चमीका दिन गंगोल नदीमा नुहाउन गएका बेला ती दुवै बालक पनि आफ्नी आमासँगै गएका थिए। महिलाहरू नदीमा नुहाइरहेका बेला ती दुवै बालक पनि नुहाउन नदीमा पसेका थिए। नदीमा पसेका दुवै बालकको डुबेर मृत्यु भएको जिल्ला प्रहरी कार्यालय पर्साका प्रवक्ता प्रहरी नायब उपरीक्षक दीपक भारतीले जानकारी दिए। दुवै शव पोस्टमार्टमका लागि वीरगन्जस्थित नारायणी अस्पतालमा पठाइएको उनले बताए।
"पश्चिम अष्ट्रेलियामा नेपाल महोत्सव हुँदै, रंगियो बस र होडिङ बोर्डमा नेपाल","अष्ट्रेलिया : गैरआवासीय नेपाली संघ (एनआरएनए) पश्चिम अष्ट्रेलियाले हरेक दुई वर्षमा आयोजना गर्ने नेपाल महोत्सवको अर्को संस्करण आगामी सेप्टेम्बर १४ तारिख पर्थमा हुने भएको छ। महोत्वसको प्रचार प्रसारका लागि स्थानीय बसहरू पोष्टरसहितको विज्ञापनले सजिएका छन्। पर्थको महत्वपूर्ण मानिने यागन स्क्वायरमा महोत्सवको नेपाली कलाकारहरूसहितको बोर्डले सजिएको छ। त्यसैगरी स्थानीय पत्रिकाहरूमा समेत विज्ञापनहरू प्रकाशित गरिएको छ। नेपाल महोत्सवको उद्देश्य यहाँ हुर्किँदै गरेको नेपालीको पछिल्लो पुस्तालाई नेपाली भाषा, संस्कृति, भेषभूषाका बारेमा जानकारी गराउनका साथै नेपालको पर्यटन क्षेत्रमा योगदान दिने एनआरएनए अष्ट्रेलियाका उपाध्यक्ष तथा पश्चिम अष्ट्रेलियाका संयोजक शेखर घिमिरेले बताए। एउटै ठाउँमा बसोबास गर्दै आएका नेपाली नेपालीबीच भाइचाराको अभिवृद्धि गर्न पनि नेपाल महोत्सवले महत्वपूर्ण योगदान दिँदै आएको उनले बताए। अष्ट्रेलियन डलर एक लाख साठी हजारको अनुमानित बजेट रहेको महोत्सवलाई सफल बनाउन एनआरएनसहित पर्थ नेपाली मन्दिर तथा कम्युनिटी सेन्टर पश्चिम अष्ट्रेलिया, नेप्लीज एशोसिएसन अफ वेष्टर्न अष्ट्रेलिया (नावा)सहित विभिन्न संस्था, क्लब र व्यवसायीहरूसमेत महोत्सव सफलताको लागि क्रियाशिल रहेका छन्। महोत्सवलाई पश्चिम अष्ट्रेलिया बहुसांस्कृतिक मन्त्रालय, सिटी अफ पर्थले आर्थिक सहयोग गरेको छ। मुख्य प्रायोजक अजी फाइनान्स एण्ड होम लोनले मुख्य प्रायोजन गरेको छ। संयोजक घिमिरेका अनुसार यस पटकको महोत्सवमा पश्चिम अष्ट्रेलिया राज्य सरकारका उच्चपदस्थ अधिकारीहरू सहभागी हुने भएका छन्। महोत्सवमा एनआरएनए अन्तर्राष्ट्रियका अध्यक्ष बद्री केशी, उपाध्यक्ष विनोद श्रेष्ठ सहित अष्ट्रेलियाका विभिन्न राज्यबाट एनआरएनका अभियन्ताहरू, सामाजिक व्यक्तित्व, नेपाली समूदायका अगुवाहरू पनि आउने तय भएको छ। महोत्सवमा विभिन्न ४५ वटा स्टलहरू रहने भएका छन्। संयोजक घिमिरेले भने, 'यस पटकको नेपाल महोत्सव तपाईँहरूले नमूना सगरमाथा, ढुंगेधारा, बुद्धको मूर्तिदेखि नमूना धरहरासमेत हेर्न पाउनुहुनेछ। हामीले बालबालिकालाई समय विताउन सहज होस् भनेर धेरै रमाइला गतिविधि समावेश गर्दैछौं। नेपालको गीत संगीत स्टेजमा घन्किने परम्परा कायमै राखेर यसपटक बहुसांस्कृतिक समुदायका प्रस्तुतिलाई पनि समेट्ने जमर्को हाम्रो छ।' एनआरएनए पश्चिम अष्ट्रेलियाका उपाध्यक्ष महेश लामाले १२ हजार दर्शक सहभागी हुने अपेक्षा गरिएको महोत्सवका दिन सेप्टेम्वर १४ मा सुप्रिम कोर्ट गार्डेनबाट ११ बजे कलश यात्रा गरी सुरु हुनेछ बताए। उनले राति ९ बजे आतिशबाजीका साथ भव्यताका साथ समापन गर्ने कार्यक्रम रहेको जानकारी दिएका छन्।"
अवरुद्ध कर्णाली राजमार्ग १८ घण्टापछि सञ्चालन,"कालीकोट : बर्सातका कारण अवरुद्ध भएको कर्णाली राजमार्ग १८ घण्टापछि खुलेको छ। शनिबार राति गगने खोला, यसमोडलगायतका ठाउँमा पहिरो आई सडक अवरुद्ध भएको थियो। पहिरोले अवरुद्ध भएको राजमार्गलाई सडक डिभिजन कार्यालय र नेपाल प्रहरी सशस्त्र प्रहरी तथा स्थानीयको सक्रियतामा खुलेको हो। खाँडाचक्र नगरपालिका१ का स्थानीय रमेश नेपालीले वर्षा हुनेबित्तिकै राजमार्ग अवरुद्ध हुने भएकाले सरोकारवालाहरूले विकल्प खोज्नुपर्ने बताए। यस वर्ष पटकपटक वर्षा पछिको पहिरोले सडक अवरुद्ध गर्दै आएको छ। झन्डै एक हप्ता अगाडि गगने खोला, दहीखोला, माला चौरसहितका दर्जनौं स्थानमा पहिरो जाँदा राजमार्ग एक साताजति अवरुद्ध भयो। यस पटक निरन्तर राजमार्गमा पहिरोले राजमार्ग क्षतविक्षत गरेको छ। डिभिजन प्रमुख चेतनकुमार मण्डलले राजमार्ग पूर्ण रूपमा बन्द भए पनि पानी परेन भने खुलाउन सडक डिभिजन लागे परेको बताए। यस्तै खाँडाचक्र नगरपालिका११ निवासी सन्तोष भारतीले दिनानुदिन राजमार्गमा जोखिम बढ्दै गएको बताए।"
"प्रधानसेनापति शर्मा अवकासमा, भोलिदेखि सेनाको कमान्ड सम्हाल्दै सिग्देल",काठमाडौं : प्रधानसेनापति प्रभुराम शर्मा आजदेखि अवकासमा जाँदैछन्। सैनिक सेवामा ४१ वर्ष बिताएका शर्मा गत साउन २४ गतेदेखि बिदामा बसेका थिए। शर्मा बिदामा बसेपछि राष्ट्रपति रामचन्द्र पौडेलले भदौ १२ मा अशोकराज सिग्देललाई प्रधानसेनापतिमा नियुक्त गरेका थिए। भदौ २४ गतेबाट लागू हुनेगरी राष्ट्रपति पौडेलले सिग्देललाई नेपाली सेनाको प्रधानसेनापतिमा नियुक्त गरेका थिए। राष्ट्रपति पौडेलबाट दर्ज्यानी चिन्ह प्राप्त गरेर सिग्देलले भोलि (सोमबार)देखि नै प्रधानसेनापतिको कमान्ड सम्हाल्नेछन्। नेपाली सेनाको ४५औं प्रधानसेनापतिका रूपमा सिग्देलले नेतृत्व लिन लागेका हुन्।
काठमाडौं विश्वविद्यालय र बीवाइडीको सहकार्यमा चार्जिङ स्टेशनको शुभारम्भ,"काठमाडौं : काठमाडौं विश्वविद्यालय (केयू) र साइमेक्स इंक प्रालि बीवाइडीले धुलिखेलमा ३३ किलोवाटको डीसी फास्ट चार्जिङ स्टेसनको शुभारम्भ गरेका छन् । केयूका उपकुलपति प्राडा भोला थापा र बीवाइडीको एसियाप्यासिफिक अटो सेल्स डिभिजनका महाप्रबन्धक लिउ ज्युलियाङले संयुक्तरूपमा उद्घाटन गर्दै दिगो विकासको प्रवद्र्धनमा ठूलो कदम चालेको बताएका छन् । बीवाइडीले चार्जिङ स्टेशनबाहेक अनुसन्धान र शिक्षण गतिविधिहरूको लागि इलेक्ट्रिक सवारी साधनहरूको कम्पोनेन्टहरू प्रदान गरेको छ । यी कम्पोनेन्टहरू केयूमा प्रयोगशालाको सेटअपमा महत्वपूर्ण हुने केयूले जनाएको छ । विद्यार्थी र अनुसन्धानकर्ताहरूलाई आधुनिक ईभी प्रविधिहरूसँग प्रत्यक्षरूपमा सहभागी हुन सहयोग मिल्ने लिउ जुलियाङले बताए । हाम्रो लक्ष्य पृथ्वीलाई १ डिग्री सेल्सियसमा चिसो बनाउन मद्धत गर्नु हो । यस प्रकारको साझेदारीमार्फत हामी विश्वमा वातावरणमैत्री सवारी साधनको विकास र दिगो विकासको प्रवद्र्धनमा शिक्षा क्षेत्रको महत्वपूर्ण जिम्मेवारी छ, लिउ जुलियाङले भने । उनले बीवाइडीले प्रभावकार रूपमा कार्बन उत्सर्जनको मुद्दालाई सम्बोधन गरेको दाबी गरे । काठमाडौं विश्वविद्यालय हाम्रो साझेदार हो । हामी विद्यार्थीहरूलाई व्यावहारिक अनुभव र विकसित इलेक्ट्रिक कारमा नवीनतम प्रविधिहरूको प्रयोग गर्न चाहन्छौं, उनले भने। केयूले बीवाइडीको उद्योग, ज्ञान र अनुभवबाट विद्यार्थीहरू धेरै लाभाञ्वित हुने अपेक्षा गरेको छ । काठमाडौं विश्वविद्यालयका उपकूलपति प्राडा थापाले बीवाइडीसँगको सहकार्यले शैक्षिक पाठ्यक्रममा दिगो ऊर्जा समाधानहरू समावेश गर्ने दिशामा एक प्रमुख कदम भएको बताए । केयूका प्राज्ञिक औद्योगिक सहकार्य विभागका संयोजक डा राम लामाले पनि यो साझेदारीको भविष्यबारे आफ्नो धाराण राखेका थिए । यो योजनामा ईभीको प्राविधिक प्रयोगशालाका साथै एक ईभी अनुसन्धान र विकास केन्द्र स्थापना गरिनेछ । बीवाइडीको प्राविधिक र उपकरण सहयोगमा काठमाडौं विश्वविद्यालयमा यो विद्युतीय सवारी साधनको विकासमा मात्रै नभई आउने पुस्ताका लागि विश्वलाई राम्रो ठाउँ बनाउन पनि एउटा कदम हुनेछ, डा लामाले भने।"
सोमबार देशका यी स्थानमा हुने छ वर्षा,"काठमाडौं : सोमबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार कोशी, बागमती, गण्डकी, लुम्बिनी, कर्णाली र सुदूरपश्चिम प्रदेशका केही स्थानहरूमा र बाँकी भूभागका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, बागमती, गण्डकी, लुम्बिनी र कर्णाली प्रदेशका एकदुई स्थानमा भारी वर्षाको पनि सम्भावना रहेको छ। सोमबार राति देशभर आंशिकदेखि साधारणतया बदली रहने छ। सबै प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ।"
म्याग्दीमा १३ करोडको आलु उत्पादन,"बेनी : म्याग्दीमा यस वर्ष १२ करोड रुपैयाँ मूल्य बराबरको आलु उत्पादन भएको छ। जिल्लाभर एक हजार आठ सय ८२८ हेक्टर क्षेत्रफलमा आर्थिक वर्ष २०८००८१ मा ३३ हजार १५०२३ मेट्रिक टन आलु उत्पादन भएको कृषि ज्ञान केन्द्र, म्याग्दीले जनाएको छ। केन्द्रका कृषि प्रसार अधिकृत गंगा लामिछानेले क्षेत्रफल विस्तारसँगै आलुको उत्पादन बढेको जानकारी दिइन्। कृषि ज्ञान केन्द्रले सञ्चालन गरेको खायन आलु प्रवर्द्धन कार्यक्रम मार्फत ९१ हेक्टरमा एक हजार सात सय दशमलव ३८ मेट्रिक टन आलु उत्पादन भएको छ, उनले भनिन् कृषक आफै र आलु जोनको कार्यक्रम मार्फत एक हजार सात सय हेक्टर क्षेत्रफलमा भएको आलुखेतीबाट ३१ हजार चार सय पचास मेट्रिक टन आलु उत्पादन भएको हो। कृषकले प्रतिकिलो सरदर ३७५ रुपैयाँमा बिक्री गरेको मूल्यलाई आधार मान्दा जिल्लाभर यसपाली १२ करोड ४३ लाख १२ हजार पाँच सय रुपैयाँको आलु उत्पादन भएको कृषि प्रसार अधिकृत लामिछानेले बताइन्। आर्थिक वर्ष २०७९८० मा म्याग्दीमा एक हजार छ सय ५० हेक्टर क्षेत्रफलमा आलु खेती भएकोमा २५ हजार चार सय १० मेट्रिक टन उत्पादन भएको कृषि ज्ञान केन्द्रको तथ्याङ्क छ। आर्थिक वर्ष २०७८०७९ मा एक हजार १४५ हेक्टर क्षेत्रफलमा आलु खेती भएकोमा २३ हजार ७९३ मेट्रिक टन उत्पादन भएको थियो। स्थानीय तहहरूले आलु खेतीको पकेट क्षेत्र, कृषि ज्ञान केन्द्रले खायन आलु प्रवर्द्धन र प्रधानमन्त्री कृषि आधुनिकीकरण परियोजनाले आलु जोन कार्यक्रम मार्फत आलु खेती विस्तार गरेका छन्। खायन आलु कार्यक्रम मार्फत गत वर्ष ३० वटा कृषक समूह र एक वटा कृषि सहकारी संस्थामा आवद्ध एक हजार २११ घरधुरी कृषकले बिउ आलु खरिद, यान्त्रीकरण, सिँचाइ, बजारीकरणका सामान खरिदका लागि दुई करोड ६५ लाख पचास हजार अनुदान पाएका केन्द्रका प्रमुख बरिष्ठ बाली संरक्षण अधिकृत सञ्जिव बास्तोलाले बताए। म्याग्दीको तल्लो क्षेत्रमा हिउँदे र उच्च पहाडी लेकाली क्षेत्रमा बर्खे आलु खेती हुन्छ। अन्नपूर्ण गाउँपालिको शिख, घार, राम्चे, हिस्तान, रघुगंगाको पाखापानी, ठाडाखानी, चिमखोला, कुइनेमंगले, कुइने मंगलाको हिँदी, झाँक्रीपानी, किमचौर, टोड्के, मालिकाको बिम, दिच्याम, धवलागिरीको गुर्जा, मरेनी, बेनीको भकिम्ली, डडुवा, आलु उत्पादन हुने ठाउँ हुन। उच्च पहाडी क्षेत्रको चिसो हावापानीमा उत्पादन भएको वार्षिक छ करोड रुपैयाँ मूल्य बराबरको आलु पोखरा, काठमाडौं लगायत बजारमा बिक्री हुने कृषि ज्ञान केन्द्रको तथ्यांक छ। उत्पादित मध्य ५० प्रतिशत बढी आलु जिल्ला बाहिर बिक्री हुन्छ। व्यापारीले अग्रिम पेस्की दिएर बारीमा नखन्दै आलु खरिद गरेर लगेका अन्नपूर्ण गाउँपालिका६ खिवाङका कृषक मानबहादुर गर्बुजाले बताए। म्याग्दीमा हाल स्थानीय सेतो, रातो जातको आलु, निलो, कार्डिनल र एमएस ४२ नामक आलु उत्पादन हुने गरेको छ। कृषि तथा पशुपक्षी विकास मन्त्रालयले प्रधानमन्त्री कृषि आधुनिकीकरण परियोजना अन्तर्गत म्याग्दीको रघुगंगा गाउँपालिकाको ६,७ र ८ र अन्नपूर्ण गाउँपालिकाको ५, ६, ७ र ८ नम्बर वडामा गत आर्थिक वर्षदेखि व्यावसायिक कृषि उत्पादन तथा प्रशोधन केन्द्र (जोन) कार्यक्रम सञ्चालन गरेको छ।"
मुस्ताङको मार्फा अध्यक्ष कप भलिबल च्याम्पियन,"जोमसोम : मुस्ताङको घरपझोङ२ मार्फा अध्यक्ष कप२०८१ को भलिबल च्याम्पियन बनेको छ। आइतबार सम्पन्न खेलमा घरपझोङ५ ठिनीलाई हराउँदै मार्फा भलिबल प्रतियोगितातर्फ च्याम्पियन बनेको हो। घरपझोङ गाउँपालिका५ ठिनीको आयोजना तथा जनमुक्ति युवाक्लव ठिनीको समन्वयमा प्रथम अध्यक्ष प्रतियोगिता आयोजना गरिएको हो। घरपझोङ गाउँपालिका अन्तर्गत ५ वटै वडाहरुबीच भएको अन्तर वडास्तरीय भलिबल प्रतियोगितामा आयोजक वडा५ ठिनी उपविजेता बन्यो। भलिबलतर्फको अध्यक्ष कप च्याम्पियन बनेको घरपझोङ२ मार्फाले नगद ५० हजार पुरस्कारसहित शिल्ड, मेडल, ट्रफी र प्रमाणपत्र पायो। उपविजेतामै रोकिएको घरपझोङ५ ठिनीले नगद ३० हजारसहित शिल्ड, मेडल, ट्रफी र प्रमाणपत्रमा चित्त बुझायो। ५ वडा सहभागी रहेको भलिबल प्रतियोगितामा मार्फाका ब्यानोल बागदास सर्वोत्कृष्ट खेलाडी घोषित भए। उनले नगद ५ हजार पुरस्कार पाए। परम्परागत स्थानीय धनुषबाण (तारा) खेल ५० वर्षदेखि माथि उमेर समूहको प्रतियोगितामा घरपझोङ४ जोमसोमले प्रथम स्थान हासिल गरेको छ। जामसोमले कुल ७ डोरको निर्धारित खेलको ७० पूर्णाङ्कमा २८ अंकको योगफल जोड्दै प्रथम भएको हो। घरपझोङ२ स्याङ दोस्रो भएको छ। स्याङले २४ अंक जोड्दै दोस्रो भएको हो। प्रतियोगितामा स्याङका आइतलाल थकाली सर्वोत्कृष्ट खेलाडी बने। स्थानीय तारा खेल अन्तर्गत ४९ वर्ष भन्दा तल्लो उमेर समूहमा भएको प्रतियोगितामा घरपझोङ५ ठिनी प्रथम भएको छ। कुल ९ डोरको ९० पूर्णाङ्कमा ५३ अंक जोड्दै प्रथम भएको हो। प्रतियोगितामा घरपझोङ२ जोमसोम दोस्रो भयो। जोमसोमले ५१ अंक बटुलेको थियो। प्रतियोगितामा सर्वोत्कृष्ट खेलाडी कृष्णप्रसाद थकाली घोषित भए। स्थानीय तारा खेल प्रतियोगिता अन्तर्गत ५० भन्दा माथि र ४९ वर्ष भन्दा तल्लो उमेर समूहमा भएको प्रतियोगिताको प्रथम ठिनी र जोमसोमले नगद २५ हजारसहित शिल्ड, मेडल, ट्रफी र प्रमाणपत्र जित्यो। दुबै उमेर समूहको दोस्रो हुने वडा जोमसोम र स्याङले नगद १५ हजारसहित शिल्ड, मेडल, ट्रफी र प्रमाणपत्र हात पार्यो। प्रतियोगितामा दुवै उमेरका समूहका सर्वोत्कृष्ट खेलाडीले नगद २ हजार पुरस्कार प्राप्त गरे। आइतबार सम्पन्न महिलाहरूको डोरी तान्ने खेल प्रतियोगितामा घरपझोङ४ जोमसोम महिला समूह प्रथम भयो। प्रतियोगितामा घरपझोङ२ मार्फाको महिला टोली दोस्रो भए। प्रतियोगिताको प्रथम र दोस्रो हुने टोलीलाई नगद पुरस्कार प्रदान गरिएको थियो। यसैगरी घरपझोङ गाउँपालिकामा कार्यरत कर्मचारी र जनप्रतिनिधिबीच भएको डोरी तान्ने प्रतियोगितामा कर्मचारी टोली प्रथम भएको छ।"
प्रिमियम जर्मन वाच ब्राण्ड नोमोस नेपाली बजारमा,"काठमाडौं : जर्मन लक्जरी वाच मेकर नोमोस ग्लासहुट नेपाली बजारमा आधिकारिक रुपमा भित्रिएको छ। ५२ बर्ष अगाडि नेपालमा लक्जरी स्विस वाच आयात तथा बिक्री वितरण बाट आफूलाई स्थापित तुल्याएको स्विस टाईमपिसेस् नेपाल प्रालिले नोमसलाई भाद्र १५ गते एक औपचारिक समारोह आयोजना गरि लन्च गरेको हो। स्विच टाईमपिसेस् नेपालको दरबारमार्ग स्थित बिक्री कक्षबाट नमोसेको बिक्री तथा बिक्री पश्चातको सेवाको शुभारम्भ गरिएको हो। सन् १९९० मा जर्मनीको ग्लासहुटमा स्थापना गरिएको नोमोसले म्यानुअल वाईण्डिङ् र अटोमेटिक मेकानिकल वाच उत्पादनमा आफूलाई विशिष्टकृत गरेको छ। डिजाईनमा सिम्प्लिसिटी र एलिगेन्स भएका नोमस वाच मिनिमलिस्ट वाच डिजाईनका रुपमा संसारभर ख्याति पाउन सफल भएका छन्। प्रिसाईज्ड टाईम किपिङ्का लागि चिनिएको नोमोस वाच कलेक्टरहरुले सार्बधिक रुपमा आफ्नो कलेक्सनमा राख्न रुचाउने मध्येको एक ब्राण्ड हो। स्विजरल्याण्ड भन्दा बाहिर रहेर वाच मेकिङ्मा ठूलो सफलता हाँसिल गर्ने थोरै ब्राण्ड मध्येको नोमसलाई जर्मनी र विश्व भरनै सम्मानपूर्वक हेरिने गरिन्छ। नेपाली वाच कलेक्टरहरुले लामो समयदेखी प्रतिक्षा गरेको नोमस नेपाली बजारमा भित्र्याउन पाउँदा हामी निक्कै हर्षित भएका छौं। नेपाली बजारमा नोमसलाई आधिकारीक रुपमा लन्च गर्दै स्विस टाईमपिसेस् नेपालका अध्यक्ष शम्भु दयाल झुनझुवालाले भने, यो आधुनिक पुस्ताले मन पराउने ब्राण्ड र डिजाईन हो। नोमसले आफ्नो ऐतिहाँसिक महत्व कायम गर्दै डिजाईनमा आधुनिकता ल्याएको छ। नोमस वाच कलेक्टरहरुले खुब मन पराउँछन्। यहाँ स्मरणीय छ, अध्यक्ष शम्भुले शुरु गरेको स्विस टाईमपिसेस् नेपालले आज कार्यकारी निर्देशकका रुपमा तेश्रो पुस्तामा पुस्तान्तरण भइसकेको छ। तिन पुस्ताले सम्हालेको स्विस टाईमपिसेस् नेपालले विश्वभरका एक दर्जन प्रिमियम लक्जरी वाच ब्राण्डलाई नेपाली बजारमा आयात तथा बिक्री वितरण गर्दै आएको छ। दरर्वारमार्गमा रहेको स्विस टाईमपिसेस् नेपालको मल्टिब्राण्ड सोरुम बाट ग्राण्ड सिको, ओरिस, टिटोनी, सिगा डिजाईन, फेड्रिक कन्स्ट्यान्ट जस्ता प्रिमियम लक्जरी वाच ब्राण्डको बिक्री वितरण गर्दै आएको छ। नेपाली बजारमा ५२ बर्ष देखी अनवरत रुपमा विभिन्न ब्राण्डका लक्जरी वाचहरुको बिक्री वितरण गर्ने स्विस टाईमपिसेस् नेपालले आफ्ना ग्राहकलाई दिँदै आएको अतुलनीय बिक्री पश्चातको सेवा प्रदान गर्दै आएको छ। लक्जरी वाचको खरिद बिक्री, लक्जरी वाचका सन्दर्भमा परामर्श तथा कलेक्टरहरु बीच रहेका जिज्ञासाहरुको समाधानमा देखाएको तत्परताले स्विस टाईमपिसेस् नेपाल आज नेपाली वाच बजारमा विश्वासनिय नाउँ बन्न सफल भएको हो।"
रुकुमपूर्वबाट निर्वाचित प्रदेश सांसद धनबहादुर केसी कारागार चलान,"रुकुमपूर्व : रुकुमपूर्वबाट निर्वाचित लुम्बिनी प्रदेशका सांसद धनबहादुर केसी (डिबी) कारागार चलान भएका छन्। सांसद केसी आज आफैं रुकुमकोट जिल्ला अदालतमा पुगेर आत्मसर्मपण गरेपछि कारागार चलान भएका हुन्। रुकुमपूर्वका प्रमुख जिल्ला अधिकारी माधवप्रसाद शर्माले रुकुमपूर्वबाट निर्वाचित लुम्बिनी प्रदेश सांसद केसी आफै रुकुम पूर्वको रुकुमकोट जिल्ला अदालतमा उपस्थित भएको जानकारी दिए। रुकुमपूर्वका प्रहरी प्रमुख तथा डीएसपी माधव राज खरेलले पनि रुकुमपूर्वबाट निर्वाचित लुम्बिनी प्रदेश सांसद केसी रुकुमकोट जिल्ला अदालतमा आफै उपस्थित भएको र रुकुमकोट जिल्ला अदालतले तोकिएको सजाय भुक्तान गर्न रुकुम पश्चिम कारागार पठाएको बताए। स्रोतका अनुसार प्रहरीले केसीलाई काठमाडौंबाट नियन्त्रणमा लिएको बुझिएको छ। सांसद केसीलाई प्रहरीले रुकुमपूर्व ल्याएको थियो। तर केसी आफैं अदालतमा उपस्थित भएको बताइएको छ। सांसद केसीलाई ३३ वर्ष पहिले साविक रुकुम जिल्ला अदालतले किर्ते मुद्दामा दोषी ठहर गर्दै एक वर्ष कैद र दुई हजार रुपैयाँ जरिवाना को फैसला सुनाएको थियो। तर त्यसयता सांसद केसी फरारको सूचीमा रहँदै आएका थिए। श्रीमतीसँगको अंश मुद्दामा प्रदेश सांसद केसीले किर्ते गरेको अभियोगमा साविक रुकुम जिल्ला अदालतमा मुद्दा परेको र त्यसमा सांसद केसी दोषी ठहर भई अदालतले एक वर्ष कैद र दुई हजार रुपैयाँ जरिवाना गरे पनि हालसम्म सांसद केसीले सजाय भुक्तान भने गरेका थिएनन्। गत निर्वाचनमा केसी नेपाली कांग्रेसको तर्फबाट रुकुमपूर्वको प्रदेश सभा क्षेत्र नम्बर १ को १ बाट निर्वाचित भएका थिए। राजनीतिमा लाग्नुपूर्व सांसद केसी अवैध मार्ग हुँदै मानिस अमेरिका पठाउने काममा सक्रिय रहेको भन्ने पनि बीचमा आरोप थियो। पछिल्लो समय नेपाल कम्युनिष्ट पार्टी (बहुमत) दाङ र नेपाल कम्युनिष्ट पार्टी (बहुमत) रुकुमपूर्वले केसीसहित विभिन्न आरोप खेपेका लुम्बिनी प्रदेशका दुई सांसदलाई कानुनी कारबाहीको माग गर्दै चरणबद्ध आन्दोलन गर्दै जिल्ला प्रशासन कार्यालय रुकुम पूर्वमा पुगि प्रमुख जिल्ला अधिकारी माधव प्रशाद शर्मालाई ध्यानाकार्षण पत्र समेत बुझाएको थियो। नेपाली कांग्रेसबाट प्रतिनिधित्व गर्दै बाँकेबाट निर्वाचित लुम्बिनी प्रदेश सरकारका वन तथा वातावरण मन्त्री बादशाह कुर्मी र रुकुमपूर्वका सांसद केसीलाई कानुनी कारबाही गर्न मागसहित मुख्यमन्त्री चेतनारायण आचार्य, लुम्बिनी प्रदेशका प्रमुख जिल्ला अधिकारीहरूलाई ज्ञापनपत्र तथा ध्यानाकर्षण पत्र बुझाएका थिए। २०७५ साल वैशाख ३१ गते रुकुम पश्चिम जिल्ला अदालतले सांसद केसीविरुद्ध २०४८ साल असार ९ गते भएको फैसला अनुसार कारबाही नभएको भन्दै रुकुमकोट जिल्ला अदालत रुकुमपूर्वका नाममा बाँकी रहेको लगतबारे पत्राचार समेत गरेको थियो। रुकुमकोट जिल्ला अदालत रुकुमपूर्वका तत्कालीन शाखा अधिकृत राधाकृष्ण रिजालका अनुसार सोही वर्ष साउनमा जिल्ला अदालतले जिल्ला प्रहरी रुकुम पूर्वमा फैसला कार्यान्वयन हुन बाँकी लगत पठाएको थियो। अधिकृत रिजालका अनुसार यस्ता लगत हरेक वर्ष साउनमा अदालतले आवश्यक कारबाहीका लागि प्रहरीलाई पठाउने गर्छ। सोही क्रममा २०७५ सालयता हरेक वर्ष साउन महिनामा जिल्ला प्रहरी कार्यालयको नाममा अदालतबाट केसी बारेको लगत पठाउँदै आइएको देखिएको अदालतका शाखा अधिकृत रिजालले बताएका छन्।"
काँकडाभिट्टा नाकाबाट नयाँ शैलीमा तस्करी : तीन भारतीय कारसहित तीन चालक पक्राउ,"झापा : मेचीनगरको काँकडभिट्टा नाकाबाट भारतीय नम्बर प्लेट भएको कार प्रयोग गरी अवैध रुपमा भन्सार छलेर लत्ताकपडा भित्र्याउने गरेको घटना बाहिर आएको छ। कारको पछाडि भागको ब्याक लाइट हुने दुवै ठाउँ दुलो बनाई त्यसभित्र लत्ताकपडा हालेर सोझै भन्सार अगाडिबाटै सरसामान लैजाने तीन वटा भारतीय नम्बर प्लेट भएको कार नियन्त्रणमा लिएसँगै सो घटना बाहिर आएको हो। नयाँ मेची पुलबाट सोझै भन्सार अगाडिबाट नेपाल भित्रिने ती कारहरूलाई सीमामा तैनाथ सुरक्षाकर्मी र भन्सार कर्मचारीले रोकेर चेकजाँच गर्दा खाली भएर त्यतिकै छाडिदिन्थे। कारभित्रको सिट, सिटमुनि र डिक्कीमा सरसामान नभएर छाडिएका ती कारहरूलाई शनिबार दिउँसो साढे ४ बजेतिर प्रहरीले नियन्त्रणमा लिएर चेकजाँच गर्दा विभिन्न ब्रान्डका लत्ताकपडा बरामद गरेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए। तस्कर समूहले नयाँ शैली अपनाएर कारको पछाडि भागको ब्याक लाइट हुने ठाउँ दुलो बनाएर त्यहाँभित्र लत्ताकपडा राखेर नेपाल सरसामान भित्र्याउँदै आइरहेको थियो। यसबारेमा सीमामा तैनाथ सुरक्षाकर्मीले सुइँको समेत पाएनन्। जिल्ला प्रहरी कार्यालय झापा र इलाका प्रहरी कार्यालय काँकडभिट्टाबाट खटिएको प्रहरी टोलीले मेचीनगर नगरपालिका ६ स्थित भन्सार गेट पछाडि भारतबाट नेपालतर्फ आउँदै गरेको डब्लुबी ७४ एन ६८७८, डब्लुबी ७४ पी ७७९९ र डब्लुबी ७४ एन ८५६२ नम्बरको भारतीय कारसहित तीन जनालाई चालकलाई अवैध सामानसहित नियन्त्रणमा लिएको छ। ती कारहरू भित्र लुकाइछिपाई ल्याएको अन्दाजी ३ लाख ९९ हजार एक सय रुपैयाँ बराबरको पुरुष ट्राउजर ११० पिस, लेडिज ट्राउजर ४२ पिस, रुमाल १२५० पिस, लेडिज सर्ट २२ पिस, कुर्था ३२ पिस, भेष्ट ५३ पिस , लेडिज ब्रा ५२८ पिस, लेडिज भेष्ट १८ पिस, कुर्थी १० पिस र लेडिज सर्ट १७ पिस फेला परेको थियो। ती सामानहरूसहित अन्दाजी २४ लाख बराबरको तीन वटा कार र त्यसका चालकहरू भारत पश्चिम बङ्गाल दार्जिलिङ जिल्ला पानीट्याङकी बस्ने ४२ वर्षीय रामदयाल बर्मन, सोही ठाउँका ३३ वर्षीय अमित राय र ४६ वर्षीय राजकुमार घोषलाई नियन्त्रणमा लिएको डीएसपी चन्दले बताए। त्यस्तै शनिबार साँझ ७ बजे मेचीनगर नगरपालिका ६ मेची पुलमा भारततर्फ अवैध रुपमा भन्सार छलेर लुकएर लग्दै गर्दा सिल्क एन्ड साइन क्रिम १२१ पिस र विभिन्न किसिमका किराना सामान गरी अन्दाजी एक लाख ५१ हजार बराबरको सामान बरामद गरी आवश्यक कारबाहीका लागि मेची भन्सार कार्यालय काँकडभिट्टामा बुझाइसकेको प्रहरीले जनाएको छ।"
हवाई क्षेत्रलाई सुरक्षित बनाउन उच्चस्तरीय अध्ययन समिति गठन गर्छौं : मन्त्री पाण्डे,काठमाडौं : संस्कृति पर्यटन तथा नागरिक उड्डयनमन्त्री बद्री पाण्डेले मुलुकको हवाई क्षेत्रलाई सुरक्षित बनाउनका लागि उच्चस्तरीय अध्ययन समिति गठन गर्ने बताएका छन्। सौर्य एयरलाइन्सको विमान दुर्घटनामा ज्यान गुमाएकाहरुको ४५ औं पुण्य तिथीमा म्याप मेमोरियल सोसाइटीले आइतबार भक्तपुरमा आयोजना गरेको के नेपालको आकाश सुरक्षित छ ? विषायक अन्तरक्रिया कार्यक्रममा मन्त्री पाण्डेले यस्तो उच्चस्तरीय अध्ययन समिति गठन गर्ने जानकारी दिएका हु्न् । नेपालको हवाई दुर्घटनापछिको प्रतिवेदनहरुलाई एकीकृत गरि अध्ययन गर्ने र नागरिक उड्डयन क्षेत्रलाई विश्वसनीय बनाउनका लागि उच्चस्तरीय अध्ययन समिति गठनको प्रस्ताव मन्त्रिपरिषदमा लैजाने तयारी भइरहेको उनले बताए। मन्त्री पाण्डेले नियमनकारी निकाय र सेवा प्रदायक संस्था एउटै हुँदा नागरिक उड्यनको क्षेत्रमा समस्या आएको गुनासा आएकाले दुई निकायलाई छुट्टाछुट्टै गर्ने गरि विधेयक तयार भएको र आगामी मन्त्रिपरिषदबाट अघि बढ्ने जानकारी दिए । हवाई क्षेत्रका बीमा लगाएतका विभिन्न ऐनहरूलाई पनि समयानुकूल अघि बढाइने उनले बताए । गैरसैनिक हवाई ऐन निकै पुरानो भएकाले परिमार्जन गर्ने गरि मन्त्रालयले तयारी गरिरहेको उनको भनाइ छ । मन्त्री पाण्डेले सौर्य एयरलाइन्सको विमान दुर्घटनाको छानबिन समितिले छानविन गरिरहेको र सरकारले कुनै हस्तक्षेप नगरेको जिकिर गरे । छानबिन समितिले उचित निष्कर्ष निकाल्ने र सरकारले प्रतिवेदनको निष्कर्षलाई कार्यान्वयन गर्ने उनले बताए।
"सहकारी छानबिन समितिमा अर्थमन्त्रीको जवाफ ऋण लिनेहरूले तिर्नैपर्छ, उम्किन पाउँदैनन्","काठमाडौं : सहकारी संस्था बचत रकम दुरुपयोग सम्बन्धमा संसदीय छानबिन विशेष समितिले उपप्रधान तथा अर्थमन्त्री विष्णुप्रसाद पौडेल, गभर्नर महाप्रसाद अधिकारीलगायतसँग छलफल गरेको छ। सिंहदरबारमा आइतबार बसेको समिति बैठकले प्रतिवेदन निर्माणका सन्दर्भमा अर्थमन्त्रीलगायतसँग छलफल गरेको हो। छलफलका क्रममा उपप्रधान एवं अर्थमन्त्री पौडेलले समितिले निकालेका निष्कर्ष र प्रतिवेदनलाई कार्यान्वयन गर्ने प्रतिवद्धता जनाएको समिति संयोजक सूर्य थापाले जानकारी दिए। सहकारीको चम्किलो भविष्यका निम्ति समितिको प्रतिवेदन महत्वपूर्ण हुने भन्दै अर्थमन्त्री पौडेलले समितिको कामलाई सरकारले महत्वका साथ हेरिरहेको बताए। सहकारीबाट ऋण लिनेले तिर्नु पदैन भन्ने भ्रम नराख्न र सहकारी क्षेत्रको प्रभावकारी नियमनका लागि संयन्त्र गठन गर्नुपर्नेमा समेत अर्थमन्त्री पौडेलले जोड दिएको समिति संयोजक थापाले बताए। त्यस्तै राष्ट्र बैंकका गभर्नर अधिकारीले सहकारी क्षेत्रलाई दोस्रो नियमनकारी निकाय गठन गरेर हेर्नुपर्ने, सहकारीको आर्थिक हिसाब किताब हेरेर समाधान खोज्नुपर्नेमा जोड दिएको थापाले जानकारी दिए। सबै निकायको छलफलका आधारमा प्रतिवेदनलाई अन्तिम रूप दिने तयारी भइरहेको संयोजक थापाले बताए। यसअघि समितिले सहकारी दुरुपयोगमा आरोपित, पीडित, सरोकारवाला निकायसँग छलफल गरेको थियो। सहकारी बचत रकम दुरुपयोग सम्बन्धमा छानबिन गर्न संसदले गत १५ गते छानबिन समिति गठन गरेको थियो। समितिको तीन महिनाको समयावधि भदौ २३ गते सकिँदै थियो। तर, सो समयमा प्रतिवेदन तयार हुन नसकेपछि प्रतिनिधिसभाले १५ दिनको म्याद थप गरेको छ।"
वीरगन्जमा पानीको संकट समाधानका लागि ठोस योजना अघि सारिएको छ : खानेपानीमन्त्री यादव,"वीरगन्ज : संघीय सरकारका खानेपानी तथा सरसफाइ मन्त्री प्रदीप यादवले वीरगन्ज र आसपासका क्षेत्रमा देखिएको खानेपानीको संकट समाधानका लागि विशेष प्राथमिकता दिएको बताएका छन्। आइतबार जनता समाजवादी पार्टी (जसपा)ले आइतबार वीरगन्ज महानगरपालिका१६ नगवामा आयोजित कार्यकर्ता भेटघाट कार्यक्रममा खानेमन्त्री यादवले पानीको समस्याको दीर्घकालीन समाधानका लागि मन्त्रालयबाट आफूले प्राथमिकताका साथ ठोस योजना अघि सारेको बताए । मन्त्री यादवले भने, पानीको समस्याले जनतालाई निकै दुःख दिइरहेको छ। र म यो विषयमा गम्भीर छु। मन्त्रालयले यसलाई दीर्घकालीन रूपमा समाधान गर्न ठोस योजनाहरू तयार गरिरहेको छ। हामीले यसमा विशेष ध्यान केन्द्रित गरेका छौँ र शीघ्र समाधानको प्रतिबद्धता लिएका छौँ। उनले जनताको आशा र अपेक्षालाई सम्बोधन गर्न आगामी दिनमा थप प्रभावकारी योजनाहरू अघि बढाइने बताए। जसपाका उपमहासचिव समेत रहेका मन्त्री यादवले पार्टीको नीतिगत रूपमा जनताको सेवा र कल्याणका कार्यमा आफू निरन्तर सक्रिय रहेको बताए। जसपाले आगामी चुनावमा जनताको समर्थन पाउन सक्ने गरी संगठनलाई सुदृढ बनाइने उनले बताए। वीरगन्ज महानगरपालिकाका मेयर तथा जसपाका केन्द्रीय सदस्य राजेशमान सिंहले स्थानीय विकास र जनसेवामा आफ्नो पूर्ण समर्पण रहेको बताए। उनले भने, वीरगन्जको समृद्धि र विकासको लागि म र मेरो टिम निरन्तर क्रियाशील छौँ। जनताको समस्या हाम्रो पहिलो प्राथमिकता हो र हामी तिनको समाधानमा तदारुकता देखाइरहेका छौँ। मेयर सिंहले कार्यकर्तालाई पार्टीको साझा उद्देश्यलाई साकार बनाउन एकतामा बाँध्न आग्रह गर्दै जनताका आवश्यकतामा केन्द्रित भएर काम गर्नुपर्नेमा जोड दिए।"
पलेशा गोवर्द्धनलाई ५ लाख रुपैयाँसहित कांग्रेसले गर्यो सम्मान,"काठमाडौं : नेपाली कांग्रेसले पेरिस पारालम्पिकमा ऐतिहासिक कास्य पदक विजेता पलेशा गोवर्द्धनलाई नगदसहित सम्मान गरेको छ। आइतबार कांग्रेसको खेलकुद विभागले पार्टी कार्यालय सानेपामा आयोजना गरेको कार्यक्रममा सभापति शेरबहादुर देउवासहित पदाधिकारीले कास्य पदक विजेता पलेसासहित टोलीका सदस्यहरुलाई नगदसहित सम्मान गरेका हुन्। कांग्रेसले ऐतिहासिक पदक विजेता पलेशालाई नगद ५ लाख रुपैयाँसहित सम्मान पत्र प्रदान गरेको छ भने प्रशिक्षक कविराज नेगि लामालाई १ लाख ५० हजार प्रदान गरिएको छ। यसैगरी, प्रतियोगितामा सहभागी भएका अर्का खेलाडी भरत सिंह महताले नगद ५० हजार प्रदान गरिएको थियो। त्यस्तै टिम म्यानेजर रामप्रसाद श्रेष्ठ र तेक्वान्दो संघलाई कदरपत्र प्रदान गरिएको छ। कार्यक्रममा खेलकुदमन्त्री तेजुलाल चौधरीले खेलाडीलाई स्वदेशमा टिकाउन र आत्मनिर्भर बनाउनका लागि सरकार गम्भीर रहेको बताए। उनले खेल क्षेत्रमा रहेका व्यक्तिहरुको परिवार समेत मध्यनजर गरि उनीहरुको रोजगारको उपयुक्त व्यवस्था हुनुपर्नेमा जोड दिए। पलेशाले पारा पारालिम्पिकमा के४४ वर्गअन्तर्गत महिला ५७ तौल समूहको प्रतिस्पर्धामो सर्वियाकी मारिजा मिचेभलाई १५८ ले पराजित गर्दै कास्य जितेकी थिइन्। पारालिम्पिकमा पदक जित्ने पलेशा पहिलो नेपाली खेलाडी हुन्।"
"लोसपाको बटम लाइनसमग्र मधेस, दुई प्रदेश","काठमाडौं : लोकतान्त्रिक समाजवादी पार्टी(लोसपा)ले समग्र मधेस दुई प्रदेशको बटमलाइन अघि सार्न लागेको छ। संविधान संशोधनका लागि अन्य दलसँग सहकार्य गर्न लोसपाको पदाधिकारी बैठकले पार्टीका वरिष्ठ उपाध्यक्ष लक्ष्मण लाल कर्णको संयोजकत्वमा कार्यदल बनाइसकेको छ। कांग्रेसएमालेको गठबन्धन सरकारले संविधान संशोधन गर्ने तयारीमा छन्। केपी ओली नेतृत्वको सरकारमा लोसपा पनि छ। समग्र मधेस दुई प्रदेशको अवधारणा मधेस आन्दोलनदेखि नै आफूहरूको बटमलाइन रहँदै आएको संयोजक कर्णले बताए। संयोजक कर्णका अनुसार संविधानमा समग्र मधेसदुईवटा प्रदेश उल्लेख गर्नुपर्ने, राज्य पुनर्संरचना आयोगले दिएको १० प्रदेशको अवधारणा लागू गर्नुपर्ने, जनसंख्याका आधारमा निर्वाचन क्षेत्र पुनर्संरचना गर्नुपर्ने, नागरिकताका सवाल लगायत मागका विषय छन्। हामीले पहिचान सहितको प्रदेश मागेका थियौं, संयोजक कर्णले भने, राज्य पुनर्संरचना आयोगको बहुमतले १० प्रदेश र एक गैरभौगोलिक प्रदेश बहुमतले प्रस्ताव गरेको थियो। त्यो पनि ठूला दलहरूले लागू गरेनन्। एमाले र कांग्रेस सहितको गठबन्धनले ७ बुँदे सम्झौता गरेर केपी शर्मा ओली नेतृत्वमा सरकार बनाएको छ। त्यसमा लोसपा पनि सहभागी छ। तीमध्ये सम्झौताको एउटा बुँदा संविधान संशोधन सम्बन्धी रहेको छ। हामीले पहिलेदेखि संविधान संशोधन होस् भन्दै आन्दोलन गर्दै आएका छौं। अहिले अरू पार्टीले पनि जनताको राय लिएर संविधान संशोधन होस् भन्ने चाहेका छन्। त्यसैका लागि दलहरूबीच ७ बुँदे सहमति भयो , संयोजक कर्णले भने, तर संविधान संशोधन कसरी हुन्छ ? त्यसको प्रारूप सरकारले तयार गरेको छैन। हामी यसको मुल स्टेकहोल्डर हौं। त्यसका लागि प्रयास थालेका थियौ। आफूहरू संविधान संशोधनका लागि स्टेक होल्डर बताउँदै उनले थपे, तत्कालीन कांग्रेस र माओवादी सहितको सरकारलाई हामीले संविधान संशोधन गर्न ३५ बुँदे माग पेश गरेका थियौं। संसदमा छुट्टै बिल दर्ता गराएका थियौं। तर त्यो फेल भयो। २०७२ सालमा संविधान जारी भएपछि त्यसको विरोधमा मधेसी, जनजाति, मुस्लिम आन्दोलित भएका थिए। नेता कर्णले भने, मधेसी जनताले संविधान संशोधनका लागि ६ महिनासम्म आन्दोलन नै गरेका थिए। १०५ जनाको रगत बग्यो। अन्तरिम संविधान२०६३ मा दिएको मधेसी जनताको प्राप्त अधिकार पनि २०७२ मा संविधान जारी हुँदा खोसिएको थियो। त्यो अधिकारहरू प्राप्तिका लागि संविधान संशोधन गर्न जरुरी रहेको उनले बताए। साना दल मेटाइए विद्रोहको जन्म हुन्छ लोसपाले दुई दलीय सिन्डिकेट नमान्ने जनाएको छ। ठूला दलले साना दलको अस्तित्व मेटाउन चेष्टा गरे कडा विद्रोहको जन्म हुने लोसपाका वरिष्ठ उपाध्यक्ष समेत रहेको कर्णले चेतावनी दिए। प्रतिनिधिसभामा ३ प्रतिशत र प्रदेश सभामा डेढ प्रतिशत थ्रेसहोल्ड छ। यसलाई बढायो भने साना पार्टी समाप्त हुन्छ। अनि यसैबाट आन्दोलनको जन्म हुन्छ , उनले भने, विभिन्न पार्टी र विचारलाई संगठित गरेर देश चलाउनुपर्छ। हामीले देशलाई बहुभाषिक, बहुजाति र बहुसंस्कृति भन्ने अनि यस्तो अवस्थामा दुई दलीय सिस्टम कसरी लागू हुन्छ ? दुई दलीय सिस्टम कुनै दलको आधिकारिक निर्णय नभएकोले नेता कर्णले यसलाई हल्लाको राजनीति भनेका छन्। हामी दुई दलीय व्यवस्था मान्दैनौ। हामी बहुदलीय व्यवस्थामा छौं। यो अवस्थामा दुईवटै पार्टी भएर के हुन्छ ?, लोसपाका वरिष्ठ उपाध्यक्ष कर्णले प्रश्न गर्दै भने, पार्टी सानो र ठूलो भइरहन्छ। धेरै सानो पार्टीले पनि भारतमा सत्ता सञ्चालन गरिरहेको छ।"
नेपालीमूलका जनकलाई अमेरिकामा मानार्थ विद्यावारिधि,"अमेरिका : नेपालीमूलका जनक भण्डारीलाई अमेरिकामा समाजसेवामा उल्लेखनीय योगदान पुर्याएको भन्दै मानार्थ विद्यावारिधिबाट सम्मानित भएका छन्। अमेरिकाको टेक्सासमा बसोबास गदै आएका उनलाई हेसेन इन्टरनेशनल युनिर्भसिटीले सामाजिक सेवामा पुर्याएको योगदानको सम्मानमा मानार्थ विद्यावारिधि प्रदान गरेको हो। हेसेन इन्टरनेशनल युनिभर्सिटीको डक्टरल अनुगमन बोर्डले सामाजिक कार्यको क्षेत्रमा तपाईँको योगदानको कदर गर्दै सम्मानजनक दर्शनका लागि तपाईँको मनोनयन पुष्टि गर्न पाउँदा खुसी छौं र हामी तपाईँलाई बधाइ दिन्छौं,' हेसेन युनिभर्सिटीका रजिष्ट्रार स्वेतलाना कोडाले जारी गरेको पत्रमा भनिएको छ। अमेरिकामा बसोबास गर्ने अग्रज प्रवासी नेपाली भण्डारी अमेरिकाको समाज सेवामा सक्रिय छन्। नेपाली सोसाइटी टेक्सासका वरिष्ठ उपाध्यक्ष, एभरेष्ट फ्रडल क्रेडिट युनियनका युलेश कोअडिनेर्टर, हामी नेपाली ग्लोबलका कोषाध्यक्षलगायत अमेरिकामा रहेका दुई दर्जनभन्दा बढी सामाजिक संस्थाहरूमा उनी सक्रिय छन्।"
विश्वमञ्चमा नरेन्द्र मोदी पुस्तक विमोचन,"काठमाडौं : 'विश्वमञ्चमा नरेन्द्र मोदी पुस्तक विमाचोन भएको छ । किताबमा भारतीय प्रधानमन्त्री नरेन्द्र मोदीले सन् २०१४ देखि सन् २०२४ सम्म विश्वका विभिन्न मुलुक तथा अन्तर्राष्ट्रिय मञ्चमा गरेका सम्बोधनको संकलन गरिएको छ। कलिगं साहित्य महोत्सवमा नेपालका लागि बेलायती राजदूत रब फेन, संस्कृतिविद् डा जगमान गुरुङ र भारतीय प्रधानमन्त्री नरेन्द्र मोदीको आर्थिक सल्लाहकार परिषदका सदस्य सञ्जिव सन्यालले पुस्तक विमोचन गरेका हुन् । भूपेन्द्रबहादुर क्षेत्रीको संकलन रहेको यो पुस्तक सागर चन्दले नेपाली भाषामा अनुवाद गरेका हुन्। विश्वमञ्चमा भारत नयाँ तवरले अघि बढिरहेको र त्यसको नेतृत्व मोदीले गरिरहेकाले विश्वमञ्चमा भारतको उपस्थितबारे जानकारी गराउने उद्देश्यले दशकयताका उनका २९ भाषण नेपालीमा अनुवाद गरिएको चन्दले बताए। अन्तर्राष्ट्रिय मञ्चहरूमा भारतले आफूलाई सशक्त रूपमा अघि सारिरहेको परिवेशमा त्यसको नेतृत्व गर्ने नरेन्द्र मोदीको विश्वप्रतिको दृष्टिकोण बुझ्न पुस्तकले नेपाली जनमानसलाई सघाउने विश्वास गरेको बताए सन्यालले । सन् १९९० को दशकको सुरुवातमा ग्लोबलाइजेसनको यात्रामा निस्केको भारत आज विश्वका विभिन्न मञ्चमा शत्तिशाली रूपमा देखा परेको छ। जनवरी २०२४ मा प्रकाशित वर्ल्ड इकोनोमिक फोरमको एक रिर्पोटअनुसार सन् २०२३ मा भारतले विश्व विकासमा १६ प्रतिशत योगदान दिएको थियो। २०२२२०२३ मा ७।२५ को आर्थिक वृद्धि गरेर भारत जी २० देशहरूमा लगातार दोस्रो स्थानमा रह्यो। पूर्वाधार,इन्टरनेटको पहुँच र पश्चिमसँग भारतको सम्बन्धले गर्दा सन् २०२३ मा विश्व मञ्चमा ठूलो रूपमा भारत पुगेको छ। विश्वव्यापी रूपमा सूचना,कनेक्टिभिटी र समृद्धिमा भारतको बढ्दो पहुँचले भारतलाई विश्वमञ्चमा बलियो बनाएको छ। सार्क बैठकसहित प्रधानमन्त्री नरेन्द्र मोदी चारपटक नेपाल भ्रमणमा आएका छन्। पहिलोपटक सन् २०१४ को अगस्ट । दोस्रो, २०१४ को सार्क बैठक। तेस्रो, २०१८ को मे महिनामा र चौथो २०२२ को मे महिनामा। नेपालको जनकपुर,लुम्बिनीदेखि मुक्तिनाथसम्म पुगेका मोदीले सन् २०१४ यता एक सयभन्दा बढी यात्रा गरेका छन्। यी सबै यात्रा र सम्बोधनहरूमध्ये महत्त्वपूर्ण ठानिएका सम्बोधन संकलन गरेर नेपालीमा अनुवाद गरिएको हो,क्षेत्रीले सुनाए। नेपाल र भारतको प्राग ऐतिहासिक कालदेखि सम्बन्ध जोडिएको बताउँदै क्षेत्रीले भने,छिमेकी पहिलोको नीति लिएको भारत विश्वका विभिन्न मञ्चमा कसरी प्रस्तुत भइरहेको छ भनेर आमनेपालीलाई समेत थाहा होस् भन्ने उद्देश्यले नरेन्द्र मोदीका भाषण नेपालीमा अनुवाद गरिएको हो।इन्डिगो इंकले बजारमा ल्याएको पुस्तकको मूल्य ५४९ रुपैयाँ छ।"
उपचारका लागि वर्षमान चीन प्रस्थान,काठमाडौं : नेकपा माओवादी केन्द्रका उपमहासचिव वर्षमान फलोअपका लागि चीन प्रस्थान गरेका छन्। आइतबार बिहान एयर चाइनाको जहाजबाट उनी चीन प्रस्थान गरेका हुन्। उनका साथमा पत्नी ओन्सरी घर्ती समेत त्यसतर्फ गएकी छन्। पारिवारिक स्रोतका अनुसार फलोअपका उनी चीन गएका हुन्। उनी केहीदिनमा उपचार गरेर उनी फर्किने बताइएको छ। पूर्वमन्त्री पुन जटिल प्रकारको वंशाणुगत जन्डिस बल्झिएपछि उपचारका लागि गत फागुन १ गते चीन गएका थिए। उनको चीनको सेनजेनस्थित थर्ड पिपुल्स अस्पतालमा उपचार भएको थियो। जण्डिस दोहोरिएपछि नेता पुन २०७८ साल असोज १३ गते बैंकक गएका थिए। बैंककमा उपचार सफल नभएपछि त्यसयता उनको चीनको सेनजेनमा उपचार हुँदै आएको छ।
"मोरङमा चट्याङ लागेर बालकको मृत्यु, बालिका घाइते",विराटनगर : मोरङको सुनवर्षीमा चट्याङले लागेर आइतबार दिउँसो एक बालकको मृत्यु भएको छ । बालिका घाइते भएकी छन् । मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार चट्याङले लागेर सुनवर्षी नगरपालिका९ मुस्लिम टोलका हमिद आलमका छोरा ११ वर्षीय सोफियन आलम मियाँको मृत्यु भएको हो । चट्याङले राजाबुल आलमकी छोरी ८ वर्षीया नजारा खातुन घाइते भएकी छन् । राजाबुलको घरपछाडि रहेको कटहरको रुखमुनि खेलिरहेका बेला दिउँसो २ बजेतिर चट्याङ पर्दा बालबालिका घाइते भएका थिए । बेहोस भएका सोफियनलाई उद्धार गरेर रंगेली अस्पताल ल्याइएको थियो । उनको उपचारका क्रममा दिउँसो २:४५ बजेतिर मृत्यु भएको जानकारी डीएसपी बस्नेतले दिए । घाइते नजाराको रंगेली अस्पतालमै उपचार भइरहेको छ । प्रहरीका अनुसार अवस्था सामान्य छ ।
दिदीबहिनीको सक्रियताले उदाएको घमिरको पञ्चमी नाच,"गुल्मी : हिन्दू नारीको महान पर्व हरितालिका तीज पछिल्लो समय विकृति र विसंगतिमा मिश्रण हुन थालेको छ। गाउँशहरमा बदलिँदो रहनसहन र खानपानका कारण नेपाली मौलिकता तथा संस्कृति नै समाज र समुदायबाट नै लोभ हुने अवस्था सिर्जना भएको पाइन्छ। मौलिक संस्कार र संस्कृति बोकेका पर्व मध्ये एक हो हरितालिका तीज। भाद्र शुक्ल द्वितीयादेखि पञ्चमीसम्म मनाइने यस पर्वको आफ्नै महिना र महत्त्व छ। यस पर्वमा नेपाली दिदी बहिनीले शिव भगवानको आराधना गरिनुका साथै नाचगान र मनोरञ्जन समेत गरेर मनाउने प्रचलन छ। नेपाली हिन्दू महिलाहरूद्वारा स्वतन्त्र र आनन्दमय रूपमा मनाइने यस पर्व अन्य धर्मका महिलाहरूले पनि हर्षोल्लासका साथ मनाउने गरेको पाइन्छ। कुनै समय गीतको माध्यमबाट महिलाका बेदना, पिरमर्का सुनाउने, समूहमा गुनगुनाउने, चेली माइत जाने, मीठो मसिनो खाने, माइतीसँग दुःख सुख साटसाट गर्ने, श्रीमानको आयु र आफ्नो स्वास्थ्यका लागि व्रत बस्ने यो पर्व पछिल्लो समय लोभ हुन थालेको छ। पहिले र अहिले यो पर्व मनाउने चलन नै फेरिएको छ। बजारमा आएका पर्याप्त आधुनिक र भड्किला गीत र देखासिकीका कारण पहिले गाउँका बस्तीमा गाइने तीज गीत एकादेशका कथा जस्तै बन्न थालेका छन्। तीज लागेसँगै मादलुका तालमा गुन्जायमान हुने गाउँबस्ती युवाको अभावले सुनसान जस्तै छन्। युवाको रोजाई परदेश बनेकाले पनि तीज पर्व र पुरानो मौलिक संस्कृतिको संरक्षणमा नयाँ पुस्ताको चासो न्यून छ। तीज पर्व गाउँसहरमा उत्ताउलो र भड्किलो बन्दै गएको बुढापाका बताउँछन्। बुढापाकाको भनाइ अनुसार तीज पर्वको मौलिकता सँगसँगै संस्कृति विस्तारै लोभ हुन थालेको छ। कुनै समय नारीका बेदना र समाजको यथार्थ चित्रण सहितका तीज गीत सार्वजनिक हुन्थे। तर, अहिले समय नै फेरिएको छ। पुराना र मौलिकता जोडिएका गीत कमै आएका छन्। गाउँबस्तीमा दिदी बहिनी जमघट भएर गाइने गीत र नाच आजभोलि कमै देखिन्छन्। आजभोलि यस पर्व र संस्कृति संरक्षणको साटो विकृति फैलाउने चलन बढिरहेको छ। तीज लागेसँगै विभिन्न संघसंस्था र क्लबले दर खानपान तथा तीज गीत प्रतियोगिता नै आयोजना गर्ने गर्दछन्। होटल वा रेस्टुरेन्टमा दरको नाम स्पिकर बजाएर मदिराको तालमा नाच्नेको संख्या बर्सेनि बढ्दो छ। तर, यी प्रतियोगिता तीजको मर्म अनुसार कमै मात्रै भएको पाइन्छ। तर, पर्व र संस्कृतिको संरक्षणका लागि गुल्मीको एक गाउँका दिदीबहिनी स्वयं आयोजक बनेर तीज गीत कार्यक्रम राख्ने चलन छ। यसको आफ्नै ऐतिहासिक महत्त्व छ। पञ्चमीको साँझदेखि अर्को दिन बिहानसम्म जागाराम बसेर नाच्ने गाउने प्रचलन परापूर्वकालदेखि चलिआएको छ। तीज पर्व र यसको महत्त्वलाई जोगाई राख्न गुल्मीको मालिका गाउँपालिका७ घमिर गाउँका दिदीबहिनीले वर्षौदेखि मौलिक संस्कृतिको संरक्षणमा चासो दिँदै आएका छन्। तीज पर्वको सुरु भएसँगै कतिपयले त घमिरको पञ्चमीकै स्मरण गर्ने गर्दछन्। तीजका नाममा विकृति र विसंगति बढ्दै गइरहेको बेला यहाँका दिदीबहिनीले तीज पर्व र संस्कृतिको संरक्षण गरिरहेका हुन्। सयौं वर्ष पुरानो इतिहास बोकेको घमिर पञ्चमीको राति घमिर भानुपोखरा चौरमा आफ्ना समूह बनाएर रातभर मौलिक तीज गीत गाउने गरिन्छ। यस क्षेत्रकै धेरै दर्शक र रात्रिकालीन नाचगान भएकाले पनि गाउँको अवलोकन र तीज गीत हेर्न धेरै टाढाबाट मानिसहरू आउने गर्दछन्। जसका कारण पञ्चमीमा हुने तीज कार्यक्रमको महत्त्व र महिमा बढिरहेको छ। पञ्चमीको रातभर हुने तीज गीत कहिलेदेखि सुरु भएको भन्ने मिति ठ्याक्कै यकिन छैन। तर, सयौं वर्षदेखि हुँदै आएको बुढापाकाहरू बताउँछन्। पञ्चमीको रातभर गाइने तीज गीतको आफ्नै महत्त्व छ। पञ्चमीको दिनभर आफ्नो स्वास्थ्य र श्रीमान् दीर्घायुको कामना गर्दै व्रत बसेर रातभर नाचगानका लागि बाध्यवादन सहित समूहमा भानुपोखरा चौरमा पुग्ने गर्दछन्। बेलुका ८ बजेदेखि बिहान ७ बजेसम्म दिदीबहिनीले मनका वेदना र पीर मर्का गीतको माध्यममा प्रस्तुत गर्ने गर्दछन्। घमिरमा पञ्चमीको नाचगान हेर्न ईश्मा, अर्जै, पुर्कोट, अर्खाबाङ्ग, मर्भुङ्ग, नेटा, दर्लिङ्ग, ह्वाङदी हुँदै जिल्लाको सदरमुकाम तम्घास लगायतमा क्षेत्रबाट मानिसहरू आउने गरेको स्थानीय ज्ञानराज पन्थीले बताए। नेपाली मौलिकता र संस्कृतिलाई संरक्षण गर्ने परापूर्व कालदेखि पञ्चमी साँझदेखि बिहानसम्म दिदीबहिनी नाचगान गरी रमाइलो गर्ने प्रचलन छ। उनले घमिर गाउँमा हुने तीजको पञ्चमी र दसैंको कालरात्रि निकै चर्चित रहेको बताए। आजभोलि समाज र मानिस आधुनिक बन्दै गएकाले हाम्रो परम्परा रीतिरिवाज हराउँदै जान थालेको छ। यसको संरक्षण र प्रवर्द्धन गर्ने दायित्व हामी सबैको हो, उनले भने, रातभर भानुपोखरा चौरमा दिदीबहिनी समूह बनाएर नाचगान गर्ने गर्छन्। मौलिक संस्कृतिको संरक्षण र महत्त्वलाई स्थापित गर्न आयोजक स्वयं दिदीबहिनी हुने गर्छन्। तीज गीत कार्यक्रमको व्यवस्थापन र सहजीकरण वडा कार्यालयले गर्दै आएको छ। यसवर्ष पनि आइतबार बेलुका ८ बजेदेखि सोमबार बिहानसम्म मौलिक तीज गीत हुने वडा कार्यालयले जनाएको छ। तीज गीत कार्यक्रम तयारी पूरा भएको छ। गाउँकै दिदीबहिनीले आफ्नै समूह बनाएर नाचगान गर्ने र दाजुभाइले सहयोग गर्ने हुँदा यो कार्यक्रमले विगतदेखि निरन्तरता पाइरहेको मालिका गाउँपालिका७ घमिरका वडाध्यक्ष हिराबहादुर कार्कीले बताए। तीजको पञ्चमी र वडादसैंको कालरात्रि आफैंमा गर्बिलो इतिहास हो, यसको संरक्षण गर्नु हामी सबैको दायित्व हो, कार्कीले भने,आजभोलि पर्वका नाममा बढ्दै गएको विकृति र विसंगतिका कारण समाजमा नेपाली रीतिरिवाज र संस्कृति हराउँदै गएको छ। स्वयं दिदीबहिनी आफैं सक्रिय भएर रातभर गीतमार्फत वेदना प्रस्तुत गर्ने र दर्शकलाई मनोरञ्जन दिने भएकाले यसको महत्त्व बढिरहेको वडाध्यक्ष कार्कीको भनाइ छ। वडाध्यक्ष कार्कीका अनुसार पहिले भानुपोखरा चौरमा दिदीबहिनी भेला भएर टुकीको साहारामा रातभर तीज गीत गाउने, नाच्ने र रमाइलो गर्नुहुन्थ्यो। तर, हिजोआज पहिलेको जस्तो अवस्था छैन। उहाँहरूलाई आवश्यक पर्ने सहयोग वडा कार्यालय गर्दै आएको छ। विगतका वर्षदेखि वडा कार्यालयले रातभर नाचगान गर्ने सहभागी समूहलाई प्रोत्साहन स्वरूप केही नगदसहित दिने गरेको छ। यो आफैंमा ऐतिहासिक तथा सिंगो गाउँकै कार्यक्रम भएकाले वडाले चौरमा लाइट, त्रिपालको व्यवस्थापन र सुरक्षाका लागि जिल्ला प्रहरी कार्यालय गुल्मीको सहयोगमा प्रहरी परिचालन गरिँदै आएको छ। मालिका गाउँपालिका गुल्मीले मौलिक संस्कृतिको जगेर्ना गर्न प्रत्येक बजेट नै विनियोजन गरेको छ। प्रत्येक वडाले तीज गीतको आयोजना गरेर दिदीबहिनीको जमघट र कला संस्कृतिको संरक्षण गरिरहेको मालिका गाउँपालिकाका प्रमुख प्रशासकीय अधिकृत विकास खनालले जानकारी दिए। उनले घमिरमा हुने पञ्चमीको नाच र वडादसैंको कालरात्रि पालिकाकै पहिचान रहेकाले यसको संरक्षण र व्यवस्थापनमा विशेष पहल गरिने बताए।"
साइमेक्स बीवाईडी च्यारिटी फाउन्डेसनको घोषणा,"काठमाडौं : बीवाईडी अटोको नेपालका लागि आधिकारिक वितरक साइमेक्स इंकले न्यु इनर्जी भेइकल (एनईभी)को ग्लोबल लिडर बीवाईडीसँगको सहकार्यमा साइमेक्स बीवाईडी च्यारिटी फाउन्डेसन स्थापना गरेको घोषणा गरेको छ। सो फाउन्डेसनले साइमेक्सद्वारा समाजलाई दिने प्रतिबद्धता व्यक्त गरेको अर्थपूर्ण र समुदाय केन्द्रित पहलको नयाँ अध्यायको प्रतिनिधित्व गर्दछ। फाउन्डेसनमा साइमेक्स इंकले १ करोड रुपैयाँ योगदान गर्नेछ भने प्रत्येक बीवाईडी गाडी बिक्री वापत १० हजार रुपैयाँ फाउन्डेसनमा जम्मा गरिने छ। यस सम्बन्धी घोषणा समारोहमा बीवाईडी एसिया प्यासिफिक अटो सेल्स डिभिजनका जनरल म्यानेजर लिउ स्वेलियाङले ग्राहकले किन्ने प्रत्येक बीवाईडी गाडीवापत १० हजार रुपैयाँ साइमेक्स बीवाईडी फाउन्डेसनलाई उपलब्ध गराउने घोषणा गरे। यो पहलले कुनै पनि कार्यमा महत्पूर्ण प्रभाव पार्ने गरी समुदायलाई संलग्न गराउने बीवाईडी र साइमेक्सको सामूहिक लक्ष्यतर्फ संकेत गर्दछ। यसका साथै साइमेक्स इंक प्रालिका अध्यक्ष अनिल श्रेष्ठले फाउन्डेसन शुभारम्भका लागि साइमेक्स इंकले १ करोड रुपैयाँ योगदान गर्ने घोषणा गरे। सामाजिक क्षेत्रमा महत्वपूर्ण योगदान गर्ने नेतृत्वको अटल समर्पणलाई यसले प्रतिविम्वित गर्दछ। शिक्षा, स्वास्थ्य सेवा र दिगो विकास जस्ता समाजमा भएका सबैभन्दा ठूला चुनौतीहरूलाई सम्बोधन गर्ने कार्यमा फाउन्डेसन केन्द्रित हुनेछ। यसरी जम्मा गरिएको सहयोग रकम र अन्य सामूहिक प्रयासलाई नेपाली जनताको जीवनस्तर सुधार गर्न र राष्ट्रको प्रगतिमा योगदान पुर्याउन समर्पित गरिने छ। बीवाईडी नेपालका प्रतिष्ठित ब्रान्ड एम्बेसडर हरिबंश आचार्यले साइमेक्स इंक र बीवाईडीले यसरी समुदायमा वास्तविक फरकपनको अनुभव गराउन गरेको अर्थपूर्ण पहलका लागि बधाई ज्ञापन गरे। लिउ स्वेलियाङले जोड दिएर भने, साइमेक्स बीवाईडी च्यारिटी फाउन्डेसन एउटा सामान्य पहल मात्र होइन, यो सबैको सुन्दर भविष्यका लागि हाम्रो प्रतिबद्धता समेत हो। हामी व्यवसाय भन्दा पर रहेर समाजमा योगदान दिने कुरामा विश्वास गर्दछौ र यसका लागि स्थायी र सकारात्मक प्रभाव सिर्जना गर्न प्रतिबद्ध छौ। यो फाउन्डेसन साइमेक्स इंक र बीवाईडीको सामाजिक हितको लागि समर्पणको प्रमाण हो। जसले यसलाई व्यावसायिक उद्यम मात्र नभई दिगो विकास र सकारात्मक परिवर्तनको संवाहक समेत बनाएको छ।"
"नारायणी अस्पतालको आकस्मिक कक्ष भद्रगोल, करोडौं खर्च गरेर बनाइएको भवन प्रयोगमै ल्याइएन","वीरगन्ज : वीरगन्जस्थित नारायणी अस्पतालको आकस्मिक कक्षमा २८ वटा बेड छ। आकस्मिक वार्डमा हाल बेडको संख्या अपुग भएर एउटै बेडमा २ जनासम्म बिरामी राखेर उपचार गर्नुपर्ने बाध्यता छ। तर, करोडौंको लागतमा निर्मित ५० बेडको आकस्मिक सुविधासम्पन्न भवन प्रयोगमै ल्याइएको छैन। आकस्मिक कक्षमा कार्यरत डाक्टर दीपक चौरसिया भन्छन्,भनेका बेला बिरामीको बेडमा पुग्न नसक्दा कुरुवाबाट गाली सुन्नुपर्छ। कहिलेकाहीँ त हातपातमै पनि उत्रिन्छन्। गाली बेइज्जती सुनेर बिरामीको उपचार गर्न विवश छौं हामी। तर उपचार गर्न आउने बिरामीको संख्या दैनिक औसतमा ३ सय बढी रहेको अस्पतालका निमित्त मेसु डाक्टर एनामुल हकले बताए। आकस्मिक कक्षमा खटिने स्वास्थ्यकर्मीको संख्या पनि बिरामीको संख्याको अनुपातमा निक्कै कम छ। जसका कारण आकस्मिक कक्षमा उपचारका लागि आउने बिरामीले आवश्यक उपचार समयमै नपाउँदा बिरामीका कुरुवाबाट चिकित्सकहरु दुर्व्यवहार खेप्न बाध्य रहेको डाक्टर चौरसिया बताउँछन्। उनले भने, इमर्जेन्सी वार्डमा बिरामीको चाप यति धेरै छ कि एउटै बैडमा दुई जनासम्म बिरामी सुताएर उपचार गर्नु परिरहेको छ। कतिपय बिरामी त बेड नपाएर आफैं अन्त जान्छन्। बेड नपाउँदा कुरुवाले हामीलाई तथानाम गाली सुनाउँछन्। आकस्मिक कक्षमा जनशक्ति थप्न अस्पताल प्रमुखलाई पटक पटक ध्यानाकर्षण गराउँदापनि कुनै सुनुवाइ नभएको उनी बताउँछन्। उनी भन्छन्,अहिलेका मेसु आउनु बित्तिक्कै ४७ जनालाई हटाइदिए। एक त पहिलेदेखि नै जनशक्तिको कमी थियो। त्यसमा झन् मेसुले भएकै जनशक्ति हटाइदिए। अहिले त झन बिजोग छ। आकस्मिक कक्षमा जनशक्ति थप्न मेसु हकलाई पटक पटक आग्रह गर्दा पनि वास्तै नगरेको गुनासो उनको छ। निमित्त मेसु हकका अनुसार आकस्मिक कक्षमा तीन सिफ्टमा गरेर स्वास्थ्यकर्मी खटिन्छन्। बिहानी सिफ्टमा २ जना , दिउँसोको सिफ्टमा १ जना र रात्री सिफ्टमा १ जना चिकित्सक खटिन्छन्। तीन वटै सिफ्टमा २२ जना परामेडिकल स्वास्थ्यकर्मी पनि खटिन्छन्। यो जनशक्ति बिरामीको चापको अनुपातमा निक्कै अपुग भएको निमित्त मेसु हकपनि स्विकार्छन् भन्छन्, इमर्जेन्सी वार्डमा मात्र नभई अस्पतालको हरेक विभागमा जनशक्ति अपुग छ। त्यसलाई समाधान गर्न हामीले प्रक्रिया थालिसकेका छौं। अस्पताल परिसरमै ९ करोड बढी रकमको लागतमा निर्माण गरिएको ५० बेडको उक्त तीन तल्ले आकस्मिक भवन तामझामसहितको कार्यक्रम गरेर उद्घाटन गरिएको ११ महिना बितिसक्दा पनि प्रयोगमा ल्याइएको छैन। २०७९ असोज १३ मा तत्कालीन स्वास्थ्य तथा जनसंख्यामन्त्री मोहनबहादुर बस्नेतले उक्त भवनको उद्घाटन गरेका थिए। उक्त उद्घाटन कार्यक्रममै अस्पतालले ५० लाख रुपैयाँ बढी खर्च गरेको चर्चा पनि चलेको थियो। हाल सञ्चालनमा रहेको आकस्मिक कक्षमा बेड नपाएर एउटै बेडमा २ जनासम्म बिरामी राखेर उपचार गर्नुपर्ने बाध्यता रहदाँसमेत करोडौंको लागतमा निर्मित ५० बेडको आकस्मिक भवन उद्घाटन गरिएको १ वर्ष हुनलाग्दा समेत अस्पताल प्रशासनले प्रयोगमा ल्याएको छैन। अस्पतालका निमित्त मेसु हकले नवनिर्मित तीन तल्ले आकस्मिक भवन आकस्मिक उपचारका लागि आउने बिरामीका लागि उपयुक्त नभएको कारण प्रयोगमा नल्याइएको बताए। उनले भने,हस्पिटल रोड वारी र पारी गरेर दुई ठाउँमा छ। इमर्जेन्सी वार्डको बिरामीलाई अन्य वार्डमा भर्ना गर्नु पर्यो भने नवनिर्मित इमर्जेन्सी भवनबाट रोडपारीको भवनमा लग्नुपर्ने हुन्छ। जुन सहज हुँदैन। त्यही कारण नवनिर्मित आकस्मिक भवन प्रयोगमा ल्याउन नसकिएको हो। उक्त नवनिर्मित भवनमा अब आकस्मिक कक्ष नभई सर्जिकल वार्ड सञ्चालन गर्ने तयारीमा अस्पताल प्रशासन लागेको निमित्त मेसु हकले बताए। तर आकस्मिक कक्षका पूर्व इन्चार्ज डाक्टर उदयनारायण सिंहले भने अस्पताल प्रशासनले चाहेमा नवनिर्मित आकस्मिक भवनमै आकस्मिक कक्ष सञ्चालन गर्न सक्ने बताए। उनले भने,बहाना त जेपनि गर्न सकिन्छ। इमर्जेन्सी वार्ड चलाउनकै लागि बनाइएको भवनमा अहिले आएर चलाउन सकिँदैन भन्नु बहाना मात्रै हो। देशका अन्य केन्द्रीय अस्पतालहरूमा यही संरचना र ढाँचा बनाइएका भवनमा इमर्जेन्सी वार्ड चलाइएको छ।"
विद्यार्थीलाई स्टेशनरी सामान वितरण,"दोलखा : नेपाल मानव धर्म सेवा समिति दोलखाले सामुदायिक विद्यालयका विद्यार्थीलाई स्टेशनरी सामग्री वितरण गरेको छ। ५८ औँ साक्षरता दिवसका अवसरमा भीमेश्वर नगरपालिका२ मा रहेको फुलपा प्राथकिम विद्यालयका ५० जना विद्यार्थीलाई कापी, कलम, पेन्सिल, इरेजर, पेन्सिल कटर लगायतका स्टेशनरी सामान वितरण गरिएको हो। नेपाल मानव धर्म सेवा आश्रमका वाइजी, समिति दोलखाका अध्यक्ष, सचिव नवराज शिवाकोटी लगायतले सामग्री हस्तान्तरण गरेका थिए। समितिले विभिन्न समयमा सामाजिक कार्य गर्दै आएको छ। शिक्षा अभियान अन्तर्गत यसअघि पनि अन्य विद्यालयमा शैक्षिक सामग्री सहयोग गरेका समितिका सचिव नवराज शिवाकोटीले बताए। शिक्षण कार्यमा सहयोगका लागि साक्षरता दिवसका अवसरमा विद्यालयका ५० जना विद्यार्थीलाई स्टेशनरी सामग्री सहयोग गरेकोमा विद्यालय व्यवस्थापन समितिका अध्यक्षले धन्यवाद दिएका थिए।"
एन्फा महिला लिगमा कोशी प्रदेशको लगातार तेस्रो जित,काठमाडौं : राजधानीमा जारी एन्फा महिला लिगमा कोशी प्रदेशले लगातार तेस्रो जित हासिल गरेको छ। सातदोबाटोस्थित एन्फा कम्प्लेक्समा आइतबार भएको खेलमा कर्णाली प्रदेशलाई ४० गोल अन्तरले पराजित गर्दै कोशी लगातार जित दर्ता गर्न सफल भएको हो। जितसँगै ९ अंकका साथ कोशी तालिकाको शीर्ष स्थानमा कायमै छ। कोशीलाई जित दिलाउन पुर्णिमा राईले खेलको ३४ र ७१ औं मिनेटमा गोल गरेकी थिइन्। त्यस्तै समीक्षा मगरले खेलको ६६ औं मिनेट र प्रतीक्षा राईले ७४ मिनेटमा कोशीका लागि ११ गोल गरेकी थिइन्। कोशीले पहिलो खेलमा वालिङ नगरपालिकालाई ४० र बागमती युथ क्लबलाई २१ ले पराजित गरेको थियो। कर्णालीले भने पहिलो खेलमा चन्द्रपुर नगरपालिकासँग ११ को बराबरी खेल्दै अंक बाँडेको थियो भने दोस्रो खेलमा वालिङ नगरपालिकासँग ४० को फराकिलो हार व्यहोरेको थियो। लिगमा कणालीको १ अंक रहेको छ। अखिल नेपाल फुटबल संघ (एन्फा)को आयोजनामा जारी लिगमा १० टोलीको सहभागिता रहेको छ।
रामेछाप कांग्रेसमा विवाद : ऊर्जा राज्यमन्त्री कान्छाराम सहभागी कार्यक्रममा विरोध गर्न सचिवको आह्वान,"काठमाडौं : नेपाली कांग्रेस रामेछापको नेतृत्वबीच विवाद छताछुल्ल भएको छ। रामेछापका जिल्ला सभापतिसमेत रहेका ऊर्जा, जलस्रोत तथा सिँचाइ राज्यमन्त्री पूर्णबहादुर तामाङ (कान्छाराम) पार्टीभित्र छलफल नगरी एकलौटी ढंगले चलेको भन्दै कार्यशैलीलाई लिएर सचिव दीपक खड्काले आपत्ति जनाएका हुन्। सचिव खड्काले आइतबार विज्ञप्ति जारी गर्दै पार्टीमा बिना सल्लाह एकलौटी ढङ्गबाट काम गर्ने र सचिवको अधिकार भित्रको कार्यमा हस्तक्षेप गरी अधिवेशनबाट निर्वाचित पदाधिकारीहरुको मर्यादामा समेत असर पर्ने कार्य गरेको आरोप लगाए। उनले विधान विपरीत तानाशाही प्रवृत्तिका साथ अघि बढेको हुँदा उक्त प्रवृत्तिको विरुद्धमा सम्पूर्ण काग्रेस शुभचिन्तकहरुलाई एकजुट भई तानाशाही कार्यकाविरुद्धमा लाग्न आग्रह गरे। नेपाली कांग्रेस जिल्ला कार्य समिति रामेछापको १४ औं जिल्ला अधिवेशनबाट पार्टी सभापति मा पूर्णबहादुर तामाङ (कान्छाराम) र अन्य पदाधिकारीहरु र सदस्यहरु समेत एउटै प्रकृयाबाट निर्वाचित भई हाल पार्टीमा क्रियाशिल हुँदै आएको सर्वविदितै छ। सम्पन्न अधिवेशन पश्चात् पार्टीको विधान अनुसार पाएको जिम्मेवारीलाई पूर्णरुपमा पालना गर्ने कुरामा जिल्ला कार्य समिति रामेछापको पार्टी सचिव म दीपक खड्का प्रतिबद्ध रहेको व्यहोरा समेत यसै प्रेश विज्ञप्ती मार्फत जानकारी गराउँदछु। विज्ञप्तिमा भनिएको छ, सभापति मा पूर्णबहादुर तामाङ (कान्छाराम) ले बिना सल्लाह एकलौटी ढङ्गबाट काम गर्ने र सचिवको अधिकार भित्रको कार्यमा हस्तक्षेप गरी अधिवेशनबाट निर्वाचित पदाधिकारीहरुको मर्यादामा समेत असर पर्ने कार्य गरी एकलौटी तवरबाट आफू सभापति हुने बित्तिकै पार्टीको सवै कार्य गर्ने आफैं भएको महसुस गरी पार्टी विधान विपरित तानाशाही प्रवृत्तिका साथ अघि बढेको हुँदा उक्त प्रवृत्तिको विरुद्धमा सम्पूर्ण काग्रेस शुभचिन्तकहरुलाई एकजुट भई तानाशाही कार्यका विरुद्धमा लाग्न अनुरोध गर्दछु। सचिव खड्काले भदौ २४ गते १११ औं बिपी जयन्ती मनाउने विषयमा पनि सभापति तामाङले जिल्ला कार्यसमितिमा छलफल बिनै एकलौटी निर्णय गर्दै परिपत्र गरेको उल्लेख गरेका छन्। पार्टीको बैठक बसी तत्काल यो विषयमा समस्या समाधानको विषयमा गम्भीर छलफलपश्चात पार्टीलाई एक ढिक्कारुपमा अघि बढाउने प्रतिबद्धता सभापति तामाङले सार्वजनिक नगरे विरोध गर्ने बताए। कार्यक्रममा विद्रोहका नारालगायत विभिन्न विरोधका कार्यक्रमहरु समेत सञ्चालन गरिने भन्दै सचिव खड्काले काँग्रेस कार्यकर्तालाई विरोधको अभियानमा सहभागी भइ अराजक गतिविधि गर्नेबाट पार्टी जोगाउन आह्वान गरेका छन्।"
"सेयर बजारमा २५ अंकको गिरावट, कारोबार रकम १० अर्बमा सीमित","काठमाडौं : साताको पहिलो कारोबार दिन आइतबार नेप्से परिसूचक दोहोरो अंकले घटेर बन्द भएको छ। नेप्से परिसूचक २५४६ अंकले घटेर २७०२१९० विन्दुमा अडिएको छ। सेन्सेटिभ इण्डेक्स ६६३ अंकले घटेर ४७९७२ विन्दुमा पुगेको छ। दोहोरो अंकले घटेको सेयर बजारमा तीनवटा कम्पनीको सेयर सकारात्मक सर्किट लेभलमा कारोबार भयो। माहुली लघुवित्त वित्तीय संस्था,सृजनशील लघुवित्त वित्तीय संस्था र मिड सोलु हाइड्रोपावरको सेयर १० प्रतिशतले बढेको हो। यसदिन थ्री स्टार हाइड्रोपावरका लगानीकर्ताले गुमाए। सो कम्पनीको सेयर मूल्य १० प्रतिशतले घट्यो। कारोबार रकमका आधारमा सीईडीबी हाइड्रोपावर डेभलपमेन्ट शीर्ष स्थानमा रह्यो। सो कम्पनीको ४२ करोड १९ लाख मूल्य बराबरको सेयर कारोबार भयो। यसैगरी हाइड्रो इलेक्ट्रिसिटी एन्ड डेभलपमेन्ट कम्पनीको ३५ अर्ब मूल्य बराबरको कारोबार हुँदा ग्रीन लाइफ हाइड्रोपावरले ३५ अर्ब,गुडविल फाइनान्सले ३३ करोड र एनएलजी इन्स्योरेन्सले २८ अर्ब मूल्य बराबरको सेयर कारोबार गरे। आज ३२८ स्क्रिप्सको २ करोड २२ लाख ६२ हजार ९२४ कित्ता सेयर १० अर्ब १२ करोड २४ लाख ८ हजार २४९ मूल्यमा खरिदबिक्री भए। कारोबारमा आएका ८५ स्टक्सको मूल्य बढ्दा १५७ वटाको घट्यो। तीन समूहक उपसूचकबाहेक अन्यको सूचक नकारात्मक देखिएका छन्। मनु एण्ड प्रो,माइक्रो फाइनान्स र म्युचुअल फण्डको सेयर बढदा अन्य समूहको उपसूचक घटेको हो।"
पलेशालाई सम्मान गर्दै कांग्रेस सभापति देउवाले भने : खेलाडी देशका गहना हुन्,"देउवाले नेपाललाई विश्वलाई चिनाउने कडीको रुपमा खेलकुद क्षेत्रलाई लिनुपर्ने बताए। काठमाडौं : नेपाली कांग्रेसका सभापति शेरबहादुर देउवाले पेरिस पारालिम्पिकमा नेपालले काश्य पदक जितेपछि इज्जत बढेको बताएका छन्। आज पार्टी कार्यालयमा आयोजित कार्यक्रममा उनले नेपाली पारा तेक्वान्दो खेलाडी पलेसा गोवर्द्धनले राष्ट्रलाई ऐतिहासिक पदक दिलाएको भन्दै बधाई दिएका हुन्। उनको जितले राष्ट्रको गौरव बढेको देउवाको भनाई छ। नेपालको इतिहासमा अन्तर्राष्ट्रियस्तरको काश्य पदक प्राप्त हुनुले पनि नेपालको इज्जत बढेको छ। त्यसका लागि भोलिका दिनमा नेपाली खेलाडि अझ बढी उत्साहित हुन्, अझ सफलता मिलोस् भन्ने कामना गर्न चाहन्छु। उनले भने, खेलकुद क्षेत्रको विकासका लागि नेपाली कांग्रेस सदैब खेलकुद क्षेत्रको विकास गर्न प्राथमिकता साथमा छ। आगामी दिनमा पनि अझ सशक्त ढंगले अगाडि बढ्ने प्रतिबद्धता व्यक्त गर्दछु। उनले खेलाडीहरू देशका गहना भएको बताए। देउवाले नेपाललाई विश्वलाई चिनाउने कडीको रुपमा खेलकुद क्षेत्रलाई लिनुपर्ने बताए। फ्रान्सको राजधानी पेरिसस्थित ग्रान्ड प्यालेसमा शुक्रबार राति सम्पन्न रिपेचेजको कांस्य पदक भिडन्तमा पलेसाले सर्बियाकी मरिजा मिसेभलाई १५८ ले पराजित गर्दै नेपाललाई ऐतिहासिक कांस्य पदक दिलाएकी थिइन्। प्रधानमन्त्री केपी शर्मा ओलीले प्रधानमन्त्री निवास बालुवाटारमा बधाइ तथा सम्मान कार्यक्रममा पुरस्कारमा कर नलगाइ ६५ लाख नै दिने घोषणा गरेका थिए। उक्त रकम मन्त्रिपरिषद्बाट पारित भइसकेको छ।"
"सार्वभौम संसदको अपमान : माओवादी केन्द्रको कार्यक्रममा कोशी गायब, प्रदेश नम्बर १ को ब्यानर","उदयपुर : कि लाउ माया मै तिर, कि लाउ उहीँ तिर, तर नलाई दुई तिर भन्ने एकनारायण भण्डारीको गीत नेकपा माओवादी केन्द्रका अध्यक्ष एवंम् पुर्वप्रधानमन्त्री पुष्पकमल दाहाल (प्रचण्ड)सँग मेल खाएको छ। आफू सत्तामा रहँदा सबै काम ठिक छ भनेर निर्णय गर्ने अलिकति विरोध आउनसाथ उत्तेजित भएर पुर्न विचार गरिन्छ भन्ने प्रचण्डको यो पुरानै शैली हो। यहीँ रोग आइतबार उदयपुरको बेलका नगरपालिका८ स्थित माओवादी नेता रमण भट्टराईले सञ्चालन गरेको बेलका रिभर विच रिसोर्टमा देखापर्यो। आफू तेस्रो पटक प्रधानमन्त्रीको कुर्सीमा रहँदा १ नम्बर प्रदेशलाई कोशी प्रदेशको नामाकरण गर्न पार्टी निकट प्रदेशका सांसदलाई ह्वीप जारी गरेर दुई तिहाई बढी बहुमतबाट पारित भएको प्रदेशलाई शनिबार बेवास्ता गर्दै अध्यक्ष प्रचण्डले पुनः बेनामे प्रदेश बनाएर संसदको अपमान मात्र गरेनन् धज्जी उडाए। नेकपा माओवादी केन्द्रको केन्द्रीय सदस्यहरु र प्रदेश पदाधिकारीको परामर्श बैठकमा अध्यक्ष स्वयम् उपस्थित छन्। उनीसहित केन्द्रीय कमिटीका पदाधिकारीसमेत बैठकमा सहभागी छन्। उक्त बैठकमा नेकपा माओवादी केन्द्र प्रदेश नम्बर १ को ब्यानर भित्तामा टाँसिएको छ। तलका कार्यकर्ताले गरेको भए गल्ती भयो भन्न सकिन्थ्यो होला तर आफ्नै उपस्थितिमा प्रचण्डले गरेको यो हर्कतले सार्वभौम संसदको अपमान गरेको कोशी प्रदेशसभाका सदस्य एवम् नेकपा एमालेका प्रदेश कमिटी सदस्य गितादेवी रेग्मीले बताइन्। उनले भनिन्, सत्तामा हुँदा मान्ने प्रतिपक्षमा हुँदा नमान्ने अनि राजनीतिकरण गर्न खोजेर जुन पानीमाथि ओभानो बन्ने कोसिस गरियो यो खेदजनक छ निन्दनीय छ, यस्ता हर्कत तत्काल बन्द गरिनुपर्दछ। प्रचण्डको उक्त हर्कत भण्डारीले गाएको गितसँग मेल खान्छ। आफ्नो अडान केही नभएपछि प्रचण्ड यता पनि ठिक्क उता पनि ठिक्क पार्न निकै माहिर छन्। यो सामान्य गल्ती हैन, यसमा प्रचण्डले निकै मूल्य चुकाउनु पर्ने छ, सांसद रेग्मीले भनिन्,केन्द्रमा गयो ठूला नेताले सोध्यो भने कोशी प्रदेश नै हो भन्ने तर यता कार्यकर्ता रुझाउन ठिक्क पार्ने उनको दोहोरो चरित्र हो। उसो त आफै सभामुख हुँदा कोशी प्रदेश दुई तिहाई बढीले पारित गरेका तत्कालीन सभामुख बाबुराम गौतम उक्त बैठकमा सहभागी छन्। उनी अहिले पार्टीको केन्द्रीय सदस्यको भूमिकामा छन्। उनी सभामुख हुँदा २०७९ फाल्गुन १७ बुधबार बसेको प्रदेश नम्बर १ को प्रदेशसभाको दोस्रो बैठकले प्रदेश १ को नाम दुई तिहाई बढी बहुमतबाट कोशी प्रदेश पारित गरेको हो। प्रदेशसभामा भएको मतदानमा कोशी प्रदेशको पक्षमा ८२ र विपक्षमा ४ मत परेकाले प्रदेशको नाम कोशी प्रदेश भएको तत्कालीन सभामुख हाल पार्टीका केन्द्रीय सदस्य गौतमले संसदको मत विभाजनका आधारमा घोषणा गरेका थिए। मतदानमा ८६ जना सांसद सहभागी भएका थिए। उक्त बैठकमा एमालेका ४०, कांग्रेसका २७, माओवादीका ११, राप्रपाका ५, एकीकृत समाजवादीका ४ र जसपाका एक जना सांसदको सहभागीता रहेको थियो भने कांग्रेसका २ र नेकपा माओवादी केन्द्रका एक जना सांसद अनुपस्थित भएका थिए। यसरी प्रदेशको नाम कोशी घोषणा गरेका केन्द्रीय सदस्य गौतमले राज्यको आँखाबाट हेर्दा कोशी प्रदेश नै हो तर पार्टीले १ नम्बर प्रदेश नै कायम रहेको पुनः निर्णय गरेकाले निर्णय मान्न बाध्य भएको बताए। उनले भने,नामाकरण लगत्तै जनताको विरोध आएपछि पार्टीले तत्कालीन अवस्थामा नै १ नम्बर प्रदेशको निर्णय गरेको हो, त्यसैले म निर्णय मान्न बाध्य भए। उनले राज्यको नजरमा कोशी प्रदेश नै भएको बताए। प्रदेशको नामाकरणको सन्दर्भमा दुई तिहाई बढीले म हुँदै संसदबाट पारित भएको हो, जुन अहिले कायम छ, गौतमले भने, त्यो अहिले फेर्ने हो भने जुन विधिबाट गरियो त्यहीँ विधिबाट जानु पर्छ, तत्काल त्यो अवस्था देखिन्न, त्यसैले राज्यको नजरमा कोशी प्रदेश नै हो। उनले आफूले व्यक्तिगत रुपमा कोशी प्रदेश नै मान्ने बताए। उनले भने,म व्यक्तिगत रुपमा कोशी प्रदेश नै मान्छु र भन्छु तर पार्टीका कार्यक्रममा १ नम्बर प्रदेश नै भन्न बाध्य छु। गौतमले यो पुनः नामाकरणका लागि सिम्बोलिक रुपमा माग जस्तो कार्यक्रम भएको बताए। पार्टीका प्रदेश कमिटीका अध्यक्ष हर्कबहादुर नेम्वाङ्ग (मिक्सो)ले केन्द्रको नीति प्रदेशको नाम पुन: नामाकरण गर्ने भन्ने भएकाले त्यहीँ अनुरुप १ नम्बर प्रदेश भनिएको बताए। नेम्वाङ्गले भने, केन्द्रबाट आजसम्म १ नम्बर प्रदेश बनाउने भन्ने निर्णय भएको छैन, कोशी बनाउने बेला पर्याप्त छलफल र तयारी नभएको भन्ने नेताहरुको बुझाई छ, त्यसैले नामाकरण के गर्ने भन्न धारणा अहिले पनि पार्टीमा क्लियर छैन। उनले नामाकरणको सम्बन्धमा धारणा क्लियर नभएपनि संशोधनको पक्षमा पार्टी रहेको बताए। उसो त प्रचण्डको यो पहिलो गल्ती हैन यस अघि साउन २२ गते विराटनगरमा आयोजित प्रदेश समितिको सातौं बैठकमा उपस्थिति हुँदा पनि प्रदेश नम्बर १ रहेको ब्यानरमा उनले सम्बोधन गरेका थिए।"
नव प्रवर्द्धनका लागि स्टार्टअप,"मुलुकमा स्टार्टअप नेसन२०३० कार्यक्रम सञ्चालनमा आएको छ। २०८१ भदौ ५ गते प्रधानमन्त्री केपी शर्मा ओलीले यस अभियानको शुभारम्भ गरेका हुन्। अन्नपूर्ण पोस्ट्ले बिजुलीको चिममा प्रकाश रहेको लोगोसहित स्टार्टअपसँग अन्नपूर्ण कार्यक्रम सञ्चालनमा ल्याएको छ। स्टार्टअप व्यवसाय गरिरहेका उद्यमी युवाहरूसँग सहकार्य गर्ने घोषित नीतिअनुसार पोष्टले किलिन्डर, भोयाजो, ब्रेमी, लुक्ला आउटडोर, क्यानडा नेपाल चेम्बर अफ कमर्स महासंघ लगायतसँग सहकार्यका लागि हस्ताक्षर गरेको जानकारी सार्वजनिक भएको छ। नेपाल सरकारले घोषणा गरेको यस कार्यक्रममा नेपाल उद्योग वाणिज्य महासंघ पनि आबद्ध छ। यसरी मिडिया हाउस, सरकार र निजी क्षेत्र लगायतको सहकार्यमा सञ्चालित यस अभियान सफलताको पथमा अग्रसर रहेको महसुस भएको छ। नेपालबाट वैदेशिक रोजगारीका लागि पलायन हुने युवाको संख्या अत्यास लाग्दो गरी वृद्धि भइरहेको छ। यसको सकारात्मक प्रभाव विदेशी मुद्राको सञ्चितिमा देखिएको छ भने यसको नकारात्मक असरमा मुलुकभित्र गरिखाने वातावरण नभएको भाष्य निर्माण भइरहेको छ। जसको कारण आम युवा बिदेसिन बाध्य भए भनिन्छ। यसबाट सरकारप्रतिको असन्तुष्टि चुलिएको विश्लेषण गर्ने गरिन्छ। यिनै विविध पक्षलाई आत्मसात गरी नेपाल सरकारले स्टार्टअप नेसन २०३० कार्यक्रम घोषणा गरेको हो। यसका लागि चालू आवमा १ अर्बको बजेट व्यवस्था गरिएको छ। यसबाट करिब एक हजार युवामा ऋण प्रवाह गरिने र एक लाखले रोजगारी पाउने अपेक्षा गरिएको छ। करिब एक दशकदेखि चर्चा र बहसमा रहेको स्टार्टअपले यो वर्ष गति लिएको छ। नवीवतम् र सिर्जनशील उद्यमशील कार्यलाई प्रोत्साहित गर्न यो अभियान आरम्भ गरिएको हो। साथै, यस अभियानको माध्यम मुलुकको गरिबी घटाउन र राष्ट्रिय आत्मविश्वास बढाउन मद्दत पुग्ने नेपाल सरकारको अपेक्षा छ। यस अभियानलाई सार्थक तुल्याउन नेपाल सरकारको उद्योग, वाणिज्य तथा आपूर्ति मन्त्रालयले स्टार्टअप उद्यम कर्जा सञ्चालन कार्यविधि, २०८१ जारी गरेको छ। यस कार्यविधिअनुसार नेपाल सरकारले सहुलियतपूर्ण ब्याजमा ऋण दिने प्रतिबद्धता जनाएको कारण युवामा नयाँ उत्साह र चासो बढेको छ। यस कार्यक्रमलाई प्रभावकारीरूपमा कार्यान्वयन गर्न औद्योगिक व्यबसाय विकास प्रतिष्ठानले विशेष जिम्मेवारी पाएको छ। यस प्रतिष्ठानमा इन्जिनियर उमेशकुमार गुप्ता कार्यकारी निर्देशक छन्। उनी स्वयं युवा हुन्। उनमा विकासका साझेदारहरूसँग काम गरेको अनुभव छ। यस अवसरलाई पूर्ण उपयोग गर्ने उत्साहका साथ उहाँले यसै वर्ष कम्तिमा ६ सय युवा उद्यमीलाई सघाउने प्रतिबद्धता सार्वजनिक गरेका छन्। स्टार्टअप कार्यक्रममा कुनै कमी हुन नदिन उनीसँगै उनको टीम अहोरात्र खटिएको छ। नेपाल सरकारबाट जारी भएको कार्यविधिको अनुसूचीमा १९ वटा क्षेत्रलाई कर्जा प्रवाहका लागि प्राथमिकतामा राखिएको छ। जसमा कृषि, सिँचाइ र पशुपालनमा आधारित उद्यम, उत्पादनमूलक उद्यम, वन, जडिबुटी र वन पैदावारमा आधारित उद्यम तथा पर्यटन, मनोरन्जन र अतिथि सत्कारसँग सम्बन्धित उद्यम छन्। विज्ञान, सञ्चार र सूचना प्रविधिमा आधारित उद्यम, मानव स्वास्थ्य, शिक्षा र शिक्षण सिकाई विधि तथा सहज र सुरक्षित यातायातसँग सम्बन्धित उद्यममा सहुलियतपूर्ण कर्जा उपलबध हुनेछ। साथै, पूर्वाधार निर्माण, विद्युतीय सवारी तथा अटोमोबाइल्स, परम्परा एवं ग्रामीण प्रविधिमा आधारित उद्यम, स्थानीय स्रोत र साधनमा आधारित उद्यम, सार्वजनिक सेवा प्रवाह तथा खानी र खनिज अनुसन्धानमा आधारित उद्यमले स्टार्टअप अभियान अन्तर्गत सहयोगपूर्ण कर्जा पाउने छन्। यस अतिरिक्त, घरायसी र दैनिक जीवनयापनसँग सम्बन्धित, वस्तु र सेवाको वितरणसँग सम्बन्धित, परम्परागत पेसाको पुनर्जागरण, खाद्य प्रविधि र पोषण तथा फोहोरमैला व्यवस्थापनसँग सम्बन्धित उद्यमले यस अभियानबाट लाभ प्राप्त गर्ने छन्। यसर्थ, यस क्षेत्रमा क्रियाशील युवा उद्यमीहरू विशेष चनाखो हुनु समयको माग हो। स्टार्टअपका लागि नेपाल सरकारको अलावा नेपाल उद्योग वाणिज्य महासंघले पनि सघाउने घोषणा गरेको छ। जसअनुसार महासंघले १० अर्बको इन्भेष्टमेन्ट कम्पनी स्थापना गरेको जनाएको छ। यस्तो कम्पनीबाट कसरी युवा उद्यमीले लाभ लिन सक्छन् भन्ने जानकारी व्यापक गर्नुपर्छ। नेपाल सरकारले भने प्रस्ताव आह्वान भएको २१ दिनभित्र निबेदन दिन युवा उद्यमीहरूलाई सजग गराएको छ। यस्तो सूचना २०८१ भदौ ११ गते प्रकाशित भएको छ। इच्छुक उद्यमीले यहि भदौ मसान्तभित्र कर्जाका लागि प्रस्ताव तोकिएको ढाँचामा पेस गर्नुपर्छ। यस्तो प्रस्ताव पेस गर्दा एक उद्यमीले एकभन्दा बढी प्रस्ताव पेस गर्न नपाइने कार्यविधिमा छ। प्रस्ताव स्वीकृत भए तोकिएका बैंकहरूबाट कर्जा प्रवाह हुनेछ। आम युवा उद्यमीले यस अबसरको लाभ उठाउनु पर्छ। सधैं सरकारप्रति अविश्वास राखेर आपूलाई प्राप्त हुने अवसरबाट बञ्चित गराउनु बुद्धिमानी हुने छैन। कर्जा लिन आबश्यक ५ मूलभूत योग्यता हुनुपर्छ। पहिलो, आफुले सञ्चालन गरिरहेको उद्यम व्यबसाय दर्ता भई १० वर्ष ननाघेको हुनुपर्छ। दोस्रो, कर्जा हासिल गर्न आफ्नो उद्योग प्रालि वा कम्पनी वा साझेदारी वा सहकारीमा दर्ता भएको हुनुपर्छ। तेस्रो, आपूले सञ्चालन गरेको उद्योगको कुनै पनि वर्षको कारोबार १५ करोडभन्दा बढी भएको हुनुहँुदैन। किनभने सरकारले ठूला उद्योगलाई नभई साना, घरेलु, लघु उद्योगलाई सघाउन यो कार्यक्रम ल्याएको हो। चौथो, प्रस्ताव पेस गर्ने उद्यम व्यबसाय नटुक्रिएको वा नगाभिएको हुनुपर्छ। पाँचौं, तत् उद्योग नवीन एवं सिर्जनशील सोचमा आधारित, रूपान्तरण गरी तीव्र विकासको सम्भावना भएको हुनुपर्नेछ। यी आधारभूत पाँच योग्यता पुगेका कुनै पनि युवा उद्यमीले स्टार्टअप अभियानमा प्रस्ताव पेश गरी कर्जा हासिल गर्न सक्नेछन्। स्टार्टअप अभियानमा संलग्न भै सहुलियतपूर्ण कर्जा लिई नवप्रबद्र्धन कार्यक्रमा सहभागी हुन चाहने युवाले प्रस्ताव पेस गर्दा के कस्ता कागजात जुटाउनु पर्छ, बुझ्नुपर्छ। संस्था नवीकरण हुन बाँकी भए सर्वप्रथम नवीकरणको काम सम्पन्न गरी दुरुस्त हुनुपर्छ। यसरी प्रस्ताव पेस गर्ने उद्योगको स्थायी लेखा नम्बर दर्ता भएको प्रमाण पनि साथमा पेश गर्नु पर्छ। यसरी कर दर्ता प्रमाण भएको उद्योगको अघिल्लो आबको लेखापरीक्षण प्रतिबेदन पनि साथमा हुनुपर्छ। यस्तो प्रतिबेदनमा कुनै कमी कमजोरी औंल्याइएको भए, सोको सुधार गरिएको हुुनुपर्छ। साथै, प्रस्ताव साथ कर चुक्ता प्रमाणपत्र पनि बुझाउनुपर्छ। यसका लागि प्रचलित कानुनअनुसार आम्दानी खर्चको विवरण आन्तरिक राजश्व कार्यालयमा बुझाई कानुनबमोजिमको कर तिरेको आधारमा यस्तो कर चुक्ता प्रमाणपत्र हासिल गर्न सकिने हुन्छ। उद्योग दर्ता गर्ने प्रोपोराइटरको नागरिक्ताको प्रतिलिपि पनि प्रस्ताव साथ पेश गर्नुपर्छ। यस्तो प्रस्तावसँग उद्योगमा कार्यरत कर्मचारीको तलवी विवरण पनि पेस गर्नुपर्ने कार्यविधिको व्यवस्था छ। यी कागजातसहित प्रस्ताव पेस गर्ने युवा उद्यमीले अपेक्षित कर्जा पाउने विश्वास लिनुपर्छ। अन्त्यमा, स्टार्टअप मिसनअन्तर्गत कर्जाका लागि प्रस्तावहरू प्राप्त भएपछि मूल्यांकन समितिले निश्चित आधार र मापदण्डको आधारमा कर्जा पाउनेको नामावली तयार गर्नेछ। यसअन्तर्गत कर्जा पाउनेले परियोजना नै धितो राख्न सकिने प्रावधान छ। यस अभियानअन्तर्गत न्यूनतम् ५ लाखदेखि २५ लाखसम्म कर्जा पाउन सकिनेछ। यस्तो कर्जाको व्याजदर ३ प्रतिशत तोकिएको छ। कर्जा रकम बैंकहरूबाट प्राप्त हुन्छ। यसरी कर्जा जारी गर्ने बैकले ०१ प्रतिशत मात्रै सेवा शुल्क लिन पाउनेछ। कर्जाका लागि सिफारिश गर्ने प्रतिष्ठानले पनि ३ प्रतिशतभन्दा बढी प्रशासनिक खर्च गर्न पाउने छैन। यस कामका लागि इन्कुवेशन केन्द्र सञ्चालनमा आउनेछ। हालसम्म १६७ उद्यमले १७ करोडको कर्जा सुविधा लिइसकेको जानकारी सार्वजनिक भएको छ। जसमा उत्कृष्ट काम गर्ने युवा उद्यमीलाई पुरस्कारको व्यबस्था छ।"
"चेक अनादरको संख्या बढ्दै गयो, नियन्त्रण गर्नु जरुरी छ : अर्थमन्त्री पौडेल","काठमाडौं : उपप्रधान एवं अर्थमन्त्री विष्णु पौडेलले बैंकिङ कसूर तथा सजाय सम्बन्धी विधेयकमा भएका छलफल सकारात्मक रहेको बताएका छन्। सिंहदरबारमा आइतबार बसेको प्रतिनिधिसभा अन्तर्गतको अर्थ समितिको बैठकमा बैंकिङ कसूर तथा सजाय (दोस्रो संशोधन) विधेयक, २०८० उपर दफावार छलफलका क्रममा उनले समितिबाट आउने निष्कर्षलाई सरकारले स्वीकार गर्ने बताएका हुन्। उनले समिति निर्णय गर्न स्वतन्त्र रहेको उल्लेख गरे। चेक अनादरको संख्या बढ्दै गएकाले यसलाई नियन्त्रण गर्न र चेक अनादरलाई निरुत्साहित गर्न सजायको व्यवस्था गरिएको पौडेलले बताए। उनले भने,चेक अनादरको संख्या बढ्दै गयो। यसलाई नियन्त्रण गर्नु जरुरी छ। आवश्यक कानुनी प्रबन्ध गर्नुपर्छ। अपराधको प्रकृति अनुसार दण्ड सजाय हुनुपर्छ। उनले कानुनी कारबाही अपराधको प्रकृति अनुसार निर्धारण गर्नुपर्ने धारणा राखे। चेन अनादर आर्थिक अपराध भएको बताए। २०८० साउन २३ गतेको मन्त्रिपरिषद् बैठकले बैंकिङ कसूर तथा सजाय ऐन, २०६४ लाई संशोधन गर्न बनेको विधेयक, २०८० को मस्यौदा स्वीकृत गरेको थियो। चेक अनादरसम्बन्धी मुद्दामा फरकफरक खालको कानुनी उपचारको अवस्था देखिएकाले यसलाई एकरुप बनाउनका लागि सरकारले विधेयक ल्याएको हो। चेक अनादरसम्बन्धी मुद्दामा दोषीलाई १ महिनादेखि अधिकतम दुई वर्षसम्म कैद सजाय हुने भएको छ। चेक अनादर भएको प्रमाणित भएमा पाँच प्रतिशत जरिवानासहित १ महिनादेखि अधिकतम दुई वर्षसम्म कैद सजायको व्यवस्था उल्लेख गर्ने सहमति भएको हो।"
नाबालिका २ छोरीको हत्या : आमाको मानसिक स्वास्थ्य सामान्य,"विराटनगर : मोरङको सुन्दरहरैँचा नगरपालिका७ मा विष खुवाएर नाबालिका २ छोरीको हत्या गरिएको घटनामा संलग्न आमालाई मानसिक स्वास्थ्य समस्या नरहेको पाइएको छ। मोरङ प्रहरी प्रमुख एसपी नवराज कार्कीका अनुसार २ नाबालिका छोरीको हत्यामा संलग्न २१ वर्षीया अस्मिता पौडेल (कार्की)को मानसिक स्वास्थ्य सामान्य रहेको छ। मानसिक समस्याका कारण अस्मिताले अकल्पनीय र दर्दनाक घटना गरेको हुन सक्ने अनुमान प्रहरीले गरेको थियो। तर, स्वास्थ्य परीक्षण गराउँदा उनलाई मानसिक समस्या नरहेको पत्ता लाग्यो। एसपी कार्कीका अनुसार विगतमा पनि मानसिक समस्याको औषधि सेवन गरेको देखिएन। अस्मिताको उपचार र स्वास्थ्य परीक्षण विराटनगरको कोशी अस्पतालमा गराइएको थियो। परीक्षणका क्रममा अस्मितालाई मानसिक समस्या नरहेको पुष्टि भएको कार्कीले बताए। संखुवासभाको मुढेशनिश्चरे माइती भएकी अस्मिताको २०७५ साल फागुन ९ गते धनकुटाको पाख्रिबास नगरपालिका५ घर भएका अर्जुन कार्कीसँग प्रेम विवाह भएको थियो। त्यतिबेला १५ वर्षकी उनी कक्षा ९ मा पढ्दै थिइन्। अहिले ३१ वर्ष पुगेका अर्जुनसँग भागेर बालविवाह गरेकी अस्मिताबाट २ छोरी जन्मिए। छरछिमेकी र आफन्तका अनुसार बिहे गरेको ६ वर्ष भइसक्दा पनि अर्जुन र अस्मिताबीच राम्रो सम्बन्ध थियो। अस्मिताका माइती पक्षले पनि सम्बन्धमा खटपट भएको आफूहरुले नसुनेको बताएका छन्। पत्नी र २ नाबालिका छोरीसहित गत वैशाखदेखि मोरङको सुन्दरहरैँचा नगरपालिका७ मा बस्दै आएका अर्जुनले नजिकै नयाँ घर पनि बनाउँदै थिए। इटहरीभोजपुर चल्ने ट्याक्सी किनेका छन्। त्यो आफैं चलाउँछन्। ट्याक्सी लिएर भोजपुर गएका उनी ३ दिनपछि भदौ १४ गते फर्किए। निर्माणाधीन घरमा पानी नलगाएको विषयमा पत्नीसँग साँझ वादविवाद भयो। त्यसलगत्तै छोरीहरु १ वर्षीया आइङ्का र ३ वर्षीया अर्पणा कार्कीलाई लिएर अस्मिता हिँडिन्। त्यसअघि पनि विवाद हुँदा छोरीहरु लिएर हिँड्ने र पछि फर्किएर आउने गरेको अर्जुनले प्रहरीलाई बताएका छन्। तर,त्यसदिन अबेरसम्म नफर्किएपछि छरछिमेकीको सहयोग लिएर अर्जुनले खोजी गर्न थाले। पत्नी र छोरीहरुलाई फेला पार्न सकेनन्। भदौ १५ गते बिहानका राति ३ बजेतिर प्रहरी चौकी गछियामा पुगेर घटनाको जानकारी गराए। प्रहरीले पनि खोजीमा सहयोग गर्यो। आमाले लिएर गएका तिनै अवोध नाबालिकाहरु भोलिपल्ट अर्थात भदौ १५ गते दिउँसो सुन्दरहरैँचा७ को केराघारीमा मत फेला परे। घटनास्थलमा पुगेर अर्जुनले आफ्नै छोरीहरु हुन् भनी सनाखत गरिदिए। तर, अस्मिता भने फेला भेटिइनन्। झापाको बिर्तामोड नगरपालिका५ पूर्वपश्चिम लोकमार्गनजिक एभरेष्ट बैंक अगाडि हिँडिरहेका बेला गत बुधबार बिहान प्रहरीले फेला पारेको थियो। शारीरिक अवस्था एकदमै नाजुक रहेको र सडकमा भौतारिएर हिँडिरहेको विक्षिप्त अवस्थामा अस्मिता भेटिएको प्रहरीले जनाएको छ। प्रहरीले सोधपुछ गर्दा विष खुवाएर २ नाबालिका छोरीहरुको हत्या उनले स्वीकार गरेकी छन्। प्रहरीले पनि विष खुवाएर कलिला नानीहरुको हत्या आमा अस्मिताले नै गरेको निष्कर्ष निकालेको छ। नानीहरु लिएर हिँडेको केहीबेरमा आफूले विष खाएको र उनीहरुलाई पनि खुवाएको बताउँदै अस्मिताले भनिन्, पतिले दिएको टर्चर सहन नसकेपछि दुवै छोरीलाई लिएर हिँडे। विष पनि लगेकी थिएँ। छोरीहरुलाई मात्रै छाडेर एक्लै मर्न मन लागेन। सुरुमा मैले खाएँ। छात्ती पोल्न थालेपछि अब चैं मर्छु होला भनेर छोरीहरुलाई समेत खुवाएँ। उनीहरु मरे। तर, म चैं मरिन। लामो समयदेखि पतिले तनाव दिँदै आएकाले आफू पनि मर्ने र छोरीहरुलाई समेत मार्ने योजना अनुरुप घटना गराएको उनको जिकिर थियो। अस्मिताले आफ्नै सन्तानमाथि यत्रो कुकर्म किन गरिन् भनेर सर्वत्र चासो र चिन्ता बढ्यो। अर्को कुरा स्वास्थ्य परीक्षण गराउँदा उनले विष सेवन गरेको वा नगरेको भनेर यकिन हुन नसकेको एसपी कार्कीले बताए। कसैले विष सेवन गर्दा त्यसको असर ७२ घण्टा (३ दिन)भित्रमा देखिँदो रहेछ। तर, अस्मिता फेला पर्दा ५ दिन बितिसकेको थियो, उनले भने, अस्पतालमा परीक्षण गराउँदा विष सेवन गरेको वा नगरेको भनेर छुट्टिएन। थोरै सेवन गरेकाले पनि शरीरमा असर नपरेको हुनसक्छ। स्वास्थ्य परीक्षणबाट यकिन हुन नसकेपछि विष सेवनका विषयमा अस्मिताकै बयानमा भर पर्नुपर्ने अवस्था आएको छ। इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले यस घटनाको थप अनुसन्धान गरिरहेको छ। एसपी कार्कीले विस्तृत अनुसन्धानबाट थप विषय पत्ता लाग्ने बताए। उनका अनुसार पतिसँग रिस उठ्दा विष खुवाएर छोरीहरूको हत्या गरेको प्रारम्भिक अनुसन्धानबाट पत्ता लागेको छ। नानीहरुको शव फेला परेको स्थानमा कीटनाशक औषधिको बट्टा फेला परेको थियो। त्यही आधारमा अस्मिताले नाबालिका छोरीहरुलाई विष खुवाएको हुन सक्ने अनुमान प्रहरीले गरेको छ। दुवै शवको पोस्टमार्टम धरानस्थित बीपी कोइराला स्वास्थ्य विज्ञान प्रतिष्ठानमा गरिएको थियो। यद्यपि, पोस्टमार्टम रिपोर्ट प्राप्त भइनसकेको प्रहरीले जनाएको छ। विषका कारण नाबालिकाहरुको ज्यान गएको हो कि हैन भनेर रिपोर्टबाट मात्रै प्रष्ट हुने कार्कीले बताए। आमाको मानसिक अवस्था ठीक रहेछ। स्वास्थ्य परीक्षण गराउँदा मानसिक समस्या देखिन। आमाले विष सेवन गरेको वा नगरेको भनेर यकिन भएन, उनले भने, कल्पना नै गर्न नसकिने र सुन्दै शरीर सिरिङ्ग हुने घटना आमाबाट कसरी सम्भव भयो भनेर खोजी गर्दै छौं। अस्मिताविरुद्ध कर्तव्य ज्यान मुद्दा चलाउन अनुसन्धान भइरहेको छ। यो घटना पतिपत्नी बीचको विवादसँग जोडिएको देखिन्छ। अस्मिताका मामा उत्तरकुमार खड्काले घटनापछि परिवार र आफन्त शोकमा डुबेको बताए। यो घटनापछि केही सोच्नै सकिरहेका छैनौं। कसरी यस्तो हुन पुग्ने भनेर अचम्ममा परेका छौं। भान्जीले यस्तो अपराध गर्लिन् भन्ने कल्पनासमेत थिएन। सबै तनावमा छौं। सहनलाई गाह्रो परिरहेको छ। परिवार र आफन्तमा बज्रपात परेको छ, उनले भने। उत्तरकुमार माइती आउँदा पनि ज्वाईंले नराम्रो गरेको र टर्चर दिएको कुरा भान्जीले नसुनाएको बताउँछन्। ज्वाईंले नराम्रो नै गर्ने भए त माइतीमा सुनाउनुपर्ने हो। दुवै जना मिलेर राम्रैसँग गरिखाँदै गरेको सुनेको थिएँ, उनी भन्छन्, छरछिमेकीले पनि सम्बन्ध राम्रै रहेको सुनाउँछन्। भान्जीमा यसअघि मानसिक समस्या पनि थिएन।"
ठगीको आशंकामा काठमाडौं परिसरका हवलदारमाथि छानबिन,"काठमाडौं : जिल्ला प्रहरी परिसर काठमाडौंमा कार्यरत सहायक हवलदार गणेश खड्कामाथि छानबिन सुरु भएको छ। मुद्दा शाखामा कार्यरत उनलाई नियन्त्रण लिएर छानबिन सुरु गरिएको हो। जिल्ला प्रहरी परिसर काठमाडौंका प्रमुख वसन्त रजौरेका अनुसार सेवाग्राहीसँग मुद्दा मिलाइदिन्छु भनेर आर्थिक कारोबार र चलखेल गरेको आशंकामा उनिमाथि छानबिन भइरहेको छ। रजौरेले भने, केही व्यक्तिले मुद्दा मिलाइदिने बहानामा पैसा ठगी गरेको जाहेरी परिसरमा परेको छ। खड्काको नाममा भने जाहेरी परेको हैन। तर अन्य व्यक्तिहरू साठगाँठ गरेको आशंकामा हामीले आन्तरिक छानबिन गरेका हौं। यसका लागी जिल्ला प्रहरी परिसर काठमाडौंका प्रवक्ता नवराज अधिकारीको नेतृत्वमा डीएसपी प्रल्हाद कार्कीसहित ४ सदस्यीय छानबिन समिति गठन भएको छ। ठगी गरेको गिरोहसँग खड्काको संलग्नता भएको प्रहरीको अनुमान छ।"
माटोका भाँडा पनि सीमावर्ती बजारकै,"विराटनगर : चाडपर्वमा प्रयोग गरिने माटोको भाँडा पनि भारतीय सीमावर्ती बजारबाट आउन थालेको छ। कुमाल समुदाय माटो भाँडो बनाउन छोडेपछि भारतीय बजारबाट माटोको भाँडो आउन थालेको हो। पुख्र्यौली पेसालाई कुमाल समुदायले अँगाल्न नचाहेपछि नेपाली बजारमा भारतीय माटोको भाँडाका लागि निर्भर हुनु परेको हो। भाँडा बनाउने माटो र मेहनतअनुसारको आम्दानी नहुँदा नेपाली कुमाल आफ्नो पुख्र्यौली पेसाबाट बिखुम हुँदा सीमा आसपासका बजारमा भारतीय कुमालले बनाएका भाँडा बिक्री गर्ने गरेको सुनसरी साहेबगन्जका महेन्द्र पण्डितले जानकारी दिए। पुस्तौंदेखि गर्दै आएको काम आधुनिकताको चपेटाले संकटमा परेपछि कुमालहरू अहिले अन्य पेसामा संलग्न हुन थालेका छन्। नेपालमा भाँडा नबनेपछि भारतीय सीमावर्ती बजार डुमराहीबाट किनेर विराटनगरमा माटोको भाडा बेच्ने गरेको उनले बताए। सार्वजनिक जग्गामा माटो निकाल्न रोक लगाएपछि माटोको भाँडा बनाउने पेसा संकटमा परेको भन्दै नेपाली कुमालले अन्य पेसा रोजेको बताइएको छ। चाडपर्वको बेला माटाको भाँडा बढी प्रयोग हुने भएका कारण भारत बिहारका सीमावर्ती गाउँ फरबिसगन्ज, जिमराही, पुलकाहाका कुमाल बिहानैदेखि सडक किनारामा माटोेका भाडा बिक्री गर्न व्यस्त देखिन्छन्। लामो समयदेखि विराटनगरको भड्ठी मोडमा माटोका भाँडाको पसल सञ्चालन गर्दे आएका रमानन्द साहले आफूले भारतीय कुमालले बनाएका भाँडा बिक्री गर्ने गरेको बताए। व्यापार राम्रो छ। तर नेपाली कुमालले मागअनुसारको माटोका भाँडा बनाउँदैनन्, उनले भने। भारतको फुलकाहा बजारका चिन्ता देवीले चार्डपर्वको बेला आफूहरू नेपाली बजारमा आएर भाँडा बिक्री गर्ने गरेको सुनाइन्। उनले बिहानदेखि बेलुकासम्म भाँडा बिक्री राम्रो हुने गरेको बताइन्। भारतीय जिमराहीका श्यामदेव पण्डितले विराटनगरका अधिकांश पसलमा आफूले थोक रूपमा माटोका भाँडा बिक्री गर्ने गरेको बताए। नेपाली बजारमा माटोका भाँडा बिक्री गरेर चार सन्तानको पढाइसहित घर चलाउने गरेको उनले सुनाए। माटोका भाँडा प्रायः धार्मिक काम, पूजापाठको काममा प्रयोग गर्नुपर्ने अनिवार्यता रहेको छ। मेहनतअनुसारको आम्दानी नहुने भएकाले माटोका भाँडा बनाउन छोडेको विराटनगरका मनोज कम्हारले जानकारी दिए। पछिल्ला दिनमा युवा पुस्ताको आकर्षण कम हुँदा माटोका भाँडा भारतबाट ल्याउनुपर्नै बाध्यता भएको उनको भनाइ छ। परम्परादेखि नै माटोबाट बनाइएका विभिन्न भाँडा घरघरमा हिजोआज प्रयोग गरिन छाडेपछि पेसा नै संकटमा परेको छ। कुमालको पेसा बजारमा आएका प्लास्टिकका भाँडाको प्रयोग बढ्दै जाँदा लोप हुँदै गएकोमा बूढापाका चिन्ता व्यक्त गर्छन्।"
दसैं सुरु हुनुअघि नै सडकका खाल्डाखुल्डी पुर्न मन्त्री दाहालको निर्देशन,"काठमाडौं : दसैं सुरु हुनुअघि नै सडकका खाल्डाखुल्डी पुर्न भौतिक पूर्वाधार तथा यातायात मन्त्री देवेन्द्र दाहालले निर्देशन दिएका छन्। आइतबार मन्त्रालयमा आयोजित सरोकारवालाहरू बीचको छलफलमा मन्त्री दाहालले चाडपर्वको समयमा काठमाडौंबाट बाहिरिने यात्रुको चाप अत्यधिक हुने र त्यस्तो समयमा दुर्घटनाको समेत जोखिम उच्च हुने भएकाले खाल्डाखुल्डीहरू तत्काल पुर्न निर्देशन दिएका हुन्। जोखिम रहेका स्थानहरूमा सडक सुरक्षाका पूर्वाधारहरू निर्माण र मर्मत गर्न निर्देशन दिँदै उनले सवारी नियम उल्लंघन नियन्त्रण, दुर्घटना भई हाले उद्धार र अस्पतालसम्म पुर्याउने व्यवस्थाका लागि नेपाल प्रहरीलाई पनि तयारी अवस्थामा रहन आग्रह गरेका छन्। सडक सुरक्षाको दीर्घकालीन व्यवस्थापनका लागि नीतिगत र कानुनी व्यवस्था गर्न मन्त्रालयले अगुवाइ लिने भन्दै मन्त्री दाहालले सडक सुरक्षा परिषदलाई क्रियाशील र प्रभावकारी बनाइने जानकारी दिए। सुरक्षित सडक, चुस्त सवारी साधन, दक्ष चालक र सचेत यात्रुहरू भएमा मात्र सडक सुरक्षा कायम गर्न सकिने र यसका लागि तीनै तहका सरकार र सम्बद्ध निकायहरूबीच सहकार्यको खाँचो रहेकोमा उनको भनाइ थियो। मन्त्रालयका सचिव केशवकुमार शर्माले चाडपर्वहरू नजिक आई रहेकाले सडक तथा सवारी सुरक्षा र दुर्घटना न्यूनीकरणका लागि विशेष ध्यान दिन आवश्यक रहेको बताए। लामो दूरीका सवारी साधनमा अनिवार्य दुई जना चालक राख्ने, सवारी नियमको पालना गर्ने जस्ता कार्यलाई प्रभावकारी कार्यान्वयन गराउन उनले आग्रह गरे"
"पहिरोमा पुरिएर वडा सदस्य र उनका श्रीमानको मृत्यु, छोरी गम्भीर घाइते",जाजरकोट : बारेकोट गाउँपालिका६ धुमाका मान बहादुर चलाउने र उनकी श्रीमती प्रेमकुमारी चलाउने मृत फेला परेका छन । पहिरोले घरसँगै पुरिएका चलाउने दम्पतीको शव केहीबेर अघि स्थानीय र प्रहरीले निकालेको डीएसपी पुरुषोत्तम पाण्डेले अन्नपूर्ण पोस्ट्लाई जानकारी दिए । उनका अनुसार ११ वर्षीय छोरी सम्झनालाई गम्भीर घाइते अवस्थामा उद्धार गरिएको थियो । राती १ बजे घटना भएपनि बिहान ६ बजे प्रहरी पुगेपछि ती बालिकाको उद्धार भएको डीएसपी पुरुषोत्तम पाण्डेले बताए । उनलाई थप उपचारका लागि नेपाली सेनाको हेलिकप्टरबाट सुर्खेत पठाइएको प्रमुख जिल्ला अधिकारी उमाकान्त अधिकारीले बताए । प्रेमकुमारी वडा सदस्य हुन् । रातभर पानी परेकोले उद्धारमा कठिनाइ भएको थियो ।
करका दर बढाउन बागमतीमा अध्ययन समिति,"हेटौंडा : बागमती प्रदेश सरकारले करको दर र दायरालाई फराकिलो बनाउन अध्ययन समिति गठन गरेको छ। प्रदेश सरकारका आर्थिक मामिला तथा योजना मन्त्री कुन्दनराज काफ्लेले सरकारको आन्तरिक आय असाध्यै कमजोर भएको भन्दै राजस्व संकलन वृद्धि गर्न दर र दायरा फराकिलो बनाउने अभियान सञ्चालन गर्न लागेको हुन्। मन्त्री काफ्लेले सरकारको आन्तरिक आय बढाउनका लागि आर्थिक ऐन २०८१ मा भएको व्यवस्थालाई लागू गर्न प्रदेशको राजस्वसम्बन्धी अध्ययन समिति गठन गरेका हुन्। समितिको संयोजकमा मन्त्रालयका सचिव कृष्ण मैनाली संयोजक रहेका छन्। समिति सदस्यहरूमा मन्त्रालयका बजेट योजना तथा कार्यत्रम महाशाखा प्रमुख, प्रशासन महाशाखा प्रमुख, राजस्व तथा वित्त व्यवस्थापन महाशाखा प्रमुख, आर्थिक विश्लेषण तथा वित्तीय क्षेत्र व्यवस्थापन महाशाखा प्रमुख, मन्त्रालयका कानुन अधिकृत र राजस्व क्षेत्रमा अनुभव हासिल गरेका मन्त्रालयबाट मनोनित विज्ञ दुईजना रहने व्यवस्था छ। समितिमा राजस्व व्यवस्थापन शाखाका अधिकृतलाई सदस्य सचिव जिम्मेवारी तोकिएको छ। समितिले चालु आर्थिक ऐनलाई पूर्णरूपमा लागू गराउन आर्थिक वर्षको आर्थिक ऐनलाई कसरी समानुकूल बनाउने भन्ने विषयमा मन्त्रालयलाई सुझाव दिनेछ। मन्त्री काफ्लेले भने यसवर्षको आर्थिक ऐन अव परिवर्तन गर्न सकिन्न। हामीले आगामी वर्षको आर्थिक ऐनलाई मध्यनजर गरी समिति बनाएका हौं। आर्थिक ऐनमा तोकिएको करलाई पहिचान गर्ने, स्थानीय तहबाट संकलन हुने राजस्वमा भइरहेको कमीको कारण पहिल्याउने र आगामी दिनमा मन्त्रालयले गर्नुपर्ने नीतिगत सुधारका निर्णयका विषयमा समितिले सुझाव दिनेछ मन्त्री काफ्ले बताए। प्रदेश सरकारले बर्सेनि ठूलो आकारको बजेट ल्याउँदै गर्दा राजस्व संकलनमा भने उल्लेख्य वृद्धि भएको छैन। जसको कारणले गर्दा बजेट कार्यान्वयनमा समस्या सिर्जना हुने अवस्था सिर्जना भइरहेको छ। विशेषत प्रदेशमा घरजग्गा रजिष्ट्रेसन मालपोत र सवारीसाधन कर प्रदेश सरकारको राजस्व संकलनको मुख्य आयस्रोत मानिन्छ। मन्त्रालयको तथ्यांकअनुसार दुवै शीर्षकबाट आर्थिक वर्ष २०८१८२ मा १४ अर्ब राजस्व संकलन हुने अनुमान गरिएकोमा ११ अर्ब ६० करोड ७६ लाख ५० हजार मात्र राजस्व संकलन भएको थियो। प्रदेश सरकारले चालु आर्थिक वर्षमा करिब ६४ अर्ब ५४ करोड रुपैयाँ बराबरको बजेट ल्याएको छ। जसमध्ये करिब २७ अर्ब ५८ करोड रूपैयाँ आन्तरिक स्रोतबाट संकलनबाट खर्च व्यहोर्ने स्रोतका रूपमा उल्लेख छ। जुन गतआवमा संकलन भएकोभन्दा झण्डै २ अर्ब रूपैयाँ धेरै हो। गत आवमा २५ अर्ब ५० करोड रूपैयाँ आन्तरिक स्रोतबाट राजस्व संकलन भएको थियो। जुन कुल बजेटको आधाभन्दा कम हो।"
सिद्धार्थ बैंकका ग्राहकहरूले मिराबेल रिसोर्टमा १५ प्रतिशत छुट पाउने,काठमाडौं : सिद्धार्थ बैंक र काभ्रेको मिराबेल रिसोर्ट एण्ड होटेलबीच बैंकका ग्राहकलाई विभिन्न सेवामा छुट दिनेसम्बन्धी सम्झौता भएको छ। सम्झौताअनुसार बैंकका ग्राहकहरूले धुलिखेलस्थित मिराबेल रिसोर्टमा बैंकको कार्ड तथा मोबाइल बैंकिङ सेवाबाट भुक्तानी गर्दा फुड र बेभरेजका साथै होटल बसाइ सेवामा १५ प्रतिशतसम्मको छुट प्राप्त गर्ने सक्नेछन्। सम्झौताले ग्राहकलाई छुटको सुविधा उपलब्ध गराउनुका साथै नगद कारोबारबाट डिजिटल कारोबारमा जान पनि उत्प्रेरित गर्ने विश्वास बैंकले लिएको छ।
सुन्दरीजलमा युवतीको हत्या गर्ने २ जना पक्राउ,काठमाडौं : सुन्दरीजलमा युवतीको हत्या गरेको आरोपमा २ जना पक्राउ परेका छन्। पक्राउ पर्नेमा सलौही चक्रघट्टाका राम विनय महरा र सर्लाही बसगरियाका सन्तोष राम महरा रहेका छन्। यही भदौ २० गते गोकणेश्वर१ सुन्दरीजलमा ढुंगाको चेपभित्र एक महिलाको मृत भेटिएकी थिइन्। जिल्ला प्रहरी परिसर काठमाडौंका प्रवक्ता नवराज अधिकारीका अनुसार मृतकको पहिचान खुलेको छैन। उनका आफन्त पनि प्रहरीको सम्पर्कमा आएका छैनन्। तर मृतक महिला सिराहकी राम दुलारी भन्ने बुझिएको छ। शव केही शंकास्पद थियो। शरीरमा चोट पनि थियो। यसैले पनि उनको हत्या भएको आशंकामा प्रहरीले अनुसन्धान अगाडि बढाएको थियो। अनुसन्धानका क्रममा वसुन्धरा क्षेत्रबाट आरोपीहरू पक्राउ परेका हुन्। हत्यापछि उनीहरूले सुन्दरीजलस्थित बागमतीको किनारमा ढुंगाको चेपमा शव व्यवस्थापन गरेको प्रहरीले बताएको छ।
चिलिमेत्रिशूली २२० केभी प्रसारण लाइनको निर्माण दसैं अगाडि सक्न कुलमानको निर्देशन,"काठमाडौं : त्रिशूली नदी र त्यसका सहायक खोलाहरूमा निर्माणाधीन तथा निर्माण हुने जलविद्युत आयोजनाहरूबाट उत्पादित विद्युत राष्ट्रिय प्रणालीमा प्रवाह गर्न सुरू गरिएको चिलिमेत्रिशूली २२० केभी प्रसारण लाइनको निर्माण अन्तिम चरणमा पुगेको छ । रसुवाको आमाछोदिङमो गाउँपालिका थम्बुचेतस्थित चिलिमे हब सबस्टेसनदेखि नुवाकोटको किस्पाङ गाउँपालिकाको पहिरेबेंसीस्थित त्रिशूली थ्री बी हब सबस्टेसनसम्मको २८ किलोमिटर प्रसारण लाइन निर्माणका अन्तिम चरणका कामहरू भइरहेका छन् । प्रसारण लाइन निर्माणका बाँकी कामहरू सम्पन्न गरी दसैं अगाडि नै सञ्चालनमा ल्याउने गरी निर्माण धमाधम भइरहेको छ । चिलिमेत्रिशूली २२० केभी प्रसारण लाइन आयोजनाअन्तर्गतनै २२०१३२३३ केभीका चिलिमे हब र त्रिशूली थ्री बी हब सबस्टेसन निर्माण सम्पन्न भइसकेका छन् । प्रसारण लाइनमा पर्ने ७६ वटा टावरमध्ये ७५ वटाको निर्माण सम्पन्न भएको छ । एउटा टावर जडान कार्य अन्तिम चरणमा छ । २८ किलोमिटर प्रसारण लाइनमध्ये पाँच किलोमिटर मात्र तार तान्न बाँकी छ । टावर जडान र बाँकी रहेको तार तान्न करिब दुई सय जना श्रमिकहरू परिचालित छन् । नेपाल विद्युत प्राधिकरणका कार्यकारी निर्देशक कुलमान घिसिङ, प्रसारण निर्देशनालयका उपकार्यकारी निर्देशक दीर्घायुकुमार श्रेष्ठलगायत सम्मिलित उच्चस्तरीय टोलीले शनिबार प्रसारण लाइन निर्माण कार्यको स्थलगत अनुगमन गरी दसैंअघि नै काम सक्ने समयसीमा तय गरेको छ । आयोजना व्यवस्थापन, परामर्शदाता र ठेकेदार कम्पनीबीच छलफल गरी निर्माण कार्यमा ढिलाइ नगर्न,कामदार थपेर कामलाई तीब्रता दिन आग्रह गर्दै टोलीले बाँकी रहेका हरेक काम सम्पन्न गर्ने तालिका तय गरी सोहीअनुसार कार्यसम्पादन गर्न निर्देशन दिएको छ । टोलीले अन्तिम टावरको जडान कार्य भइरहेको र तार तान्न बाँकी रहेको ठाउँको अनुगमनसमेत गरेको थियो । प्राधिकरणको सहायक कम्पनी चिलिमे जलविद्युतको अगुवाइमा निर्माण भएका १११ मेगावाटका रसुवागढी र ४२५ मेगावाटको साञ्जेन जलविद्युत आयोजनाको विद्युत् यही प्रसारण लाइनमा जोडिने छ । दुवै आयोजना निर्माण सम्पन्न भई विद्युत् उत्पादनको चरणमा छन् । यसले गर्दा पनि प्रसारण लाइन निर्माण जतिसक्दो छिट्टो सम्पन्न गर्नु पर्ने दवावमा प्राधिकरण छ । प्राधिकरणका कार्यकारी निर्देशक घिसिङले भौगोलिक रुपमा अत्यन्तै जोखिमयुक्त र कठिन हिमाली क्षेत्रमा निर्माणाधीन प्रसारण लाइन निरन्तरको प्रयासपछि अब सम्पन्न हुने अवस्था पुगेको बताए । यो लाइन बन्न नसक्दा दुई जलविद्युत आयोजनाहरुले विद्युत् उत्पादन सुरु गर्न सकिरहेका छैनन्,विकट भौगालिक अवस्थालाई पार लगाउँदै लाइन निर्माण अन्तिम चरणमा पुगेको छ, बाँकी काम सम्पन्न गर्न सबैले अन्तिम प्रयास गरौं र दसैं अगाडि जसरी पनि निर्माण सम्पन्न गरौं,घिसिङले भने। उत्तरगया गाउँपालिका१ तिरुबाट सोही वडाको सिरुचेतसम्म १ हजार २ सय ३५ मिटर लम्बाइमा तार तान्नु पर्नेछ । मैलुङखोलामाथि पर्ने उक्त खण्डमा ड्रोनको प्रयोग गरी तार तानिने छ । मैलुङ क्रसिङका लागि लागि सम्पूर्ण तयारी पूरा गरिएको छ । भौगोलिक रुपमा अत्यन्तै जोखिमयुक्त र कठिन हिमाली क्षेत्रमा टावर बनाउनु पर्ने, भीरैभीर रहेको र सडक पनि नभएकाले ढुङ्गागिट्टी, बालुवा, टावरका सामान, पानी मान्छे या खच्चडबाट बोकाएर लैजानु पर्ने, बाढीपहिरो, ठेकेदारको कमजोर कार्यसम्पादन, वन क्षेत्रको जग्गा प्रयोगको समस्या, स्थानीयको अवरोध, कोभिड१९लगायतका कारणले आयोजनाको निर्माण प्रभावित हुँदै आएको छ । निर्माणस्थल हिमाली र पहाडी क्षेत्रमा पर्ने भएकाले लाइन निर्माणमा मौसमको पनि प्रतिकूल प्रभाव पर्दै आएको छ । प्रसारण लाइन समुद्री सतहबाट ६८० देखि २६०० मि।सम्म पर्ने भूभागमा निर्माण गरिएको छ । ३३ वटा टावर पहुँच सडक नै नभएका ठाउँमा निर्माण गर्नु पर्ने अवस्था थियो । उक्त स्थानसम्म पुग्न छुट्टै पहुँच सडक निर्माण गरिएको छ । आयोजनाले लाइन निर्माणका लागि २० किलोमिटरभन्दा बढी पहुँच सडक बनाएको छ । खच्चड र मानिसबाट निर्माण सामग्री र उपकरणहरू ढुवानी गरी ९ वटा टावर निर्माण गरिएको छ । २ वटा टावर हेलिकोप्टरबाट निर्माण सामग्री ढुवानी गरी निर्माण गरिएको छ । प्रसारण लाइन अन्तर्गत चिलिमेमैलुङ खण्ड २० किलोमिटर डबल सर्किट र मैलुङत्रिशूली थ्री बी हबसम्म ८ किलोमिटर चार (मल्टी) सर्किट लाइन निर्माण गरिएको छ । कोरियन कम्पनीहरुको अगुवाइमा निर्माणाधीन २१६ मेगावाटको माथिल्लो त्रिशूली१ जलविद्युत आयोजनाको विद्युत जोड्नका लागि मल्टी सर्किट लाइन बनाउन लागिएको हो । माथिल्लो त्रिशूली१ले मल्टी सर्किट लाइन बनाउँदा भएको खर्चको ६० प्रतिशत रकम बेहोर्ने छ । प्रसारण लाइन र सबस्टेसन निर्माणका लागि चिनियाँ कम्पनी पिङगाओ ग्रुप अफ कम्पनीजसँग २०७४ को कात्तिकमा ठेक्का सम्झौता भएको थियो । ठेक्का सम्झौता २०७४को पुसमा कार्यान्वयनमा आएको थियो ।"
पाटन नमुना सहरलाई संघीय सरकारको थप बजेट,बैतडी : पाटन नमुना सहरका अपूरा योजना पूरा गर्न र थप योजनाको सुरुवातका लागि संघीय सरकारले यस वर्ष थप बजेट पठाएको छ। विगतका वर्षहरूमा विनियोजन बजेटको ५० प्रतिशतसमेत खर्च नहुने गरेकोमा गत आर्थिक वर्षमा बजेट खर्च र योजना कार्यान्वयनमा प्रगति देखिएपछि यस वर्ष सरकारले बजेट थप गरेको हो। आर्थिक वर्ष २०७८०७९ आयोजना कार्यालयलाई प्राप्त १६ करोड रकममा ३ करोड रुपैयाँमात्रै खर्च भएको थियो। बाँकी १३ करोड रुपैयाँ बजेट फ्रिज गएको थियो। आर्थिक वर्ष २०७९८० मा १३ करोड रुपैयाँ बजेट आएको थियो। त्यसबाट ५ करोड रुपैयाँ बजेट फ्रिज गएको थियो। गत वर्ष अर्थात् २०८०८१ मा ८ करोड बजेट आएकोमा झन्डै ७ करोड रुपैयाँ खर्च भएको छ। गत आर्थिक वर्षमा खर्च प्रगतिमा सुधार भएपछि गत वर्षको तुलनामा चालु आर्थिक वर्षमा बजेट बढेर आएको हो। गत वर्ष योजना कार्यान्वयन र बजेट खर्चको सन्तुलन मिल्दा चालु आर्थिक वर्षमा १३ करोड ४७ लाख रुपैयाँ बजेट आएको छ। गत वर्ष कार्यान्वयनमा गएका पाँचवटै योजनाको काम सम्पन्न भएको थियो। एक योजनालाई क्रमागत भन्दै यस वर्षका लागि सारिएको थियो। बजेट अभावले पाटन१ को बृहत् खानेपानीको योजना कार्यान्वयन हुन सकेको थिएन। चालु आर्थिक वर्षमा उक्त योजनाका लागि साढे ४ करोड रुपैयाँ बजेट आएको छ। गत वर्षदेखि कार्यालय प्रमुखको रूपमा भूपराज पौडेल आएका छन्। बजेट खर्चदेखि नयाँ योजना कार्यान्वयनको लागि आवश्यक प्रक्रिया अघि बढाइएको छ। यस वर्ष अपूरा योजना पूरा गर्न र केही नयाँ योजना कार्यान्वयनको लागि बजेट आएको हो। यसवर्ष वडा नं १ को खानेपानी आयोजना पूरा गर्न साढे ४ करोड रुपैयाँ बजेट आएको छ। फोहोर संकलन केन्द्रसम्म जोड्ने बाटो र संकलन केन्द्रको काम पूरा गर्न डेढ करोड रुपैयाँ बजेट आएको छ। भरतपुर खेलमैदान र कृष्ण माविको खेलमैदान पूर्ण गर्न पनि बजेट आएको छ। पाटन बजार क्षेत्रका विभिन्न योजना पूरा गर्नका लागि ३ करोड रुपैयाँभन्दा बढी बजेट आएको छ। यस बजेटबाट यसअघिका करिब १० अपुरा योजनाहरू पूरा गरिने छ। यस शीर्षकमा बजेट थप माग गरिएको छ। नयाँ सहरको पहिचानसँग जोडिएको नमुना बसपार्क निर्माणको काम ३ महिनामै सम्पन्न गर्न सम्बन्धित निर्माण कम्पनीलाई निर्देशन गरिएको नयाँ सहर योजना कार्यालयका प्रमुख पौडेलले जानकारी दिए। निर्माण कम्पनीले पनि दसैंअगावै सम्पन्न गर्ने दाबी गरेको छ। काम अन्तिम चरणमा पुगेको यो बसपार्क निर्माणका लागि एक दशकपहिले ठेक्का भएको थियो। यसैगरी नयाँ सहरको पहिचानसँग जोडिएको जग्गा एकीकरण प्रक्रिया अघि बढाउन पनि एक लाख रुपैयाँ बजेट आएको छ। जग्गा एकीकरणका लागि पाटन६ को नङाडीबाटाका स्थानीयहरूले जग्गा उपलब्ध गराउने बताएका छन्। यस वर्ष १३ करोड ४७ लाख रुपैयाँ बजेट आएको र सबै बजेट कार्यान्वयनको लागि तयारी भइरहेको आयोजना कार्यालयले जनाएको छ। आर्थिक वर्ष २०६७६८ मा १० वटा नमुना सहर बनाउने सरकारले घोषणा गरेको थियो। सोही अनुरूप बैतडीको पाटन पनि नमुना सहरको रूपमा विकासित गर्ने सूचीमा परेको हो।
चेक अनादरसम्बन्धी मुद्दामा दोषीलाई कति हुने भयो कैद सजाय ?,"काठमाडौं : चेक अनादरसम्बन्धी मुद्दामा दोषीलाई १ महिनादेखि अधिकतम दुई वर्षसम्म कैद सजाय हुने भएको छ। सिंहदरबारमा आइतबार बसेको प्रतिनिधिसभा अन्तर्गतको अर्थ समितिमा बैङ्किङ कसूर तथा सजाय (दोस्रो संशोधन) विधेयक, २०८० उपर दफावार छलफलका क्रममा चेक अनादर भएको प्रमाणित भएमा पाँच प्रतिशत जरिवानासहित १ महिनादेखि अधिकतम दुई वर्षसम्म कैद सजायको व्यवस्था उल्लेख गर्ने सहमति भएको हो । १५ लाख सम्मको चेक अनादरमा १ महिना कैद,५० लाखसम्मकोमा तीन महिना, १ करोडसम्मकोमा १ वर्ष र करोडभन्दा माथिको चेक अनादर प्रमाणित भएमा दुई वर्षको कैद सजाय हुने विषयमा सहमति जुटेको समिति सभापति सन्तोष चालिसेले बताए । उनले सजाय दिएर पनि पैसा असुल नहुने अवस्थालाई पनि अन्त्य गर्नुपर्ने र पीडितलाई न्याय हुने गरी विधेयकलाई अन्तिम रुप दिने बताए । चेकको विश्वसनीयता लागि पनि कानुनलाई छिट्टै अन्तिम रुप दिएर पारित गर्नुपर्ने उनले बताए। बैठकमा उपप्रधान एवं अर्थमन्त्री विष्णु पौडेलले बैङ्किङ कसुर तथा सजाय सम्बन्धी विधेयकमा भएका छलफल सकारात्मक रहेको भन्दै दफावार छलफलका क्रममा आउने निष्कर्षलाई सरकारले स्वीकार गर्ने बताए । चेक अनादरको संख्या बढ्दै गएकाले यसलाई नियन्त्रण गर्न र चेक अनादरलाई निरुत्साहित गर्न सजायको व्यवस्था गरिएको उनले बताए । त्यस्तै बैठकमा सांसद सूर्य थापाले चेक अनादरका घटनामा राष्ट्रिय मानकका आधारमा क्षतिपूर्ति वा ब्याजको व्यवस्था राख्नुपर्ने र चेकका कारण विश्वासको संकट आउन दिन नहुने बताए । त्यस्तै सांसद डा प्रकाशशरण महतले जेल सजाय काटेका भरमा रकम तिर्नबाट कसैले उन्मुक्ति पाउन नहुने उल्लेख गरे। उनले पाँच प्रतिशत जरिवानासहित कैदको व्यवस्था व्यवहारिक रहेको धारणा राखे। त्यस्तै सांसद डा स्वर्णिम वाग्लेले १ करोडभन्दा बढिको चेक अनादरमा कडा सजाय हुनुपर्ने बताए। २०८० साउन २३ गतेको मन्त्रिपरिषद् बैठकले बैंकिङ कसुर तथा सजाय ऐन, २०६४ लाई संशोधन गर्न बनेको विधेयक, २०८० को मस्यौदा स्वीकृत गरेको थियो भने तत्कालीन अर्थमन्त्री अर्थमन्त्री डा प्रकाशशरण महतले २०८० असोज १६ गते यो विधेयक सदनमा दर्ता गरेका थिए। चेक अनादरसम्बन्धी मुद्दामा फरकफरक खालको कानुनी उपचारको अवस्था देखिएकाले यसलाई एकरुप बनाउनका लागि सरकारले विधेयक ल्याएको हो ।"
टेलरले रचेको इतिहास,"न्युयोर्क : टेलर फ्रिज १५ वर्षपछि ग्रान्डस्लामको एकल प्रतिस्पर्धामा फाइनलमा पुग्ने पहिलो अमेरिकी खेलाडी बनेका छन्। अमेरिकी (यूएस) ओपनको पुरुष एकलको सेमिफाइनलमा आफ्नै देशका फ्रान्सिस टियाफोलाई पराजित गर्दै फाइनलमा स्थान बनाएका हुन्। निकै प्रतिस्पर्धात्मक खेलमा टेलरले ४६, ७५,४६, ६४, ६१ को जित निकाल्दै इटालीका जानिक सिनरसँगको उपाधि भिडन्त पक्का गरेका हुन्। जानिक पछिल्लो समय विश्व नम्बर एक छन्। १२औं वरीयताका टेलर भने क्वार्टरफाइनलभन्दा अघि बढ्न सकेका छैनन्। सन् २००३ मा एन्डी रोडिकले उपाधि जितेयता यूएस ओपनको फाइनलमा पहिलो अमेरिकी खेलाडी पुगेका हुन्। सन् २००३ मा रोडिकले यूएस ओपनको उपाधि जितेका थिए। सन् २००६ को यूएस ओपन र २००९ को विम्बल्डनको फाइनलमा पुग्ने अमेरिकी खेलाडी पनि रोडिक नै हुन्। त्यसयता कोही पनि अमेरिकी खेलाडीले ग्रान्डस्लामको फाइनलमा स्थान बनाउन सकेका थिएनन्। फ्रान्सिस टियाफोलाई पराजित गरेपछि टेलरले सेमिफाइनल भिडन्त निकै रोचक र प्रतिस्पर्धात्मक भएको बताए। मैले सुरुदेखि नै उनको दबाब झेल्नु पयो। लगातारको दबाबले म केही समय विचलित पनि भएको थिएँ, २६ वर्षीय टेलरले भने, त्यसपछि आफ्नो उत्कृष्ट दिनुपर्छ भनेर लाग्यो र आफूले सकेको प्रयास गरें। मैले यस्तो नगरेको भए सदैव मनमा पश्चाताप रहिरहने थियो। फ्रान्सिस टियाफोको भने पछिल्लो दुई वर्षमा लगातार दोस्रो सेमिफाइनल हार हो। सन् २०२२ को यूएस ओपनको सेमिफाइनलमा उनी कार्लोस अल्कारेजसँग पराजित भएका थिए।"
गाँठो नबल्झाइ सेवा प्रवाह गर्न मुख्यमन्त्रीको आग्रह,"अर्घाखाँची : लुम्बिनी प्रदेशका मुख्यमन्त्री चेतनारायण आचार्यले सरकारी कार्यालयबाट हुने सेवा प्रवाहलाइ छिटोछरितो र सेवाग्राहीमुखी बनाउन कर्मचारीलाइ निर्देशन दिएका छन्। निजामती सेवा दिवसका अवसरमा अर्घाखाँचीको सन्धिखर्कमा भएको शुभकामना आदान प्रदान तथा पुरस्कार वितरण कार्यक्रममा मन्तव्य राख्दै मुख्यमन्त्री आचार्यले सेवाग्राहीले छिटोछरितो सेवा खोज्ने हुँदा सेवाग्राहीलाई कानुनी गाठो बल्झाएर हैन निकास दिएर सेवाप्रवाह गर्न आग्रह गरेका छन्। कर्मचारीहरूले हुने कामलाइ पनि कानुनका नाममा जनतालाइ दुःख दिने परम्परालाई अन्त्य गर्न आग्रह गरे। उनले भने, कानुनको गाठो पारेर जनताको कामलाइ आलटाल गर्ने होइन। यदि कही कतै कानुनको गाँठो परेको छ भने त्यो गाँठोलाई कसरी फुकाउन सकिन्छ त्यसको निकास दिने कुरामा जान जरुरी छ। मैले धेरै ठाउँमा देख्ने गर्छु। निकास खोज्नेभन्दा कामलाई बल्झाउनेतिर कर्मचारीहरू जाने तलदेखि माथिसम्मको परिपाटी छ यसको अन्त्य हुन जरुरी छ। आजको यो दिनमा सबै राष्ट्रसेवक कर्मचारीलाई भन्न चाहन्छु। हरेक क्षेत्रमा पारदर्शिता,र जनताको सेवाप्रति उत्तरदायी बन्न आजको यो दिनले प्रेरणा मिलोस्। अहिले कर्मचारीलाई समाजले हेर्ने दृष्टिकोण छ। त्यो परिवर्तनका निम्ति कर्मचारीले गर्ने कामले पुष्टि गरोस् भन्ने कामना गर्छु। उनले लुम्बिनी प्रदेश सरकारले छिट्टै विभिन्न तहमा १९ सय कर्मचारीको विज्ञापन खोल्ने बताए। संघीय सरकारले हस्तान्तरण गरेको स्वीकृति दरबन्दी अनुसार लुम्बिनी प्रदेश सरकार मातहत रहेका कार्यालयहरूमा ४ हजार ७८ जना कर्मचारीको दरबन्दी रहेकोमा हाल २१ सय ७८ जना कर्मचारी मात्र कार्यरत रहेको र रिक्त रहेका १९ सय कर्मचारीको पदमा अब छिट्ट लोक सेवा आयोगमार्फत विज्ञापन खोलिने बताएका छन्। उनले स्थानीय कर्मचारी ऐन र प्रदेश कर्मचारी ऐन यसै वर्षबाट लागू हुने बताए। कर्मचारी ऐन लागु हुन नसक्दा कर्मचारीमा निराशा छाएको भन्दै यस वर्ष स्थानीय कर्मचारी ऐन र प्रदेश कर्मचारी ऐन पारित भएपछि कर्मचारीको मनोवल वृद्धि हुने र कर्मचारीका समस्या समाधान हुने बताए। कार्यक्रममा निजामती सेवा दिवसका अवसरमा आयोजना गरिएको विभिन्न खेलकुद प्रतियोगितामा प्रथम, द्वितीय र तृतीय हुनेलाई पुरस्कार वितरण गरिएको थियो। कार्यक्रममा जिल्ला समन्वय समितिका प्रमुख जीवनारायण कोइराला, सन्धिखर्क नगरपालिकाका नगर प्रमुख कृष्णप्रसाद श्रेष्ठ, सहायक प्रमुख जिल्ला अधिकारी मेघनाथ पाध्या लगायत कार्यालय प्रमुख तथा कर्मचारीहरूको उपस्थिति थियो।"
प्याराग्लाइडिङ विश्वकपमा अञ्जन,"पोखरा : जर्मनीमा हुने प्याराग्लाइडिङ एकुरेसी विश्वकप फिनालेमा पोखराका अञ्जन कुँवर नेपालका तर्फबाट सहभागी हुने भएका छन्। सेप्टेम्बर १२ देखि १५ तारिखसम्म आयोजना हुने प्रतियोगितामा कुँवरले नेपालको झन्डा जर्मनीको आकाशमा फरफराउँदै प्रतिस्पर्धा गर्ने छन्। प्याराग्लाइडिङ एकुरेसी वल्र्डकप फिनालेमा पुरुषतर्फको प्रतिस्पर्धामा अमेरिका, जर्मनी, संयुक्त अरब इमिरेट्स (यूएई), भारत, बेलायत, स्पेन, चीनलगायत ४७ देशका १०२ जना खेलाडीबीच प्रतिस्पर्धा हुनेछ। महिलातर्फको प्रतिस्पर्धामा भने २३ जनाले प्रतिस्पार्धा गर्ने आयोजक संस्थाको अनलाइनमा उल्लेख गरिएको छ। कुँवरले आफ्नै खर्चमा जर्मनीमा हुने प्याराग्लाइडिङ एकुरेसी वल्र्डकप फिनालेमा सहभागिता जनाउन लागेका हुन्। नेपालका तर्फबाट उनको मात्र सहभागिता रहेको छ। पोखरा६ बैदामका ३० वर्षीय कुँवरले सन् २०१९ मा बाबु एडभेन्चर प्याराग्लाइडिङ स्कुलबाट प्याराग्लाइडिङ कोष पूरा गरेर यस क्षेत्रमा लागेका हुन्। कुँवरले जर्मन इन्टरनेसल ओपन कन्ट्री कम्पिटिसन, इन्टरनेसल फ्रेन्डसिप कप र प्याराग्लाइडिङ वल्र्डकप फिनाले गरी तीन प्रतिस्पर्धामा सहभागी जनाउने छन्। नवौं राष्ट्रिय खेलकुद प्रतियोगितामा त्रिभुवन आर्मी क्लबबाट सहभागिता जनाउँदै उनी ओभरअल र टिम दुवैमा दोस्रो भएका थिए। सन् २०२३ मा भारतमा भएको प्याराग्लाइडिङ प्रतिस्पर्धामा पनि सहभागिता जनाउँदै उनी चौथो भएको बताए। जर्मनीमा हुने प्याराग्लाइडिङ वल्र्डकपमा शीर्ष २० सम्मका खोलाडीको सहभागिता रहेकाले प्रतिस्पर्धा निकै चुनौतीपूर्ण हुने उनले बताए। प्रतियोगिता निकै प्रतिस्पर्धात्मक र चुनौतीपूर्ण छ। आफूले सक्दो राम्रो गरेर देशका लागि पदक ल्याउन कोसिस गर्नेछु, उनले भने, विश्वका उत्कृष्ट र माथिल्लो वरीयताका खेलाडी सहभागी रहने भएकाले प्याराग्लाइडिङ प्रतिस्पर्धाबाट थप नयाँ अनुभव साटासाट हुने आशा राखेको छु। प्याराग्लाइडिङ वल्र्डकपमा सहभागिता हुन पाउँदा निकै खुसी लागेको उनले बताए। बुवा मनोज कुँवर र आमाको हौसला, साथ र सहयोगमा प्रतिस्पर्धामा सहभागी हुने अवसर मिलेको पनि उनले बताए। व्यक्तिगत रुपमै पनि देशको प्रतिनिधित्व गरेर प्रस्पिर्धामा सहभागी हुनु देशकै गौरवको विषय भएको नेपाल हवाई खेलकुद संस्थाका पूर्वअध्यक्ष योगश भट्टराईले बताए।"
पर्यटकीय सम्भावना बोकेको श्रीकृष्ण गौशाला क्षेत्र,"अर्घाखाँची : सन्धिखर्क नगरपालिका६ नरपानीमा प्राकृतिक मनोरम वातावरणमा अति सुन्दर श्रीकृष्ण गौशाला पर्यटकीयस्थलको रूपमा विकास हुने सम्भावित क्षेत्र हो। नरपानी बजारदेखि सतिनेटा पुगेपछि सतिनेटाबाट दुई किलोमिटरको दुरीमा यो गौशाला रहेको छ। छिनछिनमा मौसम अदलबदल हुने उच्च स्थानमा रहेको यो क्षेत्र हरियाली र रमणीय छ। समथर भूमिमा फैलिएको यो क्षेत्र सानो उपत्यकाजस्तै छ। हिन्दु वैदिक सनातन धर्ममा गाईको महŒव धेरै छ। हिन्दुहरूले गर्ने कर्मकाण्डमा पनि गाईको गोबर, मूत्र, दूध, दही र घिउलाई पवित्र वस्तुका रूपमा प्रयोग गरिन्छ। अर्घाखाँचीको नरपानीमा रहेको श्रीकृष्ण गौशालाको संरक्षणमा सन्धिखर्क नगरपालिकाले काम गरिरहेको छ। झन्डै दुई सयभन्दा बढी गाईहरू रहेको गौशालामा घाँसको कमी नहोस् भनेर डाले घाँस रोप्ने कार्य अगाडि बढाएको छ। गौशालामा रहेका गाईगोरुलाई घाँसको कमी नहोस् भनेर डालेघाँसका बिरुवा रोप्न थालिएको सन्धिखर्क नगरपालिकाका नगरप्रमुख कृष्णप्रसाद श्रेष्ठले बताएका छन्। सशस्त्र प्रहरीको ३६ नम्बर गुल्मको सहयोगमा डालेघाँस लगाउने क्षेत्र वरिपरि तारबार गरेर संरक्षण गरेर वृक्षरोपण सुरु गरिएको सशस्त्र प्रहरी बल ३६ नम्बर गुल्मका गुल्मपति भीमसेन बोहोराले बताए । गौशालामा रहेका गौमाताको रक्षाको लागि अर्घाखाँचीका स्थानीय र समाजसेवीले पनि सहयोग गरेका छन्। छाडा गाईगोरुलाई गौशालामा राखेपछि छाडा पशु चौपायाको पनि कुनै समस्या सन्धिखर्कलगायत जिल्लाभर नभएको सन्धिखर्कका समाजसेवी नारायणप्रसाद खनालले बताएका छन्। अर्घाखाँचीका स्थानीय सरकार, प्रदेश सरकार र संघ सरकारले ध्यान दिनुपर्ने बताएका छन्। उत्पादन दिन छोडेपछि घरमा पालिएका गाईको हेलत्व हुन्छ। नरपानीको रमणीय दृश्यसँगै रमाउँदै गौशाला अवलोकन गर्ने युवापुस्ताको पनि उपस्थिति देखिन्छ। पाका मानिस गाईको हिन्दु संस्कारसँग जोडिएर आउने गरेका छन् भने युवा पुस्ता गौशालाको अवलोकनमा पुग्ने गर्छन्।"
हङकङमा ढाका कपडाको सम्बर्द्धन गर्न सेःक्मुरी युन्छो,"हङकङ : याक्थुङ थाक्का (ढाका) कपडाको अन्तर्राष्ट्रिय बजार विस्तार गर्ने उद्देश्यले हङकङमा सेःक्मुरी युन्छो (जीवनको प्रतिक फुल) नामक कार्यक्रमको आयोजना हुने भएको छ। याक्थुङ आर्टिस्ट सोसाइटी हङकङले आयोजना गर्ने उक्त कार्यक्रममा गायक विकास लिम्बु, गायिका अनु चौधरी, सीता सिङघक, यादेन शेर्मा, संयुक्ता डान्स स्टुडियोको प्रस्तुतिसँगै निर्मला आङबुहाङ लिम्बुद्वारा डिजाइन तेह्रथुमे ढाका बुटिक फेशन शो, लिम्बु डेसमा व्यावसायीक मोडलहरूको क्याटवाक, मेकअपहेयर कन्टेष्ट, परम्परागत गरगहना र परिकारको प्रस्तुति लगायत समेटिनेछ। विदेशी भूमिमा नेपालको प्रतिनिधित्व गर्दै जातीय संस्कार, संस्कृति र परम्परा बोकेको ढाका उद्योगको परिचय, महत्व र बजारीकरणका लागि सहजीकरण गर्ने आयोजकले बताए। नेपालको उत्पादनलाई आत्मसाथ मात्र गर्ने हो भने, यसले आन्तरिक देशको अर्थतन्त्रमा ठूलो बल पुयाउने उनीहरूको दाबी थियो। हेमराज अन्छङबो र श्यामकुमार इङ्नामको संयोजन, युगल पोमो लिम्बुको निर्देशनमा आयोजना हुने कार्यक्रम २०२४ अक्टोबर ५ तारिकका दिन ब्लुओसन रेष्टुरेन्टको सभाहलमा हुनेछ।"
कोशी अस्पतालमा कैदीको मृत्यु,"विराटनगर : विराटनगरको कोशी अस्पतालमा आइतबार १ जना कैदीको मृत्यु भएको छ। जिल्ला कारागार मोरङका कैदी ३४ वर्षीय मनीकुमार तामाङको मृत्यु भएको हो। तामाङको घर मोरङको बेलबारी नगरपालिका४ हो। प्रहरी अनुसन्धानबाट दर्जनौ स्थानमा भएका मोटरसाइकल चोरीमा उनको संलग्नता देखिएको थियो। कारागारका जेलर चेतनाथ बरालका अनुसार बिरामी परेपछि तामाङलाई भदौ २० गते साँझ अस्पताल लगिएको थियो। स्वास्थ्यमा सुधार नहुँदै उपचाररत अवस्थामा उनको मृत्यु भएको बरालले बताए। उनले तामाङलाई खुट्टा सुन्निने र मुटु सम्बन्धी पुरानै समस्या रहेको जानकारी दिए। उनको उपचारका क्रममा बिहान ११:४५ बजेतिर मृत्यु भएको हो। विराटनगरमा सम्भव नभएपछि तामाङलाई थप उपचारका लागि काठमाडौं लैजाने तयारी गरिएको थियो। तर, काठमाडौं पठाउन नपाउँदै मृत्यु भएको जेलर बराल बताउँछन्। परिवारका सदस्य सम्पर्कमा आइसकेका कारण शव जिम्मा लगाउने तयारी भइरहेको जानकारी उनले दिए। मोटरसाइकल चोरीमा संलग्न तामाङविरुद्ध विभिन्न ५ वटा अदालतमा चोरी मुद्दा दर्ता भएको पाइएको छ। मोरङसहित झापा, सुनसरी, इलाम र धनकुटा अदालतमा मुद्दा रहेको बरालले बताए। उनका अनुसार मोरङमा तामाङविरुद्ध चोरी कसुरमा २ वटा मुद्दा चलेका थिए। एउटा मुद्दामा मोरङ अदालतले ४ महिना कैद र १५ हजार रुपैयाँ जरिवानाको फैसला गरेको थियो। अर्को मुद्दामा १ लाख रुपैयाँ धरौटी माग गरेको थियो। धरौटीबापतको रकम बुझाउन नसकेपछि पुर्पक्षका लागि कारागार चलान गर्न अदालतले आदेश दिएको बरालको भनाइ छ। उनका अनुसार तामाङ २०८० माघ २१ गतेदेखि मोरङ कारागारमा थिए। चोरी मुद्दामै उनीसँग धनकुटा अदालतबाट धरौटीबापत ३ लाख ५० हजार र सुनसरी अदालतबाट २ लाख रुपैयाँ माग भएको थियो। दुवै अदालतले मागेको धरौटी उनले तिर्न सकेनन्। धरौटी रकम जम्मा गर्न नसकेपछि पुर्पक्षका लागि थुनामा राख्न अदालतले आदेश दिएको जेलर बरालले बताए। उनका अनुसार तामाङविरुद्ध झापा र इलाम अदालतमा पनि चोरी मुद्दा रहेका छन्। दुवै अदालतले उपस्थित गराउन आदेश दिइसकेका थिए। उपस्थित गराउन नपाउँदै र विभिन्न अदालतमा रहेका मुद्दाको छिनोफानो नभइकन तामाङको मृत्यु भएको हो। जिल्ला कारागार मोरङमा क्षमताभन्दा ३ गुणा बढी कैदीबन्दी राखिएका छन्। कारागारभित्र कैदीबन्दीको दैनिकी निक्कै कष्टकर बनिरहेको छ। उनीहरुलाई खाने, बस्ने र सुत्ने ठाउँको अभाव छ। जेलर बरालले कारागारमा हाल ४ नाबालक र ९७ महिलासहित १ हजार ५९ जना कैदीबन्दी रहेको बताए। क्षमताभन्दा बढी राख्नु परेका कारण कैदीबन्दीलाई समस्या भइरहेको उनी बताउँछन्।"
गर्भिणी गाई चोरेर काटेर खाएको आरोपमा तीन भुटानी शरणार्थीसहित ४ जना पक्राउ,"भदौ १८ गते राति दमक नगरपालिका २ का लक्ष्मण विष्टको दमक१ स्थित पानीट्याङकी नजिक गोठमा बाँधी राखेको दुई महिनाको गर्भिणी गाईलाई चोरी गरी गोठदेखि सय मिटर पूर्वतर्फ रहेको खाली प्लटिङ जग्गामा लगेर उनीहरूले काटेका थिए। झापा : झापाको दमकमा गौहत्या घटनामा संलग्न भएको आरोपमा चार जनालाई प्रहरीले पक्राउ गरेको छ। पक्राउ पर्नेहरूमध्ये तीन जना भुटानी शरणार्थी र एक जना स्थानीय महिला रहेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए। प्रहरीले घटनामा संलग्न भएको आरोपमा दमक नगरपालिका २ बेलडाँगीस्थित भुटानी शरणार्थी शिविर क्याम्प नम्बर २ छाप्रो नम्बर ३३२ बस्ने ४४ वर्षीय प्रेमबहादुर विष्ट, भुटानी शरणार्थी शिविर क्याम्प नम्बर ३ छाप्रो नम्बर एथ्री २०८ बस्ने ३८ वर्षीय खगेन्द्र दुलाल, भुटानी शरणार्थी शिविर क्याम्प नम्बर ३ छाप्रो नम्बर एटु १२० बस्ने ३२ वर्षीय विधान थापा र दमक नगरपालिका ४ की ४५ वर्षीया गीता श्रेष्ठलाई पक्राउ गरेको डीएसपी चन्दले बताए। पक्राउ परेका विष्ट यसअघि विभिन्न मितिमा चोरी,डाँका र केही सार्वजनिक अपराधमा इलाका प्रहरी कार्यालय दमकबाट मुद्दा दर्ता भई कारबाहीमा परेका थिए। त्यस्तै दुलाल पनि यसअघि विभिन्न मितिमा जिल्ला प्रहरी कार्यालय झापाबाट जबरजस्ती करणी मुद्दा र इलाका प्रहरी कार्यालय दमकबाट पशुपन्छि सम्बन्धी कसुर मुद्दामा मुद्दा दर्ता भई कारबाहीमा परेका थिए। थापा पनि यसअघि विभिन्न मितिमा इलाका प्रहरी कार्यालय दमकबाट केही सार्वजनिक अपराधमा मुद्दा दर्ता भई कारबाहीमा परेका थिए। गत भदौ १८ गते राति दमक नगरपालिका २ का लक्ष्मण विष्टको दमक१ स्थित पानीट्याङकी नजिक गोठमा बाँधी राखेको दुई महिनाको गर्भिणी गाईलाई चोरी गरी गोठदेखि सय मिटर पूर्वतर्फ रहेको खाली प्लटिङ जग्गामा लगेर उनीहरूले काटेका थिए। उनीहरूले टाउकोमा बन्चरो प्रहार गरी मारेर खुट्टा ,करङ तथा घाँटीको मासु काटी अन्य शरीरको भाग घटनास्थलमा छोडेको अवस्थामा फेला परेको थियो। घटनापश्चात् फरार रहेका उनीहरूलाई खोजतलास गर्ने क्रममा पक्राउ गरिएको हो। घटनामा प्रयोग भएको खुकुरी थान १, बन्चरो थान १ र मासु बोक्न प्रयोग गरेको झोला थान १ उनीहरूको कोठाबाट भदौ २१ गते बरामद गरिएका डीएसपी चन्दको भनाई छ। उनीहरूमाथि पशुपन्छी सम्बन्धी कसुरमा मुद्दा चलाउने तयारी भइरहेको जनाइएको छ।"
एसपी थापा सम्मानित,"उदयपुर : प्रहरी उपरीक्षक (एसपी) रमेश थापा सम्मानित भएका छन् । १७ औँ राष्ट्रिय पुस्तकालय दिवस र २१ औँ संगम सामुदायिक पुस्तकालयको साधारणसभाको अवसरमा थापालाई उदयपुरको सदरमुकाम गाईघाटमा शनिबार सम्मान गरिएको हो । जिल्ला प्रहरी कार्यालय उदयपुर,गोरखा र कास्की रहँदा थापाले कार्यालय परिसरमा पुस्तकालय स्थापना गरेर समाजका बौद्धिकधारलाई एक ठाउँमा उभ्याउन सफल भएको भन्दै पुस्तकालयले सम्मान गरेको हो । २०८० भदौ २५ गते उदयपुर प्रहरी प्रमुखको जिम्मेवारी सम्हालेका थापाले २०८१ साउन ८ गते विदाइ हुनुअघि ११ महिनाको अवधिमा पुस्तकालय भवन निर्माण गरी ईलाव्रेरीसहितको पुस्तकालय स्थापना गरेका थिए । थापालाई काठमाण्डौं स्कुल अफ ल' का कार्यकारी निर्देशक प्राध्यापक डाक्टर युवराज संग्रौलाले दोसल्ला र सम्मान पत्रले सम्मान गरेका थिए । त्यस अवसरमा पुस्तकालयका अध्यक्ष तथा मानवअधिकारकर्मी भरत खड्काले थापालाई पुस्तकालयको मानार्थ सदस्य प्रदान गरेका थिए भने सल्लाहकार महेन्द्र राईले नेपाली टोपी र खादा लगाई दिएर सम्मान गरेका थिए । कार्यक्रममा बोल्दै एसपी थापाले आफू प्रहरी प्रमुखको जिम्मेवारी सम्हालेका सबै जिल्लामा पुस्तकालय स्थापना गरेर बौद्धिक छलफलहरू अघि बढाएको बताए । उनले भने,प्रहरीभित्र पठन संस्कृतिको विकास, कानुनी ज्ञान, जिम्मेवारी सम्पादन, प्रहरीबाट प्रवाह हुने सेवा कानुन सम्वत भए नभएको र जनताले न्याय पाए नपाएको भन्ने कुराको विकास गराउनका लागि पुस्तकालयले सहयोग पुग्ने छ ।' पुस्तकालयले समाजलाई सहि सूचना दिलाउन, सामूहिक धारणा बनाउन, सचेतना फैलाउन मद्दत पुग्छ,' एसपी थापाले भने, किताबी ज्ञान नहुँदा कतिपय हाम्रा न्याय सम्पादन सोचजस्तो नभएको हुनसक्छ, समाजले सहिबाटो नसमाउन सक्छ तसर्थ यी सबैकुरालाई समेटन पुस्तकालयले सहयोग पुग्नेछ ।' थापाले प्रहरी परिसरको पुस्तकालय मात्र नभई अन्य क्षेत्रमा रहेका पुस्तकालयलाई पनि संरक्षण गर्दै सामूहिक भाव, चिन्तन र बौद्धिक वर्गको छलफलको विकासको चौतारा बनाउन जरुरी रहेको बताए ।"
दोषी व्यक्ति कि व्यवस्था,"नेपाली परिवर्तनको इतिहासलाई हेर्ने हो भने परिवर्तनको मुख्य केन्द्रमा राज्यसत्ता अर्थात् व्यवस्था पर्दै आएको छ। संघीय लोकतान्त्रिक गणतन्त्र स्थापना भएको दुई दशक नबित्दै फेरि पनि यो व्यवस्थामाथि प्रश्नचिह्न खडा हुन थालेको छ। एकथरी मान्छेको जमातले राजा फर्काएर मुलुकलाई पछाडितिर धकेल्ने हुटहुटी पालिरहेका छन् भने अर्का थरी जमातले धार्मिक रूपमा मुलुकलाई संघीय हिन्दु गणतन्त्र राज्यका रूपमा स्थापित हुनुपर्ने मनोविज्ञान पालेर बसेका छन्। तेस्रो राजनीतिक जमातले भने संविधान संशोधन गरेर अहिलेकै व्यवस्थालाई थप परिस्कृत र मजबुत गर्नुपर्नेमा अडिग छन्। यसरी तीन धारमा राज्यसत्ता परिवर्तन र रूपान्तरणको बहस आमरूपमा केन्द्रित छन् भने सर्वसाधारण नागरिकको चाहना भने यो तीन एजेन्डाभन्दा फरक छन्। उनीहरू आफ्नो आधारभूत जीवन र अवस्थामा परिवर्तन तथा बदलाव चाहन्छन्। मुलुकमा पटकपटक सता परिवर्तनको राजनीति हुँदै आएको छ। तर अवस्था भने जस्ताको त्यस्तै छन्। इतिहासलाई फर्केर हेर्ने हो भने यसको मुख्य दोषीको रूपमा मुठ्ठीभरका शासक वर्ग अर्थात् व्यक्ति छन्, व्यवस्था होइन। यिनै विषयवस्तु बुझ्न नसक्दा र भ्रममा पर्दा मुलुकले श्री ३ सरकारदेखि चार सरकारसम्म, श्री ५ सरकारदेखि छ सरकारसम्म अर्थात् तत्कालीन माओवादी सरकारसम्मको इतिहास भोग्न अभिशप्त भए। अर्थात राणा, राजा, बहुदल, निर्दल, पञ्चायत सबैका सबै व्यवस्था भोग्न बाध्य भए। अहिले संघीय लोकतान्त्रिक गणतान्त्रिक व्यवस्था भोगिरहेका छन्। तर, पनि मुलुकको अवस्था र सर्वसाधारण नागरिकको आधारभूत जीवनमा कुनै परिवर्तन र बदलाव देखिएको छैन। अझै पनि परिवर्तनको कुरा उठिरहेकै छन्। ससाना आन्दोलनहरू भइरहेकै छन्। अस्थिरता, बेथिति र भ्रष्टाचारले सीमा नाघेकै छन्। हाम्रो मुलुकले यस्तो अवस्था र दुर्दशा कहिलेसम्म भोगिरहनेछन् ? पटकपटक व्यवस्थामाथि प्रश्न खडा गर्ने र परिवर्तन चाहने तर अवस्थामाथि प्रश्न नगर्ने र परिवर्तन नचाहने प्रवृत्ति कहिलेसम्म रहन्छ ? हामी जहिले पनि एउटा व्यवस्थाको विरुद्ध अर्काे व्यवस्था चाहन्छौं तर जसले पटकपटक यो समस्याको सिर्जना गर्छन् त्यसमा परिवर्तनको कुरा गर्दैनौं। राजनीतिक दल, नेता, दलाल र राजनीतिक व्यापारीहरूलाई निरन्तर भोट दिएर पालिरहेका हुन्छौं। उनीहरूको परिवर्तन चाहँदैनौं। पुस्तौंदेखि उनीहरूको भ्रमको आहलमा डुबुल्की मारिएका छौं। उनीहरूको राजनीतिक व्यवसायी टिकाइरहेका छौं। जो परिवर्तनको सबैभन्दा ठूलो बाधक र दुश्मन हुन। जसमा परिवर्तनको जरुरी छ। आमूल परिवर्तनको सबैभन्दा ठूलो दोषी र दुश्मन को हुन् ? त्यसलाई पता लगाएर दीर्घकालीन समाधान खोज्न जरुरी छ। हचुवाको भरमा एकथरी शक्ति सतापरिवर्तनको खेलमा लाग्छन् भने अर्कोथरी शासकहरू सरकार परिवर्तनको खेलमा लागेर कुर्सीको लुच्छाचुँडी गर्छन्। किनभने सबैभन्दा सजिलो कुरा भनेको व्यवस्था परिवर्तन गर्नुरहेछ। आजसम्मको इतिहासको पुष्टि हो। त्यसैले मुठीभरका चतुर शासकहरूले नागरिकको दिमाग भुटेर पटकपटक व्यवस्था परिवर्तन गर्ने र मिलेर देश खाने प्रवृत्तिबाट ग्रसित छन्। त्यसैले यहाँको जटिल समस्या भनेको अवस्था परिवर्तन गर्नु हो। जो कसैले गर्न चाहँदैन। यिनै समस्याहरू देखाएर सर्वसाधारण नागरिकलाई ठग्दै आएका छन्, शासकहरूले। लोकतान्त्रिक अभ्यासको ७५ वर्षको अवधिमा कुनै पनि सरकार, व्यक्ति, दल, नेता वा संस्थाले सर्वसाधारण नागरिकको जीवनलाई सम्बोधन हुने गरी राज्यको चरित्र निर्माण गर्न सकेको छैन। जसले गर्दा नागरिकका दैनिक समस्याहरू झन् विकराल बन्दै गएको छ। संसार एकातिर, युग एकातिर फड्को मारिरहेको अवस्थामा नेपाली समाज भने उनीहरूको पछौटे बनिरहेका छन्। सामन्ती सामाजिक सोचबाट अझै पनि ग्रसित छन्। यसको फाइदा सीमित र सम्भ्रान्त वर्गले लिइरहेका छन् भने यसको चपेटामा बहुसंख्यक सर्वसाधारण नागरिक परिरहेका छन्। अहिलेको लोकतान्त्रिक व्यवस्थामा पनि यहाँका समाजिक, आर्थिक र सांस्कृतिक विविधताहरू समेत उनीहरूको शिकार बनिरहेका छन्। लोकतन्त्रभन्दा सुन्दर व्यवस्था संसारमा अरू कुनै पनि व्यवस्था छैन, हुन पनि सक्दैन। नेपाली समाजले छोटो समयमा विभिन्न व्यवस्थाको अभ्यास गरिसकेको अवस्था छ। त्यो अभ्यासलाई आत्मसात गरेर अहिलेको व्यवस्थालाई परिस्कृत गर्नुपर्ने हो। तर, यो व्यवस्थालाई पनि बिगतकै पात्र, प्रवृत्ति र चरित्रले हाँकिरहेका छन्। जसले गर्दा असल लोकतन्त्रको प्रत्याभूति गर्न सकिरहेको छैन। न त इतिहासको निरंकुश व्यवस्थाको एउटा सफल नमुना कामलाई नै पछ्याउन सकेको छ। त्यसैले आजसम्म संसारमा जति पनि व्यवस्थाको अभ्यास भइरहेको छ र नेपालले समेत जुन व्यवस्थाहरूको अभ्यास गरेको छ त्यो इतिहासलाई हेर्ने हो भने यहाँ प्रश्न उठ्छ कि आजसम्म व्यवस्था दोषी कि व्यक्ति दोषी ? परिवर्तन व्यवस्थामा हुनुपर्छ कि अवस्थामा ? व्यवस्थामाथि पटकपटक परविर्तन खोज्ने, औंला ठड्याउने तर शासकमाथि प्रश्न किन नगर्ने ? उनीहरूको परिवर्तन किन नखोज्ने ? राजनीतिक दल, नेता, पात्र, प्रवृत्ति र चरित्रको विकल्पको कुरा किन नगर्ने ? हामीलाई कसले रोकेको छ ?"
सप्तऋषिको पूजा आराधना गर्दै हिन्दु महिला(तस्बिरसहित),"काठमाडौं : भाद्र शुक्ल पञ्चमीका दिनमा मनाइने ऋषिपञ्चमी हिन्दु नेपाली नारीले अरुन्धतीसहित सप्तऋषिको पूजा आराधना गरी मनाएका छन् । यसदिन महिलाले बिहानै उठेर नित्य कर्म गरी नजिकको नदी, खोला, ताल, तलैया र पोखरीमा गई ३६५ वटा दत्तिवनले दाँत माझ्ने, गाईको गोबर, माटो एवं खरानी लगाई स्नान गर्दछन् । अरुणन्धतीसहित सप्तऋषि कस्यप, अत्री, भारद्वाज, वशिष्ठ, जमदग्नी, गौतम र विश्वामित्रको पूजा आराधना गरी तीज व्रत समापन गर्ने प्रचलन छ । रजस्वला भइसकेका नारीहरूले भविष्य पुराणका अनुसार ब्रह्म हत्याको पापमुक्ति तथा रजस्वला भएका अवस्थामा जानी नजानी भए गरेका पापजन्य कार्यबाट मुक्ति मिलोस भन्नाका लागि सप्तऋषिको पूजा गर्ने प्रचलन रहेको कथन छ ।"
आज सप्त ऋषिको पूजा गरी ऋषिपञ्चमी मनाइँदै,"काठमाडौं : ऋषि पञ्चमी पर्व आज नेपाली नारीहरुले अरुन्धतीसहित सप्त ऋषिको पूजा आराधना गरी मनाउँदैछन् । प्रत्येक वर्ष भाद्र शुक्ल पञ्चमीका दिनमा मनाइने यो पर्वमा महिलाले आज बिहानै उठेर नित्य कर्म गरी नजिकको नदी, खोला, ताल, तलैया र पोखरीमा गई तीन सय ६५ वटा दतिवनले दाँत माझ्ने, गाईको गोबर, माटो एवं खरानी लगाई स्नान गर्दछन्। हरितालिका (तीज)को व्रत एवं पूजाआजा महिला, पुरुष दुवैले गर्ने शास्त्रीय वचन रहे पनि ऋषि पञ्चमी भने महिलाका लागि मात्र गर्नुपर्ने शास्त्रीय वर्णन रहेको नेपाल पञ्चाङ्ग निर्णायक विकास समितिका सदस्य एवं धर्मशास्त्रविद् प्रा डा देवमणि भट्टराईले जानकारी दिए। महिलामा रजस्वलाका समयमा छाई छुईलगायत कुनै त्रुटि भएको भए आज ऋषि पञ्चमीको दिन अरुन्धतीसहित सप्त ऋषिको पूजा आराधना गर्नाले त्यसबाट मुक्ति पाइने विभिन्न धार्मिक ग्रन्थमा उल्लेख गरिएको छ । नारीलाई रजस्वलाको प्रथम दिन चाण्डाल्नी, दोस्रो दिन ब्रह्मघातिनी, तेस्रो दिन धोबिनी, र चौथो दिन स्नान गरी शुद्ध हुन्छिन् भन्ने विश्वास गरिन्छ । यसैकारण आजको दिन दतिउन, गाईको गोबर, माटो र खरानी प्रयोग गरी स्नान गरेर पञ्चगव्य सेवन गर्नाले छुवाछूतको दोष निवारण हुन्छ भन्ने शास्त्रीय वचन रहेको उनले बताए। यसरी स्नान गरेपछि अरुन्धतीसहित अत्रि, गौतम, भारद्वाज, जमदग्नि, वशिष्ठ, कश्यप र विश्वामित्रको पूजा गर्ने गरिन्छ । जसलाई ऋषि पञ्चमीको पूजा लगाउने भनिन्छ । सप्त ऋषिको पूजा गर्ने पञ्चमी भएकैले आजको पञ्चमीलाई ऋषि पञ्चमी भन्ने गरिएको हो । ऋषि पञ्चमीको पृष्ठभूमि महिलाको रजस्वलासित जोडिएको ऋषि पञ्चमीका विषयमा एउटा किंवदन्ती पनि प्रचलित छ । प्राचीन समयमा इन्द्रले विश्वरुपको शिरलाई तीन टुक्रा पारी हत्या गरेको कारण ब्रह्म हत्याको पाप भोग्नुपर्यो । यस हत्याबाट पिरोलिएका इन्द्रले आफ्नो दुःख ब्रह्मालाई सुनाए। इन्द्रको ब्रह्म हत्या निवारणका लागि ब्रह्माले एक वर्षसम्मको दोष इन्द्रलाई भोग गराई बाँकी दोष पृथ्वी, वृक्ष, जल र स्त्रीमा चार भाग लगाई चारैतिर फ्याँकिदिए। यसैकारण उब्जनी नहुने उषरभूमि, वृक्षबाट निस्कने खोटो, पानीमा निस्कने बुदबुद फेन अर्थात् फिँज र स्त्रीमा रज देखिन थालेको धार्मिक विश्वास रहेको विषय विभिन्न ग्रन्थमा उल्लेख गरिएको आध्यात्मिक पुस्तक लेखनमा सक्रिय पण्डित मधुसूदन सुवेदीले बताए। रजस्वला भएका बेलामा अरूलाई छोइछाइ गर्दा महिलाको शरीरबाट निस्कने विकृत रजका कीटाणुले नराम्रा रोग निम्त्याउने र त्यसले गर्दा महिलालाई नै पाप लाग्ने भएकाले छुन नहुने एवं जानी नजानी छोइछाइ भएमा आजको दिनमा अरुन्धतीसहित सप्त ऋषिको पूजा गर्नाले त्यस पापबाट मुक्त भइने धार्मिक विश्वास रहेको हो । रज भनेको फोहर हो । जुन महिलामा मासिक धर्मका समयमा निस्कन्छ । यसबाट बच्नु स्वास्थ्यका लागि राम्रो हुने भएकाले अध्ययन अनुसन्धानबाट प्रमाणित भएपछि समाजमा लागू गरिएको विश्वास गरिन्छ । यसका विषयमा आधुनिक विज्ञान र स्वास्थ्यका दृष्टिकोणबाट समेत अध्ययन गरी सार्वजनिक गरिनुपर्नेमा पनि उनले जोड दिनुभयो । आज स्नान गरी पूजाआजा गरेपछि नरोपी उम्रेका अन्न सामा, कागुनो, कन्दमूल र कर्कला आदि खाई एक छाक हविष्य बस्नुपर्ने व्रतविधि छ । यस अवसरमा आज काठमाडौँको टेकु, मूलपानीलगायत मुलुकभरका ऋषेश्वर मन्दिरमा पूजाआजाका लागि श्रद्धालु महिला भक्तजनको भीड लाग्ने गर्छ । यहाँ महिला भक्तजनले अरुन्धतीसहित सप्तऋषिको पूजा लगाउने गर्छन् । मन्दिर जाने अवसर नजुट्ने महिलाले भने नदी किनार वा घरमै पूजाआराधना गर्ने गरेका छन् ।"
लुम्बिनीका ६ जिल्लामा आज सार्वजनिक बिदा,"बुटवल : लुम्बिनी प्रदेशका ६ जिल्लामा आइतबार सार्वजनिक बिदा दिएको छ। थारु समुदायको पर्व बर्का अट्वारी पर्वको अवसरमा लुम्बिनी प्रदेशका थारू समुदायको बसोवास रहेका दाङ, बाँके, बर्दिया, कपिलवस्तु, रूपन्देही र पश्चिम नवलपरासीमा सार्वजनिक बिदा दिइएको हो । लुम्बिनी प्रदेशका मुख्यमन्त्री चेतनारायण आचार्यले थारु समुदायले मनाउने बर्का अट्वारीको शुभकामना दिँदै यस पर्वको विशेष धार्मिक र सांस्कृतिक महत्व भएको बताए । यस पर्वले थारू समुदायको धर्म, संस्कृति, र परम्परालाई जोगाइराख्न महत्वपूर्ण भूमिका खेल्दै आएको समेत बताए । कुशे औंसीपछिको पहिलो आइतबार यो पर्व मनाउने गरिन्छ । आइतबार मनाइने हुँदा यो पर्वको नाम अट्वारी राखिएको मान्यता छ।"
"कर्णाली राजमार्ग फेरि अवरुद्ध , यात्रु बीचबाटोमै अलपत्र","कालीकोट : कालिकोट सडक खण्डअन्तर्गत गगने खोलामा पहिरो जाँदा फेरि कर्णाली राजमार्ग अवरुद्ध भएको छ । कर्णाली राजमार्गका विभिन्न ठाउँमा पहिरो जाँदा सडक अवरुद्ध भएको हो । केही दिन अगाडि गगनेखोलामा पहिरो जाँदा एक साता जति राजमार्ग अवरुद्ध भएको थियो । सडक अवरुद्ध हुँदा हजारौं यात्रु अलपत्र परेका थिए भने यो पटक पनि यात्रुहरूले सास्ती खेप्नु परेको छ। राजमार्गका विभिन्न ठाउँमा पहिरो जाँदा दिनहुँ यात्रुहरूको बेजोग भएको खाँडाचक्र नगरपालिकाका स्थानीय भुपेन्द्रजंग मल्लले बताए । उनले भने,'राजमार्गको कालीकोट खण्डअन्तर्गत दुई ठाउँमा सडक अवरुद्ध हुँदा यात्रुले सास्ती खेपिरहेका छन् । ' एसमोड र गगनेमा आएको पहिरोले अवरुद्ध भएको सडक खुलाउने प्रयास गरेपनि माथिबाट ढुंगा झरिरहेकाले काम गर्न अप्ठ्यारो भएको जिल्ला प्रहरी कार्यालय कालीकोटका प्रहरी नायब उपरीक्षक अर्जुन केसी बताए। सडक अवरुद्ध भएपछि सवारीसाधन बाटोमै रोकिएका छन्। शनिबार रातिको वर्षातले गगने खोलाको २० मिटर बाटो समेत बगाएको छ। अवरुद्ध सडक खोल्न सडक डिभिजन र सुरक्षा निकायको टोली परिचालन गरिएको छ।"
मातृभाषालाई प्रदेश र स्थानीय तहले आफ्नो कामकाजको भाषा बनाउनुपर्छ : मन्त्री पाण्डे,"काठमाडौं : संस्कृति,पर्यटन तथा नागरिक उड्डयनमन्त्री बद्री पाण्डेले मातृभाषालाई प्रदेश र स्थानीय तहले आफ्नो कामकाजको भाषा बनाउनुपर्ने कुरामा जोड दिएका छन्। भाषा आयोगको स्थापना दिवसको अवसरमा आइतबार राजधानीमा आयोजित कार्यक्रममा बोल्दै मन्त्री पाण्डेले उक्त कुरा बताएका हुन्। उनले नेपालमा हाल भाषाको संख्या १३१ वटा पुगेको बताउँदै अझै भाषाहरू थपिँदै जाने बताए। उनले ध्वनि लिपीका रूपमा जबसम्म आउँदैन तबसम्म लोप पनि हुन सक्ने उल्लेख गर्दै भने,'भाषाको प्रवर्द्धन महत्त्वपूर्ण छ । व्यक्तिले आफ्नो मातृभाषामा अनुभूतिहरू गर्न पाउनुपर्छ ।' सो अवसरमा मन्त्री पाण्डेले संस्कृति,पर्यटन तथा नागरिक उड्डयन मन्त्रालयलाई सुधार तथा रूपान्तरण गरेर अघि बढ्ने बताए। मन्त्री पाण्डेले भने,'मैले मन्त्रालयको बारेका बुझिसकेको छु। अब संस्कृति,पर्यटन र नागरिक उड्डयनको क्षेत्र अब सुधारका लागि काम अगाडि बढाउँछु। ' मन्त्री पाण्डेले आफूले सत्य निष्ठाका साथ सुधार गर्ने शपथ ग्रहण गरेको स्मरण गर्दै मन्त्रालयमा भएका वेथितिहरू सुधार गरेर अघि बढ्ने विश्वास व्यक्त गरे।"
प्री ओपन सेसनमा नेप्से परिसूचक ५ अंकले बढ्यो,काठमाडौं : साताको पहिलो कारोबार दिन आइतबार प्री ओपन सेसनमा नेप्से परिसूचक सामान्य अंकले बढेको छ। नेप्से परिसूचक ५४६ अंकले बढेर २७३२८२ विन्दुमा पुगेको छ। यो समयमा ५९ स्क्रिप्सको २५ हजार ६२२ कित्ता सेयर ३ करोड ४४ हजार ४५२ रुपैयाँमा खरिदबिक्री भए। प्री ओपन सेसनमा कारोबारमा आएकामध्ये ३२ स्टक्सको मूल्य बढ्यो भने १७ वटाको घट्यो। यो समयमा ८ वटा स्टक्सको मूल्य भने स्थिर रह्यो।
प्रविधिमैत्री शिक्षा प्रदान गर्न सरकारले योजनाबद्ध कार्य गरिरहेको छ : ओली,"काठमाडौं : प्रधानमन्त्री केपी शर्मा ओली भर्ना भएका बालबालिकालाई विद्यालयबाट ड्रपआउट हुन नदिन सरकारले विभिन्न कार्यक्रम सञ्चालन गर्दै आएको बताएका छन्। आज अन्तर्राष्ट्रिय साक्षरता दिवसको अवसरमा दिवा खाजा,छात्रवृत्तिलगायतका अन्य प्रोत्साहनका कार्यक्रम सञ्चालन गरेको बताएका हुन्। कार्यक्रमलाई अझै सुधार गर्दै लैजाने सरकारको योजना रहेको उनको प्रतिबद्धता छ। गरिबीका कारणले तराई र दुर्गमका कतिपय ठाउँहरुमा साक्षरता र भर्ना अभियानले सार्थकता पाउन नसकेको अवस्थालाई दृष्टिगत गरी मेरो नेतृत्वको अघिल्लो सरकारले राष्ट्रव्यापी रुपमा विद्यार्थी भर्ना अभियान कार्यक्रमको सुरुवात गरेको थियो। विद्यालय उमेरका सबै बालबालिकालाई अनिवार्य रुपमा विद्यालयमा भर्ना गर्ने नीतिले पनि साक्षरताको अभियानलाई सहयोग पुर्याएको छ। शुभकामना सन्देशमा भनिएको छ,भर्ना भएका बालबालिकालाई विद्यालयबाट ड्रपआउट हुन नदिन सरकारले दिवा खाजा, छात्रवृत्ति लगायतका अन्य प्रोत्साहनका कार्यक्रम सञ्चालन गरेको छ। यसलाई अझै सुधार गर्दै लैजाने सरकारको योजना छ। हामी सबैको योगदानले साक्षर नेपालको अभियानलाई सार्थक बनाउन सक्छौँ। नेपाल पूर्ण साक्षर मुलुकतर्फ अग्रसर हुँदै समृद्ध नेपाल सुखी नेपालीको राष्ट्रिय आकांक्षा पूरा गर्ने गन्तव्यमा छ। शुभकामना सन्देशमा भनिएको छ,अनिवार्य र निःशुल्क शिक्षा पाउने मौलिक हकको सुनिश्चिततासँगै विद्यालय जाने उमेरका सबै बालबालिकाहरुलाई गुणस्तरीय शिक्षा प्रदान गर्न र विद्यालय उमेर नाघेका नागरिकका निमित्त जीवनोपयोगी शिक्षाका अवसरहरु जुटाउने विषय सरकारको प्राथमिकतामा रहेको छ। यसका निम्ति अनिवार्य र निःशुल्क शिक्षा ऐन, २०७५ को कार्यान्वयनसँगै साक्षरताआजीवन सिकाइका कार्यक्रमहरु सञ्चालनमा रहेका छन्। साक्षरताका कार्यक्रमहरुको सञ्चालनमा स्थानीय तहको भूमिका महत्वपूर्ण हुने प्रधानमन्त्रीको भनाई छ। प्रविधिमैत्री शिक्षा प्रदान गर्न सरकारले योजनाबद्ध रुपमा कार्य अगाडि बढाइरहेको उनले बताएका छन्।नेपालमा पछिल्लो समयमा पूर्ण साक्षर पालिका र साक्षर जिल्ला घोषणा हुँदै गएका छन्। यो महत्वपूर्ण उपलब्धि हो। विश्व अहिले सूचना प्रविधिको युगमा प्रवेश गरेको छ, त्यसकारण प्रविधिमैत्री साक्षरता र सीप अहिलेको आवश्यकता हो। प्रविधिमैत्री शिक्षा प्रदान गर्न सरकारले योजनाबद्ध रुपमा कार्य अगाडि बढाइरहेको छ। शुभकामना सन्देशमा भनिएको छ,शिक्षालाई रोजगार र स्वरोजगारसँग जोड्दै निजी क्षेत्र, सामाजिक सङ्घ संस्थाहरु लगायत सबैको भूमिकालाई प्रभावकारी बनाउँदै निरक्षरतालाई साक्षरतामा रुपान्तरण गर्न हामी सबै लाग्नुपर्ने छ। हामी सबैको योगदानले साक्षर नेपालको अभियानलाई सार्थक बनाउन सक्छौँ। नेपाल पूर्ण साक्षर मुलुकतर्फ अग्रसर हुँदै समृद्ध नेपाल सुखी नेपालीको राष्ट्रिय आकांक्षा पूरा गर्ने गन्तव्यमा छ। यस गन्तव्य प्राप्तिमा शिक्षा क्षेत्रको योगदान महत्वपूर्ण हुने भएकाले त्यसअनुसारको भूमिका निर्वाह गर्नका लागि म सम्बन्धित सबैमा हार्दिक आह्वान गर्दछु।"
नेपालकै पहिलो साक्षर जिल्लामा ७७ हजार निरक्षर,"सिन्धुपाल्चोक : देशकै पहिलो साक्षर जिल्ला सिन्धुपाल्चोकमा साक्षरता दर घट्दो क्रममा रहेको छ। राष्ट्रिय जनगणना २०७८ को तथ्याङ्कअनुसार सिन्धुपाल्चोकको साक्षरता दर ६८ प्रतिशत मात्रै छ। ५ वर्ष वा सोभन्दा माथिका कुल २ लाख ४३ हजार ७ सय ५५ जनसंख्यामध्ये ३१ दशमलव ६ प्रतिशत जनसंख्या निरक्षर छन्। ४७ हजार ९ सय ७३ महिला र २९ हजार १ सय ६१ पुरुष गरी कुल ७७ हजार १ सय ३४ जना नागरिकहरू पढ्न र लेख्न नजान्ने जनगणनाको तथ्यांकले देखाएको छ। पढ्न र लेख्न दुवै जानेको संख्या ६८ प्रतिशत अर्थात १ लाख ६५ हजार ८ सय ५४ मात्रै रहेको तथ्यांकमा उल्लेख छ। जसमध्ये महिलाको संख्या ७६ हजार १ सय ३ रहेको छ भने पुरुषको संख्या ८९ हजार ७ सय ५१ रहेको छ। कुल जनसंख्याको शून्य दशलमव तीन प्रतिशत अर्थात् ७ सय ६७ जना सामान्य पढ्न मात्रै सक्छन्। २०७१ असार २ गते सिन्धुपाल्चोकलाई देशकै पहिलो साक्षर जिल्लाका रूपमा घोषणा गरिएको थियो। ५ वर्ष माथिको पढ्ने उमेर समूहका ९७ दशमलव ६२ प्रतिशत नागरिक साक्षर भएको दाबी गर्दै तत्कालीन शिक्षा कार्यलय सिन्धुपाल्चोकले मुलुककै पहिलो साक्षण जिल्ला घोषणा गरेको थियो। अनौपचारिक शिक्षा केन्द्रका तात्कालीन निर्देशक बाबुराम पौडेल, स्थानीय राजनीतिक दल, सञ्चारकर्मी र सरोकारवालाबीच धुमधामका साथ साक्षर जिल्ला घोषणा गरिएको थियो। त्यो बेला अनौपचारिक शिक्षा केन्द्रको नियमअनुसार हामीले सिन्धुपाल्चोकलाई पहिलो साक्षर जिल्ला घोषणा गरका थियौं, तत्कालीन जिल्ला शिक्षा अधिकारी गेहनाथ गौतम भन्छन्, साक्षर जिल्ला बनाउन जिल्लाभर सञ्चालन गरिएको साक्षरता कक्षामा सहभागीले मोबाइल, क्यालकुलेटर चलाउन सक्ने, १ देखि ९ सम्मका अंक लेख्न तथा १ देखि सयसम्म गणना गर्न, सामान्य लेखपढ गर्न सक्ने नसक्ने जाँच गरी मूल्यांकन गरी अनौपचारिक शिक्षा केन्द्रमा पेश गरेका थियौं। हाम्रो साक्षर जिल्लाको अनुगमन गरेर केन्द्रले २०७१ असार २ गते सिन्धुपाल्चोकलाई देशकै पहिलो साक्षर जिल्ला घोषणा गरेको थियो। २०७१ सालमा २ दशमलव ३२ प्रतिशत निरक्षर रहेको सिन्धुपाल्चोकमा अहिले ३१ दशमलव ६ प्रतिशत निरक्षर हुनु भनेको शिक्षा क्षेत्रमा सरकारले चासो कम दिनु रहेको शिक्षा क्षेत्रमा ३० वर्षदेखि कार्यरत चौतारा बहुमुखी क्याम्पसका प्राचार्य नगेन्द्रप्रसाद दंगाल बताउँछन्। एक त यहाँ पढ्नुपर्छ भन्ने सोच नै कमजोर भएको छ, छोराछोरीलाई पढाउनेभन्दा पनि विदेश पठाउनेतिर अधिकांशको मनोविज्ञान छ, उनी भन्छन् अर्कोतर्फ स्थानीय सरकारले पनि शिक्षामा भन्दा विकास निर्माणमा प्राथमिकता दिने गरेको कारण पनि विद्यालय नजाने र बीचैमा पढाइ छाड्ने दर बढ्दो छ। सरकारी लगानी बालुवामा पानी प्रत्येक वर्षको परीक्षा नतिजा हेर्दा पछिल्लो चरणमा जिल्लाको शौक्षिक अवस्था दिनप्रतिदिन खस्कँदै गएको तथ्यांक शिक्षा विकास तथा समन्वय एकाइ सिन्धुपाल्चोकसँग छ। माध्यमिक शिक्षा परीक्षा (एसईई) २०८० को तथ्यांक हेर्ने हो भने पनि सिन्धुपाल्चोकका सामुदायिक विद्यालयको नतिजा खस्कदै गएको शिक्षा विकास तथा समन्वय इकाइका सूचना अधिकारी प्रकाश रानाभाट बताउँछन्। उनका अनुसार सो परीक्षामा सम्मिलित ३ हजार ६ सय ९४ परीक्षार्थीमध्ये १ हजार ९ सय ६३ जनाले एनजी अर्थात नन ग्रेड अंक ल्याए। नतिजा सार्वजनिक हुनासाथ सामुदायिक विद्यालय किन सधैंँ कमजोर सावित हुन्छन् भन्ने बहससमेत चल्ने गरेको छ। सामुदायिक विद्यालयभन्दा निजी विद्यालयले धेरै राम्रो नतिजा प्राप्त गर्न सफल भएको पाइन्छ। सामुदायिक विद्यालयको शौक्षिक स्थिति दिन प्रतिदिन खस्कँदै जानुमा अनुगमन, मूल्याङ्कन पद्धतिनै गलत रहेको शिक्षाविद्हरूले औल्याउँदै आएका छन्। सामुदायिक विद्यालयका विद्यार्थीहरूको कमजोर शैक्षिक अवस्थाले सामुदायिक विद्यालयहरूको सिकाइस्तर त देखाएको छ नै साथै सरकारी लगानी बालुवामा पानी सावित भएको शिक्षाविद् को भनाइ छ। सामुदायिक विद्यालयको खस्किँदो शैक्षिक गुणस्तरका कारण नै विद्यार्थी संख्या निरन्तर ओरालो लागेको छ। सामुदायिक विद्यालयहरूमा विद्यार्थी संख्या घट्दै गएको मात्र होइन, कतिपय सामुदायिक विद्यालयमा त विद्यार्थी संख्या शून्यमा नै झरेका छन्। सामुदायिक विद्यालयहरूमा शिक्षा नियमावलीले तोकेअनुसारको विद्यार्थी त छँदै छैनन्, शिक्षकको अनुपात पनि ज्यादै अमिल्दो छ। नियमावलीमा विद्यार्थी संख्या कम भएको विद्यालयको शिक्षकलाई अर्काे विद्यालयमा मिलान गर्ने जिम्मेवारी स्थानीय सरकारलाई दिए पनि व्यवहारमा भने लागु भएको पाइँदैन।"
करेन्ट लागेर मिल सञ्चालकको मृत्यु,विराटनगर : विराटनगर महानगरपालिका४ स्थित एउटा मिलमा शनिबार साँझ करेन्ट लागेर मिल सञ्चालकको मृत्यु भएको छ । मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले विराटनगर४ इक्राहीका ५२ वर्षीय अवधनारायण मोदीको मृत्यु भएको जानकारी दिए । मोदीलाई आफ्नै धान कुट्ने मिलमा करेन्ट लागेर गम्भीर घाइते भएको अवस्थामा फेला पारिएको उनको भनाइ छ । धान कुट्न गएकाहरूले मिलमै लडिरहेको देखेर साँझ ६:४५ बजेतिर परिवारका सदस्यलाई खबर गरेका थिए । गम्भीर घाइते अवस्थाका मोदीलाई तत्काल उपचारका लागि मोरङको बूढीगंगास्थित विराट शिक्षण अस्पताल लगिएको थियो । अस्पताल पुर्याउनसाथ चिकित्सकले मृत घोषित गरेका हुन् । डीएसपी बस्नेतका अनुसार मिलको बल्ब परिवर्तन गर्ने क्रममा मोदीलाई करेन्ट लागेको पाइएको छ । घटनाको अनुसन्धान सुरू गरिएको उनको भनाइ छ।
ओलीप्रचण्ड किन बढ्यो तिक्तता ?,"काठमाडौं : प्रचण्डले छुरा तिखारेर बसेका थिए। मैले एक राउन्ड किक दिएँ एमाले अध्यक्ष केपी ओलीले भदौ १९ गते पार्टीको पोलिटब्युरो बैठकमा भने, त्यसैकारण प्रचण्ड असन्तुलित भएर बोलिरहेका छन्। प्रचण्डले भोलिपल्टै पार्टी मुख्यालय पेरिसडाँडामा आयोजित कार्यक्रममा भने, प्रचण्डलाई राउन्ड किक हानेको भनेर पनि प्रधानमन्त्रीमा बसेका मान्छेले बोलेछन्। अब जनताको राउन्ड किक कस्तो हुन्छ, तिनले देख्ने छन्। ०७४ को निर्वाचनमा ओली र प्रचण्डले वामगठबन्धन गरे। जनताले झन्डै दुईतिहाइ मत दिए। पार्टी पनि एक (नेकपा) बनाए। आफूहरू एउटै जहाजका दुई क्याप्टेन भनेर व्याख्या गरे। तर, सत्ता र शक्तिको लडाइँका कारण पार्टी एक रहेन। अलगअलग भए, आआफ्नै भान्छा चलाए। तर, दुवै दलले बहुमत ल्याउन नसकेपछि सत्ताका लागि सहकार्य भने जारी थियो। हालै, माओवादीलाई छोडेर एमाले अध्यक्ष ओलीले कांग्रेससँग सत्ता समीकरण गरे। त्यसपछि ओली र प्रचण्डबीच तिक्तता उत्पन्न भयो। राजनीतिक रूपमा मात्र नभई व्यक्तिगत तहमै ओली र प्रचण्ड आरोपप्रत्यारोपमा उत्रेका छन्। शीर्ष तहका नेताको बोलीमा संयमितता चाहिन्छ, राजनीतिशास्त्रका प्राध्यापक डा लोकराज बराल भन्छन्, प्रचण्ड र ओलीजीबीच अहिलेको जुहारी सत्ताका कारण हो। कम्युनिस्ट नेताहरू उग्र भएर एकले अर्कोलाई गाली गर्ने त पुरानै चलन हो। संविधानविद् एवं नागरिक अगुवा नीलाम्बर आचार्य एकले अर्कोलाई आरोप प्रत्यारोप गर्नुभन्दा मुलुकको अवस्थाप्रति शीर्ष नेतृत्व गम्भीर बन्ने बेला आएको बताउँछन्। हिजो एउटै पार्टी बनाउँछु भन्ने नेताहरू किन यसरी आरोप प्रत्यारोपमा उत्रिनुपर्यो ? आचार्यको भनाइ छ नेताहरूले नै यस्तो बोल्न थालेपछि नयाँ पिँढी कसरी सन्तुष्ट होला ? किन भयो रडाको ? एमाले अध्यक्ष ओली प्रधानमन्त्री बनेपछि प्रचण्डले विपक्षी दलको नेताको हैसियतले भदौ ११ गते संसद्मा सम्बोधन गरे। प्रचण्डले प्रधानमन्त्री ओलीलाई चुनौती दिए श्रीलंका र बंगलादेशमा भएका सत्तापलटका घटनाबाट पाठ सिक्नु। प्रचण्डको यो चेतावनी बाट ओली क्रुद्ध भए। भदौ १५ गते अन्नपूर्ण मिडिया नेटवर्कका अध्यक्ष क्याप्टेन रामेश्वर थापाको इन्टु द फायर पुस्तकको विमोचन कार्यक्रममा प्रचण्डविरुद्ध ओली खनिए। जनयुद्धका नाममा मैले १७ हजार मान्छे मारेको हुँ र खुट्टा कमाउन ? मैले लुटपाट गरेको हो र खुट्टा कमाउन ? ओलीको आक्रोश थियो नेपाल कुनै देशको फोटोकपी मेसिन होइन। लोकतन्त्रविरुद्ध लड्नेहरूले हामीलाई तर्साउन सम्भव छैन। हिजो एउटै पार्टी बनाउँछु भन्ने नेताहरू किन यसरी आरोप प्रत्यारोपमा उत्रिनुपर्यो ? एकले अर्कोलाई आरोप प्रत्यारोप गर्नुभन्दा मुलुकको अहिलेको अवस्थाप्रति शीर्ष नेतृत्व गम्भीर बन्ने बेला आएको छ। नीलाम्बर आचार्य, संविधानविद् एवं पूर्वराजदूत राजनीतिकशास्त्रका प्राध्यापक डा बराल बंगलादेश र श्रीलंका बन्न सक्छ भन्ने निवर्तमान प्रधानमन्त्री प्रचण्डको भनाइ उत्तरदायी नभएको बताउँछन्। प्रचण्डको यो बोलीले ओली र उहाँबीचको लडाइँमा आगोमा घिउ थप्ने काम गर्यो, डा बराल भन्छन्। संविधानविद् आचार्य पनि नेताहरूको बोलीमा लगाम लगाउनुपर्ने बेला आएको बताउँछन्। बंगलादेशको अवस्थासँग हाम्रो तुलना गर्नै मिल्दैन, आचार्य भन्छन्, बंगलादेशको अवस्था फरक हो। हाम्रो देशमा पनि जनतामा असन्तुष्टि छ। बरु, जनताको असन्तुष्टि मेटाउनेतिर पो नेताहरू लाग्नुपर्यो। ओली र प्रचण्डबीच विद्युत् प्राधिकरणको डेडिकेटेड र ट्रंकलाइन बक्यौता विवादमा पनि आरोप प्रत्यारोप चलेको थियो। प्रधानमन्त्री ओलीले डेडिकेटेड र ट्रंकलाइनको बक्यौता छुट दिन खोजेको आशयको भनाइ प्रचण्डबाट बाहिरिएपछि पनि ओली आक्रोशित बनेका थिए। माओवादी नेताहरूले विद्युत् प्राधिकरणका कार्यकारी निर्देशक कुलमान घिसिङलाई सरकारले हटाउन खोजेको आरोप पनि लगाए। हुँदै नभएको आरोप आफूमाथि लगाएको भन्दै ओलीले सार्वजनिक रूपमै असन्तुष्टि जनाएका थिए। त्यसैकारण डेडिकेटेडट्रंकलाइन बक्यौता विवादमा संसदको सार्वजनिक लेखा समितिमा एमाले र माओवादीका सांसदहरू आमने सामने भए। त्यो विवाद अझै सुल्झेको छैन। यस्तै, संविधान संशोधन गरेर उपलब्धि उल्ट्याउन खोजेको प्रचण्डको आरोपप्रति पनि ओली असन्तुष्ट छन्। माओवादीसँगको सहकार्य तोड्दै एमाले र कांग्रेसबीच असार १७ गते ओलीको नेतृत्वमा सरकार बनाउने सहमति भयो। एमाले अध्यक्ष ओली असार ३० गते प्रधानमन्त्री बने। माओवादी केन्द्रका अध्यक्ष प्रचण्डले ओलीलाई धोखेवाज को रूपमा व्याख्या गरे। स्वर्ग गए पनि सँगै, नर्क गए पनि सँगै भनेर आफूलाई वचन दिएका ओलीले रातारात धोखा दिएको प्रचण्डले आरोप लगाए। त्यसअघि पटकपटक आफूलाई धोखा दिएका प्रचण्डले धोखेवाज भनेकोमा पनि ओली आक्रोशित थिए। त्यसपछि सरकारले गरेका हरेक निर्णयमा असन्तुष्टि जनाएपछि ओली प्रचण्डसँग थप आक्रोशित बनेका हुन्। आफ्नो नेतृत्वका सरकारका राम्रा काम पनि उल्टाउने गरेको आरोप प्रचण्डले लगातार ओलीमाथि लगाइरहेका छन्। ओली पनि द्वन्द्वकालमा मान्छे मारेको, सुनकाण्डमा माओवादी नेतृत्व मुछिएको दाबी गरिरहेका छन्। प्रचण्डका डर थ्रेसहोल्ड राजनीतिक दलसम्बन्धी ऐनको दफा ५२ मा छ प्रतिनिधिसभा निर्वाचनमा समानुपातिक निर्वाचन प्रणालीतर्फ कम्तीमा तीन प्रतिशत मत र पहिलो हुने निर्वाचित हुने निर्वाचन प्रणालीतर्फ एक सिट प्राप्त गर्ने दलले मात्रै राष्ट्रिय दलका रूपमा मान्यता प्राप्त गर्ने छ। अर्थात्, राष्ट्रिय दलको मान्यता पाउन प्रत्यक्षतर्फ मात्रै जितेर पुग्दैन, समानुपातिकतर्फ पनि ३ प्रतिशत मत पाउनैपर्छ। यही कानुनी प्रावधानका कारण ०७९ को निर्वाचनमा प्रत्यक्षतर्फ १० सिट जिते पनि एकीकृत समाजवादीले समानुपातिकतर्फ ३ प्रतिशत मत कटाउन नसक्दा राष्ट्रिय दलको मान्यता पाउन सकेन। कांग्रेस र एमालेले दलको मान्यताका लागि थ्रेसहोल्ड बढाउने आन्तरिक सहमति गरेका छन्। बाहिर चर्चामा त थ्रेसहोल्ड १० प्रतिशत पुर्याउने कांग्रेस र एमालेका नेताहरू बताउन थालेका छन्। ०८४ को चुनावअघि निर्वाचनसम्बन्धी कानुनमा संशोधन गर्ने कांग्रेस र एमालेको तयारी छ। यसैकारण, पनि प्रचण्ड ओली नेतृत्वको सरकारसँग झस्केका हुन्। ओरालोतिर लागेको माओवादी एक्लै चुनाव लड्नुपर्ने अवस्था आए १० प्रतिशत मत कटाउन सक्दैन कि भन्ने भय प्रचण्डमा छ। ०७९ को निर्वाचनमा माओवादीले ११ दशमलव १५ प्रतिशत मात्रै मत पाएको थियो। ०६४ यता माओवादीको मत निरन्तर घट्दो क्रममा छ। कम्युनिस्ट नेताहरू उग्र भएर एकले अर्कोलाई गाली गर्ने त पुरानै चलन हो। प्रचण्डको बोलीले ओली र उहाँबीचको लडाइँमा आगोमा घिउ थप्ने काम गर्यो। लोकराज बराल, प्राध्यापक एवं पूर्वराजदूत त्यसैकारण प्रचण्डले अरू साना दललाई साथमा लिएर सरकारमाथि दबाब बढाउने रणनीति लिएका छन्। साना दललाई समाप्त पार्न कांग्रेस र एमाले सक्रिय भएको भन्दै प्रचण्डले एकीकृत भएर आन्दोलन गर्नुपर्ने प्रस्ताव गरिसकेका छन्। पार्टी सकिदिने डर कांग्रेसको भदौ १७ को केन्द्रीय समितिले निर्णय गर्यो अबका कुनै पनि निर्वाचनमा चुनावी गठबन्धन नगर्ने, कांग्रेस एक्लै चुनावमा जाने। महामन्त्री गगन थापाको सांगठानिक प्रतिवेदन पारित गर्दै कांग्रेसले आफ्ना मतदाता र शुभचिन्तकलाई अब कांग्रेसको चुनाव चिह्न रूखमा मात्रै भोट हाल्न लगाउने निर्णय गर्यो। त्यसको दुई दिनपछि (भदौ १९) गते एमाले अध्यक्ष केपी ओलीले पोलिटब्युरो बैठकमा स्पष्ट भने एमाले ०८४ को निर्वाचनमा कसैसँग चुनावी गठबन्धन गर्दैन। एक्लै लड्छ। ओलीले वामगठबन्धन वा अरू गठबन्धनका नाममा नरुमल्लिन नेताकार्यकर्तालाई निर्देशन दिए। कांग्रेस र एमालेले एक्लाएक्लै चुनाव लड्ने रणनीति बनाएका कारण सबैभन्दा अप्ठ्यारोमा परेका छन् माओवादी केन्द्रका अध्यक्ष पुष्पकमल दाहाल प्रचण्ड। एक्लाएक्लै चुनाव लड्नुपर्ने अवस्था आए पार्टी निकै सानो आकारमा खुम्चिने प्रचण्डको बुझाइ छ। विगतमा कहिले कांग्रेस त कहिले एमालेसँग चुनावी गठबन्धन गर्दै तेस्रो स्थानमा सुरक्षित हुँदै आएको छ। त्यसैकारण प्रचण्ड कांग्रेसएमाले सत्तागठबन्धन भत्काएर आफू सत्तामा समावेश हुने र कुनै न कुनै दलको बैसाखीको सहारामा चुनाव लड्ने मनस्थितिमा छन्। प्रचण्डलाई अर्को पनि डर छ पार्टी फुटाउन सरकारले अध्यादेश ल्याउन सक्ने आशंका। सत्ताबाट पूरै बिमुख भइने आशंका प्रचण्डमा शक्ति र सत्ताको यस्तो उन्माद थियो कि कहिले कांग्रेस त कहिले एमालेको बुइँ चढेर सत्ताको नेतृत्व आफूले मात्रै गर्ने। त्यसैकारण, उनले सार्वजनिक रूपमा भाषण नै गरे हामीसँग सत्ताको म्याजिक नम्बर छ। पाँचै वर्ष हाम्रै नेतृत्व हुन्छ। दुई ठूला दल कहिल्यै पनि मिल्न नसक्ने र त्यसको प्रत्यक्ष फाइदा आफूलाई हुने बुझाइमा प्रचण्ड थिए। अर्थात् प्रचण्डको एकलकाँटे बुझाइ थियो एमालेले निहँु खोजे कांग्रेसको बुइँ चढ्ने, कांग्रेसले नमाने एमालेको काँध चढ्ने। नहोस् पनि किन, प्रचण्डले कांग्रेससँग गठबन्धन गरेर ०७९ को निर्वाचन लडे। चुनाव लगत्तै कांग्रेसलाई बिच बाटोमा छोडेर एमालेको काँध चढेर प्रधानमन्त्री भए। फेरि एमालेलाई अलपत्र पारेर कांग्रेससँग मिलेर सत्ताको नेतृत्व गरे।फेरि वामगठबन्धनको नारा दिएर एमालेसँगै गठबन्धन गरेर प्रधानमन्त्री बने। तर, एमाले अध्यक्ष केपी ओलीले कांग्रेससँग अप्रत्याशित सत्तागठबन्धन बनाएपछि प्रचण्ड नराम्ररी पछारिए। कांग्रेस र एमालेले ०८४ को निर्वाचनसम्म सत्ताको भागबन्डा गरेका छन्। यी दुई ठूला दल मिलिरहे आफू सधैंका लागि सत्ताबाट बिमुख हुने डर प्रचण्डमा छ। त्यसैकारण प्रचण्ड ओलीप्रति क्रुद्ध छन्। पार्टी फुट्ने डर प्रचण्ड जब सत्ताबाट झरे, पार्टीभित्र पनि अप्ठ्यारोमा परे। उपमहासचिव जनार्दन शर्माले प्रचण्डको नेतृत्व असफल भएको निष्कर्षसहित पार्टीको नेतृत्व छोड्न लिखित रूपमै प्रस्ताव पेस गरे। स्थायी समिति बैठकमा प्रचण्डले उपमहासचिव शर्मालाई थम्थम्याए पनि विरोधको स्वर मत्थर हुनुको सट्टा तलतल पुगेको छ। पार्टीका नेताकार्यकर्तालाई थुम्थुम्याउन प्रचण्डलाई स्पष्टीकरण दिँदै हैरान छ। त्यसैकारण प्रचण्डले पार्टीका सबै बैठकमा भन्न थालेका छन् माओवादी पार्टी फुट्दैन। जनार्दनजीले पार्टी फुटाउनुहुन्न। तर, प्रचण्डको कार्यशैली नसुध्रिने र पार्टी सक्किने अवस्था देखा परे माओवादी नफुटला भनेर दाबी गर्ने अवस्था नरहेको पार्टीका जिम्मेवार नेताहरू बताउँछन्। भ्रष्टाचारको आरोप द्वन्द्वकालदेखि नै प्रचण्डमाथि एउटा गम्भीर आरोप छ पार्टीको सम्पत्ति हिनामिनाबारे। पार्टी छोडेका कैयौं नेताहरूले लडाकुको भत्तादेखि द्वन्द्वकालमा लुटिएका सुनपैसाबारे पार्टी हेडक्वार्टर प्रचण्डमाथि प्रश्न उठाउने गरेका छन्। ०६४ देखि निरन्तर सत्ता र त्यसको वरिपरि रजाइँ गरेका प्रचण्डलाई कतै वर्तमान सरकारले कुनै भ्रष्टाचारको केस मा मुद्दा चलाउने त होइन भन्ने आशंका छ। किनभने, लडाकुको भत्ता वितरणको अनियमिततासम्बन्धी फाइल अख्तियारमा छ। प्रचण्डको कार्यकालमा थुप्रै विवादास्पद निर्णय भएका छन्। तिनको खोजीनीति गरेर सरकारले मुद्दा अघि सार्ने त होइन भन्ने प्रचण्डमा छटपटाहट देखिएको सत्तासीन एमालेका एक पदाधिकारीले बताए। द्वन्द्वकालीन मुद्दा कांग्रेस र एमालेको गठबन्धन लगत्तै सत्य निरुपणसम्बन्धी (टीआरसी) विधेयक संसद्बाट पारित गरियो। तर, संक्रमणकालीन न्याय भने टुंगिसकेको छैन। गम्भीर प्रकृतिका मानव अधिकार हननका मुद्दालाई आममाफी नदिने व्यवस्था ऐनमै गरिएको छ। माओवादी केन्द्रका अध्यक्ष दाहाल, अग्नि सापकोटा लगायतका नेताहरू विरुद्धका मुद्दा सर्वोच्चमा विचाराधीन नै छन्। सत्ताबाट बिमुख भइरहे आफूलाई द्वन्द्वकालीन मुद्दाको अभियोग लाग्न सक्ने चिन्ता पनि प्रचण्डमा देखिएको नेताहरू बताउँछन्। किनचने, टीआरसी पारित पछि एमालेले माओवादीको सशस्त्र युद्धलाई हिंसा भनेर संसद्मै दर्ज गराएको छ। एमाले सचिव योगेश भट्टराईले माओवादी हिंसा भनेर संसद्मा सम्बोधन गरेपछि माओवादीएमालेका नेताहरू आरोप प्रत्यारोपमा उत्रिएका छन्। प्रधानमन्त्री ओलीले पनि माओवादीको १० वर्षे द्वन्द्वलाई हिंसा नै भनेर पार्टीको बैठकमा उल्लेख गरेपछि प्रचण्ड थप क्रुद्ध बनेका हुन्। संविधानले जनयुद्ध, सशस्त्र संघर्ष भनेर स्वीकार गरिसकेको छ पेरिसडाँडामा भदौ २० गते आयोजित कार्यक्रममा प्रचण्डले भनेका थिए, तर सरकारमा रहेका मान्छेहरूले हिंसा थियो, हत्या थियो भन्ने दुस्साहस गरिरहेका छन्। संविधानविपरीत बोल्ने सरकारका नेताहरूको भन्डाफोर गर्नुपर्यो। संविधान संशोधन कांग्रेस र एमालेबीच ७ बुँदे सहमतिको एउटा प्रमुख अंश हो संविधान संशोधन। निर्वाचन प्रणाली, संघीयताको प्रारूप लगायतका विषयमा प्रश्न उठिरहेका बेला कांग्रेस र एमालेले संविधान संशोधनमा सहमति गरेपछि प्रचण्ड झस्केका हुन्। त्यसैकारण प्रचण्डले कांग्रेस र एमाले मिलेर समानुपातिक समावेशी समाप्त पार्न खोजेको तथा संविधानका उपलब्धि खोस्न खोजेको आरोप लगाइरहेका छन्। प्रचण्ड संविधानका संघीयता, समावेशिताजस्ता कुराको एक्लै स्वामित्व लिन खोज्छन्। र, संशोधनमार्फत् नयाँ गठबन्धनले यसलाई सिध्याउन लागेको आरोप लगाइरहेका छन्। त्यसैलाई भजाएर राजनीति गर्न चाहन्छन् उनी। त्यसैकारण प्रचण्ड जातीय र पहिचानवादी लाई गोलबन्द भएर सरकारविरुद्ध आन्दोलनमा उत्रिन अपिल गरिरहेका छन्। संविधानमाथि उहाँहरू (कांग्रेसएमाले) घात गर्नुहुन्छ कि भन्ने आशंका पैदा भएको छ, भदौ १३ मा धनगढीमा आयोजित कार्यक्रममा प्रचण्डले भने, उहाँहरू पछाडि जान चाहनुहुन्छ। किनभने यो समावेशी समानुपातिक भनेर हामीले संविधानमा धेरै मेहनत गरेर, संघर्ष गरेर ल्याएका हौं। नेपालका महिला,दलित आदिवासी जनजाति, मधेसी थारु सबैको अधिकार सुनिश्चित गर्न गरेको हो। यो उनीहरूलाई मन परेको छैन। भूराजनीति मुलुकको राजनीतिका अत्यन्तै चलायमान र अस्थिर पात्र हुन्प्रचण्ड। कहिले उत्तर त कहिले दक्षिणलाई तीनछक्क पार्दै प्रचण्डले सत्ताका खेल खेल्ने गर्थे। त्यसैकारण दुवै शक्ति राष्ट्रले प्रचण्डमाथिको विश्वास कम गर्दै गरेको कूटनीतिज्ञहरू बताउँछन्। शक्ति राष्ट्रको विश्वास गुम्दै गएका कारण पनि सत्तामा अब फर्किन नसकिने हो कि ? भन्ने पीर प्रचण्डमा छ। त्यसैकारण कांग्रेस र एमाले मिलेर माओवादीलाई सदाका लागि सत्ताबाट बिदा गर्ने भय प्रचण्डमा छ।"
अब्बल सहकारीबाट सिक्ने कि ?,"मुलुकमा बिग्रिएका भन्दा उत्कृष्ट कार्य गरिरहेका अब्बल सहकारी प्रसस्तै छन्। जसले सहकारी स्थापनाको मूल मर्मलाई आत्मसाथ गर्दै आर्थिक विकासमा योगदान गरेका छन्। उत्कृष्ट सहकारीमध्येमा पनि महिलाले नेतृत्व गरेका धेरै देखिन्छन्। अर्थ मन्त्रालयको २०७४ को तथ्यांकअनुसार मुलुकभर महिलाको नेतृत्वमा ४ हजार १ सय १३ वटा सहकारी सञ्चालनमा छन्। जति पनि महिलाले चलाएका सहकारीहरू छन्, तीमध्ये बहुसंख्यक सहकारी समाजमा अब्बल सावित भएर उभिएका छन्। महिलाको नेतृत्वसहित हाल देशभर ३१ हजार ४ सय ५० वटा विभिन्न प्रकृतिका सहकारी सञ्चालनमा छन्। सहकारीको काम बचत उठाउनु र ऋण लगानी मात्रै होइन। सानो सानो पुँजी जुटाएर उत्पादनमूलक कार्य गराउनु पनि हो। जसले स्थानीय उत्पादनलाई उद्योगमा पुयाउँछ भने उद्योगले स्थानीयस्तरमै रोजगारी सिर्जना गर्छ। घरेलु कच्चा पदार्थको उत्पादनले मुलुककै व्यापार घाटालाई न्यूनीकरण गर्दै आत्मनिर्भर बनाउँछ। सहकारीले बचतलाई उत्पादनमा जोड्नुपर्ने थियो। त्यसो नहुँदा सहकारीको बचत टाठाबाठाले हत्याउँदै आए। बचतकर्ताहरू भने ब्याजको लोभमा सडकमा आउनेस्थिति बन्यो। सहकारीको समस्या समाधानका लागि बचतलाई बिलासितामा प्रयोग गर्न कडाइका साथ रोक्नुपर्छ। सहकारीको पैसाले जग्गा प्लटिङ, घर निर्माण, गाडी खरिदको काम रोक्नैपर्छ। महिलाले नेतृत्व गरेका कतिपय सहकारीले गरेका नमुना कामलाई सरकारले सिकाइ थलोका रूपमा विकास गर्ने नीति बनाउनुपर्छ। पनौतीको समर्पण साना किसान कृषि सहकारीले ४० जना डकर्मी उत्पादन गरेर जीविकोपार्जनमा दीर्घकालीन समाधान दियो। विदेश हिँडेका युवालाई सहकारीको सानो पुँजीले व्यावसायिक तरकारी खेतीमा जोडिदियो। जसले करोड बढीको तरकारी उत्पादन गरेर निर्यात गर्छन्। समस्याग्रस्त सहकारी कम छन्, धेरै सहकारी ठिकठाक चलिरहेका छन्। तर उद्देश्य अनुरुप काम गरिरहेका सहकारीको संख्या भने कम छ। सहकारीलाई आर्थिक विकासको मेरुदण्ड स्थापित गर्न नियमन पाटोलाई बलियो बनाउनुपर्छ। नियमनको जिम्मेवारीलाई एकद्धार बनाउनुपर्छ। सशक्त नियमन गर्ने निकाय रहनुपर्छ। सहकारी स्थापनामा पनि उद्देश्यलाई कार्यान्वयन गर्न सक्ने क्षमतालाई हेरिनुपर्छ। त्यस्ता कमजोर कानुनी व्यवस्थालाई रोक्ने गरी कानुनी तर्जुमा गर्ने र नमुना सहकारीको सिकाईलाई अन्य सहकारीमा कार्यान्वयन गर्ने नीति बनाउनुपर्छ। सहकारीलाई उत्पादनमा जोड्नुको विकल्प छैन।"
स्थानीय तहको बेथिति रोक्न नागरिक दबाब आवश्यक,"राजमणि भण्डारी स्थानीय तहको वार्षिक आर्थिक गतिविधिको लेखा परीक्षण महालेखा परीक्षकको कार्यालयले प्रत्येक आर्थिक वर्षको अन्त्यपछि गर्ने गरेको छ। पछिल्लो समय महालेखाको प्रतिवेदनप्रति जनताले चासो देखाउन थालेका छन्। संखुवासभाका १० स्थानीय तहमध्ये सबैभन्दा बढी जनघनत्व भएको खाँदबारी नगरपालिका हो। एक आर्थिक वर्षमा मात्रै ५४ लाख हाराहारीको बेरुजु देखिएको छ। तर, नगरपालिकाले बेरुजु असुल गर्नेतिर फिटिक्कै ध्यान दिएको छैन। खाँदबारीमा भ्रमण भत्ताको नाममा ३० लाखको हाराहारीमा रकम निकासा भएको छ। काम भएको कुनै आधार प्रमाण छैन। तर, यो शीर्षकमा लाखौं रकम निकासा भएको महालेखाको प्रतिवेदनमा उल्लेख छ। कर्मचारीहरूको तलब ५७ महिनामा मात्रै निकासा गर्ने गरिएको छ। सामान खरिद गर्दा सार्वजनिक खरिद ऐनको व्यापक उल्लंघन गरिएको पनि महालेखाको प्रतिवेदनमा उल्लेख छ। प्रतिवेदनअनुुसार तोक आदेशका भरमा दरबन्दी बिनाका झन्डै ८५ जना कर्मचारी नियुक्त गरेर करिब डेढ करोड हाराहारीको आर्थिक भार पालिकामा थोपरिएको छ। समग्रमा भन्दा खाँदबारी नगरपालिका आर्थिक अनुशासन पालनामा असफल भएको संकेत प्रतिवेदनले गरेको छ। अब जनता नै सचेत हुने बेला आएको छ। आफ्ना जनप्रतिनिधिलाई खबरदारी गर्नुपर्छ। सूचनाको हकको प्रयोग गरेर पालिकाले गरेका कामको जानकारी लिनुपर्छ। गलत लागेका विषयमा अख्तियार दुरुपयोग अनुसन्धान आयोग र राष्ट्रिय सतर्कता केन्द्रमा उजुरी गर्नुपर्छ। सञ्चारकर्मीले पनि स्थानीय तहभित्रका बेथिति र बिसंगतिको बिरुद्धमा कलम चलाउनपयो। स्थानीय सरकार सञ्चालन ऐनको विपरीत चलेका स्थानीय सरकारलाई सही बाटोमा ल्याउने अचुक अस्त्र नागरिकको सचेतना र सकारात्मक दबाब नै हो। (भण्डारी खाँदबारी८ का बासिन्दा हुन्। )"
"हामी सरकार हैन, पार्टी बनाउन केन्द्रित भएका छौं : प्रचण्ड","विराटनगर : नेकपा (माओवादी केन्द्र)का अध्यक्ष पुष्पकमल दाहाल प्रचण्डले आफूहरु अहिले सरकार नभइ पार्टी बनाउने तिर केन्द्रित रहेको बताएका छन् । विराटनगर विमानस्थलमा आइतबार बिहान संचारकर्मीसँग संक्षिप्त कुराकानी गर्दै उनले माओवादी केन्द्रलाई अहिले सरकार बनाउने खेलमा आफ्नो रुची नभएको उल्लेख गरेका हुन् । हामी सरकार हैन, पार्टी बनाउनेमा केन्द्रित भएका छौं, उनले भने, हामीले देशभरि प्रदेशप्रदेशमा गएर परामर्श बैठक गरेका छौं । उनले पार्टी पुनःनिर्माण गर्ने राम्रो अवसर दिएको भन्दै नेपाली कांग्रेस र नेकपा (एमाले)लाई धन्यवाद भनिसकेको पनि बताए । उहाँहरुले पार्टी पुनःनिर्माण गर्ने राम्रो अवसर दिनु भयो । पार्टी बनाउनेतिर लाग्छौं । सरकार बनाउनेतिर ध्यान छैन, दाहालले भने । दाहालले कांग्रेससँग मिलेर माओवादीले सरकार बनाउने हल्ला गलत भएको उल्लेख गरे । भ्रष्टाचार विरोधी अभियान चलाएकै कारण आफू नेतृत्वको सरकारलाई टिक्न नदिएको उनको भनाइ छ । कांग्रेस र एमाले जुन मान्यतामा आधारित भएर अघि बढे । त्यसमा हाम्रो एजेन्डा मिल्ने कुरै भएन, उनी भन्छन्, एजेन्डामा मिलेर जान चाहेको भए त हामी तयार नै थियौं । तर, हामीले भ्रष्टाचार विरोधी अभियान चलाउँदै गर्दा त्यसबाट बच्ने र भ्रष्टाचारीलाई जोगाउने काम भएकोमा हाम्रो आपत्ति हो । आफूले नेपाललाई बंगलादेश बनाउने भनेर कहिल्यै नभनेको उनको जिकिर छ । दुईतिहाइ बहुमत छ भनेर सरकारले जे पायो त्यही नगरोस्, बंगलादेशमा पनि दुईतिहाइ थियो नि त, त्यसले त काम गर्दो रहेछ त ? सतर्क हुन जरुरी छ । मैले त अहंकार नगर्नु र जनताकाविरुद्ध नजानु पो भनेको हो । नेपाललाई बंगलादेश बनाउने भनेर भनेकै छैन, दाहालले भने । उनले समानुपातिक र समावेशी उत्पीडित वर्ग समुदायले पाएको प्रमुख अधिकार भएको बताए । त्यो अधिकारलाई कुनै तरिकाले कमजोर पार्ने काम सह्य हुँदैन, उनी भन्छन्, मैले नेपाली जनताको जीवनमा परिवर्तन ल्याउनकै लागि त्यत्रो विद्रोह र आन्दोलनको नेतृत्व गरेको हुँ । संविधानसभाबाट एकहदसम्म जनतालाई अधिकार प्राप्त भएको पनि दाहालले बताए । सबैभन्दा धेरै अधिकार मधेसी र मुस्लिम समुदायले पाएका छन् । नागरिकताको समस्यादेखि मिटरब्याजको समस्या समाधान गर्न कानुन बनाएरै काम गरेका छौं, उनले भने, मधेसमा लाखौं युवा नागरिकताविहीन थिए । मधेसका जनताले माओवादीलाई धन्यवाद दिनुपर्छ ।"
"जाजरकोटमा पहिरोले घर पुरियो, दम्पती बेपत्ता",जाजरकोट : जाजरकोटमा पहिरोमा परी दम्पती बेपत्ता भएका छन् । गए राती आएको पहिरोमा परि बारेकोट गाउँपालिका ६ धुमाका मानबहादुर चलाउने र उनकी श्रीमती प्रेमकुमारी चलाउने बेपत्ता भएका प्रहरीले जनाएको छ । छोरी सम्झनाको घाइते अवस्थामा उद्धार गरिएको छ । राती १ बजे घटना भए पनि बिहान ६ बजे प्रहरी पुगेपछि ती बालिकाको उद्धार भएको डिएसपी पुरुषोत्तम पाण्डेले बताए । उनलाई थप उपचारका लागि नेपाली सेनाको हेलिकोप्टरबाट सुर्खेत पठाउने तयारी भइरहेको प्रमुख जिल्ला अधिकारी उमाकान्त अधिकारीले बताए । बेपता दम्पतीको प्रहरी र स्थानीयले खोजी गरिरहेका उनले बताए । प्रेमकुमारी वडा सदस्य हुन् । रातभर पानी परेकोले उद्धारमा कठिनाइ भएको स्थानीयको भनाइ छ।
प्रतिक्रान्तिका प्रयासविरुद्ध फेरि एउटा संघर्ष आवश्यक : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले प्रतिक्रान्तिका हर्कतहरू भइरहेको उल्लेख गर्दै यसविरुद्ध फेरि एउटा संघर्ष आवश्यक भएको बताएका छन्। पार्टी कार्यालय पेरिसडाँडामा आयोजित सहिदद्वय सुरेश वाग्ले बासु र भीमसेन पोख्रेल वैरागीको २५ औं स्मृति दिवसलाई सम्बोधन गर्दै उनले जनताको बलिदान र अधिकारविरुद्ध भइरहेको प्रतिक्रान्तिका प्रयासका विरुद्ध संघर्ष गर्नुपर्ने स्थिति आएको बताए। क्रान्तिका उपलब्धिलाई उल्ट्याउन निकै कसर भइरहेको उल्लेख गर्दै अध्यक्ष प्रचण्डले अहिले क्रान्तिकै बलमा स्थापित व्यवस्थाको उपभोग गरेकाहरूले नै बढी क्रान्ति र क्रान्तिकारी आन्दोलनको अपमान गर्ने प्रयास गरिरहेको बताए । हामीले गरेको परिवर्तनकारी र बलिदानीपूर्ण जनयुद्धलाई संविधानमा जनताको सशस्त्र संघर्ष र त्यसको व्याख्यात्मक टिप्पणीमा माओवादी जनयुद्ध भनेर लेखेका छौं,'उनले भने,तर, जसको मुख्य कारण देशमा संघीय लोकतान्त्रिक गणतन्त्र आयो,त्यही व्यवस्थामा बसेर जनयुद्धलाई नै अपमान गर्ने काम भइरहेको छ । त्यसका विरुद्ध संघर्षको संकल्प गर्नुको नै सहिदहरूप्रतिको सच्चा श्रद्धाञ्जली हुनेछ । आफूहरू शान्ति प्रक्रियामा सहभागी हुनुअघि नै क्रान्ति भिन्न रुपमा जारी रहने बताएको स्मरण गर्दै अध्यक्ष प्रचण्डले भने,हामीले जनयुद्धमा हुँदा र १२ बुँदे समझदारी गर्दा नै भनेका थियौं गणतन्त्र त अब आउँछ नै, तर यसलाई दलाल पूँजीपति र नोकरशाहीहरूले आफ्नो विशेषताको बुर्जुवा गणतन्त्र बनाउने प्रयास गर्नेछन् भने हामीले जनताको गणतन्त्र बनाउने कोशिस गर्नेछौं । त्यहाँनेर गएर फेरि अर्को संघर्ष हुन्छ भनेका थियौं,अब राजनीतिक त्यतै जाँदैछ । दलाल पूँजीपति र नोकरशाहीहरूसँग संघर्ष सुरू भएको छ । जनतालाई साथमा लिएर फेरि एउटा संघर्ष अघि बढाउनैपर्छ । नेपाली मौलिकतामा पूजीवादी जनवादी क्रान्ति सफल भएपछि अब समाजवादी क्रान्तिमा अघि बढ्दा दलाल पूँजीपति,नोकरशाही वर्ग र सामन्ती अवशेषका विरुद्ध संघर्ष अपरिहार्य रहेको स्पष्ट गर्दै उनले विचार, राजनीतिक एजेण्डा र क्रान्तिकारी विरासतमा आफूहरू बलियो भएकाले संघर्षमा विजय प्राप्त गरेरै छाड्ने बताए । जनयुद्ध सुरु हुनअघि भएको रामवृक्ष यादवको बलिदानले देशभरिका युवालाई क्रान्तिमा लाग्न उत्प्रेरित गरेको र त्यसपछिका सबै सहादतहरूले क्रान्तिकारीहरूलाई प्रतिशोधको भावनासहित अघि बढाउन सहयोग गरेको पनि उनले बताए। सुरेश वाग्ले पार्टी जिम्मेवारीको हिसाबले सबैभन्दा माथिल्लो तहमा भएको अत्यन्त सचेत,योग्य र लोकप्रिय शिक्षकको रुपमा पनि स्थापित व्यक्तित्व भएको उल्लेख गर्दै उनले वाग्लेको सहादतपछि पार्टीलाई ठूलो क्षति भए पनि सिंगो पार्टीपंक्तिमा बलिदानी भाव पनि त्यहीअनुसार उच्चस्तरबाट वृद्धि भएको बताए । तत्कालीन सरकारले जनयुद्धलाई केही वर्षमा समाप्त पार्ने उद्देश्यसहित विभिन्न दमनका अभियानका चलाएको भए पनि सहिदहरूको बलिदानका कारण जनयुद्ध झनपछि झन् शक्तिशाली हुँदै गएको उनले स्पष्ट गरे। यसप्रकारका उच्च बलिदानीले युवा क्रान्तिकारीहरूलाई क्रान्तिमा होमिन प्रेरित गरेको स्मरण गर्दै अध्यक्ष प्रचण्डले त्यसपछि नै हजारौं युवाहरु जनमुक्ति सेनामा भर्ती भएर जनयुद्धलाई नयाँ उचाईँमा उठाउने अवस्था सिर्जना भएको बताए । उनले सुरेश वाग्लेले पार्टीभित्रका अन्तरसंघर्षमा सन्तुलित र सही लाइनको पक्षमा आफूलाई उभ्याएको र नेतृत्व केन्द्रिकरणमा जोड दिने गरेको स्मरण गर्दै वाग्लेले आफ्नो चरित्र र विशेषताका कारण नैतिक बल र बौद्धिक क्षमताका आधारमा बहस गर्ने गरेकाले आजको पुस्ताले त्यसबाट पनि सिक्नुपर्ने बताए।"
दोहोरो नीतिले सामुदायिक शिक्षामा समस्या,"नेपालको शैक्षिक जगतमा सबैभन्दा बढी चर्चा पाउने विषय हो, सामुदायिक विद्यालयको शैक्षिक गुणस्तर। विभिन्न अध्ययन अनुसन्धान यही देखाउँछ। आधारभूत तहविश्वविद्यालयका अन्तिम परीक्षा तथा मूल्यांकनले सो तथ्य प्रष्ट पार्छ। वास्तविकता यही नै हो। शैक्षिकस्तर कमजोर भएकै छ। यो हुनुमा सरकार, शिक्षा नीति, शैक्षिक प्रशासनसमुदाय, शिक्षक, अभिभावक, विद्यार्थी सबै पक्ष बराबरकै दोषी हुन्। तर, दोष जति शिक्षकको थापलोमा थोपोरेर आफूलाई चोख्याउँदै आएका छन्। यसैले शैक्षिक गुणस्तर कमजोर बनाएको छ। वर्तमान संविधानले आधारभूत तहसम्मको शिक्षा अनिवार्य तथा निःशुल्क र माध्यमिक तहसम्म पनि निःशुल्क हुने संवैधानिक व्यवस्था छ। माध्यमिक तहसम्मको शिक्षा पूर्णरूपमा निःशुल्क हुने तथा नेपालको सिमानाभित्र माध्यमिक तहसम्म अध्ययन गर्ने जुनसुकै विद्यार्थीबाट कुनै पनि प्रकारको शुल्क उठाउन नपाइनु पर्ने हो। उक्त संवैधानिक व्यवस्थाको धज्जी उडाउँदै नेपालमा दुई प्रकारको शिक्षा रहेको पाइन्छ। एउटा आर्थिक रूपमा सम्पन्न र मध्यम वर्गीय अभिभावकका बालबालिकालाई चर्को शुल्क लिई दिइने निजी शिक्षा र अर्को आर्थिक रूपमा विपन्न परिवारका बालबालिकालाई प्रदान गरिँदै आएको निःशुल्क भनिएको सामुदायिक शिक्षा। सामुदायिक विद्यालय कमजोर पर्नुको योभन्दा ठूलो अन्य कुनै कारण नै छैन। कतिपयलाई यो कुरा पाच्य नहुन पनि सक्छ। अझ निजी विद्यालय सञ्चालकहरूले त नेपालको शैक्षिक गुणस्तर आफूहरूले मात्र जोगाएको भनेर घमण्ड नै गर्लान्। तर, वास्तविकता यही हो नेपालमा दुइटा खाले शिक्षाले गर्दा नै सार्वजनिक शिक्षा ध्वस्त हुँदै गएको हो। संसारको कुनै पनि देशमा विद्यार्थी सबैको बौद्धिक क्षमता एकैनासको हँुदैन, सबैको रुचि, चाहना, आवश्यकता, योजना तथा लक्ष्य फरकफरक हुन्छन्। विद्यार्थी कोही तीक्ष्ण, कोही सामान्य, कोही कमजोर र कोही मन्द बुद्धि भएका हुन सक्छन्। बालबालिकाको खानपिन तथा पोषण, रेखदेख तथा हेरचाह, लालनपालन, घरायसी, आर्थिक तथा सामाजिक परिवेश एवं सिकाइको वातावरण आदिका कारण अक्सर आर्थिक रूपमा मध्यम तथा सम्पन्न परिवारको तुलनामा आर्थिक रूपमा विपन्न अभिभावकका विद्यार्थीको बौद्धिक क्षमता र सिकाइको वातावरण कमजोर हुनुका साथै उनीहरूको पढाइप्रतिकोको लगाव तथा रुचि पनि कम हुन्छ हुन्छ। देशमा दुई प्रकारको शिक्षा नीति हुँदा सामान्य तथा तीक्ष्ण बौद्धिक क्षमता भएका, घरमा असल शैक्षिक वातावरण भएका, पठनपाठन प्रतिलगाव तथा रुचि भएका र आफ्ना बालबालिकाको भविष्य, शैक्षिक उन्नयप्रति जिम्मेवार अभिभावकका विद्यार्थीको शैक्षिक गन्तव्य निजी विद्यालय हुन पुग्छ। कमजोर बौद्धिक क्षमताका र पठनपाठनलाई कम महत्व दिने, आफ्ना बालबालिकालाई समय दिन नसक्ने र शिक्षामा लगानी गर्न असमर्थ अभिभावकका विद्यार्थी सामुदायिक विद्यालय जान बाध्य हुन्छन्। सम्पन्न तथा मध्यम परिवारका विद्यार्थीलाई कुनै पनि प्रकारको शैक्षिक सामग्रीको कमी महसुस हुँदैन र उनीहरूलाई शैक्षिक गतिविधिमा सरिक हुन पर्याप्त समय उपलब्ध हुन्छ। घरमाका साथसाथै विद्यालमा समेत स्वतस्फूर्त रूपमा पठनपाठनको वातावरण बन्दै जान्छ। त्यस्ता विद्यार्थी आफ्नै क्षमताले अब्बल हुँदै जान्छन्। ठीक त्यसका विपरीत विपन्न परिवारका विद्यार्थीसँग विद्यालयले निःशुल्क उपलब्ध गराएको पाठ्यपुस्तक बाहेक कापी, पेन्सिल, कलम, झोला, पोसाक लगायतका शैक्षिक सामग्रीको सधैं अभाव भइरहनुका साथी उनीहरूले शैक्षिक गतिविधिभन्दा आफ्ना अभिभावकलाई घरायसी घरधन्दामा पनि सघाउनु पर्दा न त घरमा नै शैक्षिक वातावरण कायम हुन्छ। विद्यालयमा कमजोर विद्यार्थी मात्र हुँदा विद्यालयमा नै पठनपाठनका लागि उपयुक्त वातावरण बन्न सक्छ। ती विद्यार्थीहरू झन झन कमजोर हुँदै जान्छन्। यदि तिनीहरूलाई समेत अब्बल विद्यार्थी सँगै राखेर अध्यापन गराउने भने तिनीहरूमा समेत पढ्ने संस्कारको विकास तथा गुणस्तरमा सुधार गर्न थप बल पुन्थ्यो होला। तर, विडम्बना हाम्रो फितलो शिक्षा नितिका कारण शिक्षाको व्यापार फस्टाएको छ। शैक्षिक नीति निर्माता मन्त्री, सांसद, शैक्षिक प्रशासन लगायतका सरकारी कर्मचारी, राजनीतिकर्मीदेखि लिएर सामुदायिक विद्यालयमा कार्यरत शिक्षकसम्मका सामुदायिक विद्यालयको शैक्षिक मुद्दासँग जोडिएका व्यक्तिहरूको नै आफ्ना निजी विद्यालय छन् र तिनीहरूको निजी विद्यालयमा लगानी छ। सामुदायिक विद्यालयको शैक्षिक गुणस्तर सुध्रिने हो भने ती निजि विद्यालयका लगानीकर्तालाई प्रत्यक्ष असर पर्ने भएकाले तिमीहरूबाट सामुदायिक विद्यालयको गुणस्तर सुधारको कल्पना गर्नु बालुवा पेलेर पानी निकाल्न खोज्नु सरहबाहेक अरू केही हुन सक्दैन। सामुदायिक शिक्षा संग प्रत्यक्ष रूपमा जोडिएका शिक्षासम्बन्धी नीतिनिर्माता, मन्त्री, सांसददेखि वडा सदस्यसम्मका जनप्रतिनिधि, शिक्षा हेर्ने मन्त्रालयका सचिव, सहसचिव, उपसचिव, शाखा अधिकृत, शिक्षा शाखामहाशाखा प्रमुख, समन्वय प्रमुख, पाठ्यक्रम तथा शिक्षक तालिमसँग जोडिएका सरकारी कर्मचारी, शिक्षाविद्देखि शैक्षिक अभियन्ताहरू छन्। यहाँसम्म कि सामुदायिक विद्यालयमा अध्यापनरत शिक्षक समेतलाई सामुदायिक विद्यालयको शैक्षिक क्रियाकलाप तथा गतिविधिहरू माथि विश्वास छैन। सामुदायिक शिक्षालाई आफ्नो कर्मथलो बनाएर आफ्ना बालबालिकालाई निजिमा पढाउनु भने सामुदायिक शिक्षा ध्वस्त भएको प्रमाणित गर्दैन र ? आफ्नै कामप्रति आफैंलाई सन्तुष्टि दिन नसक्नेले कुन नैतिकताले जिम्मेवारीमा बसेका छन् ? सतीले सरापेको देश त्यत्तिकै भनिएको रहेन। यसो भन्दै गर्दा सार्वजनिक शिक्षा सुधारको खोक्रा बाजा बजाई खुकुलो पार्न षड्यन्त्र रच्नेहरू, सरकारी सेवा सुविधा लिई सामुदायिक शिक्षा माथि विश्वास गर्न नसक्ने कर्मचारीहरू र सार्वजनिक शिक्षा ध्वस्त पार्न तम्सिनेहरू, सरकारी सेवा सुविधा लिई निजिमा लगानी गर्ने, सामुदायिक विद्यालयलाई कार्यक्षेत्र बनाएर गरिवका छोराछोरीको भविष्य माथी खेलवाड गर्ने कोही कसको चित्त दुख्न सक्छ। वास्तविकता यही हो। दोहोरो शिक्षा नै सामुदायिक शिक्षा ध्वस्त हुनुको कारण हो। देशभरका धनीदेखि गरिब राष्ट्रपतिदेखि सर्वसाधारण सबैका बालबालिकाले एकै ठाउँमा एकै किसिमको शिक्षा पाउनुपर्छ चाहे त्यो सामुदायिक विद्यालय होस वा निजी। ओझा, ओमकार आधारभूत विद्यालय, दोधाराचाँदनी, महाकालीको प्रधानाध्यापक हुन्।"
"बेसहारा बालबालिकाको अभिभावक, स्थानीय सरकार","सिन्धुपाल्चोक : स्नेहा तामाङ पाँच वर्षकी भइन्। उनलाई पढ्ने ठूलो रहर छ। धेरै पढ्ने रहर छ, पढेर ठूलो मान्छे बन्छु, तोतेबोलीमा उनी भन्छिन्। सिन्धुपाल्चोकको सदरमुकाम रहेको चौतारा साँगाचोकगढी नगरपालिका५ कि उनले पाँच वर्षसम्म विद्यालय टेक्न पाइनन्। बुवा र आमाको अवस्था अज्ञात रहेको उनी छिमेकी वृद्ध हजुरबा, हजुरआमासँग बस्दै आएकी थिइन्। विद्यालय जाने उमेर भइसक्दा पनि पारिवारिक अवस्थाका कारण उनी विद्यालय पुग्न नपाएकी हुन्। सैनिक बनेर देशको रक्षा गर्ने सपना देखेका चौतारा साँगाचोकगढी नगरपालिका ११ फँलाटेका १३ वर्षीय समीर नेपालीकी आमालाई ब्लड क्यान्सर भयो। सानैमा बुवा बितेका थिए। ब्लड क्यान्सरको उपचारका लागि आमालाई उनका दाजुले दुई वर्षअघि काठमाडौं लगे। काठमाडौंमा सवारीसाधन चलाएर दाजुले कमाएको पैसाले आमाको उपचार गर्न त पुग्दैन, समीरको पढाइमा कसरी खर्च गर्नु ? ठूलीआमाको परिवारको आर्थिक स्थिति पनि राम्रो नभएकाले समीरको पढ्ने सपना सपनामै सीमित भयो। पढ्ने धेरै रहर छ, तर कापी, ड्रेस किन्ने पैसा थिएन, उनी भन्छन्। तर, स्नेहा र समीरजस्तै बेसहारा १९ जना बालबालिकाले सहारा पाएका छन्। चौतारा साँगाचोकगढी नगरपालिकाले सहिद स्मृति आवासीय बालग्राम सञ्चालनमा ल्याएर उनीहरूको अभिभावकत्व ग्रहण गरेको छ। नगरपालिकाले वडा नम्बर ७ मा रहेको दरबारडाँडामा बालग्राम सञ्चालन गरी अभिभावक जेलमा परेका, बाबुआमाले दोस्रो बिहे गरेपछि बिचल्लीमा परेका, कुमारी आमाबाट जन्मिएका, आर्थिक रूपले विपन्न, आमाबाबुविहीन, विद्यालय मर्जका कारण शैक्षिक सुविधाबाट वञ्चित भएका बालबालिकाहरूलाई निःशुल्क गाँस, बास र शिक्षाको अवसर दिएको छ। नगरपालिकाले अभिभावकत्व ग्रहण गरेपछि ठूलोसिरुवारीका आशिष पुरी निकै खुसी छन्। उनका बुवाको क्यान्सरका कारण मृत्यु भयो। आमाले दोस्रो विवाह गरिन्। बुवाआमाको साथ गुमाएपछि बेवारिसे थिए, पुरी। अहिले राम्रोसँग बस्न, खान र पढ्न पाएका छौं, पुरीले भने नगरपालिकाले हामीलाई अर्को जीवन दियो। धेरै खुसी लागेको छ। पढेर नर्स बन्ने र सबैको सेवा गर्ने सपना देखेकी चौतारा साँगाचोकगढी नगरपालिका ११ डाँडाथोककी सर्जुना नेपालीले विद्यालय जान पाइएला भन्ने सोचेकी थिइनन्। कक्षा ४ मा भर्ना भएकी उनी झोला बोकेर विद्यालय जान पाउँदा दंग छिन्। धेरै खुसी लागेको छ, अब त म नर्स बन्न पाउँछु, बालग्राममा बस्दै आएकी उनले भनिन्। बालग्राममा रहेका सबै बालबालिका नजिकैको ज्ञानमन्दिर नमुना माध्यमिक विद्यालयको विभिन्न कक्षामा अध्ययन गर्छन्। त्यसको व्यवस्थापन विद्यालयसँगको समन्वयमा नगरपालिकाले गरिरहेको छ। कम्पाउन्डसहितको बालग्राममा बालबालिकाको हेरचाह वार्डेन र अन्य दुई सहयोगीले गर्छन्। उनीहरूलाई अनुशासित र लगनशील बनाउन समय व्यवस्थापन गरिएको छ। बिहान व्यायाम र खेल क्रियाकलाप, दिउँसो विद्यालय र साँझ गृहकार्यको तालिका छ। उनीहरूलाई खाजा खान र बस्ने सुत्ने व्यवस्था पनि त्यति नै व्यवस्थित गरिएको छ। बालक र बालिकाका लागि छुट्टाछुट्टै शौचालय बनाइएको छ। टिभी हेर्ने, व्यायाम गर्ने, खेल्ने, अध्ययन गर्ने, खाना खाने समय छुट्ट्याइएको छ। सहाराविहीनको सहारा बेसहारा बालबालिकाहरूको लागि नगरपालिकाले अभिभावकत्व ग्रहण गर्ने र शिक्षाको अवसरबाट बञ्चित नगराउने उद्देश्यले बालग्राम सञ्चालनमा ल्याइएको चौतारा साँगाचोकगढीकी उपप्रमुख सीता थापाले बताइन्। एउटा परिवारको बालबालिकाको लागि अभिभावकले जे जस्ता भूमिका निर्वाह गर्नुपर्छ त्यो हामी गर्न चाहान्छौं, उपप्रमुख थापाले भनिन्, बालबालिकाले म अभिभावकविहीन छैन, मेरो अभिभावक स्थानीय सरकार हो भन्ने प्रत्याभूति दिलाउने प्रयत्न गरिरहेका छौं। भौतिक पूर्वाधार विकासलाई भन्दा असहाय बालबालिकाको संरक्षणलाई प्राथमिकता दिएको बताउँदै चौतारा साँगाचोकगढी नगरपालिका उपप्रमुख थापाले सहिदहरूको सम्झनामा सहिद स्मृति आवासीय बालग्राम नाम राखिएको बताइन्। यो नगरपालिकाको सपना हो, जसको कोही पनि छैन, उनीहरूको सहारा हौं हामी, उनले भनिन् यहाँ आउनुभएका बालबालिकाहरू संरक्षण गर्ने अभिभावक नभइरहँदा विद्यालय जाने अवस्थाबाट रोकिनु भएको थियो। सहाराविहीन भएका कतिपय बालबालिका सडकमा भौंतारिएर हिँड्ने गरेकोले पढ्ने, लेख्ने अधिकारबाट बञ्चित हुने तथा कुपोषण हुने गरेकोले एक महिना अघिबाट बालग्राम सञ्चालनमा ल्याइएको उनको भनाइ छ। बालबालिकाको हेरचाह, स्याहारसम्हार तथा आधारभूत अधिकार उपयोग र संरक्षण गर्न हामीले बालग्राम अवधारणा बनाएर सञ्चालनमा ल्याएका हौं, थापाले भनिन् बालग्राम सञ्चालनमा आएपछि अनाथ, असहाय, विपन्न बालबालिकाहरूले निःशुल्क आवासीय रूपमा अध्ययन गर्न पाएका छन्। नगरभित्रका विपन्न तथा आधारभूत सुविधाबाट वञ्चित रहेका बालबालिकाहरू कक्षा १२ सम्म निःशुल्क शिक्षासहित नगरपालिकाको संरक्षणमा आवासीय बालग्राममा बस्ने नगरपालिकाले जनाएको छ। बालग्रामको भौतिक संरचना र शैक्षिक क्षेत्रको विकासका लागि नगरपालिकाले २३ लाख खर्च गरेको छ। भवन मर्मत, कम्पाउन्ड, कोठा व्यवस्थापन, खानेपानी, शौचालय र कर्मचारी व्यवस्थापनका लागि सो रकम खर्च गरिएको नगरपालिकाको भनाइ छ। २०७२ सालको भूकम्पमा भूकम्पपीडितलाई सामूहिक बस्नको लागि बनाइएको र कोरोना कालमा क्वारेन्टाइनका लागि प्रयोग गरिएको जस्ताको छाना भएको संरचनालाई हाल आवासीय बालग्राम बनाइएको हो। नगरपालिकाले प्राथमिकता राखेको बालग्रामको भवन निर्माणका लागि बागमती प्रदेश सरकारले ७० लाख रुपैयाँ अनुदान दिएको छ। यसबाट आधारभूत आवश्यकता परिपूर्ति हुने गरी भवन निर्माण गरिने नगरपालिकाले जनाएको छ। बालग्राममा रही अध्ययन गर्न चाहने बालबालिकाको लागि नगरपालिकाले तीनवटा मापदण्ड बनाई विद्यालय र वडा कार्यालयको सिफारिससहित निवेदन माग गरेको थियो। बुवा, आमा दुबै नभएका, बुवा या आमा नभएका र विद्यालय मर्जका कारण भौगोलिक हिसाबले विद्यालय टाढा भएर पढ्न नपाएका बालबालिकाहरू बालग्राममा रहन सक्ने मापदण्ड नगरपालिकाले बनाएको थियो। मापदण्डअनुसार २४ जना बालबालिका छनोट भएकोमा १९ जना सम्पर्कमा आएको बालग्राम सञ्चालन समिति सदस्य एवं नगर शिक्षा सुपरिवेक्षक राजु पराजुलीले बताए। बालग्राममा संख्या थप गरिदिनुपयो भनेर स्थानीय स्तरबाट माग आइरहेको छ, पराजुली भन्छन् हामीले संख्याभन्दा पनि अति आवश्यक भएका बालबालिकाहरूलाई राख्ने योजना बनाएका छौं। संरचनाले अहिले हामीलाई केही समस्या बनाएको छ। बालबालिका थप गर्ने कार्यलाई हामी क्रमशः निरन्तरता दिँदै जानेछौं। बालग्रामलाई नगरपालिकाको निगरानीमा स्वायत्त शिक्षण संस्था बनाएर लैजाने योजना रहेको उनले सुनाए। समायोजन गर्न केही कठिनाइ बालग्राममा रहेका १९ जना बालबालिकाहरू नगरपालिकाको समन्वयमा चौतारा साँगाचोकगढी नगरपालिका ७ मा रहेको ज्ञानमन्दिर नमुना माध्यमिक विद्यालयमा विभिन्न कक्षामा अध्ययन गरिरहेका छन्। तर, उनीहरूलाई विद्यालयमा घुलमिल हुन भने समस्या देखिएको छ। पारिवारिक रूपमा केही बिचलन भएको, आमाबुवा नभएको हुँदा उनीहरूले गर्ने व्यवहार अरू स्वाभाविक बालबालिकाभन्दा केही फरक छ। यी बालबालिकाहरूलाई विद्यालयमा समायोजन गरिरहँदा सुरुवातमा केही कठिन भयो, ज्ञानमन्दिर नमुना माध्यमिक विद्यालयका प्रधानाध्यापक पुण्य गजुरेलले भने उनीहरूले अरू साथीहरूसँग बोल्ने, व्यहार गर्ने कार्य, घुलमिल हुने, दिवा खाजामा सामेल हुँदाको कुरामा केही समस्या देखिएको थियो। अहिले विस्तारै उनीहरू अन्य बालबालिका सरहको व्यवहार परिवर्तन गर्न प्रयासरत छन्। नगरपालिकाले अध्यापनको लागि सिफारिस गरेपछि विद्यालयले बालबालिकाहरूको सिकाइ, व्यवहार र क्षमतालाई जाँच गरी कुन कक्षामा अध्यापन गराउँदा उपयुक्त हुन्छ भनेर गरिएको मूल्यांकन अनुरूप विभिन्न कक्षामा भर्ना लिइएको थियो। पारिवारिक विचलनका कारण अहिलेसम्म पढाइ सुरुवात नगरेको, शैक्षिक वातावरणमा घुलमिल हुन नसेका बालबालिकाहरू रहेका कारण उनीहरूको क्षमताको मूल्यांकन गरी भर्ना गरेका हौं, गजुरेलले भने यसरी गर्दा पनि उनीहरूमा राम्रो पठनपाठनको संस्कार विकास गर्न समय लाग्छ। उनीहरूलाई पठनपाठनमा अब्बल बनाउने कुरा नै चुनौतीपूर्ण छ। उनीहरूको शैक्षिक सुधारको लागि विद्यालयले प्रयत्न गरिरहेको प्रधानाध्यापक गजुरेल बताउँछन्। साना बालबालिकाहरूलाई त समय बाँकी नै छ उनीहरूको शैक्षिक स्थिति सुधार गरेर लैजान सकिन्छ तर ७, ८, ९ कक्षा पढ्ने बालबालिका जो पृथक् पृष्ठभूमिबाट आएका छन्, जो शैक्षिक वातावरणमा धेरै अभ्यस्त हुन सकेको थिएनन्। उनीहरूको शैक्षिक सुधार, व्यवहार सुधारको लागि हामी थप नयाँ शैक्षिक कार्यक्रम र अतिरिक्त समयमा सिकाइ क्रियाकलाप गरेर सुधार गर्दै लैजाने प्रयत्नमा छौं, उनले भने। बालग्राममा रहने बालबालिकाको शैक्षिक विकासको लागि नगरपालिकाले कुनै पनि सम्झौता नगर्ने नगर उपप्रमुख थापा बताउँछिन्। उहाँहरू विशेष अवस्थाबाट आउनु भएकोले थप कक्षाको आवश्यकता पर्छ भने पनि नगरपालिका त्यो प्रदान गर्न तयार छ, उनले भनिन्। बेसहारा बालबालिकालाई सहारा दिई अभिभावकीय दायित्व निर्वाह गर्नु स्थानीय सरकारको कर्तव्य हो।, नेपालको संविधान २०७२ मा बालबालिकाको संरक्षण, सशक्तीकरण र विकासको लागि कानुनद्वारा विशेष व्यवस्था गर्न सक्ने व्यवस्था गरिएको छ। त्यस्तै निःशुल्क शिक्षा पाउने र प्रत्येक बालबालिकालाई आफ्नो पहिचान तथा नामको हक हुने व्यवस्था गरिएको छ। प्रत्येक बालबालिकालाई पालनपोषण, आधारभूत स्वास्थ्य र सामाजिक सुरक्षा प्राप्त हुने र प्रत्येक बालबालिकालाई शारीरिक, मानसिक वा अन्य कुनै पनि किसिमको शोषणविरुद्धको हक प्राप्त हुने व्यवस्था पनि संविधानमा गरिएको छ।"
ईटाटारमा टयाक्टरले ठक्कर दिँदा एक विद्यार्थीको मृत्यु,महोत्तरी : गौशालाको ईटाटारमा टयाक्टर दुर्घटनामा परि एक छात्राको मृत्यु भएको छ । आइतबार गौशाला नगरपालिका ३ ईटाटारमा टयाक्टरले ठक्कर दिँदा स्थानीय रामकरण महतोको ९ वर्षीया छोरी जिया सिंहको घटनास्थलमै मृत्यु भएको हो । बालिका स्थानीय जनता आधारभुत विद्यालय ईटाटारमा कक्षा ३ अध्ययनरत थिइन् । आइतबार बिहान साइकलमा चढेर विद्यालय आउँदै गर्दा बालिकाको मृत्यु भएको विद्यालय व्यवस्थापन समितिका अध्यक्ष शम्भु साहले बताए । टयाक्टर चालक फरार रहेको र शवको पोस्टमार्टमको लागि पठाउने तयारी भइरहेको छ । घटनाको विषयमा विस्तृत विवरण आउन बाँकी रहेको छ ।
