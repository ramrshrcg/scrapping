शीर्षक,विवरण
सुक्खा पहिरोले खोला थुनिएपछि पर्यटकहरू अलपत्र,"दोलखा : विगु गाउँपालिका१, लामाबगरको देउरालीमा सुक्खा पहिरो खसेर आंशिक रूपमा थुनिएको क्यालु खोला सामान्य अवस्थामा आएको छ। तर, पर्यटकहरू भने अलपत्र भएका छन्। शुक्रबार बिहान करिब ११ बजेतिर सडक खन्ने क्रममा देउराली नजिकै खसेको सुक्खा पहिरोले तामाकोशी नदी आंशिक रूपमा थुनिएको थियो। माथिल्लो तामाकोशीको बाँधस्थलभन्दा केही माथि सुक्खा पहिरो खसेको थियो। पहिरोले सडक अवरुद्ध भएपछि चीनसँगको सिमाना लप्ची गाउँमा रहेको लप्ची रेछेन शेर्पा दोर्जे गुम्बा तथा ध्यान केन्द्रको उद्घाटन र दीर्घायु पूजामा सहभागी भै फर्कँदै गरेका २५ विदेशी सहित ६० जना पर्यटक देउराली क्षेत्रमा अलपत्र परेका थिए। अहिले उनीहरू दुगड ग्रुपको सहयोगमा वैकल्पिक मार्ग प्रयोग गरी लामाबगर आइपुगेको विगु गाउँपालिका१ का वडाध्यक्ष मेमबहादुर तमाङले बताए। सुक्खा पहिरो गएको ठाउँ माथिल्लो तामाकोसी जलविद्युत आयोजनाको ड्याम रहेको लामाबगर भन्दा झण्डै तीन किलोमिटर माथि पर्ने वडाध्यक्ष तामाङले बताए। सुक्खा पहिरो गएको ठाउँमा पुग्न माथिल्लो तामाकोशी आयोजनाको ड्यामसँगैको एक किलोमिटर सुरुङ मार्ग हुँदै तीन किलोमिटर पार गर्नुपर्ने वडाध्यक्ष तामाङको भनाइ छ। सुक्खा पहिरोले झण्डै दुई घण्टा तामाकोशी नदी थुनिएको थियो। नदी थुनिएको खबर पाएपछि तामाकोशी आयोजनाले विद्युत उत्पादन गरेर ड्यामको पानी घटाएको र अहिले नदी खुलेर पानी सामान्य अवस्थामा बग्न थालेको आयोजनाका प्रमुख कार्यकारी अधिकृत मोहन गौतमले बताए। सुक्खा पहिरोले तामाकोशी नदी थुनिए पनि माथिल्लो तामाकोशी आयोजनालाई कुनै समस्या नभएको प्रमुख कार्यकारी अधिकृत गौतमको भनाइ छ।"
शनिबार देशका यी स्थानमा हुने छ वर्षा,"काठमाडौं : शनिबार देशका कोशी, मधेश, बागमती र गण्डकी प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी र बागमती प्रदेशका थोरै स्थानहरूमा तथा बाँकी पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी र बागमती प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। शनिबार राति कोशी, मधेश, बागमती र गण्डकी र सुदूरपश्चिम प्रदेशमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी , मधेश र गण्डकी प्रदेशका थोरै स्थानहरुमा तथा बाँकी पहाडी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ।"
पेट्रोल र डिजेलको मूल्य घट्यो,काठमाडौं : पेट्रोल र डिजेल र मट्टितेलको मूल्य घटेको छ। नेपाल आयल निगमको सञ्चालक समितिको बैठकले डिजेल र मट्टितेलको मूल्य घटाएको हो। निगमले पेट्रोलमा प्रतिलिटर ३ रुपैयाँ र डिजेल र मट्टितेलमा प्रतिलिटर १ रुपैयाँ घटाएको हो। खाना पकाउने ग्यास र हवाई इन्धनको मूल्य भने यथावत राखिएको छ। नयाँ मूल्यअनुसार काठमाडौं उपत्यकामा पेट्रोलको मूल्य १६८ रुपैयाँ प्रतिलिटर र डिजेल र मट्टितेलको १५३ रुपैयाँ प्रतिलिटर पर्नेछ। नयाँ मूल्यसूची राति १२ बजेपछि लागू हुनेछ।
मुस्ताङको घरपझोङलाई पूर्ण खोप सुनिश्चितता दिगोपन घोषणा,"जोमसोम : मुस्ताङको घरपझोङ गाउँपालिकालाई शुक्रबार पूर्ण खोप सुनिश्चितता दिगोपना पालिका घोषणा गरिएको छ। गाउँपालिकाले प्रत्येक वडाहरुबाट पूर्ण खोप सुनिश्चिता दिगोपना भएको सिफारिस पत्रका आधारमा पालिका पूर्ण खोप सुनिश्चितता घोषणा गरिएको हो। घरपझोङले सबै वडाहरुमा शतप्रतिशत बालबालिकाहरूले पूर्ण खोप लगाएको उल्लेख गर्दै गत वर्षको झै यसवर्ष पनि घरपझोङ गाउँपालिकाले पूर्ण खोप सुनिश्चितता दिगोपना पालिका घोषणा गरेको हो। बालबालिकाका लागि १३ प्रकारका रोगहरूलाई प्रतिरोधात्मक क्षमता बढाउन १० किसिमका खोपहरु लगाउने गरिएको छ। खोपको माध्यमबाट रोगको रोकथाम, निवारण र उन्मुलन गरी शिशु, बाल, मातृ तथा अन्य व्यक्तिको मृत्युदर घटाउन, खोप सेवाको विस्तार र सुदृढीकरण गरी गुणस्तरीय खोप सेवा निरन्तरता रहेको भन्दै शुक्रबार घरपोझोङ गाउँपालिका खोप समन्वय समितिले जोमसोममा एक कार्यक्रम गरी पूर्ण खोप सुनिश्चतता तथा दिगोपना पालिका घोषणा गरिएको जनाइएको छ।"
अन्नपूर्णकर्मी महतो सम्मानित,काठमाडौं : अन्नपूर्णकर्मी राजकरण महतो सम्मानित भएका छन्। राष्ट्रिय दलित पत्रकार संघ नेपालले उनलाई शुक्रबार सम्मान गरेको हो। सञ्चार तथा सूचना प्रविधिमन्त्री रेखा शर्माले महतोलाई दोसल्ला ओढाएर सम्मानपत्र प्रदान गरेकी थिइन्। पत्रकारिताको माध्यमबाट उत्पीडित तथा दलित समुदायमा जागरण ल्याउन खेलेको भूमिकाप्रति उच्च कदर गर्दै महतोलाई सम्मानपत्र प्रदान गरिएको आयोजकले जनाएको छ।
त्रिविको सम्पत्ति खोजबिन गर्न पूर्वसचिवको संयोजकत्वमा समिति गठन,"काठमाडौं : सरकारले मुलुकको जेठो त्रिभुवन विश्वविद्यालयको नाममा काठमाडौं उपत्यकाभित्र रहेका जग्गा तथा चलअचल सम्पत्तिको खोजी गर्न पूर्वसचिव शारदाप्रसाद त्रितालको संयोजकत्वमा समिति गठन गरेको छ। बिहीबार बसेको मन्त्रिपरिषद् बैठकले समितिको सदस्यमा पूर्वसहसचिवद्वय महेन्द्रकुमार थापा र जानकीबल्लभ अधिकारी, त्रिविका विज्ञ सदस्य प्राडा प्रेमसागर चापागाईंलाई नियुक्त गरेको सञ्चार तथा सूचना प्रविधिमन्त्री रेखा शर्माले जानकारी दिइन्। समितिको सदस्यसचिव शिक्षा, विज्ञान तथा प्रविधि मन्त्रालयका उपसचिवलाई तोकिएको छ। समितिले त्रिविका नाममा विभिन्न ठाउँमा रहेका जग्गामध्ये प्रारम्भिक चरणमा उपत्यकाभित्रको जग्गाको अध्ययन, अनुसन्धान तथा छानबिन एवं भवनलगायत अन्य चलअचल सम्पत्तिको खोज तथा लगत संकलन, संरक्षण, उपयोग, व्यवस्थापन र आवश्यक अन्य कार्यका लागि अध्ययन गरी ठोस प्रतिवेदन पेस गर्नेछ।"
अन्तर्राष्ट्रिय पोल्ट्री प्रदर्शनी सुरु,काठमाडौं : चितवनको भरतपुरमा अन्तर्राष्ट्रिय पोल्ट्री प्रदर्शनी सुरु भएको छ। भरतपुरको चितवन एक्स्पो सेन्टरमा सुरु भएको प्रदर्शनीको भरतपुर महानगर पालिकाकी मेयर रेनु दाहालले उद्घाटन गरिन्। प्रदर्शनीमा नेपाल भारत जर्मन बेल्जियम नेदरल्यान्ड चीन अमेरिका टर्की मलेसिया सिगापुर ताइवान इटली इजरायल र बङ्गलादेशका १ सय ५० भन्दा बढी स्टलहरु रहेका छन्। प्रदर्शनीमा आधुनिक प्रविधि गुणस्तरीय औषधी फिड सप्लिमेण्ट डेरी उद्योग पोल्ट्री उद्योग दाना ह्याचरी उद्योग र मासुजन्य उद्योग लगायत सम्पूर्ण पशुपक्षी पालन प्रशोधन र बजारीकरण सम्बन्धी विभिन्न क्षेत्र समेटेर जानकारी लिन सकिने नेपाल पोल्ट्री महासंघले जनाएको छ। प्रदर्शनी ३ दिनसम्म सञ्चालन हुने छ। उक्त प्रदर्शनीमा पोल्ट्री पाठशाला पनि सञ्चालन गरिएको छ। पाठशालामा विभिन्न देशका पोल्ट्री विज्ञहरुले पोल्ट्रीमा भइरहेको नवीनतम् र अत्याधुनिक प्रविधि र यन्त्रबारे जानकारी गराउने छन्। भरतपुर महानगर पालिकाकी मेयर दाहालले भरतपुरमा आयोजना गरिएको अन्तर्राष्ट्रिय पोल्ट्री प्रदर्शनीले भरतपुर भ्रमण वर्षलाई मद्दत पुगेको उल्लेख गर्दै प्रदर्शनीले शिथिल अवस्थामा रहेको व्यापार व्यवसाय चलायमान हुने बताए। नेपाल पोल्ट्री महासंघका केन्द्रीय अध्यक्ष गुणचन्द्र बिष्टले नेपाली पोल्ट्री क्षेत्रको समग्र विकास तथा नवीनतम् अत्यधुनिक प्रविधि गरी पोल्ट्रीको व्यावसायिक विकास गर्ने र आर्थिक क्रियाकलाप चलायमान गराउने उद्देश्यले अन्तर्राष्ट्रिय प्रदर्शनीको आयोजना गरिएको बताए। प्रदर्शनी नेपाल पोल्ट्री महासंघ र इण्डीया पोल्ट्री इक्युप्मेण्ट एशोसियसनको संयुक्त आयोजनामा भएको हो। प्रदर्शनीले पोल्ट्री व्यवसायी र पोल्ट्री व्यवसाय गर्न चाहने किसानहरूलाई अत्याधुनिक प्रविधिबारे जानकारी हुने आयोजकको विश्वास छ।
"दाहाल, ओली र नेपालबीच के भयो कुराकानी?","काठमाडौं : प्रधानमन्त्री पुष्पकमल दाहाल, नेकपा एमाले अध्यक्ष केपी शर्मा ओली र नेकपा एकीकृत समाजवादीका अध्यक्ष माधव कुमार नेपालबीच भेटवार्ता भएको छ। सिंहदरबारस्थित प्रधानमन्त्री कार्यालयमा शुक्रबार दिउँसो उनीहरूबीच भेटवार्ता भएको हो। बूढानीलकण्ठमा प्रमुख प्रतिपक्षी दल नेपाली कांग्रेसका सभापति शेरबहादुर देउवासँगको भेटपछि सशंकित बनेका प्रधानमन्त्री दाहाल र ओलीले माधव नेपालसँग छलफल गरेका हुन्। सत्ता समीकरणलाई लिएर उनीहरूबीच छलफल भएको स्रोतले जानकारी दिएको छ। एमाले अध्यक्ष ओलीले पनि समसामयिक विषयवस्तुमा छलफल भएको बताए। बैठकपछि सञ्चारकर्मीसँग संक्षिप्त कुरा गर्दै उनले समसामयिक परिस्थितिको बारेमा छलफल भएको बताए। आजमात्र माओवादी संसदीय दलको बैठकमा प्रधानमन्त्री दाहालले माधव नेपालले आफूसँग सोधेर देउवासँग भेटेको दाबी गरेका थिए। उनले सत्ता समीकरणमा कुनै समस्या नभएको र ५ वर्ष नै गठबन्धन टिक्ने दाबी गरेका थिए। गत बुधबार बूढानीलकण्ठमा देउवाले जनता समाजवादी पार्टी नेपालका अध्यक्ष उपेन्द्र यादव, लोकतान्त्रिक समाजवादी पार्टीका अध्यक्ष महन्थ ठाकुर र माधव नेपालसँग छलफल गरेका थिए। देउवाले मधेस प्रदेश सरकारको गठन र केन्द्र सरकारको समेत नयाँ समीकरणबारे छलफल गरेको स्रोतले दाबी गरेको थियो। मधेसमा अल्पमतमा रहेको जसपा नेपालको सरकारलाई टिकाउन अध्यक्ष यादवले देउवाको साथ मागेको ती स्रोतको भनाइ छ।"
व्यावसायिक प्याज खेतीमा गुल्मीका भण्डारी,"गुल्मी : गुल्मीको इस्मा गाउँपालिका६ चौरासीमा जिल्लामै पहिलो पटक व्यावसायिक रूपमा प्याज खेतीको परीक्षण सुरु गरिएको छ। छिमेकी मुलुक भारतबाट आयात हुने प्याजलाई रोक्दै स्थानीय उत्पादनलाई प्रोत्साहन गर्ने उद्देश्यसहित ५ रोपनी क्षेत्रफलमा प्याज गरिएको हो। जिल्लालाई प्याजमा आत्मनिर्भर बनाउने उद्देश्यसहित गुल्मीको चौरासी फाँटमा व्यावसायिक रुपमा प्याज खेती सुरु गरिएको छ। विगत ९ वर्षदेखि कीर्तिपुर काठमाडौंमा व्यावसायिक तरकारी खेती गर्दै गुल्मीका रोमाकान्त भण्डारी यतिबेला गाउँ फर्किएर प्याज खेती गरिरहेका छन्। गुल्मीमा प्याजको राम्रो सम्भावना देखेर लामो समय कीर्तिपुरमा जग्गा लिजमा लिएर तरकारी खेती, कुखुरा पालन त्यागेर गाउँमै फर्किएका हुन्। कीर्तिपुरमा जग्गा लिजमा लिएर तरकारी खेती गरेको तर,गाउँको आफ्नो जग्गा बाँझो रहने भएकाले त्यसको सदुपयोग र व्यावसायिक बन्न प्याज खेती सुरु गरिएको भण्डारीले बताए। पछिल्लो समय छोराछोरीको पढाइ र रोजगारीको खोजीमा गाउँबाट शहर बसाइँसराइ गर्नेको संख्या दैनिक बढ्दो छ तर, मैले पुर्ख्यौली सम्पत्तिमा कृषि गर्ने उद्देश्य लिएर म गाउँमै फर्किएको हुँ, उनले भने म अब फर्किए र विस्तारै परिवारलाई गाउँमै फर्काउने योजना बनाएको छु। उनले आजभोलि बसाइँसराई र विदेशिने युवाका कारण गाउँघर रित्तिदै गएको दुखेसो गरे। छिमेकी मुलुक भारतबाट प्याजको निर्यात बढेको तर यसको जिल्लामा कतै व्यावसायिक खेती नभएकाले यसको खेतीमा आफू लागेको भण्डारी बताउँछन्। उनी कात्तिक महिनामा गाउँ फर्किएर ५ रोपनी जग्गामा प्याज खेती गरेका हुन्। परीक्षणका रुपमा सुरु गरिएको प्याज खेती पहिलो वर्ष नै उत्पादन र परीक्षण दुवै राम्रो भएको उनले बताए। भण्डारी अहिले उत्पादन भएको प्याज बजारीकरण र स्याहार्न व्यस्त छन्। उत्पादन भएको प्याज फूलबारी,चौरासी, सिमलटारी हुँदै तम्घास बजारमा खपत भइरहेको छ। प्याज प्रतिकिलो ७० रुपैयाँमा बिक्री भइरहेको छ। तर, उत्पादन गरिएको प्याजलाई बजारीकरण थप समस्या देखिएको उनले गुनासो गरे। उनले दैनिक ५ जनालाई रोजगारी दिएका छन्। उनले प्याज खेती सँगै मौसमी तरकारी, टमाटर, काँक्रो लटरम्म फलाएका छन्। आफ्नै ठाउँमा कृषि मार्फत केही गर्ने हुटहुटी बाकेका भण्डारी दैनिकी बाँझो जमिनमा तरकारी रोप्नमै बित्ने गरेको छ। चौरासी फाँट खेती योग्य जमिन रहेकाले यहाँ सिँचाइको पर्याप्त सुविधा रहेकाले गर्न सके कृषिबाट मनग्य आम्दानी गर्न सकिने भण्डारीले सुनाए। पाँच रोपनी जग्गामा एक क्विन्टल प्याजका बेर्ना थिए। यस पटक प्याजले राम्रो बजार पाए आगामी दिनमा थप २४ रोपनी जग्गामा प्याजको खेती विस्तार गर्ने योजना रहेको उनको भनाइ छ। यहाँका स्थानीयले खानाका लागि मात्रै प्याज खेती गर्दै आएका भएपनि भण्डारीको उत्पादन देखेर व्यावसायिक खेतीमा लाग्ने उनीहरूको तयारी छ। चौसारी खेतमा परीक्षणका रुपमा गरिएको प्याज राम्रो उत्पादन भएपछि कृषिमा भविष्य खोज्ने अन्य किसानलाई समेत प्रेरणा मिलेको छ। आगामी वर्ष आफूहरूले प्याज खेती गर्न योजना बनाएको अर्का किसान कल्पना गौतमले बताइन्। चौरासी फाँटमा प्रशस्त सिँचाइ भएकाले आगामी दिनमा थप व्यवस्थित बनाएर लैजाने योजना बनाएको गौतमले सुनाइन्। एकदुई महिना रहन सक्ने खालको कृषि उपज भएकाले बजारको समस्या नहुने उनको विश्वास छ। प्याज खेतीका लागि भण्डारीलाई जिल्लामा कृषि ज्ञान केन्द्रले प्रोत्साहन गरेको हो। कृषि ज्ञान केन्द्रबाट जिल्लामा पहिलो पटक यसको परीक्षणका लागि प्रोत्साहन गरेपछि उनले प्याजको परीक्षण खेती सुरु गरेका हुन्। केन्द्रले आर्थिक वर्ष २०८००८१ को प्याज खेती प्रदर्शन कार्यक्रम अन्तर्गत ५ रोपनी क्षेत्रफलमा रेड त्रियोल जातको प्याज खेती परीक्षणका लागि बेर्ना सहयोग गरेको कृषि ज्ञान केन्द्र गुल्मीका कार्यालय प्रमुख नवराज भण्डारीले जानकारी दिए। व्यावसायिक कृषि गर्ने वास्तविक किसान पहिचान गरी कार्यालयले आवश्यक सहयोग र किसानलाई प्राविधिक ज्ञान,सीप र तालिम प्रदान गर्दै आएको कार्यालय प्रमुख भण्डारीले बताए।"
ढल्केवरको मालपोत र नापी कार्यालयको संयुक्त उद्घाटन,"धनुषा : धनुषाको ढल्केवरमा स्थापना भएको मालपोत कार्यालय र नापी कार्यालयको संयुक्त उद्घाटन गरिएको छ। शुक्रबार ढल्केवरमा आयोजित समारोहका बीच राष्ट्रियसभा सदस्य आनन्द ढुंगाना र नेपाली कांग्रेसका सहमहामन्त्री महेन्द्र यादवले दुवै कार्यालयको संयुक्त उद्घाटन गरेका हुन्। २०७२ असोज १४ मा मन्त्रिपरिषदको बैठकले धनुषाको ढल्केवरमा मालपोत र नापी कार्यालय स्थापना गर्ने निणर्य गरेको थियो। सोही अनुसार २०७३ माघमा ढल्केवरमा नापी कार्यालय स्थापना गरिए पनि मालपोत कार्यालय स्थापना हुनसकेको थिएन। त्यसैको बहानामा नापी कार्यालय स्थापना भएको ८ वर्ष हुँदासम्म कार्यालयको कामकाज सुरु हुन सकेको थिएन। केही महिनाअघि नेपाल सद्भावना पार्टीका केन्द्रीय अध्यक्ष रामकुमार महतोको पहलमा ढल्केवरमा मालपोत कार्यालय स्थापना भएसँगै सञ्चालनका लागि कसरत सुरु भएको थियो। मालपोत कार्यालय र नापी कार्यालय जनकपुरले ढल्केवर कार्यालयलाई गत जेठ ६ गते मोठश्रेस्ता, अभिलेख लगायतका कागजातहरु हस्तान्तरण गरेको थियो। ढल्केवरको मालपोत कार्यालयबाट गत सोमबारदेखि सेवा सुरु भए पनि केही प्राविधिक कारणले नापी कार्यालयको सेवा सुरु भएको छैन। जेठ २१ बाट सेवा सुरु हुने नापी कार्यालय ढल्केवरले सूचना जारी गरिसकेको छ।"
पर्यटन विकास आयोजना इकाईका दुई जना सव इन्जिनियर घुससहित पक्राउ,काठमाडौं : पर्यटन विकास आयोजना इकाई कार्यालय काठमाडौंका दुई जना सव इन्जिनियर घुससहित पक्राउ परेका छन्। अख्तियार दुरुपयोग अनुसन्धान आयोगको टोलीले उनीहरूलाई घुससहित रंगेहात पक्राउ गरेको हो। काठमाडौंको नयाँ बानेश्वरस्थित कार्यकक्षबाटै उनीहरू पक्राउ परेका हुन्। उनीहरूले सेवाग्राहीसँग १७ हजार घुस लिएपछि अख्तियारको टोलीले पक्राउ गरेको थियो। मन्दिर निर्माणको भुक्तानी प्रक्रियामा सहजीकरण गरिदिन भन्दै उनीहरूले घुस लिएको अख्तियारले जनाएको छ।
सगरमाथा आरोही सुरजलाई आँधीखोलामा अभिनन्दन,स्याङ्जा : विश्वकै अग्लो हिमाल सगरमाथाको चुचुरोमा पुगेर किर्तिमान राख्न सफल स्याङ्जाका सुरज पौडेललाई उनको जन्मथलोमा अभिनन्दन गरिएको छ। आँधीखोला गाउँपालिका वडा नं २ चिलाउनेबासमा जन्मेका उनलाई गाउँपालिकाले विशेष कार्यक्रमसहित अनिनन्दन गरेको हो। बाजागाजासहित उनलाई पालिकाका मुख्य बजार क्षेत्रमा परिक्रमा गराइएको थियो। आँधीखोलाको मुख्य मुकामक्षेत्र सेतीदोभानदेखि चिलाउनेबाससम्म सयौंजना पौडेललाई परिक्रमा गराउँदै पालिकामा सहभागी भएका थिए। गण्डकी प्रदेश सदस्य सुधिरकुमार पौडेलले कठिन एवं साहसिक काममा सफलता प्राप्त गरि गाउँपालिकाको नाम विश्वभर चिनाउन पाउनु सुखद क्षण भएको जनाए। आफूलाई सुम्पेको जिम्मेवारीसँगसँगै यसतर्फको रुची र लक्ष्य पूरा गर्नु भनेको असाधारण कार्य भएको सांसद पौडेलले बताए। पालिका अध्यक्ष विश्वनाथ पौडेलले सगरमाथा चढ्ने पहिलो व्यक्तिको गाउँपालिका भनेर विश्वभर चिनाउन पाउनु गर्वका कुरा भएको बताए। यस्ता काममा विरलै व्यक्तिको ध्यान पुग्ने उनले भने। आरोही पौडेलले जन्मथलोमा भव्यरुपमा अभिनन्दित हुन पाउँदा थप उर्जा एवं हौसला मिलेकको बताउँदै सबैप्रति आभार व्यक्त गरे। चैत ३० गतेदेखि यात्रा सुरु गरेको पौडेलले जेठ ७ गते बिहान सवा १० बजे विश्वको शिखर सगरमाथा पुगेर आँधीखोला गाउँपालिकाको लोगो अंकित झण्डा र आफू कार्यरत सशस्त्र प्रहरीको झण्डा प्रर्दशन गरेका थिए। ३६ वर्षीय पौडेल सशस्त्र प्रहरीको प्रहरी निरीक्षक पदमा सेवारत छन्। पौडेललाई उनको जन्मथलो रहेको वडामा पनि सम्मान एवं अभिनन्दन गरिएको छ।
सामसङका तीनवटा ब्राण्डका स्मार्ट फोनको मूल्य घट्यो,"काठमाडौं : सामसङ नेपालले तीन वटा ब्राण्डका स्मार्ट फोनको मूल्य घटाएको छ। ग्यालेक्सी ए२५ ५जी, ग्यालेक्सी एम१४ एलटीई र ग्यालेक्सी ए०५ को मूल्य घटेको हो। ग्यालेक्सी ए२५ फाइभजी मा  इन्चको सुपर  ,   को साथ  मेन क्यामरा र  फ्रन्ट क्यामरा छ।   प्रोसेसर र  रिफ्रेस रेटद्वारा संचालित, ग्यालेक्सी ए२५ ले सहज पर्फमेन्स सुनिश्चित गर्दछ। यसमा  ब्याट्रीका साथ सुपर फास्ट चार्जिङ,   सुरक्षा छ र यो एन्ड्रोइड १४ आधारित    मा चल्छ । ग्यालेक्सी ए०५ मा  र एम१४ एलटीई  फ्रन्ट क्यामराका साथ  प्राइमेरी क्यामरा छ । ग्यालेक्सी एम१४ एलटीईमा अत्याधुनिक    प्रोसेसर छ। ग्यालेक्सी ए०५ मा    प्रोसेसरद्वारा अतुलनीय पर्फमेन्स प्रदान गर्न र सिमलेस मल्टिटास्किङ गर्न सक्षम बनाइएको छ । यसै बीच, ग्यालेक्सी ए०५ र एम१४ एलटीई दुवैले ६७ इन्चको स्क्रिनमा   अनुभव प्रदान गर्दछ । यसका साथै दुवै डिभाइसहरू  ब्याट्रीद्वारा सञ्चालित छन्, जसले दिनभर प्रयोगको लागि पर्याप्त पावर प्रदान गर्दछ। यी डिभाइसहरूमा निःशुल्क सामसङ २५ वाट फास्ट चार्जिङ एड्याप्टर पनि प्राप्त गर्न सकिने छ। यो सेवा देशभरका ५०० भन्दा बढी आधिकारिक सामसङ रिटेल स्टोरहरूमा उपलब्ध छ।"
तत्कालीन प्रमुख प्रशासकीय अधिकृतसहित ८ जनाविरुद्ध अख्तियारले हाल्यो मुद्दा,"काठमाडौं : अख्तियार दुरूपयोग अनुसन्धान आयोगले मुगुको सोरु गाउँपालिका७ स्थित दाक्चख्याल्च सडक निर्माण आयोजनामा उपभोक्ता समितिका पदाधिकारी र प्राविधिक समेतको मिलेमतोमा सडक निर्माण कार्यमा अनियमितता गरेको आरोपमा तत्कालीन प्रमुख प्रशासकीय अधिकृतसहित ८ जनाविरुद्ध भ्रष्टाचार मुद्दा दायर गरेको हो। आयोगले शुक्रबार सोरु गाउँपालिकाका तत्कालीन प्रमुख प्रशासकीय अधिकृत विरेन्द्र मल्ल,इन्जिनियर प्रकाश आचार्य र असिस्टेन्ट सवइन्जिनियर विक्रम बढासहित ८ जनाविरुद्ध विशेष अदालतमा भ्रष्टाचार मुद्दा दायर गरेको अख्तियारका सहायक प्रवक्ता देवीप्रसाद थपलियाले जानकारी दिए। सोरु गाउँपालिका ७ अन्तरगत दाक्चख्याल्च सडक निर्माण सम्बन्धमा सम्झौता विपरित वास्तविक कार्यभन्दा १३ लाख ७२ हजार ३४० रुपैयाँ भुक्तानी दिएको ठहर गर्दै अख्तियारले उनीहरूविरुद्ध सोही रकम बराबरको बिगो र जरिवाना असुल गर्न माग गरेको छ। सोही मुद्दामा आरोपित दाक्चख्याल्च सडक निर्माण श्रम समितिका अध्यक्ष हस्तबहादुर बुमी,कोषाध्यक्ष धौली कामी र सचिव केवल बुढाविरुद्ध पनि १३ लाख ७२ हजार ३४० रुपैयाँ बिगो माग गरिएको अख्तियारले जनाएको छ। उनीहरूले नापी किताब र कार्यसम्पन्न प्रतिवेदनमा ३४८४३ घनमिटर ड्राइ स्टोन म्यासनरीको कार्य भएको भनी मूल्याङन गर्न लगाइ वास्तविक कार्यभन्दा १३ लाख ७२ हजार ३४० रुपैयाँ बढी भुक्तानी लिएको अख्तियारको ठहर छ। यसैगरी सोरु गाउँपालिका गाउँ कार्यपालिका सदस्य एवं अनुमगन समिति संयोजक दलवीर सार्की र सोरु गाउँपालिका७ का तत्कालीन वडाअध्यक्ष राजेन्द्र बुमीले अनुगमन निरीक्षण प्रतिवेदन ड्राइ स्टोन म्यासनरी वाल जम्मा ११८९८ घनमिटर मात्र काम भएकोमा ३४८४३ घनमिटर ड्राइ स्टोन म्यासनरीको कार्य भएको भनी गलत अनुगमन प्रतिवेदन दिन लगाइ सो गलत प्रतिवेदनसमेतको आधारमा वास्तविक कार्यभन्दा १३ लाख ७२ हजार ३४० रुपैयाँ बढी रकम भुक्तानी भएको अख्तियारले जनाएको छ। उनीहरूमाथि भ्रष्टाचार निवारण ऐन २०५९ को दफा १९ को उपदफा (२) बमोजिम कैद र जरिवानाको सजाय माग दावी गर्दै आरोप पत्र दायर भएको अख्तिायरले जनाएको छ।"
बजेटले वित्तीय अनुशासन कायम गर्न सक्दैन : पूर्व अर्थमन्त्री महत,"काठमाडौं : नेपाली कांग्रेसका प्रवक्ता एवं पूर्वअर्थमन्त्री डा प्रकाशशरण महतले आगामी वर्षको बजेटले वित्तीय अनुशासन कायम गर्न नसक्ने बताएका छन्। काठमाडौंमा आयोजित कार्यक्रममा मुलुकको आर्थिक अवस्था र बजेट समीक्षा विषयक कार्यक्रममा महतले बजेटले सरकारको प्राथमिकता निर्धारण गर्न नसकेको र आवश्यकतालाई पहिचान गर्न नसकेकाले वित्तीय अनुशासन कायम गर्न नसक्ने बताए। बजेटले पर्यटन, स्वास्थ्य लगायतका महत्वपूर्ण क्षेत्रमा लगानी गर्ने बाटो नखोलेको र सुधारका गुञ्जायस पनि नदेखिएको उनले बताए। महतले सीमित स्रोत साधनका बीच आवश्यकतालाई प्राथमिकतामा राखेर बजेट ल्याउने सिद्धान्तलाई वर्तमान सरकारले वेवास्ता गरेको धारणा राखे। त्यस्तै नेपाल उद्योग वाणिज्य महासंघका अध्यक्ष चन्द्र ढकालले एक वर्षको अवधिमा सरकारलाई दिएका केही सुझावहरूलाई बजेटले प्राथमिकतामा राखेको बताए। अझै पनि बजेटमा रहेका कमी कमजोरीलाई सुधार गर्दै अघि बढ्नुपर्ने उनले बताए। उनले बजेटको उद्देश्य र प्राथमिकतामा रहेका निजी क्षेत्रसम्बन्धी कार्यक्रम कार्यान्वयनमा सरकार र निजी क्षेत्रबीच सहकार्यहुनुपर्नेमा जोड दिए।"
चौथो रारा ट्रेल रनको उपाधि राज्य र अक्कललाई,"मुगु : चौथो रारा ट्रेल रनको उपाधि पुरुष तर्फ अक्कल बढुवाल र महिलातर्फ राज्य लक्ष्मी रावलले हात पारेका छन्। नेपाली सेनाको हमुमान ध्वज गुल्म राराले आयोजना गरेको प्रतियोगितामा छायानाथ रारा नगरपालिका१४ वाम गाउँका बढुवालले निर्धारित १ घण्टा २ मिनेट १० सेकेन्डमा निर्धारित १६ किलोमिटर दूरी पार गर्दै प्रथम भए। कनकासुन्दरी गाउपालिका३ का सेरबहादुर बुढाले १ घण्टा २ मिनेट ११ सेकेन्डमा पार गर्दै द्वितीय र कनकासुन्दरी२ जुम्ला कै चन्द्र रावतले १ घण्टा २ मिनेट २१ सेकेन्ड लगाएर तृतीय भए। महिलातर्फ गोठिचौर गाउपालिका३ गज्याङ्गकोट गाउँकी राज्य लक्ष्मी रावलले निर्धारित १ घण्टा १४ मिनेट ३३ सेकेन्डमा पार निर्धारित दूरी पार गरेर प्रथम भइन्। पातारासी गाउपस्लिका२ जुम्ला पेडा गाउँकी कल्पना बुढाले १ घण्टा १४ मिनेट ५२ सेकेन्डमा दूरी पार गर्दै द्वितीय र जुम्लाकै समिता बुढाले १ घण्टा १६ मिनेट ३१ सेकेन्डमा दूरी पार गर्दै तृतीय भइन्। प्रतियोगितामा १६९ पुरुष र ३५ महिला गरी १९४ जना खेलाडी सहभागी भएका थिए। प्रतियोगितामा प्रथम हुनेलाई ४० हजार, द्वितीय हुनेलाई ३० हजार र तृतीय हुनेलाई ३० हजार रुपैयाँ नगदसहित ट्रफी र प्रमाण पत्र वितरण गरिएको छ।"
अमेरिकी हतियार प्रयोग गरेर रुसभित्र आक्रमण गर्न राष्ट्रपति बाइडेनको अनुमति,"लामो समयको नीति परिवर्तन गर्दै राष्ट्रपति जो बाइडेनले युक्रेनलाई अमेरिकी हतियार प्रयोग गरेर रुसी भूभागभित्र लक्षित आक्रमण गर्न अधिकार दिएका छन्। रूसी सेनाले रूसी सीमा नजिक उत्तरपूर्वी युक्रेनको खार्किभ सहर आक्रमण बढाएपछि बढ्दो तनावका बीच यो निर्णय लिएको दुई अमेरिकी अधिकारीहरूले जानकारी दिएका छन् । युक्रेनलाई रूसी सेना वा खार्किभ नजिकैको हमलाविरुद्ध संयुक्त राज्य अमेरिकाले आपूर्ति गरेको हतियार प्रयोग गर्न अनुमति दिइएको उनले बताए । 'राष्ट्रपतिले भर्खरै आफ्नो टोलीलाई युक्रेनले खार्किवमा रूसी सेनाहरूमाथि प्रतिआक्रमणका लागि अमेरिकाले आपूर्ति गरेको हतियारहरू प्रयोग गर्न सक्षम छ भनेर सुनिश्चित गर्न निर्देशन दिनुभएको छ,' एक अमेरिकी अधिकारीले बताए । यो नीति अनुमति दिइएको क्षेत्र खार्किभमा कडाईका साथ सीमित रहेको अधिकारीले बताए । युक्रेनी अधिकारीहरूले यस क्षेत्रभन्दा बाहिर आक्रमणका लागि अमेरिकी हतियार प्रयोगको अनुमति मागेका छैनन् । हालैका हप्ताहरूमा बढिरहेको रूसी सेनाको प्रतिक्रियामा किएभले यो नीति परिवर्तनको लागि अनुरोध गरेको अधिकारीले पुष्टि गरेका छन् । युक्रेनी सेनाहरूलाई अब खार्किभबाट सीमापार रूसी सैन्य प्रतिष्ठानण्, गोला बारुद भण्डारण क्षेत्र र रसद केन्द्रहरूलाई लक्षित गर्ने अधिकार दिइएको छ । नीतिमा आएको परिवर्तनप्रति फ्रान्सेली राष्ट्रपति इमानुएल म्याक्रोँ र जर्मन चान्सलर ओलाफ स्कोल्जलगायत युरोपेली नेताहरूले समर्थन जनाएका छन् । म्याक्रोँले युक्रेनी क्षेत्रमा खतरा उत्पन्न गर्ने रुसभित्रका सैन्य स्थलहरूलाई युक्रेनले निष्क्रिय पार्नुपर्ने आवश्यकतामाथि जोड दिए। 'हामीलाई लाग्छ कि युक्रेनमा आक्रमण गर्ने रूसी सैन्य स्थलहरूलाई निष्क्रिय पार्ने अनुमति दिनुपर्छ,' म्याक्रोँले भने। चान्सलर स्कोल्जले म्याक्रोँको भावनालाई प्रतिध्वनित गर्दै युक्रेनलाई अन्तर्राष्ट्रिय कानूनअनुसार र हतियार आपूर्ति गर्ने देशहरूले तय गरेको मापदण्डभित्र रही आफ्नो रक्षा गर्ने अधिकार रहेको बताए। रासस"
सरकारकी प्रवक्ता भन्छिन् सन्दीपलाई भिसा दिनेनदिने अधिकार नितान्त दूतावासको हो,"काठमाडौं : सरकारले क्रिकेट सन्दीप लामिछानेलाई भिसा दिने नदिने अधिकार नितान्त अमेरिकी दूतावासको भएको जानकारी दिएको छ। सरकारकी प्रवक्ता रेखा शर्माले क्रिकेटर सन्दीप लामिछानेलाई सकारले पहल गरे पनि भिसा दिने नदिने अधिकार दूतावासको भएको बताइन्। 'क्रिकेटर सन्दीप लामिछानेलाई विश्वकप खेल्न अमेरिकाको भिसा प्रदान गर्नका लागि सरकारले पहल गरे पनि भिसा दिन वा नदिने अधिकार नितान्त दूतावासको हो,' उनले भनिन्। परराष्ट्र मन्त्रालयले कूटनीतिक नोट पठाउँदासमेत अमेरिकी दूतावासले सन्दीपलाई भिसा दिन अस्विकार गरेको थियो। गत बुधबार अन्तर्वार्ताका लागि दूतावासका पुगेका सन्दीपको दोस्रोपटक भिसा 'रिजेक्ट' भएको थियो। नेपाल क्रिकेट संघ (क्यान)ले पनि विज्ञप्ति जारी गरेर सरकार र आईसीसीले समेत समन्वय गर्दासमेत सन्दीपलाई अमेरिकी दूतावासले भिसा नदिएको स्पष्ट पारेको थियो। क्यानका अध्यक्ष चतुरबहादुर चन्दले आईसीसीले सन्दीप लामिछाने नेपालको १५ सदस्यीय स्क्वाडमा राखेको जानकारी गराउँदासमेत भिसा नपाएको सामाजिक सञ्जालमा उल्लेख गरेका छन्। टी२० विश्वकपको समूह डीमा रहेको नेपालले नेदरल्यान्ड्स, श्रीलंका, दक्षिण अफ्रिका र बंगलादेशसँग खेल्दैछ। नेपालको पहिलो खेलमा जुन ४ मा नेदरल्यान्ड्सविरुद्ध हुँदैछ।"
पूर्वाञ्चल विश्वविद्यालय र विभिन्न १३ कम्पनीबीच सम्झौता,"काठमाडौं : विश्वविद्यालयबाट उत्पादित मानव स्रोत व्यवस्थापन र अनुसन्धानका क्षेत्रमा सहकार्य गर्ने उद्देश्यले पूर्वाञ्चल विश्वविद्यालयले विभिन्न १३ कम्पनीसँग समझदारी गरेको छ। विश्वविद्यालयको विज्ञान तथा प्रविधि संकायका विभिन्न विषयमा अध्ययन गर्ने विद्यार्थीका लागि रोजगारी, इन्टर्नसिप, अनुसन्धान, तालिम, अन्तरक्रिया, संकायगत आदानप्रदानलगायतका क्षेत्रमा काम गर्नेगरी विश्वविद्यालय र ती कम्पनीका प्रतिनिधिबीच हस्ताक्षर भएको हो। विश्वविद्यालयले लिपफ्रग टेक्नोलोजी, इन्फो डेभलपर प्रालि, ओम फर्मास्युटिकल्स एण्ड ल्याब्रोटोरिज, द फ्युज मेसिन नेपाल प्रालि, एफवान सफ्ट, द सेन्टर फर मलेक्युलर डाइनामिक्स, काठमाडौँ सेन्टर फर जियोनोमिक्स, एनएमबी बैंक, नेपाल एग्रो बायोटेक एण्ड रिसर्च सेन्टर, एफवान सफ्ट, नर्भिक हस्पिटल प्रालि, नेपाल एग्रो सेन्टर प्रालि र नेपाल एग्रो इक्वइप्मेन्ट प्रालि, मिडिया एण्ड इन्टरटेन्मेन्ट स्किल काउन्सिल र ए प्लस एशोसियट मुम्बईलगायतका संस्थासँग समझदारीपत्रमा हस्ताक्षर गरेको हो। एनएमबी बैंकसँगको समझदारीअनुसार बैंकले पूर्वाञ्चल विश्वविद्यालयका विद्यार्थीलाई रु पाँच लाखसम्म आधारदरमा दुई प्रतिशत नबढ्ने गरी अध्ययन कर्जा उपलब्ध गराउने भएको विश्वविद्यालयले विज्ञप्तिमार्फत जनाएको छ। यसैगरी अन्य कम्पनीसँगको सम्झौताअनुसार विश्वविद्यालयका विद्यार्थीलाई अनुसन्धान तथा प्राज्ञिक अभ्यास र तालिम आदिमा सहयोग प्राप्त हुनेछ। सो सम्झौतापत्रमा विश्वविद्यालयकातर्फबाट विज्ञान तथा प्रविधि संकायका डिन प्रा डा पवनकुमार झा र सहायक डिन मनोजकुमार हलवाइले हस्ताक्षर गरेका थिए। उक्त सम्झौतापछि पूर्वाञ्चल विश्वविद्यालयका उपकुलपति प्रा डा विजुकुमार थपलियाले सम्झौताले विश्वविद्यालय तथा सम्बद्ध कम्पनी दुवै पक्षको हित हुने विश्वास व्यक्त गरे। यस सम्झौताबाट विश्वविद्यालयको प्राज्ञिक एवं अनुसन्धानका क्षेत्रमा सहायता पुग्ने भन्दै यसबाट आफूलाई खुसी लागेको उनले बताए। त्यस अवसरमा विभिन्न कम्पनीका प्रतिनिधिले पनि उक्त सम्झौताले दुवै पक्षको हितमा काम गर्ने विश्वासका साथ विश्वविद्यालयसँग सहकार्य गर्न पाउँदा खुसी लागेको प्रतिक्रिया दिएका थिए।"
अहिलेको राजनीति भ्रष्टाचारले बिग्रियो : माधव नेपाल,काठमाडौं : नेकपा एकीकृत समाजवादीका अध्यक्ष माधव कुमार नेपालले राजनीति गर्नेहरुले जनताको चाहनालाई केन्द्रविन्दूमा राख्न सक्नुपर्ने बताएका छन्। शुक्रबार काठमाडौंमा लिखुसँग आत्मसमर्पण पुस्तक लोकार्पण गर्दै अध्यक्ष नेपालले राजनीति सहज ढंगले अगाडि बढ्नको लागि जिम्मेवारीमा बसेकाहरू राष्ट्र र जनताप्रति उत्तरदायी हुनुपर्ने बताएका हुन्। राज्यका स्रोत साधनहरु जनताको हितमा सोच बिचार गरेर परिचालन गर्नुपर्ने उनको भनाइ छ । अहिलेको राजनीति भ्रष्टाचारले बिग्रिएको र त्यसको असर समाजका साथै समग्र देशमा परेको उनले बताए । अध्यक्ष नेपालले अहिलेको बजेटमा कृषिका योजनाहरू धेरै राम्रोगरि आएको धारणा राखे। पूर्व प्रधानमन्त्री समेत रहेका नेपालले राष्ट्रिय राजनीतिलाई सहज रुपमा अघि बढाउन ध्यान पुराउँदै संवेदनशील हुनुपर्ने बताए।
इजाजत प्राप्त हतियार यात्रा अनुमति बिना घर बाहिर लैजान निषेध,काठमाडौं : सरकारले कानुन बमोजिम इजाजत प्राप्त गरेका तर यात्रा अनुमति प्राप्त नगरेका हातहतियारहरू घर बाहिर लैजान निषेध गरेको छ। मन्त्रिपरिषदका निर्णय सार्वजनिक गर्न शुक्रबार सिंहदरबारमा पत्रकार सम्मेलन गर्दै सरकारका प्रवक्ता रेखा शर्माले प्रचलित कानुनबमोजिम इजाजत प्राप्त गरेका तर यात्रा अनुमति प्राप्त नगरेका हातहतियारहरू इजाजत बाहकले घर बाहिर लैजान नपाउने गरी निषेध गरिएको जानकारी दिइन्। यात्रा अनुमति प्राप्त गरेका हातहतियारसमेत तोकिएको स्थानमा लैजान नपाउने गरी निषेध गर्ने निर्णय गरिएको प्रवक्ता शर्माको भनाइ छ। बैठकले नेपाल र चीन सरकारबीच हुने भूकम्पीय अनुसन्धान सम्बन्धी समझदारीपत्र स्वीकृत गर्दै उक्त समझदारी पत्रमा हस्ताक्षर गर्न उद्योग मन्त्रालयलाई अख्तियारी दिने निर्णय गरेको छ भने विश्वविद्यालय अनुदान आयोगको सदस्य पदमा त्रिभुवन विश्वविद्यालयका उपकुलपति प्राडा केशरजंग बराललाई मनोनयन गर्ने निर्णय गरिएको छ। त्यस्तै त्रिभुवन विश्वविद्यालयको नाममा विभिन्न ठाँउमा रहेको जग्गामध्ये पहिलो चरणमा काठमाडौं उपत्यकाभित्र रहेको जग्गाको अध्ययन अनुसन्धान तथा छानबिन एवं अचल सम्पत्तिको खोज र लगत संकलन गरि प्रतिवेदन पेस गर्न पूर्वसचिव शारदाप्रसाद त्रितालको संयोजकत्वमा समिति गठन गर्ने निर्णय भएको प्रवक्ता शर्माले बताइन्। उनले अहिलेको मुलुकको आर्थिक अवस्थाका कारण बजेटमार्फत कर्मचारीको तलव वृद्धि गर्न नसकिएको स्पष्ट पारिन्। प्रवक्ता शर्मा प्रधानमन्त्री दाहालले संसदबाट विश्वासको मत लिँदा आवश्यकभन्दा बढी मत आएकाले अहिले सरकारलाई अफ्ठ्यारो पर्ने अवस्था नरहेको बताइन्।
सिट्रोन ई सी३ शाइन नेपालमा सार्वजनिक हुँदै,"काठमाडौं : नेपालमा फ्रान्सेली ब्रान्ड सिट्रोनको आधिकारिक वितरक सांग्रिला मोटर्स प्राइभेट लिमिटेडले ईसी३ लाइन अपको प्रिमियम मोडल सिट्रोन ई सी३ शाइन नेपालमा सार्वजनिक गर्दैछ। नेपाली बजारमा चाँडै आउने यो नयाँ भेरियन्टले ड्राइभिङ अनुभवलाई नयाँ उचाइमा पुऱ्याउने उद्देश्यका साथ धेरै परिष्कृत सुविधाहरू समेटेको छ। उच्च प्रविधि र परिष्कृत सुविधाहरूले सुसज्जित सिट्रोन ई सी३ शाइन, कार उत्साहीहरूका लागि उपयुक्त विकल्प हुनेछ जसले स्टाइल र फिचर दुवैलाई महत्व दिनेछ। यसमा थपिएका अगाडि र पछाडिको स्किड प्लेटहरू, रियर क्यामेरा, रियर वाइपर, रियर डिफ्रोस्टर, लेदर याप्ड स्टेयरिङ ह्वील, एलोय हवीलहरू, र इलेक्ट्रिकल ओआरभीएमहरू जस्ता नयाँ सुविधाहरु सबैलाई उत्कृष्ट ड्राइभिङ अनुभव प्रदान गर्न डिजाइन गरिएको हो। सिट्रोनको ईसी३ शाइनले विद्युतीय गाडीहरुको गतिशीलतालाई नेपाली बजारमा थप पहुँच योग्य बनाउँदै विशिष्ट अनुभव प्रदान गर्नेछ। सिट्रोन ईसी३ शाइन र यसको आधिकारिक सार्वजनिक हुने बारे थप जानकारीको लागि सिट्रोनको अफिसियल वेवसाइट तथा शोरूममा गई थप जानकारी लिन सक्नुहुनेछ। नेपालमा चाँडै सार्वजनिक हुन लागेको नयाँ सिट्रोन ईसी३ शाइनसँग नवप्रवर्तन, आराम र किफायतीताको उत्तम मिश्रणको अनुभव लिन सकिने छ। सिट्रोन एक प्रसिद्ध फ्रान्सेली अटोमोटिभ ब्रान्ड हो जसको लेगसी १०३ वर्ष भन्दा लामो रहेको छ। अटोमोटिभ उद्योगमा सिट्रोनले नवीनता, डिजाइनमा उत्कृष्टता र इन्जिनियरिङ क्षमताको प्रतीकको रूपमा स्थापित गरेको छ। फ्रान्समा स्थापित सिट्रोनले भारतमा निर्माण कार्यहरू सहित आफ्नो विश्वव्यापी उपस्थिति विस्तार गरिरहेको छ। १९१९ देखि सिट्रोनले सामाजिक परिवर्तनहरू रुपान्तरण गर्न सवारी साधन, प्रविधि, र यातायात समाधानहरू विकास गरेको छ।"
गर्मी बढेपछि आइतबारदेखि वीरेन्द्रनगरका विद्यालय एक हप्ताका लागि बन्द,"भेरीगङ्गा : अत्यधिक गर्मी बढेपछि वीरेन्द्रनगरभित्रका विद्यालय आइतबारदेखि बन्द हुने भएका छन्। अत्यधिक गर्मी बढेको भन्दै निजी विद्यालयको छाता सङ्गठन प्याब्सनले यही जेठ २० गते आइतबारदेखि एक हप्ताका लागि विद्यालय बन्द गर्ने निर्णय गरेको हो। आज वीरेन्द्रनगरको तापक्रम करिब ४० डिग्री मापन भएको छ। गर्मीले बालबालिकाको स्वास्थ्यमा असर पर्नसक्ने भन्दै संस्थागत विद्यालय बन्द गर्ने निर्णय भएको प्याब्सन सुर्खेतका अध्यक्ष बेदप्रकाश ढकालले जानकारी दिए। उनका अनुसार गर्मीका कारण विद्यार्थीको स्वास्थ्यमा हुनसक्ने असरलाई मध्यनजर गर्दै सामूहिक छलफलपछि विद्यालय बन्द गर्ने निर्णय गरिएको हो। यसैबीच, वीरेन्द्रनगरभित्रका सामुदायिक विद्यालय पनि बन्द गर्ने तयारी गरिएको छ। वीरेन्द्रनगर नगरपालिका शिक्षा शाखा प्रमुख धीरेन्द्र शर्मा लम्सालले गर्मी अत्यधिक बढेको भन्दै नगरभित्रका विद्यालय बन्द गर्ने तयारी गरिएको जानकारी दिनुभयो। यसबारे आधिकारीक निर्णय भने भइनसकेको उनको भनाइ छ। 'गर्मी बढेपछि हामीले नगरभित्रका विद्यालय बन्द गर्ने तयारी गरिरहेका छौँ', लम्सालले भने, 'यदी वर्षा भई तापक्रम घट्यो भने विद्यालय बन्द हुँदैनन्। गर्मी यही अवस्था कायम रहे आइतबारदेखि विद्यालय बन्द गर्ने निर्णय गर्छौँ।'रासस"
तनहुँमा हावाहुरीले तीन सय ३३ घर गोठमा क्षति,"डुम्रे : तनहुँमा बिहीबार साँझ आएको हावाहुरी र असिना पानीले विभिन्न स्थानमा लाखौँको क्षति पुगेको छ । हावाहुरीले जिल्लाका करिब तीन सय ३३ घर, गोठ, विद्यालयलगायतका संरचनामा क्षति पुर्याएको प्रमुख जिल्ला अधिकारी जनार्दन गौतमले जानकारी दिए। उनका अनुसार हालसम्म यकिन तथ्याङ्क प्राप्त भई नसकेको तर हावाहुरीले भौतिक क्षति धेरै पुर्याएको छ । उनले भने, 'हालसम्म करिब तीन सय बढी घर, दुई विद्यालय, एक मन्दिरको छाना उडाएको र भत्किएको छ ।' क्षति पुगेका स्थानमा प्रहरी विवरण र तथ्याङ्क सङ्कलनका लागि केही स्थानमा पुगिसकेको प्रजिअ गौतमले बताए। हावाहुरीले जिल्लाका सबै पालिकामा क्षति पुर्याएको र सबैभन्दा बढी व्यास नगरपालिकामा क्षति भएको जानकारी प्राप्त भएको उनले बताए। चट्याङ पर्दा व्यास नगरपालिका८ रिस्तीमा एक घरमा क्षति पुगेको छ । क्षतिको विवरण सङ्कलन भएको नेपाल रेडक्रस तनहुँसँग समन्वय गरेर पीडितलाई त्रिपाललगायतको व्यवस्थापन भइरहेको प्रजिअ गौतमले जानकारी दिनुभयो । हावाहुरीसँगै आएको असिनापानीले विभिन्न किसानले लगाएको तरकारीमा क्षति पुर्याएको छ । फल लागेका आँप, सुन्तला, लिची अन्य तरकारी बालीमा हावाहुरी र असिनापानीले क्षति पुर्याएको छ । हावाहुरीले मानवीय क्षति नभएको प्रजिअ गौतमले बताए । यस्तै, जिल्लाको विभिन्न स्थानमा हावाहुरीले विद्युत् पोल ढल्दा अवरोध बनेको छ । विद्युत् पोल तथा तारमा भएको क्षतिले विद्युत् प्रवाहमा अवरोध भएको तनहुँ वितरण केन्द्रका प्रमुख विजयराज रेग्मीले जानकारी दिए। विद्युत् सेवा सुचारु गर्न रेग्मीसहितको टोली अवरोध भएको स्थानमा खटिएका छन् । कतिपय स्थानमा सडक अवरोधले गर्दा एम्बुलेन्स रोकिएको जानकारी पाएपछि राति १० बजेसम्म घटनास्थलमा पुगेर काम गरिरहेको केन्द्र प्रमुख रेग्मीले बताए। ठूलाठूला रुख ढलेर तारमा लागेकाले पोलसमेत ढलेको रेग्मीले जानकारी दिए। व्यास नगरपालिका१० को बैरेनी, वडा नम्बर ७ कलेस्ती, वडा नम्बर ११ को पोल्याङ, वडा नम्बर१२ को छिर्कन, १३ को पोखरीभञ्ज्याङ, १४ नम्बरलगायतका दर्जनौँ स्थानमा विद्युत् पोल ढलेर विद्युत् सेवा अवरुद्ध भएको तनहुँ वितरण केन्द्रले जनाएको छ । हावाहुरीले रुख ढलेर लाग्दा बन्दीपुर गाउँपालिका१ भैँसीगोठस्थित खड्गदेवी मन्दिर भत्किएको स्थानीयले जनाएका छन् । रासस"
चेक बाउन्सको आरोपमा युवक पक्राउ,जाजरकोट : चेक बाउन्सको अभियोगमा रुकुम पश्चिमका अर्जुन विष्ट पक्राउ परेका छन्। बारेकोट गाउँपालिका९ लैखमकी विष्णु भण्डारीले चेक बाउन्सको उजुरी दिएपछि विष्ट पक्राउ परेका हुन्। रुकुम पश्चिम आठविसकोट नगरपालिका९ का ३० वर्षीय विष्टलाई गत बुधबार जाजरकोट प्रहरीले पक्राउ गरेको प्रहरी प्रवक्ता प्रहरी निरीक्षक माधव विश्वकर्माले जानकारी दिए। विष्टलाई बैकिङ कसुर सम्बन्धी मुद्दा चलाउने तयारी भइरहेको प्रहरीले जनाएको छ। अनुसन्धानका लागि जिल्ला अदालतले ५ दिनको म्याद दिएको छ। कति रकमको चेक बाउन्स भएको सम्बन्धमा प्रहरीले रकम खुलाएको छैन।
गर्मी बढेपछि दाङमा विद्यालयहरू बन्द,"दाङ : अत्यधिक गर्मी बढेपछि दाङमा विद्यालयहरू बन्द गरिएको छ। स्थानीय सरकारहरूले सार्वजनिक सूचना जारी गरेर विद्यालयहरू बन्द गर्न थालेका हुन। जिल्लामा रहेका १० पालिकामध्ये अधिकांशले सार्वजनिक सूचना गरेर सामुदायिक र संस्थागत सबै विद्यालयहरू गर्मीका कारण सञ्चालन गर्न नसकिने भएको भन्दै बढीमा एक सातासम्मका लागि विद्यालय बन्द गरेका छन्। दाङको देउखुरी क्षेत्र र घोराही, तुलसीपुर क्षेत्रमा गर्मी अहिले ४१ देखि ४३ डिग्री सेल्सियससम्म रहेको छ। राप्ती गाउँपालिका, लमही नगरपालिका लगायतकाले एक हप्ता गर्मी बिदा गरेका छन् भने घोराही र तुलसीपुर उपमहानगरपालिकाले ५ दिन बिदा गरेको छ। तुलसीपुर क्षेत्रका विद्यालयहरू ५ दिन गर्मीका कारण बन्द गरिएको छ। गर्मीका कारण पठनपाठन प्रभावित हुनुका साथै स्वास्थ्यमा समेत प्रतिकूल असर पर्न सक्ने भएकाले पाँच दिनका लागि विद्यालयहरू बन्द गरिएको तुलसीपुर उपमहानगरपालिका शिक्षा महाशाखा प्रमुख चक्रबहादुर भण्डारीले जानकारी दिए। महाशाखा प्रमुख भण्डारीका अनुसार गर्मी ४० डिग्री सेल्सियसभन्दा बढी भएपछि १८ गतेदेखि २२ गतेसम्म सामुदायिक तथा संस्थागत विद्यालय बन्द गर्ने निर्णय गरिएको बताए। वर्षे बिदामा कट्टी गर्ने गरि गर्मी बिदा दिइएको घोराही उपमहानगरपालिकाका प्रमुख प्रशासकीय अधिकृत ऋषिराम केसीले बताए।"
अभिलेख संरक्षणसम्बन्धी कानुनी व्यवस्थालाई समयानुकूल बनाउनुपर्नेमा सांसदहरूको जोड,"काठमाडौं : अभिलेख संरक्षणसम्बन्धी कानुनी व्यवस्थालाई समयानुकूल बनाउनुपर्नेमा सांसदहरु जोड दिएका छन्। सिंहदरबारमा शुक्रबार बसेको प्रतिनिधिसभाअन्तर्गतको अन्तर्राष्ट्रिय सम्बन्ध र पर्यटन समितिमा अभिलेख संरक्षण ऐन, २०४६ लाई संशोधन गर्न बनेको विधेयकमाथिको दफाबार छलफलका क्रममा उनीहरुले राज्यलाई थप आर्थिक भार नपर्ने गरी अभिलेख संरक्षणसम्बन्धी कानुनी व्यवस्थालाई समयानुकूल बनाउनुपर्नेमा बताएका हुन्। हाल विद्यमान अभिलेखहरुको संरक्षण सम्बन्धमा समसामयिक र प्राविधिक विषयमा सुधार गर्नका लागि अभिलेखकको परिभाषा समयसापेक्ष संशोधन गर्नुपर्ने सांसदहरुको भनाइ छ। अभिलेखको संरक्षणका लागि विधेयकसम्बन्धी ऐनलाई संशोधन गर्दा नेपाल सरकारले थप आर्थिक दायित्व नपर्ने गरि अघि बढाउनुपर्ने सांसद भीम प्रसाद आचार्यले बताए। त्यस्तै समिति सभापति राजकिशोर यादवले यसअघि सहमति भइसकेका विषयभन्दा अन्य विषयमा छलफल गरी चाडै निष्कर्षमा पुर्याइने बताए। सरकारले अभिलेख संरक्षणसम्बन्धी कानुनी व्यवस्थालाई समयानुकूल बनाउन तथा नेपालमा रहेका अभिलेखको संरक्षण र व्यवस्थापनमा प्रभावकारिता ल्याउन र कानुनमा रहेका अन्य समसामयिक र प्राविधिक विषय सुरधार गर्न उक्त विधेयक ल्याइएको थियो। अभिलेख विधेयक रहेको दण्ड सजायलाई परिमार्जन गर्दै ५० हजार रुपैयाँसम्म रहने गरि संशोधन गरिएको छ।"
"हुरीले चन्द्रपुरमा विद्युत अवरुद्ध, बालिनालीमा क्षति","रौतहट : चन्द्रपुर नगरपालिकामा बिहीबार साँझ आएको हावाहुरीले दर्जनौं बिजुलीको पोलहरु ढलेका छन्। हावाहुरीसँगै परेको पानीले बिजुलीको पोलमा क्षति पुग्दा चन्द्रपुर नपा आसपासमा विद्युत अवरुद्ध भएको छ। हावाहुरीले बिजुलीको पोलमा क्षति पुग्दा चन्द्रपुर नगरपालिका क्षेत्र लगायत छिमेकी पालिकाको टोलहरुमा विद्युत सेवा अवरुद्ध भएको नेपाल विद्युत प्राधिकरण चन्द्रनिगाहपुर वितरण केन्द्रका प्रमुख धीरेन्द्र यादबले जानकारी दिए। शुक्रबार साँझसम्ममा चन्द्रपुरमा विद्युत सेवा सुचारु गर्न काम भैरहेको प्रमुख यादवले बताए। विद्युत प्राधिकरण चन्द्रनिगाहपुर वितरण केन्द्रका प्रमुख यादबले चन्द्रपुरको मुख्य बजार क्षेत्रमा मात्रै ३० वटा पोल ढलेको बताएका छन्। उनले क्षतिको विवरण संकलन र मर्मतको काम भैरहेको जानकारी दिएका छन्। विद्युत सेवा बन्द हुँदा ठूला तथा मझौला उद्योगहरु, घरेलु उद्योग, एफएम स्टेशन बन्द भएका छन्। खानेपानी तथा सरसफाई उपभोक्ता समितिले सुचना निकालेर खानेपानी अवरुद्ध भएको जनाएको छ। हावाहुरीले विद्युत अवरुद्ध हुन गइ खानेपानी उपभोक्ताहरुमा परेको असर प्रति खानेपानी कार्यालयले क्षमा मागेको कार्यालय प्रमुख लोकेन्द्र खड्काले जनाएका छन्। हावाहुरीले मकै, फलफुल, तरकारी लगाएतको बालीनालीमा करौडौंको क्षति गरेको चन्द्रपुर नपाको कृषि शाखाले जनाएको छ।"
ट्राफिक कारबाहीमा परेकालाई सडकमा खटाउने गृहमन्त्री लामिछानेको निर्णयविरुद्ध सर्वोच्चमा रिट,"काठमाडौं : ट्राफिक कारबाहीमा परेकालाई सडकमा स्वयंसेवकको रुपमा खटाउने उपप्रधान एवं गृहमन्त्री रवि लामिछानेको निर्णयविरुद्ध सर्वोच्च अदालतमा रिट परेको छ। कृष्ण विक,रविन्द्र पौडेल,आकाश कुमार भट्ट,प्रमेश पौडेल,उज्जवल माली,इमामुल हक र राजु परियारले गृहमन्त्रीको उक्त निर्णय खारेजको माग गर्दै शुक्रबार सर्वोच्चमा रिट दर्ता गराएका हुन्। उत्प्रेष्णको माग गरिएको सो रिट निवेदनको पेशी आइतबारलाई तोकिएको छ। देशमा कुनै पनि व्यक्ति कानुनभन्दा माथि हुँदैन र उसले बोलेको भरमा कानुन बनाउन नमिल्ने तर्क गर्दै उत्प्रेष्णको आदेशबाट उक्त आदेश खारेजको माग गरिएको छ। गणतन्त्र दिवसका दिन गृहमन्त्री लामिछानेले ट्राफिक नियम उल्लंघन गर्नेहरूलाई स्वयंसेवकको रुपमा सडकमा खटाउने निर्णय गरेका थिए। लगत्तै काठमाडौं उपत्यका ट्राफिक प्रहरी कार्यालयले गृहमन्त्रीको निर्देशनअनुसार ट्राफिक कारबाहीमा परेकाहरूलाई विभिन्न चोक तथा सडकमा स्वयंसेवकका रुपमा खटाइएको थियो।"
मुक्तिनाथमा सेन्सर लाइट जडान,जोमसोम : मुक्तिनाथ मन्दिरमा सेन्सर लाइट जडान गरिएको छ। मुक्तिनाथ जाने रेलिङसहितको बाटोमा लाइट जडान गरिएको हो। वारागुङ मुक्तिक्षेत्र गाउँपालिका वडा नम्बर १ को ४ लाख रुपैयाँको लागतमा लाइट जडान गरिएको हो। बाटोका लागि २ किलोमिटर दूरीमा विद्युतीय तारसहित ४५ वटा लाइट जडान गरिएको वडाध्यक्ष प्रमेश गुरुङले जानकारी दिए। काठमाडौंको रोजी कम्पनीले साँझको समयमा उज्यालो मुक्तिनाथ बनाउन र दर्शनार्थीलाई पैदल यात्रामा सहज बनाउन लाइट जडान गरेको हो। शुक्रबारसम्म मुक्तिनाथ वरिपरि र बाटोमा विद्युतीय सेन्सर लाइट जडान भइसक्ने वडाध्यक्ष गुरुङले बताए।
"सत्तासमीकरणमा कुनै समस्या छैन, माधव नेपालले शेरबहादुर देउवा भेट्नु स्वभाविक : प्रधानमन्त्री","काठमाडौं : प्रधानमन्त्री एवं माओवादी केन्द्रका अध्यक्ष पुष्पकमल दाहाल 'प्रचण्ड'ले वर्तमान सत्तासमीकरणमा कुनै समस्या नरहेको बताएका छन्। शुक्रबार सिंहदरबारमा बसेको माओवादी संसदीय दलको बैठकमा आफ्ना सांसदहरूले राखेको जिज्ञासाको जवाफमा प्रचण्डले सरकार सहज ढंगले अघि बढिरहेको भन्दै वर्तमान सत्तासमीकरणमा कुनै समस्या नरहेको बताएका हुन् । उनले सत्तासमीकरणमा सल्लाह भएर नै एकीकृत समाजवादीका अध्यक्ष माधव नेपाल बुढानिलकण्ठ गएको भन्दै यसलाई स्वभाविक रुपमा लिन आग्रह गरेको माओवादी प्रमुख सचेतक हितराज पाण्डेले जानकारी दिए। त्यस्तै, प्रधानमन्त्री प्रचण्डले जनतामा उत्साह जगाउने गरि बजेट आएको उल्लेख गर्दै सदनमा बजेटको छलफलमा सक्रिय रुपमा सहभागीता जनाउन निर्देशन दिएको पाण्डेले बताए। बैठकमा १२ जना सांसदहरूले बजेटका विषयमा धारणा राखेको र अर्थमन्त्री वर्षमान पुनले बजेटका मुलभूत पक्षमा जानकारी गराएको प्रमुख सचेतक पाण्डेले जानकारी दिए।"
"सुनको मूल्य बढ्यो, नयाँ रेकर्ड कायम",काठमाडौं : स्थानीय बजारमा पहेँलो धातुको मूल्य तोलामा एक हजार सात सयले वृद्धि भएको छ । लगातार उकालो लागेको सुनको मूल्यमा आजको वृद्धि पछि नयाँ कीर्तिमान कायम गरेको हो । नेपाल सुनचाँदी व्यवसायी महासङ्घका अनुसार छापवाला बिहिबार प्रतितोला एक लाख ४० हजार पाँच सयमा कारोबार भएकामा आजका लागि एक लाख ४२ हजार दुई सय निर्धारण भएको छ । तेजाबी सुन बिहिबार एक लाख ३९ हजार आठ सयमा कारोबार भएकामा आजका लागि भने एक लाख ४१ हजार पाँच सय निर्धारण भएको छ । चाँदीको मूल्य भने तोलामा २५ ले ओरालो लागेको छ । बिहिबार प्रतितोला एक हजार नौ सयमा कारोबार भएको चाँदी आजका लागि एक हजार आठ सय ७५ निर्धारण भएको छ ।
फलामे छड व्यवसायी विभाजित,"काठमाडौं : सरकारले आर्थिक वर्ष २०८१०८२ को बजेट वक्तव्यमार्फत परिवर्तन गरेको भन्सार दरमा स्टिल व्यवसायी दुई धारमा विभाजित भएका छन्। नेपाल फलामे छड उत्पादक संघले परिवर्तित भन्सार दरले नोक्सानी व्यहोर्ने भन्दै आपत्ति जनाएका छन्। डन्डी उत्पादनको बिलेट कच्चा पदार्थ आयात गर्ने उद्योगीले विरोध जनाएका छैनन् भने स्पन्ज कच्चा पदार्थ आयात गर्नेले भार बढी भएको भन्दै असन्तुष्टि व्यक्त गरेका छन्। फलामे छड उत्पादक संघमा आबद्ध व्यवसायीले अर्थमन्त्री वर्षमान पुनले मेल्टिङ उद्योगका लागि चाहिने स्पन्ज कच्चा पदार्थमा रहेको १ प्रतिशत भन्सार दरलाई बढाएर साढे २ प्रतिशत लगाएकोमा आपत्ति जनाएका छन्। यतिमात्रै होइन उक्त कच्चा पदार्थमा यसअघि शून्य भन्सार रहेकोमा हाल ३ प्रतिशत भन्सार लगाएको भन्दै यसले ठूलो नोक्सानी व्यहोर्ने उनीहरूको गुनासो छ। व्यवसायीका अनुसार यो व्यवस्थाले ३६ अर्ब रुपैयाँ लगानी धराशायी भएको छ। जबकि यसअघि तत्कालीन अर्थमन्त्री जनार्दन शर्माले मेल्टिङ उद्योगमा आवश्यक केही कच्चा पदार्थमा १ प्रतिशतमा भन्सार दर सीमित गरेका थिए भने केहीमा भन्सार शून्यमै झारेका थिए। त्यतिबेला आफैं बिलेट उत्पादन गर्ने उद्योगीहरू अर्थात् फलामे छड उत्पादक संघमा संलग्न व्यवसायी खुसी थिए। तर यसबाहेकका व्यवसायी विरोधमा उत्रेका थिए। अहिले असन्तुष्टि जनाउने संघबाट वरिष्ठ उपाध्यक्षबाट बाहिरिसकेका किरण साख भने अहिलेको व्यवस्थाले ती उद्योगीलाई प्रतिकिलोग्राममा ७२ पैसा मात्रै बढी पर्ने भएकाले खासै प्रभाव नपर्ने दाबी गर्छन्। यसअघि आफूहरूलाई मर्का परेकोबारे कसैको ध्यानाकर्षण नहँुदा पनि आफूहरूले सहेरै बस्न परेको बताए। यसै क्रममा बिलेट कच्चा पदार्थका ५ उद्योग बन्द भइसकेका छन्। मेरै ६ वर्षदेखि चलाउन सकेको छैन। यस्तो अवस्थामा पनि हामी सहेरै बस्यौं। अहिले सरकारले स्पन्ज कच्चा पदार्थमा भन्सार दर बढाउँदा रुवावासी गर्नु पर्दैन, उनले भने। यता मेल्टिङ उद्योग लगायतका व्यवसायीले सरकारको अस्थिर नीतिका कारण उद्योग सञ्चालन गर्न नसक्ने अवस्था आएको बताउँछन्। संघका अनुसार कच्चापदार्थ आयात गर्दै स्वदेशमा ५० प्रतिशत भ्यालु एडिसन गर्ने उद्योगलाई धराशायी बनाउँदै १२ प्रतिशतभन्दा कम भ्यालु एडिसन गर्ने उद्योगलाई पोस्न राज्यले किन नीति परिवर्तन गयो हामीले बुझ्न सकेका छैनौं। आगामी आर्थिक वर्षको बजेटले ३६ अर्ब रुपैयाँ लगानी भएका र ३५ सयभन्दा बढीलाई रोजगारी प्रदान गरिरहेका मेल्टिङ प्लान्टलाई धराशायी बनाउने काम गरेको छ।बजारमा माग घटेर घाटामा सञ्चालन भइरहेका मेल्टिङ उद्योगलाई भन्सार महसुल १ प्रतिशतबाट बढाएर २५ प्रतिशत बनाउने सरकारको नीतिले थप समस्यामा पारेको छ, संघको भनाइ छ। संघका अनुसार आर्थिक वर्ष २०७८०७९ को बजेटले मेल्टिङ उद्योगलाई प्रवद्र्धन गर्ने नीति लिनुअघि नेपालमा ६ मेल्टिङ उद्योग थिए। सरकारले स्पन्ज आइरन आयात गर्दा लाग्ने ५ प्रतिशत भन्सार महसुललाई शून्य बनाउनुका साथै बिलेट आयातमा प्रतिकेजी २५ अन्तशुल्क लगाउने निर्णय गरेपछि १२ उद्योगमा थप २४ अर्ब रुपैयाँ थप लगानी भएको थियो। चालु आर्थिक वर्षमा सरकारले भन्सार महसुल १ प्रतिशत र आन्तरिक उत्पादन भएको बिलेटबाट बन्ने छडमा प्रतिकेजी १ रुपैयाँ अन्तःशुल्क लगाउने निर्णय गर्दा समेत उद्योगहरू समस्यामा थिए। सरकारले आर्थिक विधेयक २०८१ मार्फत बिलेट उत्पादनमा प्रयोग हुने स्पन्ज आइरनको आयातमा लाग्ने भन्सार महसुल १ प्रतिशतबाट बढाएर २५ प्रतिशत बनाउँदा थप मारमा परेको उनीहरूको गुनासो छ। तर अर्थमन्त्री वर्षमान पुनले भने अर्थ मन्त्रालयमा आयोजित पोस्ट बजेटको पे्रस सम्मेलनमा यसअघि तत्कालीन अर्थमन्त्री जनार्दन शर्माले स्टिलको कच्चा पदार्थमा ल्याएको नीतिलाई परिवर्तन गरेर सच्याउन खोजेको तर्क गरेका छन्। यसै क्रममा उनले तीनवटा स्ल्याब बनाएर स्पोन्ज आइरन र ब्लेडमा भन्सार लगाइएको बताए।"
गाउँपालिकामा बालबालिका आक्रोशित,"मुगु : वडातहदेखि देखि गाउँपालिकामा हुने सबैखाले निर्णयात्मक कार्याक्रम तथा भेलामा गाउँपालिका भित्रका बालबालिकाको सहभागिता नभएको भन्दै सोरु गाउँपालिका भित्रका १९ बालक्लबका प्रतिनिधिहरूले जनप्रनिधि र कर्मचारीमाथि आक्रोस पोखेका छन्। सोरु गाउँपालिका भित्रका ३९ विद्यालयमध्ये १० विद्यालयमा गठित बालक्लबहरूका प्रतिनिधिहरूले सोरु गाउँपालिका उपाध्यक्ष केशरबहादुर शाही, प्रमुख प्रशासकीय अधिकृत तीर्थराज शाही, महिला तथा बालबालिका शाखा प्रमुख पुष्पा शाहीलाई कार्यकक्षमै भेटेर वडापालिका देखि गाउँपालिकाले आयोजना गर्ने सबै खाले कार्यक्रम तथा बैठकमा सहभागिता नगराएको भन्दै आक्रोस पोखेका हुन्। सोरु गाउँपालिका र ग्रामिण सामुदायिक संस्थाले आयोजना गरेको तिन दिने वाल भित्रे पत्रिका तालिममा सहभागी १९ विद्यालयका बालक्लबका प्रतिनिधिहरू गाउँपालिकामा पुगेका थिए। त्यहाँँ पुगेका सबै बालबालिकाको आक्रोश एउटै थियो। वडादेखि पालिकासम्म कुनै पनि कार्यक्रम तथा निर्णयात्मक बैठक र छलफमा आफूहरूको सभागिता नभएको भन्दै कर्मचारी र जनप्रतिनिधिमाथि आक्रोस पोखेका ग्रामिण सामुदायिक संस्था जिएसएसका जिल्ला संयोजक बासु रावलले जानकारी दिए। जनज्योति बालक्लब सिपकी अध्यक्ष अनिता बिष्टका अनुसार गाउँपालिका भित्र बालविवाह तीव्र रूपमा बढ्दै गएको छ। यसको रोकथाम तथा न्यूनीकरणका लागि गाउँपालिकाले चासो नदेखाएकाले बालविवाह न्यूनीकरण तथा रोकथामका लागि बालक्लबसँग समन्वय गर्न सुझाव दिइन्। यसका साथै गाउँपालिकाले बेला बेला शिक्षक सरुवा गर्दा विद्यार्थीको पढाइमा बाधा पुगेको उनले बताइन्।"
बीपीसी महसुल वृद्धि फिर्ताको माग,"स्याङ्जा : बुटवल पावर कम्पनी (बीपीसी)द्वारा उत्पादित विद्युत्को महसुल रकम बढाएकोमा स्याङ्जाका बिजुली उपभोक्तासहित राजनीतिक दलका नेतृत्वले आपत्ति जनाएका छन्। कम्पनीले गरेको महसुल वृद्धि फिर्ता लिनुपर्ने माग गर्दै स्याङ्जामा एक साताअघिदेखि उपभोक्ताले चरणबद्ध आन्दोलन जारी राखेका हुन्। बीपीसी आँधीखोला वितरण केन्द्रले बिजुली महसुल वृद्धि गरेपछि स्याङ्जामा दिनहँुजसो विरोधस्वरूप धर्ना र ध्यानाकर्षण पत्र बुझाउने काम जारी छ। अर्कोतर्फ, राजनीतिक दलका नेतृत्व, उपभोक्ता र जिल्लाबाट निर्वाचित सांसदसहितको स्याङ्जाली जम्बो समूहले विद्युत् नियमन आयोग र प्रधानमन्त्रीलाई भेटगरी मूल्यबृद्धि फिर्ताका माग गरेका छन्। आयोगले सार्वजनिक सूचनामार्फत विद्युत् महसुल बढाएको जानकारी भएसँगै उपभोक्ता आन्दोलित भएका हुन्। नेपाली कांगे्रस, नेकपा एमाले, नेकपा माओवादी, राष्ट्रिय स्वतन्त्र पार्टी, राप्रपा, जनमोर्चा, एकीकृत समाजवादीलगायतका दलले समेत ऐक्यबद्धता जनाउँदै संयुक्त रूपमा धर्ना र विरोधका कार्यक्रम गरिरहेका छन्। लामो समयदेखि मूल्यवृद्धि नगरेको र मर्मतलगायतका काम गर्नुपर्ने जनाउँदै बीपीसीले हाल कायम रहेको मूल्यमा ७५ प्रतिशत वृद्धि गर्नेगरी प्रस्ताव आयोगमा गरेको थियो। तर, आयोगले जेठ महिनादेखि लागू गर्नेगरी ४५ प्रतिशत बढाउन सक्नेगरी स्वीकृत गरेको कम्पनीले जनाएको छ। गल्याङ्मा मुख्य कार्यालय स्थापना गरी २०४८४९ देखि बीपीसीले आँधीखोला जलविद्युत् केन्द्रबाट बिजुली उत्पादनसहित बिक्री गर्दै आएको छ। यहाँबाट हाल ९४ मेगावाट क्षमताको बिजुली बिक्री वितरण हुन्छ। केन्द्रबाट उत्पादित बिजुली ६ नगरपालिकासहित ४ गाउँपालिकावासीले उपभोग गरेका छन्। स्याङ्जा र पाल्पागरी ४० हजार ४१ ग्राहक रहेको केन्द्रले जनाएको छ। स्याङ्जाका वालिङ, गल्याङ चापाकोट, भीरकोट नगरपालिका र कालीगण्डकी गाउँपालिकासहित पाल्पाको रामपुर नगरपालिका र रम्भादेवी गाउँपालिकावासीले बीपीसीको बिजुली उपभोग गर्दै आएका छन्। यसअघि बीपीसीले प्रतियुनिट ६ रुपैयाँमा बिजुली बिक्री गर्दै आएको थियो। मूल्यवृद्धिसँगै उपभोक्ताले अब प्रतियुनिट ३ रुपैयाँ थप वृद्धि भएकोे महसुल बुझाउँदा १० रुपैयाँ ३० पैसा महसुल लाग्ने भएको छ। वृद्धि गर्नेगरी प्रस्तावको जानकारी गराउन बीपीसीले सम्बन्धित क्षेत्रमा सार्वजनिक सुनुवाइ नगरी काठमाडौंमा र पुतलीबजारमा सार्वजनिक सुनुवाइ गरेकोेमा पनि उपभोक्ता आक्रोशित छन्।"
आज काठमाडौं लगायत देशका यी स्थानमा वर्षा हुने,"काठमाडौं : हाल मुलुकमा स्थानीय र पश्चिमी वायुको आंशिक प्रभावसँगै भारतको विहार आसपास रहेको न्यून चापीय प्रणालीको पनि आंशिक प्रभाव रहेको जल तथा मौसम विज्ञान विभागले जनाएको छ। विभागका अनुसार कोशी, मधेस र वाग्मती प्रदेशमा सामान्य बदली रही बाँकी भूभागमा मौसम मुख्यतया सफा छ। कोशी प्रदेश एकदुईस्थानमा मेघगर्जन र चट्याङसहित हल्का वर्षा भइरहेको छ। आज दिउँसो कोशी, मधेस, वाग्मती र गण्डकी प्रदेशलगायत देशका पहाडी भागमा आंशिकदेखि साधारणतया बदली रही बाँकी भागमा मौसम सफा रहने विभागको पूर्वानुमान छ। कोशी, वाग्मती र गण्डकी प्रदेशका केही स्थान तथा मधेस र लुम्बिनी प्रदेशका पहाडी क्षेत्रका एकदुई स्थानमा चट्याङसहित हल्का वर्षाको सम्भावना छ। कोशी, वाग्मती र गण्डकी प्रदेशका उच्च पहाडी तथा हिमाली भागका एकदुई स्थानमा हल्का हिमपातको सम्भावना पनि छ। यसैगरी, आज राति कोशी, मधेस, वाग्मती र गण्डकी प्रदेशमा आंशिक देखि साधारणतया बदली रही देशका बाँकी भागमा मौसम सफा रहने छ। कोशी, मधेस, वाग्मती र गण्डकी प्रदेशका केही स्थान तथा लुम्बिनी प्रदेशका पहाडी भागका एकदुई स्थानमा मेघगर्जन र चट्याङसहित हल्कादेखि मध्यम वर्षाको सम्भावना रहेको विभागले आज बिहान ६:०० बजे जारी गरेको मौसम बुलेटिनमा उल्लेख छ। आगामी २४ घण्टामा कोशी, मधेस, वाग्मती र गण्डकी प्रदेशका केही स्थान तथा लुम्बिनी प्रदेशका पहाडी भागका एकदुई स्थानमा मेघगर्ज र चट्याङसहित हल्कादेखि मध्यम वर्षाको सम्भावना छ। कोशी, वाग्मती र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेकोले ती भेगका सर्वसाधारणलाई सतर्कता अपनाउन विभागले अनुरोध गरेको छ। त्यस्तै आज काठमाडौं उपत्यकामा अपराह्नमा मेघगर्जन र चट्याङसहित हल्का वर्षा हुने विभागले बताएको छ। यहाँको अधिकतम तापक्रम ३१ देखि ३३ डिग्री सेल्सियसका बीच रहने छ।"
"'जेलमा खुब किताब पढियो, अहिले थुन्दै थुन्दैनन्, थुनाउनलाई राजा ल्याउनु पर्यो कि क्या हो!'","काठमाडौं : नेपाल कम्युनिष्ट पार्टी(एकीकृत समाजवादी)का अध्यक्ष माधवकुमार नेपालले नेपालको राजनीति सहज ढंगले अघि नबढेको बताएका छन्। राजनीति सहज बनाउन नेपाल र नेपाली जनतालाई केन्द्रविन्दुमा राख्नुपर्नेमा अहिलेका नेताहरुले त्यसो नगरेको उनले बताए । काठमाडौंमा शुक्रबार आयोजित पुस्तक विमोचन कार्यक्रममा एकीकृत समाजवादीका अध्यक्ष नेपालले नेपाली समाज भ्रष्टीकरणमा फस्दै गएको बताए। नेता र कार्यकर्ता दुवै भ्रष्टाचारको चंगुलमा फसेको उनले दावी गरे । अध्यक्ष नेपालले भने, अहिलेको चुनौती भनेको नेपाली समाजलाई भ्रष्टीकरणबाट मुक्त गर्नु हो । राजनीतिक दलका नेता र कार्यकर्ता भ्रष्टीकरणबाट बाहिर ननिस्किए राजनीति सहज ढंगले अघि बढ्न सक्दैन।' अध्यक्ष नेपालले सबैले किताब पढ्ने बानी बसाल्नु पर्ने बताए । नेपालले आफू जेलमा रहँदा अधिकांश समय किताब पढेर समय बिताउने गरेको स्मरण गरे । 'अहिले किताब पढ्ने समय नै मिल्दैन । कहीं गयो की कार्यकर्ताले घेरी हाल्छन् । थुनामा हुँदा धेरै किब पढियो ', अध्यक्ष नेपालले ठट्यौली शैलीमा भने,थुन्दै थुन्दैनन् अहिले, थुनाउनलाई राजै ल्याउनु पर्ने भयो कि क्या हो ।'"
दोषी संविधान कि हामी ?,"नेपाली जनता लामो समयदेखि लोकतन्त्रका लागि लड्दै आएका हुन्। झन्डै एक शताब्दी लामो अनेक खाले जनसंघर्षहरू ती जुनसुकै पार्टी अथवा समूहहरूले आह्वान गरेका भए पनि सबै निरंकुशता विरोधी संघर्ष र लडाइँहरू थिए। इतिहासको लामो कालखण्डमा ती कति सफल भए कति आंशिक सफल भए। पटकपटक प्रतिगामी र पुनरुत्थानवादी तŒवहरूको निशानामा प्राप्त उपलब्धिहरू पनि खोसिए। विश्वमा चलेको स्वतन्त्रताको हावा, नेपाली जनताको बढ्दो चेतना र हाम्रै शासकहरूको स्वेच्छाचारिता र अदूरदर्शिताका कारण नेपालमा २००७, २०४६ र २०६३ सालमा ठूला परिवर्तनहरू भए। प्रजातन्त्र र लोकतन्त्र स्थापित गर्न भएका यी परिवर्तनमध्ये पछिल्लो २०६३ सालको स्थापित लोकतन्त्रले २०६५ मा लामो इतिहास बोकेको राजतन्त्रलाई फालेर गणतन्त्रसम्म स्थापना गयो। हामी अहिले गणतान्त्रिक अभ्यासको डेढ दशक लामो अवधिमा यात्रारत छौं। अझ पहिलोपल्ट नेपालकै इतिहासमा जननिर्वाचित संविधान सभाले २०७२ असोज ३ गते जनताद्वारा निर्मित भनिएको संविधान जारी गर्दै लोकतान्त्रिक गणतन्त्रलाई संस्थागत गयो। सँगसँगै एकात्मक राज्य प्रणालीलाई तोड्दै संघीय पद्धतिलाई अँगाल्यो र सात प्रदेशसहितको नयाँ नेपालको खाका कोयो। नेपालको संविधान, २०७२ ले स्पष्टसँग तीन तहको राज्य संरचनाको व्यवस्था गरेको छ संघ, प्रदेश र स्थानीय तह। संविधान निर्माणको क्रममा राज्यका अनेक तह, तप्का, वर्ग र समुदायबाट नयाँ नेपालमा सबैजना अटाउने व्यवस्था हुनुपर्ने मात्रहरू राखे, आन्दोलन गरे, आवाज उठाए। मानिसका यी आकांक्षा अनौठा र अर्घेला होइनन्। बहुजातीय, बहुभाषिक र बहुभौगोलिक विविधताले युक्त सानो देश नेपालमा लामो समयदेखि सबैका आवाजहरू सम्बोधन हुन सकेका थिएनन्। हुन त बहुसंख्यक र अल्पसंख्यकहरू छ्यासमिस रूपमा बसोबास गर्ने ठाउँमा बहुसंख्यामा रहेका अल्पसंख्यकहरू सधैं शासन सत्ताको मूलप्रवाहबाट वञ्चित रहे अनि सीमान्तकृत हुन पुगे। सबै खालका मानिसहरूको पहिचानको आवाजलाई सम्बोधन गर्नुपर्दा र सीमान्तकृत र सुविधा वञ्चितहरूलाई सुविधा र सेवा प्रवाहको मूल धारमा ल्याउनु पर्दा प्रशस्त विवाद र द्वन्द्वहरू उत्पन्न भए। फलतः मतैक्यताको अभावमा संविधानसभामार्फत संविधान जारी हुन पनि लामो समय लाग्यो। यी सबै पक्षहरूलाई समेट्न सन्दर्भमा यसरी तीन तहको राज्य संरचना निर्माण हुन पुगेको हो। संविधान आफैंमा साध्य होइन तर साधनमात्र हो। त्यसो त वर्तमान संविधान पनि आममानिसहरूको दीर्घ प्रतीक्षा र आकांक्षालाई सम्बोधन गर्न धेरै पक्षहरूबीच भएको सहमतिको दस्ताबेज हो। यो आफैंमा पूर्ण छैन। हुन सक्छ धेरै चराहरूको प्वाँख जोडेर बनेको नक्कली चराको झल्को पनि लाग्ला कतिलाई। यद्यपि हाम्रा जिम्मेवारी यसैलाई कसरी उपयोग गर्ने र सर्वहिताय कार्य गर्ने भन्ने रहनुपर्छ। विद्यमान संरचनामा स्थानीय तह र संघ बढी अधिकार सम्पन्न र कार्यमुखी देखिएका छन् भने प्रदेश संरचना कम अधिकार भएको र निकम्मा जस्तो देखिएको छ। मानिसहरू प्रदेशलाई सेतो हात्ती र मध्यम तहका नेताहरूलाई व्यवस्थापन गर्ने ठाउँ मानिरहेका छन्। धेरै हदसम्म यो सत्य पनि देखिन्छ। स्वयम् संविधानमा उल्लेखित अधिकार प्रदेशमा हस्तान्तर नगरिँदा यसले जनतालाई अपेक्षित डेलिभरी दिन सकेको छैन। देशमा भ्रष्टाचार व्याप्त छ। सुशासनको अभाव छ। कमिसनखोरी र कालोबजारी व्याप्त छ। प्रत्येक वर्ष विकास खर्चभन्दा सामान्यतर्फको खर्च अधिक बढिरहेको छ। राजनीतिलाई जागिर खाने थलो ठान्ने प्रवृत्ति बढ्दो छ। निस्वार्थ सेवा गर्नुपर्ने प्रतिनिधिहरूले राज्य स्रोतको बेप्रवाह दोहन गरिरहेका छन्। विकासको गति कछुवाको चालमा देखिन्छ। त्यहाँ पनि प्रशस्त चुहावट सामान्य छ। जनतामा सेवाप्रवाहको अवस्था दिक्दारलाग्दो र असन्तोषपूर्ण छ। अर्थतन्त्र मन्द छ। उत्पादनमूलक क्षेत्र एकदमै उत्साहहीन छ। आयात बढ्दो र निर्यात घट्दो छ। वर्षैपिच्छे जनतामाथिको ऋणको भार थपिँदो छ। सबै प्रकारका उत्पादनसँग जोडिएका मानिसहरूमा निराशा छ। देशमा भविष्य नदेखेर बिदेसिनेहरूको लर्को दिनदिनै बढिरहेको छ। भविष्यका कर्णाधार र वर्तमानका देश थाम्ने खम्बा मानिएका युवाहरू बिदेसिँदा कतै नेपाल असफल राष्ट्र बन्ने त होइन भन्ने चिन्ता बढ्दो छ। केही सीमित मानिसहरूलाई बाहेक आम जनताहरूलाई पीडैपीडाको पहाडले थिचेको छ। देशमा विद्यमान यी सबै बेथितिहरूको जिम्मेवार यो संविधान र यसको संरचनामात्रै हैन। यसको पछाडि हामी आफैँ पनि दोषी छौं। हाम्रो खबरदारी र सचेतनाको अभाव पनि हो। हामीले हाम्रो प्रतिनिधित्व गर्नअघि सर्ने राजनीतिकर्मीहरूलाई इमान्दार र जिम्मेवार बनाउन भूमिका खेल्नै पर्छ। उनीहरूका सेवा सुविधालाई कटौती गर्ने नीति नियम बनाउन दबाब दिनैपर्छ। घरघरमा सिंहदरबार भनियो कुनै बेला। देश संघीयतामा गइसकेपछि पनि वास्तविक सिंहदरबार जनताले महसुस गर्ने गरी उनीहरूको घरमा पुग्नै सकेन। राणाकालदेखिकै अभ्यास हाम्रा राजनीतिकर्मी र कर्मचारीतन्त्रमा विद्यमान राख्न अब हुँदैन। संविधानमा लेखिएका अधिकारहरू सबै तहमा विकेन्द्रित गरिनुपर्छ। फोहोरले भरिएको सिंहदरबारलाई अब घरघरमा पठाउँदा सफा पारेर पठाउनुपर्छ। ता कि विकास र सुशासन जनताले प्रत्यक्ष महसुस गर्न सकून्। जनतालाई उत्पादनसँग जोड्ने कार्यक्रम सरकारले ढिला नगरी ल्याओस्। हामीमा पनि एक्काइसौं शताब्दीको चेतना बनोस् न कि दोष जति अरूलाई थोपरौं। तर ढिला हुनु हुँदैन किनभने गणतन्त्र र संघीयतालाई असफल पार्ने छुट कसैलाई छैन।"
"बजेटले न उत्साह, न निराश","सरकारले आगामी आर्थिक वर्ष २०८१८२ का लागि १८ खर्ब ६० अर्ब ३० करोड रुपैयाँको वार्षिक बजेट प्रस्तुत गरेको छ। प्रत्येक वर्ष सरकारले ल्याउने बजेटबारे नागरिकहरूको मिश्रित प्रतिक्रिया आउने गर्छ। पछिल्लो समय बजेट भाषण सुन्नेतर्फ आमनागरिकको त्यति चासो देखिँदैन। देशमा बढ्दो निराशाले गर्दा नागरिक सरकारले दिने सेवाप्रति सन्तुष्ट छैनन्। बिगतमा घन्टौं बसेर बजेट भाषण सुन्ने प्रवृत्ति पनि घट्दै गएको देखिन्छ। बजेट आइसकेपछिको चहलपहल र प्रतिक्रिया पनि पातलिएको छ। तलब बढ्छ भनेका शिक्षकहरू निराश भए अन्य आर्थिक वर्षको तुलनामा यस आर्थिक वर्षमा तलब बढ्छ भन्नेमा देशभरका शिक्षकहरू आशावादी थिए। किनभने यसपालि राष्ट्रिय स्वतन्त्र पार्टी सरकारमा छ। उक्त पार्टीले आफ्नो घोषणा पत्रमै भनेको थियो अन्य कर्मचारीहरूको तुलनामा शिक्षकहरूको तलब १ रुपैयाँ भए पनि धेरै हुनुपर्छ। किनभने शिक्षकहरू बिना यो देशको समृद्धि कल्पना पनि गर्न सकिँदैन। तर, सोँचेअनुसार शिक्षकहरूको आशा पूरा भएन। शिक्षकहरू निराश भए। रास्वपाले बोलेको र आएको बजेटबीच तालमेल भएको देखिएन। तर, देशको अवस्था र परिस्तिथिलाई मध्यनजर गरेर बजेट आएको छ। हामी यसैमा सन्तुष्ट हुनुपर्छ। ०७९ मा जे व्यवस्था थियो त्यसैको मर्मअनुसार बजेट आएको देखिन्छ। पुराना योजनाहरू पूरा गर्ने तर पूरा नहुने नयाँ योजनाहरू नल्याउने गरी बजेट आएको छ। राजस्वको क्षेत्रमा पनि त्यति वृद्धि गरिएको छ। अब नागरिक महँगी वृद्धि नभइदिए हुन्थ्यो भन्नेमा छन्। देशको करबाट राज्य सञ्चालन गर्ने हो। मुलुक चरम आर्थिक समस्यामा छ। देशको अवस्था राम्रो होस्। प्रकाश सुवेदी,प्राध्यापक, देवदह आदर्श बहुमुखी क्याम्पस, देवदह, रूपन्देही सञ्चार क्षेत्रको अधिकार केन्द्रमै रोकियो संघीयता आइसकेपछि पनि संघीय सरकारले सूचना, प्रविधि र आमसञ्चार क्षेत्रको अधिकारलाई अझै पनि स्थानीय र प्रदेश सरकारसम्म पुयाउन सकेको छैन। गाउँगाउँका पत्रकारहरू अझै पनि सेवा लिनका लागि संघीय राजधानीमै पुग्नुपर्ने बाध्यता छ। सूचना विभाग र प्रेस काउन्सिल जस्ता निकायहरूले दिने सेवा लिन दुर्गमका पत्रकारहरू कहिलेसम्म काठमाडौंमै धाउनुपर्ने हो ? यसको नीतिगत व्यवस्था सहितको बजेट विनियोजनमा राज्यले ध्यान नदिएको हामीले महसुस गरेका छौं। आमसञ्चार क्षेत्रको व्यवस्थापनका लागि सरकारले गर्नुपर्ने धेरै कामहरू छन्। सामाजिक सञ्जाल र आम सञ्चारमाध्यमलाई नागरिकहरूले सोलोडोलोको रूपमै हेर्ने गरेको पाइन्छ। यसलाई व्यवस्थित गर्ने गरी सरकारले नीति तथा कार्यक्रमलाई अघि बढाउनुपथ्र्याे। समानुपातिक विज्ञापन प्रणाली लामो समयदेखि चर्को रूपमा उठ्दै आइरहेको विषय हो। तर, यसको प्रभावकारी र नतिजा देखिने गरी अहिलेसम्म कुनै काम गरिएको छैन। संघीय सरकारलाई कसरी सवल बनाउने हो भन्ने विषयमा नीतिगत व्यवस्था र बजेट विनियोजन गर्नुपर्ने थियो तर देखिएन। प्रकाश अधिकारी,पत्रकार, कर्णाली समय, सुर्खेत स्वयंसेविकालाई सुविधा खै ? गाउँमा बसेर महिला स्वास्थ्य स्वयंसेविकाका रूपमा काम गर्न थालेको अहिले ३१ वर्ष पूरा भयो। २०५० साल पहिले गाउँविकास समितिमा स्वयंसेविका थिए। अहिले मालिका गाउँपालिकामा काम गर्छौं। स्वयंसेविकाहरूले तलबभत्ता खोजेका छैनन् तर हामीहरूलाई प्रोत्साहन गर्नुपर्छ। हौसलाका कार्यक्रम सरकारले ल्याउनुपर्छ। स्वास्थ्य उपचार भन्ने मात्रै छ। व्यवहारमा प्रभावकारी देखिँदैन। गाउँगाउँमा स्थानीय तह भइसकेपछि हामीले गर्ने कामको संख्या बढेको छ। गाउँपालिका, प्रदेश सरकार र केन्द्रीय सरकारका जुनसुकै कार्यक्रममा पनि हामीले सक्रिय रूपमा सहयोग र सहभागिता जनाउने गरेका छौं। गाउँको शिशु मृत्युदर र सुत्केरी मृत्युदरलाई कम गर्नका लागि हाम्रो ठूलो भूमिका छ। हामी गाउँमा घामपानी, हावाहुरी केही नभनी सेवा गर्छौं। कम्तीमा पनि मासिक रूपमा दिँदै आइरहेको प्रोत्साहन भत्तामा वृद्धि गर्नुपर्छ। स्वास्थ्य उपचारको राम्रो व्यवस्था हुनसक्यो भने हामीलाई काम गर्न अझ हौसला मिल्ने थियो। सावित्रा खड्का, महिला स्वास्थ्य स्वयंसेविका, मालिका५, गुल्मी जनतालाई बजेट हर्ष न विस्मात बजेट हरेक वर्ष आउँछ। तर, यी बजेटले कहिल्यै पनि जनताको चरम निराशालाई आशामा बदल्न सकेनन्। संविधानमै व्यवस्था भएपछि अहिले जेठमै बजेट ल्याउने गरिएको छ। जेठमा आएको बजेट अर्को वर्षको वैशाख महिना सकिँदासम्म कार्यान्वयन प्रभावकारी हुँदैन। असारमै सबै बजेट कार्यान्वयन गर्ने परिपाटी अझै पनि हटेको छैन। बजेट निकासा समयमा नहुँदा देशभर हजारौं योजनाहरू अलपत्र अवस्थामा छन्। अहिले सरकारले करिब ८७ अर्ब जति काम गरेर पनि निर्माण व्यवसायीहरूलाई भुक्तानी दिन सकिरहेको छैन। सरकार सञ्चालन गर्ने नेतृत्वहरू भ्रष्टाचार कसरी गर्न सकिन्छ भन्नेमै तल्लिन छन्। वास्तवमा नेपाल भ्रष्टाचारको हबजस्तो बन्न पुगेको छ। वार्षिक रूपमा आउने बजेट पनि भ्रष्टाचारकै उपज हुन्। कस्तो बजेट आउँदै छ भन्ने कुरा करिबकरिब पूर्वानुमान गर्न सकिन्छ। त्यसैले पनि मैले यसपालि त्यति ध्यान दिएर बजेट सुनिन। कुनै समय यस्तो थियो बजेट आउँदैछ भनेपछि सबै काम छाडेर घन्टौं समयसम्म बजेट सुनिन्थ्यो। अहिले जनताले बजेट आयो कि गयो भन्नेमा कुनै चासो दिँदैनन्। खासमा सरकारले ल्याउने बजेट हावादारी छ। तल्लो तहको जनताका लागि बजेटले कहिल्यै सम्बोधन गर्न सकेको छैन। प्रख्यात बञ्जाडे, अभिवक्ता एवं सामाजिक अभियन्ता, भैरहवा बजेटले युवा उत्साहित छैनन् हरेक वर्ष आउने बजेटले युवा व्यवसायीहरू त्यति उत्साहित भएको देखिँदैन। यो वर्ष पनि त्यस्तै पुरानै शैलीबाट बजेट ल्याइएको छ। गत वर्षको तुलनामा पुँजीगत बजेट त बढेको छ तर त्यसले युवा व्यवसायीहरूलाई सम्बोधन गर्न सकेको छैन। युवाहरू दिन प्रतिदिन विदेश पलायन भइरहेका छन्। बजेटले केही नयाँ संभावनाका क्षेत्रहरू पहिचान गर्न खोजेको जस्तो देखिन्छ। निर्यातलाई प्रबद्र्धन गर्नका लागि बजेटले जोड दिएको छ तर निर्यात के गर्ने ? कुन क्षेत्रलाई बढवा दिने भन्ने विषयमा यो बजेटले बोलेको देखिँदैन। कृषि, पशुपालन, उद्योग कुन क्षेत्रको उत्पादन निर्यात गर्ने हो त ? भन्ने विषयमा त्यति ध्यान दिइएको छैन। बजेट युवाहरूका लागि महोत्सवजस्तै हुनुपर्छ। तर, यी बजेट भाषण युवाहरूका लागि महोत्सव बन्न सकिरहेका छैन। सरकारले अघि सारेको युवालक्षित केही कार्यक्रमहरू पनि भनसुनका आधारमा कार्यान्वयन गरिन्छन्। सवै युवाहरूको पहुँच नेतासँग नपुग्न सक्छ। नेताको पहुँच लगाए मात्र काम गर्ने परिपाटी जुन छ यसलाई निरुत्साहित गर्नेगरी सरकारले वार्षिक नीति तथा कार्यक्रम ल्याउनुपर्दथ्यो। नीजि क्षेत्रलाई प्रोत्साहन गरेजस्तो पनि बजेटमा देखिन्छ। तर, कार्यान्वयन गर्ने चरणमा सरकार फेरबदल हुन्छ। एउटा सरकारले ल्याएको बजेट अर्को सरकारले सही रुपमा कार्यान्वयन गर्दैन। फलस्वरुप सवै आशाहरू निराशामा परिणत हुने गरेका दृष्टान्त छन्। करको दर होइन, दायरा सरकारले बढाउनुपर्छ। प्रकाश खनाल, युवा व्यवसायी, छत्रकोट२, गुल्मी बजेट ठूलाबढालाई मात्र हो यी बजेट भन्ने कुरा सबै ठूलाबढालाई मात्र हो रहेछ। हामीजस्ता सडकमा काम गर्नेहरूलाई यस्ता बजेटले कहिल्यै छोएको छैन। मैले बुटवलको सडकमा उखु पेलेर जुस बनाउन थालेको २० वर्ष भयो। तर, अहिलेसम्म सरकारले प्रत्येक वर्ष घोषणा गर्ने बजेटले मलाई कहिल्यै पनि छोएको छैन। हामी सडकमा काम गर्ने व्यापारीलाई सरकारको खाली जग्गामा व्यवस्थित रूपमा काम गर्न दियो भने त्यो जति ठूलो कुरा र खुसीको कुरा हाम्रा लागि अरू कुनै हुन सक्दैन। नगरपालिका, गाउँपालिकाहरूले हामी बसेको ठाउँबाट नहटाइदिए हुन्थ्यो भन्ने पिर हामीलाई सधंै लागिरहन्छ। ठूलाठूला पदका व्यक्तिहरू हामीले बनाएको जुस सडकमा खान आउनुहुन्छ। हामी खुसी हुन्छौं। तर, उहाँहरूले हाम्रा लागि कहिल्यै पनि सोँच्नुभएको छैन। कहिले कता, कहिले कता डुलेर हामीले व्यवसाय गर्नुपर्ने बाध्यता छ। यो नभए हुन्थ्यो भन्नेमा हामी छौं। हाम्रो आशा सबैभन्दा धेरै माथिको सरकारसँग भन्दा पनि घर नजिकैको स्थानीय पालिकाहरूसँग छ। हाम्रो समस्या र गुनासा छिटो सुन्ने सरकार पनि स्थानीय सरकार नै हो। त्यसैले निर्वाचित भएका जनप्रतिनिधिहरूले हामीजस्ता तल्लो वर्गका नागरिकको पीडा बुझ्नुपर्छ। सुकदेव यादव, सडक व्यापारी, बुटवल९, रुपन्देही यातायात क्षेत्र सधैं उपेक्षित भयो देशको अर्थतन्त्रमा निजी क्षेत्रको तर्फबाट यति ठूलो हिस्सा ओगटेको यातायात क्षेत्र सरकारको वार्षिक नीति, कार्यक्रम र बजेटबाट सधैं उपेक्षित हुने गरेको छ। हामीले सरकार भएको महसुस अहिलेसम्म गर्न सकेका छैनौं। ट्राफिकले यातायात व्यवसायीहरूबाट उठाएको करको रकम हेर्ने हो भने पनि कति धेरै छ। यातायात क्षेत्र स्वरोजगार व्यवसाय हो। लाखौं युवाहरूले स्वदेशमै रोजगार पाएका छन्। लाखौं, करोडौं रुपैयाँ लगानी गरेर किनेका हाम्रा सवारीसाधनहरू सरकारले गतिलो सडक नबनाइदिँदा क्षणभरमै बिग्रने समस्याबाट ग्रस्त छन्। उदाहरणका लागि बुटवलनारायणगढ सडकलाई लिन सकिन्छ। म विगत १५ वर्षदेखि यातायात क्षेत्रमा क्रियाशील छु। प्यूठानदेखि काठमाडौंका लागि नियमित रात्रिबस चलाउँछु। तर, मैले चलाउने बस त्यही सडक गतिलो नहुँदा आउँदा जाँदाको खर्च मर्मतमै सकिन्छ। हामी श्रमजीवी हांै। काममा विश्वास गर्छौं। तर, आफ्नै देशमा लगानीमैत्री वातावरण सरकारले गर्न सकिरहेको छैन। काठमाडौंको सडक विभाग अगाडि महानगरपालिकाले एक टिप्पर फोहोर फाल्दा तत्कालै विज्ञप्ति निकालेर सुनुवाइ गर्ने सरकारले हामीजस्ता दुर्गममा रहेका यातायात व्यवसायीहरूको पीडा किन सुन्दैन ? के सरकार काठमाडौंको मात्र हो ? सरकारबाट हामीले न अनुदान पायौं, न त प्रोत्साहन। गृहमन्त्री रवि लामिछाने आफैं पैदल हिँडेको नारायणगढ बुटवल सडक अर्को वर्षसम्म सक्ने भनेर सरकारले भनेको छ। त्यसको प्रभावकारी कार्यान्वयन होस्। हरि खड्का, यातायात व्यवसायी, प्यूठान बजेट सकारात्मक छ समग्रमा अहिलेको बजेटका सबै पक्ष केलाउँदा सकारात्मक नै छन्। सत्तापक्षले राम्रो र प्रतिपक्षले नकारात्मक टिप्पणी गर्ने जुनखालको संस्कार छ, हामी त्यसबाट माथि उठेर हेर्नुपर्ने हुन्छ। बजेट आउनुपूर्व ठूलो आकारको बजेट आउँदै छ भन्ने जुनखालको हल्ला थियो तर वास्तविक त्यस्तो पाइएन्। अघिल्लो वर्षको तुलनामा थोरै आकारमा बजेट बढे पनि यो त्यति ठूलो आकारको बजेटका रूपमा हेर्न मिल्दैन। अर्थतन्त्रको दृष्टिकोणबाट हेर्दा धेरै ठूलो आकारको बजेट होइन्। सार्वजनिक ऋणको पक्ष सन्तुलित छ। ६ प्रतिशत आर्थिक वृद्धिदरको अपेक्षा गरिएको छ। राष्ट्रिय लक्ष्य पूरा गर्नका लागि कम्तीमा पनि १० प्रतिशतको आर्थिक वृद्धिदर लक्ष्य राख्नुपर्ने हुन्छ। कोरोनालगायत महामारीका कारणले गर्दा अहिले आर्थिक वृद्धिदरको लक्ष्य यो नै ठीक छ भन्ने मलाई लाग्छ। भौतिक पूर्वाधारमा बजेट केन्द्रित गरिएको छ। यसले के देखाउँछ भने नयाँ महत्वाकांक्षाका योजना अघि सारेर अलपत्र पार्नुभन्दा क्रमागत योजनाहरूलाई पूर्णता दिने खालको अवस्था बजेटले देखाएको छ। बजेट लगत्तै सेयर बजारमा देखिएको सकारात्मक पक्षले पनि अहिलेको बजेट सन्तुलित छ भन्ने कुरामा विश्वास गर्न सकिन्छ। कर्मचारीको तलब, भत्ता वृद्धि गरिएको छैन। तर, देशको समृद्धि हासिल गर्नका लागि राज्यले लिएको लक्ष्य पूरा हुन्छ भने कर्मचारीको तलब घटबढ हुनु गौण विषय हो भन्ने लाग्छ। काशीराम गैरे, प्रमुख प्रशासकीय अधिकृत, व्यास नगरपलिका, तनहुँ बजेटमा नयाँपन देखिएन बजेटमा नयाँपन देखिएको छैन। अघिल्लो सरकारले ल्याएको बजेटमै अहिलेको बजेट केन्द्रित रहेको पाइएको छ। तर, बजेट जस्तोसुकै आए पनि सबैभन्दा कार्यान्वयनको पक्ष महत्वपूर्ण मानिन्छ। सबैको चित्त बुझाउने गरी बजेटलाई केन्द्रित गरिएको छ। बजेट कार्यान्वयन गर्दा भइरहेका चुनौतीहरू केके हुन् ? कुन पक्षमा सुधार गर्नुपर्छ ? आर्थिक, पूर्वाधार, राजस्व, प्रशासनलगायत क्षेत्रमा सुधार गर्नुपर्ने विषय के हो ? भन्ने विषयमा नीति, कार्यक्रम र बजेट केन्द्रित देखिँदैन। सबैका मागहरू सम्बोधन गरौं न त भन्ने खालको अवस्था बजेटमा आएको छ। देशभर निर्माण व्यवसायीहरूले काम गरेको भुक्तानी पाएका छैनन्। सरकारले कम्तीमा पनि समय निर्धारण गरेर यति महिना वा वर्षभित्र निर्माण व्यवसायीलाई काम गरेको पैसा दिन्छांै भन्ने खालको ग्यारेन्टी नीति, कार्यक्रम र बजेटमा हुनुपथ्र्याे। जसले नयाँ योजनाहरू कार्यान्वयन गर्नका लागि सहज हुन्थ्यो। राजस्व चुहावटको समस्या छ। त्यसलाई सुधार गर्ने गरी योजना देखिएन्। पुँजीगत खर्च किन हुन सकिरहेको छैन ? खर्च गर्नका लागि कुन पक्षमा सुधार गर्नेपर्ने हो भन्ने कुरामा स्पष्ट योजना हुनुपर्छ। समग्रमा बजेटको सकरात्मक पक्ष भनेको त्यसको कार्यान्वयन नै हो। हामी सबैले विनियोजित बजेटको सफल कार्यान्वयनमा जोड गर्नुपर्छ। वीरेन्द्र कँडेल, सिनियर डिभिजनल इन्जिनियर, मेलम्ची खानेपानी विकास समिति भवन बन्नु नै स्वास्थ क्षेत्रको उपलब्धि नठानौं ठूलाठूला भवनहरू बनाउनु नै स्वास्थ्य क्षेत्रको उपलब्धि ठान्नु हुँदैन। किनभने भवनले उपचार गर्ने होइन्। सरकारले भौतिक पूर्वाधार निर्माणसँगै दक्ष जनशक्ति उत्पादन र व्यवस्थापनमा विशेष ध्यान दिनुपर्ने देखिन्छ। अस्पतालमा उपकरणहरू बिग्रिएर उपचारमा असहज हुने गर्छन्, त्यसतर्फ हाम्रो ध्यान छैन। अस्पतालमा विभिन्न क्षेत्रका विशेषज्ञ डाक्टरहरूको दरबन्दी छ। तर, डाक्टरहरू छैनन्। ठूलो धनराशि खर्च गरेर डाक्टर पढेका धेरै साथीहरू भए पनि स्वदेशमा राम्रो अवसर नपाउँदा विदेश पलायन हुनुपरेको अवस्था छ। डाक्टरहरू एकै ठाउँमा राम्रो सुविधा पाउने हो भने चारैतिर जानुपर्दैन। सरकारले करोडौं रुपैयाँ भौतिक पूर्वाधार निर्माणमा बजेट विनियोजन गर्दा जनशक्ति उत्पादनमा पनि ध्यान दिनुपर्छ भन्ने मेरो सुझाव छ। डासञ्जय पाण्डे, स्तन क्यान्सर रोग विशेषज्ञ, लुम्बिनी प्रादेशिक अस्पताल घरबहाल करमा सहुलियत दिनुपयो हामीजस्ता साना व्यवसायीहरूको गुनासो स्थानीय सरकारले सुन्नुपर्छ। केन्द्र सरकारसँग हाम्रो त्यति ठूलो माग पनि छैनन्। अहिले व्यवसाय चौपट हुँदै गएका छन्। गरिखाने वातावरण पनि देशमा हुन छाडेको छ। बजारमा अस्वच्छ प्रतिस्पर्धा छ। दररेटमा एकरुपता छैन। यसका लागि स्थानीय नगरपालिका, गाउँपालिकाहरूले सहजीकरण गर्नुपर्छ। घरधनीहरूले घरभाडा बढाइरहनुहुन्छ। तर, व्यवसाय कस्तो छ भनेर सोध्नुहुन्न। घरबहाल करमा सरकारले सुविधा दिनुपर्छ। व्यवसाय चलाउन समस्या परिरहेको बेला सरकारले करमा पनि छुट दिनुपर्छ भन्ने मेरो धारणा हो। बजेट बढ्यो, घट्यो भन्ने सुनिन्छ। तर, ध्यान दिएर बजेट भाषण मैले त्यति धेरै सुन्दैन। कर्मचारीको तलब यसपाली बढेन भन्ने कुरा मैले सुनेको हो। बजारमा महँगी बढ्यो। यसलाई कम गर्नका लागि सरकारले काम गर्नुपर्छ। दिलिप ठाकुर, नाइ व्यवसायी, कञ्चनरूप नगरपालिका, सप्तरी बजेटमा अपांगताको पहुँच पगेन प्रत्येक वर्ष बजेट ल्याएको त थाहा पाउँछौं तर सरकारले ल्याउने बजेटले हामीजस्ता अपांगता भएका व्यक्तिहरूलाई त्यति ध्यान दिएको पाइँदैन। हामी महिला त्यसमा पनि अपांगता भएका कारण बोलिदिने व्यक्तिहरू हुँदैनन्। सरकारले शारीरिकसहित विभिन्न क्षेत्रका अपांगता भएका व्यक्तिहरूका लागि प्रमुख प्राथमिकता दिएर बजेट विनियोजन गर्नुपर्छ भन्ने मेरो भनाइ हो। शारीरिक रूपमा सशक्त व्यक्तिहरूले हाम्रो तुलनामा काम गर्न हिँड्डुल गर्न सक्छन्। प्राथमिकता दिँदा अरूको तुलनामा अपांगता भएकालाई विशेष ध्यान सरकारले दिनुपर्छ। पहुँच नभएका व्यक्तिहरूका लागि सरकार छ भन्ने विश्वास हामीलाई दिलाउनुपर्छ भन्ने लाग्छ। सरकार हाम्रो अभिभावक हो। त्यहीअनुसार सरकारका नीति, कार्यक्रम र बजेट आउनुपर्छ। सीता सुनार, शारीरिक अपांगता, स्वर्गद्वारी४, प्यूठान राजस्वका दर हेरफेर गर्दा गहन अध्ययन गरौं बजेट ठूला योजना सञ्चालनमा केन्द्रित छ। यो राम्रो पक्ष हो। जताततै छर्नुभन्दा केही निश्चित क्षेत्रमा बजेट फोकस भएको राम्रो मानिन्छ। देश आर्थिक संकटमा छ। सरकारले जुनखालको राजस्वको लक्ष्य राखेको छ त्यो महत्वकांक्षी हो कि भन्ने मलाई लाग्छ। योजना कार्यान्वयनको बेला स्रोतको अभाव हुने र घटाउने, बढाउने खालको जुन संस्कार छ, त्यसलाई सुधार गर्नुपर्छ। भन्सारलगायत राजस्वका दर हेरफेर गर्दा गहिरोसँग अध्ययन नगरेको जस्तो देखिन्छ। यो व्यावहारिक छैन। राजस्वका दर तलमाथि गर्दा दीर्घकालीन महत्व हुने गरी गर्नुपर्छ। यसले लगानीकर्तालाई अन्यौल बनाउछ। नीतिगत निर्णय गर्दा नेतृत्वले यसबारे ध्यान दिनुपर्छ। अलि लामो समयसम्म टिक्ने खालको नीतिगत निर्णय सरकारले ल्याउनुपर्छ। ओमप्रकाश खनाल, आर्थिक पत्रकार, वीरगञ्ज उद्योगी व्यवसायीका माग आंशिक सम्बोधन भए पुरानै बजेटलाई निरन्तरता दिइएको छ। कुल बजेटको पुँजीगत खर्च साढे १८ प्रतिशत छ। तर, त्यसमा पनि करिब ६० प्रतिशत पुँजीगत बजेट खर्च गर्न नसकिने खालको देखिन्छ। देशको आर्थिक अवस्था संकुचनको स्थितिमा छ। सरकारले यस्तो बेला उद्योगी व्यवसायीहरूलाई सहुलियत दिने खालको नीति कार्यक्रम र बजेट ल्याउनुपर्दथ्यो। करका दर घटाउनु पर्दथ्यो। बैंकले पनि ब्याज कम गर्ने गरी सरकारको नीति हुनुपर्नेमा भएन। हामीले मागेका मागहरू आंशिक रुपमा सम्बोधन भए पनि पूर्णरूपमा सम्बोधन हुन सकेका छैनन्। कोभिडको बेलाजस्तो सरकारले अहिले पनि उद्योगी व्यवसायीहरूलाई सहुलियत दिनुपर्ने त्यो भएन्। बजेट आयो अब कार्यान्वयनको पक्ष कसरी जान्छ भन्ने कुरा महत्वपूर्ण हो। चुननारायण श्रेष्ठ, निवर्तमान अध्यक्ष, उद्योग वाणिज्य संघ, चितवन"
तम्घासरिडी सडक एक महिना बन्द,गुल्मी : मदन भण्डारी राजमार्ग अन्तर्गत तम्घासरिडी सडक खण्ड एक महिनाको लागि बन्द हुने भएको छ। जिल्ला प्रशासन कार्यालय गुल्मीले जेठ १७ गते एक सूचना जारी गर्दै दैनिक १२ घण्टा सडक बन्द हुने जनाएको हो। जेठ १८ गतेदेखि असार १६ गतेसम्म बिहान १० बजेदेखि ४ बजेसम्म र राती १० बजेदेखि बिहान ४ बजेसम्म सडक बन्द हुने भएको जिल्ला प्रशासन कार्यालय गुल्मीले जनाएको छ। अहिले रिडीदेखि राजासम्मको २५ किलोमिटर क्षेत्रमा सडक स्तरउन्नतीसँगै कालोपत्रे गर्न काम भइरहेको छ। मदन भण्डारी राजमार्गको रिडीतम्घास सडक खण्डको काम समान्तर इलाइट जेभीले निर्माण कार्य गर्दै आएको छ। सडकमा कटिङ्ग र स्तरउन्नतीको काम गर्न करिब २२ वटा जेसिबी डोजर प्रयोग गरेर निर्माणको काम तीव्र पारिएको निर्माण कम्पनीले जनाएको छ। सडकमा सवारी साधनले काम गर्न अबरोध गर्नेभएपछि समय तोकेर सडक बन्द गरेर काम भइरहेको छ। रिडीबाट तम्घाससम्मको ४५ किलोमिटर सडक बिस्तार हुँदैछ। पहिलो चरण २५ किलोमिटर सडक स्तरउन्नतीसँगै कालोपत्रे हुन लागेको हो। गएको चैतदेखि सडक बन्द गरेरै काम हुँदै आएको छ। सडकको केही ठाउँमा चट्टान फोर्ने र सडकको ग्रेड मिलाउने लगायतका कार्य भइरहेको छ।
गोसाइकुण्डमा लेक लागेर पथ प्रदर्शकको मृत्यु,"रसुवा : गोसाइकुण्ड गाउँपालिका४ को लाङसिसा खर्कमा सिन्धुपाल्चोक मेलम्ची नगरपालिका६ का २४ वर्षीय पर्यटक गाइड विजय तामाङको लेक लागेर मृत्यू भएको छ। पाँच पोखरीबाट लाङटाङक्यान्जिन उपत्यकालाङसिसाखर्कको नयाँ ट्रेकिङ रुट खोजी गर्न आएका ६७ जनाको समुह फर्केर तल झर्ने क्रममा उनको मृत्यु भएको हो। नयाँ पर्यटकीय रुटको खोजीमा तीलमण्ड पास जाने क्रममा लाङसिसाको माथि झण्डै ५ हजार ८ सय मिटरमाथि पुगेर फर्केका थिए। उनलाई लाङसिसाखर्क झर्ने क्रममा समस्या भएको थियो। समयमा उद्धार नभएको कारण टेकअन नेपाल नामक कम्पनीमा कार्यरत गाइड विजय तामाङको मृत्यु भएको आफन्तले बताए। घटनास्थल पुगेर फर्केका जिल्ला प्रहरी कार्यालय प्रहरी निरीक्षक तथा सूचना अधिकारी नेत्र पौडेलले भने,लक्षणको आधारमा लेक लागेर मृत्यु भएको देखियो, पोष्टमार्टमको रिर्पोट आएको छैन। बिरामीको सूचना पाउनासाथ लाङटाङ प्रहरीचौकी र जिल्लाबाट टोली तत्काल परिचालन गरेको जिल्ला प्रहरी कार्यालयका प्रहरी नायव उपरीक्षक केशव भट्टराइले बताए। तामाङ धेरै हिमाल चढ्ने र समस्यामा परेका पर्यटकहरुको उद्धार आफैं गर्थे। होनाहार युवा गुमाउनुपर्यो। गाउँ शोकमग्न भो ठूलो क्षति भयो, तामाङ गाउँका नमुना मान्छे रहेको जनाउँदै मेलम्ची नपा६ का स्थानीय समाजसेवी बालकृष्ण देउजाले भने। शव परीक्षणको लागि शुक्रबार हेलिकोप्टरमार्फत त्रिवि शिक्षण अस्पताल महाराजगञ्ज फेरेन्सिक मेडिसिन विभागमा पठाएको छ।"
"दाङमा सवारी दुर्घटना, दुईजनाको मृत्यु",तुलसीपुर : दाङमा अटोरिक्सा र मोटरसाइकल एकापसमा ठोक्किँदा दुईजनाको मृत्यु भएको छ भने एकजना गम्भीर घाइते भएका छन् । इलाका प्रहरी कार्यालय तुलसीपुरका प्रहरी नायब उपरीक्षक ठाकुर पोख्रेलका अनुसार मोटरसाइकल चालक बबई गाउँपालिका४ निवासी ३० वर्षीय राजेश भण्डारी र मोटरसाइलकमा सवार सोही ठाउँका ३१ वर्षीय साकार केसीको मृत्यु भएको हो । उपचारका क्रममा उनीहरूको मृत्यु भएको हो । दाङ तुलसीपुर२ कुमलगडीस्थित कुमलगडीबाट तुलसीपुरतर्फ आउँदै गरेको रा१ह ४०९६ नम्बरको अटो र विपरीत दिशाबाट जाँदै गरेको रा७प २५० नम्बर मोटरसाइकल एकापसमा ठोक्किएका हुन् । उक्त दुर्घटनामा परी अटोचालक दाङ शान्तिनगर७ खैरेनीका ४३ वर्षीय रुद्रबहादुर थापा गम्भीर घाइते भएका छन् । उनको नेपालगञ्जमा उपचार भइरहेको छ । रासस
"डोनाल्ड ट्रम्प ३४ कसुरमा दोषी ठहर, राष्ट्रपति चुनाव लड्न पाउँछन् कि पाउँदैनन् ?","वासिङटन डिसी : अमेरिकाका पूर्वराष्ट्रपति डोनाल्ड ट्रम्पलाई न्यूयोर्क अदालतले ३४ मुद्दामा दोषी ठहर गरेको छ । व्यावसायिक अभिलेखहरूमा किर्ते गरेको आरोप लागेका पूर्वराष्ट्रपति ट्रम्प ३४ वटा कसुरममा दोषी ठहर भएका हुन्। उनको सजाय जुलाई ११ मा सुनाइने जनाइएको छ। ट्रम्पले भने उक्त निर्णयको विरोध गर्दै लाजमर्दो र धाँधली भएको बताएका छन् । अमेरिकी इतिहासमा वर्तमान वा पूर्व राष्ट्रपतिलाई आपराधिक मुद्दा चलाइएको छ र दोषी ठहराइएको यो पहिलो घटना भएको बताइएको छ। अमेरिकी राष्ट्रपति जो बाइडेनको अभियान टोलीले कानूनभन्दा माथि कोही नभएको भन्दै निर्णयलाई उचित ठहर गरेको छ । अमेरिकामा हुन गइरहेको राष्ट्रपति चुनावको लागि डोनाल्ड ट्रम्प रिपब्लिकन पार्टीबाट उम्मेदवार हुन् । ट्रम्पलाई दोषी ठहराएपछि ट्रम्पको अभियान टोलीले उनलाई राजनीतिक बन्दीको रूपमा प्रस्तुत गरेको र ठूलो संख्यामा मानिसले चन्दा दिएको दाबी गरेको छ । बाइडेन सत्तारुढ डेमोक्रेटिक पार्टीबाट राष्ट्रपतिका उम्मेदवार हुन् । उनको अभियान टोलीले ट्रम्पले अझै पनि मतदानमा हार्न बाँकी नै रहेको बताएको छ। ट्रम्पमाथि २०१६ को राष्ट्रपति चुनाव अघि पोर्न स्टार स्टर्मी डेनियललाई मौन रहन 'हश मनी' भुक्तानी गरेको र आफ्नो कारोबारमा हेरफेर गरेको ३४ आरोप लागेको छ। ट्रम्पले भने आफूमाथि लगाइएको आरोपहरु अस्वीकार गर्दै आएका थिए। ट्रम्पले चुनाव लड्न पाउँछन्? दोषी ठहर भए पनि ट्रम्प यसै वर्ष नोभेम्बरमा हुने अमेरिकी राष्ट्रपति चुनावमा उम्मेदवार बन्न सक्ने छन् । अमेरिकी संविधानले राष्ट्रपति पदका उम्मेदवारका लागि कम्तीमा ३५ वर्षको उमेर भएको, संयुक्त राज्यको आजीवन नागरिक भएको र कम्तीमा १४ वर्षसम्म संयुक्त राज्य अमेरिकामा बसेको हुनुपर्ने न्यूनतम योग्यता तय गरेको छ। आपराधिक अभिलेख भएका उम्मेदवारलाई चुनाव लड्न नदिने कुनै कानुन छैन। जेलमा रहेका व्यक्तिले पनि राष्ट्रपतिको चुनाव लड्न सक्छन् । बीबीसी"
संसदीय छानबिन समितिको दायित्व,"अन्ततः प्रमुख राजनीतिक दलहरूबीच सहकारीहरूमाथि संसदीय छानबिन समिति गठन गर्न सहमति जुट्यो र समिति बन्यो। एक त्यही विवादले हुँदै आएको संसद् बैठक अवरोधबाट प्रतिपक्ष कांग्रेस पछि हटेको छ। फलस्वरूप संसद्बाटै अर्थमन्त्रीले बजेट भाषण पनि गर्न पाए। गृहमन्त्री रवि लामिछानेको नामै किटेर समिति बनाउने प्रतिपक्षको अडानलाई मध्यमार्गी बाटो खोजेर निकास दिइयो। उनको संलग्नता रहेको गोर्खा मिडिया नेटवर्कमा कुनकुन सहकारीबाट पैसा गयो र अपचलन भयो भन्ने पनि छानबिन गर्ने कार्यादेश समितिले पाएको छ। त्यसो हुँदा गृहमन्त्री लामिछाने पनि छानबिनभन्दा बाहिर भने परेनन्। समितिले उनीसँग पनि सोधपुछ र बयान पक्कै लिने नै छ र गोर्खा मिडियाका कागजात पनि केलाउने नै छ। सबाल गृहमन्त्रीको मात्रै थिएन। र होइन पनि। सबाल फुटपाथमा मकै बेचेर, चिया बेचेर, जुत्ता सिलाएर सहकारीमा राखेको पैसा फिर्ता नपाएका बचतकर्ताको हो। जसले ओखतीमूलो गर्ने पैसा पनि नभएर घिटीघिटी बाँच्नु परिरहेको छ। कतिले त आफन्तजन पनि गुमाएका छन्। गृहमन्त्री लामिछाने पनि दोषी देखिएलान्, नदेखिएलान् या उनी पदमुक्तसमेत होलान् त्यो अर्काे पाटो हो। जनताको प्रमुख चासो र सरोकारको विषय भनेको बचतकर्ताको बचत फिर्ताको हो। त्यो कसरी गर्न सकिन्छ भन्नेमा समितिले ध्यान दिन जरुरी छ। कतिपय सहकारी सञ्चालक र कर्मचारी कारागार पनि परेका छन्। तर बचतकर्ताले पैसा फिर्ता पाएका छैनन्। त्यसबाटमात्रै समाधान निस्केन। सरकारले दोषीलाई जेल पनि हाल्ने र बचतकर्ताको पैसा पनि फिर्ताको रणनीति बनाएर काम गर्नुपथ्यो। २९ वटा सहकारीको छानबिन त्यो पनि तीन महिनाभित्र भन्ने कार्यादेशले दिएको समयावधि छोटो तर जिम्मेवारी गहु्रंगो छ। २९ बाहेक सयौं सहकारीमा समस्या छ। सहकारीका समस्या समाधान गर्ने सरकारको नियत नै हुन्थ्यो भने २०७० सालमै गौरीबहादुर कार्की संयोजकत्वको समितिले दिएको सुझाव कार्यान्वयन गथ्र्याे। उसले भनेबमोजिम गरेको भए, सोहीअनुसार ऐन बनाएको भए र सरकारी निगरानी तथा नियमन कडा गरेको भए अहिलेको समस्यै आउँदैनथ्यो। फेरि संसदीय समिति पनि प्रतिवेदन बनाउने र तत्काललाई प्रतिपक्षको मुख टाल्ने टालो नबनोस्। प्रतिपक्ष पनि सत्ताको सेखी झार्ने मक्सदमा नरमाओस्। साँच्चिकै जनताका समस्या समाधानका लागि घच्घच्याउन नछोडोस्। संसदीय समितिले गहिरो अध्ययन, अनुसन्धान गरी दूधको दूध पानीको पानी बनाउन सक्नुपर्छ। संसदीय समितिको छानबिन राजनीतिक मुद्दा बन्नु हुन्न र कसैको राजनीति रोटी सेक्ने माध्यम पनि होइन भन्ने सिद्ध गर्ने चुनौती पनि छ। समयसँग माहोल सेलाएपछि समिति पनि सेलाउने वा त्यसको प्रतिवेदन फेरि धमिराको आहारा बन्ने दिने नहोस्।"
सिम्रिकको मानसरोवर यात्रा प्याकेज,"काठमाडौं : चीनको स्वशासित क्षेत्र तिब्बतमा रहेको कैलाश मानसरोवरको यात्रा अब ६ दिनमा नै तय गर्न सकिने भएको छ। नेपालगन्जबाट सुरु गरिने यात्रा कैलाश दर्शन गरेर ६ दिनमा पुनः नेपालगन्जमा फर्किने गरी सिम्रिक एयरले प्याकेज ल्याएको हो। कोभिडपछि बन्द गराइएको कैलाश यात्रा चीनले पुनः सुचारु गरेसँगै यो प्याकेज ल्याइएको हो। भारतीय पर्यटकलाई गराइरहेको यो यात्रा अब नेपालीका लागि सुरु गरिएको सिम्रिकले जनाएको छ। चीनले भारतीय पर्यटकका लागि भिसा नखुलाएकाले कैलाश यात्राका लागि नेपाली पर्यटक लक्षित कार्यक्रम ल्याएको बताइएको छ। हिन्दुधर्मावलम्बीको पवित्र तीर्थस्थल कैलाशसम्मको यात्रालाई सहज र सुखद बनाउने गरी व्यवस्थापन गरिएको सिम्रिक एयरका महाप्रबन्धक मुरलीधर जोशी बताउँछन्। नेपाली तीर्थालुलाई नै लक्षित गर्दै यो प्याकेज ल्याइएको उनले बताए। सिम्रिकले यही असार १० गते (जुन २४) यो प्याकेज सुरु गर्दैछ। यसका लागि जेठ २३ (जुन ५) सम्म बुकिङ गराइसक्नु पर्ने जानकारी दिइएको छ। प्रत्येक प्याकेजमा १५ जनालाई लिएर जाने बताइएको छ। जुनदेखि अगस्टसम्म ३ महिना हुने मानसरोवर यात्रा प्याकेजमा करिब ५ सय जनालाई पुयाउने लक्ष्य सिम्रिकको छ। सिम्रिक एयरले मानसरोवर यात्रालाई समन्वय गर्दै विभिन्न स्थानीय होटल, टुर गाइड अन्य संस्थासँग सहकार्य गरेको छ। नेपालगन्जदेखि कैलाशसम्मको यात्रा खर्च २ लाख ५० हजार रुपैयाँ निर्धारण गरिएको छ। उक्त रकममा चीनको भिसा शुल्कदेखि खाना र बासस्थानसँगै सम्पूर्ण यात्रा खर्च व्यहोरिने छ। यात्रापूर्व १५ दिनअघि नै चीनको भिसाका लागि आवेदन दिनुपर्ने हुन्छ। यसको व्यवस्था सिम्रिक एयरले नै गर्छ। बुकिङका लागि सुरुमा ५० हजार रुपैयाँ बुझाउनुपर्ने हुन्छ। कसरी जाने मानसरोबार सिम्रिक एयरको प्याकेजअनुसार देशको कुनै पनि कुनाबाट नेपालगन्जसम्म पुग्नुपर्ने हुन्छ। कैलाश जानका लागि नेपालगन्जबाट नै छोटो पर्ने हुँदा यसलाई बेसलाइन मानिएको बताइन्छ। नेपालगन्जमा डाइमन्ड प्यालेस होटलसँग सहकार्य गरिएको छ। उक्त होटलमा भएको ट्राभल डेस्कले यात्राको बारेमा सम्पूर्ण जानकारी प्रदान गर्नेछ। एक रात त्यहाँ बसेपछि अघिल्लो दिन जहाजबाट सिमकोटसम्म पुयाइन्छ। सिम्रिकले तारा र समिट एयरसँग उक्त उडानका लागि सहकार्य गरेको छ। ४० देखि ४५ मिनेटको दूरीमा नेपालगन्ज विमानस्थलबाट सिमकोट विमानस्थल अवतरण हुने गरेको छ। सिमकोटमा रहेको विजय होटलसँग मानसरोवर प्याकेजका समन्वय गरिएको छ। त्यो रात विजय होटलमै खानाको व्यवस्था हुन्छ। तीन हजार मिटरको उचाइ अवस्थित सिमकोटमा एकरात बिताएपछि भोलिपल्ट सिम्रिक एयरको हेलिकप्टरले हिल्सासम्म पुयाउने छ। करिब २०२२ मिनेटमा नेपाल र चीनको सीमा क्षेत्र हिल्सा पुगिन्छ। हिल्सामा पुगेपछि नेपाली एजेन्ट सन्राइज कैलाश ट्राभलले अध्यागमनको प्रक्रिया पूरा गर्छ। उक्त प्रक्रिया सकिएपछि त्यहाँबाट पर्यटक बसमा २७ किलोमिटर पर रहेको ताक्लाकोटमा लगिन्छ। त्यहाँ नेपाली खानाको नै व्यवस्था गरिने बताइएको छ। यात्राको पाँचौं दिन बिहान धार्मिकस्थल कैलाश पुयाइन्छ। ताक्लाकोटबाट मानसरोवरसम्मको बसयात्रा करिब डेढ घन्टा हुने भनिएको छ। मानसरोवर पुगेपछि नुहाउने, दर्शन गर्नेलगायतका काम गर्न सकिन्छ। करिब ९८ किलोमिटरको मानसरोवर ताल करिब ३ घण्टामा बसबाट नै घुमाइने प्याकेजमा समावेश गरिएको छ। ताल परिक्रममापछि करिब २५ देखि ३० किलोमिटर पर यमद्वार (करिब ५ हजार मिटरमा अवस्थित) छ, जहाँबाट कैलाश पवर्तको स्पष्ट र नजिकबाट दर्शन हुन्छ। यमद्वारसम्म तीर्थालु यात्रुहरूलाई लगिनेछ। त्यहाँ नै प्याकेटको खाना खान दिएर पुनः ताक्लाकोट फर्काइनेछ। यात्राको छैटौं दिन ताक्लाकोटबाट हिल्सा, सिमकोट हुँदै नेपालगन्ज अवतरण गराइनेछ।"
"मकवानपुरमा बस दुर्घटना, २० जना घाइते",हेटौंडा : मकवानपुरको मनहरी गाउँपालिका९ ज्यामिरे स्थित पूर्व पश्चिम सडक खण्डमा बस दुर्घटना हुँदा २० जना घाइते भएका छन्। शुक्रबार बिहान करिब २ बजे काँकडभिट्टाबाट नेपालगंज जाँदै गरेको ना५ ख ५५१५ नम्बरको यात्रुबाहक बस दुर्घटना भएको हो। बसको अगाडीको पट्टा भाचिएर अनियन्त्रित हुँदा दाहिने साइडको नालीमा खसेको थियो। बस कोल्टे हुँदा उक्त बसमा सवार मध्य २० जना सामान्य घाइते भएका जिल्ला प्रहरी कार्यालय मकवानपुरले जनाएको छ । प्रहरीका अनुसार सामान्य घाइते भएका ११ जनालाई स्थानीय मेडिकल र ९ जनालाई चितवनतर्फ उपचारका लागि पठाइएको जनाएको छ । यस्तै बसको चालक नियन्त्रणमा रहेका र घटनास्थलबाट बस निकाल्ने कार्य भइरहेको प्रहरीले जनाएको छ।
संघर्षले खारिएकी नन्दा,"काठमाडौं : नन्दा बस्याल, व्यक्ति एक भए पनि उनको परिचयका पाटा भने बहुआयामिक छन्। खेलकुद, कलाकारिता, राजनीति र समाज सेवामा उनले आफ्नो छुट्टै पहिचान बनाउन सफल भएकी छन्। आफूलाई सफल महिला बनाउन चाहनेहरूका लागि नन्दाको संघर्ष, मेहनत र प्राप्त गरेका सफलता प्रेरणाको स्रोत बन्न सक्नेछ। खेलकुदमा प्रवेश कर्णाली प्रदेशको सुर्खेतकी नन्दाले जुन परिचय बनाएकी छन्, त्यो संघर्ष र मेहनतकै प्रतिफल हो। उनी स्कुल पढ्दा एथलेटिक्सका खेलहरू खेल्थिन्। विद्यालयमा भइरहने एक सय मिटर दौड, हाइजम्प, लङजम्पमा प्रतिस्पर्धा गर्थिन। सफलता पनि हात पार्थिन्। एथलेटिक्समा प्रतिस्पर्धा गर्दागर्दै उनलाई मार्सल आटर््स खेल्न मन लाग्यो। अझ करातेमा उनको रुची थियो। उनी कराते खेल्न गइन्। तर, त्यो कराते नभई तेक्वान्दो रहेछ। तेक्वान्दोको प्रश्क्षिण निःशुल्क थिएन। त्यसका लागि निश्चित शुल्क तिर्नुपथ्र्यो। उनीसँग शुल्क तिरेर खेल्न सक्ने स्थिति थिएन। त्यसैले निरास हुनुको विकल्प उनीसँग थिएन। यो कुरा उनका घर छेउकै टपेन्द्रजंग शाहीले थाहा पाए। उनैले प्रशिक्षणको बन्दोबस्त मिलाइदिए। त्यसपछि उनले भुवन थापासँग तेक्वान्दो सिक्ने मौका पाइन्। उनी निकै मेहनती थिइन्। छोटो समयमै उनले राम्रो प्रगति गर्न सफल भइन्। उनको स्पाइरिङ राम्रो बनाउन श्याम देवकोटाले पनि धेरै सहयोग गरे। देवकोटा नन्दाका स्पाइरिङ पार्टनर थिए। गुरु भुवन थापाको विशेष प्रशिक्षण र श्याम देवकोटाको हौसलाले उनले पहिलो प्रतियोगिता बुटवलमा खेल्न पाइन्। सरोज स्मृति जुनियर प्रतियोगितामा उनी २८ केजीमा प्रतिस्पर्धा गर्न आएकी थिइन्। तर, उनको तौल पुगेन। त्यसपछि केरा र पानी खाएर तौल बढाइन् र प्रतियोगितामा स्वर्ण पदक जित्न सफल भइन्। त्यो स्वर्ण (तक्मा) उनका लागि विशेष थियो। किनभने उनले आफूलाई मनपर्ने खेलबाट जीवनमै पहिलो तक्मा जितेकी थिइन्। उनले घर नपुगुञ्जेलसम्म त्यो तक्मा फुकाल्दै फुकालिनन्। बुटवलबाट घर फर्किंदा बसमा पनि तक्मा लगाएरै बसिन्। घर पुगेपछि मात्रै भित्तामा झुन्ड्याइन्। आमाको प्रेरणाले खेलकुदमा नन्दा आमाको प्रेरणाले खेलकुदमा लागेकी हुन्। त्यतिखेर जिल्लामा महिला प्रहरी बन्ने लहरै चलेको थियो। आमा पनि नन्दा प्रहरी बनेको हेर्न चाहिन्थन्। खेलकुदबाट प्रहरीमा जागिरे जीवन सुरु गर्न सजिलो हुन्छ भनेर पनि आमा उनलाई राम्रो खेल्न हौसला दिइरहन्थिन्। उनले प्रहरी बनेर देशको सेवा गर्न नसके पनि खेलकुदका माध्यमबाट राष्ट्रको नाम उच्च बनाउन सफल भइन्। लामो समय जुनियर तौलमा प्रतिस्पर्धा गरेकी उनले २०५५ सालदेखि सिनियर तौलमा खेल्न थालिन्। २०५८ सालमा उनी राष्ट्रिय प्रतियोगिताका लागि मध्यपश्चिमाञ्चलबाट छनोट भएकी थिइन्। प्रतियोगितामा सहभागिता जनाउन काठमाडौं पनि आइन्। तर, दरबार हत्याकाण्डका कारण प्रतियोगिता स्थगित भयो। उनी निरास हुँदै जिल्ला फर्किइन्। नन्दा आठौं दक्षिण एसियाली खेलकुदको बन्द प्रशिक्षणमा पनि बसेकी थिइन्। बन्द प्रशिक्षणमा उनले राम्रो प्रदर्शन पनि गरेकी थिइन्। तर, अन्तिममा टोलीमा अटाउन सकिनन्। त्यसपछि उनी केही समय खेलकुदबाट टाढा बसिन्। बन्द प्रशिक्षणमा रहँदा सातदोबाटोबाट त्रिपुरेश्वरमा रहेको दशरथ रंगशाला आउजाउ भइरहन्थ्यो। एक पटक रंगशालामा फुटबल प्रतियोगिता भइरहेको थियो। उनी फुटबल हेर्न रंगशाला छिर्न खोज्दै थिइन्। तर, उनलाई रंगशालामा प्रवेश नै दिइएन। यो घटनाले पनि उनलाई खेलाडी मात्रै भएर हुँदैन भन्ने सोचमा थप बल पुयायो। सधैं खेलाडी भएर मात्रै हुँदैन भनेर निर्णायक बन्ने निर्णय गरें। २०६४ सालमा काठमाडौंमै बस्ने निर्णय गरेर आएँ। त्यसपछि विभिन्न प्रतियोगितामा निर्णायकको भूमिका निर्वाह गरें, नन्दा भन्छिन्, खेलाडीको हकहितमा पनि लगातार काम गरें। काम गरेपछि धेरैबाट स्याबासी पनि पाएँ। काठमाडौं आएसँगै उनको व्यस्तता झनै बढ्यो। उनी विभिन्न संस्थामा आवद्ध भइन्। यही क्रममा मध्यपश्चिम खेलकुद विकास समितिमा बोर्ड सदस्यको भूमिका निर्वाह गरिन्। मध्यपश्चिम खेलकुद विकास समितिमा रहँदा उनले खेलाडीका हितका लागि विभिन्न काम गरिन्। समितिले पास गरिसकेको निर्णय पनि उल्टाउन सफल भइन्। मध्यपश्चिम खेलकुद विकास समितिको कार्यकाल सकिएपछि उनले नेपाल तेक्वान्दो संघको महिला समितिको नेतृत्व गरिन्। त्यही क्रममा महिला सशक्तिकरणका लागि महिलालाई मात्रै समेटेर राष्ट्रिय तेक्वान्दो प्रतियोगितासमेत आयोजना गरिन्। नन्दा पछिल्लो समय तेक्वान्दो संघकी केन्द्रीय सदस्यको जिम्मेवारीमा पनि छिन्। सन् २०१६ मा पोखरामा आयोजना भएको हामादान तेक्वान्दो च्याम्पियनसिपमा प्रतिस्पर्धा गरिन्। यो प्रतियोगितामा उनले ब्रेकिङमा स्वर्ण पदक जित्न सफल भइन। खेलाडी जीवनबाट टाढा रहेको धेरै वर्षपछि स्वर्ण जित्दा उनी निकै खुसी भइन्। सन् २०१७ मा इन्डोनेसियामा भएको यही प्रतियोगितामा उनले दोस्रो स्थान हात पारिन्। गत वर्ष दक्षिण कोरियामा सम्पन्न प्रतियोगितामा पनि उनले स्वर्ण पदक जित्न सफल भइन्। दक्षिण कोरियामा भएको हामादानमा स्वर्ण पदक जितेपछि उनले नसोचेको चर्चा पाइन्। स्वदेश फर्किंदा पञ्चे बाजाले स्वागतदेखि गृह जिल्ला सुर्खेतमा नगरपरिक्रमासम्मको सम्मान पाइन्। नन्दा अहिले राष्ट्रिय खेलकुद परिषद्की कार्यकारी बोर्ड सदस्य छिन्। उनी बोर्ड सदस्य हुँदै कार्यकारी सदस्य भएकी हुन्। कार्यकारी सदस्यका रुपमा उनले थुप्रै काम गरेकी छन्। उनी नवौं राष्ट्रिय खेलकुदमा समारोह समितिमा रहेर प्रतियोगितालाई भव्य र सब्य बनाउन महत्वपूर्ण भूमिका निर्वाह गरिन्। यस्तै चीनमा आयोजना भएको १९औं एसियाली खेलकुदमा सहभागी भएर विश्वस्तरीय प्रतियोगिताका बारेमा जान्ने अवसर पाएकी थिइन्। कलाकारितामा प्रवेश नन्दालाई नाच्न र अभिनय गर्न सानैदेखि रहर थियो। उनी तिहारमा देउसी भैलो खेल्दा निकै राम्रो नाच्थिन्। उनी राम्रो नाच्छिन् भनेर सबैले संगै लिएर लैजान्थे। उनी २०५० सालमा बागीना समूहमा आवद्ध भइन्। त्यसपछि भने स्टेजमा नाच्ने अवसर पाउन थालिन्। उनले अंश कि बंशलगायतका नाटकमा पनि अभिनय गरिन् भने नृत्य प्रतियोगितामा पनि सहभागी भइन्। उनी धेरै पटक राष्ट्रिय नृत्य प्रतियोगितामा सहभागी भइन्। उनले आफ्नो जिल्लाको प्रतिनिधित्व गर्दै झ्याउने नृत्य प्रस्तुत गरिन्। उनको समूहले नृत्य प्रतियोगिताको रनिङ सिल्ड नै जित्न सफल भएको थियो। हामीले नौ वर्षसम्म लगातार नृत्य प्रस्तुत गयौं। त्यसबेला १४ अञ्चलमा नाचिने नाच सिक्ने अवसर पाएँ, उनी भन्छिन्, जनसाँस्कृतिक मञ्चमा आवद्ध भएर आफूले सिकेका कुरा अरुलाई सिकाउने र अरुको कुरा आफूले सिक्ने मौका पाएँ। राम्रो नाच्ने भएकैले नन्दाले विभिन्न म्युजिक भिडियोमा काम गर्ने अवसर पाइन्। लामो समय म्युजिक भिडियोमा अभिनय गरेपछि उनले थुप्रै भिडियो निर्देशन पनि गरिन्। जापान, कतार, यूएईलगायतका मुलुकमा पुगेर आफ्नो कला प्रस्तुत गरिन्। स्वदेशमा पनि मेला, महोत्सवमा व्यस्त बनिन्। यही क्रममा झ्याइँकुटी झ्याइँ टिमसँग भेट भयो। त्यस टेलिसिरियलमा उनले काँइलीको भूमिका निर्वाह गरिन्। यस टेलिसिरियलले उनलाई झनै लोकप्रियता दिलायो। उनले झन्डै एक दशक अभिनय कर्ममा बिताइन्। त्यसपछि काजल म्युजिक कम्पनीमार्फत व्यवस्थापनका काममा पनि सक्रिय भइन्। काजल म्युजिक कम्पनीले स्रष्टा सम्मानलगायत विभिन्न कार्यक्रम सञ्चालन गर्दै आएको छ। समाज सेवा नन्दा बस्याल समाज सेवाका क्षेत्रमा पनि परिचित छिन्। २०७० सालमा सिस्टर नेपाल संस्था स्थापना गरेर उनी सामाजिक कर्ममा निरन्तर रुपमा सक्रिय हुँदै आएकी छन्। नेपालमा समाज सेवामा उत्कृष्ट काम गर्दै आएका दिदीबहिनीलाई उनले यस संस्थामा आवद्ध गराउँदै आएकी छन्। विशेषतः कर्णाली प्रदेशका महिलालाई संस्थामा आवद्ध गराइरहेकी उनी लाइन्स क्लब अफ काठमाडौंमा पनि आवद्ध भएर समाज सेवाको काम गर्दै आएकी छन्। राजनीति नन्दामा राजनीतिको प्रभाव सानै उमेरमा परेको हो। बुवा, हजुरबुवा सबै राजनीतिमा सक्रिय भएकै कारण उनमा पनि त्यसको प्रभाव पर्न पुग्यो र उनी पनि राजनीतिमा होमिन पुगिन्। समाजमा रहेका विकृति र विसंगतिलाई हटाउन राजनीतिबाट मात्रै सम्भव छ भन्ने बुझेपछि सक्रिय भएकी हुँ, नन्दा भन्छिन्। उनी नेकपा एमालेको जनवर्गीय संगठन खेलकुद महासंघको उपाध्यक्षसँगै महिला विभागको जिम्मेवारी सम्हाल्दै आएकी छन्।"
अक्षयकोषलाई झापाली समाज साउदीद्वारा सहयोग,"साउदी : झापाली समाज साउदी अरेबियाले शिक्षामा वार्षिक छात्रवृत्ति अक्षयकोषका लागि ५ लाख रूपैयाँ सहयोग गरेको छ। गरिब, मेधावी र प्रतिभावान विद्यार्थीको शैक्षिक उन्नयनमा अविछिन्न सहयोग, झापाली समाजको प्रस्तुति शिक्षामा वार्षिक छात्रवृत्तिका लागि अक्षयकोष भन्ने आशयका साथ गत १२ अप्रिलमा गायक प्रमोद खरेलको उपस्थितिमा समाजको दोस्रो महाधिवेशन तथा सांस्कृतिक कार्यक्रमबाट संकलित रकम ७ लाख रुपैयाँ बराबरको अक्षयकोष स्थापनाको लक्ष्य रहेको थियो । जसअनुसार हाल ५ लाख झापा बिर्तामोडस्थित विशेष कार्यक्रमकाबीच झापाली समाज साउदी अरबका संस्थापक अध्यक्ष मदन ओडारीले अन्तर्राष्ट्रिय झापाली समाजका अध्यक्ष मुकुन्द ढुंगानालाई सो रकम हस्तानतरण गरेका थिए। साउदीका निवर्तमान अध्यक्ष राजेन्द्र थापाले आफूलगायत कार्यसमितिका साथिहरूले अक्षयकोष लागि सहयोग गरेकोमा धन्यवाद दिँदै बाकी संकलित अन्य २ लाख रूपैयाँ विभिन्न सामाजिक कार्यहरूमा खर्च गरिने बताए। हालका अध्यक्ष रविन गिरीका अनुसार घोषित एउटा महत्वकांक्षी छात्रवृत्ति कार्यक्रम एक व्यक्ति एक विद्यार्थी का लागि अभियानको सुरुवात झापाली समाज अमेरिकाले गरेसँगै यस अभियानमा झापाली समाज साउदीले पनि २ जना विद्यार्थीको वार्षिक छात्रवृत्ति का लागि सहयोग गरेको बताए भने आगामी दिनमा पनि साउदीमा रहेका विभिन्न संस्थाहरू तथा व्यक्तिसँग मिलेर समाजले सहकार्य गर्ने बताए।"
तिला नदीमा तीन दिनदेखि बेपत्ता बालकको शव फेला,"कालीकोट : तीन दिनदेखि बेपत्ता भएका बालकको शव फेला परेको छ। मंगलबार दिउँसो २ बजेको समयमा तिला नदीमा पौडी खेल्ने क्रममा बालक बेपत्ता भएका थिए। प्रमुख जिल्ला अधिकारी गणेश नेपालीले गोताखोरको टोलीले शव पत्ता लगाएर नदीबाट निकालेको बताए। उनले भने, 'सशस्त्र प्रहरी बलको सुर्खेतबाट कालीकोट आएको गोताखोर टोलीले ३ दिनदेखि नदीमा बेपत्ता तिलागुफा७ छाप्रेका १४ वर्षीय हिक्मत बमको शव पत्ता लगाएर नदीबाट निकालेको हो। गोताखोरको टोली बुधबार सुर्खेतबाट आएर बिहीवार विहान घटनास्थल पुगेर खोजी कार्य सुरु गरेको हो।' नदीमा डुबेकै ठाउँमा बालकको शव भेटिएको उनले बताए। उनले भने, 'गोताखोर नआएको भए पत्ता लगाउनै कठिन हुने रहेछ। प्रजिअ नेपालीका अनुसार प्रहरीसहित आफन्तले नदीमा शव खोजी गरे पनि नभेटिएपछि सुर्खेतबाट गोताखेर बोलाइएको हो। गोताखोर टोलीले बिहीबार विहान ९ बजे नदीबाट शव निकालेर आफन्तलाई बुझाएको छ। तिलागुफा६ गाल्जे नजिकैको तिला नदीमा पौडी खेल्ने क्रममा बगेर बेपत्ता भएका बालक स्थानीय सत्यदेवी मावि जुविथामा अध्ययनरत थिए। उनका बुबा नरेन्द्र बम तिलागुफा५ छाप्रे गाउँबाट नगरपालिकाको केन्द्र गाल्जेमा आएर होटल ब्यवसाय गरीरहेको प्रहरी नायव उपरीक्षक अर्जुन केसीले बताए। केही महिना अघि बिद्यालयबाट घर फर्की नदीमा माछा मार्न गएका १५ वर्षीय गणेश शाहीको अझै लास फेला परेको छैन। तिला नदीमा बेपत्ता गणेशको लासको खोजीकार्यका लागि गोताखोर लगाइएको भए भेटिने स्थानीय दिलिप शाहीले बताए। जिप्रका कालीकोटबाट प्रहरी निरीक्षक पोषण थापाको कमाडौंमा ७ जना प्रहरी खटाइएको थियो। यसैगरी शसस्त्र प्रहरी बल आश्रीत गुल्म कालीकोटबाट सप्रनानी काली बहादुर रोकायाको कमाण्डमा खटिएको ७ जना टोलीले खोजतलासको क्रममा पत्ता नलागेपछि सुर्खेतबाट गोताखर बोलाएको प्रहरी नायव उपरीक्षक दिपेन्द्र बिष्टले बताए।"
जाजरकोटको जुनीचाँदेमा खाद्य संकट,"जाजरकोट : जाजरकोटको दुर्गम जुनीचाँदे गाउँपालिकामा खाद्य संकट परेको छ। यातायातको पहुँच नपुगेको र न्यून खाद्य उत्पादन हुने जुनीचाँदेका विभिन्न बस्तीहरूमा खाद्य संकट परेको हो। जुनीचाँदेका जुर्क, निपाने, मैनपाखा, ढड्गाउँ, सागियाँ लगायतका गाउँमा खाद्यान्न नहुँदा स्थानीयलाई निकै सास्ती भएको छ। ति गाउँमा हुने खाद्य संकटलाई मध्य नजर गरेर सरकारले स्थापना गरेको खाद्य व्यवस्था तथा व्यापार कम्पनी लिमिटेडको खाद्य बिक्री केन्द्रमा पनि खाद्यान्न नहुँदा थप समस्या परेको जुनीचाँदे गाउँपालिका ७ का वडाध्यक्ष नैनसिंह घर्तीले बताए। ति गाउँहरू अहिले पनि यातायातको पहुँचमा पुगेका छैनन्। जुनीचाँदेको प्रशासनिक केन्द्र परालेसम्म मुस्किलले साना गाडी पुग्ने गरेका छन्। गाउँपालिकाको माथिल्लो भेग जुम्लासँग सिमाना जोडिएका बस्तीमा जाने सडक बन्न सकेको छैन। सडकको पहुँच नहुँदा खाद्यान्न लैजान समस्या छ। ढुवानी समस्याले गर्दा खाद्यान्नको समस्या भएको वडाध्यक्ष घर्तीले बताए। खाद्य कम्पनीको बिक्री केन्द्रमा चामल नपाउँदा स्थानीय रित्तै फर्कन बाध्य छन्। घरमा खाने अन्न छैन। बिक्री केन्द्रमा पनि चामल पाया नाई क्या खाएर बाँच्न्या हो स्थानीय पार्वती रोकाले भनिन, खाद्य नपाउँदा हामी त निकै समस्यामा परिम्। छाक टार्न निकै मुस्किल भो। खाद्य कम्पनीको बिक्री केन्द्रमा खाद्यान्न लिन जानेहरू चामल नहुँदा हिजोआज रित्तै फर्कने गरेका छन्। बिक्री केन्द्रमा मौज्दात चामल गत साता नै सकिएको जिल्ला खाद्य व्यवस्था तथा व्यापार कम्पनी लिमिटेड जाजरकोटका प्रमुख रामप्रसाद पौडेलले बताए। चालु आर्थिक वर्षमा सुर्खेतबाट पाँच सय क्वीन्टल र जिल्ला सदरमुकामबाट सात सय क्वीन्टल चामल पठाइएको थियो। उक्त चामल सबै बिक्री भइसकेको पौडेलले बताए। चामलको माग धेरै छ। आर्थिक वर्ष समाप्त नहुँदै निर्धारित कोटाको चामल सकिएको हो। सरकारले दुर्गम क्षेत्रका लागि ढुवानी अुनदान दिँदै आएको छ। बिक्री केन्द्रमा खाद्यान्न सकिएको र थप माग गरेपछि स्थलगत अवस्था बुझ्न केही दिन अघि दुर्गम गाउँ रजुतारा पुग्दा त्यहाँँको अवस्था निकै समस्याग्रस्त रहेछ, कार्यालय प्रमुख पौडेलले भने, त्यहाँँ उत्पादित अन्नले वर्ष दिनमा तीन महिना पनि नपुग्ने रहेछ। यातायातको पहुँच र बजार नहुँदा किनेर खाने अन्न पनि नपाइँदो रहेछ। खाद्य संकटले गर्दा स्थानीय निकै समस्यामा छन्। बर्सेनि खाद्य संकट भैरहने ति बस्तीका लागि स्थायी रूपमै खाद्य डिपो स्थापनाका लागि माग गरिएको स्थानीय हिमाल घर्तीले बताए। दुर्गम र विकट बस्ती भएका कारण अन्न उत्पादन खासै हुँदैन। यातायातको सुविधा नहुँदा खाद्यान्न ढुवानीमा समस्या छ। त्यही भएर खाद्यको चामलमा भर पर्नु पर्ने बाध्यता रहेको उनको भनाइ छ।"
बोधिसत्व स्वामी आनन्द अरुण,"भनिन्छ, गुरु र शिष्यबीच सम्बन्ध गाँस्न त्यति सजिलो हुँदैन। गुरु महिमा अध्यात्मिक जगत्मा जति छ त्यति अरू कुनै पनि विधामा छैन, किनभने अध्यात्म आफैंमा यस्तो विषय हो जसको सुरुवात ठोस संसारको अन्तपछि मात्र हुन्छ। त्यो ठोसताभन्दा परको कुराको परिचय एक गुरुबाट मात्र सम्भव छ। तर गुरुले त्यसको परिचय दिने तरिका विद्यालयमा अध्यापकले दिने तरिकाभन्दा बिल्कुलै फरक हुन्छ। यसलाई ओशोको यस भनाइले प्रस्ट्याउँछ अध्यापक जानकारितामा लागि पर्नुहुन्छ भने गुरु रूपान्तरणमा। लेखक स्वयम्ले गुरुसँग सम्बन्ध गाँस्न निकै परिश्रम गर्नुपयो। परिश्रम यस अर्थमा कि, निकै कठोर तरिकाले साधनामा तल्लीन नभएसम्म गुरु बोधिसŒव स्वामी आनन्द अरुणको पाउसम्म पुग्न पाएको थिइनँ। तर उहाँले आफूलाई हामी शिष्यहरूको गुरु नभई गुरुभाइ भएको र प्रमुख गुरु ओशो हुनुहुन्छ भनेर सुनाउनुहुन्छ। हामी सहमत त हुन्छौं तर उहाँलाई गुरु पनि मान्छौं किनकि एक जीवित व्यक्तिसँगको सानिध्यताले यदि कोही मान्छेको जीवन रूपान्तरण हुन्छ भने त्यस मान्छेको हृदयले परमप्रेमको आभाष अवश्य गर्छ। र त्यो प्रेमको उपस्थिति भएको सम्बन्ध नै गुरु र शिष्यबीचको सम्बन्ध हो। ओशो तपोवन ध्यान केन्द्रका संस्थापक बोधिसŒव स्वामी आनन्द अरुणसँग सम्बन्ध गाँसिनुभन्दा तीन वर्षपहिले, २०६९ साल पुसमा एक पुस्तकमार्फत शिवपुरी बाबाको बारेमा थाहा पाएँ। एक बिहान उहाँको समाधि भएको ठाउँ, ध्रुवस्थली, जुन त्रिभुवन विमानस्थलको पश्चिममा छ, त्यहाँ गएर उहाँलाई गुरु थापेँ। त्यही रात उहाँ सपनामा देखिनुभयो। मलाई लाग्यो बाबाले मलाई चेला बनाउनुभयो। सपनाले ममा उत्साहको बीजारोपण भयो र तल्लीन रहेर उहाँको शिक्षा स्वधर्मलाई जीवनमा उतार्न थालेँ। स्वधर्मको प्रयोगले मेरो इच्छाशक्ति प्रबल हुँदै गयो र ध्यानमा शून्यताको बोधहरू हुन थाले। ध्यानबाट निक्लने ऊर्जाले धेरै प्रकारका अनुभवहरू हुन थाले र सो कुराहरूले मेरो जीवनको भविष्यका बाटाहरू लगभग तय गरिदिए। म अध्यात्मिक जीवन जिउँछु भन्नेमा दृढ भएर अगाडि बढेँ। शिवपुरी बाबाको बारेमा पढ्दै जाँदा थाहा पाएँ कि उहाँले कहिल्यै पनि शिष्य बनाउनु भएन। जिउँदो गुरुको बारेमा पनि धेरै जोड दिनुभएको रहेछ। तब मलाई एक जिउँदो गुरुको खाँचोको महसुस भयो। समय पाउनासाथ ध्रुवस्थली पुग्थेँ। यही क्रममा ईशा प्रतिष्ठानका गुरु सत्गुरु जग्गी वासुदेव, जसको आश्रम भारतको कोइमबैटोरमा छ, त्यहाँ जाने लगभग पक्का भइसकेको थियो। बनारसतिर झन्डै गइसकेको थिएँ गुरुको खोजीमा, तर त्यो पनि रद्द भयो। यसै अन्तरालमा एकदिन ओशोको एक किताबसँग काठमाडौं विश्वविद्यालयको पुस्तकालयमा जम्काभेट भयो। म सो किताबको छैटौं वाक्यभन्दा अगाडि बढ्न सकिनँ। सुरुका वाक्यहरू भगवान् छैन भनेर सुरु भएको थियो। म पटमूर्ख, जसले रुढिवादी पारामा, विश्वासको धरातलमा भगवान् छन् भनेर, अन्धो तरिकाले, कुनै अनुभव बिना सोचेको थिएँ, पाँच वाक्यभन्दा अगाडि बढ्न नसक्नु कुनै आश्चर्य थिएन। किताबसँग सम्बन्धविच्छेद त भयो। तर कसलाई के थाहा ओशोले स्वामी आनन्द अरुणमार्फत मलाई चेला बनाउनुहुन्छ भनेर। सो घटनाको लगभग तीन वर्ष, असोज २०७२ पछि म स्वामी आनन्द अरुणबाट ओशो सन्न्यासीको रूपमा दीक्षित भएँ। त्यसपश्चात् त्यो पवित्र सम्बन्धको बीज बढ्दै एक प्रेमको वृक्ष बन्दै गयो। दुई वर्षपछि, २०७४ असार २ गते स्वामीजीको ७४औं जन्मोत्सव मनाइरहेको बेलामा उहाँको दीर्घायुको लागि मेरो हृदयमा एउटा भाव आयो। एकातिर विश्वविद्यालयमा पढाउने जिम्मेवारी अनि अर्कातिर फार्मेसीको रेखदेख गर्नुपर्ने जिम्मेवारी छ। कतिपय बेला आफैंलाई सोध्थें के म ध्यान र त्यससँग सम्बन्धित कामहरूलाई समय दिन सक्छु ? तर दृढशक्तिले एक उचाइ लिएपछि आफूले चाहेको काम गर्नको लागि केही कुराले छेक्न सक्दो रहेनछ। अहिले लाग्दैछ जो मान्छे आफूलाई ध्यान गर्न समय छैन भनेर भन्छन्। तिनीहरूको समय व्यवस्थापन राम्रो छैन अथवा संकल्प शक्तिको कमी छ। जन्मोत्सवको कार्यक्रम शुभारम्भ हुनु एक घण्टा अगाडि नै तपोवन पुगेँ। ध्यान हलको द्वारलगायत भित्रका भित्ताहरू जन्मदिनको शुभकामना लेखिएका बेलुनहरू र पुष्पका गुच्छाहरूले सजाइएका थिए। ठीक ५ बजे स्वामीजीको आगमन भयो। एक भजनबाट कार्यक्रमको सुरुवात गर्नुभयो। केही सन्न्यासीहरूले उपहार दिँदै थिए, मलाई पनि उपहार दिने रहर थियो तर हतारमा आउँदा मैले किन्न भुलेँ। स्वामीजीले ओशोको आरतीको गीत लगाउनुभयो र आफूपनि उत्सवमा सामेल हुनुभयो। म पनि सुरुमा सामेल भएँ तर केहीबेरमा पद्मासनमा बसेर ध्यान गरेँ। मलाई लाग्छ जहाँ ओशोलाई प्रेमले पुकारिन्छ त्यहाँ उहाँको घनिभूत उपस्थिति हुन्छ र सो उपस्थितिले तीर्थलाई महातीर्थ बनाउँछ अनि महातीर्थमा दैविक ऊर्जाको उपस्थिति हुन्छ र त्यहाँ ध्यान सहज हुन्छ। उता भजनहरू बज्दै थिए म यता एक कुनामा ध्यानमा मस्त हुँदैथिएँ। पछि स्वामीजीले भगवत गीताको प्रवचन लगाउनुभयो जुन अहंकारसँग सम्बन्धित थियो। मेरो शरीरमा एक प्रकारको ऊर्जा निरन्तर बढ्दै गएको अनुभव गर्दैैथिएँ, त्यस्तो स्थितिमा शरीर र मन दुवै स्थिर थिए। मस्तिष्कमा असाध्यै थोरै विचारहरू खेलिरहेका थिए। ठीक त्यही नै बेला एउटा भाव शक्तिशाली रूपले आइरह्यो जून स्वामीजीको दीर्घायुको लागि थियो। धेरै शिष्यमा आफ्नो गुरुलाई आफ्नो आयु दिने विचार त अवश्य नै आउँछ तर मनको तलभन्दा पर हृदयको तल हुन्छ। र, जब विचार हृदयको तलमा पुग्छ तव त्यसको तरंगले हृदयलाई निकै धड्काउँछ। सो हृदयको कम्पनले शिष्यमा ठूूलो छाप छोड्छ, मृत्युपर्यन्तसम्म पनि। हृदयको कम्पनसँगै मैले मनमनै भने स्वामीजी जन्मदिनको शुभकामना र मिल्ने भए मेरो आयुको दस वर्ष हजुरलाई गुरुदक्षिणाको रूपमा टक्र्याउँछु। उपहार नल्याएकोमा मैले पश्चताप गरेँ किनकि मैले मेरो भाव लेखेर दिन पाउँथेँ। स्वामीजीकहाँ गएर सुटुक्क भनौ कि जस्तो पनि लाग्यो तर हृदयको त्यो पुकारको न्याय शब्दले गर्न नसक्ला जस्तो लाग्यो। थाहा छैन मलाई एउटा व्यक्तिको आयु अर्कालाई दिन मिल्छ कि मिल्दैन तर स्वामीजीलाई मेरो पहिलो भेटभन्दा झन्झन् फुर्तिलो देख्दैछु। लाग्दैछ अझ ७८ वर्ष बाँच्नुहुन्छ र कठोर परिश्रम गरेर खडा गरेको तपोवनलाई ओशोको सपना अनुरूप अगाडि बढाएर जानुहुन्छ। (चैतन्य, काठमाडौं विश्वविद्यालयका उपप्राध्यापक हुन्।)"
पर्सामा हावाहुरी : जस्तापाताले काटेर १०७ वर्षीय वृद्धको मृत्यु,"वीरगन्ज : बिहीबार बेलुकी वर्षासँगै आएको हावाहुरीले पर्सामा जनधनको क्षति भएको छ। प्रहरीलाई राति १०:३० बजेसम्म प्राप्त विवरण अनुसार, हावाहुरीका कारण एक जना वृद्धको मृत्यु भएको छ भने एनसेलको टावर ढलेर च्यापिदा एक जना गम्भीर घाइते भएका छन्। पर्साको विन्दबासिनी गाँउपालिका२ गर्दौलमा हावाहुरीले उडाएर ल्याएको जस्ताले चोट लागेर १०७ वर्षीय वृद्ध गुदेरी साहको मृत्यु भएको पर्साका प्रहरी नायब उपरीक्षक केशर न्यौपानेले जानकारी दिए। उनका अनुसार बिहीबार बेलुकी आफ्नै घरको पिढीमा बसिरहेका बेला साह हुरीले छिमेकीको घरको छानाबाट उडाएर ल्याएको जस्तापाताले लागेर गम्भीर घाइते भएका थिए । घाइते साहलाई उपचारका लागि बाराको नौतनस्थित एलएस न्युरो हस्पिटलमा ल्याउने क्रममा बाटोमै मृत्यु भएको प्रहरी नायब उपरीक्षक न्यौपानेले जानकारी दिए। यस्तै पर्साकै बहुदरमाई नगरपालिका वडा नम्बर ५ स्थित एनसेलको टावर हावाहुरीले ढलेको र त्यसले च्यापिएर एक पुरुष गम्भीर घाइते भएका छन् । घाइतेको पहिचान भने खुलेको छैन। उनलाई उपचारका लागि वीरगन्जको नारायणी अस्पतालमा ल्याइएको प्रहरी नायब उपरीक्षक न्यौपानेले जानकारी दिए। बहुदरमाई५ मै हावाहुरीले एक रुख घरमा खस्दा च्यापिएर ९ जना घाइते भएको खबर पनि प्राप्त भएको छ । तर यसबारे प्रहरीलाई अहिलेसम्म आधिकारिक जानकारी भने आइनसकेको न्यौपानले बताए । बिहीबार बेलुकीको हावाहुरीले पर्सा जिल्लामा पुर्याएको क्षतिको विवरण संकलन गर्ने काम भइरहेको न्यौपानेले जानकारी दिए।"
संसदीय छानबिन समितिको दायित्व,"अन्ततः प्रमुख राजनीतिक दलहरूबीच सहकारीहरूमाथि संसदीय छानबिन समिति गठन गर्न सहमति जुट्यो र समिति बन्यो। एक त्यही विवादले हुँदै आएको संसद् बैठक अवरोधबाट प्रतिपक्ष कांग्रेस पछि हटेको छ। फलस्वरूप संसद्बाटै अर्थमन्त्रीले बजेट भाषण पनि गर्न पाए। गृहमन्त्री रवि लामिछानेको नामै किटेर समिति बनाउने प्रतिपक्षको अडानलाई मध्यमार्गी बाटो खोजेर निकास दिइयो। उनको संलग्नता रहेको गोर्खा मिडिया नेटवर्कमा कुनकुन सहकारीबाट पैसा गयो र अपचलन भयो भन्ने पनि छानबिन गर्ने कार्यादेश समितिले पाएको छ। त्यसो हुँदा गृहमन्त्री लामिछाने पनि छानबिनभन्दा बाहिर भने परेनन्। समितिले उनीसँग पनि सोधपुछ र बयान पक्कै लिने नै छ र गोर्खा मिडियाका कागजात पनि केलाउने नै छ। सबाल गृहमन्त्रीको मात्रै थिएन। र होइन पनि। सबाल फुटपाथमा मकै बेचेर, चिया बेचेर, जुत्ता सिलाएर सहकारीमा राखेको पैसा फिर्ता नपाएका बचतकर्ताको हो। जसले ओखतीमूलो गर्ने पैसा पनि नभएर घिटीघिटी बाँच्नु परिरहेको छ। कतिले त आफन्तजन पनि गुमाएका छन्। गृहमन्त्री लामिछाने पनि दोषी देखिएलान्, नदेखिएलान् या उनी पदमुक्तसमेत होलान् त्यो अर्काे पाटो हो। जनताको प्रमुख चासो र सरोकारको विषय भनेको बचतकर्ताको बचत फिर्ताको हो। त्यो कसरी गर्न सकिन्छ भन्नेमा समितिले ध्यान दिन जरुरी छ। कतिपय सहकारी सञ्चालक र कर्मचारी कारागार पनि परेका छन्। तर बचतकर्ताले पैसा फिर्ता पाएका छैनन्। त्यसबाटमात्रै समाधान निस्केन। सरकारले दोषीलाई जेल पनि हाल्ने र बचतकर्ताको पैसा पनि फिर्ताको रणनीति बनाएर काम गर्नुपथ्यो। २९ वटा सहकारीको छानबिन त्यो पनि तीन महिनाभित्र भन्ने कार्यादेशले दिएको समयावधि छोटो तर जिम्मेवारी गहु्रंगो छ। २९ बाहेक सयौं सहकारीमा समस्या छ। सहकारीका समस्या समाधान गर्ने सरकारको नियत नै हुन्थ्यो भने २०७० सालमै गौरीबहादुर कार्की संयोजकत्वको समितिले दिएको सुझाव कार्यान्वयन गथ्र्याे। उसले भनेबमोजिम गरेको भए, सोहीअनुसार ऐन बनाएको भए र सरकारी निगरानी तथा नियमन कडा गरेको भए अहिलेको समस्यै आउँदैनथ्यो। फेरि संसदीय समिति पनि प्रतिवेदन बनाउने र तत्काललाई प्रतिपक्षको मुख टाल्ने टालो नबनोस्। प्रतिपक्ष पनि सत्ताको सेखी झार्ने मक्सदमा नरमाओस्। साँच्चिकै जनताका समस्या समाधानका लागि घच्घच्याउन नछोडोस्। संसदीय समितिले गहिरो अध्ययन, अनुसन्धान गरी दूधको दूध पानीको पानी बनाउन सक्नुपर्छ। संसदीय समितिको छानबिन राजनीतिक मुद्दा बन्नु हुन्न र कसैको राजनीति रोटी सेक्ने माध्यम पनि होइन भन्ने सिद्ध गर्ने चुनौती पनि छ। समयसँग माहोल सेलाएपछि समिति पनि सेलाउने वा त्यसको प्रतिवेदन फेरि धमिराको आहारा बन्ने दिने नहोस्।"
फलामे छड व्यवसायी विभाजित,"काठमाडौं : सरकारले आर्थिक वर्ष २०८१०८२ को बजेट वक्तव्यमार्फत परिवर्तन गरेको भन्सार दरमा स्टिल व्यवसायी दुई धारमा विभाजित भएका छन्। नेपाल फलामे छड उत्पादक संघले परिवर्तित भन्सार दरले नोक्सानी व्यहोर्ने भन्दै आपत्ति जनाएका छन्। डन्डी उत्पादनको बिलेट कच्चा पदार्थ आयात गर्ने उद्योगीले विरोध जनाएका छैनन् भने स्पन्ज कच्चा पदार्थ आयात गर्नेले भार बढी भएको भन्दै असन्तुष्टि व्यक्त गरेका छन्। फलामे छड उत्पादक संघमा आबद्ध व्यवसायीले अर्थमन्त्री वर्षमान पुनले मेल्टिङ उद्योगका लागि चाहिने स्पन्ज कच्चा पदार्थमा रहेको १ प्रतिशत भन्सार दरलाई बढाएर साढे २ प्रतिशत लगाएकोमा आपत्ति जनाएका छन्। यतिमात्रै होइन उक्त कच्चा पदार्थमा यसअघि शून्य भन्सार रहेकोमा हाल ३ प्रतिशत भन्सार लगाएको भन्दै यसले ठूलो नोक्सानी व्यहोर्ने उनीहरूको गुनासो छ। व्यवसायीका अनुसार यो व्यवस्थाले ३६ अर्ब रुपैयाँ लगानी धराशायी भएको छ। जबकि यसअघि तत्कालीन अर्थमन्त्री जनार्दन शर्माले मेल्टिङ उद्योगमा आवश्यक केही कच्चा पदार्थमा १ प्रतिशतमा भन्सार दर सीमित गरेका थिए भने केहीमा भन्सार शून्यमै झारेका थिए। त्यतिबेला आफैं बिलेट उत्पादन गर्ने उद्योगीहरू अर्थात् फलामे छड उत्पादक संघमा संलग्न व्यवसायी खुसी थिए। तर यसबाहेकका व्यवसायी विरोधमा उत्रेका थिए। अहिले असन्तुष्टि जनाउने संघबाट वरिष्ठ उपाध्यक्षबाट बाहिरिसकेका किरण साख भने अहिलेको व्यवस्थाले ती उद्योगीलाई प्रतिकिलोग्राममा ७२ पैसा मात्रै बढी पर्ने भएकाले खासै प्रभाव नपर्ने दाबी गर्छन्। यसअघि आफूहरूलाई मर्का परेकोबारे कसैको ध्यानाकर्षण नहँुदा पनि आफूहरूले सहेरै बस्न परेको बताए। यसै क्रममा बिलेट कच्चा पदार्थका ५ उद्योग बन्द भइसकेका छन्। मेरै ६ वर्षदेखि चलाउन सकेको छैन। यस्तो अवस्थामा पनि हामी सहेरै बस्यौं। अहिले सरकारले स्पन्ज कच्चा पदार्थमा भन्सार दर बढाउँदा रुवावासी गर्नु पर्दैन, उनले भने। यता मेल्टिङ उद्योग लगायतका व्यवसायीले सरकारको अस्थिर नीतिका कारण उद्योग सञ्चालन गर्न नसक्ने अवस्था आएको बताउँछन्। संघका अनुसार कच्चापदार्थ आयात गर्दै स्वदेशमा ५० प्रतिशत भ्यालु एडिसन गर्ने उद्योगलाई धराशायी बनाउँदै १२ प्रतिशतभन्दा कम भ्यालु एडिसन गर्ने उद्योगलाई पोस्न राज्यले किन नीति परिवर्तन गयो हामीले बुझ्न सकेका छैनौं। आगामी आर्थिक वर्षको बजेटले ३६ अर्ब रुपैयाँ लगानी भएका र ३५ सयभन्दा बढीलाई रोजगारी प्रदान गरिरहेका मेल्टिङ प्लान्टलाई धराशायी बनाउने काम गरेको छ।बजारमा माग घटेर घाटामा सञ्चालन भइरहेका मेल्टिङ उद्योगलाई भन्सार महसुल १ प्रतिशतबाट बढाएर २५ प्रतिशत बनाउने सरकारको नीतिले थप समस्यामा पारेको छ, संघको भनाइ छ। संघका अनुसार आर्थिक वर्ष २०७८०७९ को बजेटले मेल्टिङ उद्योगलाई प्रवद्र्धन गर्ने नीति लिनुअघि नेपालमा ६ मेल्टिङ उद्योग थिए। सरकारले स्पन्ज आइरन आयात गर्दा लाग्ने ५ प्रतिशत भन्सार महसुललाई शून्य बनाउनुका साथै बिलेट आयातमा प्रतिकेजी २५ अन्तशुल्क लगाउने निर्णय गरेपछि १२ उद्योगमा थप २४ अर्ब रुपैयाँ थप लगानी भएको थियो। चालु आर्थिक वर्षमा सरकारले भन्सार महसुल १ प्रतिशत र आन्तरिक उत्पादन भएको बिलेटबाट बन्ने छडमा प्रतिकेजी १ रुपैयाँ अन्तःशुल्क लगाउने निर्णय गर्दा समेत उद्योगहरू समस्यामा थिए। सरकारले आर्थिक विधेयक २०८१ मार्फत बिलेट उत्पादनमा प्रयोग हुने स्पन्ज आइरनको आयातमा लाग्ने भन्सार महसुल १ प्रतिशतबाट बढाएर २५ प्रतिशत बनाउँदा थप मारमा परेको उनीहरूको गुनासो छ। तर अर्थमन्त्री वर्षमान पुनले भने अर्थ मन्त्रालयमा आयोजित पोस्ट बजेटको पे्रस सम्मेलनमा यसअघि तत्कालीन अर्थमन्त्री जनार्दन शर्माले स्टिलको कच्चा पदार्थमा ल्याएको नीतिलाई परिवर्तन गरेर सच्याउन खोजेको तर्क गरेका छन्। यसै क्रममा उनले तीनवटा स्ल्याब बनाएर स्पोन्ज आइरन र ब्लेडमा भन्सार लगाइएको बताए।"
गाउँपालिकामा बालबालिका आक्रोशित,"मुगु : वडातहदेखि देखि गाउँपालिकामा हुने सबैखाले निर्णयात्मक कार्याक्रम तथा भेलामा गाउँपालिका भित्रका बालबालिकाको सहभागिता नभएको भन्दै सोरु गाउँपालिका भित्रका १९ बालक्लबका प्रतिनिधिहरूले जनप्रनिधि र कर्मचारीमाथि आक्रोस पोखेका छन्। सोरु गाउँपालिका भित्रका ३९ विद्यालयमध्ये १० विद्यालयमा गठित बालक्लबहरूका प्रतिनिधिहरूले सोरु गाउँपालिका उपाध्यक्ष केशरबहादुर शाही, प्रमुख प्रशासकीय अधिकृत तीर्थराज शाही, महिला तथा बालबालिका शाखा प्रमुख पुष्पा शाहीलाई कार्यकक्षमै भेटेर वडापालिका देखि गाउँपालिकाले आयोजना गर्ने सबै खाले कार्यक्रम तथा बैठकमा सहभागिता नगराएको भन्दै आक्रोस पोखेका हुन्। सोरु गाउँपालिका र ग्रामिण सामुदायिक संस्थाले आयोजना गरेको तिन दिने वाल भित्रे पत्रिका तालिममा सहभागी १९ विद्यालयका बालक्लबका प्रतिनिधिहरू गाउँपालिकामा पुगेका थिए। त्यहाँँ पुगेका सबै बालबालिकाको आक्रोश एउटै थियो। वडादेखि पालिकासम्म कुनै पनि कार्यक्रम तथा निर्णयात्मक बैठक र छलफमा आफूहरूको सभागिता नभएको भन्दै कर्मचारी र जनप्रतिनिधिमाथि आक्रोस पोखेका ग्रामिण सामुदायिक संस्था जिएसएसका जिल्ला संयोजक बासु रावलले जानकारी दिए। जनज्योति बालक्लब सिपकी अध्यक्ष अनिता बिष्टका अनुसार गाउँपालिका भित्र बालविवाह तीव्र रूपमा बढ्दै गएको छ। यसको रोकथाम तथा न्यूनीकरणका लागि गाउँपालिकाले चासो नदेखाएकाले बालविवाह न्यूनीकरण तथा रोकथामका लागि बालक्लबसँग समन्वय गर्न सुझाव दिइन्। यसका साथै गाउँपालिकाले बेला बेला शिक्षक सरुवा गर्दा विद्यार्थीको पढाइमा बाधा पुगेको उनले बताइन्।"
बीपीसी महसुल वृद्धि फिर्ताको माग,"स्याङ्जा : बुटवल पावर कम्पनी (बीपीसी)द्वारा उत्पादित विद्युत्को महसुल रकम बढाएकोमा स्याङ्जाका बिजुली उपभोक्तासहित राजनीतिक दलका नेतृत्वले आपत्ति जनाएका छन्। कम्पनीले गरेको महसुल वृद्धि फिर्ता लिनुपर्ने माग गर्दै स्याङ्जामा एक साताअघिदेखि उपभोक्ताले चरणबद्ध आन्दोलन जारी राखेका हुन्। बीपीसी आँधीखोला वितरण केन्द्रले बिजुली महसुल वृद्धि गरेपछि स्याङ्जामा दिनहँुजसो विरोधस्वरूप धर्ना र ध्यानाकर्षण पत्र बुझाउने काम जारी छ। अर्कोतर्फ, राजनीतिक दलका नेतृत्व, उपभोक्ता र जिल्लाबाट निर्वाचित सांसदसहितको स्याङ्जाली जम्बो समूहले विद्युत् नियमन आयोग र प्रधानमन्त्रीलाई भेटगरी मूल्यबृद्धि फिर्ताका माग गरेका छन्। आयोगले सार्वजनिक सूचनामार्फत विद्युत् महसुल बढाएको जानकारी भएसँगै उपभोक्ता आन्दोलित भएका हुन्। नेपाली कांगे्रस, नेकपा एमाले, नेकपा माओवादी, राष्ट्रिय स्वतन्त्र पार्टी, राप्रपा, जनमोर्चा, एकीकृत समाजवादीलगायतका दलले समेत ऐक्यबद्धता जनाउँदै संयुक्त रूपमा धर्ना र विरोधका कार्यक्रम गरिरहेका छन्। लामो समयदेखि मूल्यवृद्धि नगरेको र मर्मतलगायतका काम गर्नुपर्ने जनाउँदै बीपीसीले हाल कायम रहेको मूल्यमा ७५ प्रतिशत वृद्धि गर्नेगरी प्रस्ताव आयोगमा गरेको थियो। तर, आयोगले जेठ महिनादेखि लागू गर्नेगरी ४५ प्रतिशत बढाउन सक्नेगरी स्वीकृत गरेको कम्पनीले जनाएको छ। गल्याङ्मा मुख्य कार्यालय स्थापना गरी २०४८४९ देखि बीपीसीले आँधीखोला जलविद्युत् केन्द्रबाट बिजुली उत्पादनसहित बिक्री गर्दै आएको छ। यहाँबाट हाल ९४ मेगावाट क्षमताको बिजुली बिक्री वितरण हुन्छ। केन्द्रबाट उत्पादित बिजुली ६ नगरपालिकासहित ४ गाउँपालिकावासीले उपभोग गरेका छन्। स्याङ्जा र पाल्पागरी ४० हजार ४१ ग्राहक रहेको केन्द्रले जनाएको छ। स्याङ्जाका वालिङ, गल्याङ चापाकोट, भीरकोट नगरपालिका र कालीगण्डकी गाउँपालिकासहित पाल्पाको रामपुर नगरपालिका र रम्भादेवी गाउँपालिकावासीले बीपीसीको बिजुली उपभोग गर्दै आएका छन्। यसअघि बीपीसीले प्रतियुनिट ६ रुपैयाँमा बिजुली बिक्री गर्दै आएको थियो। मूल्यवृद्धिसँगै उपभोक्ताले अब प्रतियुनिट ३ रुपैयाँ थप वृद्धि भएकोे महसुल बुझाउँदा १० रुपैयाँ ३० पैसा महसुल लाग्ने भएको छ। वृद्धि गर्नेगरी प्रस्तावको जानकारी गराउन बीपीसीले सम्बन्धित क्षेत्रमा सार्वजनिक सुनुवाइ नगरी काठमाडौंमा र पुतलीबजारमा सार्वजनिक सुनुवाइ गरेकोेमा पनि उपभोक्ता आक्रोशित छन्।"
"बजेटले न उत्साह, न निराश","सरकारले आगामी आर्थिक वर्ष २०८१८२ का लागि १८ खर्ब ६० अर्ब ३० करोड रुपैयाँको वार्षिक बजेट प्रस्तुत गरेको छ। प्रत्येक वर्ष सरकारले ल्याउने बजेटबारे नागरिकहरूको मिश्रित प्रतिक्रिया आउने गर्छ। पछिल्लो समय बजेट भाषण सुन्नेतर्फ आमनागरिकको त्यति चासो देखिँदैन। देशमा बढ्दो निराशाले गर्दा नागरिक सरकारले दिने सेवाप्रति सन्तुष्ट छैनन्। बिगतमा घन्टौं बसेर बजेट भाषण सुन्ने प्रवृत्ति पनि घट्दै गएको देखिन्छ। बजेट आइसकेपछिको चहलपहल र प्रतिक्रिया पनि पातलिएको छ। तलब बढ्छ भनेका शिक्षकहरू निराश भए अन्य आर्थिक वर्षको तुलनामा यस आर्थिक वर्षमा तलब बढ्छ भन्नेमा देशभरका शिक्षकहरू आशावादी थिए। किनभने यसपालि राष्ट्रिय स्वतन्त्र पार्टी सरकारमा छ। उक्त पार्टीले आफ्नो घोषणा पत्रमै भनेको थियो अन्य कर्मचारीहरूको तुलनामा शिक्षकहरूको तलब १ रुपैयाँ भए पनि धेरै हुनुपर्छ। किनभने शिक्षकहरू बिना यो देशको समृद्धि कल्पना पनि गर्न सकिँदैन। तर, सोँचेअनुसार शिक्षकहरूको आशा पूरा भएन। शिक्षकहरू निराश भए। रास्वपाले बोलेको र आएको बजेटबीच तालमेल भएको देखिएन। तर, देशको अवस्था र परिस्तिथिलाई मध्यनजर गरेर बजेट आएको छ। हामी यसैमा सन्तुष्ट हुनुपर्छ। ०७९ मा जे व्यवस्था थियो त्यसैको मर्मअनुसार बजेट आएको देखिन्छ। पुराना योजनाहरू पूरा गर्ने तर पूरा नहुने नयाँ योजनाहरू नल्याउने गरी बजेट आएको छ। राजस्वको क्षेत्रमा पनि त्यति वृद्धि गरिएको छ। अब नागरिक महँगी वृद्धि नभइदिए हुन्थ्यो भन्नेमा छन्। देशको करबाट राज्य सञ्चालन गर्ने हो। मुलुक चरम आर्थिक समस्यामा छ। देशको अवस्था राम्रो होस्। प्रकाश सुवेदी,प्राध्यापक, देवदह आदर्श बहुमुखी क्याम्पस, देवदह, रूपन्देही सञ्चार क्षेत्रको अधिकार केन्द्रमै रोकियो संघीयता आइसकेपछि पनि संघीय सरकारले सूचना, प्रविधि र आमसञ्चार क्षेत्रको अधिकारलाई अझै पनि स्थानीय र प्रदेश सरकारसम्म पुयाउन सकेको छैन। गाउँगाउँका पत्रकारहरू अझै पनि सेवा लिनका लागि संघीय राजधानीमै पुग्नुपर्ने बाध्यता छ। सूचना विभाग र प्रेस काउन्सिल जस्ता निकायहरूले दिने सेवा लिन दुर्गमका पत्रकारहरू कहिलेसम्म काठमाडौंमै धाउनुपर्ने हो ? यसको नीतिगत व्यवस्था सहितको बजेट विनियोजनमा राज्यले ध्यान नदिएको हामीले महसुस गरेका छौं। आमसञ्चार क्षेत्रको व्यवस्थापनका लागि सरकारले गर्नुपर्ने धेरै कामहरू छन्। सामाजिक सञ्जाल र आम सञ्चारमाध्यमलाई नागरिकहरूले सोलोडोलोको रूपमै हेर्ने गरेको पाइन्छ। यसलाई व्यवस्थित गर्ने गरी सरकारले नीति तथा कार्यक्रमलाई अघि बढाउनुपथ्र्याे। समानुपातिक विज्ञापन प्रणाली लामो समयदेखि चर्को रूपमा उठ्दै आइरहेको विषय हो। तर, यसको प्रभावकारी र नतिजा देखिने गरी अहिलेसम्म कुनै काम गरिएको छैन। संघीय सरकारलाई कसरी सवल बनाउने हो भन्ने विषयमा नीतिगत व्यवस्था र बजेट विनियोजन गर्नुपर्ने थियो तर देखिएन। प्रकाश अधिकारी,पत्रकार, कर्णाली समय, सुर्खेत स्वयंसेविकालाई सुविधा खै ? गाउँमा बसेर महिला स्वास्थ्य स्वयंसेविकाका रूपमा काम गर्न थालेको अहिले ३१ वर्ष पूरा भयो। २०५० साल पहिले गाउँविकास समितिमा स्वयंसेविका थिए। अहिले मालिका गाउँपालिकामा काम गर्छौं। स्वयंसेविकाहरूले तलबभत्ता खोजेका छैनन् तर हामीहरूलाई प्रोत्साहन गर्नुपर्छ। हौसलाका कार्यक्रम सरकारले ल्याउनुपर्छ। स्वास्थ्य उपचार भन्ने मात्रै छ। व्यवहारमा प्रभावकारी देखिँदैन। गाउँगाउँमा स्थानीय तह भइसकेपछि हामीले गर्ने कामको संख्या बढेको छ। गाउँपालिका, प्रदेश सरकार र केन्द्रीय सरकारका जुनसुकै कार्यक्रममा पनि हामीले सक्रिय रूपमा सहयोग र सहभागिता जनाउने गरेका छौं। गाउँको शिशु मृत्युदर र सुत्केरी मृत्युदरलाई कम गर्नका लागि हाम्रो ठूलो भूमिका छ। हामी गाउँमा घामपानी, हावाहुरी केही नभनी सेवा गर्छौं। कम्तीमा पनि मासिक रूपमा दिँदै आइरहेको प्रोत्साहन भत्तामा वृद्धि गर्नुपर्छ। स्वास्थ्य उपचारको राम्रो व्यवस्था हुनसक्यो भने हामीलाई काम गर्न अझ हौसला मिल्ने थियो। सावित्रा खड्का, महिला स्वास्थ्य स्वयंसेविका, मालिका५, गुल्मी जनतालाई बजेट हर्ष न विस्मात बजेट हरेक वर्ष आउँछ। तर, यी बजेटले कहिल्यै पनि जनताको चरम निराशालाई आशामा बदल्न सकेनन्। संविधानमै व्यवस्था भएपछि अहिले जेठमै बजेट ल्याउने गरिएको छ। जेठमा आएको बजेट अर्को वर्षको वैशाख महिना सकिँदासम्म कार्यान्वयन प्रभावकारी हुँदैन। असारमै सबै बजेट कार्यान्वयन गर्ने परिपाटी अझै पनि हटेको छैन। बजेट निकासा समयमा नहुँदा देशभर हजारौं योजनाहरू अलपत्र अवस्थामा छन्। अहिले सरकारले करिब ८७ अर्ब जति काम गरेर पनि निर्माण व्यवसायीहरूलाई भुक्तानी दिन सकिरहेको छैन। सरकार सञ्चालन गर्ने नेतृत्वहरू भ्रष्टाचार कसरी गर्न सकिन्छ भन्नेमै तल्लिन छन्। वास्तवमा नेपाल भ्रष्टाचारको हबजस्तो बन्न पुगेको छ। वार्षिक रूपमा आउने बजेट पनि भ्रष्टाचारकै उपज हुन्। कस्तो बजेट आउँदै छ भन्ने कुरा करिबकरिब पूर्वानुमान गर्न सकिन्छ। त्यसैले पनि मैले यसपालि त्यति ध्यान दिएर बजेट सुनिन। कुनै समय यस्तो थियो बजेट आउँदैछ भनेपछि सबै काम छाडेर घन्टौं समयसम्म बजेट सुनिन्थ्यो। अहिले जनताले बजेट आयो कि गयो भन्नेमा कुनै चासो दिँदैनन्। खासमा सरकारले ल्याउने बजेट हावादारी छ। तल्लो तहको जनताका लागि बजेटले कहिल्यै सम्बोधन गर्न सकेको छैन। प्रख्यात बञ्जाडे, अभिवक्ता एवं सामाजिक अभियन्ता, भैरहवा बजेटले युवा उत्साहित छैनन् हरेक वर्ष आउने बजेटले युवा व्यवसायीहरू त्यति उत्साहित भएको देखिँदैन। यो वर्ष पनि त्यस्तै पुरानै शैलीबाट बजेट ल्याइएको छ। गत वर्षको तुलनामा पुँजीगत बजेट त बढेको छ तर त्यसले युवा व्यवसायीहरूलाई सम्बोधन गर्न सकेको छैन। युवाहरू दिन प्रतिदिन विदेश पलायन भइरहेका छन्। बजेटले केही नयाँ संभावनाका क्षेत्रहरू पहिचान गर्न खोजेको जस्तो देखिन्छ। निर्यातलाई प्रबद्र्धन गर्नका लागि बजेटले जोड दिएको छ तर निर्यात के गर्ने ? कुन क्षेत्रलाई बढवा दिने भन्ने विषयमा यो बजेटले बोलेको देखिँदैन। कृषि, पशुपालन, उद्योग कुन क्षेत्रको उत्पादन निर्यात गर्ने हो त ? भन्ने विषयमा त्यति ध्यान दिइएको छैन। बजेट युवाहरूका लागि महोत्सवजस्तै हुनुपर्छ। तर, यी बजेट भाषण युवाहरूका लागि महोत्सव बन्न सकिरहेका छैन। सरकारले अघि सारेको युवालक्षित केही कार्यक्रमहरू पनि भनसुनका आधारमा कार्यान्वयन गरिन्छन्। सवै युवाहरूको पहुँच नेतासँग नपुग्न सक्छ। नेताको पहुँच लगाए मात्र काम गर्ने परिपाटी जुन छ यसलाई निरुत्साहित गर्नेगरी सरकारले वार्षिक नीति तथा कार्यक्रम ल्याउनुपर्दथ्यो। नीजि क्षेत्रलाई प्रोत्साहन गरेजस्तो पनि बजेटमा देखिन्छ। तर, कार्यान्वयन गर्ने चरणमा सरकार फेरबदल हुन्छ। एउटा सरकारले ल्याएको बजेट अर्को सरकारले सही रुपमा कार्यान्वयन गर्दैन। फलस्वरुप सवै आशाहरू निराशामा परिणत हुने गरेका दृष्टान्त छन्। करको दर होइन, दायरा सरकारले बढाउनुपर्छ। प्रकाश खनाल, युवा व्यवसायी, छत्रकोट२, गुल्मी बजेट ठूलाबढालाई मात्र हो यी बजेट भन्ने कुरा सबै ठूलाबढालाई मात्र हो रहेछ। हामीजस्ता सडकमा काम गर्नेहरूलाई यस्ता बजेटले कहिल्यै छोएको छैन। मैले बुटवलको सडकमा उखु पेलेर जुस बनाउन थालेको २० वर्ष भयो। तर, अहिलेसम्म सरकारले प्रत्येक वर्ष घोषणा गर्ने बजेटले मलाई कहिल्यै पनि छोएको छैन। हामी सडकमा काम गर्ने व्यापारीलाई सरकारको खाली जग्गामा व्यवस्थित रूपमा काम गर्न दियो भने त्यो जति ठूलो कुरा र खुसीको कुरा हाम्रा लागि अरू कुनै हुन सक्दैन। नगरपालिका, गाउँपालिकाहरूले हामी बसेको ठाउँबाट नहटाइदिए हुन्थ्यो भन्ने पिर हामीलाई सधंै लागिरहन्छ। ठूलाठूला पदका व्यक्तिहरू हामीले बनाएको जुस सडकमा खान आउनुहुन्छ। हामी खुसी हुन्छौं। तर, उहाँहरूले हाम्रा लागि कहिल्यै पनि सोँच्नुभएको छैन। कहिले कता, कहिले कता डुलेर हामीले व्यवसाय गर्नुपर्ने बाध्यता छ। यो नभए हुन्थ्यो भन्नेमा हामी छौं। हाम्रो आशा सबैभन्दा धेरै माथिको सरकारसँग भन्दा पनि घर नजिकैको स्थानीय पालिकाहरूसँग छ। हाम्रो समस्या र गुनासा छिटो सुन्ने सरकार पनि स्थानीय सरकार नै हो। त्यसैले निर्वाचित भएका जनप्रतिनिधिहरूले हामीजस्ता तल्लो वर्गका नागरिकको पीडा बुझ्नुपर्छ। सुकदेव यादव, सडक व्यापारी, बुटवल९, रुपन्देही यातायात क्षेत्र सधैं उपेक्षित भयो देशको अर्थतन्त्रमा निजी क्षेत्रको तर्फबाट यति ठूलो हिस्सा ओगटेको यातायात क्षेत्र सरकारको वार्षिक नीति, कार्यक्रम र बजेटबाट सधैं उपेक्षित हुने गरेको छ। हामीले सरकार भएको महसुस अहिलेसम्म गर्न सकेका छैनौं। ट्राफिकले यातायात व्यवसायीहरूबाट उठाएको करको रकम हेर्ने हो भने पनि कति धेरै छ। यातायात क्षेत्र स्वरोजगार व्यवसाय हो। लाखौं युवाहरूले स्वदेशमै रोजगार पाएका छन्। लाखौं, करोडौं रुपैयाँ लगानी गरेर किनेका हाम्रा सवारीसाधनहरू सरकारले गतिलो सडक नबनाइदिँदा क्षणभरमै बिग्रने समस्याबाट ग्रस्त छन्। उदाहरणका लागि बुटवलनारायणगढ सडकलाई लिन सकिन्छ। म विगत १५ वर्षदेखि यातायात क्षेत्रमा क्रियाशील छु। प्यूठानदेखि काठमाडौंका लागि नियमित रात्रिबस चलाउँछु। तर, मैले चलाउने बस त्यही सडक गतिलो नहुँदा आउँदा जाँदाको खर्च मर्मतमै सकिन्छ। हामी श्रमजीवी हांै। काममा विश्वास गर्छौं। तर, आफ्नै देशमा लगानीमैत्री वातावरण सरकारले गर्न सकिरहेको छैन। काठमाडौंको सडक विभाग अगाडि महानगरपालिकाले एक टिप्पर फोहोर फाल्दा तत्कालै विज्ञप्ति निकालेर सुनुवाइ गर्ने सरकारले हामीजस्ता दुर्गममा रहेका यातायात व्यवसायीहरूको पीडा किन सुन्दैन ? के सरकार काठमाडौंको मात्र हो ? सरकारबाट हामीले न अनुदान पायौं, न त प्रोत्साहन। गृहमन्त्री रवि लामिछाने आफैं पैदल हिँडेको नारायणगढ बुटवल सडक अर्को वर्षसम्म सक्ने भनेर सरकारले भनेको छ। त्यसको प्रभावकारी कार्यान्वयन होस्। हरि खड्का, यातायात व्यवसायी, प्यूठान बजेट सकारात्मक छ समग्रमा अहिलेको बजेटका सबै पक्ष केलाउँदा सकारात्मक नै छन्। सत्तापक्षले राम्रो र प्रतिपक्षले नकारात्मक टिप्पणी गर्ने जुनखालको संस्कार छ, हामी त्यसबाट माथि उठेर हेर्नुपर्ने हुन्छ। बजेट आउनुपूर्व ठूलो आकारको बजेट आउँदै छ भन्ने जुनखालको हल्ला थियो तर वास्तविक त्यस्तो पाइएन्। अघिल्लो वर्षको तुलनामा थोरै आकारमा बजेट बढे पनि यो त्यति ठूलो आकारको बजेटका रूपमा हेर्न मिल्दैन। अर्थतन्त्रको दृष्टिकोणबाट हेर्दा धेरै ठूलो आकारको बजेट होइन्। सार्वजनिक ऋणको पक्ष सन्तुलित छ। ६ प्रतिशत आर्थिक वृद्धिदरको अपेक्षा गरिएको छ। राष्ट्रिय लक्ष्य पूरा गर्नका लागि कम्तीमा पनि १० प्रतिशतको आर्थिक वृद्धिदर लक्ष्य राख्नुपर्ने हुन्छ। कोरोनालगायत महामारीका कारणले गर्दा अहिले आर्थिक वृद्धिदरको लक्ष्य यो नै ठीक छ भन्ने मलाई लाग्छ। भौतिक पूर्वाधारमा बजेट केन्द्रित गरिएको छ। यसले के देखाउँछ भने नयाँ महत्वाकांक्षाका योजना अघि सारेर अलपत्र पार्नुभन्दा क्रमागत योजनाहरूलाई पूर्णता दिने खालको अवस्था बजेटले देखाएको छ। बजेट लगत्तै सेयर बजारमा देखिएको सकारात्मक पक्षले पनि अहिलेको बजेट सन्तुलित छ भन्ने कुरामा विश्वास गर्न सकिन्छ। कर्मचारीको तलब, भत्ता वृद्धि गरिएको छैन। तर, देशको समृद्धि हासिल गर्नका लागि राज्यले लिएको लक्ष्य पूरा हुन्छ भने कर्मचारीको तलब घटबढ हुनु गौण विषय हो भन्ने लाग्छ। काशीराम गैरे, प्रमुख प्रशासकीय अधिकृत, व्यास नगरपलिका, तनहुँ बजेटमा नयाँपन देखिएन बजेटमा नयाँपन देखिएको छैन। अघिल्लो सरकारले ल्याएको बजेटमै अहिलेको बजेट केन्द्रित रहेको पाइएको छ। तर, बजेट जस्तोसुकै आए पनि सबैभन्दा कार्यान्वयनको पक्ष महत्वपूर्ण मानिन्छ। सबैको चित्त बुझाउने गरी बजेटलाई केन्द्रित गरिएको छ। बजेट कार्यान्वयन गर्दा भइरहेका चुनौतीहरू केके हुन् ? कुन पक्षमा सुधार गर्नुपर्छ ? आर्थिक, पूर्वाधार, राजस्व, प्रशासनलगायत क्षेत्रमा सुधार गर्नुपर्ने विषय के हो ? भन्ने विषयमा नीति, कार्यक्रम र बजेट केन्द्रित देखिँदैन। सबैका मागहरू सम्बोधन गरौं न त भन्ने खालको अवस्था बजेटमा आएको छ। देशभर निर्माण व्यवसायीहरूले काम गरेको भुक्तानी पाएका छैनन्। सरकारले कम्तीमा पनि समय निर्धारण गरेर यति महिना वा वर्षभित्र निर्माण व्यवसायीलाई काम गरेको पैसा दिन्छांै भन्ने खालको ग्यारेन्टी नीति, कार्यक्रम र बजेटमा हुनुपथ्र्याे। जसले नयाँ योजनाहरू कार्यान्वयन गर्नका लागि सहज हुन्थ्यो। राजस्व चुहावटको समस्या छ। त्यसलाई सुधार गर्ने गरी योजना देखिएन्। पुँजीगत खर्च किन हुन सकिरहेको छैन ? खर्च गर्नका लागि कुन पक्षमा सुधार गर्नेपर्ने हो भन्ने कुरामा स्पष्ट योजना हुनुपर्छ। समग्रमा बजेटको सकरात्मक पक्ष भनेको त्यसको कार्यान्वयन नै हो। हामी सबैले विनियोजित बजेटको सफल कार्यान्वयनमा जोड गर्नुपर्छ। वीरेन्द्र कँडेल, सिनियर डिभिजनल इन्जिनियर, मेलम्ची खानेपानी विकास समिति भवन बन्नु नै स्वास्थ क्षेत्रको उपलब्धि नठानौं ठूलाठूला भवनहरू बनाउनु नै स्वास्थ्य क्षेत्रको उपलब्धि ठान्नु हुँदैन। किनभने भवनले उपचार गर्ने होइन्। सरकारले भौतिक पूर्वाधार निर्माणसँगै दक्ष जनशक्ति उत्पादन र व्यवस्थापनमा विशेष ध्यान दिनुपर्ने देखिन्छ। अस्पतालमा उपकरणहरू बिग्रिएर उपचारमा असहज हुने गर्छन्, त्यसतर्फ हाम्रो ध्यान छैन। अस्पतालमा विभिन्न क्षेत्रका विशेषज्ञ डाक्टरहरूको दरबन्दी छ। तर, डाक्टरहरू छैनन्। ठूलो धनराशि खर्च गरेर डाक्टर पढेका धेरै साथीहरू भए पनि स्वदेशमा राम्रो अवसर नपाउँदा विदेश पलायन हुनुपरेको अवस्था छ। डाक्टरहरू एकै ठाउँमा राम्रो सुविधा पाउने हो भने चारैतिर जानुपर्दैन। सरकारले करोडौं रुपैयाँ भौतिक पूर्वाधार निर्माणमा बजेट विनियोजन गर्दा जनशक्ति उत्पादनमा पनि ध्यान दिनुपर्छ भन्ने मेरो सुझाव छ। डासञ्जय पाण्डे, स्तन क्यान्सर रोग विशेषज्ञ, लुम्बिनी प्रादेशिक अस्पताल घरबहाल करमा सहुलियत दिनुपयो हामीजस्ता साना व्यवसायीहरूको गुनासो स्थानीय सरकारले सुन्नुपर्छ। केन्द्र सरकारसँग हाम्रो त्यति ठूलो माग पनि छैनन्। अहिले व्यवसाय चौपट हुँदै गएका छन्। गरिखाने वातावरण पनि देशमा हुन छाडेको छ। बजारमा अस्वच्छ प्रतिस्पर्धा छ। दररेटमा एकरुपता छैन। यसका लागि स्थानीय नगरपालिका, गाउँपालिकाहरूले सहजीकरण गर्नुपर्छ। घरधनीहरूले घरभाडा बढाइरहनुहुन्छ। तर, व्यवसाय कस्तो छ भनेर सोध्नुहुन्न। घरबहाल करमा सरकारले सुविधा दिनुपर्छ। व्यवसाय चलाउन समस्या परिरहेको बेला सरकारले करमा पनि छुट दिनुपर्छ भन्ने मेरो धारणा हो। बजेट बढ्यो, घट्यो भन्ने सुनिन्छ। तर, ध्यान दिएर बजेट भाषण मैले त्यति धेरै सुन्दैन। कर्मचारीको तलब यसपाली बढेन भन्ने कुरा मैले सुनेको हो। बजारमा महँगी बढ्यो। यसलाई कम गर्नका लागि सरकारले काम गर्नुपर्छ। दिलिप ठाकुर, नाइ व्यवसायी, कञ्चनरूप नगरपालिका, सप्तरी बजेटमा अपांगताको पहुँच पगेन प्रत्येक वर्ष बजेट ल्याएको त थाहा पाउँछौं तर सरकारले ल्याउने बजेटले हामीजस्ता अपांगता भएका व्यक्तिहरूलाई त्यति ध्यान दिएको पाइँदैन। हामी महिला त्यसमा पनि अपांगता भएका कारण बोलिदिने व्यक्तिहरू हुँदैनन्। सरकारले शारीरिकसहित विभिन्न क्षेत्रका अपांगता भएका व्यक्तिहरूका लागि प्रमुख प्राथमिकता दिएर बजेट विनियोजन गर्नुपर्छ भन्ने मेरो भनाइ हो। शारीरिक रूपमा सशक्त व्यक्तिहरूले हाम्रो तुलनामा काम गर्न हिँड्डुल गर्न सक्छन्। प्राथमिकता दिँदा अरूको तुलनामा अपांगता भएकालाई विशेष ध्यान सरकारले दिनुपर्छ। पहुँच नभएका व्यक्तिहरूका लागि सरकार छ भन्ने विश्वास हामीलाई दिलाउनुपर्छ भन्ने लाग्छ। सरकार हाम्रो अभिभावक हो। त्यहीअनुसार सरकारका नीति, कार्यक्रम र बजेट आउनुपर्छ। सीता सुनार, शारीरिक अपांगता, स्वर्गद्वारी४, प्यूठान राजस्वका दर हेरफेर गर्दा गहन अध्ययन गरौं बजेट ठूला योजना सञ्चालनमा केन्द्रित छ। यो राम्रो पक्ष हो। जताततै छर्नुभन्दा केही निश्चित क्षेत्रमा बजेट फोकस भएको राम्रो मानिन्छ। देश आर्थिक संकटमा छ। सरकारले जुनखालको राजस्वको लक्ष्य राखेको छ त्यो महत्वकांक्षी हो कि भन्ने मलाई लाग्छ। योजना कार्यान्वयनको बेला स्रोतको अभाव हुने र घटाउने, बढाउने खालको जुन संस्कार छ, त्यसलाई सुधार गर्नुपर्छ। भन्सारलगायत राजस्वका दर हेरफेर गर्दा गहिरोसँग अध्ययन नगरेको जस्तो देखिन्छ। यो व्यावहारिक छैन। राजस्वका दर तलमाथि गर्दा दीर्घकालीन महत्व हुने गरी गर्नुपर्छ। यसले लगानीकर्तालाई अन्यौल बनाउछ। नीतिगत निर्णय गर्दा नेतृत्वले यसबारे ध्यान दिनुपर्छ। अलि लामो समयसम्म टिक्ने खालको नीतिगत निर्णय सरकारले ल्याउनुपर्छ। ओमप्रकाश खनाल, आर्थिक पत्रकार, वीरगञ्ज उद्योगी व्यवसायीका माग आंशिक सम्बोधन भए पुरानै बजेटलाई निरन्तरता दिइएको छ। कुल बजेटको पुँजीगत खर्च साढे १८ प्रतिशत छ। तर, त्यसमा पनि करिब ६० प्रतिशत पुँजीगत बजेट खर्च गर्न नसकिने खालको देखिन्छ। देशको आर्थिक अवस्था संकुचनको स्थितिमा छ। सरकारले यस्तो बेला उद्योगी व्यवसायीहरूलाई सहुलियत दिने खालको नीति कार्यक्रम र बजेट ल्याउनुपर्दथ्यो। करका दर घटाउनु पर्दथ्यो। बैंकले पनि ब्याज कम गर्ने गरी सरकारको नीति हुनुपर्नेमा भएन। हामीले मागेका मागहरू आंशिक रुपमा सम्बोधन भए पनि पूर्णरूपमा सम्बोधन हुन सकेका छैनन्। कोभिडको बेलाजस्तो सरकारले अहिले पनि उद्योगी व्यवसायीहरूलाई सहुलियत दिनुपर्ने त्यो भएन्। बजेट आयो अब कार्यान्वयनको पक्ष कसरी जान्छ भन्ने कुरा महत्वपूर्ण हो। चुननारायण श्रेष्ठ, निवर्तमान अध्यक्ष, उद्योग वाणिज्य संघ, चितवन"
संघर्षले खारिएकी नन्दा,"काठमाडौं : नन्दा बस्याल, व्यक्ति एक भए पनि उनको परिचयका पाटा भने बहुआयामिक छन्। खेलकुद, कलाकारिता, राजनीति र समाज सेवामा उनले आफ्नो छुट्टै पहिचान बनाउन सफल भएकी छन्। आफूलाई सफल महिला बनाउन चाहनेहरूका लागि नन्दाको संघर्ष, मेहनत र प्राप्त गरेका सफलता प्रेरणाको स्रोत बन्न सक्नेछ। खेलकुदमा प्रवेश कर्णाली प्रदेशको सुर्खेतकी नन्दाले जुन परिचय बनाएकी छन्, त्यो संघर्ष र मेहनतकै प्रतिफल हो। उनी स्कुल पढ्दा एथलेटिक्सका खेलहरू खेल्थिन्। विद्यालयमा भइरहने एक सय मिटर दौड, हाइजम्प, लङजम्पमा प्रतिस्पर्धा गर्थिन। सफलता पनि हात पार्थिन्। एथलेटिक्समा प्रतिस्पर्धा गर्दागर्दै उनलाई मार्सल आटर््स खेल्न मन लाग्यो। अझ करातेमा उनको रुची थियो। उनी कराते खेल्न गइन्। तर, त्यो कराते नभई तेक्वान्दो रहेछ। तेक्वान्दोको प्रश्क्षिण निःशुल्क थिएन। त्यसका लागि निश्चित शुल्क तिर्नुपथ्र्यो। उनीसँग शुल्क तिरेर खेल्न सक्ने स्थिति थिएन। त्यसैले निरास हुनुको विकल्प उनीसँग थिएन। यो कुरा उनका घर छेउकै टपेन्द्रजंग शाहीले थाहा पाए। उनैले प्रशिक्षणको बन्दोबस्त मिलाइदिए। त्यसपछि उनले भुवन थापासँग तेक्वान्दो सिक्ने मौका पाइन्। उनी निकै मेहनती थिइन्। छोटो समयमै उनले राम्रो प्रगति गर्न सफल भइन्। उनको स्पाइरिङ राम्रो बनाउन श्याम देवकोटाले पनि धेरै सहयोग गरे। देवकोटा नन्दाका स्पाइरिङ पार्टनर थिए। गुरु भुवन थापाको विशेष प्रशिक्षण र श्याम देवकोटाको हौसलाले उनले पहिलो प्रतियोगिता बुटवलमा खेल्न पाइन्। सरोज स्मृति जुनियर प्रतियोगितामा उनी २८ केजीमा प्रतिस्पर्धा गर्न आएकी थिइन्। तर, उनको तौल पुगेन। त्यसपछि केरा र पानी खाएर तौल बढाइन् र प्रतियोगितामा स्वर्ण पदक जित्न सफल भइन्। त्यो स्वर्ण (तक्मा) उनका लागि विशेष थियो। किनभने उनले आफूलाई मनपर्ने खेलबाट जीवनमै पहिलो तक्मा जितेकी थिइन्। उनले घर नपुगुञ्जेलसम्म त्यो तक्मा फुकाल्दै फुकालिनन्। बुटवलबाट घर फर्किंदा बसमा पनि तक्मा लगाएरै बसिन्। घर पुगेपछि मात्रै भित्तामा झुन्ड्याइन्। आमाको प्रेरणाले खेलकुदमा नन्दा आमाको प्रेरणाले खेलकुदमा लागेकी हुन्। त्यतिखेर जिल्लामा महिला प्रहरी बन्ने लहरै चलेको थियो। आमा पनि नन्दा प्रहरी बनेको हेर्न चाहिन्थन्। खेलकुदबाट प्रहरीमा जागिरे जीवन सुरु गर्न सजिलो हुन्छ भनेर पनि आमा उनलाई राम्रो खेल्न हौसला दिइरहन्थिन्। उनले प्रहरी बनेर देशको सेवा गर्न नसके पनि खेलकुदका माध्यमबाट राष्ट्रको नाम उच्च बनाउन सफल भइन्। लामो समय जुनियर तौलमा प्रतिस्पर्धा गरेकी उनले २०५५ सालदेखि सिनियर तौलमा खेल्न थालिन्। २०५८ सालमा उनी राष्ट्रिय प्रतियोगिताका लागि मध्यपश्चिमाञ्चलबाट छनोट भएकी थिइन्। प्रतियोगितामा सहभागिता जनाउन काठमाडौं पनि आइन्। तर, दरबार हत्याकाण्डका कारण प्रतियोगिता स्थगित भयो। उनी निरास हुँदै जिल्ला फर्किइन्। नन्दा आठौं दक्षिण एसियाली खेलकुदको बन्द प्रशिक्षणमा पनि बसेकी थिइन्। बन्द प्रशिक्षणमा उनले राम्रो प्रदर्शन पनि गरेकी थिइन्। तर, अन्तिममा टोलीमा अटाउन सकिनन्। त्यसपछि उनी केही समय खेलकुदबाट टाढा बसिन्। बन्द प्रशिक्षणमा रहँदा सातदोबाटोबाट त्रिपुरेश्वरमा रहेको दशरथ रंगशाला आउजाउ भइरहन्थ्यो। एक पटक रंगशालामा फुटबल प्रतियोगिता भइरहेको थियो। उनी फुटबल हेर्न रंगशाला छिर्न खोज्दै थिइन्। तर, उनलाई रंगशालामा प्रवेश नै दिइएन। यो घटनाले पनि उनलाई खेलाडी मात्रै भएर हुँदैन भन्ने सोचमा थप बल पुयायो। सधैं खेलाडी भएर मात्रै हुँदैन भनेर निर्णायक बन्ने निर्णय गरें। २०६४ सालमा काठमाडौंमै बस्ने निर्णय गरेर आएँ। त्यसपछि विभिन्न प्रतियोगितामा निर्णायकको भूमिका निर्वाह गरें, नन्दा भन्छिन्, खेलाडीको हकहितमा पनि लगातार काम गरें। काम गरेपछि धेरैबाट स्याबासी पनि पाएँ। काठमाडौं आएसँगै उनको व्यस्तता झनै बढ्यो। उनी विभिन्न संस्थामा आवद्ध भइन्। यही क्रममा मध्यपश्चिम खेलकुद विकास समितिमा बोर्ड सदस्यको भूमिका निर्वाह गरिन्। मध्यपश्चिम खेलकुद विकास समितिमा रहँदा उनले खेलाडीका हितका लागि विभिन्न काम गरिन्। समितिले पास गरिसकेको निर्णय पनि उल्टाउन सफल भइन्। मध्यपश्चिम खेलकुद विकास समितिको कार्यकाल सकिएपछि उनले नेपाल तेक्वान्दो संघको महिला समितिको नेतृत्व गरिन्। त्यही क्रममा महिला सशक्तिकरणका लागि महिलालाई मात्रै समेटेर राष्ट्रिय तेक्वान्दो प्रतियोगितासमेत आयोजना गरिन्। नन्दा पछिल्लो समय तेक्वान्दो संघकी केन्द्रीय सदस्यको जिम्मेवारीमा पनि छिन्। सन् २०१६ मा पोखरामा आयोजना भएको हामादान तेक्वान्दो च्याम्पियनसिपमा प्रतिस्पर्धा गरिन्। यो प्रतियोगितामा उनले ब्रेकिङमा स्वर्ण पदक जित्न सफल भइन। खेलाडी जीवनबाट टाढा रहेको धेरै वर्षपछि स्वर्ण जित्दा उनी निकै खुसी भइन्। सन् २०१७ मा इन्डोनेसियामा भएको यही प्रतियोगितामा उनले दोस्रो स्थान हात पारिन्। गत वर्ष दक्षिण कोरियामा सम्पन्न प्रतियोगितामा पनि उनले स्वर्ण पदक जित्न सफल भइन्। दक्षिण कोरियामा भएको हामादानमा स्वर्ण पदक जितेपछि उनले नसोचेको चर्चा पाइन्। स्वदेश फर्किंदा पञ्चे बाजाले स्वागतदेखि गृह जिल्ला सुर्खेतमा नगरपरिक्रमासम्मको सम्मान पाइन्। नन्दा अहिले राष्ट्रिय खेलकुद परिषद्की कार्यकारी बोर्ड सदस्य छिन्। उनी बोर्ड सदस्य हुँदै कार्यकारी सदस्य भएकी हुन्। कार्यकारी सदस्यका रुपमा उनले थुप्रै काम गरेकी छन्। उनी नवौं राष्ट्रिय खेलकुदमा समारोह समितिमा रहेर प्रतियोगितालाई भव्य र सब्य बनाउन महत्वपूर्ण भूमिका निर्वाह गरिन्। यस्तै चीनमा आयोजना भएको १९औं एसियाली खेलकुदमा सहभागी भएर विश्वस्तरीय प्रतियोगिताका बारेमा जान्ने अवसर पाएकी थिइन्। कलाकारितामा प्रवेश नन्दालाई नाच्न र अभिनय गर्न सानैदेखि रहर थियो। उनी तिहारमा देउसी भैलो खेल्दा निकै राम्रो नाच्थिन्। उनी राम्रो नाच्छिन् भनेर सबैले संगै लिएर लैजान्थे। उनी २०५० सालमा बागीना समूहमा आवद्ध भइन्। त्यसपछि भने स्टेजमा नाच्ने अवसर पाउन थालिन्। उनले अंश कि बंशलगायतका नाटकमा पनि अभिनय गरिन् भने नृत्य प्रतियोगितामा पनि सहभागी भइन्। उनी धेरै पटक राष्ट्रिय नृत्य प्रतियोगितामा सहभागी भइन्। उनले आफ्नो जिल्लाको प्रतिनिधित्व गर्दै झ्याउने नृत्य प्रस्तुत गरिन्। उनको समूहले नृत्य प्रतियोगिताको रनिङ सिल्ड नै जित्न सफल भएको थियो। हामीले नौ वर्षसम्म लगातार नृत्य प्रस्तुत गयौं। त्यसबेला १४ अञ्चलमा नाचिने नाच सिक्ने अवसर पाएँ, उनी भन्छिन्, जनसाँस्कृतिक मञ्चमा आवद्ध भएर आफूले सिकेका कुरा अरुलाई सिकाउने र अरुको कुरा आफूले सिक्ने मौका पाएँ। राम्रो नाच्ने भएकैले नन्दाले विभिन्न म्युजिक भिडियोमा काम गर्ने अवसर पाइन्। लामो समय म्युजिक भिडियोमा अभिनय गरेपछि उनले थुप्रै भिडियो निर्देशन पनि गरिन्। जापान, कतार, यूएईलगायतका मुलुकमा पुगेर आफ्नो कला प्रस्तुत गरिन्। स्वदेशमा पनि मेला, महोत्सवमा व्यस्त बनिन्। यही क्रममा झ्याइँकुटी झ्याइँ टिमसँग भेट भयो। त्यस टेलिसिरियलमा उनले काँइलीको भूमिका निर्वाह गरिन्। यस टेलिसिरियलले उनलाई झनै लोकप्रियता दिलायो। उनले झन्डै एक दशक अभिनय कर्ममा बिताइन्। त्यसपछि काजल म्युजिक कम्पनीमार्फत व्यवस्थापनका काममा पनि सक्रिय भइन्। काजल म्युजिक कम्पनीले स्रष्टा सम्मानलगायत विभिन्न कार्यक्रम सञ्चालन गर्दै आएको छ। समाज सेवा नन्दा बस्याल समाज सेवाका क्षेत्रमा पनि परिचित छिन्। २०७० सालमा सिस्टर नेपाल संस्था स्थापना गरेर उनी सामाजिक कर्ममा निरन्तर रुपमा सक्रिय हुँदै आएकी छन्। नेपालमा समाज सेवामा उत्कृष्ट काम गर्दै आएका दिदीबहिनीलाई उनले यस संस्थामा आवद्ध गराउँदै आएकी छन्। विशेषतः कर्णाली प्रदेशका महिलालाई संस्थामा आवद्ध गराइरहेकी उनी लाइन्स क्लब अफ काठमाडौंमा पनि आवद्ध भएर समाज सेवाको काम गर्दै आएकी छन्। राजनीति नन्दामा राजनीतिको प्रभाव सानै उमेरमा परेको हो। बुवा, हजुरबुवा सबै राजनीतिमा सक्रिय भएकै कारण उनमा पनि त्यसको प्रभाव पर्न पुग्यो र उनी पनि राजनीतिमा होमिन पुगिन्। समाजमा रहेका विकृति र विसंगतिलाई हटाउन राजनीतिबाट मात्रै सम्भव छ भन्ने बुझेपछि सक्रिय भएकी हुँ, नन्दा भन्छिन्। उनी नेकपा एमालेको जनवर्गीय संगठन खेलकुद महासंघको उपाध्यक्षसँगै महिला विभागको जिम्मेवारी सम्हाल्दै आएकी छन्।"
अक्षयकोषलाई झापाली समाज साउदीद्वारा सहयोग,"साउदी : झापाली समाज साउदी अरेबियाले शिक्षामा वार्षिक छात्रवृत्ति अक्षयकोषका लागि ५ लाख रूपैयाँ सहयोग गरेको छ। गरिब, मेधावी र प्रतिभावान विद्यार्थीको शैक्षिक उन्नयनमा अविछिन्न सहयोग, झापाली समाजको प्रस्तुति शिक्षामा वार्षिक छात्रवृत्तिका लागि अक्षयकोष भन्ने आशयका साथ गत १२ अप्रिलमा गायक प्रमोद खरेलको उपस्थितिमा समाजको दोस्रो महाधिवेशन तथा सांस्कृतिक कार्यक्रमबाट संकलित रकम ७ लाख रुपैयाँ बराबरको अक्षयकोष स्थापनाको लक्ष्य रहेको थियो । जसअनुसार हाल ५ लाख झापा बिर्तामोडस्थित विशेष कार्यक्रमकाबीच झापाली समाज साउदी अरबका संस्थापक अध्यक्ष मदन ओडारीले अन्तर्राष्ट्रिय झापाली समाजका अध्यक्ष मुकुन्द ढुंगानालाई सो रकम हस्तानतरण गरेका थिए। साउदीका निवर्तमान अध्यक्ष राजेन्द्र थापाले आफूलगायत कार्यसमितिका साथिहरूले अक्षयकोष लागि सहयोग गरेकोमा धन्यवाद दिँदै बाकी संकलित अन्य २ लाख रूपैयाँ विभिन्न सामाजिक कार्यहरूमा खर्च गरिने बताए। हालका अध्यक्ष रविन गिरीका अनुसार घोषित एउटा महत्वकांक्षी छात्रवृत्ति कार्यक्रम एक व्यक्ति एक विद्यार्थी का लागि अभियानको सुरुवात झापाली समाज अमेरिकाले गरेसँगै यस अभियानमा झापाली समाज साउदीले पनि २ जना विद्यार्थीको वार्षिक छात्रवृत्ति का लागि सहयोग गरेको बताए भने आगामी दिनमा पनि साउदीमा रहेका विभिन्न संस्थाहरू तथा व्यक्तिसँग मिलेर समाजले सहकार्य गर्ने बताए।"
जाजरकोटको जुनीचाँदेमा खाद्य संकट,"जाजरकोट : जाजरकोटको दुर्गम जुनीचाँदे गाउँपालिकामा खाद्य संकट परेको छ। यातायातको पहुँच नपुगेको र न्यून खाद्य उत्पादन हुने जुनीचाँदेका विभिन्न बस्तीहरूमा खाद्य संकट परेको हो। जुनीचाँदेका जुर्क, निपाने, मैनपाखा, ढड्गाउँ, सागियाँ लगायतका गाउँमा खाद्यान्न नहुँदा स्थानीयलाई निकै सास्ती भएको छ। ति गाउँमा हुने खाद्य संकटलाई मध्य नजर गरेर सरकारले स्थापना गरेको खाद्य व्यवस्था तथा व्यापार कम्पनी लिमिटेडको खाद्य बिक्री केन्द्रमा पनि खाद्यान्न नहुँदा थप समस्या परेको जुनीचाँदे गाउँपालिका ७ का वडाध्यक्ष नैनसिंह घर्तीले बताए। ति गाउँहरू अहिले पनि यातायातको पहुँचमा पुगेका छैनन्। जुनीचाँदेको प्रशासनिक केन्द्र परालेसम्म मुस्किलले साना गाडी पुग्ने गरेका छन्। गाउँपालिकाको माथिल्लो भेग जुम्लासँग सिमाना जोडिएका बस्तीमा जाने सडक बन्न सकेको छैन। सडकको पहुँच नहुँदा खाद्यान्न लैजान समस्या छ। ढुवानी समस्याले गर्दा खाद्यान्नको समस्या भएको वडाध्यक्ष घर्तीले बताए। खाद्य कम्पनीको बिक्री केन्द्रमा चामल नपाउँदा स्थानीय रित्तै फर्कन बाध्य छन्। घरमा खाने अन्न छैन। बिक्री केन्द्रमा पनि चामल पाया नाई क्या खाएर बाँच्न्या हो स्थानीय पार्वती रोकाले भनिन, खाद्य नपाउँदा हामी त निकै समस्यामा परिम्। छाक टार्न निकै मुस्किल भो। खाद्य कम्पनीको बिक्री केन्द्रमा खाद्यान्न लिन जानेहरू चामल नहुँदा हिजोआज रित्तै फर्कने गरेका छन्। बिक्री केन्द्रमा मौज्दात चामल गत साता नै सकिएको जिल्ला खाद्य व्यवस्था तथा व्यापार कम्पनी लिमिटेड जाजरकोटका प्रमुख रामप्रसाद पौडेलले बताए। चालु आर्थिक वर्षमा सुर्खेतबाट पाँच सय क्वीन्टल र जिल्ला सदरमुकामबाट सात सय क्वीन्टल चामल पठाइएको थियो। उक्त चामल सबै बिक्री भइसकेको पौडेलले बताए। चामलको माग धेरै छ। आर्थिक वर्ष समाप्त नहुँदै निर्धारित कोटाको चामल सकिएको हो। सरकारले दुर्गम क्षेत्रका लागि ढुवानी अुनदान दिँदै आएको छ। बिक्री केन्द्रमा खाद्यान्न सकिएको र थप माग गरेपछि स्थलगत अवस्था बुझ्न केही दिन अघि दुर्गम गाउँ रजुतारा पुग्दा त्यहाँँको अवस्था निकै समस्याग्रस्त रहेछ, कार्यालय प्रमुख पौडेलले भने, त्यहाँँ उत्पादित अन्नले वर्ष दिनमा तीन महिना पनि नपुग्ने रहेछ। यातायातको पहुँच र बजार नहुँदा किनेर खाने अन्न पनि नपाइँदो रहेछ। खाद्य संकटले गर्दा स्थानीय निकै समस्यामा छन्। बर्सेनि खाद्य संकट भैरहने ति बस्तीका लागि स्थायी रूपमै खाद्य डिपो स्थापनाका लागि माग गरिएको स्थानीय हिमाल घर्तीले बताए। दुर्गम र विकट बस्ती भएका कारण अन्न उत्पादन खासै हुँदैन। यातायातको सुविधा नहुँदा खाद्यान्न ढुवानीमा समस्या छ। त्यही भएर खाद्यको चामलमा भर पर्नु पर्ने बाध्यता रहेको उनको भनाइ छ।"
त्रिविको सम्पत्ति खोजबिन गर्न पूर्वसचिवको संयोजकत्वमा समिति गठन,"काठमाडौं : सरकारले मुलुकको जेठो त्रिभुवन विश्वविद्यालयको नाममा काठमाडौं उपत्यकाभित्र रहेका जग्गा तथा चलअचल सम्पत्तिको खोजी गर्न पूर्वसचिव शारदाप्रसाद त्रितालको संयोजकत्वमा समिति गठन गरेको छ। बिहीबार बसेको मन्त्रिपरिषद् बैठकले समितिको सदस्यमा पूर्वसहसचिवद्वय महेन्द्रकुमार थापा र जानकीबल्लभ अधिकारी, त्रिविका विज्ञ सदस्य प्राडा प्रेमसागर चापागाईंलाई नियुक्त गरेको सञ्चार तथा सूचना प्रविधिमन्त्री रेखा शर्माले जानकारी दिइन्। समितिको सदस्यसचिव शिक्षा, विज्ञान तथा प्रविधि मन्त्रालयका उपसचिवलाई तोकिएको छ। समितिले त्रिविका नाममा विभिन्न ठाउँमा रहेका जग्गामध्ये प्रारम्भिक चरणमा उपत्यकाभित्रको जग्गाको अध्ययन, अनुसन्धान तथा छानबिन एवं भवनलगायत अन्य चलअचल सम्पत्तिको खोज तथा लगत संकलन, संरक्षण, उपयोग, व्यवस्थापन र आवश्यक अन्य कार्यका लागि अध्ययन गरी ठोस प्रतिवेदन पेस गर्नेछ।"
इजाजत प्राप्त हतियार यात्रा अनुमति बिना घर बाहिर लैजान निषेध,काठमाडौं : सरकारले कानुन बमोजिम इजाजत प्राप्त गरेका तर यात्रा अनुमति प्राप्त नगरेका हातहतियारहरू घर बाहिर लैजान निषेध गरेको छ। मन्त्रिपरिषदका निर्णय सार्वजनिक गर्न शुक्रबार सिंहदरबारमा पत्रकार सम्मेलन गर्दै सरकारका प्रवक्ता रेखा शर्माले प्रचलित कानुनबमोजिम इजाजत प्राप्त गरेका तर यात्रा अनुमति प्राप्त नगरेका हातहतियारहरू इजाजत बाहकले घर बाहिर लैजान नपाउने गरी निषेध गरिएको जानकारी दिइन्। यात्रा अनुमति प्राप्त गरेका हातहतियारसमेत तोकिएको स्थानमा लैजान नपाउने गरी निषेध गर्ने निर्णय गरिएको प्रवक्ता शर्माको भनाइ छ। बैठकले नेपाल र चीन सरकारबीच हुने भूकम्पीय अनुसन्धान सम्बन्धी समझदारीपत्र स्वीकृत गर्दै उक्त समझदारी पत्रमा हस्ताक्षर गर्न उद्योग मन्त्रालयलाई अख्तियारी दिने निर्णय गरेको छ भने विश्वविद्यालय अनुदान आयोगको सदस्य पदमा त्रिभुवन विश्वविद्यालयका उपकुलपति प्राडा केशरजंग बराललाई मनोनयन गर्ने निर्णय गरिएको छ। त्यस्तै त्रिभुवन विश्वविद्यालयको नाममा विभिन्न ठाँउमा रहेको जग्गामध्ये पहिलो चरणमा काठमाडौं उपत्यकाभित्र रहेको जग्गाको अध्ययन अनुसन्धान तथा छानबिन एवं अचल सम्पत्तिको खोज र लगत संकलन गरि प्रतिवेदन पेस गर्न पूर्वसचिव शारदाप्रसाद त्रितालको संयोजकत्वमा समिति गठन गर्ने निर्णय भएको प्रवक्ता शर्माले बताइन्। उनले अहिलेको मुलुकको आर्थिक अवस्थाका कारण बजेटमार्फत कर्मचारीको तलव वृद्धि गर्न नसकिएको स्पष्ट पारिन्। प्रवक्ता शर्मा प्रधानमन्त्री दाहालले संसदबाट विश्वासको मत लिँदा आवश्यकभन्दा बढी मत आएकाले अहिले सरकारलाई अफ्ठ्यारो पर्ने अवस्था नरहेको बताइन्।
"दाहाल, ओली र नेपालबीच के भयो कुराकानी?","काठमाडौं : प्रधानमन्त्री पुष्पकमल दाहाल, नेकपा एमाले अध्यक्ष केपी शर्मा ओली र नेकपा एकीकृत समाजवादीका अध्यक्ष माधव कुमार नेपालबीच भेटवार्ता भएको छ। सिंहदरबारस्थित प्रधानमन्त्री कार्यालयमा शुक्रबार दिउँसो उनीहरूबीच भेटवार्ता भएको हो। बूढानीलकण्ठमा प्रमुख प्रतिपक्षी दल नेपाली कांग्रेसका सभापति शेरबहादुर देउवासँगको भेटपछि सशंकित बनेका प्रधानमन्त्री दाहाल र ओलीले माधव नेपालसँग छलफल गरेका हुन्। सत्ता समीकरणलाई लिएर उनीहरूबीच छलफल भएको स्रोतले जानकारी दिएको छ। एमाले अध्यक्ष ओलीले पनि समसामयिक विषयवस्तुमा छलफल भएको बताए। बैठकपछि सञ्चारकर्मीसँग संक्षिप्त कुरा गर्दै उनले समसामयिक परिस्थितिको बारेमा छलफल भएको बताए। आजमात्र माओवादी संसदीय दलको बैठकमा प्रधानमन्त्री दाहालले माधव नेपालले आफूसँग सोधेर देउवासँग भेटेको दाबी गरेका थिए। उनले सत्ता समीकरणमा कुनै समस्या नभएको र ५ वर्ष नै गठबन्धन टिक्ने दाबी गरेका थिए। गत बुधबार बूढानीलकण्ठमा देउवाले जनता समाजवादी पार्टी नेपालका अध्यक्ष उपेन्द्र यादव, लोकतान्त्रिक समाजवादी पार्टीका अध्यक्ष महन्थ ठाकुर र माधव नेपालसँग छलफल गरेका थिए। देउवाले मधेस प्रदेश सरकारको गठन र केन्द्र सरकारको समेत नयाँ समीकरणबारे छलफल गरेको स्रोतले दाबी गरेको थियो। मधेसमा अल्पमतमा रहेको जसपा नेपालको सरकारलाई टिकाउन अध्यक्ष यादवले देउवाको साथ मागेको ती स्रोतको भनाइ छ।"
"'जेलमा खुब किताब पढियो, अहिले थुन्दै थुन्दैनन्, थुनाउनलाई राजा ल्याउनु पर्यो कि क्या हो!'","काठमाडौं : नेपाल कम्युनिष्ट पार्टी(एकीकृत समाजवादी)का अध्यक्ष माधवकुमार नेपालले नेपालको राजनीति सहज ढंगले अघि नबढेको बताएका छन्। काठमाडौंमा शुक्रबार आयोजित पुस्तक विमोचन कार्यक्रममा एकीकृत समाजवादीका अध्यक्ष नेपालले नेपाली समाज भ्रष्टीकरणमा फस्दै गएको बताए। नेता र कार्यकर्ता दुवै भ्रष्टाचारको चंगुलमा फसेको उनले दावी गरे । अध्यक्ष नेपालले भने, अहिलेको चुनौती भनेको नेपाली समाजलाई भ्रष्टीकरणबाट मुक्त गर्नु हो । राजनीतिक दलका नेता र कार्यकर्ता भ्रष्टीकरणबाट बाहिर ननिस्किए राजनीति सहज ढंगले अघि बढ्न सक्दैन।' अध्यक्ष नेपालले सबैले किताब पढ्ने बानी बसाल्नु पर्ने बताए । नेपालले आफू जेलमा रहँदा अधिकांश समय किताब पढेर समय बिताउने गरेको स्मरण गरे । 'अहिले किताब पढ्ने समय नै मिल्दैन । कहीं गयो की कार्यकर्ताले घेरी हाल्छन् । थुनामा हुँदा धेरै किब पढियो ', अध्यक्ष नेपालले ठट्यौली शैलीमा भने,थुन्दै थुन्दैनन् अहिले, थुनाउनलाई राजै ल्याउनु पर्ने भयो कि क्या हो ।'"
सरकारकी प्रवक्ता भन्छिन् सन्दीपलाई भिसा दिनेनदिने अधिकार नितान्त दूतावासको हो,"काठमाडौं : सरकारले क्रिकेट सन्दीप लामिछानेलाई भिसा दिने नदिने अधिकार नितान्त अमेरिकी दूतावासको भएको जानकारी दिएको छ। सरकारकी प्रवक्ता रेखा शर्माले क्रिकेटर सन्दीप लामिछानेलाई सकारले पहल गरे पनि भिसा दिने नदिने अधिकार दूतावासको भएको बताइन्। 'क्रिकेटर सन्दीप लामिछानेलाई विश्वकप खेल्न अमेरिकाको भिसा प्रदान गर्नका लागि सरकारले पहल गरे पनि भिसा दिन वा नदिने अधिकार नितान्त दूतावासको हो,' उनले भनिन्। परराष्ट्र मन्त्रालयले कूटनीतिक नोट पठाउँदासमेत अमेरिकी दूतावासले सन्दीपलाई भिसा दिन अस्विकार गरेको थियो। गत बुधबार अन्तर्वार्ताका लागि दूतावासका पुगेका सन्दीपको दोस्रोपटक भिसा 'रिजेक्ट' भएको थियो। नेपाल क्रिकेट संघ (क्यान)ले पनि विज्ञप्ति जारी गरेर सरकार र आईसीसीले समेत समन्वय गर्दासमेत सन्दीपलाई अमेरिकी दूतावासले भिसा नदिएको स्पष्ट पारेको थियो। क्यानका अध्यक्ष चतुरबहादुर चन्दले आईसीसीले सन्दीप लामिछाने नेपालको १५ सदस्यीय स्क्वाडमा राखेको जानकारी गराउँदासमेत भिसा नपाएको सामाजिक सञ्जालमा उल्लेख गरेका छन्। टी२० विश्वकपको समूह डीमा रहेको नेपालले नेदरल्यान्ड्स, श्रीलंका, दक्षिण अफ्रिका र बंगलादेशसँग खेल्दैछ। नेपालको पहिलो खेलमा जुन ४ मा नेदरल्यान्ड्सविरुद्ध हुँदैछ।"
"सत्तासमीकरणमा कुनै समस्या छैन, माधव नेपालले शेरबहादुर देउवा भेट्नु स्वभाविक : प्रधानमन्त्री","काठमाडौं : प्रधानमन्त्री एवं माओवादी केन्द्रका अध्यक्ष पुष्पकमल दाहाल 'प्रचण्ड'ले वर्तमान सत्तासमीकरणमा कुनै समस्या नरहेको बताएका छन्। शुक्रबार सिंहदरबारमा बसेको माओवादी संसदीय दलको बैठकमा आफ्ना सांसदहरूले राखेको जिज्ञासाको जवाफमा प्रचण्डले सरकार सहज ढंगले अघि बढिरहेको भन्दै वर्तमान सत्तासमीकरणमा कुनै समस्या नरहेको बताएका हुन् । उनले सत्तासमीकरणमा सल्लाह भएर नै एकीकृत समाजवादीका अध्यक्ष माधव नेपाल बुढानिलकण्ठ गएको भन्दै यसलाई स्वभाविक रुपमा लिन आग्रह गरेको माओवादी प्रमुख सचेतक हितराज पाण्डेले जानकारी दिए। त्यस्तै, प्रधानमन्त्री प्रचण्डले जनतामा उत्साह जगाउने गरि बजेट आएको उल्लेख गर्दै सदनमा बजेटको छलफलमा सक्रिय रुपमा सहभागीता जनाउन निर्देशन दिएको पाण्डेले बताए। बैठकमा १२ जना सांसदहरूले बजेटका विषयमा धारणा राखेको र अर्थमन्त्री वर्षमान पुनले बजेटका मुलभूत पक्षमा जानकारी गराएको प्रमुख सचेतक पाण्डेले जानकारी दिए।"
अहिलेको राजनीति भ्रष्टाचारले बिग्रियो : माधव नेपाल,काठमाडौं : नेकपा एकीकृत समाजवादीका अध्यक्ष माधव कुमार नेपालले राजनीति गर्नेहरुले जनताको चाहनालाई केन्द्रविन्दूमा राख्न सक्नुपर्ने बताएका छन्। शुक्रबार काठमाडौंमा लिखुसँग आत्मसमर्पण पुस्तक लोकार्पण गर्दै अध्यक्ष नेपालले राजनीति सहज ढंगले अगाडि बढ्नको लागि जिम्मेवारीमा बसेकाहरू राष्ट्र र जनताप्रति उत्तरदायी हुनुपर्ने बताएका हुन्। राज्यका स्रोत साधनहरु जनताको हितमा सोच बिचार गरेर परिचालन गर्नुपर्ने उनको भनाइ छ । अहिलेको राजनीति भ्रष्टाचारले बिग्रिएको र त्यसको असर समाजका साथै समग्र देशमा परेको उनले बताए । अध्यक्ष नेपालले अहिलेको बजेटमा कृषिका योजनाहरू धेरै राम्रोगरि आएको धारणा राखे। पूर्व प्रधानमन्त्री समेत रहेका नेपालले राष्ट्रिय राजनीतिलाई सहज रुपमा अघि बढाउन ध्यान पुराउँदै संवेदनशील हुनुपर्ने बताए।
गर्मी बढेपछि आइतबारदेखि वीरेन्द्रनगरका विद्यालय एक हप्ताका लागि बन्द,"भेरीगङ्गा : अत्यधिक गर्मी बढेपछि वीरेन्द्रनगरभित्रका विद्यालय आइतबारदेखि बन्द हुने भएका छन्। अत्यधिक गर्मी बढेको भन्दै निजी विद्यालयको छाता सङ्गठन प्याब्सनले यही जेठ २० गते आइतबारदेखि एक हप्ताका लागि विद्यालय बन्द गर्ने निर्णय गरेको हो। आज वीरेन्द्रनगरको तापक्रम करिब ४० डिग्री मापन भएको छ। गर्मीले बालबालिकाको स्वास्थ्यमा असर पर्नसक्ने भन्दै संस्थागत विद्यालय बन्द गर्ने निर्णय भएको प्याब्सन सुर्खेतका अध्यक्ष बेदप्रकाश ढकालले जानकारी दिए। उनका अनुसार गर्मीका कारण विद्यार्थीको स्वास्थ्यमा हुनसक्ने असरलाई मध्यनजर गर्दै सामूहिक छलफलपछि विद्यालय बन्द गर्ने निर्णय गरिएको हो। यसैबीच, वीरेन्द्रनगरभित्रका सामुदायिक विद्यालय पनि बन्द गर्ने तयारी गरिएको छ। वीरेन्द्रनगर नगरपालिका शिक्षा शाखा प्रमुख धीरेन्द्र शर्मा लम्सालले गर्मी अत्यधिक बढेको भन्दै नगरभित्रका विद्यालय बन्द गर्ने तयारी गरिएको जानकारी दिनुभयो। यसबारे आधिकारीक निर्णय भने भइनसकेको उनको भनाइ छ। 'गर्मी बढेपछि हामीले नगरभित्रका विद्यालय बन्द गर्ने तयारी गरिरहेका छौँ', लम्सालले भने, 'यदी वर्षा भई तापक्रम घट्यो भने विद्यालय बन्द हुँदैनन्। गर्मी यही अवस्था कायम रहे आइतबारदेखि विद्यालय बन्द गर्ने निर्णय गर्छौँ।'रासस"
मुक्तिनाथमा सेन्सर लाइट जडान,जोमसोम : मुक्तिनाथ मन्दिरमा सेन्सर लाइट जडान गरिएको छ। मुक्तिनाथ जाने रेलिङसहितको बाटोमा लाइट जडान गरिएको हो। वारागुङ मुक्तिक्षेत्र गाउँपालिका वडा नम्बर १ को ४ लाख रुपैयाँको लागतमा लाइट जडान गरिएको हो। बाटोका लागि २ किलोमिटर दूरीमा विद्युतीय तारसहित ४५ वटा लाइट जडान गरिएको वडाध्यक्ष प्रमेश गुरुङले जानकारी दिए। काठमाडौंको रोजी कम्पनीले साँझको समयमा उज्यालो मुक्तिनाथ बनाउन र दर्शनार्थीलाई पैदल यात्रामा सहज बनाउन लाइट जडान गरेको हो। शुक्रबारसम्म मुक्तिनाथ वरिपरि र बाटोमा विद्युतीय सेन्सर लाइट जडान भइसक्ने वडाध्यक्ष गुरुङले बताए।
अन्नपूर्णकर्मी महतो सम्मानित,काठमाडौं : अन्नपूर्णकर्मी राजकरण महतो सम्मानित भएका छन्। राष्ट्रिय दलित पत्रकार संघ नेपालले उनलाई शुक्रबार सम्मान गरेको हो। सञ्चार तथा सूचना प्रविधिमन्त्री रेखा शर्माले महतोलाई दोसल्ला ओढाएर सम्मानपत्र प्रदान गरेकी थिइन्। पत्रकारिताको माध्यमबाट उत्पीडित तथा दलित समुदायमा जागरण ल्याउन खेलेको भूमिकाप्रति उच्च कदर गर्दै महतोलाई सम्मानपत्र प्रदान गरिएको आयोजकले जनाएको छ।
अन्तर्राष्ट्रिय पोल्ट्री प्रदर्शनी सुरु,काठमाडौं : चितवनको भरतपुरमा अन्तर्राष्ट्रिय पोल्ट्री प्रदर्शनी सुरु भएको छ। भरतपुरको चितवन एक्स्पो सेन्टरमा सुरु भएको प्रदर्शनीको भरतपुर महानगर पालिकाकी मेयर रेनु दाहालले उद्घाटन गरिन्। प्रदर्शनीमा नेपाल भारत जर्मन बेल्जियम नेदरल्यान्ड चीन अमेरिका टर्की मलेसिया सिगापुर ताइवान इटली इजरायल र बङ्गलादेशका १ सय ५० भन्दा बढी स्टलहरु रहेका छन्। प्रदर्शनीमा आधुनिक प्रविधि गुणस्तरीय औषधी फिड सप्लिमेण्ट डेरी उद्योग पोल्ट्री उद्योग दाना ह्याचरी उद्योग र मासुजन्य उद्योग लगायत सम्पूर्ण पशुपक्षी पालन प्रशोधन र बजारीकरण सम्बन्धी विभिन्न क्षेत्र समेटेर जानकारी लिन सकिने नेपाल पोल्ट्री महासंघले जनाएको छ। प्रदर्शनी ३ दिनसम्म सञ्चालन हुने छ। उक्त प्रदर्शनीमा पोल्ट्री पाठशाला पनि सञ्चालन गरिएको छ। पाठशालामा विभिन्न देशका पोल्ट्री विज्ञहरुले पोल्ट्रीमा भइरहेको नवीनतम् र अत्याधुनिक प्रविधि र यन्त्रबारे जानकारी गराउने छन्। भरतपुर महानगर पालिकाकी मेयर दाहालले भरतपुरमा आयोजना गरिएको अन्तर्राष्ट्रिय पोल्ट्री प्रदर्शनीले भरतपुर भ्रमण वर्षलाई मद्दत पुगेको उल्लेख गर्दै प्रदर्शनीले शिथिल अवस्थामा रहेको व्यापार व्यवसाय चलायमान हुने बताए। नेपाल पोल्ट्री महासंघका केन्द्रीय अध्यक्ष गुणचन्द्र बिष्टले नेपाली पोल्ट्री क्षेत्रको समग्र विकास तथा नवीनतम् अत्यधुनिक प्रविधि गरी पोल्ट्रीको व्यावसायिक विकास गर्ने र आर्थिक क्रियाकलाप चलायमान गराउने उद्देश्यले अन्तर्राष्ट्रिय प्रदर्शनीको आयोजना गरिएको बताए। प्रदर्शनी नेपाल पोल्ट्री महासंघ र इण्डीया पोल्ट्री इक्युप्मेण्ट एशोसियसनको संयुक्त आयोजनामा भएको हो। प्रदर्शनीले पोल्ट्री व्यवसायी र पोल्ट्री व्यवसाय गर्न चाहने किसानहरूलाई अत्याधुनिक प्रविधिबारे जानकारी हुने आयोजकको विश्वास छ।
व्यावसायिक प्याज खेतीमा गुल्मीका भण्डारी,"गुल्मी : गुल्मीको इस्मा गाउँपालिका६ चौरासीमा जिल्लामै पहिलो पटक व्यावसायिक रूपमा प्याज खेतीको परीक्षण सुरु गरिएको छ। छिमेकी मुलुक भारतबाट आयात हुने प्याजलाई रोक्दै स्थानीय उत्पादनलाई प्रोत्साहन गर्ने उद्देश्यसहित ५ रोपनी क्षेत्रफलमा प्याज गरिएको हो। जिल्लालाई प्याजमा आत्मनिर्भर बनाउने उद्देश्यसहित गुल्मीको चौरासी फाँटमा व्यावसायिक रुपमा प्याज खेती सुरु गरिएको छ। विगत ९ वर्षदेखि कीर्तिपुर काठमाडौंमा व्यावसायिक तरकारी खेती गर्दै गुल्मीका रोमाकान्त भण्डारी यतिबेला गाउँ फर्किएर प्याज खेती गरिरहेका छन्। गुल्मीमा प्याजको राम्रो सम्भावना देखेर लामो समय कीर्तिपुरमा जग्गा लिजमा लिएर तरकारी खेती, कुखुरा पालन त्यागेर गाउँमै फर्किएका हुन्। कीर्तिपुरमा जग्गा लिजमा लिएर तरकारी खेती गरेको तर,गाउँको आफ्नो जग्गा बाँझो रहने भएकाले त्यसको सदुपयोग र व्यावसायिक बन्न प्याज खेती सुरु गरिएको भण्डारीले बताए। पछिल्लो समय छोराछोरीको पढाइ र रोजगारीको खोजीमा गाउँबाट शहर बसाइँसराइ गर्नेको संख्या दैनिक बढ्दो छ तर, मैले पुर्ख्यौली सम्पत्तिमा कृषि गर्ने उद्देश्य लिएर म गाउँमै फर्किएको हुँ, उनले भने म अब फर्किए र विस्तारै परिवारलाई गाउँमै फर्काउने योजना बनाएको छु। उनले आजभोलि बसाइँसराई र विदेशिने युवाका कारण गाउँघर रित्तिदै गएको दुखेसो गरे। छिमेकी मुलुक भारतबाट प्याजको निर्यात बढेको तर यसको जिल्लामा कतै व्यावसायिक खेती नभएकाले यसको खेतीमा आफू लागेको भण्डारी बताउँछन्। उनी कात्तिक महिनामा गाउँ फर्किएर ५ रोपनी जग्गामा प्याज खेती गरेका हुन्। परीक्षणका रुपमा सुरु गरिएको प्याज खेती पहिलो वर्ष नै उत्पादन र परीक्षण दुवै राम्रो भएको उनले बताए। भण्डारी अहिले उत्पादन भएको प्याज बजारीकरण र स्याहार्न व्यस्त छन्। उत्पादन भएको प्याज फूलबारी,चौरासी, सिमलटारी हुँदै तम्घास बजारमा खपत भइरहेको छ। प्याज प्रतिकिलो ७० रुपैयाँमा बिक्री भइरहेको छ। तर, उत्पादन गरिएको प्याजलाई बजारीकरण थप समस्या देखिएको उनले गुनासो गरे। उनले दैनिक ५ जनालाई रोजगारी दिएका छन्। उनले प्याज खेती सँगै मौसमी तरकारी, टमाटर, काँक्रो लटरम्म फलाएका छन्। आफ्नै ठाउँमा कृषि मार्फत केही गर्ने हुटहुटी बाकेका भण्डारी दैनिकी बाँझो जमिनमा तरकारी रोप्नमै बित्ने गरेको छ। चौरासी फाँट खेती योग्य जमिन रहेकाले यहाँ सिँचाइको पर्याप्त सुविधा रहेकाले गर्न सके कृषिबाट मनग्य आम्दानी गर्न सकिने भण्डारीले सुनाए। पाँच रोपनी जग्गामा एक क्विन्टल प्याजका बेर्ना थिए। यस पटक प्याजले राम्रो बजार पाए आगामी दिनमा थप २४ रोपनी जग्गामा प्याजको खेती विस्तार गर्ने योजना रहेको उनको भनाइ छ। यहाँका स्थानीयले खानाका लागि मात्रै प्याज खेती गर्दै आएका भएपनि भण्डारीको उत्पादन देखेर व्यावसायिक खेतीमा लाग्ने उनीहरूको तयारी छ। चौसारी खेतमा परीक्षणका रुपमा गरिएको प्याज राम्रो उत्पादन भएपछि कृषिमा भविष्य खोज्ने अन्य किसानलाई समेत प्रेरणा मिलेको छ। आगामी वर्ष आफूहरूले प्याज खेती गर्न योजना बनाएको अर्का किसान कल्पना गौतमले बताइन्। चौरासी फाँटमा प्रशस्त सिँचाइ भएकाले आगामी दिनमा थप व्यवस्थित बनाएर लैजाने योजना बनाएको गौतमले सुनाइन्। एकदुई महिना रहन सक्ने खालको कृषि उपज भएकाले बजारको समस्या नहुने उनको विश्वास छ। प्याज खेतीका लागि भण्डारीलाई जिल्लामा कृषि ज्ञान केन्द्रले प्रोत्साहन गरेको हो। कृषि ज्ञान केन्द्रबाट जिल्लामा पहिलो पटक यसको परीक्षणका लागि प्रोत्साहन गरेपछि उनले प्याजको परीक्षण खेती सुरु गरेका हुन्। केन्द्रले आर्थिक वर्ष २०८००८१ को प्याज खेती प्रदर्शन कार्यक्रम अन्तर्गत ५ रोपनी क्षेत्रफलमा रेड त्रियोल जातको प्याज खेती परीक्षणका लागि बेर्ना सहयोग गरेको कृषि ज्ञान केन्द्र गुल्मीका कार्यालय प्रमुख नवराज भण्डारीले जानकारी दिए। व्यावसायिक कृषि गर्ने वास्तविक किसान पहिचान गरी कार्यालयले आवश्यक सहयोग र किसानलाई प्राविधिक ज्ञान,सीप र तालिम प्रदान गर्दै आएको कार्यालय प्रमुख भण्डारीले बताए।"
पेट्रोल र डिजेलको मूल्य घट्यो,काठमाडौं : पेट्रोल र डिजेल र मट्टितेलको मूल्य घटेको छ। नेपाल आयल निगमको सञ्चालक समितिको बैठकले डिजेल र मट्टितेलको मूल्य घटाएको हो। निगमले पेट्रोलमा प्रतिलिटर ३ रुपैयाँ र डिजेल र मट्टितेलमा प्रतिलिटर १ रुपैयाँ घटाएको हो। खाना पकाउने ग्यास र हवाई इन्धनको मूल्य भने यथावत राखिएको छ। नयाँ मूल्यअनुसार काठमाडौं उपत्यकामा पेट्रोलको मूल्य १६८ रुपैयाँ प्रतिलिटर र डिजेल र मट्टितेलको १५३ रुपैयाँ प्रतिलिटर पर्नेछ। नयाँ मूल्यसूची राति १२ बजेपछि लागू हुनेछ।
ढल्केवरको मालपोत र नापी कार्यालयको संयुक्त उद्घाटन,"धनुषा : धनुषाको ढल्केवरमा स्थापना भएको मालपोत कार्यालय र नापी कार्यालयको संयुक्त उद्घाटन गरिएको छ। शुक्रबार ढल्केवरमा आयोजित समारोहका बीच राष्ट्रियसभा सदस्य आनन्द ढुंगाना र नेपाली कांग्रेसका सहमहामन्त्री महेन्द्र यादवले दुवै कार्यालयको संयुक्त उद्घाटन गरेका हुन्। २०७२ असोज १४ मा मन्त्रिपरिषदको बैठकले धनुषाको ढल्केवरमा मालपोत र नापी कार्यालय स्थापना गर्ने निणर्य गरेको थियो। सोही अनुसार २०७३ माघमा ढल्केवरमा नापी कार्यालय स्थापना गरिए पनि मालपोत कार्यालय स्थापना हुनसकेको थिएन। त्यसैको बहानामा नापी कार्यालय स्थापना भएको ८ वर्ष हुँदासम्म कार्यालयको कामकाज सुरु हुन सकेको थिएन। केही महिनाअघि नेपाल सद्भावना पार्टीका केन्द्रीय अध्यक्ष रामकुमार महतोको पहलमा ढल्केवरमा मालपोत कार्यालय स्थापना भएसँगै सञ्चालनका लागि कसरत सुरु भएको थियो। मालपोत कार्यालय र नापी कार्यालय जनकपुरले ढल्केवर कार्यालयलाई गत जेठ ६ गते मोठश्रेस्ता, अभिलेख लगायतका कागजातहरु हस्तान्तरण गरेको थियो। ढल्केवरको मालपोत कार्यालयबाट गत सोमबारदेखि सेवा सुरु भए पनि केही प्राविधिक कारणले नापी कार्यालयको सेवा सुरु भएको छैन। जेठ २१ बाट सेवा सुरु हुने नापी कार्यालय ढल्केवरले सूचना जारी गरिसकेको छ।"
पूर्वाञ्चल विश्वविद्यालय र विभिन्न १३ कम्पनीबीच सम्झौता,"काठमाडौं : विश्वविद्यालयबाट उत्पादित मानव स्रोत व्यवस्थापन र अनुसन्धानका क्षेत्रमा सहकार्य गर्ने उद्देश्यले पूर्वाञ्चल विश्वविद्यालयले विभिन्न १३ कम्पनीसँग समझदारी गरेको छ। विश्वविद्यालयको विज्ञान तथा प्रविधि संकायका विभिन्न विषयमा अध्ययन गर्ने विद्यार्थीका लागि रोजगारी, इन्टर्नसिप, अनुसन्धान, तालिम, अन्तरक्रिया, संकायगत आदानप्रदानलगायतका क्षेत्रमा काम गर्नेगरी विश्वविद्यालय र ती कम्पनीका प्रतिनिधिबीच हस्ताक्षर भएको हो। विश्वविद्यालयले लिपफ्रग टेक्नोलोजी, इन्फो डेभलपर प्रालि, ओम फर्मास्युटिकल्स एण्ड ल्याब्रोटोरिज, द फ्युज मेसिन नेपाल प्रालि, एफवान सफ्ट, द सेन्टर फर मलेक्युलर डाइनामिक्स, काठमाडौँ सेन्टर फर जियोनोमिक्स, एनएमबी बैंक, नेपाल एग्रो बायोटेक एण्ड रिसर्च सेन्टर, एफवान सफ्ट, नर्भिक हस्पिटल प्रालि, नेपाल एग्रो सेन्टर प्रालि र नेपाल एग्रो इक्वइप्मेन्ट प्रालि, मिडिया एण्ड इन्टरटेन्मेन्ट स्किल काउन्सिल र ए प्लस एशोसियट मुम्बईलगायतका संस्थासँग समझदारीपत्रमा हस्ताक्षर गरेको हो। एनएमबी बैंकसँगको समझदारीअनुसार बैंकले पूर्वाञ्चल विश्वविद्यालयका विद्यार्थीलाई रु पाँच लाखसम्म आधारदरमा दुई प्रतिशत नबढ्ने गरी अध्ययन कर्जा उपलब्ध गराउने भएको विश्वविद्यालयले विज्ञप्तिमार्फत जनाएको छ। यसैगरी अन्य कम्पनीसँगको सम्झौताअनुसार विश्वविद्यालयका विद्यार्थीलाई अनुसन्धान तथा प्राज्ञिक अभ्यास र तालिम आदिमा सहयोग प्राप्त हुनेछ। सो सम्झौतापत्रमा विश्वविद्यालयकातर्फबाट विज्ञान तथा प्रविधि संकायका डिन प्रा डा पवनकुमार झा र सहायक डिन मनोजकुमार हलवाइले हस्ताक्षर गरेका थिए। उक्त सम्झौतापछि पूर्वाञ्चल विश्वविद्यालयका उपकुलपति प्रा डा विजुकुमार थपलियाले सम्झौताले विश्वविद्यालय तथा सम्बद्ध कम्पनी दुवै पक्षको हित हुने विश्वास व्यक्त गरे। यस सम्झौताबाट विश्वविद्यालयको प्राज्ञिक एवं अनुसन्धानका क्षेत्रमा सहायता पुग्ने भन्दै यसबाट आफूलाई खुसी लागेको उनले बताए। त्यस अवसरमा विभिन्न कम्पनीका प्रतिनिधिले पनि उक्त सम्झौताले दुवै पक्षको हितमा काम गर्ने विश्वासका साथ विश्वविद्यालयसँग सहकार्य गर्न पाउँदा खुसी लागेको प्रतिक्रिया दिएका थिए।"
शनिबार देशका यी स्थानमा हुने छ वर्षा,"काठमाडौं : शनिबार देशका कोशी, मधेश, बागमती र गण्डकी प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी र बागमती प्रदेशका थोरै स्थानहरूमा तथा बाँकी पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी र बागमती प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। शनिबार राति कोशी, मधेश, बागमती र गण्डकी र सुदूरपश्चिम प्रदेशमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी , मधेश र गण्डकी प्रदेशका थोरै स्थानहरुमा तथा बाँकी पहाडी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ।"
तत्कालीन प्रमुख प्रशासकीय अधिकृतसहित ८ जनाविरुद्ध अख्तियारले हाल्यो मुद्दा,"काठमाडौं : अख्तियार दुरूपयोग अनुसन्धान आयोगले मुगुको सोरु गाउँपालिका७ स्थित दाक्चख्याल्च सडक निर्माण आयोजनामा उपभोक्ता समितिका पदाधिकारी र प्राविधिक समेतको मिलेमतोमा सडक निर्माण कार्यमा अनियमितता गरेको आरोपमा तत्कालीन प्रमुख प्रशासकीय अधिकृतसहित ८ जनाविरुद्ध भ्रष्टाचार मुद्दा दायर गरेको हो। आयोगले शुक्रबार सोरु गाउँपालिकाका तत्कालीन प्रमुख प्रशासकीय अधिकृत विरेन्द्र मल्ल,इन्जिनियर प्रकाश आचार्य र असिस्टेन्ट सवइन्जिनियर विक्रम बढासहित ८ जनाविरुद्ध विशेष अदालतमा भ्रष्टाचार मुद्दा दायर गरेको अख्तियारका सहायक प्रवक्ता देवीप्रसाद थपलियाले जानकारी दिए। सोरु गाउँपालिका ७ अन्तरगत दाक्चख्याल्च सडक निर्माण सम्बन्धमा सम्झौता विपरित वास्तविक कार्यभन्दा १३ लाख ७२ हजार ३४० रुपैयाँ भुक्तानी दिएको ठहर गर्दै अख्तियारले उनीहरूविरुद्ध सोही रकम बराबरको बिगो र जरिवाना असुल गर्न माग गरेको छ। सोही मुद्दामा आरोपित दाक्चख्याल्च सडक निर्माण श्रम समितिका अध्यक्ष हस्तबहादुर बुमी,कोषाध्यक्ष धौली कामी र सचिव केवल बुढाविरुद्ध पनि १३ लाख ७२ हजार ३४० रुपैयाँ बिगो माग गरिएको अख्तियारले जनाएको छ। उनीहरूले नापी किताब र कार्यसम्पन्न प्रतिवेदनमा ३४८४३ घनमिटर ड्राइ स्टोन म्यासनरीको कार्य भएको भनी मूल्याङन गर्न लगाइ वास्तविक कार्यभन्दा १३ लाख ७२ हजार ३४० रुपैयाँ बढी भुक्तानी लिएको अख्तियारको ठहर छ। यसैगरी सोरु गाउँपालिका गाउँ कार्यपालिका सदस्य एवं अनुमगन समिति संयोजक दलवीर सार्की र सोरु गाउँपालिका७ का तत्कालीन वडाअध्यक्ष राजेन्द्र बुमीले अनुगमन निरीक्षण प्रतिवेदन ड्राइ स्टोन म्यासनरी वाल जम्मा ११८९८ घनमिटर मात्र काम भएकोमा ३४८४३ घनमिटर ड्राइ स्टोन म्यासनरीको कार्य भएको भनी गलत अनुगमन प्रतिवेदन दिन लगाइ सो गलत प्रतिवेदनसमेतको आधारमा वास्तविक कार्यभन्दा १३ लाख ७२ हजार ३४० रुपैयाँ बढी रकम भुक्तानी भएको अख्तियारले जनाएको छ। उनीहरूमाथि भ्रष्टाचार निवारण ऐन २०५९ को दफा १९ को उपदफा (२) बमोजिम कैद र जरिवानाको सजाय माग दावी गर्दै आरोप पत्र दायर भएको अख्तिायरले जनाएको छ।"
"हुरीले चन्द्रपुरमा विद्युत अवरुद्ध, बालिनालीमा क्षति","रौतहट : चन्द्रपुर नगरपालिकामा बिहीबार साँझ आएको हावाहुरीले दर्जनौं बिजुलीको पोलहरु ढलेका छन्। हावाहुरीसँगै परेको पानीले बिजुलीको पोलमा क्षति पुग्दा चन्द्रपुर नपा आसपासमा विद्युत अवरुद्ध भएको छ। हावाहुरीले बिजुलीको पोलमा क्षति पुग्दा चन्द्रपुर नगरपालिका क्षेत्र लगायत छिमेकी पालिकाको टोलहरुमा विद्युत सेवा अवरुद्ध भएको नेपाल विद्युत प्राधिकरण चन्द्रनिगाहपुर वितरण केन्द्रका प्रमुख धीरेन्द्र यादबले जानकारी दिए। शुक्रबार साँझसम्ममा चन्द्रपुरमा विद्युत सेवा सुचारु गर्न काम भैरहेको प्रमुख यादवले बताए। विद्युत प्राधिकरण चन्द्रनिगाहपुर वितरण केन्द्रका प्रमुख यादबले चन्द्रपुरको मुख्य बजार क्षेत्रमा मात्रै ३० वटा पोल ढलेको बताएका छन्। उनले क्षतिको विवरण संकलन र मर्मतको काम भैरहेको जानकारी दिएका छन्। विद्युत सेवा बन्द हुँदा ठूला तथा मझौला उद्योगहरु, घरेलु उद्योग, एफएम स्टेशन बन्द भएका छन्। खानेपानी तथा सरसफाई उपभोक्ता समितिले सुचना निकालेर खानेपानी अवरुद्ध भएको जनाएको छ। हावाहुरीले विद्युत अवरुद्ध हुन गइ खानेपानी उपभोक्ताहरुमा परेको असर प्रति खानेपानी कार्यालयले क्षमा मागेको कार्यालय प्रमुख लोकेन्द्र खड्काले जनाएका छन्। हावाहुरीले मकै, फलफुल, तरकारी लगाएतको बालीनालीमा करौडौंको क्षति गरेको चन्द्रपुर नपाको कृषि शाखाले जनाएको छ।"
मुस्ताङको घरपझोङलाई पूर्ण खोप सुनिश्चितता दिगोपन घोषणा,"जोमसोम : मुस्ताङको घरपझोङ गाउँपालिकालाई शुक्रबार पूर्ण खोप सुनिश्चितता दिगोपना पालिका घोषणा गरिएको छ। गाउँपालिकाले प्रत्येक वडाहरुबाट पूर्ण खोप सुनिश्चिता दिगोपना भएको सिफारिस पत्रका आधारमा पालिका पूर्ण खोप सुनिश्चितता घोषणा गरिएको हो। घरपझोङले सबै वडाहरुमा शतप्रतिशत बालबालिकाहरूले पूर्ण खोप लगाएको उल्लेख गर्दै गत वर्षको झै यसवर्ष पनि घरपझोङ गाउँपालिकाले पूर्ण खोप सुनिश्चितता दिगोपना पालिका घोषणा गरेको हो। बालबालिकाका लागि १३ प्रकारका रोगहरूलाई प्रतिरोधात्मक क्षमता बढाउन १० किसिमका खोपहरु लगाउने गरिएको छ। खोपको माध्यमबाट रोगको रोकथाम, निवारण र उन्मुलन गरी शिशु, बाल, मातृ तथा अन्य व्यक्तिको मृत्युदर घटाउन, खोप सेवाको विस्तार र सुदृढीकरण गरी गुणस्तरीय खोप सेवा निरन्तरता रहेको भन्दै शुक्रबार घरपोझोङ गाउँपालिका खोप समन्वय समितिले जोमसोममा एक कार्यक्रम गरी पूर्ण खोप सुनिश्चतता तथा दिगोपना पालिका घोषणा गरिएको जनाइएको छ।"
चेक बाउन्सको आरोपमा युवक पक्राउ,जाजरकोट : चेक बाउन्सको अभियोगमा रुकुम पश्चिमका अर्जुन विष्ट पक्राउ परेका छन्। बारेकोट गाउँपालिका९ लैखमकी विष्णु भण्डारीले चेक बाउन्सको उजुरी दिएपछि विष्ट पक्राउ परेका हुन्। रुकुम पश्चिम आठविसकोट नगरपालिका९ का ३० वर्षीय विष्टलाई गत बुधबार जाजरकोट प्रहरीले पक्राउ गरेको प्रहरी प्रवक्ता प्रहरी निरीक्षक माधव विश्वकर्माले जानकारी दिए। विष्टलाई बैकिङ कसुर सम्बन्धी मुद्दा चलाउने तयारी भइरहेको प्रहरीले जनाएको छ। अनुसन्धानका लागि जिल्ला अदालतले ५ दिनको म्याद दिएको छ। कति रकमको चेक बाउन्स भएको सम्बन्धमा प्रहरीले रकम खुलाएको छैन।
ट्राफिक कारबाहीमा परेकालाई सडकमा खटाउने गृहमन्त्री लामिछानेको निर्णयविरुद्ध सर्वोच्चमा रिट,"काठमाडौं : ट्राफिक कारबाहीमा परेकालाई सडकमा स्वयंसेवकको रुपमा खटाउने उपप्रधान एवं गृहमन्त्री रवि लामिछानेको निर्णयविरुद्ध सर्वोच्च अदालतमा रिट परेको छ। कृष्ण विक,रविन्द्र पौडेल,आकाश कुमार भट्ट,प्रमेश पौडेल,उज्जवल माली,इमामुल हक र राजु परियारले गृहमन्त्रीको उक्त निर्णय खारेजको माग गर्दै शुक्रबार सर्वोच्चमा रिट दर्ता गराएका हुन्। उत्प्रेष्णको माग गरिएको सो रिट निवेदनको पेशी आइतबारलाई तोकिएको छ। देशमा कुनै पनि व्यक्ति कानुनभन्दा माथि हुँदैन र उसले बोलेको भरमा कानुन बनाउन नमिल्ने तर्क गर्दै उत्प्रेष्णको आदेशबाट उक्त आदेश खारेजको माग गरिएको छ। गणतन्त्र दिवसका दिन गृहमन्त्री लामिछानेले ट्राफिक नियम उल्लंघन गर्नेहरूलाई स्वयंसेवकको रुपमा सडकमा खटाउने निर्णय गरेका थिए। लगत्तै काठमाडौं उपत्यका ट्राफिक प्रहरी कार्यालयले गृहमन्त्रीको निर्देशनअनुसार ट्राफिक कारबाहीमा परेकाहरूलाई विभिन्न चोक तथा सडकमा स्वयंसेवकका रुपमा खटाइएको थियो।"
सुक्खा पहिरोले खोला थुनिएपछि पर्यटकहरू अलपत्र,"दोलखा : विगु गाउँपालिका१, लामाबगरको देउरालीमा सुक्खा पहिरो खसेर आंशिक रूपमा थुनिएको क्यालु खोला सामान्य अवस्थामा आएको छ। तर, पर्यटकहरू भने अलपत्र भएका छन्। शुक्रबार बिहान करिब ११ बजेतिर सडक खन्ने क्रममा देउराली नजिकै खसेको सुक्खा पहिरोले तामाकोशी नदी आंशिक रूपमा थुनिएको थियो। माथिल्लो तामाकोशीको बाँधस्थलभन्दा केही माथि सुक्खा पहिरो खसेको थियो। पहिरोले सडक अवरुद्ध भएपछि चीनसँगको सिमाना लप्ची गाउँमा रहेको लप्ची रेछेन शेर्पा दोर्जे गुम्बा तथा ध्यान केन्द्रको उद्घाटन र दीर्घायु पूजामा सहभागी भै फर्कँदै गरेका २५ विदेशी सहित ६० जना पर्यटक देउराली क्षेत्रमा अलपत्र परेका थिए। अहिले उनीहरू दुगड ग्रुपको सहयोगमा वैकल्पिक मार्ग प्रयोग गरी लामाबगर आइपुगेको विगु गाउँपालिका१ का वडाध्यक्ष मेमबहादुर तमाङले बताए। सुक्खा पहिरो गएको ठाउँ माथिल्लो तामाकोसी जलविद्युत आयोजनाको ड्याम रहेको लामाबगर भन्दा झण्डै तीन किलोमिटर माथि पर्ने वडाध्यक्ष तामाङले बताए। सुक्खा पहिरो गएको ठाउँमा पुग्न माथिल्लो तामाकोशी आयोजनाको ड्यामसँगैको एक किलोमिटर सुरुङ मार्ग हुँदै तीन किलोमिटर पार गर्नुपर्ने वडाध्यक्ष तामाङको भनाइ छ। सुक्खा पहिरोले झण्डै दुई घण्टा तामाकोशी नदी थुनिएको थियो। नदी थुनिएको खबर पाएपछि तामाकोशी आयोजनाले विद्युत उत्पादन गरेर ड्यामको पानी घटाएको र अहिले नदी खुलेर पानी सामान्य अवस्थामा बग्न थालेको आयोजनाका प्रमुख कार्यकारी अधिकृत मोहन गौतमले बताए। सुक्खा पहिरोले तामाकोशी नदी थुनिए पनि माथिल्लो तामाकोशी आयोजनालाई कुनै समस्या नभएको प्रमुख कार्यकारी अधिकृत गौतमको भनाइ छ।"
तनहुँमा हावाहुरीले तीन सय ३३ घर गोठमा क्षति,"डुम्रे : तनहुँमा बिहीबार साँझ आएको हावाहुरी र असिना पानीले विभिन्न स्थानमा लाखौँको क्षति पुगेको छ । हावाहुरीले जिल्लाका करिब तीन सय ३३ घर, गोठ, विद्यालयलगायतका संरचनामा क्षति पुर्याएको प्रमुख जिल्ला अधिकारी जनार्दन गौतमले जानकारी दिए। उनका अनुसार हालसम्म यकिन तथ्याङ्क प्राप्त भई नसकेको तर हावाहुरीले भौतिक क्षति धेरै पुर्याएको छ । उनले भने, 'हालसम्म करिब तीन सय बढी घर, दुई विद्यालय, एक मन्दिरको छाना उडाएको र भत्किएको छ ।' क्षति पुगेका स्थानमा प्रहरी विवरण र तथ्याङ्क सङ्कलनका लागि केही स्थानमा पुगिसकेको प्रजिअ गौतमले बताए। हावाहुरीले जिल्लाका सबै पालिकामा क्षति पुर्याएको र सबैभन्दा बढी व्यास नगरपालिकामा क्षति भएको जानकारी प्राप्त भएको उनले बताए। चट्याङ पर्दा व्यास नगरपालिका८ रिस्तीमा एक घरमा क्षति पुगेको छ । क्षतिको विवरण सङ्कलन भएको नेपाल रेडक्रस तनहुँसँग समन्वय गरेर पीडितलाई त्रिपाललगायतको व्यवस्थापन भइरहेको प्रजिअ गौतमले जानकारी दिनुभयो । हावाहुरीसँगै आएको असिनापानीले विभिन्न किसानले लगाएको तरकारीमा क्षति पुर्याएको छ । फल लागेका आँप, सुन्तला, लिची अन्य तरकारी बालीमा हावाहुरी र असिनापानीले क्षति पुर्याएको छ । हावाहुरीले मानवीय क्षति नभएको प्रजिअ गौतमले बताए । यस्तै, जिल्लाको विभिन्न स्थानमा हावाहुरीले विद्युत् पोल ढल्दा अवरोध बनेको छ । विद्युत् पोल तथा तारमा भएको क्षतिले विद्युत् प्रवाहमा अवरोध भएको तनहुँ वितरण केन्द्रका प्रमुख विजयराज रेग्मीले जानकारी दिए। विद्युत् सेवा सुचारु गर्न रेग्मीसहितको टोली अवरोध भएको स्थानमा खटिएका छन् । कतिपय स्थानमा सडक अवरोधले गर्दा एम्बुलेन्स रोकिएको जानकारी पाएपछि राति १० बजेसम्म घटनास्थलमा पुगेर काम गरिरहेको केन्द्र प्रमुख रेग्मीले बताए। ठूलाठूला रुख ढलेर तारमा लागेकाले पोलसमेत ढलेको रेग्मीले जानकारी दिए। व्यास नगरपालिका१० को बैरेनी, वडा नम्बर ७ कलेस्ती, वडा नम्बर ११ को पोल्याङ, वडा नम्बर१२ को छिर्कन, १३ को पोखरीभञ्ज्याङ, १४ नम्बरलगायतका दर्जनौँ स्थानमा विद्युत् पोल ढलेर विद्युत् सेवा अवरुद्ध भएको तनहुँ वितरण केन्द्रले जनाएको छ । हावाहुरीले रुख ढलेर लाग्दा बन्दीपुर गाउँपालिका१ भैँसीगोठस्थित खड्गदेवी मन्दिर भत्किएको स्थानीयले जनाएका छन् । रासस"
पर्यटन विकास आयोजना इकाईका दुई जना सव इन्जिनियर घुससहित पक्राउ,काठमाडौं : पर्यटन विकास आयोजना इकाई कार्यालय काठमाडौंका दुई जना सव इन्जिनियर घुससहित पक्राउ परेका छन्। अख्तियार दुरुपयोग अनुसन्धान आयोगको टोलीले उनीहरूलाई घुससहित रंगेहात पक्राउ गरेको हो। काठमाडौंको नयाँ बानेश्वरस्थित कार्यकक्षबाटै उनीहरू पक्राउ परेका हुन्। उनीहरूले सेवाग्राहीसँग १७ हजार घुस लिएपछि अख्तियारको टोलीले पक्राउ गरेको थियो। मन्दिर निर्माणको भुक्तानी प्रक्रियामा सहजीकरण गरिदिन भन्दै उनीहरूले घुस लिएको अख्तियारले जनाएको छ।
सगरमाथा आरोही सुरजलाई आँधीखोलामा अभिनन्दन,स्याङ्जा : विश्वकै अग्लो हिमाल सगरमाथाको चुचुरोमा पुगेर किर्तिमान राख्न सफल स्याङ्जाका सुरज पौडेललाई उनको जन्मथलोमा अभिनन्दन गरिएको छ। आँधीखोला गाउँपालिका वडा नं २ चिलाउनेबासमा जन्मेका उनलाई गाउँपालिकाले विशेष कार्यक्रमसहित अनिनन्दन गरेको हो। बाजागाजासहित उनलाई पालिकाका मुख्य बजार क्षेत्रमा परिक्रमा गराइएको थियो। आँधीखोलाको मुख्य मुकामक्षेत्र सेतीदोभानदेखि चिलाउनेबाससम्म सयौंजना पौडेललाई परिक्रमा गराउँदै पालिकामा सहभागी भएका थिए। गण्डकी प्रदेश सदस्य सुधिरकुमार पौडेलले कठिन एवं साहसिक काममा सफलता प्राप्त गरि गाउँपालिकाको नाम विश्वभर चिनाउन पाउनु सुखद क्षण भएको जनाए। आफूलाई सुम्पेको जिम्मेवारीसँगसँगै यसतर्फको रुची र लक्ष्य पूरा गर्नु भनेको असाधारण कार्य भएको सांसद पौडेलले बताए। पालिका अध्यक्ष विश्वनाथ पौडेलले सगरमाथा चढ्ने पहिलो व्यक्तिको गाउँपालिका भनेर विश्वभर चिनाउन पाउनु गर्वका कुरा भएको बताए। यस्ता काममा विरलै व्यक्तिको ध्यान पुग्ने उनले भने। आरोही पौडेलले जन्मथलोमा भव्यरुपमा अभिनन्दित हुन पाउँदा थप उर्जा एवं हौसला मिलेकको बताउँदै सबैप्रति आभार व्यक्त गरे। चैत ३० गतेदेखि यात्रा सुरु गरेको पौडेलले जेठ ७ गते बिहान सवा १० बजे विश्वको शिखर सगरमाथा पुगेर आँधीखोला गाउँपालिकाको लोगो अंकित झण्डा र आफू कार्यरत सशस्त्र प्रहरीको झण्डा प्रर्दशन गरेका थिए। ३६ वर्षीय पौडेल सशस्त्र प्रहरीको प्रहरी निरीक्षक पदमा सेवारत छन्। पौडेललाई उनको जन्मथलो रहेको वडामा पनि सम्मान एवं अभिनन्दन गरिएको छ।
अभिलेख संरक्षणसम्बन्धी कानुनी व्यवस्थालाई समयानुकूल बनाउनुपर्नेमा सांसदहरूको जोड,"काठमाडौं : अभिलेख संरक्षणसम्बन्धी कानुनी व्यवस्थालाई समयानुकूल बनाउनुपर्नेमा सांसदहरु जोड दिएका छन्। सिंहदरबारमा शुक्रबार बसेको प्रतिनिधिसभाअन्तर्गतको अन्तर्राष्ट्रिय सम्बन्ध र पर्यटन समितिमा अभिलेख संरक्षण ऐन, २०४६ लाई संशोधन गर्न बनेको विधेयकमाथिको दफाबार छलफलका क्रममा उनीहरुले राज्यलाई थप आर्थिक भार नपर्ने गरी अभिलेख संरक्षणसम्बन्धी कानुनी व्यवस्थालाई समयानुकूल बनाउनुपर्नेमा बताएका हुन्। हाल विद्यमान अभिलेखहरुको संरक्षण सम्बन्धमा समसामयिक र प्राविधिक विषयमा सुधार गर्नका लागि अभिलेखकको परिभाषा समयसापेक्ष संशोधन गर्नुपर्ने सांसदहरुको भनाइ छ। अभिलेखको संरक्षणका लागि विधेयकसम्बन्धी ऐनलाई संशोधन गर्दा नेपाल सरकारले थप आर्थिक दायित्व नपर्ने गरि अघि बढाउनुपर्ने सांसद भीम प्रसाद आचार्यले बताए। त्यस्तै समिति सभापति राजकिशोर यादवले यसअघि सहमति भइसकेका विषयभन्दा अन्य विषयमा छलफल गरी चाडै निष्कर्षमा पुर्याइने बताए। सरकारले अभिलेख संरक्षणसम्बन्धी कानुनी व्यवस्थालाई समयानुकूल बनाउन तथा नेपालमा रहेका अभिलेखको संरक्षण र व्यवस्थापनमा प्रभावकारिता ल्याउन र कानुनमा रहेका अन्य समसामयिक र प्राविधिक विषय सुरधार गर्न उक्त विधेयक ल्याइएको थियो। अभिलेख विधेयक रहेको दण्ड सजायलाई परिमार्जन गर्दै ५० हजार रुपैयाँसम्म रहने गरि संशोधन गरिएको छ।"
गाउँपालिकामा बालबालिका आक्रोशित,"मुगु : वडातहदेखि देखि गाउँपालिकामा हुने सबैखाले निर्णयात्मक कार्याक्रम तथा भेलामा गाउँपालिका भित्रका बालबालिकाको सहभागिता नभएको भन्दै सोरु गाउँपालिका भित्रका १९ बालक्लबका प्रतिनिधिहरूले जनप्रनिधि र कर्मचारीमाथि आक्रोस पोखेका छन्। सोरु गाउँपालिका भित्रका ३९ विद्यालयमध्ये १० विद्यालयमा गठित बालक्लबहरूका प्रतिनिधिहरूले सोरु गाउँपालिका उपाध्यक्ष केशरबहादुर शाही, प्रमुख प्रशासकीय अधिकृत तीर्थराज शाही, महिला तथा बालबालिका शाखा प्रमुख पुष्पा शाहीलाई कार्यकक्षमै भेटेर वडापालिका देखि गाउँपालिकाले आयोजना गर्ने सबै खाले कार्यक्रम तथा बैठकमा सहभागिता नगराएको भन्दै आक्रोस पोखेका हुन्। सोरु गाउँपालिका र ग्रामिण सामुदायिक संस्थाले आयोजना गरेको तिन दिने वाल भित्रे पत्रिका तालिममा सहभागी १९ विद्यालयका बालक्लबका प्रतिनिधिहरू गाउँपालिकामा पुगेका थिए। त्यहाँँ पुगेका सबै बालबालिकाको आक्रोश एउटै थियो। वडादेखि पालिकासम्म कुनै पनि कार्यक्रम तथा निर्णयात्मक बैठक र छलफमा आफूहरूको सभागिता नभएको भन्दै कर्मचारी र जनप्रतिनिधिमाथि आक्रोस पोखेका ग्रामिण सामुदायिक संस्था जिएसएसका जिल्ला संयोजक बासु रावलले जानकारी दिए। जनज्योति बालक्लब सिपकी अध्यक्ष अनिता बिष्टका अनुसार गाउँपालिका भित्र बालविवाह तीव्र रूपमा बढ्दै गएको छ। यसको रोकथाम तथा न्यूनीकरणका लागि गाउँपालिकाले चासो नदेखाएकाले बालविवाह न्यूनीकरण तथा रोकथामका लागि बालक्लबसँग समन्वय गर्न सुझाव दिइन्। यसका साथै गाउँपालिकाले बेला बेला शिक्षक सरुवा गर्दा विद्यार्थीको पढाइमा बाधा पुगेको उनले बताइन्।"
"मकवानपुरमा बस दुर्घटना, २० जना घाइते",हेटौंडा : मकवानपुरको मनहरी गाउँपालिका९ ज्यामिरे स्थित पूर्व पश्चिम सडक खण्डमा बस दुर्घटना हुँदा २० जना घाइते भएका छन्। शुक्रबार बिहान करिब २ बजे काँकडभिट्टाबाट नेपालगंज जाँदै गरेको ना५ ख ५५१५ नम्बरको यात्रुबाहक बस दुर्घटना भएको हो। बसको अगाडीको पट्टा भाचिएर अनियन्त्रित हुँदा दाहिने साइडको नालीमा खसेको थियो। बस कोल्टे हुँदा उक्त बसमा सवार मध्य २० जना सामान्य घाइते भएका जिल्ला प्रहरी कार्यालय मकवानपुरले जनाएको छ । प्रहरीका अनुसार सामान्य घाइते भएका ११ जनालाई स्थानीय मेडिकल र ९ जनालाई चितवनतर्फ उपचारका लागि पठाइएको जनाएको छ । यस्तै बसको चालक नियन्त्रणमा रहेका र घटनास्थलबाट बस निकाल्ने कार्य भइरहेको प्रहरीले जनाएको छ।
गोसाइकुण्डमा लेक लागेर पथ प्रदर्शकको मृत्यु,"रसुवा : गोसाइकुण्ड गाउँपालिका४ को लाङसिसा खर्कमा सिन्धुपाल्चोक मेलम्ची नगरपालिका६ का २४ वर्षीय पर्यटक गाइड विजय तामाङको लेक लागेर मृत्यू भएको छ। पाँच पोखरीबाट लाङटाङक्यान्जिन उपत्यकालाङसिसाखर्कको नयाँ ट्रेकिङ रुट खोजी गर्न आएका ६७ जनाको समुह फर्केर तल झर्ने क्रममा उनको मृत्यु भएको हो। नयाँ पर्यटकीय रुटको खोजीमा तीलमण्ड पास जाने क्रममा लाङसिसाको माथि झण्डै ५ हजार ८ सय मिटरमाथि पुगेर फर्केका थिए। उनलाई लाङसिसाखर्क झर्ने क्रममा समस्या भएको थियो। समयमा उद्धार नभएको कारण टेकअन नेपाल नामक कम्पनीमा कार्यरत गाइड विजय तामाङको मृत्यु भएको आफन्तले बताए। घटनास्थल पुगेर फर्केका जिल्ला प्रहरी कार्यालय प्रहरी निरीक्षक तथा सूचना अधिकारी नेत्र पौडेलले भने,लक्षणको आधारमा लेक लागेर मृत्यु भएको देखियो, पोष्टमार्टमको रिर्पोट आएको छैन। बिरामीको सूचना पाउनासाथ लाङटाङ प्रहरीचौकी र जिल्लाबाट टोली तत्काल परिचालन गरेको जिल्ला प्रहरी कार्यालयका प्रहरी नायव उपरीक्षक केशव भट्टराइले बताए। तामाङ धेरै हिमाल चढ्ने र समस्यामा परेका पर्यटकहरुको उद्धार आफैं गर्थे। होनाहार युवा गुमाउनुपर्यो। गाउँ शोकमग्न भो ठूलो क्षति भयो, तामाङ गाउँका नमुना मान्छे रहेको जनाउँदै मेलम्ची नपा६ का स्थानीय समाजसेवी बालकृष्ण देउजाले भने। शव परीक्षणको लागि शुक्रबार हेलिकोप्टरमार्फत त्रिवि शिक्षण अस्पताल महाराजगञ्ज फेरेन्सिक मेडिसिन विभागमा पठाएको छ।"
तिला नदीमा तीन दिनदेखि बेपत्ता बालकको शव फेला,"कालीकोट : तीन दिनदेखि बेपत्ता भएका बालकको शव फेला परेको छ। मंगलबार दिउँसो २ बजेको समयमा तिला नदीमा पौडी खेल्ने क्रममा बालक बेपत्ता भएका थिए। प्रमुख जिल्ला अधिकारी गणेश नेपालीले गोताखोरको टोलीले शव पत्ता लगाएर नदीबाट निकालेको बताए। उनले भने, 'सशस्त्र प्रहरी बलको सुर्खेतबाट कालीकोट आएको गोताखोर टोलीले ३ दिनदेखि नदीमा बेपत्ता तिलागुफा७ छाप्रेका १४ वर्षीय हिक्मत बमको शव पत्ता लगाएर नदीबाट निकालेको हो। गोताखोरको टोली बुधबार सुर्खेतबाट आएर बिहीवार विहान घटनास्थल पुगेर खोजी कार्य सुरु गरेको हो।' नदीमा डुबेकै ठाउँमा बालकको शव भेटिएको उनले बताए। उनले भने, 'गोताखोर नआएको भए पत्ता लगाउनै कठिन हुने रहेछ। प्रजिअ नेपालीका अनुसार प्रहरीसहित आफन्तले नदीमा शव खोजी गरे पनि नभेटिएपछि सुर्खेतबाट गोताखेर बोलाइएको हो। गोताखोर टोलीले बिहीबार विहान ९ बजे नदीबाट शव निकालेर आफन्तलाई बुझाएको छ। तिलागुफा६ गाल्जे नजिकैको तिला नदीमा पौडी खेल्ने क्रममा बगेर बेपत्ता भएका बालक स्थानीय सत्यदेवी मावि जुविथामा अध्ययनरत थिए। उनका बुबा नरेन्द्र बम तिलागुफा५ छाप्रे गाउँबाट नगरपालिकाको केन्द्र गाल्जेमा आएर होटल ब्यवसाय गरीरहेको प्रहरी नायव उपरीक्षक अर्जुन केसीले बताए। केही महिना अघि बिद्यालयबाट घर फर्की नदीमा माछा मार्न गएका १५ वर्षीय गणेश शाहीको अझै लास फेला परेको छैन। तिला नदीमा बेपत्ता गणेशको लासको खोजीकार्यका लागि गोताखोर लगाइएको भए भेटिने स्थानीय दिलिप शाहीले बताए। जिप्रका कालीकोटबाट प्रहरी निरीक्षक पोषण थापाको कमाडौंमा ७ जना प्रहरी खटाइएको थियो। यसैगरी शसस्त्र प्रहरी बल आश्रीत गुल्म कालीकोटबाट सप्रनानी काली बहादुर रोकायाको कमाण्डमा खटिएको ७ जना टोलीले खोजतलासको क्रममा पत्ता नलागेपछि सुर्खेतबाट गोताखर बोलाएको प्रहरी नायव उपरीक्षक दिपेन्द्र बिष्टले बताए।"
तम्घासरिडी सडक एक महिना बन्द,गुल्मी : मदन भण्डारी राजमार्ग अन्तर्गत तम्घासरिडी सडक खण्ड एक महिनाको लागि बन्द हुने भएको छ। जिल्ला प्रशासन कार्यालय गुल्मीले जेठ १७ गते एक सूचना जारी गर्दै दैनिक १२ घण्टा सडक बन्द हुने जनाएको हो। जेठ १८ गतेदेखि असार १६ गतेसम्म बिहान १० बजेदेखि ४ बजेसम्म र राती १० बजेदेखि बिहान ४ बजेसम्म सडक बन्द हुने भएको जिल्ला प्रशासन कार्यालय गुल्मीले जनाएको छ। अहिले रिडीदेखि राजासम्मको २५ किलोमिटर क्षेत्रमा सडक स्तरउन्नतीसँगै कालोपत्रे गर्न काम भइरहेको छ। मदन भण्डारी राजमार्गको रिडीतम्घास सडक खण्डको काम समान्तर इलाइट जेभीले निर्माण कार्य गर्दै आएको छ। सडकमा कटिङ्ग र स्तरउन्नतीको काम गर्न करिब २२ वटा जेसिबी डोजर प्रयोग गरेर निर्माणको काम तीव्र पारिएको निर्माण कम्पनीले जनाएको छ। सडकमा सवारी साधनले काम गर्न अबरोध गर्नेभएपछि समय तोकेर सडक बन्द गरेर काम भइरहेको छ। रिडीबाट तम्घाससम्मको ४५ किलोमिटर सडक बिस्तार हुँदैछ। पहिलो चरण २५ किलोमिटर सडक स्तरउन्नतीसँगै कालोपत्रे हुन लागेको हो। गएको चैतदेखि सडक बन्द गरेरै काम हुँदै आएको छ। सडकको केही ठाउँमा चट्टान फोर्ने र सडकको ग्रेड मिलाउने लगायतका कार्य भइरहेको छ।
जाजरकोटको जुनीचाँदेमा खाद्य संकट,"जाजरकोट : जाजरकोटको दुर्गम जुनीचाँदे गाउँपालिकामा खाद्य संकट परेको छ। यातायातको पहुँच नपुगेको र न्यून खाद्य उत्पादन हुने जुनीचाँदेका विभिन्न बस्तीहरूमा खाद्य संकट परेको हो। जुनीचाँदेका जुर्क, निपाने, मैनपाखा, ढड्गाउँ, सागियाँ लगायतका गाउँमा खाद्यान्न नहुँदा स्थानीयलाई निकै सास्ती भएको छ। ति गाउँमा हुने खाद्य संकटलाई मध्य नजर गरेर सरकारले स्थापना गरेको खाद्य व्यवस्था तथा व्यापार कम्पनी लिमिटेडको खाद्य बिक्री केन्द्रमा पनि खाद्यान्न नहुँदा थप समस्या परेको जुनीचाँदे गाउँपालिका ७ का वडाध्यक्ष नैनसिंह घर्तीले बताए। ति गाउँहरू अहिले पनि यातायातको पहुँचमा पुगेका छैनन्। जुनीचाँदेको प्रशासनिक केन्द्र परालेसम्म मुस्किलले साना गाडी पुग्ने गरेका छन्। गाउँपालिकाको माथिल्लो भेग जुम्लासँग सिमाना जोडिएका बस्तीमा जाने सडक बन्न सकेको छैन। सडकको पहुँच नहुँदा खाद्यान्न लैजान समस्या छ। ढुवानी समस्याले गर्दा खाद्यान्नको समस्या भएको वडाध्यक्ष घर्तीले बताए। खाद्य कम्पनीको बिक्री केन्द्रमा चामल नपाउँदा स्थानीय रित्तै फर्कन बाध्य छन्। घरमा खाने अन्न छैन। बिक्री केन्द्रमा पनि चामल पाया नाई क्या खाएर बाँच्न्या हो स्थानीय पार्वती रोकाले भनिन, खाद्य नपाउँदा हामी त निकै समस्यामा परिम्। छाक टार्न निकै मुस्किल भो। खाद्य कम्पनीको बिक्री केन्द्रमा खाद्यान्न लिन जानेहरू चामल नहुँदा हिजोआज रित्तै फर्कने गरेका छन्। बिक्री केन्द्रमा मौज्दात चामल गत साता नै सकिएको जिल्ला खाद्य व्यवस्था तथा व्यापार कम्पनी लिमिटेड जाजरकोटका प्रमुख रामप्रसाद पौडेलले बताए। चालु आर्थिक वर्षमा सुर्खेतबाट पाँच सय क्वीन्टल र जिल्ला सदरमुकामबाट सात सय क्वीन्टल चामल पठाइएको थियो। उक्त चामल सबै बिक्री भइसकेको पौडेलले बताए। चामलको माग धेरै छ। आर्थिक वर्ष समाप्त नहुँदै निर्धारित कोटाको चामल सकिएको हो। सरकारले दुर्गम क्षेत्रका लागि ढुवानी अुनदान दिँदै आएको छ। बिक्री केन्द्रमा खाद्यान्न सकिएको र थप माग गरेपछि स्थलगत अवस्था बुझ्न केही दिन अघि दुर्गम गाउँ रजुतारा पुग्दा त्यहाँँको अवस्था निकै समस्याग्रस्त रहेछ, कार्यालय प्रमुख पौडेलले भने, त्यहाँँ उत्पादित अन्नले वर्ष दिनमा तीन महिना पनि नपुग्ने रहेछ। यातायातको पहुँच र बजार नहुँदा किनेर खाने अन्न पनि नपाइँदो रहेछ। खाद्य संकटले गर्दा स्थानीय निकै समस्यामा छन्। बर्सेनि खाद्य संकट भैरहने ति बस्तीका लागि स्थायी रूपमै खाद्य डिपो स्थापनाका लागि माग गरिएको स्थानीय हिमाल घर्तीले बताए। दुर्गम र विकट बस्ती भएका कारण अन्न उत्पादन खासै हुँदैन। यातायातको सुविधा नहुँदा खाद्यान्न ढुवानीमा समस्या छ। त्यही भएर खाद्यको चामलमा भर पर्नु पर्ने बाध्यता रहेको उनको भनाइ छ।"
पर्सामा हावाहुरी : जस्तापाताले काटेर १०७ वर्षीय वृद्धको मृत्यु,"वीरगन्ज : बिहीबार बेलुकी वर्षासँगै आएको हावाहुरीले पर्सामा जनधनको क्षति भएको छ। प्रहरीलाई राति १०:३० बजेसम्म प्राप्त विवरण अनुसार, हावाहुरीका कारण एक जना वृद्धको मृत्यु भएको छ भने एनसेलको टावर ढलेर च्यापिदा एक जना गम्भीर घाइते भएका छन्। पर्साको विन्दबासिनी गाँउपालिका२ गर्दौलमा हावाहुरीले उडाएर ल्याएको जस्ताले चोट लागेर १०७ वर्षीय वृद्ध गुदेरी साहको मृत्यु भएको पर्साका प्रहरी नायब उपरीक्षक केशर न्यौपानेले जानकारी दिए। उनका अनुसार बिहीबार बेलुकी आफ्नै घरको पिढीमा बसिरहेका बेला साह हुरीले छिमेकीको घरको छानाबाट उडाएर ल्याएको जस्तापाताले लागेर गम्भीर घाइते भएका थिए । घाइते साहलाई उपचारका लागि बाराको नौतनस्थित एलएस न्युरो हस्पिटलमा ल्याउने क्रममा बाटोमै मृत्यु भएको प्रहरी नायब उपरीक्षक न्यौपानेले जानकारी दिए। यस्तै पर्साकै बहुदरमाई नगरपालिका वडा नम्बर ५ स्थित एनसेलको टावर हावाहुरीले ढलेको र त्यसले च्यापिएर एक पुरुष गम्भीर घाइते भएका छन् । घाइतेको पहिचान भने खुलेको छैन। उनलाई उपचारका लागि वीरगन्जको नारायणी अस्पतालमा ल्याइएको प्रहरी नायब उपरीक्षक न्यौपानेले जानकारी दिए। बहुदरमाई५ मै हावाहुरीले एक रुख घरमा खस्दा च्यापिएर ९ जना घाइते भएको खबर पनि प्राप्त भएको छ । तर यसबारे प्रहरीलाई अहिलेसम्म आधिकारिक जानकारी भने आइनसकेको न्यौपानले बताए । बिहीबार बेलुकीको हावाहुरीले पर्सा जिल्लामा पुर्याएको क्षतिको विवरण संकलन गर्ने काम भइरहेको न्यौपानेले जानकारी दिए।"
"दाङमा सवारी दुर्घटना, दुईजनाको मृत्यु",तुलसीपुर : दाङमा अटोरिक्सा र मोटरसाइकल एकापसमा ठोक्किँदा दुईजनाको मृत्यु भएको छ भने एकजना गम्भीर घाइते भएका छन् । इलाका प्रहरी कार्यालय तुलसीपुरका प्रहरी नायब उपरीक्षक ठाकुर पोख्रेलका अनुसार मोटरसाइकल चालक बबई गाउँपालिका४ निवासी ३० वर्षीय राजेश भण्डारी र मोटरसाइलकमा सवार सोही ठाउँका ३१ वर्षीय साकार केसीको मृत्यु भएको हो । उपचारका क्रममा उनीहरूको मृत्यु भएको हो । दाङ तुलसीपुर२ कुमलगडीस्थित कुमलगडीबाट तुलसीपुरतर्फ आउँदै गरेको रा१ह ४०९६ नम्बरको अटो र विपरीत दिशाबाट जाँदै गरेको रा७प २५० नम्बर मोटरसाइकल एकापसमा ठोक्किएका हुन् । उक्त दुर्घटनामा परी अटोचालक दाङ शान्तिनगर७ खैरेनीका ४३ वर्षीय रुद्रबहादुर थापा गम्भीर घाइते भएका छन् । उनको नेपालगञ्जमा उपचार भइरहेको छ । रासस
आज काठमाडौं लगायत देशका यी स्थानमा वर्षा हुने,"काठमाडौं : हाल मुलुकमा स्थानीय र पश्चिमी वायुको आंशिक प्रभावसँगै भारतको विहार आसपास रहेको न्यून चापीय प्रणालीको पनि आंशिक प्रभाव रहेको जल तथा मौसम विज्ञान विभागले जनाएको छ। विभागका अनुसार कोशी, मधेस र वाग्मती प्रदेशमा सामान्य बदली रही बाँकी भूभागमा मौसम मुख्यतया सफा छ। कोशी प्रदेश एकदुईस्थानमा मेघगर्जन र चट्याङसहित हल्का वर्षा भइरहेको छ। आज दिउँसो कोशी, मधेस, वाग्मती र गण्डकी प्रदेशलगायत देशका पहाडी भागमा आंशिकदेखि साधारणतया बदली रही बाँकी भागमा मौसम सफा रहने विभागको पूर्वानुमान छ। कोशी, वाग्मती र गण्डकी प्रदेशका केही स्थान तथा मधेस र लुम्बिनी प्रदेशका पहाडी क्षेत्रका एकदुई स्थानमा चट्याङसहित हल्का वर्षाको सम्भावना छ। कोशी, वाग्मती र गण्डकी प्रदेशका उच्च पहाडी तथा हिमाली भागका एकदुई स्थानमा हल्का हिमपातको सम्भावना पनि छ। यसैगरी, आज राति कोशी, मधेस, वाग्मती र गण्डकी प्रदेशमा आंशिक देखि साधारणतया बदली रही देशका बाँकी भागमा मौसम सफा रहने छ। कोशी, मधेस, वाग्मती र गण्डकी प्रदेशका केही स्थान तथा लुम्बिनी प्रदेशका पहाडी भागका एकदुई स्थानमा मेघगर्जन र चट्याङसहित हल्कादेखि मध्यम वर्षाको सम्भावना रहेको विभागले आज बिहान ६:०० बजे जारी गरेको मौसम बुलेटिनमा उल्लेख छ। आगामी २४ घण्टामा कोशी, मधेस, वाग्मती र गण्डकी प्रदेशका केही स्थान तथा लुम्बिनी प्रदेशका पहाडी भागका एकदुई स्थानमा मेघगर्ज र चट्याङसहित हल्कादेखि मध्यम वर्षाको सम्भावना छ। कोशी, वाग्मती र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेकोले ती भेगका सर्वसाधारणलाई सतर्कता अपनाउन विभागले अनुरोध गरेको छ। त्यस्तै आज काठमाडौं उपत्यकामा अपराह्नमा मेघगर्जन र चट्याङसहित हल्का वर्षा हुने विभागले बताएको छ। यहाँको अधिकतम तापक्रम ३१ देखि ३३ डिग्री सेल्सियसका बीच रहने छ।"
