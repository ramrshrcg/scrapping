शीर्षक,विवरण
नेपाल र भारत नबन्दै हिमावतखण्डमा विश्वविद्यालय थिए : प्रधानमन्त्री ओली,"ओलीले भारतको पटनास्थित इन्डियन इन्स्टिच्यूट अफ टेक्नोलोजीसँग काठमाडौं विश्वविद्यालयको सम्बन्ध बन्न लागेकोमा धन्यवाद समेत दिए। काठमाडौं : प्रधानमन्त्री केपी शर्मा ओलीले नेपाल र भारत नहुँदै हिमवतखण्डमा हजार वर्ष अगाडि नै विश्व विद्यालय स्थापना भएको बताएका छन्। धुलिखेलस्थित काठमाडौं विश्वविद्यालयको ३० औं दीक्षान्त समारोहलाई सम्बोधन गर्दै कुलपतिसमेत रहेका ओलीले २५ सय वर्ष अगाडि नै यस क्षेत्रमा नालन्दा विश्वविद्यालय लगायतले विभिन्न १० विश्वविद्यालय रहेको स्मरण गरेका हुन्। उनले हिमवतखण्डको धर्तिको यो भूखण्डमा २८ सय वर्ष अगाडि विश्वविद्यालय स्थापना भएको उल्लेख गरे। उनले भने,हामीले यो धर्तिको भुखण्डलाई बिर्सनु हुँदैछ। २८ सय वर्ष अगाडि नै यहाँ विश्वविद्यालय बनेको थियो। यस ठाउँमा निस्किएका विश्वविद्यालयले असाधारण विश्वविद्यालय मोर्डन इकोनिमिक्सका गुरु भनेर हिजो अस्तिकोलाई भन्छौं तर हाम्रो क्षेत्रमा धेरै पहिले नै वैज्ञानिक थिए। विश्वविद्यालय थिए। नालन्दा संसारको प्राचीनतम शिक्षा केन्द्र हो। उनले भने,मैले चिफ गेस्टसँग भर्खरै कुरा गरे, नालन्दा विश्व विद्यालय र अन्य १० विश्वविद्यालय यहाँ रहेका छन्। नेपाल र भारतको नामाकरण नभइ हिमावत खण्ड हुँदा नै विश्वविद्यालयहरू हजार वर्ष अगाडि थिए। पश्चिममा होइन अक्सफोर्ड विद्यालय त अस्ति भर्खरको हो। उनले काठमाडौं विश्वविद्यालयको जहाँ जहाँ पुगेपनि सम्बन्ध रहेको बताए। प्रधानमन्त्री ओलीले भारतको पटनास्थित इन्डियन इन्स्टिच्यूट अफ टेक्नोलोजीसँग काठमाडौं विश्वविद्यालयको सम्बन्ध बन्न लागेकोमा धन्यवाद समेत दिए। उनले विश्व विद्यालय ज्ञानको मन्दिर र उद्गमस्थल भएको बताए। उनले नेपाल ज्ञान, ध्यान शिक्षाको फैलावट भएको स्थान भएको उल्लेख गरे। प्रधानमन्त्री ओलीले धर्तीको २१ प्रतिशत हिमाल कालापत्थर बन्न लागेकोमा चिन्ता व्यक्त गरे। अरूका गल्तीले धर्तीका भूभाग मरुभूमि बन्दैछ, यसका लागि हामी वातावरणीय न्यायका लागि लडिरहेका छौँ, कालपत्थरमा परिणत हुँदै गएका हिमालको पुरानो स्वरूपमा ल्याउने विषयप्रति गम्भीर हुँदै जलवायु परिर्वतनका विषयमा पनि ध्यान दिन आवश्यक छ। उनले क्लाइमेट मेन्टेन हुनुपर्ने विषयमा जोड दिँदै आएको जानकारी दिए। कार्यक्रममा भारतको पटनास्थित इन्डियन इन्स्टिच्यूट अफ टेक्नोलोजीका निर्देशक प्रोफेसर त्रिलोकनाथ सिंहले नेपालभारतको इतिहास र भूगोलमा असाधारण सम्बन्ध रहेको उल्लेख गरे। उनले व्यापार, शिक्षा र अनुसन्धानका क्षेत्रमा भएको पारस्परिक सम्बन्ध र नवप्रवर्तनका क्षेत्रमा दुई देशको साझेदारीले साझा प्रगति र दीगो विकासका मार्ग प्रशस्त गरेको बताए। उनले भने, दुई देशबीचका उदाहरणीय परियोजनाले पनि राष्ट्रबीचको विश्वास र साझेदारीको गहिरो भावनालाई पनि उत्प्रेरित गर्न सक्छ भन्न सकिन्छ।"
केन्द्रीय सदस्यको कार्यविभाजन र कार्ययोजना बनाउँदै एकीकृत समाजवादी,"काठमाडौं : नेकपा एकीकृत समाजवादीको स्थायी कमिटीको बैठकमा केन्द्रीय सदस्यहरूको कार्य विभाजन र आगामी कार्य योजनाका बारेमा शनिबार पनि छलफल भएको छ। पार्टी कार्यालय आलोकनगरमा बसेको बैठकमा आगामी कार्ययोजनाका साथै कार्यविभाजनका विषयमा छलफल भएको हो। स्थायी कमिटीका सदस्यहरूले पार्टीको आगामी कार्ययोजना निर्माण गर्ने विषयमा आफ्ना धारणाहरू प्रस्तुत गरेका छन्। शनिबार बैठकमा जगन्नाथ खतिवडा, जयन्ती राई, गङ्गालाल तुलाधर, चन्द्र बहादुर शाही, कल्याणी खड्का लगायतले धारणा राखेका छन्। उनीहरूले पार्टीका नीतिको प्रचार गर्ने, पार्टीको सुदृढीकरण गर्ने, आगामी निर्वाचनहरूमा शानदार विजय प्राप्त गर्ने र राजनीतिक तथा भूराजनीतिक चुनौतीहरूको सामना गर्ने लगायतका विषयमा धारणा राखेको पार्टी नेता जगन्नाथ खतिवडाले जानकारी दिए। स्थायी कमिटीको बैठक आइतबार सम्पन्न गर्ने प्रवक्ता खतिवडाले बताए। अब अध्यक्ष, वरिष्ठ नेताहरु र महासचिवले धारणा राख्न बाँकी रहेको छ।"
मेरो भ्वाइस युनिभर्स र मेरो डान्स युनिभर्स दोस्रो शृङ्खलाको निर्णायक घोषणा,"काठमाडौं : गायन प्रतियोगिता मेरो भ्वाइस युनिभर्स र नृत्यतर्फको मेरो डान्स युनिभर्स को दोस्रो शृङ्खलाको कार्यक्रम प्रस्तोता र निर्णायक मण्डल घोषणा भएको छ। आज काठमाडौंस्थित हिल्टन होटलमा आयोजित पत्रकार सम्मेलनमा आयोजक संस्था इन्ट्रा नेपाल वेलफेयर एण्ड सपोर्ट फाउण्डेसन अफ अमेरिकाका अध्यक्ष डिल्ली अधिकारीले विश्वभर छरिएर रहेका नेपालीबीच आपसी सद्भावलाई कायमै राख्न र नेपाली भाषा र संस्कृतिलाई उनीहरूमाझ जीवन्त बनाउन गायन र नृत्य प्रतियोगिताको आयोजना गरिएको बताएका हुन्। कार्यक्रममा मेरो भ्वाइस युनिभर्स मा गायक दीप श्रेष्ठ, संगीतकार सुरेश अधिकारी, गायिका अञ्जु पन्त, तृष्णा गुरुङ, गायक पुष्पन प्रधानले निर्णायकको भूमिका निर्वाह गर्ने उनको भनाई छ। यस्तै, मेरो डान्स युनिभर्स मा निर्णायकका रूपमा अभिनेत्री मिथिला शर्मा, अभिनेता दिलीप रायमाझी, नृत्य निर्देशक शंकर विसी, किरण थापा र अभिनेत्री शिल्पा मास्के हुन्। दुवै प्रतियोगिताका विजेताले जनही एक करोड, उपविजेताले २० लाख र दोस्रोले १० लाख रुपैयाँसँगै अरू विभिन्न पुरस्कार प्राप्त गर्ने बताए। अध्यक्ष अधिकारीले उनले विश्वभर रहेका नेपालीलाई नेपालीपन झल्किने प्रस्तुतिलाई समेट्ने बाहेक अन्य कडाइ गर्ने नियम नभएको जानकारी गराए। सन् २०२३ मा यी दुबै रियालिटी शोहरुको पहिलो सिजनामा संसारका ५२ देशमा बसोबास गरिरहेका नेपालीहरूको सक्रिय सहभागितामा रहेको उनले बताए। दोस्रो संस्करणका लागि युरोप महादेशमा बेलायत र पोर्चुगलमा, पूर्वी एशियाका लागि थाइल्याण्ड, हङकङ र जापानमा, मध्यपूर्वका लागि दुबई र कतारमा अष्ट्रेलियाका लागि सिड्नीमा भारतको लागि सिलगुडी र मुम्बईमा,र नेपालका झापाको दमक, बाँकेको नेपालगञ्ज, कास्कीको पोखरा र काठमाडौंमा अडिसनहरु आयोजना गरिनेछ । सहभागी हुन चाहने प्रतिस्पर्धाहरूले फाउण्डेसनको वेभसाइटबाट आवेदन दिन सक्ने छन् । विश्वभरिबाट स्थलगत अडिसनमा छनौट भएका कलाकारहरुलाई थप प्रतिस्पर्धाका लागि काठमाडौं लगिने छ।"
विद्यार्थीलाई पढाईसँगै रोजगारीमा जोड्दै आत्मनिर्भर बनाउनुपर्छ : प्रधानमन्त्री,"काभ्रे : प्रधानमन्त्री केपी शर्मा ओलीले रोजगारी खोज्ने नभई रोजगारी सिर्जना गर्ने आत्मनिर्भरतामा आधारित शिक्षा दिने ढङ्गले सरकार अघि बढ्ने बताएका छन् । धुलिखेलस्थित काठमाडौँ विश्वविद्यालयको ३०औँ दीक्षान्त समारोहलाई सम्बोधन गर्दै कुलपतिसमेत रहेका ओलीले प्रमाणपत्रले मात्रै दक्ष नहुने भएकाले कस्तो नागरिक हो भन्ने विषय चरित्र र नैतिकताले प्रष्ट्याउने बताएका हुन् । 'अब जब दिने शिक्षा दिने हैन, जब सिर्जना गर्ने खालको शिक्षा, आत्मनिर्भर ढङ्गले जब दिने शिक्षातर्फ अघि बढेका छौँ, यसका निम्ति केयूलगायतका विश्वविद्यालय नमूनाका रूपमा अघि बढिरहेका छन्' प्रधानमन्त्री ओलीले भने । उनले विद्यार्थीलाई पढाईसँगै रोजगारीमा जोड्दै आत्मनिर्भर बनाउन देशका नमूना विश्वविद्यालयसँग सहकार्य र समन्वय गर्दै जाने उल्लेख गरे । उनले भने, 'सर्टिफिकेट रोजगारीको एउटा आधार हो, दक्ष नागरिक हुन आचरण, व्यवहार, म्यानर र बोलीचालीले निर्धारण गर्छ। ' प्रधानमन्त्री ओलीले सीप र उत्तरदायित्वबाट विद्यार्थीले देश र नागरिकको पहिचान कायम राख्नुपर्ने बताए । 'विद्यार्थीको आचारण, नैतिकता र सोच सकारात्मक हुनुपर्छ' उनले दीक्षित विद्यार्थीतर्फ इङ्गित गर्दै भने, विद्यार्थी मृदुभाषी, नम्र, मानवतावादी, शान्तिप्रिय र म्यानरतावादी हुनुपर्छ, सफताका लागि अझ परिस्कृति म्यानर मिसाउनुपर्छ ।'"
हत्या गरेको आरोपमा एकजना पक्राउ,बाजुरा : हत्या गरेको आरोपमा एकजना पक्राउ परेका छन्। बुढीगंगा नगरपालिका२ नडाङ सनइवाडा बस्ने हर्क सनइकी छोरी ८ वर्षीया विनिता नेपालीको हत्या गरेको अभियोगमा सोही ठाउँ बस्ने ४८ वर्षीय नन्दे सनइ पक्राउ परेका हुन्। नन्देले धारिलो हतियार प्रहार गरी विनिताको हत्या गरेको भन्ने खबर प्राप्त हुनासाथ जिल्ला प्रहरी कार्यालय बाजुरा समेतबाट खटिएको प्रहरीले उनलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको जनाएको छ।
"प्रत्येक शनिबार एनसेलको फ्ल्यास सेल्स, ग्राहकलाई बोनस","काठमाडौं : एनसेलले एक विशेष साप्ताहिक फ्ल्याश सेल्स अफर सञ्चालनमा ल्याएको छ। यो योजनाले प्याक लिएर अफरमा सहभागी हुने प्रत्येक ग्राहकलाई प्रत्येक शनिबार डेटा वा भ्वाइस टक टाइम बोनस प्रदान गर्दछ। शनिबारका दिन मात्र उपलब्ध हुने यो अफरले ग्राहकलाई बिना कुनै अतिरिक्त शुल्क थप सेवा प्रदान गर्दछ। मंसिर २२ बाट सञ्चालनमा आएको यो अफर पुष १३ सम्म लागू रहनेछ र यो अवधिको हरेक शनिबार ग्राहकहरुले सधैं अनका निश्चित प्याकहरु र अनलिमिटेड डेटा प्याकहरूको खरिदमा बोनस डेटा वा भ्वाइस टक टाइमको फाइदा लिन सक्छन्। प्याकको आधारमा, ग्राहकहरूले १ जीबीदेखि १० जीबी डेटा वा १० देखि १०० मिनेटसम्मको अननेट टक टाइम बोनसको रूपमा प्राप्त गर्दछन्। यो अफरको फाइदा लिनको लागि, ग्राहकहरूले आफ्नो डिभाइसमा एनसेल एप रहेको हुनु पर्दछ। यदि एप नभएको खण्डमा डाउनलोड गरि ग्राहकले आफ्नो एनसेल नम्बर प्रयोग गरेर लग इन वा साइन अप गर्नु पर्दछ। प्रत्येक शनिबार, ग्राहकहरूले एनसेल एपको फ्ल्याश सेल्स सेक्सनमा गई सधैं अन वा अनलिमिटेड डेटा प्याकहरू खरिद गर्न सक्छन् र खरिद पश्चाल तत्काल बोनस डेटा वा टक टाइम प्राप्त गर्न सक्छन्। यो अफर सधैं अनका रु ३९९ देखि रु ९९९ सम्मका प्याकहरु र रु ५०, रु १२५ र रु ९९९ का अनलिमिटेड डेटा प्याकहरुमा उपलब्ध रहेको छन्। प्याक सुचारु भएसँगै ग्राहकले बोनस डेटा र टक टाइम प्राप्त गर्दछन्। उदाहरणका लागि रु ३९९ को सधैं अन खरिद गर्ने ग्राहकले प्याकमा पाइने (८ जीबी डेटा, ३९९ मिनेट टक टाइम र ३९ वटा एसएमएस) सेवा बाहेक थप १ जीबी डेटा बोनस स्वरुप प्राप्त गर्दछन्। त्यस्तैगरी, अनलिमिटेड डेटा प्याक खरिद गर्ने ग्राहकले पनि बोनस टक टाइम प्राप्त गर्दछन्। जस्तै ३ दिनको समयसिमा रहेको रु १२५ पर्ने अनलिमिटेड डेटा प्याकको खरिदमा ग्राहकले २० मिनेट अननेट टक टाइम बोनस प्राप्त गर्दछन्। यो अफरले बिना कुनै अतिरिक्त शुल्क थप सेवा बोनसका रुपमा प्रदान गर्ने र ग्राहकलाई डिजिटल बन्न सहयोग गर्ने भएकोले यसले विशेष महत्व राख्ने एनसेलले जनाएको छ। सधैं अन प्याक खरिद गर्ने ग्राहकले एनसेल एपको माध्यमबाट आफ्नो बाँकी डेटालाई भ्वाइसमा वा बाँकी भ्वाइसलाई डेटासँग साट्न सक्ने विशेष सुविधा पनि प्रदान गर्दै आएको छ।"
उपमहासचिव गुरुङको निर्देशन  पार्टी नेतृत्वमाथि भएका नकारात्मक टिप्पणी र घेराबन्दीविरुद्ध एकजुट हुनू,काठमाडौं : एमालेका उपमहासचिव एवम् सञ्चार तथा सूचना प्रविधिमन्त्री पृथ्वीसुब्बा गुरुङले मुलुकको विकासमा सरकारले ध्यान केन्द्रित गरेको बताएका छन्। नेकपा एमाले लमजुङकाठमाडौं सम्पर्क मञ्चले शनिबार काठमाडौंमा आयोजना गरेको कार्यक्रममा गुरुङले यसअघि अव्यवस्थित भएका कुराहरूलाई व्यवस्थित गर्दै क्रमश मुलुकको विकास गर्ने काममा सरकारको ध्यान केन्द्रित गरेको बताएका हुन्। अहिले तत्कालै विकासका काम नदेखिएपनि पुराना बिग्रिएका क्षेत्रहरूलाई लयमा ल्याउने काम भएको उनको भनाई छ। उनले अर्थतन्त्र अझै पनि संकटमा रहेको र थप बिग्रनतर्फ जाने अवस्थालाई रोकिएको जिकिर गरे । गुरुङले एमाले सरकारले गरेका सुधारका कामलाई जनतामाझ लैजानुपर्ने बताए । एमाले सरकारमा गएपछि पार्टी नेतृत्वमाथि भएका नकारात्मक टिकाटिप्पणी र घेराबन्दीविरुद्ध नेता तथा कार्यकर्ता एकजुट हुनुपर्ने उनको भनाइ छ । गुरुङले नेतृत्व र सरकारविरुद्ध घेराबन्दी बढेपछि प्रतिवाद गर्न एमालेले काठमाडौंमा गरेको सभामा समेत नेता तथा कार्यकर्ताको न्यून उपस्थिति भएको भन्दै असन्तुष्टि जनाए। हालैको सभामा माधव नेपालले पार्टी टुक्राएर जाँदा गरेको सभा भन्दा आधा कम कार्यकर्ता सहभागी भएको उनले बताए। उनले पार्टीभित्र देखिएका गल्ती कमजोरीलाई स्विकार गरेर आगामी दिनमा सुधार गर्न ध्यान केन्द्रित गर्नुपर्नेमा जोड दिए ।
जेम्स स्कुलमा सुरु भयो दोस्रो थन्डरबोल्ट्स कप २०२४,"ललितपुर : उपत्यकाभित्र र बाहिरका गरी १ सय ४० भन्दा बढी विद्यालय र ४ हजारभन्दा बढी विद्यार्थीहरूको सहभागिता रहने दोस्रो थन्डरबोल्ट्स कप २०२४ खेलकुद महामेला शनिबारबाट ललितपुरस्थित जेम्स स्कुलको खेलमैदानमा सुरु भएको छ। थन्डरबोल्ट्स कप २०२४ खेलकुदको उद्घाटन नेपाल ओलम्पिक कमिटीका अध्यक्ष जीवनराम श्रेष्ठले गरे। प्रतियोगिता उद्घाटन समारोहमा ललितपुरका प्रमुख जिल्ला अधिकारी रमेश ढकाल, जेम्स स्कुलका संस्थापक अध्यक्ष राजेश खड्का, नेपाल जुडो तथा बक्सिङ संघका संस्थापक अध्यक्ष विष्णुगोपाल श्रेष्ठ, शिक्षा विकास तथा समन्वय एकाइ ललितपुरका प्रमुख निमप्रकाश सिंह राठौर र प्याब्सनका उपाध्यक्ष कृष्ण अधिकारीको उपस्थिति थियो। समारोहमा भाग लिन विभिन्न विद्यालयका संस्थापक तथा प्रिन्सिपललगायत विभिन्न खेलकुदसँग सम्बन्धित पदाधिकारीहरू आएका थिए। सपना देख, विश्वास गर, प्राप्ति गर भन्ने मूल नारालाई हृदयमा राख्दै जेम्स विद्यालयको खेलकुद तथा अतिरिक्त क्रियाकलाप विभागले यो प्रतियोगिताको आयोजना गरेको हो। यस थन्डरबोल्ट्स कप २०२४ अन्तर्गत विभिन्न खेल र बहुविधामा विजेता भइ सबैभन्दा बढी अंक प्राप्त गर्ने विद्यालयलाई ५ लाख रुपैयाँ नगद पुरस्कार प्रदान गरिने छ। यस प्रतियोगिताको मुख्य उद्देश्य नेपालका विद्यालयबीच बलियो खेल संस्कृति र सौहार्दताको विकास गर्ने रहेको छ। थन्डरबोल्ट्स डेभलप्मेन्ट सेन्टरद्वारा प्रायोजित र फोटोनद्वारा समर्थित यस मेगा इभेन्ट्स खेलकुद प्रतियोगिताका साझेदार संस्थाहरूमा मिडिया पार्टनर अन्नपूर्ण पोष्ट्, हेल्थ पार्टनर हयाम्स अस्पताल, हिमालयन बैंक लिमिटेडलगायत अन्य धेरै प्रतिष्ठित कम्पनीहरू रहेका छन्। शनिबारबाट सुरु भएको खेलकुद पुस ९ गते समापन हुने छ।"
पाँच करोडको लागतमा विद्यालय भवन निर्माण,"नुवाकोट : आधुनिक र गुणस्तरीय शिक्षाका लागि नुवाकोटको तुप्चेको एक विद्यालयमा एकैपटक तीनवटा भवन निर्माण गरिएको छ। विद्यालय परिसरमा छुट्टै बाल उद्यानसमेत बनाइएको छ। विदुर नगरपालिका७ तुप्चेस्थित चण्डेश्वरी माध्यमिक विद्यालयमा एकैपटक ३० कोठे तीनवटा भवन निर्माण गरिएको छ। विद्यार्थीहरूका लागि खेलसहितको बाल उद्यानसमेत निर्माण सम्पन्न भएको छ। विद्यालयमा आयोजित कार्यक्रममा नवनिर्मित भवनहरू तथा बाल उद्यानको बागमती प्रदेशका मुख्यमन्त्री बहादुरसिंह लामा तामाङले उद्घाटन गरे। उनले अब परिवर्तित समयअनुसार शिक्षाको आवश्यकता रहेको बताए। मुख्यमन्त्री लामा तामाङले युग र समय सुहाउँदो शिक्षाबाटै बालबालिकाहरूको स्तर उकासिने बताए। उनले शिक्षाको परिवर्तनका लागि प्रदेश सरकारले विशेष योजना बनाउने समेत बताए। भवन तथा बाल उद्यान उद्घाटन कार्यक्रममा बागमती प्रदेश सभा सदस्य रमेशकुमार महतले विद्यालयमा भौतिक पूर्वाधार र शैक्षिक गुणस्तरमा विद्यालय, अभिभावक तथा विद्यार्थीहरूसँगै आफूहरू साथमा रहेको बताए। उनले अब विदेशिने नभई स्वरोजगारमा केन्द्रित हुने शिक्षा आवश्यक रहेको धारणा राखे।"
"चितवनले जनकपुरलाई हरायो, प्लेअफ सम्भावना कायमै","काठमाडौं : नेपाल प्रिमियर लिगमा शनिबार चितवन राइनोजले जनकपुर बोल्ट्सलाई ३२ रनले पराजित गरेको छ। चितवनले १८१ रनको विजय लक्ष्य प्रस्तुत गरे पनि जनकपुर १८ ओभरमा १४८ रन बनाएर अलआउट भयो। जनकपुरका लागि जेम्स निसमले विष्फोटक ब्याटिङ गरेका थिए। उनले २४ बलमा ५ चौका र ६ छक्का प्रहार गर्दै ६५ रन बनाए। उनले १८ बलमै कीर्तिमानी अर्धशतक बनाएका थिए। त्यस्तै आसिफ शेखले २३ रन, सुभ कंशकारले १५ रन र मोहम्म मोसिनले १३ रन बनाए। अन्य खेलाडीले दोहोरो अंकको रन जोड्न सकेनन्। चितवनका लागि रिजन ढकाल, सोहिल तनवीर र कुशल मल्लले २२ विकेट लिए। अमर रौटेलाले १ विकेट लिए। यसअघि टियु क्रिकेट मैदानमा टस जितेर ब्याटिङ गरेको चितवनले निर्धारित ओभरको खेलमा ४ विकेट गुमाएर १८० रन बनाएको थियो। चितवनका लागि कप्तान कुशल मल्लले आक्रामक ब्याटिङ गरे। उनले ४१ बलमा ३ चौका र ७ छक्का प्रहार गरे। त्यस्तै रवि बोपारा ४४ रन बनाए। ३२ बलमा उनले ५ चौका र १ छक्का प्रहार गरे। त्यस्तै हसन इसाखिलले २८ रन र सन्तोष कार्कीले १४ रन बनाए। विपिन रावल ३ रनमा आउट भए भने बसिल हमिद १ रन र सोहिल तनवीर ५ रनमा अविजित रहे। जनकपुरका लागि ललित राजबंशीले २ र हर्ष ठाकेर, शेर मल्ल र जेम्स निसमले ११ विकेट लिए।"
अन्नपूर्णकर्मी थापालाई काठमाडौं जिल्ला तेक्वान्दोको सम्मान,"काठमाडौं : अन्नपूर्ण पोस्ट् दैनिकका वरिष्ठ खेलकुद पत्रकार विष्णु थापा सम्मानित भएका छन्। काठमाडौं जिल्ला तेक्वान्दो संघको दोस्रो वार्षिक साधारणसभाका अवसरमा थापा सम्मानित भएका हुन्। विगत दुई दशकदेखि खेलकुद पत्रकारितामा सक्रिय थापालाई पत्रकारितामार्फत नेपाली खेलकुद क्षेत्रको विकास र विस्तारमा पुर्याएको योगदानको उच्च कदर गर्दै सम्मान गरिएको हो। शनिबार आयोजित कार्यक्रममा तारकेश्वर नगरपालिकाका प्रमुख कृष्णहरि महर्जन, नेपाल तेक्वान्दो संघका प्रवक्ता साम्राज्यविक्रम पाण्डे, केन्द्रीय सदस्य कुमार लामा घिसिङ, बब्लु सिवाकोटी, काठमाडौं जिल्ला तेक्वान्दो संघका अध्यक्ष विक्रम खड्गी लगायतले सम्मान गरेका थिए। दुई दशकभन्दा लामो समयदेखि खेलकुद पत्रकारितामा क्रियाशील थापा विगत एक दशकदेखि अन्नपूर्ण पोस्ट्मा कार्यरत छन्। उनले स्वदेशमा आयोजना भएका राष्ट्रिय तथा अन्तर्राष्ट्रिय प्रतियोगितासँगै विभिन्न देशमा भएका खेलकुदका मेगा इभेन्टहरूको पनि रिर्पोटिङ गरिसकेका छन्। उनले भारतमा आयोजना भएको दिल्ली स्टेट ह्विलचेयर तथा बास्केटबल च्याम्पियनसिप, कम्बोडियामा आयोजना भएको प्रथम खुम खमेर मुवाथाई वल्र्ड च्याम्पियनसिप, मलेसियामा आयोजना भएको आमन्त्रण फुटबल प्रतियोगिता, संयुक्त अरब इमिरेट्स (यूएई) को फुजराहमा भएको फुजराह ओपन तेक्वान्दो च्याम्पियनसिप, चीनको हाङझावमा भएको १९औं एसियाली खेलकुद र वेस्ट इन्डिज तथा अमेरिकामा आयोजना भएको आईसीसी पुरुष टीट्वेन्टी विश्वकपजस्ता ठूला प्रतियोगिताको रिर्पोटिङ गरिसकेका छन्।"
बैंकिङ कसुर मुद्दाका फरार प्रतिवादी पक्राउ,काठमाडौं : बैंकिङ कसुर मुद्दाका फरार प्रतिवादी पक्राउ परेका छन्। पक्राउ पर्नेमा अछामको साँफेबगरमा नगरपालिका३ घर भई काठमाडौं महानगरपालिका३१ आलोकनगर बस्ने २० वर्षीय आकाश कुँवर रहेका छन्। जिल्ला अदालत काठमाडौं बबरमहलको गत साउन २३ गतेको फैसलाले ४ लाख जरिवाना र १६ हजार रुपैयाँ क्षतिपूर्ति बापत पीडित राहतकोषमा जम्मा गराउने सजाय ठहर भई फरार रहेका उनलाई काठमाडौं उपत्यका अपराध अनुसन्धान कार्यालय काठमाडौंबाट खटिएको प्रहरीले काठमाडौं मैतीदेवीबाट पक्राउ गरेको हो। उनलाई फैसला कार्यान्वयनका लागि जिल्ला अदालत ललितपुर पाटन पठाइएको छ।
अहिलेको उपलब्धिलाई थप बलियो बनाउने गरी संविधान संशोधन गर्नुपर्छ : बाबुराम भट्टराई,काठमाडौं : पूर्वप्रधानमन्त्री डा बाबुराम भट्टराईले अहिलेको उपलब्धिलाई थप बलियो बनाउने गरी संविधान संशोधन गर्नुपर्ने बताएका छन्। शनिबार काठमाडौंमा आयोजित संविधान संशोधन अग्रगामी कि पश्चगामी ? विषयक कार्यक्रममा भट्टराईले ठूलो आन्दोलन र मेहनतका साथ जनताको संविधान निर्माण गर्न सफल भएको भन्दै अहिलेको उपलब्धिलाई थप बलियो बनाउने गरी संविधान संशोधन गर्नुपर्ने बताएका छन्। उनले संविधान सहमतिको दस्तावेज भएकाले जनताको अधिकार स्थापित गर्नका लागि सबैको सहमतिमा संशोधन गर्न सकिने बताए। संशोधनका नाममा मुलुकलाई पश्चगमनतर्फ फर्काउने कोसिस स्वीकार्य नहुने उनको भनाइ छ। भट्टराईले मुलुकको स्थायित्वका लागि प्रत्यक्ष निर्वाचित कार्यकारीको व्यवस्था हुनुपर्ने धारणा राखे। उनले संविधान संशोधन गर्दा विभिन्न शक्तिहरूलाई खेल्ने ठाउँ दिन नहुने बताए। लडेर बनाएको जनताको संविधान बचाउनका लागि सबै एक हुनुपर्ने उनले बताए।
चितुवाको आक्रमणमा परी ६ जना घाइते,"गुलरिया : बर्दियामा चितुवाको आक्रमणमा परी ६ जना घाइते भएका छन्। ठाकुरबाबा नगरपालिका४ खैलारमा अवस्थित बबई सामुदायिक वनको नर्सरी सरसफाई तथा फँडानी गर्ने क्रममा उनीहरूलाई चितुवाले आक्रमण गरेको हो। चितुवाको आक्रमणमा परी सोही वडा निवासी ५० वर्षीया झुत्री थारु, २७ वर्षीय गणेश मल्ल, ३१ वर्षीय वीर बहादुर थारु, २९ वर्षीय उमेश थापा, ५७ वर्षीय हरी लम्साल र १८ वर्षीय सुदीप थारु घाइते भएका जिल्ला प्रहरी कार्यालय बर्दियाका प्रहरी नायब उपरीक्षक ऋषिराम घर्ती मगरले बताए। आक्रमणका ५ जना घाइतेको ठाकुरबाबा नगर अस्पताल भुरीगाउँमा उपचार भइरहेको र एक जनालाई थप उपचारका लागि बाँकेको नेपालगन्ज पठाइएको छ।"
ओलीजी असन्तुलित अभिव्यक्ति दिँदै हिँड्नुभएको छ : वर्षमान पुन,"ललितपुर : नेकपा माओवादी केन्द्रका उपमहासचिव वर्षमान पुन अनन्तले प्रधानमन्त्री केपी ओलीलाई सन्तुलन नगुमाउन आग्रह गरेका छन्। ललितपुरको कोन्ज्योसोममा पार्टीको गाउँपालिका सम्मेलनको शनिबार उद्घाटन गर्दै पुनले प्रधानमन्त्री पदको मर्यादा कायम गर्न संयमित हुन ओलीलाई आग्रह गरे। ओलीमा असन्तुलन पैदा भएका कारण आफ्ना अध्यक्ष पुष्पकमल दाहाल प्रचण्डमाथि भ्रष्टाचारीको आरोप लगाएको पुनको भनाइ थियो । प्रधानमन्त्रीको ओहोदामा बसेर ओलीजी असन्तुलित अभिव्यक्ति दिँदै हिँड्नुभएको छ, पुनले भने, ठूलो पार्टी आफ्नै, सत्ता उहाँकै, प्रहरी उहाँकै, सबै चिज आफ्नो हातमा भएको मान्छे हामीले प्रचार संयन्त्र दुरुपयोग गरेको भन्नुहुन्छ, पुनले भने, हाम्रो अध्यक्षमाथि ठूलो भ्रष्टाचारीको आरोप लगाएर उहाँले असन्तुलित अभिव्यक्ति दिनुभएको छ, यसको हामी निन्दा गर्छौं। पुनले गिरीबन्धुसहित आफूमाथि भ्रष्टाचारको आरोप लागेका प्रकरणबारे निष्पक्ष छानबिन गराउन तयार हुन ओलीलाई भने। प्रचण्डले प्रधानमन्त्री भएका बेला आफ्ना पार्टीका नेता, परिवारका मानिस वा आफू स्वयं अनियमितता र राज्य दोहनमा संलग्न भएको भेटिए छानबिन गर्न प्रहरी नेतृत्वलाई खुला रूपमा अपिल गरेको भन्दै उनले त्यस्तो आँट गर्न ओलीलाई चुनौती दिए। दायाँबायाँ भ्रष्टाचार, राज्य दोहन र नक्कली भुटानी शरणार्थी प्रकरणमा मुछिएका मन्त्रीहरू राखेर ओलीले भ्रष्टाचार गर्दिनँ र गर्न दिन्न भन्ने गफ दिइरहेको भन्दै पुनले जनताले ओलीको कुरा पत्याउन छाडेको बताए। फरक प्रसंगमा पुनले आगामी ०८४ को निर्वाचनमा कांग्रेस र एमालेले आफूहरू विरुद्ध चुनावी गठबन्धन गर्ने तयारी गरेको उल्लेख गरे।"
"प्रथम झापा कप सुरु, मोरङलाई हराउँदै आर्मीको विजयी सुरुवात","झापा : झापाको बिर्तामोडमा शनिबारदेखि प्रथम झापा कप नकआउट फुटबल प्रतियोगिताको सुरु भएको छ। झापा ११ फुटबल क्लबको आयोजनामा बिर्तामोडस्थित डोमालाल राजवंशी रंगशालामा भएको उद्घाटन खेलमा त्रिभुवन आर्मीले विजयी सुरुवात गरेको छ। आर्मीले मोरङको एलएक्स सिटी एफसीलाई ३० गोल अन्तरले पराजित गर्दै अन्तिम आठमा आफ्नो स्थान सुरक्षित गरेको हो। आर्मीका लागि राष्ट्रिय टिमका स्ट्राइकरसमेत रहेका नियमित खेलाडी जिलेस्पीजंग कार्की र दिशान्त राईले गोल गरे। खेलको २५औँ मिनेटमा आर्मीका स्ट्राइकर कार्कीले मोरङका डिफेन्डर अगाडि बढेको अवस्थामा गोल गरेका थिए। मैदानको मध्यभागमा सिंगल खेल्दै बललाई पोस्टको दिशा दिए। आर्मीका लागि अर्को गोल खेलको ८२ औँ मिनेटमा सम्भव भयो। वैकल्पिक खेलाडी दिशान्त राईले नीरज घिसिङको पासमा गोल गर्दै अग्रता दोब्बर बनाए। खेलको अन्तिम समयमा नीरज चौधरीले गोल थप्दै आर्मीको जित सुनिश्चित गरेका हुन्। मोरङका डिफेन्डरको कमजोरीको फाइदा उठाउँदै चौधरीले गरेको प्रहार गोलरक्षक अरुण ब्लोनले बचाउन सकेनन्। खेलमा मोरङले खासै मुभ बनाउन सकेन। खेलको ४७ औँ मिनेटमा अनमार्क रहेका दीपेश आलेमगरले विपक्षी पोस्टमा पाएको बल सदुपयोग गर्न नसक्दा बराबरी गर्ने अवसर गुमेको थियो। खेलको प्लेयर अफ द म्याच आर्मीका दिशान्त राई घोषित भए। उनले नगद १० हजार पुरस्कार पाए। भोलि आइतबारको खेल आयोजक झापा ११ फुटबल क्लब र राष्ट्रिय जागृति क्लब इटहरीबिच हुने आयोजकले जनाएको छ। शनिबारदेखि सुरु भएको प्रतियोगिताको फाइनल खेल पुस ८ गते हुनेछ। प्रतियोगिताको विजेताले नगद १० लाख तथा उपविजेताले नगद ५ लाख पुरस्कार पाउने आयोजक झापा ११ फुटबल क्लबका महासचिव गणेश पोखरेलले जानकारी दिए। प्रतियोगितामा नेपालका ९ र भारतको एउटा क्लबको सहभागिता रहेको छ। कोशी प्रदेशका मुख्यमन्त्री हिक्मत कार्कीले प्रतियोगिताको उद्घाटन गरेका हुन्। उद्घाटन गर्दै मुख्यमन्त्री कार्कीले प्रदेश सरकारको स्रोतले भ्याएसम्म झापा कप प्रतियोगितालाई सहयोग गर्ने वचनबद्धता प्रकट गरेका छन्। उनले डोमालाल राजवंशी रंगशालामा सुविधा सम्पन्न रंगशाला बनाउने योजना प्रदेश सरकारको रहेको बताए। उद्घाटन कार्यक्रममा प्रतिनिधिसभाका सांसद एलपी साँवा, नेपाली काँग्रेसका सभापति देउमान थेबे, जिल्ला समन्वय समितिका उपाध्यक्ष शान्ता रोक्का, अर्जुनधारा नगरपालिकाका प्रमुख बलदेवसिंह गोम्देन लगायतका आतिथ्य रहेको थियो।"
"एनपीएलमा स्टेफेनको अर्धशतक, काठमाडौंले कटायो १०० रन",काठमाडौं : नेपाल प्रिमियर लिगमा काठमाडौं गुर्खाजका स्टेफेन इस्कीनाजीले अर्धशतक प्रहार गरेका छन्। उनले पोखरा एभेन्जर्सविरुद्ध अर्धशतक प्रहार गरेका हुन्। उनले २८ बलमा १० चौकासहित ५१ रन बनाए। यसैबीच काठमाडौंले १०० रन कटाएको छ। ११ ओभरको समाप्तिमा १ विकेटको क्षतिमा काठमाडौंले १०८ रन बनाएको हो। काठमाडौंका लागि माइकल लेभिटले ३२ रन बनाउँदा स्टेफेन ५९ रन र भीम सार्की १६ रनमा अविजित छन्।
"काठमाडौंले पोखरालाई ६ विकेटले हरायो, प्लेअफ पुग्ने सम्भावना बढ्यो","काठमाडौं : नेपाल प्रिमियर लिगमा काठमाडौं गुर्खाजले पोखरा एभेन्जर्सलाई ६ विकेटले पराजित गरेको छ। टियु क्रिकेट मैदानमा पोखराले दिएको १३९ रनको लक्ष्य काठमाडौंले १४ ओभरमै पूरा गर्यो। जितसँगै काठमाडौंले प्लेअफ सम्भावना बलियो बनाएको छ भने पोखराका लागि प्लेअफ सम्भावना निकै झिनो बनेको छ। काठमाडौंका लागि स्टेफेन इस्कीनजीले सर्वाधिक ६० रन बनाए। ३४ बलमा उनले १० चौका प्रहार गरे। त्यस्तै माइकल लेभिटले ३२ रन, भीम सार्कीले २२ रन र करण केसीले १ रन बनाए। गेहार्ड इरासम २५ रन र रासिद खान १ रनमा अविजित रहे। पोखराका लागि विपिन खत्रीले ३ र माइकल लिस्कले १ विकेट लिए। यसअघि टस हारेर ब्याटिङ गरेको पोखराले निर्धारित ओभरको खेलमा ८ विकेटको क्षतिमा १३८ रन बनाएको थियो। पोखराका लागि रेमोन रेफरले ३० बलमा १ चाौका र ३ छक्कासहित ४१ रनमा अविजित रहे। ओपनर दिनेश खरेलले ३८ रन बनाए। उनले २५ बलमा ६ चौका र १ छक्का प्रहार गरे। पोखराले पहिलो ओभरको चौथो बलमा ओपनर एन्ड्रिज गोउसलाई गुमायो। उनी ५ बलमा खाता नै नखोली बाहिरिए। उनलाई गेरहार्ड इरास्मसको बलमा माइकल लेभिटको हातमा क्याच भए। दोस्रो विकेट ओपनर दिनेश खरेल २४ बलमा ६ चौका र १ छक्का प्रहार गर्दै ३८ रन बनाउँदै पावरप्लेको अन्तिम बलमा रासिद खानबाट एलबीडब्ल्यु आउट भए। कप्तान कुशल भुर्तेल ७ रन बनाउँदै बोल्ड आउट भए। चौथो विकेट आकर्षित गोमेलको गयो। पाँचौं विकेट दिलिप नाथ १५४ ओभरमा २७ रन बनाउँदै रासिद खानबाट बोल्ड आउट भए। छैटौं र सातौं विकेट करण केसीले माइकल लिस्क र नारयण जोशीको लिए। १६१ र १६२ मा लगातार विकेट गएको पोखराको आठौं विकेट पनि करणले नै लिए। आठौं विकेटको रूपमा विपिन खत्रीको विकेट गयो। उनले ६ बलमा ४ रन बनाए। नवौं विकेटका लागि रेमोन रेफरसँग सागर ढकालले १९ रनको साझेदारीसहित १ रनमा अविजित रहे। काठमाडौंका लागि रासिद खान र करण केसीले समान ३३ विकेट लिए। गेरहार्ड इरास्मस र माइकल लेभिट ११ विकेट लिए। आजको दोस्रो खेल चितवन राइनोज र जनकपुर बोल्ट्सबीच हुनेछ।"
"१० ओभरमा जनकपुरको ५ विकेट पतन, बनायो ६६ रन","काठमाडौं : नेपाल प्रिमियर लिगको जारी खेलमा जनकपुर बोल्ट्सको पाँचौं विकेट पतन भएको छ। निकै सुस्त सुरु गरेको जनकपुरले १० ओभरको समाप्तिमा पाँच विकेट गुमाएर ६६ रन बनाएको हो। जनकपुरका कप्तान अनिल साहले ८ रन, लिहरु मिलान्थाले १ रन, हर्ष ठाकेरले ६ रन र सुभ कंशकारले १५ रन र आसिफ शेखले २३ रन बनाएर आउट भए।"
"जनकपुरलाई पहिलो सफलता, राजबंशीले लिए विकेट",काठमाडौं : नेपाल प्रिमियर लिगको जारी खेलमा जनकपुर बोल्ट्सलाई पहिलो सफलता मिलेको छ। चितवन राइनोजका विपिन रावल ३ रनमा आउट भएका छन्। जनकपुरका ललित राजबंशीले उनको विकेट लिएका हुन्। जारी खेलमा चितवनले टस जितेर ब्याटिङ गर्ने निर्णय गरेको थियो।
रणनीतिमा चाहियोकृषिमा महिलाकरण,"काठमाडौं : कृषि औजारउपकरण, प्रविधि महिलामैत्री हुन नसकेको सरोकारवालाहरूले गुनासो गरेका छन्। जबकि कृषिसँग सम्बन्धित हरेक क्षेत्रमा महिलालाई कृषि कर्जा लिन, मल, बिउबिजन उपलब्धदेखि बजारीकरण र कृषि औजार तथा प्रविधि प्रयोगमा लैंगिक समानता गरिनुपर्छ भन्ने नीतिगत व्यवस्था छ। कृषि विकास रणनीति संशोधनका क्रममा रहेकाले सरकारले समेट्न छुटाएको विषय र यसमा महिलामैत्री कृषि प्रविधिलाई समेट्न सुझाव दिइएको हो। कृषि विकास रणनीति बनेको १० वर्ष पुग्न लागेको छ। रणनीतिको समीक्षा गरेर संशोधन गर्नेक्रममा कृषि तथा पशुपन्छी विकास मन्त्रालय छ। यसैक्रममा उक्त रणनीतिमा लैंगिक कृषिमैत्री हुनुपर्नेबारे दिदीबहिनी संस्थाले हालै आयोजना गरेको नीति संवाद कार्यक्रममा पूर्वपरराष्ट्रमन्त्री डा विमला राई पौड्यालले कृषि विकास रणनीति हिजो र आजको सन्दर्भ फरक परेकाले समसामयिक बनाउन अनुरोध गरेकी छन्। हिजो कृषिमा महिलाकरण हुन्छ भनेर नसोच्दा नै अहिले महिलामैत्री प्रविधि नभएको उनको तर्क छ। उनी भन्छिन्, कृषि पूरै महिलाको हातमा पुग्छ भनेर हिजो सोचिएको थिएन। अब समसामयिक संशोधन आवश्यक छ। ययसैक्रममा लैंगिक उत्तरदायी कृषि विकास रणनीति (एडीएस) कार्यान्वयन विषयक कार्यपत्र प्रस्तुत गर्दै कृषि तथा पशुपन्छी विकास मन्त्रालयका जेसी फोकल पोइन्टका डा प्रद्युम्नराज पाण्डेले कृषि श्रमिकमा महिलाहरूको योगदान बढी तर कृषिजन्य मेसिन, औजार तथा प्रविधिमा महिलाहरूको पहुँच कम भएको स्विकारे। डा पाण्डे भन्छन्, कृषिका अधिकांश सबै मेसिन प्रयोग पुरुषहरूले मात्रै गरिरहेका छन्। यस्ता कृषिका मेसिनहरू प्रयोग महिला मैत्री हुन सकेका छैनन्। यसबारे नार्कले पनि अनुसन्धान अघि बढाइरहेको छ। यसैक्रममा राष्ट्रिय योजना आयोगका पूर्वसदस्य सलोनी प्रधान सिंहले कृषिमा महिलाको प्रमुख भूमिकालाई मध्यनजर राखेर कृषि विकास रणनीति बन्नुपर्नेमा जोड दिइन्। महिलाको निःशुल्क श्रमलाई बेवास्ता गरिएको छ। यसबारे पनि ध्यान दिएर रणनीति संशोधन गर्न आवश्यक छ, उनले भनिन्। मुलुकभर कृषिमा ६२ प्रतिशत घरपरिवार संलग्न छन्। जसमध्ये ३२४ प्रतिशत महिलाको संख्या छ। हाल कुल गार्हस्थ्य उत्पादन (जीडीपी) मा कृषिमा योगदान २५ प्रतिशत हाराहारीमा छ।"
सहकारी ठगीमा संलग्न जो कोहीमाथि अनुसन्धान हुन्छ : गृहमन्त्री लेखक,"काठमाडौं : गृहमन्त्री रमेश लेखकले सहकारी ठगीमा संलग्न माथिको अनुसन्धान प्रभावित हुने काम कसैले पनि गर्न नहुने बताएका छन्। नेपाल प्रेस युनियन नवलपुरद्वारा शनिबार कावासोतीमा आयोजित पत्रकार भेटघाटमा गृहमन्त्री लेखकले लोकतन्त्रमा भीडले न्याय नदिने भन्दै न्यायिक प्रक्रियाबाट नै हरेक गतिविधिको छिनोफानो हुने बताएका हुन्। यस्तै राष्ट्रिय स्वतन्त्र पार्टीका सभापति रवि लामिछानेमाथि मानवअधिकार उल्लंघनको कुनै पनि व्यवहार नभएको भन्दै अदालतको आदेशअनुसार नै अनुसन्धान भइरहेको गृहमन्त्री लेखकले बताए। रविजीमाथि मानवअधिकार उल्लंघनको कुनै काम भएको छैन । सरकार हरेक व्यक्तिको मानवअधिकार रक्षाका लागि प्रतिबद्ध छ, उनले भने, सहकारी ठगीमा संलग्न जो कोहीमाथि अनुसन्धान हुन्छ। जनताले दु:ख गरेर जम्मा गरेको करोडौं रकम हिनामिना गर्नेमाथि अनुसन्धान हुँदा भीड जम्मा गर्ने, अदालत तथा न्यायिक निकाय घेराउ गर्ने जस्ता गतिविधि हुनु दुर्भाग्यपूर्ण भएको उनको भनाइ छ। मुलुकमा दिगो विकास, शान्ति, सुशासन तथा समृद्धिका लागि सरकार प्रतिबद्ध रहेको बताए। स्थायी सरकार नहुँदा आर्थिक गतिविधि चलायमान हुन सकेको थिएन, सुशासन कायम भएन, विकास निर्माणका काम पनि द्रुत गतिमा अघि बढ्न नसकेपछि वर्तमान गठबन्धन सरकार गठन भएको हो, उनले भने। गृहमन्त्री लेखकले वर्तमान गठबन्धनको विषयमा विभिन्न प्रकारको हल्ला फैलाउने कोसिस भएको भन्दै यो गठबन्धन २०८४ सालको निर्वाचन सम्मै कायम रहने जिकिर गरे। संविधान संशोधन तथा राजनीतिक स्थायित्वका लागि वर्तमान गठबन्धनको आवश्यकता महसुस भएकाले जनचाहना अनुसार काम हुने उनको दाबी छ।"
कुशल मल्लको अर्धशतक,काठमाडौं : नेपाल प्रिमियर लिगमा चितवन राइनोजका कप्तान कुशल मल्लले अर्धशतक प्रहार गरेका छन्। टियु क्रिकेट मैदानमा शनिबार जनकपुर बोल्ट्सविरुद्ध उनले अर्धशतक प्रहार गरेका हुन्। उनले २८ बलमा २ चौका र ५ छक्का प्रहार गर्दै ५० रन पूरा गरेका हुन्। टस जितेर ब्याटिङ गरेको चितवनले १६ ओभरको समाप्तिमा १३१ रन बनाएर खेलिरहेको छ।
"चितवनको तेस्रो विकेट पतन, हसन र कार्की आउट",काठमाडौं : नेपाल प्रिमियर लिगको जारी खेलमा चितवन राइनोजको तेस्रो विकेट पतन भएको छ। चितवनका हसन इसाखिल २८ रन बनाएर आउट भएका छन्। उनले १९ बलमा ४ चौका र १ छक्का प्रहार गरे। यसअघि सन्तोष कार्की १४ रन बनाएर आउट भएका थिए। १२ बलमा उनले १ छक्का प्रहार गरे। चितवनका मोहम्मद मोसिनले उनको विकेट लिए। त्यस्तै विपिन रावल ३ रनमा आउट भएका थिए। ललित राजबंशीले उनको विकेट लिएका थिए। जारी खेलमा चितवनले टस जितेर ब्याटिङ गर्ने निर्णय गरेको थियो। यसैबीच ८ ओभरको समाप्तिमा चितवनले ३ विकेटको क्षतिमा ५६ रन बनाएको छ।
संघीयता कार्यान्वयनमा युवा वर्गले सशक्त भूमिका निर्वाह गर्नुपर्छ,"काठमाडौं : उपराष्ट्रपति रामसहाय प्रसाद यादवले संघीयता कार्यान्वयनमा युवा वर्गले सशक्त भूमिका निर्वाह गर्नुपर्नेमा जोड दिएका छन्। शनिबार काठमाडौंको टुँडिखेलमा आयोजना गरिएको ३० औँ महानगर दिवसको मुल समारोहमा बोल्दै उपराष्ट्रपति यादवले स्थानीय निकायको सक्रियताबाट जनताले आफ्नै घर आँगनमा सहज सेवा प्राप्त गरेको उल्लेख गर्दै संघीयता कार्यान्वयनमा युवा वर्गले सशक्त भूमिका निर्वाह गर्नुपर्नेमा जोड दिएका हुन्। नागरिकलाई सरकारप्रति भरोसा गर्न जगाउन काठमाडौं महानगरपालिकाले अहम् भूमिका खेलेको उनले बताए। गएको आर्थिक वर्षदेखि महानगरपालिकाले कार्यान्वयनमा ल्याएका महानगर गौरवका योजनाले दिगो रणनीतिक विकास र सहजतामा टेवा पुग्ने उनको विश्वास छ। उनले स्वर्णिम योजनाबाट आम नागरिकसँग प्रत्यक्ष जोडिएका स्वास्थ्य, शिक्षा, खेलकुद, सीप तथा क्षमता विकाससहित रोजगार प्रवर्द्धन, वातावरण सुधार र पूर्वाधार कार्यमा तत्काल लाभ प्राप्त हुन सक्ने धारणा राखे।"
कारको ब्याक लाइटभित्र स्पोर्टस् सुज र बेल्ट,"झापा : भद्रपुर नाकाबाट भन्सार छलेर स्पोर्टस् सुज र छालाको बेल्ट भित्राउने एउटा भारतीय नम्बर प्लेट भएको सुजुकी कारलाई सशस्त्र प्रहरीले नियन्त्रणमा लिएको छ। सीमामा तैनाथ दुवै देशका सुरक्षाकर्मीले चेकजाँच गरी छाडेका कारभित्रबाट विशेष सूचनाको आधारमा ६० जोर फुटबल सुज, ४० थान छालाको बेल्ट र लाइटर बरामद गरिएको छ। शुक्रबार बिहान ८ बजेको समयमा डब्लुबी ५२ जी ९४१८ नम्बरको भारतीय सुजुकी कार भद्रपुर५ स्थित मेची पुलबाट नेपाल प्रवेश गरेका थिए। सो कारलाई नाकामै रोकेर चेकजाँच गरिएको थियो। तर, कारभित्र केही नदेखेपछि सुरक्षाकर्मीले नेपाल प्रवेश गर्न अनुमति दिएका थिए। सो कारभित्र सरसामान ल्याएको भनी सशस्त्रलाई तत्कालै सूचना प्राप्त भयो। सशस्त्रले भद्रपुर भन्सार कार्यालय अगाडि सुजुकी कारलाई रोक्ने सङ्केत गर्दा नरोकी भाग्ने क्रममा उक्त कारलाई पन्छ्याउँदै भद्रपुर८ स्थित हडिया चिया बगानमा कार छाडेर चालक फरार भएका थिए। त्यसपछि सशस्त्र प्रहरी बल, नेपाल प्रस्तावित सीमा सुरक्षा गुल्म भद्रपुरले कारलाई नियन्त्रणमा लिएर चेकजाँच गर्दा कारको ब्याक लाइटभित्र छुट्टै बनाइएको बक्सबाट स्पोर्टस् सुज, बेल्ट र लाइटर बरामद गरिएको सशस्त्र प्रहरी बल, नेपाल नं २ गण हेडक्वाटर झापाका डीएसपी मदनकुमार रसाइलीले जानकारी दिए। सामान र कार कसको भनी खुलेको छैन। चालक फरार भएकोले त्यस बारेमा अनुसन्धान भइरहेको डीएसपी रसाइलीले बताए। नियन्त्रणमा लिएको कारसहित सामानलाई ११ लाख ७१ हजार १ सय रुपैयाँ मूल्याङ्कन तोकेर आवश्यक कारबाहीका लागि मेची भन्सार कार्यालय काँकडभिट्टामा बुझाइसकेको डीएसपी रसाइलीले बताए। गत भदौ २३ गते मेचीनगरको काँकडभिट्टा नाकाबाट प्रवेश गरेको डब्लुबी ७४ एन ६८७८, डब्लुबी ७४ पी ७७९९ र डब्लुबी ७४ एन ८५६२ नम्बरको भारतीय कारसहित तीन जनालाई चालकलाई अवैध सामानसहित नियन्त्रणमा लिएको थियो। तीन वटै कारले ब्याक लाइट हुने ठाउँमा बक्स बनाएर त्यहाँभित्र लत्ताकपडा राखी भन्सार छलेर नेपाल भित्राउने खोजेका थिए। प्रहरीले ती कारहरू भित्र लुकाइछिपाई ल्याएको अन्दाजी ३ लाख ९९ हजार एक सय रुपैयाँ बराबरको पुरुष ट्राउजर ११० पिस, लेडिज ट्राउजर ४२ पिस, रुमाल १२५० पिस, लेडिज सर्ट २२ पिस, कुर्था ३२ पिस, भेष्ट ५३ पिस , लेडिज ब्रा ५२८ पिस, लेडिज भेष्ट १८ पिस, कुर्थी १० पिस र लेडिज सर्ट १७ पिस फेला परेको थियो। ती सामानहरूसहित अन्दाजी २४ लाख बराबरको तीन वटा कार र त्यसका चालकहरू भारत पश्चिम बङ्गाल दार्जिलिङ जिल्ला पानीट्याङकी बस्ने ४२ वर्षीय रामदयाल बर्मन, सोही ठाउँका ३३ वर्षीय अमित राय र ४६ वर्षीय राजकुमार घोषलाई नियन्त्रणमा लिएर मेची भन्सार बुझाएका थिए। काँकडभिट्टामा सो घटना बाहिरिएपछि त्यहाँका तस्कर समूहले सोही शैली भद्रपुर नाकामा अपनाएर सरसामान भित्राउँदै आइरहेका थिए।"
जीवनजगत्का बाछिटाहरू,"तीसको दशकका युवा पुस्ताले गोजीका साहित्यिक पत्रिकाबाट पुनः प्रारम्भ गरेको लघुकथा लेखनबीचको केही समय सुषुप्तावस्थामा रह्यो। तर पनि वर्तमान समयमा नेपाली लघुकथा विधा अत्यन्त लोकप्रिय हुँदै आएको छ। लघुकथा लेखनका साथै लघुकथा संग्रह प्रकाशनमा पनि केही वर्षदेखि बढोत्तरी देखिन्छ। स्थापित साहित्यकारदेखि नवपुस्ताहरूको ठूलो जमात लघुकथा लेखनमा समर्पित छ। लघुकथाको गुणात्मकतालाई थाँती राखेर यसको संख्यात्मक वृद्धिलाई मात्र आधार मान्ने हो भने पनि यसलाई लघुकथा लेखनको विकासमा एक किसिमको बाढी नै हो भन्दा पनि फरक पर्दैन। यसै सन्दर्भमा लामो समयपश्चात् प्रकाशित लघुकथाको एउटा स्तरीय संग्रह छचल्का पाठकसामु आएको छ। साहित्यिक पत्रिका शारदाका सम्पादक विमल भौकाजीले आफ्नो सम्पादनमा छचल्का शीर्षकको लघुकथा संग्रह भुँडीपुराण प्रकाशन, काठमाडौंमार्पत बजारमा ल्याएका छन्। जसमा वरिष्ठ साहित्यकारदेखि कनिष्ठ लेखकसम्मका लघुकथा छन्। तीमध्ये १२ महिला लघुकथाकार छन्। वास्तवमा यो लघुकथा संग्रह लघुकथा लेखनमा लागेका र पहिले नै स्थापित भइसकेका लघुकथाकारहरूको प्रतिनिधि लघुकथा हो। यसमा दुर्लभलाल सिंह, शान्तिनारायण श्रेष्ठ, मनु ब्राजाकी, शैलेन्द्र साकार, गोरखबहादुर सिंह, वनमाली निराकार, भागिरथी श्रेष्ठ, मञ्जु काँचुली, उषा शेरचन, अशेष मल्ल, किशोर पहाडी, श्रीओम श्रेष्ठ रोदन, लव गाउँले, युवराज मैनाली, रामप्रसात पन्त, महेश प्रसाईं, दिव्य गिरी, धु्रव मधिकर्मी, रत्न कोजु, राजव, सुमन सौरभ, विमल भौकाजी, आरआर चौलागाईं, त्रिभुवनचन्द्र वाग्ले, हरिप्रसाद भण्डारी, डा पुष्करराज भट्ट, पेशल आचार्य, सुष्मा मानन्धर, राधा कार्की, कात्यायन गरी ९९ जनाको लघुकथा छन्। लघुकथामा देशको वर्तमान अवस्था, नारी स्वतन्त्रता, वैदेशिक रोजगार र त्यसको असर, देशको अस्थिर राजनीतिक अवस्थाबाट उत्पन्न अनेकौं विकृति, विसंगति र बेथितिले समाजमा पारेको नकारात्मक प्रभावका साथै व्यक्ति र पारिवारिक विचलनका स्वरहरू उठाइएको छ। नेपाली समाजमा आधुनिकताका नाममा प्रवेश गरेको आर्थिक र सामाजिक पाटोलाई पनि यस संग्रहभित्रका लघुकथाहरूमा अभिव्यक्त गरिएको छ। लघुकथाहरू सरल भाषा र शैलीलाई छन्। जसको कारण लघुकथाहरूले व्यक्त गरेको भाव, मर्म र सन्देश बुझ्न पाठकलाई घोत्लिरहनु पर्दैन। प्रस्तुत संग्रहभित्रका धेरैजसो लघुकथा समसामयिक, राजनीतिक, आर्थिकसँग सम्बन्धित छन्। यी विषयहरू मानिसको जीवन र जगत्सँग सम्बन्धित भएकाले लघुकथा बढी प्रभावकारी छन्। यो नै छचल्काको प्रमुख विशेषता र महत्वपूर्ण पक्ष हो। लघुकथाकारहरूले लघुकथाको संरचनापक्षलाई विशेष ध्यान दिएर लघुकथाको सिर्जना गरेको पाइन्छ। तसर्थ यस लघुकथामा जीवन र जगत्लाई विभिन्न दृष्टिकोणबाट हेरिएकोले पनि ती रोचक र भावपरक छन्। वास्तवमा लघुकथाहरू सरल र प्रभावकारी हुनु नै लघुकथाको विशेषता पनि हो। यसका अतिरिक्त वर्तमान समयमा देखिएका अनेक विकृति, विसंगति र बेथितिका अतिरिक्त मान्छेभित्रको स्वार्थीपन, मान्छेभित्र हराउँदै गएको मानवता र बढ्दै गएको सामाजिक कुप्रवृत्तिका कारणबाट उत्पन्न भएका अनेक विकृतिका पाटाहरूलाई लघुकथाहरूमा उजागर गरिएको छ। लघुकथामा हुनुपर्ने चार विषय विषय, शैली, प्रस्तुति र सन्देश संग्रहमा अति महŒवपूर्ण पक्ष बनेर रहेका छन्। लघुकथाको विषय छनोटदेखि प्रस्तुत गर्ने, शैली, संरचना, संवाद आदिमा कलात्मकता नभई लघुकथा प्रभावकारी हुन सक्दैन। आजको भौतिकवादी संसारमा आजको समाज र त्यो समाजको परिवेशमा बाँचिरहेको मान्छे अनेक कुण्ठा, पीडा र विसंगतिबाट गुज्रिरहेको छ। तिनीहरूकै भित्री भावनालाई विषय बनाएर लेखिएका छन् यस संग्रहका लघुकथाहरू। जसको कारण लघुकथाहरू स्तरीय र प्रभावकारी भएका हुन्। यी लघुकथाहरूले पाठक स्वयंको पीडालाई पनि अभिव्यक्त गर्छन् भन्ने विश्वास लिन सकिने आधार छन्। यस लघुकथा संग्रहमा समावेश सबै लघुकथा विषयगत हिसाबले पनि उम्दा छन् र एउटा न एउटा सन्देश प्रवाह गर्न सफल छन्। धेरै समयपछि विभिन्न सर्जकको लघुकथाहरूलाई एउटै पुस्तकमा समेटेर प्रकाशन गरिएको यो स्तरीय लघुकथा संग्रह छचल्का लघुकथामा कलम चलाउन प्रारम्भ गरेका नवस्रष्टा, विद्यार्थी, अनुसन्धानकर्ता र नेपाली साहित्यका आमपाठकका निम्ति अवश्य पठनीय र संग्रहणीय छ।"
"पावरप्लेमा काठमाडौं आक्रामक, बनायो ५९ रन",काठमाडौं : नेपाल प्रिमियर लिगमा काठमाडौं गुर्खाजले आक्रामक सुरुवात गरेको छ। पावरप्लेमा काठमाडौंले एक विकेटको क्षतिमा ६२५९ रन बनाएको हो। काठमाडौंका लागि माइकल लेभिट र स्टेफेन इस्कीनाजीले आक्रामक सुरुवात गरेका हुन्। ३२ रनमा आउट भएका माइकल लेभिटले १८ बलमा १ छक्का र ६ चौका प्रहार गरे। त्यस्तै स्टेफेन १६ बलमा ४ चौकासहित २६ रनमा खेलिरहेका छन्। पोखरा एभेन्जर्सका विपिन खत्रीले विकेट लिँदै सफलता दिलाएका हुन्। पोखराले काठमाडौंलाई १३९ रनको लक्ष्य प्रस्तुत गरेको छ।
प्रजातन्त्र,"सामाजिक पढाइरहेका सदिरामले अचानक विद्यार्थीलाई सोधे, निरंकुशबाट बच्ने एकमात्र उपाय के हो ? रमणले उठेर भने, लोकतन्त्र। रजनीले उठेर बोलिन्, गणतन्त्र। सीताले उठेर थपिन्, यी दुवै बेठीक। स्वतन्त्र। विद्यार्थीकेन्द्रित अध्यापन थियो। सदिरामले कसैलाई नकारेनन्। उनले प्रश्न बदली गरे। फेरि सोधे, अधिकार पाउन के गर्नुपर्छ ? दया उठे। उनले भने, आन्दोलन। श्याम उठे। उनले भने, हडताल। हरिमाया जुरुक्क उठिन् र भनिन्, युद्ध। सीतालाई सकसक लागेछ क्यार ! उनले भनिन्, क्रान्ति। सदिराम फेरि चुप बसे। उनले उत्तर विद्यार्थीबाटै खोज्न थाले। उनले त्यसैगरी भिन्न प्रश्न गरे, हामीले मान्ने स्वतन्त्रता मोडल कस्को हो ? पीडितको या पीडकको ? रमणले फ्याट्ट भने, बेलायतको। रजनीले सीधै भनिन्, अमेरिकाको। सीताले थपिन्, युरोपको। पहिलादेखि चुपचाप बसेको विशाल धेरै बेरसम्म घोरिए। साथीका तर्कले उनी अझै झस्किए। पीडितले स्थापना गरेको व्यवस्था मोडेल न स्वतन्त्रता देखिए न त क्रान्तिको माध्यम नै। शक्तिशाली देशका शासकहरूले फुटाएर राज गर्ने मोडल कसरी चलाए ? विशाल सोचमग्न बने। उत्तर खोज्न विशालले उठेर सोधे, शोषण गर्नेले आफ्नो व्यवस्था पीडितमाथि लाद्दा कुन तन्त्र आउँछ ?"
चितवनले टस जितेर जनकपुरविरुद्ध ब्याटिङ गर्दै,काठमाडौं : नेपाल प्रिमियर लिगमा चितवन राइनोजले टस जितेर जाकपुर बोल्ट्सविरुद्ध ब्याटिङ गर्ने निर्णय गरेको छ। टियु क्रिकेट मैदानमा चितवनका कप्तान कुशल मल्लले ब्याटिङ गर्ने निर्णय गरेको छ। प्लेअफ सम्भावना कायम राख्न चितवन जित्नैपर्ने दबाबमा छ भने जनकपुर यसअघि नै प्लेअफमा पुगिसकेको छ।
कुशल मल्लको आक्रामक ब्याटिङमा चितवनले जनकपुरलाई दियो १८१ रनको लक्ष्य,"काठमाडौं : नेपाल प्रिमियर लिगमा चितवन राइनोजले जनकपुर बोल्ट्सलाई १८१ रनको लक्ष्य प्रस्तुत गरेको छ। टियु क्रिकेट मैदानमा टस जितेर ब्याटिङ गरेको चितवनले निर्धारित ओभरको खेलमा ४ विकेट गुमाएर १८० रन बनाएको हो। चितवनका लागि कप्तान कुशल मल्लले आक्रामक ब्याटिङ गरे। उनले ४१ बलमा ३ चौका र ७ छक्का प्रहार गरे। त्यस्तै रवि बोपारा ४४ रन बनाए। ३२ बलमा उनले ५ चौका र १ छक्का प्रहार गरे। त्यस्तै हसन इसाखिलले २८ रन र सन्तोष कार्कीले १४ रन बनाए। विपिन रावल ३ रनमा आउट भए भने बसिल हमिद १ रन र सोहिल तनवीर ५ रनमा अविजित रहे। जनकपुरका लागि ललित राजबंशीले २ र हर्ष ठाकेर, शेर मल्ल र जेम्स निसमले ११ विकेट लिए।"
एनपीएल हेर्न त्रिवि मैदान पुगे क्रिकेटर ब्रायन लारा (तस्बिरसहित),"काठमाडौं : विश्व क्रिकेटका दिग्गज खेलाडी ब्रायन लारा एनपीएल हेर्न कीर्तिपुरस्थित त्रिवि मैदानमा पुगेका छन्। शुक्रबार बिहान नेपाल आएका उनी शनिबार खेल हेर्न गएका हुन्। काठमाडौंमा जारी नेपाल प्रिमियर लिग (एनपीएल) हेर्न नेपाल आएका शुक्रबार त्रिभुवन विमानस्थल आइपुगेका लारालाई नेपाल क्रिकेट संघ (क्यान) का पदाधिकारीहरुले स्वागत गरेका थिए। वेस्ट इन्डिजका क्रिकेट लिजेन्ड लारा नेपाल आउने जानकारी क्यानका सचिव पारस खड्काले गत मंगलबार नै सामाजिक सञ्जालमार्फत दिएका थिए। हिजो विमानस्थलमा बोल्दै उनले नेपाल भ्रमणमा आउन पाउँदा खुसी लागेको बताएका थिए। म धेरै पटक क्रिकेट खेल्न भारत आएको छु। भारत आउने क्रममा नेपालका बारेमा पनि जान्ने मौका पाएको थिएँ, शुक्रबार बिहान सञ्चारकर्मीसँग भने, नेपाल आउने इच्छा पहिलेदेखि नै थियो। अहिले आउन पाउँदा धेरै खुसी छु। उनले नेपाल आएर यहाँका क्रिकेटका बारेमा जान्न र बुझ्न पाएको बताए। क्यारेबियन राष्ट्र ट्रिनिडाड एन्ड टोबागोका ५५ वर्षीय लाराले टेस्ट र एकदिवसीय क्रिकेटमा १० हजारभन्दा बढी रन बनाएका छन्। टेस्ट क्रिकेटमा एकै पालिमा अविजित चार सय रन बनाउने कीर्तिमान लाराकै नाममा छ। उनी टेस्ट क्रिकेटको एउटै पालिमा चार सय रन बनाउने एकमात्र खेलाडी हुन्। उनले सन् २००४ मा एन्टिगुवामा भएको इङ्ल्यान्डविरुद्धको चौथो टेस्टमा अविजित चार सय रन बनाएका थिए। उनले सन् २००३ मा टेस्ट क्रिकेटमै दक्षिण अफ्रिकाविरुद्धको खेलमा एकै ओभरमा २८ रन बनाउँदै कीर्तिमान रचेका थिए। उनको यो कीर्तिमान सन् २०२२ मा भारतका जसप्रीत बुमराहले तोडेका थिए। सन् १९९० देखि २००७ सम्मको समयलाई लारा युग मानिन्छ। यस अवधिमा उनले थुप्रै कीर्तिमानसँगै ऐतिहासिक सफलता पनि हासिल गरेका थिए। उनले वेस्ट इन्डिजबाट एक सय ३१ टेस्टमा ३४ शतक र ४८ अर्धशतकसहित ११ हजार नौ सय ५३ रन बनाएका छन्। यस्तै दुई सय ९९ एकदिवसीय अन्तर्राष्ट्रिय खेलमा १९ शतक र ६३ अर्धशतकको मद्दतमा १० हजार चार सय पाँच रन बनाएका छन्। टेस्टमा ६० र एकदिवसीयमा ४९ ओभर बलिङ गरेका लाराले एकदिवसीय खेलमा चार विकेट लिएका छन्। उनकै कप्तानीमा सन् २००४ मा वेस्ट इन्डिजले आईसीसी च्याम्पियन्स ट्रफी जितेको थियो। जुन सन् १९७९ विश्वकपपछिको ठूलो उपाधि थियो। लारा टेस्ट क्रिकेटको विश्व वरीयतामा ब्याटिङतर्फ लामो समय शीर्षस्थानमा रहेका खेलाडी पनि हुन्। श्रीलंकाका चर्चित क्रिकेटर मुथैया मुरलीधरनले लारालाई विश्वका सबै ब्याटरमध्ये सबैभन्दा कठिन प्रतिद्वन्द्वी रहेको बताएका थिए। विश्व प्रसिद्ध दिग्गज खेलाडी लाराको आगमनले एनपीएलसँगै नेपाली क्रिकेटलाई अन्तर्राष्ट्रियकरण गर्न थप मद्दत पुयाउने क्यानको विश्वास छ। विश्व क्रिकेटका महान खेलाडीमध्येका लाराको आगामन नेपाली क्रिकेटका लागि यादगार क्षण बन्नेछ, क्यानका प्रवक्ता छुम्बी लामाले बिहीबार जारी गरेको विज्ञप्तिमा भनिएको छ, लाराको उपस्थितिले क्रिकेट समर्थकलाई मात्र प्रेरित गर्दैन, नेपाली क्रिकेटको विकासमा पनि महत्वपूर्ण भूमिका निर्वाह गर्नेछ।"
जहाँ पुस्तकले पुलको काम गर्छन्,"न प्रशस्त किताबको पहुँच, न त आफूजस्तै लेख्ने साथीभाइसँग बाक्लो भेटघाट, न आफ्नो सिर्जनाको अभिव्यक्ति दिने उचित माहोल। यस्तै समयलाई छिचोल्दै लक्ष्मीप्रसाद देवकोटा, बालकृष्ण सम, पारिजात, शंकर लामिछाने, भूपि शेरचन आदिले निरन्तर लेखिरहे। अहिले उनीहरू हाम्रा प्रेरणाका पात्र भएका छन्। अब समय केही विकसित भएको छ। प्रविधिसँगसँगैको उन्नतिको पूर्वाधारले विश्वलाई नै एउटै घर बनाइदिएको छ। हामीले चाहेको काम गर्न अलि सहज हुँदैछ। मानिसहरू शिक्षित हुने क्रममा बौद्धिक स्तरको वृद्धि चासोको विषय बन्दैछ। यही सिलसिलामा विभिन्न ठाउँमा पुस्तक पसलको सुरुआत परिवर्तनको द्योतक हुन प्रयास गरिरहेको छ। हिजोआज पठन संस्कृतिको विस्तार विकेन्द्रीकृत शैलीमा भइरहेछ। आफूलाई पढ्न मन लागेका पुस्तकहरू नपाएर पाठकले छट्पटिनुपर्ने अवस्था थियो। अब यो समस्या बिस्तारै बिस्तारै सहज भइरहेको छ। गाउँका कुनाकुनामा किताबको अनुहार देखिने क्रम सुरु हुँदैछ। सम्पूर्ण किताब नारायणगढका सञ्चालक लेखराम सापकोटा पाठकको चाहनालाई पूरा गर्ने कोसिसमा छन्। यसले विशेषगरी साहित्यिक अनि गैरसाहित्यिक उन्नतिका लागि आफ्नो यात्रा तय गरिसकेको छ। जहाँ सबै विधाका पुस्तक उपलब्ध छन्। कोरोना भाइरसको संक्रमण फैलिएको बेला यसले निःशुल्क होम डेलिभरीमार्फत सेवा गर्यो। अहिले पनि गरिरहेको छ। अक्सर मान्छेहरूको सपना हुन्छ राम्रो देश जाने, पैसा कमाउने, कतै घर जग्गा जोड्ने अनि परिवारको साथमा सुखसयलको जिन्दगी बाँच्ने। तर उनले यो सपना देखेनन्। किताबको संसारलाई नै आफ्नो सपनाको केन्द्रबिन्दु बनाए। उनको सपना पूरा गर्न जीवनसाथी शिरिषाले भरपूर साथ दिइरहेकी छन्। दुवैको सपना र चाहना मिलेर सम्पूर्ण किताब नारायणगढ रंगीन फूलबारी बनेको छ। जहाँ लेखक तथा पाठक मह काढ्न रस खोज्ने माहुरी झैं झुमिरहन्छन्। यसको नामकरण गर्ने सन्दर्भमा लेखक अमर न्यौपाने र आफूले जुराएको अनुभव सापकोटा सुनाउँछन्। यो ठाउँठाउँमा विस्तार भएपछि लेखक र पाठक प्रत्यक्ष रूपमा लाभान्वित भएका छन्। अक्षरसँग प्रेम गर्नेहरूका लागि यो तीर्थस्थल बनेको छ। जहाँमा हजारभन्दा बढी शीर्षकका पुस्तक पाइन्छन्। लेखराम भन्छन् कोर्सबाहिरका किताबलाई बढी प्राथमिकता दिन्छौं। पुराना लेखकहरूलाई कालजयी बनाइराख्न उनीहरूको पुस्तक बिक्री गर्नमा टेवा पुर्याउँछौं। घरमा अथवा शैक्षिक संस्थामा पुस्तकालय निर्माण गर्न चाहनेहरूका लागि हामीलाई सम्झिए हुन्छ, सकेसम्म गुणस्तरीय किताब उपलब्ध गराउँछौं। हरेक नेपालीको घरमा अनि हरेक सार्वजनिक स्थानमा पनि चिटिक्क परेको पुस्तकालय बनोस् भन्ने हामी चाहान्छौं। चितवन र हेटौंडा आसपासका लेखक अनि पाठकका लागि अहिले लेखराम साथी बनेका छन्। उनी देशबाहिर पनि पुस्तक पठाउँछन्। चितवन बाहिरबाट पनि लेखक तथा पाठकहरूको उपस्थिति सम्पूर्णमा हुने गरेको छ। यो सुन्दर तथा महŒवपूर्ण कार्यका लागि लेखरामशिरिषाको जोडीलाई सलाम गर्नैपर्छ। साहित्यिक कार्यक्रमहरूको मेलोमेसो मिलाउने थलो पनि अचेल सम्पूर्ण किताब भएको छ। जसले लेखक, प्रकाशक अनि पाठकको सम्बन्धलाई सुमधुर बनाउन मध्यस्थकर्ताको काम गरिरहेछ। किताबै किताब भएको अनुपम स्थलमा भेटघाट गर्न पाउँदा लेखकहरू पनि एकदम खुसी हुनुका साथै लेखन अनि पठनसम्बन्धी कुराकानीमा मग्न हुन्छन्। सम्पूर्ण किताबबाट लाभ लिने धेरै साहित्यानुरागी छन्। जसले अझ बढी लेखकहरूलाई लेख्न, प्रकाशकहरूलाई छाप्न र पाठकहरूलाई पढ्न प्रोत्साहित गरेको छ। २०५७ सालमा नारायणगढको पुस्तक पसलमा लेखरामले काम सुरु गरेका थिए। २०७१ सालदेखि आफैं यो खोलेर आख्यान तथा गैरआख्यानका पुस्तक बिक्री गरिरहेका छन्। भन्छन्, यद्यपि यो अभियानमा चुनौती पनि छ किनकि यसमा करोडौं लगानी गरेको छु। नेपाली साहित्यको उत्थान गर्नु मेरो उद्देश्य हो। जसलाई मैले नाफामुखीभन्दा निस्वार्थ सेवाको भावले हेरेको छु। अरू व्यापारजस्तो होइन यो किताबबजार जसबाट रातारात धनी हुन सकियोस्। यो त जीवनलाई कलासँग जोड्ने प्रयास हो। जहाँ पुस्तकले पुलको काम गर्छन्। यसलाई अझ देशका कुनाकुनामा फिँजाउन सकेमा पठनसंस्कृतिको उन्नतिका लागि सुनमा सुगन्ध मिल्ने थियो। शिरिषा सापकोटा पनि लेखरामले थालेको कामलाई पूर्णता दिन चाहन्छिन्। उनी पतिको भावनालाई सम्मान गर्छिन्। पुस्तकहरूको बिक्री वितरणमा अहोरात्र खटिइन्छिन्। नेपाली साहित्य र साहित्यलाई धेरै माया गर्छिन्। यो जोडीको मेलमिलापपूर्ण कार्य सराह्रनीय छ। सम्पूर्ण किताबको सञ्जाल काठमाडौं, विराटनगर, बिर्तामोड हुँदै देशका विभिन्न ठाउँमा फैलिन खोजिरहेछ। जसले निरन्तर पुस्तकप्रेमीहरूको मन जितिरहेछ। घरपिच्छे पुस्तकालय बनाउने अभियानमा पनि महत्वपूर्ण टेवा पुर्याइरहेछ। अभियानमार्फत अहिले जन्मदिन, बिहे, व्रतबन्ध आदि कार्यमा पुस्तक उपहार दिने प्रचलन पनि बढेको छ।"
एनपीएलमा जेम्स निसमको कीर्तिमानी अर्धशतक,काठमाडौं : जनकपुर बोल्ट्सका जेम्स निसमले कीर्तिमानी अर्धशतक प्रहार गरेका छन्। उनले १८ बलमै अर्धशतक प्रहार गरेका हुन्। उनले ४ चौका र ५ छक्का प्रहार गर्दै अर्धशतक पूरा गरेका हुन्। उनले १३औं ओभरमा कीर्तिमानी २४ रन जोडेका थिए। जसमा ५ वटा बाउन्ड्री रहेका थिए। उनले पहिलो बलमा छक्का र त्यसपछि लगातार ४ चौका प्रहार गरे। अन्तिम बलमा भने दुई रन जोडे।
"विद्युत विधेयक संसोधन हुन्छ, पीपीए खुल्छ : ऊर्जामन्त्री खड्का","काठमाडौं : ऊर्जा, जलस्रोत तथा सिँचाइमन्त्री दीपक खड्काले निजी क्षेत्रको सुझावसहित विद्युत विधेयक संशोधन हुने बताएका छन् । स्वतन्त्र ऊर्जा उत्पादकहरुको संस्था, नेपाल (इप्पान) र एसिएन पेन्ट्सले संयुक्त रूपमा शुक्रबार आयोजना गरेको इन्फ्रास्ट्रक्चर इनोभेसन एन्ड सस्टेनेबल डेभलपमेन्ट विषयक अन्तरक्रिया कार्यक्रममा बोल्दै मन्त्री खड्काले निजी क्षेत्रको साथनभई २८ हजार ५०० मेगावाटको लक्ष्य पूरा गर्न नसकिने भन्दै निजी क्षेत्रका सुझाव समेटेर विद्युत विधेयक संशोधन हुने दाबी गरेका हुन् । ऊर्जा क्षेत्रको विकास भए मात्र मुलुकको विकास सम्भव हुने भन्दै मन्त्री खड्काले छिट्टै पाइपलाइनमा रहेका ऊर्जा आयोजनाहरुको विद्युत खरिद बिक्री सम्झौता (पीपीए) खुला हुने पनि बताएका छन् । ऊर्जा आयोजनाको खर्च र आम्दानी पहिले नै तय हुने भएकाले अरुभन्दा सुरक्षित व्यवसाय भएपनि मौसमी प्रतिकुलताले हुने जोखिम प्रवर्द्धकको हातमा नरहेकोले त्यसको सजाय प्रवर्द्धकलाई दिन नहुने पनि खड्काले बताए । ऊर्जामन्त्री खड्काले नेपालले पछिल्लो समय भारतमा ९५० र बंगलादेशमा ४० मेगावाट विद्युत् निर्यात गरिरहेको बताउँदै सरकारले सन् २०३५ सम्म २८ हजार ५०० मेगावाट विद्युत् उत्पादन गर्दा १५ हजार मेगावाट विद्युत यिनै देशमा निर्यात गर्ने लक्ष्य राखेको बताए । तर, उक्त लक्ष्य हाँसिल गर्नका लागि निजी क्षेत्रको साथ बिना सम्भव नहुने भएकाले निजी क्षेत्रलाई सँगै लैजान उनीहरुका सरोकारका विषय सम्बोधन गर्न आफू संधै तयार रहेको मन्त्री खड्काको भनाई थियो । निजी क्षेत्रले जे जति मागहरु राखेको छ, ती सबै मागको विषयमा म जानकार छु । ती सबै माग पूरा हुन्छन्, खड्काले भने । डेडिकेटेड तथा ट्रंक लाइनको विषयमा उद्योगीले भुक्तानी गर्नु पर्दैन भनेर आफूले कहीँ कतै कहिले पनि नभनेको तर, उद्योग बन्द गरेर पैसा उठाउनु हुँदैन भन्ने पक्षमा आफू रहेको पनि खड्काले बताए । उद्योग बन्द हुँदा, विद्युत खपत भएन, सरकारले राजस्व गुमायो, श्रमिकले रोजगारी गुमायो, उत्पादनको लागत बढ्यो, यसले चेन अफ इफेक्ट पारेको छ । सरकारी निकायले सरकारको राजस्वमा असर पार्ने, अर्थतन्त्रमा असर पार्ने यस्तो काम पनि गर्न हुन्छ ? खड्काले विद्युत प्राधिकरणलाई प्रश्न गर्दै भने । मन्त्री खड्काले स्रोतमाथिको अधिकार गरिब तथा धनी सबै वर्गका लागि हुने भएकाले सरकारले जनताको जलविद्युत् कार्यक्रमअन्तर्गत गरिब तथा विपन्न वर्गका लागि सरकारले दुई लाखदेखि पाँच लाखसम्मको बिना धितो सहुलियत ऋणको व्यवस्था गरेको पनि बताएका थिए । कार्यक्रममा विद्युत नियमन आयोगका अध्यक्ष डा रामप्रसाद धितालले उत्पादन जस्तै प्रसारण र वितरणमा पनि निजी क्षेत्रलाई सहभागी गराउने विषयमा आयोगले गृहकार्य गरिरहेको बताए । उनले अहिलेको प्रसारण सञ्जालमा ग्रिड कोड लागू भएमा उत्पादक आफैले बढी उत्पादन भएको विद्युत बिक्री गर्न सक्ने पनि बताए । हिजो थोरै विद्युत उत्पादन हुँदा विद्युत खपत कम होस भन्ने उद्देश्यले धेरै विद्युत खपत गर्नेको बढी बिल आउने बिलिङ प्रणाली विकास गरिएको भन्दै आजको दिनमा विद्युत धेरै भएर खेर जाने अवस्थामा धेरै खपत गर्नेलाई थोरै बिल आउने बिलिङ प्रणाली विकास गर्नका लागि आयोगले तयारी गरेको पनि उनले बताए ।"
नोबेलमा अब्बल १८ नारी हस्ताक्षर,"नोबेल पुरस्कार विश्वको एकमात्र प्रतिष्ठित र चर्चित पुरस्कार हो। यो पुरस्कार प्राप्त गर्न जो पनि लालायित हुने गर्छन्। स्वाभाविकै हो यो पुरस्कार प्राप्त गरेपछिको उक्त व्यक्ति र देशको सानसँगै मान पनि वृद्धि हुन पुग्छ। त्यसैले नोबेल पुरस्कार प्राप्त गर्न सबै चाहन्छन् तर कमैलाई मात्र उक्त सौभाग्य मिल्छ। जसको घोषणा स्विडिस एकेडेमीले गर्छ। प्रत्येक वर्ष डिसेम्बर १० का दिन स्टकहोममा उक्त पुरस्कार भव्य समारोहबीच प्रदान गरिन्छ। नोबेल पुरस्कारका जन्मदाता अल्फ्रेड बर्नार्ड सन् १८३३ अक्टोबर २१ मा अल्फ्रेड बर्नार्ड नोबेलको जन्म स्विडेनको बाल्टिक सागरको किनारास्थित स्टकहोम नामक नगरमा भएको थियो। उनका पिता सन् १८४२ देखि सेन्ट पिटर्सबर्गमा परिवारसहित रहन्थे। यहाँ उनी रूसको सरकारका लागि खेतीका औजारका साथै सुरुङ र तारपीडहरूको निर्माणमा लागे। उनलाई सन् १८५० मा अध्ययनका लागि अमेरिका पठाइयो। पछि अल्फ्रेड स्वदेश फर्के र बुवाले काम गर्ने कारखानामा विस्फोटक पदार्थको निर्माण तथा अध्ययनमा लागे। यसैक्रममा उनले नाइट्रोग्लिसरिनको अध्ययन गरे। यसैक्रममा सन् १८६४ मा सेप्टेम्बर ३ मा भएको विस्फोटमा उक्त कारखाना पूर्णरूपमा ध्वस्त भयो। जसमा उनको कान्छो भाइको समेत मृत्यु भयो। सन् १८६७ मा उनले धुवाँरहित बारुदको आविष्कार गरे जुनयुद्धमा व्यापक प्रयोग हुन थाल्यो। अल्फ्रेडले ३५५ विभिन्न आविष्कार गरेका थिए। जसमा उनले सन् १८६७ मा डायनामाइटको आविष्कार गरे। महान् उनै वैज्ञानिक नोबेलको नाममा सन् १८९५ मा नोबेल पुरस्कारको स्थापना भएको हो। उनी स्विडेनका वैज्ञानिक तथा विस्फोटक पदार्थ डाइनेमाइटका आविष्कारक पनि हुन्। नोबेल फाउन्डेसनद्वारा स्विडेनको वैज्ञानिक अल्फ्रेड नोबेलको स्मरणमा सन् १९०१ मा सुरु गरिएको हो। यो पुरस्कार भौतिक, रसायन, साहित्य, शान्ति, चिकित्सा र अर्थशास्त्र क्षेत्रमा प्रदान गरिन्छ। विश्वको सर्वोच्च पुरस्कारको रूपमा यस पुरस्कारमा प्रमाणपत्रको साथमा नगद पनि दिइन्छ। अविवाहित रहेका कारण सन् १८९६ डिसेम्बर १० मा देहान्त हुँदा उनका कुनै उत्तराधिकारी थिएनन्। उनले शेषपछि आफ्नो सम्पत्ति कसैलाई दिन चाहेनन्। सन् १८९५ मा उनले एक इच्छापत्र तयार पार्न लगाएर आफ्नो सम्पत्तिबाट अक्षयकोष स्थापना गरे। उक्त कोषबाट प्राप्त आम्दानीबाट विज्ञानतर्फ भौतिकशास्त्र, रसायनशास्त्र र चिकित्साशास्त्रमा महत्त्वपूर्ण खोज वा आविष्कार गरेका, साहित्यको क्षेत्रमा ठूलो योगदान पुर्याएका र विश्वशान्ति कायम गर्न विशेष योगदान पुर्याएका व्यक्तिसंस्थालाई नगदसहितको पुरस्कार प्रदान गर्ने व्यवस्था मिलाए। नोबेलको इच्छाअनुसार यस सम्पत्तिको ब्याजले प्रत्येक वर्ष मानव जातिको कल्याणका निम्ति कार्य गर्ने मानिसलाई सम्मानित गरिन्छ। यो सम्पत्ति स्वीडिस बैंकमा राखिएको र ब्याजले नोबेल फाउन्डेसनमार्फत प्रत्येक वर्ष शान्ति, साहित्य, भौतिक, रसायन, चिकित्सा विज्ञान र अर्थशास्त्रमा सर्वोत्कृष्ट योगदानका लागि पुरस्कार दिइन्छ। फाउन्डेसनको स्थापना २९ जुन १९०० मा भएको हो। अर्थशास्त्रको क्षेत्रमा नोबेल पुरस्कारको सुरुआत भने सन् १९६८ देखि भएको हो। शान्तितर्फको पुरस्कार ओस्लो, नर्वेबाट र अन्य पुरस्कार स्विडेनको स्टोकहोमबाट प्रदान गरिन्छ। पुरस्कारको राशि, पदक र मेडल : प्रत्येक पुरस्कार विजेताको एक स्वर्ण पदक, एक डिप्लोमा र नगद पुरस्कार दिइने अल्फ्रेड नोबेलले गरेको सन् १८९५ को वसियतअनुसार उनले सबैभन्दा उत्कृष्ट काम गर्ने मानव जातिका सबैभन्दा बढी लाभ प्रदान गर्ने वा उत्कृष्ट काम गर्नेलाई यो पुरस्कार प्रदान गर्न उनले शेषयोग्य सम्पत्तिबाट पाँच पुरस्कारको स्थापना गरेका थिए। जुन स्विडेनका राजाको हातबाट पुरस्कार प्रदान गरिन्छ। नोबेल साहित्य पुरस्कार प्राप्त गर्नेको संख्या : हालसम्म नोबेल साहित्य पुरस्कार प्राप्त गर्ने साहित्यकार जम्मा १ सय २१ पुगेका छन्। तीमध्ये १८ मात्र महिला साहित्यकार छन्। सन् १९०१ देखि २०२४ सम्म ११७ पटक यो पुरस्कार प्रदान गरिएको देखिन्छ। सन् १९१४, १९१८, १९३५, १९४०, १९४१, १९४२ र १९४३ मा विविध कारणले नोबेल पुरस्कार प्रदान गरिएन। उनै १८ महिला साहित्यकारबारे यहाँ चर्चा गरिएको छ : सेल्मा लागरलोफ : आदर्शवाद र अध्यात्मवादी सन् १९०९ मा नोबेल पुरस्कार प्राप्त गरेर सर्वप्रथम साहित्यमा नोबेल पुरस्कार प्राप्त गर्ने महिला साहित्यकारको ताज भिर्न सफल बनेकी थिइन्, सेल्मा लागरलोफ। सन् १८५८ नोभेम्बर २० मा स्विडेनको मारबाक्कामा जन्मिएकी सेल्माको पहिलो उपन्यास द स्टोरी अफ गोस्टा बर्लिङ (१८९१) हो। साहित्य र जीवनलाई सापेक्षित सम्बन्धका रूपमा हेर्ने सेल्माका स्वच्छन्दतावादी र काल्पनिकतालाई उपन्यासमा उतारेका कारण सन् १९०९ मा उक्त पुरस्कार प्रदान गरिएको हो। नोबेल कमिटीका अनुसार उच्च आदर्शवाद, विषद् कल्पना र आध्यात्मिक बोधका लागि सराह्रनीय काम गरेबापत उनलाई नोबेल पुरस्कार दिइएको हो। सेल्माका रचनामा हार्दिकता, कोमलता र कल्पनाशक्तिको उच्चता पाइन्छ। सेल्माका कृतिहरू तीसभन्दा बढी भाषामा अनुवाद भएका छन् भने केही कृतिमा सिनेमा पनि निर्माण भएका छन्। मूलत: आदर्शवाद र अध्यात्मबाट अभिप्रेरित साहित्यकार हुन् सेल्मा। उनको निधन सन् १९४० मार्च १६ मा जन्मघरमै भएको हो। ग्राजिया देलेद्दा : पूर्वीय अध्यात्मसँग नजिक आदर्शवादी लेखनका माध्यमबाट स्पष्टरूपमा आफ्नो मूलद्वीपमा जीवनको चित्रण गर्दै सामान्य रूपमा मानवीय समस्याको गहिराइमा पुगेर सहानुभूतिका साथ प्रस्तुत गरेका कारण ग्राजिया देलेद्दालाई सन् १९२६ मा नोबेल पुरस्कार प्रदान गरिएको कमिटीले जनाएको छ। साहित्यमा नोबेल पुरस्कार पाउने दोस्रो नारी स्रष्टा ग्राजियाको सन् १९८२ मा प्रथम उपन्यास फियोर डी सार्डएग्ना प्रकाशित भएको थियो। सन् १९०० मा जब उनको उपन्यास दि ओल्ड म्यान अफ माउन्टेन प्रकाशित भया,े तब उनको एकाएक चर्चा चुलियो। ग्राजियाले कृतिमार्फत प्राचीन र आधुनिक मानवसमाजका समानता र असमानताहरूको तुलना गर्दै मानिसको नैतिक उत्थानमा जोड दिएको पाइन्छ। आदर्शोन्मुख अन्तप्र्रेरणाले भरिएका आफ्नो मातृभूमि र सम्पूर्ण मानवीय समस्याका चित्र अत्यन्त गहिराइ र सहानुभूतिपूर्वक रचनामा उतारेकाले उनलाई सन् १९२६ का लागि नोबेल साहित्य पुरस्कार प्रदान गरिएको हो। उनको मृत्यु सन् १९३६ अगस्त १५ मा भएको हो। पूर्वीय अध्यात्मसँग नजिक देखिने उनको मानवकल्याणलाई यथार्थउन्मुख आदर्शवादी दर्शनका रूपमा लिन सकिन्छ। भौतिक सुखसुविधा र सम्पन्नताभन्दा मानव कल्याणबाट आत्मिक सुख प्राप्त हुन्छ भन्ने यिनको मान्यता पाइन्छ। यिनको मुख्य लेखन विधा उपन्यास हो। सिग्रिड उन्डसेत : मानवकल्याणको मूलबाटोमा मुख्यत: मध्ययुगपछि उत्तरी क्षेत्रको जीवनका बारेमा प्रभावशालीरूपमा वर्णन गरेकाले सिग्रिड उन्डसेतलाई सन् १९२८ को नोबेल पुरस्कार प्रदान गरिएको थियो। सन् १८८२ मे २० मा डेनमार्कको कालन्डबर्गमा जन्मिएकी उनको सन् १९०७ मा पहिलो उपन्यास प्रकाशित भएको थियो। धार्मिक नैतिक आदर्श नै उनको वैचारिक दर्शन हो। भौतिक सुख कृत्रिम र आध्यात्मिक सुख प्राकृतिक हो भन्ने मान्यता उनको लेखनबाट थाहा हुन्छ। मान्छेभित्रका दु:ख र सन्तापले मान्छेलाई नै खाइरहेको यथार्थलाई उनका उपन्यासमा पाउन सकिन्छ। नारीवादी लेखिकाकी रूपमा परिचित सिग्रिडले आध्यात्मिकता नै मानवकल्याणको मूलबाटो हो भन्ने आदर्शलाई प्रस्तुत गरेकी छन्। पर्ल बक : विश्वबन्धुत्वको वकालत गर्दै सन् १९३८ मा नोबेल पुरस्कार प्राप्त गर्ने पर्ल बकको जन्म सन् १८८२ जुन २६ मा अमेरिकाको वेस्ट भर्जिनियामा भएको थियो। सन् १९३० मा उनको पहिलो उपन्यास इस्ट विन्ड : वेस्ट विन्ड प्रकाशित भएको हो। सन् १९३१ मा प्रकाशित उनको द गुड अर्थ उपन्यासले सन् १९३२ मा पुलित्जर पुरस्कारसमेत पाएको थियो। सन् १९७३ मार्च ६ मा अमेरिकाको भरमाउन्टमा उनको मृत्यु भयो। उनको द गुड अर्थ बेजोड उपन्यास मानिन्छ। चीनमा किसानहरूको जीवनको समृद्धि र वास्तविक महाकाव्यात्मक वर्णनका लागि तथा उनको जीवनीसम्बन्धी उत्कृष्ट कृतिका लागि नोबेल पुरस्कार प्रदान गरिएको कमिटीले जनाएको छ। पर्लका प्राय: औपन्यासिक कृतिमा चिनियाँ जनजीवनको सूक्ष्म चित्रण गरिएको पाइन्छ। विश्वबन्धुत्व र मानवतावादी आदर्श यिनका उपन्यासमा पाउन सकिन्छ। मूलत: मानवतावादी भावनाले ओतप्रोत भएकी वकले चिनियाँ र अमेरिकाली जनजीवनको यथार्थ चित्रण गरेकी छन्। गाब्रिएला मिस्त्राल : गीति कविताकी रानी शक्तिशाली भावनाले युक्त गीतिकविता र दक्षिण अमेरिकी देशमा आदर्शवादी आकांक्षाको प्रतीक मानिएका कारण मिस्त्रालले नोबेल पुरस्कार प्राप्त गरेकी थिइन्। दक्षिण अमेरिकाली जनजीवन र आदर्श भावनालाई सनेट्स अफ डेथ गीतिकवितामार्फत प्रस्तुत गरेबापत सन् १९४५ मा दक्षिण अमेरिकी साहित्यकार गाब्रिएला मिस्त्राललाई साहित्यमा नोबेल पुरस्कार प्रदान गरिएको हो। सन् १८८९ अप्रिल ७ मा चिलीमा जन्मिएकी मिस्त्रालको सन् १९१४ मा पहिलो कृतिका रूपमा सनेट्स अफ डेथ प्रकाशित भएको थियो। यो पुरस्कार पाउने प्रथम दक्षिण अमेरिकी लेखिका हुन्, मिस्त्राल । मिस्त्राल ल्याटिन अमेरिकाभरि नै गीति कविताका कारण आदर्शवादी बनेकी हुन्। निम्न वर्गप्रति सहानुभूति प्रकट गर्ने सशक्त लेखिका उनी बालसाहित्यमा कलम चलाउने नारी हस्ताक्षर हुन्। राजनीतिक चेतनाका रूपमा यिनका रचनामा फाँसीवाद विरोधी भावना पनि पाइन्छ। सन् १९५७ जनवरी १० मा न्युयोर्कमा यिनको मृत्यु भयो। नेली स्याक्स : अमूर्त काव्यलेखक उत्कृष्ट गीति नाटकको लेखनका लागि एवं इजरायलको भाग्यको मार्मिक तबरले शक्तिको रूपमा व्याख्या गरेकाले नेली स्याक्सले नोबेल पुरस्कार प्राप्त गरेकी थिइन्। यहुदीहरूको भाग्यको व्याख्या गर्ने कविता र नाटकहरूका लागि सन् १९६६ को नोबेल पुरस्कार उनले पाएकी हुन्। सन् १९२१ मा लिजेन्डस् एन्ड स्टोरिज प्रकाशित गरी साहित्य क्षेत्रमा प्रवेश गरेकी नेलीका द हाउस अफ डेथ (१९४७) आदि छन् । मूलत: स्वच्छन्दतावादी भावनाले ओतप्रोत भएका उनका रचनामा पछिल्लो समय यहुदी रहस्यवादी चेतनाको प्रभाव देख्न सकिन्छ। उनका कतिपय कवितामा इजरायलप्रति अमरताको सन्देश पाइन्छ। स्वच्छन्दतावादी लेखनबाट रहस्यवाद हुँदै बौद्धिक अमूर्त काव्यलेखनतर्फ यात्रारत नेलीको जन्म सन् १८९१ डिसेम्बर १० मा बर्लिनमा र मृत्यु सन् १९७० मे १२ मा स्टकहोममा भएको थियो। नाडिन गोर्डिमर : रंगभेदी नीतिको विपक्षी नोबेल कमिटिका अनुसार अल्फ्रेड नोबेलका शब्दमा सानदार लेखनका माध्यमबाट मानवताका लागि बढी लाभ पुर्याएकाले नै नाडिन गोर्डिमरलाई नोबेल पुरस्कार प्रदान गरिएको हो। सन् १९२३ नोभेम्बर २० मा दक्षिण अफ्रिकाको ट्रान्सभालमा जन्मिएकी उनको सन् १९४९ मा फेस टु फेस कथासंग्रह प्रकाशित भएको थियो। उनका कथा र उपन्यासमा सूक्ष्म रूपमा नारीवर्गको चित्रण गरिएको पाइन्छ। मानवतावादी, समतावादी, रंगभेदी नीतिको विरोधी, उदारवादी वैचारिक दृष्टिकोण उनका विशेषता हुन्। काला जातिका मानिसले भोग्नु परेका अन्याय, अत्याचारलाई मूल विषय बनाएर उनले कृति रचना गरेको पाइन्छ। मूलत: गोराजातिको अहंवादी प्रवृत्तिको विरोध गर्ने उनी नारीवर्गको विविध पक्षको चित्रण गर्ने साहित्यकार हुन्। उनको मृत्यु सन् २०१४ जुलाई १३ मा भएको थियो। टोनी मोरिसन : बहुल नारीपात्र प्रयोगकर्ता दूरदर्शी सोच र काव्यात्मक महŒवको उपन्यासमा अमेरिकी वास्तविकताको रहस्य जीवन्तरूपमा प्रस्तुत गरेकाले टोनी मोरिसनलाई सन् १९९३ मा नोबेल पुरस्कार प्रदान गरिएको थियो। अमेरिकाको ओहिओमा सन् १९३१ फेब्रुअरी १८ मा जन्मेकी टोनीको सन् १९७० मा पहिलो उपन्यास द ब्लुएस्ट आई प्रकाशित भएको थियो। सन् १९८८ मा उनको उपन्यास बिलभेडले पुलित्जर पुरस्कार पनि प्राप्त गर्यो। अमेरिकी जनजीवनको वास्तविकतालाई उजागर गरेर काव्यिक शैलीमा उपन्यास लेखेका कारण सन् १९९३ मा उनलाई नोबेल पुरस्कार प्रदान गरियो। सन् १९७७ मा प्रकाशित सङ्ग अफ सोलोमनलाई उनको महŒवपूर्ण र चर्चित उपन्यासका रूपमा लिइन्छ। नारीवादी लेखिकाका रूपमा चिनिएकी टोनीका रचनामा श्वेत र अश्वेत नारी पात्रका सजीव चित्रणका साथै अश्वेत जीवनको सूक्ष्मरूपमा विश्लेषण गरिएको पाइन्छ। यिनका रचनामा उत्तरऔपनिवेशिकताका साथै उत्तरआधुनिकतावादी प्रवृत्ति पनि पाइन्छ। बहुल नारीपात्रयुक्त उपन्यासको सिर्जना गरी नारी पात्रमा सामाजिक रीतिस्थितिका विरुद्ध आवाज उठाउँछिन् उनी। यसरी उपन्यास सिर्जना गर्ने उपन्यासकारका रूपमा टोनी मोरिसनलाई लिइन्छ। विस्लावा जिम्बोस्र्का : कविताकी मोजार्ट विडम्बनापूर्ण ऐतिहासिक एवं जैविक सन्दर्भलाई मानवीय यथार्थमाथि प्रकाश पार्न सफल कविताका लागि विस्लावा जिम्बोस्र्कालाई पुरस्कृत गरिएको थियो। पश्चिम पोल्यान्डको कोर्निकमा सन् १९२३ जुलाई २ मा जन्मिएकी उनले सन् १९९६ मा साहित्यतर्फको नोबेल पुरस्कार प्राप्त गरेकी थिइन्। सन् १९६७ मा प्रथम कृतिका रूपमा स्टो पोसिच नामक कविता संग्रह प्रकाशित भएको थियो। मानवीय सत्यको आलोकमा इतिहास र जीवनजगत्लाई आफ्ना कवितामा चित्रण गरेबापत जिम्बोस्र्कालाई सन् १९९६ को नोबेल पुरस्कार प्रदान गरिएको थियो। यिनका कवितामा संगीतको लयात्मकता पाइने भएका कारण पनि यिनलाई कविताकी मोजार्ट भनिन्छ। विस्लावाका कवितामा कलात्मक सौन्दर्य र जीवनका शाश्वत चिन्तनको उल्लेख भएको पाइन्छ। मेरा कविता मान्छे उसको जीवनसँग सम्बन्ध राख्छन् भन्ने धारणा राख्ने विस्लावाको जीवन राजनीतिबाट भिन्न नभए पनि कलासाहित्य यसबाट पृथक् हुन्छ भन्ने मान्यता उनमा पाइन्छ। यिनका अधिकांश गीतिकविताहरूमा प्रणयको अभिव्यञ्जना पाइन्छ। यिनको मृत्यु सन् २०१२ फेब्रुवरी १ मा भएको हो। एल्फ्रिड येलिनेक : परपीडात्मक मनोरोगलाई सजीव रूपमा उतार्ने स्रष्टा असाधारण भाषामा उत्साहका साथ समाजमा विद्यमान रुढिवादी र त्यसको अधिनतापूर्ण शक्तिलाई मूर्खताको उजागर गरी उपन्यास र नाटकमा आफ्नो आवाजलाई संगीतमय प्रवाहका रूपमा प्रस्तुत गरेबापत एल्फ्रिड येलिनेकले सन् २००४ मा साहित्यतर्फको नोबेल पुरस्कार प्राप्त गरेकी हुन्। सन् १९४६ अक्टोबर २० मा अस्ट्रियाको स्टेरियामा जन्मिएकी येलिनेकको सन् १९६७ मा लिसास स्याडो नामक कविता कृतिबाट साहित्य यात्रा सुरु भएको हो। नारीवादी लेखिकाका रूपमा चिनिएकी येलिनेकका रचनामा क्रूर नाजी अत्याचार, बर्बरताको विरोध पाइन्छ। दोस्रो विश्वयुद्धोपरान्त हुर्केको युरोपेली नवपुस्ताको आपराधिक, परपीडात्मक मनोरोगलाई आफ्ना कृतिमा सजीव रूपमा चित्रण गर्छिन् उनी। वर्गीय समाजको शक्ति निर्माण र सन्तुलनमा यौनको उपस्थिति उनका कृतिहरूमा उल्लेख छन्। डोरिस लेसिङ : ८८ वर्षमा नोबेल पुरस्कार सन्देहवाद, अग्नि एवं दूरदर्शी शक्तिका साथ एक विभाजित सभ्यतालाई समीक्षाको दायरामा राख्दै महिला अनुभवयुक्त महाकाव्यका लागि सन् २००७ को साहित्यमा नोबेल पुरस्कार डोरिस लेसिङलाई प्रदान गरिएको थियो। उनको जन्म १९१९ अक्टुबर २२ मा इरानमा भएको थियो भने उनको मृत्यु २०१३ नोभेम्बर १७ मा लन्डनमा भयो। महिला राजनीति र अफ्रिकामा बिताएको यौवनकाल नै उनको लेखनका मुख्य विषय बने। सबैभन्दा बढी उमेरमा अर्थात् ८८ वर्षको उमेरमा नोबेल पुरस्कार पाउने महिलाका रूपमा उनलाई चिनिन्छ। उनको पहिलो उपन्यास द सिंगिंङ ग्रास (१९४९) हो। उनका अधिकांश रचनामा बचपनका स्मृतिलाई समेटिएको पाइन्छ। सांस्कृतिक टकराव, वर्णभेद, आत्मद्रोह, आत्मद्वन्द्व यिनका साहित्यमा पाइने विशेषता हुन्। यिनका कथा, उपन्यास, कविता, नाटक आदि विधाका कृति प्रकाशित छन्। सन् १९५४ देखि २००५ सम्म देशविदेशबाट सम्मान प्राप्त गर्न सफल डोरिसको द क्लेफ्ट अन्तिम उपन्यास हो, जसमा समुद्रको किनारामा रहने स्त्री समुदायको विषय छ। हर्ता मूलर : वञ्चितका परिदृश्य उतार्ने कथाकार कविताको सघनता एवं गद्यको माध्यमबाट वञ्चितहरूका परिदृश्यको चित्रित गरेकाले जर्मन लेखिका हर्ता मूलरलाई सन् २००९ को नोबेल पुरस्कार प्रदान गरिएको हो। उनका कथामा जीवनको मार्मिक क्षणको चित्रण तथा अभिव्यक्ति पाइन्छ। उनको जन्म सन् १९५३ अगस्ट १७ मा रोमानियामा भयो। मूलरका पुस्तक विश्वका २० भन्दा बढी भाषामा अनुवाद भएका छन्। उनको प्रथम कृति सन् १९८९ मा ट्राभलिङ अन वान लेग जुन जर्मनी भाषामा लेखिएको थियो। मूलरका कथाबाहेक निबन्ध र कविता पनि प्रकाशित छन्। एलिस मुनरो : समकालीन लघुकथाकी महारानी समकालीन लघुकथाकी महारानीका रूपमा एलिस मुनरोलाई लिइन्छ। उनको लेखनशैलीमा संवेदनशीलता र सूक्ष्मता भेटिन्छ। उनी प्राय: महिलाका अनुभव, परिवार र सामाजिक वास्तविकताबारे लेख्छिन्। उनका कथा प्राय: समयको चक्रमा आधारित हुन्छन् र व्यक्तिको भावनात्मक जीवनलाई उजागर गर्छन्। मूनरोको कामले विश्वभर मान्यता प्राप्त गरेको छ। क्यानडाको गोर्डन बर्नार्ड र बुकर पुरस्कार पनि उनले हात पारिन्। एलिसलाई समकालीन क्यानडेली साहित्यको एक प्रमुख आवाज मानिन्छ। सन् २०१३ मा मास्टर अफ द कन्टेपररी स्टोरीका लागि साहित्यमा नोबेल पुरस्कार प्रदान गरिएको नोबेल कमिटीले जनाएको थियो। उनले सन् २००९ मा म्यान बुकर पुरस्कार पनि प्राप्त गरेकी थिइन्। उनका लघुकथाले पाठकलाई गहिरो सोचमा डुबाउने र मानवीय अनुभवका जटिलताहरूलाई उजागर गर्ने काम गर्छ। उनको जन्म १९३१ जुलाई १० मा क्यानडामा भएको थियो। सन् २०१३ मा साहित्यमा नोबेल पुरस्कार पाएकी मुनरोको प्रथम कृतिका रूपमा कथा संग्रह डान्स अफ द ह्याप्पी सेड्स (१९६८) प्रकाशित भयो। स्वेत्लाना अलेक्सिएविच : पीडा र साहसको संगम स्वेत्लाना अलेक्सिएविचको तत्कालीन समयमा पीडा र साहसको स्मारकका रूपमा स्पष्ट र सटिक लेखनका लागि नोबेल पुरस्कार प्रदान गरिएको हो। जन्म सन् १९४८ मे ३१ बेलारुसमा भएको थियो। सन् २०१५ को नोेबेल साहित्य पुरस्कार प्राप्त गर्ने उनी बेलारुसकी प्रथम महिला हुन्। उनी युक्रेनको स्टेनिस्लेव सहरमा जन्मिएकी हुन्। कृतिहरूमा उनले विभिन्न मानव अनुभवहरूलाई साक्षात्कार गरेकी छन्। उनका लेखनमा युद्ध, मानवीय पीडा र ऐतिहासिक घटनाहरूको गहिरो विश्लेषण पाइन्छ। उनले साक्षात्कारका माध्यमबाट व्यक्तिको कथा र अनुभवलाई प्रस्तुत गर्दै पाठकलाई भावनात्मक रूपमा छुने प्रयास गर्छिन्। स्वेत्लानाका कृतिहरू विश्वभरि अनुवादित छन्। उनको कामले पूर्वीय युरोपको सामाजिक र राजनीतिक परिप्रेक्ष्यलाई उजागर गरेको छ। ओल्गा नाओजा टोकारजुक : कथात्मक कल्पनाकी धनी विश्वव्यापी उन्मादको साथ जीवनको रूपमा सीमा पार गर्न प्रतिनिधित्व गर्ने कथात्मक कल्पनाका लागि नोबेल पुरस्कार प्रदान गरिएको थियो। सन् १९६२ जनवरी २९ मा पोल्यान्डमा जन्मिएकी ओल्गाले सन् २०१८ का लागि साहित्यमा नोबेल पुरस्कार प्राप्त गरेकी हुन्। उनी उपन्यासकार, नियात्राकार तथा कवयित्री हुन्। ओल्गाको लेखनशैली गहिरो, जटिल र बहुआयामिक छ। उनका कृतिहरूमा मानवता, पहिचान, यात्रा र सांस्कृतिक विविधताका विषय अन्वेषण हुन्छन्। उनी प्राय: समय, स्थान र मानवीय अनुभवका जटिलताहरूलाई जोड्ने कथा र विचार प्रस्तुत गर्छिन्। ओल्गा समकालीन पोलिस साहित्यको एक प्रमुख आवाज मानिन्छिन्। उनका लेखनले पाठकलाई सोच्न र अनुभव गर्न प्रेरित गर्ने क्षमता राख्छ। मानवता र सांस्कृतिक पहिचानका विषयमा गहिरो विचार प्रस्तुत गर्दै उनले विश्व साहित्यमा महŒवपूर्ण योगदान पुर्याएको छ। सन् २०१८ मा म्यान बुकर पुरस्कारसमेत उनले प्राप्त गरिन्। लुइसा ग्लुक : मिथक र व्यक्तिगत अनुभव जोड्दै सरल सौन्दर्यका साथ व्यक्तिगत अस्तित्वको सार्वभौमिक रूपमा काव्यात्मक तवरले प्रस्तुत गरेकाले सन् २०२० को नोबेल पुरस्कार लुइसलाई प्रदान गरिएको हो। उनको जन्म सन् १९४३ अप्रिल २२ मा अमेरिकाको न्युयोर्कमा भएको थियो। कवयित्री एवं निबन्धकार उनले पुलित्जर पुरस्कारसमेत प्राप्त गरेकी छिन्। द वाइल्ड आइरिस (१९९२) कृतिका लागि उनले नोबेल साहित्य पुरस्कार प्राप्त गरेकी हुन्। ग्लुकको लेखनशैली साधारण, स्पष्ट र गहन भावनात्मक छ। उनका कवितामा प्रेम, परिवार, जीवनका चक्र र अस्तित्वका जटिलताहरूलाई उजागर गरिएको छ। उनले प्राय: मिथक र व्यक्तिगत अनुभवलाई जोड्ने काम गर्छिन्। ग्लुक समकालीन अमेरिकी साहित्यकी आवाज मानिन्छिन्। यिनको मृत्यु सन् २०२३ अक्टोबर १३ मा भएको थियो। एनी अर्नोक्स : आत्मकथाकी धनी एनी अर्नोक्सको जन्म सन् १९४० सेप्टेम्बर १ मा भएको थियो। सन् २०२२ को नोबेल पुरस्कार प्राप्त गर्ने उनको साहित्यिक लेखन आत्मकथा हो। जसले समाजशास्त्रसँग घनिष्ठ सम्बन्ध राखेको पाइन्छ। साहस एवं नैदानिक तीक्ष्णताका लागि उनलाई नोबेल पुरस्कार दिइएको थियो। जसले व्यक्तिगत स्मृतिको जड, व्यवस्था र सामूहिक प्रतिबन्धको उजागर गर्छ। एनी नोबेल पुरस्कार प्राप्त गर्ने प्रथम फ्रान्सेली महिला हुन्। उनी साहित्यमा नोबेल पुरस्कार प्राप्त गर्नेमा १७औं क्रममा पर्छिन्। उनका क्लिन आउट (१९७४), ला प्लेस (१९८३), अ म्यान्स प्लेस (१९८४), अ ओमन्स स्टोरी (१९८८) आदि कृति छन्। उनलाई बिर्सिएका महिलाका स्वतन्त्रताका आवाजका रूपमा लिइन्छ। हान काङ : यथार्थवादी साहित्यकार ऐतिहासिक आघातहरूको सामना गर्ने र मानव जीवनको कमजोरीलाई उजागर गर्ने तीव्र काव्यात्मक गद्यका लागि २०२४ को नोबेल पुरस्कार हान काङलाई प्रदान गरिएको छ। उनी नोबेल साहित्य पुरस्कार प्राप्त गर्ने १८औं नारी स्रष्टा र पहिलो एसियाली महिला पनि हुन्। ५३ वर्षीया हान म्यान बुकर इन्टरनेसनल पुरस्कार विजेतासमेत हुन्। हानको २००७ मा प्रकाशित उपन्यास द भेजिटेरियनले उक्त पुरस्कार जितेको थियो। हानका कवितामा कोमल र निर्मम दुवै भाव पाइन्छन् ।"
"गीत भनेका गंगा हुन्, बगिरहन्छन्","कुमाउको झगडी जग्गा गैझा गैझा डोटी आधा कर्म हीरामोती आधा कर्म खोटी। माथिको ऐतिहासिक देउडा गीतले नेपालको महाकाली नदी पारिको नेपाली भूमिको स्मरण गराएको छ। १८औं शताब्दीमा पश्चिमको सतलजदेखि देहरादुनसम्मको भूभाग नेपालको अधीनमा थियो। काजी अमरसिंह थापा चार हजारभन्दा बढी नेपाली सेनाको कमान्डर गर्दै अंग्रेजहरूका विरुद्ध नालागढ, रामगढ, विलासपुर, जोरजोरे आर्कीमा बसेर नेपाली भूमिको रक्षा गर्दै थिए। उता इस्ट इन्डिया कम्पनीका तर्फबाट अग्रज सेनापति जेलेस्पी, अक्टर लोनी नेपाली सेनामाथि आक्रमण गर्दै थिए। जैथकको युद्धमा नेपाली सेनाले तत्कालीन अंग्रेज सेनालाई हराएर वीरताको इतिहास रचेको कुरा बालचन्द्र शर्माको नेपालको ऐतिहासिक रूपरेखा नामक पुस्तकमा उल्लेख छ। तर त्यसबेलाको इतिहास यतिले मात्र पुग्दैन। अमरसिंह थापा, जसपाऊ थापा, रणजोसिंह थापाले थोरै संख्यामा नेपाली सेनाको कमान्डर गरे। नेपाली भूमिको रक्षा गरेका भक्ति थापाले लड्दालड्दै वीरगति प्राप्त गरे। देहरादुनदेखि सतलजसम्मको भूभाग गुमेपछि अंग्रेज फौजसम्मको सन्धिपत्रमा बाध्य भएर हस्ताक्षर गरे। त्यसबेला अमरसिंह थापा निकै दुःखित भएको, नालापानीको युद्धमा असंख्य नेपाली सेनाले वीरगति प्राप्त गरेको, अक्टर लोनीसँग धेरैपटक भूमिसम्बन्धी वार्ता भएको कुरा इतिहासमा छ। ईसं १८१५१८१६ सम्म भएको त्यो युद्धमा तत्कालीन नेपाल दरबारले सुदूरका भूमि बचाउन लागिपरेका अमरसिंह थापाका सेनालाई सहायता नगर्दा १५ मे १८१५ ईसंमा अल्मोडाको पतन र बम शाहको आत्मसमर्पणपछि अंग्रेज फौजसँगको सन्धिपत्रमा हस्ताक्षर गर्नु परेको ऐतिहासिक वर्णन पनि सोही पुस्तकमा छ। त्यहाँका राजा रजवारहरूबीच कुमाउको जग्गासम्बन्धी झगडा भइरहने हुँदा त्यसबेला कुमाउ गडवालको जग्गासम्बन्धी फैसला डोटी राज्यले गथ्र्यो। डोटी आफैंमा प्रशासनिक र न्यायिक क्षेत्रको भरपर्दो राज्य थियो। त्यसबेला डोटीलाई देवाटनी भनिन्थ्यो भनेर प्राडा जयराज पन्त बताउनुहुन्थ्यो। जसको चार वर्षपहिले जिप दुर्घटनामा परी डोटीमा दुःखद् निधन भयो। अमरसिंह भक्ति थापा नेपालका वीर सुगौली सन्धिले पाण्यो नेपालीलाई पीर। १८१६ मा भएको सुगौली सन्धिले नेपाल राष्ट्र खुम्चिन पुग्यो। राजदरबारको आन्तरिक झगडाका कारण सेनामा मनोबल उच्च हुन सकेन। गीर्वाणुयुद्धविक्रम शाह र भीमसेन थापाको प्रधानमन्त्रीत्वकालमा भएको सो सन्धि नेपालको हितमा छैन भन्ने साहसी व्यक्ति हुन् अमरसिंह थापा। जसको सम्झनामा डँडेलधुरामा अमरगढी नगरपालिका नाम राखिएको हो। नेपाली सेनाले जसको सुरक्षा दिएको छ। सुगौली सन्धिका कारण २३ भाग गुमाउनु परेको यथार्थ इतिहासविद्हरू बताउँछन्। कुमाउ, गढवाल, देहरादुनजस्ता उर्वरभूमि नेपालको अधिनमा थियो। हालसम्म पनि देहरादुनमा नेपालीहरू नेपालको प्राचीन संस्कृति चाडपर्व दसैं, तिहार र गौरापर्व आदि मनाइरहन्छन्। क्या राम्णा धान फल्न्या फाँट हाम्रा देहरादुन म बोल्छु नेपाली भाषा साईको भाषा कुन् ? एकजना देहरादुन निवासी साहित्यप्रेमीले (जसको पुख्र्यौली घर डँडेलधुरामा रहेछ) २०५० सालमा सोधेको गीति प्रश्न हो यो। नेपालको सीमाभित्र बस्न नपाउँदा अव्यक्त पीडा छ, प्रवासी नेपालीलाई। संसारका धेरै मुलुकमा छरिएर रहेका नेपाली नेपालको नाम लिँदा पनि हुरुक्क हुन्छन्। परदेशी तिनको पीडा छचल्किन्छ आँखामा। अझ भारतको उत्तराखण्डमा बसोबास गर्ने हजारांै नेपाली समुदायलाई बढी पीडा छ। नागरिकता भारतको छ, बोली नेपालको छ, संस्कृति र सभ्यता गाउँघरको छ। राष्ट्रियता भारतको भएता पनि आत्मीयता नेपालको छ। १८औं शताब्दीमा पुर्खाले मातृभूमिका लागि लडेका वीरगाथा सम्झँदा र पुर्खाहरूले रणभूमिमा वीरगति पाउँदाको क्षण सम्झेर कतिपय देहरादुनवासी नेपालीको मनमा गाँठो परेको पाइन्छ। सोर भन्नु पिथौरागढ मण्डी टनकपुर म भन्या परदेश लाग्या क्या छ हजुर सूर ? वारि दार्चुला, पारि धार्चुला बीचमा महाकाली नदी। यसैगरी वारि बैतडी पारि पिथौरागढ। सम्बन्धको न्यानोपनलाई दुवै देशका नागरिकले बचाएका छन्। बिहेबारी पुर्खौदेखि चलिआएको छ। संस्कृति सभ्यता पनि एकनासको देखिन्छ। भौगोलिक सीमाले छेक्न सक्दो रहेनछ गाढा सम्बन्धलाई। दुई देशका यी क्षेत्रका नागरिकबीच। तर राजनीतिक सीमा विवाद र चुच्चे नक्साको पीर मानिरहेछन् केही संस्कृतिप्रेमी। दार्चुलापारिका नेपाली बस्तीहरू नाभी, कुती र गुन्जीवासीहरूको पीर पनि उस्तै छ। कुतीबासी केही सौकाहरू व्यापारको सिलसिलामा बझाङको सदरमुकाम चैनपुर आएर बसेको ६० वर्षभन्दा बढी भयो। यद्यपि उनीहरू आफूलाई ब्यासी भन्न रुचाउँछन्। दसैंको पूर्णिमामा लाग्ने विशाल मेला शिलदेवीको जातमा खेलिने भारी खेल देउडामा रमाउँछन्। बझांगी भाषा बोल्छन्। तर पीडा पोख्छन् हाम्रो नागरिकता भारतको छ भनेर। शिवजी शिवका थान जोगी बस्या ध्यान एकै सूर्य घाम् ताप्दा छौं भिट् हुँदैन क्यान ? अव्यक्त पीडाको गीत हो यो माथिको। जुन गीत ऐतिहासिक मात्र नभएर समय प्रधान पनि छ। जन्म भयो नेपाली भूभागमा तर जीविकोपार्जनका लागि बस्नु पर्यो भारतको भूखण्डमा। कुमाउ, गढवालका लोककलाकारहरू नेपाली भूमिमा गाइने देउडा गीत राम्ररी बुझ्छन्। देउडागीतको छनक जस्तै कुमाउनी गीतहरू गाउँछन्। भाषिकामा केही फरकपन जस्तो देखिए तापनि प्रयोग देउडागीतको झैं देखिन्छ। देउडा गायनका केही नयाँ पिँढीले पनि कुमाउनी गीतको प्रयोग भिœयाउन खोजेको देखिन्छ। गीतहरू मर्यादित छन्, कर्णप्रिय पनि छन्। तर देउडा गायकगायिका र कुमाउनी गडवाली गीत गाउने कलाकारका बीच सांगीतिक भलाकुसारी हुन सकेको छैन। जुन आवश्यक पनि छ। नालापानी, जैथक, अलमोडामा पुर्खाहरूको बलिदानीपूर्ण संघर्षका गीतहरू गाउन बाँकी छ। कुमाउनी र गडवाली गीतसँग सेती, महाकाली, कर्णाली र भेरीमा गाउँदै आएका मौलिक देउडा गीतबीच आत्मीय सम्बन्ध जोड्न पनि बाँकी नै छ। गीत गंगा हुन्, बगिरहन्छन्। बैतडीका पल्ला कुना गिर्खेलन्या गणो साई होईझाऊ पालौरी साग मै उडन्या चणो। महाकाली नदी पारिको गिर खेल्न्या (हकी खेल) गणो र सेती महाकालीका ठूला चौरहरूमा दसैं तिहार, बिसुपर्व र गौरपर्वमा खेलिने देउडाका भारी खेलका बीच गरिनुपर्ने चर्चा बाँकी नै छ। साथै साईको (प्रेमिका) र चणो (चरा) का बीचको वार्तालाप आगामी दिनमा गरिनु जरुरी देखिन्छ।"
निजी स्वास्थ्य संस्थामा पनि सरकारी सरह तलब दिन निर्देशन,"काठमाडौं : स्वास्थ्य मन्त्रालयले मेडिकल कलेजलगायत अन्य निजी स्वास्थ्य संस्थालाई पत्राचार गर्दै कार्यरत स्वास्थ्यकर्मीलाई सरकारी सरह नियमित रूपमा बैंकिङ प्रणालीमार्फत तलबलगायतका सेवासुविधा उपलब्ध गराउन पत्राचार गरेको छ। सचिवस्तरीय निर्णय गर्दै मन्त्रालयले मुलुकभरका मेडिकल कलेज तथा स्वास्थ्य संस्थामा सरकारीसरह पारिश्रमिक सुनिश्चित गर्न सरकारी प्रतिष्ठान तथा अस्पताल, निजी मेडिकल कलेज तथा सामुदायिक तथा निजी अस्पतालका नाममा शुक्रबार पत्राचार गरेको हो। स्वास्थ्य मन्त्रालयका प्रवक्ता डा प्रकाश बुढाथोकीले सबै सरकारी तथा मेडिकल कलेज तथा सामुदायिक र निजी अस्पतालमा निर्णय लागू गर्न पत्राचार गरिएको र अनुगमनसमेत हुने जानकारी दिए। डा बुढाथोकीले भने, ड्युटी आवरभन्दा बढी समयमा काम गरेका स्वास्थ्यकर्मीलाई अतिरिक्त भत्ताको व्यवस्था गर्नु पर्नेछ। नर्सिङ तथा अन्य स्वास्थ्य जनशक्तिको सेवा सुविधाको भुक्तानी बैंकिङ प्रणालीमार्फत गराउनु पर्नेछ। न्यूनतम पारिश्रमिक तथा सुविधा सरकारीभन्दा नघट्ने गरी लागू हुनुपर्ने र तोकिएकोभन्दा बढी काम गरेमा अतिरिक्त व्यवस्था लागू गर्न पनि पत्रमा उल्लेख छ। मन्त्रालयले करार गरेर मात्र जनशक्ति राख्न तथा ज्यालादारीमा काम गराउन नपाउने निर्णय गरेको छ। काम गरेकाहरूको सक्कल शैक्षिक लब्धांकपत्र राख्न नपाइने तथा अनुभवको प्रमाणपत्र दिनुपर्ने व्यवस्था गरी लागू गर्न मन्त्रालयले पत्राचार गरेको छ। निजी क्षेत्रमा कार्यरत नर्सिङ तथा स्वास्थ्य जनशक्तिबाट सरकारले तोकेको न्यूनतम सुविधा नपाएको र कतिपय संस्थाले स्वयंसेविकोरूपमा पनि काममा लगाइरहेको गुनासो प्राप्त भए पछि कानुनमा भएको व्यवस्थाबमोजिम पत्राचार भएको डा बुढाथोकीले बताए। मन्त्रालयको पत्राचारपछि निजी स्वास्थ्य संस्थामा कार्यरत स्वास्थ्यकर्मीले अतिरिक्त समय काममा लगाएमा भत्ताको समेत व्यवस्था मिलाउनु पर्नेछ। स्वास्थ्यमन्त्री प्रदीप पौडेलले यसअघि मेडिकल कलेज तथा स्वास्थ्य संस्थाका नर्सिङ तथा स्वास्थ्य जनशक्तिको पारिश्रमिक कम्तीमा नेपाल सरकार सरह लागू गर्ने सार्वजनिक प्रतिबद्धता जनाएका थिए।"
"पोखराको पहिलो विकेट पतन, एन्ड्रीज आउट",काठमाडौं : नेपाल प्रिमियर लिगमा जारी खेलमा पोखरा एभेन्जर्सको पहिलो विकेट पतन भएको छ। एन्ड्री गस शून्य रनमै आउट भएका छन्। काठमाडौंका गेहार्ड इरासमसले उनको विकेट लिएका हुन्। काठमाडौंले टस जितेर पोखराविरुद्ध बलिङ गरिरहेको छ।
७३ वर्षमा कविरामले पाए नागरिकता,"दैलेख : नागरिकता ऐनअनुसार, १६ वर्ष उमेर पूरा भएपछि वंशजका आधारमा नेपाली नागरिकताको प्रमाणपत्र पाइन्छ । तर दैलेखको डुंगेश्वर गाउँपालिका४ का कविराम विकले ७३ वर्षमा बल्ल नागरिकता पाए । अर्थात्, ५७ वर्षसम्म नागरिकताविहीन भएर भारतका विभिन्न गल्ली चहारे । हालै गाउँ फर्केपछि उनको नागरिकता बन्यो । २००८ मंसिर ३ गते जन्मिएका कविरामले वंशजको आधारमा जिल्ला प्रशासन कार्यालय दैलेखबाट नागरिकताको प्रमाणपत्र पाएका हुन । नागरिकता ऐन, २०६३ को दफा ३ मा बाबुआमा नेपाली रहेको भन्ने पुष्टि भएमा वंशजको आधारमा नागरिकता दिइने कानुनी व्यवस्था छ । प्रहरी प्रतिवेदन र अन्य स्रोतबाट थप जाँचबुझ गरेर नागरिकता दिएको प्रशासन कार्यालयका प्रशासकीय अधिकृत गणेशप्रसाद कोइरालाले बताए । एकाघरका कोही हुनुहुँदो रहेनछ, प्रहरी प्रतिवेदन र अरू स्रोतहरूबाट जाँचबुझ गर्दा अवलपराजुलकै व्यक्ति हुनुहुन्छ भन्ने पुष्टि भएकाले उनलाई सहजै नेपाली नागरिकता दियौं, कोइरालाले भने । २०१२ साल ताका औलो लागेर कविरामका बुवाको निधन भयो । त्यसबेला उनी चार वर्षको मात्रै थिए । २० वर्ष पुगेपछि २०२८ भदौतिर मुग्लान पसे । ५३ वर्षपछि हालै घर फर्किएर नागरिकता बनाए । कविरामका दुई दाजु छन् । जेठो डिलबहादुर २००३ र माइलो चंखे २००५ मा जन्मिएका थिए । बुवा बितेपछि एकल आमा धर्मी कडारोले जेनतेन मजदुरी गरेर तीन छोराको पालनपोषण गरेकी थिइन् । २०२८ सालको भोकमरीका कारण फरकफरक समयमा कविरामका दाजुभाइले घर छोडेका थिए । कविरामले २०२८ सालदेखि करिब १० वर्ष देहरादुनमा मजदुरी गरे । त्यसपछि गढवालका विभिन्न ठाउँहरूमा ५३ वर्ष बिताए । गाउँमा रहेका आफन्त भेट्न र जन्मेकै माटोमा मर्न पाइयोस् भनेर ७३ वर्षको उमेरमा तीन साताअघि मात्र पुख्र्यौंली घर खोज्दै डुंगेश्वर गाउँपालिका४ अवलपराजुल पुगेका थिए । गाउँ पुगेपछि उनका आफन्तको पहलमा वडा कार्यालयले नागरिकताको सिफारिस गरेको थियो । गाउँमा आइसकेपछि कसैले चिन्दैनन् कि ? बास पाइन्न कि ? भन्ने चिन्ता थियो, कविरामले भने, बुढापाकाहरूले मेरा कुरा सुनेपछि माया गरे, बास पनि पाएँ, नागरिकता बनाउनुपर्छ, सामाजिक सुरक्षा भत्ता पाइन्छ भनेपछि नागरिकता पनि बन्यो, अब भत्ता पनि पाइएला । कविरामका भाइ नाता पर्ने कर्णबहादुर सुनारले उनलाई संरक्षण दिएका छन् । कर्णबहादुरले भने, उहाँको नजिकको भनेको म नै हो, बास र संरक्षण गर्नु हाम्रो कर्तव्य हो । एकाघरका कोही नभएको कारण नागरिकता दिलाउन वडाको सिफारिसदेखि सनाखत बस्न डुंगेश्वर गाउँपालिका४ का वडाध्यक्ष नगेन्द्रबहादुर बुढाले सहयोग गरेका थिए । वडाध्यक्ष बुढा भन्छन्, उहाँ जस्तै असहाय र कमजोरहरूका लागि हामी जनप्रतिनिधिले काम गर्ने हो, सामाजिक सुरक्षा भत्ता पनि तुरुन्तै दिलाउँछौं ।"
"बुटवलमा जीप दुर्घटना, तीन जनाको मृत्यु","बुटवल : बुटवलमा बोलेरो जीप दुर्घटना हुँदा ३ जनाको मृत्यु भएको छ। पूर्वपश्चिम राजमार्गस्थित बुटवलको तिनाउ पुल नजिकै गए राति बलेरो जिप दुर्घटना भएको हो । हिजो राती उपचारका लागि बिरामी बोकेर जाँदै गरेको लु२च २४८० नम्बरको बलेरो तिनाउ पुल नजिकै दुर्घटना भएको र उक्त गाडीमा सवार तीन जनाको मृत्यु भएको प्रहरीले जनाएको छ । दुर्घटनामा बुटवल उपमहानगरपालिका१२ नयाँ गाउँ बस्ने ७१ वर्षीय तिलकराम खनाल, उहाँकी श्रीमती ६७ वर्षीया गौरी र जिप चालक ३२ वर्षीय हरि न्यौपानेको मृत्यु भएको इलाका प्रहरी कार्यालय बुटवलले जनाएको छ । गौरीलाई एक्कासि दम बढेपछि उपचारका लागि बुटवल१३ स्थित अर्घाखाँची क्याटरिङको जीपमा नयाँ गाउँबाट लुम्बिनी प्रादेशिक अस्पताल बुटवलमा लैजाने क्रममा पुलको डिभाइडरमा ठोक्किएर दुर्घटना भएको इलाका प्रहरी कार्यालय बुटवलका प्रहरी नायब उपरीक्षक विजयराज पण्डितले जानकारी दिए।"
"पोखराको तेस्रो विकेट पतन, कप्तान भुर्तेल आउट",काठमाडौं : नेपाल प्रिमियर लिगको जारी खेलमा पोखरा एभेन्जर्सको तेस्रो विकेट पतन भएको छ। कप्तान कुशल भुर्तेल ७ रन बनाएर आउट भएका हुन्। १० बल खेलेका उनले १ चौका प्रहार गरे। काठमाडौंका रासिद खानले उनलाई बोल्ड गरेका हुन्। यसअघि रासिदले दिनेश खरेललाई एलबीडब्लु आउट गरेका थिए। खारेलले २५ बलमा ६ चौका र १ छक्का प्रहार गर्दै ३८ रन बनाए। त्यस्तै ओपनर एन्ड्रीज गस शून्यमै आउट भए। उनलाई गेहार्ड इरासमसले आउट माइकल लेभिटबाट क्याच गराए।
काठमाडौंले टस जितेर पोखराविरुद्ध बलिङ गर्दै,काठमाडौं : नेपाल प्रिमियर लिगमा काठमाडौं गोर्खाजले टस जितेर फिल्डिङ गर्ने निर्णय गरेको छ। टियु क्रिकेट मैदानमा शनिबारको पहिलो खेलमा कप्तान करण केसीले पोखरा एभेन्जर्सविरुद्ध बलिङ गर्ने निर्णय गरेको हो। प्लेअफमा पुग्न दुवै टोलीका लागि यो खेल जित्नैपर्ने हुन्छ। दुवै टोलीले दुई खेल जितेर ४४ अंक बटुलेको छ।
"प्लास्टिक फोहोरको विकराल, व्यवस्थापनमा अझै अलमल","काठमाडौं : अन्तरसरकारी वित्त व्यवस्थापन ऐन, २०७४ को दफा ७ ले प्राकृतिक स्रोतबाट हुने रोयल्टीलाई तीनै तहका सरकारबीच भागबन्डा गरेको छ। जस अनुसार ५० प्रतिशत संघीय सरकार, २५ प्रतिशत प्रदेश र २५ प्रतिशत स्थानीय सरकारलाई छुट्ट्याएको छ। तर, यस प्रणालीबाट आन्तरिक पर्यटनका महत्त्वपूर्ण गन्तव्यहरू प्रायः छुटिरहेका छन्। तिनले केन्द्र वा राष्ट्रिय प्राकृतिक स्रोत तथा वित्त आयोगबाट लाभ लिन संघर्ष गरिरहनु परेको छ। संविधानले प्राकृतिक स्रोतमा हुने लगानी र प्रतिफललाई तीन तहका सरकारबीच कसरी बाँडफाँड गर्ने भनेर सिफारिस गर्ने अधिकार राष्ट्रिय प्राकृतिक स्रोत तथा वित्त आयोगलाई दिएको छ। तर, पर्यटकीय गन्तव्यमा रहेका स्थानीय सरकारले पर्याप्त बजेट प्राप्त गरेका छैनन्। स्थानीय तहमा पूर्वाधारको अभाव धेरै स्थानीय निकायमा आवश्यक पूर्वाधार जस्तै ल्यान्डफिल र फोहोर उठाउने साधनहरूको अभाव छ। राष्ट्रिय तथ्यांक कार्यालयद्वारा २ सय ७१ नगरपालिकामा सन् २०१९२० मा गरिएको सर्वेक्षणले ८५६ प्रतिशत नगरपालिकाले फोहोर ढुवानी सेवा रहेको बताएको छ भने गाउँपालिकाले प्रायः बजेटको कमी भएको भन्दै प्लास्टिक फोहोर व्यवस्थापनमा न्यूनतम प्रयास गरेका छन्। राष्ट्रिय प्राकृतिक स्रोत तथा वित्त आयोगका प्रवक्ता रामहरि ज्ञवालीले मुलुकका सबै ७ सय ५३ स्थानीय तहले रोयल्टी संकलनमा योगदान गरेको आधारमा रोयल्टीको अंश पाउने बताए। स्थानीय पर्यटनको विकासमा सहभागी भएका इलाकाहरू, विशेषगरी नदी र जंगलबाट लाभान्वित हुनेहरूले, रोयल्टीमा कम योगदानको कारण प्रायः थोरै अंश प्राप्त गर्ने गरेका छन्। समुन्द्री सतहबाट ३ हजार १ सय ४६ मिटर उचाइमा रहेको दोलखा जिल्लाको शैलुङलाई उदाहरणका रूपमा लिन सकिन्छ। हालसालै यो आन्तरिक पर्यटकहरूको लागि लोकप्रिय पदयात्रा गन्तव्य बनेको छ। तर छरिएका प्लास्टिक फोहोरको दृश्यले यसको प्राकृतिक सौन्दर्यलाई बिगार्दै गएको छ। यो समस्या शैलुङमा मात्र सीमित छैन। शिवपुरी, जामाचो र फुलचोकीजस्ता लोकप्रिय स्थानहरूका साथै नदी किनारहरूसहित देशका धेरै पर्यटक गन्तव्यहरू र हाइकिङ ट्रेलहरूमा पनि प्रशस्तै पाइन्छ। प्लास्टिक फोहोरलाई के गरिन्छ ? प्रायःजसो, यसलाई या त त्यसै छोडिन्छ वा जलाइन्छ। जुन दुवैले वातावरणीय ह्रास र जलवायु परिवर्तनमा योगदान गर्छन्। प्लास्टिक जलाउँदा हानिकारक विषाक्त पदार्थहरू निस्कन्छ, जसले हावाको गुणस्तरलाई गम्भीर रूपमा असर गर्छ। कोलाबोरेटिभ अप्रोच फर प्रिभेन्टिङ प्लास्टिक लिकेज इन रिभर्स अफ नेपाल (क्याप) का परियोजना प्रमुख वातावरणविज्ञ उज्ज्वल उपाध्यायले प्लास्टिक जलाउनु खतरनाक अभ्यास भएकाले यसले हावा र जनस्वास्थ्यमा प्रत्यक्ष हानि पुर्याउने र क्यान्सरको जोखिमसमेत बढाउने चेतावनी दिएका छन्। हिमाल, पहाड र सांस्कृतिक सम्पदाका लागि प्रसिद्ध नेपालले अहिले सामना गरिरहेको मुख्य समस्या हो प्लास्टिक प्रदूषण। प्लास्टिकको प्रयोग घटाउने उद्देश्यले विद्यमान कानुनको बाबजुद नेपालको प्रकृतिमा मिसिएको छ। यसले स्थानीय समुदाय र पर्यटनलाई बोझ बनाएको छ। प्लास्टिक प्रदूषण संकटको भार शैलुङ गाउँपालिका८ स्थित कालापानी शैलुङ जाने पर्यटकको प्रवेशद्वार हो। यस क्षेत्रका धेरै होटलहरूमा केही यस्ता होटेलहरू पनि छन् जहाँ प्लास्टिकका फोहोरले पिरोलिएको छ। शैलुङ गाउँपालिकाले तयार पारेको कालापानी र शैलुङ क्षेत्रको पर्यटन गुरुयोजना ( सन् २०२२२०३२) ले स्थानीय गाउँलेको प्राथमिक पेसाको रूपमा कृषिको महत्त्वलाई उजागर गरेको छ। प्रतिवेदनमा शैलुङको कुल क्षेत्रफलको ३८ प्रतिशत खेतीयोग्य जमिनलाई जलवायु परिवर्तनले बढ्दो प्रभाव पारेको उल्लेख छ। कालापानीका स्थानीय बासिन्दा विष्णुमाया श्रेष्ठका अनुसार कुनै समय असोजदेखि नै पर्ने हिउँ अहिले फागुनसम्म पुग्ने गरेको छ। यसका कारण काउली, मकै, गहुँ र आलुजस्ता बालीमा उत्पादन घट्दै गएको छ। यद्यपि, शैलुङ गाउँपालिकाले तयार पारेको उक्त गुरुयोजनाले पर्यटनबाट उत्पन्न प्लास्टिक फोहोर व्यवस्थापनको कुरा सम्बोधन गरेको छैन। शैलुङ गाउँपालिकाका अध्यक्ष रिमलबाबु श्रेष्ठले प्लास्टिक फोहोर व्यवस्थापनको समस्यालाई स्वीकार गरे पनि शैलुङको फोहोर व्यवस्थापनका लागि अहिलेसम्म सोच्न नसकेको बताए। हामीले कहिलेकाहीँ यस क्षेत्रबाट प्लास्टिकको फोहोर जम्मा गरेर जलाउँछौं, उनले अन्नपूर्णलाई भने, प्लास्टिक प्रतिबन्ध गर्न सकिँदैन किनभने यो निर्णय कार्यान्वयन गर्न गाह्रो हुनेछ। श्रेष्ठका अनुसार गाउँपालिकासँग फोहोरको विषयमा कुनै तथ्यांक छैन। न त पदयात्रामा आउने पर्यटकका लागि डस्टबिन नै छन्। पूर्वाधारको यो अभाव स्थानीय सरकारहरूले सामना गर्ने चुनौती हो। प्लास्टिक प्रदूषणलाई सम्बोधन गर्न स्रोत, चेतना र प्रभावकारी नीतिहरूको अभाव छ। सिन्धुपाल्चोक जिल्लाको बलेफी गाउँपालिका७ मा रहेको खाडीचौर स्थानीय पर्यटकका लागि अर्को लोकप्रिय गन्तव्य हो। यहाँ आउने पर्यटकहरू सुनकोशी नदी र स्थानीय माछाको परिकारको मजा लिन्छन्। तर, अन्य नदी जस्तै यस नदी किनारमा पनि प्लास्टिकको फोहोर प्रशस्त छ। नदी किनारमा रहेका होटलहरूले प्लास्टिकको फोहोर सिधै नदीमा फाल्ने गरेका छन्। हामीले एक होटल मालिकलाई खोलामा फोहोर फाल्ने कारण सोध्दा उनले यस्तो जवाफ दिए, सबैले यसै गर्छन्। बलेफी गाउँपालिकाले फोहोर संकलन गर्दैन बलेफी गाउँपालिकाका अध्यक्ष गंगाबहादुर तामाङ ल्यान्डफिल साइट नभएकाले फोहोर संकलन गर्न नसकिएको बताउँछन्। यो क्षेत्र पर्यटकीय स्थल भएकाले हामीले होटल सञ्चालकलाई फोहोर नदीमा नफाल्न आग्रह गरेका छौं, तर उनीहरूले वास्ता गरेनन्, उनी भन्छन्, हामीसँग जरिबाना लगाउने नीति पनि छैन। पर्यटनले बढायो प्लास्टिक खपत पर्यटनले नेपालको अर्थतन्त्रमा महत्त्वपूर्ण योगदान पुर्याएको भए पनि यसले प्लास्टिकको खपत र फोहोरलाई पनि बढाएको छ। यो बढ्दो समस्याले वातावरणलाई मात्रै नभई आकर्षक पर्यटकीय गन्तव्यको रूपमा नेपालको प्रतिष्ठालाई ध्वस्त पारेको छ। पर्यटनबाहेक प्लास्टिक प्रदूषणले स्थानीय समुदायहरूमा नदेखिने लागत थोपर्छ। लोकप्रिय पर्यटक पदमार्ग र सहरी क्षेत्रहरू नजिकका स्थानीय सरकारहरूले फोहोर व्यवस्थापनको बोझको सामना गर्छन्, तर तिनीहरूसँग फोहोरको मात्रालाई सामना गर्न स्रोत र पूर्वाधारको अभाव छ। फलस्वरूप, फोहोर प्रायः नदी वा खुला ठाउँहरूमा फालिन्छ, जसले समस्यालाई बढाउँछ। वातावरणविद् तथा वन तथा वातावरण मन्त्रीका प्रमुख सल्लाहकार माधव कार्कीले प्लास्टिक फोहोरले नदीको बहाव र ढल निकास प्रणालीलाई रोक्ने र यसका कारण बाढी निम्त्याउन सक्ने बताए। प्लास्टिकको फोहोर खेतमा पनि पस्छ। माटोको गुणस्तर र बाली उत्पादनमा हानि गर्छ, उनी थप्छन्, सिँचाइ र पिउने पानीको लागि स्थानीय नदीहरूमा भर पर्ने समुदायहरू प्लास्टिकको फोहोर र विषाक्त पदार्थहरूका कारण प्रदूषणको जोखिम सामना गर्छन्। यसबाहेक फोहोर व्यवस्थापनका अपरिपक्व तरिकाका कारण प्लास्टिक फोहोरलाई जलाइन्छ। जसले वायु प्रदूषण गर्ने हानिकारक विषाक्त पदार्थहरू उत्सर्जन गर्छ र जनस्वास्थ्यलाई जोखिममा पार्छ। पदयात्रा मार्गहरू नजिकका स्थानीय बासिन्दाहरू प्लास्टिक प्रदूषणको स्वास्थ्य र आर्थिक प्रभावका लागि विशेष रूपमा संवेदनशील छन्। नेपालभरका धेरै नगरपालिकाहरूमा फोहोरलाई अनुचित तरिकाले विसर्जन गरिन्छ। कतिपयले वनजंगलमा पनि विसर्जन गर्ने गरेका छन्। भक्तपुर र कीर्तिपुरजस्ता सहरले पनि नदी किनार र सार्वजनिक क्षेत्रमा फोहोर फाल्ने गरेका छन्। यूएनडीपी एक्सेलेरेटर ल्याब नेपालद्वारा सन् २०२० मा गरिएको अध्ययनले सहरी क्षेत्रहरूले दैनिक ३ सय ५० टन प्लास्टिक फोहोर उत्पादन गर्ने देखाएको छ, जसका कारण झन्डै एक तिहाइ फोहोर नदीहरूमा मिसिन्छ। नदीमा प्लास्टिकको मात्राले मानव स्वास्थ्यमा असर गर्ने उपाध्याय बताउँछन्। दूषित नदीको पानीबाट माइक्रोप्लास्टिक खाद्य शृंखलामा प्रवेश गर्छ, जसले बाली र जलचरहरूलाई असर गर्छ, जुन मानिसले उपभोग गर्छन्, उनले भने। अगस्ट २०२४ मा द गार्जियन ले निकालेको एउटा अध्ययनले मानव मस्तिष्कमा लगभग ०५ प्रतिशत प्लास्टिक रहेको पत्ता लगाएको थियो। यो खोजले मानव तन्तुहरूमा जम्मा हुने माइक्रोप्लास्टिक्सको सम्भावित स्वास्थ्य प्रभावहरूको बारेमा चिन्ता बढाउँछ। यो समस्या वन्यजन्तुहरूमा पनि फैलिएको छ। हालै गरिएको एक अध्ययनले चितवन राष्ट्रिय निकुञ्जका गैंडाले विभिन्न आकारका प्लास्टिकका वस्तु खाँदा उनीहरूको स्वास्थ्य र बाँच्नका लागि गम्भीर जोखिम हुने गरेको पाइएको छ। ग्लोबल इकोलोजी एन्ड कन्जर्भेसन जर्नलमा प्रकाशित उक्त अध्ययनले निकुञ्जका २ सय ५८ गोबर नमुनाहरूको विश्लेषण गर्दा १०१ प्रतिशतमा देखिने किसिमको प्लास्टिक रहेको खुलासा गरेको छ। सफा हिमाल अभियान सुरु अन्नपूर्ण सर्किट र एभरेस्ट आधार शिविरजस्ता मुलुकका प्रतिष्ठित पदयात्रा मार्ग र नदीमा पदयात्रीहरूले छोडने प्लास्टिक फोहोरको बोझ बढ्दै गएको छ। बागमती, कोशी र गण्डकीजस्ता लोकप्रिय नदीहरू प्लास्टिकबाट प्रदूषित भएका छन्। त्यसको जवाफमा सरकारले हिमालमा प्लास्टिक प्रदूषणबारे चेतना जगाउन सन् २०१९ मा सगरमाथा सरसफाइ अभियान सफा हिमाल अभियान सुरु गरेको थियो। अभियानमार्फत नेपाली सेनाले हालसम्म करिब ११९ टन फोहोर संकलन गरिसकेको छ जसमा अधिकांश प्लास्टिक रहेको छ। सफा हिमाल अभियानका शेर्पा टोलीका अगुवा आङबाबु शेर्पाले एसोसियटेड प्रेससँगको कुराकानीमा भने अनुसार, दक्षिण क्याम्प (साउथ कोल), जुन आरोहीहरूले शिखर चढ्न प्रयास गर्नुअघि जाने अन्तिम क्याम्प हो, त्यहाँ अझै ४०५० टन फोहोर रहेको छ। त्यहाँको फोहोर प्रायः पुराना टेन्टहरू, खाना प्याकेजिङ, ग्यास सिलिन्डर, अक्सिजन बोतलहरू, टेन्ट प्याक र चढाइका डोरीहरूको मि श्रण हो, उनले भने, यो फोहोर ८ हजार मिटर उचाइमा जमेर बसेको छ। हालका वर्षहरूमा, सरकारको नियमअनुसार आरोहीहरूलाई आफ्नो फोहोर फिर्ता गर्नुपर्ने बाध्यता छ नत्र आरोहीहरूले नगद जमानत गुमाउँछन्। आरोहीहरूमा बढ्दो वातावरणीय सचेतनाले फोहोरको मात्रामा ठूलो कमी ल्याएको छ। तथापि विगतका दशकहरूमा यो अवस्था थिएन। नेपाली सेनाका प्रवक्ता सहायक रथी गौरवकुमार केसीका अनुसार राष्ट्रिय निकुञ्जमा सेनाको भूमिका सुरक्षा प्रदान गर्नेमा मात्र सीमित छ। उनले फोहोरमैला नियन्त्रण र व्यवस्थापनलाई प्रभावकारी बनाउन राष्ट्रिय निकुञ्ज कार्यालय, सेनालगायत सम्बन्धित विभाग र सरकारी निकायबीच सहकार्य आवश्यक रहेकोमा जोड दिए। चेक पोस्टहरूमा आगन्तुकहरूका लागि कडा नियम र सचेतना पहलहरू हुनुपर्छ। यद्यपि, यदि हामीसँग क्षेत्रमा पर्याप्त डस्टबिन छैन भने यी नियमहरू व्यावहारिक हुने छैनन्, उनी भन्छन्। फोहोर संकलन नेपाली सेनाको दायित्वभन्दा बाहिर पर्ने भएकाले उनीहरूसँग त्यसको तथ्यांक छैन। अन्नपूर्णले चितवन राष्ट्रिय निकुञ्जका सूचना अधिकारीसँग उक्त क्षेत्रको फोहोर संकलनसम्बन्धी तथ्यांक माग्दा उनीहरूसँग पनि सम्बन्धित अभिलेख नभएको पाइयो। नेपालका ५८ नगरपालिकामा सन् २०१२ मा गरिएको एक सर्वेक्षणका अनुसार नगरपालिकास्तरीय नकुहिने फोहोरको उत्पादन औसत प्रतिव्यक्ति प्रतिदिन ३ सय १७ ग्राम थियो, जुन दैनिक १ हजार ४ सय ३५ टन वा वार्षिक ५ लाख २४ हजार टन हुन्छ। राष्ट्रिय तथ्यांक कार्यालयले सन् २०१९२० मा २ सय ७१ नगरपालिकाहरूको सर्वेक्षण गर्दा मात्र १२ वटा (४४ प्रतिशत) नगरपालिकाले फोहोर प्रशोधनको लागि ट्रान्सफर स्टेसनहरू प्रयोग गरेको पाइएको थियो। ९९ नगरपालिका (३६५ प्रतिशत)सँग फोहोर व्यवस्थापन योजनाहरू थिए भने ५७२ प्रतिशतसँग थिएन। सर्वेक्षण गरिएका नगरपालिकाहरूमध्ये १ सय १४ (४२१ प्रतिशत) ले ल्यान्डफिल साइट प्रयोग गर्दै थिए, १ सय १७ (४३२ प्रतिशत) ले नगरेका थिए र १४८ प्रतिशतले आफ्नो ल्यान्डफिल साइटको स्थितिबारे कुनै जानकारी दिएका थिएनन्। यो राष्ट्रिय तथ्यांक कार्यालयसँग भएको सबैभन्दा नयाँ डाटा हो। सन् २०२० यता सरकारी स्तरमा खासै केही अध्ययन भएको पाइँदैन। प्लास्टिक फोहोर व्यवस्थापन नेपालको मात्र होइन, विश्वव्यापी संकट हो। तर, अन्य धेरै राष्ट्र र सहरले यसलाई प्रतिबन्ध लगाएका छन्। यो समस्यालाई राम्ररी सम्बोधन गर्न नियम लागू गरेका छन्, कार्कीले यो असम्भव काम नभएको बताए। हामीले अन्तर्राष्ट्रिय अभ्यासहरूबाट सिक्नुपर्छ र तिनीहरूलाई यहाँ पनि लागू गर्नुपर्छ, उनले भने। भुटानको प्लास्टिक प्रतिबन्ध र केन्याको प्लास्टिक झोलाविरुद्धको नीतिजस्ता अन्तर्राष्ट्रिय उदाहरणहरूले आशा जगाउने काम गरे पनि प्लास्टिकको फोहोरलाई सम्बोधन गर्न फोहोर छुट्ट्याउने, रिसाइकल गर्ने कार्यक्रमहरू र प्लास्टिकको वातावरणीय प्रभावबारे चेतना जगाउने प्रभावकारी स्थानीय समाधानहरूमा निर्भर हुनेछ। धेरै देशले प्लास्टिकको फोहोरबाट बिजुली, इँटा, सिमेन्ट, बिटुमिनलगायतका वस्तु उत्पादन गर्न थालेका छन्। प्लास्टिक फोहोर संकटको भारलाई सबैले साझा जिम्मेवारीको रूपमा हेर्नुपर्ने हुन्छ। यो संकट समाधान गर्न विभिन्न सरोकारवालाहरूको योगदान आवश्यक छ, जसमा सरकार, उद्योग, नागरिक समाज र उपभोक्ताहरू समावेश छन्। सरकारले प्लास्टिकको प्रयोग नियन्त्रण गर्न कडा कानुनी व्यवस्था, नीतिहरू र कार्यक्रमहरू बनाउनु पर्छ। यसले प्लास्टिक उत्पादन र प्रयोगलाई सीमित गर्दै पुनप्र्रयोग र पुनर्चक्रणको प्रक्रिया प्रोत्साहित गर्न सक्छ। उद्योग व्यवसायहरूले पनि वातावरणमैत्री उत्पादन र प्याकेजिङको लागि विकल्पहरू अपनाउनुपर्ने हुन्छ। उदाहरणका लागि, बायोडिग्रेडेबल र पुनप्र्रयोगयोग्य सामग्रीको प्रयोग बढाउनु पर्छ। साथै, नागरिक समाज र उपभोक्ताहरूले पनि आफ्ना कार्यहरूमा सँगै जिम्मेवारी निभाउनु पर्छ। यसमा प्लास्टिकको प्रयोग कम गर्नु, रिसाइक्लिङमा सहयोग गर्नु र कचरा व्यवस्थापनका लागि उचित स्थानमा फोहोर थुपार्नु समावेश छ। यो साझा प्रयासले मात्र प्लास्टिक फोहोर संकटको भार कम गर्न र दीर्घकालीन समाधान प्राप्त गर्न सकिन्छ। प्लास्टिक झोलामाथि प्रतिबन्ध, कार्यान्वयन फितलो सरकारले फोहोरमैला व्यवस्थापन ऐन, २०६८ कार्यान्वयनमा ल्याएको भए पनि कार्यान्वयन पक्ष निकै फितलो छ। स्रोतमा फोहोर पृथकीकरणको कमी एउटा प्रमुख चुनौती हो। यसले रिसाइक्लिङ प्रयासहरूलाई जटिल बनाउँछ। नेपालमा प्लास्टिकको झोलामाथि प्रतिबन्ध लगाउने प्रयासको लामो इतिहास छ। तर, यी कानुनी सुधारका बाबजुद, कार्यान्वयन कमजोर छ। प्लास्टिकका झोलाहरू पहिलो पटक २०२१ सालतिर नेपालमा प्रयोगमा आउन थाले। सस्तो र सजिलो भएकाले यसको प्रयोग तीव्र रूपमा बढ्यो। २०५१ सालमा सरकारले पर्यावरणीय प्रभावलाई मध्यनजर गर्दै प्लास्टिकको फोहोर व्यवस्थापनबारे छलफल गर्न थाल्यो। २०६८ सालमा काठमाडौं उपत्यकामा २० माइक्रोनभन्दा पातलो प्लास्टिक झोलाहरूको उत्पादन, वितरण र प्रयोगमा प्रतिबन्ध लगाइयो। तर, कार्यान्वयनको अभावले यो प्रयास प्रभावकारी हुन सकेन। २०७१ सालमा सगरमाथा क्षेत्रमा प्लास्टिकजन्य वस्तुहरूको प्रयोगमा प्रतिबन्ध लगाइयो। यसले पर्यटकहरूले फाल्ने प्लास्टिक फोहोरका कारण भएको प्रदूषण नियन्त्रण गर्न योगदान पुर्यायो। यसपछि, २०७२ सालमा चितवन राष्ट्रिय निकुञ्ज र अन्य संरक्षित क्षेत्रमा प्लास्टिक झोलाहरूको प्रयोगमा रोक लगाइयो। २०७६ सालमा सरकारले काठमाडौं उपत्यकामा एकल प्रयोग हुने प्लास्टिक वस्तुहरूलाई प्रतिबन्ध लगाउने घोषणा गर्यो, तर कार्यान्वयन पक्ष फितलो रह्यो। हाल प्लास्टिक प्रदूषण नियन्त्रणका लागि राष्ट्रिय वातावरणीय ऐन, २०७८ अन्तर्गत थप कडा नीति ल्याइएको छ, जसले संरक्षित क्षेत्रहरूमा प्लास्टिक प्रतिबन्धलाई प्राथमिकता दिएको छ। यद्यपि, प्रतिबन्ध घोषणापछि पनि स्थानीयस्तरमा निगरानी र अनुगमनको अभाव, प्लास्टिकको सट्टा प्रयोग गर्न सकिने सस्ता विकल्पहरूको अभाव र जनचेतनाको कमी जस्ता चुनौतीहरू देखिएका छन्। २०८१ कात्तिकदेखि सरकारले तारे होटलमा प्लास्टिकजन्य बोतलसहितका पेय पदार्थ बिक्रीमा रोक लगाएको छ। कार्की भन्छन्, यी नियमको कडाइका साथ कार्यान्वयनका लागि राजनीतिक इच्छाशक्ति आवश्यक छ। तीन तहका सरकारहरू, सुरक्षा बलहरू जस्ता अन्य निकायहरूसँग यी नियमहरू लागू गर्न एकजुट र समन्वय गर्नुपर्छ। देशव्यापी समान नियम भए कार्यान्वयनमा सहज हुने उनको भनाइ छ। उपाध्यायका अनुसार प्लास्टिकको प्रयोग घटाउन कानुनी सुधार मात्रै होइन मानिसको व्यवहारमा पनि परिवर्तन आवश्यक छ। यस विषयमा नेपालमा पर्याप्त अनुसन्धान र तथ्यांकको अभाव रहेको पनि उनले औंल्याए। भारतको इन्दोर, नमुना सहर सन् २०१६ देखि इन्दोर नगर निगमले फोहोर व्यवस्थापनमा महत्त्वपूर्ण प्रगति गरेको छ, जसमा सडकको कुनामा हुने फोहोरका ठुल्ठुला डब्बा हटाउने, शतप्रतिशत घरघरबाट फोहोर पृथकीकरण सुनिश्चित गर्ने र फोहोरलाई उपयोगी उत्पादन जस्तै कम्पोस्ट र इन्धनमा रूपान्तरण गर्ने गरिन्छ। नगर निगमले नागरिकहरूको व्यवहार परिवर्तन गर्न र सचेतना बढाउन गैरसरकारी संस्थासँग साझेदारी गरेको छ। यसले केही फोहोर व्यवस्थापन अपरेसनहरू सञ्चालन गर्न निजी कम्पनीहरूलाई ठेक्का दिएको, प्रविधि प्रयोग गरेको र आफ्नो फोहोर व्यवस्थापन योजना कार्यान्वयन गर्न नगरको क्षमता बलियो बनाएको छ। कमान्ड सेन्टरमा, कर्मचारीहरू सयौं फोहोर संकलन गर्ने गाडीहरूको मार्गको अनुगमन गर्छन्। उनीहरूले प्रत्येक गाडीको स्थान र रोक्ने समय ट्र्याक गर्छन् र समस्याहरू जस्तै गाडी बिग्रिनु, सडक बन्द हुनु वा चालक बिरामी हुनुजस्ता घटनाहरूको बारेमा सूचनाहरू प्राप्त गर्छन्। यस प्रणालीले फोहोर संकलनमा सुधार गरेको छ र समस्यालाई न्यून बनाएको छ। यस कार्यक्रमअघि मानिसहरूले सडकको कुनामा रहेका ठूला फोहोरको डब्बामा फोहोर फाल्थे। फोहोर व्यवस्थापन गर्ने ठेक्का लिएको कम्पनीले समयमा फोहोर संकलन नगर्दा फोहोर कुहिएर समस्या उत्पन्न गर्दथ्यो। सन् २०१६ मा नगर निगमले घरघरबाट दैनिक फोहोर संकलन सुरु गर्यो र बासिन्दाहरूलाई फोहोर पृथकीकरण गर्न प्रेरित गर्न थाल्यो। सुरुमा ८० प्रतिशत मानिसले फोहोर पृथकीकरण गर्दैनथे, तर नगर निगमले उनीहरूलाई शिक्षा दिन र पृथकीकरणको महत्त्व बुझाउन प्रयास गर्यो। जुन घरहरूले पृथकीकरण नगरेका थिए, तिनीहरूलाई जरिबाना लगाउने काम पनि गर्यो। नगर निगमले बासिन्दासँग विश्वास निर्माण गर्न काम गर्यो र ४८ घण्टाभित्र समस्याहरू समाधान गर्ने हेल्पलाइन कार्यान्वयन गर्यो। गैरसरकारी संस्थाहरूले पनि फोहोर पृथकीकरणको महत्त्वबारे मानिसहरूलाई शिक्षा दिन महत्त्वपूर्ण भूमिका खेले। यी प्रयासहरूको परिणामस्वरूप, इन्दोरका ९५ प्रतिशत घरहरूले अब ठीकसँग फोहोर पृथकीकरण गर्छन्। फोहोर उत्पादनको स्रोतको नजिक फोहोर प्रशोधन गर्नु सस्तो र अधिक स्वच्छ हुन्छ, किनकि कम मानिसहरू फोहोरसँग सम्पर्कमा आउँछन्। (यो लेख मिडिया फर इन्क्लुसिभ ग्रिन ग्रोथ परियोजनाअन्तर्गत इन्टर न्युज अर्थ जर्नालिजम् नेटवर्कको सहकार्यमा तयार पारिएको हो।)"
"करण केसीले एकै ओभरमा लिए दुई विकेट, पोखराको सातौं विकेट पतन","काठमाडौं : काठमाडौं गुर्खाजका कप्तान करण केसीले एकै ओभरमा दुई विकेट लिएका छन्। उनले पोखरा एभेन्जर्सका माइकल लिस्क र नारायण जोशीको विकेट लिएका हुन्। यससँगै पोखराको सातौं विकेट पतन भएको छ। यसअघि रासिद खानले ३, माइकल लेभिट र गेहार्ड इरासमसले एक विकेट लिए।"
पूर्णबहादुरको सारंगीमा भेटिएकी आमा,"धेरैले आँसु खसालेका भिडियो सामाजिक सञ्जालमा देखेकाले हलमा जानुअघि नै चलचित्र पूर्णबहादुरको सारंगी पक्कै असरदार छ भन्ने लागेको थियो। त्यसैले हलसम्म डोहोर्यायो पनि। चलचित्र हेर्न हलमा पुगेपछि धेरैले झैं मैले आँसु त खसालिनँ तर जीवन्त अभिनय पाएँ। कथाजस्तै तर कथामा नसमेटिएको आफ्नै जीवनसँग जोडिएका केही घटनाक्रमले भने अहिलेसम्म प्रभाव छाड्न सफल भएको पाएँ। यसैले लेख्न झक्झक्यायो। चलचित्रको कथा प्रभावशाली भएकै कारण पनि हुनसक्छ, यसले सबैलाई लोभलाग्ने व्यापार पाउन पनि सफलता पायो। तर, प्रभावशाली भनिए पनि चलचित्रको कथाले उजागर नगरेको एउटा पाटो पूर्णबहादुरकी पत्नीको भूमिका किन गौण बन्यो भनेर आलोचना पनि भएको छ। नेपालमा बालबच्चाको जन्मदेखि लालनपालन र शिक्षादीक्षामा अझ बढी भारी बोक्ने व्यक्ति आमा नै हुन्। तर, त्यसबारे चलचित्रले केही बोलेको छैन। पूर्णबहादुरकी पत्नी दृश्यमा नदेख्दा कतिपय दर्शकमा खल्लोपन हुनु अस्वाभाविक होइन। हुन त कथा हेर्दा अर्को सिक्वेलमा ती विषय अटाउने हुन् कि जस्तो पनि लाग्छ। चलचित्रले घटनाको कुनै पाटोलाई मात्र देखाउने पनि गरेका पाइन्छ। सायद त्यो पनि कारण हुन सक्छ। खैर त्यतातिर म लागिनँ। अब भने कथाले नबोलेको कथाजस्तै गरी महिला पात्रले भोगेको अनि आफूले देखेको कथाबारे लेख्ने जमर्को गर्दैछु। जसरी चलचित्रमा मुख्य पात्रले छोराको शिक्षामा उज्यालो भविष्य देखें। त्यसका लागि असह्य व्यक्तिगत कष्ट, सास्ती र खप्की सुनें अनि भोगें, त्यसैगरी जीवनमा अथाह गोता खेपेकी एक महिला पात्रबारे लेख्दैछु। धेरैको मन मुटु छोएर आँसु खसाल्न सफल पूर्णबहादुरले जस्तै सन्तानको शिक्षादीक्षा र उन्नतिका खातिर उर्वर जीवनका सबैथोक त्याग गरेकी पात्र मेरी आमा हुन्। जसरी पूर्णबहादुरले पारिवारिक सुख र सहज जीवन त्याग्दै आफू रित्तो बनेर पनि सन्तानमा उज्यालो छर्नमा जीवन समर्पित गरे, त्यसैगरी मेरी आमा एक्लैले आफू, समाज, अभाव अनि संघर्षसँग जुधेरै कठिन मेहनतको बलमा एउटा युद्ध जितिन्। यो कथा चलचित्र पूर्णबहादुरको सारंगीभन्दा कम छैन। आफ्नै अभाव र कठिनाइबीच पनि एकल महिलाकै रूपमा बाँचेकी मेरी आमाले पूर्णबहादुरले जस्तै दुःखजिलो गरेर सारंगी रेटेर बगाएको पसिनाको कमाइले कष्टसाथ छोरालाई डाक्टर बनाएजस्तै गरी उनका दुई सन्तान छोरालाई अहिलेको अधिकांश मध्यमवर्गीय परिवारले दिनसक्ने स्तरको शिक्षाको ज्योति छर्न सकिन्। तनहुँ गुणादीमा जन्मिएकी बसुन्धरा तत्कालीन धेरै नेपाली महिलाजस्तै पढ्ने उमेरमै बिहे गरी कसैको पत्नी र बुहारी बनेर लमजुङ जिता नयाँ घरमा प्रवेश गरिन्। माइतीमा छँदा धेरै पारिवारिक सदस्य भएका कारण भोगेको अभाव अनि छोरीलाई पढाउनु नपर्ने तत्कालीन सामाजिक मान्यता विद्यालय शिक्षाको मुखसमेत देख्न पाइनन्। तर, माइतीमै बालसुलभ सुख भोग्न नपाएकी उनले थरसमेत बदलेर नयाँ घर प्रवेश गरे पछि झनै बढी कष्ट भोग्नुपर्यो। कसैकी पत्नी वा बुहारी त नाम मात्र हो, उनले आफूलाई त्यसको आवरणमा बँधुवा श्रमिकका रूपमा पाइन्। जसरी पनि पति र परिवारलाई खुसी बनाउनुपर्ने सामाजिक बन्धनबाट उनले विद्रोह गर्न सकिनन्। र, पनि भोक भोकै बगाएको पसिनाले भकारी भरिए पनि उनको त्यो योगदान परिवारका लागि पर्याप्त भएन। सासुको बुहार्तन र त्यसैको आडमा पतिको बदलिँदो व्यवहारपछि नातामा सबैभन्दा तीतो लाग्ने सौता उनले केही वर्षमै उपहार पाइन्। एक्लो बुहारी हुँदा त बेखुस परिवार नयाँ कान्छी बुहारी पाएपछि उनीसँग झन् खुसी हुने कुरै भएन। तब उनले अब बँधुवा मजदुर नबन्ने निर्णय गरेर विद्रोह गरिन्, घर छाडिन्। आफूलाई जन्म दिएको घर माइती आइन्, सहारा खोज्दै। तर, एकातिर पराइकी भइसकेकी छोरीलाई बास दिँदा आइपर्ने अबगालका कारण माइती पहिलेको उनको घरजस्तो बनेन। एउटा विद्रोह थालेकी उनले अब अर्को विद्रोह पनि गर्ने अठोट गरिन्। उनले आफू आर्थिक रूपमा स्वतन्त्र नबन्दासम्म सामाजिक मान्यतालाई चुनौती दिन नसक्ने ठान्दै सीपबाट खार्ने अभियानमा कति भौंतारिइन्। माइतीमा बसेर भकारी भरिदिँदै गर्दा उनले आफ्ना लागि एउटा बाटो आफ्नै बर्कतले खोज्न सकिनँ किनभने उनी पति वा माइतीभन्दा बेग्लै स्वतन्त्र अस्तित्व प्रमाणित गर्न चाहन्थिन्। अनेकौं ठक्कर खाएपछि उनले सरकारले भर्खरै थालेको महिला सीप विकास कार्यक्रमबाट सुइटर बुन्ने तालिम पाइन्। केही उदाहरणीय महिलाका लागि दिइने निःशुल्क मेसिन उनले तालिमका क्रममा देखाएको लगाव, मेहनत अनि सीपकौशलबाट प्रमाणित गरेपछि प्राप्त गरिन्। त्यसपछि उनले घर, माइती अनि आफन्तबाट त्यो विद्रोहको उपहारस्वरूप खेपेको तमाम वचन, खप्की, अपमानको मूल्य चुक्ता गर्ने अवसर पाइन्। आफूलाई प्रमाणित गर्न उनले फेरि पनि घर सम्हाल्दाजस्तै रातबिहान नभनी कर्म गरिरहिन्। त्यसैको बलमा आर्थिक सबलता प्राप्त गर्न थालेपछि उनको माइतीको मन फर्कियो। तर त्योभन्दा बढी आफूलाई सौतारूपी उपहार दिने पतिको। बुहारी बनेर घर खाने परम्परामा ठक्कर खाँदा एउटा विद्रोह गरे पनि उनले माइतीले खेप्नुपर्ने अबगालबाट बचाउन भरमग्दुर प्रयास गरिरहेकै थिइन्। आर्थिक सबलताले उनलाई फेरि घरकै बाटो डोहोर्यायो। त्यसबीचमा उनले दुई छोरालाई जन्म दिइन्। तर, घर नजिकैको पृथक् अस्तित्व उनको कर्मका लागि बाधक नबने पनि दुई परिवार र नबदलिएका परिवारका कारण फेरि उनले घरको सेरोफेरोसमेत छाड्नुपर्ने अवस्था आयो। तर, आफ्नो कर्मको नतिजाले विस्तारै दिएको आर्थिक स्वतन्त्रता अनि सामाजिक सम्मानका कारण उनलाई भर्खरै सहरको रूप पाउँदै गरेको ठाउँ दमौलीमा गएर व्यवसाय निरन्तरता दिने हिम्मत दियो। त्यसमा पूर्णबहादुरले छोराको भविष्य शिक्षामा देखेजस्तै उनले पनि आफ्ना दुई छोराको भविष्य पनि शिक्षामै देखिन्। अपठित भए पनि कष्टसाथ आफ्ना लागि चाहिने हिसाबकिताब राखेर त्यसैको बलमा आफ्नै कमाइमा बजारमा बिस्तारै जग्गा जोडिन्। तर, आफ्नै घर नहुँदा अस्तित्वमै आएको खतरा पनि उनले राम्रैसँग भोगिन्। निरन्तरको कर्मले कठिनाका साथ उनलाई बजारमा सम्मानित र सफल व्यावसायिक जीवन त दियो। तर उनको कमाइ सहरी आधुनिकता देखेका सन्तानलाई दिन पर्याप्त भने थिएन। स्कुले पढाइ अभावमा आफूले भोगेको दुःख कम्तीमा सन्तानले नपाऊन् भन्नेमा सजग बसुन्धराले भोक लुकाएर, निद्रा हराएर भए पनि दुई छोरालाई गच्छेअनुसारको शिक्षादीक्षाका लागि धेरै गोता खाइन्। उनका संघर्षका यी कथाहरू सुन्ने धेरैको मन पक्कै भारी हुन्छ। सरकारी भए पनि दमौलीका त्यसबेलाको अंग्रेजी माध्यमको विद्यालय बालमन्दिर प्राविमा पोसाक अनि जुत्ताको कडा नियम थियो। जुत्ता फाट्दा चप्पल लगाएर गएको छोरा विद्यालय जान नपाएर घर फर्केपछि उनले उधारो मागेर छाकै कटाएरसमेत तिरिन्। उधारो किताब कापी दिने ठाउँमा बाबुले तिर्दिनँ भनेको छ, आमाले कसरी तिर्छे भन्ने साहुको वचनपछि आँसु टिलपिल गर्दै छोरो घर फर्केका उनको मन पक्कै भारी थियो होला। तर, लालनपालन र शिक्षादीक्षामा पतिको कुनै सहारा नपाए पनि हिम्मत हारेर होइन, जितेर उनले ती सबै बाधाहरू पार गरिन्। यसरी गन्तव्यको एउटा खुटकलोसम्म आफ्नै बलमा पुर्याउन सफल भइन्। खर्च जोगाएर घरको ऋण तिर्न उनले बजारमै भए पनि खोलाको दाउराको सहारामा भोक मेटथन्। दाउरा खोज्दै गर्दा एकपटक मादीको भेलले बगाउँदा भगवान्ले किनारा नलगाएको भए सायद उनको कथाले पूर्णबहादुरजस्तै मोड सायद लिने थिएन होला। निष्ठासाथ मेहनत गर्यो भने भगवान्ले हेर्छन् भन्ने कुरामा विश्वास गर्ने उनले चलचित्रको अन्त्यमा पूर्णबहादुरको जस्तै नियति त भोग्नु परेको छैन। तर, आफूले पालेको सपनाको एउटा चरणले भने आकार पाएको छ। अनि चलचित्रकार नबने पनि उनका संघर्ष र भोगाइका किस्साहरू पूर्णबहादुर पात्रसरी नपाए पनि बसुन्धराले पनि आफू र आफ्ना वरपर सुन्ने र जान्नेबाट सम्मानभाव भने प्रशस्तै आर्जन गरेकी छन्। र, उनको संघर्ष भविष्यमा बसुन्धराको सुइटर चलचित्रका लागि प्रेरक कथा भने अवश्य बन्नेछ।"
"अन्यथा, अर्को अर्थ नलागोस् !","नीतिनियम बिना यो ब्रह्माण्ड संसार कहीँ कतै केही चलेको छैन। हुन त हामीहरू प्रायः सबैजसो भने पनि फरक नपर्ला। एउटा दुईटा चामलमा बियाँ पाएजस्तो कता कति मात्रै भने पनि हुन्छ, हिजो आज त चामलमा बियाँ पनि पाइन छोडिएको छ। यो समाजमा अहिले यतिखेर आस्तिक पाउन पनि गाह्रो परिसक्यो तर यो ब्रह्माण्ड नीतिनियम बिना एउटा फिटिक्क कतै केही चलेको छैन। यो एक, दुई, तीन ध्रुवसत्य कुरा हो, यो मानवले बुझ्न जरुरी छ। हिजोआजको मानिसमा धेरै परिवर्तन आइसकेको छ। यो केही पनि हैन, भस्मिभूतत्य देहस्थ पुनरागमनम कुत जे गर्दा पनि हुन्छ, गर्नुपर्छ, केही फरक पदैन। मोजमजा नै सबै थोक हो भन्नेले व्यापक जरा गाडेको पाइन्छ। किन कसरी यो ब्रह्माण्ड संसार नीतिनियम विना चलेको छैन ? कोही कसैले भन्न सक्ने आँट निकाल्न सक्नुहुन्छ ? सक्नुहुन्न। किन यो एउटा तपाईं हामी सबैले भोगेर देखे, सुने र जानेको कुरा हो। तर पनि हामीमा ज्ञानको कमीले त्यो कुरा भन्न सक्दैनौं। हेर्नोस्, एउटी सोह्रवर्षे युवती गर्भवती भइन्। गर्भवती भएपछि १० महिना पूरा भएपछि बच्चा जन्मन्छ। १०१५ दिन यताउता हुन सक्ला तर १० महिना पूरा भएपछि बालक जन्मिएको हुन्छ। यो पहिलादेखि बाँधेको नीति हो। यो नीति न हिजो फरक पर्यो, न आज फरक परेको छ। न त भोलि नै फरक पर्नेछ। ल ! हेर्नोस् त योभन्दा बाहेक कोही बाहिर जान सक्छ ? सक्दैन। वर्षा ऋतुमा पानी पर्नुपर्छ। बसन्त ऋतुमा खडेरी पर्नुपर्छ, रुखबिरुवाले पालुवा फेर्नुपर्छ। शिशिर ऋतुमा जाडो हुनुपर्छ। मंसिरमा धान पाक्नैपर्छ अनि असारमा खेत रोप्नुपर्छ। यो यथार्थ हिजो थियो, आज छ र भोलि पनि रहनेछ। यो नीति रहेन भने मानव प्राणी संसार केही पनि रहँदैन। यो नीतिबिना न केही रहन र हुनसक्छ, यो नीतिबिना ब्रह्माण्ड नै भष्मीभूत हुन जान्छ। त्यसकारण यो नीतिबिना कोही कतै केही रहनै सक्दैन। भनेपछि मानव नीतिबिना चल्न सक्छ ? रहन सक्छ ? सक्दैन नि। फाँटमा चर्न गएको चारखुट्टे जनावर पशु त दिनभरि चरेपछि बेलुका गोठमा जानुपर्छ भनेर फर्केर आउँछ। अनि आफ्नो गोठभित्र पस्छ। मानव त सर्व श्रेष्ठ चेतनशील प्राणी हो भनेपछि मानव नीतिनियमबेगर बेथितिमा रहन सक्छ ? सक्दैन। मानवमा नीतिनियमबेगर बेथिति भयो भने मानव आफैं नासिएर जाने हो। यो कुरा अवश्यंभावी छ। जब मानव नीतिनियमबेगर बेथितिमा हिँड्न थाले, त्यसको नासको बाटो अवश्यंभावी छ। निश्चित कुरा हो। जो बाँधेको नीतिनियममा चलेन भने समस्यामा अवश्य पर्छ। किनकि सूर्य पनि आफ्नो नीतिमा चलेका छन्। चन्द्रमा आफ्ना नीतिमा चलेको छ। रातागण पृथ्वी, हावा, पानी, मानव, जीवजन्तु चराचर जगत् सबै आआफ्ना ठाउँमा चलेका छन् र त यो ब्रह्माण्ड चलेको छ। यो ब्रह्माण्डमा केवल नीतिनियम बेगर चलेको छ भने मानव चलेको छ। हामीले संविधान बनाएका छौं। हामी त्यो संविधानअनुसार चलेका छौं भन्नुहोला। त्यो संविधान बनाएर मात्र हुँदैन, त्यसअनुसार अक्षरशः पालना गरेर चल्नुपर्;यो नि। आफूअनुसार व्याख्या गरेर त्यसको तोडमोड गरेर चलेर हुन्छ र ? हुँदैन नि। आफूलाई काम गर्न मन लागेअनुसारको संविधानको व्याख्या गरिएको हुन्छ। आआफ्नै मुखमा संविधान भए झैं व्याख्या गरिएको हुन्छ। एउटाले संविधान मिच्नु भनेको लाखौं करोडौंको अधिकार मिच्नु हो। यो कुराको हेक्का कसैले राखेको छ। छैन, संविधानको चुरो कुरो के हो के भन्न खोजिएको हो। त्यसलाई सबैले पालना गर्नुपर्छ। एउटाले यो हो भन्छ, अर्कोले त्यो हो भन्छ। अर्कोले अर्को हो भन्छ। त्यसो हो भने विवाद कहिल्यै पनि टुंगिन सक्दैन। जो बलियो छ, उसैले जित्छ र संविधान मिचिन जान्छ। वास्तवमा यसो हुनु भनेको जनताको हकअधिकार मिचिनु हो। जनता राज्य सबैले एउटाका स्वार्थले गर्दा सबैले दुःख पाउनु हो। यस्तो नहोस् भन्नाका खातिर प्रजातान्त्रिक देशहरू भनौं या सबैले त्यसो नहोस् भन्नाका खातिर एउटा न्याय प्रणाली अपनाउनुपर्ने जरुरी छ। जब यस्तो अवस्था आइपर्छ, त्यो समयमा न्याय क्षेत्रमा ख्यातिप्राप्त गरेका निर्भीक स्वतन्त्र विचारवान् धीर पुरुष पाँचजनाको एउटा समिति बनाउनुपर्छ र त्यस्तो समयमा राष्ट्राध्यक्षलाई तिनले निष्पक्षतापूर्वक स्वतन्त्र सल्लाह दिने परिपाटी बसाल्ने र तिनका सल्लाहअनुसार राष्ट्राध्यक्षले कार्य गरेको खण्डमा संविधान मिचिने सम्भावना कम हुनेछ। नत्र त यहाँ संविधान पनि आआफ्ना स्वार्थअनुसार व्याख्या हुँदै गइरहेछन्। अन्य अर्थ नलागोस् त्यतिबेला राजालाई निरंकुश राजतन्त्र चलाइयो भनेर राजालाई फालियो। कुनै गाह्रो अप्ठ्यारो पर्यो भने न्यायालयसँग परामर्श लिएर मात्रै काम गरेका हुन्थे, जुन न्याय पनि निष्पक्ष सम्पादन हुन्थ्यो। त्यसकारण मानिस नराम्रो काम गर्न डराउँथे उतिबेला। अहिले त न नीति छ, न नियम छ तर पनि जसले जे गरे हुने भएको छ। न नियम पालना गर्नुपर्ने, न नीति पालना गर्नुपर्ने। सजिलो त सबैलाई सजिलो भयो तर त्यसले राज्यजनता कसैको कल्याण भने हुन सकेन। हाम्रा नेताहरू चुनाव जित्न नजितुञ्जेल जनतालाई यो गर्छौं र त्यो गर्छौं भन्छन्। जब चुनाव जितेर आए अनि जनताले गरेको नमस्ते पनि फर्काउँदैनन्। जनताको काम गर्नु त कता हो कता ? अब आफूले चुनाबमा गरेको खर्च कसरी उठाउने होला ध्यानमा लाग्छन्। पहिला सरकार अस्थिर भो भनेर दुई वर्षसम्म अविश्वास प्रस्ताव राख्न नपाइने भनियो। भनेर के गर्नु ? ६ महिना हुन पाएको छैन, पटकपटक सरकार बदलिएको छ। सत्तामा जाने चाँहि अब कसरी कमाउने ? अनि यो सरकार कसरी थमाउने ? मात्र यत्ति ध्याउन्नमा छन्। सत्ताबाट बाहिर हुनेहरू कसरी यो सरकार गिराउने ? आफू सत्तामा कसरी जाने ? यत्ति चलखेलमा संसद्को पाँचवर्षे कार्यकाल समाप्त हुन्छ। जनताको देशको कार्य गर्ने त कुरै हुँदैन। कुन नीतिनियमबाट कार्य गर्दा देशको विकास होला ? सोच नै छैन ! त्यसको सट्टा कसरी सत्ता टिकाउने ? कुन उपाय अवलम्बन गर्दा सरकार टिकाउन सकिन्छ ? यत्ति सोच भएपछि कसरी जनताले सुखसुविधा पाउने ? कसरी देश विकास गर्ने ? यो नेपालीको दिवास्वप्ना मात्र हुने भयो। जताततै बेथिति। नीतिनियम बिगार्ने, भत्काउने। बिगार्ने कुरामात्रै भएका छन्। यतिसम्म कि राष्ट्रिय पोसाक र राष्ट्रिय चिह्न नभएको देश कुन हो भन्दा त्यसको उत्तरमा नेपालको नाम आउँछ। देशको एउटा स्वाभिमान देशको गौरव मान्नुपर्ने हाम्रो देशको राष्ट्रिय पोसाक, राष्ट्रिय चिह्न तिमीहरूको के हो ? भनेर कुनै राष्ट्रले प्रश्न गर्यो भने हामी नेपाली सबै नतमस्तक भएर बस्नुपर्ने हुन्छ। साधारण पोसाक लगाउने कुरा पनि अलपत्र परेका छन्। जति पनि हाम्रा देशमा पार्टीहरू आएका छन्, ती सबैले विरोध गर्न जान्ने, बिगार्न जान्ने, बनाउन नजान्ने, म पनि एउटा पार्टीलाई भोट दिने मान्छे हुँ। तर पनि यो कुरा बाध्य भएर भन्नुपर्छ क्या। सबै पार्टीका घैंटामा घाम लागून्। यसरी त ग्यारेन्टीका साथ भन्छु एक ! दुई ! तीन ! यो देश समाजलाई सुखसुविधा कुनै हालतमा हुने छैन। सबैको जय होस् !"
पोखराले काठमाडौंलाई दियो १३९ रनको लक्ष्य,काठमाडौं : नेपाल प्रिमियर लिगमा पोखरा एभेन्जर्सले काठमाडौं गुर्खाजलाई १३९ रनको लक्ष्य प्रस्तुत गरेको छ। टियु क्रिकेट मैदानमा टस हारेर ब्याटिङ गरेको पोखराले निर्धारित ओभरको खेलमा ८ विकेटको क्षतिमा १३८ रन बनाएको हो। पोखराका लागि रेमोन रेफरले ३० बलमा १ चाौका र ३ छक्कासहित ४१ रनमा अविजित रहे। ओपनर दिनेश खरेलले ३८ रन बनाए। उनले २५ बलमा ६ चौका र १ छक्का प्रहार गरे। पोखराले पहिलो ओभरको चौथो बलमा ओपनर एन्ड्रिज गोउसलाई गुमायो। उनी ५ बलमा खाता नै नखोली बाहिरिए। उनलाई गेरहार्ड इरास्मसको बलमा माइकल लेभिटको हातमा क्याच भए। दोस्रो विकेट ओपनर दिनेश खरेल २४ बलमा ६ चौका र १ छक्का प्रहार गर्दै ३८ रन बनाउँदै पावरप्लेको अन्तिम बलमा रासिद खानबाट एलबीडब्ल्यु आउट भए। कप्तान कुशल भुर्तेल ७ रन बनाउँदै बोल्ड आउट भए। चौथो विकेट आकर्षित गोमेलको गयो। पाँचौं विकेट दिलिप नाथ १५४ ओभरमा २७ रन बनाउँदै रासिद खानबाट बोल्ड आउट भए। छैटौं र सातौं विकेट करण केसीले माइकल लिस्क र नारयण जोशीको लिए। १६१ र १६२ मा लगातार विकेट गएको पोखराको आठौं विकेट पनि करणले नै लिए। आठौं विकेटको रूपमा विपिन खत्रीको विकेट गयो। उनले ६ बलमा ४ रन बनाए। नवौं विकेटका लागि रेमोन रेफरसँग सागर ढकालले १९ रनको साझेदारीसहित १ रनमा अविजित रहे। काठमाडौंका लागि रासिद खान र करण केसीले समान ३३ विकेट लिए। गेरहार्ड इरास्मस र माइकल लेभिट ११ विकेट लिए। आजको दोस्रो खेल चितवन राइनोज र जनकपुर बोल्ट्सबीच हुनेछ।
१० ओभरमा पोखराले बनायो ६९ रन,काठमाडौं : नेपाल प्रिमियर लिगको जारी खेलमा १० ओभरको समाप्तिमा पोखरा एभेन्जर्सले काठमाडौं गुर्खाजविरुद्ध ६९ रन बनाएको छ। टियु क्रिकेट मैदानमा टस हारेर ब्याटिङको निम्तो पाएको पोखराले पावरप्लेमा ओपनर एन्ड्रिज गोउसलाई गुमाएको हो। उनी ५ बलमा खाता नै नखोली बाहिरिए। उनलाई गेरहार्ड इरास्मसको बलमा माइकल लेभिटको हातमा क्याच भए। दोस्रो विकेट ओपनर दिनेश खरेल २४ बलमा ६ चौका र १ छक्का प्रहार गर्दै ३८ रन बनाउँदै पावरप्लेको अन्तिम बलमा रासिद खानबाट एलबीडब्ल्यु आउट भए। पावरप्लेमा पोखराले २ विकेट गुमाउँदै ४४ रन बनाएको थियो। १० ओभरमा थप १ विकेट गुमाउँदै पोखरा ३ विकेटको क्षतिमा ६९ रन बनाएर खेलिरहेका छ। कप्तान कुशल भुर्तेल ७ रन बनाउँदै कुशल भुर्तेल बोल्ड आउट भए। हालः क्रिजमा दिलिप नाथ १२ रन र अकर्षित गोमेल ५ रनमा खेलिरहेका छन्। आजको दोस्रो खेल चितवन राइनोज र जनकपुर बोल्ट्सबीच हुनेछ।
"रासिदले लिए तेस्रो विकेट, पोखराको पाँचौं विकेट पतन",काठमाडौं : नेपाल प्रिमियर लिगको जारी खेलमा पोखरा एभेन्जर्सको पाँचौं विकेट पतन भएको छ। दिलिप नाथ २७ रन बनाएर पेभेलियन फर्किएका छन्। २७ बलमा उनले २ छक्का प्रहार गरे। काठमाडौंका रासिद खानले उनलाई बोल्ड गरेका हुन्। रासिदको यो तेस्रो विकेट हो। यसअघि उनले कप्तान कुशल भुर्तेल र दिनेश खरेलको विकेट लिएका थिए। भुर्तेल ७ रन बनाएर आउट भए भने खारेलले २५ बलमा ६ चौका र १ छक्का प्रहार गर्दै ३८ रन बनाए। त्यस्तै ओपनर एन्ड्रीज गस शून्यमै आउट भए। उनलाई गेहार्ड इरासमसले आउट माइकल लेभिटबाट क्याच गराए।
"पोखराको चौथो विकेट पतन, गोमेल आउट",काठमाडौं : नेपाल प्रिमियर लिगको जारी खेलमा पोखरा एभेन्जर्सको चौथो विकेट पतन भएको छ। आकर्षित गोमेल ८ रन बनाएर आउट भएका हुन्। काठमाडौं गुर्खाजका माइकल लेभिटले उनको विकेट लिएका हुन्। यसअघि कप्तान कुशल भुर्तेल ७ रन बनाएर आउट भए। १० बल खेलेका उनले १ चौका प्रहार गरे। काठमाडौंका रासिद खानले उनलाई बोल्ड गरेन्। त्यस्तै रासिदले नै दिनेश खरेललाई एलबीडब्लु आउट गरेका थिए। खारेलले २५ बलमा ६ चौका र १ छक्का प्रहार गर्दै ३८ रन बनाए। त्यस्तै ओपनर एन्ड्रीज गस शून्यमै आउट भए। उनलाई गेहार्ड इरासमसले आउट माइकल लेभिटबाट क्याच गराए।
यो प्रतिवादी सहर,आगो लाग्दैछ अगाडि मौनता तोड्न नसकेकोमा गर्दैछ मेरै मान्छे आफ्नो आलोचना भन्दैछ सुतेको सहर देखेर अब सुत्नु हुँदैन मैले भगवान् भनेको बूढानीलकण्ठ कोही देखाउँदैन हतियार लुकाएको आमालाई देखाउँदैन आफ्नो चरित्र घोषणा गर्दैछ सहरको घडी झुटबाहेक सब समाप्त खोला बढेको छ के गर्यो नारा सहरले डुबेको सहरमा कहाँकहाँ छ थाहा छैन कसको साम्राज्य दम्भको सीमा कहाँकहाँ छ थाहा छैन दुःख दिँदै आएको संसार भर्खर मौन भएको छ सत्य हाल खबर छैन को कहाँ छ ? बुद्ध आएर गए कोही आएन त्यसपछि आए पसे युद्धमा ऋषिहरू आएर बसे हिमालमा तप गरेर बस्दिनँ यहाँ पनि भनेर गए पशुपति आर्यघाट कोही मंगलग्रहमा मानवबस्तीको सपना कसको हो बाबा मागिरहेछनमैले लेख्छु भनेको कविता मेरो जलाउँदैछ मेरो तस्बिर आर्यघाटमा रिस उठेको मान्छे शुभकामना व्यक्त गर्न आएको छैन झुट बोल्नेको सम्मोहनबाट बेहोस इतिहास हेर्दैै रहोस् सहर मैले आयो भनेको मान्छे आँधी रहेछ टाउकोमा कालो कफन बाँधेको छ यो मान्छेले र देश मागेको छ यसबेला पर्दा हटाओस् सहर मैले बाबाको तस्बिर हेर्ने बेला मेरो नागरिकता नसोधोस् कसैले मेरो जल्ने ठाउँ आर्यघाट हो पीडा रोकिँदैन जब प्रेम रोकिन्छ मेरो पूजा गर्ने ठाउँ ढुंगा हो मेरो प्रणामदेखि नडराओस् भगवान् ।
"काठमाडौंलाई दोस्रो सफलता, आक्रामक ब्याटिङ गरेका दिनेश आउट",काठमाडौं : पावरप्लेमा पोखराले २ विकेट गुमाउँदै ४४ रन बनाएको छ। टियु क्रिकेट मैदानमा टस हारेर ब्याटिङको निम्तो पाएको पोखराले पावरप्लेमा ओपनर एन्ड्रिज गोउसलाई गुमाएको हो। उनी ५ बलमा खाता नै नखोली बाहिरिए। उनलाई गेरहार्ड इरास्मसको बलमा माइकल लेभिटको हातमा क्याच भए। दोस्रो विकेट ओपनर दिनेश खरेल २४ बलमा ६ चौका र १ छक्का प्रहार गर्दै ३८ रन बनाउँदै पावरप्लेको अन्तिम बलमा रासिद खानबाट एलबीडब्ल्यु आउट भए। कप्तन कुशल भुर्तेल ६ बलमा १ चौकासहित ५ रनमा क्रिजमा छन्। आजको दोस्रो खेल चितवन राइनोज र जनकपुर बोल्ट्सबीच हुनेछ।
