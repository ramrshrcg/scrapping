शीर्षक,विवरण
युवा संघद्वारा चार व्यक्तित्व सम्मानित,"काठमाडौं : राष्ट्रिय युवा संघ नेपालले मुलुकभित्र विविध विधामा समुदायमा उत्प्रेरणा जनाई उदाहरणीय हुने ४ व्यक्तित्वलाई राष्ट्रिय सम्मान गरेको छ। शनिबार काठमाडौंमा आयोजित राष्ट्रिय कार्यकर्ता भेलामा उनीहरूलाई राष्ट्रिय सम्मान गरेको हो। सम्मानित हुनेमा कान्तिपुर टेलिभिजनका सिइओ शिशिर पछाई, क्रिकेटर पारस खड्का, तेकन्डो खेलाडी पलेशा गोवर्धन, आइटी व्यावसायी अस्कर अलि रहेका छन्। सम्मानपत्रसहित दोसल्ला ओढाएर उनीहरूलाई सम्मान गरिएको थियो। 'पछिल्लो समयमा नेपाली समाजमा योजनाबद्ध रूपमा निराशाको खेती चालाइरहँदा उहाँहरूले नेपालमा सम्भव छ, गर्न सकिन्छ र युवाले नै पहलकदमी गर्ने हो भन्ने सकारात्मक सन्देश प्रवाह गर्नुभएको छ,' संघका केन्द्रीय उपाध्यक्ष कृष्णहरि केसीले भने।"
प्रधानमन्त्री कप क्रिकेटको उपाधि एपीएफलाई,"धनगढी : प्रधानमन्त्री कप महिला राष्ट्रिय टी२० क्रिकेट प्रतियोगीताको उपाधि एपीएफ क्लबले जितेको छ। धनगढीमा शनिबार सम्पन्न फाइनल खेलमा घरेलु टोली सुदूरपश्चिम प्रदेशमाथि ९ विकेटको जित निकाल्दै एपिएफले उपाधि हात पारेको हो। योसँगै एपिएफले लगातार दोस्रोपटक उपाधि जितेको हो। उपाधिसँगै एपीएफले ५ लाख पुरस्कार पाएको छभने सुदूरपश्चिम उपविजेता हुँदै ३ रुपैयाँ लाख हात पार्यो। जितका लागि पाएको ६८ रनको विजयी लक्ष्य एपिएफले १२ दशमलव पाँच ओभरमा एक विकेटको क्षतिमा पूरा गर्यो। एपीएफका ममता चौधरीले अविजित ४३, कप्तान इन्दु बर्मा नटआउट १८ रन जोडिन्। यसअघि फाप्ला क्रिकेट मैदानमा टस जितेर पहिला ब्याटिङ गरेको सुदूरपश्चिम १८ दशमलव एक ओभरमा ६७ रनमा समेटियो। जसमा ममता बोहराले १८ र कप्तान विन्दु रावलले १७ रन बनाउनुबाहेक अन्य खेलाडीले दोहोरो अंकमा रन जोड्न सकेनन्। बलिङतर्फ एपीएफका कविता जोशीले तीन, कप्तान इन्दु बर्मा र सवनम राईले दुईदुई विकेट हात पारे। कविता प्लेयर अफ द म्याच चुनिएका छिन्। यसैबीच प्रतियोगिताभर व्यक्तिगत एक सय ७२ रन र पाँच विकेट हात पारेकी एपीएफकी कप्तान बर्मा प्लेयर अफ द सिरिज भएकी हुन्। एपीएफका लागि दुई सय ९ रन बनाएकी ममता चौधरी वेस्ट ब्याटर र बागमतीका लागि १० विकेट हात पारेकी मनिषा उपाध्याय बेस्ट बलर हुन सफल भइन्। प्लेयर अफ द सिरिजले ५० हजार, वेस्ट ब्याटर र वेस्ट बलरले रु २५२५ हजार पुरस्कार पाएका छन्। यही माघ १ गतेदेखि सुरू भएको प्रतियोगितामा १२ टोलीको सहभागिता थियो। राष्ट्रिय खेलकुद परिषद्को कार्यक्रमअनुसार नेपाल क्रिकेट संघका् आयोजना र सुदूरपश्चिम प्रादेशिक क्रिकेट संघको व्यवस्थापनमा प्रतियोगिता सञ्चालन भएको हो। फाइनल खेलपछि आयोजित समारोहमा नेपाल क्रिकेट संघ (क्यान)का अध्यक्ष चतुरबहादुर चन्द, उपाध्यक्ष रोशन सिंह, सुदूरपश्चिम खेलकुद परिषद्का सदस्यसचिव दीपकबहादुर सिंह, सुदूरपश्चिम प्रादेशिक क्रिकेट संघका अध्यक्ष वासुदेव जोशीलगायत खेलाडीहरूको उपस्थिति थियो।"
अमेरिकाले ग्वाटेमालाका २६५ जनालाई फिर्ता पठायो,"काठमाडौं : अमेरिकी राष्ट्रपति डोनाल्ड ट्रम्पले अवैध आप्रवासीमाथि कडा कारबाही गर्न अघि बढेसँगै दर्जनौं आप्रवासीलाई लिएर अमेरिकी सेनाका विमानहरू ग्वाटेमाला आइपुगेका छन्। मध्य अमेरिकी देशको आप्रवासन संस्थानका अनुसार ग्वाटेमालाका २६५ जना तीन वटा उडानबाट स्वदेश फर्किएका हुन्। वासिङ्टनले बिहीबार मेक्सिकोमा चार वटा निर्वासन उडान पनि पठाएको ह्वाइट हाउसका प्रेस सक्रेटरीले एक्समा उल्लेख गरेका छन्। मेक्सिको सरकारले उडानहरूको आगमन कुनै सम्झौताको पुष्टि गरेको छैन, तर मेक्सिकोको विदेश मन्त्रालयले आफ्ना नागरिकको निर्वासनका विषयमा वासिङ्टनसँग मिलेर काम गर्न तयार रहेको बताउँदै मेक्सिकोले मेक्सिकोका नागरिकको आगमनलाई आफ्नो भूमिमा खुला हातले सधैं स्वीकार गर्ने बताएको छ। ह्वाइट हाउसले दुई दिनमा एक हजारभन्दा बढी व्यक्तिलाई पक्राउ गरेको, सयौंलाई सैनिक विमानबाट देश निकाला गरिएको र इतिहासकै सबैभन्दा ठूलो निर्वासन अभियान चलिरहेको बताएको छ। बिहीबार ५३८ र शुक्रबार ५९३ जना अवैध आप्रवासी अपराधी पक्राउ परेका छन्। ट्रम्पका पूर्ववर्ती जो बाइडेनको समयमा निर्वासन उडानहरू नियमित रूपमा सञ्चालन गरिएको थियो। सन् २०२४ मा कुल दुई लाख ७० हजार व्यक्तिलाई निर्वासित गरिएको थियो। यो पछिल्लो एक दशकमा उच्च रेकर्ड हो। उक्त अवधिमा एक लाख १३ हजार ४०० व्यक्तिलाई गिरफ्तार गरी अनुसन्धान प्रक्रिया अघि बढाइएको थियो।"
मोटरसाइकलको ठक्करबाट वृद्धको मृत्यु,विराटनगर : मोरङको बेलबारीमा मोटरसाइकलको ठक्करबाट शनिबार वृद्ध पुरुषको मृत्यु भएको छ। प्रहरीका अनुसार पूर्वपश्चिम लोकमार्गअन्तर्गत बेलबारी नगरपालिका४ बेतनामा शनिबार दिउँसो १:१५ बजेतिर दुर्घटना भएको हो। पूर्वबाट पश्चिमतर्फ आउँदै गरेको प्र १०२०५२ प ३९९२ नम्बरको मोटरसाइकलले ठक्कर दिँदा बेलबारी४ का अन्दाजी ८२ वर्षीय मानबहादुर तामाङको मृत्यु भएको प्रहरीले जनाएको छ। प्रहरीका अनुसार पैदल हिँडिरहेका बेला मोटरसाइकलले ठक्कर दिँदा तामाङ गम्भीर घाइते भएका थिए। उपचारका लागि विराटनगरको कोशी अस्पताल पुर्याउन साथ चिकित्सकले मृत घोषित गरेको जानकारी प्रहरीले दिएको छ। दुर्घटनामा मोटरसाइकल चालक मोरङको धनपालथान गाउँपालिका२ का २५ वर्षीय सुमन कटुवाल र पछाडि सवार ३२ वर्षीय सञ्जय पासवान घाइते भएका छन्। दुवै जनाको अवस्था सामान्य रहेको र उपचार भइरहेको प्रहरीले जनाएको छ। प्रहरीले मोटरसाइकल नियन्त्रणमा लिएर घटनाको अनुसन्धान सुरु गरेको छ।
सुस्ताको वडा ५ लाई टुक्र्याउन माग,"परासी : नवलपरासीको सुस्ता गाउँपालिका वडा नम्बर ५ लाई विभाजन गरेर दुई वटा वडा बनाउन माग गरिएको छ। अन्य वडाहरूभन्दा ५ नम्बर ठूलो भएकाले त्यसलाई दुई वटा वडा बनाउन माग गरिएको हो। पालिका ५ वटा वडामा विभाजित छ। साविकका गाविसहरु कुडिया, त्रिवेणी, सुस्ता, रुपौलिया, नर्सही र पक्लिहवा समेटेर सुस्ता गाउँपालिका बनाइएको हो। जसमध्ये साविकको पक्लिहवा गाविस र त्रिवेणी सुस्ताको वडा नम्बर ४ लाई समेटेर वडा नम्बर ५ बनाइएको हो। जसले गर्दा पनि अन्य वडाको तुलनामा झन्डै त्यहाँको जनसंख्या दोब्बर छ। नारायणी नदीपारीको सुस्ता गाउँसमेत वडा नम्बर ५ मा पर्छ। त्यहाँबाट वडा कार्यालय जान उनीहरूलाई समय लाग्ने गरेको छ। पालिकाको कूल जनसंख्या ४१ हजार ३९६ छ। अन्य वडाहरूको जनसंख्या ६ देखि ७ हजारको हाराहारीमा छ। तर, वडा नम्बर ५ को जनसंख्या झण्डै दोब्बर अर्थात् १३ हजार ८७४ छ। जनसंख्या ठूलो हुँदा अन्य वडाहरुको तुलनामा विकास निर्माणदेखि सबै सुविधामा आफूहरु पछाडि परेकाले वडालाई विभाजन गर्न माग गरिएको स्थानीय राधेश्याम कुशवाहाले बताए वडा विभाजनका लागि गाउँस्तरीय आठ राजनीतिक दलको बैठकको निर्णयसहित वडा कार्यालयको सिफारिस राखेर गाउँपालिकामा निवेदन बुझाइएको छ। अरु वडा साना छन्, आउने बजेटले धेरै काम गर्न सक्छन्। तर, हाम्रो वडा ठूलो भएकाले जनसंख्याको तुलनामा काम गर्न समस्या छ। त्यसैले वडा विभाजनको माग गरिएको हो, नेपाली कांग्रेसका वडा सभापतिसमेत रहेका कुशवाहाले भने। करिब ६ महिनाअघि बुझाएको निवेदन उपर अहिलेसम्म कुनै सुनुवाई नभएको उनको भनाइ छ। वडा विभाजनका लागि आएको निवदेनलाई गाउँसभाले प्रस्तावमा लगि निर्णय गरेको र कानुनअनुसार माथिल्लो निकायमा पठाउन बाँकी रहेको गाउँपालिका अध्यक्ष टेक नारायण उपाध्यायले बताए। स्थानीय सरकार सञ्चालन ऐनअनुसार गाउँसभाबाट पारित भएको प्रस्ताव प्रदेश सरकारमार्फत नेपाल सरकारमा पठाउनु पर्ने र नेपाल सरकारले प्रस्ताव प्राप्त भएको ६ महिनाभित्र वडाको संख्या र सीमाना हेरफेर गर्नुपर्ने उल्लेख छ। तर, गाउँसभाले पास गरेर पनि प्रदेश सरकारमार्फत नेपाल सरकारलाई नपाठएको भन्दै स्थानीयहरू गाउँपालिकासँग असन्तुष्ट छन्। वडा विभाजन गर्दा मतदाता संख्याको विभाजन, टोल विभाजनलगायत प्राविधिक विषय नेपाल सरकारले टुङ्याउला तर, त्यसपूर्व वडा विभाजन गर्दा कसरी उपयुक्त हुन्छ भन्ने विषयमा वडावासीसँग छलफल गरी कानुनी प्रक्रिया अघि बढाउने सोचमा छौं,' गाउँपालिका अध्यक्ष उपाध्यायले भने। के छ कानुनी प्रक्रिया? स्थानीय सरकार सञ्चालन ऐनको दफा ६ मा वडाको संख्या र सीमाना हेरफेर गर्नसक्ने प्रावधान छ। सो दफामा विभिन्न ५ वटा आधारमा केन्द्रको संख्या हेरफेर गर्न सकिने उल्लेख छ। जसमा जनसंख्या तथा जनसंख्या वितरणको आधार, भौगोलिक निरन्तरता, अनुकूलता तथा विशिष्टता, भाषिक, सांस्कृतिक तथा सामाजिक विशिष्टता, सेवा सुविधा वितरणको अवस्था र सुगमता र विद्यमान भौतिक पूर्वाधारको अवस्थामा वडाको संख्या हेरफेर गर्न सकिने उल्लेख छ। त्यसैगरी सोही दफामा वडाको संख्या र सीमाना हेरफेर गर्न आवश्यक भएमा गाउँसभा वा नगरसभाको तत्काल कायम रहेको सदस्य संख्याको दुई तिहाइ बहुमतबाट प्रस्ताव पारित गरी प्रदेश सरकारमार्फत नेपाल सरकारमा पठाउनुपर्ने छ। प्रस्ताव प्राप्त भएमा नेपाल सरकारले ६ महिनाभित्र त्यस्तो प्रस्तावबमोजिम वडाको संख्या र सीमाना हेरफेर गर्नुपर्ने उल्लेख छ। त्यस्तै वडाको संख्या र सीमाना हेरफेर गर्दा गाउँपालिका र नगरपालिकाको निर्वाचन हुनुभन्दा कम्तीमा एक वर्ष अगावै गरिसक्नुपर्ने उल्लेख छ।"
चीनद्वारा नयाँ सञ्चार प्रविधि उपग्रह प्रक्षेपण,"काठमाडौं : चीनले बिहीबार सिचुवान प्रान्तको सिचाङ स्याटेलाइट प्रक्षेपण केन्द्रबाट अन्तरिक्षमा सञ्चार प्रविधिको नयाँ उपग्रह पठाएको छ। उक्त उपग्रह लङ मार्च३बी रकेटबाट राति ११:३२ बजे प्रक्षेपण गरिएको थियो। प्रक्षेपण केन्द्रका अनुसार उक्त उपग्रह सञ्चार, रेडियो तथा टेलिभिजन र डाटा ट्रान्समिसन सेवाका लागि प्रयोग गरिने छ। यसले सम्बन्धित प्रविधिहरूको परीक्षण र प्रमाणीकरणको लागि मञ्चको रूपमा पनि काम गर्नेछ। यो प्रक्षेपण लङ मार्च शृंखला क्यारियर रकेटहरूको ५५८औं मिसन थियो।"
दूध पकायाको खीर,"ठाडी भाका देउडागीतको प्राण हो। गायनमा धेरै भाक्या (भाका)हरू छन्। चलनचल्तीका भाकाहरू प्राचीनकालदेखि सुनिँदै आएका छन्। जुन भाका सौन्दर्य र प्रकृतिपरक देखिन्छन्। ठाडीभाकाले यी भाकाभन्दा भिन्दै विशेषता बोकेका हुन्छन्। करुणा रसमा ठाडी भाकाको प्रधानता रहेको देखिन्छ। ठाडी भाका पनि विभेदका दृष्टिले फरकफरक हुन्छन्। झट्ट सुन्दा एकै किसिमका सुनिन्छन्। खोला र नदीको सङ्लो पानी बगेजस्तो मन्दमन्द गतिको एकनासले हावा चले जस्तो लाग्छ गीत सुन्दा। तर गम्भीर भएर सुन्ने हो भने ठाडी भाकामा पनि विविधता भेटिन्छ। ठाडी भाकाले गीतको जीवन्तता बोकेकाले कर्णालीका हुम्ला, जुम्ला, कालीकोट, मुगु र सुदूरपश्चिमका कैलाली, कञ्चनपुरबाहेकका पहाडका सात जिल्ला बझाङ, बाजुरा, डोटी, दार्चुला, बैतडी र डँडेलधुरामा प्रचुरमात्रामा गीतको माग बढेको देखिन्छ। डोल्पा जिल्लाको ठाडी भाका अलि फरक रहेछ। हो ठाउँ र गाउँ विशेष भाषाले भिन्नता ल्याए पनि गाउने शैली, शब्दको आरोहअवरोह भावभंगी, स्वरमा सरलीकरण र लयलाई श्रवणीय गराउने ठाडी भाकाले दिन खोजेको सांगीतिक रैवार प्रायः एकै किसिमको हुन्छ। करुणारसको प्रधानता बढी भएकाले यसो भएको हो। सबैजनाले ठाडी भाकालाई मधुरता दिन सक्दैनन्। देउडाका सरल भाकामा थेगो राखेर जो कोही स्वरजीवीले गाउन सक्छन्। तर ठाडी भाका गाउन विशेष खुबी नै चाहिन्छ। विरहका भावहरू जसले गीतमा उतार्न सक्छन्, स्वरका माध्यमले उदेलित गर्न सक्छन्, त्यही कलाकार नै ठाडी भाका गाउने सफल कलाकार मानिन्छन्। गीति क्यासेट र सञ्चारका क्षेत्रमा ठाडी भाका सजीव रूपमा उतार्ने गायकगायिकामा बझाङका हरिश्चन्द्र कडायत र दीपा धामी हुन्। हरिश्चन्द्र बझाङ मुम्ला घर भएका कलाकार हुन्। हाल उनी यो लोकमा छैनन्। उनको स्वर र गीति शैलीले सबैलाई आकर्षित गथ्र्यो। उनले केही ठाडी भाका उपहार दिएर परलोक भएको पनि तीन वर्ष पूरा हँुदैछ। दीपा धामी तलकोट गाउँपालिका१, सेरागाउँ घर भएकी सफल गायिका हुन्। वरिष्ठ संगीतकार स्व गणेश परियारले दीपाको ठाडी भाकाको स्वर नै संगीत भएकाले धेरै बाजा नराख्ने सल्लाह दिएका थिए। पंक्तिकारले प्रकाशित गरेको रैवार नामक गीति क्यासेटमा दीपाको ठाडी भाका समावेश छ। जुन २०५० सालमा प्रकाशित भएको थियो : जोग्यानी बस्दिनँ हो कि जोगी बस्न्या कुटी दैवले छुटायो क्यान अञ्जानमै छुटी। दाइकी भैंसी यसै राम्णी तारो टल्किनाले आमाकी विराइनी भैग्या डाँडो ढल्किनाले।। माथिका गीतहरू कालीकर्णालीका नमुना गीत मात्र हुन्। बस्तीबस्तीमा हजारौं आँसुकवि कवयित्रीहरू जन्मेका छन्, जन्मँदैछन् विरह वेदनाका देउडागीतहरू जनसमक्ष ल्याउन। २०४६ सालको जनक्रान्तिपछि नागरिकहरूले थोरै मात्रामा भए पनि सन्देशमार्फत परिवारका पीडा पोख्न पाए। २०६२६३ सालपछि गणतन्त्र शासनले मूर्तरूप लिएर जनताका सम्पूर्ण आर्थिक सामाजिक र शैक्षिक अवस्थालाई गीत संगीतमार्फत समाजमा ऐना झैं छर्लंग पारे सयौं कलाकारले। सधैंभर देउडा गायकगायिकाले सञ्चार माध्यममा ठाडीभाकाका स्वर न भरेता पनि केहीले ठाडीभाकाको धर्म निर्वाह गरेकोे देखिन्छ। देउडा गीतलाई सर्वप्रथम अंग्रेजी साहित्यसामु छर्लंग्याउने देउडा गीतको गहिराइ र भावपक्ष विश्वसामु आफ्नो किताबमार्फत परिचित गराउने शिक्षाविद् स्व धनराज जोशीले पनि ठाडी भाकाका सुहाउँदा शब्द समेटेर किताबलाई अन्तर्राष्ट्रिय बजारमा पुयाएका छन्। कवि र लेखकले साहित्यका मार्फत जनजीवनलाई उतार्ने हो। धनराजले सुदूरपश्चिमका नरनारीको जनजीवनलाई लेखनीमार्फत उतारेर ठूलो गुन लगाए। स्वरजीवीहरूले संगीतका मार्फत गीतमा प्राण भर्ने हो। गीत धरती हो। स्वर प्राण वायु हो। संगीत माधुर्यता हो। श्रोताहरू गीत संगीत र आवाजका साक्षी हुन्। यतिको संयोजनपछि ठाडी भाकाले मूर्तरूप पाउँछ। उनले किताबमा ठाडी भाकालाई सुहाउने मीठा शब्द यसरी उल्लेख गरेका छन् : धन्यराजा अंग्रेजैय अगास चिलगाडी मेरा साईले आइझानु हो बम्बैको ऋणगाडी। तारु गाईको डाडु दूध पकायाको खीर मलाईपन उडाई लैझा सुवा भया तिर।। माथिल्लो गीतले अंग्रेजहरूले चिलगाडी (हवाईजहाज) बनाएर नयाँ कीर्तिमान राखे, बम्बैमा काम गर्न गएका साई (प्रेमी, श्रीमान्)ले साहुको ऋण काडेर चिलगाडी चढी घर आउनु हो नि भन्ने आसय दिलायो। यसैगरी, दोस्रो गीतले थोरै दूध दिने गाईको दूधमा पनि पाहुनालाई खीर पकाएर स्वागत गरेको, त्यस्तो सम्झनलायक सुवा (प्रेमिका)को गाउँमा मलाई पनि लैजानु हो नि भन्ने कुराहरू वर्णन गरिएका छन्। यी दुवै गीतको भावार्थ साई र बाजका बीचको भेटघाट न हँुदाको पीडा छचल्किएको पाइन्छ। सुदूरपश्चिम र कर्णाली प्रदेश गीत, लोकसंगीत र संस्कृतिको खुल्ला पाठशाला हो। पितापुर्खाले सम्हालेर राखेका अनमोल सांस्कृतिक भण्डार गाउँगाउँमा मूर्त र अमूर्त रूपमा छन्। प्रान्तीय सरकारले अनुसन्धान गर्नु आवश्यक छ। यसो गरिएन भने देउडाका ठाडी भाका मासिन सक्छ। नयाँ पिँढी गाउँबाट सहर, सहरबाट विदेश पलायन हुने क्रम बढ्दो छ। यस्तो अलौकिक संस्कृति हराएको खण्डमा हाम्रो परिचय दीर्घकाल कसरी जीवन्त रहला ? देशका हरेक प्रदेश जस्तै गण्डकी प्रदेश पनि लोकगीत, संगीतका लागि उर्वर भूमि मानिन्छ। लमजुङ जिल्लाको गुरुङ संस्कृतिमा गाइने गीतले पनि कताकता देउडा संस्कृतिसँग हातेमालो गरे जस्तो लाग्छ। जिल्लामा नै ठाडी भाका गाएर नाम कमाएका भेडीखर्के साइँला (दीर्घराज अधिकारी)ले गाएका ऐतिहासिक ठाडी भाकाका गीतहरूको संरक्षण गर्नु जरुरी छ। २०५७ सालतिर राजधानीमा आएर उनले गाएका ठाडी भाकाका गीतहरू सम्झेर ल्याउँदा अहिले पनि कानमा गुञ्जिन्छन्। २०६० सालमा जनगायक जेबी टुहुरे र पंक्तिकार तत्कालीन नेपाल राजकीय प्रज्ञा प्रतिष्ठानमा प्राज्ञसभामा रही सेवा गरेका थियौं। दुवैजना धनकुटास्थित आठपहरिया राईको मूर्त र अमूर्त संस्कृतिको अध्ययन गर्न जाँदा धेरै कलाकारसँग भेट भयो। एकजना ७० वर्षीया आमाले राई भाषामा ठाडी भाका गाएर सबैलाई खुसी पार्नुभयो। थाहा छैन, ती आमा अहिले कता पो हुनुहुन्छ ? २०४५ सालमा देउडा गीत संकलन गर्ने क्रममा जुम्लाको तत्कालीन राराली गाउँ पञ्चायतमा बास बस्दा गोरखबहादुर बुढा नाम गरेका लोक कलाकार र संकलकले पुरानो शैलीको ठाडी भाका सुनाएका थिए। आर्थिक अभावका कारणले उनले क्यासेटमा स्वर भर्न सकेनन्। हरिश्चन्द्र कडायतको जस्तै जीवित स्वर थियो उनको पनि। सुदूरपश्चिम र कर्णाली प्रदेशमा तीस, चालीस दशकको जस्तो भोकमरी वर्तमान अवस्थामा छैन। मानिसको जीवनस्तर बढेको छ। सरकारले पनि वृद्धभत्ता, एकल महिला भत्ता दिलाएर जनताप्रति न्याय दिलाएको छ। यही न्याय संस्कृति, भाषा, लोक संरक्षणका लागि दिलाइदिँदा सुदूरपश्चिम, कर्णाली प्रदेशमा मात्र नभएर समग्र देशको प्राचीन संस्कृतिको संरक्षण हुने थियो।"
गत वर्षभन्दा यस वर्ष आर्थिक सूचकहरू सकारात्मक छन् : अर्थमन्त्री,"काठमाडौं : उपप्रधान तथा अर्थमन्त्री विष्णु पौडेलले सरकार परिवर्तन हुन्छ भन्ने हावादारी कुराको प्रतिक्रिया दिन जरुरी नभएको बताएका छन्। शनिबार विराटनगर विमानस्थलमा सञ्चारकर्मीसंग कुरा गर्दै उपप्रधानमन्त्री पौडेलले सरकार परिवर्तन हुन्छ भन्ने भ्रमपूर्ण र हावादारी कुरा दिनदिनै हुने गरेको भन्दै बजारु र हावादारी कुराको प्रतिक्रिया दिन जरुरी नभएको बताएका हुन् । अहिलेको कांग्रेसएमालेबीचको सहकार्य भएकाले ८४ पछिमात्रै सरकार परिवर्तन हुने उनको भनाई छ। मन्त्री पौडेलले सुशासन, आर्थिक सुधार र संविधान संशोधनका लागि एमाले र कांग्रेस बीच गठबन्धन भएकाले कुशासन र भ्रष्टाचार नियन्त्रणका साथै कालोबजारी र तस्करी नियन्त्रणमा सरकार लागिपरेको बताए । त्यस्तै उनले नयाँ सरकार गठन भएपछि मुलुकको अर्थतन्त्र सुधार भएको दावी समेत गरे । गत वर्षभन्दा यस वर्षको पछिल्लो ६ महिनामा आर्थिक सूचकहरु सकारात्मक देखिएकाले अर्थतन्त्र चलायमान हुने उनको भनाइ छ । पौडेलले अर्थतन्त्रमा सुधार आउने क्रम बढेकाले चालू आर्थिक वर्षको अन्त्य सम्ममा पूँजीगत खर्च बढ्ने जिकिर गरे ।"
आस्था र प्रविधिको संगम महाकुम्भ मेला,"भारत यतिखेर महाकुम्भमय भएको छ। महाकुम्भ मेला संसारकै सबैभन्दा ठूलो धार्मिक, सांस्कृतिक आध्यात्मिक भेला हो। महाकुम्भ मेला केवल एउटा धार्मिक उत्सव मात्र होइन, यो आस्थाको महासागर हो। भारतका चार प्रमुख धार्मिक स्थल हरिद्वार, प्रयागराज, उज्जैन, र नासिकमा प्रत्येक १२ वर्षमा लाग्ने यो मेलामा विश्वभरबाट मान्छेहरु विश्वास र संस्कृतिको अनन्त प्रवाहमा डुबुल्की मार्न आइपुग्छन्। प्रत्येक १२ वर्षमा एकपटक आयोजना हुने यस पर्वको यसपटक विशेष महत्त्व छ। १२ वर्षे कुम्भ मेला १२ पटक आयोजना भएपछि महाकुम्भको चक्र पूरा हुन्छ। यसपटक पनि यस्तै संयोग परेको छ। महाकुम्भलाई भारतको आत्मा पनि भनिन्छ। किनभने महाकुम्भ एकता, विश्वास, धार्मिक र कालातीत पर्व हो। यही कारण भारतीय प्रधानमन्त्री नरेन्द्र मोदी महाकुम्भलाई एकताको महायज्ञका रूपमा अर्थ्याउँछन्। महाकुम्भ मेलाको सुरुवात वैदिक कालदेखि नै भएको मानिन्छ। समुद्र मन्थनको पौराणिक कथा अनुसार, अमृत भरिएको कलशका लागि देवता र असुरबीच द्वन्द्व भयो। यो द्वन्द्वका क्रममा हरिद्वार, प्रयागराज, उज्जैन र नासिकमा अमृत खस्यो। यी अमृत खसेका ठाउँमा नै पालै पालो महाकुम्भ मेला लाग्छ। अमृतले सिञ्चित भएका यी क्षेत्रका गङ्गा, यमुना, सरस्वती नदीमा महाकुम्भको समयमा स्नान गर्दा पाप नाश हुने र मोक्ष प्राप्त हुने विश्वास छ। आज पनि, गङ्गा, यमुना, र सरस्वती नदीको संगममा स्नान गर्दा जीवनका पापहरूबाट मुक्ति पाइने र मोक्षको द्वार खुल्ने विश्वासले करोडौं मानिसहरूलाई यहाँ तान्छ। यस वर्ष महाकुम्भमा दुर्लभ ज्योतिषीय संयोग परेको छ, जुन १४४ वर्षमा मात्र देखा पर्छ। यो अद्वितीय संयोगले भक्तजनहरूको आकर्षण बढाएको छ। सांस्कृतिक पक्ष महाकुम्भ मेलाको सांस्कृतिक महत्त्व पनि उत्तिकै गहिरो छ। यो सांस्कृतिक आदानप्रदानको केन्द्र हो। लाखौं साधुसन्तहरू, तपस्वीहरू, धार्मिक गुरुहरू र तीर्थयात्रीहरू महाकुम्भमा आउँछन्। मेलाका क्रममा प्रवचन, धार्मिक समारोह र आध्यात्मिक गतिविधिहरू आयोजना गरिन्छन्। महाकुम्भ मेला करोडौं मानिसलाई एकसाथ जोड्ने माध्यम हो। यसले विविधतामा एकताको सन्देश दिन्छ। तसर्थ महाकुम्भ धार्मिक मात्र नभई ऐतिहासिक, सांस्कृतिक र सामाजिक चाड हो। यस वर्षको महाकुम्भमा ग्रहहरूको विशेष स्थिति छ। यस्तो अवस्था १४४ वर्षमा एक पटक मात्र देखा पर्ने विद्वान्हरूले बताएका छन्। बृहस्पति मेष राशिमा र सूर्य तथा चन्द्रमा मकर राशिमा भएको समयमा महाकुम्भ आयोजन हुन्छ। तसर्थ यस वर्षको महाकुम्भ विशेष छ। महाकुम्भ मेला करोडौं मानिसलाई एकसाथ जोड्ने माध्यम हो। यसले विविधतामा एकताको सन्देश दिन्छ। तसर्थ महाकुम्भ धार्मिक मात्र नभई ऐतिहासिक, सांस्कृतिक र सामाजिक चाड हो। यो महाकुम्भमा विश्वभरबाट ४० करोडभन्दा बढी श्रद्धालुहरूको सहभागिता हुने अपेक्षा गरिएको छ। पहिलो दिनमै डेढ करोडभन्दा बढी भक्तजनहरू महाकुम्भमा पुगेका थिए। दैनिक करोडौं तीर्थालु सहभागी हुने महाकुम्भको व्यवस्था पनि यसपटक भारतले विशिष्ट तवरमा गरेको छ। प्रविधिको संयोजन भारतले महाकुम्भलाई डिजिटल बनाएको छ। परम्परा र प्रविधिको संयोजन महाकुम्भमा गरेको छ। भारतले महाकुम्भको इतिहासमा पहिलोपटक महाकुम्भलाई नै पूर्णरूपमा डिजिटलाइज्ड गरेको छ। अध्यात्म र प्रविधिको फ्युजनले करोडौं तीर्थालुको अनुभवलाई पुनः परिभाषित गरेको छ। सामान्यतया गुगलले अस्थायी शहर वा संरचनाको नक्सा देखाउँदैन। तर, भारत सरकारको विशेष आग्रहमा यसपटक गुगलले महाकुम्भ आयोजना भइरहेको ४ हजार हेक्टर क्षेत्रफलका विभिन्न घाट, मन्दिर, अखाडा, शिविर, संगम र स्नानस्थल, शौचालयजस्ता अस्थायी स्थानहरू देखाउने गरी नक्सा तयार पारेको छ। महाकुम्भको सुरुवात भएको मानिने समुद्र मन्थनको कथा ड्रोन शोमार्फत देखाइन्छ। भर्चुअल रियालिटी स्टलहरू राखिएका छन्। २ हजारवटा ड्रोन प्रयोग गरेर पौराणिक समुद्र मन्थन र प्रयाग महात्म्यका कथा आकाशमा देखाइन्छ। मेलाका मुख्य स्थानहरूमा ३६० डिग्री भर्चुअल रियालिटी स्टलहरू जडान गरिएका छन्। तीर्थालुहरूले गङ्गा आरती, अखाडाजस्ता अद्भुत दृश्यावलोकन भर्चुअल रियालटीमार्फत गर्न पाउँछन्। करोडौं तीर्थालुको सुरक्षाका लागि अनुहार पहिचान गर्नसक्ने कृत्रिम बौद्धिकता जडित क्यामेराहरू जडान गरिएका छन्। चौबिसै घण्टा चल्ने एआई प्रविधि जडित १८ सय क्यामेराले कुन क्षेत्रमा भिड बढी छ र कुन क्षेत्रमा भिड कम छ भन्ने पत्ता लगाउँछन्। यसैअनुसार तीर्थालुको व्यवस्थापन गरिन्छ। महाकुम्भ मेलामा लस्ट एन्ड फाउन्ड सेन्टर पनि डिजिटल छ। ३ हजारवटा सिसिटिभी जडान गरिएका छन्। भाषाको समस्या हुनेहरूका लागि महाकुम्भमा कुम्भ सहायक नामको बहुभाषिक एआई च्याटबोट पनि राखिएको छ। हिन्दी, अंग्रेजी र अन्य ९ क्षेत्रीय भाषाहरूसहित ११ वटा भाषामा यो च्याटबोटले सहायता प्रदान गर्छ। विभिन्न भाषाका तीर्थालुको सहजताका लागि बहुभाषी डिजिटल साइनबोर्ड राखिएका छन्। तीर्थालुहरू नदीमा सुरक्षित रहून् भनेर जियोट्यागिङ र जिपिएसमा आधारित नदीको पानीको स्तर निगरानी गर्ने यन्त्रहरू राखिएका छन्। पानीभित्र पनि निगरानी गर्नसक्ने ड्रोनहरू चौबिसै घण्टा उडाइएका छन्। महाकुम्भ मेलामा क्युआर कोडमा आधारित रेल टिकट, ड्रोनमार्फत निगरानी र एआई पार्किङजस्ता प्रविधिहरू राखिएको छ। यसपटकको महाकुम्भमा प्रयोग गरिएका प्रविधि यसअघि कहिल्यै प्रयोग भएका थिएनन्। नुहाउने क्रममा कुनै भक्त पानीमा डुबेमा ड्रोनसहितको लाइफ सेभर डुङ्गामार्फत उद्धार गरिने प्रविधि राखिएको छ। हालै सामाजिक सञ्जालमा यो प्रविधिमार्फत तीर्थालुको उद्धार गरिएको भिडियो सार्वजनिक भएको छ। यसका साथै मेला क्षेत्रमा निःशुल्क वाइफाइलगायत उच्च प्रविधिको सुविधा छ। महाकुम्भ मेलाकमा आउने तीर्थालुको सुरक्षार्थ भनेर भारतको कमाण्डो टोली एनएसजीका पाँच विशेष टोलीहरू तैनाथ गरिएका छन्। हवाई निगरानी र आपतकालीन अवस्थामा उद्धारका लागि भनेर भारतीय वायुसेना पनि महाकुम्भमा तैनाथ गरिएको छ। महाकुम्भका लागि ४० हजार सुरक्षाकर्मी खटाइएको छ। यी सुरक्षाकर्मी पनि एआई प्रविधि जडित उपकरणले सुसज्जित छन्। दर्शनार्थीहरूको सुरक्षा र आपतकालीन अवस्थामा द्रूत प्रतिक्रियाका लागि छुट्टै टोली परिचालित छ। आपतकालीन अवस्थामा भीड नियन्त्रणबाहिर नजाओस् भन्ने सुनिश्चित गर्न भिडको घनत्वका आधारमा सक्रिय हुने अलर्ट सिस्टम जडान गरिएको छ। संयुक्त राष्ट्रसङ्घले समेत महाकुम्भलाई मानवजातिको अमूर्त सम्पदाको मान्यता दिएको छ। भारतीय अन्तरिक्ष संस्था इस्रोका अनुसार अन्तरिक्षबाट पनि महाकुम्भको मानव सागर देख्न सकिन्छ। अन्तर्राष्ट्रिय जगतले पनि कुम्भको सरसफाइको प्रशंसा गरेका छन्। सरसफाइका लागि आइसीटी (सूचना तथा सञ्चार प्रविधि) आधारित अनुगमन प्रणाली लागू गरिएको छ। महाकुम्भ क्षेत्रमा तैनाथ गरिएका १५ हजारभन्दा बढी सरसफाइ कर्मचारी र तिनका परिवारका लागि अस्थायी संरचना बनाइएका छन्। सरसफाइ कर्मचारीका बालबालिकाका लागि अस्थायी विद्यालय खोलिएका छन्। महाकुम्भ प्लास्टिकमुक्त बनाउन भारत सरकारले विशेष योजना बनाएको छ। प्लास्टिकको सट्टा दुना, टपरी, कपडा र जुटका सामग्री प्रयोग गरिएको छ। मेलाको प्रचार प्रसारका लागि प्रयोग गरिने सामग्री पनि प्लास्टिकमुक्त छन्। महाकुम्भलाई प्लास्टिकमुक्त बनाउन भनेर विश्वकै सबैभन्दा ठूलो स्वयंसेवि संगठन राष्ट्रिय स्वयं सेवक संघले भारतभरबाट ५० लाख स्टिल प्लेट र कपडाका झोला संकलन गरी महाकुम्भ क्षेत्रमा पठाएको छ। मेला भर्न आउने तीर्थालुलाई साइबर अपराधबाट जोगाउन हेल्पलाइन नम्बर जारी गरिएको छ। नक्कली वेबसाइट, सामाजिक सञ्जाल ठगी र नक्कली लिङ्कजस्ता गतिविधिमा निगरानी राख्न ५६ साइबर विशेषज्ञ सहितको साइबर सेल महाकुम्भमा चौबिसै घण्टा तैनाथ हुन्छ। साइबर सुरक्षाको चेतना फैलाउनकै लागि महाकुम्भ क्षेत्रमा ४० वटा डिजिटल डिस्प्लेहरू राखिएका छन्। मानवता र एकताको प्रतीक महाकुम्भ केवल हिन्दूहरूको पर्व होइन, यो मानव सभ्यताको एक अद्वितीय महोत्सव हो। महाकुम्भले 'वसुधैव कुटुम्बकम् भन्ने अवधारणालाई जीवन्त बनाएको छ। विदेशी पर्यटकहरूको उत्साहपूर्ण सहभागिताले यो मेला सांस्कृतिक सीमा नाघेर वैश्विकताको प्रतीक बनेको छ। दक्षिण कोरिया, जापान, स्पेन, रुस, संयुक्त राज्य अमेरिका, इटाली, अर्जेन्टिना लगायतका देशका सयौ् श्रद्धालु, शोधकर्ता र कन्टेन्ट क्रिएटरहरू महाकुम्भमा सहभागी भएका छन्। महाकुम्भले जीवनको सरलता र आध्यात्मिक गहिराइलाई प्रविधिको नवीनता र व्यावहारिकतासँग जोडेर आधुनिक समाजलाई एउटा सन्देश दिन्छ परम्परा र आधुनिकता एकसाथ अगाडि बढ्न सक्छन्। यही आस्था, अध्यात्म र प्रविधिको संगमले महाकुम्भलाई संसारकै अनौठो र प्रेरणादायी पर्व बनाएको छ। प्राचिनतामा नविताको संयोजनका रूपमा यसपटकको महाकुम्भ स्थापित भएको छ। महाकुम्भलाई डिजिटल बनाउने पहलले विकास यात्रामा प्रविधिको समायोजनको अपरिहार्यता स्थापित गरेको छ।"
हमासले बन्धक बनाएका चार इजरायली महिला सैनिक रिहा,"काठमाडौं : हमासले बन्धक बनाएका चार जना महिला रिहा भएका छन्। इजरायली सैनिकसमेत रहेका चार जना महिलालाई हमासले रिहा गरेको बीबीसीले जनाएको छ। रिहा हुनेमा करिना एरिएव, डेनिएला गिल्बोओ, लेवी र लिरी अल्बाग रहेका छन्। उनीहरू रिहा भएपछि इजरायलको राजधानी तेल अविवमा खुसीयाली माहोल छाएको छ। हमासले उनीहरूलाई रेडक्रसको जिम्मा लगाएको थियो। रेडक्रसमार्फत उनीहरूलाई आफन्तको जिम्मा लाइनेछ। युद्धविरामको घोषणा भएसँगै बन्धक बनाइएकहरू रिहा हुने क्रम जारी रहेको छ। चार महिला सैनिकको बदलामा इजरायलले करिब २ सय जना प्यालेस्टिनी बन्दीहरूलाई छाड्ने बतइएको छ। यसअघि पहिलो चरणमा ३३ जना बन्धकहरूलाई रिहा गरिएको थियो।"
अतिक्रमित सार्वजनिक जग्गा सरकारले फिर्ता ल्याउँछ : उपप्रधानमन्त्री सिंह,काठमाडौं : उपप्रधान एवम् शहरी विकास मन्त्री प्रकाशमान सिंहले अतिक्रमित सार्वजनिक जग्गा सरकारले फिर्ता ल्याउने बताएका छन्। बुद्धनगर टोल सुधार समितिले शनिबार आयोजना गरेको कार्यक्रममा बोल्दै उनले सरकारले सार्वजनिक जग्गा अतिक्रमण हुन नदिने र भएका पनि फिर्ता ल्याउने बताएका हुन्। ठाउँ ठाउँमा अहिले फिर्ता पनि भइसकेको भन्दै उनले वर्तमान सरकार नागरिकको जीवन र जिविका सहज बनाउन लागिरहेको बताए । बागमतीसहित उपत्यकाका नदि किनारमा २० मिटरको मापदण्डका कारण १५१६ लाख नागरिक समस्यामा पर्ने देखिएपछि पुनरावलोकनको माग गर्दै अदालत गएको र सोही कारण अहिले तत्कालका लागि समस्या टरेको पनि स्मरण गराए। त्यस्तै उपप्रधानमन्त्री सिंहले माघ १८ बाट शुरू हुने हिउँदे अधिवेशनमा विधेयकहरूलाई पारित गरि आवश्यक नयाँ कानून बनाउने कुरालाई सरकारले उच्च प्राथमिकतामा राखेको बताए। काठमाडौं १ बाट आफू निर्वाचित हुनुअघि र पछि धेरै सुधार भएको सिंहले दाबी गरे। उनले पहिलाको बुद्धनगर र अहिलेको बुद्धनगरमा तुलना गरेर हेर्न आग्रह गर्दै कसैले सामाजिक सञ्जालमा केही भएन भनेर लेखेको भरमा विश्वास नगर्न पनि उनले आग्रह गरे।
नयाँ पुस्तालाई राजनीतिसँग जोड्न नसक्ने दलले देशको लागि काम गर्न सक्दैन : महासचिव पोखरेल,"काठमाडौं : नेकपा एमालेका महासचिव शंकर पोखरेलले नयाँ पुस्तालाई राजनीतिसँग जोड्न नसक्ने राजनीतिक दलले देशको लागि काम गर्न नसक्ने ठोकुवा गरेका छन्। राष्ट्रिय युवा संघ नेपालले आयोजना गरेको राष्ट्रिय भेलालाई शनिबार सम्बोधन गर्दै पोखरेलले नेकपा एमाले युवामा भरोसा गर्ने र युवालाई अवसर दिने पार्टी भएको स्पष्ट पारेका हुन्। उनले भने,अबको युग युवाको युग हो, युवाको साथमा नेकपा एमाले छ। देशलाई बलिया राजनीतिक दल, स्पष्ट राजनीतिक दृष्टिकोण र दूरदर्शी नेतृत्व आवश्यक रहेको पोखरेलले बताए। त्यो क्षमता नेकपा एमाले र एमाले अध्यक्ष केपी शर्मा ओलीसँग मात्र रहेको छ। पोखरेलले भने, हामी केपी ओलीको नेतृत्वमा नेपाललाई समृद्ध नेपाल, सुखी नेपालीको आकाङ्क्षा पुरा गर्ने अभियान चलाउन चाहन्छौँ। एमाले पार्टीको नीति एमालेको मात्र नीति बनेर देश अघि नबढ्ने उनले बताए। एमालेको नीति मुलुकको नीति बन्नु पर्ने पोखरेलले स्पष्ट पार्नुभयो। त्यसका लागि एमालेको नीति मिसन २०८४ र एमालेको एकल बहुमतको सरका भएको पोखरेलले बताए। महासचिव पोखरेलले अहिलेको सरकार अप्राकृतिक भनि भ्रम फिँजाउने काम भइरहेकोप्रति आक्रोश व्यक्त गरे। लोकतन्त्रमा जनताले पत्याएका दलले शासन गर्नु पर्ने र ती दलले शासन गर्ने कुरा प्राकृतिक भएको उनको भनाई छ। जनताले अस्वीकार गरेका दलहरू शीर्षस्थानमा रहने कुरा अप्राकृतिक भएको उनले बताए। कांग्रेस एमाले सधैँभरिका लागि नमिलेका पनि उनले स्पष्ट पारे। जनताको बीचमा जाने बेलामा नेकपा एमाले र नेपाली कांग्रेस कसैको बैसाखी नटेकी निर्वाचनमा जाने उनले बताए। आज राष्ट्र निर्माण गर्ने व्यक्ति केपी ओली माथि चौतर्फी हमला भइरहेको उनको दाबी छ। त्यो सङ्कट समाधानका लागि राष्ट्रिय युवा संघ नेपाललाई अग्र मोर्चामा उभिन उनले आग्रह गरे। देशको सार्वभौम स्वाधीनता रक्षाका लागि नेपाली युवा जाग्नुपर्नेमा पोखरेलले जोड दिए। जहाँ संकट हुन्छ, त्यहाँ समाधान हुन्छ। महासचिव पोखरेलले भने, त्यसैले केही गर्छु भन्ने युवालाई देशमा नै सम्भावना छ। नेपाल हामी आफैँ बनाउने भावनाका साथ युवा जाग्नु पर्ने र लाग्नु पर्छ।"
"पहिचान लुकाउँदै ठगी गर्थे दिनेश, ९ मुद्धा र ११ जाहेरी","काठमाडौं : ककनी २ नुवाकोटका दिनेश घिमिरेका परिचय धेरै छन् । कहिले उनले आफूलाई भन्सारको हाकिम भनेर चिनाउँछन् त कहिले अन्तर्राष्टिय संस्थाको प्रतिनिधि भन्छन् । अक्सर भेट्ने मान्छेहरूलाई कुशल ठकुरीको परिचयबाट चिनाउने गर्थे । उनीसँग जो बोल्यो त फस्यो जस्तै हुने गरेको छ । यही माघ ९ गते ठमेलमा रहेको एक चिनिया रेष्टुरेन्टबाट उनलाई प्रहरीले पक्राउ गरेको छ । आफूलाई त्रिभुवन विमानस्थलको भन्सार कर्मचारी भन्दै चिनाउने दिनेसले डाक्टर, एयर होस्टेज, इन्जिनियर, नर्स तथा विभिन्न पेशाका व्यक्तिलाई समेत ठगी गरेका छन् । उपत्यका अपराध अनुसन्धान कार्यालय काठमाडौंका प्रवक्ता काजीकुमार आर्चायका अनुसार उनीविरुद्ध उजुरी दिने पीडितको संख्या दुई दर्जन बढी छ । २०७२ सालदेखि नै ठगी धन्दा गर्दै आएका दिनेश २ पटक बैंकिङ कसुरमा जेलसमेत परेका छन् । उनीविरुद्ध ९ वटा मुद्धा नै चलेको छ । ११ वटा जाहेरी प्रहरीमा दर्ता भएको छ । उनी प्रक्राउ परेको सूचना सार्वजनिक भएसँगै उनीबाट पीडित भएँ भन्दै प्रहरीको समर्पकमा आउने व्यक्तिको संख्या पनि बढ्दै गएको छ । विशेष गरी महिला तथा युवतीहरू उनीबाट धेरै ठगिएका छन् । ककनी घर भएका उनी अक्सर काठमाडौंको ठमेलमा रहेका महँगो होटलमा बस्थे । उनले काठमाडौं, पोखरा, बुटवल, दाङ हुँदै जाजरकोटसम्मका व्यक्तिलाई ठगी गरेका छन् । चिटिक्क परेर हिँड्ने, महंगा र ब्रान्डेड लुगा लगाउने, मानिस भेट्दा प्राय प्राइभेट गाडीमा गएर भेट्ने । पैसा लिइसकेपछि समर्पक विहीन हुने र फोन नम्बर परिवर्तन गर्ने उनको विशेष बानी हो । उपत्यका अपराध अनुसन्धान कार्यालयका डिएसपी मधुकुमार थापाका अनुसार तीनवटा विहे गरेका घिमिरेविरुद्ध बहुविवाहको उजुरीसमेत परेको छ । ३५ वर्षीय घिमिरेले त्रिभुवन विमानस्थल भन्सारमा अड्किएको आइफोन, सुन तथा गाडीहरू सस्तो मूल्यमा मिलाइदिन्छु भन्दै विभिन्न व्यक्तिहरूलाई ठगी गर्ने गर्थे । प्राय अनुहार छोपिने माक्स र क्याप टोपीमा भेटिने दिनेश अनुहार छोपेरै शहर डुल्ने गर्थे । सामान्य कुराकानी गर्ने क्रममा नै उनले जसलाई जे आवश्यक छ, सजिलै परिपूर्ति हुन्छ भन्दै प्रभावमा पार्ने गर्थे । केही महिना अगाडि उनले दुई जना एयरहोस्टेजलाई समेत १५ लाख बढी ठगी गरेका थिए । उनीहरूलाई अन्तर्राष्टिय विमान कम्पनीमा जागिर लगाइदिने भन्दै प्रभावमा पारेका थिए । एक पटक भेटेको मानिसलाई प्राय दोस्रो पटक नभेट्ने, उनीहरूले फोन गर्दा आफू विमानस्थलमै रहेको र धेरै काम रहेको भन्दै झुक्काउने गर्थे । भन्सारमा रहेको क्रेटा गाडी सस्तोमा मिलाइदिन्छु भन्दै एक डाक्टरलाईसमेत १० लाख ठगी गरेका थिए । उनले सुन्दर र पैसावाल युवतीहरूसँग भने प्रेमको जाल बिछ्याउने गर्थे । लिभिङ टुगेदरमा बसेर लाखौँ रुपैयाँ ठगी गर्ने गर्थे । उनीविरुद्ध एक दर्जन युवतीहरूले पनि बयान दिएका छन् । ठगी धन्दाका मास्टरमाइन्ड दिनेशलाई पक्राउ गर्न प्रहरीलाई पनि निकै गाह्रो भएको थियो । कहिले चितवन, कहिले बुटवल त कहिले काठमाडौ बस्ने उनलाई प्रहरीले ५ महिनाको प्रयास पश्चात पक्राउ गरेको हो । उनलाई पक्राउ गर्नको लागी महिला प्रहरी प्रयोग गरेर केटी भेट्न आउने बनाएर पक्राउ गरिएको थियो । उपत्यका अपराध अनुसन्धान कार्यालयमा ८० लाख बढि ठगीको उनीविरुद्ध उजुरी छ ।"
वीरगन्जमा जसपाको केन्द्रीय समिति बैठक सुरु,"वीरगन्ज : जनता समाजवादी पार्टी (जसपा) को केन्द्रीय कार्यसमितिको बैठक वीरगन्जमा शनिबारदेखि सुरु भएको छ। वीरगन्जस्थित पुजन होटलमा जसपाका केन्द्रीय अध्यक्ष अशोककुमार राईको अध्यक्षतामा केन्द्रीय कार्यसमितिको बैठक बिहान साढे १० बजेदेखि सुरु भएको पार्टीका उपमहासचिव एवम् खानेपानीमन्त्री प्रदीप यादवले जानकारी दिए। आइतबारसम्म चल्ने बैठकमा मुलुकको समसामयिक राजनीतिक अवस्थाको विश्लेषण, पार्टीका संगठनात्मक तथा समसामयिक विषयहरूमा गहन छलफल हुने बताए। उनले मधेसका मुद्दासम्बन्धी विषयमा छलफल गर्दै पार्टीको भावी रणनीतिसमेत तन गरिने जानकारी दिए। बैठकमा जसपाका संघीय परिषद अध्यक्ष राजेन्द्र श्रेष्ठ, सहअध्यक्ष रेणुकुमारी यादव, उपाध्यक्ष तथा मन्त्री नवलकिशोर साह सुडी, उपमहासचिव तथा मन्त्री प्रदीप यादव, उपाध्यक्ष शुशीला श्रेष्ठ,उपाध्यक्ष रणध्वजकान्दनवा लिम्बु, महासचिव मोहम्मद इश्तियाक राई, सचिव बिरेन्द्र महतो, कोषाध्यक्ष रञ्जु झाका साथै केन्द्रिय सदस्यहरुको सहभागिता रहेको छ।"
पर्यटक प्रहरीको संख्या बढाउँछौं : मन्त्री पाण्डे,"काठमाडौं : संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले पर्यटक प्रहरीलाई समयानुकूल स्रोत र साधन सम्पन्न बनाइने बताएका छन्। ४६ औँ पर्यटक प्रहरी दिवसको अवसरमा शनिबार भृकुटीमण्डपस्थित नेपाल पर्यटन बोर्डमा आयोजित कार्यक्रममा बोल्दै मन्त्री पाण्डेले बदलिँदो समयका चुनौती सामना गर्नका लागि पर्यटक प्रहरीलाई साधन सम्पन्न बनाउनुपर्ने र यसका लागि सरकारले काम गरिरहेको उल्लेख गरे। आगामी दिनमा पर्यटक प्रहरीको संख्या बढाउन पनि मन्त्रालयले पहल गरिरहेको उनले जानकारी दिए। माघको अन्तिमसम्म सुदूरपश्चिमको खप्तड र कर्णालीको रारामा पर्यटक प्रहरी इकाई स्थापना गर्ने निर्णय भइसकेको उनले जानकारी दिए। त्यसका लागि आवश्यक साधन स्रोत व्यवस्था सरकारले गर्ने उनले बताए। उनले पर्यटन क्षेत्रको विकासका लागि नेपाल नआएका पर्यटकलाई एक पटक ल्याउने र एकपटक आएका पर्यटकलाई पटकपटक ल्याउने रणनीति मन्त्रालयले बनाइरहेको जानकारी दिए। हाल २४६ जना पर्यटक प्रहरीले देशका २९ इकाइबाट सेवा दिँदै आएका छन्।"
यशोदा फुड्सको ग्लोबल कार्यकारी निर्देशकमा जीपी साह,"काठमाडौं : यशोदा फुड्स प्रालिले ग्लोबल कार्यकारी निर्देशकमा जीपी साहलाई नियुक्त गरेको छ। काठमाडौंमा शुक्रबार आयोजित कार्यक्रममा यशोदा फुड्सले साहलाई ग्लोबल कार्यकारी निर्देशक नियुक्त गरेको घोषणा गरेको हो। अन्तर्राष्ट्रिय बजारमा वार्षिक १ अर्ब रुपैयाँभन्दा बढी परिमाणमा कारोबार गरिरहेको यशोदा फुड्सले भारत, क्यानडा, अमेरिका, बहराइन, कुवेत, यूएई, जापान, बेलायत, इटाली, मलेसिया, अस्ट्रेलिया, कोरिया, भुटान, हङकङ, कतार, सिंगापुर, न्युजिल्यान्ड लगायत देशमा आफ्ना उत्पादन निर्यात गर्दै आएको छ। हायात सेन्ट्रिकमा भएको समारोहमा यशोदा फूड्सका अध्यक्ष चुन्नप्रसाद पौडेलले उनलाई स्वागत गरेका थिए। ग्लोबल कार्यकारी निर्देशकमा साहको नियुक्तिले यशोदा फुड्सको नयाँ र उत्साहजनक अध्याय सुरुवात भएको कम्पनीको भनाइ छ। नवनियुक्त ग्लोबल कार्यकारी निर्देशक साहले व्यवसायलाई नयाँ जीवन्तता प्रदान गर्ने, बजार वृद्धि, अन्तर्राष्ट्रिय बजार विस्तार, ब्रान्ड बिल्डिङ, व्यवसायको कार्यगत क्षमता विस्तार, संस्थागत विकास र टिम बिल्डिङका लागि काम गर्ने कम्पनीले जनाएको छ। यशोदा फुड्सका अनुसार प्रडक्सन, इन्जिनियरिङ, प्रडक्ट डेभलपमेन्ट, अपरेसन, प्रोजेक्ट, राष्ट्रिय तथा अन्तर्राष्ट्रिय बिक्री, मार्केटिङ, अन्तर्राष्ट्रिय बजार विस्तार र ३५ भन्दा बढी देशमा मार्केटिङ तथा एडभरटाइजिङ लगायतमा पनि उनको अनुभव छ। साहले कन्जुमर गुड्स ब्रान्ड चाउचाउ, एक्स्क्रुडेड स्न्याक्स, पोट्याटो चिप्स, फ्राइड स्न्याक्स, वेफर्स, मसला, इन्स्ट्यान्ट पास्ता, सिगरेट, फलफूलजन्य पेय पदार्थ, इनर्जी ड्रिंक्स तथा बियर उत्पादनमा काम गरेका छन्। यशोदा फुड्ससँग अनुबन्धित हुँदै सफलताको नयाँ रोमाञ्चक यात्राको साझेदार हुन पाउनु मेरा लागि ठूलो सम्मान तथा गौरवको विषय हो, साहले भने, गुणस्तर र नवप्रवद्र्धनका विषयमा सदैव अग्रणी रहँदै आएको यो कम्पनीसँग आफ्नो यात्रा अगाडि बढाउन पाउँदा निकै उत्साहित छु। यशोदा फुड्ले करेन्ट ब्रान्डमा चाउचाउ, चिजबल, स्टिक्स, पोट्याटो क्र्याकर, अनियन रिङ्स, कोदो (रागी), रोस्टेड मखना, चिप्स, नमकिन लगायत उत्पादन गर्दै आएको छ। निकट भविष्यमा खाद्य उत्पादनका साथै एफएमसीजी उत्पादनहरु पनि सार्वजनिक गर्ने कम्पनीको लक्ष्य रहेको छ।"
दश वर्षे पर्यटनका कार्ययोजना तयार हुँदैछ : मन्त्री पाण्डे,"अछाम : संस्कृति पर्यटन तथा नागरिक उड्ययन मन्त्री बद्रि पाण्डेले दश वर्षे पर्यटनका प्राथमिकताका योजनासहितको कार्ययोजना निर्माण भइरहेको बताएका छन्। सातौं साँफेबगर महोत्सवको शुक्रबार उद्घाटन गर्दै मन्त्री पाण्डेले परिमाण र प्रतिफल छिट्टै आउने गरी कार्ययोजना बनिरहेको बताएका हुन्। पाण्डेले पर्यटनको क्षेत्रमा पछि पारेको सुदूरपश्चिमलाई विशेष प्राथमिकताका साथ समेटेर योजना तयार गरिने बताए। उनले सुदूरका प्राकृतिक तथा सांस्कृतिक सम्पदाको संरक्षण प्रचार प्रसार गर्दै गन्तव्यलाई कसरी सहज बनाउन सकिन्छ भन्ने विषयमा मन्त्रालय लागी परेको जानकारी गराए। उनले भने,यहाँको विविधतापूर्ण संस्कृति, धार्मिक विशिष्टतालाई महत्वका साथ अगाडि बढाइनेछ, सातै प्रदेशमा प्रदेश सरकारका आफ्नै ट्वीनेटर विमान खरिद, सञ्चालन लगायतका विषयमा छलफल चलिरहेको छ। अहिले सुदूरका पहाडी जिल्लाहरु विमान अभावका कारण नियमित हवाई उडान हुने सकेको छैन। साँफेबगर कमलबजार विमानस्थलमा हवाई सेवा नियमित गर्नका लागी पहल भईरहेको मन्त्री पाण्डेले बताए। नेपाली कांग्रेसका सहमहामन्त्री समेत रहेका मन्त्री पाण्डेले २०८४ सम्म गठबन्धन सरकार टिकिरहने बताए। उनले गठबन्धन सरकारले सुशासन र राजनितिक स्थायित्व दिने बताउँदै गठबन्धन सरकारले थुप्रै जनमुखी कार्यहरू गर्दै आएको दाबी समेत गरे। २०८४ को निर्वाचनमा भने दुई दल नेपाली कांग्रेस र एमाले मुख्य प्रतिष्पर्धीको रुपमा रहेको बताए।"
३७ जना डीएसपी एसपीमा बढुवा सिफारिस (नामसहित),"काठमाडौं : नेपाल प्रहरीमा कार्यरत ३७ जना डीएसपीहरू एसपीमा बढुवा सिफारिस भएका छन्। शुक्रबार बसेको बढुवा समितिको बैठकको निर्णयअनुसार प्रहरी नायव उपरीक्षकहरुलाई प्रहरी उपरीक्षक पदमा बढुवाका लागि नाम प्रहरी नियमावलीअनुसार प्रकाशित गरिएको प्रहरी अतिरिक्त महानिरीक्षक दुर्गा सिंहले जानकारी दिइन्। पत्रमा भनिएको छ, नेपाल प्रहरीमा जनपद प्रहरी समूहतर्फको प्रहरी उपरीक्षक पद संख्या ३७ (सैतीस ) मा बढुवा गर्न मिति २०८१।१०।११ गते बसेको बढुवा समितिको बैठकको निर्णय अनुसार देहाय बमोजिमका जनपद प्रहरी समूहतर्फका प्रहरी नायव उपरीक्षकहरुलाई सोही समूहतर्फको प्रहरी उपरीक्षक पदमा बढुवाका लागि गरिएको सिफारिस सूची प्रहरी नियमावली, २०७१ को नियम २७ को उपनियम (४) अनुसार सम्बन्धित सबैको जानकारीका लागि प्रकाशित गरिएको छ । बढुवा सिफारिस सूचीमा एक नम्बरमा डीएसपी कुलदीप चन्दको नाम रहेको छ । त्यसपछि क्रमशः सुमित खड्का, ठाकुर प्रसाद पोखरेलको बढुवा सिफारिस भएको छ । ३७ औं नम्बरमा रुगम बहादुर कुँवर रहेका छन्। सिफारिस भएकाहरुको नाम हेर्नुहोस्"
गुल्मीको मालिकामा महिला मृत फेला,गुल्मी : गुल्मीमा एक जना महिला मृत फेला परेकी छन्। मालिका गाउँपालिका४ स्थित पर्यटकीय क्षेत्र मालिका पिस पार्क पश्चिम गेटमा गीता अर्याल मृत भेटिएको जिल्ला प्रहरी कार्यालय गुल्मीका प्रहरी नायब उपरीक्षक चिरञ्जीवी दाहालले जानकारी दिए। दाहालका अनुसार ४० वर्षीय अर्याल मालिका गाउँपालिका ८ डक्सुमारेकी हुन्। उनी विगत सात वर्षदेखि माइतिघरमा बस्दै आएकी थिइन्। शनिबार बिहान पार्कमा सरसफाइको काम गर्ने निमलाल अर्याललले अचेत अवस्थामा फेला परेको भनेर प्रहरीलाई जानकारी गराएका थिए। महिलाले अत्याधिक मापसे गरी हिँड्ने गरेको स्थानीयमार्फत बुझिएको प्रहरीले जनाएको छ। घटनाबारे थप अनुसन्धान भइरहेको प्रहरीले जनाएको छ।
मैथिल जीवनको मुहार,"अंग्रेजी शब्द मिथ जोडिएर मिथिला नामकरण हुनु एउटा गज्जबको संयोग हो। कथ्य (मिथ) र तथ्यको मि श्रणबाट मिथिला अलि बढी कथ्य र केही तथ्य मिलेर बनेको हो। इतिहासका अभिलेखमा नभेटिने, पुराताŒिवक अन्वेषणले पुष्टि नगर्ने र वैज्ञानिक खोजले पनि सुल्झाउन नसक्ने रहस्य मिथ मा लुकेको हुन्छ। मिथिला जसलाई तिरहुत वा तिरभुक्तिको नामले समेत चिन्ने गरिन्छ, भारतको बिहार र नेपालको दक्षिणपूर्वी भागमा अवस्थित एउटा भौगोलिक र सांस्कृतिक क्षेत्र हो। मिथिला क्षेत्रको प्रमुख भाषा मैथिली हो र यो भाषा बोल्ने मानिसलाई मैथिल भन्ने गरिन्छ। मिथिला नाम सामान्यतया विदेह साम्राज्यलाई उल्लेख गर्न प्रयोग गर्ने गरिन्छ। सँगै आधुनिककालको क्षेत्रहरूसमेत विदहको प्राचीन सीमाहरूभित्र पर्छ। १८औं शताब्दीमा, जब मिथिला क्षेत्रलाई दरभंगा राजाद्वारा शासित गरिएको थियो। ब्रिटिस राजले यसलाई एउटा रियासत राज्यको रूपमा पहिचान नदिई यस क्षेत्रमाथि कब्जा गरेको थियो। हिन्दु धार्मिक ग्रन्थहरूमा सबैभन्दा पहिले यसको उल्लेख रामायणमा पाइन्छ। मिथिलाको उल्लेख महाभारत, रामायण, पुराण तथा जैन र बौद्ध ग्रन्थहरूमा समेत छ। वर्तमान समयमा मिथिला भारतको बिहार राज्यका विभिन्न जिल्लामा छ। नेपालको नयाँ प्रशासनिक विभाजनअनुसार मधेस प्रदेशअन्तर्गत रहेको सप्तरी, सिराहा, धनुषा, सर्लाही, रौतहट, बारा र पर्सा जिल्ला तथा कोशी प्रदेशअन्तर्गत रहेको मोरङ र सुनसरी जिल्ला मिथिला क्षेत्रभित्र पर्छ। यही सिलसिला जोडिएको मैथिली भाषामा हालै एक अनुसन्धानात्मक कृति मिथिला मिथक प्रकाशित भएको छ। धर्मेन्द्र झाको नयाँ अनुसन्धानात्मक कृति मिथिला मिथक नेपाली साहित्यमा एक महŒवपूर्ण योगदानको रूपमा लिन सकिन्छ। यो पुस्तक मैथिली भाषामा लेखिएको छ। यसले नेपालको मैथिलीभाषी समाजका किवंदन्ती र विश्वासका जीवित मान्यताहरूलाई संकलन गरी प्रस्तुत गर्दछ। पत्रकारितासँगै साहित्य र अनुसन्धानका क्षेत्रमा पनि परिचित नाम हो, धर्मेन्द्र झा। मूलतः मैथिली र नेपाली भाषामा कलम चलाउने उनको साहित्यिक नाम हो, धर्मेन्द्र विह्वल। यी दुवै भाषामा उनका दर्जनभन्दा बढी साहित्यिक कृति प्रकाशित छन्। धर्मेन्द्र पत्रकारिता क्षेत्रमा झा र साहित्यिक क्षेत्रमा विह्वलका रूपमा परिचित छन्। विह्वलले धेरैजसो आफ्ना साहित्य रचना मैथिली भाषामा प्रकाशित गरेको हुँदा उनको नाम नेपाली साहित्यभन्दा मैथिली साहित्यमा बढी चिनिएको नाम हो। मिथिला मिथक कृति अनुसन्धानमा आधारित छ। यसअघि नेपाल प्रज्ञा प्रतिष्ठानले नेपाली मिथक कोशका रूपमा नेपालका केही भाषामा प्रचलित मिथकको संकलन प्रकाशित गरेको सन्दर्भलाई अपवादबाहेक नेपालमा बोलिने भाषामा मिथकबारे खासै काम हुन सकेको छैन। सम्भवतः झाको यो कृति यस विषयमा नेपालमै पहिलो हो। पुस्तकका भूमिका लेखक मैथिली साहित्यका अनुसन्धानकर्ता लेखक विद्वान् डा रमानन्द झा रमणका अनुसार यस्ता सन्दर्भको अध्ययनले सम्बद्ध समाजको इतिहास, सभ्यता र परम्परा बुझ्न सघाउँछ। विद्वान् रमणले मैथिली भाषामा संकलन गरिएका यस्ता उदाहरण भारतमा पनि उपलब्ध नभएको बताएका छन्। पुस्तकलाई ६ अध्यायमा विभाजित गरिएको छ, जसमा प्रत्येक अध्याय विशेष विषयवस्तुमा केन्द्रित गरिएको छ। मिथिला र मिथक, सीतायण र महाभारत, चाडपर्व, मन्दिर, देवदेवी र पोखरीलगायत विभिन्न पक्ष समेटिएका छन्। लेखकले १११ मिथकको संकलन गरेका छन्, जुन पाठकमाझ प्रचलित जनविश्वास र परम्परावादी जीवनशैलीको दर्पण पेस गर्छ। झाले नेपालका मैथिलीभाषी समुदायको सांस्कृतिक धरोहरलाई उजागर गर्ने प्रयास गरेका छन्। उनले यस अध्ययनलाई सुरुवात मात्र भनेका छन्, उनी विश्वास गर्छन् कि यो क्षेत्रमा अझ धेरै अन्वेषण आवश्यक छ। यी विश्वसनीय सन्दर्भहरू दक्षिण एसियाली संस्कृतिको जटिलता र विविधतालाई बुझ्न महत्वपूर्ण हुन सक्छ। झाको लेखनी शैली विचारशीलता तथा संवेदनशीलताको मिश्रण हो। उनले गहिराइबाट विश्लेषण गर्दा पनि पाठकमाझ सरल तरिकाले जानकारी प्रदान गरेका छन्। जसले गर्दा सामान्य पाठक पनि सजिलैसँग बुझ्न सक्छ। उनका विचारहरूले पाठकमाझ निकै आकर्षण बढाएको छ। यद्यपि यो पुस्तक प्रयोगात्मक कृति हो, मध्यमानुसारमा रहेका पात्रहरूको प्रस्तुति मार्फत समाजको यथार्थ चित्र खिचिएको देखिन्छ। मन्दिरहरू, चाडपर्व एवं देवदेवीहरूको अवलोकन गर्दै, लेखकले प्रत्येक संस्कृतिसम्बन्धी आस्थाहरूको व्याख्या गरेका छन्। विह्वलले संकलित सबै सामग्री मिथक नै हुन् भन्ने दाबी गरेका छैनन्। उनलार्ई मिथक भन्नेजस्तो जे लागेको छ, ती सामग्री प्रस्तुत गरेका छन्। भन्छन्, तर यो कृतिले मिथक अध्ययनका बारेमा बहस भने प्रारम्भ गर्नेछ। ११२ पृष्ठको यो पुस्तक मुन्नीकुमारी मि श्रले प्रकाशित गरेकी हुन्। कलाकार आकांक्षा झाले आवरण कला तयार पारेकी हुन्। मिथिला मिथक संग्रहात्मक कृति बनेको छ। जुन केवल मिथिलाली परिवेश मात्र होइन, ती सबै सांस्कृतिक सन्दर्भहरूलाई समेट्छ। जसले नेपालका विभिन्न जातिका मानिस जीवनशैलीमा गहिरो प्रभाव पार्छ।"
सदनमा अध्यादेशको प्रतिरक्षा गर्ने कांग्रेसको निर्णय,काठमाडौं : नेपाली कांग्रेसले सरकारले ल्याएको अध्यादेशको सदनमा एकढिक्का भएर प्रतिरक्षा गर्ने निर्णय गरेको छ। सिंहदरबारमा शनिबार बसेको कांग्रेस पदाधिकारी र पूर्वपदाधिकारीसहित सरकारमा प्रतिनिधित्व गरेका मन्त्रीहरूसहितको बैठकले अध्यादेशका बारेका आफ्ना सांसदहरूसँग सघनरूरुपमा छलफल गरेर सदनमा एकढिक्का भएर प्रतिरक्षा गर्ने निर्णय गरेको हो। बैठकमा कांग्रेसका तर्फबाट मन्त्री भएकाहरूले मुलुकलाई सुशासनका साथै आर्थिक गतिविधिलाई चलायमान बनाउन सरकारले अध्यादेश ल्याएको जानकारी गराएको प्रवक्ता प्रकाशशरण महतले बताए। उनले अध्यादेशका बारेमा संसदीय दलको बैठकबाट समान धारणा बनाउने र संसदमा त्यही अनुसार प्रस्तुत हुने बताए। त्यस्तै बैठकमा सरकारको कामका बारेमा समेत मन्त्रीहरूले जानकारी गराएका थिए। प्रवक्ता महतले विचाराधीन विधेयकहरूलाई छिटो अघि बढाएर संसदको आगामी बैठकबाट पारित गर्ने गरी छलफल गर्ने बताए। उनले संविधान संशोधनको विषयलाई छिटो अघि बढाउनका लागि सरकारी तहमा संयन्त्र नै गठन गरे अघि बढ्ने जानकारी आएको उल्लेख गरे। बैठकमा कांग्रेस सभापति शेरबहादुर देउवाले सरकारमा गएका मन्त्रीहरूलाई केही समस्या भए पार्टीमा कुरा राख्न निर्देशन दिए। अध्यादेशलगायतका विषयमा छलफल गर्न कांग्रेस संसदीय दलको बैठक आइतबार बस्दैछ।
एमालेसँग सहकार्य गरेर चुनाव लड्ने सम्भावना छैन : अध्यक्ष प्रचण्ड,काठमाडौं : पूर्व प्रधानमन्त्री तथा नेकपा माओवादी केन्द्रका अध्यक्ष पुष्पकमल दाहाल प्रचण्डले एमालेसँग सहकार्य गरेर चुनाव लड्ने कुनै सम्भावना नरहेको बताएका छन्। शनिबार दाङको घोराहीमा भएको पत्रकार भेटघाट कार्यक्रममा बोल्दै अध्यक्ष प्रचण्डले अब एमालेसँग सहकार्य गरेर चुनाव लड्ने कुनै सम्भावना नरहेको स्पष्ट पारेका हुन्। उनले एमालेसँगको एकता त्यसपछिको सहकार्य धेरै दिन टिक्न नसकेको जनाए। उनले ८४ को निर्वाचन माओवादीले आफ्नै शक्तिको बलमा लड्ने निर्णय पार्टीलेसमेत गरिसकेको उल्लेख गरे। प्रचण्डले अब माओवादीका धेरै कमिकमजोरीलाई सुधार गर्दै जनताको विश्वास जित्ने गरी अघि बढ्ने उल्लेख गरे। उनले बिचौलियाहरुको सेटिङ् भत्काउन खोज्दा चलखेल गरेर असंवैधानिक रूपमा संख्याको बलमा आफूलाई हटाउने खेल भएको दोहर्याए। अध्यादेशबाट शासन गर्ने गलत परम्परा देखिएपछि विपक्षीहरू एक भएर सदन बोलाउन दवाव दिएकै कारण सरकारले सदन आह्वान गरेको उनको भनाइ छ । प्रचण्डले अब विपक्षीहरू सामूहिक रूपमा अघि बढ्ने र समाजवादी मोर्चालाईसमेत सक्रिय बनाउने धारणा राखे।
कांग्रेसले स्टार्टअप र साना तथा मझौला व्यवसाय सम्मेलन गर्ने,"काठमाडौं : नेपाली कांग्रेसले आगामी माघ १६ र १७ गते नेपाल स्टार्टअप र साना तथा मझौला व्यवसाय सम्मेलन गर्ने भएको छ। कांग्रेसको उद्यमशीलता र साना तथा मझौला व्यवसायी विकास विभागले शनिबार पार्टी कार्यालय सानेपामा पत्रकार सम्मेलन गर्दै नेपालको उद्यमशीलता क्षेत्रमा नयाँ ऊर्जा सिर्जना गर्ने जनाएको छ। कांग्रेसले देशको आर्थिक रुपान्तरणमा योगदान पुर्याउने उदेश्यले सानेपामा सम्मेलनको आयोजना गरिएको जनाएको छ। दुई दिने सम्मेलनको कांग्रेस सभापति शेर बहादुर देउवाले उद्घाटन गर्ने कार्यक्रम रहेको छ भने सम्मेलनमा उद्योग, उद्यमशीलता क्षेत्रमा क्रियाशिल व्यक्तित्वहरूको सहभागीता रहने आयोजकले जनाएको छ। नवप्रवर्तन र उद्यमशीलतामार्फत आर्थिक रुपान्तरण गर्न, स्टार्टअपमा लगानीका अवसर र चुनौतीहरूको विश्लेषण गर्न तथा महिलाहरु र युवाहरूलाई उद्यमशीलतामा प्रोत्साहन गर्न नीति सुधारको पैरवी गर्ने उदेश्यका साथ सम्मेलनको आयोजना गरिएको कांग्रेस उद्यमशीलता र साना तथा मझौला व्यवसायी विकास विभागकी संयोजक तथा केन्द्रीय सदस्य उर्मिला थपलियाले जानकारी दिइन्। सम्मेलनमा ८० भन्दा बढि स्टल रहने र ६ हजारभन्दा बढी सहभागीहरु रहने आयोजकले जनाएको छ। सम्मेलनका क्रममा नवप्रवर्तन र उद्यमशीलता कृषि उद्यमशीलता, सूचना प्रविधि विकास, महिला उद्यमशीलता र प्रेरणादायी उद्यमशीलता यात्राबारे विशेष छलफल हुने कांग्रेसले जनाएको छ। सम्मेलनबाट प्राप्त सुझावले व्यवसायिक नीति सुधार र लगानीको वातावरण बनाउन ठोस मार्ग निर्देशन गर्ने अपेक्षा कांग्रेसको विश्वास छ।"
माओवादीको १० वर्षे द्वन्द्वमा धेरै मारिएपछि शान्ति प्रक्रियामा ल्याउन कांग्रेस र एमाले मिलेका थिए : मन्त्री गुरुङ,"काठमाडौं : सञ्चार तथा सूचना प्रविधिमन्त्री पृथ्वीसुब्बा गुरुङले मुलुकमा संकट परेको बेला कांग्रेस र एमाले मिल्ने गरेको बताएका हुन्। शनिबार लमजुङमा आयोजित कार्यक्रममा बोल्दै गुरुङले एमाले र कांग्रेस मिल्दा संसदमा अत्यधिक बहुमत पुग्ने भएकाले अरूका हल्लाले कुनै अर्थ नराख्ने बताएका हुन् । निर्दलीय व्यवस्था फाल्न होस् वा गणतन्त्र ल्याउन होस् सबै अप्ठेरा कालखण्डमा कांग्रेस एमाले मिलेका उनले बताए । उनले एमाले अध्यक्ष केपी ओली र कांग्रेस सभापति शेरबहादुर देउवाबीच सहमति हुँदासम्म यो सरकारलाई कसैले हल्लाउन नसक्ने बताए। माओवादीको १० वर्षे द्वन्द्वको बेलामा धेरै मानिस मारिएका र दुःख पाएका कारण उनीहरूलाई शान्ति प्रक्रियामा ल्याउन पनि कांग्रेस र एमाले एक ठाउँमा उभिएका गुरुङले स्पष्ट पारे । कुनै साना पार्टीले निहुँ खोजेर यो सरकार ढल्नेवाला छैन, यो सरका आगामी चुनावसम्म सहज ढंगले अघि बढ्छ, सरकार ढल्छ भन्ने हल्ला प्रतिपक्षमा बस्नेहरूले आफ्ना कार्यकर्तालाई सान्त्वना दिन गरेको हल्ला मात्र हो, उनले भने। अहिलेको सरकाले बलियो सरकार भएकोले तत्काल केही नहुने उनको भनाई छ । मुलुकको अस्थिरता अन्त्य गर्न दुई ठुला राजनीतिक दल एक ठाउँमा उभिनु परेको गुरुङले स्पष्ट पारे । प्रचण्ड नेतृत्वको सरकारले मुलुकको अर्थतन्त्रलाई ध्वस्त बनाउने काम गरेको उनले बताए । कमिसनखोरसँग सरकार मिलेर मुलुकलाई अस्तव्यस्त बनाउने काम गरिएको उनको भनाइ छ । सहकारी ठगी प्रक्रियामा संलग्न सबैलाई कारबाही हुने पनि उनले स्पष्ट पारे । यो कुनै एउटा व्यक्ति वा पार्टी विरुद्धको काम नभई नागरिकको सम्पत्ति सुरक्षाको काम भएको उनको दाबी छ।"
आर्थिक गतिविधिलाई चलायमान बनाउन अध्यादेशमार्फत कानुन संशोधन : कांग्रेस,"काठमाडौं : नेपाली कांग्रेसले आर्थिक गतिविधिलाई चलायमान बनाउन अध्यादेशमार्फत कानुन संशोधन गरेको जनाएको छ। सिंहदरबारमा आज बसेको कांग्रेस शीर्ष नेता, पदाधिकारी, पूर्वपदाधिकारी, मन्त्री सम्मिलित बैठक पश्चात प्रमुख सचेतक श्याम घिमिरेले अध्यादेशमार्फत कानुन संशोधन गर्न छिटो गर्न अध्यादेश ल्याइएको बताएका हुन्। उनले भने, आर्थिक गतिविधिलाई चलायमान बनाउन अध्यादेशमार्फत कानुन संशोधन भएको हो। सरकारले ल्याएको अध्यादेश संसदमा तत्कालै प्रस्तुत हुन्छ। उनका अनुसार संसदीय दलको बैठक अगाडि बैठकमा सरकारको कामबारे मन्त्रीहरुले ब्रिफिङ बताए। प्रमुख सचेतक घिमिरेले संसद्को हिउँदे अधिवेशनमा कसरी अघि बढ्ने भन्ने विषयमा छलफल केन्द्रित हुनेछ। भोलि र पर्सि बस्ने संसदीय दलको बैठकमा छलफल हुने बताए। एमाले र कांग्रेसको कार्यदलले संसदमा पेश हुने विधेयकहरुलाई प्राथमिकतामा राखेर अगाडि बढाउने बताए। संसद्को हिउँदे अधिवेशनमा कसरी अघि बढ्ने भन्ने विषयमा छलफल केन्द्रित हुनेछ।"
विराटनगरमा विराट एक्स्पो सुरु,"विराटनगर : विराटनगरमा शनिबारदेखि विराट एक्स्पो२०२५ सुरु भएको छ। उद्योग संगठन मोरङले एक्स्पोको आठौं संस्करण आयोजना गरेको हो। माघ २० गतेसम्म चल्ने एक्स्पोको उद्घाटन संघीय सरकारका उपप्रधान तथा अर्थमन्त्री विष्णुप्रसाद पौडेलले गरेका छन्। उनले एक्स्पोले अर्थतन्त्रलाई चलयमान बनाउने विश्वास व्यक्त गरेका छन्। कोशी प्रदेशका मुख्यमन्त्री हिक्मतकुमार कार्कीले भारतसँग सीमाना जोडिएको नेपालको सीमावर्ती क्षेत्रको बजारलाई गुलजार बनाउन संघीय सरकारले नीति निर्माण गर्नुपर्ने बताए। उद्योग संगठन मोरङका उपाध्यक्ष एवं विराट एक्स्पोका संयोजक भोलेश्वर दुलालका अनुसार नेपाल, भारत, बंगलादेश र पाकिस्तान गरी ४ देशका २ सय ६८ स्टल मेलमा छन्। एक्स्पोमा २ हजार ५ सय विद्यार्थीलाई सिपमूलक तालिम दिने तयारी छ। एक्स्पोमा बजार प्रवर्द्धनकै लागि मेरो देश मेरै उत्पादन, विजनेश क्लिनिक, क्युसेफ, जबब्रिज, उद्योग दर्ता प्रक्रिया तथा स्टेपवाई स्टेप प्रक्रिया, कानुन ऐन, संघ प्रदेश र स्थानीय तहका करका दर तथा आर्थिक ऐन, वैदेशिक लगानीको प्रक्रियालगायत उद्योग व्यवसायसँग सम्बन्धित सबै सूचनाहरू भएको एकीकृत सूचना प्रणाली, स्टार्टअप तथा इनोभेशन कार्यक्रम, इनर्जी इफिसियन्सी कार्यक्रम, इण्डष्ट्रिज एकेडेमियालगायत संगठनका कार्यक्रमहरूको डिजिटलाइजेशन भर्सनसहितको स्टल छन्।"
"धुलिखेलमा फर्निचर उद्योगमा आगलागी : एकजनाको मृत्यु, एक घाइते","काभ्रे : धुलिखेलमा एक फर्निचर उद्योगमा आगलागी हुँदा एक महिलाको मृत्यु भएको छ। शुक्रबार राती ९ बजेको समयमा धुलिखेल नगरपालिका९ स्थित श्यामप्रसाद दहालद्वारा सञ्चालित श्याम सुन्दर फर्निचर सेन्टरमा विद्युत् सर्ट सर्किटका कारण भीषण आगलागी भएको प्रहरीले जनाएको छ। आगलागीमा ७० वर्षीया टीका देवी दंगालको मृत्यु भएको छ भने उनका श्रीमान तोयानाथ दंगाल घाइते भएका छन्। उनीहरूले उक्त फर्निचरको रेखदेखको काम गर्दै आएका थिए। गएराति पाएको सूचनाको आधारमा आगलागी नियन्त्रणका लागि श्री कालिजंग गण, धुलिखेलबाट पर्शुराम शाक्यको नेतृत्वमा ३४ जनाको टोली ससस्त्र प्रहरीसमेत खटिएको थियो। त्यस्तै धुलिखेल नगरपालिका र नमोबुद्ध नगरपालिकाका दुईवटा दमकल र स्थानीय बासिन्दाहरूको सक्रियतामा आगो निभाउने कार्य भएको प्रहरीले जनाएको छ। स्थानीयले बाल्टिन र अन्य साधनहरूको प्रयोग गरेर दमकल टोलीलाई सहयोग गरिरहेका थिए। आगो अहिले बिहानी पख मात्रै नियन्त्रणमा आएको बताइएको छ ।"
भारतमा रेल दुर्घटनामा एकै परिवारका ३ सहित ७ नेपालीको मृत्यु,"काठमाडौं : भारतको महाराष्ट्रमा भएको रेल दुर्घटनामा सात नेपालीको मृत्यु भएको पुष्टि भएको छ। परराष्ट्र मन्त्रालयले विज्ञप्ति जारी गर्दै यो दुर्घटनामा सात नेपालीले ज्यान गुमाएको जानकारी दिएको छ। कैलालीका २, अछामका ४ र बाँकेका १ जनाको मृत्यु भएको परराष्ट्रले जनाएको छ। मृत्यु हुनेमा कैलालीका ४३ वर्षीया कमला नवीन भण्डारी र ४० वर्षीय लछिराम पासी छन्। त्यस्तै अछामका ११ वर्षीय हिमु नन्दराम विश्वकर्मा, ४४ वर्षीय नन्दराम पद्म विश्वकर्मा, ४२ वर्षीया मौसारा कामी विश्वकर्मा, ६० वर्षीया जोक्ला उर्फ कला कामी र बाँकेका ३२ वर्षीय राधेश्याम राधको रेल दुर्घटनामा मृत्यु भएको छ। दुर्घटनामा ४ जना नेपाली घाइते भएका छन्। तीमध्ये ३ जनाको स्थानीय अस्पताल र गम्भीर घाइते भएका १ जनालाई जलगाउँको गोदावरी अस्पतालमा उपचार भइरहेको परराष्ट्र मन्त्रालयले जानकारी दिएको छ। भारतीय सञ्चारमाध्यमका अनुसार १३ जनाको मृत्यु भएको हो। उक्त रेल दुर्घटना बुधबार साँझ भएको हो। रेलमा आगो लागेको हल्ला फैलिएपछि यात्रुहरू आत्तिएर रेलको डिब्बाबाट धमाधम अर्को लिकमा हाम फाल्न थालेका थिए। यसैबीच सोही लिक भएर बेंगलुरुबाट नयाँदिल्लीका लागि १२६२७ नम्बरको कर्नाटक एक्सप्रेस रेल हुइँकिएर आउँदै थियो। त्यही बीचमा हामफाल्दा यात्रुहरू किचिएर मृत्यु भएको भारतीय सञ्चारमाध्यमले जनाएका छन्। दुर्घटनामा मृत्यु भएका नेपालीहरूको शव नेपाल ल्याउनका लागि र घाइतेहरूको शीघ्र उपचारका लागि नेपाल सरकारले काठमाडौंंस्थित भारतीय दूतावासमार्फत भारतलाई आग्रह गरेको छ।"
"सिद्धबाबामा सुरुङ ब्रेक थ्रु स्थानीय भन्छन्, अब त बाँचिएला","बुटवल : २०७४ को असोज ७ मा गुल्मी बलेटक्सारका २४ वर्षीय यमलाल ज्ञवाली, ५१ वर्षीय तिलकराम भण्डारी र पाल्पा तिनाउ गाउँपालिकाका २८ वर्षीय माधव भण्डारी बजार गरेर फर्किंदै थिए। बुटवलतानसेन सडक खण्डको सिद्धबाबामा पहिरो खसेर लु १ च ७९९४ नम्बरको कार च्याप्यो, त्यहीँ उनीहरूले अन्तिम सास लिए। कालोपत्रे भए पनि उबडखाबड सडक, माथिबाट निरन्तर पहिरो झर्ने भएकाले गाडी सजिलै वारपार हुन सक्दैनन्। माथि हेर्दै अघि बढ्दै गर्नुपर्ने बाध्यता छ। तर कुन चाहिँ बेला पहिरोले पुर्छ ठेगान हुँदैन। सोही वर्षको साउन २२ मा पाल्पाबाट बुटवल आउँदै गरेको लु १ ख ५७७१ नम्बरको बसलाई सिद्धबाबा क्षेत्रमै पहिरो बगाउँदै तिनाउ नदीमा खसाल्दा तीन जनाको मृत्यु भयो। २०७३ असार २ गते ढुंगासहितको पहिरोले लु १ च १७९ नम्बरको कार च्याप्दा लुम्बिनी मेडिकल कलेजमा कार्यरत दुई जना डाक्टरले अकालमै ज्यान गुमाए। उनीहरू प्रवासको अस्पतालमा बिरामीको उपचार गरेर भैरहवा फर्किंदै थिए। सिद्धार्थ राजमार्गको सिद्धबाबा खण्डको सडक वर्षौंदेखि काल बन्दै आएको छ। यही खण्डमा २०६२ असोज पहिलो साता गुल्मीबाट बुटवलका लागि छुटेको यात्रुवाहक बस पुरियो। ट्रकलाई साइड दिने क्रममा भएको दुर्घटनामा ११ जना यात्रु पुरिए। २०५५ भदौमा पहिरोले बस बगाउँदा २६ जनाको ज्यान गएको थियो। सिद्धबाबा क्षेत्रमा भएका ठूला दुर्घटनाको फेहरिस्त यत्तिकैमा सकिँदैन। पछिल्ला वर्षहरूमा ठूलो धनजनको क्षति नभए पनि यो मार्गले औसतमा वार्षिक १२ जनाको ज्यान लिने गरेको ट्राफिक प्रहरीको तथ्यांक छ। मृत्युमार्गकै रूपमा परिचित सडकका कारण भइरहेको क्षतिलाई रोक्न वैकल्पिक उपायहरूको खोजी भयो। अध्ययनका क्रममा रकसेट, रकनेटका विकल्पमा विज्ञहरूले प्रतिवेदन दिए। तर ती उपायहरू ठूलो चट्टानी पहिरो आउने सिद्धबाबा क्षेत्रमा प्रभावकारी नहुने देखियो। सबै उपायको अध्ययनपछि अन्ततः सिद्धबाबामा सुरुङ बनाउने निष्कर्ष निस्कियो। सुरुङ बनाउने निष्कर्ष निस्किए पनि काम अघि बढ्न सकेको थिएन। २०७६ सालमा रूपन्देही क्षेत्र नम्बर २ का प्रतिनिधिसभा सदस्य विष्णुप्रसाद पौडेल अर्थमन्त्री थिए। उनै अर्थमन्त्री पौडेलले २०७६ मंसिर १ गते १० अर्ब १५ करोडको स्रोत सुनिश्चितताको निर्णय लिए। भौतिक पूर्वाधार मन्त्रालयले सोही रकमको स्रोत सुनिश्चितता भए योजना अघि बढाउन सकिने भन्दै अर्थ मन्त्रालयलाई कात्तिक १५ मा पत्र लेखेको थियो। बजेट सुनिश्चित भएको दुई वर्षपछि २०७८ जेठ ९ मा ग्लोबल टेन्डर आह्वान गरिएको थियो। सडक यात्रुको अकाल मृत्युलाई रोक्नका लागि सुरुङमार्गको विकल्प नदेखिए पनि योजना अगाडि बढाउन स्रोत सुनिश्चित गर्ने निर्णय लिएका उनै उपप्रधान तथा अर्थमन्त्री पौडेलकै सामुन्नेमा शुक्रबार सिद्धबाबा सुरुङमार्गको ब्रेक थ्रु भएको छ। २०८३ मा निर्माण सक्ने योजनासहित यो सुरुङमार्ग बनाउन गत वर्ष माघ ४ गतेबाट काम थालिएको थियो। १ हजार १ सय २६ मिटरको सुरुङ वारपार छिचोलिएको छ। सुरुङमार्गकी इन्जिनियर सविता ज्ञवालीका अनुसार बाँकी रहेको एक मिटर खन्ने काम शुक्रबार सकिएको हो। ब्रेक थ्रु भएको सुरुङमार्गको कुल काम भने ४० प्रतिशत भएको छ। बुटवलतर्फबाट सुरुङको ढलानको काम निरन्तर अघि बढाइएको छ। आयोजनाका प्रमुख कृष्णराज अधिकारीले बाँकी रहेको काम तोकिएकै समयमा सम्पन्न गरिने बताउँछन्। सुरुङमार्ग निर्माणको ठेक्का चिनिया कम्पनीले पाएको छ। तीन सिफ्टमा काम गराउँदै कम्पनीले एक वर्षमै सुरुङ छिचोल्न सकेको हो। यो कम्पनीले निर्माण सकेपछि पाँच वर्षसम्म मर्मतको कामसमेत गर्नेछ। सुरुङमार्ग बनेको त्यही क्षेत्र हो, जहाँ कैयौं नागरिकहरू पहिरोमा पुरिएका थिए। सिद्धबाबा मन्दिरदेखि रामापिक्षेकस पार्कसम्म सुरुङमार्गको टनेल रहेको छ। सिद्धबाबाको जोखिमयुक्त क्षेत्रमा दुई लेनको सडक निर्माणसमेत आयोजनाअन्तर्गत राखिएको छ। सडकको माथिल्लो क्षेत्रमा सुरक्षा संरचना बनाई पहिरोलाई पन्छ्याउने उपाय अपनाइने योजना रहेको छ। २०२२ सालमा भारतीय इन्जिनियरहरूको डिजाइनमा सिद्धार्थ राजमार्गको सुरु भएको थियो। २०२८ सालमा पोखरासम्मको सडक बनेर सकिएको थियो। यो सडकलाई डबल लेनको डेडिकेटेड सडक बनाउने योजना सरकारले बनाएको छ। ड्रिम प्रोजेक्टले उत्साह २०७४ मा सिद्धबाबा सुरुङमार्ग निर्माणको विस्तृत अध्ययनका लागि बजेट विनियोजन गरिएको थियो। शुक्रबार सुरुङको ब्रेक थु्र भएको हेरेका उपप्रधान तथा अर्थमन्त्री पौडेलले सिद्धबाबा सुरुङमार्गको सपना साकार भइरहेको भन्दै खुसी व्यक्त गरे। सिद्धबाबाको वर्षाैंदेखि दुःख दिइरहेको कुहिरेभीरमा सुरुङ बनाउने योजना बनाउँदा बजेट सक्न खोजेको आरोप लगाउनेहरू पनि थिए, उनले भने अहिले सुरुङमार्गले मूर्तरूप लिँदैछ। यात्रुहरूले सुरक्षित यात्रा गर्नेछन्। उनले लाखौं पर्यटकहरू सुरुङमार्ग हुँदै बुटवल पोखरा गर्न सक्ने भन्दै यो महŒवपूर्ण योजना भएको बताए। उनले यो मृत्युमार्ग नभई जीवनमार्गका रूपमा रहनेछ। आयोजनाको कठिन काम सकिएको भन्दै बाँकी काम छिट्टै सम्पन्न हुने उनले बताए। उनले स्विस सरकारलाई पनि धन्यवाद दिए। स्विस सरकारले यसको अध्ययनमा सहयोग गरेको थियो। उनले सुरुङमार्गसँगै सिद्धार्थ राजमार्गको स्तरोन्नति गरिने उनले बताए। सुरुङको ब्रेक थ्रु भएको प्रधानमन्त्री केपी शर्मा ओलीले भर्चुअल माध्यमबाट हेरे भने उपप्रधान एवं सहरी विकासमन्त्री प्रकाशमान सिंह र भौतिक पूर्वाधारमन्त्री देवेन्द्र दाहाल सिद्धबाबा पुगेका थिए। भौतिक पूर्वाधार मन्त्रालयले यसलाई उत्सवकै रूपमा मनाएको थियो। सयौंले यात्रुले गर्छन् यात्रा सिद्धबाबा खण्ड हुँदै गुल्मी, पाल्पा, अर्घाखाँची, स्याङ्जा, पोखरा, बागलुङ, म्याग्दीका लागि दैनिक सयौं यात्रुहरू यात्रा गर्छन्। यही सडक मार्गबाट सयौं सवारीहरूले सोझो रुटमा यात्रु बोक्दै आएका छन्। हामीलाई बुटवल झरेपछि कसरी घर फर्किने चिन्ता हुन्छ। घरमा बसेकाले बारम्बार फोन गरिरहन्छन्। सुरुङमार्गले यात्रा गर्दाको चिन्ता पक्कै हट्नेछ। अब त पक्कै बाँचिएला। विष्णप्रसाद पाण्डे, शिक्षक, दोभान माध्यमिक विद्यालय सिद्धबाबा क्षेत्रमा बर्खामा मात्रै होइन, हिउँदमा पनि पहिरोको जोखिम थियो। हिउँदै आएको पहिरोले कैयौं सवारीसाधन पुरेको छ। सुरुङमार्गले अत्यन्त जोखिम क्षेत्रको चार किलोमिटरको जोखिम घटाएको छ। बुटवलको सिमाना तल्लो सिद्धबाबादेखि झुम्सासम्मको ९ किलोमिटर क्षेत्र अत्यन्तै जोखिमपूर्ण मानिन्छ। सडक निर्माण गर्दा कमजोर भौगर्भिक स्थानबाट रेखांकन भएकाले पनि अहिले समस्या भएको विज्ञहरू बताउँछन्। जसले गर्दा सडक मर्मतसम्भार गर्नसमेत चुनौतीपूर्ण हुने गरेको छ। सिद्धार्थ राजमार्गअन्तर्गत सिद्धबाबा क्षेत्र अन्यत्रभन्दा बढी जोखिमपूर्ण मानिन्छ। झन्डै चार किलोमिटर क्षेत्रमा पछिल्लो १४ वर्षमा ९८ जनाले ज्यान गुमाएको प्रहरीको तथ्यांकमा छ। यस अवधिमा ६७ दुर्घटना हुँदा उनीहरूको ज्यान गएको हो। १८ वर्षको तथ्यांकमा तानसेन बुटवल ३८ किलोमिटर सडकमा दुई सयभन्दा बढीको ज्यान गएको छ। सात सय बढी घाइते र अंगभंग भएका छन्। यो मार्ग यात्रु आवतजावत मात्रै होइन, पहाडी जिल्लाको कृषि उपज ल्याउने प्रमुख मार्ग हो। गुल्मी, पाल्पा, स्याङ्जाका कृषि उत्पादनहरूको ढुवानीको एकमात्रै सडक हो यो। दैनिक सयौं किसानहरू तरकारी बिक्री गर्न मात्रै बुटवल झर्ने गर्छन्। स्थानीय भन्छन्, अब त बाँचिएला पाल्पाको तिनाउ गाउँपालिकाका लागि सदरमुकाम तानसेनभन्दा बुटवल नजिक पर्छ। बजारमा किनमेलमात्रै होइन, बालबालिकाहरू अध्ययनका लागि पनि बुटवल झर्छन्। उनीहरूका लागि सिद्धबाबा खण्ड सधैं अवरोध बनिरहेको थियो। अभिभावकलाई सधैंको चिन्ता थियो, बुटवल गएकाहरू कसरी घर फर्किन्छन्। तिनाउ गाउँपालिका दोभानका शिक्षक विष्णुप्रसाद पाण्डे भन्छन्, हामीलाई बुटवल झरेपछि कसरी घर फर्किने चिन्ता हुन्छ। घरमा बसेकाले बारम्बार फोन गरिरहन्छन्। सुरुङमार्गले यात्रा गर्दाको चिन्ता हट्नेछ। उनले थपे, अब त पक्कै बाँचिएला। तिनाउ गाउँपालिका अध्यक्ष प्रेम श्रेष्ठले अब मृत्युमार्गको नाम फेरिने भन्दै उत्साह व्यक्त गरे। हामी त निकै हर्षित छौं, हाम्रै पालिकामा महŒवपूर्ण योजना बनेको छ, अब हाम्रो यात्रा सुरक्षित हुन्छ, नागरिकले अकालमा मर्नुपर्ने छैन, उनले भने। सिद्धबाबामा बनेको सुरुङमार्गले तिनाउ गाउँपालिकाको आम्दानीमा पनि महŒवपूर्ण टेवा पुयाउने उनले बताए। तिनाउ तथा पाल्पाका अन्य गाउँपालिकामा रहेका चुनढुंगाको ढुवानीमा पनि सडकमार्ग बाधक बनेको थियो। यसले व्यवसायमा पनि महŒवपूर्ण फाइदा हुने चुनढुंगा ढुवानी व्यवसायीहरू बताउँछन्। हामी त निकै हर्षित छौं, हाम्रै पालिकामा महत्वपूर्ण योजना बनेको छ, अब हाम्रो यात्रा सुरक्षित हुन्छ। नागरिकले अकालमा मर्नुपर्ने छैन। तरकारी बेच्न जाँदा पनि फर्केर आउन सकिँदैन कि भन्ने थियो। अब त ढुक्कले हिँड्न सकिन्छ। प्रेम श्रेष्ठ, अध्यक्ष, तिनाउ गाउँपालिका, पाल्पा बुटवलतम्घास जिप चलाउँदै आएका चालक श्रीराम महतले सुरुङबाट कहिले गुड्न पाइएला भन्ने प्रतीक्षामा रहेको बताउँछन्। सधैं सिद्धबाबा आउँदा मरिन्छ कि भन्ने डर हुने, उनी भन्छन्, अब त कमसेकम पहिरोले नबगाउँला नि। उनले आफूहरू कैयौं पटक पहिरोले थुनिएर यात्रा गर्नु परेको भन्दै सुरुङमार्ग बनाएकोमा सरकारलाई धन्यवादसमेत दिए। उनले तानसेनसम्मको अन्य जोखिमको बाटोलाई पनि चिल्लो बनाउन माग गरे। कहिले हिँड्नेछन् सुरुङबाट गाडी ? सुरुङमार्गको हालसम्म भौतिक प्रगति ३९ दशमलव २ प्रतिशत र वित्तीय प्रगति ३९ दशमलव ९ प्रतिशत भएको आयोजना प्रमुख अधिकारीले बताए। मुख्य टनेलको १ हजार १ सय २६ मिटर खनी सकिएको छ। यसमा तीन थप बाइपास सुरुङ छन्। बाइपाससहित १ हजार ५ सय ३० मिटर खनिएको छ। मुख्य टनेलको झन्डै दुई सय मिटर ढलानको काम पनि सकिएको छ। कडा चट्टानमा बनेको सुरुङमा विभिन्न स्थानमा पानीको झरना नै देखिएका छन्। पानी नरसाउने गरी टनेललाई प्लास्टिक राखेर रडसहितको ढलान गरिएको छ। निर्माणको काम समयमै सक्नका लागि १ सय ५० बढी प्राविधिक तथा मजदुरहरूले रातदिन काम गरिरहेका छन्। सुरुङमार्गले कैयौंको यात्रालाई सहज बनाएको छ। सपनाको योजनाले साकार रूपमा पाउँदा सबैजना उत्साहित हुनुहुन्छ। यो योजनालाई समयमै सक्नेतर्फ सरकारको ध्यान रहेको छ। विष्णुप्रसाद पौडेल, उपप्रधान तथा अर्थमन्त्री, नेपाल सरकार सुरुङमार्ग निर्माणको ठेक्का चाइना स्टेट कन्स्ट्रक्सन इन्जिनियरिङ कर्पोरेसनले लिएको छ। आयोजना प्रमुख अधिकारीका अनुसार आयोजनाको कुल लागत ७ अर्ब ३४ करोड २१ लाख छ। पाँच वर्षभित्र निर्माणको सबै काम पूरा गर्ने गरी २०७८ साल फागुनमा परियोजनाको सम्झौता गरिएको थियो। सुरुङमार्ग निर्माणका लागि स्विस सरकारले सहयोग गरेको छ। तोकिएको समयमै योजना सकिए २०८३ बाट सुरुङ प्रयोग गर्न सकिनेछ। योजना प्रमुख अधिकारीका अनुसार रकसेड, पहुँच सडकको निर्माण, सुरुङभित्र भेन्टिलेसन, लाइनिङ, लाइटिङ, अक्सिजन, सुरक्षाका उपाय, आगो निभाउने यन्त्र जडानलगायतका काम बाँकी रहेका छन्। उत्तरतर्फ पोर्टलबाट १ हजार १ वर्गमिटर र दक्षिणतर्फ २ हजार ३ सय वर्गमिटर स्क्वायर क्षेत्रमा स्लोप निर्माण हुनेछ। त्यसमध्ये उत्तरमा हालसम्म झन्डै पाँच सय र दक्षिणमा १ हजार ४ सयभन्दा बढी वर्गमिटरमा निर्माण गरिएको छ। सुरुङमार्ग निर्माण गरिएको चट्टानसहितको पहिरोमा पनि १७ हजार ६० वर्गमिटरमा स्लोप निर्माण गरिनेछन्। यी कामहरू अब निरन्तर अघि बढ्ने अधिकारीले बताए। सुरुङमार्गले कैयौंको यात्रालाई सहज बनाएको छ। सपनाको योजनाले साकार रूपमा पाउँदा सबैजना उत्साहित हुनुहुन्छ। यो योजनालाई समयमै सक्नेतर्फ सरकारको ध्यान रहेको छ। विष्णुप्रसाद पौडेल, उपप्रधान तथा अर्थमन्त्री, नेपाल सरकार हालसम्म करिब दुई हजार वर्गमिटरमा स्लोप निर्माण भएको छ। सडकभन्दा तल तिनाउ नदीतर्फको भागमा पनि झन्डै दुई हजार वर्गमिटरमा स्लोप निर्माण गरिनेछ। सुरुङमार्गपछि दक्षिणतर्फको पोर्टलदेखि बुटवल चिडियाखोलासम्म ९ सय १० मिटर र उत्तरतर्फको पोर्टलदेखि पाल्पाको दोभानतर्फ ५ सय ६० मिटर सडक दुई लेनमा निर्माण हुनेछ। यही आयोजनाअन्तर्गत साढे ३ किलोमिटर सडक सुरक्षित बनाउन रकसेट प्रविधिसहितका उपायहरू अवलम्बन गरी सडक बनाइनेछ। आयोजनाअन्तर्गत नै उत्तरी र दक्षिणी प्रवेशद्वारमा दुइटा आकस्मिक हेलिप्याड र दुइटा प्राविधिक भवन निर्माण गरिनेछ। सम्झौता अवधिभित्रै काम पूरा गर्ने लक्ष्य लिइएको प्रमुख अधिकारीले बताए। दुवैतिरको भाग शुक्रबार छिचोलिएकाले पहिलो चरणमा नाली निर्माण, भेन्टिलेसन, लाइट जडान, सडक कालोपत्रे र अन्तिम लाइनिङको काम हुने उनले जानकारी दिए। विस्फोटक पदार्थ प्रयोग गरेर काम गर्न थालिएपछि निर्माणले गति लिएको थियो। पर्यटन व्यवसायीमा उत्साह मुलुकको पर्यटक नगरीका रूपमा परिचित पोखराका लागि दक्षिणतर्फका सबैभन्दा छोटो बाटो सिद्धार्थ राजमार्ग हो। भारतीय पर्यटकसहित तेस्रो मुलुकबाट स्थलमार्ग हुँदै आउने पर्यटकहरू यही सडकबाट पोखरा हुँदै मुस्ताङ, मनाङसम्म पुग्छन्। तर सिद्धबाबाको जोखिमपूर्ण सडकका कारण पर्यटक बोकेका बसहरू चितवन हुँदै जानुपर्ने बाध्यता छ। पोखरा र ढोरपाटन पर्यटक पठाउनका लागि राम्रो सडक नै थिएन। भएको सडक पनि हिँड्नै निकै जोखिम थियो। अब सुरुङ बनेपछि पर्यटकलाई गाडी चढाएर सिधै पोखरा र ढोरपाटनमा पर्यटक पठाउन सकिन्छ। रचना भट्टराई, पर्यटन व्यवसायी, रूपन्देही मुख्य जोखिम क्षेत्रमा सुरुङमार्ग बनेपछि पर्यटकका लागि सुरक्षित यात्रा हुने पर्यटन व्यवसायीहरू बताउछन्। नाटा रूपन्देहीकी पूर्वअध्यक्ष रचना भट्टराई पर्यटकलाई ढुक्कले यात्रा गर्न सकिन्छ भन्ने वातावरण सिर्जना भएको बताउँछिन्। ७० प्रतिशत जोखिम घटेको छ, यात्रा गर्दा मुटु ढुक्क बनाउन पर्नेछैन, उनले भनिन्, यत्ति सुरुङले पनि पोखरा र ढोरपाटनमा पर्यटक पठाउदा ढुक्कसँग जान सकिन्छ भन्ने अवस्था सिर्जना भयो। पोखराका पर्यटन व्यवसायीहरूले पनि सिद्धार्थ राजमार्गलाई स्तरोन्नति गर्दै सिद्धबाबाको जोखिमलाई अन्त्य गर्न बारम्बार माग गर्दै आइरहेका थिए। यो सुरुङमार्ग बनेपछि भैरहवा, पोखरा यात्रा सजिलो हुने देखिएको छ। पोखरा तथा हिमाली क्षेत्रमा जाने पर्यटकहरूलाई समय बचत हुने भएकाले यो सडक प्रयोग गर्ने विश्वास पर्यटन व्यवसायीको छ। सुरुङमार्गले सडकको सहज निकास दिएको छ : प्रधानमन्त्री प्रधानमन्त्री केपी शर्मा ओलीले सिद्धबाबाको सुरुङले जोखिमपूर्ण सडकको सहज निकास बनाएको बताए। आफू निरीक्षण गर्न जाँदा यस्तोमा पनि सुरुङमार्ग बन्छ र ? भन्ने पनि भेटिएको स्मरण गर्दै उनले यो सुरुङमार्गले सिद्धार्थ राजमार्गलाई सहज बनाएको बताए। सुरुङमार्गको मुख्य टनेलको भर्चुअल माध्यमबाट ब्रेक थ्रु गरेका प्रधानमन्त्री ओलीले सुरुङले कृषि उत्पादन ओसारपसारदेखि पर्यटकीय यात्राका लागि सहज यात्रा बनाएको बताए। तपाईंहरूलाई बधाई छ, सहज यात्रा पाउनु भएको छ, शुभकामना पनि छ, यसको भरपूर उपयोग गर्नुहोला, उनले भने। सिद्धबाबाको सुरुङ हुँदै पर्यटकहरू सहज रूपमा पोखरासम्म पुग्न सक्ने उनले बताए। मुलुक सुरुङ युगमा प्रवेश गरेको भन्दै यसले पहाडका कन्दरा बन्ने सडक पूर्वाधारलाई सहज बनाउने बताए। सुरुङमार्गपछि मनमा दुर्घटनाको त्रास बोकेर यात्रा गर्नु नपर्ने भन्दै दुर्गम क्षेत्रहरूलाई सुरुङबाट सहज रूपमा जोडिने उनले बताए। मुलुकका सबै जिल्ला सदरमुकाममा सडक सञ्जाल रहेको भन्दै अब दुर्गम रहिरहेको भन्न नमिल्ने पनि उनले बताए। अझै पनि सबै क्षेत्रलाई सुगम र रमाइला क्षेत्रका रूपमा विकास गर्नका लागि सुरुङ, सडक, पुल, केबलकारहरू बनाउँदै लगिने उनले बताए। प्रधानमन्त्री ओलीले सिद्धबाबाको सुरुङ ऐतिहासिक विकासका रूपमा रहने उनले बताए। हामी हाम्रो देश आफैं बनाउनेछौं, हाम्रो अनुकूलतामा ऋण, अनुदान पनि स्वीकार गर्नेछौं, उनले भने, अब मुलुक अविकसित रहिरहँदैन। सबैको साथ र सहयोगमा अघि बढ्छौं।"
त्यो २३ वर्षअघिको यात्रा,"२३ वर्षअघि असार २३ मा राजा ज्ञानेन्द्रको जन्मदिन आउँदै थियो, म दोस्रोपटक उहाँको जीवनी बनाउँदै थिएँ। पहिलोपटक दरबार हत्याकाण्डपश्चात् उनलाई देशको राजा घोषित गरिएपछि बनाएको थिएँ। पहिला हतारमा बन्यो, अब आर्काइब्समा भएका थप पुराना दृश्यहरू र संकलित नयाँ दृश्यहरू राखेर १५ मिनेट जतिको बनाउनूस्।, महाप्रबन्धक दुर्गानाथ शर्माले अह्राउनु भएअनुरूप म काम गर्दै थिएँ। त्यतिबेला राजपरिवारका महŒवपूर्ण सदस्यहरूको जन्मदिन आउँदा जीवनी प्रसारण गर्ने नेपाल टेलिभिजनको परम्परा थियो। २१ असार २०५८, कार्यालय सहायक मुगाधन राईले महाप्रबन्धकबाट बोलावट भएको सन्देश दिन्छन्। अवश्य पनि जीवनीमा केही थप्नुपर्ने भयो होला ! भन्ने गम्दै म उहाँको कार्यकक्षमा पुग्छु। कुरा अर्कै रहेछ, तपाईं ल्हासा जानुपर्ने भयो महाप्रबन्धकले भन्नुभयो, हस् सर। जवाफ दिन मलाई दुई सेकेन्ड पनि लागेन, नगएको ठाउँमा भ्रमण गर्ने अवसर जो थियो। वास्तवमा २३ वर्षअघि चीनले तिब्बतलाई आफूमा विलय गराएको ५० वर्ष पुगेको हुन्छ। यो आधा शताब्दीमा चीनले ल्हासामा गरेको विकास नेपाल टेलिभिजनबाट पनि दस्ताबेजीकरण होस् भन्ने निमन्त्रणा थियो त्यो। ल्हासा जाने त भइयो तर एउटा लोभ थियो, नेपाली उखान (ल्हासामा सुन छ मेरो कान बुच्चै) र साहित्यिक कृतिहरूमा समेटिएको भोटको त्यो प्राचीन सहर मोटरबाटो भएर पुग्न पाए धेरै दृश्यांकन गर्न सकिन्थ्यो भन्ने केही दिनको विमर्शपछि त्यसरी नै व्यवस्था हुन्छ। अर्थात् काठमाडौंबाट तातोपानी, खासा हुँदै ल्हासा पुग्ने। २६ साउन २०५८, बिहान ८ बजे मसहित क्यामेरापर्सन केशव रिमाल (केशव दाइ), साउन्डपर्सन मधुरबहादुर श्रेष्ठ (मधुरजी) काठमाडौंबाट प्रस्थान गर्छौं। हजार किलोमिटरभन्दा पनि लामो ल्हासासम्मको यात्रा साउन २८ गते गन्तव्यमा पुग्ने गरी तय हुन्छ। यात्रामा सबैभन्दा बढी केशव दाइ थाक्नेवाला थिए, किनकि मलाई पूरै यात्राको भिडियो चाहिन्छ भनेको थिएँ। त्यहीअनुसार उनी चालकछेउको सिटमा थिए। उनको हातमा करिब १० किलोको बेटाक्याम एसपी क्यामरा। ०९:४५ बजे दोलालघाटमा चिया। १०:२५ बजे खाडीचौरमा खाना। दिनको ०१:०० बजे तातोपानी, मितेरी सेतु। सीमापारि (खासा) हामीलाई लिन तिब्बत सूचना केन्द्रका दोभाषे शिरब फुन्त्सोक (बोलाइने नाम चाहिँ सिपिङ) हाम्रो पर्खाइमा हुन्छन्। उनी हामीलाई लिन दुईवटा ल्यान्ड क्रुजरसहित ल्हासाबाट खासा आएका हुन्छन्। खासाबजार, विविध किनमेलका लागि नेपालीहरूको चर्चित गन्तव्य। नेपाली खरिदकर्ताहरूले प्राय: भरिभराउ रहने सुन्दै आएको खासा हामी पुग्दा करिबकरिब ग्राहकविहीन थियो। पसलेहरू टेलिभिजन हेर्दै गरेका देखिए। नेपाली समय अपराह्न ०३:४५ बजे। चिनियाँ अध्यागमनको औपचारिकता सकाएर हामी अघि बढ्छौं। सिपिङ हामीलाई घडी मिलाउन भन्छन्। २ घण्टा १५ मिनेट चलाख। खासा पार गरेपछि हामी खराब अवस्थाको बाटोमा गुडिरहेका हुन्छौं। दायाँबायाँका डाँडाकाँडा हरिया भए पनि त्यसमा आफ्नोपन थिएन। करिब ५० किलोमिटरको दूरी चार घण्टामा पार गर्दै हामी आइपुगेका हुन्छौं न्यालम अर्थात् कुथी। कुथी पनि नेपाली उखानमा समेटिएको अर्काे एक ठाउँ (काशी जानु कुथीको बाटो)। न्यालमले मुस्ताङको झझल्को दिँदैछ तर केही विकसित। वातावरण साउन महिनामा पनि अत्यन्त चिसो। होटेल पुगेपछि हाम्रो स्वागत तिब्बती चियाबाट हुन्छ जुन जिब्रोमैत्री थिएन। त्यसैले हाम्रै चलनचल्तीको चियाका लागि सिपिङलाई अनुरोध गर्छौं। निकै बेर चिया नआउँदा कुरा नबुझेकोजस्तो लागेको थियो तर सरजाम जुराउन केही समय लागेको रहेछ। चिया आयो, सबैले दुईदुई कप खायौं। बिहान खाडीचौरमा खाना खाएको ७ घण्टा पुगिसकेको हुन्छ। चियामात्रले भोक मेटिने कुरै थिएन, पालो थियो चिकेन नुडल सुपको, जुन मीठो थियो। न्यालम पर्यटकहरूबाट भरिभराउ थियो। कहाँबाट कहाँ जान आएका हुन् ? जान्ने प्रयत्न गरिएन, तर होटेलहरूको संख्या र अवस्थाले इंगित गर्दैथियो। न्यालम पर्यटक आवागमन भइरहने स्थल हो, टेलिफोनमार्फत विश्वभर जोडिएको। सुविधा हुँदाहुँदै पनि घरमा फोन गर्न सकिएन। कारण डलर खर्च गर्न मन लागेन र युवान मसँग थिएन। तर घरमा सबैलाई सम्झिएँ, खासगरी आमा, संगीता र मेरो बच्चा जसको यो धरतीमा आगमन हुन बाँकी थियो (यही वर्ष भदौमा हामी छोरीका आमाबाबु भइसकेका हुन्छौं)। भोलिको यात्रा अझै कठिन हुनेछ भनेर सिपिङ भन्दैछन्। बाटो ग्राभेलमात्र हुनेछ, जुन निकै उचाइसम्म पुग्नेछ। त्यसले हामीलाई हाई अल्टिच्युड सिकनेस गराउने सम्भावना प्रशस्तै हुनेछ। यो बाटोको ब्युटी पनि यही हो। सबैलाई यस्तो अवसर जुर्दैन, यस अर्थमा तिमीहरू भाग्यशाली छौ। थप, यो यात्रा हाम्रा लागि किन पनि अनौठौ हुँदैथियो भने सधैं उत्तरमा देख्दै आएका हाम्रा अनेकन हिमाल भोली दक्षिणमा देख्ने अवसर मिल्नेछ। नेपाली समय ७ बजे, खाना खाईवरि हामी सुत्ने तर्खरमा हुन्छौं। केशव दाइ चुरोट खान थाले, मधुरजी निदाउने सुरसारमा थिए। म चाहिँ लेख्न थालें तर बाहिरको वातावरण बेग्लै, न्यालममा रात्रि चहलपहल बल्ल आरम्भ हुँदैथियो। वरपरका होटेलहरू संगीतमय बन्दैथिए, रात छिप्पिदै जाँदा गीतसंगीत सुरिला लाग्दैथिए। संगीतमा प्रयोग भएका कतिपय वाद्यले ठाउँकै प्रतिनिधित्व गरेजस्तो। गायन भने महिला स्वरसमेत मिश्रित सामूहिक। अचानक एउटा धुनले ध्यान तान्छ। चिरपरिचित गायक बर्टी हिगिन्सको कासाब्लान्काको आरम्भिक धुन, गायन फेरि पनि सामूहिक, लय पनि उस्तै, तर भाषा स्थानीय हुनुपर्छ। यो धुन र लयले निकैबेर नोस्टाल्जिक बनाउँछ। धेरैपछि यो धुन कानमा परेको थियो। कुरो के भने टेलिभिजन कर्ममा लाग्नअघि भैरहवामा हामी केही साथीको ब्यान्ड थियो। अभ्यास अंग्रेजी गीतहरूमै गर्ने गथ्र्यौं, यो धुन त्यसैमध्येको एउटा थियो। जे होस्, राति अबेरसम्म चल्दै गरेको गीतसंगीतको धुनले निन्द्रातिर डोहोयाएको थाहै भएन। २७ साउन २०५८, नेपाली समय बिहान करिब ३४५ बजे, कालो काफी ३४ कप र बाक्लो पेनकेक खाएर दोस्रो दिनको यात्रा सुरु हुन्छ। अब बाटो उकालोमात्र छ। करिब दुई घण्टामा हामी पुग्छौं न्यालम थोङ्ला। न्यालमभन्दा निकै उचाइमा, सूर्योदय अझै पनि भइसकेको हुँदैन। सिपिङले गाडी रोकाउँछन्। त्यो चिसोमा हामीलाई गाडीबाट ओराल्छन् र दक्षिणतिर फर्कन भन्छन्। दक्षिणमा जे देखियो त्यो अवर्णनीय थियो। शिखरलाई सूर्यको प्रकाशले सुनौलो बनाउँदै गरेको लाङटाङ्ग हिमाल दक्षिणतिरबाट वास्तवमै अद्भुत लाग्यो। त्यो पनि हामी उभिएको उचाइभन्दा धेरै तल, थाहा छैन भूगोलको कस्तो परिस्थितिका कारण यस्तो लागेको थियो। सूर्यका किरणहरू एकपछि अर्काे गर्दै अनेकौं शिखर उक्लन थाल्छन्। दक्षिणमा क्रमसँगै सुनौलौ बन्दै गरेका ती शिखरहरूको दर्शन शब्दमा गरिने बयानभन्दा माथि थियो। केशव दाइले मौकाको भरपूर फाइदा उठाउँछन्। अब भने यात्रामा रस बस्न थालेको थियो। तर उचाइले हामीलाई असजिलो बनाउँदै लैजान्छ। मधुरजी बिसञ्चो महसुस गर्छन्। यात्रा रफ्तारमा हुन्छ, हामी पुग्छौं नेलुंग। यो गाउँले पनि मुस्ताङकै झझल्को दिन्छ। सडककिनार केही भेडा गोठाले महिला अनि पुरुषहरूसँग तस्बिर खिचिन्छ। केहीबेर केशव दाइले पनि जाँगर चलाउँछन्। नेलुंग त्यो स्थान, जहाँबाट हाम्रो सगरमाथा दक्षिणतिर देखिन्छ तर दुर्भाग्य, दक्षिणतर्फ घना बादल लागेकाले सगरमाथाको दर्शन पाइन्न। शरीरमा भने बिहानी चिसोको असर अब राम्ररी नै देखिन थालेको छ, हामी तीनैजना अस्वस्थ हुँदै गएका हुन्छौं तर पनि यात्रा रोकिएको छैन। चिनियाँ समय १२ बजेको छ। हामी पुग्छौं, सेगारजोंग। दिउँसोको खाना यही खानु छ हामीले। पहिलोपटक पुगेको भए पनि सेगारजोंग मेरा लागि परिचित थियो। सन् २००० मा आयोजित ट्रान्स हिमालय रेसको आरम्भ बिन्दु थियो, सेगारजोंग। जसको समापन जनकपुरमा भएको थियो। फ्रेन्च संस्था रेड गुलबाजले आयोजना गरेको यो खेलका लागि नेपाल टेलिभिजनका तर्फबाट मैले डक्युमेन्ट्री बनाएको थिएँ। सेगारजोंगमा भात, सुप र चिकेन फ्राई हाम्रो खाना। शरीर ठीक थिएन। त्यसैले एक दुई गाँसभन्दा बढी खपत गर्न सकिएन। अबको पालो तिब्बतको दोस्रो ठूलो सहर (ल्हासापछिको) सेगात्सेतर्फ लाग्ने। बाटो कतैकतै कालेपत्रे पनि देखिन थाल्छ तर अधिकांश ग्राभेल नै। हाम्रो बिसन्चो भने बढ्दै गएको हुन्छ, तिब्बतको त्यो उचाइले हामीलाई पत्याइरहेको हुँदैन। समस्या खासगरी टाउको दुख्ने र वाकवाकी लाग्ने। हाम्रो अवस्थामा हामीभन्दा बढी चिन्तित सिपिङ थिए किनकि उनले हामीलाई सकुशल ल्हासासम्म पुयाउनु पर्नेछ। उचाइमा देखिने यो नितान्त साधारण लक्षण हो भोलि बिहानसम्म ठीक हुन्छ, चिन्ता नगर्नू, उनी भन्दै थिए। केशव दाइ केही सन्चो देखिए तर टाउको उनको पनि दुखिराखेकै थियो। सिपिङ भने उनलाई हौसला दिँदैथिए, यु आर द स्ट्रन्गेस्ट म्यान। म चाहिँ निकै थकित भइसकेको थिएँ। कतिबेला सेगात्से पुगेर आराम गरौंजस्तो मात्र भइरहेको थियो। करिब दुई घण्टापछि सेगात्से आइपुग्दा बिहान न्यालमबाट हिँडेदेखि चार सय किलोमिटर हामीले पार गरिसकेका हुन्छौं। सेगात्से फराकिला पिच सडक, स्तरीय होटेल, डिस्को, सडक किनार यत्रतत्र टेलिफोन बुथ, विकसित सहरलाई आवश्यक सबै पूर्वाधारबाट सुसज्जित। सांघाईलगायत अन्य केही विकसित चिनियाँ सहरहरूको सहयोगमा सेगात्सेले विकासको प्रवाह समातेको रहेछ। थकान असाध्यै भएकाले केहीबेर होटेलमा आराम गर्नतिर लाग्छौं। बेलुका साढे ७ बजे सिपिङ हामीलाई रात्रि खानाका लागि लिन आउँछन्। हामी तीनैजनाले खान मन छैन भन्छौं तर उनी मान्दैनन्। भन्छन्, खाएनौ भने झन् बिरामी पर्छौ, जति हुन्छ खाउ। मन नलागे पनि हामी रात्रि खानाका लागि तयार हुन्छौं। जुन हामी बसेको होटेलभन्दा केही पर अर्काे होटेलमा व्यवस्था गरिएको छ। पहिला हतारमा बन्यो, अब आर्काइब्समा भएका थप पुराना दृश्यहरू र संकलित नयाँ दृश्यहरू राखेर १५ मिनेट जतिको बनाउनूस्।, महाप्रबन्धक दुर्गानाथ शर्माले अह्राउनु भएअनुरूप म काम गर्दै थिएँ। न्यालमले मुस्ताङको झझल्को दिँदैछ तर केही विकसित। वातावरण साउन महिनामा पनि अत्यन्त चिसो। होटेल पुगेपछि हाम्रो स्वागत तिब्बती चियाबाट हुन्छ जुन जिब्रोमैत्री थिएन। त्यसैले हाम्रै चलनचल्तीको चियाका लागि सिपिङलाई अनुरोध गर्छौं। भोलिको यात्रा अझै कठिन हुनेछ भनेर सिपिङ भन्दैछन्। बाटो ग्राभेलमात्र हुनेछ, जुन निकै उचाइसम्म पुग्नेछ। त्यसले हामीलाई हाई अल्टिच्युड सिकनेस गराउने सम्भावना प्रशस्तै हुनेछ। यो बाटोको ब्युटी पनि यही ह । बीचमा सिपिङ एउटा औषधि पसलमा छिर्छन् र हाम्रा लागि केही औषधि र एक ब्याग अक्सिजन ल्याइदिन्छन्। नभन्दै गुलियो तर टर्रो खालको रातो झोल औषधि खाएको केहीबेरमै आराम महसुस हुन थाल्छ, अक्सिजन चाहिँ मधुरजीले मात्र लिन्छन्। हामी तीन जनाले आफ्ना लागि चाउमिन भन्छौं तर पूरै खान सक्दैनौं। यता सिपिङ र ल्यान्डक्रुजर चालक वाङपिङ भने मासु (केको हो थाहा भएन) भात र अन्य झोल तरकारी मजाले खान्छन्। उनीहरूको खुराक रहरलाग्दो थियो। ६ जना नेपालीलाई पुग्ने खाना उनीहरू दुई जनाले रित्याए। २८ साउन २०५८, बिहान ७ बजे सिपिङ आइपुग्छन्, बिहानी खाजाका लागि। हाम्रो अवस्था हिजोको भन्दा धेरै ठीक छ। हाम्रो राम्रो हुँदै गएको स्वास्थ्यावस्थामा सिपिङ खुसी छन्। खाजापछि केहीबेर सेगात्से घुमघामका लागि छुट्ट्याउँछौं। सेगात्सेमा पञ्चेन लामाको मठ (मोनास्ट्री) प्रख्यात छ। सिमसिमे पानी परिराखेको छ, क्यामेरालाई खोलमा राखेर भए पनि छायांकन जारी छ। सात सय वर्ष पुरानो यो मठमा २८ मिटर अग्लो बुद्धको मूर्ति छ। अर्काे विशेषता, यहाँ भविष्यको बुद्धसमेतको मूर्ति छ। दर्शन ७५ युआन तिरे पछिमात्र दर्शन गर्न पाइँदो रहेछ तर टीभी क्यामरा निषेध। सेगात्सेकै सर्वाधिक अग्लो स्थानमा भएकाले यहाँबाट सहर दृश्यावलोकन मजैले गर्न सकिन्छ। केहीबेर केशव दाइ र मधुरजी दृश्यांकनमा व्यस्त हुन्छन्। अब पालो सेगात्सेबाट बिदा हुने र अन्तिम गन्तव्यतिर लम्कने। बाटोको अधिकांश अवस्था राम्रो, हाम्रो ल्यान्डक्रुजरका चालक वाङपिङले त्यसको पूरै लाभ उठाउँछन्। रफ्तार १ सय १५ किमि प्रतिघण्टासम्म हुइँक्याउँछन्। बाटोको एउटा किनारमा डाँडैडाँडा र अर्काे किनारमा रफ्तारमै उर्लंदै गरेको विशाल अनि कञ्चन ग्यालुंग नदी छ। ग्यालुंग नदी हामी नेपालीमाझ ब्रह्मपुत्रको नामबाट प्रख्यात छ। निकैबेरको ब्रह्मपुत्र र हाम्रो साथ बाटोमा एउटा मोड आएपछि छुट्छ। फेरि खराब बाटोको सिलसिला आरम्भ हुन्छ, अघिको त्यही फराकिलो बाटो निकै साँघुरिँदै गएको छ। कतिपय अवस्थामा विपरीत तर्फबाट आएको सवारीसाधनलाई ठाउँ दिन पनि गाह्रो हुनेगरी। बीचमा फेरि खानाका लागि रोकिन्छौं। ससाना होटेल सबै चिनियाँ युवतीहरूद्वारा सञ्चालित। यात्रीहरूलाई आफ्नो होटेलमा बोलाउन तँछाडमछाड गर्दै गरेका। हाम्रो मुग्लिङलाई समेत माथ दिने खालको। हाम्रो खाना उही चाउमिन। तर आज आँपको जुस पनि थपिएको छ। माग्नेहरू पनि उत्तिकै देखिन्छन्। कोही यत्तिकै त कोही एउटा तार भएको बाजा बजाएर माग्दै गरेका तर बाजा कुनै पनि हालतमा सुरमा थिएन, माग्नका लागि मात्र बोकेजस्तो। सिपिङ दयालु प्रतीत हुन्छन्, माग्ने जति सबैलाई पैसा दिइराखेका छन्। ल्हासातर्फको यात्रा फेरि आरम्भ हुन्छ, किलोमिटरको शिला बाटोमा कतै नदेखिएकाले दूरीलाई समयमा नाप्नुपर्ने बाध्यता छ। ल्हासा अब साढे दुई घण्टाको दूरीमा रहेको सिपिङ भन्छन्। करिब डेढ घण्टाको यात्रापछि ल्हासा विमानस्थल जाने बाटो छुट्टिन्छ। यहाँबाट ठीक सय किलोमिटरमा ल्हासा पुगिने जानकारी सिपिङले गराउँछन्। अब भने बाटो अन्तर्राष्ट्रिय स्तरको छ। बाटो किनार बायाँतर्फ डाँडाकाँडा र दायाँतर्फ बाली भित्रिन तयार गहुँ खेती। तिब्बतको यो गहँुखेतीको साइनो एउटा किंवदन्तीमार्फत नेपालसँग गाँसिएको एउटा कुरा सिपिङ सुनाउँछन्। भन्छन्, तिमीहरूको पाशुपत क्षेत्रमा रहेको एउटा वृक्षमा जब फूल फुल्छ, तब त्यसको सुभास यहाँसम्म आइपुग्छ। अनिमात्र यहाँका किसानलाई अब गहुँ खेती गर्ने बेला भयो भनेर थाहा हुन्छ। हामीमात्र हैन, यति सुनाइसकेपछि सिपिङ आफैं पनि हाँस्छन्। जिज्ञासा हुने नै भयो, के यस्तो कुनै तथ्य हाम्रा ग्रन्थहरूमा हुन सक्छ ? नेपाल फर्केपछि, यसबारेमा जान्ने उत्सुकता छँदै थियो। जान्ने प्रयास पनि गरियो, तत्काल थाहा नलागे पनि केही वर्षपछि ज्योतिषी बासुदेवकृष्ण शास्त्रीले एकजना वनस्पतिविज्ञ भेट्टाउनु हुन्छ। उनीसँग एक दिनभरि भण्डारखाल बगैंचामा बिताएका थियौं हामीले। त्यसै दौरान एउटा अजंगको अग्लो वृक्ष देखाउँदै उक्त वृक्ष नेपालमा एउटामात्र रहेको र चैतवैशाखमा यसमा लाग्ने फूलको सुवास निकै टाढासम्म पुग्ने उहाँले पनि बताउनु भयो। करिब वर्ष दिनपछि छायांकनकै लागि सम्पर्क गर्न खोज्दा उनी सपरिवार अमेरिका गइसकेको जानकारी शास्त्रीबाटै आउँछ। जे होस्, तिब्बतमा साउनमा गहुँ पाक्छ, हामीलाई यो नै अनौठो विषय थियो। हामी ल्हासातर्फ बढिरहेकै हुन्छौं। ल्हासा प्रवेशअघि नै बाटो छेवैको डाँडामा बनाइएको एउटा विशाल बुद्ध मूर्ति देखापर्छ। जसले अफगानिस्तानको बामियान बुद्ध नै सम्झाउँछ। अब भने बाटो किनार विविध मानवीय गतिविधि पनि देखिन थाल्छन्। यसैमध्येको एक थियो, विशेष किसिमले सजाइएको चौरीगाई अर्थात् उच्च भूमिको प्रतीक। एक घण्टापछि हाम्रो तीनदिने यात्रा ल्हासामा आएर टुंगिन्छ। हाम्रो बसोबासको व्यवस्था तिब्बत होन्ग्कियाओ होटेलमा गरिएको हुन्छ। तिब्बत सरकारले सञ्चालन गरेको यो होटेल स्तरीय छ। अनौठो लाग्नु स्वाभाविकै भयो। तिब्बतमा होटेल पनि सरकारले सञ्चालन गर्छ, त्यो पनि सुव्यवस्थित तवरमा। ल्हासामा केही निजी होटेल पनि छन् तर सरकारी नियमअनुसार चल्न पाउनेगरी। बाटोभरि चाउमिनमात्र खाँदै आएका हामीलाई ल्हासा पुगेपछि रात्रिखाना नेपाली खाने इच्छा हुन्छ र सिपिङलाई भन्छौं। हामी बसेको होटेलमा उपलब्ध नभए पनि छेवैमा रहेको होटेल कुचेमा व्यवस्था गरिन्छ जहाँ बारम्यानदेखि कुकसम्म सबै नेपाली। यतिसम्म कि होटेल मालिक तिब्बती, उनको श्रीमती नेपाली र उनीहरूका एक छोरी तेन्जेन डोल्मा। बोलाइने नाम चाहिँ माया। जो होटेल सञ्चालन गर्छिन् र निकै राम्रो नेपाली बोल्छिन्। पहिला नेपाली चियाकफी, त्यसपछि मुङको दाल, भात, ब्रोकाउली र चिकेन। पूरै नेपाली स्वाद, पृष्ठभूमिमा मायाले गीत पनि नेपाली नै बजाइदिन्छिन्। देउरालीको चौतारीमा संगिनीले आँखा छोपेको!"
हमासले सार्वजनिक गर्यो आज रिहा गर्ने चार महिला बन्धकको नाम,"हमासले गाजा युद्धविराम सम्झौता अन्तर्गत रिहा गरिने इजरायली बन्धकहरूको दोस्रो सूची जारी गरेको छ। शनिबार भएको युद्धविराम सम्झौताको एक भागको रूपमा हमासले चार इजरायली बन्धकहरूलाई रिहा गर्न सहमत भएको हो। हमासले यी चार बन्धकहरूको नाम पनि खुलासा गरेको छ। हमासले चार जना इजरायली सैनिकको नाम करिना एरिभ, डेनिएला गिल्बोआ, लेवी र लिरी अल्बाग भएको जनाएको छ। यी चार इजरायली सैनिकहरूलाई १८० प्यालेस्टिनी कैदीहरूको बदलामा रिहा गरिंदै छ। गत आइतबार लागू भएको गाजा युद्धविराम सम्झौता अन्तर्गत बन्धक र कैदीहरू आदानप्रदान हुन लागेको यो दोस्रो पटक हो। पहिलो आदानप्रदानको क्रममा हमासले ९० प्यालेस्टिनी कैदीहरूको बदलामा तीन बन्धकहरूलाई रिहा गरेको थियो। अक्टोबर ७ २०२३ मा इजरायलमा हमासले आक्रमण गरेको थियो। जसमा १२०० इजरायली नागरिक मारिए। यस आक्रमणमा २५१ इजरायली जनतालाई हमासले बन्धक बनाएको थियो। हमासद्वारा सञ्चालित स्वास्थ्य मन्त्रालयका अनुसार हमासको आक्रमणपछि इजरायली प्रतिशोधमा ४७,२०० प्यालेस्टिनीको मृत्यु भएको छ। बीबीसी"
मकुनाको मनमौजीमा हामी,"यात्राले यसै थकित ! त्यसमाथि सात घण्टाको। बाटो नेपालको, भन्ने परेन। अगाडिपछाडि, माथितल सबैतिर पुग्न पाइन्छ सिटैमा बसीबसी। एकअर्कालाई घच्चा दिन र पिङ खेल्न पनि पाइन्छ। हस्याङफस्याङ गर्दै साँझ टरेपछि होटल पुगेका हामी सुत्ने तरखरमा थियौं। त्यत्ति नै बेर, ठूलै हल्लाखल्ला मच्चियो। भूकम्प र परकम्पले झस्किइरहेका हामी। लाग्यो, भुइँचालै आएछ। हत्तपत्त तल झयौं र बाहिर निस्कियौं। झट्काले थकान क्षणभरमै कुलेलम ठोके झैं भयो। भूकम्पको भूत होइन रहेछ, बरु अजंग हात्तीको स्वरूप चाहिँ सामुन्ने देख्यौं। हल्लाखल्लाभित्रको रहस्य: हामी बसेको होटल भिस्टा चितवनका कर्मचारी अञ्जन भन्दै थिए, जंगली हात्ती! हात्ती त सबैले देखेकै हो, अचम्म मान्नुपर्ने र आत्तिनुपर्ने नै त केही होइन। तर जंगली हात्तीले छिनमै हंगामा मच्चाएका घटनाले सबैलाई तर्सित बनायो। स्वदेशीसँगै विदेशी पर्यटक सबै बाहिर निस्किए। कोही डरले होटलको कौसीबाट हेर्न थाले। हल्ला मच्चिएको खास रहस्य तल पुगेपछि थाहा भयो, होटलको पर्खाल नै भत्काउँदै रहेछ त्यो हात्ती। मन चाहिँ अचम्मित भयो। जंगली हात्ती होटलभित्र किन पस्न खोज्दैछ ? संरचना नै फोडेर ! हात्ती कुर्न बसेका माउतेदेखि कर्मचारी सबैको भागभाग भयो। नहोस् पनि किन ? उसै त जंगली हात्ती त्यसमा पनि भाले हात्ती ! त्यो पनि रातको समय ! जंगली हात्तीमा पोथीको तुलनामा भाले अलि उग्र नै हुन्छन् रे, कसैले भन्यो। अर्कोले थप्यो, त्यसमा पनि मत्त भएको बेला झनै उग्र हुन्छन् यिनेरु ! लक्ष्यमा अर्जुनदृष्टि थियो सायद त्यो हात्तीको। सरासर भित्र पस्यो। हामी बाहिर। गर्न सक्ने केही होइन त्यो अजंगको जन्तुलाई। केही समय गोठमा बस्यो। आपसी कुरामा भुल्यौं हामी, ऊ उता। सेर त्यो जंगली हात्ती बाहिर निस्कियो। हामीले पनि होटलको कौसीबाट अझै हेर्ने प्रयास गर्यौं तर अँध्यारोमा छायाँमात्रै देखियो। ए भाग भाग ! हात्ती जति जति पर पुग्थ्यो, त्यति त्यति मधुर यस्तै आवाज आइरहे। तोरीलगायतका बालीनाली नष्ट गर्दै त्यो हात्ती अर्कातिर लाग्यो। जताजता जान्थ्यो, त्यतात्यता भागदौड सुरु हुन्थ्यो। होटलका तिनै कर्मचारी अञ्जनले नै मकुना नामको हात्ती हो यो भनेर सुनाए। सबै लाखापाखा लागे थाकेका ज्यानहरू। उनले सुनाए, पोथी हात्ती पालेको गोठमा जंगली हात्ती आउँछ बेलाबखत। भाले हात्तीको ठूलो दाह्रा हुन्छ तर मकुना भाले हात्ती भए पनि दाह्राबिनाको रहेछ। कसैले यो छक्का भएको पनि बताए। होटलका सञ्चालक रमेश सिलवालले पनि पछिल्लो समय मकुनाले साह्रै दुःख दिएको गुनासो हामीसँग गरे। सौराहामा कुन दिन कस्लाई मार्ने हो, त्राहिमाम हुन्छ बेलाबखत, उनले दुःखेसो पोखे। घटना माघ २ गतेको हो यो। अर्को रात पनि मध्यरातमा ऊ आयो। त्यही मकुनाले रातको करिब १ बजे हल्लाखल्ला गराइदियो। हाम्रो निन्द्रा नै गायब गर्दियो। गत सोमबार त साँझमै सौराहामा आएर मकुनाले झनै ठूलो ताण्डव गरेछ। गैंडा र बाघ हेर्ने रहर: माघ ३ गते बिहानै हामी जिप सफारीमा निस्क्यौं। हामीलाई सौराहामा सफारी गर्दा हुलका हुल गैंडा, हात्ती र बाघ देख्न पाइन्छ भन्ने लागेको थियो। तर चितवन राष्ट्रिय निकुञ्जको मुख्य विशेषताको रूपमा रहेको गैंडा देखेनौं। त्यसपछि सफारीमा रहेका गाइडसँग गुनासो गयौं। उनी जसरी पनि हामीलाई गैंडा देखाउँछु भन्दै थिए। हाम्रो सफारीमा दुई विदेशीसहित १२ जना थियौं। पहिले मयूर देख्यौं। मयूरको फोटो खिचेर अगाडि बढ्यौं। त्यसपछि हामीले लुइचे, गिद्ध, चिल, झुन्डका झुन्ड जंगली मृग, जरायो, हरिणहरू हेर्न अवसर पाइयो। राप्ती नदीको छेउछेउमा गोही, हाँस पनि हेर्न रमाइलो भइरहेको थियो। समूहमा तीनजना केटाकेटी थिए। तिनका अभिभावक आआफ्ना सन्तानलाई नेपाली र अंग्रेजी दुवै भाषामा यात्रा विवरण बताउँदै थिए। करिब दुईदेखि अढाई घण्टाकोे सफारी सकिन लाग्यो। तर पनि गैंडा र बाघ दुवै देख्न पाएनौं। निरस हँुदै गर्दा अचानक गैंडासँग जम्काभेट भयो। ओहो ! कस्तो गजब रमाइलो महसुस भयो। गैंडालाई यति नजिकबाट यति मजाले हेर्न पाइयो। अब भने जंगलभित्र पर पर नदेखेकोमा कुनै गुनासो बाँकी रहेन। त्यसको छाला कस्तो मजाले मिलाएर बनाइएको जस्तो हुँदो रैछ ! हेर्दै अलि बाक्लो खाले छाला पनि ! हामीभन्दा अलिकति अगाडि भएको गाडीले पनि यति छिटो ब्याक गयो कि हामी त हेरेका हेरै भयौं। सायद त्यो खतरा हामीले रमाइलोको सुरमा पत्तै पाएनौं। त्यो गैंडा पनि यति छिटो हानिँदै आएको थियो कि मानौं त्यसले हामीलाई नै ताकिरहेछ। बिहान चिसो भएको र भर्खर घाम लागेकाले त्यो घाम ताप्न आएको हुनुपर्छ। अलिकति अगाडि सफारीमा आउने टोलीले चाहिँ तीनवटा डमरुसहितको बाघ देखेका रहेछन्। जुन होटल फर्किएपछि हाम्रै होटलमा बसेका ती विदेशी पर्यटकले बाघका अनेक फोटो देखाए, मानौं हामीलाई तिनले लोभ्याइरहेका थिए। फोटो त हेर्न पाइयो तर बाघ देखिएन। लोभियौं नि मजैले। हाम्रो समूहले बाघ हेर्न पाएन त के भो त्यो टिमले गंैडा देख्न पाएनछ। विगतमा बर्दिया राष्ट्रिय निकुञ्जमा पाटे बाघ हेर्ने अवसर मिलेको थियो तर चितवनमा भने बाघ हेर्ने धोको यसचोटि पनि यसै भयो। बुढी राप्तीमा ढुंगा सरर: बुढी राप्तीमा डुंगा सयर गर्दा आनन्द पनि त्यस्तै हुने रहेछ। सुरुवातमा साँघुरो नदी र सानो काठको डुंगामा खाँदाखाँद पर्यटकलाई राख्दा अलि असहज महसुस भयो। त्यसमा पनि डुंगा चढ्दै गर्दा देखिएका धेरै गोहीले आङ नै जिरिङ बनाए। एकछिन त छोरो निकै डरायो। हामी पनि डराउन बाध्य भयौं। तर डुगामा अघि बढ्दै जाँदा मृग, चखेवाजस्ता वन्यजन्तु, पशुपन्छी देखेपछि भय हराउँदै गयो। आनन्द महसुस भयोे। डुंगामा सयरका क्रममा हामीसँगै रहेका गाइड ६५ वर्षीय केशव श्रेष्ठको पशुपन्छी, वन्यजन्तुसम्बन्धी जानकारीले थप आनन्दित भयौं। उनले ३५ वर्षको गाइडिङ अनुभव सुनाउँदै पशुपन्छी र वन्यजन्तुको एकएक जानकारी दिए। हामीसँगै रहेका दुई विदेशी पयर्टक त श्रेष्ठको अनुभव र जानकारी सुन्दा मन्त्रमुग्ध भए। उनले हामीलाई मृग, घडिया गोहीदेखि चखेवा, मयूरलगायतका चराचुरुंगीका साथै पर्यावरणीय विषयको जानकारी दिए। आधा घण्टाको डुंगा सयर आनन्ददायक भयो। जनावरको गोबर (डंग): डुंगाबाट झरेपछि गाइड श्रेष्ठले बाघ, गैंडालगायतका जनावरको गोबरको बारेमा जानकारी दिए। उनले विदेशी पनि सँगै भएकाले अंग्रेजीमा र घरीघरी नेपालीमा पनि जनावरको गोबरको विशेषता बारेमा सुनाए। यही बखत उनले आफ्नो ३४३५ वर्षको गाइड अनुभव र त्यो बीचमा जनावरका आक्रमणबाट जोगिएको अनुभव पनि सुनाए। त्यसपछि हामी हात्ती प्रजनन केन्द्र खोरसोरमा पुग्यौं। प्रजनन केन्द्रको स्थापनादेखि नेपालमा पाइने हात्ती र अन्य देशमा पाइने हात्तीको विषयमा पनि गाइड श्रेष्ठ बताए। हात्तीलाई खुवाइने घाँसको विषयमा भन्दै थिए। त्यहाँ धुवाँ लगाइएको थियो। हात्ती भएको ठाउँमा किन धुवाँ लगाइँदो रहेछ त भन्ने विषयमा पनि उनले भने। हामी भुसुना र कमिलाबाट हात्ती डराउँछ भन्ने सुनेका। तर पत्याएका थिएनौं। आगो बालेर धुवाँ लगाउनुको कारण भुसुना र कमिला भगाउनकै लागि रहेछ। इफ यु आर लक्की, देन!: श्रेष्ठले इफ यु आर लक्की, देन यु क्यान सि द वाइल्ड इलिफेन्ट रोनाल्डो ! भनेका थिए। नभन्दै त्यत्तिकैमा खोरसोरमा अलिपर जंगलतिरबाट एउटा हात्ती आउँदै गरेको देखियो। उनले त्यो हात्ती रोनाल्डो नै भएको यकिन गरे। बिस्तारै त्यो रोनाल्डो खोरसोरमा अरू घरपालुवा हात्ती भएको स्थानमै आइपुग्यो। त्यहाँ धेरै स्वदेशी र विदेशी पर्यटक थियौं। गाइड नै पछि हट्न हामीलाई सुझाउँदै थिए। केही पछि हटे पनि। त्यहाँ रहेका केही पर्यटक अटेरी बनेर रोनाल्डोको फोटो र भिडियो बनाउन थाले। पछिल्लो समय रोनाल्डोले पर्यटकलाई सेल्फी लिँदा र फोटो खिच्दासमेत कुनै अवरोध गरेन। सायद उसको मुड! रोनाल्डो त्यहाँ आउनुको कारण प्रजननकै लागि रहेछ। ६० को दशकदेखि नै रोनाल्डोले खोरसोरमा रजगज गरेको रहेछ। दुई दशकमा उसको संसर्गबाट धेरै पोथी हात्ती गर्भवती भएका रहेछन्। धेरै छावा पनि जन्मिए रहेछन्। विशेष त खोरसोरमा मंसिर, पुस र माघमा रोनाल्डो आउँदो रहेछ। यो समय हात्तीको सक्रिय हुने समय रहेछ। थारु नाच: हामी बसेको होटलको अगाडि नै थारु कल्चरल भिलेज नामको रिसोर्ट रहेछ। साँझ एक घण्टा थारुका विभिन्न नाच हर्ने अवसर पनि सौराहाले जुरायो। सौराहा थारु गाउँ भन्ने नाम दिएर खोलिएको यो ठाउँमा थारुका धेरै संस्कृति देखिए। थारु गाउँ जस्तै गौरु जोत्दै गरेको, विभिन्न थारु जातिका कला, संस्कृति काल्पनिक बनाएर राखिएको रहेछ। दिनहुँ बेलुका हुने थारु नाचले सौरहालाई थप रौनक दिएको रहेछ। अतिथि देवो भवः: हामी बसेको होटलमा एक जोडीको सरप्राइज स्वरूप वैवाहिक वर्षगाँठ मनाइदियो। होटलले नै केक ल्याएर काटिदियो। एनिभर्सरी होस् वा जन्मदिन, होटलले नै मनाइदिने व्यवस्था पनि त्यहाँ रहेछ। जहाँ ती जोडीसँगै अन्य पर्यटकले पनि आनन्द लिए। यस्ता कामले पर्यटकलाई सौराहा आकर्षण गर्ने रहेछ। वारपाक्यु पनि गराउने रहेछन्। शाहाकारीलाई पनिर र मांंशाहारीलाई खसी वा कुखुराको वारपाक्यु ! प्रत्येकजसो होटलमा घरपालुवा हात्ती भएकाले हात्तीसँग फोटो हेर्न र फोटो खिच्न सहज छ। यसैगरी, सौराहामा वन्यजन्तु संग्रहालय छ। जसमा हात्ती, बाघ, सर्प र चरालगायत विभिन्न जीवजन्तुको अवशेष छ।"
सगरमाथा अनुमति शुल्क १५ हजार अमेरिकी डलर,"काठमाडौं : विश्वको सर्वोच्च शिखर सगरमाथा आरोहण अनुमति शुल्क बढ्ने भएको छ। सरकारले आरोहण अनुमति शुल्क १५ हजार अमेरिकी डलर पुयाउने निर्णय गरेको छ। यसअघि सरकारले सगरमाथा आरोहण अनुमति शुल्क ११ हजार अमेरिकी डलर लिँदै आएको थियो। पर्वतारोहणसम्बन्धी नियमावली, २०५९ लाई संशोेधन गर्दै सरकारले सगरमाथा आरोहण शुल्क बढाएको संस्कृति, पर्यटन तथा नागरिक उड्डयन मन्त्रालयका सहसचिव रामकृष्ण लामिछानेले जानकारी दिए। मन्त्रिपरिषद्बाट पास भएको संशोधित नियमावली रायका लागि कानुन मन्त्रालय पठाइएको छ। यो चाँडै नै राजपत्रमा प्रकाशितपछि लागू हुने उनले जानकारी दिए। बढेको शुल्क सन् २०२५ को सेप्टेम्बर १ अर्थात् २०८२ सालको भदौ १६ गतेबाट लागू हुने मन्त्रालयले जनाएको छ। बढाइएको शुल्क अनुसार विदेशी पर्यटकले अब वसन्त ऋतुमा सगरमाथाको नर्मल रुट दक्षिणपूर्वबाट आरोहण गरे १५ हजार डलर लाग्नेछ। त्यस्तै शरद ऋतुमा आरोहण गरे ७ हजार ५ सय डलर र शिशिर तथा वर्षा ऋतुमा ३ हजार ७ सय ५० डलर निर्धारण गरिएको छ। यसअघि शरद ऋतुमा ५५ सय डलर र शिशिर तथा वर्षा ऋतुमा २५ सय डलर लिने गरिन्थ्यो। सगरमाथाको दक्षिणपूर्वी रुटबाहेकको अन्य रुटमा आरोहण गर्ने हो भने वसन्त ऋतुको १० हजार डलर, शरद ऋतुको ५ हजार डलर र शिशिर र वर्षा ऋतुको २५ सय डलर अनुमति शुल्क यथावत् नै राखिएको छ। सगरमाथासँगै अन्य हिमाल आरोहण अनुमति शुल्कमा पनि परिवर्तन गरिएको छ। विदेशीसँगै नेपाली पर्वतारोहीले तिर्ने अनुमति शुल्कमा पनि भारी वृद्धि गरिएको छ। सगरमाथाको नियमित रुटमा वसन्त ऋतु अनुमति शुल्क ७५ हजार रुपैयाँबाट १ लाख ५० हजार रुपैयाँ पुयाइएको छ। झन्डै एक दशकपछि सरकारले सगरमाथा आरोहण शुल्क बढाएको हो। सरकारले करिब ३६ प्रतिशतले अनुमति शुल्कमा वृद्धि गरेको छ। समसामयिक मागअनुसार सरकारले नियमावली संशोधन गरेर अनुमति शुल्क बढाएको मन्त्रालय प्रवक्ता लामिछानेले जानकारी दिए। विश्वको सर्वोच्च शिखर सगरमाथा (८,८४८८६ मि) को आरोहणका लागि प्रत्येक वर्ष आरोहीको संख्या करिब ५० प्रतिशतले बढ्ने गरेको पर्यटन विभाग बताउँछ। सगरमाथा आरोहीको संख्या बढेसँगै यसबाट आउने रोयल्टी पनि बढ्दै गएको छ। सगरमाथा आरोहणबाट मात्रै वार्षिक रूपमा सरदर पार्ने एक अर्ब रोयल्टी उठ्ने गरेको छ। आठ हजार मिटरभन्दा अग्ला विश्वमा १४ हिमाल रहेकोमा नेपालमा नै आठ वटा रहेका छन् भने नेपालमा भएका कुल हिमालको संख्या चार सयभन्दा बढी छ। नेपालमा पर्वतारोहण अनुमति शुल्क र विदेशी आरोहीको अन्य खर्चबाट हुने आम्दानी पर्यटन क्षेत्रको प्रमुख स्रोत हो।"
पेस भएको २ दिनमै मधेसको भाषा विधेयक फिर्ता,"जनकपुरधाम : मधेस प्रदेशसभामा प्रस्तुत गरिएको प्रदेशको सरकारी कामकाजको भाषा सम्बन्धमा व्यवस्था गर्न बनेको विधेयक, २०८१ सरकारले फिर्ता लिएको छ। गत बुधबार शिक्षामन्त्री रानी शर्मा तिवारीले यो विधेयक सदनमा प्रस्तुत गरेकी थिइन्। व्यापक विरोध भएपछि उनले यो विधेयक शुक्रबार फिर्ता लिएकी हुन्। उक्त विधेयकले मधेस प्रदेशको सम्पूर्ण मातृभाषाहरूलाई न्याय नगरेको र मात्रै पाँचवटा भाषालाई कामकाजको भाषा बनाउँदा त्यसले अन्य भाषाको अपमान हुने भन्दै प्रदेशसभा सदस्यहरूले विरोध तथा सदन नै अवरुद्ध गरेका थिए। प्रदेशसभाको बैठकमा सभामुख रामचन्द्र मण्डलले मुख्यमन्त्री तथा मन्त्रिपरिषद्को कार्यालयबाट प्राप्त विधेयक फिर्तासम्बन्धी पत्र सदनमा पढेर सुनाएका थिए। विधेयक फिर्ता लिँदै शिक्षा मन्त्री तिवारीले विधेयकमा छलफल नै नगरी यसरी विधेयकलाई फिर्ता लिन दबाब दिनु उचित नरहेको बताइन्। कुनै पनि विधेयक सदनमा प्रस्तुत भएपछि त्यसलाई परिपक्व हुन ७२ घण्टा लाग्छ तर, त्यो समयावधिसमेत नपुग्दै सदनमा विधेयक फिर्ता लिने माग हुन्छ। त्यसमाथि विधेयकमा छलफल नै नगरी फिर्ता गर्न लगाइएको हो यो उचित भएन जस्तो मलाई लाग्छ, मन्त्री तिवारीले सदनमा आक्रोश पोखिन्। सदनमा प्रस्तुत भएको भाषासम्बन्धी विधेयकमा प्रदेशको कामकाजको भाषाका रूपमा नेपाली भाषा बाहेक मैथिली, भोजपुरी, बज्जिका, हिन्दी र अंग्रेजी भाषालाई प्रस्तावित गरिएको थियो। तर, मधेस प्रदेशमा बोलिने अन्य थारूलगायत मातृभाषाहरूलाई कामकाजको भाषाको रूपमा प्रस्तावित नगरिएको भनी आरोप लगाउँदै सांसदहरूले विरोध गरेका थिए। राष्ट्रिय जनगणना २०७८ अनुसार मधेस प्रदेशमा जम्मा बोलिने भाषा ६२ वटा छन्। जसमध्ये सर्वाधिक बोलिने मातृभाषा मैथिली ४१७३ प्रतिशत, दोस्रो भोजपुरी १८८१ प्रतिशत, बज्जिका १८४४ प्रतिशत, नेपाली ५७६ प्रतिशत, थारू, ४१७ प्रतिशत, उर्दु ४०८, मगही, ३५२, तामाङ १६५ प्रतिशत बोलिन्छ। मधेस प्रदेश सरकारले प्रस्तावित गरेको कामकाजको भाषामध्ये हिन्दी भने यस प्रदेशमा ०२३ प्रतिशत जनताले मात्रै बोल्छन् भने यो १०औं बोलिने भाषाको रूपमा प्रयोग भएको तथ्यांकले देखाउँछ। त्यसैगरी अंग्रेजी भाषा जम्मा ४५ जनाले मात्र कामकाजको भाषाका रूपमा प्रयोगमा ल्याएको तथ्यांक छ।"
"ओमान पुगेकी युवतीको रहस्यमय मृत्यु, एजेन्ट प्रहरी फन्दामा","काठमाडौं : बर्दिया स्थायी घर भई काठमाडौं टोखा बसाइँ सरेका विनोद पौडेल हाल प्रहरी हिरासतमा छन्। वैदेशिक रोजगारीको लागि भन्दै कहिले दुबई त कहिले ओमान पुग्ने पौडेललाई एनसीबी अबु मस्कट ओमानको समन्वयमा ओमानमा पक्राउ गरिएको हो। उनलाई इन्टरपोलबाट रेड नोटिस जारी गरी पक्राउ गरिएको हो। एनसीबी काठमाडौंको अनुरोधमा उनीविरुद्ध इन्टरपोल महासचिवालयबाट यही पुस १२ गते रेड नोटिस जारी गरिएको थियो। उनीविरुद्ध मानव बेचबिखन तथा ओसारपसार मुद्दामा पक्राउ गरी अनुसन्धान भइरहेको छ। पौडेल हाल नेपाल प्रहरीको मानव बेचबिखन अनुसन्धान ब्युरोको हिरासतमा छन्। मानव बेचबिखन अनुसन्धान ब्युरो प्रमुख एसएसपी ओमबहादुर रानाका अनुसार उनीसहित अन्य चार जनाको समूहले स्याङ्जाकी २२ वर्षीया युवतीलाई भिजिट भिसामा दुबई हुँदै ओमान पुर्याएर बेचबिखन गरेको उजुरी प्राप्त छ। एसएसपी रानाका अनुसार दुबई हुँदै ओमान पुगेकी ती युवतीको एजेन्टको निगरानी रहेकै अवस्थामा मृत्यु भएको थियो। उनले आत्महत्या गरेको भनिएको थियो। ओमान पुगेर काम नपाई एजेन्टले बन्धक बनाएको अवस्थामा गत भदौ १७ गते युवतीको मृत्यु भएको थियो। उनी २०८० फागुन ७ गते भिजिट भिसामा दुबई हुँदै ओमानका लागि गएकी थिइन्। मानव बेचबिखन तथा ओसारपसार मुद्दामा संलग्न रही फरार रहेका विनोद पौडेललाई अन्तर्राष्ट्रिय स्तरमा खोजतलास एवं पक्राउ गर्नको लागि एनसीबी काठमाडौंको अनुरोधमा इन्टरपोल महासचिवालयबाट रेड नोटिस जारी भएको हो। प्रहरीका अनुसार स्याङ्जाकी २३ वर्षीया जमुना कुमाललाई दलालहरूले महिनाको ४० हजार रुपैयाँ कमाइ हुन्छ भन्दै प्रलोभन दिएर ओमान पुर्याएका थिए। टन्न पैसा कमाउने सपना देखेर विदेश उड्दा उनीसँग दुबईको भिजिट भिसामात्रै थियो। उनीसँग कुनै पनि देशका काम गर्ने श्रम स्वीकृति भने थिएन। घुम्न भनेर दुबई उडेकी जमुना ७ महिना विदेशको कष्टकर बसाइपश्चात् उतै अस्ताइन्। ६ महिनासम्म उनले काम नपाएको भन्दै परिवारलाई फोन गरिरहन्थिन्। घर फर्काउन भन्दै फोनमा गुहारिरहन्थिन्। घरमा फोन गरेको थाहा पाए, कहिले नेपाली एजेन्ट त कहिले ओमानी एजेन्टले उनको फोन खोसिदिने गर्थे। नेपाल फर्कनको लागि डेढ लाख रुपैयाँ लाग्छ भन्दै धम्काउथे। स्याङ्जामा रहेका जमुनाका परिवारले एजेन्ट सन्तोष लोप्चनमार्फत विनोद पौडेलको खातामा एक लाख रुपैया जम्मा गरेका थिए। पैसा पठाएपश्चात् विनोदले तीजसम्म जमुना घर फर्कने जानकारी गराएका थिए। तर तीज आउनु तीन दिनअघि नै जमुनाको मृत्यु भएको खबर परिवारले पाएको थियो। भर्याङबाट हाम्फालेर आत्महत्या गरेको भन्ने खबर परिवारले पाएको थियो। परिवारले प्रहरीमा दिएको जाहेरीअनुसार जमुनाको मृत्यु एजेन्टले बन्धक गराएको अवस्थामा आत्महत्या गरेको भनिएको छ। आत्महत्या नै गरेको भन्ने कुनै पुष्टि, प्रमाण भने उनका परिवारले पाएका छैनन्। मानव बेचबिखन ब्युरोका प्रमुख ओमबहादुर राना भन्छन्, भिजिट भिसामा जाने र दुःख पाउने महिलाहरूको संख्या अत्यधिक छ। नेपालबाट श्रम स्वीकृति लिएर नगएको अवस्थामा नेपाल सरकारले पनि थप केही अनुसन्धान गर्न सक्ने अवस्था छैन। एसएसपी राना भन्छन्, हत्या हो या आत्महत्या विदेशमा गएर अनुसन्धान गर्न असम्भव प्रायः छ। उनलाई विदेश पुर्याउने एजेन्ट सन्तोष लोप्चनलाई पनि प्रहरीले गत पुस २४ गते पक्राउ गरेको छ। बेचबिखनमा संलग्न भएका अन्य चार जनाको खोजी भइरहेको प्रहरीले जानकारी दिएको छ। पक्राउ परेको समूहले नेपाल दुबई, कुवेत, ओमान आउजाउ गर्ने र भिजिट भिसाको नाममा मानव बेचबिखन गर्दे आएको अनुसन्धानका क्रममा खुलेको छ। विदेशमा काम नपाएपछि आत्महत्याको बाटो सरकारले खाडी मुलुकमा काम गर्न जान नेपाली महिलालाई रोक लगाएको छ। तर वैदेशिक रोजगारीका लागी विदेश जाने महिलाको संख्या बढेसँगै धेरै युवती तथा महिलाहरू भिजिट भिसामै दुबई जाने र उतै लुकेर काम गर्ने प्रवृत्ति बढ्दो छ। यस्ले गर्दा उनीहरू घरेलु हिंसामा पर्ने, यौन हिंसामा पर्ने, आर्थिक हिंसामा पर्ने तथा अनेक समस्यामा पर्ने घटना बढ्दो क्रममा छ। विदेश गएर आत्महत्या गर्ने जमुना एक उदाहरण हुन्। त्यस्तै मृत्यु धेरै नेपाली नागरिकको भएको छ। भिजिट भिसामा जाँदा पनि पैसा तिरेर जाने र उता गएर काम नपाउँदा फर्कनसमेत एजेन्टलाई पैसा बुझाएर आउनुपर्ने हुँदा नेपालीहरू दोहोरो मारमा पर्ने गर्छन्। गत वैशाखमा ओमान पुगेकी धादिङ धुनिबेंसीकी २३ वर्षीया सुनिता तामाङ पनि जिउँदो फर्कन सकिनन्। यही मंसिर ९ गते उनले ओमानमा नै आत्महत्या गरेको खबर परिवारमा पुग्यो। उनको शव नेपाल ल्याउनको लागि परिवारले पाएको दुःख भनिसाध्य छैन। यस्तै गत फागुनमा कुबेत पुगेकी मोरङ केराबारीकी करिशा राई पनि जिउँदो फर्कन पाइनन्। कुबेतमा काम नपाएर निकै हण्डर र ठक्कर खाएकी उनको उतै रहस्यमयी मृत्यु भयो। नेपाल सरकार वैदेशिक रोजगार बोर्डका प्रवक्ता टीकाराम खनालका अनुसार श्रम स्वीकृत नलिई विदेश जाने नेपालीको कुनै पनि रेकर्ड सरकारसँग हुँदैन। बोर्डको तथ्यांकअनुसार आव २०८००८१ मा वैदेशिक रोजगारीमा विभिन्न देश गएर मृत्यु भएकामध्ये १ हजार ३ सय ४६ जनाको परिवारले क्षतिपूर्ति लिएका छन्। यस्तै १ सय ८३ जनाको उद्धार तथा खोजतलास भएको छ। ७ सय ७५ वटा शव ढुवानी गर्नका लागि बोर्डले समन्वय गरेको छ।"
जबरजस्ती करणी गरेको अभियोगमा पक्राउ,तनहुँ : १६ वर्षीया किशोरीलाई जबरजस्ती करणी गरेको अभियोगमा एक युवक पक्राउ परेका छन्। बन्दिपुर गाउँपालिका१ डुम्रे बस्ने भारत मोतीहरी घर भएका २२ वर्षीय श्रवण कुमारलाई शुक्रबार बिहान प्रहरीले पक्राउ गरेको हो । उनले ती किशोरीलाई डर त्रास देखाई असोज १५ गते जबरजस्ती करणी गरेको भन्ने उजुरीको आधारमा जिल्ला प्रहरी कार्यालय तनहुँबाट खटिएको प्रहरीले पक्राउ गरेको हो । प्रहरीले आवश्यक अनुसन्धान गरिरहेको जनाएको छ ।
विनय खोजीमा सिएनको डेढ दशक,"जीवनको अन्तिम वर्ष पाटलिग्राम, कोटिग्राम, नादिका, वैशालीपछि बेलिग्राम पुगे उनी। अन्तिम वर्षबास बसेका उनै बुद्धले आनन्दलाई तीन महिनापछि तथागत अर्थात् आफू परिनिर्वाण हुने बताए। त्यो बताइरहँदा आनन्द भावुक भए। अनेकन क्षेत्र विहार गर्दै बुद्ध हिरण्यनदी पारी शालवन पुगे। यहाँ दुईवटा सालको रुखबीचमा उत्तरतर्फ सिरान राखी दाहिनेतिरबाट सिंहशय्या गरी दायाँ खुट्टामाथि बायाँ खुट्टा राखी स्मृति सम्प्रज्य भई बुद्ध शयन गरे। शालवनमा बुद्धले देशना गरे। तथागतको महानिर्वाणपछि श्रद्धालु कुलपुत्रको निम्ति जहाँ (लुम्बिनी) बोधिसत्वको जन्म भयो। जहाँ (बोधगया) बुद्धत्व प्राप्त भयो। जहाँ (सारथान) प्रथम धर्मचक्र प्रवद्र्धन गरे। जहाँ (कुशीनगर) तथागत अनुपादिशेष निर्वाणधातुबाट परिनिर्वाण हुन्छन्। यी चारस्थान दर्शनीय र संवजनीय हुनेछन्। आनन्दलाई आज्ञा गर्दै बुद्धले भने, तथागतको शरीरलाई चक्रवर्ती राजाको शरीर झैं दाहसंस्कार गर्न सकिन्छ। चैत्य बनाउन बुद्धको, प्रत्येक बुद्धको, अरहत् भिक्षुको तथा चक्रवर्ती राजाको अस्तिधातु योग्य हुन्छ। अनि बुद्धले भिक्षुहरूलाई आमन्त्रण गरे, भिक्षु हो। अब म भन्दछु कि सबै संस्कार नश्वर हुन्, अप्रमादपूर्वक सम्पादन गर। तथागतको यो अन्तिम वाक्य हो। बुद्धको महापरिनिर्वाणपछि दाहसंस्कार भयो। अस्थिधातु आठ राज्यमा बाँडेर स्तुप, चैत्य बनाइए। बुद्धको महापरिनिर्वाणको सय दिनपछि राजगृहमा प्रथम सँगायना भयो। बुद्धका देशना भिक्षु आनन्द र उपालिले सबै भिक्षुलाई सुनाए। भिक्षुहरूले स्मरण गरे। बुद्धका उपदेशहरू श्रवण परम्परामै एकबाट अर्काेमा हस्तान्तरण हुँदै गए। बुद्ध शिक्षा अनुसरणमा पुगेका मौर्यसम्राट् अशोक पवित्र बुद्ध जन्मस्थल खोज्दै ईशापूर्व २४० तिर लुम्बिनी आए। उनले लुम्बिनीमा बुद्ध जन्मेको यही हो भनि अभिलेख लेखी चट्टानी स्तम्भ ठडाए। उनी लुम्बिनीपछि गोटिहवा, निग्लिहवा पुगेर कनकमुनि र क्रकुछन्द बुद्धको जन्मस्थल पहिचान गराउनेगरी स्तम्भ ठड्याएर छाडे। धर्मको प्रवद्र्धनमा सम्राट अशोकले आफ्नै परिवारका सदस्यलाई श्रीलंका पठाए। श्रवणपरम्परा हुँदै अनुयायीमार्फत बुद्धका उपदेश फैलिँदै गए। श्रीलंकाका राजा बट्टगामिणीलाई लाग्यो, तथागतका उपदेशहरू लेखिएन भने अर्थको अनर्थ भई हराउन सक्छन्। धर्म विसंगतितर्फ जान सक्छ। उनकै शासनकाल ईशापूर्वको २९ तिर श्रीलंकाको आलुबिहारे गुफा मोनास्ट्रीमा पामको पातमा पाली भाषामा त्रिपिटक लिपिबद्ध गर्न थालियो। बुद्धका उपदेशहरू देशदेशान्तर हुँदै ईशाको ६७ तिर चीन पुगे। चीनमा बुद्धधर्म फैलिन थाल्यो। भिक्षु संघ बने। पिटकहरू भित्रिए। सन् ३३७ तिर चीनको फिगयाङ हालको सान सी प्रदेशमा एक कुङ् सेहीनामक बालकको जन्म भयो। भिक्षु संघमा दान चढाइएका कुङ्ले दसबाह्र वर्षको उमेरमा बाबुआमा गुमाए। श्रामणेर कुङ् प्रवज्जित भई फा सिएन (फाहियान) बने। प्रवज्यापछि उनले विनयको अभ्यास गर्न लागे, बुद्धका धर्माेउपदेशहरू पढे। भिक्षु भई पाँच दशक अभ्यास गर्दा उनले अभ्यास गरेको विनय अधुरो लाग्यो। उनी दुःखित भए। उनले संकल्प लिए, बुद्धभूमि पुगेर त्रिपिटक ल्याई बुद्धका पूर्ण उपदेशको ग्रहण र प्रचार गर्नेछु। साथीहरू ह्विचिङ, ताओचङ, ह्वी ईङ र ह्वी ओएनामक चार भिक्षुसँग सल्लाह लिए। अन्ततः पाँच भिक्षुहरू भारतवर्ष जान तयार भए। सन् ३९९ तिर अर्थात् आजभन्दा १६२४ वर्षअघि चीनको छाङआन् (हालको सिआन्)बाट ६२ वर्षको उमेरका फा सिएनसहितका भिक्षुहरू भारतवर्षको यात्रामा हिडे। बाटोमा रथको सुविधा थिएन। न त नदीखोलामाथि पुल थिए। बुद्ध जन्मभूमिको खोजीमा उनीहरूले अनवरत यात्रा तय गरे। विनय पिटकको खोजमा हिँडेका फा सिएनले लंगबाट यात्रा सुरु गरे। यांगलो पर्वत पार गरे। कही वर्षबास बसे, कही वर्षदिन नै एकै स्थानमा रहे। यात्राको १ वर्ष ३ महिना १७ दिनमा फा सिएन शेनशेन प्रदेशमा आए। फा सिएनको यात्रा विवरणमा उल्लेखित स्थानको नाम र समयका विषयमा पश्चिमा मुलुकका लेखक र भारतीय लेखकबीच फरक मत छ। यात्राका अनेकन कठिनाइ पार गर्दै फा सिएन पाकिस्तानको गान्धार आए। गान्धारबाट तक्षशिला। लक्षशिलामा बहुमूल्यजडित महास्तूप थियो, घुमे। तक्षशिलापछि पेसावर आए। बिरामी भएका हुईकिग भिक्षापात्र बिहार बिते। यात्रालाई निरन्तर गर्दै बुद्धको शिरको हड्डी राखिएको विहार पसेर फासिएन अघि बढे। मरुभूमि, हिऊ, बर्खा, खोला नाला, चट्टानको यात्रा कम्ता चुनौतीपूर्ण थिएन, बुद्ध शिक्षा र विनयको अठोटले यात्रा रोक्न दिएन्। दक्षिणपूर्वको यात्रा गर्दै बाँकी यात्री मथुरा आए। मथुराबाट यमुना नदीको किनारैकिनार संकाश्य नगरमा भित्रिए। यी हाल भारतमा पर्छन्। बुद्धले महापरिनिब्बान सुत्तमा भनेजस्तै चार पवित्रको स्थलमा पुगे। कौशलको राजधानी श्रावस्तीमा पुगे। श्रावस्ती निकै उजाड थियो। दुई सय जति घरहरू थिए। साततले जेतवन विहार दर्शन गरे। बुद्धले २५ वर्ष बिताएको स्थानमा पुग्दा उनीहरू गद्गद् थिए। श्रावस्तीबाट फा सिएन कपिलवस्तु आए। क्याम्ब्रिज विश्वविद्यालयका चिनियाँ भाषा प्रोफेसर एचए गिल्सले द ट्रावेल अफ फा सिएन (१९२३) पुस्तकमा लेखेका छन्, श्रावस्तीबाट १२ योजन दक्षिणपूर्व हिँडेपछि फा सिएन नभिगा भन्ने गाउँमा पुगे। जहाँ क्रकुछन्द बुद्ध जन्मिएका थिए। आफ्नो पितासँग भेटे। त्यही परिनिर्वाण प्राप्त गरे। उनको स्मृतिमा एउटा विहार र एउटा स्तूप थियो। त्यहाँबाट एक योजनभन्दा कम हिँडेपछि कनकमुनि बुद्ध जन्मेको स्थानमा पुगे। स्तूप थियो। जुन अहिले कपिलवस्तुको निग्लिहवा र गोटिहावामा पर्छन्। बुद्धले २९ वर्ष बिताएको कपिलवस्तुमा राजा शुद्धोधनको दरबार थियो। शाक्य राज्यको भैभव फा सिएनले देख्न पाएनन्। उनी आउँदा न राजा थिए, न प्रजा। कपिलवस्तु खण्डहर थियो। कपिलवस्तुमा गृहस्थीका १० घर थिए, केही श्रामणेरहरू, साधुसन्तहरू। उनले शुद्धोधनको महलमा सिद्धार्थ गौतम र मायादेवीको मूर्ति देखे। जहाँ सिद्धार्थ श्वेत्त हात्तीमार्फत आमाको गर्भमा पसेका थिए। त्यही नगरको पूर्वीद्वारमा सिद्धार्थले रोगी मान्छे देखी रथ फर्काएर ल्याएका थिए। सो स्थानमा स्तूप निर्मित थियो। फा सिएनलाई त्यो स्थान पनि देखे, जहाँ असित ऋषिले शुद्धोधनका बालक सिद्धार्थको भविष्य बताएका थिए। ऋषिले सिद्धार्थलाई चक्रवर्ती राजा वा साधु बन्ने बताएका थिए। दरबारपछि बनेका स्तूप भत्किँदै गरेका अन्तिम शेषहरू थिए। जुन अहिले उत्खननमा भेटिएका छन्। बुद्धले ज्ञान प्राप्तपछि बाबु शुद्धोधनको दर्शन गरेको स्थान, ५०० शाक्यको गृहत्याग, उपालीले प्रवज्या पाएका थिए। पृथ्वी ६ पटक विचलित भई कम्पिएको थियो, त्यही स्थान बुद्धले देवताहरूलाई धर्माेपदेश दिएका थिए, प्रजापतिले भिक्षु संघलाई संघाती (कपडा) प्रदान गरेकी थिइन्, ती स्थानमा स्तूप बनेका थिए। भारतीय लेखक जगन्मोहन बर्माको फा सिएन ट्राभलर बुक (१९७५) का अनुसार फा सिएनले ती भत्किँदै गरेको अर्थात् अन्तिम अवस्थामा देखे। नगरको पूर्वतिर राजाको खेत थियो। जहाँ सिद्धार्थ रुखको फेदमा बसेर जोतेको हेर्दै ध्यानमग्न हुन्थे। फा सिएनले ती खेतहरू पनि देखे। कपिलवस्तुदेखि ५० लि (एक माइलको एकतिहाइ) पूर्व प्रसिद्ध उपवन (जंगल) लुम्बिनी थियो। महारानी मायादेवीले त्यही जंगलमा रहेको एउटा कुण्डमा स्नान गरिन्। २० पाइलाअघि सरेर पूर्व फर्की एक रुखको हाँगा समातिन्। सिद्धार्थको पृथ्वीमा जन्म भयो। सिद्धार्थ सात पाइला अघि हिँडे। दुई नागराजले कुमारलाई नुहाइदिए। जहाँ सिद्धार्थलाई नुहाइएको थियो, फा सिएनले त्यहाँ पानीको कुण्ड देखे। त्यही कुण्डको पानी श्रामणेरहरूले भाँडोमा भरी पिउँथे। कपिलवस्तु राज्य नै शून्यप्रायः थियो। आदिवासीहरू निकै कम थिए। कपिलस्तुबाट लुम्बिनी वन जाँदा बाटामो सेता हात्ती र सिंह थिए। उनले यात्रावर्णनमा सावधानीपूर्वक हिँड्नुपर्ने लेखेका छन्। फा सिएन बुद्धको जन्मस्थानदेखि पाँच योजनपूर्व रामग्राम पुगे। जसलाई भारतीय विद्वानहरूले राम नामक जनपद, कपिलवस्तु र कुशीनगरको बीचमा पर्छ भन्ने दाबी गरेका थिए। क्याम्ब्रिज विश्वविद्यालयका चिनियाँ भाषा प्रोफेसर एचए गिल्सले द ट्राभल अफ फा सिएन (१९२३) पुस्तकमा स्पष्ट रूपमा रामग्राम नै लेखेका छन्। पुरातात्त्विक अन्वेषणले नवलपरासीको रामग्राम नै फा सिएनले देखेको स्तूप रहेको मानिन्छ। बुद्धको महापरिनिर्वाणपछि ८ भागमा अस्तुधातु बाडिँदा यहाँका राजालाई एक भाग मिलेको थियो। त्यही अस्तुधातु राख्न राजाले स्तूपा बनाए। स्तूपा छेउछाउमै बस्ने नागले स्तुपाको रक्षा र पूजाआजा गर्थे। जब राजा अशोकले ७ वटा अस्तुधातु राखिएका स्तूपा तोडेर ८४ हजार स्तूप बनाए। नागले रामग्रामको स्तूप भने तोड्न दिएनन्। उनी रामग्रामका नागहरूको समर्पण देखेर प्रभावित बने, अस्तु धातु लिनबाट पछि हटे। जंगलको बीचमा रहेको रामग्रामका सन्दर्भमा फा सिएनले अनौठो दृश्य वर्णन गरेका छन्। एक दिन एक यात्री स्तूप नजिकै गए। हात्तीहरूको बथानसँग डराएर रुखमा चढेर हेरे। हेर्दा त हात्तीहरूको बथानले सुढमा पानी बोकेर स्तूपामा छर्किन्थे। अनेक फूलहरू ल्याई चढाउथे। नियमित पूजाविधि गरिरहेका थिए। ती दृश्यले भावविह्वल भएका यात्री पञ्चशील र दशशील पालना गरेर भिक्षु बने। स्तूपा आसपासको घाँसपात काटी सफासुग्घर गरे। जनपदका राजामार्फत भिक्षुहरू बस्ने स्थान विहार बनाई आफू नायक बनेर रहे। त्यही समयदेखि रामग्राममा श्रामणेर नायक हुने प्रचलन रह्यो। फा सिएनले त्यो देखे। फा सिएन रामग्रामबाट तीन योजनपूर्व पुगे, जहाँ सिद्धार्थ गौतमले गृहत्याग गरी सारथि छन्दक, उनको रथसहित घोडा कन्थकलाई कपिलवस्तु फिर्ता पठाएका थिए। त्यहाँ एक स्तूप बनाइएको थियो। बौद्ध ग्रन्थहरूमा यो स्थानलाई अनोमानदी भनिएको पाइन्छ। नवलपरासीको रामग्रामदेखि पूर्वी क्षेत्र नदी किनारमा हाल पनि अनोमाघाट रहेको छ। यहाँ स्तूपा रहेको भनिए पनि यसको उत्खनन भएको छैन। फा सिएनले यात्रा विवरणमा यो स्थानको नाम भने उल्लेख गरेका छैनन्। भारतीय विद्वानहरूले यो क्षेत्र पनि गोरखपुर आसपास रहेको दाबी गर्छन्। त्यसपछि उनी चार योजन टाढा उनी अग्निकाष्ट स्तूप भएको स्थानमा पुग्छन्। त्यहाँ एउटा विहार थियो। त्यहाँबाट १२ योजनपूर्व हुँदै फा सिएन कुशीनगर पुगे। जहाँ बुद्धका अन्तिम शिष्य शुभद्रलाई अर्हन्त पद मिलेको थियो। बुद्ध मृत्यशय्यामा लिन थिए, जहाँ वज्रपाणिले आफ्नो अस्त्र अलग राखेका थिए, त्यही बुद्धको महापरिनिर्वाण भई अस्तुधातु आठ स्थानमा बाँडिएको थियो। यी सबै स्थानमा स्मारक स्तूप थियो। कुशीनगरपछि १२ योजन दक्षिणपूर्व हुँदै फा सिएन वैशाली पुगे। जहाँ बुद्धको महापरिनिर्वाणको सय वर्षपछि सात सय भिक्षु सहभागी भई महासभा भएको थियो। जसको स्मृतिमा स्तूप बनेको थियो। वैशालीपछि मगध, राजगृह, वेनुवन, गया, बनारस, पाटलीपुत्र हुँदै सिलोन (श्रीलंका) पुगे। सिलोनमा दुई वर्ष बिताएर समुन्द्रमार्ग हुँदैर उनी चीन फर्किए। फा सिएनले छाङआन्देखि मध्यदेशसम्म आउन ६ वर्ष लगाए। ६ वर्ष घुमफिरमा बिताए। तीन वर्ष गाउँ फिर्ता हुँदासम्म १५ वर्ष बिताए। साथीहरूसँग आएका उनी फर्किंदा भने एक्लै भए। केही साथी मरे, केही बीचमै यात्रा छाडे, केही मध्यदेशमै बस्ने अठोट गरे। फा सिएनले बुद्धभूमिमा आउँदा केवल यात्रा मात्रै गरेनन्। बाटोमा पर्ने विहारहरूमा रात बिताए। कति स्थानमा वर्षबास बसे। त्यहाँको राज्य, धर्मप्रतिको लगाव, संस्कृति, आर्थिक अवस्थाका विषषमा ध्यान दिएर बुझे। जस्तो कि सेनसेन देशमा बौद्धधर्मालम्बी नै राजा थिए। यहाँ हिनयानका चार हजार भिक्षु थिए। उनले यात्राका क्रममा सबैभन्दा धेरै बुद्धधर्मका अनुयायी देखे। खोतीन राज्यमा अधिकांश महायानी सम्प्रदायका अनुयायी थिए। बुद्धधर्मका पनि हिनयान र महायान कुनकुन स्थानमा बढी अनुकरण थियो भन्ने विवरण यात्राका क्रममा लेखे। थेरबादी र महायानीहरूको अवस्था देखे। उत्तरी नाकाबाट भारतवर्षमा पसेका उनी दक्षिणी नाकाबाट बाहिरिए। विनय पिटकको खोजीमा हिँडेका फा सिएनले बौद्ध देशमा केही अंश भेट्ट्याए। बौद्धदेशमा विनयको खोजीमात्रै गरेनन्, संस्कृतको अभ्यास पनि गरे। पाटलीपुत्रमा उनले धर्माेग्रन्थका हस्तलिखित प्रति प्राप्त गरेका थिए। पाटलीपुत्र तथा सिहंल दीप अर्थात् श्रीलंकामा उनले महासन्धिका सम्प्रदायको नियमानुसार लेखिएको विनय पिटक र संयुक्त सुत्त, सर्वास्तिवाद निकायको विनय पिटक, परिनिर्वाण वैपुल्य सूत्र, महासांघिक निकायको धभिधर्म पिकटका प्रति प्राप्त गरे। यी संस्कृत ग्रन्थहरू बोकेर उनी एक व्यापारिक जहाजमा बसेर चीन फर्किए। चीन फर्किंदा उनले समुन्द्रमा आधीको सामना गर्नुपर्यो। जहाजमा वजन बढी भएको भन्दै व्यापारीहरूले यात्रुका गह्रौं सामानहरू समुन्द्रमा फालिदिए। फा सिएनलाई डर थियो कि, कतै आफूले ल्याएका पुस्तक र मूर्तिहरू पनि फालिदिने हुन्। अवलोकतेश्वरको प्रार्थना गरे। उनी ९० दिनको समुन्द्र यात्रापछि जावा दीप पुगे। त्यहाँ पाँच महिना बिताई अर्काे जहाजमा चढी ८२ दिनपछि उनी चांगकवांग राज्यको सीमामा पुगे। चीन पुगेर उनले बौद्ध ग्रन्थको विषयमा वर्णन गरे। बौद्ध संघहरूमा पुर्याए। सन् ४१४ मा उनले आफ्नो यात्रा विवरण अरूलाई सुनाएका थिए। जुन उनको यात्रा वर्णनको अन्तिम अध्यायमा उल्लेख छ। उनी पुग्दा उनको राज्यमा चीन वंशको शासनकाल थियो। फा सिएनले बौद्ध राज्यहरूको ऐतिहासिकता यात्रा वर्णनका रूपमा लिपिबद्ध गरे। बुद्ध जन्मस्थलसहितका पवित्र स्थलहरूको पहिचान गराए। उनकै यात्रा विवरणका आधारमा पुराताŒिवक स्थलहरूका उत्खनन अहिले पनि जारी छ। उनले सिल्क रुट अर्थात् आधुनिक अफगानिस्तान, पाकिस्तान, भारत, नेपाल, बंगलादेश, श्रीलंका, इन्डोनेसिया भ्रमण गरे। उनले सन् ४२२ मा देहत्याग गरे।"
"बैतडीमा जीप दुर्घटना, ६ जना घाइते","बैतडी : बैतडीमा जीप दुर्घटना हुँदा ६ जना घाइते भएका छन् । जिल्लाको सिगास गाउँपालिका १ को गणानबाट इराना जाने क्रममा शनिवार बिहान ५ बजे सोही वडाको माँडौ भन्ने स्थानमा सुपप्र ०१ ००१ च ४०२८ नम्बर जीप दुर्घटना हुँदा ६ जना गम्भीर घाइते भएका हुन् । घाइते हुनेमा सिगास गाउँपालिका१ इरानाका १४ वर्षीया जयन्ती धामी, सोही ठाउँका ४० वर्षीय तुलसी धामी, १६ वर्षीया निरा धामी, १९ वर्षीया पार्वती धामी, १८ वर्षीया कमला धामी र १४ वर्षीया धौली धामी रहेका जिल्ला प्रहरी बैतडीका प्रहरी प्रवक्ता प्रहरी निरीक्षक बलराम पाण्डेयले जानकारी दिए । घाइते सबैको अवस्था गम्भीर रहेको र उनीहरूलाई उद्धार गरी उपचारका लागि डडेल्धुरा अस्पताल पठाइएको बैतडीका प्रहरी प्रवक्ता पाण्डेयले बताए । चालकसहित जीपमा ८ सवार रहेका प्रहरीले जनाएका छन्। जीप सडकबाट ७ सय मिटर तल खसेको थियो । घटनाको विषयमा थप अनुसान्धान भइरहेको प्रहरीले जनाएको छ ।"
नूतन दृष्टिमा जीवनजगत्,"फरक उचाइ र फरक फैलावट बोकेर प्रकाशमा आएको छ, भीष्म उप्रेतीको निबन्ध संग्रह, जब हामी कुरा गर्छौं। लालित्यपूर्ण शैली, गहन भाव, विषयगत गम्भीरता, जनजीवनको चासो जगाउन सक्ने सिर्जना र साहित्यिक मूल्य एवं मान्यताको दृष्टिकोणले फरकपन दर्शाउने क्षमता राख्ने भएकाले पनि भीष्मका कविता, निबन्ध, नियात्राजस्ता सिर्जना पाठकको मनमा तरंग ल्याउन सक्षम छन्। अरूलाई मात्र होइन, आफैंलाई समेत नढाँटी साहित्यिक कृतिहरू रच्ने क्षमताका कारण पनि उनका सिर्जनालाई आमपाठकले हृदयदेखि नै खोजीको विषय बनाएका हुन्। अठार निबन्ध समेटेर पुस्तकाकार दिइएको यो संग्रहले नेपाली निबन्धको क्षेत्रमा हस्तक्षेपकारी भूमिका निर्वाह गर्ने पक्षमा विश्वस्त हुन सकिन्छ। त्यसका केही कारण छन्। ती कारणलाई यस लेखमा संक्षेपमा प्रकाश गर्ने प्रयास गरिएको छ। कुनै पनि कृतिलाई मुख्यतः दुई आधारमा मूल्यांकन गर्न सकिन्छ। पहिलो, त्यो कृतिले समेटेका विषयवस्तु, दोस्रो, त्यो कृति रचना गर्दा लेखकले अपनाएको शैलीको मौलिकता। पाठकहरूले एकातिर सामान्यभन्दा सामान्य दैनन्दिन विषयहरूमा पनि चमत्कारपूर्ण नवीन ज्ञानको अपेक्षा गर्छन् भने अर्कातिर लेखकले उसको कृतिमा नयाँनयाँ विषय पनि समेटोस् भन्ने चाहना राख्छन्। शैलीको कुरा गर्ने हो भने पाठकले सदैव लेखकबाट नवीन शैली आओस् भन्ने कामना गर्छन्। लेखनको यी दुवै सन्दर्भसँग स्रष्टा अत्यन्त सजग छन्। त्यसै भएर उनका कृतिहरूमा विषयको गहिराइ र शैलीगत रोमाञ्चकता पर्याप्त रूपमा पाउन सकिन्छ। वर्तमान समयमा निबन्ध एकैमात्र संरचनामा बाँधिन चाहँदैन। यो लघु वा दीर्घ कलेवरको क्रमविहीन गद्यरचनाका लागि प्रयोग हुन थालेको छ। निबन्धमा निबन्धकारले उसको निजी भाषाशैलीका आधारमा आत्मीयता वा अनात्मीयता, वैयक्तिकता वा निर्वयक्तिकताका साथ कुनै पनि विषयका सम्बन्धमा आफ्ना भाव र विचार प्रकट गर्छ। निबन्धकार पनि जब हामी कुरा गर्छौं का निबन्धहरूमा कतै प्रसिद्ध निबन्धकार मोन्तेनको भनाइजस्तो म नै मेरो निबन्धको विषय हुँ भन्ने अर्थलाई बलियो बनाउँदै सिर्जना अघि बढाउँछन् त कतै फ्रान्सिस बेकनले भने झैं विकीर्ण चिन्तनलाई समेटेर निबन्ध मजबुत बनाउँछन्। कवि पनि भएकाले उनका निबन्ध काव्यलालित्यले भरपूर त छँदैछन्, चिन्तनको उन्मुक्त प्रवाहमा अघि बढेर जीवन र जगत्का अनेकौं प्रसंगलाई विहंगम ढंगले कोट्याउँछन्। सुवासित पुष्प बनाएर पाठकको लागि परिपाक तयार गर्छन्। मान्छे भीडमा पनि एक्लै बन्छ। संसारमा अपूर्णताहरू छन्। धेरै कुरा अपूर्ण छन्। त्यसैले सिर्जनशील छौं, कल्पनाशील छौं। यो पूर्ण नभएको प्रमाण हो र पूर्णताको खोजी पनि हो। (प्रश्न) सिमाना भत्काएर बाहिर निस्कने आँट र साहसले सफलताको शिखर चुम्छ (सिमानाका कुरा)। प्रेम गर्न, संवेदनालाई सम्हालेर राख्न गाउँका हरिया, नीला, पहेला, वैजनी रङहरूले सजाएर चिटिक्क परेकी प्रकृतिबाट सिकें। अनि यी र यिनैसँग जोडिएर आउने मानिसको जीवन नलेखेर अरू के लेखौं ? (अरू के लेखूँ ?) आजै बाँच्न बिर्सेको मान्छेले भोलिका लागि उत्कृष्ट कथा कसरी बुन्छ ? (भोलिका कथाहरू), बन्धनबाट मुक्त भएपछि मान्छे सम्भावनाले घेरिन्छ। (जब हामी लेखकका बारेमा कुरा गर्छौं)। यी त केही उदाहरण मात्र हुन् भीष्मका लेखनशिल्पका। उनका यी निबन्धले दार्शनिक वकालत गर्छन् र जीवन र जगत्लाई नूतन दृष्टिले प्रस्तुत गर्छन्। यी निबन्धलाई काव्यनिबन्धभन्दा पनि फरक पर्दैन। हरेक अक्षर र शब्दहरू कविता बनेर उभिन्छन्। काव्यात्मक चमत्कार चखाएर पाठकको मन र मस्तिष्कमा मद्धिम झंकार छोडिरहन्छन्। जब हामी कुरा गर्छौं यो शीर्षक आफैंमा विचार र कल्पनाको उद्घाटन जस्तो लाग्छ। निबन्धमा प्रत्यक्ष वा परोक्ष रूपमा लेखकको समय, जीवनवृत्त, समकालीन राष्ट्रिय र अन्तर्राष्ट्रिय परिवेश जुर्मुराइरहेको हुन्छ। भीष्मका यी निबन्ध पनि एक दशकको दर्पण वा दस्तावेजको रूपमा उभिएका छन्। अनुभव, अनुभूति, ज्ञान, दर्शन र चिन्तन ढाँचा सबल रूपमा उद्घाटन हुन्छन् भीष्मका निबन्धहरूमा। सर्जक सकारात्मक सोच भएका, लोभ, डाह, ईष्र्या र भयबाट मुक्त भएका अत्यन्त सुधो र अत्यन्त उज्यालो मनका लेखक हुन् भन्न सकिन्छ। अझ उनी निर्दोष र पूर्वाग्रहहीन बालकजस्ता लाग्छन्। उनी प्रकृति, प्राकृतिक सुन्दरता र प्राकृतिक रहस्यहरूमा मनैदेखि रमाउने स्रष्टा हुन् भन्ने बुझ्न सकिन्छ। नकारात्मक सोच भएका लेखक तथा पाठकले यो कृति पढे भने अलिकति भए पनि मिर्मिरेतिर मोडिनेछन्। संग्रृहीत निबन्धमध्ये केही संस्मरणात्मक, केही नियात्रात्मक, केही वर्णनात्मक र बहुसंख्यक विचारात्मक, भावात्मक, आत्मपरक र वैयक्तिक छापका निजात्मक निबन्धहरू समावेश छन्। कतिपय निबन्धकार निजात्मक निबन्धको नाममा व्यक्तिगत कुण्ठा, व्यक्तिगत गथांसो र व्यक्तिगत घटनामात्र जोडेर पाठकलाई भाग्न बाध्य गराउँछन्। भीष्म ती सबै अवगुणबाट मुक्त छन्। उनले अनुभव र अनुभूति गरेका विषयलाई जीवन र जगत्का इन्द्रेणी रङहरूसँग घोलेर सामाजिकीकरण गर्नमा भीष्मको लेखनी माहिर छ। उनका प्रत्येक हरफहरू सूत्रजस्ता, मन्त्रजस्ता र कविताका लालित्यपूर्ण अंशजस्ता लाग्छन्। हरेक मान्छेसँग आत्मीयता साटासाट गर्ने कला र हरेक प्राकृतिक निर्जीव वा सजीव वस्तुहरूलाई मानविकीकरण गरेर जीवनको अपरिहार्य सहयात्री बनाउन सक्ने खुबी भीष्मको नियात्रा पठनले धेरै दिन्छ। निबन्धमा भावुकताको मुस्लो सुमधुर रूपमा उठ्दै जान्छ। एउटा निर्दोष बालकले नढाँटी बके झैं यथार्थ परिणामहरू झरीपछिको घाम झैं खुलिहाल्छ। यो सिर्जनात्मक लेखनमा बेजोड शक्ति हो उनको। उप्रेती अध्यात्मवादी दर्शनबाट उत्प्रेरित हुँदै लेख्ने लेखक हुन् भनेर यो कृतिले बुझाउँछ। जीवन र जगत् भौतिक वस्तुहरूबाट सञ्चालित भइरहेछ भन्ने एउटा धारा र यो सबै कुनै अदृश्य शक्तिबाट सञ्चालित छ भन्ने अर्को धारा संसारमा आआफ्नै ढंगले अघि बढिरहेछन्। भीष्म जीवन र जगत् आध्यात्मिक सोचबाट अघि बढ्नु पर्छ भन्ने मान्यता त राख्छन्। यद्यपि प्राकृतिक सर्वोच्चता, प्राकृतिक सौन्दर्य, प्राकृतिक महानताको महिमा गाएर पनि थाक्दैनन्। यस हिसाबले भीष्म अत्यधिक मात्रामा आध्यात्मिक दर्शनबाट र प्रकृतिको उपस्थिति, प्राकृतिक गतिविधि र प्राकृतिक पौरखको पक्षमा भने भौतिकवादी चिन्तनलाई पनि अघि सार्दै उचाइमा चढिरहेका देखिन्छन्। भीष्मका यी निबन्ध राष्ट्रियमात्र नभई अन्तर्राष्ट्रिय रूपमा पनि प्रतिस्पर्धाको सामथ्र्य राख्छन्। निबन्धमा सरल ढंगले भन्दै जाने र गम्भीर रूपमा सोच्न बाध्य बनाउने भीष्मको निबन्धलेखनको अर्को वैयक्तिक कला पनि यी निबन्धहरूमा उदाहरणको रूपमा उभिन्छन्। नेपाली निबन्ध भण्डारमा यो लालित्यपूर्ण र अर्थपूर्ण निबन्ध संग्रह हो। जसको पठनले पाठकको चिन्तन, चेतना र चरित्र निर्माणमा अहम् भूमिका खेल्ने पक्षमा दुईमत नहोला।"
"बैतडीमा जीप दुर्घटना : २ जनाको मृत्यु, ४ घाइते","बैतडी : बैतडीमा जीप दुर्घटना हुँदा दुई जनाको मृत्यु भएको छ । सिगास गाउँपालिका१ माँडौमा शनिवार बिहान जिप दुर्घटनामा परि दुई जनाको मृत्यु भएको हो। दुर्घटनामा चारजना घाइते भएका छन्। सुपप्र ०१००१ च ४०२८ नम्बरको जिप सडकबाट अन्दाजी ५ सय मिटर तल खस्दा सिगास गाउँपालिका१ इरानाका १४ वर्षीया जयन्ती धामी र १९ वर्षीया पार्वती धामीको उपचारका क्रममा डडेल्धुरा अस्पतालमा मृत्यु भएको जिल्ला प्रहरी कार्यालय बैतडीका प्रवक्ता प्रहरी निरीक्षक बलराम पाण्डेयले जानकारी दिए । दुर्घटनामा सिगासकै ४० वर्षीय तुलसी धामी, १६ वर्षीया निरा धामी, १८ वर्षीया कमला धामी, र १४ वर्षीया भागरथी धामी घाइते भएका छन्। गम्भीर घाइतेहरूको डडेल्धुरा अस्पतालमा उपचार भइरहेको छ। बिहान करिब ५ बजे जिप अनियन्त्रित भई दुर्घटनाग्रस्त भएको प्रहरी निरीक्षक बलराम पाण्डेले जनाएका छन्। जिपमा चालकसहित ८ जना सवार रहेको थिए । चालक फरार छन् ।"
