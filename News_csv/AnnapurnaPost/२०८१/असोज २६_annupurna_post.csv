शीर्षक,विवरण
प्रधानमन्त्रीबाट मानवसेवा आश्रमको राष्ट्रिय उद्वार यात्राको शुभारम्भ,"काठमाडौं : प्रधानमन्त्री केपी शर्मा ओलीले सहयोगापेक्षी सडक मानवमुक्त राष्ट्र निर्माणको लक्ष्यका साथ मानव सेवा आश्रमद्वारा सञ्चालित मेची महाकाली राष्ट्रिय उद्वार यात्रा, २०८१ को आज शुभारम्भ गरेका छन्। प्रधानमन्त्री निवास, बालुवाटारमा आयोजित कार्यक्रममा सो अभियानलाई प्रधानमन्त्री ओलीले शुभकामना दिँदै मानवता सर्वोच्च धर्म भएकोले यस प्रकारको यात्रामा कुनै समस्या परेमा आफू जस्तोसुकै सहयोग गर्न तयार हुने प्रतिबद्धता व्यक्त गरे। उनले पहिला मानवता, त्यसपछि देश भन्ने भावनालाई बोक्न आग्रह गरे। प्रथम महिला राधिका शाक्य, पूर्व उपप्रधानमन्त्री नारायणकाजी श्रेष्ठ, गायिका आनी छोइङ डोल्मासमेत सहभागी कार्यक्रममा प्रधानमन्त्री ओलीले यात्रामा सहभागीहरूलाई दसैंको टीका प्रदान गरेका थिए। आश्रमका अध्यक्ष रामजी अधिकारीले कसैले पनि अनाथ भएर बस्नु नपरोस् भन्ने ध्येयले यात्रा आरम्भ गरिएको जानकारी दिए। सो यात्रा आगामी कात्तिक २८ गतेसम्म सञ्चालन हुनेछ।"
नुवाकोटमा कुलोमा वृद्धको शव भेटियो,नुवाकोट : नुवाकोटको बुहुनीवेशीमा शनिबार एक वृद्धको शव फेला परेको छ। विदुर नगरपालिका३ बुहुनीवेशीस्थित खेतमा पानी लगाउने कुलोमा एक स्थानीय वृद्धको शव फेला परेको जिल्ला प्रहरी कार्यालय नुवाकोटले जनाएको छ। विदुर नपा३ का ६५ वर्षीय कृष्णबहादुर माझीको शव स्थानीयबासीले खेतमा पानी लगाउने कुलोमा घोप्टो परेको अवस्थामा फेला परेपछि प्रहरीलाई अवर गरेका थिए। वृद्धको शव पोष्टमार्टमका लागि नुवाकोट जिल्ला अस्पताल त्रिशूलीमा राखिएको छ भने वृद्धको मृत्युका सम्वन्धमा थप अनुसन्धान भइरहेको प्रहरी नायब उपरीक्षक तीलक भारतीले जानजकारी दिए।
झोलुंगे पुलबाट हाम फाल्दा एक युवकको मृत्यु,रुकुमपूर्व : झोलुंगे पुलबाट हाम फाल्दा एक युवकको मृत्यु भएको छ। नेपालीहरूको महान चाड बडादसैंका दिन अपरान्ह करिब ४ बजेतिर एक युवकले रूकुम पश्चिमको मुसिकोट नगरपालिका वडा नम्बर १ मठ र सल्ले जोड्ने पुलबाट हाम फालेको प्रहरीले जनाएको छ। पुलबाट हाम फाल्ने युवा मुसिकोट१ सल्लेका ३७ वर्षीय बुदिराम बोहरा रहेको जिल्ला प्रहरी कार्यालयका प्रहरी निरीक्षक ऋषि पाठकले जानकारी दिए। युवकले हातमा कोमल नामको ट्याटु हानेको प्रहरीको भनाइ छ। शव नजिकै रातो ज्याकेटमा बुदिराम बोहरा नाम भएको नागरिकतासमेत फेला परेको प्रहरी निरीक्षक पाठकको भनाइ छ। हाम फाल्ने युवाको घटनास्थलमै मृत्यु भएको र थप अनुसन्धान भइरहेको प्रहरीले जनाएको छ।
राष्ट्रपति पौडेलद्वारा सर्वसाधारणलाई टीका र जमरा प्रदान,"काठमाडौं : राष्ट्रपति रामचन्द्र पौडेलले विजयादशमीका अवसरमा सर्वसाधारणलाई टीका र जमरा प्रदान गरेका छन्। दिउँसो ३ बजे प्रधानमन्त्री केपी शर्मा ओली, उपप्रधानमन्त्रीद्वय, मन्त्री, सांसद, संवैधानिक अङ्गका प्रमुख एवं सदस्यलाई नवदुर्गाको प्रसादस्वरुप टीका र जमरा प्रदान गरिसकेपछि इच्छुक सर्वसाधारणलाई पनि टीका र जमरा प्रदान गरेको राष्ट्रपति सचिवालयले जनाएको छ। राष्ट्रपतिबाट टीका र जमरा ग्रहण गर्न सयौं सर्वसाधारण राष्ट्रपति कार्यालय पुगेका थिए। विजयादशमीका दिन राष्ट्रको अभिभावकका रूपमा राष्ट्राध्यक्षबाट हजारौं नेपालीले टीका र प्रसाद ग्रहण गर्ने गरेका छन्। राजतन्त्रकालमा राजाले निरन्तरता दिएको यो परम्परालाई संघीय लोकतान्त्रिक गणतन्त्र स्थापनापछिका राष्ट्रपतिहरूले पनि निरन्तरता दिँदै आएका छन्। रासस"
टर्कीमा ११ जना आप्रवासी पक्राउ,काठमाडौं : टर्कीको टेकिर्दागमा ११ जना आप्रवासीलाई पक्राउ परेका छन्। गैरकानुनी तरिकाबाट सवारीसाधनमा भाग्न खोजेका उनीहरू पक्राउ परेको इहलास समाचार एजेन्सीले जानकारी दिएको छ। टर्कीको सराय जिल्लामा अनियमित बसाइँसराइविरुद्ध लड्नका लागि जेन्डरमेरी बलहरूले अभियान सुरु गर्दा उनीहरू पक्राउ परेका हुन्। फरार संदिग्ध मानव तस्करलाई पक्रन प्रयास जारी रहेको बताइएको छ। ग्रीस र बुल्गेरियाको सीमाना नजिकै रहेको टर्कीको उत्तरपश्चिमी थ्रेस क्षेत्र हालसालै जमिनबाट अवैधरूपमा युरोप प्रवेश गर्न खोज्ने गैरकानुनी आप्रवासीहरूका लागि रुचाइएको मार्ग बनेको छ। मानव बेचबिखन नियन्त्रण गर्न प्रहरीले यस मार्गका प्रमुख नाकाहरूमा नियमित चेकजाँच गर्ने गरेको छ।रासससिन्ह्वा
बन्दीहरूले सामूहिकरूपमा लगाए टीका,"नुवाकोट : नुवाकोट कारागारका कैदीबन्दीहरुले एक आपसमा खुसीयाली साटासाट गर्दै सामूहिकरूपमा यस वर्षको बडादशैं पर्व मनाएका छन्। उनीहरूले एकआपसमा टीका लगाउनुका साथै सामूहिक भोजभतेर गरेर बडादसैं मनाएका हुन्। विदुर नगरपालिका६ चण्डीपोखरी, खम्पाक्याम्पमा रहेको जिल्ला कारागारमा बन्दी जीवन व्यथित गरिरहेका थुनुवा बन्दीहरूले शनिबार एकआपसलाई विजयादशमीको टीका लगाएर र भोजभतेर गरेर सामूहिकरूपमा वर्ष दिनको ठूलो पर्व बडादसैं निकै खुसीयालीसाथ मनाएको जिल्ला प्रशासन कार्यालय नुवाकोटले जानकारी दिएको छ। विभिन्न मुद्दामा परेर कैद सजाय पाएका तथा मुद्दा फैसला नहुन्जेल सम्मका लागि बन्दी जीवन बिताइरहेकाहरूले कारागारभित्रै आपसमा रमाइलो गर्दै बडादसैं मनाएका हुन्। कारागारमा रहेका १९ महिला एक नाबालकसहित दुई सय ६० जना कैदीबन्दीहरूले एकआपसमा खुसी साटासाट गर्दै सामूहिकरूपमा एकआपसमा टीका लगाएर बडादसैं पर्व मनाएको प्रमुख जिल्ला अधिकारी रामकृष्ण अधिकारीले जानकारी दिए। कारागारमा रहेका बन्दीहरूले चारवटा बोका र एउटा रांगो तथा आवश्यक मात्रामा कुखुराको मासु कारागारमै ल्याएर भोजभतेर गर्नुका साथै बन्दीहरूले विजया दशमीको दिन शनिबार टीकाटालो गर्दै खुसीयालीका साथ मिठामिठा परिकारहरू कारागारभित्रै पकाएर बाँडीचुँडी खाँदै बडादसैं मनाएका हुन्। कारागारका अनुसार बन्दीका आफन्तहरूले कारागारमै आएर विजया दशमीको टीका तथा जमरा लगाइदिएका हुन्। विजया दशमीको दिन विहान १० देखि बेलुकी ५ बजेसम्म बन्दीका आफन्तहरूलाई कारागारमा आएर टीका लगाउन समय दिइएको थियो। सो अवधिमा बन्दीका आफन्तहरू आएर टीका लगाइदिएका हुन्। टीका लगाउने कार्य असोज २८ गतेसम्म जारी रहने कारागार प्रशासनले जनाएको छ। सरकारी तर्फबाट बन्दीहरूका लागि सरकारले दसैंखर्च जनही नगद तीन सय रुपैयाँ उपलब्ध गराइएको थियो। बाँकी रकम बन्दीका आफन्तजन तथा शुभचिन्तकहरूले उपलब्ध गराएका थिए।"
मटिहानीमा रावणको पुतला दहन (फोटो फिचर),महोत्तरी : असत्यमाथि सत्यको विजय भएको लोकमान्यताअनुसार महोत्तरीको धार्मिक तथा सांस्कृतिक नगरी मटिहानीमा रावणको बध गरिएको छ। शक्तिस्वरुपा ददूर्गा देवीले महिसासुरको बध गरी विजय प्राप्त गरेको सम्झनामा विजया दशमी हर्सोलासपपूर्वक मनाउने परमपरा छ। विजया दशमीकै दिन रामले रावणमाथि विजय प्राप्त गरेकाले आजको दिन रावणको पुतला बनाएर दहन गर्ने प्रचलन छ। रावण बध गर्नुअघि लक्ष्मीनारायण मठको ऐतिहासिक लक्ष्मीनारायण मन्दिरबाट विजया दशमीको अवसरमा शोभा यात्रा (जात्रा) निकालिएको थियो। नेपाली सेनासहितको ब्याण्ड टोलीले बाजागाजासहित लक्ष्मीनारायण भगवानको मूर्ति डोलीमा राखेर मटिहानी र मधवापुरको विभिन्न भागको परिक्रमा गरी जात्रा निकालिएको थियो। जात्रालगत्तै मटिहानिको तस्मैया बाबा पार्कमा रावनको ठूलो पुतला बनाएर बद गरिएको मटिहानी नगरपालिकाको मेयर हरिप्रसाद मण्डलले जनाए।
वीरगन्जको आदर्शनगरबाट अफिमसहित दुई जना पक्राउ,"वीरगन्ज : वीरगन्जबाट लागू औषध अफिमसहित दुई जना पक्राउ परेका छन् । पर्साको कालीकामाई गाँउपालिका १ का ५३ वर्षीय सुरेश प्रसाद कलवार र छिपहरमाई गाँउपालिका१ का २९ वर्षीय भारती प्रसाद यादवलाई प्रहरीले पक्राउ गरेको हो। कलवार कालीकामाई गाँउपालिकाका अध्यक्ष वशिष्ठ प्रसाद कलवारका बुबा हुन् । उनीहरूलाई लागु औषध अफिम जस्तो देखिने पदार्थ ४ सय १८ ग्रामसहित पक्राउ गरिएको जिल्ला प्रहरी कार्यालय पर्साका प्रवक्ता प्रहरी नायब उपरीक्षक दीपक भारतीले जानकारी दिए । प्रहरी नायब उपरीक्षक भारतीका अनुसार, उनीहरू दुवै जनालाई वीरगन्ज महानगरपालिका  १० आदर्शनगरस्थित कलवारको घरबाट शनिबार बिहान प्रहरीले नियन्त्रणमा लिएको हो । कलवारको घरको कम्पाउण्डभित्र पार्किङ गरेर राखिएको ना ४८ प ३७६४ नम्बरको पल्सर मोटरसाइकलमा लुकाएर राखिएको अफिम बरामद गरेको प्रहरीले जनाएको छ। मोटरसाइकलबाट अफिम बरामद भएपछि उक्त मोटरसाइकल धनी कलवार र यादवलाई नियन्त्रणमा लिइएको प्रहरी नायब उपरीक्षक भारतीले जाानकारी दिए । दुवै जनालाई जिल्ला प्रहरी कार्यालय पर्साको हिरासतमा राखेर थप अनुसन्धान भइरहेको प्रहरी नायब उपरीक्षक भारतीले बताए ।"
मुक्तिनाथमा दर्शनार्थीलाई दसैंको टीका र आशिर्वाद,"जोमसोम : हिन्दु तथा बौद्धमार्गीहरुको धार्मिक साझा तिर्थस्थल मुस्ताङको मुक्तिनाथ धाममा शनिबार बिहानैदेखि बडा दसैंंको टीका सुरु भएको छ। मुक्तिनाथमा आज बिहान ७ बजेदेखि विजया दशमीको टीका लगाउन सुरु गरिएको हो। मुक्तिनाथधाममा बर्सेनि बडा दसैंंको टीकाको दिन पुजारीले मुक्तिनाथ दर्शन गर्न आउने भक्तजनहरूलाई दसैं टीका र आर्शिवाद दिने प्रचलन रहँदै आइरहेको छ। मुक्तिनाथमा परिवारबाट बिछोडिएका, दसैं टीका लगाइने आफन्तजन नभएका र स्वतः स्फूर्त रुपमा मुक्तिनाथमा पुगेर टीका लगाउन पुगेका दर्शनार्थी भक्तजनहरुलाई मन्दिरमा कार्यरत पुजारी कृष्णप्रसाद सुवेदीले टीका लगाई दिएका छन्। मुक्तिनाथ मन्दिर दर्शनसँगै विजया दशमीको टीका लगाउनेहरुको शनिबारदेखि निकै ठूलो घुइँचो रहेको मुक्तिनाथ विकास समितिका प्रतिनिधि रविन सुवेदीले जानकारी दिए। विजया दशमीको दसैं टीकाको शुभसाइत बिहान ११:३६ बजे रहेपनि मुक्तिनाथ मन्दिरमा बिहानैबाट दसैं टीका लगाउनेको बाक्लो उपस्थिति रहेको थियो। मुक्तिनाथमा दसैं टीका लगाउन विशेष साइतको आवश्यकता नपर्ने मन्दिरका पुजारी कृष्णप्रसाद सुवेदीले जानकारी दिए। मुक्तिनाथ मन्दिरमा टाढा टाढाबाट आएका दर्शनार्थीहरु दर्शनगरी फर्किनु पर्ने भएकाले टीकाको साइत आवश्यकता नपर्ने पुजारी सुवेदीको भनाई छ। काठमाडौंबाट मुक्तिनाथ दर्शन गर्न आएका हरि तिमिल्सिनाले मुक्तिनाथमा दर्शनसँगै दसैँ टीका लगाउने अवसर प्राप्त भएको बताए।यति ठूलो धार्मिक पावन भूमिमा आएर दसैं टीका लगाउन पाउनु अहोभाग्यनै हो, मुक्तिनाथको दर्शन पनि गरियोउनले भने,भगवानको काखमा आएर सबै परिवारले दशै टीका लगायौ, अब यहाँबाट फर्किएपछि पारिवारिक दसैं टीका लगाउने कार्यक्रम छ। मुक्तिनाथमा भारतीय दर्शनार्थी पर्यटकले समेत दसैँ टीका ग्रहण गरेको बताइएको छ। मुक्तिनाथमा बिहान ७ बजेदेखि सुरु भएको दसैं टीका लगाउने कार्यक्रम साँझ ५ बजेसम्म रहने छ।"
"कालीकोटको दसैं : सदरमुकाम सुनसान, गाउँमा रमाइलो","कालीकोट : कालीकोटको सदरमुकाम मान्म बजार यति बेला सुनसान छ। अन्य स्थानीय हाट बजारमा पनि सुनसान छ। मान्म बजारका पसल, बजार बन्द छन्। बजारमा फाट्टफुट्ट मानिस र केही प्रहरीबाहेक अरु कोही भेटिँदैनन्। गाउँघर भरिभराउ र रमाइलो भएको दशैं मान्न घर पुगेका लाउरे कृष्ण रोकायाले बताए। उनले भने, 'बजारमा भन्दा गाउँमा मानिसको घुइँचो बढी छ। दशैंमा पिङ खेल्ने, पुराना साथीभाइसँगै भेटघाट हुने भएकाले रमाइलो गाउँमै छ। यसपालीको दसैँमा व्यापार नभएपछि व्यवसायीहरू चिन्तामा छन्। साहुको ऋण निकालेर थपेको सामान बिक्री नहुँदा पसले साहूहरू चिन्तामा परेका हुन्। यस्तै दसैँ, तिहार जस्ता ठूला चाडपर्वमा व्यापार राम्रो हुने व्यवसायीको आशा थियो तर यो पटकको दसैँमा खासै व्यापार व्यवसाय नभएको उद्योग वाणिज्य संघ कालीकोटका अध्यक्ष रतनबहादुर शाहीले बताए। उनले भने, 'दसैँ तिहारकै लागि भनेर सामान ठूलो परिमाणमा पसलमा हाले पनि सो अनुसारको व्यापार हुन नसकेको व्यापारीको गुनासो छ।' खाँडाचक्र नगरपालिकाको वडानं १ को मान्म बजार प्रमुख व्यापारिक केन्द्र हो तर यसपालि खासै व्यापार नभएको स्थानीय युवा व्यवसायी सुमन बिष्टले बताए। उनले भने, 'यसअघिका दसैँतिहारमा लत्ताकपडामा मात्र होइन, फर्निचरका सामान, फेन्सि, खाद्य सामानहरू चाडपर्वमा बिक्री हुन्थ्यो। तर यसपालि व्यापारको नाममा शून्य नै भयो।' यस्तै स्थानीय हाटबजार लालिघाट, हुल्म बजार, नान्म बजार, खुलालु, सान्तिघाट, जारकोट र बाख्रेबजारलाई पनि कालीकोटका मुख्य व्यापारिक केन्द्रको रुपमा चिनिए पनि यो वर्ष व्यापार छैन। अरू बेला जे जस्तो भएपनि चाडपर्वमा केही कमाइ होला भन्ने व्यापारीको आशा थियो। सबै आशा निरासामा परिणत भएको हुल्म बजारमा व्यापार गर्दै आएका चन्द्रजंग मल्लको दुखेसो छ। यस्तै होटल व्यवसायीहरू पनि मर्कामा परेका छन्। उद्योग वाणिज्य संघ कालीकोटका वरिष्ठ उपाध्यक्ष जनकबहादुर शाहीले होटल व्यवसायीहरूलाई यो दसैंले खासै खुसी नलाएको बताए। उनले भने, 'देशको अर्थतन्त्र कमजोर भएका कारण होला मानिसमा खासै उत्साह छैन। यहाँका कपडा, जुत्ताचप्पल, भाँडाकुँडाको व्यापार गर्ने व्यवसायीले बैङ्कबाट ऋण लिएर दसैँ तिहारलक्षित सामान थपेका छन्।' बजारमा व्यापार गर्दै आएका हर्क बहादुर बमले ग्राहक आइरहेको भएपनि व्यापार भने पहिलेभन्दा आधाले घटेको बताए।"
आयुर्दोणसुते श्रियो दशरथे,"टीका लगाइदिने मान्यजनले टीका ग्रहण गर्ने पुत्र, पुत्रवधू आदिलाई आशीर्वाद दिँदा द्रोणाचार्यपुत्र अश्वत्थामाको जस्तो आयु होस्। नेपाली समाजमा मनाइने विजयाशमीको महत्त्व र गरिमा विशेष छ। नेपाली परम्पराका कार्यहरू शास्त्रीय र विशिष्ट परम्पराका छन्। आश्विन शुक्ल दशमीलाई विजयादशमी भनिन्छ। तन्त्रप्रधान देश नेपाल र त्यसमा पनि काठमाडौंतन्त्रको प्रयोगका लागि मुटु नै मानिन्छ। दसैंभरि गरिने पूजाहरू वैदिक, तान्त्रिक र पौराणिक परम्पराका छन् र कतै यी तीनवटै मिश्रित रूपमा पनि छन्। दसैंको घटस्थापनाका दिनदेखि दसैंको टीका लगाउने दिनसम्मका कार्यहरू वैदिक परम्परा, तान्त्रिक परम्परा र पौराणिक परम्परामा जोडिएर आएका हुन्छन्। यद्यपि यी पूजा परम्परा अलगअलग देखिए पनि वेदलाई आधार मानेर गरिने पूजा परम्परा नै हुन्। घटस्थापनाका दिन विधिपूर्वक जमरा राखी श्री दुर्गाभवानीको नित्यपूजा गरेर दैनिक दुर्गासप्तशतीको पाठ, कन्या पूजनादी कृत्यहरू गर्नुपर्छ। यो प्रतिदिन यसै रूपमा चलेको हुन्छ। सप्तमीमा फूलपाती भित्र्याएर अष्टमीका दिन नवदुर्गाको पूजा गर्ने र नवमीका दिन हवन गर्ने, कन्या पूजन एवं भोजन गराएपछि दशमीका दिन जयाविजयासहित अपराजिताको पूजा गरी शुभसाइतमा देवीको विसर्जन गर्नुपर्छ। त्यसपछि ढोकामा राजालाई टीका लगाएर गुरु पुरोहित एवं मान्यजनका हातबाट टीका जमरा लगाउनुपर्छ। मान्यजनका हातबाट टीका लगाउनु भनेको स्वरीतिस्थितिको हस्तान्तरण हो। यस प्रकारको मान्यजनका हातबाट टीका लगाउने यो नेपाली परम्पराको विशिष्ट कृत्य रहेको दसैंको टीका जमरा लगाउँदा भनिने श्लोकहरूको अर्थ बुझाई पनि अत्यावश्यक भएकाले तिनै आशीर्वाद मन्त्रहरूमा रहेको अर्थको यहाँ चर्चा गरिएको छ। दसैंमा वाचन गरिने आशीर्वादका मन्त्रहरू एवं श्लोकहरूभित्र पौराणिक इतिहास छ, भूगोल छ, भगवत् प्रेम छ। यस्ता विविध अर्थले निहित भएको प्रसिद्ध श्लोकहरू आयुद्र्राेणसूते, जयन्ती मंगलाकाली, सर्वमंगलमांगल्ये शिवे सर्वार्थसाधिके आदि हुन्। पूरा श्लोक यसप्रकार रहेका छन् : आयुर्दाेणसुते श्रियो दशरथे शत्रुक्षयं राघवे। ऐश्वर्य नहुषे गतिश्चपवने, मानंचदुर्योधने।। सौर्यं शान्तनवे, बलं हलधरे, सत्यञ्च कुन्तीसुते। विज्ञानंविदुरेभवन्तु भवतां, कीर्तिश्चनारायणे।।  जयन्ती मंगलाकाली भद्रकाली कपालिनी। दुर्गाक्षमाशिवाधात्री स्वाहा स्वधानमोऽस्तुते।।  सर्वमंगलमांगल्ये शिवे सर्वार्थसाधिके। शरण्ये त्र्यम्बके गौरी नारायणी नमोऽस्तुते।।  स्वस्त्यस्तु ते कुशलमस्तु चिरायुरस्तु गोहस्तिधनधान्यसमृद्धिरस्तु। ऐश्वर्यमस्तुविजयोऽस्तुरिपुक्षयोस्तु सन्तानवृद्धिसहिता हरिभक्तिरस्तु।।  मन्त्रार्थाः सफलाः सन्तुपूर्णाः सन्तु मनोरथाः। शत्रूणां बुद्धिनाशोस्तुमित्राणामुदयस्तव।।  श्रीवर्चस्वमायुष्यमारोग्यभाभिधात् पवमानं महियते। धनं धान्यं पशं बहुपुत्रलाभं शतसम्बत्सरं दीर्घमायुः।।  आव्याधिना शरीरेणमनसा च निराधिना। पूरयन्र्थिनामाशास्त्वं जीव शरदां शतम्। आयुद्रोर्णसुते आदि श्लोकहरूको अर्थ यस प्रकार छ : टीका लगाइदिने मान्यजनले टीका ग्रहण गर्ने पुत्र, पुत्रवधू आदिलाई आशीर्वाद दिँदा द्रोणाचार्यपुत्र अश्वत्थामाको जस्तो आयु होस्। गरगहना, चलअचल, लौकिक सम्पत्तिमा दशरथको जस्तो वैभव शत्रु दमनमा श्रीरामचन्द्रको जस्तो क्षमता, पारलौकिक धर्मादि आर्जनलाई ऐश्वर्य भनिन्छ। त्यस प्रकारको (ईश्वरस्य भावः) आर्जनमा नहुषको जस्तो आर्जन क्षमता, गतिमा पवन अर्थात् हावाको जस्तो तीव्र गति, मानमर्यादा दुर्योधनको जस्तो ओजस्वीपरक मानसम्मान, पराक्रममा शन्तनुपुत्र भीष्मको जस्तो, पराक्रम बलमा हली अर्थात् बलरामको जस्तो बल, सत्यनिष्ठामा युधिष्ठिरको जस्तो सत्यवादिता, धर्माधर्मको विचार ज्ञानमा विदुरको जस्तो ज्ञान र कीर्तिमा भगवान् नारायणको जस्तो स्थिर कीर्तिहोस् भन्ने यस श्लोकको अर्थ भएकाले सन्ततिहरूलाई पनि यस्तै होस् भनी आशीर्वाद दिइने गरेको हो। जयन्ती मंगलाकाली को अर्थ यस प्रकार छ : जयन्ती, मंगला, काली, भद्रकाली, कपालिनी, दुर्गा, क्षमा, शिवा, धात्री, स्वाहा र स्वधायी एघारवटी कामअनुसार नामका देवीहरूलाई मेरो नमस्कार छ। जयन्ती उत्कृष्ट विजयशालिनी, मंगला भक्तहरूलाई जन्म मरणबाट मुक्त गराउने मोक्षदायिनी, काली प्रलयकालमा सबै आफूमा लीन गराउने, भद्रकाली भक्तहरूलाई कल्याण एवं सुख दिने, कपालिनी हातमा कपाल र गलामा मुण्डमाला लिएर भक्तहरूलाई कल्याण गर्ने, दुर्गा भक्तको दुःख कष्ट हरण गर्ने विविध गुणयुक्त देवी, क्षमा भक्तका नकारात्मक सोचरूपी अपराधलाई सहन गरी सकारात्मक सोच विकास गर्ने, यिनले क्षमा दिई विश्व कल्याण गर्छिन्। विजयादशमी पर्व दैवी शक्ति सञ्चयको पर्व हो। यसले पितृपक्षमा पितृहरूको आदर गरी पितृहरूलाई सन्तुष्ट बनाएर त्यसपछि महत्तवपूर्ण पर्व दसैंलाई स्वीकार गरेको पर्वका रूपमा दसैं पर्वलाई लिइन्छ। यस पर्वले देवीदेवता, कुलपितृ र मान्यजनबाट आशीर्वाद लिई राष्ट्र एवं राष्ट्रवासी जनतालाई तथा आफू स्वयंको सबलताका लागि देवीको आराधना गर्न अभिप्रेरित गर्दछ। शिवा सबैको कल्याणमात्र गर्ने देवी, धात्री सबै प्रपञ्चहरूलाई धारण गर्ने भक्तको सुःखदुःखको ख्याल गर्ने देवी, स्वाहा यज्ञादिमा स्वाहा भनेर दिइएको आहुति ती ती देवताहरूमा पुर्याएर देवीदेवताको पोषण गर्ने देवी, स्वधा स्वधानामकी देवीले पितृहरूलाई कव्य पुर्याएर पितृहरूको पोषण गर्ने देवी। यी सबै देवीहरूलाई मेरो नमस्कार छ भनी आशीर्वाद दिँदै विशेष गरेर मातृशक्तिलाई यो मन्त्र पढी आशीर्वाद दिइन्छ। यद्यपि जयन्ती मंगलाकाली वा आयुद्र्राेणसुते यी दुवै मन्त्र आशीर्वाद प्रधान भएकाले नारीपुरुष दुवैमा प्रयोग गर्न मिल्छ। कार्य र गुणका दृष्टिले भने जयन्ती मंगलाकाली नारी जातिमा र आयुद्र्राेणसुते पुरुष जातिका लागि उपयुक्त नै देखिन्छन्। आशीर्वाद छोराछोरी, बुहारी, नातिनातिना, ज्वाइँचेला, भाञ्जाभाञ्जी सबैमा समान रूपमा नै दिइन्छ। पुरुषार्थी सन्तान बनून् भन्ने कामना सबै परिवारमा वरावर गरिन्छ। आशीर्वादमा विभेद हँुदैन। मान्यजनबाट यो आशीर्वाद सललल नदीजस्तै बगिरहन्छ। सर्वमंगलमांगल्ये को अर्थ : सबै प्रकारको मंगल प्रदान गर्ने, कल्याण दिने, सबै पुरुषार्थ सिद्ध गर्ने, शरणमा आएकाहरूलाई सबैतिरबाट शरण दिने रक्षा गर्ने तीन नेत्रवाली एवं गौरी स्वरूपा नारायणी भगवती हजुरलाई मेरो नमस्कार छ भनी यो श्लोक पढेर आशीर्वाद दिइन्छ। श्रीसम्पत्ति धनधान्य पुत्रपौत्र आदिको कामनापूर्ति गर्दै सय वर्षसम्मको चिरायुको कामना यस श्रीवर्चस्वमायुव्यमारोग्यमाभिधात् यस श्लोकले गरेको हुनाले मान्यजनबाट सन्ततिलाई टीका लगाउँदा यस मन्त्रको प्रयोग गरिएको हो। स्वस्त्यस्तु ते कुशलमस्तु को भाव यस प्रकार छ : घरपरिवार र इष्टमित्रजनमा स्वस्ति, कल्याण, आयु वृद्धि होस् भन्नुका साथै गोधन अर्थात् गाई, हात्ती, घोडा आदिको वृद्धि हुँदै जाओस्, शत्रुहरू नास होऊन् र सन्तान बढ्दै जाऊन्, हाम्रा परिवारका सबै सदस्यको भगवान् हरिमा अटुट भक्ति सदासर्वदा लागि रहोस्। मन्त्रार्थाः सफलाः सन्तु को भाव यस प्रकार छ : वेद, रुद्री, चण्डीमा पढिएका मन्त्रहरूका अर्थहरू, उच्चारणहरू सफल होऊन्। हाम्रा मनले चिताएका कुराहरू पूरा हुँदै जाऊन्। हाम्रा वैरीहरूको बुद्धि नाश होस्। मित्रहरूको आवागमन भइरहोस्। अव्याधिना शरीरेण को भाव यसप्रकार छ : रोगव्याधिरहित शरीर होस्, मानसिक चिन्ता नपरोस्। धनसम्पत्ति आदिको आश गर्नेहरूले त्यो पूरापूर पाइरहुन्। यी सबैले युक्त भएर सय वर्षसम्मको पूर्ण आयु बाँच्न सफल हुनुहोस्। शरणगतदिनार्त श्लोकको अर्थ यस प्रकार छ : शरणमा आएका दीनदुःखीहरूलाई सहजै स्वीकार गरी रक्षा गर्ने सबैको पीडा कष्टलाई हटाउने यस्ती नारायणी देवी हजुरलाई प्रणाम छ, नमस्कार छ। नेपाली परम्परामा नारीहरूलाई आशीर्वाद दिने श्लोक यस प्रकार रहेको पं देवीप्रसाद निरौला बताउनुहुन्छ : हे देवी गजगामिनी शशीमुखी प्यारी पतिकी हुनू। सिउँदो सिन्दूरले सुशोभित सधैं शौभाग्यशाली हुनू।। ज्ञानीमानीधनी गुण्ीा सूत हुँदा ती वीरमाता भनून्। जामाता पुरुषार्थी प्रेमीतनया आनन्दमा दिन् बितून्।।१।। नेपाली परम्परामा पुरुषलाई आशीर्वाद दिने श्लोक यस प्रकार रहेको छ : लक्ष्मीले घरमा सधै अचल भै डेरा जमाई दिऊन्। लक्ष्मीनाथ हरि मुकुन्द रघुनाथ मन्ले सधैं सम्झिऊन्।। भक्तिका रसको प्रवाह बहँदा प्रेम्मा भुलेका हरि। लैजाऊन् भवको यो जाल परिधि काटी सुमार्गै गरी।।२।। उपसंहार : विजयादशमी पर्व दैवी शक्ति सञ्चयको पर्व हो। यसले पितृपक्षमा पितृहरूको आदर गरी पितृहरूलाई सन्तुष्ट बनाएर त्यसपछि महत्त्वपूर्ण पर्व दसैंलाई स्वीकार गरेको पर्वका रूपमा दसैं पर्वलाई लिइन्छ। यस पर्वले देवीदेवता, कुलपितृ र मान्यजनबाट आशीर्वाद लिई राष्ट्र एवं राष्ट्रवासी जनतालाई तथा आफू स्वयंको सबलताका लागि देवीको आराधना गर्न अभिप्रेरित गर्दछ। यसकारण दसैंको उपासना, भक्तिभावले प्रत्येक जनले र राष्ट्रले नै तल्लीनताका साथ गर्नुपर्छ। जसबाट व्यक्ति एवं राष्ट्र सर्वतोभावेन सबल भई शक्ति आर्जनमार्फत् व्यक्तिव्यक्तिको कल्याणमा र राष्ट्रराष्ट्रको कल्याणका लागि लागिपर्छ। यसैगरी, मान्यजनको आशीर्वादले आफ्नो कुलपरम्पराको महत्त्वबोध गराउँदै सबल व्यक्ति भएर बाँच्न र गरिखान सिकाउँछ। श्लोकहरूमा उद्धृत आशीर्वादका वचनहरूले पनि व्यक्तिलाई कर्मशील हुन प्रेरित गर्दै मान्यजनबाट त्यसमा थप ऊर्जा प्राप्त भई कर्महीनताबाट उठेर कर्मनिष्ठ बन्न अभिप्रेरित गरेको पाइन्छ। यसर्थ, मान्यजनप्रतिको आदरभावका साथै आशीर्वादमा आएका राजामहाराजाहरूका बलशाली पुरुषार्थका आख्यानका उपदेशका कारणले व्यक्तिमा र राष्ट्रमा भगवान् भगवतीको पनि कृपा एवं आशीर्वादले व्यक्ति कर्मठ, सुयोग्य, साहसी, निडर, आत्मविश्वासी एवं कुशाग्र बुद्धिको धनी बनेर ऐतिहासिक व्यक्तिहरूको जीवनीमार्फत आफूलाई सर्वतोभावेन सबै क्षेत्रमा सधैंभरि क्रियाशील रहने प्रेरणा प्राप्त गर्दछ।"
राष्ट्रपति पौडेलद्वारा सर्वसाधारणलाई टीका र जमरा प्रदान,"काठमाडौं : राष्ट्रपति रामचन्द्र पौडेलले विजयादशमीका अवसरमा सर्वसाधारणलाई टीका र जमरा प्रदान गरेका छन्। दिउँसो ३ बजे प्रधानमन्त्री केपी शर्मा ओली, उपप्रधानमन्त्रीद्वय, मन्त्री, सांसद, संवैधानिक अङ्गका प्रमुख एवं सदस्यलाई नवदुर्गाको प्रसादस्वरुप टीका र जमरा प्रदान गरिसकेपछि इच्छुक सर्वसाधारणलाई पनि टीका र जमरा प्रदान गरेको राष्ट्रपति सचिवालयले जनाएको छ। राष्ट्रपतिबाट टीका र जमरा ग्रहण गर्न सयौं सर्वसाधारण राष्ट्रपति कार्यालय पुगेका थिए। विजयादशमीका दिन राष्ट्रको अभिभावकका रूपमा राष्ट्राध्यक्षबाट हजारौं नेपालीले टीका र प्रसाद ग्रहण गर्ने गरेका छन्। राजतन्त्रकालमा राजाले निरन्तरता दिएको यो परम्परालाई संघीय लोकतान्त्रिक गणतन्त्र स्थापनापछिका राष्ट्रपतिहरूले पनि निरन्तरता दिँदै आएका छन्। रासस"
किशोरी बेपत्ता पारेको आरोपमा प्रहरी हवल्दार पक्राउ,बैतडी : बैतडीको पञ्चेश्वर गाउँपालिका२ स्थित डिम्बर गाउँकी १७ वर्षीया किशोरीलाई बेपत्ता पारेको आरोपमा प्रहरी हवल्दारलाई पक्राउ गरिएको छ। किशोरीलाई बेपत्ता पारेको आरोपमा महाकाली प्रहरी चौकी डिम्बरघाटका निमित्त इन्चार्ज समेत रहेका हवल्दार कृष्णराज जोशीलाई स्थानीयले नियन्त्रणमा लिई प्रहरीलाई बुझाएका हुन्। शुक्रबार बिहान करिब साढे ४ बजेको समयमा पानी भर्न जान्छु भन्दै घरबाट गएकी किशोरी अबेरसम्म सम्पर्कमा नआएपछि खोजी भएको थियो। किशोरीले पानी भर्न लगेको ग्यालेन प्रहरी चौकी नजिकै फेला परेको थियो। प्रहरी हवल्दार जोशीलाई भाग्दै गरेको अवस्थामा भेटेपछि स्थानीयहरूले महाकाली पारीको भरतपट्टीबाट नियन्त्रणमा लिएर दाम्लोले बाँधेका थिए। त्यसपछि शुक्रबार साँझ जिल्ला प्रहरी कार्यालय बैतडीका प्रहरी निरीक्षक जनकराज ढुंगानाको नेतृत्वको प्रहरी पटोलीले नियन्त्रणमा लिएर जिल्ला पुर्याएको थियो। प्रहरी हवल्दारलाई नियन्त्रणमा लिएर सोधपुछ भइरहेको जिल्ला प्रहरी कार्यालय बैतडीका प्रवक्तासमेत रहेका प्रहरी निरीक्षक ढुंगानाले बताए। किशोरीसँग चिनजान र बोलचाल हुने गरेको भएपनि बेपत्ताको विषयमा आफूलाई जानकारी नभएको बयान दिएको प्रहरी निरीक्षक ढुंगानाले बताए। बेपत्ता किशोरीको खोजी भइरहेको प्रहरीले जनाएको छ।
पूर्वराजा ज्ञानेन्द्र शाहले सर्वसाधारणलाई लगाइदिए दसैंको टीका,काठमाडौं : पूर्वराजा ज्ञानेन्द्र शाहले नेपालीको महान चाड विजया दशमीको अवसरमा सर्वसाधारणलाई टीका लगाइदिएका छन्। शनिबार अपरान्ह ४ बजेबाट पूर्वराजा शाहले विजया दशमीको सर्वसाधारणलाई टीका लगाइदिएका हुन्। पूर्वराजा शाहको हातबाट टीका ग्रहण गर्न निर्मल निवासमा सर्वसाधारणको लाम रहेको थियो।पूर्वराजा शाहले हरेक वर्ष वडा दसैँको विजया दशमीको दिन सर्वसाधारणलाई पनि टीका लगाउँदै आएका छन्। दुर्गापक्षको मुख्य दिन मान्यजनको हातबाट नवदुर्गाको प्रसाद ग्रहण गर्नुअघि विधिपूर्वक नौ दिनसम्म नवदुर्गाको आह्वान गरी पूजा आराधना गरिएको दसैँ घर वा पूजा कोठामा देवी विसर्जन गरिन्छ।
साधनाको पर्व दसैं,"यो साधनाको पर्व हो। नवरात्रिमा गरिने साधनाले आफूलाई बुझ्ने, चिन्ने र जान्ने शक्तिको प्राप्ति हुन्छ। विजयादशमी, बडादसैं, दसैं। नेपालीहरूले धुमधाम साथ मनाउने शारदीय दसैं इतिहासको कुन कालखण्डमा कहिलेदेखि चल्दैआयो ? यकिन गर्न गाहे छ। तर, एउटा कुरा सत्य हो, मानिस होस् या दानव। या, देवता नै किन नहुन। सबैलाई शक्तिको आवश्यकता पर्छ। शक्तिबिना जीवनको कल्पना पनि गर्न सकिन्न। बिनाशक्ति, तेज, बल, पुरुषार्थ शरीर त रहला। तर, जीवन्तता रहन्न। जीवन्त जीवन नै सार्थक जीवन हो। जहिलेदेखि यस पृथ्वीमा मानिसको उद्भव भयो, त्यही बेलादेखि नै शक्तिको आभ्यन्तरिक कामना मनुष्यको स्वभाव बनेर आएको कुरामा कुनै शंका छैन। विभिन्न देवीदेवता, मठमन्दिर, गुम्बाविहार, पूजास्थलसाधनास्थलको परिकल्पना यसैगरी हुँदै आएका हुन्। देवताहरूको संगठित शक्ति नै महाशक्ति दुर्गा हुन्। चन्द्रमासअनुसार आश्विनशुक्ल पक्षको प्रतिपदादेखि दशमीसम्म शक्तिको उपासना गर्ने प्रक्रियालाई दसैं भनिन्छ। यो साधनाको पर्व हो। नवरात्रिमा गरिने साधनाले आफूलाई बुझ्ने, चिन्ने र जान्ने शक्तिको प्राप्ति हुन्छ। बाह्य रूपको साधनामा दीप, गणेश एवं घटको स्थापना तथा जमराको रोपण गरी ९ दिनसम्म नियमित पूजाआजाको क्रियाकर्म पर्दछ। आन्तरिक रूपको साधनामा ती सारा कुरालाई हृदयरूपी अन्तस्करणमा विराजमानी तुल्याइ आफ्नो आराध्यप्रतिको निष्ठा, भक्तिलाई सदैव उजागर तुल्याउने शक्तिआर्जन नै अभीष्ट बनेको हुन्छ। वर्षमा चारवटा विशेष रात्रि पर्छन। भदौमा भगवान् श्रीकृष्णको जन्म भएको रात्रि कृष्णाजन्माअष्टमी, जसलाई मोहरात्रि पनि भनिन्छ। दोस्रो, असोजमा पर्ने नवरात्रि। यस रात्रिलाई साधकले शक्ति र सार्मथ्य प्राप्तिका लागि विशेष महत्वपूर्ण रहन्छ। तेस्रो, कात्तिकमा पर्ने ऐश्वर्यसँग सम्बन्धित लक्ष्मीपूजाको रात अथवा सुखरात्रि। चौथो फागुनमा पर्ने मोक्षसँग सम्बन्धित भगवान् शिवको रात अथवा शिवरात्रि। यी चारै रात्रि अन्धकारबाट उज्यालोतर्फ मानिसलाई अघि बढ्न प्रेरित गर्छन्। मानिसको जीवनमा अत्यधिक महत्व राखेका हुन्छन्। पूर्वमेचीदेखि पश्चिम महाकाली एवं उत्तरको हिमालपारिदेखि तराईसम्ममा मनाइने दशैँमा आआफ्नै किसिमका मौलिक छटाहरू हुन्छन। मुलुकको विविधता प्रकृतिमा मात्र होइन, संस्कृतिमा पनि त्यत्ति नै धेरै छन्। अनेकताभित्र रहेको एकता ले नै आजसम्म नेपालमा धर्म, जाति, संस्कृतिको नाममा कुनै प्रकारको झैँझगडा छैन। सबै आआफ्नो प्रकृति र संस्कृतिअनुसार नङमासुझैँ मिलेर टपक्क बसेका छन्। जब दसैं लाग्छ। वर्षा, गर्मी र धूलोमूलो हट्दै जान्छ। उज्यालो अनि, छ्याङ आकाश हुन्छ। मौसम पनि चिसिँदै जान्छ। बिहानैपख हुस्सुको प्रवेशसँगै मालसिरी धूनमा मन्दिरमन्दिरमा बाजागाजा बज्न थाल्छन। अनि, अर्कै रौनक सुरु हुन्छ। बालबालिकाले लामो छुट्टी पाएकोमा रमाइलो, कर्मचारीहरूको आआफ्नै दसैं योजना, उद्योगीव्यापारीको वर्षमा एक पटक राम्ररी व्यापारधन्दा फस्टाउने, घरगृहस्थीको दसैंमा आउने पाहुनाका लागि नयाँनौलो के देखाउने, के खुवाउने भन्ने चटारो, घरघर सफा सुग्घर कसरी राख्ने चटारो। देशपरदेश गएकाहरू पनि बल्लबल्ल घर सम्झेर आउने चाड। यसैले दसंैको आफ्नै किसिमको धार्मिक, सांस्कृतिक, सामाजिक महत्व छ । आश्विन शुक्ल प्रतिपदाको दिन घटस्थापना गरेर सुरु हुने यो पर्व आश्विन शुक्ल पूर्णिमाको दिनसम्म उल्लासमय वातावरणमा मनाइन्छ। आफन्तसँगको भेटघाट, नाताकुलकुटुम्बसँगको पुनर्मिलन, आफूभन्दा ज्येष्ठ अग्रजहरूको हातबाट टीका एवं आशीर्वाद र उमेर र नाताले कनिष्ठहरूलाई टीका, जमरा र दक्षिणाले स्नेहाशक्ति गर्ने पर्व हो दसैं। घटस्थापनादेखि नवमीसम्म जगज्जननी देवी दुर्गाको विभिन्न स्वरूपहरूको पूजा गरिन्छ। नाताआफन्तबीच सम्बन्ध नवीकरण हुने दशैको सुखद पक्ष हो। दशैमा टिका लगाउन जाँदा न कुनै पूर्व जानकारी, न कुनै हिच्किचाहट टिकाजमरा प्राप्त गरी सम्बन्धलाई प्रगाढ बनाउन सक्ने क्षमता राख्छ। विश्वमै दुर्लभ पर्व ! विश्वका अनेक देशहरूमा रोजगारी, व्यवसाय, अध्ययनअध्यापनको सिलसिलामा जति पनि नेपालीहरू गइरहेका छन्, त्यतित्यति दसैंको अन्तरराष्ट्रिय पहुँच र महत्व बढ्दै गएको छ। यसैकारण दसैंलाई अरू विशिष्टीकृत कसरी गर्न सकिन्छ ? कसरी शालीन र भव्य बनाउन सकिन्छ ? त्यसतर्फ विदेशमा बस्नेले ध्यान दिनुपर्छ। दसंैको अवसरमा कोही सेतो टीका मन पराउँछन्, कोही रातो। कोही जमरामात्रै ग्रहण गर्छन्। कोही दुवै ग्रहण गर्दैनन्। तर दशैलाई आआफ्नै ढंगले मनाउँछन्। कहीँ एक दिनमात्र टीका हुन्छ। कहीँ पूर्णिमासम्मै टीका हुन्छ। आआफ्नो रुचि र आस्थाको कुरा हो। गोरखा, लमजुङ, बाग्लुङ, कास्की, गुल्मीतिर बसोबास गर्ने इस्लाम धर्मका अनुयायीहरू पनि दसंैलाई आफ्नै रीतिरिवाजअनुसार मनाउँछन्। विजयादशमीको वेला ठूलाबडाबाट पाइने आशीर्वादको निकै ठूलो महत्व हुन्छ। द्रोणपुत्र अस्वत्थामाको जस्तो दीर्घायु, दशरथ राजाको जस्तो श्रीसम्पत्ति प्राप्त होस्, भगवान् रामको जस्तो शत्रु नाश हुन्, नहुष राजाको जस्तो ऐश्वर्य, पवनसुत हनुमानको जस्तो गतिशीलता, दुर्योधनको जस्तो मान, सूर्यपुत्र कर्णको जस्तो दानवीरता, हलधर बलरामको जस्तो बल, कुन्तीपुत्र युधिष्ठिरको जस्तो सत्यवादिता, विदुरको जस्तो ज्ञान र भगवान् नारायणको जस्तो कीर्ति प्राप्त होस् भन्नेजस्तो भाव आशीर्वादमा समेटिने अपेक्षा गरिएको हुन्छ। ठ्याक्कै त्यस्तै नभए पनि समय, परिस्थिति हेरेर त्यस्तै शुभभावका आशीर्वचनहरू मान्यजनले टीका लगाउने वेलामा आआफ्नो भाषा र बोलीले प्रदान गर्छन्। वर्षमा एक पटक आउने पर्व त्यसमाथि पनि यस्तो सौभाग्य फेरि पाइने हो वा होइन भन्ने सम्झी मान्यजनले टीकाग्रहण गर्न आउनेहरूलाई अन्तस्करणदेखि नै आशीर्वाद दिनुलाई महानता सम्झिने गरिन्छ। खानेकुरा, दक्षिणा गौण हुन्छन् आशीर्वचनको अघिल्तिर ! शक्तिआराधनाको लागि कुनै समय र साइत कुरेर बस्नु पर्दैन। तथापि शारदीय नवरात्रि शक्तिआराधनाको परमपावन समय मानिन्छ। हामीले हरेक वर्ष मनाउँदै आएको दुर्गापूजाको लक्ष्य आत्मिक मानवको विकास गर्नु हो। सप्तशतीमा पनि यही चरित्रलाई प्राधान्यता दिई महादुर्गा, महालक्ष्मी एवं महासरस्वतीको उपासनामा जीवनको पूर्ण फलप्राप्ति निहित छ भन्ने संकेत गरिएको छ। यही आत्मशक्तिलाई जगाएर नै मानवले आफ्नो, परिवार, समाज, राष्ट्र र विश्वको कल्याण गर्न सक्ने क्षमता आर्जन गर्न सक्छ। उसका समस्त शक्तिस्रोतहरू त्यहीबाट प्रस्फुटित हुन्छन्। तर यति विशाल र गतिशील लक्ष्य लिएर अघि बढेको हाम्रो शक्तिआराधना स्वरूपको दुर्गापूजा वा विजयादशमी वा दसैंले रूढरूप लिँदै गएको छ। संस्कृतिको पक्षलाई छोडेर विकृत बन्दै गएको दुःखलाग्दो पक्ष छ। दसैं भन्नासाथ पशुबली, हिंसा र मारकाट मात्रै सम्झिदिनाले नवरात्रिभित्रको परमपावन साधना कता हो कता ओझेलमा परिरहेको छ। नवरात्रका प्रत्येक दिन चित्तको शोधन र आत्मशोधनका अनुपम मुहूर्त हुन्। आफंैले आफैंमाथि विजय गर्ने साधनाको परमपावन पर्व हो। असल लक्ष्य लिई व्रतानुष्ठान, पुरश्चरण, शास्त्रको आस्वादन, तप आदिका लागि महान् अवसर हो। तर हामीकहाँ दसैं अहिले अधिकांशका लागि खाने, पिउने, मोजमस्ती गर्ने, पशुबलि गर्ने, मांसभक्षण गर्ने, जुवातास खेल्ने पर्वको रूपमा विकृत बन्दै गएको छ। जुन क्रियाकलापले आत्मोन्नति हुँदैन, चित्तशुद्धि हुँदैन। आत्मसाक्षात्कारको बाधक हुन्छ, त्यसले अपसंस्कृतिलाई मलजल गरिरहेको हुन्छ। सात्विक पूजाआराधनाले संस्कृतिलाई प्रबद्र्धन गर्छ भने राजसी र तामसीले विकृतिलाई प्रोत्साहन दिएको हुन्छ। जहाँ काटमार र हिंसा हुन्छ, त्यस्तो पूजा तामसपूजाको ज्वलन्त उदाहरण हो । त्यस्तो पूजाले ईश्वरप्राप्ति हुँदैन, आत्मसाक्षात्कार हुँदैन, भगवद्धर्शन हुँदैन भनेर शास्त्रहरूले बताएका छन् । स्थिति बदलिएको छ, परिस्थिति परिवर्तन भएको छ, वातावरण फेरिएको छ। दसैंलाई सबै नेपालीको महान् चाड बनाउँदै यसलाई दिव्य बनाउने हो भने केही न केही नवीन कार्यहरू गर्नै पर्ने हुन्छ। नवीन सोच र सुधार गर्दै विकृतिहरूलाई हटाउँदै, घटाउँदै, पन्छाउँदै नौरथाको नौ दिन विद्यार्थी र जिज्ञासुहरूलाई विभिन्न धार्मिकआध्यात्मिक, विज्ञानसम्मत ज्ञान सिक्नेसिकाउने, योग, ध्यान, प्राणायामजस्ता आत्मिक साधना बढाउन मद्दत पुयाउने अवसरहरू प्रदान गर्नुपर्छ। यस्तै, नवीन आविष्कार र चेतना अभिवृध्दिका अनेक कार्यहरूलाई प्रस्तुत गर्दै रचनात्मकता, सिर्जनशीलता र मानवीय मूल्य र मान्यताका असल कर्महरूको संबद्र्धन हुने किसिमका आयोजनहरू पनि गर्नेतर्फ ध्यान दिनुपर्छ। साधनास्थलमा एकआपसमा सद्भाव, मैत्री, आत्मीयता बढाउने किसिमका जीवनोपयोगी कार्यक्रमहरू देशभर सञ्चालनमा प्रोत्साहन दिने, शिक्षण संस्थालगायत, त्यससँग सम्बन्धित इन्स्टिच्युट, शैक्षिक संस्था, आध्यात्मिक केन्द्रहरूमा स्वदेशी र विदेशीहरूलाई आकर्षण गर्ने, आत्मिक लाभ हुने किसिमका साधनाका कार्यक्रमहरू दसंैको महत्व, टीकाजमरा आदिको ज्ञान, दसैंलाई अविस्मरणीय के कसरी बनाउन सकिन्छ जस्ता कुराहरू नयाँ पुस्तालाई कसरी हस्तान्तरण गर्ने ? यस विषयमा पनि चर्चापरिचर्चा आवश्यक भइसकेको छ। समाजका दिग्गज, बुद्धिजीवीले दसैंमा केकस्तो साधना गर्छन्, जीवनलाई कसरी बुझेका छन् जस्ता विषयहरू सर्वसामान्यका लागि प्रेरक बन्न सक्छन। तर, हामीकहाँ त्यस्ता विषयहरूभन्दा भिन्न बाहिरी कुराहरू के खाइयो, के लाइयो जस्ता विषयमै अलमिएको देखिन्छ। महान् उद्देश्यको प्राप्तिमा पहिले जीवनमा समरसता, दिव्यता, नम्रता, शिष्टता, सात्विकतालाई अवलम्बन गर्नुपर्दछ। तब मात्रै आत्मिक मनुष्यको प्रकटीकरण सम्भव छ। हाम्रो जीवनमा शक्तिको अवतरण आफ्नै प्रयत्नमा छ।शक्तिआराधनाको यस पावन पर्वको महत्वलाई नबुझेर निरीह पशुपन्छीको रगतले जति रक्तरञ्जित तुल्याउँछौँ, त्यत्ति नै अन्धकारमा हुन्छौं। अज्ञानतामा ग्रस्त हुन्छौं। मानवीयतालाई बुझेका छैनौँ भन्ने अर्थ लाग्छ। पशुको बलिभन्दा हामीभित्र रहेको पशुता हटाउन जरुरी छ।"
चाडपर्वमा खानपान,"विशेषतः पाका, मुटुरोगी, मधुमेह, कोलेस्टेरोल वा उच्च रत्ताचाप बढी भएका अधिकांश बिरामी चाडबाडलगत्तौ अस्पताल पुग्ने गर्छन्। चितवनका धनबहादुर र लमजुङका शमशेरले गत वर्ष दसैंमा मासु खाँदा घाँटीमा हाड अड्किएर ज्यान गुमाउनु पर्यो। चाडबाडमा होली डे हार्ट सिन्ड्रोम अर्थात् मुटुको धड्कन बेताल हुने, छिटोछिटो चल्ने र हर्ट फेल भई अस्पताल पुग्ने अत्यधिक हुन्छन्। यी त केही प्रतिनिधिमूलक घटना हुन्। खानपान र जीवनशैलीमा ध्यान नदिँदा मृत्यु भएका र अस्पतालमैं दसैं मनाएका धेरै छन्। चाडपर्व भन्नेबित्तिकै पहिलो ध्यान खानेकुरामै पुग्छ। दसैंमा मासुमै जोड दिने चलन परम्परादेखिकै हो। पुर्खाहरू खानेकुरा सजिलै पचाउँथे। दसैंं र मासुको सम्बन्ध भने नङ र मासुको जस्तो छ। दसैंं मासुको विभिन्न परिकार चाख्ने अवसर पनि हो। त्यसैले के बुढा, के बालक, के महिला, के धनी, के गरिब, के बिरामी ! सबै आआफ्नै किसिमले रमाउँछन्। तथापि आजकल दसैंको माहोलमा एक हप्तादेखि नै नास्ता, खाना, अचार, तरकारी, झोल सबैमा मासु खाने चलन छ। विशेषतः पाका, मुटुरोगी, मधुमेह, कोलेस्टेरोल वा उच्च रक्तचाप बढी भएका अधिकांश बिरामी चाडबाडलगत्तै अस्पताल पुग्ने गर्छन्। मासुमा सचेतना : संक्रमित बुढा, थारा र रोगी चौपायाको मासु बनाइन्छ। रोग नलागेका र मासु उपभोगका लागि योग्य चौपाया पनि परम्परागत रूपमा वध गरिन्छ। सडकपेटी र नालीमा मासु खुल्ला राखिँदा अस्वस्थकर भई जनस्वास्थ्यमा प्रतिकूल असर परिरहेछ। त्यसैमा झन् मासु बिक्रेताले बिक्री नभएका मासु लामो समयसम्म फ्रिजमा राख्नाले समस्या थपिँदो छ। खुला रूपमा एक ठाउँबाट अर्को ठाउँमा पुर्याउनाले पनि संक्रमणको जोखिम बढ्छ। नियमित मासु सेवन गर्नेमा मोटोपना, उच्च रक्तचाप, मिर्गौला र मुटुका रोग, आन्द्रा र कलेजो खराब हुन्छ। त्यसमा पनि बढी मासु र बोसो होस् भनेर पशुहरूलाई संगिनी सुई, गर्भवतीलाई खुवाइने आइरन चक्की कुखुरालाई खुवाउँदा र पशुहरूमा जथाभावी तथा जबरजस्ती औषधि प्रयोगले मानिसमा एन्टिबायोटिकले काम नगर्ने समस्या सुपरबग उत्पन्न हुन सक्छ। मासु अस्वस्थ भइदिनाले १ सय ६० प्रकारका रोगले आक्रमण गर्न सक्छन्। मासुलाई ५ देखि ६३ डिग्री सेल्सियसमा राख्दा भएको एउटा ब्याक्टेरिया ७ घण्टामा बढेर २० लाख बढी पुग्छ। खाद्य पदार्थलाई भरसक तातोपानी नभए सफा पानीले पर्याप्त पखाल्नु पर्छ। माछा, मासु तथा सागसब्जीलाई भिन्दाभिन्दै प्रेसरकुकरमा पकाउनुपर्छ नभए पनि अन्य भाडामा राम्ररी पकाउनु पर्छ। पकाउनु अघि र पकाएपछि बढीमा दुई घण्टासम्म मात्र भण्डारण गर्नुपर्छ। तयार पार्ने, सफा गर्ने, पकाउने संलग्न सबैले साबुनपानीले हात धुनुपर्छ। मासुसँगै सागपात, फलफूल, फाइबर, दही, सलाद र प्रशस्त पानी खाँदा फाइबरले कोलेस्टेरोल घटाउँछ, पाचन प्रणाली राम्रो बनाउँछ। बढी चिल्लो, मसालेदार र सही ढंगले नपकाइएका खानाले कोलेस्टेरोल, ब्लड प्रेसर, युरिक एसिड र सुगर लाग्ने सम्भावना बढाउँछ। रोग लागिसकेकालाई त झनै जटिलता ल्याउने र खतरा हुन्छ। मासुसँगै बोसो, छाला र प्राणी तथा सूर्यमुखी तेल भए ट्राइग्लेसेराइड, खराब कोलेस्टेरोल बढ्ने, मुटु, कलेजो, मिर्गौलालगायतका विभिन्न आपत्कालीन तथा दीर्घकालीन समस्या ल्याउँछ। सेकुवा र पोलिएको मासुले श्वासप्रश्वास र फोक्सोमा एलर्जी, पाचन प्रणालीमा क्यान्सर निम्त्याउँछ। चिल्लो बढी र पानी कम हँुदा माइग्रेन बल्झन सक्छ। नपाकेको मासु खाँदा नाम्ले जुका, फित्ते जुका, ब्रुसेलोसिस, क्षयरोगजस्ता रोग लाग्न सक्छ। फ्रिजमा राखिएका खाद्यपदार्थहरू नतताई खाँदा टाइफाइड, रुघाखोकी, ब्रोन्काइटिस हुन सक्छ। सादा खाना वा काब्रोहाइड्रेट पच्न तीन घण्टासम्म लाग्छ भने चिल्लो र बोसोलाई दुई गुणा बढी समय लाग्छ। रातोभन्दा सेतो मासु : राँगा, खसी, बंगुर आदिको रातो मासुभन्दा कुखुरा, माछा आदिको सेतो मासु स्वास्थ्यमैत्री हुन्छ। कोलेस्ट्रोलको मात्रा सेतो मासुमा कम हुन्छ। माछाका परिकार खानाले शरीरको तौल घट्नुका साथै कोलेस्ट्रोलको मात्रा घटाउँछ। कुखुराको मासुमा क्याल्सियम तथा पोटासियम बढी पाइन्छ। रातो मासु खाने महिलालाई मुटुरोग हुने जोखिम ३० प्रतिशत बढी हुन्छ। अनुसन्धानमा माछा खाँदा २४ प्रतिशत तथा कुखुराको मासु खाँदा १९ प्रतिशत मुटुरोगको खतरा कम हुन्छ। रातो मासु खानेमा घाँटी र पेटका अनेकौं किसिमका क्यान्सरले च्याप्छ। रातो मासुले युरिक एसिड, ट्राइग्लेसिराइड, कोलेस्टेरोल र मुटुको रोग निम्त्याउँछ। मद्यपान : स्वास्थ्य समस्या नभएकाको मुटु र रक्तनलीलाई फाइदाजनक भनिने ३० ग्राम इथानोल अर्थात् ७ सय मिलिलिटर बियर वा तीन सय मिलिलिटर वाइन वा ६० मिलिलिटर ह्विस्कीले पुरुष तथा आधा मात्राले महिलाको मुटुलाई हानि नगरे पनि पेट खराब गर्ने, दिमाग र ग्रन्थीमा असर गर्ने साथै रोगविरुद्ध लड्ने क्षमतामा कमी ल्याउने हुन्छ। अझै मसलेदार, चिल्लो, पीरो मासुका साथ रक्सी सेवनले पेट, कलेजोमा असर, पेटको अल्सर र क्यान्सर, रक्तअल्पता, दुर्बलता, प्यान्क्रियाज ग्रन्थीमा नकारात्मक असर पर्दछ। खानपानको असंयम, अनिद्रा, शारीरिक श्रमको कमीले अपच, अमिलो, झुसिलो डकार, वायुले पेट ढुस्स फुल्ने, आऊ, पखाला, रिंगटा, आँखा पोल्ने वा बिझाउने, रातो हुने, बान्ता हुने, खानामा अरुचि हुने, चिडचिडाहट, ज्वरो, हैजा, कमलपित्त, ग्यास्ट्रिक, आमाशय र आन्द्राको अल्सर, उच्च रक्तचाप, मुटुसम्बन्धी समस्या, मिर्गौला र कलेजोसम्बन्धी, मधुमेह इत्यादिको खतरा बढ्छ। अन्त्यमा, एक त रातो मासु, त्यसमाथि पकाउँदा तेल, मसला, नुनको बढी मात्राले जोखिम निम्त्याउने हो। मासुसँगै सागसब्जी, सलाद र फलफूल खाँदा रेसाले चिल्लोलाई बेरेर शरीरबाट बाहिर फ्याँक्छ। अचारले चिल्लो काट्छ, रायोले मासु पचाउन सहयोग गर्छ। नियमित खाइरहेका औषधि खान बिर्सिंदा हृदयाघात, पक्षघातलगायतका जटिलता आउन सक्छन्। दिनहुँ एक घण्टा परिश्रम पर्ने गरी हिँड्न, व्यायाम वा योग गर्न तथा सक्रिय क्रियाकलाप गर्न भुल्न हुँदैन। रोग सिर्जना हुने र भएको रोगले च्याप्ने बेला चाडबाड भएकाले स्वास्थ्यमैत्री खानपान, जीवनशैली पालनामा सचेतना पुगोस् बडादसैंको शुभकामना।"
जनमत पार्टीका पाँच केन्द्रीय सदस्य जसपा नेपालमा प्रवेश,"वीरगन्ज : जनमत पार्टीका पाँच केन्द्रीय सदस्यसहित ३० जनाभन्दा बढी नेता कार्यकर्ताले पार्टी परित्याग गरेका छन् । जनमत पार्टीका केन्द्रीय सदस्यहरू शशीकपुर मियाँ, करिमा बेगम, सुधिरनाथ पाण्डे , विजय यादव र सब्बो खातुनसहित ३१ जनाले पार्टी परित्याग गरि जनता समाजवादी पार्टी (जसपा) नेपालमा प्रवेश गरेका छन् । बाराको सिमरास्थित अर्गानिक रिसोर्टमा शुक्रबार आयोजित कार्यक्रममा जसपा नेपालका अध्यक्ष उपेन्द्र यादवले उनीहरूलाई अबीर टीका लगाएर पार्टीमा स्वागत गरेका हुन् । जनमत पार्टीका मधेस प्रदेश समिति सदस्य सन्नी द्धिवेदी, मुस्लिम जनमत संघका जिल्ला अध्यक्ष औरेन्जेब अन्सारी, जिल्ला उपाध्यक्ष प्रवेज अख्तर,जिल्ला सदस्य मजिद देवान,जितेन्द्र चौरसिया,सायद अली,जयकुमार मिश्र,अजिम मियाँ हवारी, सन्जय साह लगायतपनि जनमत पार्टी परित्याग गरेर जसपामा नेपालमा प्रवेश गरेका छन् । जसपा नेपालमा प्रवेश गरेका जनमत पार्टीका केन्द्रीय सदस्य शशीकपुर मियाँले आफूले पार्टी परिवर्तन गरेको नभई पहिलेकै घरमा घर फर्किएको प्रतिक्रिया दिए । तत्कालीन मधेसी जनअधिकार फोरम नेपालको पर्सा जिल्ला अध्यक्ष समेत रहेका मियाँले भने,यो कदम पार्टी प्रवेश होइन, यो घर वापसी हो। जसपा नेपालको सिद्धान्त र नीतिप्रति मेरो सधैं विश्वास थियो, र म यहाँ फर्किनु मेरो स्वाभाविक निर्णय हो। कार्यक्रममा जसपा नेपालका अध्यक्ष यादवले भने, पार्टी प्रवेशले जसपा नेपालको राजनीतिक शक्तिलाई थप सुदृढ बनाउनेछ। हामी मधेसी जनताको अधिकारका लागि लडिरहेका छौं, र यो कदमले हाम्रो संघर्षलाई नयाँ ऊर्जा दिनेछ।"
"भक्तपुरमा ब्रम्हायणी जात्रा, दर्शनार्थीको घुइँचो","भक्तपुर : भक्तपुरको ब्रम्हायणी मन्दिरमा ब्रम्हायणी जात्रा सुरु भएको छ। प्रत्येक वर्ष विजयादशमीको दिन लाग्ने जात्राका लागि रातिदेखिनै हजारौं दर्शनार्थीको घुइँचो लागेको हो। नवदुर्गाको शक्तिपीठका रूपमा मानिने ब्रम्हायणी मन्दिरमा आज नवदुर्गा प्रकट हुने जनविश्वासका कारण भव्य मेला लाग्ने गर्दछ। मन्दिरमा नवमीका दिन साँझदेखि नै हजारौँ दर्शनार्थीको घुइँचो लागेको थियो। शुक्रबार साँझ नवदुर्गा मन्दिरबाट महिषासुर दैत्यको प्रतिक खःमेय अर्थात् राँगोलाई जाँड, रक्सी खुवाएर मत्ताएर अबिर दलेर नवदुर्गा देवता घरबाट हजारौँको सङ्ख्यामा दर्शनार्थीले लखेट्दै दत्तात्रय, च्यामासिंहबाट ब्रम्हायणी मन्दिरमा पुर्याएर राति बध गरिएको थियो। राँगोलाई महिषासुर दैत्यको रुपमा लखेट्दै बध गर्ने परम्परा सयौँ वर्षदेखि भक्तपुरमा चल्दै आएको भक्तपुरका संस्कृतकर्मी कमलनाथ जोशीले जानकारी दिए। खःमेयको बधपछि पनि रातभर यस मन्दिरमा हजारौँ दर्शनार्थीको भीडमा जात्रा मनाइएको थियो। विजयादशमीको दिन ब्रम्हायणी मन्दिरमा पूजा गर्न भक्तपुर, मध्यपुरथिमि, ताथली, सुडाल, बागेश्वरी, चित्तपोल, सिपाडोल, नंखेल, गुण्डुलगायत काभ्रे, ललितपुर र काठमाडौँदेखिका भक्तजन आउने गर्दछन्। आजका दिन व्रत बसेकाहरू बिहानै घरदेखि मन्दिरसम्म घस्रिँदै, पल्टिँदै र शरीरमा ५, ७ र १८ दीप (दियो) बालेर घरदेखि मन्दिरसम्म जाने र पूजा गर्ने चलन छ। मन्दिरमा जमरा, हाँसको फुल, हाँस, बोका, कुखुराको भालेको बलिसमेत दिने गरिन्छ।"
प्रधानमन्त्री ओलीले लगाए राष्ट्रपतिको हातबाट टीका र जमरा,"काठमाडौं : राष्ट्रपति रामचन्द्र पौडेलले प्रधानमन्त्री केपी शर्मा ओलीलाई नवदुर्गाको प्रसादस्वरुप टीका र जमरा प्रदान गरेका छन्। शीतल निवासमा प्रधानमन्त्री ओलीले राष्ट्रपतिबाट विजयादशमीकोटीका र जमरा ग्रहण गरेका हुन्। शितल निवासमा आज दिउँसो ३ बजेपछि अतिविशिष्ट व्यक्तित्व र त्यसपछि ५ बजेसम्म सर्वसाधारणलाई टीका जमरा लगाइदिने कार्यक्रम सुरू रहेको छ । प्रधानमन्त्री ओलीले बाढी पहिरो र विपद्का कारण परिवारका सदस्यहरुसँगबाहेक यसपटक टीका लगाउने कार्यक्रम नराखेको शुक्रबार नै जानकारी गराएका छन्। शितल निवासमा टीका तथा जमरा ग्रहण गर्न उपप्रधानमन्त्रीद्वय प्रकाशमान सिंह, विष्णुप्रसाद पौडेललगायतका मन्त्रीहरूपनि पुगेको राष्ट्रपतिका स्वकीय सचिवालयले जनाएको छ । यसैगरी, अख्तियार दुरुपयोग अनुसन्धान आयोगका प्रमुख आयुक्त प्रेमकुमार राई, नेपाली सेनाका प्रधानसेनापति अशोक सिग्देल, नेपाल प्रहरीका महानिरीक्षक वसन्तबहादुर कुँवर लगायतले पनि राष्ट्रपति पौडेलको हातबाट टीका तथा जमरा ग्रहण गरेका छन्। यो पनि पढ्नुहोस प्रधानमन्त्री ओलीले बुबाको हातबाट लगाए दशैंको टीका"
मूर्ति सेलाउनेक्रममा नहरमा डुबेर एक किशोरको मृत्यु,वीरगन्ज : पर्सामा शनिबार दुर्गा भवानीको मूर्ति सेलाउने क्रममा गण्डक नहरमा डुबेर एक किशोरको मृत्यु भएको छ। पर्साको बहुदरमाई नगरपालिका४ डोकैला बहुअरीका शीवचन्द महत्तो धानुकका छोरा १८ वर्षीय अजितकुमार महत्तो धानुकको मृत्यु भएको हो। शनिबार दिउँसो डोकैला बहुअरीमा पर्ने बलिरामपुर गाउँ नजिकको गण्डक नहरमा दुर्गा भवानीको मूर्ति सेलाउन साथीहरुसँगै नहरमा पसेका बेला डुबेर अजितको मृत्यु भएको हो। नहरमा डुबेका अजितलाई संगै रहेका साथीहरुले उद्धार गरेर नहर बाहिर निकालेपनि उनको मृत्यु भइसकेको थियो। घटनास्थलमा प्रहरी पुगिसकेको र मृतकको शव पोष्टमार्टमका लागि वीरगन्जको नारायणी अस्पतालमा ल्याउने तयारी भइरहेको जिल्ला प्रहरी कार्यालय पर्साका प्रवक्ता प्रहरी नायब उपरीक्षक दीपक भारतीले जानकारी दिए।
मान्यजनको हातबाट शुभ साइतमा रातो टीका र जमरा लगाइँदै,"काठमाडौं : विजया दशमी दिन नवदुर्गाको प्रसादका रूपमा आज मान्यजनको हातबाट शुभ साइतमा रातो टीका एवं जमरा लगाइएको छ। आज बिहान ८:३३ बजे देवी बिसर्जन गरेपछि मान्यजनको हातबाट प्रसादग्रहण सुरु गरिएको हो। नेपाल पञ्चाङ्ग निर्णायक विकास समितिले टीका प्रसाद ग्रहण गर्न साइत खोज्नेका लागि आज बिहान ११:३६ बजे उत्तम साइत निर्धारण गरेको थियो। दसैं घर वा पूजा कोठामा नौ दिनसम्म पूजा आराधना गरिएको प्रसाद आज मान्यजनबाट लगाइन्छ। विजयादशमी आफैँमा शुभ दिन भएकाले आज टीका लगाउन सामान्य मानिसले साइत खोज्नु नपर्ने मान्यतासमेत रहेको छ। घटस्थापनाका दिन स्थापना गरिएको घडाबाट वैदिक विधिपूर्वक अभिषेक गरी विजयादशमीको टीका लगाइन्छ। आश्विन शुक्ल दशमीका दिनमा मनाइने विजयादशमी पर्व आज हर्षोल्लासका साथ मान्यजनबाट दुर्गा भवानीको प्रसादस्वरूप टीका, जमरा थापेर मनाइन्छ। आज नभ्याउनेले कोजाग्रत पूर्णिमासम्म मान्यजनबाट टीका ग्रहण गर्न सक्नेछन्। आजदेखि पूर्णिमासम्म मान्यजनबाट दुर्गाको प्रसादका रूपमा टीका ग्रहण गर्दा अन्य फूलका साथै घटस्थापनाका दिनमा वैदिक विधिपूर्वक राखिएको पहेँलो जमरालाई समृद्धिको प्रतीकको रूप मानी लगाउने गरिन्छ। दसैंमा वाचन गरिने आशीर्वादका मन्त्रहरू एवं श्लोकहरूभित्र पौराणिक इतिहास छ, भूगोल छ, भगवत् प्रेम छ। यस्ता विविध अर्थले निहित भएको प्रसिद्ध श्लोकहरू आयुद्रोणसूते, जयन्ती मंगलाकाली, सर्वमंगलमांगल्ये शिवे सर्वार्थसाधिके आदि हुन्। पूरा श्लोक यसप्रकार रहेका छन् : आयुद्रोणसूते श्रियो दशरथे शत्रुक्षयं राघवे। ऐश्वर्य नहुषे गतिश्चपवने, मानंचदुर्योधने।। सौर्यं शान्तनवे, बलं हलधरे, सत्यञ्च कुन्तीसुते। विज्ञानंविदुरेभवन्तु भवतां, कीर्तिश्चनारायणे।।  जयन्ती मंगलाकाली भद्रकाली कपालिनी। दुर्गाक्षमाशिवाधात्री स्वाहा स्वधानमोऽस्तुते।।  सर्वमंगलमांगल्ये शिवे सर्वार्थसाधिके। शरण्ये त्र्यम्बके गौरी नारायणी नमोऽस्तुते।।  स्वस्त्यस्तु ते कुशलमस्तु चिरायुरस्तु गोहस्तिधनधान्यसमृद्धिरस्तु। ऐश्वर्यमस्तुविजयोऽस्तुरिपुक्षयोस्तु सन्तानवृद्धिसहिता हरिभक्तिरस्तु।।  मन्त्रार्थाः सफलाः सन्तुपूर्णाः सन्तु मनोरथाः। शत्रूणां बुद्धिनाशोस्तुमित्राणामुदयस्तव।। यसैगरी विदेशमा रहनेका लागि यस्तो छ शुभसाइत ।"
भेटघाटको पर्व दसैं,"परम्परागत रुपमा दसैं सालमा चारपटक पर्छन्। असार शुक्लपक्षमा मनाइने ग्रीष्मकालीन नवरात्री, आश्विनशुक्ल पक्षमा मनाइने शारदीय नवरात्री, माघ शुक्लपक्षमा मनाइने शिशिर नवरात्री र चैत्रशुक्ल पक्षमा मनाइने वसन्तीय नवरात्री । नेपालमा शारदीय नवरात्री विशेष धुमधामका साथमा मनाइने हुँदा यसलाई बडादसैं भनिन्छ। आश्विन शुक्ल प्रतिपदादेखि पूर्णिमासम्म १५ दिन मनाइने मुलुकको सबैभन्दा ठूलो चाड दसैं हो। यसलाई बडादसैं, नवरात्री, दुर्गापूजा र दसहरा पनि भनिन्छ। यसलाई ठूलो दसैंका रूपमा बडादसैं, नौ दिनसम्म दुर्गाको पूजाआजा गरिने पर्वका रूपमा नवरात्र र दुर्गापूजा तथा रमाइलो चाडका रूपमा दसहरा भनिन्छ। परम्परागत रुपमा दसैं सालमा चारपटक पर्दछन्। जुन असार शुक्लपक्षमा मनाइने ग्रीष्मकालीन नवरात्री, आश्विनशुक्ल पक्षमा मनाइने शारदीय नवरात्री, माघशुक्लपक्षमा मनाइने शिशिरनवरात्री र चैत्रशुक्ल पक्षमा मनाइने वसन्तीय नवरात्री हुन्। यिनीहरूमध्ये नेपालमा शारदीय नवरात्री विशेष धुमधामका साथमा मनाइने हुँदा यसलाई वडादसैं पनि भनिन्छ। दसैं पर्व विश्वका हिन्दूहरू बसोबास गर्ने प्राय सवै मुलुकमा आआफ्नो तरिकाले मनाउने परम्परा पाइन्छ। नेपालमा शारदीय नवरात्र र भारतमा वसन्तीय नवरात्र धुमधामका साथमा मनाउने गरिएको छ। बडादसैं आनन्द, मनोरञ्जन, आपसी भेटघाट, शक्तिआर्जन, दीर्घायु, निरोगिता, परम्परा र संस्कृतिसँग सम्बन्धित चाड हो। जुन बेला यो पर्व मनाउन लागियो, त्यस बेला मानिसहरूको मुख्य पेसा कृषि र पशुपालन थियो। वर्षा याममा बडो मेहनत गरेर लगाइएको बालिनाली लटरम्म फलेर पाक्न लाक्ने समय आश्विन शुक्लपक्ष थियो। पशुपालनका क्रममा पनि लेकमा राखिएका गोठहरू बेंसी लैजान आफ्नै आवासमा पुर्याउने समय यही थियो। अघि यातायात र सञ्चारको विकास नभएकाले मानिसहरू व्यापार गर्न, शिक्षा लिन, आफन्तसँग भेटघाट गर्न र देशाटन गर्न हिँडेपछि घर नफिरुन्जेल मरेबाँचेको थाहा हुँदैनथ्यो। तसर्थ सालमा कम्तीमा पनि एकपटक घरमा फिरेर आफन्तसँग भेटघाट गर्ने सबैभन्दा उपयुक्त समय पनि शरद ऋतु नै थियो। हावापानीसमेत यी सबै कार्यका लागि उपयुक्त थियो। तसर्थ नेपालमा चारवटा दसैंमध्येको शारदीय नवरात्रलाई नै महत्व दिइएको हो। बडादसैं आनन्दको चाड थियो, किनकि यस पर्वमा पिङ खेल्ने, दसैं गीत गाउने तथा आफन्तको घरमा गएर टीका थाप्ने र आनन्द लिने गरिन्थ्यो। यो मनोरञ्जनका लागि पनि उपयोगी थियो। घर छाडेर बाहिर जाने मानिसहरू कम्तिमा पनि वर्षमा एकपटक घरमा फिरेपछि रमाइलो र भेटघाट गर्ने मुख्य अवसर यही थियो। वर्षा याममा हिलो र झरिमा काम गर्दा या परदेशमा गएर थाकेको शरीरलाई तागतिलो खानपिनको आवश्यकता यही चाडमा अनेक परिकार खाएर पूरा गरिन्थ्यो। यसै अवसरमा शक्ति आर्जनका लागि शक्तिको उपासना पनि गरियो। पछि यस शक्तिलाई देवी दुर्गा भनियो र यिनैको पूजाआराधना गरेर दसैं मनाउन लागियो। दुर्गेश नामक दानवलाई बध गर्ने देबलिाई दुर्गा भनियो भने पछि दुर्गाले नै महिषका रुपमा आएको दानवलाई वध गरेको मान्यतामा महिषासुर मर्दिनी भनियो। यस्तै चण्ड र मुण्डनामक दानवलाई बध गर्ने देबलिाई चामुण्डा भनियो। यसरी शिवा, पार्वती, काली, दुर्गा, चामुण्डा, महिषासुर मर्दिनी सबै एकै देवीका नामहरू हुन्। आर्यहरूले मानवोपयोगी शक्तिलाई देवी माने भने विनासकारी तत्वलाई आसुरी शक्ति मानियो। पुराणहरूले यही विनासक शक्तिलाई दानव पनि भनेका छन्। पुराणहरूमा देवीले दानवलाई बध गरेका कथा जोडिए। तिनै कथाका आधारमा दसमी पर्वले दसैंको रूप लिन पुग्यो। दसैंका अवसरमा नौ दिनसम्म दुर्गाका नौवटा स्वरूपको स्तुति र पूजाआजा गर्न लागियो, जसलाई नवरात्र भनियो। नवरात्रमा पूजाउपासना हुने दुर्गाका नौवटा रूपहरूमा पहिलो शैलपुत्री हुन्, जसलाई पर्वतकी छोरीका रूपमा यस्तो नाम दिइएको हो। पहिलो दिन पूजा हुने यिनी बालिकाका रुपमा रहने बताउँदै यिनका दुइटा हात हुने तथा वाहन नन्दी हुने पौराणिक कथा छ। नवरात्रको दोस्रो दिन पुजिने दुर्गाको नाम ब्रह्मचारिणी हो, जुन देवी दुई हातकी हुने तथा हातमा लक्षमाला र कलश दिने चर्चा पाइन्छ। नवरात्रको तेस्रोदिन पुजिने चन्द्रघण्टा सिंह वाहन भएकी दस हाते, चौथो दिन पुजिने कुष्माण्डा सिंह वाहन भएकी ८ हाते, पाँचौं दिन पुजिने स्कन्दमाता सिंह वाहन भएकी चार हाते, छैटौं दिन पुजिने कात्यायनी सिंह वाहन भएकी चार हाते, सातौं दिने पुजिने कालरात्री गधा वाहन भएकी चारहाते, आठौं दिने पुजिने महागौरी नन्दी वाहन भएकी चार हाते तथा नवौं दिन पूजा गरिने सिद्धिदात्री पद्ममाथि बसेकी चारहाते हुने कुरा पुराणहरूमा चर्चा गरिएको पाइन्छ। तर, दसैंमा पुजिने मुख्य दुर्गा भने सिंह वाहन भएकी १८ हाते देवी या महिषासुर मर्दिनी रहेकी छन्। दसैंको पहिलो दिन आश्विनशुक्ल प्रतिपदालाई घटस्थापना भनिन्छ, जुन दिन नदीसङ्गम एवं तीर्थमा स्नान गर्ने, घर लिपपोत गरी जमरा राख्ने र देवीको सम्मानमा दुर्गासप्तसतीको पाठ गर्ने कार्यको शुभारम्भ गरिन्छ। पशुबलि दिनेले हातहतियारमा धार लगाउने र चोख्याउने दिन यही हो। आश्विन शुक्ल सप्तमीका दिन फूलपाती उत्सव गर्ने र हनुमानढोका दरबारमा फूलपाती भित्र्याउने कार्य नेपालमा मात्र हुन्छ। त्यस दिनदेखि नवमीसम्म नौ दिन घर र शाक्त मन्दिरहरूमा दुर्गासप्तसती पाठ गर्ने चलन छ। तसर्थ उक्त अवसरलाई नवरात्रि भनिएको हो। नौ दिन देवीको पाठपूजा गरेपछि दसौं दिन पूजा बिसर्जन गरी त्यसको प्रसादस्वरुप टीका र जमरा लगाउने परम्परा छ। आफूभन्दा ठूलाबडा र मान्नुपर्ने व्यक्तिबाट देवीको प्रसादका रूपमा रहेको टीका र जमरा लगाई आशीर्वाद लिनाले दीर्घायु, शक्ति र आरोग्यता प्राप्त हुने मान्यता छ। यही चलन कालान्तरमा हाम्रो दसैं मनाउने परम्परा र संस्कृति बनेको हो। दसैंको समयमा लगाइने टीका र जमराको आफ्नै महत्व रहेको हुन्छ। आर्यहरूले अघि जीवनोपयोगी वस्तु र वनस्पतिलाई पुज्य बनाए र तिनको संरक्षण पनि गरे। जस्तो जमरा जौको उमारिन्छ, जुन अनेक प्रकारका रोगहरूको नासक तथा शक्तिबर्धक हुन्छ। वडादसैंको समयमा बालिनाली पहेंलो हुन या पाक्न लागेको परिचायकका रूपमा पनि जौको जमरा लगाउने चलन चलेको हो। प्रतिपदादेखि सुरु हुने दुर्गापूजा नौ दिनपछिमात्र सकिने हुँदा चढाएका पूलपाती बिग्रिएर ग्रहण गर्न योग्य हुँदैनन्। तसर्थ दुर्गापूजा प्रारम्भ भएको दिन जमरा छरेर उमार्नाले नौ दिनमा प्रसादका रूपमा लगाउन तयार हुने गर्छन्। तसर्थ जसैंमा जमरा लगाउने परम्परा चलेको हो। यसले कृषियुगको पनि सङ्केत गरेको छ। दसैं शक्ति आर्जन गर्ने पर्वका रूपमा रहेकाले दसैंमा शक्तिको या देवीको पूजाआजा गर्ने चलन चलेको हो। देवीको पूजा पशुबलि दिएर या तामसी प्रकारले र सांकेतिक बलि दिएर सात्विक विधिले पनि गरिन्छ। दसैंमा शक्तिलाई बोका, राँगा, भेडा, हाँस र अण्डा लगायतका पञ्चबलि दिएर तथा पशुका बदलामा कुभिण्डो, घिरौंला, उखु र अन्य फलफूलको बलि दिएर पनि पूजाआजा गर्ने परम्परा छ। वास्तवमा बलि देवतालाई दिने भागी हो, जुन आफूले खाने वस्तुबाट नै अर्पण गरिन्छ। मांसाहारी मानिसले देवीको पूजा गरी पशुबलि दिने तथा साकाहारीले आपूले खाने फलपूल र अन्य वस्तुको बलि चढाउने गरेका हुन्। नेपालमा दसैंपर्व प्राचीन कालदेखि नै मनाउने गरिएको हो। अघि यो चाड दशमीपर्वका नामले जानिन्थ्यो। प्रारम्भमा यो पर्व नयाँ अन्न पाक्न लागेका समयमा मनाउने परम्परा थियो। तत्काल देवीलाई पशुबलि दिने चलन रहेको देखिँदैन। कालान्तरमा पुराणहरूमा देवीले आसुरी शक्तिको विनास गरेको कथा थपिए र तिनैको आधारमा देवीको पूजाआराधना गरी दसैं पर्व पशुबलिका साथमा मनाउन लागियो। वडादसैं दुर्गादेवीले आशुरी शक्तिलाई विनाश गरेको उपलक्षमा मनाइने मान्यता राखियो भने चैतेदसैंको कथा रामले रावण लगायतका असुरी शक्तिलाई विनाश गरेको पौराणिक मान्यतासँग जोडियो। तर, दसैं मनाउने प्रथामा यस्तो कथा पछिमात्र थपिएको हो। हाल नेपाली समाजमा रातो र सेतो टीकाको पनि बहस हुने गरेको छ। वास्तवमा रातो रङ शक्तिको र विजयको प्रतिक हो। दसैंको बेला शक्तिको पूजा हुने तथा हितकारी शक्तिले विनासकारी शक्तिप्रति विजय पाएको प्रतिक स्वरूप रातो रङको टीका लगाउने गरिएको हो। अघि जुन बेला दसैंको सुरुवात भयो, त्यस बेला नेपालमा अहिलेको जस्तो अबिर लगायतका रङ उपलब्ध थिएनन्। तसर्थ विजया दशमीमा पशुबलि दिनेले रगतमा अक्षता मुसेर रातो टीका लगाउँथे। अक्षतामा दही र आपूसँग उपलब्ध बेसारलगायतका स्थानीय जडिबुटीका रङ मुसेर दसैंको टीका लगाउने गरिन्थ्यो। दसैंको बेला पिङनै खेल्ने चलन भने तत्कालको मनोरञ्जनको मुख्य साधन यही भएकाले हो। भारतमा शारदीयको बदलामा वासन्ती नवरात्र मनाइन्छ। भारतमा अक्षताको टीका लगाइँदैन। दसैं नेपालको मौलिक पर्व हो। अक्षताको टीका लगाउने चलन नेपालकै मौलिक हो। राज्यका तर्फबाट फूलपाती भित्र्याउने र मौलो हान्ने लगायतका पर्व नेपालमा मात्र मनाइन्छ। दसैंमा तलेजुको मन्दिरमा यति उत्सवका साथ बलि हुने नेपालमा मात्र हो। दसैं भेटघाटको पर्व हो भने तिहारचाहिँ बिदाइको पर्व मानिन्छ।"
आपसी सहयोग र सद्भावका बीच दसैँ मनाऔं मुख्यमन्त्री कार्की,"विराटनगर : कोसी प्रदेशका मुख्यमन्त्री हिक्मतकुमार कार्कीले नेपालीहरूको महान् चाड बडादसैंका अवसरमा देशविदेशमा रहेका सम्पूर्ण नेपाली दाजुभाइ एवं दिदीबहिनीहरुमा शुभकामना व्यक्त गरेका छन्। मुख्यमन्त्री कार्कीले आज शुभकामना सन्देश जारी गर्दै हाम्रो संस्कृति, हाम्रो गौरव का रूपमा रहेको नेपालीहरूको महान् चाड दसैँले हामी सबैमा नयाँ उत्साह र उमङ्गका साथ असल काम गर्न हौसला र सकारात्मक ऊर्जा प्रदान गर्न दुर्गा भवानीबाट आर्शिवाद प्राप्त होस् भनी कामना गरेका हुन्। दसैँका अवसरमा मान्यजनप्रति श्रद्धा र सम्मान स्वःस्फूर्त अभिव्यक्त हुने प्रचलनले पनि यसको महत्त्व अझ बढी छ । हाम्रो मुलुकमा परम्परागत रुपमा हर्षोल्लासपूर्वक मनाउने गरिएका यस्ता चाडपर्वले भौगोलिक, सांस्कृतिक र भाषिक विविधताबीच रहेको हाम्रो मौलिकतालाई थप सुदृढ गर्नुका साथै सांस्कृतिक एकता र पहिचानलाई अक्षुण्ण राख्न थप योगदान गरिरहेका छन्, शुभकामना सन्देशमा भनिएको छ। यस्तै उनले चाडपर्व नजिकिँदै गर्दा प्राकृतिक विपद्ले दिएको पीडाकाबीच आपसी सहयोग र सद्भावसँगै दसैँ मनाउन आग्रह गरेका छन्। कोसी प्रदेशका केही जिल्लासहित देशका विभिन्न भागमा आएको बाढीपहिरोले जनधनको ठूलो क्षति पुर्याएकोले विपद्को सामना गर्दै एकआपसमा सहयोग, सद्भाव र भ्रातृत्वका साथ यस वर्षको दसैँ मनाउन आग्रह गर्दछु । विपद्लाई साहसमा बदल्न सबैको सहकार्य र हातेमालो जरुरी छ, उनले भने।"
मकवानपुरमा करेन्ट लागेर दुई बालिकाको मृत्यु,मकवानपुर : मकवानपुरमा दुई बालिकाको करेन्ट लागेर मृत्यु भएको छ । हेटौँडा उपमहानगरपालिका१६ चिसापानीमा कभर्ड हल छेउमा करेन्ट लागेर बाराको निजगढ नगरपालिका१ निवासी ९ वर्षीया र हेटौँडा उपमहानगरपालिका१६ निवासी ७ वर्षीया बालिकाको मृत्यु भएको जिल्ला प्रहरी कार्यालय मकवानपुरले जनाएको छ। प्रहरीका अनुसार कभर्ड हल छेउमा जडान गरिएको ११ केभी पिन इन्सुलेटर भाँचिन गई नजिकै रहेको फलामको पोलमा सर्ट हुँदा पोलको फेदमा जमेको पानीमा विद्युत् प्रवाह भएको करेन्ट लागेको हो। उनीहरुले जमेको पानीमा टेक्न पुग्दा करेन्ट लागेर बेहोस भएका थिए । प्रहरीका अनुसार बेहोस भएका दुवै बालिकाको हेटौँडा अस्पतालमा उपचारका क्रममा चिकित्सकले मृत्यु घोषणा गरेका हुन्। घटनाबारे थप अनुसन्धान भइरहेको प्रहरीले जनाएको छ।
राष्ट्रपति पौडेलद्वारा विजयादशमीको टीका ग्रहण,"काठमाडौं : राष्ट्रपति रामचन्द्र पौडेलले दाजु डुण्डीराज पौडेलबाट दसैँको टीका, जमरा र आशिर्वाद ग्रहण गरेका छन्। शीतल निवासमा राष्ट्रपति पौडेलले आज शुभ साइत ११ बजेर ३६ मिनेटमा टीका र जमरा ग्रहण गरेका हुन्। उनले गुरु पुरोहितबाट पनि दसैँको टीका, जमरा र प्रसाद ग्रहण गरेका थिए। राष्ट्रपति पौडेलले विजयादशमीको टीका आज दिउँसो ३ बजेदेखि ३:३० बजेसम्म विशिष्ट व्यक्तित्वहरू र ३:३० बजेदेखि ५ बजेसम्म सर्वसाधारणलाई टीका र जमरा लगाइदिने कार्यतालिका रहेको उनको सचिवालयले जनाएको छ। यो पनि पढ्नुहोस प्रधानमन्त्री ओलीले बुबाको हातबाट लगाए दशैंको टीका"
प्रधानमन्त्री ओलीले बुबाको हातबाट लगाए दशैंको टीका,काठमाडौं : प्रधानमन्त्री केपी शर्मा ओलीले बुबा मोहनप्रसाद ओलीको हातबाट दशैंको टीका ग्रहण गरेका छन्। आज बिहान शुभ साइतमा प्रधानमन्त्री ओलीलाई बुबाले बालुवाटारस्थित निवासमै पुगेर टीका लगाइदिएका हुन्। प्रधानमन्त्री ओलीले परिवारका सदस्यहरुसँगबाहेक यसपटक टीका लगाउने कार्यक्रम नराखेको शुक्रबार नै जानकारी गराएका छन्। राष्ट्रपति रामचन्द्र पौडेलले भने दिउँसो ३:३० देखि साँझ ५ बजेसम्म विजया दशमीको टीका राष्ट्रपति भवन शीतल निवासमा सर्वसाधारणलाई टीका तथा जमरा लगाइदिने भएका छन्।
"पर्सामा कमजोर बन्दै जसपा नेपाल : नेताहरू धमाधम पार्टी छाड्दै, सहइन्चार्ज यादव जसपामा प्रवेश","वीरगन्ज : उपेन्द्र यादव नेतृत्वको जनता समाजवादी पार्टी नेपाल पर्सा जिल्लामा कमजोर बन्दै गएको छ । पर्सामा जसपा नेपालका जिल्लास्तरका नेता कार्यकर्ताहरू एकपछि अर्को गर्दै अशोक राई नेतृत्वको जसपामा प्रवेश गर्न थालेका हुन् । जसपा नेपालका जिल्ला सचिव, वीरगन्ज महानगर समितिका सचिव, पर्सागढी नगरपालिकाको पालिकास्तरीय नेताहरु जसपामा प्रवेश गरेको केहि हप्ता नबित्दै जसपा नेपालका जिल्ला सहइन्चार्ज दीपक यादवपनि जसपामा प्रवेश गरेका छन् । शुक्रबार वीरगन्जमा जसपा नेपालका सहइन्चार्ज यादव जसपामा प्रवेश गरेका हुन्। उनीसँगै पटेर्वा सुगौली गाउँपालिकाका जसपा नेपालका अन्य नेताकार्यकर्ताहरुपनि जसपामा प्रवेश गरेका छन् । जसपा नेपाल परित्याग गरेर जसपामा प्रवेश गरेका यादव मधेस प्रदेशका पूर्वमुख्यमन्त्री लालबाबु राउतका पूर्वस्वकीय सचिव हुन् । राउत मुख्यमन्त्री रहेका बेला पूरा कार्यकाल यादव स्वकीय सचिव थिए । उनी गत स्थानीय तहको निर्वाचनमा पर्साको पटेर्वासुगौली गाउँपालिकाको अध्यक्ष पदका लागि जसपा नेपालको तर्फबाट उम्मेदवारसमेत बनेका थिए । नेपाल सरकारका खानेपानी मन्त्री प्रदीप यादव र वीरगन्ज महानगरपालिकाका मेयर राजेशमान सिंहले दीपक यादवसहित उनी नेतृत्वको टोलीलाई फूलमाला र टीका लगाएर पार्टीमा स्वागत गरेका छन् । यादवले स्वागत गर्दै भने, दीपक यादवजस्तो कर्मठ नेताको प्रवेशले पार्टीलाई थप सशक्त र सङ्गठित बनाउने छ । मधेसका जनताको हक अधिकारको लागि हामी सबै एकजुट भएर अघि बढ्नेछौँ । उहाँको सहभागिताले पार्टीलाई मात्र नभई मधेसको समृद्धिमा पनि महत्त्वपूर्ण योगदान पुर्याउनेछ ।"" जसपाका केन्द्रिय सदस्य समेत रहेका वीरगन्ज महानगरका मेयर राजेशमान सिंहले पनि दीपक यादवको जसपामा प्रवेशलाई सङ्गठनको सशक्तीकरणको महत्वपूर्ण कदमको रूपमा लिएको बताए । जसपामा प्रवेश गरेका दीपकले भने, 'म लामो समयदेखि जसपा नेपालमा आबद्ध थिएँ, तर पार्टीले मधेसका जनताको माग र समस्यालाई सम्बोधन गर्न असफल रह्यो । पार्टीमा नेतृत्वको गलत राजनीतिक पद्धति र दीर्घकालीन विकासको अभावका कारण मैले पार्टी छोड्ने निर्णय गरेँ ।'"
"मुलुकमा स्थायित्व, सुशासन र समृद्धिको कामना छ : राष्ट्रपति पौडेल","काठमाडौं : राष्ट्रपति रामचन्द्र पौडेलले विजया दशमीको अवसरमा देश तथा विदेशमा रहेका सम्पूर्ण नेपालीमा शुभकामना व्यक्त गरेका छन्। शुभकामना सन्देशमार्फत उनले आसुरी प्रवृत्तिमाथि सत्यको विजयको प्रतीक महान् चाड विजया दशमीको दिनमा नवदुर्गा भवानीको प्रसाद टीका, जमरा र आशिर्वाद मान्यजनबाट ग्रहण गर्ने उल्लेख गर्दै उनले दसैँको अवसरमा मुलुकमा स्थायित्व, सुशासन र समृद्धिको कामना गरेका छन्। 'विजया दशमी, २०८१ को पावन अवसरमा स्वदेश तथा विदेशमा रहनुभएका सम्पूर्ण नेपाली दिदीबहिनी तथा दाजुभाइहरुमा सुख, शान्ति, समृद्धि एवम् उत्तरोत्तर प्रगतिका लागि राष्ट्रको कल्याणका लागि दुर्गा भवानीसँग प्रार्थना गर्दै मुलुकमा स्थायित्व, सुशासन र समृद्धिको कामना गर्दछु', जारी शुभकामना सन्देशमा भनिएको छ।"
आपसी सहयोग र सदभावका साथ विजया दशमी मनाउनुहोस्ः प्रधानमन्त्री,"काठमाडौँ : प्रधानमन्त्री केपी शर्मा ओलीले प्राकृतिक विपद्ले दिएको पीडाकाबीच आपसी सहयोग र सदभावका साथ विजया दशमी मनाउन अनुरोध गरेका छन्। विजया दशमी २०८१ को अवसरमा उनले भिडियो सन्देशमार्फत देशभित्र तथा प्रवासमा रहेका सबै नेपालीलाई शुभकामना व्यक्त गर्दै विपद्अघिको अवस्थामा समाजलाई फर्काउन सरकारसँग होस्टेमा हैसे मिलाउन सबैलाई आह्वान समेत गरे। 'जो जहाँ छौ, पीडामा परेकाहरुको पीडा हराउनका लागि सहयोगी हातहरु बढाउन आग्रह गर्छु', उनले भने। प्रधानमन्त्री ओलीले विपद्को घडीमा यसपालीको दसैँ टीका उल्लासपूर्ण हुन नसकेको समेत उल्लेख गरेका छन्। 'विपद्को घडीमा यतिबेला मेरो मन भारी भइरहेको छ। भारी मनकासाथ दसैँको उल्लासमा रमाउनुपर्ने बेला हाम्रो दिदीबहिनी तथा दाजुभाइ रमाउन नसकिरहेको अवस्था र म पनि रमाउन सकिरहेको छैन', उनले भनेका छन्, 'दसैँअघि आएको भीषण बाढी र पहिरोका कारणले निर्दोष बालबालिका र असक्त जेष्ठ नागरिकहरुले जीवन गुमाउनुपर्यो। कति घाइते हुनुभयो, धेरै जनधनको क्षति भयो।' प्रधानमन्त्री ओलीले शुभकामना भडियो सन्देशमार्फत सरकार प्रकोपपछिको उद्धार, राहत र पुनःस्थापनामा केन्द्रित रहेको जानकारी दिँदै आश्वस्त रहन आग्रह गरे। 'प्रकोपले किसानको अन्नबालि नोक्सान भएको छ, त्यसको मूल्यांकन गरेर क्षतिपूर्ति उपलब्ध गराउछौँ। भत्किएका घरहरु पुनर्निर्माण गरी हस्तान्तरण गर्नेछौं। यसप्रति आश्वस्त रहँदै, सबैलाई दसैँ मनाउन र मिल्नेहरुले टीका लगाउन म आग्रह गर्न चाहन्छु।' उनले आफू नेतृत्वको सरकार जिम्मेवारीप्रति सचेत रहेको उल्लेख गर्दै प्रकोप प्रभावितलाई धैर्य धारण गर्न आग्रह समेत गरे। 'सरकारको नेतृत्व गरिरहेका हुनाले मेरो काँधमा थप जिम्मेवारी छ', प्रधानमन्त्री ओलीले भने, 'उहाँहरुको आशु पुछ्ने, उहाँहरुको घाउमा मलहम लगाउने, पीडितलाई राहत दिने, पुनःनिर्माणको काम यथाशीघ्र सम्पन्न गर्ने, चाडपर्वमा आवातजावतलाई सहज र सुगम बनाउने समेत उत्तरदायित्वमा लागिरहेको घडीमा सबैलाई धैर्य धारण गर्न पनि आग्रह गर्दछु।'"
काभा भलिबलको उपाधिका लागि नेपाल र उज्वेकिस्तान भिड्ने,"काठमाडौं : सेन्ट्रल एसियन भलिबल एशोसिएसन (काभा) यु२० पुरुष भलिबल च्याम्पियनसिपको उपाधिका लागि नेपालले आज उज्वेकिस्तानसँग प्रतिस्पर्धा गर्दैछ। श्रीलंकाको कोलम्बोमा हुने फाइन भिडन्त स्थानीय समयअनुसार दिउँसो ३ बजेदेखि सुरु हुनेछ। हिजो भएको लिग चरणको अन्तिम खेलमा नेपालले तुर्कमेनिस्तानलाई ३० को सोझो सेटमा पराजित गर्दै फाइनलमा प्रवेश गरेको हो। त्यसअघि नेपाललले श्रीलंका र माल्दिभ्सलाई समान ३० को सोझो सेटमा पराजित गरेको थियो भने उज्वेकिस्तानसँग ३१ र कीर्गिस्तानसँग ३२ सेटको हार ब्यहोरेको थियो। नेपाल दोस्रो स्थानमा रहँदै फाइनल प्रवेश गरेको हो भने उज्वेकिस्तान शतप्रतिशत जीतसहित पहिलो स्थानमा रहँदै फाइनलमा पुगेको हो। समूह चरणमा सबै खेलमा उज्वेकिस्तानले जीत हासिल गरेको थियो। श्रीलंका भलिबल फेडेरेसनले आयोजना गरेको उक्त प्रतियोगितामा आयोजक श्रीलंकासहित तुर्किमिनिस्तान, माल्दिभ्स, कीर्गिस्तान, उज्वेकिस्तान र नेपाल सहभागी छन्।"
"दसैँले समुदाय, परिवार र व्यक्ति बीचको एकतालाई अझ सुदृढ बनाउँदै आएको छः सभापति देउवा","काठमाडौं : नेपाली कांग्रेसका सभापति एवं पूर्वप्रधानमन्त्री शेरबहादुर देउवाले बडादसैँले समुदाय, संस्था, परिवार र व्यक्तिव्यक्ति बीचको एकतालाई अझ सुदृढ बनाउँदै आएको बताएका छन्। बडादसैँका अवसरमा स्वदेश तथा विदेशमा रहेका सम्पूर्ण नेपालीमा शुभकामना व्यक्त गर्दै उनले यस पर्वलाई नेपाली समाजले हरेक वर्ष पारिवारिक स्नेह, सामाजिक सद्भाव, आपसी सहयोग र पारस्परिक एकताका रूपमा मनाउँदै आएको बताएका हुन्। नेपाल बहुजातीय, बहुधार्मिक, बहुसांस्कृतिक र बहुभाषिक राष्ट्र हो। हामीमा निहित बन्धुत्व भावले विविधता बीचमा पनि अनुपम एकता कायम गरेको छ। विविधता बीचको एकता नेपालीको विशेषता र पहिचान पनि हो। दसैँ हाम्रो एक धार्मिक र सांस्कृतिक पर्व पनि हो। यस पर्वले अन्यायमाथि न्यायको तथा असत्यमाथि सत्यको विजयको शाश्वत सन्देश दिने दिएको छ, सन्देशमा भनिएको छ। सभापति देउवाले बडादसैँको पुनित अवसरमा कांग्रेस र आफ्नो तर्फबाट सम्पूर्ण नेपाली दिदीबहिनी तथा दाजुभाइमा सुख, शान्ति, समृद्धि र उत्तरोत्तर प्रगतिको शुभकामना व्यक्त गरेका छन्। यस्तै, दसैँको पूर्वसन्ध्यामा बाढी, पहिरोको प्रकोपले मुलुक नै आक्रान्त हुन पुगेको उल्लेख गर्दै उनले हजारौँ नागरिक घरवारविहीन हुन पुगेको र मुलुकमा अर्बौंका राष्ट्रिय पूर्वाधार नष्ट भएको स्मरण गरेका छन्। दसैँमा मान्यजनबाट आशीष लिन र आफन्तसँग भेटघाट गर्नका लागि गाउँघर फर्कन कठिन अवस्था सिर्जना भएको छ, शुभकामना सन्देशमा उल्लेख छ,हजारौँ नागरिकका करोडौँका जग्गाजमिन र भित्र्याउने बेला भएको अन्नबाली सखाप भएका छन्। यो विपत्तिका समयमा दुर्गा भवानीले सबैलाई आत्मबल र दृढ शक्ति प्रदान गरून् भन्ने कामना गर्दछु।"
डडेलधुराको पोखरा बजारमा बोरामा बालिकाको शव फेला,"डडेलधुरा : डडेलधुराको अमरगढी नगरपालिका७ पोखरा बजारमा एक बालिकाको शवको फेला परेको छ। सोही ठाउँकी १४ वर्षीया आरती भट्टराईको शव फेला परेको जिल्ला प्रहरी कार्यालय डडेलधुराका सूचना अधिकारी प्रहरी निरीक्षक उपेन्द्र बमले बताए। हिजो शुक्रबार राति ९ बजेपछि अज्ञात व्यक्तिले प्लास्टिकको बोरामा राखेर शव फ्याँकेर गएको खुल्न आएको छ। बलात्कारपछि हत्या गरेर शव फ्याँकिएको आशंका मृतकका आफन्तले गरेका छन्। राति मोटरसाइकलमा आएका व्यक्तिले शव फ्याँकेको स्थानीयको भनाइ छ। तर, प्रहरीले भने अनुसन्धानपछि मात्रै घटनाबारे विस्तृत खुल्ने बताइएको छ। प्रहरीले आरतीको शरीरमा कुनै चोटपटक नदेखिएको बताएको छ। डडेलधुरा प्रहरीले अनुसन्धानका लागि शंकास्पद एक व्यक्तिलाई पक्राउ गरेको छ। तर, उनको परिचय भने खुलाएको छैन। प्रहरीले आज बिहान शव उठाएर पोस्टमर्टमका लागि डडेलधुरा अस्पताल पठाएको जनाएको छ।"
राष्ट्रपति पौडेलले दिउँसो साढे ३ बजेदेखि सर्वसाधारणलाई दसैँको टीका लगाइदिने,"काठमाडौं : राष्ट्रपति रामचन्द्र पौडेलले विजया दशमी २०८१ को अवसरमा टीकाको दिन राष्ट्रपति भवन शीतल निवासमा सर्वसाधारणलाई टीका तथा जमरा लगाइदिने भएका छन्। उनले यही असोज २६ गते शनिबार दिउँसो ३:३० देखि साँझ ५ बजेसम्म इच्छुक सर्वसाधारणलाई टीका तथा जमरा लगाइदिने कार्यक्रम तय भएको राष्ट्रपतिको कार्यालयले जनाएको छ। विजया दशमीका उपलक्ष्यमा शनिबारै दिउँसो राष्ट्रपति पौडेलले ३ देखि ३:३० बजेसम्म अतिविशिष्ट र विशिष्ट व्यक्तित्वलाई टीकाजमरा लगाइदिने छन्। राष्ट्रपति कार्यालयका अनुसार दिउँसो ३ बजेदेखि ३:३० बजेसम्म सम्माननीयहरू, उपप्रधानमन्त्री, प्रदेश प्रमुख, मन्त्री, न्यायाधीश, सांसद, संवैधानिक निकायका पदाधिकारीलगायत विशिष्ट महानुभावहरूलाई राष्ट्रपति भवनमा राष्ट्रपति पौडेलले टीकाजमरा लगाइदिनेछन्। साथै, सोही समयमा निजामती, जङ्गी, प्रहरीतर्फका अधिकृतस्तरका राष्ट्रसेवकलाई पनि टीकाजमरा लगाइदिनुहुने कार्यक्रम छ। राष्ट्रपति पौडेलले विजया दशमीको टीका ९४ वर्षीय दाजु डुण्डीराज पौडेलबाट लगाउने भएका छन्। राष्ट्रपति पौडेलले दाजु डुण्डराजबाट यस वर्षको दसैँको टीका, प्रसाद, जमरा र आर्शिवाद ग्रहण गर्ने भएका हुन्। सोही अवसरमा राष्ट्रपति पौडेलले गुरु पुरोहितबाट पनि दसैँको टीका, जमरा र प्रसाद ग्रहण गर्ने छन्। राष्ट्रपति पौडेलले राष्ट्रपति कार्यालय शीतल निवासमा शनिबार बिहान यस वर्षको दसैँको शुभ साइत ११:३६ बजे टीका र जमरा ग्रहण गर्नेछन।"
आज देशका यी स्थानमा हुने छ वर्षा,"काठमाडौं : आज देशका कोशी प्रदेश लगायत बागमती, गण्डकी , लुम्बिनी, कर्णाली र सुदूरपश्चिम प्रदेशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेशको पहाडी भूभागका थोरै स्थानहरूमा तथा बाँकी प्रदेशका पहाडी भूभागका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। आज राति देशभर पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने महाशाखाले जनाएको छ। कोशी प्रदेशका थोरै स्थानहरूमा तथा गण्डकी र कर्णाली प्रदेशका पहाडी भूभागका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ।"
विजया दशमीले संकटपूर्ण परिस्थितिको सामना गर्ने शक्ति देओस्ः अध्यक्ष दाहाल,"काठमाडौं : पूर्वप्रधानमन्त्री तथा नेकपा (माओवादी केन्द्र) का अध्यक्ष पुष्पकमल दाहाल प्रचण्डले मौलिक पर्वभित्र रहेका सकारात्मक र मानवीय जीवन मूल्यका संस्कार र प्रवृत्तिको संरक्षण गर्दै जानुपर्ने बताएका छन्। विजयादशमीका अवसरमा आज शुभकामना दिँदै उनले विद्यमान रूढिवाद, अन्धविश्वास, भड्किलो चिन्तन र जीवनपद्धतिमा समयानुकूल परिमार्जन आवश्यक भएको बताए। 'देशमा विद्यमान परिवर्तित राजनीतिक परिस्थिति एवं विज्ञानप्रविधिको गुणात्मक विकाससँगै परम्परागत मूल्य, मान्यता, संस्कार र पर्वहरूलाई पनि थप समृद्ध र विकसित तुल्याउन जरुरी छ', अध्यक्ष दाहालले भनेका छन्, 'यसले हाम्रा मूल्य, मान्यता, संस्कार र पर्वहरूलाई थप बलियो र जीवनमुखी बनाउन मद्दत गर्दछ।' पूर्वप्रधानमन्त्री दाहालले दसैँ पर्वलाई वर्षभरिको सबैभन्दा ठूलो उत्सव एवं पारिवारिक र सामाजिक पुनःमिलनको महत्वपूर्ण अवसरका रूपमा खुसियालीपूर्वक मनाउन सबैमा अपील गरेका छन्। विजयको प्रतीकका रूपमा मनाइने विजयादशमीले धार्मिक सहिष्णुता, सामाजिक सद्भाव, मेलमिलाप एवं सहकार्यका निम्ति महत्वपूर्ण योगदान गर्दै आएको जनाउँदै अध्यक्ष दाहालले विश्व परिवेशमा सामाजिक पुनःमिलनको सबैभन्दा ठूलो उत्सव एवं अवसरका रूपमा समेत दसैँ स्थापित हुँदै आएको बताए। दसैँको पूर्वसन्ध्यामा आएको बाढीपहिरो र त्यसले निम्त्याएको भयानक विपत्तिबाट सिङ्गो देश आक्रान्त बनेको उल्लेख गर्दै अध्यक्ष दाहालले प्रभावित नागरिकलाई यथाशीघ्र राहत र पुनःस्थापना प्रबन्ध गर्न सरकारको ध्यानाकर्षण गराएका छन्। पीडा र चुनौतीको बीचमा पनि धैर्यतापूर्वक विपत्तिको सामना गर्नुबाहेक अर्को विकल्प नभएको भन्दै उनले भनेका छन्, 'प्राकृतिक विपत्तिबाट मृत्यु भएका परिवारजनमा राहतको व्यवस्था, घरबारबिहीन नागरिकलाई पुनःस्थापना एवं पुनःवास, क्षति भएको सम्पत्तिको उचित क्षतिपूर्ति, जोखिमयुक्त बस्तीहरूको स्थानान्तरण, भत्किएका सडक, पुल लगायतका संरचनाहरूको पुनर्निर्माणमा तीव्रता दिएर आम जनतालाई देशमा सरकार भएको अनुभूति गराउनसमेत म नेपाल सरकारलाई पुनःस्मरण गराउन चाहन्छु।' अध्यक्ष दाहालले विजयदशमी २०८१ ले सम्पूर्ण नेपालीलाई राष्ट्रिय एकता, धार्मिक सहिष्णुता, सामाजिक सद्भाव, पारिवारिक पुनःमिलन एवं संकटपूर्ण परिस्थितिको सामनासहित शोकलाई शक्तिमा बदल्न थप प्रेरणा र ऊर्जा प्रदान गर्ने विश्वासका साथ शुभकामना व्यक्त गरेका छन्।"
राष्ट्रियसभा अध्यक्ष दाहाल जेनेभा प्रस्थान,"काठमाडौं : राष्ट्रियसभा अध्यक्ष नारायणप्रसाद दाहालको नेतृत्वमा नौ सदस्यीय नेपाली संसदीय प्रतिनिधिमण्डल स्वीट्जरल्याण्डको जेनेभा प्रस्थान गरेको छ। अन्तरव्यवस्थापिका संघ (आईपीयू)को १४९ औँ महासभामा भाग लिनका लागि टोली जेनेभा प्रस्थान गरेको हो। महासभामा राष्ट्रियसभा अध्यक्ष दाहालले शान्तिपूर्ण र दिगो भविष्यको लागि विज्ञान, प्रविधि र नवप्रवर्तनको सदुपयोग विषयमा नेपालको तर्फबाट सम्बोधन गर्ने कार्यसूची रहेको संघीय संसद सचिवालयले जनाएको छ। अध्यक्ष दाहालले महासभामा सहभागी विभिन्न राष्ट्रका प्रतिनिधिमण्डल एवं अन्तरव्यवस्थापिका संघ तथा सचिवालयका पदाधिकारीहरूसँग भेटघाट गर्ने कार्यक्रम समेत छ। यही असोज २७ देखि कात्तिक १ गतेसम्म महासभामा भाग लिन गएको अध्यक्ष दाहाल नेतृत्वको प्रतिनिधिमण्डलमा सासदहरु सुनिता बराल र निशा डाँगी रहेका छन्। प्रतिनिधिमण्डलमा राष्ट्रिय सभासदस्यहरू तारामान स्वाँर र कृष्णप्रसाद पौडेल तथा संघीय संसद्का महासचिव पद्मप्रसाद पाण्डेयसहितका अधिकृत छन्। अध्यक्ष दाहाल नेतृत्वको प्रतिनिधिमण्डल आगामी कातिक ३ गते स्वदेश फर्किने कार्यक्रम छ।"
नेपाल प्रहरीले काठमाडौं उपत्यकामा आज निःशुल्क बस चलाउने,"काठमाडौं : नेपाल प्रहरीले काठमाडौं उपत्यकामा आज निःशुल्क बस सेवा दिने भएको छ। सार्वजनिक यातायातका साधनहरू कम चल्ने भएकाले सर्वसाधारणलाई सहजताका लागि निःशुल्क बस चलाउन लागेको हो। प्रहरीका अनुसार अनुसार एउटा बस रिङरोडभित्र र अर्को बस रिङरोडबाहिरका यात्रुलाई मध्यनजर गरेर सञ्चालन सञ्चालन गरिने छ। काठमाडौं उपत्यकाभित्र एक नम्बर रुटवाला बस प्रहरी प्रधान कार्यालय नक्सालबाट छुटेर, बालुवाटार, टिचिङ, चक्रपथ, नयाँ बसपार्क, बालाजु, स्वयम्भू, कलंकी, बल्खु, सातदोबाटो, लगनखेल, जावलाखेल, थापाथली, माइतीघर, पुतलीसडक र जयनेपाल हल पुगी पुनः सोही रुटबाट नक्सालसम्म फिर्ता हुने प्रहरीले जनाएको छ। यसैगरी दुई नम्बर रुटको बस नक्सालबाट छुट्टिएर रातोपुल, गौशाला, एयरपोर्ट, कोटेश्वर, ठिमी, सल्लाघारी, सूर्यविनायक, चाबहिल, सुकेधारा, चक्रपथ, टिचिङ, बालुवाटार हुँदै फेरि प्रहरी प्रधान कार्यालय नक्साल आइपुग्नेछ।"
पूर्वराजा ज्ञानेन्द्र शाहले सर्वसाधारणलाई लगाइदिए दसैंको टीका,काठमाडौं : पूर्वराजा ज्ञानेन्द्र शाहले नेपालीको महान चाड विजया दशमीको अवसरमा सर्वसाधारणलाई टीका लगाइदिएका छन्। शनिबार अपरान्ह ४ बजेबाट पूर्वराजा शाहले विजया दशमीको सर्वसाधारणलाई टीका लगाइदिएका हुन्। पूर्वराजा शाहको हातबाट टीका ग्रहण गर्न निर्मल निवासमा सर्वसाधारणको लाम रहेको थियो।पूर्वराजा शाहले हरेक वर्ष वडा दसैँको विजया दशमीको दिन सर्वसाधारणलाई पनि टीका लगाउँदै आएका छन्। दुर्गापक्षको मुख्य दिन मान्यजनको हातबाट नवदुर्गाको प्रसाद ग्रहण गर्नुअघि विधिपूर्वक नौ दिनसम्म नवदुर्गाको आह्वान गरी पूजा आराधना गरिएको दसैँ घर वा पूजा कोठामा देवी विसर्जन गरिन्छ।
राष्ट्रपति पौडेलद्वारा सर्वसाधारणलाई टीका र जमरा प्रदान,"काठमाडौं : राष्ट्रपति रामचन्द्र पौडेलले विजयादशमीका अवसरमा सर्वसाधारणलाई टीका र जमरा प्रदान गरेका छन्। दिउँसो ३ बजे प्रधानमन्त्री केपी शर्मा ओली, उपप्रधानमन्त्रीद्वय, मन्त्री, सांसद, संवैधानिक अङ्गका प्रमुख एवं सदस्यलाई नवदुर्गाको प्रसादस्वरुप टीका र जमरा प्रदान गरिसकेपछि इच्छुक सर्वसाधारणलाई पनि टीका र जमरा प्रदान गरेको राष्ट्रपति सचिवालयले जनाएको छ। राष्ट्रपतिबाट टीका र जमरा ग्रहण गर्न सयौं सर्वसाधारण राष्ट्रपति कार्यालय पुगेका थिए। विजयादशमीका दिन राष्ट्रको अभिभावकका रूपमा राष्ट्राध्यक्षबाट हजारौं नेपालीले टीका र प्रसाद ग्रहण गर्ने गरेका छन्। राजतन्त्रकालमा राजाले निरन्तरता दिएको यो परम्परालाई संघीय लोकतान्त्रिक गणतन्त्र स्थापनापछिका राष्ट्रपतिहरूले पनि निरन्तरता दिँदै आएका छन्। रासस"
"दसैँले समुदाय, परिवार र व्यक्ति बीचको एकतालाई अझ सुदृढ बनाउँदै आएको छः सभापति देउवा","काठमाडौं : नेपाली कांग्रेसका सभापति एवं पूर्वप्रधानमन्त्री शेरबहादुर देउवाले बडादसैँले समुदाय, संस्था, परिवार र व्यक्तिव्यक्ति बीचको एकतालाई अझ सुदृढ बनाउँदै आएको बताएका छन्। बडादसैँका अवसरमा स्वदेश तथा विदेशमा रहेका सम्पूर्ण नेपालीमा शुभकामना व्यक्त गर्दै उनले यस पर्वलाई नेपाली समाजले हरेक वर्ष पारिवारिक स्नेह, सामाजिक सद्भाव, आपसी सहयोग र पारस्परिक एकताका रूपमा मनाउँदै आएको बताएका हुन्। नेपाल बहुजातीय, बहुधार्मिक, बहुसांस्कृतिक र बहुभाषिक राष्ट्र हो। हामीमा निहित बन्धुत्व भावले विविधता बीचमा पनि अनुपम एकता कायम गरेको छ। विविधता बीचको एकता नेपालीको विशेषता र पहिचान पनि हो। दसैँ हाम्रो एक धार्मिक र सांस्कृतिक पर्व पनि हो। यस पर्वले अन्यायमाथि न्यायको तथा असत्यमाथि सत्यको विजयको शाश्वत सन्देश दिने दिएको छ, सन्देशमा भनिएको छ। सभापति देउवाले बडादसैँको पुनित अवसरमा कांग्रेस र आफ्नो तर्फबाट सम्पूर्ण नेपाली दिदीबहिनी तथा दाजुभाइमा सुख, शान्ति, समृद्धि र उत्तरोत्तर प्रगतिको शुभकामना व्यक्त गरेका छन्। यस्तै, दसैँको पूर्वसन्ध्यामा बाढी, पहिरोको प्रकोपले मुलुक नै आक्रान्त हुन पुगेको उल्लेख गर्दै उनले हजारौँ नागरिक घरवारविहीन हुन पुगेको र मुलुकमा अर्बौंका राष्ट्रिय पूर्वाधार नष्ट भएको स्मरण गरेका छन्। दसैँमा मान्यजनबाट आशीष लिन र आफन्तसँग भेटघाट गर्नका लागि गाउँघर फर्कन कठिन अवस्था सिर्जना भएको छ, शुभकामना सन्देशमा उल्लेख छ,हजारौँ नागरिकका करोडौँका जग्गाजमिन र भित्र्याउने बेला भएको अन्नबाली सखाप भएका छन्। यो विपत्तिका समयमा दुर्गा भवानीले सबैलाई आत्मबल र दृढ शक्ति प्रदान गरून् भन्ने कामना गर्दछु।"
जनमत पार्टीका पाँच केन्द्रीय सदस्य जसपा नेपालमा प्रवेश,"वीरगन्ज : जनमत पार्टीका पाँच केन्द्रीय सदस्यसहित ३० जनाभन्दा बढी नेता कार्यकर्ताले पार्टी परित्याग गरेका छन् । जनमत पार्टीका केन्द्रीय सदस्यहरू शशीकपुर मियाँ, करिमा बेगम, सुधिरनाथ पाण्डे , विजय यादव र सब्बो खातुनसहित ३१ जनाले पार्टी परित्याग गरि जनता समाजवादी पार्टी (जसपा) नेपालमा प्रवेश गरेका छन् । बाराको सिमरास्थित अर्गानिक रिसोर्टमा शुक्रबार आयोजित कार्यक्रममा जसपा नेपालका अध्यक्ष उपेन्द्र यादवले उनीहरूलाई अबीर टीका लगाएर पार्टीमा स्वागत गरेका हुन् । जनमत पार्टीका मधेस प्रदेश समिति सदस्य सन्नी द्धिवेदी, मुस्लिम जनमत संघका जिल्ला अध्यक्ष औरेन्जेब अन्सारी, जिल्ला उपाध्यक्ष प्रवेज अख्तर,जिल्ला सदस्य मजिद देवान,जितेन्द्र चौरसिया,सायद अली,जयकुमार मिश्र,अजिम मियाँ हवारी, सन्जय साह लगायतपनि जनमत पार्टी परित्याग गरेर जसपामा नेपालमा प्रवेश गरेका छन् । जसपा नेपालमा प्रवेश गरेका जनमत पार्टीका केन्द्रीय सदस्य शशीकपुर मियाँले आफूले पार्टी परिवर्तन गरेको नभई पहिलेकै घरमा घर फर्किएको प्रतिक्रिया दिए । तत्कालीन मधेसी जनअधिकार फोरम नेपालको पर्सा जिल्ला अध्यक्ष समेत रहेका मियाँले भने,यो कदम पार्टी प्रवेश होइन, यो घर वापसी हो। जसपा नेपालको सिद्धान्त र नीतिप्रति मेरो सधैं विश्वास थियो, र म यहाँ फर्किनु मेरो स्वाभाविक निर्णय हो। कार्यक्रममा जसपा नेपालका अध्यक्ष यादवले भने, पार्टी प्रवेशले जसपा नेपालको राजनीतिक शक्तिलाई थप सुदृढ बनाउनेछ। हामी मधेसी जनताको अधिकारका लागि लडिरहेका छौं, र यो कदमले हाम्रो संघर्षलाई नयाँ ऊर्जा दिनेछ।"
"पर्सामा कमजोर बन्दै जसपा नेपाल : नेताहरू धमाधम पार्टी छाड्दै, सहइन्चार्ज यादव जसपामा प्रवेश","वीरगन्ज : उपेन्द्र यादव नेतृत्वको जनता समाजवादी पार्टी नेपाल पर्सा जिल्लामा कमजोर बन्दै गएको छ । पर्सामा जसपा नेपालका जिल्लास्तरका नेता कार्यकर्ताहरू एकपछि अर्को गर्दै अशोक राई नेतृत्वको जसपामा प्रवेश गर्न थालेका हुन् । जसपा नेपालका जिल्ला सचिव, वीरगन्ज महानगर समितिका सचिव, पर्सागढी नगरपालिकाको पालिकास्तरीय नेताहरु जसपामा प्रवेश गरेको केहि हप्ता नबित्दै जसपा नेपालका जिल्ला सहइन्चार्ज दीपक यादवपनि जसपामा प्रवेश गरेका छन् । शुक्रबार वीरगन्जमा जसपा नेपालका सहइन्चार्ज यादव जसपामा प्रवेश गरेका हुन्। उनीसँगै पटेर्वा सुगौली गाउँपालिकाका जसपा नेपालका अन्य नेताकार्यकर्ताहरुपनि जसपामा प्रवेश गरेका छन् । जसपा नेपाल परित्याग गरेर जसपामा प्रवेश गरेका यादव मधेस प्रदेशका पूर्वमुख्यमन्त्री लालबाबु राउतका पूर्वस्वकीय सचिव हुन् । राउत मुख्यमन्त्री रहेका बेला पूरा कार्यकाल यादव स्वकीय सचिव थिए । उनी गत स्थानीय तहको निर्वाचनमा पर्साको पटेर्वासुगौली गाउँपालिकाको अध्यक्ष पदका लागि जसपा नेपालको तर्फबाट उम्मेदवारसमेत बनेका थिए ।नेपाल सरकारका खानेपानी मन्त्री प्रदीप यादव र वीरगन्ज महानगरपालिकाका मेयर राजेशमान सिंहले दीपक यादवसहित उनी नेतृत्वको टोलीलाई फूलमाला र टीका लगाएर पार्टीमा स्वागत गरेका छन् । यादवले स्वागत गर्दै भने, दीपक यादवजस्तो कर्मठ नेताको प्रवेशले पार्टीलाई थप सशक्त र सङ्गठित बनाउने छ । मधेसका जनताको हक अधिकारको लागि हामी सबै एकजुट भएर अघि बढ्नेछौँ । उहाँको सहभागिताले पार्टीलाई मात्र नभई मधेसको समृद्धिमा पनि महत्त्वपूर्ण योगदान पुर्याउनेछ ।"" जसपाका केन्द्रिय सदस्य समेत रहेका वीरगन्ज महानगरका मेयर राजेशमान सिंहले पनि दीपक यादवको जसपामा प्रवेशलाई सङ्गठनको सशक्तीकरणको महत्वपूर्ण कदमको रूपमा लिएको बताए । जसपामा प्रवेश गरेका दीपकले भने, 'म लामो समयदेखि जसपा नेपालमा आबद्ध थिएँ, तर पार्टीले मधेसका जनताको माग र समस्यालाई सम्बोधन गर्न असफल रह्यो । पार्टीमा नेतृत्वको गलत राजनीतिक पद्धति र दीर्घकालीन विकासको अभावका कारण मैले पार्टी छोड्ने निर्णय गरेँ ।'"
राष्ट्रपति पौडेलले दिउँसो साढे ३ बजेदेखि सर्वसाधारणलाई दसैँको टीका लगाइदिने,"काठमाडौं : राष्ट्रपति रामचन्द्र पौडेलले विजया दशमी २०८१ को अवसरमा टीकाको दिन राष्ट्रपति भवन शीतल निवासमा सर्वसाधारणलाई टीका तथा जमरा लगाइदिने भएका छन्। उनले यही असोज २६ गते शनिबार दिउँसो ३:३० देखि साँझ ५ बजेसम्म इच्छुक सर्वसाधारणलाई टीका तथा जमरा लगाइदिने कार्यक्रम तय भएको राष्ट्रपतिको कार्यालयले जनाएको छ। विजया दशमीका उपलक्ष्यमा शनिबारै दिउँसो राष्ट्रपति पौडेलले ३ देखि ३:३० बजेसम्म अतिविशिष्ट र विशिष्ट व्यक्तित्वलाई टीकाजमरा लगाइदिने छन्। राष्ट्रपति कार्यालयका अनुसार दिउँसो ३ बजेदेखि ३:३० बजेसम्म सम्माननीयहरू, उपप्रधानमन्त्री, प्रदेश प्रमुख, मन्त्री, न्यायाधीश, सांसद, संवैधानिक निकायका पदाधिकारीलगायत विशिष्ट महानुभावहरूलाई राष्ट्रपति भवनमा राष्ट्रपति पौडेलले टीकाजमरा लगाइदिनेछन्। साथै, सोही समयमा निजामती, जङ्गी, प्रहरीतर्फका अधिकृतस्तरका राष्ट्रसेवकलाई पनि टीकाजमरा लगाइदिनुहुने कार्यक्रम छ। राष्ट्रपति पौडेलले विजया दशमीको टीका ९४ वर्षीय दाजु डुण्डीराज पौडेलबाट लगाउने भएका छन्। राष्ट्रपति पौडेलले दाजु डुण्डराजबाट यस वर्षको दसैँको टीका, प्रसाद, जमरा र आर्शिवाद ग्रहण गर्ने भएका हुन्। सोही अवसरमा राष्ट्रपति पौडेलले गुरु पुरोहितबाट पनि दसैँको टीका, जमरा र प्रसाद ग्रहण गर्ने छन्। राष्ट्रपति पौडेलले राष्ट्रपति कार्यालय शीतल निवासमा शनिबार बिहान यस वर्षको दसैँको शुभ साइत ११:३६ बजे टीका र जमरा ग्रहण गर्नेछन।"
प्रधानमन्त्री ओलीले बुबाको हातबाट लगाए दशैंको टीका,काठमाडौं : प्रधानमन्त्री केपी शर्मा ओलीले बुबा मोहनप्रसाद ओलीको हातबाट दशैंको टीका ग्रहण गरेका छन्। आज बिहान शुभ साइतमा प्रधानमन्त्री ओलीलाई बुबाले बालुवाटारस्थित निवासमै पुगेर टीका लगाइदिएका हुन्। प्रधानमन्त्री ओलीले परिवारका सदस्यहरुसँगबाहेक यसपटक टीका लगाउने कार्यक्रम नराखेको शुक्रबार नै जानकारी गराएका छन्। राष्ट्रपति रामचन्द्र पौडेलले भने दिउँसो ३:३० देखि साँझ ५ बजेसम्म विजया दशमीको टीका राष्ट्रपति भवन शीतल निवासमा सर्वसाधारणलाई टीका तथा जमरा लगाइदिने भएका छन्।
"मुलुकमा स्थायित्व, सुशासन र समृद्धिको कामना छ : राष्ट्रपति पौडेल","काठमाडौं : राष्ट्रपति रामचन्द्र पौडेलले विजया दशमीको अवसरमा देश तथा विदेशमा रहेका सम्पूर्ण नेपालीमा शुभकामना व्यक्त गरेका छन्। शुभकामना सन्देशमार्फत उनले आसुरी प्रवृत्तिमाथि सत्यको विजयको प्रतीक महान् चाड विजया दशमीको दिनमा नवदुर्गा भवानीको प्रसाद टीका, जमरा र आशिर्वाद मान्यजनबाट ग्रहण गर्ने उल्लेख गर्दै उनले दसैँको अवसरमा मुलुकमा स्थायित्व, सुशासन र समृद्धिको कामना गरेका छन्। 'विजया दशमी, २०८१ को पावन अवसरमा स्वदेश तथा विदेशमा रहनुभएका सम्पूर्ण नेपाली दिदीबहिनी तथा दाजुभाइहरुमा सुख, शान्ति, समृद्धि एवम् उत्तरोत्तर प्रगतिका लागि राष्ट्रको कल्याणका लागि दुर्गा भवानीसँग प्रार्थना गर्दै मुलुकमा स्थायित्व, सुशासन र समृद्धिको कामना गर्दछु', जारी शुभकामना सन्देशमा भनिएको छ।"
प्रधानमन्त्री ओलीले लगाए राष्ट्रपतिको हातबाट टीका र जमरा,"काठमाडौं : राष्ट्रपति रामचन्द्र पौडेलले प्रधानमन्त्री केपी शर्मा ओलीलाई नवदुर्गाको प्रसादस्वरुप टीका र जमरा प्रदान गरेका छन्। शीतल निवासमा प्रधानमन्त्री ओलीले राष्ट्रपतिबाट विजयादशमीकोटीका र जमरा ग्रहण गरेका हुन्। शितल निवासमा आज दिउँसो ३ बजेपछि अतिविशिष्ट व्यक्तित्व र त्यसपछि ५ बजेसम्म सर्वसाधारणलाई टीका जमरा लगाइदिने कार्यक्रम सुरू रहेको छ । प्रधानमन्त्री ओलीले बाढी पहिरो र विपद्का कारण परिवारका सदस्यहरुसँगबाहेक यसपटक टीका लगाउने कार्यक्रम नराखेको शुक्रबार नै जानकारी गराएका छन्। शितल निवासमा टीका तथा जमरा ग्रहण गर्न उपप्रधानमन्त्रीद्वय प्रकाशमान सिंह, विष्णुप्रसाद पौडेललगायतका मन्त्रीहरूपनि पुगेको राष्ट्रपतिका स्वकीय सचिवालयले जनाएको छ । यसैगरी, अख्तियार दुरुपयोग अनुसन्धान आयोगका प्रमुख आयुक्त प्रेमकुमार राई, नेपाली सेनाका प्रधानसेनापति अशोक सिग्देल, नेपाल प्रहरीका महानिरीक्षक वसन्तबहादुर कुँवर लगायतले पनि राष्ट्रपति पौडेलको हातबाट टीका तथा जमरा ग्रहण गरेका छन्।"
विजया दशमीले संकटपूर्ण परिस्थितिको सामना गर्ने शक्ति देओस्ः अध्यक्ष दाहाल,"काठमाडौं : पूर्वप्रधानमन्त्री तथा नेकपा (माओवादी केन्द्र) का अध्यक्ष पुष्पकमल दाहाल प्रचण्डले मौलिक पर्वभित्र रहेका सकारात्मक र मानवीय जीवन मूल्यका संस्कार र प्रवृत्तिको संरक्षण गर्दै जानुपर्ने बताएका छन्। विजयादशमीका अवसरमा आज शुभकामना दिँदै उनले विद्यमान रूढिवाद, अन्धविश्वास, भड्किलो चिन्तन र जीवनपद्धतिमा समयानुकूल परिमार्जन आवश्यक भएको बताए। 'देशमा विद्यमान परिवर्तित राजनीतिक परिस्थिति एवं विज्ञानप्रविधिको गुणात्मक विकाससँगै परम्परागत मूल्य, मान्यता, संस्कार र पर्वहरूलाई पनि थप समृद्ध र विकसित तुल्याउन जरुरी छ', अध्यक्ष दाहालले भनेका छन्, 'यसले हाम्रा मूल्य, मान्यता, संस्कार र पर्वहरूलाई थप बलियो र जीवनमुखी बनाउन मद्दत गर्दछ।' पूर्वप्रधानमन्त्री दाहालले दसैँ पर्वलाई वर्षभरिको सबैभन्दा ठूलो उत्सव एवं पारिवारिक र सामाजिक पुनःमिलनको महत्वपूर्ण अवसरका रूपमा खुसियालीपूर्वक मनाउन सबैमा अपील गरेका छन्। विजयको प्रतीकका रूपमा मनाइने विजयादशमीले धार्मिक सहिष्णुता, सामाजिक सद्भाव, मेलमिलाप एवं सहकार्यका निम्ति महत्वपूर्ण योगदान गर्दै आएको जनाउँदै अध्यक्ष दाहालले विश्व परिवेशमा सामाजिक पुनःमिलनको सबैभन्दा ठूलो उत्सव एवं अवसरका रूपमा समेत दसैँ स्थापित हुँदै आएको बताए। दसैँको पूर्वसन्ध्यामा आएको बाढीपहिरो र त्यसले निम्त्याएको भयानक विपत्तिबाट सिङ्गो देश आक्रान्त बनेको उल्लेख गर्दै अध्यक्ष दाहालले प्रभावित नागरिकलाई यथाशीघ्र राहत र पुनःस्थापना प्रबन्ध गर्न सरकारको ध्यानाकर्षण गराएका छन्। पीडा र चुनौतीको बीचमा पनि धैर्यतापूर्वक विपत्तिको सामना गर्नुबाहेक अर्को विकल्प नभएको भन्दै उनले भनेका छन्, 'प्राकृतिक विपत्तिबाट मृत्यु भएका परिवारजनमा राहतको व्यवस्था, घरबारबिहीन नागरिकलाई पुनःस्थापना एवं पुनःवास, क्षति भएको सम्पत्तिको उचित क्षतिपूर्ति, जोखिमयुक्त बस्तीहरूको स्थानान्तरण, भत्किएका सडक, पुल लगायतका संरचनाहरूको पुनर्निर्माणमा तीव्रता दिएर आम जनतालाई देशमा सरकार भएको अनुभूति गराउनसमेत म नेपाल सरकारलाई पुनःस्मरण गराउन चाहन्छु।' अध्यक्ष दाहालले विजयदशमी २०८१ ले सम्पूर्ण नेपालीलाई राष्ट्रिय एकता, धार्मिक सहिष्णुता, सामाजिक सद्भाव, पारिवारिक पुनःमिलन एवं संकटपूर्ण परिस्थितिको सामनासहित शोकलाई शक्तिमा बदल्न थप प्रेरणा र ऊर्जा प्रदान गर्ने विश्वासका साथ शुभकामना व्यक्त गरेका छन्।"
आपसी सहयोग र सदभावका साथ विजया दशमी मनाउनुहोस्ः प्रधानमन्त्री,"काठमाडौँ : प्रधानमन्त्री केपी शर्मा ओलीले प्राकृतिक विपद्ले दिएको पीडाकाबीच आपसी सहयोग र सदभावका साथ विजया दशमी मनाउन अनुरोध गरेका छन्। विजया दशमी २०८१ को अवसरमा उनले भिडियो सन्देशमार्फत देशभित्र तथा प्रवासमा रहेका सबै नेपालीलाई शुभकामना व्यक्त गर्दै विपद्अघिको अवस्थामा समाजलाई फर्काउन सरकारसँग होस्टेमा हैसे मिलाउन सबैलाई आह्वान समेत गरे। 'जो जहाँ छौ, पीडामा परेकाहरुको पीडा हराउनका लागि सहयोगी हातहरु बढाउन आग्रह गर्छु', उनले भने। प्रधानमन्त्री ओलीले विपद्को घडीमा यसपालीको दसैँ टीका उल्लासपूर्ण हुन नसकेको समेत उल्लेख गरेका छन्। 'विपद्को घडीमा यतिबेला मेरो मन भारी भइरहेको छ। भारी मनकासाथ दसैँको उल्लासमा रमाउनुपर्ने बेला हाम्रो दिदीबहिनी तथा दाजुभाइ रमाउन नसकिरहेको अवस्था र म पनि रमाउन सकिरहेको छैन', उनले भनेका छन्, 'दसैँअघि आएको भीषण बाढी र पहिरोका कारणले निर्दोष बालबालिका र असक्त जेष्ठ नागरिकहरुले जीवन गुमाउनुपर्यो। कति घाइते हुनुभयो, धेरै जनधनको क्षति भयो।' प्रधानमन्त्री ओलीले शुभकामना भडियो सन्देशमार्फत सरकार प्रकोपपछिको उद्धार, राहत र पुनःस्थापनामा केन्द्रित रहेको जानकारी दिँदै आश्वस्त रहन आग्रह गरे। 'प्रकोपले किसानको अन्नबालि नोक्सान भएको छ, त्यसको मूल्यांकन गरेर क्षतिपूर्ति उपलब्ध गराउछौँ। भत्किएका घरहरु पुनर्निर्माण गरी हस्तान्तरण गर्नेछौं। यसप्रति आश्वस्त रहँदै, सबैलाई दसैँ मनाउन र मिल्नेहरुले टीका लगाउन म आग्रह गर्न चाहन्छु।' उनले आफू नेतृत्वको सरकार जिम्मेवारीप्रति सचेत रहेको उल्लेख गर्दै प्रकोप प्रभावितलाई धैर्य धारण गर्न आग्रह समेत गरे। 'सरकारको नेतृत्व गरिरहेका हुनाले मेरो काँधमा थप जिम्मेवारी छ', प्रधानमन्त्री ओलीले भने, 'उहाँहरुको आशु पुछ्ने, उहाँहरुको घाउमा मलहम लगाउने, पीडितलाई राहत दिने, पुनःनिर्माणको काम यथाशीघ्र सम्पन्न गर्ने, चाडपर्वमा आवातजावतलाई सहज र सुगम बनाउने समेत उत्तरदायित्वमा लागिरहेको घडीमा सबैलाई धैर्य धारण गर्न पनि आग्रह गर्दछु।'"
आपसी सहयोग र सद्भावका बीच दसैँ मनाऔं मुख्यमन्त्री कार्की,"विराटनगर : कोसी प्रदेशका मुख्यमन्त्री हिक्मतकुमार कार्कीले नेपालीहरूको महान् चाड बडादसैंका अवसरमा देशविदेशमा रहेका सम्पूर्ण नेपाली दाजुभाइ एवं दिदीबहिनीहरुमा शुभकामना व्यक्त गरेका छन्। मुख्यमन्त्री कार्कीले आज शुभकामना सन्देश जारी गर्दै हाम्रो संस्कृति, हाम्रो गौरव का रूपमा रहेको नेपालीहरूको महान् चाड दसैँले हामी सबैमा नयाँ उत्साह र उमङ्गका साथ असल काम गर्न हौसला र सकारात्मक ऊर्जा प्रदान गर्न दुर्गा भवानीबाट आर्शिवाद प्राप्त होस् भनी कामना गरेका हुन्। दसैँका अवसरमा मान्यजनप्रति श्रद्धा र सम्मान स्वःस्फूर्त अभिव्यक्त हुने प्रचलनले पनि यसको महत्त्व अझ बढी छ । हाम्रो मुलुकमा परम्परागत रुपमा हर्षोल्लासपूर्वक मनाउने गरिएका यस्ता चाडपर्वले भौगोलिक, सांस्कृतिक र भाषिक विविधताबीच रहेको हाम्रो मौलिकतालाई थप सुदृढ गर्नुका साथै सांस्कृतिक एकता र पहिचानलाई अक्षुण्ण राख्न थप योगदान गरिरहेका छन्, शुभकामना सन्देशमा भनिएको छ। यस्तै उनले चाडपर्व नजिकिँदै गर्दा प्राकृतिक विपद्ले दिएको पीडाकाबीच आपसी सहयोग र सद्भावसँगै दसैँ मनाउन आग्रह गरेका छन्। कोसी प्रदेशका केही जिल्लासहित देशका विभिन्न भागमा आएको बाढीपहिरोले जनधनको ठूलो क्षति पुर्याएकोले विपद्को सामना गर्दै एकआपसमा सहयोग, सद्भाव र भ्रातृत्वका साथ यस वर्षको दसैँ मनाउन आग्रह गर्दछु । विपद्लाई साहसमा बदल्न सबैको सहकार्य र हातेमालो जरुरी छ, उनले भने।"
मकवानपुरमा करेन्ट लागेर दुई बालिकाको मृत्यु,मकवानपुर : मकवानपुरमा दुई बालिकाको करेन्ट लागेर मृत्यु भएको छ । हेटौँडा उपमहानगरपालिका१६ चिसापानीमा कभर्ड हल छेउमा करेन्ट लागेर बाराको निजगढ नगरपालिका१ निवासी ९ वर्षीया र हेटौँडा उपमहानगरपालिका१६ निवासी ७ वर्षीया बालिकाको मृत्यु भएको जिल्ला प्रहरी कार्यालय मकवानपुरले जनाएको छ। प्रहरीका अनुसार कभर्ड हल छेउमा जडान गरिएको ११ केभी पिन इन्सुलेटर भाँचिन गई नजिकै रहेको फलामको पोलमा सर्ट हुँदा पोलको फेदमा जमेको पानीमा विद्युत् प्रवाह भएको करेन्ट लागेको हो। उनीहरुले जमेको पानीमा टेक्न पुग्दा करेन्ट लागेर बेहोस भएका थिए । प्रहरीका अनुसार बेहोस भएका दुवै बालिकाको हेटौँडा अस्पतालमा उपचारका क्रममा चिकित्सकले मृत्यु घोषणा गरेका हुन्। घटनाबारे थप अनुसन्धान भइरहेको प्रहरीले जनाएको छ।
वीरगन्जको आदर्शनगरबाट अफिमसहित दुई जना पक्राउ,"वीरगन्ज : वीरगन्जबाट लागू औषध अफिमसहित दुई जना पक्राउ परेका छन् । पर्साको कालीकामाई गाँउपालिका १ का ५३ वर्षीय सुरेश प्रसाद कलवार र छिपहरमाई गाँउपालिका१ का २९ वर्षीय भारती प्रसाद यादवलाई प्रहरीले पक्राउ गरेको हो। कलवार कालीकामाई गाँउपालिकाका अध्यक्ष वशिष्ठ प्रसाद कलवारका बुबा हुन् । उनीहरूलाई लागु औषध अफिम जस्तो देखिने पदार्थ ४ सय १८ ग्रामसहित पक्राउ गरिएको जिल्ला प्रहरी कार्यालय पर्साका प्रवक्ता प्रहरी नायब उपरीक्षक दीपक भारतीले जानकारी दिए । प्रहरी नायब उपरीक्षक भारतीका अनुसार, उनीहरू दुवै जनालाई वीरगन्ज महानगरपालिका  १० आदर्शनगरस्थित कलवारको घरबाट शनिबार बिहान प्रहरीले नियन्त्रणमा लिएको हो । कलवारको घरको कम्पाउण्डभित्र पार्किङ गरेर राखिएको ना ४८ प ३७६४ नम्बरको पल्सर मोटरसाइकलमा लुकाएर राखिएको अफिम बरामद गरेको प्रहरीले जनाएको छ। मोटरसाइकलबाट अफिम बरामद भएपछि उक्त मोटरसाइकल धनी कलवार र यादवलाई नियन्त्रणमा लिइएको प्रहरी नायब उपरीक्षक भारतीले जाानकारी दिए । दुवै जनालाई जिल्ला प्रहरी कार्यालय पर्साको हिरासतमा राखेर थप अनुसन्धान भइरहेको प्रहरी नायब उपरीक्षक भारतीले बताए ।"
मुक्तिनाथमा दर्शनार्थीलाई दसैंको टीका र आशिर्वाद,"जोमसोम : हिन्दु तथा बौद्धमार्गीहरुको धार्मिक साझा तिर्थस्थल मुस्ताङको मुक्तिनाथ धाममा शनिबार बिहानैदेखि बडा दसैंंको टीका सुरु भएको छ। मुक्तिनाथमा आज बिहान ७ बजेदेखि विजया दशमीको टीका लगाउन सुरु गरिएको हो। मुक्तिनाथधाममा बर्सेनि बडा दसैंंको टीकाको दिन पुजारीले मुक्तिनाथ दर्शन गर्न आउने भक्तजनहरूलाई दसैं टीका र आर्शिवाद दिने प्रचलन रहँदै आइरहेको छ। मुक्तिनाथमा परिवारबाट बिछोडिएका, दसैं टीका लगाइने आफन्तजन नभएका र स्वतः स्फूर्त रुपमा मुक्तिनाथमा पुगेर टीका लगाउन पुगेका दर्शनार्थी भक्तजनहरुलाई मन्दिरमा कार्यरत पुजारी कृष्णप्रसाद सुवेदीले टीका लगाई दिएका छन्। मुक्तिनाथ मन्दिर दर्शनसँगै विजया दशमीको टीका लगाउनेहरुको शनिबारदेखि निकै ठूलो घुइँचो रहेको मुक्तिनाथ विकास समितिका प्रतिनिधि रविन सुवेदीले जानकारी दिए। विजया दशमीको दसैं टीकाको शुभसाइत बिहान ११:३६ बजे रहेपनि मुक्तिनाथ मन्दिरमा बिहानैबाट दसैं टीका लगाउनेको बाक्लो उपस्थिति रहेको थियो। मुक्तिनाथमा दसैं टीका लगाउन विशेष साइतको आवश्यकता नपर्ने मन्दिरका पुजारी कृष्णप्रसाद सुवेदीले जानकारी दिए। मुक्तिनाथ मन्दिरमा टाढा टाढाबाट आएका दर्शनार्थीहरु दर्शनगरी फर्किनु पर्ने भएकाले टीकाको साइत आवश्यकता नपर्ने पुजारी सुवेदीको भनाई छ। काठमाडौंबाट मुक्तिनाथ दर्शन गर्न आएका हरि तिमिल्सिनाले मुक्तिनाथमा दर्शनसँगै दसैँ टीका लगाउने अवसर प्राप्त भएको बताए।यति ठूलो धार्मिक पावन भूमिमा आएर दसैं टीका लगाउन पाउनु अहोभाग्यनै हो, मुक्तिनाथको दर्शन पनि गरियोउनले भने,भगवानको काखमा आएर सबै परिवारले दशै टीका लगायौ, अब यहाँबाट फर्किएपछि पारिवारिक दसैं टीका लगाउने कार्यक्रम छ। मुक्तिनाथमा भारतीय दर्शनार्थी पर्यटकले समेत दसैँ टीका ग्रहण गरेको बताइएको छ। मुक्तिनाथमा बिहान ७ बजेदेखि सुरु भएको दसैं टीका लगाउने कार्यक्रम साँझ ५ बजेसम्म रहने छ।"
"कालीकोटको दसैं : सदरमुकाम सुनसान, गाउँमा रमाइलो","कालीकोट : कालीकोटको सदरमुकाम मान्म बजार यति बेला सुनसान छ। अन्य स्थानीय हाट बजारमा पनि सुनसान छ। मान्म बजारका पसल, बजार बन्द छन्। बजारमा फाट्टफुट्ट मानिस र केही प्रहरीबाहेक अरु कोही भेटिँदैनन्। गाउँघर भरिभराउ र रमाइलो भएको दशैं मान्न घर पुगेका लाउरे कृष्ण रोकायाले बताए। उनले भने, 'बजारमा भन्दा गाउँमा मानिसको घुइँचो बढी छ। दशैंमा पिङ खेल्ने, पुराना साथीभाइसँगै भेटघाट हुने भएकाले रमाइलो गाउँमै छ। यसपालीको दसैँमा व्यापार नभएपछि व्यवसायीहरू चिन्तामा छन्। साहुको ऋण निकालेर थपेको सामान बिक्री नहुँदा पसले साहूहरू चिन्तामा परेका हुन्। यस्तै दसैँ, तिहार जस्ता ठूला चाडपर्वमा व्यापार राम्रो हुने व्यवसायीको आशा थियो तर यो पटकको दसैँमा खासै व्यापार व्यवसाय नभएको उद्योग वाणिज्य संघ कालीकोटका अध्यक्ष रतनबहादुर शाहीले बताए। उनले भने, 'दसैँ तिहारकै लागि भनेर सामान ठूलो परिमाणमा पसलमा हाले पनि सो अनुसारको व्यापार हुन नसकेको व्यापारीको गुनासो छ।' खाँडाचक्र नगरपालिकाको वडानं १ को मान्म बजार प्रमुख व्यापारिक केन्द्र हो तर यसपालि खासै व्यापार नभएको स्थानीय युवा व्यवसायी सुमन बिष्टले बताए। उनले भने, 'यसअघिका दसैँतिहारमा लत्ताकपडामा मात्र होइन, फर्निचरका सामान, फेन्सि, खाद्य सामानहरू चाडपर्वमा बिक्री हुन्थ्यो। तर यसपालि व्यापारको नाममा शून्य नै भयो।' यस्तै स्थानीय हाटबजार लालिघाट, हुल्म बजार, नान्म बजार, खुलालु, सान्तिघाट, जारकोट र बाख्रेबजारलाई पनि कालीकोटका मुख्य व्यापारिक केन्द्रको रुपमा चिनिए पनि यो वर्ष व्यापार छैन। अरू बेला जे जस्तो भएपनि चाडपर्वमा केही कमाइ होला भन्ने व्यापारीको आशा थियो। सबै आशा निरासामा परिणत भएको हुल्म बजारमा व्यापार गर्दै आएका चन्द्रजंग मल्लको दुखेसो छ। यस्तै होटल व्यवसायीहरू पनि मर्कामा परेका छन्। उद्योग वाणिज्य संघ कालीकोटका वरिष्ठ उपाध्यक्ष जनकबहादुर शाहीले होटल व्यवसायीहरूलाई यो दसैंले खासै खुसी नलाएको बताए। उनले भने, 'देशको अर्थतन्त्र कमजोर भएका कारण होला मानिसमा खासै उत्साह छैन। यहाँका कपडा, जुत्ताचप्पल, भाँडाकुँडाको व्यापार गर्ने व्यवसायीले बैङ्कबाट ऋण लिएर दसैँ तिहारलक्षित सामान थपेका छन्।' बजारमा व्यापार गर्दै आएका हर्क बहादुर बमले ग्राहक आइरहेको भएपनि व्यापार भने पहिलेभन्दा आधाले घटेको बताए।"
राष्ट्रपति पौडेलद्वारा विजयादशमीको टीका ग्रहण,"काठमाडौं : राष्ट्रपति रामचन्द्र पौडेलले दाजु डुण्डीराज पौडेलबाट दसैँको टीका, जमरा र आशिर्वाद ग्रहण गरेका छन्। शीतल निवासमा राष्ट्रपति पौडेलले आज शुभ साइत ११ बजेर ३६ मिनेटमा टीका र जमरा ग्रहण गरेका हुन्। उनले गुरु पुरोहितबाट पनि दसैँको टीका, जमरा र प्रसाद ग्रहण गरेका थिए। राष्ट्रपति पौडेलले विजयादशमीको टीका आज दिउँसो ३ बजेदेखि ३:३० बजेसम्म विशिष्ट व्यक्तित्वहरू र ३:३० बजेदेखि ५ बजेसम्म सर्वसाधारणलाई टीका र जमरा लगाइदिने कार्यतालिका रहेको उनको सचिवालयले जनाएको छ। यो पनि पढ्नुहोस प्रधानमन्त्री ओलीले बुबाको हातबाट लगाए दशैंको टीका"
नेपाल प्रहरीले काठमाडौं उपत्यकामा आज निःशुल्क बस चलाउने,"काठमाडौं : नेपाल प्रहरीले काठमाडौं उपत्यकामा आज निःशुल्क बस सेवा दिने भएको छ। सार्वजनिक यातायातका साधनहरू कम चल्ने भएकाले सर्वसाधारणलाई सहजताका लागि निःशुल्क बस चलाउन लागेको हो। प्रहरीका अनुसार अनुसार एउटा बस रिङरोडभित्र र अर्को बस रिङरोडबाहिरका यात्रुलाई मध्यनजर गरेर सञ्चालन सञ्चालन गरिने छ। काठमाडौं उपत्यकाभित्र एक नम्बर रुटवाला बस प्रहरी प्रधान कार्यालय नक्सालबाट छुटेर, बालुवाटार, टिचिङ, चक्रपथ, नयाँ बसपार्क, बालाजु, स्वयम्भू, कलंकी, बल्खु, सातदोबाटो, लगनखेल, जावलाखेल, थापाथली, माइतीघर, पुतलीसडक र जयनेपाल हल पुगी पुनः सोही रुटबाट नक्सालसम्म फिर्ता हुने प्रहरीले जनाएको छ। यसैगरी दुई नम्बर रुटको बस नक्सालबाट छुट्टिएर रातोपुल, गौशाला, एयरपोर्ट, कोटेश्वर, ठिमी, सल्लाघारी, सूर्यविनायक, चाबहिल, सुकेधारा, चक्रपथ, टिचिङ, बालुवाटार हुँदै फेरि प्रहरी प्रधान कार्यालय नक्साल आइपुग्नेछ।"
प्रधानमन्त्रीबाट मानवसेवा आश्रमको राष्ट्रिय उद्वार यात्राको शुभारम्भ,"काठमाडौं : प्रधानमन्त्री केपी शर्मा ओलीले सहयोगापेक्षी सडक मानवमुक्त राष्ट्र निर्माणको लक्ष्यका साथ मानव सेवा आश्रमद्वारा सञ्चालित मेची महाकाली राष्ट्रिय उद्वार यात्रा, २०८१ को आज शुभारम्भ गरेका छन्। प्रधानमन्त्री निवास, बालुवाटारमा आयोजित कार्यक्रममा सो अभियानलाई प्रधानमन्त्री ओलीले शुभकामना दिँदै मानवता सर्वोच्च धर्म भएकोले यस प्रकारको यात्रामा कुनै समस्या परेमा आफू जस्तोसुकै सहयोग गर्न तयार हुने प्रतिबद्धता व्यक्त गरे। उनले पहिला मानवता, त्यसपछि देश भन्ने भावनालाई बोक्न आग्रह गरे। प्रथम महिला राधिका शाक्य, पूर्व उपप्रधानमन्त्री नारायणकाजी श्रेष्ठ, गायिका आनी छोइङ डोल्मासमेत सहभागी कार्यक्रममा प्रधानमन्त्री ओलीले यात्रामा सहभागीहरूलाई दसैंको टीका प्रदान गरेका थिए। आश्रमका अध्यक्ष रामजी अधिकारीले कसैले पनि अनाथ भएर बस्नु नपरोस् भन्ने ध्येयले यात्रा आरम्भ गरिएको जानकारी दिए। सो यात्रा आगामी कात्तिक २८ गतेसम्म सञ्चालन हुनेछ।"
नुवाकोटमा कुलोमा वृद्धको शव भेटियो,नुवाकोट : नुवाकोटको बुहुनीवेशीमा शनिबार एक वृद्धको शव फेला परेको छ। विदुर नगरपालिका३ बुहुनीवेशीस्थित खेतमा पानी लगाउने कुलोमा एक स्थानीय वृद्धको शव फेला परेको जिल्ला प्रहरी कार्यालय नुवाकोटले जनाएको छ। विदुर नपा३ का ६५ वर्षीय कृष्णबहादुर माझीको शव स्थानीयबासीले खेतमा पानी लगाउने कुलोमा घोप्टो परेको अवस्थामा फेला परेपछि प्रहरीलाई अवर गरेका थिए। वृद्धको शव पोष्टमार्टमका लागि नुवाकोट जिल्ला अस्पताल त्रिशूलीमा राखिएको छ भने वृद्धको मृत्युका सम्वन्धमा थप अनुसन्धान भइरहेको प्रहरी नायब उपरीक्षक तीलक भारतीले जानजकारी दिए।
मान्यजनको हातबाट शुभ साइतमा रातो टीका र जमरा लगाइँदै,"काठमाडौं : विजया दशमी दिन नवदुर्गाको प्रसादका रूपमा आज मान्यजनको हातबाट शुभ साइतमा रातो टीका एवं जमरा लगाइएको छ। आज बिहान ८:३३ बजे देवी बिसर्जन गरेपछि मान्यजनको हातबाट प्रसादग्रहण सुरु गरिएको हो। नेपाल पञ्चाङ्ग निर्णायक विकास समितिले टीका प्रसाद ग्रहण गर्न साइत खोज्नेका लागि आज बिहान ११:३६ बजे उत्तम साइत निर्धारण गरेको थियो। दसैं घर वा पूजा कोठामा नौ दिनसम्म पूजा आराधना गरिएको प्रसाद आज मान्यजनबाट लगाइन्छ। विजयादशमी आफैँमा शुभ दिन भएकाले आज टीका लगाउन सामान्य मानिसले साइत खोज्नु नपर्ने मान्यतासमेत रहेको छ। घटस्थापनाका दिन स्थापना गरिएको घडाबाट वैदिक विधिपूर्वक अभिषेक गरी विजयादशमीको टीका लगाइन्छ। आश्विन शुक्ल दशमीका दिनमा मनाइने विजयादशमी पर्व आज हर्षोल्लासका साथ मान्यजनबाट दुर्गा भवानीको प्रसादस्वरूप टीका, जमरा थापेर मनाइन्छ। आज नभ्याउनेले कोजाग्रत पूर्णिमासम्म मान्यजनबाट टीका ग्रहण गर्न सक्नेछन्। आजदेखि पूर्णिमासम्म मान्यजनबाट दुर्गाको प्रसादका रूपमा टीका ग्रहण गर्दा अन्य फूलका साथै घटस्थापनाका दिनमा वैदिक विधिपूर्वक राखिएको पहेँलो जमरालाई समृद्धिको प्रतीकको रूप मानी लगाउने गरिन्छ। दसैंमा वाचन गरिने आशीर्वादका मन्त्रहरू एवं श्लोकहरूभित्र पौराणिक इतिहास छ, भूगोल छ, भगवत् प्रेम छ। यस्ता विविध अर्थले निहित भएको प्रसिद्ध श्लोकहरू आयुद्रोणसूते, जयन्ती मंगलाकाली, सर्वमंगलमांगल्ये शिवे सर्वार्थसाधिके आदि हुन्। पूरा श्लोक यसप्रकार रहेका छन् : आयुद्रोणसूते श्रियो दशरथे शत्रुक्षयं राघवे। ऐश्वर्य नहुषे गतिश्चपवने, मानंचदुर्योधने।। सौर्यं शान्तनवे, बलं हलधरे, सत्यञ्च कुन्तीसुते। विज्ञानंविदुरेभवन्तु भवतां, कीर्तिश्चनारायणे।।  जयन्ती मंगलाकाली भद्रकाली कपालिनी। दुर्गाक्षमाशिवाधात्री स्वाहा स्वधानमोऽस्तुते।।  सर्वमंगलमांगल्ये शिवे सर्वार्थसाधिके। शरण्ये त्र्यम्बके गौरी नारायणी नमोऽस्तुते।।  स्वस्त्यस्तु ते कुशलमस्तु चिरायुरस्तु गोहस्तिधनधान्यसमृद्धिरस्तु। ऐश्वर्यमस्तुविजयोऽस्तुरिपुक्षयोस्तु सन्तानवृद्धिसहिता हरिभक्तिरस्तु।।  मन्त्रार्थाः सफलाः सन्तुपूर्णाः सन्तु मनोरथाः। शत्रूणां बुद्धिनाशोस्तुमित्राणामुदयस्तव।। यसैगरी विदेशमा रहनेका लागि यस्तो छ शुभसाइत ।"
किशोरी बेपत्ता पारेको आरोपमा प्रहरी हवल्दार पक्राउ,बैतडी : बैतडीको पञ्चेश्वर गाउँपालिका२ स्थित डिम्बर गाउँकी १७ वर्षीया किशोरीलाई बेपत्ता पारेको आरोपमा प्रहरी हवल्दारलाई पक्राउ गरिएको छ। किशोरीलाई बेपत्ता पारेको आरोपमा महाकाली प्रहरी चौकी डिम्बरघाटका निमित्त इन्चार्ज समेत रहेका हवल्दार कृष्णराज जोशीलाई स्थानीयले नियन्त्रणमा लिई प्रहरीलाई बुझाएका हुन्। शुक्रबार बिहान करिब साढे ४ बजेको समयमा पानी भर्न जान्छु भन्दै घरबाट गएकी किशोरी अबेरसम्म सम्पर्कमा नआएपछि खोजी भएको थियो। किशोरीले पानी भर्न लगेको ग्यालेन प्रहरी चौकी नजिकै फेला परेको थियो। प्रहरी हवल्दार जोशीलाई भाग्दै गरेको अवस्थामा भेटेपछि स्थानीयहरूले महाकाली पारीको भरतपट्टीबाट नियन्त्रणमा लिएर दाम्लोले बाँधेका थिए। त्यसपछि शुक्रबार साँझ जिल्ला प्रहरी कार्यालय बैतडीका प्रहरी निरीक्षक जनकराज ढुंगानाको नेतृत्वको प्रहरी पटोलीले नियन्त्रणमा लिएर जिल्ला पुर्याएको थियो। प्रहरी हवल्दारलाई नियन्त्रणमा लिएर सोधपुछ भइरहेको जिल्ला प्रहरी कार्यालय बैतडीका प्रवक्तासमेत रहेका प्रहरी निरीक्षक ढुंगानाले बताए। किशोरीसँग चिनजान र बोलचाल हुने गरेको भएपनि बेपत्ताको विषयमा आफूलाई जानकारी नभएको बयान दिएको प्रहरी निरीक्षक ढुंगानाले बताए। बेपत्ता किशोरीको खोजी भइरहेको प्रहरीले जनाएको छ।
भेटघाटको पर्व दसैं,"परम्परागत रुपमा दसैं सालमा चारपटक पर्छन्। असार शुक्लपक्षमा मनाइने ग्रीष्मकालीन नवरात्री, आश्विनशुक्ल पक्षमा मनाइने शारदीय नवरात्री, माघ शुक्लपक्षमा मनाइने शिशिर नवरात्री र चैत्रशुक्ल पक्षमा मनाइने वसन्तीय नवरात्री । नेपालमा शारदीय नवरात्री विशेष धुमधामका साथमा मनाइने हुँदा यसलाई बडादसैं भनिन्छ। आश्विन शुक्ल प्रतिपदादेखि पूर्णिमासम्म १५ दिन मनाइने मुलुकको सबैभन्दा ठूलो चाड दसैं हो। यसलाई बडादसैं, नवरात्री, दुर्गापूजा र दसहरा पनि भनिन्छ। यसलाई ठूलो दसैंका रूपमा बडादसैं, नौ दिनसम्म दुर्गाको पूजाआजा गरिने पर्वका रूपमा नवरात्र र दुर्गापूजा तथा रमाइलो चाडका रूपमा दसहरा भनिन्छ। परम्परागत रुपमा दसैं सालमा चारपटक पर्दछन्। जुन असार शुक्लपक्षमा मनाइने ग्रीष्मकालीन नवरात्री, आश्विनशुक्ल पक्षमा मनाइने शारदीय नवरात्री, माघशुक्लपक्षमा मनाइने शिशिरनवरात्री र चैत्रशुक्ल पक्षमा मनाइने वसन्तीय नवरात्री हुन्। यिनीहरूमध्ये नेपालमा शारदीय नवरात्री विशेष धुमधामका साथमा मनाइने हुँदा यसलाई वडादसैं पनि भनिन्छ। दसैं पर्व विश्वका हिन्दूहरू बसोबास गर्ने प्राय सवै मुलुकमा आआफ्नो तरिकाले मनाउने परम्परा पाइन्छ। नेपालमा शारदीय नवरात्र र भारतमा वसन्तीय नवरात्र धुमधामका साथमा मनाउने गरिएको छ। बडादसैं आनन्द, मनोरञ्जन, आपसी भेटघाट, शक्तिआर्जन, दीर्घायु, निरोगिता, परम्परा र संस्कृतिसँग सम्बन्धित चाड हो। जुन बेला यो पर्व मनाउन लागियो, त्यस बेला मानिसहरूको मुख्य पेसा कृषि र पशुपालन थियो। वर्षा याममा बडो मेहनत गरेर लगाइएको बालिनाली लटरम्म फलेर पाक्न लाक्ने समय आश्विन शुक्लपक्ष थियो। पशुपालनका क्रममा पनि लेकमा राखिएका गोठहरू बेंसी लैजान आफ्नै आवासमा पुर्याउने समय यही थियो। अघि यातायात र सञ्चारको विकास नभएकाले मानिसहरू व्यापार गर्न, शिक्षा लिन, आफन्तसँग भेटघाट गर्न र देशाटन गर्न हिँडेपछि घर नफिरुन्जेल मरेबाँचेको थाहा हुँदैनथ्यो। तसर्थ सालमा कम्तीमा पनि एकपटक घरमा फिरेर आफन्तसँग भेटघाट गर्ने सबैभन्दा उपयुक्त समय पनि शरद ऋतु नै थियो। हावापानीसमेत यी सबै कार्यका लागि उपयुक्त थियो। तसर्थ नेपालमा चारवटा दसैंमध्येको शारदीय नवरात्रलाई नै महत्व दिइएको हो। बडादसैं आनन्दको चाड थियो, किनकि यस पर्वमा पिङ खेल्ने, दसैं गीत गाउने तथा आफन्तको घरमा गएर टीका थाप्ने र आनन्द लिने गरिन्थ्यो। यो मनोरञ्जनका लागि पनि उपयोगी थियो। घर छाडेर बाहिर जाने मानिसहरू कम्तिमा पनि वर्षमा एकपटक घरमा फिरेपछि रमाइलो र भेटघाट गर्ने मुख्य अवसर यही थियो। वर्षा याममा हिलो र झरिमा काम गर्दा या परदेशमा गएर थाकेको शरीरलाई तागतिलो खानपिनको आवश्यकता यही चाडमा अनेक परिकार खाएर पूरा गरिन्थ्यो। यसै अवसरमा शक्ति आर्जनका लागि शक्तिको उपासना पनि गरियो। पछि यस शक्तिलाई देवी दुर्गा भनियो र यिनैको पूजाआराधना गरेर दसैं मनाउन लागियो। दुर्गेश नामक दानवलाई बध गर्ने देबलिाई दुर्गा भनियो भने पछि दुर्गाले नै महिषका रुपमा आएको दानवलाई वध गरेको मान्यतामा महिषासुर मर्दिनी भनियो। यस्तै चण्ड र मुण्डनामक दानवलाई बध गर्ने देबलिाई चामुण्डा भनियो। यसरी शिवा, पार्वती, काली, दुर्गा, चामुण्डा, महिषासुर मर्दिनी सबै एकै देवीका नामहरू हुन्। आर्यहरूले मानवोपयोगी शक्तिलाई देवी माने भने विनासकारी तत्वलाई आसुरी शक्ति मानियो। पुराणहरूले यही विनासक शक्तिलाई दानव पनि भनेका छन्। पुराणहरूमा देवीले दानवलाई बध गरेका कथा जोडिए। तिनै कथाका आधारमा दसमी पर्वले दसैंको रूप लिन पुग्यो। दसैंका अवसरमा नौ दिनसम्म दुर्गाका नौवटा स्वरूपको स्तुति र पूजाआजा गर्न लागियो, जसलाई नवरात्र भनियो। नवरात्रमा पूजाउपासना हुने दुर्गाका नौवटा रूपहरूमा पहिलो शैलपुत्री हुन्, जसलाई पर्वतकी छोरीका रूपमा यस्तो नाम दिइएको हो। पहिलो दिन पूजा हुने यिनी बालिकाका रुपमा रहने बताउँदै यिनका दुइटा हात हुने तथा वाहन नन्दी हुने पौराणिक कथा छ। नवरात्रको दोस्रो दिन पुजिने दुर्गाको नाम ब्रह्मचारिणी हो, जुन देवी दुई हातकी हुने तथा हातमा लक्षमाला र कलश दिने चर्चा पाइन्छ। नवरात्रको तेस्रोदिन पुजिने चन्द्रघण्टा सिंह वाहन भएकी दस हाते, चौथो दिन पुजिने कुष्माण्डा सिंह वाहन भएकी ८ हाते, पाँचौं दिन पुजिने स्कन्दमाता सिंह वाहन भएकी चार हाते, छैटौं दिन पुजिने कात्यायनी सिंह वाहन भएकी चार हाते, सातौं दिने पुजिने कालरात्री गधा वाहन भएकी चारहाते, आठौं दिने पुजिने महागौरी नन्दी वाहन भएकी चार हाते तथा नवौं दिन पूजा गरिने सिद्धिदात्री पद्ममाथि बसेकी चारहाते हुने कुरा पुराणहरूमा चर्चा गरिएको पाइन्छ। तर, दसैंमा पुजिने मुख्य दुर्गा भने सिंह वाहन भएकी १८ हाते देवी या महिषासुर मर्दिनी रहेकी छन्। दसैंको पहिलो दिन आश्विनशुक्ल प्रतिपदालाई घटस्थापना भनिन्छ, जुन दिन नदीसङ्गम एवं तीर्थमा स्नान गर्ने, घर लिपपोत गरी जमरा राख्ने र देवीको सम्मानमा दुर्गासप्तसतीको पाठ गर्ने कार्यको शुभारम्भ गरिन्छ। पशुबलि दिनेले हातहतियारमा धार लगाउने र चोख्याउने दिन यही हो। आश्विन शुक्ल सप्तमीका दिन फूलपाती उत्सव गर्ने र हनुमानढोका दरबारमा फूलपाती भित्र्याउने कार्य नेपालमा मात्र हुन्छ। त्यस दिनदेखि नवमीसम्म नौ दिन घर र शाक्त मन्दिरहरूमा दुर्गासप्तसती पाठ गर्ने चलन छ। तसर्थ उक्त अवसरलाई नवरात्रि भनिएको हो। नौ दिन देवीको पाठपूजा गरेपछि दसौं दिन पूजा बिसर्जन गरी त्यसको प्रसादस्वरुप टीका र जमरा लगाउने परम्परा छ। आफूभन्दा ठूलाबडा र मान्नुपर्ने व्यक्तिबाट देवीको प्रसादका रूपमा रहेको टीका र जमरा लगाई आशीर्वाद लिनाले दीर्घायु, शक्ति र आरोग्यता प्राप्त हुने मान्यता छ। यही चलन कालान्तरमा हाम्रो दसैं मनाउने परम्परा र संस्कृति बनेको हो। दसैंको समयमा लगाइने टीका र जमराको आफ्नै महत्व रहेको हुन्छ। आर्यहरूले अघि जीवनोपयोगी वस्तु र वनस्पतिलाई पुज्य बनाए र तिनको संरक्षण पनि गरे। जस्तो जमरा जौको उमारिन्छ, जुन अनेक प्रकारका रोगहरूको नासक तथा शक्तिबर्धक हुन्छ। वडादसैंको समयमा बालिनाली पहेंलो हुन या पाक्न लागेको परिचायकका रूपमा पनि जौको जमरा लगाउने चलन चलेको हो। प्रतिपदादेखि सुरु हुने दुर्गापूजा नौ दिनपछिमात्र सकिने हुँदा चढाएका पूलपाती बिग्रिएर ग्रहण गर्न योग्य हुँदैनन्। तसर्थ दुर्गापूजा प्रारम्भ भएको दिन जमरा छरेर उमार्नाले नौ दिनमा प्रसादका रूपमा लगाउन तयार हुने गर्छन्। तसर्थ जसैंमा जमरा लगाउने परम्परा चलेको हो। यसले कृषियुगको पनि सङ्केत गरेको छ। दसैं शक्ति आर्जन गर्ने पर्वका रूपमा रहेकाले दसैंमा शक्तिको या देवीको पूजाआजा गर्ने चलन चलेको हो। देवीको पूजा पशुबलि दिएर या तामसी प्रकारले र सांकेतिक बलि दिएर सात्विक विधिले पनि गरिन्छ। दसैंमा शक्तिलाई बोका, राँगा, भेडा, हाँस र अण्डा लगायतका पञ्चबलि दिएर तथा पशुका बदलामा कुभिण्डो, घिरौंला, उखु र अन्य फलफूलको बलि दिएर पनि पूजाआजा गर्ने परम्परा छ। वास्तवमा बलि देवतालाई दिने भागी हो, जुन आफूले खाने वस्तुबाट नै अर्पण गरिन्छ। मांसाहारी मानिसले देवीको पूजा गरी पशुबलि दिने तथा साकाहारीले आपूले खाने फलपूल र अन्य वस्तुको बलि चढाउने गरेका हुन्। नेपालमा दसैंपर्व प्राचीन कालदेखि नै मनाउने गरिएको हो। अघि यो चाड दशमीपर्वका नामले जानिन्थ्यो। प्रारम्भमा यो पर्व नयाँ अन्न पाक्न लागेका समयमा मनाउने परम्परा थियो। तत्काल देवीलाई पशुबलि दिने चलन रहेको देखिँदैन। कालान्तरमा पुराणहरूमा देवीले आसुरी शक्तिको विनास गरेको कथा थपिए र तिनैको आधारमा देवीको पूजाआराधना गरी दसैं पर्व पशुबलिका साथमा मनाउन लागियो। वडादसैं दुर्गादेवीले आशुरी शक्तिलाई विनाश गरेको उपलक्षमा मनाइने मान्यता राखियो भने चैतेदसैंको कथा रामले रावण लगायतका असुरी शक्तिलाई विनाश गरेको पौराणिक मान्यतासँग जोडियो। तर, दसैं मनाउने प्रथामा यस्तो कथा पछिमात्र थपिएको हो। हाल नेपाली समाजमा रातो र सेतो टीकाको पनि बहस हुने गरेको छ। वास्तवमा रातो रङ शक्तिको र विजयको प्रतिक हो। दसैंको बेला शक्तिको पूजा हुने तथा हितकारी शक्तिले विनासकारी शक्तिप्रति विजय पाएको प्रतिक स्वरूप रातो रङको टीका लगाउने गरिएको हो। अघि जुन बेला दसैंको सुरुवात भयो, त्यस बेला नेपालमा अहिलेको जस्तो अबिर लगायतका रङ उपलब्ध थिएनन्। तसर्थ विजया दशमीमा पशुबलि दिनेले रगतमा अक्षता मुसेर रातो टीका लगाउँथे। अक्षतामा दही र आपूसँग उपलब्ध बेसारलगायतका स्थानीय जडिबुटीका रङ मुसेर दसैंको टीका लगाउने गरिन्थ्यो। दसैंको बेला पिङनै खेल्ने चलन भने तत्कालको मनोरञ्जनको मुख्य साधन यही भएकाले हो। भारतमा शारदीयको बदलामा वासन्ती नवरात्र मनाइन्छ। भारतमा अक्षताको टीका लगाइँदैन। दसैं नेपालको मौलिक पर्व हो। अक्षताको टीका लगाउने चलन नेपालकै मौलिक हो। राज्यका तर्फबाट फूलपाती भित्र्याउने र मौलो हान्ने लगायतका पर्व नेपालमा मात्र मनाइन्छ। दसैंमा तलेजुको मन्दिरमा यति उत्सवका साथ बलि हुने नेपालमा मात्र हो। दसैं भेटघाटको पर्व हो भने तिहारचाहिँ बिदाइको पर्व मानिन्छ।"
चाडपर्वमा खानपान,"विशेषतः पाका, मुटुरोगी, मधुमेह, कोलेस्टेरोल वा उच्च रत्ताचाप बढी भएका अधिकांश बिरामी चाडबाडलगत्तौ अस्पताल पुग्ने गर्छन्। चितवनका धनबहादुर र लमजुङका शमशेरले गत वर्ष दसैंमा मासु खाँदा घाँटीमा हाड अड्किएर ज्यान गुमाउनु पर्यो। चाडबाडमा होली डे हार्ट सिन्ड्रोम अर्थात् मुटुको धड्कन बेताल हुने, छिटोछिटो चल्ने र हर्ट फेल भई अस्पताल पुग्ने अत्यधिक हुन्छन्। यी त केही प्रतिनिधिमूलक घटना हुन्। खानपान र जीवनशैलीमा ध्यान नदिँदा मृत्यु भएका र अस्पतालमैं दसैं मनाएका धेरै छन्। चाडपर्व भन्नेबित्तिकै पहिलो ध्यान खानेकुरामै पुग्छ। दसैंमा मासुमै जोड दिने चलन परम्परादेखिकै हो। पुर्खाहरू खानेकुरा सजिलै पचाउँथे। दसैंं र मासुको सम्बन्ध भने नङ र मासुको जस्तो छ। दसैंं मासुको विभिन्न परिकार चाख्ने अवसर पनि हो। त्यसैले के बुढा, के बालक, के महिला, के धनी, के गरिब, के बिरामी ! सबै आआफ्नै किसिमले रमाउँछन्। तथापि आजकल दसैंको माहोलमा एक हप्तादेखि नै नास्ता, खाना, अचार, तरकारी, झोल सबैमा मासु खाने चलन छ। विशेषतः पाका, मुटुरोगी, मधुमेह, कोलेस्टेरोल वा उच्च रक्तचाप बढी भएका अधिकांश बिरामी चाडबाडलगत्तै अस्पताल पुग्ने गर्छन्। मासुमा सचेतना : संक्रमित बुढा, थारा र रोगी चौपायाको मासु बनाइन्छ। रोग नलागेका र मासु उपभोगका लागि योग्य चौपाया पनि परम्परागत रूपमा वध गरिन्छ। सडकपेटी र नालीमा मासु खुल्ला राखिँदा अस्वस्थकर भई जनस्वास्थ्यमा प्रतिकूल असर परिरहेछ। त्यसैमा झन् मासु बिक्रेताले बिक्री नभएका मासु लामो समयसम्म फ्रिजमा राख्नाले समस्या थपिँदो छ। खुला रूपमा एक ठाउँबाट अर्को ठाउँमा पुर्याउनाले पनि संक्रमणको जोखिम बढ्छ। नियमित मासु सेवन गर्नेमा मोटोपना, उच्च रक्तचाप, मिर्गौला र मुटुका रोग, आन्द्रा र कलेजो खराब हुन्छ। त्यसमा पनि बढी मासु र बोसो होस् भनेर पशुहरूलाई संगिनी सुई, गर्भवतीलाई खुवाइने आइरन चक्की कुखुरालाई खुवाउँदा र पशुहरूमा जथाभावी तथा जबरजस्ती औषधि प्रयोगले मानिसमा एन्टिबायोटिकले काम नगर्ने समस्या सुपरबग उत्पन्न हुन सक्छ। मासु अस्वस्थ भइदिनाले १ सय ६० प्रकारका रोगले आक्रमण गर्न सक्छन्। मासुलाई ५ देखि ६३ डिग्री सेल्सियसमा राख्दा भएको एउटा ब्याक्टेरिया ७ घण्टामा बढेर २० लाख बढी पुग्छ। खाद्य पदार्थलाई भरसक तातोपानी नभए सफा पानीले पर्याप्त पखाल्नु पर्छ। माछा, मासु तथा सागसब्जीलाई भिन्दाभिन्दै प्रेसरकुकरमा पकाउनुपर्छ नभए पनि अन्य भाडामा राम्ररी पकाउनु पर्छ। पकाउनु अघि र पकाएपछि बढीमा दुई घण्टासम्म मात्र भण्डारण गर्नुपर्छ। तयार पार्ने, सफा गर्ने, पकाउने संलग्न सबैले साबुनपानीले हात धुनुपर्छ। मासुसँगै सागपात, फलफूल, फाइबर, दही, सलाद र प्रशस्त पानी खाँदा फाइबरले कोलेस्टेरोल घटाउँछ, पाचन प्रणाली राम्रो बनाउँछ। बढी चिल्लो, मसालेदार र सही ढंगले नपकाइएका खानाले कोलेस्टेरोल, ब्लड प्रेसर, युरिक एसिड र सुगर लाग्ने सम्भावना बढाउँछ। रोग लागिसकेकालाई त झनै जटिलता ल्याउने र खतरा हुन्छ। मासुसँगै बोसो, छाला र प्राणी तथा सूर्यमुखी तेल भए ट्राइग्लेसेराइड, खराब कोलेस्टेरोल बढ्ने, मुटु, कलेजो, मिर्गौलालगायतका विभिन्न आपत्कालीन तथा दीर्घकालीन समस्या ल्याउँछ। सेकुवा र पोलिएको मासुले श्वासप्रश्वास र फोक्सोमा एलर्जी, पाचन प्रणालीमा क्यान्सर निम्त्याउँछ। चिल्लो बढी र पानी कम हँुदा माइग्रेन बल्झन सक्छ। नपाकेको मासु खाँदा नाम्ले जुका, फित्ते जुका, ब्रुसेलोसिस, क्षयरोगजस्ता रोग लाग्न सक्छ। फ्रिजमा राखिएका खाद्यपदार्थहरू नतताई खाँदा टाइफाइड, रुघाखोकी, ब्रोन्काइटिस हुन सक्छ। सादा खाना वा काब्रोहाइड्रेट पच्न तीन घण्टासम्म लाग्छ भने चिल्लो र बोसोलाई दुई गुणा बढी समय लाग्छ। रातोभन्दा सेतो मासु : राँगा, खसी, बंगुर आदिको रातो मासुभन्दा कुखुरा, माछा आदिको सेतो मासु स्वास्थ्यमैत्री हुन्छ। कोलेस्ट्रोलको मात्रा सेतो मासुमा कम हुन्छ। माछाका परिकार खानाले शरीरको तौल घट्नुका साथै कोलेस्ट्रोलको मात्रा घटाउँछ। कुखुराको मासुमा क्याल्सियम तथा पोटासियम बढी पाइन्छ। रातो मासु खाने महिलालाई मुटुरोग हुने जोखिम ३० प्रतिशत बढी हुन्छ। अनुसन्धानमा माछा खाँदा २४ प्रतिशत तथा कुखुराको मासु खाँदा १९ प्रतिशत मुटुरोगको खतरा कम हुन्छ। रातो मासु खानेमा घाँटी र पेटका अनेकौं किसिमका क्यान्सरले च्याप्छ। रातो मासुले युरिक एसिड, ट्राइग्लेसिराइड, कोलेस्टेरोल र मुटुको रोग निम्त्याउँछ। मद्यपान : स्वास्थ्य समस्या नभएकाको मुटु र रक्तनलीलाई फाइदाजनक भनिने ३० ग्राम इथानोल अर्थात् ७ सय मिलिलिटर बियर वा तीन सय मिलिलिटर वाइन वा ६० मिलिलिटर ह्विस्कीले पुरुष तथा आधा मात्राले महिलाको मुटुलाई हानि नगरे पनि पेट खराब गर्ने, दिमाग र ग्रन्थीमा असर गर्ने साथै रोगविरुद्ध लड्ने क्षमतामा कमी ल्याउने हुन्छ। अझै मसलेदार, चिल्लो, पीरो मासुका साथ रक्सी सेवनले पेट, कलेजोमा असर, पेटको अल्सर र क्यान्सर, रक्तअल्पता, दुर्बलता, प्यान्क्रियाज ग्रन्थीमा नकारात्मक असर पर्दछ। खानपानको असंयम, अनिद्रा, शारीरिक श्रमको कमीले अपच, अमिलो, झुसिलो डकार, वायुले पेट ढुस्स फुल्ने, आऊ, पखाला, रिंगटा, आँखा पोल्ने वा बिझाउने, रातो हुने, बान्ता हुने, खानामा अरुचि हुने, चिडचिडाहट, ज्वरो, हैजा, कमलपित्त, ग्यास्ट्रिक, आमाशय र आन्द्राको अल्सर, उच्च रक्तचाप, मुटुसम्बन्धी समस्या, मिर्गौला र कलेजोसम्बन्धी, मधुमेह इत्यादिको खतरा बढ्छ। अन्त्यमा, एक त रातो मासु, त्यसमाथि पकाउँदा तेल, मसला, नुनको बढी मात्राले जोखिम निम्त्याउने हो। मासुसँगै सागसब्जी, सलाद र फलफूल खाँदा रेसाले चिल्लोलाई बेरेर शरीरबाट बाहिर फ्याँक्छ। अचारले चिल्लो काट्छ, रायोले मासु पचाउन सहयोग गर्छ। नियमित खाइरहेका औषधि खान बिर्सिंदा हृदयाघात, पक्षघातलगायतका जटिलता आउन सक्छन्। दिनहुँ एक घण्टा परिश्रम पर्ने गरी हिँड्न, व्यायाम वा योग गर्न तथा सक्रिय क्रियाकलाप गर्न भुल्न हुँदैन। रोग सिर्जना हुने र भएको रोगले च्याप्ने बेला चाडबाड भएकाले स्वास्थ्यमैत्री खानपान, जीवनशैली पालनामा सचेतना पुगोस् बडादसैंको शुभकामना।"
"भक्तपुरमा ब्रम्हायणी जात्रा, दर्शनार्थीको घुइँचो","भक्तपुर : भक्तपुरको ब्रम्हायणी मन्दिरमा ब्रम्हायणी जात्रा सुरु भएको छ। प्रत्येक वर्ष विजयादशमीको दिन लाग्ने जात्राका लागि रातिदेखिनै हजारौं दर्शनार्थीको घुइँचो लागेको हो। नवदुर्गाको शक्तिपीठका रूपमा मानिने ब्रम्हायणी मन्दिरमा आज नवदुर्गा प्रकट हुने जनविश्वासका कारण भव्य मेला लाग्ने गर्दछ। मन्दिरमा नवमीका दिन साँझदेखि नै हजारौँ दर्शनार्थीको घुइँचो लागेको थियो। शुक्रबार साँझ नवदुर्गा मन्दिरबाट महिषासुर दैत्यको प्रतिक खःमेय अर्थात् राँगोलाई जाँड, रक्सी खुवाएर मत्ताएर अबिर दलेर नवदुर्गा देवता घरबाट हजारौँको सङ्ख्यामा दर्शनार्थीले लखेट्दै दत्तात्रय, च्यामासिंहबाट ब्रम्हायणी मन्दिरमा पुर्याएर राति बध गरिएको थियो। राँगोलाई महिषासुर दैत्यको रुपमा लखेट्दै बध गर्ने परम्परा सयौँ वर्षदेखि भक्तपुरमा चल्दै आएको भक्तपुरका संस्कृतकर्मी कमलनाथ जोशीले जानकारी दिए। खःमेयको बधपछि पनि रातभर यस मन्दिरमा हजारौँ दर्शनार्थीको भीडमा जात्रा मनाइएको थियो। विजयादशमीको दिन ब्रम्हायणी मन्दिरमा पूजा गर्न भक्तपुर, मध्यपुरथिमि, ताथली, सुडाल, बागेश्वरी, चित्तपोल, सिपाडोल, नंखेल, गुण्डुलगायत काभ्रे, ललितपुर र काठमाडौँदेखिका भक्तजन आउने गर्दछन्। आजका दिन व्रत बसेकाहरू बिहानै घरदेखि मन्दिरसम्म घस्रिँदै, पल्टिँदै र शरीरमा ५, ७ र १८ दीप (दियो) बालेर घरदेखि मन्दिरसम्म जाने र पूजा गर्ने चलन छ। मन्दिरमा जमरा, हाँसको फुल, हाँस, बोका, कुखुराको भालेको बलिसमेत दिने गरिन्छ।"
बन्दीहरूले सामूहिकरूपमा लगाए टीका,"नुवाकोट : नुवाकोट कारागारका कैदीबन्दीहरुले एक आपसमा खुसीयाली साटासाट गर्दै सामूहिकरूपमा यस वर्षको बडादशैं पर्व मनाएका छन्। उनीहरूले एकआपसमा टीका लगाउनुका साथै सामूहिक भोजभतेर गरेर बडादसैं मनाएका हुन्। विदुर नगरपालिका६ चण्डीपोखरी, खम्पाक्याम्पमा रहेको जिल्ला कारागारमा बन्दी जीवन व्यथित गरिरहेका थुनुवा बन्दीहरूले शनिबार एकआपसलाई विजयादशमीको टीका लगाएर र भोजभतेर गरेर सामूहिकरूपमा वर्ष दिनको ठूलो पर्व बडादसैं निकै खुसीयालीसाथ मनाएको जिल्ला प्रशासन कार्यालय नुवाकोटले जानकारी दिएको छ। विभिन्न मुद्दामा परेर कैद सजाय पाएका तथा मुद्दा फैसला नहुन्जेल सम्मका लागि बन्दी जीवन बिताइरहेकाहरूले कारागारभित्रै आपसमा रमाइलो गर्दै बडादसैं मनाएका हुन्। कारागारमा रहेका १९ महिला एक नाबालकसहित दुई सय ६० जना कैदीबन्दीहरूले एकआपसमा खुसी साटासाट गर्दै सामूहिकरूपमा एकआपसमा टीका लगाएर बडादसैं पर्व मनाएको प्रमुख जिल्ला अधिकारी रामकृष्ण अधिकारीले जानकारी दिए। कारागारमा रहेका बन्दीहरूले चारवटा बोका र एउटा रांगो तथा आवश्यक मात्रामा कुखुराको मासु कारागारमै ल्याएर भोजभतेर गर्नुका साथै बन्दीहरूले विजया दशमीको दिन शनिबार टीकाटालो गर्दै खुसीयालीका साथ मिठामिठा परिकारहरू कारागारभित्रै पकाएर बाँडीचुँडी खाँदै बडादसैं मनाएका हुन्। कारागारका अनुसार बन्दीका आफन्तहरूले कारागारमै आएर विजया दशमीको टीका तथा जमरा लगाइदिएका हुन्। विजया दशमीको दिन विहान १० देखि बेलुकी ५ बजेसम्म बन्दीका आफन्तहरूलाई कारागारमा आएर टीका लगाउन समय दिइएको थियो। सो अवधिमा बन्दीका आफन्तहरू आएर टीका लगाइदिएका हुन्। टीका लगाउने कार्य असोज २८ गतेसम्म जारी रहने कारागार प्रशासनले जनाएको छ। सरकारी तर्फबाट बन्दीहरूका लागि सरकारले दसैंखर्च जनही नगद तीन सय रुपैयाँ उपलब्ध गराइएको थियो। बाँकी रकम बन्दीका आफन्तजन तथा शुभचिन्तकहरूले उपलब्ध गराएका थिए।"
मूर्ति सेलाउनेक्रममा नहरमा डुबेर एक किशोरको मृत्यु,वीरगन्ज : पर्सामा शनिबार दुर्गा भवानीको मूर्ति सेलाउने क्रममा गण्डक नहरमा डुबेर एक किशोरको मृत्यु भएको छ। पर्साको बहुदरमाई नगरपालिका४ डोकैला बहुअरीका शीवचन्द महत्तो धानुकका छोरा १८ वर्षीय अजितकुमार महत्तो धानुकको मृत्यु भएको हो। शनिबार दिउँसो डोकैला बहुअरीमा पर्ने बलिरामपुर गाउँ नजिकको गण्डक नहरमा दुर्गा भवानीको मूर्ति सेलाउन साथीहरुसँगै नहरमा पसेका बेला डुबेर अजितको मृत्यु भएको हो। नहरमा डुबेका अजितलाई संगै रहेका साथीहरुले उद्धार गरेर नहर बाहिर निकालेपनि उनको मृत्यु भइसकेको थियो। घटनास्थलमा प्रहरी पुगिसकेको र मृतकको शव पोष्टमार्टमका लागि वीरगन्जको नारायणी अस्पतालमा ल्याउने तयारी भइरहेको जिल्ला प्रहरी कार्यालय पर्साका प्रवक्ता प्रहरी नायब उपरीक्षक दीपक भारतीले जानकारी दिए।
झोलुंगे पुलबाट हाम फाल्दा एक युवकको मृत्यु,रुकुमपूर्व : झोलुंगे पुलबाट हाम फाल्दा एक युवकको मृत्यु भएको छ। नेपालीहरूको महान चाड बडादसैंका दिन अपरान्ह करिब ४ बजेतिर एक युवकले रूकुम पश्चिमको मुसिकोट नगरपालिका वडा नम्बर १ मठ र सल्ले जोड्ने पुलबाट हाम फालेको प्रहरीले जनाएको छ। पुलबाट हाम फाल्ने युवा मुसिकोट१ सल्लेका ३७ वर्षीय बुदिराम बोहरा रहेको जिल्ला प्रहरी कार्यालयका प्रहरी निरीक्षक ऋषि पाठकले जानकारी दिए। युवकले हातमा कोमल नामको ट्याटु हानेको प्रहरीको भनाइ छ। शव नजिकै रातो ज्याकेटमा बुदिराम बोहरा नाम भएको नागरिकतासमेत फेला परेको प्रहरी निरीक्षक पाठकको भनाइ छ। हाम फाल्ने युवाको घटनास्थलमै मृत्यु भएको र थप अनुसन्धान भइरहेको प्रहरीले जनाएको छ।
डडेलधुराको पोखरा बजारमा बोरामा बालिकाको शव फेला,"डडेलधुरा : डडेलधुराको अमरगढी नगरपालिका७ पोखरा बजारमा एक बालिकाको शवको फेला परेको छ। सोही ठाउँकी १४ वर्षीया आरती भट्टराईको शव फेला परेको जिल्ला प्रहरी कार्यालय डडेलधुराका सूचना अधिकारी प्रहरी निरीक्षक उपेन्द्र बमले बताए। हिजो शुक्रबार राति ९ बजेपछि अज्ञात व्यक्तिले प्लास्टिकको बोरामा राखेर शव फ्याँकेर गएको खुल्न आएको छ। बलात्कारपछि हत्या गरेर शव फ्याँकिएको आशंका मृतकका आफन्तले गरेका छन्। राति मोटरसाइकलमा आएका व्यक्तिले शव फ्याँकेको स्थानीयको भनाइ छ। तर, प्रहरीले भने अनुसन्धानपछि मात्रै घटनाबारे विस्तृत खुल्ने बताइएको छ। प्रहरीले आरतीको शरीरमा कुनै चोटपटक नदेखिएको बताएको छ। डडेलधुरा प्रहरीले अनुसन्धानका लागि शंकास्पद एक व्यक्तिलाई पक्राउ गरेको छ। तर, उनको परिचय भने खुलाएको छैन। प्रहरीले आज बिहान शव उठाएर पोस्टमर्टमका लागि डडेलधुरा अस्पताल पठाएको जनाएको छ।"
आज देशका यी स्थानमा हुने छ वर्षा,"काठमाडौं : आज देशका कोशी प्रदेश लगायत बागमती, गण्डकी , लुम्बिनी, कर्णाली र सुदूरपश्चिम प्रदेशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेशको पहाडी भूभागका थोरै स्थानहरूमा तथा बाँकी प्रदेशका पहाडी भूभागका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। आज राति देशभर पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने महाशाखाले जनाएको छ। कोशी प्रदेशका थोरै स्थानहरूमा तथा गण्डकी र कर्णाली प्रदेशका पहाडी भूभागका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ।"
राष्ट्रियसभा अध्यक्ष दाहाल जेनेभा प्रस्थान,"काठमाडौं : राष्ट्रियसभा अध्यक्ष नारायणप्रसाद दाहालको नेतृत्वमा नौ सदस्यीय नेपाली संसदीय प्रतिनिधिमण्डल स्वीट्जरल्याण्डको जेनेभा प्रस्थान गरेको छ। अन्तरव्यवस्थापिका संघ (आईपीयू)को १४९ औँ महासभामा भाग लिनका लागि टोली जेनेभा प्रस्थान गरेको हो। महासभामा राष्ट्रियसभा अध्यक्ष दाहालले शान्तिपूर्ण र दिगो भविष्यको लागि विज्ञान, प्रविधि र नवप्रवर्तनको सदुपयोग विषयमा नेपालको तर्फबाट सम्बोधन गर्ने कार्यसूची रहेको संघीय संसद सचिवालयले जनाएको छ। अध्यक्ष दाहालले महासभामा सहभागी विभिन्न राष्ट्रका प्रतिनिधिमण्डल एवं अन्तरव्यवस्थापिका संघ तथा सचिवालयका पदाधिकारीहरूसँग भेटघाट गर्ने कार्यक्रम समेत छ। यही असोज २७ देखि कात्तिक १ गतेसम्म महासभामा भाग लिन गएको अध्यक्ष दाहाल नेतृत्वको प्रतिनिधिमण्डलमा सासदहरु सुनिता बराल र निशा डाँगी रहेका छन्। प्रतिनिधिमण्डलमा राष्ट्रिय सभासदस्यहरू तारामान स्वाँर र कृष्णप्रसाद पौडेल तथा संघीय संसद्का महासचिव पद्मप्रसाद पाण्डेयसहितका अधिकृत छन्। अध्यक्ष दाहाल नेतृत्वको प्रतिनिधिमण्डल आगामी कातिक ३ गते स्वदेश फर्किने कार्यक्रम छ।"
