शीर्षक,विवरण
मेडिकल व्यवसायी दुर्गा प्रसाईंविरुद्ध पक्राउ पूर्जी जारी,काठमाडौं : मेडिकल व्यवसायी दुर्गा प्रसाईँविरुद्ध पक्राउ पूर्जी जारी भएको छ। काठमाडौं जिल्ला अदालतले व्यवसायी प्रसाईँलाई पक्राउ गरी अनुसन्धान गर्न अनुमति दिएको हो। जिल्ला अदालतका सूचना अधिकरी मेलिस बास्कोटाका अनुसार उनीविरुद्ध विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएको हो। झन्डै १५ दिन अगाडि उनीविरुद्ध प्रहरीको साइबर व्युरोमा उजुरी दर्ता भएको थियो। त्यसैको आधारमा प्रहरी जिल्ला अदालत गएको थियो। जिल्ला अदालतले आज प्रसाईँलाई पक्राउ गरी अनुसन्धान गर्न अनुमति दिएको हो।
संविधान संशोधन गर्न सबै दलको साथ र समर्थन आवश्यक : मन्त्री पाण्डे,"काठमाडौं : संस्कृति,पर्यटन तथा नागरिक उड्डयनमन्त्री बद्री पाण्डेले संविधान संशोधन गर्नका लागि कांग्रेस र एमाले मात्रै भएर सम्भव नहुने बताएका छन्। बुधबार नेपाल नाट्य प्रज्ञाप्रतिष्ठानद्वारा आयोजित संविधान दिवस एवम् राष्ट्रिय दिवस २०८१को पूर्वसन्ध्यामा आयोजित कार्यक्रमलाई सम्बोधन गर्दै मन्त्री पाण्डेले संविधान संशोधन गर्न सबै दलको साथ र समर्थन आवश्यक हुने बताएका हुन्। मन्त्री पाण्डेले एमाले र कांग्रेस एक ठाउँमा आउनुको पछाडि केवल सत्ता मात्रै नभएको प्रस्ट पारे। 'दुईवटा ठूला दल एक ठाउँमा आउनु भनेको सत्ताका लागि होइन। देशको दूरगामी परिवर्तन र संकटबाट जोगाउन गर्नका लागि एक ठाउँमा आएका हौं। हामी ०४८ सालदेखि प्रतिस्पर्धी दल हौं। ०८४ मा एमाले र कांग्रेसबीच नै प्रतिस्पर्धा हुन्छ,'उनले भने,'संविधान संशोधन गर्नुपर्नेछ। कांग्रेस र एमाले मात्रै भएर संविधान संशोधन गर्न सम्भव छैन। राष्ट्रको हितका पक्षमा नेकपा माओवादी,राप्रपा,रासपा लगायतका दलहरूसमेत एक ठाउँमा आउन जरूरी छ। ' मन्त्र पाण्डेले १० वर्षमा संविधानलाई पुनरावलोकन गर्नुपर्ने बेला आइसकेकाले संविधान संशोधन गर्नु पर्नेमा जोड दिए। उनले लोकतान्त्रिक गणतन्त्रात्मक संविधानमा समानुपातिक,समावेशीता जस्ता कुराले संविधानलाई जीवन्त राख्ने काम भएको जिकिर गरे। मन्त्री पाण्डेले संविधानलाई जीवन्त बनाउन कामकाजी हुनुपर्ने,संविधानसँग जोडिएका ऐन कानुन निर्माण गर्न जरूरी रहेको औंल्याए। त्यसैगरी उनले संस्कृति समाजको प्राण भएकाले समाजका विविध संस्कार संस्कृतिको जगर्ना गर्नुपर्नेमा जोड दिए।"
यस्तो छ सरकारको साझा संकल्प तथा नीतिगत प्रतिबद्धता,"काठमाडौं : सरकारले साझा संकल्प तथा नीतिगत प्रतिबद्धता सार्वजनिक गरेको छ। नेपाली कांग्रेसनेकपा एमाले नेतृत्वको सरकार गठन बनेपछि सरकारले साझा संकल्प सार्वजनिक गरेको हो। ७ पृष्ठको साझा संकल्पमा राष्ट्रिय हितको रक्षा तथा स्वतन्त्र परराष्ट्र नीति, संविधानको रक्षा, कार्यान्वयन र संशोधन, सुशासन र गुणस्तरीय सेवा प्रवाह, गतिशील अर्थतन्त्र र विकास, सामाजिक न्याय र मौलिक हकको कार्यान्वयन, युवा साझेदारी, संक्रमणकालीन न्याय, दिगो शान्ति र सामाजिक सद्भावका विषय समेटिएका छन्। सरकारले संविधान संशोधनको माध्यमबाट लोकतान्त्रिक गणतन्त्र तथा संघीय र समावेशी शासन प्रणालीलगायत ०६२६३ को जनआन्दोलनका उपलब्धिहरू तथा संविधानका आधारभूत स्तम्भहरूलाई थप संस्थागत र सुदृढ गर्ने प्रतिबद्धता गरेको छ। सत्ता गठबन्धनले साझा संकल्प तथा नीतिगत प्रतिबद्धता तयार पार्न यसअघि कार्यदल बनाएको थियो। कार्यदलमा गगन थापा, प्रकाशशरण महत, प्रदीपकुमार ज्ञवाली र विष्णु रिमाल थिए। यस्तो छ पूर्ण पाठ:"
"वैशाख २५, २६ र २७ गते प्रथम महाधिवेशन गर्ने रास्वपाको घोषणा","काठमाडौं : राष्ट्रिय स्वतन्त्र पार्टीले आफ्नो पहिलो महाधिवेशन आगामी वैशाखको अन्तिम साता गर्ने घोषणा गरेको छ। पार्टीको राष्ट्रिय भेला समापन समारोहमा रास्वपा सभापति रवि लामिछानेले २०८२ साल वैशाख २५, २६ र २७ गते महाधिवेशन गर्ने घोषणा गरे। उनले केन्द्रीय समितिलाई महाधिवेशन आयोजक कमिटीमा रुपान्तरण गरिएको घोषणासमेत गरे। त्यस्तै लामिछानेले जनताको कुरा सुन्न महाकालीमेची जनयात्रा अभियानको पनि घोषणा गरे। त्यस्तै आफ्नो राजनीतिक प्रतिवेदन पढेर सुनाउँदै लामिछानेले संविधान संशोधनमार्फत प्रत्यक्ष निर्वाचित प्रधानमन्त्री बनाउनुपर्ने प्रस्ताव गरे। उनले प्रदेशसभा खारेज गर्दै स्थानीय तहका जनप्रतिनिधि सम्मिलित प्रदेश परिषद्लाई नै विधायिकी अधिकार दिन सकिने उन्नत विकल्पबारे छलफल सुरु गरिने बताए। सात वटा प्रदेश कायम राख्दै स्थानीय पालिकाहरूको संख्या भने ५०० भन्दामुनि झारिने उनको प्रस्ताव छ। लामिछानेले रास्वपाका नेताहरूमाथि झुटा मुद्दा आरोप लगाउने काम भएको र सबै दल मिलेर एक्लाउने काम भएको समेत बताए।"
पर्यटन तथा होटल व्यवस्थापन प्रतिष्ठानलाई सातवटै प्रदेशमा विस्तार गर्छौं : मन्त्री पाण्डे,काठमाडौं : संस्कृति पर्यटन तथा नागरिक उड्डयमन्त्री बद्री पाण्डेले नेपाल पर्यटन तथा होटल व्यवस्थापन प्रतिष्ठान (नाथम) लाई सातवटै प्रदेशमा विस्तार गर्ने बताएका छन्। बुधबार नाथमको रबिभवनस्थित कार्यालय र नेपाल पर्वतीय प्रशिक्षण प्रतिष्ठानको नयाँ बानेश्वर स्थित कार्यालयको अवलोकनका क्रममा मन्त्री पाण्डेले सो कुरा बताएका हुन्। नाथम विकास ऐनअन्तर्गत स्थापना भएको र यसको सञ्चालनका लागि कानुन अत्यावश्यक भएको बताउँदै उनले आगामी हिउँदे अधिवेशनबाट नाथमसम्बन्धी विधेयक संसदमा पेश गर्ने विश्वास व्यक्त गरे । उनले नाथमबाट उत्पादित जनशक्ति दक्ष र विश्व बजारमा प्रतिस्पर्धा गर्नका लागि प्रमाणित भएको बताए । मन्त्री पाण्डेले नाथमले अन्तर्राष्ट्रिय संघ संस्थाहरूसँग समेत सहकार्य र सम्वन्य गर्नु पर्नेमा जोड दिए। नाथम सञ्चालनमा मन्त्रालयले कुनै पनि प्रकारको हस्तक्षेप नगर्ने समेत मन्त्री पाण्डेले विश्वास दिलाए।
"भोलिदेखि धरहरा खुला, सर्वसाधारणलाई निशुल्क",काठमाडौं : संविधान दिवसका अवसरमा बिहीबारबाट अस्थायीरूपमा नवनिर्मित धरहरा सञ्चालनमा आउने भएको छ। मन्त्रिपरिषद्को यसअघिको निर्णयअनुसार बिहीबारबाट अस्थायीरूपमा धरहरालाई सञ्चालनमा ल्याउन लागिएको हो। अहिलेका लागि धरहरा चढ्नका लागि कुनै शुल्न नलाग्ने शहरी विकास तथा भवन विभागअन्तर्गतको केन्द्रीय आयोजना कार्यान्वयन इकाइले जनाएको छ। यसैबीच उपप्रधानमन्त्री तथा शहरी विकास मन्त्री प्रकाशमान सिंहले धरहराको अवलोकन गरे। सो क्रममा उनले मन्त्रिपरिषद्को निर्णयअनुसार अन्तरिम समयमा लागि निशुल्क धरहरा चढ्ने व्यवस्था गरिएको बताए। उनले धरहरा सञ्चालनको कार्यविधि बनेपछि पूर्णरूपमा सञ्चालनको तयारी भएको बताए। एक दिनमा अधिकतम ५ सय सर्वसाधारणले निःशुल्क धहरार चढ्न पाउने गरी व्यवस्था गरिएको छ। भदौ २७ गते बसेको मन्त्रिपरिषद् बैठकले असोज ३ गते संविधान दिवसको दिनदेखि धरहरा सञ्चालन गर्ने निर्णय गरेको थियो।
१२ जिल्लामा सिडिओ हेरफेर,"काठमाडौं : गृह मन्त्रालयले १२ जिल्लाको प्रमुख जिल्ला अधिकारी (सिडिओ) हेरफेर गरेको छ। बुधबार बसेको बैठकले उनीहरूको जिम्मेवारी हेरफेर गरेको हो। गृहले रामेछापमा राजुप्रसाद पौडेल, डोल्पामा रोमबहादुर महत, बझाङमा ओमप्रसाद भट्टराई, बाजुरामा मेघनाथ पाध्या, मनाङमा मातृका आचार्य, मुगुमा कमलप्रसाद पाण्डे, रुकुम पूर्वमा रुद्रप्रसाद न्यौपाने, दैलेखमा नवराज जैसी, हुम्लामा नारायण पाण्डेय, मुस्ताङमा विष्णुप्रसाद भुसाल, रसुवामा अर्जुन पौडेल र जुम्लामा रामबहादुर शाहीलाई सरुवा गरेको हो। त्यस्तै तुल्सी प्रसाद दाहालाई गृह मन्त्रालय, विश्वमणि कुइकेललाई कसूरजन्य सम्पत्ति व्यवस्थापन विभाग, भिमकान्त पौडेललाई गृह मन्त्रालय, विनोदकुमार पोखरेललाई मोरङ प्रशासन कार्यालय, टोपेन्द्र बहादुर केसीलाई सुर्खेत प्रशासन कार्यालय, माधवप्रसाद शर्मालाई गृह मन्त्रालय, खिमराज भुसाललाई गृह मन्त्रालय, सुवास कुमार लामिछानेलाई गोरखा प्रशासन, जनकराज पन्तलाई गृह मन्त्रालय, बेदनिधि खनाललाई ओखलढुंगा प्रशासन, घनश्याम न्यौपानेलाई कपिलवस्तु प्रशासन, खडानन्द खत्रीलाई बाँके प्रशासन, सानुबाबु खत्रीलाई राष्ट्रिय परिचयपत्र तथा पञ्जिकरण विभाग, जितबहादुर भण्डारीलाई तनहुँ प्रशासन, पूर्णबहादुर खत्रीलाई डिल्ली बजार कारागार, टेककुमार रेग्मीलाई कारागार व्यवस्थापन विभाग, कमलराज भण्डारीलाई गृह मन्त्रालय, लालबहादुर गुरुङलाई खर्घाखाँची प्रशासन, सुमनकुमार कार्कीलाई पर्सा प्रशासन, बन्दना केसीलाई जाजरकोट प्रशासन, धोकलराज ढकाललाई मकवानपुर प्रशासन, लोकमान श्रेष्ठलाई सुनसरी प्रशासन, नवराज पौडेललाई काठमाडौं प्रशासन र ज्ञाननाथ ढकाललाई सल्यान प्रशासन सरुवा गरिएको छ।"
चार सचिवको मन्त्रालय हेरफेर,काठमाडौं : सरकारले चार जना सचिवको जिम्मेवारी हेरफेर गरेको छ। बुधबार बसेको मन्त्रिपरिषद् बैठकले उनीहरू कार्यरत रहेको मन्त्रालय हेरफेर गरेको हो। प्रधानमन्त्री कार्यालय स्रोतका अनुसार ऊर्जा मन्त्रालयको सचिवमा सुरेश आचार्यलाई ल्याइएको छ भने ऊर्जामा रहेका गोपाल प्रसाद सिग्देललाई जल तथा ऊर्जा आयोगमा पठाइएको छ। त्यस्तै वन मन्त्रालय र कृषि मन्त्रालयका सचिव पनि हेरफेर भएका छन्। स्रोतका अनुसार वन मन्त्रालयका सचिव गोविन्द प्रसाद शर्मालाई कृषि मन्त्रालय पठाइएको छ भने कृषिका सचिव दीपक कुमार खरेललाई वन मन्त्रालयमा ल्याइएको छ।
स्थानीय तह उपनिर्वाचनको कार्यतालिका सार्वजनिक,"काठमाडौं : निर्वाचन आयोगले स्थानीय तह उपनिर्वाचनका लागि कार्यतालिका सार्वजनिक गरेको छ। आयोगले असोज १० गते दल दर्ताका लागि आह्वान गरेको छ। बुधबार विज्ञप्ति जारी गर्दै आयोगले स्थानीय तह उपनिर्वाचनमा सहभागी हुने दलले असोज १६ गतेसम्म दर्ता गर्न सकिने जानकारी दिएको छ। त्यस्तै असोज २० गते दल स्वीकृत गर्ने, निर्वाचनसम्बन्धी निर्देशिका, कार्यविधि, मापदण्ड तथा आचारसंहिता तयारी गर्ने, निर्वाचन सामाग्री, जनशक्ति व्यवस्थापन, मतदाता शिक्षा, तालिम तथा क्षमता विकास लगायतका कार्यक्रम सञ्चालन गर्ने आयोगले जनाएको छ। त्यस्तै कात्तिक २६ गते मतदाताको अन्तिम नामावली प्रकाशन गर्ने र मतदान स्थल निर्धारण गर्ने, कात्तिक ३० गते निर्वाचन अधिकृतको कार्यालय स्थापना गर्ने, मंसिरत २ गते निर्वाचन कार्यक्रम सञ्चालनर्ने आयोगले जनाएको छ। सरकारले स्थानीय तह उपनिर्वाचन मंसिर १६ गते गर्ने निर्णय गरेको छ।"
कपडा पसलमा आगलागी हुँदा १ करोडको क्षति,"विराटनगर : विराटनगरमा बुधबार बिहान एउटा कपडा पसलमा आगलागी भएको छ । आगोले पसल जल्दा करिब १ करोड बराबरको क्षति भएको छ । मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार विराटनगर महानगरपालिका७ जैन भवननजिक दीपक कायस्थको घरको भुइँ तलामा रहेको कपडा पसलमा बिहान ४:३० बजेतिर आगलागी भएको हो । कायस्थको घरको सटर भाडामा लिएर विराटनगर६ का सन्तोष रौनियाले कपडा पसल सञ्चालन गर्दै आएका थिए । आगलागीको कारण खुल्न नसकेको र घटनाको अनुसन्धान भइरहेको डीएसपी बस्नेत बताउँछन् । विराटनगर महानगरपालिकाको दमकल र स्थानीयको सहयोगमा प्रहरीले करिब डेढ घण्टापछि आगो नियन्त्रणमा लिएको थियो । आगोले पसलमा रहेका सबै कपडा जलेर ध्वस्त भएको छ । पसल सञ्चालन गरिएको सटरमा पनि क्षति पुगेको छ । मानवीय र चौपाया क्षति भने नभए पनि आगलागीमा अन्दाजी १ करोड बराबरको क्षति भएको जानकारी डीएसपी बस्नेतले दिए । त्यस्तै, मोरङको बूढीगंगा गाउँपालिका३ गोकुवामा आगलागी हुँदा एउटा घर जलेको छ । प्रहरीका अनुसार बिहान ४:३० बजेतिर आगोले पार्वती खड्काको घर आगो लागेको हो । आगोले घर पूर्णरूपमा ध्वस्त भएको छ । स्थानीय र दमकलको सहयोगमा प्रहरीले करिब १ घण्टापछि आगो नियन्त्रणमा लिएको थियो । डीएसपी बस्नेतका अनुसार आगलागीबाट घरसहित घरभित्र रहेका लत्ताकपडा,अन्नपात,भाँडावर्तन सबै जलेको छ । करिब ४ लाख मूल्य बराबरको क्षति भएको प्रहरीको भनाइ छ । प्रहरीका अनुसार आगलागीको कारण खुल्न सकेको छैन । विद्युत सर्ट भएर आगलागी भएको हुनसक्ने प्रहरीको अनुमान छ ।"
स्रोत नखुलेको १६ लाखसहित एक जना पक्राउ,"सिरहा : प्रहरीले सिरहाको सीमावर्ती बरियारपट्टी गाउँपालिका१ गरगमा बोर्डरबाट एक जनालाई स्रोत नखुलेको १६ लाख नेपाली रुपैयाँसहित पक्राउ गरेको छ। पक्राउ पर्नेमा सोही गाउँपालिका२ खोक्सीका ४८ वर्षीय ललित दास रहेको जिल्ला प्रहरी कार्यालय सिरहाका प्रवक्ता तथा डीएसपी मुक्तिनाथ सापकोटाले जानकारी गराए। भारतीय बजारबाट नेपालतर्फ पैसा बोकेर आइरहेको सूचना पाएपछि प्रहरीले तत्कालै प्रहरी सहायक निरीक्षक विरेन्द्र साहको कमान्डमा टोली परिचालन गरेका थिए। सो टोलीले स१०प ९८५३ नम्बरको मोटरसाइकललाई रोकी चेकजाँच गरेका थिए। चेकजाँच गर्दा आरोपित साहले कम्मरमा सेता गम्छामा बाँधी ल्याइरहेको रुपैयाँ फेला परेको थियो। उनको साथबाट १००० को नोट १० लाख र ५०० को नोट ६ लाख बरामद भएको छ। प्रहरीले पक्राउ परेका दास, बरामद रकम र मोटरसाइकललाई इलाका प्रहरी कार्यालय महेशपुर पतारीमा राखि थप अनुसन्धान गरिरहेको प्रवक्ता सापकोटाले बताए। शुक्रबार पनि सिरहामा ३ जना स्रोत नखुलेको १४ लाखसहित पक्राउ गरेका थिए। प्रहरी स्रोतका अनुसार हुण्डी कारोबारीहरू रहेका छन्।"
रवि लामिछाने चलाख मान्छे रहेछन् : देउवा,"काठमाडौं : नेपाली कांग्रेसका सभापति शेरबहादुर देउवाले पार्टीलाई एकताबद्ध ढंगले अघि बढाउन आग्रह गरेका छन्। बुधबार पार्टी कार्यालय सानेपामा आयोजित एक कार्यक्रममा सभापति देउवाले आपसी मनमुटावको समस्या समाधान गर्दै पार्टीलाई एकताबद्ध ढंगले अघि बढाउन आग्रह गरे। पार्टीका सबै सदस्यहरूको गुनासोलाई न्यायोचित ढंगले समाधान गर्न उनले आग्रह गरे। उनले पार्टी एकताबद्ध भएमात्रै बलियो बन्नसक्ने बताए। फरक प्रसंगमा उनले रवि लामिछाने चलाख मान्छे भएको टिप्पणी गरे। लामिछानेले सहकारी ठगेको कुरामा आफू पत्याउनै नसकेको उनको भनाइ छ। मैले त पत्याएकै थिइनँ। रवि लामिछानेजी त कस्तो मान्छे हुनुहुँदो रहेछ भने धेरै चलाख मान्छे । म त छक्कै परेँ कुरा सुनेर,' उनले भने। सहकारी विषयमा उठान गरेकामा उनले महामन्त्री गगनकुमार थापालाई धन्यवाद दिएका थिए।"
"सरकारले 'नोटिस'मा राखेको खबर पाएको छु, पक्रेर देखाउन चुनौती दिन चाहन्छु : लिङ्देन","काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले आफूलाई पक्रेर देखाउन सरकारलाई चुनौती दिएका छन्। बुधबार काठमाडौंमा नवनिर्वाचित केन्द्रीय सदस्यहरूलाई पत्र प्रदान गर्दै लिङ्देनले संविधान दिवसका समयमा आफूलाई राज्यले नोटिसमा राखेको खबर पाएको भन्दै आफूलाई पक्रेर देखाउन चुनौती दिए। आफू अहिलेको संविधानले व्यवस्था गरेको संघीयता, धर्म निरपेक्षताको विरोधी र विपक्षी भएको उनले बताए। उनले कुनै अराजकतामा आफ्नो भविष्य नखोजेकाले संयमता अपनाइरहेको धारणा राखे। लिङ्देनले अहिलेको संविधान जति परसम्म बोकेर लगिन्छ, त्यति नै जनताले दुख पाइराख्ने जिकिर गरे। हिजो र आजका राम्रा कुरालाई समेटेर अघि बढ्नुको विकल्प नभएको भन्दै जबरजस्ती गरे ढिलो चाँडो अहिलेको संविधान जनताले फ्याक्ने र त्यसको नेतृत्व राप्रपाले गर्ने स्पष्ट पारे। राप्रपाले नवीन राप्रपा कार्ययोजनाअन्तर्गत ४० वर्षमुनिका २० युवालाई पार्टीको केन्द्रीय कार्यसमितिमा लैजाने निर्णय १० पुरुष र १० महिलालाई पार्टीको केन्द्रीय सदस्य पदमा ल्याउँदै जिम्मेवारी दिएको हो।"
रवि लामिछानेमाथि सहकारी ऐनको दफा १२२ र मुलुकी अपराध संहिताको दफा ३० आकर्षित हुन्छ : गगन थापा,"काठमाडौं : नेपाली कांग्रेसका महामन्त्री गगनकुमार थापाले गोरखा मिडियाका सञ्चालक एवं राष्ट्रिय स्वतन्त्र पार्टीका सभापति रवि लामिछानेमाथि सहकारी ऐनको दफा १२२ र मुलुकी अपराध संहिताको दफा ३० आकर्षित हुने बताएका छन्। पार्टी कार्यालय सानेपामा बुधबार आयोजित पत्रकार सम्मेलनमा महामन्त्री थापाले सहकारी छानबिन समितिले नै उनीहरूलाई प्रचलित कानुनबमोजिम कारबाही गर्न सिफारिस गरेको बताए। 'गोरखा मिडियाले एउटामात्र होइन, दर्जनौं सहकारीलाई ठगेको छ। गैरकानुनी तरिकाबाट सहकारीको पैसा ल्याएको छ। अनि अहिले आएर 'मैले चेकमात्र काटेको हुँ, पैसा कहाँबाट आएको हो थाहा छैन' भन्न मिल्दैन। छानबिन समितिले नाम नै उल्लेख गरेर गोरखा मिडियाका सञ्चालकहरू अध्यक्ष गितेन्द्रबाबु राई र सदस्य कुमार रम्तेल तथा तत्कालीन प्रबन्ध निर्देशक रवि लामिछाने र सञ्चालक छविलालाई प्रचलित कानुनअनुसार कारबाही गर्न सिफारिस गरेको छ। उनीहरूलाई सहकारी ऐनको दफा १२२ र संगठित अपराधमा मुलुकी अपराध संहिताको दफा ३० आकर्षत हुन्छ,' महामन्त्री थापाले भने। उनले राष्ट्रिय प्रजातन्त्र पार्टीकी सांसद गीता बस्नेतमाथि पनि सहकारी ऐनको दफा १२२ बमोजिम नै कारबाही भइरहेको बताए। उक्त दफाले सहकारीमा बसेर होस् वा बाहिरबाट ठगी गर्नेहरूलाई कारबाही हुने उल्लेख रहेको महामन्त्री थापाको भनाइ छ। उनले गोरखा मिडयाले आफूले सोचेको भन्दा बढी ठगी गरेको बताए। उनले गोरखा मिडियाका सञ्चालकले बिउ पुँजी पनि सहकारीबाट ठगेर ल्याएको बताए। उनले राष्ट्रिय स्वतन्त्र पार्टीका तर्फबाट समितिका सदस्यसमेत रहेका शिशिर खनाललाई 'छट्टु'को रूपमा टिप्पणी गरे। 'प्रतिवेदनमा सहकारी ठग्नेलाई कारबाही गरियोस् भनेर सही पनि गर्ने अनि बाहिर आएर हाम्रो सभापतिले क्लिन चिट पाउनुभयो भन्नेलाई छट्टु नभनेर के भन्ने,' थापाले भने। उनले आफूहरूकै जडबलमा सहकारी ठगीसम्बन्धी संसदीय समिति बनेको र समितिको प्रतिवेदनबाट सत्य खुलेको बताए। 'गोरखा मिडियाका सञ्चालक आफैं सरकारको जिम्मेवार पदमा भएका करणले सहकारी ठगीमा छानबिन हुन सकेको थिएन। उनीविरुद्ध जाहेरी पर्दापर्दै पनि छानबिनमा अवरोध गरियो। त्यसैले राज्यका निकायले छानबिन गर्छ भनेर विश्वास नरहेपछि हामीले संसदलाई गुहारेका थियौं,' थापाले भने।"
कोशीका मुख्यमन्त्री हिक्मत कार्कीले पाए विश्वासको मत,"विराटनगर : कोशी प्रदेशका मुख्यमन्त्री हिक्मतकुमार कार्कीले विश्वासको मत प्राप्त गरेका छन्। उनको पक्षमा दुईतिहाइ मत परेको छ । मत विभाजनको प्रक्रियामार्फत मतदान हुँदा कार्कीको पक्षमा ६६ र विपक्षमा १५ मत परेको हो। नेकपा (एकीकृत समाजवादी)का प्रदेशसभा सदस्य मतदान प्रक्रियामा सहभागी भएनन्। नेकपा (माओवादी केन्द्र) र राष्ट्रिय प्रजातन्त्र पार्टी (राप्रपा)ले मत दिएनन् । प्रदेशसभा बैठकमा ८३ जना प्रदेशसभा सदस्य उपस्थित थिए। यसअघि कार्कीले वैशाख ३१ गते विश्वासको मत लिएका थिए। नेकपा (माओवादी केन्द्र)ले भदौ १४ गते सरकारलाई दिएको समर्थन फिर्ता लिएपछि पुनः कार्कीले विश्वासको मत लिनुपर्ने अवस्था आएको हो। कोशीमा ९३ जना प्रदेशसभा सदस्य छन्। नेकपा (एमाले)का ४० (उपसभामुखसहित), नेपाली कांग्रेसका २९, माओवादी केन्द्रका १३, राप्रपाका ६ (सभामुखसहित), एकीकृत समाजवादीका ४ र जनता समाजवादी पार्टी (जसपा)का १ जना प्रदेशसभा सदस्य छन्। कोशी प्रदेशसभा अहिले एमाले र कांग्रेसको सरकार छ । केन्द्रमा पनि एमाले र कांग्रेसबीच गठबन्धन सरकार छ।"
सहकारी छानबिन प्रतिवेदन कार्यान्वयनका लागि गृह र सहकारी मन्त्रालय पठाइयो,काठमाडौं : सरकारले सहकारी छानबिन समितिको प्रतिवेदन कार्यान्वयन गर्ने निर्णय गरेको छ। बुधबार बसेको मन्त्रिपरिषद् बैठकले संसदीय छानबिन समितिले तयार पारेको सहकारीसम्बन्धी प्रतिवेदन कार्यान्वयन गर्ने निर्णय गरेको हो। प्रधानमन्त्री कार्यालय स्रोतका अनुसार उक्त प्रतिवेदन कार्यान्वयनका लागि सरकारले गृह र सहकारी मन्त्रालयमा पठाएको छ। समितिका संयोजक सूर्य थापाले सोमबार बसेको प्रतिनिधिसभा बैठकमा उक्त प्रतिवेदन पेस गरेका थिए। नागरिकको बचत सहकारीहरूले हिनामिना गरेको भन्दै लामो समयदेखि संसद् अवरुद्ध भएपछि २०८१ जेठ १५ गते संसदीय छानबिन विशेष समिति गठन गरिएको थियो। भदौ २२ गतेसम्म समितिलाई प्रतिवेदन बुझाउने समयसीमा तोकिए पनि प्रतिवेदन लेखन नसकिएपछि थप १५ दिन समय थपिएको थियो। समितिले ६ दिन अगाडि नै अन्तिम प्रतिवेदन संसदमा पेस गरेको हो। संयोजक थापाले निष्पक्षरूपमा अनुसन्धान गरेर प्रतिवेदन तयार गरेको र पार्टीगत स्वार्थभन्दा मागि उठेर सहकारी प्रकरणमा छानबिन गर्दै दोषीहरूलाई कारबाहीको दायरामा ल्याउन सिफारिस गरिएको बताएका थिए। समितिले ४० वटा सहकारीबाट ८७ अर्ब अपचलन भएको ठहर गर्दै प्रतिवेदन तयार गरेको छ भने सहकारी ठगीसँग सम्बन्धित विषयमा सरकारलाई सुझाव र कारबाही सिफारिस गरिएको छ।
एनआइएमबि एस क्यापिटलको पहिलो इन्भेस्टर्स सर्कल सम्पन्न,"काठमाडौं : एनआइएमबि एस क्यापिटलले आफ्नो पहिलो इन्भेस्टर्स सर्कल सफलतापूर्वक सम्पन्न गरेको छ । हिल्टन काठमाडौंमा सम्पन्न उक्त कार्यक्रममा विभिन्न बैंक तथा बीमा कम्पनीहरूका प्रमुख कार्यकारी निर्देशकहरूलगायत अन्य सरोकारवाला एवं निर्णायक व्यक्तित्वहरूको उपस्थिति रहेको थियो । उक्त कार्यक्रम नेपालमा प्राइभेट इक्विटी लगानीको परिदृश्यमा केन्द्रित रहेको थियो । कार्यक्रमका सहभागीहरूले नेपालमा प्राइभेट इक्विटीका अवसरहरूका बारेमा अर्थपूर्ण संवाद एवं छलफल गरेका थिए । एनआइएमबि एस क्यापिटलको भिजन र मिसनका बारेमा स्पष्ट पार्दै कम्पनीका प्रमुख कार्यकारी अधिकृत शिवान्त बहादुर पाँडेले नेपालको समग्र आर्थिक वृद्धिमा प्राइभेट इक्विटीको महत्वलाई जोड दिई आफ्नो कम्पनीको रणनीतिक उद्देश्यहरू प्रस्तुत गर्दै नेपालमा प्राइभेट इक्विटी क्षेत्रको उदाउँदा अवसरहरूलाई अझ प्रस्ट्याएका थिए । प्रख्यात मोटिभेसनल स्पीकर अतुल सत्य कौशिकले भागवत गीतामा आधारित नेतृत्व र व्यवस्थापनका पाठहरूशीर्षकमा मुख्य वक्तव्य दिँदै स्रोताहरूलाई मन्त्रमुग्ध बनाएका थिए । उनका गहन विचारहरूले पौराणिक ज्ञानबाट आधुनिक चुनौतीहरूको सामना गर्ने तरिकाहरुमा जोड दिएको थियो । उनले अर्जुन र कृष्ण को जस्तो सहयात्राको महत्वलाई जोड दिँदै नेतृत्वकर्ताले कसरी राम र कृष्ण जस्ता महान् व्यक्तिहरूका गुणहरूलाई अपनाउनुपर्छ भनेर पनि छलफल गरेका थिए । एनआइएमबि एस क्यापिटलका नायब प्रमुख कार्यकारी अधिकृत सुभाष थापाले प्राइभेट इक्विटीका आधारभूत विषयहरू र एनआइबिएल इक्वीटी पार्टनर्सले हालसम्म जगदम्बा स्पिनिङ मिल्स, डेलिश डेरिज, शिन्तामनी मुस्ताङ्ग र फिक्कल टी एन्ड कफी जस्ता कम्पनिहरुमा गरेको लगानीको सफलताका बारेमा आकर्षक प्रस्तुति दिएका थिए । यी छलफलहरूले भ्यालु क्रियसन, प्राइभेट इक्विटीमार्फत वृद्धि र विविध क्षेत्रमा दिगो विकासलाई अघि बढाउने एनआइएमबि एस क्यापिटलको प्रस्ट प्रतिबद्धतालाई उजागर गरेको थियो । समापन मन्तव्यमा उपस्थित सहभागीहरूलाई उत्साहपूर्ण सहभागिता र समर्थनको लागि धन्यवाद व्यक्त गर्दै एनआइएमबि एस क्यापिटल लिमिटेडका अध्यक्ष सचिन तिब्रेवालले प्राइभेट इक्विटीमा लगानीलाई विस्तार गर्ने एनआइबिएल इक्वीटी पार्टनर्सको प्रतिबद्धतामा जोड दिए । साथै देशको समग्र वित्तीय क्षेत्रलाई अगाडि बढाउन सरोकारवाला सम्पूर्णले सहकार्य गर्नुपर्ने कुरामा जोड दिँदै उनले थप भने,आजको ज्ञान र अनुभव आदानप्रदानले हामीलाई नयाँ अवसरहरू खोजी गर्न र प्राइभेट इक्विटीमा दिगो वृद्धि र प्रगति ल्याउन सहयोग गर्नेछ । कार्यक्रममा सहभागीहरूलाई सम्भावित सहकार्य र लगानीको भावी सम्भावनाहरू सम्बन्धी थप छलफलमा संलग्न हुने अवसर प्रदान गरेको थियो । थट नेतृत्व, स्ट्राटेजिक नेटवर्किङ, र अनुभव आदान प्रदानको उत्कृष्ट सम्मिश्रणले इन्भेस्टर्स सर्कल नामको उक्त कार्यक्रमलाई एक शानदार सफलतामा परिणत गरेको आयोजकको विश्वास छ । एनआइएमबि एस क्यापिटलद्वारा आयोजित उक्त कार्यक्रमले नेपालको वित्तीय क्षेत्रमा प्राइभेट इक्विटी लगानीलाई अगाडि बढाउने र रणनीतिक साझेदारीलाई प्रोत्साहन गर्ने कम्पनीको प्रतिबद्धतालाई दर्शाएको छ ।"
खानेपानी गुणस्तर मापदण्डको पालना गर्न मन्त्री यादवको निर्देशन,"काठमाडौं : खानेपानी, सरसफाइ तथा ढल व्यवस्थापन मन्त्री प्रदीप यादवले सबै ठाउँमा खानेपानी गुणस्तर मापदण्डको अनिवार्यरूपमा पालना गर्न निर्देशन दिएका छन्। गोदावरी नगरपालिका१४ स्थित ठैब खानेपानी तथा सरसफाइ उपभोक्ता समितिको निरीक्षण गर्दै मन्त्री यादवले पाइप प्रणालीबाट आउने पानी मात्र उपभोग गर्न र नियमित क्लोरिनेसन प्रक्रिया अपनाउनुपर्ने बता 'वर्षातको समयमा इनार र ट्युबवेलजस्ता खुला मुहानहरूमा ढल मिसिएर पानीमा दिसाजन्य किटाणुको जोखिम बढ्छ। जसले हैजा र झाडापखाला फैलिन सक्छ। त्यसैले उपभोक्ताहरूलाई शुद्ध पानीमात्र वितरण गर्नुपर्छ,' उनले भने। उनले पानीको नियमित परीक्षण र गुणस्तरीय वितरण सुनिश्चित गर्नुपर्नेमा जोड दिए। मन्त्री यादवले समुदायस्तरमा जनचेतनामूलक कार्यक्रम सञ्चालन गरी उमालेर वा क्लोरिनेसन गरिएको पानी मात्र प्रयोग गर्नुपर्ने सन्देश फैलाउन पनि निर्देशन दिए।"
"इटहरीमा विद्युतीय नगर बस सञ्चालनमा, ज्येष्ठ र अशक्त नागरिकलाई निशुल्क यात्रा","धरान : सुनसरीको इटहरी उपमहानगरपालिकाले आफ्ना नागरिकहरूको सुविधालाई मध्यनजर गर्दै चारवटा विधुतीय नगर बस सञ्चालनमा ल्याएको छ । बुधबार एक कार्यक्रमको आयोजना गरी इटहरीका मेयर हेमकर्ण पौडेलले नगरबसको उद्घाटन गरेका हुन्। बस सञ्चालनमा आएको अवसरमा दुईदिन (आज र भोलि) सर्वसाधारणलाई निशुल्क सेवा दिएको छ। नगरबसको सेवा वातावरणमैत्री, सुरक्षित, भरपर्दो, र उपभोक्तामुखी भएको मेयर पौडेलको भनाइ छ । इटहरीका ग्रामिण भेगमा बस्ने जनतालाई सहरसँग जोड्न सहज बनाउने उद्देश्यले नगरबस सञ्चालनमा ल्याएको उनले बताए । नगरबस सञ्चालनमाआएपछि स्थानीयले ठाउँठाउँमा फूलमालाले स्वागत गरेका थिए। नगरबसमा ज्येष्ठ नागरिक र अशक्तलाई निशुल्क यात्राको व्यवस्था गरिएको छ। बस अत्याधुनिक र सुविधा सम्पन्न भएको र स्थानीय तहहरूमध्ये यो बस खरिद गर्ने इटहरी उपमहानगर पहिलो भएको मेयर पौडेलको दाबी छ । नगरबस अपाङ्ग मैत्री भएको भन्दै शारीरिक अपाङ्गता भएकाहरू समेत उत्साहित भएका छन् । उपमहानगरले चारवटा बस ६ करोड ३६ लाख ८६ हजार रुपैयाँमा खरिद गरेको प्रमुख प्रशासकीय अधिकृत रामचरित्र मेहताले जानकारी दिए। बसको सेवा शुल्क २० रुपैयाँ तोकिएको छ । बस बिहान ७ बजेबाट ११ बजेसम्म र दिउँसो २ बजेदेखि बेलुकी ७ बजेसम्म नियमित सञ्चालन गरिने इटहरी उपमहानगरपालुकाका प्रेस संयोजक धनबहादुर पुरीले बताए । इटहरीको धरानविराटनगर सडकमा तरहरादेखि वडा नम्बर १३ को अरिहन्त मल्टिफाइवर्ससम्म,पूर्वपश्चिम सडकमा बुढी खोला (मिलन चोक) देखि लगुना चोक बिजुली अफिससम्म, इटहरीबाट साथी फ्यूल, वडा नम्बर १० टावर हुँदै वडा नम्बर ११ खेटीपुल ,नहरको बाटो हुँदै इटहरीबाट तरहरा, भवानीपुर, कान्छी चोक, पकली सम्म बसको रुट तोकिएको छ । त्यस्तै, इटहरीबाट तालतलैया, त्रिभुवन चोक, देविस्थान हुँदै पुनः त्रिभुवन चोक, हवाई चोक, आँपगाछी हुँदै इटहरी र लविपुर, वडा नम्बर १६, वडा नम्बर १५ को चाँदवेला सीमाना हुँदै वडा नम्बर १७ कार्यालय र कान्छी चोक हुँदै इटहरीसम्म बस सेवा सञ्चालन गरिने मेयर पौडेलले बताए ।"
"सेयर बजारमा गिरावट जारी : परिसूचक २५ सय विन्दुमा झर्यो, कारोबार ५ अर्बमा सीमित","काठमाडौं : सेयर बजार ओरालो लाग्ने क्रम आज पनि जारी रह्यो। साताको पहिलो कारोबार दिन आइतबारदेखि ओरालो यात्रा तय गरेको नेप्सेले आज पनि सोही यात्रालाई निरन्तरता दिएको हो। आइतबार ५० अंकले घटेको नेप्से सोमबार ५७ अंकले घटेर बन्द भएको थियो। मंगलबार उपत्यकामा सार्वजनिक बिदा परेकाले कारोबार भएन। यसदिन नेप्से परिसूचक ४ अंकले घटेर २५७६७६ विन्दुमा अडिएको छ। नेप्से घटेसँगै कारोबार रकम पनि घटेको छ। आज ३२० स्क्रिप्सको १ करोड ३९ लाख ५२ हजार १२१ कित्ता सेयर ५ अर्ब ६६ करोड ९१ लाख ९४ हजार ९६१ रुपैयाँमा खरिदबिक्री भए। सोमबार ७ अर्ब ३६ करोड रुपैयाँको कारोबार भएकोमा आइतबार १० अर्ब ३३ करोड मूल्य बराबरको कारोबार भएको थियो। एकल अंकले ओरालो लागेको सेयर बजारमा कुनै पनि कम्पनीको सेयर सकारात्मक सर्किट लेभलमा कारोबार भएन। कालिका लघुवित्त वित्तीय संस्थाको सेयर सर्वाधिक ८०८ प्रतिशतले बढ्यो। यसैगरी स्वरोजगार लघुवित्त वित्तीय संस्था,रावा इनर्जी डेभलपमेन्ट,भूगोल डेभलपमेन्ट कम्पनीको सेयर ७७ प्रतिशतले बढ्दा सुपर माइ हाइड्रोपावरको सेयर ६०२ प्रतिशतले बढ्यो। कारोबार रकमका आधारमा सीईडीबी हाइड्रोपावर डेभलपमेन्ट कम्पनी शीर्षस्थानमा रह्यो। सो कम्पनीको २० अर्ब ८ लाख मूल्य बराबरको सेयर कारोबार भयो। नेपाल फाइनान्सको १६ अर्ब बराबरको सेयर कारोबार हुँदा एनएलजी इन्स्योरेन्सको १५ करोड,साहास ऊर्जाको १३ करोड र गुडविल फाइनान्सको १२ करोड मूल्य बराबरको सेयर कारोबार भयो। दुई समूहको उपसूचकबाहेक अन्यको उपसूचक नकारात्मक देखिएका छन्। बैंकिङ र नन लाइफ इन्स्योरेन्स समूहको उपसूचक बढ्दा अन्यको घटेको हो। यसदिन कारोबारमा आएका स्टक्समध्ये ७४ वटाको मूल्य बढ्दा १६३ वटाको घट्यो भने ७ वटाको मूल्य स्थिर रह्यो।"
राष्ट्रिय मुक्ति क्रान्ति पार्टी नेपाल गठनबारे निर्वाचन आयोगलाई जानकारी,"काठमाडौं : राष्ट्रिय मुक्ति क्रान्ति पार्टी नेपालले पार्टी गठनबारे निर्वाचन आयोगलाई जानकारी दिइएको छ। राष्ट्रिय मुक्ति क्रान्ति पार्टी गठनको बारेमा निर्वाचनमा आयोगमा केशव झाले निवेदन दर्ता गराएका हुन्। मध्य बानेश्वरमा जारी पार्टीको राष्ट्रिय समिति बैठकमा अध्यक्ष राजेन्द्र महतोले सहभागीलाई निर्वाचन आयोगले आफ्नो दललाई स्वीकार गरेको जनाएको छ। अब हामी राजनीतिक शक्ति निर्माण गर्न अघि बढ्छौं, अध्यक्ष महतोले भने, पार्टीका विधान, घोषणा पत्र, बनाउँदै पार्टी दर्ता गराउँछौं। राष्ट्रिय मुक्ति क्रान्ति अभियानको राष्ट्रिय समिति बैठकबाट मंगलबार राजेन्द्र महतोको अध्यक्षतामा राष्ट्रिय मुक्ति क्रान्ति नेपाल पार्टीको घोषणा गरिएको थियो। देशमा बहुलराष्ट्रिय राज्य स्थापना गरेरै छाड्ने दाबी सहित पार्टी गठन गरिएको हो। ६ महिना अघि लोसपाका अध्यक्ष महन्थ ठाकुरसँग विद्रोह गरेको नेता महतोले नयाँ पार्टी घोषणा गरेका हुन्। डेढ महिना भित्रमा सबै प्रक्रिया पूरा गरेर पार्टी दर्ता गरिने नेता झाले बताए। पार्टीहरुको भिडमा हामी संख्या थप्न आएका होइनौं। मंसिरदेखि आन्दोलन लिएर सडकमा जान्छौं। जनताको अधिकार स्थापित गराउन अघि बढ्छौं, नेता झाले भने, अब यो हाम्रो राजनीतिक जीवनको अन्तिम पार्टी हो। ३० वर्षको अवधिमा हामीले यो ११ औं पार्टी गठन गरेका छौं। हाम्रो प्रण हो।अब आउने दिनमा अब अर्को पार्टी गठन गर्नु नपरोस्। आत्मआलोचना गर्छौ, साथीहरुको प्रशंसा गर्छौं। अनि सबै पक्षलाई समेटेर पार्टी बनाउँछौं। पार्टीका नेता बुद्ध छिरिङ मुक्तानले राष्ट्रिय मुक्ति क्रान्ति पार्टीले नेपाली जनताहरुको टुक्रिएको मनलाई जोड्न गठन भएको बताए।देशबासीको मन, मनमा स्वदेशवाद छ , नेता मुक्तानले भने अधिकारका लागि लड्दा देश टुक्रियाउने बिल्ला भिडायो। जब कि त्यो गलत थियो। उनै मान्छे राजेन्द्रजीले नेपाली जनताको मुटु मुटुलाई जोड्न पार्टी गठन गरेर अघि बढ्नु भएको छ। नेपाली राजनीतिमा यो अच्चम र अनौठौ घटनाक्रम हो।"
प्रधानमन्त्रीले बोलाए मन्त्रिपरिषद् बैठक,काठमाडौं : प्रधानमन्त्री केपी शर्मा ओलीले आज मन्त्रिपरिषद् बैठक बोलाएका छन्। साँझ ५ :३० बजे सिंहदरबारस्थित प्रधानमन्त्री एवं मन्त्रिपरिषदको कार्यालयमा बस्नेगरी बैठक बोलाइएको प्रधानमन्त्रीको सचिवालयले जनाएको छ। बैठकमा सरकारका नियमित कामकारवाहीबारे छलफल हुने जनाइएको छ।
"सरकारी विद्यालयमा मनपरी शुल्क, १० पास गरेका विद्यार्थीलाई १० हजार","दाङ : सामुदायिक विद्यालयहरूमा कुनै पनि बहानामा शुल्क लिन पाइँदैन। सरकारले माध्यमिक शिक्षासम्मको पठन पाठन निशुल्क नै बनाएको छ। तर सामुदायिक विद्यालयमा अस्वभाविक रूपमा शुल्क लिन भने छोडिएको छैन। दाङको एक सामुदायिक विद्यालयले विभिन्न बहानामा विद्यार्थीहरूबाट हजारौं रुपैयाँ शुल्क असुल्ले गरेको छ। तुलसीपुर उपमहानगरपालिका १२ मा रहेको पशुपति मावि हरिपौरीले कक्षा १० पास गरेका विद्यार्थीहरूबाट १० हजार रुपैयाँ शुल्क लिने गरेको भेटिएको छ। विद्यालय सहयोगको नाममा विद्यालयले शुल्क असुल्ने गरेको अभिभावकहरूले बताएका छन्। 'सरकारी स्कुलमा पढाउँदा पैसा लाग्दैन भनेको त सरकारी पनि बोडिङ जस्तो पैसा अशुल्न थालेपछि कसरी छोराछोरी पढाउनु', एक अभिभाकले भने, 'तुलसीपुरको पशुपति मावि हरीपौरीले सर्टिफिकेटका नाममा, भर्नाका नाममा र सहयोगका नाममा विद्यार्थीसँग चर्को रकम लिइरहेको छ।' एसईई उतीर्ण गरेका विद्यार्थीसँग विद्यालयले स्थानान्तर प्रमाणपत्रको नाममा प्रतिविद्यार्थी १० हजार रूपैयाँ असुल गर्ने गरेको छ। निशुल्क शिक्षा भनेको सरकारी विद्यालयले यसरी चर्को रकम असुल्न थालेपछि आर्थिक अवस्था कमजोर भएका विद्यार्थीले पढाइ नै छोड्नुपर्ने अवस्था आउने अभिभावकको भनाइ छ। 'विद्यालयले सर्टिफिकेटबापत पाँच हजार र सहयोग शीर्षकमा ५ हजार गरी १० हजार रूपैयाँ असुल गरिरहेको रसिद विद्यार्थीलाई थमाउने गरिएको छ', एक विद्यार्थीले भने, 'मसँग पैसा नहुँदा सटिफिकेटसमेत ल्याउन सकेको छैन।' विद्यालय व्यवस्थापन समितिका अध्यक्ष खगेन्द्र अधिकारीले विद्यालयले लिएको रकम स्वाभाविक भएको भन्दै हल्ला खल्लाको अवस्था आबश्यक नभएको बताए। केहि रकम सहयोगका रुपमा लिएका हौं', अधिकारीले भने, 'सरकारी विद्यालयलाई निरूत्साहित गर्न यसलाई गलत रुपमा प्रचार गरिएको छ। तुलसीपुर उपमहानगरको शिक्षा शाखाले एसईईको सर्टिफिकेट बापत ३ हजार रूपैयाँभन्दा बढी लिन नपाइने र कसैले बढी रकम असुलेमा कारवाही गर्ने निर्णय भएको जनाएको छ। माध्यमिक तहसम्मको शिक्षाको जिम्मा स्थानीय सरकारलाई छ। स्थानीय सरकारकाले पनि १२ कक्षासम्मको शिक्षालाई निशुल्क शिक्षा भनिरहँदा तुलसीपुर उपमहानगरले भने सरकारी विद्यालयमा शुल्क लिनेलाई प्रोत्साहन गरेको पाइएको छ। उपमहानगरपालिकाको शिक्षा शाखाले विद्यालयको स्थानान्तर प्रमाण पत्रको लागि विद्यालयले तीन हजार रुपैयाँ शुल्क लिने निर्णय गरेको शिक्षा महाशाखा प्रमुख चक्रबहादुर भण्डारीले बताए। भण्डारीले बढी शुल्क लिनेलाई कारवाहीको दायरामा ल्याउने बताए।"
"हामीसँग कुरामात्रै गरेर बस्ने समय छैन, शिक्षा क्षेत्र पछाडि पर्न दिनु हुँदैन : प्रधानमन्त्री","काठमाडौं : प्रधानमन्त्री केपी शर्मा ओलीले हाल कायम रहेको शिक्षा क्षेत्रको पछ्यौटेपन हटाउन सरकार लागिपरेको बताएका छन्। राष्ट्रिय शिक्षा दिवस, २०८१ मूल समारोह समितिको कार्यक्रमलाई आज सम्बोधन गर्दै प्रधानमन्त्री ओलीले विश्वमा प्रतिस्पर्धा गर्न सक्ने सक्षम नागरिक उत्पादन गर्न शिक्षाकर्मीलाई आग्रह गरेका हुन्। उनले आउँदो कक्षा १० को माध्यमिक शिक्षा परीक्षा (एसइई)को नतिजालाई लगभग ७० प्रतिशतसम्म पुर्याउन नीतिगत पहल सुरु भइसकेको जानकारी दिए। उनले अनलाइन कक्षाबाट विद्यार्थीलाई मुख्य विषयहरु पढाएर एसइईको नतिजामा उल्लेख्य सुधार गर्न थालिएको जनाए। हाल एसइईम ५० प्रतिशतको हाराहारीमा विद्यार्थी उत्तिर्ण हुँदै आएका छन्। एसइईको नतिजामा उल्लेख्य सुधार गर्नुपर्छ भनेर उत्तिर्ण प्रतिशत बढाउन नीतिगत पहल सुरु भइसकेको छ। हामीसँग कुरा मात्रै गरेर बस्ने समय छैन। शिक्षा, ज्ञान, तप, योग, सभ्यता, संस्कृति रहेको यस भूमिको शिक्षा अब पछाडि परिरहन सक्दैन। प्रधानमन्त्री ओलीले राणा र राजाहरुले आफ्नो ऐस आराम र शासनमा मात्रै बढी रमाएको स्मरण गराए। उनले भने, सात सालको प्रजातन्त्रको स्थापनासँगै नेपालमा गाउँ गाउँमा स्वतः स्फुर्तरुपमा शिक्षा विकासको लहर चलेको थियो तर हामी जति अगाडि बढ्नुपर्ने थियो, त्यति अघि बढ्न सकेका छैनौँ। राणा र राजाहरुले आफ्नो ऐस आराम र शासनमा मात्रै बढी रमाएका थिए। अहिले गणतन्त्र आइसकेको छ। यस व्यवस्थाको शिक्षालाई पछाडि पर्न नदिनु हामी सबैको दायित्व हो। कार्यक्रममा प्रधानमन्त्री ओलीले उच्चशिक्षा, विद्यालय तह र सामाजिक क्षेत्रमा उत्कृष्टता हासिल गर्ने क्याम्पस, विद्यालय र संस्थालाई पुरस्कार वितरण गर। ज्ञान, विज्ञान, सीप, उद्यम र मौलिकता : साझेदारी र प्रणालीगत सक्षमता भन्ने आदर्श वाक्यका साथ आज देशभर शिक्षा दिवस मनाइएको छ। प्रधानमन्त्री ओलीको अघिल्लो कार्यकालमा अनिवार्य तथा निःशुल्क शिक्षा ऐन, २०७५ जारी भएको दिनलाई आधारमा मानेर पछिल्ला वर्षमा असोज २ गतेलाई शिक्षा दिवस मनाउन थालिएको हो।"
सङ्खुवासभामा ट्याक्टर दुर्घटनामा चालक र सहचालकको मृत्यु,सङ्खुवासभा : सङ्खुवासभाको मकालु गाउँपालिका३ मा बिहान भएको ट्याक्टर दुर्घटनामा दुईजनाको मृत्यु भएको छ । प्रदेश नं १०२००३ त १४३७ नम्बरको ट्याक्टर दुर्घटनामा चालक र सहचालकको घटनास्थलमानै मृत्यु भएको जिल्ला प्रहरी कार्यालयका सूचना अधिकारी प्रहरी निरीक्षक रामकुमार लामिछानेले जानकारी दिए । बरुण दोभानबाट खाँदबारी आउने क्रममा खाँदबारीकिमाथांकका सडक खण्डको समटारमा दुर्घटना भएको हो । दुर्घटनामा खाँदबारी खाँदाबरी नगरपालिका८ बिष्णेधाराका चालक १९ वर्षीय किरण श्रेष्ठ र सहचालक १७ वर्षीय उदित श्रेष्ठको मृत्यु भएको प्रहरी निरीक्षक लामिछानेले बताए । खाँदबारी आउने क्रममा रहेको खाली ट्याक्टर भीरबाट ३ सय मिटर तल खसेको थियो। मृतकको शव निकाल्ने क्रमममा रहेको छ । शव पोष्टमार्टमका लागि जिल्ला अस्पताल खाँदबारी ल्याइने प्रहरी निरीक्षक लामिछानेले बताए । दुर्घटनाको विषयमा थप अनुसन्धान भइरहेको उनको भनाइ छ ।
लामिछानेतर्फ इंगित गर्दै महासचिव पोखरेलले भने  वैकल्पिक राजनीतिले कस्तो सुशासन दिन खोजेको स्पष्ट भयो,"काठमाडौं : सत्तारुढ दल नेकपा एमालेका महासचिव शंकर पोखरेलले कुनै कम्पनीको सीईओले आफ्नो कम्पनीमा पैसा कहाँबाट आउँछ भन्ने जानकारी हुनुपर्ने बताएका छन्। पोखरेलले फेसबुकमार्फत रास्वपा सभापति रवि लामिछानेको नाम नलिइकन कम्पनीको दायित्व बिर्सेर आफ्नो जिम्मेवारीबाट पन्छिन खोज्ने प्रवृत्ति गलत रहेको टिप्पणी गरेका हुन् । सामाजिक सञ्चालमार्फत पोखरेले कम्पनीमा आएको पैसाको दायित्वबारे जानकारी नै नराखी कसरी सेयर होल्डर बन्न सक्छ भन्दै प्रश्न उठाए। पोखरेलले लामिछानेतर्फ इंगित गर्दै वैकल्पिक राजनीतिले कस्तो विकल्प र सुशासन दिन खोजेको हो प्रश्न गरे। कुनै कम्पनीको सिइओले आफ्नो कम्पनीमा पैसा कहाँबाट आउँछ र त्यसरी आएको पैसाको दायित्व के हो भन्ने जानकारी नै नराखी बिना लगानी त्यसको सेयर होल्डर बन्दछ र सिइओको रुपमा मनलाग्दी पैसा खर्च गर्दछ । पोखरेलले भने,अनि उसले गरेको त्यो काम उसको दायित्व भित्र पर्दैन भनेर जान्नेलाई छान्ने भन्ने राजनीतिक अभियानका दिग्गज अभियानकर्ताहरुले भनेको सुन्दा वैकल्पिक राजनीतिले कस्तो विकल्प र सुशासन दिन खोजेको हो स्पष्टै भयो । हैन र ? यता नेकपा एमालेका नेता एवम् पूर्वमन्त्री गोकुल बास्कोटाले रास्वपा सभापति रवि लामिछानेको निर्वाचन क्षेत्रमा हिउँदमा पुन : निर्वाचन हुन सक्ने संकेत गरेका छन्। प्रतिवेदन संसदबाट पारित भएपछि पूर्वमन्त्री बास्कोटाले राजनीतिक सौदाबाजी नभए जान्नेलाई छान्ने त्यो चान्स आउने हिउँदमै पूरा हुने दाबी गरे। सांसद सूर्यबहादुर थापा नेतृत्वको सहकारी ठगीसम्बन्धी संसदीय छानबिन विशेष समितिले गोर्खा मिडिया नेटवर्कका तत्कालीन प्रबन्ध निर्देशक लामिछानेलाई रकम अपचलनमा दोषी ठहर गर्दै कारबाहीको सिफारिस गरेको छ। तर, उनीसहित रास्वपा नेताहरूले भने क्लिन चिट पाएको भन्दै अपव्याख्या गरिरहेका छन्। कुनै पनि कम्पनीको आफ्नै उद्देश्य र मर्म हुन्छ। कम्पनीका सञ्चालक वा सेयर होल्डरहरू त्यस्तो संस्थामा मुख्य जिम्मेवार हुन्छन्। सेयर सदस्य, सञ्चालक सदस्य र प्रबन्ध निर्देशकको भूमिका र जिम्मेवारीमा रहेका पात्रहरूले कम्पनीमा प्राप्त हुने रकमप्रति जिम्मेवारी र दायित्वबोध नगर्न मिल्दैन, खातावाला हस्ताक्षरकर्ताहरू जसले खाता सञ्चालन अर्थात् वित्त परिचालनमा सहभागी हुन्छन्, त्यसबापत दायित्व ग्रहण गर्नु पर्दछ। समितिको प्रतिवेदनमा भनिएको छ,सहकारी संस्थामा रहेको बचतकर्ताको रकम अनियमित तवरबाट गोर्खा मिडिया नेटवर्क प्रालिको खातामा आइसकेपछि उक्त रकम खर्च गर्ने, गराउने प्रक्रियामा संलग्न रहेको देखिन आएबाट निज सञ्चालकहरू अध्यक्ष गितेन्द्रबाबु राई र सदस्य कुमार रम्तेल तथा तत्कालीन प्रबन्ध निर्देशक रवि लामिछाने र सञ्चालक छविलाल जोशी कम्पनीमा साझेदारका रूपमा बहाल रहेको अवधिमा सहकारीबाट कम्पनीमा आएको रकमको हकमा जिम्मेवार रहेको हुँदा प्रचलित कानून बमोजिम कारबाहीका लागि नेपाल सरकारलाई सिफारिस गर्ने। यो पनि पढ्नुहोस सहकारीकै रकमबाट गोर्खा मिडिया चलेको देखिएकाले दोषी को हो ? भन्ने स्पष्टै छ : नेता महत तीन खम्बाको एक खम्बा सहकारी कमजोर सहकारी घोटालामा लामिछानेको संलग्नता भेटिएन, कम्पनी कानुनअनुसार अनुसन्धान गर्न सिफारिस गरेका हौं : खनाल पूर्वमन्त्री बास्कोटा भन्छन् : प्रतिवेदनमा राजनीतिक सौदाबाजी नभए चितवनमा जान्नेलाई छान्ने चान्स हिउँदमै पूरा हुन्छ सहकारी छानबिन समितिको प्रतिवेदन सरकारले तत्काल कार्यान्वयन गर्छ : उपप्रधानमन्त्री सिंह"
दशरथ रंगशालामा एसिया रग्बी प्रतियोगता हुने,काठमाडौं : एसिया रग्बी महिला तथा पुरुष सेभेन्स ट्रफी२०२४ प्रतियोगिता असोज १८ र १९ गते काठमाडौंमा आयोजना हुने भएको छ । एसिया रग्बीको आयोजना र नेपाल रग्बी संघको व्यवस्थापनमा प्रतियोगिता दशरथ रंगशालामा सञ्चालन हुन लागेको हो । प्रतियोगितामा एसियाका नेपालसहित १७ राष्ट्रको सहभागिता रहने रग्बी संघले जनाएको छ । जसमा पुरुष रग्बी सेभेन्सतर्फ १४ र महिला रग्बी सेभेन्समा आठ टोलीले सहभागिता जनाउने छन् । यस प्रतियोगितामा एसियाका ४५० भन्दा धेरै खेलाडी तथा अफिसियलले सहभागी जनाउने आयोजकले जनाएको छ । प्रतियोगिताको च्याम्पियन महिला तथा पुरुष टोलीले एसिया रग्बीको ट्रफीसहित स्वर्ण पदक प्राप्त गर्नेछन्। दोस्रो हुने टोलीले रजत र तेस्रो हुने टोलीले कांस्य पदक प्राप्त गर्ने बताइएको छ ।
लागुऔषध बिक्री गर्न साधुको भेष : चरेशसहित भारतीय नागरिक पक्राउ,वीरगन्ज : वीरगन्जबाट प्रहरीले लागुओैषध चरेससहित एक भारतीय नागरिकलाई पक्राउ गरेको छ। पक्राउ पर्नेमा भारत उत्तर प्रदेशको आगराको कुडोल फतेहवादका ४२ वर्षीय गोपाल गिरी रहेको जिल्ला प्रहरी कार्यालय पर्साले जनाएको छ। वीरगन्ज महानगरपालिका वडा नम्बर २ छपकैयास्थित डम्पिङ्ग साइडमा लागुओैषधको खरिदबिक्री भइरहेको सूचना पाएपछि खटिएको प्रहरी टोलीले त्यहाँ शंकास्पद अवस्थामा हिँडिरहेका साधुको भेषमा रहेका गिरीलाई नियन्त्रणमा लिएर खानतलासी गरेको थियो । त्यसक्रममा गिरीले बोकेको प्लास्टिकको झोलाबाट २ किलो ९६० ग्राम चरेस बरामद भएको पर्साका प्रहरी नायब उपरीक्षक दीपक भारतीले जानकारी दिए। चरेससहित पक्राउ परेका गिरीलाई जिल्ला प्रहरी कार्यालयको हिरासतमा राखेर उनीविरुद्ध लागुओैषधसम्बन्धी कसूरमा थप अनुसन्धान भइरहेको प्रहरी नायब उपरीक्षक भारतीले जानकारी दिए।
दरबारमार्गको बाटो बन्द गरिँदा ट्राफिक जाम बढ्यो,"काठमाडौं : संविधान दिवसको अवसरमा नागरिक स्तरबाट आयोजना हुने कन्सर्टका लागि दरबारमार्गको मूल बाटो बन्द गरिएको छ। कन्सर्ट सञ्चालन गर्नका लागिय स्टेज निर्माण भरहेकाले अहिले त्यहाँको सवारी आवागमन नै ठप्प पारिएको छ। काठमाडौं उपत्यका ट्राफिक प्रहरी कार्यालयका प्रवक्ता विश्वराज खड्काका अनुसार बुघबार दिनभरका लागि दरबारमार्गको बाटो बन्द गरिएको छ। दरबारमार्ग हुँदै चल्ने सवारी साधनलाई डाइभर्सन गरिएको छ। मुख्य बाटो नै बन्द भएपछि उक्त क्षेत्रमा ट्राफिक जाम बढेको छ। अत्याधिक ट्राफिक जाम भएपछि यात्रु तथा तथा सर्वसाधारणले विरोधसमेत गरेका छन्। विशेषगरी केशरमहलबाट दरबारमार्गतर्फ जाने सवारीसाधनलाई जमल, जय नेपाल चोकबाट दरबारमार्ग आउने सवारी साधनलाई कृष्णपाउरोटी र महेन्द्र शालिकबाट दरबारमार्गतर्फ जाने सवारी साधनलाई घण्टाघरतर्फ पठाइएको छ। डाइभर्सनका कारण आसपासका बाटोहरूमा सवारीसाधनको चाप छ। सवारी चाप व्यवस्थापनका लागि गौशाला, सिनामंगल, कोटेश्वर र तिनकुनबाट रिङरोडभित्र आउने भाडाका सवारी साधनलाई प्रवेशमा रोक लगाइएको छ। सहज आवागमनका लागि दरबारमार्गचोक भएर सञ्चालन हुने सवारी साधनका चालकले वैकल्पिक मार्गको प्रयोग गर्न ट्राफिक महाशाखाले अनुरोधसमेत गरेको छ।"
विश्वासको मत माग्दै कोशीका मुख्यमन्त्रीले भने कांग्रेससँगको गठबन्धन उच्च राजनीतिक सहकार्य हो,"विराटनगर : कोशी प्रदेशका मुख्यमन्त्री हिक्मतकुमार कार्कीले विश्वासको मत मागेका छन्। मत माग्दै उनले नेपाली कांग्रेससँगको गठबन्धन उच्च राजनीतिक सहकार्य भएको जिकिर गरे। विश्वासको मत लिने प्रयोजनका लागि आह्वान गरिएको प्रदेशसभा बैठकलाई बुधबार सम्बोधन गर्दै कार्कीले आफूलाई विश्वासको मत दिन सबैमा आग्रह गरेका हुन्। प्रदेश सरकार बनेको छोटो अवधिमा सरकारले राम्रा कामको सुरुवात गरेको र प्रदेशमा सकारात्मक सन्देश प्रवाह भएको दाबी गर्दै उनले मत मागेका छन्। मेरो नेतृत्वमा कोशी प्रदेश सरकार गठन भएयता केही सकारात्मक सन्देश प्रवाह गर्ने गरी अघि बढ्ने प्रयत्न सरकारले गरिरहेको, उनले भने, धार्मिक तथा साँस्कृतिक क्षेत्रको विकासका निम्ति पाथीभरा क्षेत्र विकास समिति (गठन) आदेश, २०८१, बृहत्तर बराहक्षेत्र विकास समिति (गठन) आदेश, २०८१, हलेशी महादेवस्थान विकास समिति (गठन) आदेश, २०८१ स्वीकृत गरी कार्यान्वयनको चरणमा रहेको छ। सूचना प्रविधिमा आधारित रोजगारी सिर्जना गर्ने उद्देश्य अनुरूप कर्जा सुरक्षण कार्यक्रमको विस्तार र प्रवर्धनका लागि प्रदेश सरकार र निक्षेप तथा कर्जा सुरक्षण कोष, काठमाडौंबीच समझदारीपत्रको आदानप्रदानजस्ता कुराले प्रदेशमा आशाको सञ्चार सिर्जना गरेको उनको दाबी छ। प्रादेशिक आयुर्वेद अस्पताल लखनपुरलाई मुलुककै विशिष्टीकृत नमूना अस्पतालको रूपमा व्यवस्थापकीय सुदृढीकरण गरी कोशी आयुर्वेद प्रतिष्ठानको रूपमा विकास गर्न आयुर्वेद चिकित्सा सेवा, जडीबुटी शिक्षा तथा अध्ययन तथा अनुसन्धान सम्भाव्यता अध्ययन कार्ययोजना तर्जुमा कार्यदल, २०८१ गठन गरी कार्य प्रारम्भ गरिएको जानकारी मुख्यमन्त्री कार्कीले दिए। प्रदेशको पर्यटन प्रवर्द्धनका लागि सार्वजनिकनिजी सहकारी लगानीको अवधारणाअनुसार भेडेटार स्कइवाक परियोजना सञ्चालन र ट्रायल पास हुनेबित्तिकै लाइसेन्स वितरणजस्ता विषयले प्रदेशमा उत्साह छाएको कार्कीले बताए। उनले विगतका तितो बिर्सिएर सकारात्मक अभ्यासबाट अघि बढ्ने प्रतिबद्धतासमेत जनाएका छन्। मुख्यमन्त्री कार्कीले संविधानको मर्म र भावनाविपरीत प्रकट भएका विचलनहरू रोक्दै तथा लोकतान्त्रिक गणतन्त्रलाई सुदृढ गर्नका लागि आर्थिक शिथिलता, दण्डहीनता र निराशालाई चिर्दै प्रदेशवासी जनतामा प्रदेश संरचनाप्रति आशा र भरोसा पैदा गर्ने गरी सरकार अघि बढ्ने बताए। विशेषतः युवाहरुमा प्रकट नैराश्यता, आक्रोस र नकारात्मक सोंचमा परिवर्तन गर्न जरुरी रहेको उनको भनाइ छ। कांग्रेस र एमालेको सहकार्यबारे स्पष्ट पार्दै कार्कीले भने, प्रदेशवासी जनता समेतको चाहनाबमोजिम अघि बढेको उच्च राजनीतिक सहकार्य हो। अहिलेको समीकरण राजनीतिक दाउपेच नभएर राष्ट्रिय हितको रक्षा गर्न, भ्रष्टाचार नियन्त्रण गरी मुलुकमा सुशासन कायम गर्न, राष्ट्रको विकास निर्माण अभियानलाई तीव्रता दिन र राजनीतिक स्थिरताका लागि बनेको जिकिर कार्कीको थियो। आफ्नो नेतृत्वमा वैशाख २७ गते सरकार बनेपछि कार्कीले वैशाख ३१ विश्वास मत लिएका थिए । त्यसको १ सय २७ दिनपछि आज फेरि विश्वासको मत लिन लागेका छन् । त्यतिबेला माओवादीको समर्थनमा मुख्यमन्त्री कार्की अहिले नेपाली कांग्रेससहितको गठबन्धनबाट प्रदेश सरकारको नेतृत्व गरिरहेका छन्। केन्द्रमा राजनीतिक समीकरण परिवर्तन भएपछि कोशीमा माओवादी केन्द्रले साउन ११ गते सरकार छाडेको थियो। माओवादीले सरकारलाई दिएको समर्थन भदौ १४ गते समर्थन फिर्ता लिएको थियो। नेकपा (एमाले) प्रदेश संसदीय दलका नेतासमेत रहेका कार्की नेतृत्वको सरकारमा अहिले कांग्रेस सहभागी छ।"
शिक्षा क्षेत्रमा राज्यको लगानी दोब्बर बनाऔं : गगन थापा,"काठमाडौं : नेपाली कांग्रेसका महामन्त्री गगनकुमार थापाले शिक्षा क्षेत्रमा लगानी नबढाएसम्म गुणस्तर बढ्न नसक्ने बताएका छन्। राष्ट्रिय शिक्षा दिवसका अवसरमा बुधबार काठमाडौंको कागेश्वरी मनोहरा नगरपालिकाले आयोजना गरेको कार्यक्रममा थापाले शिक्षा क्षेत्रमा राज्यको लगानी न्यून रहेको भन्दै यसलाई दोब्बर नबनाएसम्म गुणस्तर सुधार हुन नसक्ने बताएका हुन्। उनले शिक्षा क्षेत्रको सुधारका लागि राज्य, सांसद, नेता सबै गम्भीर भएर अघि बढ्नुपर्नेमा जोड दिए । थापाले शिक्षा सम्बन्धी ऐन संसदीय समितिमा छलफलका क्रममा रहेको भन्दै यसलाई सदनको आगामी अधिवेशनबाट टुङ्गोमा लगाइने बताए। शिक्षालाई सूचना प्रविधिसँग जोड्दै अघि बढ्नुपर्ने अहिलेको आवश्यकता भएपनि यसबाट बालबालिकामा हुनसक्ने नकरात्मक असरका बारेमा भने सजक हुनुपर्ने उनको भनाइ छ ।"
"अनरको दसैँ अफर : 'अनर किन्नुहोस्, थाइल्याण्ड घुम्नुहोस्!'","काठमाडौं : अनर नेपालले दसैँ अफर सुरु गरेको छ। अफरमा ग्राहकहरूको लागि रोमाञ्चक पुरस्कार र अन्य प्याकेज समावेश छन्। यस वर्ष अनर ले 'अनर किन्नुहोस्, थाइल्याण्ड घुम्नुहोस्!' अभियान ल्याएको छ। यसमा कुनै पनि अनर स्मार्टफोन किन्दा ग्राहकहरूले थाइल्यान्ड भ्रमण र अन्य अविश्वसनीय पुरस्कार जित्ने मौका पाउनेछन्। यस अभियानले दसैँको चाडमा उत्साह र खुसी थप्न उद्देश्य राखेको छ। यसले ग्राहकहरूलाई थप कारण दिएर यो पर्वलाई विशेष बनाउन मद्दत पुर्याउँछ। यो अफर १७ सेप्टेम्बर २०२४ देखि ७ नोभेम्बर २०२४ सम्म नेपालभरका सबै अनर एक्सक्लुसिभ पसलहरू र अधिकृत विक्रेताहरूमा उपलब्ध हुनेछ। हरेक अनर स्मार्टफोनको खरिद गर्दा यस अभियानमा सहभागी हुने अवसर प्राप्त हुन्छ। यसमा ग्राहहरुले निम्नानुसार पुरस्कार पाउने छन्; ग्रान्ड पुरस्कार : थाइल्यान्ड भ्रमण,    स्कूटर र अनर   साप्ताहिक पुरस्कार:   र अनर  दैनिक पुरस्कार: अनर    र    अनर नेपालका राहुल राठीले भने, 'दसैँको यस पावन अवसरमा हाम्रो अनर किन्नुहोस्, थाइल्याण्ड घुम्नुहोस्! अभियान ल्याउन पाउँदा अत्यन्तै खुशी छौं। हाम्रो उद्देश्य ग्राहकहरूको दशैंलाई अझ विशेष र सम्झनलायक बनाउन उत्कृष्ट पुरस्कारहरू प्रदान गर्नु हो।' उपहारमा सहभागी हुनको लागि ग्राहकहरूले कुनै पनि अनर स्मार्टफोन किन्नुपर्छ र खल्ती एपमार्फत दामी क्युआर स्क्यान गरेर आफ्नो पुरस्कार थाहा पाउन सकिन्छ। यो अभियान पर्वको भावना मनाउने उद्देश्यले ल्याइएको हो, जसमा दैनिक, साप्ताहिक र ग्रान्ड पुरस्कार जित्ने मौका मिल्छ। यस अभियानको थप जानकारीका लागि अनरका सामाजिक सञ्जाल पेजहरू र वेबसाइट हेर्नुहुन अनुरोध गरेका छन्।"
सिमलताल दुर्घटनामा ज्यान गुमाएका बस चालकका दुई छोरालाई १२ कक्षासम्म निःशुल्क पढ्ने व्यवस्था,वीरगन्ज : चितवनको सिमलतालमा असार २८ गते भएको बस दुर्घटनामा परि ज्यान गुमाएका एन्जल डिलक्स बसका चालक जवाहीर महतोका दुवै छोराको निःशुल्क पठनपाठनको व्यवस्था वीरगन्ज महानगरपालिकाले गरेको छ। चितवनको सिमलतालमा असार २८ गते खसेको पहिरोले त्रिशूली नदीमा खसेर बागमती प्रदेश०३००६ ख १५१६ नम्बरको एन्जल डिलक्स र बागमती प्रदेश ०३००१ ख २४९५ नम्बरको गणपति डिलक्स बस बेपत्ता भएको थियो। उक्त दुर्घटनामा एन्जल डिलक्स बसका चालक वीरगन्ज१६ का जवाहीर महतोसहित ६२ जनाको ज्यान गएको थियो। बुधबार वीरगन्ज महानगरका मेयर राजेशमान सिंहले महतोका दुई छोरा श्याम कुशवाहा महतो र बिट्टु कुशवाहा अध्यनरत वीरगन्ज१६ नगवास्थित सनलाइट माविमा पुगेर दुवै जनाको १२ कक्षासम्मको अध्ययनको जिम्मा महानगरपाालिकाले लिने गरी व्यवस्था मिलाएका हुन्। महतोका जेठा छोरा श्याम कक्षा ४ मा र कान्छा छोरा बिट्टु यूकेजीमा अध्ययनरत छन्। बुधबार विद्यालयमै पुगेर मेयर सिंहले विद्यालयका प्रधानाध्यापक आलोक चौरसियालाई भेटेर दुवै बालकको १२ कक्षा कक्षा सम्मको पठनपाठन निःशुल्क गरिदिन र त्यसका लागि आवश्यक प्रबन्ध महानगरपालिकाले गर्ने बताएको मेयर सिंहका प्रेस सल्लाहकार महेश दासले जानकारी दिए। महानगरका मेयर सिंहको आग्रहमा दुवै बालकहरुलाई कक्षा १२ सम्म अध्ययन निःशुल्क गर्ने गरी व्यवस्था मिलाइएको विद्यालयका प्रधानाध्यापक चोरसियालेपनि बताए। यसअघि दुर्घटना भएको ४ दिनपछि साउन २ गते मृतक महतोको घरमै पुगेरपनि मेयर सिंहले महतोका छोराछोरीको पठनपाठनको जिम्मा महानगरपालिकाले लिने वाचा गरेका थिए।
"राम्रो काम गर्दागर्दै हामीलाई भ्रष्ट, माफिया र दलालहरूले हटाएको जनताले बुझ्दै गएका छन् : प्रचण्ड","काठमाडौं : नेकपा माओवादी केन्द्रको केन्द्रीय सल्लाहकार समिति र ज्येष्ठ कम्युनिष्ट मञ्चको संयुक्त परामर्श बैठक पार्टी कार्यालय पेरिसडाँडामा सुरू भएको छ। बैठकमा पार्टीका केन्द्रीय पदाधिकारीका साथै केन्द्रीय सल्लाहकार समिति र ज्येष्ठ कम्युनिष्ट मञ्चका पदाधिकारी तथा सदस्यहरूको उपस्थिति रहेको छ। बैठक सुरुवात गर्दै अध्यक्ष पुष्पकमल दाहाल प्रचण्ड पार्टीप्रति देशभर आकर्षण देखिन सुरू भएको बताए। आफूहरू परामर्श बैठकको सन्दर्भमा सातै प्रदेश पुगेर फर्केको र पछिल्लो समय मोरङ, सुनसरी र झापाका विभिन्न कार्यक्रममा पुगेर आएको जानकारी दिँदै उनले पार्टीप्रति जनआकर्षण बढ्दै गएको बताए। अरुबेला सरकार छाडेपछि कार्यकर्ता र समर्थकमा निराशाजस्ता देखिन्थ्यो तर अहिले भने सबैतिर उत्साह देखिएको छ,' उनले भने,हामीलाई राम्रो काम गर्दागर्दै भ्रष्ट,माफिया र दलालहरूले हटाएको जनताले बुझ्दै गएका छन्,सरकारका पछिल्ला एकपछि अर्को विवादित कामले अझ बढी जनताले देशका लागि केही गर्ने त माओवादी नै रहेछ भन्ने बुझ्न थालेका छन्। यसलाई अवसरमा बदलेर अघि बढ्नुपर्छ। त्यसका लागि पार्टीलाई थप सुदृढ र एकताबद्ध बनाउनुको विकल्प नभएको उल्लेख गर्दै अध्यक्ष प्रचण्डले केन्द्रीय समिति बैठकबाट संगठन सुदृढीकरण र जनपरिचालनका कार्यक्रम बनाएर जाने बताए। अब केही दिन र महिनाका लागि भन्दा पनि निरन्तर चल्ने अभियान बनाउनुपर्ने आवश्यक देखिएको उल्लेख गर्दै उनले सल्लाहकार र अग्रजहरूलाई आफूले देखेका र भोगेका अनुभवसहित परापमर्श दिन आग्रह गरे। बैठकमा सहभागीहरूका धारणा सुनेपछि केन्द्रीय पदाधिकारीहरूले सम्बोधन गर्ने कार्यक्रम छ। केन्द्रीय समिति बैठकको तयारी स्वरुप माओवादी केन्द्रले विभिन्न प्रदेशमा परामर्श बैठक आयोजना गर्दै आएको छ। माओवादी केन्द्रले अहिलेसम्म बागमती, उपत्यका विशेष प्रदेश, सम्पर्क समन्वय प्रदेश, गण्डकी, सुदूरपश्चिम, कर्णाली, लुम्बिनी प्रदेश, प्रदेश नम्बर १, मधेश प्रदेश तथा केन्द्रीय अनुशासन आयोग, निर्वाचन आयोग,लेखा आयोग र प्रवास प्रदेशअन्तर्गत एसिया संगठन समितिको परामर्श बैठक सम्पन्न गरिसकेको छ। अब प्रवास प्रदेशअन्तर्गतको अमेरिका र यूरोप संगठन समितिको बैठक बाँकी रहेको छ। परामर्श बैठकपछि प्रतिवेदन तयार गरेर केन्द्रीय समिति बैठकको तयारीमा लाग्ने माओवादी केन्द्रले जनाएको छ। केन्द्रीय समितिको बैठकबाट सङ्गठन सुदृढीकरण र जनपरिचालनका कार्यक्रम ल्याउने माओवादी केन्द्रको तयारी छ।"
सरकारको न्यूनतम साझा कार्यक्रम आज सार्वजनिक गर्दैछौं : गगन थापा,"काठमाडौं : सरकारले आज न्यूनतम साझा कार्यक्रम सार्वजनिक गर्दैछ। कांग्रेसएमाले नेतृत्वको गठबन्धन बनेपछि सरकारले न्यूनतम साझा कार्यक्रम ल्याउन लागेको हो। नेपाली कांग्रेसका महामन्त्री गगनकुमार थापाले बुधबार सरकारले न्यूनतम साझा कार्यक्रम सार्वजनिक गर्ने बताएका हुन्। राष्ट्रिय शिक्षा दिवसका अवसरमा काठमाडौंको कागेश्वरी मनोहरा नगरपालिकाले आयोजना गरेको कार्यक्रममा महामन्त्री थापाले आज साँझ न्यूनतम साझा कार्यक्रम सार्वजनिक गरिने बताए। न्यूनतम साझा कार्यक्रमका लागि यसअघि नै चार सदस्यीय मस्यौदा कार्यदल गठन गरिएको थियो। कार्यदलमा महामन्त्री थापासहित कांग्रेसका प्रवक्ता प्रकाशशरण महत, एमालेका उपमहासचिवद्वय प्रदीपकुमार ज्ञवाली र विष्णु रिमाल छन्। 'आज साँझ न्यूनतम साझा कार्यक्रम सार्वजनिक गर्ने कार्यक्रम छ। न्यूनतम साझा कार्यक्रममा शिक्षा ऐन पारित गर्छौं भनेर लेख्दैछौं। तर, लेखेरमात्र भएन। संसदको ताल हेर्दा अझ दुईअढाई वर्ष पारित नहुने छाँटकाँट देखिन्छ, उनले भने। महामन्त्री थापाले दलगत रूपमा सहभागी हुनेगरी एउटा समूह बनाएर शिक्षा ऐनको बाँकी काम सकाउनुपर्ने बताए। 'मैले पार्टीगत रूपमा समूह बनाएर काम गरौं भनेर प्रस्ताव गरेका छौं। दसैं तिहार नभनी काम गरौं। त्यसरी काम गर्यौ भने शिक्षा ऐन छिट्टै ल्याउन सम्भव हुन्छ,' उनले भने।"
बहुप्रतीक्षित ट्यांक ब्रान्डको बुकिङ खुला,"काठमाडौं : जीडब्लुएम नेपालले बहुप्रतीक्षित ट्यांक ब्रान्डको बुकिङ खुला गरेको छ। यसमा लक्जरी ७ सिटर एसयुभी ट्यांक  र ५ सिटर एसयुभी ट्यांक  समावेश छन्। जसमा एचइभी प्रविधि समावेश गरिएको छ। ट्यांक ब्रान्डले पहिलोपटक २९ अगस्ट २०२१ मा    मा डेब्यु गरेको थियो। चीनमा भने १८ मार्च २०२२ मा आधिकारिक रूपमा लन्च भएको थियो। यसको विश्वव्यापी सफलता र बिक्रीमा उल्लेखनीय उपलब्धि प्राप्त गरेको छ। ट्यांक ब्रान्ड जीडब्लुएमको उच्चस्तरीय अफरोड सवारी साधनको प्रतिनिधित्व गर्दछ र एसयुभीको नयाँ ट्रेन्ड सेट गर्न लक्ष्य राख्दछ। यसको लोगोमा रहेका """" र """" अक्षरहरूले गहिरो अर्थ बोकेको छ। """" ले ट्यांक ब्रान्ड, प्रविधि, र ट्रेन्डको प्रतिनिधित्व गर्छ भने """" ले प्रयोगकर्ता () र एकता () को प्रतीक हो। ट्यांक  र ट्यांक  मोडलहरूलाई इन्डोनेशिया, थाइल्याण्ड, मलेसिया, दक्षिण अफ्रिका, अष्ट्रेलिया, र न्युजिल्यान्डजस्ता प्रमुख बजारहरूमा प्रस्तुत गरिएको छ र यी मोडलहरूलाई प्रयोगकर्ताहरूबाट उत्कृष्ट प्रतिक्रिया प्राप्त भएको छ। जीडब्लुएम को नवाचार रणनीति अन्तर्गत ट्यांक ब्रान्डले डिजिटलाइजेसन र चालकको अनुभवलाई नयाँ उचाइमा पुर्याउने लक्ष्य राख्दछ। जीडब्लुएम ले नयाँ, भरपर्दो, र उच्चगुणस्तरका मोडलहरू प्रस्तुत गर्दै ""अफरोडभन्दा बढी"" अनुभव प्रदान गर्छ। ट्यांक  र ट्यांक  नेपालमा २० टर्बो पेट्रोल एचइभी मोडलमा उपलब्ध छन्, जसमा ९स्पीड स्वचालित ट्रान्समिसन छ र यी मोडलहरूले २५८ पिक पावर र ६४८  टर्क प्रदान गर्छन्। ट्यांक  को मूल्य  १,८५,००,००० (एक करोड पचासी लाख) र ट्यांक  को मूल्य  २,२५,००,००० (दुई करोड पच्चीस लाख) छ।"
"बझाङमा ट्याक्टर दुर्घटना : चालकसहित दुईजना सेती नदीमा बेपत्ता, तीनजनाको उद्दार","बझाङ : बझाङको जयपृथ्वी राजमार्गस्थित दुर्गाथली गाउँपालिका २ झनाना बजार नजिक ट्याक्टर दुर्घटना हुँदा दुईजना सेतीन नदीमा बगेर बेपत्ता भएका छन् भने तीनजनाको उद्दार गरिएको छ । बुधबार बिहान करिब ९ : ३५ बजे दुर्गाथली गाउँपालिकाको मौरीबगरबाट झनानातर्फ गरहेको सुपप्र ०१००२ त ५१७८ नम्बरको ट्याक्टर अनियन्त्रित भइ सडकबाट ५० मिटर तल सेती नदीमा खसेको थियो। ट्याक्टर चालक जाजरकोट जिल्ला भेरी नगरपालिका वडा नम्बर २ का २० वर्षीय सन्जय बुढा र सोही ठाउँका २२ वर्षीय लोकेन्द्र घर्ती सेती नदीमा बगेर बेपत्ता भएका छन् । यस्तै ट्याक्टरसँगै खसेका जाजरकोटकै त्रिवेणी नलगाड नगरपालिकाका १५ वर्षीय हेमराज विक, २१ वर्षीय सपेन्द्र विक र १३ वर्षीय निरज विकको उद्दार गरिएको जिल्ला प्रहरी कार्यालय बझाङका सूचना अधिकारी तथा प्रहरी निरीक्षक किशोर जोशीले बताए । उद्दार गरिएका तीनैजना सामान्य घाइते रहेको र उनीहरको केदारस्युँ गाउँपालिका ९ झोता बजारमा रहेको भैरव स्वास्थ्य चौकीमा उपचार भइरहेको छ । बेपत्ता भएका चालक बुढा र घर्तीको डिएसपी युवराज भण्डारीसहित प्रहरी टोली र स्थानीयले खोजी गरिरहेका छन् । ट्याक्टर दुर्गाथली गाउँपालिकाका देव ओडको रहेको र सेती लोकमार्गअन्तर्गत झनाना  जडार सडक खण्डमा दिव्या ज्योति कन्ट्रक्सनले भाडामा लिएको प्रहरीले जनाएको छ । बेपत्ता र घाइते सबै जाजरकोटबाट उक्त सडक खण्डमा काम गर्न मजदुरको रुपमा बझाङ आएको प्रहरीको भनाइ छ ।"
मधेसका सामुदायिक विद्यालयमा शिक्षकको दरबन्दी थप्न माग गर्दै वीरन्जमा प्रदर्शन,वीरगन्ज : मधेसका सरकारी विद्यालयमा विद्यार्थीको अनुपात शिक्षकको दबरन्दी कायम गर्न माग गर्दै प्रभु साह नेतृत्वको जनता पार्टी (आजपा) को भातृत संगठन आम विद्यार्थी मोर्चाले वीरगन्जमा प्रदर्शन गरेको छ । पहाडका जिल्लाका विद्यालयमा १८ विद्यार्थी बराबर १ शिक्षक तर मधेसका विद्यालयमा १०० विद्यार्थी बराबर १ शिक्षकको दरबन्दी कायम गरेर सरकारले मधेस विभेद गरेको भन्दै आम विद्यार्थी मोर्चाले त्यसका विरुद्ध बुधबार आन्दोलन थालेको हो । आन्दोलनको पहिलो दिन बुधबार आम विद्यार्थी मोर्चाले सामुदायिक विद्यालयका विद्यार्थी र तीनका अभिभावकहरूसहित वीरगन्जमा प्रदर्शन गरेको हो । घण्टाघर चोकबाट सुरु भएको विरोध र्याली नगरपरिक्रममा गर्दै पुन: घण्टाघर चोकमै पुगेर विरोधसभामा परिणत भएको थियो । सभामा बोल्दै आम विद्यार्थी मोर्चाका इन्चार्ज तथा आजपाका मधेस प्रदेश अध्यक्ष उमेश कुशवाहाले मधेसका विद्यालयमा सरकारले गरिरहेको विभेदबारे पटकपटक सरकारको ध्यानाकर्षण गराउँदा पनि कुनै चासो नलिएपछि बाध्य भएर आन्दोलनमा उत्रिनु परेको बताए । सरकार मधेसको शिक्षालाई तहसनहस पार्न योजनावद्ध रुपमा लागेको आरोप पनि उनले लगाए । उनले प्रधानमन्त्री केपी शर्मा ओली र शिक्षामन्त्री विद्या भट्टराई मधेस विरोधी रहेको टिप्पणी गरे । मधेसका विद्यालयमा शिक्षकको संख्या निक्कै अपुग रहेको भन्दै उनले विद्यार्थी संख्या अनुपातमा शिक्षकको दरबन्दी कायम नगरिएसम्म आफूहरूको आन्दोलन जारी रहने बताए । उनले असोज ३ गते संविधान दिवसका दिन बिहीबार संविधानको अन्त्येष्टि यात्रा निकाल्ने जानकारी दिँदै मोर्चाको मागमा समर्थन जनाएर आजपाले आगामी कार्तिक ५ गतेदेखि मधेसमा आम शैक्षिक हडताल गर्ने घोषणा गरिसकेको बताए ।
आज यी स्थानमा हावाहुरी र वर्षा,"काठमाडौं : आज दिउँसो कर्णाली र सुदूरपश्चिम प्रदेश लगायत देशको पहाडी भूभागका केही ठाउँमा तथा बाँकी भूभागको एकदुई ठाउँमा मेघ गर्जनचट्याङ्गसहित सामान्य वर्षा हुने मौसम पूर्वानुमान महाशाखाले जनाएको छ। महाशाखाका अनुसार लुम्बिनी प्रदेशका तराई भूभागका केही ठाउँमा भने हावाहुरी आउने छ। आज राती कोशी, बागमती, गण्डकी र कर्णाली प्रदेशका पहाडी भूभागका एकदुई स्थानमा सामान्य वर्षा हुने महाशाखाको बुलेटिनमा उल्लेख छ। बिहीवार पनि कोशी र बागमती प्रदेशका केही पहाडी ठाउँमा सामान्य वर्षा भए पनि धेरै ठूलो पानी भने पर्ने छैन। हावाहुरी र ठूलो पानी आउने सम्भावना भएका ठाउँहरुमा रहने मानिसहरुलाई सम्भावित संकटबाट बच्न सतर्कता अपनाउन महाशाखाले अनुरोध गरेको छ।"
यू२० र यू१७ टोलीको बिदाइ,"काठमाडौं : अखिल नेपाल फुटबल संघ (एन्फा) ले एसियाली फुटबल महासंघ (एएफसी) यू२० एसियन कप छनोट र साफ यू१७ च्याम्पियनसिपमा सहभागी हुने नेपाली टोलीको बिदाइ गरेको छ। मंगलबार आयोजित कार्यक्रममा युवा तथा खेलकुदमन्त्री तेजुलाल चौधरी, एन्फा अध्यक्ष पंकजविक्रम नेम्वाङ, उपाध्यक्ष दीपक खतिवडालगायतको दुवै टोलीको बिदाइ गरेका हुन्। एएफसी यू२० एसियन कप छनोट चाइनिज ताइपेइमा आयोजना हुनेछ। छनोटको समूह बी मा नेपाल, चाइनिज ताइपेइ, उज्वेकिस्तान, बहराइन र कम्बोडिया छन्। यो समूहको खेल सेप्टेम्बर २१ देखि २९ सम्म आयोजना हुनेछ। नेपालले सेप्टेम्बर २१ मा कम्बोडियासँग खेल्दै प्रतियोगिताको सुरुवात गर्नेछ। यस्तै सेप्टेम्बर २३ मा घरेलु टोली चाइनिज ताइपेइ, २५ मा उज्वेकिस्तान र २७ मा बहराइनको सामना गर्नेछ। यसैगरी दक्षिण एसियाली फुटबल महासंघ (साफ) यू१७ च्याम्पियनसिप सेप्टेम्बर २० देखि ३० सम्म भुटानमा हुँदैछ। प्रतियोगिताको समूह बी मा नेपाल, घरेलु टोली भुटान, श्रीलंका र पाकिस्तान छन्। यस्तै समूह ए मा भारत, माल्दिभ्स र बंगलादेश छन्। नेपालले सेप्टेम्बर २१ मा पाकिस्तानसँग खेल्दै प्रतियोगिताको सुरुवात गर्नेछ। यसैगरी सेप्टेम्बर २३ मा श्रीलंका र २५ मा भुटानको सामना गर्नेछ।"
तेस्रोपटक जिब्रो छेड्दै वीरेन्द्र,"भक्तपुर : मध्यपुर ठिमीमा परम्परादेखि इन्द्र जात्राको भोलिपल्ट मनाइने जिब्रो छेड्ने जात्रा बुधबार मनाइँदै छ। मध्यपुर ठिमी नगरपालिका ४ कोलाखु टोल निवासी वीरेन्द्र भक्त गजु श्रेष्ठले तेस्रोपटक जिब्रो छेड्न लागेका हुन्। उनले यसअघि २०७४ साल र २०७९ सालमा पनि जिब्रो छेडेका थिए। यस जात्रामा जिब्रो छेड्ने व्यक्तिलाई मध्यपुर ठिमीको प्रचण्ड भैरब मन्दिरको डबलीमा करिब १० इन्च लामो नाटो( सियो)ले जिब्रो छेडाएर आकाशदीप (याँ मता) अगाडि पछाडि घुमाएर आधा चन्द्र आकारको महादीप (भ्ये) बोकेर बिभिन्न स्थानमा परिक्रमा गराइन्छ। पौराणिक कथनअनुसार परापूर्वकालमा मध्यपुर ठिमीका स्थानीय बासिन्दालाई बिभिन्न खालका रोग, डर र भयले त्रसित बनाएपछि एक व्यक्तिले आराध्य देवीबाल कुमारीको साधना गरी देवीको दिव्य उपदेशलाई मनन् गरी भाद्र शुक्ल पूर्णिमाका दिन फलामको सियोले जिब्रो छेडेर भित्री नगर परिक्रमा पराएका थिए। उक्त व्यक्तिको साहसलाई देखेर भूतप्रेत र पिचास डराएर त्यति बेलादेखि ठिमीमा दुःख नदिएको, अशान्ति नमच्चाएको विश्वास गरिन्छ। जिब्रो छेड्ने जात्रा मनाए देश तथा बस्ती भूतप्रेतबाट सुरक्षित हुने, शान्ति र सहकाल आउने जनविश्वास रहिआएको छ।"
प्री ओपन सेसनमा नेप्से परिसूचक ३५८ अंकले बढ्यो,काठमाडौं : प्री ओपन सेसनमा नेप्से परिसूचक सामान्य अंकले बढेको छ। साताको चौथो कारोबार दिन बुधबार प्री ओपन सेसनमा नेप्से परिसूचक ३५८ अंकले बढेर २५८४३४ विन्दुमा पुगेको छ। यो समयमा ३७ वटा स्क्रिप्सको २ हजार ९९७ कित्ता सेयर १४ लाख ३५ हजार ७५४ रुपैयाँमा खरिदबिक्री भए। कारोबारमा आएकामध्ये १९ स्टक्सको मूल्य बढ्दा १६ वटाको घट्यो। बाँकी २ स्टक्सको मूल्य भने यो समयमा स्थिर रह्यो।
"लेबनानमा 'पेजर' विष्फोट : इरानी राजदूतसहित २८ सय घाइते, ९ जनाको मृत्यु",लेबनानमा मङ्गलबार पेजर मेसिनबाट गराइएको विष्फोटमा इरानका राजदूतसहित २ हजार ८ सयभन्दा बढी व्यक्ति घाइते भएका छन् । लेबनानका स्वास्थ्य मन्त्रीका अनुसार विष्फोटमा एक बालकसहित अहिलेसम्म नौ जनाको मृत्यु भएको छ । लेबनानको राजधानी बेरुतलगायत अन्य धेरै ठाउँमा विस्फोटहरू भएका थिए। इरानी राजदूतकी पत्नी मोजतबा अमानीले आफ्ना श्रीमानलाई सामान्य चोट लागेको र अस्पतालमा रहेको बताएकी छन् । समाचार एजेन्सी एएफपीका अनुसार हिजबुल्लाहका सांसद अली आमेर र उनीहरूका एक सदस्यकी १० वर्षीया छोरीको पनि विस्फोटमा मृत्यु भएको छ। हिजबुल्लाहले इजरायललाई यी विष्फोटका लागि जिम्मेवार ठहर गर्दै यसलाई आपराधिक घटना भनेको छ। हिजबुल्लाहले पनि जवाफ दिने बताएको छ। इजरायली सेनाले अहिलेसम्म कुनै पनि टिप्पणी गरेको छैन। गत अक्टोबर ७ मा गाजामा इजरायल र हमासबीच युद्ध सुरु भएदेखि इजरायल र लेबनानबीचको सीमामा झण्डै दिनहुँ गोलावारी भइरहेको छ । बीबीसी
कोशीका मुख्यमन्त्री कार्कीले आज विश्वासको मत लिँदै,विराटनगर : कोशी प्रदेशका मुख्यमन्त्री हिक्मतकुमार कार्कीले आज प्रदेशसभाबाट विश्वासको मत लिँदैछन्। दिउँसो १ बजे बस्ने बैठकमा मुख्यमन्त्री कार्कीले विश्वासको मत लिने कार्यसूची छ। मुख्यमन्त्री बन्दा उनलाई समर्थन गरेको दल नेकपा माओवादी केन्द्रले समर्थन फिर्ता लिएपछि विश्वासको मत लिनु परेको हो। माओवादी केन्द्रले कार्की नेतृत्वको सरकारलाई दिएको समर्थन भदौ १४ गते फिर्ता लिएको थियो। केन्द्रमा नेपाली कांग्रेस र एमालेबीच गठबन्धन बनेपछि कार्की नेतृत्वको सरकारबाट माओवादी साउन ११ बाहिरिएको थियो । सरकारबाट बाहिरिएको १ महिनापछि माओवादी केन्द्रले समर्थन फिर्ता लिएको थियो। कोशीमा प्रदेशसभामा दुई ठूला दलको गठबन्धन रहेकाले मुख्यमन्त्री कार्कीले सहजै विश्वासको मत पाउने अवस्था छ। ९३ सदस्यीय प्रदेशसभामा बहुमतका लागि ४७ मत चाहिन्छ। प्रदेशसभाको सबैभन्दा ठूलो दल एमालेसँग ४० सांसद र दोस्रो ठूलो दल कांग्रेससँग २९ जना सांसद छन्। माओवादीको समर्थनमा गत वैशाख २७ गते कार्की मुख्यमन्त्री बनेका थिए।
शिक्षामार्फत रोजगारी तथा नैतिक आचरणयुक्त नागरिक र समाज निर्माण गर्नु आवश्यक छ : ओली,"काठमाडौं : प्रधानमन्त्री केपी शर्मा ओलीले शिक्षामार्फत रोजगारी तथा नैतिक आचरणयुक्त नागरिक र समाज निर्माण गर्नु आवश्यक रहेका बताएका छन्। राष्ट्रिय शिक्षा दिवसको अवसरमा शुभकामना व्यक्त गर्दै प्रधानमन्त्री ओलीले तीनै तहका सरकारबीच आपसी समन्वय, सहकार्य र सहअस्तित्वमा आधारित भएर लगानीमा साझेदारी अभिवृद्धि गर्नुपर्ने अवस्था रहेको बताएका हुन्। अनिवार्य तथा निःशुल्क आधारभूत शिक्षा र निःशुल्क माध्यमिक शिक्षाको लक्ष्य हासिलका लागि तीनै तहका सरकारबिच आपसी समन्वय, सहकार्य र सहअस्तित्वमा आधारित भएर लगानीमा साझेदारी अभिवृद्धि गर्नुपर्ने अवस्था रहेको छ। यसैगरी भएको लगानी र स्रोत साधनको प्रभावकारी एवम् रचनात्मक उपयोग भई गुणस्तरीय शिक्षामार्फत रोजगारी तथा नैतिक आचरणयुक्त नागरिक र समाज निर्माण गर्नु आवश्यक छ। शुभकामनामा भनिएको छ,सन् २०३० सम्ममा दिगो विकासको विश्वव्यापी लक्ष्यहरू हासिल गर्न विद्यालय शिक्षा साधारण प्राविधिकदेखि उच्च शिक्षासम्मका सिकाइलाई समावेशी र गुणस्तरीय बनाउनका साथै सबै शिक्षण संस्थाहरूलाई उत्कृष्ट ज्ञान केन्द्रका रूपमा विकास गरी शिक्षालाई समृद्ध नेपाल, सुखी नेपालीको राष्ट्रिय आकाङ्क्षा पूरा गर्ने माध्यम बनाउनुपर्दछ। समृद्धिको एक आधारका रुपमा शिक्षा क्षेत्र रहेकाले गुणस्तरीय र रोजगारमूलक शैक्षिक जनशक्ति उत्पादनमा शिक्षाका सबै अभियताहरु लाग्नुपर्नेछ। शुभकामना सन्देशमार्फत ओलीले पिछडिएका वर्ग, क्षेत्र, लिङ्ग र जातजातिलाई शिक्षाको मूलधारमा समाहित गरी गुणस्तरीय शिक्षाको समान अवसर वितरण गर्नुपर्नेमा जोड दिएका छन्। समाजमा पिछडिएका वर्ग, क्षेत्र, लिङ्ग र जातजातिलाई शिक्षाको मूलधारमा समाहित गरी गुणस्तरीय शिक्षाको अवसरको समान वितरण गर्नु एवम् प्रदेशगत र स्थानीयगत शिक्षाका सबै तह र अवसरमा हुनेअसमानता हटाई समान अवसर र लाभको सुनिश्चितता गर्नु अपरिहार्य छ। उनले भनेका छन्,विद्यालय तहदेखि उच्च शिक्षासम्मको शिक्षालाई प्रतिस्पर्धी, व्यावसायिक, सीपमुलक, रोजगारमुलक, सूचना र प्रविधिमा आधारित बनाई विश्वमा उत्पन्न लाभ र अवसरको उपयोगसँगै नवीन र सिर्जनशील कार्यमा केन्द्रित बनाउन र मर्यादित वातावरणमा सिक्न र सिकाउन प्रतिबद्ध हुनु आजको आवश्यकता हो। प्रधानमन्त्री ओलीले एसइईको आगामी परीक्षामा कम्तीमा ७० प्रतिशत विद्यार्थी उत्तिर्ण गराउन मुख्य विषयमा प्रतिभाशाली विषय शिक्षकबाट सूचना र प्रविधिको देशव्यापीरुपमा अतिरिक्त कक्षा सञ्चालन गर्न सरकारले विशेष पहल गरिरहेको जानकारी गराएका छन्। भर्नादरमा सुधार आएको देखिए पनि विद्यार्थीको टिकाउ दर बढाउन हामीले अझै मेहनत गर्नुपर्ने देखिएको शुभकामना सन्देशमा उल्लेख छ। थप सुधार गर्न विविधता व्यवस्थापन गर्दै शिक्षालाई स्थानीय ज्ञान, सीप र प्रविधिलाई जोडी आधुनिकीकरण गर्न र देशमा नै रोजगार एवम् स्वरोजगारका अवसर सिर्जना गर्नुपर्ने उनको भनाई छ। शिक्षा क्षेत्रमा बजेटको अंश वृद्धि गर्दै दीगो विकासका लक्ष्य हासिल गर्न र विद्यालय शिक्षा विधेयक, २०८१ लाई छलफलसहित पारित गराउन सरकार प्रतिबद्ध रहेको ओलीले बताए।"
आश्विन कृष्ण पक्ष : आजबाट सोह्र श्राद्ध सुरु,"काठमाडौं : सोह्र श्राद्ध अर्थात् पितृ पक्ष आजदेखि सुरु भएको छ। आश्विन कृष्ण प्रतिपदादेखि आश्विन शुक्ल प्रतिपदासम्मका सोह्रवटा तिथिमा दिवङ्गत पितृलाई सम्मानका साथ तर्पण, सिदादान र पिण्डदान गरिने भएकाले यसलाई सोह्रश्राद्ध भनिएको हो। प्रतिपदा तिथि श्राद्धको पिण्डदान अपराह्नकालमा गर्नुपर्ने धर्मशास्त्रविद् प्राडा रामचन्द्र गौतमले जानकारी दिए। चाडपर्व यज्ञयागादि तथा ठूलाकार्य गर्नु अघि पितृलाई श्रद्धा भक्तिका साथ सम्झिने वैदिक सनातन हिन्दू शास्त्रीय परम्पराअनुसार सोह्रश्राद्ध गर्ने गरिएको हो। यस समयमा पितृले आश गरी बसेका हुन्छन् भन्ने शास्त्रीय मान्यता छ। यसरी सोह्रश्राद्ध गर्नाले पितृप्रतिको आफ्नो दायित्वबोध पूरा हुनाका साथै पितृऋणबाट पनि मुक्त भइन्छ भन्ने धार्मिक विश्वास छ। जाताशौच, मृताशौच र पत्नी रजस्वला भएका अवस्थामा बाहेक सोह्र श्राद्ध छोड्नु नहुने धर्मशास्त्रविद् बताउँछन्। कारणवश सोह्र श्राद्ध रोकिँदा शास्त्रमा अनेक विकल्प दिइएका छन्। सोह्र श्राद्ध कर्ताले आफ्ना पिताको तिथिमा गर्नुपर्ने विधान छ। आपत् धर्मअनुसार कुनै कारणवश अड्किएमा आश्विन कृष्ण औँसीदेखि आश्विन शुक्ल पञ्चमीसम्म गर्न हुने शास्त्रीय वचन रहेको छ। यो समयमा पनि कारणवश सोह्र श्राद्ध गर्न नसकिएमा कार्तिककृष्ण औँसी अर्थात् लक्ष्मीपूजाका दिन गर्न सकिने गौतमको भनाई छ। कार्तिककृष्ण औँसीमा पनि गर्न नसकिने भएमा वृश्चिक सङ्क्रान्ति अर्थात् मङ्सिरसम्म जुराएर गर्न सकिने धर्मसिन्धु नामक शास्त्रीय धर्मग्रन्थमा उल्लेख गरिएको छ। आश्विन शुक्ल पञ्चमीपछिका अष्टमी, द्वादशी र औँसी, भरणी नक्षत्र र व्यतीपात योग परेका दिन जुनसुकै तिथि परेपनि रोकिएको सोह्रश्राद्ध गर्न सकिने शास्त्रीय विकल्पसमेत निर्णयसिन्धु, धर्मसिन्धुलगायत धर्मशास्त्रका ग्रन्थमा दिइएको छ। पितृ पक्षको समाप्तिसँगै दुर्गा पक्ष अर्थात् बडा दसैँ सुरु हुन्छ। बडादसैँ मनाउनुअघि पितृ तृप्तिका लागि सोह्र श्राद्ध गर्ने गरिएको धर्मशास्त्रीय मत छ।"
बझाङ केन्द्रविन्दु भएर भूकम्प गयो,बझाङ : बझाङमा भूकम्प गएको छ। बुधबार बिहान १० बजेर ८ मिनेट जाँदा भूकम्पको धक्का महशुस भएको छ । खप्तडछान्ना गाउँपालिका वडा नम्बर ३ माझिगाउँ आसपास केन्द्रबिन्दु बनाएर ४ दशमलव ३ म्याग्निच्युडको भूकम्प गएको हो । भूकम्प मापन केन्द्र सुर्खेतका अनुसार बझाङको माझिगाउँ दक्षिणतर्फ केन्द्रबिन्दु बनाएर भूकम्प गएको हो । यसअघि मष्टा गाउँपालिकाको मासदेव मन्दिर र खप्तडछान्नाकै गडराय केन्द्र बनाएर दुइवटा भूकम्पका धक्का महशुस गरिएको थियो । पटक पटकको भूकम्प जाँदा बझाङबासी त्रसित भएका छन् ।
जीबीलाई मलेसिया पठाउन सहकारी र अध्यागमन विभागकै अनुमति,"जीबीलाई मलेसिया जान अनुमति दिँदा गृहमन्त्रीमा माओवादी केन्द्रका नारायणकाजी श्रेष्ठ, अध्यागमन विभागमा सहसचिव झलकराम अधिकारी महानिर्देशक थिए। बुटवल : सहकारी बचतकर्ताको करोडौं रकम अपचलन गरी फरार भएका गितेन्द्रबाबु (जीबी) राईलाई मलेसिया पठाउन सहकारी विभाग र अध्यागमन विभागले नै अनुमति दिएको तथ्य फेला परेको छ। ०८० असार २४ गते सानोपाइला बचत तथा ऋण सहकारी संस्था लिमिटेड वीरगन्ज पुगेर बचतकर्तालाई रकम फिर्ता गरी दिने लिखित बाचा गरेका जीबी त्यसको चार दिनपछि मलेसिया उडेका थिए। त्यसै दिनदेखि उनी नेपाल फर्किएका छैनन्। सहकारी विभागले ०८० असार २८ गते जीबी राईको विदेश जान रोक्का गरिएको राहदानी फुक्का गरिदिन् अध्यागमन विभागलाई पत्र लेखेको थियो। जबकी विभागले हाम्रो नयाँ कृषि सहकारी संस्था लिमिटेड का सञ्चालक राईसहित अन्य सदस्यहरूको राहदानी रोक्का गराउन २०८० असार २० गते पत्र लेखेको थियो। त्यसको ८ दिनपछि जीबीकै राहदानी फुकुवाका लागि विभागले अध्यागमनलाई पत्र लेखेको थियो। सहकारी विभागका शाखा अधिकृत निरोज घिमिरेको हस्ताक्षरमा अध्यागमन विभागमा राहदानी फुकुवाको पत्र पठाइएको थियो। त्यसबेला अध्यागमन विभागमा सहसचिव झलकराम अधिकारी महानिर्देशक थिए। गृहमन्त्री माओवादी केन्द्रका नारायणकाजी श्रेष्ठ थिए। महानिर्देशक अधिकारी हाल आर्थिक मामिला मन्त्रालय सुदूरपश्चिमको प्रदेश सचिवका रूपमा कार्यरत छन्। जीबी राईको राहदानी मात्र रोक्का र फुकुवा गराउनका लागि सहकारी विभागले ८ दिनकै बीचमा अध्यागमन विभागलाई पत्र लेख्नुले विभाग र राईबीचको मिलेमतो हुनसक्ने आशंका पीडितहरूले गरेका छन्। त्यसमा अध्यागमन विभागको पनि मिलेमतो हुनसक्ने आशंका पीडित बचतकर्ताहरूको छ। सहकारी विभागका शाखा अधिकृत निरोज घिमिरेको हस्ताक्षरमा अध्यागमन विभागमा राहदानी फुकुवाको पत्र पठाइएको थियो। शाखा अधिकृत घिमिरेले विभागको संस्थागत निर्णयअनुसार विभागलाई पत्र पठाइएको प्रतिक्रिया दिए। त्यसबेला धेरैको राहदानी रोक्का गरिएको थियो, घिमिरेले भने, अहिले ठ्याक्कै कति जनाको रोक्का गरिएको थियो भन्ने याद भएन। विभागको संस्थागत निर्णय हामीले अध्यागमनमा पठाएका हौं। समितिले झिकाउन निर्देशन दियो, सरकारले सकेन सहकारी विशेष समितिले ०८१ असार १३ गते मलेसिया भागेका जीबी राईलाई झिकाउन गृह मन्त्रालयलाई लिखित निर्देशन दियो। तर, छानबिन समितिको प्रतिवेदन तयार हुँदासम्म उनलाई सरकारले पक्राउ गर्न सकेन्। समितिको बैठकमै गृहमन्त्री रमेश लेखक, तत्कालीन गृहसचिव (हाल मुख्यसचिव) एक नारायण अर्याल, प्रहरी महानिरीक्षक बसन्तबहादुर कुँवर लगायतलाई बोलाएर छलफलसहित निर्देशन दिइएको थियो। तर, राई पक्राउ हुने विषयमा अहिलेसम्म सरकारको कुनै पनि प्रगति देखिएको छैन। प्रहरी महानिरीक्षक कुँवरले १५ दिन अगाडि दुई जना प्रहरी अधिकृतहरूलाई जीबी खोज्न मलेसिया पठाए पनि आफूहरू असफल भएको प्रतिक्रिया दिएका छन्। राईलाई खोज्न र आवश्यक सूचना संकलन गर्न प्रहरीलाई मलेसिया पठाएका थियौं तर असफल भयौं। भेटाउन सकिएन्, कुँवरले भने, मलेसियामा ८ दिन जति प्रहरी परिचालन भए। केही प्रगति त भएको छ तर राईलाई भेटाउन सकिएन्। गोरखा मिडिया नेटवर्कमा रहँदाका सहयात्री तथा उपप्रधान एवं गृहमन्त्री रवि लामिछानेले मन्त्री हुँदा जीबी मलेसियामा रहेको र उनलाई नेपाल ल्याउने प्रयास भइरहेको सार्वजनिक अभिव्यक्ति दिएका थिए। लामिछानेकै अभिव्यक्तिका कारण राईलाई खोज्न अहिले समस्या परिरहेको प्रहरी अधिकृतहरू सुनाउँछन्। जीबीकै कारण ८ अर्ब अपचलन जीबी राईले देशभर सातवटा सहकारी सञ्चालन गरेका छन्। ती सबै सहकारीबाट कुल ८ अर्ब रुपैयाँ रकम अपचलन भएको सहकारी संस्था बचत रकम दुरुपयोग सम्बन्धमा संसदीय छानबिन विशेष समितिले सरकारलाई बुझाएको प्रतिवेदनमा समेत उल्लेख छ। हाम्रो नयाँ कृषि बहुउद्देश्यीय सहकारी संस्था लिमिटेड भक्तपुर, समानता बचत तथा ऋण सहकारी संस्था लिमिटेड नेपालगञ्ज, सुप्रिम बचत तथा ऋण सहकारी संस्था लिमिडेट बुटवल, सहारा बचत तथा ऋण सहकारी संस्था लिमिटेड चितवन, सानोपाइला बचत तथा ऋण सहकारी संस्था लिमिडेट वीरगन्ज, सूर्यदर्शन बचत तथा ऋण सहकारी संस्था लिमिडेट पोखरा र स्वर्णलक्ष्मी बहुउद्देश्यीय सहकारी संस्था लिमिडेट काठमाडौंमा राईले चलाएका सहकारीले बचतकर्ताको रकम अपचलन गरेका छन्। यीमध्ये हाम्रो नयाँ कृषि विभाग मातहतको हो। बुटवलको सुप्रिम र चितवनको सहारा प्रदेश सरकार मातहत छन् भने अन्य स्थानीय सरकार मातहतका हुन्। यी सहकारीमध्ये पाँचवटामार्फत राईले गोरखा मिडिया नेटवर्कमा कानुनविपरीत ८५ करोड रुपैयाँ रकम जम्मा गरेको सहकारी छानबिन प्रतिवेदनमा उल्लेख छ। सातवटै सहकारीमा जीबीकै हस्ताक्षर चल्छ। उनकै निर्णय सर्वमान्य हुन्छ, सहकारी संस्था बचत रकम दुरुपयोग सम्बन्धमा संसदीय छानबिन विशेष समितिका सभापति सूर्य थापाले भने, नेपालमा जति पनि सहकारीहरूमा समस्या देखिएको छ। ती सबैको प्रमुख पात्रका रूपमा जीबी नै अग्रभागमा देखिन्छन्। जति पनि सहकारीहरूमा समस्या देखिएका छन्। ती सबैको प्रमुख समस्याको पात्रका रूपमा जीबी नै अग्रभागमा छन्। मलेसिया रहेका राईलाई झिकाउन समितिले गृह मन्त्रालयलाई लिखित निर्देशन दिएका थियौं। तर, अझै पक्राउ परेनन्। सूर्य थापा, सभापति, सहकारी संस्था बचत रकम दुरुपयोग सम्बन्धमा संसदीय छानबिन विशेष समिति १५ दिन अगाडि दुई जना प्रहरी अधिकृतलाई जीबी राईलाई खोज्न मलेसिया पठाएका थियौं। तर, भेटाउन सकिएन्। राईलाई खोज्न र आवश्यक सूचना संकलन गर्न प्रहरीलाई पठाएका हौं। मलेसियामा ८ दिन जति प्रहरी परिचालन भए। केही प्रगति त भएको छ तर राईलाई भेटाउन सकिएन्। बसन्तबहादुर कुँवर, प्रहरी महानिरीक्षक, नेपाल प्रहरी विभागको संस्थागत निर्णयअनुसार विभागलाई पत्र पठाइएको हो। त्यसबेला धेरैको राहदानी रोक्का गरिएको थियो। अहिले ठ्याक्कै कति जनाको रोक्का गरिएको थियो भन्ने याद भएन्। विभागको संस्थागत निर्णय हामीले अध्यागमनमा पठाएका हौं। निरोज घिमिरे, शाखा अधिकृत, सहकारी विभाग"
ट्रायल मास्टरका पदक विजेताको स्वागत,"काठमाडौं : नेपाल एडभेन्चर रनिङ महासंघले एसियाली ट्रायल मास्टर च्याम्पियनसिपको फाइनलमा पदक जित्न सफल खेलाडीलाई स्वागत गरेको छ। मंगलबार स्वदेश फर्किएका नेपाली खेलाडीलाई महासंघका पदाधिकारीले त्रिभुवन अन्तर्राष्ट्रिय विमानस्थलमा स्वागत गरेका हुन्। मलेसियाको सबाहमा गत सेप्टेम्बर १२ देखि १५ तारिखसम्म भएको प्रतियोगितामा नेपालले एक स्वर्ण र एक कांस्य पदक जितेको थियो। महिला ७८ किलोमिटर दूरी प्रिया राईले १० घण्टा ५९ मिनेट ४८ सेकेन्डमा पूरा गर्दै स्वर्ण पदक जितेकी थिइन्। सोही स्पर्धामा रसिला तामाङले कांस्य पदक जितेकी थिइन्। रसिलाले निर्धारित दूरी तय गर्न १३ घण्टा १५ मिनेट ०९ सेकेन्ड समय लगाएकी थिइन्। महिलामा नेपालबाट पाँच् खेलाडीले सहभागिता जनाएकोमा छोकी शेर्पा सातौं, पदमकुमारी सुनुवार आठौं र आङ फुर्वा शेर्पा २२औं स्थानमा रहेका थिए। यस स्पर्धामा ३५ खेलाडी सहभागी थिए। यसैगरी पुरुष ७८ किलोमिटर दूरीमा नेपालका चार खेलाडीले प्रतिस्पर्धा गरेका थिए। ४५ धावक सहभागी उक्त स्पर्धामा अर्जुन कुलुङ राईले १०औं, लोकेन्द्र राईले १४औं, फुर्पासिंह तामाङले २२औं र मिलन राईले २७औं स्थानमा दौड टुंग्याएका थिए।"
पूर्वमन्त्री बास्कोटा भन्छन् : प्रतिवेदनमा राजनीतिक सौदाबाजी नभए चितवनमा जान्नेलाई छान्ने चान्स हिउँदमै पूरा हुन्छ,"काठमाडौं : नेकपा एमालेका नेता एवम् पूर्वमन्त्री गोकुल बास्कोटाले रास्वपा सभापति रवि लामिछानेको निर्वाचन क्षेत्रमा हिउँदमा पुन : निर्वाचन हुन सक्ने संकेत गरेका छन्। सहकारी ठगीसम्बन्धी संसदीय छानबिन विशेष समितिले लामिछानेसहित सहकारीको रकम ठगीमा संलग्नहरूलाई कारबाहीको सिफारिस गरेर प्रतिवेदन संसदबाट पारित भएपछि बास्कोटाले यस्तो बताएका हुन्। पूर्वमन्त्री बास्कोटाले राजनीतिक सौदाबाजी नभए जान्नेलाई छान्ने त्यो चान्स आउने हिउँदमै पूरा हुने दाबी गरे। यस अगाडि लामिछाने दोस्रो पटक निर्वाचित भएको संकेत गर्दै उनले चितवनका नेता पनि जनता पनि कति जाँगरिला चुनावको तयारी हालतमा बस्न सक्ने भन्दै व्यङ्य गरेका छन्। चितवनका नेता पनि जनता पनि कति जाँगरिला भने चुनाव त पाँच वर्षमा तीन वटा गर्न पनि तयारी हालतमा बस्न सक्ने। उनले एक्समार्फत भनेका छन्,कानुनविद्का वकिली तर्क र थापा प्रतिवेदनमा राजनीतिक सौदाबाजी नभए जान्नेलाई छान्ने त्यो चान्स आउने हिउँदमै पूरा हुने कुरा पक्का जस्तै छ भनिन्छ। ७८ औं जिल्ला त्यसै भन्या रैन छ चितवनलाई! सांसद सूर्यबहादुर थापा नेतृत्वको छानबिन समितिले जिबी राई र छविलाल जोशीसँगैलामिछानेलाई जिम्मेवार ठहर गर्दा विभिन्न पक्षबाट विश्लेषण गरेर प्रतिवेदन तयार भएको छ। कुनै पनि कम्पनीको आफ्नै उद्देश्य र मर्म हुन्छ। कम्पनीका सञ्चालक वा सेयर होल्डरहरू त्यस्तो संस्थामा मुख्य जिम्मेवार हुन्छन्। सेयर सदस्य, सञ्चालक सदस्य र प्रबन्ध निर्देशकको भूमिका र जिम्मेवारीमा रहेका पात्रहरूले कम्पनीमा प्राप्त हुने रकमप्रति जिम्मेवारी र दायित्वबोध नगर्न मिल्दैन, खातावाला हस्ताक्षरकर्ताहरू जसले खाता सञ्चालन अर्थात् वित्त परिचालनमा सहभागी हुन्छन्, त्यसबापत दायित्व ग्रहण गर्नु पर्दछ। समितिको प्रतिवेदनमा भनिएको छ,सहकारी संस्थामा रहेको बचतकर्ताको रकम अनियमित तवरबाट गोर्खा मिडिया नेटवर्क प्रालिको खातामा आइसकेपछि उक्त रकम खर्च गर्ने, गराउने प्रक्रियामा संलग्न रहेको देखिन आएबाट निज सञ्चालकहरू अध्यक्ष गितेन्द्रबाबु राई र सदस्य कुमार रम्तेल तथा तत्कालीन प्रबन्ध निर्देशक रवि लामिछाने र सञ्चालक छविलाल जोशी कम्पनीमा साझेदारका रूपमा बहाल रहेको अवधिमा सहकारीबाट कम्पनीमा आएको रकमको हकमा जिम्मेवार रहेको हुँदा प्रचलित कानून बमोजिम कारबाहीका लागि नेपाल सरकारलाई सिफारिस गर्ने। यता रास्वपाका नेताहरुले भने क्लिन चिट पाएको दाबी गर्दै आएका छन्।"
पितृको सम्झनामा तर्पण र पिण्डदान,"काठमाडौं : प्रत्येक वर्ष आश्विन कृष्ण प्रतिपदादेखि सुरू हुने सोह्र श्राद्ध अर्थात् पितृ पक्ष बुधबारदेखि विधिवत् सुरू भएको छ । आश्विन कृष्ण प्रतिपदादेखि आश्विन शुक्ल प्रतिपदासम्मका सोह्रवटा तिथिमा दिवङ्गत पितृलाई सम्मानका साथ तर्पण, सिदादान र पिण्डदान गरिने भएकाले यसलाई सोह्रश्राद्ध भनिएको हो । श्राद्धको पहिलो दिन पाशुपत क्षेत्रस्थित बागमती नदी किनारलगायत स्थानमा पितृलाई सम्झना गर्नेहरूको भिडभाड लागेको छ। चाडपर्व यज्ञयागादि तथा ठूलाकार्य गर्नु अघि पितृलाई श्रद्धा भक्तिका साथ सम्झिने वैदिक सनातन हिन्दू शास्त्रीय परम्पराअनुसार सोह्रश्राद्ध गर्ने गरिएको हो । यस समयमा पितृले आश गरी बसेका हुन्छन् भन्ने शास्त्रीय मान्यता छ । यसरी सोह्रश्राद्ध गर्नाले पितृप्रतिको आफ्नो दायित्वबोध पूरा हुनाका साथै पितृऋणबाट पनि मुक्त भइन्छ भन्ने धार्मिक विश्वास छ । पितृ पक्षको समाप्तिसँगै दुर्गा पक्ष अर्थात् बडा दसैं सुरू हुन्छ । बडादसैं मनाउनुअघि पितृ तृप्तिका लागि सोह्र श्राद्ध गर्ने गरिएको धर्मशास्त्रीय मत छ । ठूला पर्व वा चाड मनाउनुअघि पितृतृप्तिको कर्म गर्ने वैदिक सनातनी परम्परा छ ।"
"दसैं : धनीलाई जोश, गरिबलाई बोझ","आयो दसैं ढोल पिटाइ, गयो दसैं ऋण बोकाइ भन्ने पुरानो नेपाली उखान गलत साबित गर्न अब सरकार तात्नुपर्छ । बडादसैं संघारमा छ । कोरोना कहरले विश्वजगत् आहत भइरहँदा र त्यसपछि विश्व आर्थिक मन्दीले सताइरहँदा यसअघिका पाँचवटा दसैं दसैं जस्ता भएनन् । रुसयुक्रेन युद्ध र सहकारी तथा लघुवित्तमा देखिएको राष्ट्रिय समस्याले गतवर्ष पनि दसैंमा रौनक देखिएन । तर यतिबेला भने परिस्थिति अलि फेरिएको छ । दसैं विगतभन्दा उत्साहप्रद रूपमा भित्रने कोसिसमा छ । बजारहरू तातिन थालेका छन् । किनमेल बढ्न थालेका छन् । बजारमा घुइँचो बढ्दैछ । सरकारले पनि दसैंविशेष खाद्यसामग्री सहुलियत मुल्यमा बेच्ने, हिमाली भेडाच्याङ्ग्रा भिœयाउने तयारीमा छ । हवाई तथा स्थलमार्ग भएर यात्रुहरूको ओहोरदोहोर सहजका लागि अग्रिम टिकट बुकिङ सुरु हुँदैछ । राष्ट्र बैंकको सुकिला नोट बाँड्ने तयारी छ । यतिमात्र होइन, गाउँघरमा पिङहरू हाल्ने, घरहरू रंगाउने कामको थालनी हुने अपेक्षा छ नागरिकमा । समग्रमा, दसैंले नेपालीलाई छोइसकेको छ । यी सबै हिजो पनि भइरहेका र भइरहने प्रक्रिया पनि हुन् । तर मुख्य कुरा दसैं सबैका लागि भयो या भएन भन्ने सवाल अर्थपूर्ण हो । किनकि एउटा समाजवादको सपना बोकेको देशमा एकाथरी रमाउने र अर्काथरी दुःखको पहाडले थिचिने विडम्बना भने हुनहँुदैन । आज पनि सरकारी तथ्याकंले नै भन्छ कि २१ प्रतिशत जनता खानलाउन धौधौ पर्ने अवस्थामा निरपेक्ष गरिबीमा पिल्सिएका छन् । सापेक्षित गरिबी करिब २८ प्रतिशत हाराहारी छ । यस्तोमा चाडबाड सबैले मान्न पाउने हो भने गरिबका लागि पनि सरकारले सम्बोधन गर्नैपर्छ । यसपटक सहरबजारका नेपालीलाई दसैं राम्रैसँग लागेको देखिन्छ । मोबाइल, अटोमोबाइल सहित किनमेल दुनियाँका अनेकन वस्तुहरूमा छुट तथा बम्पर योजनाहरू आइरहेका छन् । व्यवसायीहरू उत्साहित देखिन्छन् । तर एउटा नकारात्मक पक्ष के छ भन्दा जतिजति दसैं नजिकिएको छ, त्यतित्यति महंगी बढ्ने चिन्ता भइरहेको छ । तर सरकारले महंगी नियन्त्रण र बजार अनुगमन प्रभावकारी बनाउन सकिरहेको छैन । व्यवसायीहरूले पनि दसैंतिहारलाई अवसर पारेर वस्तुभाउको मूल्य अचाक्ली बढाउने गरेका छन् । हरेक वर्ष सरकारले सुपथ मूल्य सञ्चालन त गर्छ । तर त्यो देखावटी हिसाबको मात्रै हुने गरेको छ । सुपथ मूल्य पसलमा भन्दा बाहिरका पसलहरूमा सस्तो सामान पाइने भनेर पनि समाचार आउने गरेका छन् । महंगी चुलिएर आकाश पुगेको छ तर सरकारले दिने प्रतिकेजी ५, १० वा २० रुपैयाँ छुटले हुने केही होइन । त्यो देखावटी मात्र हुन्छ । जस्तो, हवाई भाडाहरूको त आफ्नो भाडादर छँदैछ । हवाईमा सफारी गर्ने वर्ग एक हिसाबको हुनेखाने नै छ । तर सार्वजनिक सवारीसाधनहरू प्रयोग गर्ने सर्वसाधारण बर्सेनि दसैंकै मौकामा ठगिने गरेका छन् । उनीहरूलाई अघोषित रूपमा दोब्बर भाडा उठाइने गरिन्छ । न कतै गुनासो सुन्ने ठाउँ छ न उजुरबाजुर ! सरकारले त्यो खालको यातायात मनपरी नियन्त्रण गर्न सकिरहेको छैन धेरै वर्षदेखि । त्यसकारण, चाडबाडमा हुने महंगी र ठगी नियन्त्रणमा सरकारले यथोचित ध्यान दिन जरुरी छ । सरकारले ती कुरा नियन्त्रण गर्न सक्यो, गरिब जनतामा राहत दिन सक्यो भने मात्रै दसैंले सबै जनताको घरघरमा उल्लास ल्याउने छ । विदेसिएका नेपालीको दसंै नजिकिएसँगै घर फिर्ति बढिरेहको छ । रेमिट्यान्स आप्रवाह बढेको छ । व्यापारीहरूका व्यापार बढेका छन् । मुख्यतया नेपालीको वर्षभरमा हुने खर्चको ६० प्रतिशत हिस्सा दसैंले लिने गरेको अनुमानित आँकडा छ । अन्य समयमा नेपालीले खासै खर्च गर्दैनन् । तर दसैंका बेला एकसरो लत्ताकपडादेखि कुनै राम्रा घरायसी सामानहरू समेत खरिद गर्छन् । अनेकन मेला महोत्सव यसै समयमा हुने गरेको छ । जसकारण दसैं र तिहारमा नेपाली ऋणधन गरेरै आफ्ना इच्छा र आवश्यकता पूरा गर्ने कोसिस गर्छन् । अर्थात् त्यस्ता सामानहरू किन्ने गरेका छन् । फलस्वरूप दसैं महंगो हुने गरेको छ । अझ हिजो आज त दसैं अत्यन्त देखासिखी र विलासी हँुदैछ । तर, आयो दसैं ढोल पिटाइ, गयो दसैं ऋण बोकाइ भन्ने पुरानो नेपाली उखान गरिबगुरुबाहरूका हकमा हुबहु लागू हुन्छ । खरिद गर्न सक्ने र धान्न सक्नेले त दसैं राम्रैगरी मनाउलान् । तर गरिब तथा असहायहरूको हकमा दसैं पीडादायक हुने गरेको छ । खासगरी दक्षिण एसियामै सम्भवतः सबैभन्दा बढी धनीगरिबबीचको असमानता कायम रहेको र लाखांै जनता गरिबीको सूचीमा थपिएका छन् । त्यसमध्ये नेपालमा पनि गरिबीको तथ्यांक घटेको छैन । बरु गरिबी कोरानायता १९ प्रतिशतबाट उक्लिएर २१ मा पुगेको छ । कोरोना र आर्थिक मन्दीले समस्या भइरहँदा दसैंतिहार थप गरिबी बढाउने पर्व बन्दैछन्। नेपालीको महान् चाड भए पनि गरिबी र दसैंको सम्बन्ध पेचिलो बन्दैछ। नेपालमा दसैंतिहार जस्ता पर्व थप गरिबी बढाउने पर्व हुने गरेको छ । गरिबी र दसैंको सम्बन्ध सौहाद्रहीन एवं पेचिलो बन्दैछ । तर पनि दसैं हामी नेपालीको महान् राष्ट्रिय गौरवको पर्व हो । दसैं हाम्रा पितापुर्खाहरूदेखि नै नेपालीहरूले नेपालीपन र नेपाली हुनुको गौरवसाथ मनाउँदै आएको मौलिक पर्व हो । दसैंको सान्दर्भिकता पछिल्ला वर्षहरूमा झन्झन् बढ्दै गएको पनि महसुस हुन्छ । किनकि नेपाली संसारका अधिकतम् राष्ट्रमा रोजगारी र अन्य सिलसिलामा बाहिरिएका छन् । अनौपचारिक तथ्यांक अनुसार ६० लाख बढी नेपाली यतिबेला विश्वका विभिन्न देशमा छरिएका छन् । तर तिनका लागि स्वदेश फिर्तीको साइत सामान्यतया दसैंतिहारले नै जुराइदिएको हुन्छ । विश्वभर छरिएर रहने नेपाली प्रकृति र प्रवृत्तिलाई एकीकरण गर्ने काम वास्तवमा विजयादशमीले नै गरिरहेको छ । यस हिसाबले दसैंको महिमा झन् बढेको छ भन्नुमा अत्युक्ति हुनेछैन । दसैं केवल मनाउनका लागि मनाइने पर्वमात्र नभएर नेपाली मौलिकता, नेपाली स्वाभिमान, नेपाली गौरव र नेपाली पहिचानको एउटा शक्तिशाली बिम्बसमेत हो । विश्वसामू गौरव गर्ने र पहिचान दिलाउने सांस्कृतिक धरोहर दसैं नै होभन्दा हुन्छ । नेपाली जहाँ पुगोस्, जेजस्ता दुःखवेदना र कर्महरू गर्न पुगोस्, जेजस्तो वातावरणमा खुम्चन पुगोस्, कम्युनिष्टकांग्रेस बनोस् या क्रान्तिकारी, उसका निम्ति दसैं जीवनको अमूल्य अंग नै छ, बनिरहने छ । नेपालमै पनि शास्त्रीय माक्र्सवादको बर्दी ओढेर ढोंग पिट्नेहरू र धर्मकर्मलाई तिलाञ्जलि दिनेहरू समेत दसैंको रमझममा व्यस्त हुन्छन् । यस हिसाबले विजयादशमी नेपालीका लागि महान् उत्सव हो । तर राजनीतिक आन्दोलनहरू र त्यसका उपलब्धिहरू वास्तविक रूपमा तल्लो तहका जनताहरूको हितमा हुन नसक्दा मुलुकमा धनी र गरिब बीचको असमानता घट्न सकेको छैन । सरकारी तथ्यांकले २१ प्रतिशत मानिस गरिबीको रेखामुनि रहेको तथ्यांक जाहेर गरे पनि युएनडीपीलगायत अन्तर्राष्ट्रिय संस्थाहरूले प्रक्षेपण गरेको तथ्यांकहरूमा नेपालमा झण्डै ४० प्रतिशत नेपाली गरिबीकै रेखामुनि छन् । धनीगरिब बीचको यस्तो असमान अवस्थाको अन्त्य नहुँदासम्म सबैका लागि दसैं दसैं हुन सक्ने स्थिति छैन । यसर्थ, सरकारले दसैं समान स्तरको, उल्लासमय र सुखप्रद बनाउन र महंगी एवं अराजकता रोकी जनताको जिउधनको सुरक्षा गर्न विशेष कार्यक्रम ल्याउन जरुरी देखिन्छ । अन्त्यमा, बडादसैं २०८१ को शुभकामना !"
शिक्षा प्रणालीको गति,"हरेक जातजाति र धार्मिक समुदायको आआफ्ना परम्परा र संस्कृति उनीहरूको ठुलो सिकाइको स्रोत बन्छ। जुन आउने पुस्तालाई हस्तान्तरण हुन्छ। नेल्सन मन्डेलाले भनेका छन् अहिलेको समयमा कुनै पनि देश ध्वस्त पार्न परमाणु बम वा आणविक हतियार चाहिँदैनन्, बस् त्यहाँको शिक्षा नीति र प्रणाली ध्वस्त पारिदियो भने आफैं सकिने छ। हो, त्यस्तै भइरहेको छ हाम्रो देशको शिक्षा प्रणाली। देशले समय समयमा शिक्षा नीति तयार पारेर लागू गरे पनि त्यसको उपयोग भने कछुवाको गतिमा भइरहेको छ। संघीयता आएसँगै देशको शिक्षा प्रणाली र नीति आआफ्नै ढंगले चलिरहेका छन्। सरकारी विश्वविद्यालय, क्याम्पस तथा स्कुलहरूमा पुरानै शैली हावी छन् भने अन्य गैरसरकारी तथा केही निजी कलेजस्कुलमा विश्वस्तरीय पद्धतिहरूको भरपूर प्रयोग गरेको पाइन्छ। औंलामा गन्न सकिने सरकारी स्कुलहरूले पनि प्रयोगात्मक शिक्षालाई प्रयोग गरी सानैदेखि क्षमतावान् बनाइरहेछन्। आफैं लगाउने आफैं बेच्ने र पढाइ खर्च आफैं धान्ने खालका उदाहरण नभएका भने होइनन्। तर, शिक्षक नै सबैभन्दा ठूलो हो, उनले भनेको सबैले सुन्नुपर्छ र उहाँकै तरिकाले पढ्नुपर्छ भन्ने सोच अब पुरानो भइसकेको छ। शिक्षक एक सहजीकरण गर्ने व्यक्ति हो, जसले आफ्नो ज्ञानलाई विद्यार्थी सामु पुर्याउने गर्छ। विभिन्न पद्धति प्रणालीले सिकाउँछ। सबै शिक्षकले भने गर्न सक्दैनन्। नेपालमा नाम चलेका स्कुलहरूले जापानी, अमेरिकी तथा युरोपेली शैक्षिक पद्धति अनुशरण गरिसकेका छन्। उनीहरूले हरेक बालबालिकाको क्षमता अनुसार सिकाउने र पढाउने गरेका छन्। सामाजिक कार्यको व्यक्तिवादी सिद्धान्तले पनि त्यही भन्छ कि हरेक मानिस उनीहरूको बुढीऔंलाको छाप जसरी फरक फरक हुन्छन्। एउटा कक्षामा ४० बालबालिका छन् भने चालीस थरी सपना हुन सक्छन्। ४० प्रकारका क्षमता हुन्छन् अनि उनीहरूको हुर्काइ र पारिवारिक परम्परा फरक हुन सक्छ। उनीहरूलाई पढाउने शिक्षक र पद्धति फरक गर्नुपर्ने हुन्छ। कसैले सुनेर बुझ्दैन, कसैले सुनेर त कसैले हेरेर। त्यसैले उनीहरूलाई हरेक क्रियाकलाप गराएर बुझाउनु पर्ने हुन्छ। विभिन्न काममा सहभागी गराएर, देखाएर र आफूले विभिन्न कुराको प्रस्तुति देखाएर सिकाउनुपर्ने हुन्छ। हरेक जातजाति र धार्मिक समुदायको आआफ्ना परम्परा र संस्कृति उनीहरूको ठुलो सिकाइको स्रोत बन्छ। जुन आउने पुस्तालाई हस्तान्तरण हुन्छ। नियमित योग, ध्यान, विभिन्न चाड हर्षोल्लासका लागि जीवनपयोगी शिक्षा नै मुख्य हतियार हो। बालबालिका पढाइमा मात्र अब्बल हँुदैनन् भन्ने कुरालाई प्राथमिकता दिइएको हुन्छ। त्यसैले उनीहरू यी क्रियाकलापका कारण अघि छन् र बालबालिकामा परिवर्तन भएको अनुभव हुन्छ। विद्यालयको भौतिक संरचनाभन्दा आन्तरिक क्षमता वृद्धि गर्ने कुरामा जोड गर्नुपर्ने हुन्छ। हरेक हप्ता, महिना आन्तरिक विषय शिक्षकहरू मिटिङ बसी सरसल्लाह सुझाव साटासाट गर्छन् र क्षमता वृद्धि गर्छन्। निरन्तर अभिभावकहरूसँग छलफल गर्छन् तर विभिन्न बहानामा सकेसम्म बैठक छल्छौं। शिक्षकले अभिभावकलाई, अभिभावकले शिक्षकलाई आलैपालो प्राचार्य अनि शैक्षिक प्रणाली नीतिनियमलाई दोष दियो, बहाना बनायो, सक्कियो। शिक्षा नीति २०७६ को उद्देश्यमध्ये एक बालबालिकाको सर्वांगीण विकास र आधारभूत शिक्षा भनेता पनि सो अनुसारको आवश्यकता पूर्ति गर्न नसकेको अवस्था छ। अझै पनि धेरै मात्रामा सरकारी स्कुल लगायत निजी स्कुलहरूमा उही घोकन्ते शैली नै हावी छ। जहाँ हरेक बालबालिकाले पाठ लेख्नै पर्छ, जानी नजानी गृहकार्य गर्नैपर्छ। परीक्षामा पास गर्नै पर्छ। होइन भने उसले केही नजानेको ठहर्छ। सामान्य अर्थमा भन्दा जबर्जस्ती लाद्ने काम गर्छौं। बालबालिका वा मानिसले फरक चाहन्छन्। पहिले पहिले शिक्षकहरूलाई अनिवार्य विभिन्न चरणको तालिम हुन्थ्यो। ठाउँठाउँमा तालिम केन्द्रहरू हुन्थे, स्रोतकेन्द्रहरू हुन्थे। जसले गर्दा शिक्षकलाई सिकाउने, मनोरञ्जन गर्ने र समय अनुसार परिवर्तन गर्न सिकाउँथ्यो। आजभोलि ती सबै हराइसके। स्रोतकेन्द्र नगरपालिकाको शिक्षा शाखामा विलिन भयो। तालिम केन्द्र प्रदेश संसद् भवनलगायत अन्य अफिसमा परिणत भयो र पहिलेको भन्दा कम प्रशिक्षण हुन थाल्यो। न बढुवाको डर न जागिरको। स्कुल गयो, पढायो अनि फर्कियो। के आयोगको परीक्षा दिएर पास भएर आएका शिक्षकहरू असक्षम हुन् त ? कि हाम्रो शिक्षण पद्धति कमजोर हो ? अनेकौं प्रश्न विचारयोग्य छन्। त्यसैले बालबालिकाको इच्छाचाहना बुझेर संस्कृति परम्पराहरूलाई प्राथमिकतामा राखेर सिकाउन सकियो भने केही परिवर्तन हुन्छ नै। बालबालिका आफ्ना कार्यमा व्यस्त भयो भने उसले हल्ला पनि गर्दैन र अरूलाई डिस्टर्ब पनि गर्दैन। यदि बालबालिका न समाजसँग नजिकिने, न परिवारसँगै न त साथीसँग नजिकिने। यसो हो भने भविष्यमा युरोपेली शैली हावी हुनेछ। त्यसैले देशको कला, संस्कृति, परम्परा र हरेक जीवनोपयोगी कुरामा जोड गर्नुपर्ने हुन्छ। कुनै बालबालिका पढाइमा कमजोर होला तर ऊ गीत गाउन, नाच्न, खेल्न निकै अगाडि हुनसक्छ। कक्षा सातसम्मको पाठ्यक्रममा केही सुधार गर्नुपर्ने देखिन्छ। स्कुल जानेबित्तिकै पास हुनुपर्ने, घन्टौंसम्म होमवर्क गर्नुपर्ने र रुमभित्र मात्रै सीमित रहने पद्धति शिक्षक र अविभावक दुवैले त्याग्न जरुरी छ। २१औं शताब्दीसम्म आइपुग्दा शिक्षामा हरेक कुरा परिवर्तन भइसकेको छ। एउटा किताब पास हुनु ठूलो होइन, जीवनका हरेक कुरामा पास हुँदै अगाडि बढ्नु पर्छ। पढ्न नसक्नेहरूले पनि अनेकौं क्षेत्रमा अतुलनीय योगदान गरेका छन्। इन्द्रेनीका रंगसरी जीवनमा हरेक पल रंगीन छ र बनाउन सक्नुपर्छ। हामीले जीवन जिउने कला, तनाव व्यवस्थापन, शारीरिक तथा मानसिक स्वास्थ्य, स्थानीय कलासंस्कृति, व्यक्तित्व विकास, अन्तरनिर्भर, कृषि, व्यापार लगायतमा जोड गर्न सक्नुपर्छ। होइन भने हामीले मानव रोबर्ट तयार कहिलेसम्म गर्ने ? यसको औचित्य कहिलेसम्म ? परीक्षामा एप्लस ल्याउनेहरू कोरिया, जापान जाने वातावरण कसले सिर्जना गरिरहेको छ ? किन बस्ने देश ? किन खाने जागीर ? देशले केही दिए पो मैले केही दिने देशलाई भन्ने गलत भाष्यले जरा गाडिरहेको छ युवालाई। चाहेर नचाहेर यसरी खाली हुँदैछ देश। खाली हुनेछ कला, संस्कृति र परम्परा अनि देश रिमिक्स हुनेछ, बिना सिद्धान्तको बिना नीतिको खोक्रो।"
सहकारी छानबिन समितिको प्रतिवेदन सरकारले तत्काल कार्यान्वयन गर्छ : उपप्रधानमन्त्री सिंह,"काठमाडौं : उपप्रधानमन्त्री एवं सहरी विकासमन्त्री प्रकाशमान सिंहले सहकारी बचत रकम दुरुपयोग भएको सम्बन्धमा प्रतिवेदन तत्काल कार्यान्वयन हुने बताएका छन्। बुधबार गणेशमान सिंहको २७ औँ पुण्य तिथिमा आयोजित कार्यक्रममा सञ्चारकर्मीहरुको प्रश्नको प्रतिनिधि सभाले सरकारलाई समितिको प्रतिवेदन कार्यान्वयन गर्न निर्देशन दिइसकेकाले सरकारले कारबाही प्रक्रिया अघि बढाइने बताएका हुन्। उनले समितिले दिएको प्रतिवेदनको अध्ययन गरी मन्त्रिपरिषदमा छलफल गरेर कार्यान्वयनमा लैजाने बताए। सिंहले भने, प्रतिवेदन छानबिन समितिले सहकारी संस्था बचत रकम दुरुपयोग सम्बन्धमा संसदीय छानबिन विशेष समितिले संसदमा प्रतिवेदन पेस गरिसकेको छ। सभामुख देवराज घिमिरेले पनि सरकारलाई समितिको प्रतिवेदन कार्यान्वयन गर्न निर्देशन दिइसकेको छ। अब सोही प्रतिवेदनलाई आधार बनाएर सरकारले अध्ययन गरेर के गरेर जाने भन्ने मन्त्रिपरिषद्मा छलफल भएर चाँडै प्रक्रिया अगाडि बढ्छ। उनले विधि पद्धति अनुसार सरकार अगाडि बढ्ने जानकारी दिए। सिंहले स्व नेता गणेशमान सिंहको शालिकमा माल्यार्पण गरेका छन्।"
"जम्मु कश्मीर विधानसभा चुनाव आज, पहिलो चरणको मतदान हुँदै","काश्मीर : जम्मु कश्मीरमा आज पहिलो चरणको विधानसभा चुनावको मतदान भइरहेको छ। जम्मु कश्मीरमा १८ सेप्टेम्बर, २५ सेप्टेम्बर र १ अक्टोबरमा तीन चरणमा मतदान हुने जनाइएको छ। आज पहिलो चरणको मतदानमा राज्यको कुल २४ विधानसभा सीटका लागि मतदान हुँदैछ। जसमध्ये १६ सिट कश्मीर र ८ सिट जम्मुका छन्। धारा ३७० खारेज भएको करिब १० वर्षपछि पहिलो पटक जम्मु कश्मीरमा विधानसभा चुनाव हुन लागेको हो। ५ अगस्त २०१९ मा अनुच्छेद ३७० खारेज गरेर जम्मु कश्मीरको विशेष दर्जा हटाइएको थियो। दुई केन्द्र शासित प्रदेशहरू बनाइएको थियो। चुनावमा नेशनल कन्फ्रेन्स र कांग्रेस मिलेर राज्यका सबै ९० सिटमा दुवै राजनीतिक दलले साझा चुनाव लडिरहेका छन्। भाजपा र पीडीपी भने यस चुनावी मैदानमा एक्लै छन्। लोकसभा सांसद इन्जिनियर राशिदको पार्टी अवामी इत्तिहादले प्रतिबन्धित संगठन जमातएइस्लामीले समर्थन गरेको स्वतन्त्र उम्मेदवारहरूसँग गठबन्धनको घोषणा गरेको छ। मतदानलाई मध्यनजर गर्दै राज्यमा सुरक्षा व्यवस्था पनि कडा पारिएको छ।"
बीचमै बिमा त्याग्ने किन बढे ?,"काठमाडौं : मानव जीवनमा जति बेला जे पनि विपत्ति आइलाग्न सक्छ। विपत्ति परेको बेला आर्थिक रूपले सुरक्षा दिन्छ भनेर बिमा गरिन्छ। भविष्यमा हुनसक्ने जोखिम र चिन्ताका कारण मान्छेले खाइनखाइ बिमा गर्छन्। तर, स्थिति यस्तो छ कि, बिमाको अवधि पूरा नगर्दै बीचमा छोडने (सरेन्डर) गर्नेको संख्या बढ्दै गएको छ। सर्वसाधारणलाई बिमाको किस्ता तिर्नै धौधौ भएपछि सरेन्डर गर्नेको संख्या बढ्दै गएको जानकारहरू बताउँछन्। जबकी सरकारले बिमाको दायरा बढाउने नीति लिएको छ। तर, बीचैमा छाड्ने अर्थात् समर्पण (सरेन्डर) गर्नेको संख्या बर्सेनि लाख माथि पुग्न थालेको छ। बिमा सरेन्डर बढ्दा साढे १४ अर्बभन्दा बढी रकम बिमा कम्पनीहरूले एकै वर्षमा गुमाउनुपर्ने स्थिति सिर्जना भएको छ। कानुनतः सुरुको ३ वर्षको प्रिमियम तिरेपछि बिमितले चाहेको खण्डमा छोड्न अर्थात् सरेन्डर गर्न पाउने व्यवस्था छ। यसअघि २ वर्ष थियो। तर, बिमा गरेको अवधि परिपक्व नहुँदै बीचमै छोड्दा बिमितले एकातर्फ जोखिम वहनबाट बञ्चित हुनुपर्छ भने अर्कोतर्फ प्रतिफल पनि नपाउने र तिरेकोभन्दा कम रकम हात पर्ने स्थिति हुन्छ। तर, बिमा कम्पनीहरूको नियामक निकाय नेपाल बिमा प्राधिकरणको ४ वर्षको तथ्यांकलाई विश्लेषण गर्दा बर्सेनि साढे १७ प्रतिशतदेखि साढे २९ प्रतिशतसम्मको सरेन्डर संख्या वृद्धि भएको छ। ४ वर्षमा ५० अर्ब बराबरको बिमालेख सरेन्डर बिमा प्राधिकरणका अनुसार विगत ४ आर्थिक वर्षमा जीवन बिमातर्फ ४९ अर्ब ९० करोड ६९ लाख ६० हजार रुपैयाँ बराबरको बिमालेख (इन्स्योरेन्स पोलिसी) व्यतित (सरेन्डर) भएको छ। सो अवधिमा ३ लाख ५६ हजार १०५ बिमितले बीचैमा छोड्दा झन्डै ५० अर्ब रुपैयाँ बिमा कम्पनीहरूले गुमाए। चालु आर्थिक वर्ष ०८१८२ को पहिलो महिनामै १० हजार २ सय ९२ जनाले सरेन्डर गरेका छन्। त्यसबापत बिमा कम्पनीबाट १ अर्ब ५४ करोड ११ लाख रुपैयाँ बाहिरियो। अघिल्लो आर्थिक वर्ष २०८०८१ को असार मसान्तसम्म १४ अर्ब ५० करोड १२ लाख ७७ हजार रुपैयाँ बराबरको १ लाख १३ हजार ९७६ ओटा बिमालेख (इन्स्योरेन्स पोलिसी) व्यतित (सरेन्डर) भएको थियो। आर्थिक वर्ष ०७९८० भन्दा रकमको हिसाबले ८६८ प्रतिशत र संख्याको तुलनामा १७५८ प्रतिशतले बढी हो। ०७९८० मा समग्र १४ बिमा कम्पनीहरूबाट १३ अर्ब ३४ करोड ३३ लाख ७१ हजार रुपैयाँको ९६ हजार ९३८ बिमालेख सरेन्डर भएको थियो। यो यसअघिको आवको भन्दा रकममा ९५४ प्रतिशत र संख्याको तुलनामा १८४२ प्रतिशतले बढी थियो। यसअघि आव ०७८७९ मा (मर्जर तथा प्राप्ति हुनुअघिका) १९ बिमा कम्पनीहरूमा १२ अर्ब १८ करोड ८ लाख १८ हजार रुपैयाँको ८१ हजार ८६० बिमालेख सरेन्डर भएको थियो। यसअघिको आवको भन्दा पनि रकममा २३२७ प्रतिशत र संख्याको तुलनामा २९४२६ प्रतिशतले बढी थियो। यसअघि आर्थिक वर्ष २०७७७८ मा समग्र १९ बिमा कम्पनीहरूबाट ९ अर्ब ८८ करोड १४ लाख ९४ हजार रुपैयाँको ६३ हजार ३३१ बिमालेख सरेन्डर भएको थियो। त्यसभन्दा अघि तत्कालको बिमा समिति (हालको नेपाल बिमा प्राधिकरण)ले सरेन्डरबारे यकिन तथ्यांक राख्ने गरेको थिएन। ४५ वर्षयता सरेन्डर गर्नेको संख्या घटेको छैन, उल्टै बर्सेनि बढिरहेको छ। यसलाई बिमा कम्पनी र नियामक निकायले पनि स्विकार गरेका छन्। मुलुकको अर्थतन्त्र गतिशील नहुँदा बिमितलाई परेको आर्थिक संकटका कारण बीचैमा बिमा त्याग्ने बढेको विज्ञहरू बताउँछन्। जबकी बिमा गरेकाहरूले पैसा आवश्यक परेमा सोही बिमालेख धितो राखेर ऋण लिन पाउने व्यवस्था पनि छ। तर, यो विकल्प पनि रोज्न नसकेर छाड्ने तिर लाग्नु भनेको आर्थिक चरम संकट भएको बताउँछन्, बिमा कम्पनीहरू। सबैभन्दा बढी सरेन्डर भएको नेपाल लाइफ इन्स्योरेन्स कम्पनी हो। यसका प्रमुख कार्यकारी अधिकृत (सीईओ) प्रवीण रमण पराजुली समग्र बिमा बजारको २७२८ प्रतिशत आफ्नो कम्पनीको होल्ड भएको बताउँछन्। नेपाल लाइफसँगै, अरू बिमा कम्पनीमा पनि विगत २३ वर्षदेखि सरेन्डरको संख्या बढेको उनले स्विकारे। तर सरेन्डर भनेको नयाँ बिमालेखमा नभई ३ वर्षभन्दामाथिका चलिरहेका बिमालेखमा हुने हो, उनले भने, जसको बिमा व्यवसायको आकार बढी हुन्छ, त्यसमा प्रिमियमको हिसावले पनि बिमालेखको सम्भावना बढ्छ। यसले पनि हाम्रो कम्पनीमा सबैभन्दा बढी सरेन्डर देखिनु स्वाभाविक हो। विगत ३ वर्षलाई हेर्दा ५ अर्बभन्दा माथिको सरेन्डर रकम घटेर गत आवमा ४ अर्ब ४१ करोडमा सीमित भएको छ। समग्र बिमा कम्पनीको बढेको देखिए पनि नेपाल लाइफको मात्रै सरेन्डर बिमालेख ३ वर्षको बीचमा पछिल्लो आव ७८ प्रतिशतले घटेको छ। जीवन बिमक संघका उपाध्यक्षसमेत रहेका सीईओ पराजुली सरेन्डर बढ्नुको मुख्य कारण कोभिडपछि आर्थिक गतिविधिमा देखिएको शिथिलता भएको बताउँछन्। बिमालेखलाई निरन्तरता गर्ने भनेको नवीकरण गर्न पैसा तिर्नसक्नु पर्यो, उनी भन्छन्, कि त ऋणको माध्यमबाट लिएर त्यसलाई नियमित गर्नसक्नु पर्यो। तर, कर्जाबाट पनि निश्चित समयसम्मका लागि हुन्छ। यी सबैबाट नहुने भएपछि बिमा सरेन्डर गर्नेतिरै लाग्छन्। उनकाअनुसार प्रिमियम तिरेको ६७ वर्षपछि बिमितले छोडने (सरेन्डर) गरेका छन्। यसो हुनु भनेको आर्थिक क्षमतामा ह्रास अर्थात् उपभोक्ताको क्रयशक्तिमा कमी आएको देखिन्छ, उनले भने, अरू विकल्प नभएकाले पनि बिमा बीचैमा छोडेका छन्। बिमा बजारको स्थिति अझै नसुध्रिएको बताउँदै उपाध्यक्ष पराजुली भन्छन्, गत आर्थिक वर्षको तेस्रो त्रैमाससम्म प्रथम बिमाशुल्कको हिसावले नकारात्मक वृद्धि थियो। यसपटक चालु आवको पहिलो महिना साउनमा गत वर्षकोभन्दा झन्डै २५ प्रतिशतले बिमा व्यवसाय बढेको छ। यसले बजारमा फन्डको उपलब्धता अर्थात् बजारमा केही पुँजी आएर बिमा विस्तार हुन खोजेको छ। बीचमै छोड्ने कुन जीवन बिमा कम्पनीमा कति ? समग्र बिमा व्यवसायमा अग्रणी रहे पनि नेपाल लाइफ इन्स्योरेन्सको सरेन्डरको संख्या सबैभन्दा बढी छ। तर, १४ बिमा कम्पनीमध्ये सबैभन्दा कम बिमालेख त्याग्नेमा सन नेपाल लाइफ इन्स्योरेन्सका बिमितहरू देखिन्छन्। नेपाल लाइफ कम्पनीको चालु आर्थिक वर्ष ०८१८२ को पहिलो महिनामा बिमालेखमध्ये २७ हजार ३१ संख्याबाट ४८ करोड ४१ लाख ३१ हजार रुपैयाँको पोलिसी सरेन्डर भएको छ। गत आवमा मात्रै बिमालेखमध्ये २८ हजार ६२७ वटाबाट ४ अर्ब ४१ करोड ३९ लाख १२ हजार रुपैयाँको बिमा लेख सरेन्डर भएको थियो। नेपाल लाइफका सीईओ पराजुली चालु आवको पहिलो महिनामा अघिल्लो आवको सोही अवधिको तुलनामा केही कम्पनीहरूको सरेन्डर २० प्रतिशत बढेको बताउँछन्। तर, नेपाल लाइफ इन्स्योरेन्सको वृद्धिदर १२ प्रतिशत हाराहारीमा मात्रै बढेको तर्क गर्छन्। उनका अनुसार पछिल्लो २३ वर्षयता वार्षिक २०३० करोड रुपैयाँ बराबरको सरेन्डर घटिरहेको छ। यसैगरी, गत आवमा सबैभन्दा बढी सरेन्डर हुने दोस्रो स्थानमा लाइफ इन्स्योरेन्स कर्पोरेसन (एलआईसी नेपाल) रहेको छ। यसको ३० हजार ३०९ बिमा लेखबापत ४ अर्ब ३० करोड ३७ लाख ५३ हजार रुपैयाँको बिमालेख सरेन्डर भएको छ। यसपछि सरकारी स्वामित्वमा रहेको राष्ट्रिय बिमा संस्थानको १३ हजार ९४१ वटा बिमालेखबापत १ अर्ब १० करोड ४८ लाख ८२ हजार रुपैयाँको बिमालेख बीचैमा त्यागिएको छ। यसपछि क्रमशः हिमालयन लाइफ इन्स्योरेन्सको ७ हजार ८१० बिमालेखबाट १ अर्ब २ करोड ९५ लाख ४ हजार रुपैयाँ, नेसनल लाइफको ७ हजार ५०० बिमालेखबापत १ अर्ब १ करोड ८० लाख ३९ हजार रुपैयाँ, सूर्यज्योति लाइफको एसियन लाइफ इन्स्योरेन्सको ५ हजार २७४ बिमालेखबापत ७१ करोड ४१ लाख ३३ हजार रुपैयाँ, एसियन लाइफ इन्स्योरेन्सको ७ हजार १७१ बिमालेखबापत ५५ करोड ६३ लाख ५६ हजार रुपैयाँ सरेन्डर भएको छ। यस्तै, मेट लाइफको ४ हजार १०३ बिमालेखबापत ४३ करोड २८ लाख १२ हजार रुपैयाँ, सानिमा रिलायन्सको सानिमा रिलायन्स लाइफ इन्स्योरेन्सको १ हजार ७२८ बिमालेखबापत २४ करोड ८६ लाख १४ हजार रुपैयाँ सरेन्डर भएको छ। यसैगरी क्रमशः प्रभु महालक्ष्मी लाइफको १ हजार २८१ बिमालेखबापत २१ करोड २६ लाख ४७ रुपैयाँ, सिटिजन लाइफको २ हजार ६५१ बिमालेखबापत १७ करोड ३३ लाख ३६ हजार रुपैयाँ, आईएमई लाइफ इन्स्योरेन्सको १ हजार ४२५ बिमालेखबापत १३ करोड ६६ लाख ६४ हजार रुपैयाँका र रिलायबल नेपाल लाइफको १ हजार ४७४ बिमालेखबापत ९ करोड ४ लाख १७ हजार रुपैयाँ सरेन्डर भएको छ। सबभन्दा कम सरेन्डर हुनेमा सन नेपाल लाइफ इन्स्योरेन्स छ। जसको गत आवभर ६ सय ८२ बिमालेखको मात्रै ६ करोड ६२ लाख ७ हजार रुपैयाँबराबरको बिमालेख सरेन्डर भएको छ। किन बढ्यो सरेन्डर ? आर्थिक अवस्था हात्तै घट्दा, युवाहरू विदेशीने क्रम बढ्दा र समयअवधिमै अभिकर्ता तथा कम्पनीले नवीकरणबारे थाहा नदिएका कारण सरेन्डर बढेको बताउँछन् बिमा विज्ञ रवीन्द्र घिमिरे। उनले कोभिड अवधिमा बिमा कम्पनीमा सरेन्डरबारे अध्ययन गरेका थिए। त्यस बेला अधिकांशले आयआर्जन हात्तै घटेको र आफूलगायत परिवारलाई रोग लागेर मर्ने त्रासले पनि बीचैमा बिमा नगरी पैसा झिक्ने गरेको बताएका थिए। बिमा सरेन्डरलाई रोक्न कत्तिको छलफल हुन्छ? उनले भने, यसबारे बिमा प्राधिकरणले कत्तिको चासो दिएको छ ? यसले पनि अर्थ राख्छ। सरेन्डर गर्दा फाइदा नहुने बताउँदै उनले बिमालाई नुनसँग तुलना गरे। नुन धेरै खाइयो भने पनि धेरै असर गर्छ र खाएन भने पनि असर गर्छ, घिमिरेले भने, अहिले बिमा कम्पनीहरूले ग्राहकको लाभका लागिभन्दा पनि आफ्नो फाइदाका लागि बिमा गर्छन्। ग्राहकको आवश्यकताअनुसारको बिमा भयो भने त्यसलाई निरन्तरता दिन्छन। तर, ग्राहकलाई बलजफती यत्ति बिमा गर्नै पर्यो भनेर गराएको छ भने एजेन्टको मन राख्न मात्रै बिमा गरिदिन्छ र सरेन्डर गर्ने थाहा भएपछि बीचमै छोड्छ। बढी कमिसनको लोभले, कम्पनीले धेरै बिमालेख बिक्री गर्न टार्गेट (लक्ष्य) दिने लगायतका कारणले पनि सरेन्डर हुने गरेको उनले बताए। त्यसैकारण अभिकर्तामा अभिमुखीकरण दिन आवश्यक भएको उनको भनाइ छ। उनका अनुसार कम्पनीको नेतृत्व हँुदा धेरै बिमालेख भिœयाउने तर छोडेर गएपछि अर्थ नराख्ने खालका सर्टटर्म रणनीति लिने गरिएको छ। बिमा विज्ञ घिमिरे भन्छन्, यसका लागि दीर्घकालीन रणनीति भएन। नेपालको बिमा इन्डष्ट्रिमै सिद्धान्तमा आधारित व्यवसाय छैन। यसको नियामक निकाय बिमा प्राधिकरणले अभिकर्तालाई लाइसेन्स दिनेबेला राम्रोसँग स्क्रिनिङ गर्नुपर्ने उनको भनाइ छ। कुनै एजेन्टले गरेको बिमा बिक्रीबाट कति सरेन्डर भएको छ भनेर हरेकको रेकर्ड राख्नुपर्छ, उनले भने, अभिकर्तालाई तालिम कमी भएको हो वा नैतिकताको कमी भएको हो भनेर बिचार गर्नुपर्छ। यसमा, अभिकर्तासँगै कर्मचारी र सीईओलाई पनि जिम्मेवार बनाइनुपर्छ। नेपाल बिमा प्राधिकरणका अध्यक्ष सूर्यप्रसाद सिलवाल बिमितको आवश्यकताले पनि सरेन्डर हुने गरेको तर्क गर्छन्। बिमा गर्नेले प्रिमियम तिर्न नसक्ने अवस्था हुनु, बिमालेखले खासै काम गर्ने जस्तो नलाग्ने जस्ता कारणले पनि सरेन्डर हुने गरेको उनको भनाइ छ। पहिला करोडौं करोडका ठूला रकमको एकल बिमा गराउने र अभिकर्ताहरूले कमिसनको नाफा खाएपछि छोडाउने प्रवृत्ति अहिले रोकिएको उनले बताए। तर, अहिले साना रकमको पनि सरेन्डर गर्ने प्रवृत्तिबारे प्रष्ट्याउँदै अध्यक्ष सिलवालले भने, देशको आर्थिक अवस्था नै सुस्त भएका बेला मान्छेहरूसँग पैसा छैन। अलिअलि बचत गरेको पनि अत्यावश्यकमै खर्चिनुपर्छ। यस्तो अवस्थाले गर्दा पनि बिमा सरेन्डर गर्नेहरू बढेको अनुमान गरेका छौं। रहरले सरेन्डर गर्दैनन्, किनभने घाटा लाग्छ। बिमा गरेको ३ वर्षपछि सरेन्डर गर्न पाउने कानुनी अधिकार, उनले भने। कम्पनीको कुल बिमा रकम र संख्याको ५ प्रतिशतसम्मको सरेन्डरलाई सामान्य रूपमा लिनुपर्ने अध्यक्ष सिलवाल बताउँछन्। उनकाअनुसार यस हिसावले सरेन्डर हुँदा कम्पनी व्यवस्थापन हुन सक्छ। सरेन्डरबाहेक कति ल्याप्सेस भयो भन्नेबारे पनि महत्वपूर्ण भएको उनले बताए। यद्यपि यो बेलामा नेपालमा किन सरेन्डर बढिरहेको छ भनेर अध्ययन गर्नुपर्ने महसुस भएको उनले बताए। अहिलेको अवस्थामा बिमा छोड्ने बढ्दै गए पहुँच पनि बिस्तार नहुनेमा उनले चिन्ता व्यक्त गरे। बिमा अर्थतन्त्रको एक भाग भएकाले यो समग्र मुलुकको आर्थिक अवस्थामा निर्भर हुन्छ। अहिले मान्छेसँग हातमा पैसा छैन। बैंकमा पैसा थुप्रिएको छ तर लगानी गर्न खोजिरहेका छैनन्, अध्यक्ष सिलवालले अन्नपूर्णसँग भने। सरेन्डरसँगै बिमा तिर्न बिर्सिने वा निरन्तरता नगर्नेहरू ल्याप्सेस को स्थिति पनि बिमा कम्पनीहरूमा भएको उनले जनाए। सरेन्डरले बिमाको पहुँचमा धक्का बीचैमा बिमा छोड्ने बढ्दै गर्दा बिमाको पहुँचमा पनि धक्का पुगेको छ। वास्तवमा बिमित (बिमा गर्ने मानिस वा संस्था) को जोखिम बिमक (बिमा कम्पनी) लाई हस्तान्तरण गर्ने प्रक्रियालाई बिमा भनिन्छ। बिमा गर्ने व्यक्ति (बिमित) ले निश्चित रकम (बिमाशुल्क) बिमकलाई भुक्तानी गरेबापत बिमकले बिमितको बिमा गरिएको जीवन, सम्पत्ति तथा दायित्वको वित्तीय नोक्सानीको क्षतिपूर्ति प्रदान गर्ने उपाय नै बिमा हो। बिमा जोखिम व्यवस्थापनको एक महत्वपूर्ण औजार हो। तर, पछिल्लो समय यस्तो जोखिम वहन गर्नेको संख्या बढ्नुपर्नेमा अझै यसले गति लिन सकेको छैन। जसले गर्दा बिमा पहुँच पनि झन् घटेको देखिन्छ। चालु आव २०८१८२ साउनसम्ममा म्यादी, लघुम्यादी र वैदेशिक रोजगार जीवन बिमासहित ४२ दशमलव ७० प्रतिशत सर्वसाधारण बिमाको पहुँचमा छन्। यसबाहेक बाँकी ५७३० प्रतिशत जनसंख्यामा बिमाको पहुँच नपुगेको नेपाल बिमा प्राधिकरणको तथ्यांकमा उल्लेख छ। अझ अहिलेको पहुँच आव २०८०८१ को तुलनामा घटेको देखिन्छ। किनभने गत आवको साउनसम्मा ४४ प्रतिशत जनसंख्या बिमाको दायरामा आएका थिए। राष्ट्रिय तथ्यांक कार्यालयले विसं ०७८ सालको जनगणनाको प्रतिवेदनमा प्रकाशित जनसंख्याको वृद्धि प्रतिशतको आधारमा चालु आवको माघसम्मको जनसंख्या प्रक्षेपणको आधारमा कुल जनसंख्या ३ करोड ६ लाख २ हजार ४ सय ४८ छ। सोही संख्याका आधारमा सबै खालका बिमाको गणना गर्दा ४२७० प्रतिशत हाराहारीमा पहुँच पुगेको देखिन्छ। म्यादी जीवन बिमा (तोकिएको अवधिमा जोखिमबापत हुने तर परिपक्व भएपछि शुल्कफिर्ता गर्न नपर्ने), लघु जीवन बिमा र वैदेशिक रोजगार जीवन बिमाको तथ्यांक जोड्दा सो प्रतिशत बराबरको पहुँच पुगेको बिमा प्राधिकरणले बताएको छ। विकसित मुलुकमा झैं नेपालमा बिमाको महत्वबारे अझै पहुँच चाहेअनुसार बढाउन सकिएको छैन। अनिवार्य भनिएका बाहेकको बिमामा आम सर्वसाधारणहरूको प्राथमिकता कमै पर्ने गर्छ। सरकारले निर्जिवन बिमाअन्तर्गत कुनै दुर्घटना चोरी ठक्कर वा अन्य घटनाबाट मोटर गाडी वा तेस्रो पक्षलाई हुने नोक्सानीको क्षतिपूर्तिका लागि मोटर बिमा गर्न भनेको छ। नेपालमा मोटर बिमा अन्तर्गतको तेस्रो पक्ष दायित्व बिमा अनिवार्य गरिएकोले यसबाहेकका ऐच्छिक बिमा गर्नेहरू द्रुत गतिमा बढेको छैन। यद्यपि समग्रमा बिमाको पहुँच बढाउन अझै जनचेतनाको खाँचो भएको सरोकारवालाहरू औंल्याउँछन्। अझै पछिल्लो समय अर्थतन्त्रमा मन्दी छाएकाले बिमाको पहुँच अपेक्षाअनुसार बढ्न नसकेको बिमा कम्पनीहरूको भनाइ छ। समग्रमा बिमालेखको संख्या घटे पनि बिमाशुल्क संकलन भने वृद्धि भएको छ। किनभने आव २०७९८० मा बिमा सेवाप्रदायक कम्पनीहरूले १ करोड ४१ लाख ३७ हजार जीवन बिमालेख जारी गरेका थिए तर आव २०८०८१ मा उक्त संख्या १८१ प्रतिशतले घटेर १ करोड ३८ लाख ८१ हजारमा सीमित भएको छ। तथ्यांक केलाउँदा यसबीच केही हदसम्म घट्यो। कतिपयले गरेका बिमालेख अवधि सकिएको अर्थात् परिपक्व भएकाले बाहिरिएकाले पनि समग्रमा केही बिमालेख घट्न गएको बिमा कम्पनीहरू बताउँछन्। करोडौंकरोडका ठूला रकमको एकल बिमा गराउने र अभिकर्ताहरूले कमिसनको नाफा खाएपछि छोडाउने प्रवृत्ति अहिले रोकिएको छ। तर, अहिले देशको आर्थिक अवस्था नै सुस्त छ। मान्छेहरूसँग पैसा छैन। यही कारण बिमा सरेन्डर गर्नेहरू बढेको अनुमान गरेका छौं। बिमा गरेको ३ वर्षपछि सरेन्डर गर्न पाउने कानुनी अधिकार छ। तर, सरेन्डरको सीमा हुन्छ। कम्पनीको कुल बिमा रकम र संख्याको ५ प्रतिशतसम्मको सरेन्डरलाई सामान्य रूपमा लिनुपर्छ। यद्यपि यो बेलामा नेपालमा किन सरेन्डर बढिरहेको छ भनेर अध्ययन गर्नुपर्ने महसुस भएको छ। अहिलेको अवस्थामा बिमा छोड्ने बढ्दै गए बिमा पहुँच र बिस्तारमा असर गर्छ।  सूर्यप्रसाद सिलवाल, अध्यक्ष, नेपाल बिमा प्राधिकरण बिमालेखलाई निरन्तर गर्ने भनेको नवीकरण गर्न पैसा तिर्न सक्नुपर्यो। कि त ऋण लिएर त्यसलाई नियमित गर्न सक्नुपर्यो। तर, कर्जाबाट पनि निश्चित समयसम्मका लागि हुन्छ। यी सबैबाट नहुने भएपछि बिमा सरेन्डर गर्नेतिरै लाग्छन्। आर्थिक चुनौतीले गर्दा नै कोभिडपछि सरेन्डर बढेको देखिन्छ। समग्र बिमालेखलाई केलाउँदा प्रिमियम तिरेको ६७ वर्षपछि आएर बिमितले छोडेको देखियो। यसो हुनुभनेको आर्थिक क्षमतामा ह्रास अर्थात् उपभोक्ताको क्रयशक्तिमा कमी आएकाले देखिन्छ। यसैले गर्दा अरू विकल्प नभएकाले पनि बिमा बीचैमा छोडेका छन्।  प्रवीण रमण पराजुली, प्रमुख कार्यकारी अधिकृत (सीईओ), नेपाल लाइफ इन्स्योरेन्स लिमिटेड उपाध्यक्ष, जीवन बिमक संघ नेपाल आर्थिक अवस्था ह्वात्तै घट्दा, युवाहरू बिदेसिने क्रम बढ्दा र समय अवधिमै अभिकर्ता तथा कम्पनीले नवीकरणबारे थाहा नदिएकाले बिमा सरेन्डर बढेको हो। पहिलो बढी कमिसनको लोभले, कम्पनीले धेरै बिमा लेख बिक्री गर्न टार्गेट (लक्ष्य) दिने लगायतका कारणले गर्दा र प्रतिस्पर्धी हँुदा पनि सरेन्डर हुने गरेको छ। अभिकर्तामा अभिमुखीकरण दिन र कम्पनीहरूले सर्टटर्म रणनीतिभन्दा दीर्घकालीन रणनीति अपनाउन जरुरी छ। अभिकर्तालाई लाइसेन्स दिनेबेला राम्रोसँग स्क्रिनिङ गर्न जरुरी छ।  रवीन्द्र घिमिरे , बिमा विज्ञ"
"म्यानमारमा बाढी : दुई सयभन्दा बढीको मृत्यु, पाँच लाख प्रभावित","चक्रवात यागीका कारण आएको बाढीमा परी म्यानमारमा जनजीवन पूर्ण रुपमा प्रभावित भएको छ । बाढीमा परी दुई सयभन्दा बढी मानिसको मृत्यु भएको देशको सैनिक सरकारले जनाएको बीबीसी समाचारमा उल्लेख छ । ८० भन्दा बढी मानिस अझै बेपत्ता छन् । यागी यस वर्ष एसियामा आएको सबैभन्दा शक्तिशाली आँधी पनि हो । आधिकारिक तथ्याङ्क अनुसार भियतनाम, लाओस, थाइल्याण्ड र म्यानमारमा सेप्टेम्बरको सुरुदेखि यसले ५०० भन्दा बढीको ज्यान लिइसकेको छ। यागीका कारण म्यानमारमा बाढी, पहिरो आएको छ । धेरै गाउँ डुबानमा परेका छन् । यसका साथै म्यानमारमा धेरै एकडमा लगाएको बाली पनि नष्ट भएको छ । यहाँका पाँच लाखभन्दा बढी मानिसका लागि खाद्यान्न, पिउने पानी, बास र लत्ताकपडाको तत्काल प्रबन्ध गर्नुपर्ने पनि राष्ट्रसंघले चेतावनी दिएको छ । संयुक्त राष्ट्रसंघले चक्रवात यागी ले राजधानी नेपिडावसहित म्यानमारका थप नौ राज्यमा विनाश गरेको जनाएको छ ।"
सरकारी तथ्यांकबिना उखुको अनुदान रकम वितरण,"परासी : सरकारी तथ्यांकबिना नै उखु किसानहरूलाई अनुदान रकम दिने गरेको पाइएको छ। नवलपरासी जिल्लामा कति क्षेत्रफलमा उखु उत्पादन हुन्छ र कति किसान खेतीमा आबद्ध छन् भन्नेमा सम्बन्धित स्थानीय तह र कृषि ज्ञान केन्द्रसँग वास्तविक तथ्यांक नै नभएको पाइएको हो। जसका कारण नेपाली किसानको नाममा भारतीय उखु किसानलेसमेत अनुदान रकम पाएको आशंका गर्न थालिएको छ। सरकारले अहिलेसम्म वितरण गर्दै आएको अनुदान रकम उद्योगहरूले उपलब्ध गराएको विवरणका आधारमा दिइँदै आइएको छ। सरकारलाई अनुदान रकम उपलब्ध गराउन सिफारिस गर्न जिल्लास्तरमा उखु कृषकहरूलाई अनुदान रकम भुक्तानी समिति छ। उखु कृषकलाई अनुदान दिनेसम्बन्धी कार्यविधि, २०७५ (दोस्रो संशोधन, २०७६ सहित) जिल्लामा सहायक प्रमुख जिल्ला अधिकारीको संयोजकत्वमा सम्बन्धित जिल्लाको कृषि ज्ञान केन्द्र, कोष तथा लेखा नियन्त्रक कार्यालय र आन्तरिक राजस्व कार्यालयका प्रमुख सदस्य रहने भुक्तानी समितिको व्यवस्था गरेको छ। सो समितिले सरकारी तथ्यांक नमाग्ने र उद्योगले उखु क्रसिङ गरेको आधारमा उपलब्ध गराएको विवरणलाई कृषि तथा पशुपन्छी विकास मन्त्रालयमा अनुदानका लागि सिफारिस गर्ने गरेको छ। जसका कारण सम्बन्धित स्थनीय तह र कृषि ज्ञान केन्द्रले पनि वास्तविक तथ्यांक निकाल्न वास्ता नगरेको पाइएको हो। कृषि ज्ञान केन्द्र र स्थानीय तहहरूले निकालेको तथ्यांकलाई तुलना गर्दा उनीहरूले हचुवाका भरमा उखु उत्पादनको तथ्यांक निकाल्ने गरेको पाइएको हो। उद्योग र कृषि ज्ञान केन्द्रले उपलब्ध गराएको तथ्यांकलाई तुलना गर्दा ९ लाखभन्दा बढी क्विन्टल उखुको अन्तर देखिएको छ। जिल्लामा बागमती, लुम्बिनी र इन्दिरा चिनी उद्योग सञ्चालनमा छन्। ती तीन उद्योगले आव २०८००८१ मा कुल २४ लाख ४५ हजार ७१४ क्विन्टल उखु क्रसिङ गरेको र सोहीअनुसार अनुदान रकमका लागि कृषि तथा पशुपन्छी विकास मन्त्रालयमा पठाएको समितिका संयोजक एंव सहायक प्रमुख जिल्ला अधिकारी ध्रुवबहादुर कुँवरले बताए। यता कृषि ज्ञान केन्द्रका प्रमुख डारवीन्द्र चौबेले सोही आवमा जिल्लामा १५ लाख ३७ हजार ४५० क्विन्टल ( १ लाख ५३ हजार ७५४ मेट्रिक टन) उखु उत्पादन भएको बताएका छन्। यसरी हेर्दा उद्योग र कृषि ज्ञान केन्द्रले उपलब्ध गराएको विवरणमै ९ लाख ८ हजार २६४ क्विन्टलको अन्तर देखिएको छ। यति ठूलो अन्तर देखिएपछि उद्योग वा कृषि ज्ञान केन्द्रले पठाएको कुन तथ्यांकलाई वास्तविक मान्ने भन्नेमा अन्योल देखिएको छ। यद्यपि अनुदान रकम भने उद्योगले नै उपलब्ध गराउँदै आएको तथ्यांकका आधारमा दिने गरिएको छ। हामीले सम्बन्धित पालिकाका कृषि शाखाबाट विवरण लिने गरेका छौं। हामी आफैं गएर संकलन गरेका होइनौं। यतिका धेरै कसरी फरक आयो ? यो वर्षदेखि अझ व्यवस्थित गर्ने प्रयास गर्छौं, कृषि ज्ञान केन्द्रका प्रमुख चौबेले भने। सरकारले आव २०८०८१ का लागि उखुको प्रतिक्विन्टल ६३५ रुपैयाँ निर्धारण गरेको थियो। जसमध्ये चिनी उद्योगले प्रतिक्विन्टल ५६५ र सरकारले अनुदानबापत ७० रुपैयाँ उपलब्ध गराउने छ। पहिलादेखि नै उद्योगले उपलब्ध गराएको विवरणका आधारमा सिफारिस गर्ने गरिएकाले गत आवको पनि सोहीअनुसार अनुदानका लागि सिफारिस गरिएको भुक्तानी समितिका संयोजक एवं सहायक प्रमुख जिल्ला अधिकारी कुँवरले बताए। सरकारी तथ्यांक नहुँदा दुरुपयोग बढ्न सक्ने सम्भावना रहेको देखियो। चालु आवमा पठाउँदा अब उद्योग र कृषि ज्ञान केन्द्रको तथ्यांकलाई तुलना गरेर पठाउनुपर्ला, कुँवरले भने। कार्यविधिमा सम्बन्धित स्थानीय तहहरूले किसानहरूको नागरिकताको प्रमाणपत्र, उखु लगाएको क्षेत्रफलसहितको जग्गाधनी प्रमाण पुर्जा, कित्ता नम्बर, लिजमा उखु लगाएको भएमा सोको प्रमाणसहितका कागजपत्र माग गरी लगत राख्नुपर्ने उल्लेख छ। सोही लगतका आधारमा उद्योगहरूले किसानहरूसँग उखु खरिद गर्नुपर्ने प्रावधान छ। तर, उद्योगहरूले भने नागरिकता, जग्गाधनी पुर्जा र बैंक खाता माग गरेर खरिद गरेको उखुको विवरण अनुदानका लागि कोष तथा लेखा नियन्त्रक कार्यालयमा पठाउने गरेका छन्। पालिकाहरूले विवरण उपलब्ध गराउँदैनन्। त्यसैले किसानहरूसँग जग्गाधनी पुर्जा, नागरिकता प्रमाणपत्र, बैंक खाता माग गरेर उखु खरिद गर्ने गरिएको र सोही आधारमा अनुदानका लागि सिफारिस गर्ने गरिएको छ, बागमती खाँडसारी चिनी उद्योगका प्रबन्धक टंक काफ्लेले भने। हचुवाको भरमा सरकारी तथ्यांक संकलन कार्यविधिअनुसार स्थानीय तहहरूले किसानहरूको लगत राख्नुपर्ने भए पनि अधिकांश राखेको पाइएको छैन। जिल्लामा सुस्ता र प्रतापपुर गाउँपालिका उखुको पकेट क्षेत्र हो। अन्य पालिकाहरूमा छिटफुट उत्पादन हुँदै आएको छ। जिल्लामा बागमती खाँडसारी चिनी उद्योग, लुम्बिनी र इन्दिरा चिनी उद्योगले उखु खरिद गर्दै आएका छन्। कृषि ज्ञान केन्द्रका प्रमुख डारवीन्द्र चौबे सम्बन्धित पालिकाका कृषि शाखाले किसानहरूको विवरण लिनुपर्ने भए पनि उखु लगाउने क्षेत्रफलको अनुमानका आधारमा तयार गर्दा तथ्यांक फरक भएको हुन सक्ने बताउँछन्। सुस्ता गाउँपालिकाका अध्यक्ष टेकनारायण उपाध्यायले अहिलेसम्म उखु किसानको लगत तयार नगरिएकाले यो वर्षदेखि लगत तयार गरेर वास्तविक तथ्यांक लिने बताए। प्रतापपुर गाउँपालिकाका अध्यक्ष उमेशचन्द्र यादवले भने आफूहरूले ७ हजार बढी किसानको लगत विवरण तयार गरेको दाबी गरेका छन्। प्रतापपुर गाउँपालिका कृषि शाखाका प्रमुख चन्द्रमान भुजले किसानहरूबाट तथ्यांक नलिइएको बताउँछन्। किसानको घरघरमा गएर लिएका छैनौं। वडाहरूमा गएर उखु लगाएको क्षेत्रफल हेरेर अनुमानित तथ्यांक लिने गरेका छौं। अब किसानहरूबाटै लिनुपर्ला, भुजले भने। अनुदानको लोभमा भारतीय उखु बिक्रीको आशंका अनुदान रकम पाउने भए पछि केही बिचौलियाहरूले भारतबाट उखु खरिद गर्ने र उद्योगहरूलाई बिक्री गर्ने गरेको आशंकासमेत गरिएको छ। सरकारी तथ्यांक र उद्योगको तथ्यांकमा ९ लाख बढी क्विन्टलको अन्तर देखिएपछि त्यस्तो आशंका गरिएको हो। स्थानीय तहहरूले किसानको लगत नराख्नु र उद्योगहरूले पनि स्थानीय तहको सिफारिस बिना उखु खरिद गर्दा बिचौलियाहरूलाई भारतबाट सस्तोमा उखु खरिद गरेर ल्याउने र सामान्य प्रमाण देखाएर अनुदानको लोभमा बिव्री गर्ने गरेको बताइएको छ। भारतबाट उखु आउन अहिले पनि नछाडेको उखु उत्पादक महासंघ लुम्बिनी प्रदेशका अध्यक्षसमेत रहेका प्रतापपुर गाउँपालिकाका अध्यक्ष उमेशचन्द्र यादव स्विकार गर्छन्। उद्योगले हामीसँग किसानको लगत माग्दैन। आफ्नै तरिकाले उखु खरिद गर्ने गरेको छ। केही व्यक्तिहरूले भारतबाट ल्याएका उखुलाई नेपाली उखु भनेर उद्योगलाई बिव्री गर्ने गरेको पनि पाइएको छ। त्यसलाई व्यवस्थित गर्न पालिकाको सिफारिसलाई अनिवार्य गर्नुको विकल्प छैन, यादवले भने। यता बागमती खाँडसारी चिनी उद्योगका प्रबन्धक टंक काफ्लेले भने जग्गाधनी पुर्जा, नागरिकता र लिजमा लिएको भए सम्झौता पत्रको आधारमा उखु खरिद गर्ने गरिएको बताउँछन्। ढाटेर केही व्यक्तिहरूले भारतीय उखु पनि ल्याएर दिएका होलान्। सबै हेर्न पनि सकिएन, काफ्लेको भनाई छ। सरकारी तथ्यांक व्यवस्थित नहुँदा बिचौलियाले अनुदान रकमको दुरुपयोग गरेको भन्दै त्यसलाई व्यवस्थित गर्न पालिका प्रमुखहरूले माग गरेका छन्। भारतबाट उखु ल्याउँदा भन्सार दस्तुर लाग्ने गरेको छ। त्यसरी ल्याइने उखुको परीक्षणपछि मात्र भन्सार हुने महेशपुर भन्सार कार्यालयका प्रमुख बुद्धिबहादुर चुडालले बताए। अहिलेसम्म उखुको भन्सार गर्न कोही नआएको भन्सार प्रमुख चुडालको भनाइ छ। चोरी नाकाबाट भारतीय उखुहरू आउने गरेको बताइएको छ। पहिलेको तुलनामा कम आउने गरे पनि भारतबाट उखु आउन भने नछाडेको स्थानीयको भनाइ छ। १७ करोड बढी अनुदान रकम आउन बाँकी नवलपरासीका उखु किसानहरूका लागि सरकारले १७ करोड बढी रकम अनुदानबापत उपलब्ध गराउन बाँकी छ। अनुदान रकम कोष तथा लेखा नियन्त्रक कार्यालयमार्फत वितरण हुँदै आएको छ। आव २०८०८१ मा जिल्लाका तीन चिनी उद्योगले कुल २४ लाख ४५ हजार ७१४ क्विन्टल उखु क्रसिङ गरेको कोष तथा लेखा नियन्त्रक कार्यालयका प्रमुख कोष नियन्त्रक कमल सापकोटाले जानकारी दिए। त्यसबापत किसानको १७ करोड १२ लाख रुपैयाँ अनुदान रकम आउन बाँकी रहेको सापकोटाले बताए। उद्योगहरूले उपलब्ध गराएको विवरणअनुसार अनुदानका लागि उद्योगबाट प्राप्त क्रसिङ विवरण पठाइएको हो। उक्त विवरण ६ हजार ९१९ जना किसानले उद्योगलाई उपलब्ध गराएको उखुको हो। अनुदान रकम आएपछि उद्योगहरूले पठाएको किसानको विवरणअनुसार बैंकमा रकम पठाइने प्रमुख कोष नियन्त्रक सापकोटाले बताए। किसानलाई रकम पठाउन उद्योगहरूले किसानको जग्गाधनी पुर्जा, नागरिकता प्रमाणपत्र, लिजमा लिएको भए सम्झौतापत्र र उद्योगसँगको खरिद बिक्रीको पुर्जी आवश्यक पर्ने कोष तथा लेखा नियन्त्रक कार्यालयले जनाएको छ। गत वर्ष १५ करोड १६ लाख उखुको अनुदान रकम निकासा आएकोमा १० लाख रुपैयाँ लिन नआएका कारण फिर्ता गएको कोष तथा लेखा नियन्त्रक कार्यालयले जनाएको छ। २ लाख क्विन्टल चिनी उत्पादन नवलपरासी जिल्लाका चिनी उद्योगहरूले आव २०८००८१ मा करिब २ लाख क्विन्टल चिनी उत्पादन गरेका छन्। उद्योगहरूले उपलब्ध गराएको विवरणअनुसार सबैभन्दा बढी बागमती खाँडसारी चिनी उद्योगले ९२ हजार ४७८ क्विन्टल चिनी उत्पादन गरेको छ। त्यस्तै लुम्बिनी चिनी उद्योगले ५१ हजार ९६५ र इन्दिरा चिनी उद्योगले ४६ हजार ३३ गरी कुल १ लाख ९० हजार ४७६ क्विन्टल चिनी उत्पादन गरेको छ ।"
बचतकर्ताको पसिना फिर्ता देऊ,"सहकारी समस्या सधैंका लागि समाप्त गर्न हाल देखिएका कमजोरी सुधार्ने नीतिगत व्यवस्थाहरू हुनुपर्छ । सहकारीका समस्या अध्ययन गर्न गठित संसदीय विशेष समितिले सहकारीहरू भताभुंग रहेको प्रतिवेदन दियो । प्रतिवेदनमा हालको समस्या समाधानका लागि सुझाव र कारबाहीका सिफारिस पनि संलग्न छन् । प्रतिवेदनको सारतत्वले के पुष्टि गर्छ भने सहकारीहरू आफ्नो नीतिभन्दा निकै बाहिर छन् । त्यसकै कारण कतिपयले सहकारीमार्फत् ठगीधन्दा चलाए । सहकारी ठगीका माध्यम बने । सहकारीहरू समस्याग्रस्त हुनुमा सबैभन्दा बढी कोही दोषी छ भने नियमनकारी निकाय हो जसको बागडोर सरकारसँग छ । संघ, प्रदेश र स्थानीय तहमा विकेन्द्रित गरिएको नियमन अधिकारलाई उपयोग नगर्दाको परिणाम नै सहकारी समस्या हो । सहकारी नियमन गर्ने निकायले सहकारीका सञ्चालक, शेयरसदस्य तथा साधारणसभाजस्ता महत्वपूर्ण विषयहरू फर्जि हुँदासमेत पत्तो नपाउनु विडम्बनाको विषय हो । सरकारको तीन खम्बे अर्थनीति अनुरूप गाउँ छिरेका सहकारीले सोझासाझा जनताको पसिनालाई पुँजीपति र ठगहरूको पोल्टामा पार्ने काम गर्यो । दैनिक मजदुरीबाट पाईपाई गरी जम्मा गरेको बचत टाठाबाठाले हात पारे । नियमनकारी निकायलाई पोल्टामा लिए । कतिपय स्थानमा नियमन गर्नेहरू नै सहकारीको रकम कसरी आफ्नो बनाउने ध्यानमा जुटे । सहकारीमा भएको यही चरम बेथितिले विपन्नको घरबास नै उठ्यो । कति सडकमा झरे, कतिले पीडा सहन नसकेर मृत्यु रोजे, कति परिवार विखण्डन भए । यसको जिम्मेवारी कस्ले लिने ? अहिले संसद्, राजनीतिक दल, सरकारका हर्ताकर्ताहरू कमजोरी स्वीकार्ने पक्षमा देखिँदैनन् । अहिलेको अवस्थामा यो नै विडम्बनापूर्ण छ । सहकारीको रकम दुरुपयोगमा सत्ताको माथिल्लो ओहोदामा पुग्नेहरू नै संलग्न देखिन्छन् । रकमको हिसाबले अर्बाैं रकम उनीहरूले कब्जा गरेर मनपरी गरेको प्रतिवेदनले भनेको छ । अब संसदीय समितिको प्रतिवेदनका सुझाव अक्षरस पालना मात्रै होइन, सरकारले तुरुन्त बचतकर्ताको बचत फिर्ता गर्ने महत्वपूर्ण निर्णय गर्नुपर्छ । सत्तामा बसेकाले विपक्षीलाई र विपक्षीले सत्ता पक्षलाई आरोपप्रत्यारोप गरेर बस्ने छुट छैन । किनभने यो बीचमा सत्तामा नपुगेको राजनीतिक दल कुनै छैन । सबै यसका भागिदार छन् । बाँकी जे भए पनि ठगीमा संलग्नहरूलाई कारबाहीको दायराबाट उम्काउनु हँुदैन । सहकारी समस्या सधैंका लागि समाप्त गर्न हाल देखिएका कमजोरी सुधार्ने नीतिगत व्यवस्थाहरू हुनुपर्छ । कहीकतै कमजोरी भएमा त्यसलाई कानुन बनाएर तुरुन्त सुधार्नतर्फ सरकार लाग्नुपर्छ । सहकारीका बचतकर्ताहरू आफ्नो बचत कुरेर सडकमा धर्नामा छन् । उनीहरूको माग सम्बोधन हुनैपर्छ । किनकि उनीहरू मतदाता मात्रै होइनन्, मूलतः यो देशका सार्वभौम सम्पन्न नागरिक हुन् । त्यसैले सरकार ढिला नगरी बचतकर्ताको बचत फिर्ता देऊ !"
बचतकर्ताको पसिना फिर्ता देऊ,"सहकारी समस्या सधैंका लागि समाप्त गर्न हाल देखिएका कमजोरी सुधार्ने नीतिगत व्यवस्थाहरू हुनुपर्छ । सहकारीका समस्या अध्ययन गर्न गठित संसदीय विशेष समितिले सहकारीहरू भताभुंग रहेको प्रतिवेदन दियो । प्रतिवेदनमा हालको समस्या समाधानका लागि सुझाव र कारबाहीका सिफारिस पनि संलग्न छन् । प्रतिवेदनको सारतत्वले के पुष्टि गर्छ भने सहकारीहरू आफ्नो नीतिभन्दा निकै बाहिर छन् । त्यसकै कारण कतिपयले सहकारीमार्फत् ठगीधन्दा चलाए । सहकारी ठगीका माध्यम बने । सहकारीहरू समस्याग्रस्त हुनुमा सबैभन्दा बढी कोही दोषी छ भने नियमनकारी निकाय हो जसको बागडोर सरकारसँग छ । संघ, प्रदेश र स्थानीय तहमा विकेन्द्रित गरिएको नियमन अधिकारलाई उपयोग नगर्दाको परिणाम नै सहकारी समस्या हो । सहकारी नियमन गर्ने निकायले सहकारीका सञ्चालक, शेयरसदस्य तथा साधारणसभाजस्ता महत्वपूर्ण विषयहरू फर्जि हुँदासमेत पत्तो नपाउनु विडम्बनाको विषय हो । सरकारको तीन खम्बे अर्थनीति अनुरूप गाउँ छिरेका सहकारीले सोझासाझा जनताको पसिनालाई पुँजीपति र ठगहरूको पोल्टामा पार्ने काम गर्यो । दैनिक मजदुरीबाट पाईपाई गरी जम्मा गरेको बचत टाठाबाठाले हात पारे । नियमनकारी निकायलाई पोल्टामा लिए । कतिपय स्थानमा नियमन गर्नेहरू नै सहकारीको रकम कसरी आफ्नो बनाउने ध्यानमा जुटे । सहकारीमा भएको यही चरम बेथितिले विपन्नको घरबास नै उठ्यो । कति सडकमा झरे, कतिले पीडा सहन नसकेर मृत्यु रोजे, कति परिवार विखण्डन भए । यसको जिम्मेवारी कस्ले लिने ? अहिले संसद्, राजनीतिक दल, सरकारका हर्ताकर्ताहरू कमजोरी स्वीकार्ने पक्षमा देखिँदैनन् । अहिलेको अवस्थामा यो नै विडम्बनापूर्ण छ । सहकारीको रकम दुरुपयोगमा सत्ताको माथिल्लो ओहोदामा पुग्नेहरू नै संलग्न देखिन्छन् । रकमको हिसाबले अर्बाैं रकम उनीहरूले कब्जा गरेर मनपरी गरेको प्रतिवेदनले भनेको छ । अब संसदीय समितिको प्रतिवेदनका सुझाव अक्षरस पालना मात्रै होइन, सरकारले तुरुन्त बचतकर्ताको बचत फिर्ता गर्ने महत्वपूर्ण निर्णय गर्नुपर्छ । सत्तामा बसेकाले विपक्षीलाई र विपक्षीले सत्ता पक्षलाई आरोपप्रत्यारोप गरेर बस्ने छुट छैन । किनभने यो बीचमा सत्तामा नपुगेको राजनीतिक दल कुनै छैन । सबै यसका भागिदार छन् । बाँकी जे भए पनि ठगीमा संलग्नहरूलाई कारबाहीको दायराबाट उम्काउनु हँुदैन । सहकारी समस्या सधैंका लागि समाप्त गर्न हाल देखिएका कमजोरी सुधार्ने नीतिगत व्यवस्थाहरू हुनुपर्छ । कहीकतै कमजोरी भएमा त्यसलाई कानुन बनाएर तुरुन्त सुधार्नतर्फ सरकार लाग्नुपर्छ । सहकारीका बचतकर्ताहरू आफ्नो बचत कुरेर सडकमा धर्नामा छन् । उनीहरूको माग सम्बोधन हुनैपर्छ । किनकि उनीहरू मतदाता मात्रै होइनन्, मूलतः यो देशका सार्वभौम सम्पन्न नागरिक हुन् । त्यसैले सरकार ढिला नगरी बचतकर्ताको बचत फिर्ता देऊ !"
तेस्रोपटक जिब्रो छेड्दै वीरेन्द्र,"भक्तपुर : मध्यपुर ठिमीमा परम्परादेखि इन्द्र जात्राको भोलिपल्ट मनाइने जिब्रो छेड्ने जात्रा बुधबार मनाइँदै छ। मध्यपुर ठिमी नगरपालिका ४ कोलाखु टोल निवासी वीरेन्द्र भक्त गजु श्रेष्ठले तेस्रोपटक जिब्रो छेड्न लागेका हुन्। उनले यसअघि २०७४ साल र २०७९ सालमा पनि जिब्रो छेडेका थिए। यस जात्रामा जिब्रो छेड्ने व्यक्तिलाई मध्यपुर ठिमीको प्रचण्ड भैरब मन्दिरको डबलीमा करिब १० इन्च लामो नाटो( सियो)ले जिब्रो छेडाएर आकाशदीप (याँ मता) अगाडि पछाडि घुमाएर आधा चन्द्र आकारको महादीप (भ्ये) बोकेर बिभिन्न स्थानमा परिक्रमा गराइन्छ। पौराणिक कथनअनुसार परापूर्वकालमा मध्यपुर ठिमीका स्थानीय बासिन्दालाई बिभिन्न खालका रोग, डर र भयले त्रसित बनाएपछि एक व्यक्तिले आराध्य देवीबाल कुमारीको साधना गरी देवीको दिव्य उपदेशलाई मनन् गरी भाद्र शुक्ल पूर्णिमाका दिन फलामको सियोले जिब्रो छेडेर भित्री नगर परिक्रमा पराएका थिए। उक्त व्यक्तिको साहसलाई देखेर भूतप्रेत र पिचास डराएर त्यति बेलादेखि ठिमीमा दुःख नदिएको, अशान्ति नमच्चाएको विश्वास गरिन्छ। जिब्रो छेड्ने जात्रा मनाए देश तथा बस्ती भूतप्रेतबाट सुरक्षित हुने, शान्ति र सहकाल आउने जनविश्वास रहिआएको छ।"
बीचमै बिमा त्याग्ने किन बढे ?,"काठमाडौं : मानव जीवनमा जति बेला जे पनि विपत्ति आइलाग्न सक्छ। विपत्ति परेको बेला आर्थिक रूपले सुरक्षा दिन्छ भनेर बिमा गरिन्छ। भविष्यमा हुनसक्ने जोखिम र चिन्ताका कारण मान्छेले खाइनखाइ बिमा गर्छन्। तर, स्थिति यस्तो छ कि, बिमाको अवधि पूरा नगर्दै बीचमा छोडने (सरेन्डर) गर्नेको संख्या बढ्दै गएको छ। सर्वसाधारणलाई बिमाको किस्ता तिर्नै धौधौ भएपछि सरेन्डर गर्नेको संख्या बढ्दै गएको जानकारहरू बताउँछन्। जबकी सरकारले बिमाको दायरा बढाउने नीति लिएको छ। तर, बीचैमा छाड्ने अर्थात् समर्पण (सरेन्डर) गर्नेको संख्या बर्सेनि लाख माथि पुग्न थालेको छ। बिमा सरेन्डर बढ्दा साढे १४ अर्बभन्दा बढी रकम बिमा कम्पनीहरूले एकै वर्षमा गुमाउनुपर्ने स्थिति सिर्जना भएको छ। कानुनतः सुरुको ३ वर्षको प्रिमियम तिरेपछि बिमितले चाहेको खण्डमा छोड्न अर्थात् सरेन्डर गर्न पाउने व्यवस्था छ। यसअघि २ वर्ष थियो। तर, बिमा गरेको अवधि परिपक्व नहुँदै बीचमै छोड्दा बिमितले एकातर्फ जोखिम वहनबाट बञ्चित हुनुपर्छ भने अर्कोतर्फ प्रतिफल पनि नपाउने र तिरेकोभन्दा कम रकम हात पर्ने स्थिति हुन्छ। तर, बिमा कम्पनीहरूको नियामक निकाय नेपाल बिमा प्राधिकरणको ४ वर्षको तथ्यांकलाई विश्लेषण गर्दा बर्सेनि साढे १७ प्रतिशतदेखि साढे २९ प्रतिशतसम्मको सरेन्डर संख्या वृद्धि भएको छ। ४ वर्षमा ५० अर्ब बराबरको बिमालेख सरेन्डर बिमा प्राधिकरणका अनुसार विगत ४ आर्थिक वर्षमा जीवन बिमातर्फ ४९ अर्ब ९० करोड ६९ लाख ६० हजार रुपैयाँ बराबरको बिमालेख (इन्स्योरेन्स पोलिसी) व्यतित (सरेन्डर) भएको छ। सो अवधिमा ३ लाख ५६ हजार १०५ बिमितले बीचैमा छोड्दा झन्डै ५० अर्ब रुपैयाँ बिमा कम्पनीहरूले गुमाए। चालु आर्थिक वर्ष ०८१८२ को पहिलो महिनामै १० हजार २ सय ९२ जनाले सरेन्डर गरेका छन्। त्यसबापत बिमा कम्पनीबाट १ अर्ब ५४ करोड ११ लाख रुपैयाँ बाहिरियो। अघिल्लो आर्थिक वर्ष २०८०८१ को असार मसान्तसम्म १४ अर्ब ५० करोड १२ लाख ७७ हजार रुपैयाँ बराबरको १ लाख १३ हजार ९७६ ओटा बिमालेख (इन्स्योरेन्स पोलिसी) व्यतित (सरेन्डर) भएको थियो। आर्थिक वर्ष ०७९८० भन्दा रकमको हिसाबले ८६८ प्रतिशत र संख्याको तुलनामा १७५८ प्रतिशतले बढी हो। ०७९८० मा समग्र १४ बिमा कम्पनीहरूबाट १३ अर्ब ३४ करोड ३३ लाख ७१ हजार रुपैयाँको ९६ हजार ९३८ बिमालेख सरेन्डर भएको थियो। यो यसअघिको आवको भन्दा रकममा ९५४ प्रतिशत र संख्याको तुलनामा १८४२ प्रतिशतले बढी थियो। यसअघि आव ०७८७९ मा (मर्जर तथा प्राप्ति हुनुअघिका) १९ बिमा कम्पनीहरूमा १२ अर्ब १८ करोड ८ लाख १८ हजार रुपैयाँको ८१ हजार ८६० बिमालेख सरेन्डर भएको थियो। यसअघिको आवको भन्दा पनि रकममा २३२७ प्रतिशत र संख्याको तुलनामा २९४२६ प्रतिशतले बढी थियो। यसअघि आर्थिक वर्ष २०७७७८ मा समग्र १९ बिमा कम्पनीहरूबाट ९ अर्ब ८८ करोड १४ लाख ९४ हजार रुपैयाँको ६३ हजार ३३१ बिमालेख सरेन्डर भएको थियो। त्यसभन्दा अघि तत्कालको बिमा समिति (हालको नेपाल बिमा प्राधिकरण)ले सरेन्डरबारे यकिन तथ्यांक राख्ने गरेको थिएन। ४५ वर्षयता सरेन्डर गर्नेको संख्या घटेको छैन, उल्टै बर्सेनि बढिरहेको छ। यसलाई बिमा कम्पनी र नियामक निकायले पनि स्विकार गरेका छन्। मुलुकको अर्थतन्त्र गतिशील नहुँदा बिमितलाई परेको आर्थिक संकटका कारण बीचैमा बिमा त्याग्ने बढेको विज्ञहरू बताउँछन्। जबकी बिमा गरेकाहरूले पैसा आवश्यक परेमा सोही बिमालेख धितो राखेर ऋण लिन पाउने व्यवस्था पनि छ। तर, यो विकल्प पनि रोज्न नसकेर छाड्ने तिर लाग्नु भनेको आर्थिक चरम संकट भएको बताउँछन्, बिमा कम्पनीहरू। सबैभन्दा बढी सरेन्डर भएको नेपाल लाइफ इन्स्योरेन्स कम्पनी हो। यसका प्रमुख कार्यकारी अधिकृत (सीईओ) प्रवीण रमण पराजुली समग्र बिमा बजारको २७२८ प्रतिशत आफ्नो कम्पनीको होल्ड भएको बताउँछन्। नेपाल लाइफसँगै, अरू बिमा कम्पनीमा पनि विगत २३ वर्षदेखि सरेन्डरको संख्या बढेको उनले स्विकारे। तर सरेन्डर भनेको नयाँ बिमालेखमा नभई ३ वर्षभन्दामाथिका चलिरहेका बिमालेखमा हुने हो, उनले भने, जसको बिमा व्यवसायको आकार बढी हुन्छ, त्यसमा प्रिमियमको हिसावले पनि बिमालेखको सम्भावना बढ्छ। यसले पनि हाम्रो कम्पनीमा सबैभन्दा बढी सरेन्डर देखिनु स्वाभाविक हो। विगत ३ वर्षलाई हेर्दा ५ अर्बभन्दा माथिको सरेन्डर रकम घटेर गत आवमा ४ अर्ब ४१ करोडमा सीमित भएको छ। समग्र बिमा कम्पनीको बढेको देखिए पनि नेपाल लाइफको मात्रै सरेन्डर बिमालेख ३ वर्षको बीचमा पछिल्लो आव ७८ प्रतिशतले घटेको छ। जीवन बिमक संघका उपाध्यक्षसमेत रहेका सीईओ पराजुली सरेन्डर बढ्नुको मुख्य कारण कोभिडपछि आर्थिक गतिविधिमा देखिएको शिथिलता भएको बताउँछन्। बिमालेखलाई निरन्तरता गर्ने भनेको नवीकरण गर्न पैसा तिर्नसक्नु पर्यो, उनी भन्छन्, कि त ऋणको माध्यमबाट लिएर त्यसलाई नियमित गर्नसक्नु पर्यो। तर, कर्जाबाट पनि निश्चित समयसम्मका लागि हुन्छ। यी सबैबाट नहुने भएपछि बिमा सरेन्डर गर्नेतिरै लाग्छन्। उनकाअनुसार प्रिमियम तिरेको ६७ वर्षपछि बिमितले छोडने (सरेन्डर) गरेका छन्। यसो हुनु भनेको आर्थिक क्षमतामा ह्रास अर्थात् उपभोक्ताको क्रयशक्तिमा कमी आएको देखिन्छ, उनले भने, अरू विकल्प नभएकाले पनि बिमा बीचैमा छोडेका छन्। बिमा बजारको स्थिति अझै नसुध्रिएको बताउँदै उपाध्यक्ष पराजुली भन्छन्, गत आर्थिक वर्षको तेस्रो त्रैमाससम्म प्रथम बिमाशुल्कको हिसावले नकारात्मक वृद्धि थियो। यसपटक चालु आवको पहिलो महिना साउनमा गत वर्षकोभन्दा झन्डै २५ प्रतिशतले बिमा व्यवसाय बढेको छ। यसले बजारमा फन्डको उपलब्धता अर्थात् बजारमा केही पुँजी आएर बिमा विस्तार हुन खोजेको छ। बीचमै छोड्ने कुन जीवन बिमा कम्पनीमा कति ? समग्र बिमा व्यवसायमा अग्रणी रहे पनि नेपाल लाइफ इन्स्योरेन्सको सरेन्डरको संख्या सबैभन्दा बढी छ। तर, १४ बिमा कम्पनीमध्ये सबैभन्दा कम बिमालेख त्याग्नेमा सन नेपाल लाइफ इन्स्योरेन्सका बिमितहरू देखिन्छन्। नेपाल लाइफ कम्पनीको चालु आर्थिक वर्ष ०८१८२ को पहिलो महिनामा बिमालेखमध्ये २७ हजार ३१ संख्याबाट ४८ करोड ४१ लाख ३१ हजार रुपैयाँको पोलिसी सरेन्डर भएको छ। गत आवमा मात्रै बिमालेखमध्ये २८ हजार ६२७ वटाबाट ४ अर्ब ४१ करोड ३९ लाख १२ हजार रुपैयाँको बिमा लेख सरेन्डर भएको थियो। नेपाल लाइफका सीईओ पराजुली चालु आवको पहिलो महिनामा अघिल्लो आवको सोही अवधिको तुलनामा केही कम्पनीहरूको सरेन्डर २० प्रतिशत बढेको बताउँछन्। तर, नेपाल लाइफ इन्स्योरेन्सको वृद्धिदर १२ प्रतिशत हाराहारीमा मात्रै बढेको तर्क गर्छन्। उनका अनुसार पछिल्लो २३ वर्षयता वार्षिक २०३० करोड रुपैयाँ बराबरको सरेन्डर घटिरहेको छ। यसैगरी, गत आवमा सबैभन्दा बढी सरेन्डर हुने दोस्रो स्थानमा लाइफ इन्स्योरेन्स कर्पोरेसन (एलआईसी नेपाल) रहेको छ। यसको ३० हजार ३०९ बिमा लेखबापत ४ अर्ब ३० करोड ३७ लाख ५३ हजार रुपैयाँको बिमालेख सरेन्डर भएको छ। यसपछि सरकारी स्वामित्वमा रहेको राष्ट्रिय बिमा संस्थानको १३ हजार ९४१ वटा बिमालेखबापत १ अर्ब १० करोड ४८ लाख ८२ हजार रुपैयाँको बिमालेख बीचैमा त्यागिएको छ। यसपछि क्रमशः हिमालयन लाइफ इन्स्योरेन्सको ७ हजार ८१० बिमालेखबाट १ अर्ब २ करोड ९५ लाख ४ हजार रुपैयाँ, नेसनल लाइफको ७ हजार ५०० बिमालेखबापत १ अर्ब १ करोड ८० लाख ३९ हजार रुपैयाँ, सूर्यज्योति लाइफको एसियन लाइफ इन्स्योरेन्सको ५ हजार २७४ बिमालेखबापत ७१ करोड ४१ लाख ३३ हजार रुपैयाँ, एसियन लाइफ इन्स्योरेन्सको ७ हजार १७१ बिमालेखबापत ५५ करोड ६३ लाख ५६ हजार रुपैयाँ सरेन्डर भएको छ। यस्तै, मेट लाइफको ४ हजार १०३ बिमालेखबापत ४३ करोड २८ लाख १२ हजार रुपैयाँ, सानिमा रिलायन्सको सानिमा रिलायन्स लाइफ इन्स्योरेन्सको १ हजार ७२८ बिमालेखबापत २४ करोड ८६ लाख १४ हजार रुपैयाँ सरेन्डर भएको छ। यसैगरी क्रमशः प्रभु महालक्ष्मी लाइफको १ हजार २८१ बिमालेखबापत २१ करोड २६ लाख ४७ रुपैयाँ, सिटिजन लाइफको २ हजार ६५१ बिमालेखबापत १७ करोड ३३ लाख ३६ हजार रुपैयाँ, आईएमई लाइफ इन्स्योरेन्सको १ हजार ४२५ बिमालेखबापत १३ करोड ६६ लाख ६४ हजार रुपैयाँका र रिलायबल नेपाल लाइफको १ हजार ४७४ बिमालेखबापत ९ करोड ४ लाख १७ हजार रुपैयाँ सरेन्डर भएको छ। सबभन्दा कम सरेन्डर हुनेमा सन नेपाल लाइफ इन्स्योरेन्स छ। जसको गत आवभर ६ सय ८२ बिमालेखको मात्रै ६ करोड ६२ लाख ७ हजार रुपैयाँबराबरको बिमालेख सरेन्डर भएको छ। किन बढ्यो सरेन्डर ? आर्थिक अवस्था हात्तै घट्दा, युवाहरू विदेशीने क्रम बढ्दा र समयअवधिमै अभिकर्ता तथा कम्पनीले नवीकरणबारे थाहा नदिएका कारण सरेन्डर बढेको बताउँछन् बिमा विज्ञ रवीन्द्र घिमिरे। उनले कोभिड अवधिमा बिमा कम्पनीमा सरेन्डरबारे अध्ययन गरेका थिए। त्यस बेला अधिकांशले आयआर्जन हात्तै घटेको र आफूलगायत परिवारलाई रोग लागेर मर्ने त्रासले पनि बीचैमा बिमा नगरी पैसा झिक्ने गरेको बताएका थिए। बिमा सरेन्डरलाई रोक्न कत्तिको छलफल हुन्छ? उनले भने, यसबारे बिमा प्राधिकरणले कत्तिको चासो दिएको छ ? यसले पनि अर्थ राख्छ। सरेन्डर गर्दा फाइदा नहुने बताउँदै उनले बिमालाई नुनसँग तुलना गरे। नुन धेरै खाइयो भने पनि धेरै असर गर्छ र खाएन भने पनि असर गर्छ, घिमिरेले भने, अहिले बिमा कम्पनीहरूले ग्राहकको लाभका लागिभन्दा पनि आफ्नो फाइदाका लागि बिमा गर्छन्। ग्राहकको आवश्यकताअनुसारको बिमा भयो भने त्यसलाई निरन्तरता दिन्छन। तर, ग्राहकलाई बलजफती यत्ति बिमा गर्नै पर्यो भनेर गराएको छ भने एजेन्टको मन राख्न मात्रै बिमा गरिदिन्छ र सरेन्डर गर्ने थाहा भएपछि बीचमै छोड्छ। बढी कमिसनको लोभले, कम्पनीले धेरै बिमालेख बिक्री गर्न टार्गेट (लक्ष्य) दिने लगायतका कारणले पनि सरेन्डर हुने गरेको उनले बताए। त्यसैकारण अभिकर्तामा अभिमुखीकरण दिन आवश्यक भएको उनको भनाइ छ। उनका अनुसार कम्पनीको नेतृत्व हँुदा धेरै बिमालेख भिœयाउने तर छोडेर गएपछि अर्थ नराख्ने खालका सर्टटर्म रणनीति लिने गरिएको छ। बिमा विज्ञ घिमिरे भन्छन्, यसका लागि दीर्घकालीन रणनीति भएन। नेपालको बिमा इन्डष्ट्रिमै सिद्धान्तमा आधारित व्यवसाय छैन। यसको नियामक निकाय बिमा प्राधिकरणले अभिकर्तालाई लाइसेन्स दिनेबेला राम्रोसँग स्क्रिनिङ गर्नुपर्ने उनको भनाइ छ। कुनै एजेन्टले गरेको बिमा बिक्रीबाट कति सरेन्डर भएको छ भनेर हरेकको रेकर्ड राख्नुपर्छ, उनले भने, अभिकर्तालाई तालिम कमी भएको हो वा नैतिकताको कमी भएको हो भनेर बिचार गर्नुपर्छ। यसमा, अभिकर्तासँगै कर्मचारी र सीईओलाई पनि जिम्मेवार बनाइनुपर्छ। नेपाल बिमा प्राधिकरणका अध्यक्ष सूर्यप्रसाद सिलवाल बिमितको आवश्यकताले पनि सरेन्डर हुने गरेको तर्क गर्छन्। बिमा गर्नेले प्रिमियम तिर्न नसक्ने अवस्था हुनु, बिमालेखले खासै काम गर्ने जस्तो नलाग्ने जस्ता कारणले पनि सरेन्डर हुने गरेको उनको भनाइ छ। पहिला करोडौं करोडका ठूला रकमको एकल बिमा गराउने र अभिकर्ताहरूले कमिसनको नाफा खाएपछि छोडाउने प्रवृत्ति अहिले रोकिएको उनले बताए। तर, अहिले साना रकमको पनि सरेन्डर गर्ने प्रवृत्तिबारे प्रष्ट्याउँदै अध्यक्ष सिलवालले भने, देशको आर्थिक अवस्था नै सुस्त भएका बेला मान्छेहरूसँग पैसा छैन। अलिअलि बचत गरेको पनि अत्यावश्यकमै खर्चिनुपर्छ। यस्तो अवस्थाले गर्दा पनि बिमा सरेन्डर गर्नेहरू बढेको अनुमान गरेका छौं। रहरले सरेन्डर गर्दैनन्, किनभने घाटा लाग्छ। बिमा गरेको ३ वर्षपछि सरेन्डर गर्न पाउने कानुनी अधिकार, उनले भने। कम्पनीको कुल बिमा रकम र संख्याको ५ प्रतिशतसम्मको सरेन्डरलाई सामान्य रूपमा लिनुपर्ने अध्यक्ष सिलवाल बताउँछन्। उनकाअनुसार यस हिसावले सरेन्डर हुँदा कम्पनी व्यवस्थापन हुन सक्छ। सरेन्डरबाहेक कति ल्याप्सेस भयो भन्नेबारे पनि महत्वपूर्ण भएको उनले बताए। यद्यपि यो बेलामा नेपालमा किन सरेन्डर बढिरहेको छ भनेर अध्ययन गर्नुपर्ने महसुस भएको उनले बताए। अहिलेको अवस्थामा बिमा छोड्ने बढ्दै गए पहुँच पनि बिस्तार नहुनेमा उनले चिन्ता व्यक्त गरे। बिमा अर्थतन्त्रको एक भाग भएकाले यो समग्र मुलुकको आर्थिक अवस्थामा निर्भर हुन्छ। अहिले मान्छेसँग हातमा पैसा छैन। बैंकमा पैसा थुप्रिएको छ तर लगानी गर्न खोजिरहेका छैनन्, अध्यक्ष सिलवालले अन्नपूर्णसँग भने। सरेन्डरसँगै बिमा तिर्न बिर्सिने वा निरन्तरता नगर्नेहरू ल्याप्सेस को स्थिति पनि बिमा कम्पनीहरूमा भएको उनले जनाए। सरेन्डरले बिमाको पहुँचमा धक्का बीचैमा बिमा छोड्ने बढ्दै गर्दा बिमाको पहुँचमा पनि धक्का पुगेको छ। वास्तवमा बिमित (बिमा गर्ने मानिस वा संस्था) को जोखिम बिमक (बिमा कम्पनी) लाई हस्तान्तरण गर्ने प्रक्रियालाई बिमा भनिन्छ। बिमा गर्ने व्यक्ति (बिमित) ले निश्चित रकम (बिमाशुल्क) बिमकलाई भुक्तानी गरेबापत बिमकले बिमितको बिमा गरिएको जीवन, सम्पत्ति तथा दायित्वको वित्तीय नोक्सानीको क्षतिपूर्ति प्रदान गर्ने उपाय नै बिमा हो। बिमा जोखिम व्यवस्थापनको एक महत्वपूर्ण औजार हो। तर, पछिल्लो समय यस्तो जोखिम वहन गर्नेको संख्या बढ्नुपर्नेमा अझै यसले गति लिन सकेको छैन। जसले गर्दा बिमा पहुँच पनि झन् घटेको देखिन्छ। चालु आव २०८१८२ साउनसम्ममा म्यादी, लघुम्यादी र वैदेशिक रोजगार जीवन बिमासहित ४२ दशमलव ७० प्रतिशत सर्वसाधारण बिमाको पहुँचमा छन्। यसबाहेक बाँकी ५७३० प्रतिशत जनसंख्यामा बिमाको पहुँच नपुगेको नेपाल बिमा प्राधिकरणको तथ्यांकमा उल्लेख छ। अझ अहिलेको पहुँच आव २०८०८१ को तुलनामा घटेको देखिन्छ। किनभने गत आवको साउनसम्मा ४४ प्रतिशत जनसंख्या बिमाको दायरामा आएका थिए। राष्ट्रिय तथ्यांक कार्यालयले विसं ०७८ सालको जनगणनाको प्रतिवेदनमा प्रकाशित जनसंख्याको वृद्धि प्रतिशतको आधारमा चालु आवको माघसम्मको जनसंख्या प्रक्षेपणको आधारमा कुल जनसंख्या ३ करोड ६ लाख २ हजार ४ सय ४८ छ। सोही संख्याका आधारमा सबै खालका बिमाको गणना गर्दा ४२७० प्रतिशत हाराहारीमा पहुँच पुगेको देखिन्छ। म्यादी जीवन बिमा (तोकिएको अवधिमा जोखिमबापत हुने तर परिपक्व भएपछि शुल्कफिर्ता गर्न नपर्ने), लघु जीवन बिमा र वैदेशिक रोजगार जीवन बिमाको तथ्यांक जोड्दा सो प्रतिशत बराबरको पहुँच पुगेको बिमा प्राधिकरणले बताएको छ। विकसित मुलुकमा झैं नेपालमा बिमाको महत्वबारे अझै पहुँच चाहेअनुसार बढाउन सकिएको छैन। अनिवार्य भनिएका बाहेकको बिमामा आम सर्वसाधारणहरूको प्राथमिकता कमै पर्ने गर्छ। सरकारले निर्जिवन बिमाअन्तर्गत कुनै दुर्घटना चोरी ठक्कर वा अन्य घटनाबाट मोटर गाडी वा तेस्रो पक्षलाई हुने नोक्सानीको क्षतिपूर्तिका लागि मोटर बिमा गर्न भनेको छ। नेपालमा मोटर बिमा अन्तर्गतको तेस्रो पक्ष दायित्व बिमा अनिवार्य गरिएकोले यसबाहेकका ऐच्छिक बिमा गर्नेहरू द्रुत गतिमा बढेको छैन। यद्यपि समग्रमा बिमाको पहुँच बढाउन अझै जनचेतनाको खाँचो भएको सरोकारवालाहरू औंल्याउँछन्। अझै पछिल्लो समय अर्थतन्त्रमा मन्दी छाएकाले बिमाको पहुँच अपेक्षाअनुसार बढ्न नसकेको बिमा कम्पनीहरूको भनाइ छ। समग्रमा बिमालेखको संख्या घटे पनि बिमाशुल्क संकलन भने वृद्धि भएको छ। किनभने आव २०७९८० मा बिमा सेवाप्रदायक कम्पनीहरूले १ करोड ४१ लाख ३७ हजार जीवन बिमालेख जारी गरेका थिए तर आव २०८०८१ मा उक्त संख्या १८१ प्रतिशतले घटेर १ करोड ३८ लाख ८१ हजारमा सीमित भएको छ। तथ्यांक केलाउँदा यसबीच केही हदसम्म घट्यो। कतिपयले गरेका बिमालेख अवधि सकिएको अर्थात् परिपक्व भएकाले बाहिरिएकाले पनि समग्रमा केही बिमालेख घट्न गएको बिमा कम्पनीहरू बताउँछन्। बिमालेखलाई निरन्तर गर्ने भनेको नवीकरण गर्न पैसा तिर्न सक्नुपर्यो। कि त ऋण लिएर त्यसलाई नियमित गर्न सक्नुपर्यो। तर, कर्जाबाट पनि निश्चित समयसम्मका लागि हुन्छ। यी सबैबाट नहुने भएपछि बिमा सरेन्डर गर्नेतिरै लाग्छन्। आर्थिक चुनौतीले गर्दा नै कोभिडपछि सरेन्डर बढेको देखिन्छ। समग्र बिमालेखलाई केलाउँदा प्रिमियम तिरेको ६७ वर्षपछि आएर बिमितले छोडेको देखियो। यसो हुनुभनेको आर्थिक क्षमतामा ह्रास अर्थात् उपभोक्ताको क्रयशक्तिमा कमी आएकाले देखिन्छ। यसैले गर्दा अरू विकल्प नभएकाले पनि बिमा बीचैमा छोडेका छन्।  प्रवीण रमण पराजुली, प्रमुख कार्यकारी अधिकृत (सीईओ), नेपाल लाइफ इन्स्योरेन्स लिमिटेड उपाध्यक्ष, जीवन बिमक संघ नेपाल"
यू२० र यू१७ टोलीको बिदाइ,"काठमाडौं : अखिल नेपाल फुटबल संघ (एन्फा) ले एसियाली फुटबल महासंघ (एएफसी) यू२० एसियन कप छनोट र साफ यू१७ च्याम्पियनसिपमा सहभागी हुने नेपाली टोलीको बिदाइ गरेको छ। मंगलबार आयोजित कार्यक्रममा युवा तथा खेलकुदमन्त्री तेजुलाल चौधरी, एन्फा अध्यक्ष पंकजविक्रम नेम्वाङ, उपाध्यक्ष दीपक खतिवडालगायतको दुवै टोलीको बिदाइ गरेका हुन्। एएफसी यू२० एसियन कप छनोट चाइनिज ताइपेइमा आयोजना हुनेछ। छनोटको समूह बी मा नेपाल, चाइनिज ताइपेइ, उज्वेकिस्तान, बहराइन र कम्बोडिया छन्। यो समूहको खेल सेप्टेम्बर २१ देखि २९ सम्म आयोजना हुनेछ। नेपालले सेप्टेम्बर २१ मा कम्बोडियासँग खेल्दै प्रतियोगिताको सुरुवात गर्नेछ। यस्तै सेप्टेम्बर २३ मा घरेलु टोली चाइनिज ताइपेइ, २५ मा उज्वेकिस्तान र २७ मा बहराइनको सामना गर्नेछ। यसैगरी दक्षिण एसियाली फुटबल महासंघ (साफ) यू१७ च्याम्पियनसिप सेप्टेम्बर २० देखि ३० सम्म भुटानमा हुँदैछ। प्रतियोगिताको समूह बी मा नेपाल, घरेलु टोली भुटान, श्रीलंका र पाकिस्तान छन्। यस्तै समूह ए मा भारत, माल्दिभ्स र बंगलादेश छन्। नेपालले सेप्टेम्बर २१ मा पाकिस्तानसँग खेल्दै प्रतियोगिताको सुरुवात गर्नेछ। यसैगरी सेप्टेम्बर २३ मा श्रीलंका र २५ मा भुटानको सामना गर्नेछ।"
सरकारी तथ्यांकबिना उखुको अनुदान रकम वितरण,"परासी : सरकारी तथ्यांकबिना नै उखु किसानहरूलाई अनुदान रकम दिने गरेको पाइएको छ। नवलपरासी जिल्लामा कति क्षेत्रफलमा उखु उत्पादन हुन्छ र कति किसान खेतीमा आबद्ध छन् भन्नेमा सम्बन्धित स्थानीय तह र कृषि ज्ञान केन्द्रसँग वास्तविक तथ्यांक नै नभएको पाइएको हो। जसका कारण नेपाली किसानको नाममा भारतीय उखु किसानलेसमेत अनुदान रकम पाएको आशंका गर्न थालिएको छ। सरकारले अहिलेसम्म वितरण गर्दै आएको अनुदान रकम उद्योगहरूले उपलब्ध गराएको विवरणका आधारमा दिइँदै आइएको छ। सरकारलाई अनुदान रकम उपलब्ध गराउन सिफारिस गर्न जिल्लास्तरमा उखु कृषकहरूलाई अनुदान रकम भुक्तानी समिति छ। उखु कृषकलाई अनुदान दिनेसम्बन्धी कार्यविधि, २०७५ (दोस्रो संशोधन, २०७६ सहित) जिल्लामा सहायक प्रमुख जिल्ला अधिकारीको संयोजकत्वमा सम्बन्धित जिल्लाको कृषि ज्ञान केन्द्र, कोष तथा लेखा नियन्त्रक कार्यालय र आन्तरिक राजस्व कार्यालयका प्रमुख सदस्य रहने भुक्तानी समितिको व्यवस्था गरेको छ। सो समितिले सरकारी तथ्यांक नमाग्ने र उद्योगले उखु क्रसिङ गरेको आधारमा उपलब्ध गराएको विवरणलाई कृषि तथा पशुपन्छी विकास मन्त्रालयमा अनुदानका लागि सिफारिस गर्ने गरेको छ। जसका कारण सम्बन्धित स्थनीय तह र कृषि ज्ञान केन्द्रले पनि वास्तविक तथ्यांक निकाल्न वास्ता नगरेको पाइएको हो। कृषि ज्ञान केन्द्र र स्थानीय तहहरूले निकालेको तथ्यांकलाई तुलना गर्दा उनीहरूले हचुवाका भरमा उखु उत्पादनको तथ्यांक निकाल्ने गरेको पाइएको हो। उद्योग र कृषि ज्ञान केन्द्रले उपलब्ध गराएको तथ्यांकलाई तुलना गर्दा ९ लाखभन्दा बढी क्विन्टल उखुको अन्तर देखिएको छ। जिल्लामा बागमती, लुम्बिनी र इन्दिरा चिनी उद्योग सञ्चालनमा छन्। ती तीन उद्योगले आव २०८००८१ मा कुल २४ लाख ४५ हजार ७१४ क्विन्टल उखु क्रसिङ गरेको र सोहीअनुसार अनुदान रकमका लागि कृषि तथा पशुपन्छी विकास मन्त्रालयमा पठाएको समितिका संयोजक एंव सहायक प्रमुख जिल्ला अधिकारी ध्रुवबहादुर कुँवरले बताए। यता कृषि ज्ञान केन्द्रका प्रमुख डारवीन्द्र चौबेले सोही आवमा जिल्लामा १५ लाख ३७ हजार ४५० क्विन्टल ( १ लाख ५३ हजार ७५४ मेट्रिक टन) उखु उत्पादन भएको बताएका छन्। यसरी हेर्दा उद्योग र कृषि ज्ञान केन्द्रले उपलब्ध गराएको विवरणमै ९ लाख ८ हजार २६४ क्विन्टलको अन्तर देखिएको छ। यति ठूलो अन्तर देखिएपछि उद्योग वा कृषि ज्ञान केन्द्रले पठाएको कुन तथ्यांकलाई वास्तविक मान्ने भन्नेमा अन्योल देखिएको छ। यद्यपि अनुदान रकम भने उद्योगले नै उपलब्ध गराउँदै आएको तथ्यांकका आधारमा दिने गरिएको छ। हामीले सम्बन्धित पालिकाका कृषि शाखाबाट विवरण लिने गरेका छौं। हामी आफैं गएर संकलन गरेका होइनौं। यतिका धेरै कसरी फरक आयो ? यो वर्षदेखि अझ व्यवस्थित गर्ने प्रयास गर्छौं, कृषि ज्ञान केन्द्रका प्रमुख चौबेले भने। सरकारले आव २०८०८१ का लागि उखुको प्रतिक्विन्टल ६३५ रुपैयाँ निर्धारण गरेको थियो। जसमध्ये चिनी उद्योगले प्रतिक्विन्टल ५६५ र सरकारले अनुदानबापत ७० रुपैयाँ उपलब्ध गराउने छ। पहिलादेखि नै उद्योगले उपलब्ध गराएको विवरणका आधारमा सिफारिस गर्ने गरिएकाले गत आवको पनि सोहीअनुसार अनुदानका लागि सिफारिस गरिएको भुक्तानी समितिका संयोजक एवं सहायक प्रमुख जिल्ला अधिकारी कुँवरले बताए। सरकारी तथ्यांक नहुँदा दुरुपयोग बढ्न सक्ने सम्भावना रहेको देखियो। चालु आवमा पठाउँदा अब उद्योग र कृषि ज्ञान केन्द्रको तथ्यांकलाई तुलना गरेर पठाउनुपर्ला, कुँवरले भने। कार्यविधिमा सम्बन्धित स्थानीय तहहरूले किसानहरूको नागरिकताको प्रमाणपत्र, उखु लगाएको क्षेत्रफलसहितको जग्गाधनी प्रमाण पुर्जा, कित्ता नम्बर, लिजमा उखु लगाएको भएमा सोको प्रमाणसहितका कागजपत्र माग गरी लगत राख्नुपर्ने उल्लेख छ। सोही लगतका आधारमा उद्योगहरूले किसानहरूसँग उखु खरिद गर्नुपर्ने प्रावधान छ। तर, उद्योगहरूले भने नागरिकता, जग्गाधनी पुर्जा र बैंक खाता माग गरेर खरिद गरेको उखुको विवरण अनुदानका लागि कोष तथा लेखा नियन्त्रक कार्यालयमा पठाउने गरेका छन्। पालिकाहरूले विवरण उपलब्ध गराउँदैनन्। त्यसैले किसानहरूसँग जग्गाधनी पुर्जा, नागरिकता प्रमाणपत्र, बैंक खाता माग गरेर उखु खरिद गर्ने गरिएको र सोही आधारमा अनुदानका लागि सिफारिस गर्ने गरिएको छ, बागमती खाँडसारी चिनी उद्योगका प्रबन्धक टंक काफ्लेले भने। हचुवाको भरमा सरकारी तथ्यांक संकलन कार्यविधिअनुसार स्थानीय तहहरूले किसानहरूको लगत राख्नुपर्ने भए पनि अधिकांश राखेको पाइएको छैन। जिल्लामा सुस्ता र प्रतापपुर गाउँपालिका उखुको पकेट क्षेत्र हो। अन्य पालिकाहरूमा छिटफुट उत्पादन हुँदै आएको छ। जिल्लामा बागमती खाँडसारी चिनी उद्योग, लुम्बिनी र इन्दिरा चिनी उद्योगले उखु खरिद गर्दै आएका छन्। कृषि ज्ञान केन्द्रका प्रमुख डारवीन्द्र चौबे सम्बन्धित पालिकाका कृषि शाखाले किसानहरूको विवरण लिनुपर्ने भए पनि उखु लगाउने क्षेत्रफलको अनुमानका आधारमा तयार गर्दा तथ्यांक फरक भएको हुन सक्ने बताउँछन्। सुस्ता गाउँपालिकाका अध्यक्ष टेकनारायण उपाध्यायले अहिलेसम्म उखु किसानको लगत तयार नगरिएकाले यो वर्षदेखि लगत तयार गरेर वास्तविक तथ्यांक लिने बताए। प्रतापपुर गाउँपालिकाका अध्यक्ष उमेशचन्द्र यादवले भने आफूहरूले ७ हजार बढी किसानको लगत विवरण तयार गरेको दाबी गरेका छन्। प्रतापपुर गाउँपालिका कृषि शाखाका प्रमुख चन्द्रमान भुजले किसानहरूबाट तथ्यांक नलिइएको बताउँछन्। किसानको घरघरमा गएर लिएका छैनौं। वडाहरूमा गएर उखु लगाएको क्षेत्रफल हेरेर अनुमानित तथ्यांक लिने गरेका छौं। अब किसानहरूबाटै लिनुपर्ला, भुजले भने। अनुदानको लोभमा भारतीय उखु बिक्रीको आशंका अनुदान रकम पाउने भए पछि केही बिचौलियाहरूले भारतबाट उखु खरिद गर्ने र उद्योगहरूलाई बिक्री गर्ने गरेको आशंकासमेत गरिएको छ। सरकारी तथ्यांक र उद्योगको तथ्यांकमा ९ लाख बढी क्विन्टलको अन्तर देखिएपछि त्यस्तो आशंका गरिएको हो। स्थानीय तहहरूले किसानको लगत नराख्नु र उद्योगहरूले पनि स्थानीय तहको सिफारिस बिना उखु खरिद गर्दा बिचौलियाहरूलाई भारतबाट सस्तोमा उखु खरिद गरेर ल्याउने र सामान्य प्रमाण देखाएर अनुदानको लोभमा बिव्री गर्ने गरेको बताइएको छ। भारतबाट उखु आउन अहिले पनि नछाडेको उखु उत्पादक महासंघ लुम्बिनी प्रदेशका अध्यक्षसमेत रहेका प्रतापपुर गाउँपालिकाका अध्यक्ष उमेशचन्द्र यादव स्विकार गर्छन्। उद्योगले हामीसँग किसानको लगत माग्दैन। आफ्नै तरिकाले उखु खरिद गर्ने गरेको छ। केही व्यक्तिहरूले भारतबाट ल्याएका उखुलाई नेपाली उखु भनेर उद्योगलाई बिव्री गर्ने गरेको पनि पाइएको छ। त्यसलाई व्यवस्थित गर्न पालिकाको सिफारिसलाई अनिवार्य गर्नुको विकल्प छैन, यादवले भने। यता बागमती खाँडसारी चिनी उद्योगका प्रबन्धक टंक काफ्लेले भने जग्गाधनी पुर्जा, नागरिकता र लिजमा लिएको भए सम्झौता पत्रको आधारमा उखु खरिद गर्ने गरिएको बताउँछन्। ढाटेर केही व्यक्तिहरूले भारतीय उखु पनि ल्याएर दिएका होलान्। सबै हेर्न पनि सकिएन, काफ्लेको भनाई छ। सरकारी तथ्यांक व्यवस्थित नहुँदा बिचौलियाले अनुदान रकमको दुरुपयोग गरेको भन्दै त्यसलाई व्यवस्थित गर्न पालिका प्रमुखहरूले माग गरेका छन्। भारतबाट उखु ल्याउँदा भन्सार दस्तुर लाग्ने गरेको छ। त्यसरी ल्याइने उखुको परीक्षणपछि मात्र भन्सार हुने महेशपुर भन्सार कार्यालयका प्रमुख बुद्धिबहादुर चुडालले बताए। अहिलेसम्म उखुको भन्सार गर्न कोही नआएको भन्सार प्रमुख चुडालको भनाइ छ। चोरी नाकाबाट भारतीय उखुहरू आउने गरेको बताइएको छ। पहिलेको तुलनामा कम आउने गरे पनि भारतबाट उखु आउन भने नछाडेको स्थानीयको भनाइ छ। १७ करोड बढी अनुदान रकम आउन बाँकी नवलपरासीका उखु किसानहरूका लागि सरकारले १७ करोड बढी रकम अनुदानबापत उपलब्ध गराउन बाँकी छ। अनुदान रकम कोष तथा लेखा नियन्त्रक कार्यालयमार्फत वितरण हुँदै आएको छ। आव २०८०८१ मा जिल्लाका तीन चिनी उद्योगले कुल २४ लाख ४५ हजार ७१४ क्विन्टल उखु क्रसिङ गरेको कोष तथा लेखा नियन्त्रक कार्यालयका प्रमुख कोष नियन्त्रक कमल सापकोटाले जानकारी दिए। त्यसबापत किसानको १७ करोड १२ लाख रुपैयाँ अनुदान रकम आउन बाँकी रहेको सापकोटाले बताए। उद्योगहरूले उपलब्ध गराएको विवरणअनुसार अनुदानका लागि उद्योगबाट प्राप्त क्रसिङ विवरण पठाइएको हो। उक्त विवरण ६ हजार ९१९ जना किसानले उद्योगलाई उपलब्ध गराएको उखुको हो। अनुदान रकम आएपछि उद्योगहरूले पठाएको किसानको विवरणअनुसार बैंकमा रकम पठाइने प्रमुख कोष नियन्त्रक सापकोटाले बताए। किसानलाई रकम पठाउन उद्योगहरूले किसानको जग्गाधनी पुर्जा, नागरिकता प्रमाणपत्र, लिजमा लिएको भए सम्झौतापत्र र उद्योगसँगको खरिद बिक्रीको पुर्जी आवश्यक पर्ने कोष तथा लेखा नियन्त्रक कार्यालयले जनाएको छ। गत वर्ष १५ करोड १६ लाख उखुको अनुदान रकम निकासा आएकोमा १० लाख रुपैयाँ लिन नआएका कारण फिर्ता गएको कोष तथा लेखा नियन्त्रक कार्यालयले जनाएको छ। २ लाख क्विन्टल चिनी उत्पादन नवलपरासी जिल्लाका चिनी उद्योगहरूले आव २०८००८१ मा करिब २ लाख क्विन्टल चिनी उत्पादन गरेका छन्। उद्योगहरूले उपलब्ध गराएको विवरणअनुसार सबैभन्दा बढी बागमती खाँडसारी चिनी उद्योगले ९२ हजार ४७८ क्विन्टल चिनी उत्पादन गरेको छ। त्यस्तै लुम्बिनी चिनी उद्योगले ५१ हजार ९६५ र इन्दिरा चिनी उद्योगले ४६ हजार ३३ गरी कुल १ लाख ९० हजार ४७६ क्विन्टल चिनी उत्पादन गरेको छ ।"
रवि लामिछाने चलाख मान्छे रहेछन् : देउवा,"काठमाडौं : नेपाली कांग्रेसका सभापति शेरबहादुर देउवाले पार्टीलाई एकताबद्ध ढंगले अघि बढाउन आग्रह गरेका छन्। बुधबार पार्टी कार्यालय सानेपामा आयोजित एक कार्यक्रममा सभापति देउवाले आपसी मनमुटावको समस्या समाधान गर्दै पार्टीलाई एकताबद्ध ढंगले अघि बढाउन आग्रह गरे। पार्टीका सबै सदस्यहरूको गुनासोलाई न्यायोचित ढंगले समाधान गर्न उनले आग्रह गरे। उनले पार्टी एकताबद्ध भएमात्रै बलियो बन्नसक्ने बताए। फरक प्रसंगमा उनले रवि लामिछाने चलाख मान्छे भएको टिप्पणी गरे। लामिछानेले सहकारी ठगेको कुरामा आफू पत्याउनै नसकेको उनको भनाइ छ। मैले त पत्याएकै थिइनँ। रवि लामिछानेजी त कस्तो मान्छे हुनुहुँदो रहेछ भने धेरै चलाख मान्छे । म त छक्कै परेँ कुरा सुनेर,' उनले भने। सहकारी विषयमा उठान गरेकामा उनले महामन्त्री गगनकुमार थापालाई धन्यवाद दिएका थिए।"
"सरकारले 'नोटिस'मा राखेको खबर पाएको छु, पक्रेर देखाउन चुनौती दिन चाहन्छु : लिङ्देन","काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले आफूलाई पक्रेर देखाउन सरकारलाई चुनौती दिएका छन्। बुधबार काठमाडौंमा नवनिर्वाचित केन्द्रीय सदस्यहरूलाई पत्र प्रदान गर्दै लिङ्देनले संविधान दिवसका समयमा आफूलाई राज्यले नोटिसमा राखेको खबर पाएको भन्दै आफूलाई पक्रेर देखाउन चुनौती दिए। आफू अहिलेको संविधानले व्यवस्था गरेको संघीयता, धर्म निरपेक्षताको विरोधी र विपक्षी भएको उनले बताए। उनले कुनै अराजकतामा आफ्नो भविष्य नखोजेकाले संयमता अपनाइरहेको धारणा राखे। लिङ्देनले अहिलेको संविधान जति परसम्म बोकेर लगिन्छ, त्यति नै जनताले दुख पाइराख्ने जिकिर गरे। हिजो र आजका राम्रा कुरालाई समेटेर अघि बढ्नुको विकल्प नभएको भन्दै जबरजस्ती गरे ढिलो चाँडो अहिलेको संविधान जनताले फ्याक्ने र त्यसको नेतृत्व राप्रपाले गर्ने स्पष्ट पारे। राप्रपाले नवीन राप्रपा कार्ययोजनाअन्तर्गत ४० वर्षमुनिका २० युवालाई पार्टीको केन्द्रीय कार्यसमितिमा लैजाने निर्णय १० पुरुष र १० महिलालाई पार्टीको केन्द्रीय सदस्य पदमा ल्याउँदै जिम्मेवारी दिएको हो।"
पर्यटन तथा होटल व्यवस्थापन प्रतिष्ठानलाई सातवटै प्रदेशमा विस्तार गर्छौं : मन्त्री पाण्डे,काठमाडौं : संस्कृति पर्यटन तथा नागरिक उड्डयमन्त्री बद्री पाण्डेले नेपाल पर्यटन तथा होटल व्यवस्थापन प्रतिष्ठान (नाथम) लाई सातवटै प्रदेशमा विस्तार गर्ने बताएका छन्। बुधबार नाथमको रबिभवनस्थित कार्यालय र नेपाल पर्वतीय प्रशिक्षण प्रतिष्ठानको नयाँ बानेश्वर स्थित कार्यालयको अवलोकनका क्रममा मन्त्री पाण्डेले सो कुरा बताएका हुन्। नाथम विकास ऐनअन्तर्गत स्थापना भएको र यसको सञ्चालनका लागि कानुन अत्यावश्यक भएको बताउँदै उनले आगामी हिउँदे अधिवेशनबाट नाथमसम्बन्धी विधेयक संसदमा पेश गर्ने विश्वास व्यक्त गरे । उनले नाथमबाट उत्पादित जनशक्ति दक्ष र विश्व बजारमा प्रतिस्पर्धा गर्नका लागि प्रमाणित भएको बताए । मन्त्री पाण्डेले नाथमले अन्तर्राष्ट्रिय संघ संस्थाहरूसँग समेत सहकार्य र सम्वन्य गर्नु पर्नेमा जोड दिए। नाथम सञ्चालनमा मन्त्रालयले कुनै पनि प्रकारको हस्तक्षेप नगर्ने समेत मन्त्री पाण्डेले विश्वास दिलाए।
विश्वासको मत माग्दै कोशीका मुख्यमन्त्रीले भने कांग्रेससँगको गठबन्धन उच्च राजनीतिक सहकार्य हो,"विराटनगर : कोशी प्रदेशका मुख्यमन्त्री हिक्मतकुमार कार्कीले विश्वासको मत मागेका छन्। मत माग्दै उनले नेपाली कांग्रेससँगको गठबन्धन उच्च राजनीतिक सहकार्य भएको जिकिर गरे। विश्वासको मत लिने प्रयोजनका लागि आह्वान गरिएको प्रदेशसभा बैठकलाई बुधबार सम्बोधन गर्दै कार्कीले आफूलाई विश्वासको मत दिन सबैमा आग्रह गरेका हुन्। प्रदेश सरकार बनेको छोटो अवधिमा सरकारले राम्रा कामको सुरुवात गरेको र प्रदेशमा सकारात्मक सन्देश प्रवाह भएको दाबी गर्दै उनले मत मागेका छन्। मेरो नेतृत्वमा कोशी प्रदेश सरकार गठन भएयता केही सकारात्मक सन्देश प्रवाह गर्ने गरी अघि बढ्ने प्रयत्न सरकारले गरिरहेको, उनले भने, धार्मिक तथा साँस्कृतिक क्षेत्रको विकासका निम्ति पाथीभरा क्षेत्र विकास समिति (गठन) आदेश, २०८१, बृहत्तर बराहक्षेत्र विकास समिति (गठन) आदेश, २०८१, हलेशी महादेवस्थान विकास समिति (गठन) आदेश, २०८१ स्वीकृत गरी कार्यान्वयनको चरणमा रहेको छ। सूचना प्रविधिमा आधारित रोजगारी सिर्जना गर्ने उद्देश्य अनुरूप कर्जा सुरक्षण कार्यक्रमको विस्तार र प्रवर्धनका लागि प्रदेश सरकार र निक्षेप तथा कर्जा सुरक्षण कोष, काठमाडौंबीच समझदारीपत्रको आदानप्रदानजस्ता कुराले प्रदेशमा आशाको सञ्चार सिर्जना गरेको उनको दाबी छ। प्रादेशिक आयुर्वेद अस्पताल लखनपुरलाई मुलुककै विशिष्टीकृत नमूना अस्पतालको रूपमा व्यवस्थापकीय सुदृढीकरण गरी कोशी आयुर्वेद प्रतिष्ठानको रूपमा विकास गर्न आयुर्वेद चिकित्सा सेवा, जडीबुटी शिक्षा तथा अध्ययन तथा अनुसन्धान सम्भाव्यता अध्ययन कार्ययोजना तर्जुमा कार्यदल, २०८१ गठन गरी कार्य प्रारम्भ गरिएको जानकारी मुख्यमन्त्री कार्कीले दिए। प्रदेशको पर्यटन प्रवर्द्धनका लागि सार्वजनिकनिजी सहकारी लगानीको अवधारणाअनुसार भेडेटार स्कइवाक परियोजना सञ्चालन र ट्रायल पास हुनेबित्तिकै लाइसेन्स वितरणजस्ता विषयले प्रदेशमा उत्साह छाएको कार्कीले बताए। उनले विगतका तितो बिर्सिएर सकारात्मक अभ्यासबाट अघि बढ्ने प्रतिबद्धतासमेत जनाएका छन्। मुख्यमन्त्री कार्कीले संविधानको मर्म र भावनाविपरीत प्रकट भएका विचलनहरू रोक्दै तथा लोकतान्त्रिक गणतन्त्रलाई सुदृढ गर्नका लागि आर्थिक शिथिलता, दण्डहीनता र निराशालाई चिर्दै प्रदेशवासी जनतामा प्रदेश संरचनाप्रति आशा र भरोसा पैदा गर्ने गरी सरकार अघि बढ्ने बताए। विशेषतः युवाहरुमा प्रकट नैराश्यता, आक्रोस र नकारात्मक सोंचमा परिवर्तन गर्न जरुरी रहेको उनको भनाइ छ। कांग्रेस र एमालेको सहकार्यबारे स्पष्ट पार्दै कार्कीले भने, प्रदेशवासी जनता समेतको चाहनाबमोजिम अघि बढेको उच्च राजनीतिक सहकार्य हो। अहिलेको समीकरण राजनीतिक दाउपेच नभएर राष्ट्रिय हितको रक्षा गर्न, भ्रष्टाचार नियन्त्रण गरी मुलुकमा सुशासन कायम गर्न, राष्ट्रको विकास निर्माण अभियानलाई तीव्रता दिन र राजनीतिक स्थिरताका लागि बनेको जिकिर कार्कीको थियो। आफ्नो नेतृत्वमा वैशाख २७ गते सरकार बनेपछि कार्कीले वैशाख ३१ विश्वास मत लिएका थिए । त्यसको १ सय २७ दिनपछि आज फेरि विश्वासको मत लिन लागेका छन् । त्यतिबेला माओवादीको समर्थनमा मुख्यमन्त्री कार्की अहिले नेपाली कांग्रेससहितको गठबन्धनबाट प्रदेश सरकारको नेतृत्व गरिरहेका छन्। केन्द्रमा राजनीतिक समीकरण परिवर्तन भएपछि कोशीमा माओवादी केन्द्रले साउन ११ गते सरकार छाडेको थियो। माओवादीले सरकारलाई दिएको समर्थन भदौ १४ गते समर्थन फिर्ता लिएको थियो। नेकपा (एमाले) प्रदेश संसदीय दलका नेतासमेत रहेका कार्की नेतृत्वको सरकारमा अहिले कांग्रेस सहभागी छ।"
सहकारी छानबिन प्रतिवेदन कार्यान्वयनका लागि गृह र सहकारी मन्त्रालय पठाइयो,काठमाडौं : सरकारले सहकारी छानबिन समितिको प्रतिवेदन कार्यान्वयन गर्ने निर्णय गरेको छ। बुधबार बसेको मन्त्रिपरिषद् बैठकले संसदीय छानबिन समितिले तयार पारेको सहकारीसम्बन्धी प्रतिवेदन कार्यान्वयन गर्ने निर्णय गरेको हो। प्रधानमन्त्री कार्यालय स्रोतका अनुसार उक्त प्रतिवेदन कार्यान्वयनका लागि सरकारले गृह र सहकारी मन्त्रालयमा पठाएको छ। समितिका संयोजक सूर्य थापाले सोमबार बसेको प्रतिनिधिसभा बैठकमा उक्त प्रतिवेदन पेस गरेका थिए। नागरिकको बचत सहकारीहरूले हिनामिना गरेको भन्दै लामो समयदेखि संसद् अवरुद्ध भएपछि २०८१ जेठ १५ गते संसदीय छानबिन विशेष समिति गठन गरिएको थियो। भदौ २२ गतेसम्म समितिलाई प्रतिवेदन बुझाउने समयसीमा तोकिए पनि प्रतिवेदन लेखन नसकिएपछि थप १५ दिन समय थपिएको थियो। समितिले ६ दिन अगाडि नै अन्तिम प्रतिवेदन संसदमा पेस गरेको हो। संयोजक थापाले निष्पक्षरूपमा अनुसन्धान गरेर प्रतिवेदन तयार गरेको र पार्टीगत स्वार्थभन्दा मागि उठेर सहकारी प्रकरणमा छानबिन गर्दै दोषीहरूलाई कारबाहीको दायरामा ल्याउन सिफारिस गरिएको बताएका थिए। समितिले ४० वटा सहकारीबाट ८७ अर्ब अपचलन भएको ठहर गर्दै प्रतिवेदन तयार गरेको छ भने सहकारी ठगीसँग सम्बन्धित विषयमा सरकारलाई सुझाव र कारबाही सिफारिस गरिएको छ।
खानेपानी गुणस्तर मापदण्डको पालना गर्न मन्त्री यादवको निर्देशन,"काठमाडौं : खानेपानी, सरसफाइ तथा ढल व्यवस्थापन मन्त्री प्रदीप यादवले सबै ठाउँमा खानेपानी गुणस्तर मापदण्डको अनिवार्यरूपमा पालना गर्न निर्देशन दिएका छन्। गोदावरी नगरपालिका१४ स्थित ठैब खानेपानी तथा सरसफाइ उपभोक्ता समितिको निरीक्षण गर्दै मन्त्री यादवले पाइप प्रणालीबाट आउने पानी मात्र उपभोग गर्न र नियमित क्लोरिनेसन प्रक्रिया अपनाउनुपर्ने बता 'वर्षातको समयमा इनार र ट्युबवेलजस्ता खुला मुहानहरूमा ढल मिसिएर पानीमा दिसाजन्य किटाणुको जोखिम बढ्छ। जसले हैजा र झाडापखाला फैलिन सक्छ। त्यसैले उपभोक्ताहरूलाई शुद्ध पानीमात्र वितरण गर्नुपर्छ,' उनले भने।"
शिक्षा क्षेत्रमा राज्यको लगानी दोब्बर बनाऔं : गगन थापा,"काठमाडौं : नेपाली कांग्रेसका महामन्त्री गगनकुमार थापाले शिक्षा क्षेत्रमा लगानी नबढाएसम्म गुणस्तर बढ्न नसक्ने बताएका छन्। राष्ट्रिय शिक्षा दिवसका अवसरमा बुधबार काठमाडौंको कागेश्वरी मनोहरा नगरपालिकाले आयोजना गरेको कार्यक्रममा थापाले शिक्षा क्षेत्रमा राज्यको लगानी न्यून रहेको भन्दै यसलाई दोब्बर नबनाएसम्म गुणस्तर सुधार हुन नसक्ने बताएका हुन्। उनले शिक्षा क्षेत्रको सुधारका लागि राज्य, सांसद, नेता सबै गम्भीर भएर अघि बढ्नुपर्नेमा जोड दिए । थापाले शिक्षा सम्बन्धी ऐन संसदीय समितिमा छलफलका क्रममा रहेको भन्दै यसलाई सदनको आगामी अधिवेशनबाट टुङ्गोमा लगाइने बताए। शिक्षालाई सूचना प्रविधिसँग जोड्दै अघि बढ्नुपर्ने अहिलेको आवश्यकता भएपनि यसबाट बालबालिकामा हुनसक्ने नकरात्मक असरका बारेमा भने सजक हुनुपर्ने उनको भनाइ छ ।"
यस्तो छ सरकारको साझा संकल्प तथा नीतिगत प्रतिबद्धता,"काठमाडौं : सरकारले साझा संकल्प तथा नीतिगत प्रतिबद्धता सार्वजनिक गरेको छ। नेपाली कांग्रेसनेकपा एमाले नेतृत्वको सरकार गठन बनेपछि सरकारले साझा संकल्प सार्वजनिक गरेको हो। ७ पृष्ठको साझा संकल्पमा राष्ट्रिय हितको रक्षा तथा स्वतन्त्र परराष्ट्र नीति, संविधानको रक्षा, कार्यान्वयन र संशोधन, सुशासन र गुणस्तरीय सेवा प्रवाह, गतिशील अर्थतन्त्र र विकास, सामाजिक न्याय र मौलिक हकको कार्यान्वयन, युवा साझेदारी, संक्रमणकालीन न्याय, दिगो शान्ति र सामाजिक सद्भावका विषय समेटिएका छन्। सरकारले संविधान संशोधनको माध्यमबाट लोकतान्त्रिक गणतन्त्र तथा संघीय र समावेशी शासन प्रणालीलगायत ०६२६३ को जनआन्दोलनका उपलब्धिहरू तथा संविधानका आधारभूत स्तम्भहरूलाई थप संस्थागत र सुदृढ गर्ने प्रतिबद्धता गरेको छ। सत्ता गठबन्धनले साझा संकल्प तथा नीतिगत प्रतिबद्धता तयार पार्न यसअघि कार्यदल बनाएको थियो। कार्यदलमा गगन थापा, प्रकाशशरण महत, प्रदीपकुमार ज्ञवाली र विष्णु रिमाल थिए। यस्तो छ पूर्ण पाठ:"
स्थानीय तह उपनिर्वाचनको कार्यतालिका सार्वजनिक,"काठमाडौं : निर्वाचन आयोगले स्थानीय तह उपनिर्वाचनका लागि कार्यतालिका सार्वजनिक गरेको छ। आयोगले असोज १० गते दल दर्ताका लागि आह्वान गरेको छ। बुधबार विज्ञप्ति जारी गर्दै आयोगले स्थानीय तह उपनिर्वाचनमा सहभागी हुने दलले असोज १६ गतेसम्म दर्ता गर्न सकिने जानकारी दिएको छ। त्यस्तै असोज २० गते दल स्वीकृत गर्ने, निर्वाचनसम्बन्धी निर्देशिका, कार्यविधि, मापदण्ड तथा आचारसंहिता तयारी गर्ने, निर्वाचन सामाग्री, जनशक्ति व्यवस्थापन, मतदाता शिक्षा, तालिम तथा क्षमता विकास लगायतका कार्यक्रम सञ्चालन गर्ने आयोगले जनाएको छ। त्यस्तै कात्तिक २६ गते मतदाताको अन्तिम नामावली प्रकाशन गर्ने र मतदान स्थल निर्धारण गर्ने, कात्तिक ३० गते निर्वाचन अधिकृतको कार्यालय स्थापना गर्ने, मंसिरत २ गते निर्वाचन कार्यक्रम सञ्चालनर्ने आयोगले जनाएको छ। सरकारले स्थानीय तह उपनिर्वाचन मंसिर १६ गते गर्ने निर्णय गरेको छ।"
संविधान संशोधन गर्न सबै दलको साथ र समर्थन आवश्यक : मन्त्री पाण्डे,"काठमाडौं : संस्कृति,पर्यटन तथा नागरिक उड्डयनमन्त्री बद्री पाण्डेले संविधान संशोधन गर्नका लागि कांग्रेस र एमाले मात्रै भएर सम्भव नहुने बताएका छन्। बुधबार नेपाल नाट्य प्रज्ञाप्रतिष्ठानद्वारा आयोजित संविधान दिवस एवम् राष्ट्रिय दिवस २०८१को पूर्वसन्ध्यामा आयोजित कार्यक्रमलाई सम्बोधन गर्दै मन्त्री पाण्डेले संविधान संशोधन गर्न सबै दलको साथ र समर्थन आवश्यक हुने बताएका हुन्। मन्त्री पाण्डेले एमाले र कांग्रेस एक ठाउँमा आउनुको पछाडि केवल सत्ता मात्रै नभएको प्रस्ट पारे। 'दुईवटा ठूला दल एक ठाउँमा आउनु भनेको सत्ताका लागि होइन। देशको दूरगामी परिवर्तन र संकटबाट जोगाउन गर्नका लागि एक ठाउँमा आएका हौं। हामी ०४८ सालदेखि प्रतिस्पर्धी दल हौं। ०८४ मा एमाले र कांग्रेसबीच नै प्रतिस्पर्धा हुन्छ,'उनले भने,'संविधान संशोधन गर्नुपर्नेछ। कांग्रेस र एमाले मात्रै भएर संविधान संशोधन गर्न सम्भव छैन। राष्ट्रको हितका पक्षमा नेकपा माओवादी,राप्रपा,रासपा लगायतका दलहरूसमेत एक ठाउँमा आउन जरूरी छ। ' मन्त्र पाण्डेले १० वर्षमा संविधानलाई पुनरावलोकन गर्नुपर्ने बेला आइसकेकाले संविधान संशोधन गर्नु पर्नेमा जोड दिए। उनले लोकतान्त्रिक गणतन्त्रात्मक संविधानमा समानुपातिक,समावेशीता जस्ता कुराले संविधानलाई जीवन्त राख्ने काम भएको जिकिर गरे। मन्त्री पाण्डेले संविधानलाई जीवन्त बनाउन कामकाजी हुनुपर्ने,संविधानसँग जोडिएका ऐन कानुन निर्माण गर्न जरूरी रहेको औंल्याए। त्यसैगरी उनले संस्कृति समाजको प्राण भएकाले समाजका विविध संस्कार संस्कृतिको जगर्ना गर्नुपर्नेमा जोड दिए।"
रवि लामिछानेमाथि सहकारी ऐनको दफा १२२ र मुलुकी अपराध संहिताको दफा ३० आकर्षित हुन्छ : गगन थापा,"काठमाडौं : नेपाली कांग्रेसका महामन्त्री गगनकुमार थापाले गोरखा मिडियाका सञ्चालक एवं राष्ट्रिय स्वतन्त्र पार्टीका सभापति रवि लामिछानेमाथि सहकारी ऐनको दफा १२२ र मुलुकी अपराध संहिताको दफा ३० आकर्षित हुने बताएका छन्। पार्टी कार्यालय सानेपामा बुधबार आयोजित पत्रकार सम्मेलनमा महामन्त्री थापाले सहकारी छानबिन समितिले नै उनीहरूलाई प्रचलित कानुनबमोजिम कारबाही गर्न सिफारिस गरेको बताए। 'गोरखा मिडियाले एउटामात्र होइन, दर्जनौं सहकारीलाई ठगेको छ। गैरकानुनी तरिकाबाट सहकारीको पैसा ल्याएको छ। अनि अहिले आएर 'मैले चेकमात्र काटेको हुँ, पैसा कहाँबाट आएको हो थाहा छैन' भन्न मिल्दैन। छानबिन समितिले नाम नै उल्लेख गरेर गोरखा मिडियाका सञ्चालकहरू अध्यक्ष गितेन्द्रबाबु राई र सदस्य कुमार रम्तेल तथा तत्कालीन प्रबन्ध निर्देशक रवि लामिछाने र सञ्चालक छविलालाई प्रचलित कानुनअनुसार कारबाही गर्न सिफारिस गरेको छ। उनीहरूलाई सहकारी ऐनको दफा १२२ र संगठित अपराधमा मुलुकी अपराध संहिताको दफा ३० आकर्षत हुन्छ,' महामन्त्री थापाले भने। उनले राष्ट्रिय प्रजातन्त्र पार्टीकी सांसद गीता बस्नेतमाथि पनि सहकारी ऐनको दफा १२२ बमोजिम नै कारबाही भइरहेको बताए। उक्त दफाले सहकारीमा बसेर होस् वा बाहिरबाट ठगी गर्नेहरूलाई कारबाही हुने उल्लेख रहेको महामन्त्री थापाको भनाइ छ। उनले गोरखा मिडयाले आफूले सोचेको भन्दा बढी ठगी गरेको बताए। उनले गोरखा मिडियाका सञ्चालकले बिउ पुँजी पनि सहकारीबाट ठगेर ल्याएको बताए। उनले राष्ट्रिय स्वतन्त्र पार्टीका तर्फबाट समितिका सदस्यसमेत रहेका शिशिर खनाललाई 'छट्टु'को रूपमा टिप्पणी गरे। 'प्रतिवेदनमा सहकारी ठग्नेलाई कारबाही गरियोस् भनेर सही पनि गर्ने अनि बाहिर आएर हाम्रो सभापतिले क्लिन चिट पाउनुभयो भन्नेलाई छट्टु नभनेर के भन्ने,' थापाले भने। उनले आफूहरूकै जडबलमा सहकारी ठगीसम्बन्धी संसदीय समिति बनेको र समितिको प्रतिवेदनबाट सत्य खुलेको बताए। 'गोरखा मिडियाका सञ्चालक आफैं सरकारको जिम्मेवार पदमा भएका करणले सहकारी ठगीमा छानबिन हुन सकेको थिएन। उनीविरुद्ध जाहेरी पर्दापर्दै पनि छानबिनमा अवरोध गरियो। त्यसैले राज्यका निकायले छानबिन गर्छ भनेर विश्वास नरहेपछि हामीले संसदलाई गुहारेका थियौं,' थापाले भने।"
सरकारको न्यूनतम साझा कार्यक्रम आज सार्वजनिक गर्दैछौं : गगन थापा,"काठमाडौं : सरकारले आज न्यूनतम साझा कार्यक्रम सार्वजनिक गर्दैछ। कांग्रेसएमाले नेतृत्वको गठबन्धन बनेपछि सरकारले न्यूनतम साझा कार्यक्रम ल्याउन लागेको हो। नेपाली कांग्रेसका महामन्त्री गगनकुमार थापाले बुधबार सरकारले न्यूनतम साझा कार्यक्रम सार्वजनिक गर्ने बताएका हुन्। राष्ट्रिय शिक्षा दिवसका अवसरमा काठमाडौंको कागेश्वरी मनोहरा नगरपालिकाले आयोजना गरेको कार्यक्रममा महामन्त्री थापाले आज साँझ न्यूनतम साझा कार्यक्रम सार्वजनिक गरिने बताए। न्यूनतम साझा कार्यक्रमका लागि यसअघि नै चार सदस्यीय मस्यौदा कार्यदल गठन गरिएको थियो। कार्यदलमा महामन्त्री थापासहित कांग्रेसका प्रवक्ता प्रकाशशरण महत, एमालेका उपमहासचिवद्वय प्रदीपकुमार ज्ञवाली र विष्णु रिमाल छन्। 'आज साँझ न्यूनतम साझा कार्यक्रम सार्वजनिक गर्ने कार्यक्रम छ। न्यूनतम साझा कार्यक्रममा शिक्षा ऐन पारित गर्छौं भनेर लेख्दैछौं। तर, लेखेरमात्र भएन। संसदको ताल हेर्दा अझ दुईअढाई वर्ष पारित नहुने छाँटकाँट देखिन्छ, उनले भने। महामन्त्री थापाले दलगत रूपमा सहभागी हुनेगरी एउटा समूह बनाएर शिक्षा ऐनको बाँकी काम सकाउनुपर्ने बताए। 'मैले पार्टीगत रूपमा समूह बनाएर काम गरौं भनेर प्रस्ताव गरेका छौं। दसैं तिहार नभनी काम गरौं। त्यसरी काम गर्यौ भने शिक्षा ऐन छिट्टै ल्याउन सम्भव हुन्छ,' उनले भने।"
कोशीका मुख्यमन्त्री हिक्मत कार्कीले पाए विश्वासको मत,"विराटनगर : कोशी प्रदेशका मुख्यमन्त्री हिक्मतकुमार कार्कीले विश्वासको मत प्राप्त गरेका छन्। उनको पक्षमा दुईतिहाइ मत परेको छ । मत विभाजनको प्रक्रियामार्फत मतदान हुँदा कार्कीको पक्षमा ६६ र विपक्षमा १५ मत परेको हो। नेकपा (एकीकृत समाजवादी)का प्रदेशसभा सदस्य मतदान प्रक्रियामा सहभागी भएनन्। नेकपा (माओवादी केन्द्र) र राष्ट्रिय प्रजातन्त्र पार्टी (राप्रपा)ले मत दिएनन् । प्रदेशसभा बैठकमा ८३ जना प्रदेशसभा सदस्य उपस्थित थिए। यसअघि कार्कीले वैशाख ३१ गते विश्वासको मत लिएका थिए। नेकपा (माओवादी केन्द्र)ले भदौ १४ गते सरकारलाई दिएको समर्थन फिर्ता लिएपछि पुनः कार्कीले विश्वासको मत लिनुपर्ने अवस्था आएको हो। कोशीमा ९३ जना प्रदेशसभा सदस्य छन्। नेकपा (एमाले)का ४० (उपसभामुखसहित), नेपाली कांग्रेसका २९, माओवादी केन्द्रका १३, राप्रपाका ६ (सभामुखसहित), एकीकृत समाजवादीका ४ र जनता समाजवादी पार्टी (जसपा)का १ जना प्रदेशसभा सदस्य छन्। कोशी प्रदेशसभा अहिले एमाले र कांग्रेसको सरकार छ । केन्द्रमा पनि एमाले र कांग्रेसबीच गठबन्धन सरकार छ।"
१२ जिल्लामा सिडिओ हेरफेर,"काठमाडौं : गृह मन्त्रालयले १२ जिल्लाको प्रमुख जिल्ला अधिकारी (सिडिओ) हेरफेर गरेको छ। बुधबार बसेको बैठकले उनीहरूको जिम्मेवारी हेरफेर गरेको हो। गृहले रामेछापमा राजुप्रसाद पौडेल, डोल्पामा रोमबहादुर महत, बझाङमा ओमप्रसाद भट्टराई, बाजुरामा मेघनाथ पाध्या, मनाङमा मातृका आचार्य, मुगुमा कमलप्रसाद पाण्डे, रुकुम पूर्वमा रुद्रप्रसाद न्यौपाने, दैलेखमा नवराज जैसी, हुम्लामा नारायण पाण्डेय, मुस्ताङमा विष्णुप्रसाद भुसाल, रसुवामा अर्जुन पौडेल र जुम्लामा रामबहादुर शाहीलाई सरुवा गरेको हो। त्यस्तै तुल्सी प्रसाद दाहालाई गृह मन्त्रालय, विश्वमणि कुइकेललाई कसूरजन्य सम्पत्ति व्यवस्थापन विभाग, भिमकान्त पौडेललाई गृह मन्त्रालय, विनोदकुमार पोखरेललाई मोरङ प्रशासन कार्यालय, टोपेन्द्र बहादुर केसीलाई सुर्खेत प्रशासन कार्यालय, माधवप्रसाद शर्मालाई गृह मन्त्रालय, खिमराज भुसाललाई गृह मन्त्रालय, सुवास कुमार लामिछानेलाई गोरखा प्रशासन, जनकराज पन्तलाई गृह मन्त्रालय, बेदनिधि खनाललाई ओखलढुंगा प्रशासन, घनश्याम न्यौपानेलाई कपिलवस्तु प्रशासन, खडानन्द खत्रीलाई बाँके प्रशासन, सानुबाबु खत्रीलाई राष्ट्रिय परिचयपत्र तथा पञ्जिकरण विभाग, जितबहादुर भण्डारीलाई तनहुँ प्रशासन, पूर्णबहादुर खत्रीलाई डिल्ली बजार कारागार, टेककुमार रेग्मीलाई कारागार व्यवस्थापन विभाग, कमलराज भण्डारीलाई गृह मन्त्रालय, लालबहादुर गुरुङलाई खर्घाखाँची प्रशासन, सुमनकुमार कार्कीलाई पर्सा प्रशासन, बन्दना केसीलाई जाजरकोट प्रशासन, धोकलराज ढकाललाई मकवानपुर प्रशासन, लोकमान श्रेष्ठलाई सुनसरी प्रशासन, नवराज पौडेललाई काठमाडौं प्रशासन र ज्ञाननाथ ढकाललाई सल्यान प्रशासन सरुवा गरिएको छ।"
चार सचिवको मन्त्रालय हेरफेर,काठमाडौं : सरकारले चार जना सचिवको जिम्मेवारी हेरफेर गरेको छ। बुधबार बसेको मन्त्रिपरिषद् बैठकले उनीहरू कार्यरत रहेको मन्त्रालय हेरफेर गरेको हो। प्रधानमन्त्री कार्यालय स्रोतका अनुसार ऊर्जा मन्त्रालयको सचिवमा सुरेश आचार्यलाई ल्याइएको छ भने ऊर्जामा रहेका गोपाल प्रसाद सिग्देललाई जल तथा ऊर्जा आयोगमा पठाइएको छ। त्यस्तै वन मन्त्रालय र कृषि मन्त्रालयका सचिव पनि हेरफेर भएका छन्। स्रोतका अनुसार वन मन्त्रालयका सचिव गोविन्द प्रसाद शर्मालाई कृषि मन्त्रालय पठाइएको छ भने कृषिका सचिव दीपक कुमार खरेललाई वन मन्त्रालयमा ल्याइएको छ।
"वैशाख २५, २६ र २७ गते प्रथम महाधिवेशन गर्ने रास्वपाको घोषणा","काठमाडौं : राष्ट्रिय स्वतन्त्र पार्टीले आफ्नो पहिलो महाधिवेशन आगामी वैशाखको अन्तिम साता गर्ने घोषणा गरेको छ। पार्टीको राष्ट्रिय भेला समापन समारोहमा रास्वपा सभापति रवि लामिछानेले २०८२ साल वैशाख २५, २६ र २७ गते महाधिवेशन गर्ने घोषणा गरे। उनले केन्द्रीय समितिलाई महाधिवेशन आयोजक कमिटीमा रुपान्तरण गरिएको घोषणासमेत गरे। त्यस्तै लामिछानेले जनताको कुरा सुन्न महाकालीमेची जनयात्रा अभियानको पनि घोषणा गरे। त्यस्तै आफ्नो राजनीतिक प्रतिवेदन पढेर सुनाउँदै लामिछानेले संविधान संशोधनमार्फत प्रत्यक्ष निर्वाचित प्रधानमन्त्री बनाउनुपर्ने प्रस्ताव गरे। उनले प्रदेशसभा खारेज गर्दै स्थानीय तहका जनप्रतिनिधि सम्मिलित प्रदेश परिषद्लाई नै विधायिकी अधिकार दिन सकिने उन्नत विकल्पबारे छलफल सुरु गरिने बताए। सात वटा प्रदेश कायम राख्दै स्थानीय पालिकाहरूको संख्या भने ५०० भन्दामुनि झारिने उनको प्रस्ताव छ। लामिछानेले रास्वपाका नेताहरूमाथि झुटा मुद्दा आरोप लगाउने काम भएको र सबै दल मिलेर एक्लाउने काम भएको समेत बताए।"
शिक्षामार्फत रोजगारी तथा नैतिक आचरणयुक्त नागरिक र समाज निर्माण गर्नु आवश्यक छ : ओली,"काठमाडौं : प्रधानमन्त्री केपी शर्मा ओलीले शिक्षामार्फत रोजगारी तथा नैतिक आचरणयुक्त नागरिक र समाज निर्माण गर्नु आवश्यक रहेका बताएका छन्। राष्ट्रिय शिक्षा दिवसको अवसरमा शुभकामना व्यक्त गर्दै प्रधानमन्त्री ओलीले तीनै तहका सरकारबीच आपसी समन्वय, सहकार्य र सहअस्तित्वमा आधारित भएर लगानीमा साझेदारी अभिवृद्धि गर्नुपर्ने अवस्था रहेको बताएका हुन्। अनिवार्य तथा निःशुल्क आधारभूत शिक्षा र निःशुल्क माध्यमिक शिक्षाको लक्ष्य हासिलका लागि तीनै तहका सरकारबिच आपसी समन्वय, सहकार्य र सहअस्तित्वमा आधारित भएर लगानीमा साझेदारी अभिवृद्धि गर्नुपर्ने अवस्था रहेको छ। यसैगरी भएको लगानी र स्रोत साधनको प्रभावकारी एवम् रचनात्मक उपयोग भई गुणस्तरीय शिक्षामार्फत रोजगारी तथा नैतिक आचरणयुक्त नागरिक र समाज निर्माण गर्नु आवश्यक छ। शुभकामनामा भनिएको छ,सन् २०३० सम्ममा दिगो विकासको विश्वव्यापी लक्ष्यहरू हासिल गर्न विद्यालय शिक्षा साधारण प्राविधिकदेखि उच्च शिक्षासम्मका सिकाइलाई समावेशी र गुणस्तरीय बनाउनका साथै सबै शिक्षण संस्थाहरूलाई उत्कृष्ट ज्ञान केन्द्रका रूपमा विकास गरी शिक्षालाई समृद्ध नेपाल, सुखी नेपालीको राष्ट्रिय आकाङ्क्षा पूरा गर्ने माध्यम बनाउनुपर्दछ। समृद्धिको एक आधारका रुपमा शिक्षा क्षेत्र रहेकाले गुणस्तरीय र रोजगारमूलक शैक्षिक जनशक्ति उत्पादनमा शिक्षाका सबै अभियताहरु लाग्नुपर्नेछ। शुभकामना सन्देशमार्फत ओलीले पिछडिएका वर्ग, क्षेत्र, लिङ्ग र जातजातिलाई शिक्षाको मूलधारमा समाहित गरी गुणस्तरीय शिक्षाको समान अवसर वितरण गर्नुपर्नेमा जोड दिएका छन्। समाजमा पिछडिएका वर्ग, क्षेत्र, लिङ्ग र जातजातिलाई शिक्षाको मूलधारमा समाहित गरी गुणस्तरीय शिक्षाको अवसरको समान वितरण गर्नु एवम् प्रदेशगत र स्थानीयगत शिक्षाका सबै तह र अवसरमा हुनेअसमानता हटाई समान अवसर र लाभको सुनिश्चितता गर्नु अपरिहार्य छ। उनले भनेका छन्,विद्यालय तहदेखि उच्च शिक्षासम्मको शिक्षालाई प्रतिस्पर्धी, व्यावसायिक, सीपमुलक, रोजगारमुलक, सूचना र प्रविधिमा आधारित बनाई विश्वमा उत्पन्न लाभ र अवसरको उपयोगसँगै नवीन र सिर्जनशील कार्यमा केन्द्रित बनाउन र मर्यादित वातावरणमा सिक्न र सिकाउन प्रतिबद्ध हुनु आजको आवश्यकता हो। प्रधानमन्त्री ओलीले एसइईको आगामी परीक्षामा कम्तीमा ७० प्रतिशत विद्यार्थी उत्तिर्ण गराउन मुख्य विषयमा प्रतिभाशाली विषय शिक्षकबाट सूचना र प्रविधिको देशव्यापीरुपमा अतिरिक्त कक्षा सञ्चालन गर्न सरकारले विशेष पहल गरिरहेको जानकारी गराएका छन्। भर्नादरमा सुधार आएको देखिए पनि विद्यार्थीको टिकाउ दर बढाउन हामीले अझै मेहनत गर्नुपर्ने देखिएको शुभकामना सन्देशमा उल्लेख छ। थप सुधार गर्न विविधता व्यवस्थापन गर्दै शिक्षालाई स्थानीय ज्ञान, सीप र प्रविधिलाई जोडी आधुनिकीकरण गर्न र देशमा नै रोजगार एवम् स्वरोजगारका अवसर सिर्जना गर्नुपर्ने उनको भनाई छ। शिक्षा क्षेत्रमा बजेटको अंश वृद्धि गर्दै दीगो विकासका लक्ष्य हासिल गर्न र विद्यालय शिक्षा विधेयक, २०८१ लाई छलफलसहित पारित गराउन सरकार प्रतिबद्ध रहेको ओलीले बताए।"
प्रधानमन्त्रीले बोलाए मन्त्रिपरिषद् बैठक,काठमाडौं : प्रधानमन्त्री केपी शर्मा ओलीले आज मन्त्रिपरिषद् बैठक बोलाएका छन्। साँझ ५ :३० बजे सिंहदरबारस्थित प्रधानमन्त्री एवं मन्त्रिपरिषदको कार्यालयमा बस्नेगरी बैठक बोलाइएको प्रधानमन्त्रीको सचिवालयले जनाएको छ। बैठकमा सरकारका नियमित कामकारवाहीबारे छलफल हुने जनाइएको छ।
सहकारी छानबिन समितिको प्रतिवेदन सरकारले तत्काल कार्यान्वयन गर्छ : उपप्रधानमन्त्री सिंह,"काठमाडौं : उपप्रधानमन्त्री एवं सहरी विकासमन्त्री प्रकाशमान सिंहले सहकारी बचत रकम दुरुपयोग भएको सम्बन्धमा प्रतिवेदन तत्काल कार्यान्वयन हुने बताएका छन्। बुधबार गणेशमान सिंहको २७ औँ पुण्य तिथिमा आयोजित कार्यक्रममा सञ्चारकर्मीहरुको प्रश्नको प्रतिनिधि सभाले सरकारलाई समितिको प्रतिवेदन कार्यान्वयन गर्न निर्देशन दिइसकेकाले सरकारले कारबाही प्रक्रिया अघि बढाइने बताएका हुन्। उनले समितिले दिएको प्रतिवेदनको अध्ययन गरी मन्त्रिपरिषदमा छलफल गरेर कार्यान्वयनमा लैजाने बताए। सिंहले भने, प्रतिवेदन छानबिन समितिले सहकारी संस्था बचत रकम दुरुपयोग सम्बन्धमा संसदीय छानबिन विशेष समितिले संसदमा प्रतिवेदन पेस गरिसकेको छ। सभामुख देवराज घिमिरेले पनि सरकारलाई समितिको प्रतिवेदन कार्यान्वयन गर्न निर्देशन दिइसकेको छ। अब सोही प्रतिवेदनलाई आधार बनाएर सरकारले अध्ययन गरेर के गरेर जाने भन्ने मन्त्रिपरिषद्मा छलफल भएर चाँडै प्रक्रिया अगाडि बढ्छ। उनले विधि पद्धति अनुसार सरकार अगाडि बढ्ने जानकारी दिए। सिंहले स्व नेता गणेशमान सिंहको शालिकमा माल्यार्पण गरेका छन्।"
"राम्रो काम गर्दागर्दै हामीलाई भ्रष्ट, माफिया र दलालहरूले हटाएको जनताले बुझ्दै गएका छन् : प्रचण्ड","काठमाडौं : नेकपा माओवादी केन्द्रको केन्द्रीय सल्लाहकार समिति र ज्येष्ठ कम्युनिष्ट मञ्चको संयुक्त परामर्श बैठक पार्टी कार्यालय पेरिसडाँडामा सुरू भएको छ। बैठकमा पार्टीका केन्द्रीय पदाधिकारीका साथै केन्द्रीय सल्लाहकार समिति र ज्येष्ठ कम्युनिष्ट मञ्चका पदाधिकारी तथा सदस्यहरूको उपस्थिति रहेको छ। बैठक सुरुवात गर्दै अध्यक्ष पुष्पकमल दाहाल प्रचण्ड पार्टीप्रति देशभर आकर्षण देखिन सुरू भएको बताए। आफूहरू परामर्श बैठकको सन्दर्भमा सातै प्रदेश पुगेर फर्केको र पछिल्लो समय मोरङ, सुनसरी र झापाका विभिन्न कार्यक्रममा पुगेर आएको जानकारी दिँदै उनले पार्टीप्रति जनआकर्षण बढ्दै गएको बताए। अरुबेला सरकार छाडेपछि कार्यकर्ता र समर्थकमा निराशाजस्ता देखिन्थ्यो तर अहिले भने सबैतिर उत्साह देखिएको छ,' उनले भने,हामीलाई राम्रो काम गर्दागर्दै भ्रष्ट,माफिया र दलालहरूले हटाएको जनताले बुझ्दै गएका छन्,सरकारका पछिल्ला एकपछि अर्को विवादित कामले अझ बढी जनताले देशका लागि केही गर्ने त माओवादी नै रहेछ भन्ने बुझ्न थालेका छन्। यसलाई अवसरमा बदलेर अघि बढ्नुपर्छ। त्यसका लागि पार्टीलाई थप सुदृढ र एकताबद्ध बनाउनुको विकल्प नभएको उल्लेख गर्दै अध्यक्ष प्रचण्डले केन्द्रीय समिति बैठकबाट संगठन सुदृढीकरण र जनपरिचालनका कार्यक्रम बनाएर जाने बताए। अब केही दिन र महिनाका लागि भन्दा पनि निरन्तर चल्ने अभियान बनाउनुपर्ने आवश्यक देखिएको उल्लेख गर्दै उनले सल्लाहकार र अग्रजहरूलाई आफूले देखेका र भोगेका अनुभवसहित परापमर्श दिन आग्रह गरे। बैठकमा सहभागीहरूका धारणा सुनेपछि केन्द्रीय पदाधिकारीहरूले सम्बोधन गर्ने कार्यक्रम छ। केन्द्रीय समिति बैठकको तयारी स्वरुप माओवादी केन्द्रले विभिन्न प्रदेशमा परामर्श बैठक आयोजना गर्दै आएको छ। माओवादी केन्द्रले अहिलेसम्म बागमती, उपत्यका विशेष प्रदेश, सम्पर्क समन्वय प्रदेश, गण्डकी, सुदूरपश्चिम, कर्णाली, लुम्बिनी प्रदेश, प्रदेश नम्बर १, मधेश प्रदेश तथा केन्द्रीय अनुशासन आयोग, निर्वाचन आयोग,लेखा आयोग र प्रवास प्रदेशअन्तर्गत एसिया संगठन समितिको परामर्श बैठक सम्पन्न गरिसकेको छ। अब प्रवास प्रदेशअन्तर्गतको अमेरिका र यूरोप संगठन समितिको बैठक बाँकी रहेको छ। परामर्श बैठकपछि प्रतिवेदन तयार गरेर केन्द्रीय समिति बैठकको तयारीमा लाग्ने माओवादी केन्द्रले जनाएको छ। केन्द्रीय समितिको बैठकबाट सङ्गठन सुदृढीकरण र जनपरिचालनका कार्यक्रम ल्याउने माओवादी केन्द्रको तयारी छ।"
राष्ट्रिय मुक्ति क्रान्ति पार्टी नेपाल गठनबारे निर्वाचन आयोगलाई जानकारी,"काठमाडौं : राष्ट्रिय मुक्ति क्रान्ति पार्टी नेपालले पार्टी गठनबारे निर्वाचन आयोगलाई जानकारी दिइएको छ। राष्ट्रिय मुक्ति क्रान्ति पार्टी गठनको बारेमा निर्वाचनमा आयोगमा केशव झाले निवेदन दर्ता गराएका हुन्। मध्य बानेश्वरमा जारी पार्टीको राष्ट्रिय समिति बैठकमा अध्यक्ष राजेन्द्र महतोले सहभागीलाई निर्वाचन आयोगले आफ्नो दललाई स्वीकार गरेको जनाएको छ। अब हामी राजनीतिक शक्ति निर्माण गर्न अघि बढ्छौं, अध्यक्ष महतोले भने, पार्टीका विधान, घोषणा पत्र, बनाउँदै पार्टी दर्ता गराउँछौं। राष्ट्रिय मुक्ति क्रान्ति अभियानको राष्ट्रिय समिति बैठकबाट मंगलबार राजेन्द्र महतोको अध्यक्षतामा राष्ट्रिय मुक्ति क्रान्ति नेपाल पार्टीको घोषणा गरिएको थियो। देशमा बहुलराष्ट्रिय राज्य स्थापना गरेरै छाड्ने दाबी सहित पार्टी गठन गरिएको हो। ६ महिना अघि लोसपाका अध्यक्ष महन्थ ठाकुरसँग विद्रोह गरेको नेता महतोले नयाँ पार्टी घोषणा गरेका हुन्। डेढ महिना भित्रमा सबै प्रक्रिया पूरा गरेर पार्टी दर्ता गरिने नेता झाले बताए। पार्टीहरुको भिडमा हामी संख्या थप्न आएका होइनौं। मंसिरदेखि आन्दोलन लिएर सडकमा जान्छौं। जनताको अधिकार स्थापित गराउन अघि बढ्छौं, नेता झाले भने, अब यो हाम्रो राजनीतिक जीवनको अन्तिम पार्टी हो। ३० वर्षको अवधिमा हामीले यो ११ औं पार्टी गठन गरेका छौं। हाम्रो प्रण हो।अब आउने दिनमा अब अर्को पार्टी गठन गर्नु नपरोस्। आत्मआलोचना गर्छौ, साथीहरुको प्रशंसा गर्छौं। अनि सबै पक्षलाई समेटेर पार्टी बनाउँछौं। पार्टीका नेता बुद्ध छिरिङ मुक्तानले राष्ट्रिय मुक्ति क्रान्ति पार्टीले नेपाली जनताहरुको टुक्रिएको मनलाई जोड्न गठन भएको बताए।देशबासीको मन, मनमा स्वदेशवाद छ , नेता मुक्तानले भने अधिकारका लागि लड्दा देश टुक्रियाउने बिल्ला भिडायो। जब कि त्यो गलत थियो। उनै मान्छे राजेन्द्रजीले नेपाली जनताको मुटु मुटुलाई जोड्न पार्टी गठन गरेर अघि बढ्नु भएको छ। नेपाली राजनीतिमा यो अच्चम र अनौठौ घटनाक्रम हो।"
पूर्वमन्त्री बास्कोटा भन्छन् : प्रतिवेदनमा राजनीतिक सौदाबाजी नभए चितवनमा जान्नेलाई छान्ने चान्स हिउँदमै पूरा हुन्छ,"काठमाडौं : नेकपा एमालेका नेता एवम् पूर्वमन्त्री गोकुल बास्कोटाले रास्वपा सभापति रवि लामिछानेको निर्वाचन क्षेत्रमा हिउँदमा पुन : निर्वाचन हुन सक्ने संकेत गरेका छन्। सहकारी ठगीसम्बन्धी संसदीय छानबिन विशेष समितिले लामिछानेसहित सहकारीको रकम ठगीमा संलग्नहरूलाई कारबाहीको सिफारिस गरेर प्रतिवेदन संसदबाट पारित भएपछि बास्कोटाले यस्तो बताएका हुन्। पूर्वमन्त्री बास्कोटाले राजनीतिक सौदाबाजी नभए जान्नेलाई छान्ने त्यो चान्स आउने हिउँदमै पूरा हुने दाबी गरे। यस अगाडि लामिछाने दोस्रो पटक निर्वाचित भएको संकेत गर्दै उनले चितवनका नेता पनि जनता पनि कति जाँगरिला चुनावको तयारी हालतमा बस्न सक्ने भन्दै व्यङ्य गरेका छन्। चितवनका नेता पनि जनता पनि कति जाँगरिला भने चुनाव त पाँच वर्षमा तीन वटा गर्न पनि तयारी हालतमा बस्न सक्ने। उनले एक्समार्फत भनेका छन्,कानुनविद्का वकिली तर्क र थापा प्रतिवेदनमा राजनीतिक सौदाबाजी नभए जान्नेलाई छान्ने त्यो चान्स आउने हिउँदमै पूरा हुने कुरा पक्का जस्तै छ भनिन्छ। ७८ औं जिल्ला त्यसै भन्या रैन छ चितवनलाई! सांसद सूर्यबहादुर थापा नेतृत्वको छानबिन समितिले जिबी राई र छविलाल जोशीसँगैलामिछानेलाई जिम्मेवार ठहर गर्दा विभिन्न पक्षबाट विश्लेषण गरेर प्रतिवेदन तयार भएको छ। कुनै पनि कम्पनीको आफ्नै उद्देश्य र मर्म हुन्छ। कम्पनीका सञ्चालक वा सेयर होल्डरहरू त्यस्तो संस्थामा मुख्य जिम्मेवार हुन्छन्। सेयर सदस्य, सञ्चालक सदस्य र प्रबन्ध निर्देशकको भूमिका र जिम्मेवारीमा रहेका पात्रहरूले कम्पनीमा प्राप्त हुने रकमप्रति जिम्मेवारी र दायित्वबोध नगर्न मिल्दैन, खातावाला हस्ताक्षरकर्ताहरू जसले खाता सञ्चालन अर्थात् वित्त परिचालनमा सहभागी हुन्छन्, त्यसबापत दायित्व ग्रहण गर्नु पर्दछ। समितिको प्रतिवेदनमा भनिएको छ,सहकारी संस्थामा रहेको बचतकर्ताको रकम अनियमित तवरबाट गोर्खा मिडिया नेटवर्क प्रालिको खातामा आइसकेपछि उक्त रकम खर्च गर्ने, गराउने प्रक्रियामा संलग्न रहेको देखिन आएबाट निज सञ्चालकहरू अध्यक्ष गितेन्द्रबाबु राई र सदस्य कुमार रम्तेल तथा तत्कालीन प्रबन्ध निर्देशक रवि लामिछाने र सञ्चालक छविलाल जोशी कम्पनीमा साझेदारका रूपमा बहाल रहेको अवधिमा सहकारीबाट कम्पनीमा आएको रकमको हकमा जिम्मेवार रहेको हुँदा प्रचलित कानून बमोजिम कारबाहीका लागि नेपाल सरकारलाई सिफारिस गर्ने। यता रास्वपाका नेताहरुले भने क्लिन चिट पाएको दाबी गर्दै आएका छन्।"
जीबीलाई मलेसिया पठाउन सहकारी र अध्यागमन विभागकै अनुमति,"जीबीलाई मलेसिया जान अनुमति दिँदा गृहमन्त्रीमा माओवादी केन्द्रका नारायणकाजी श्रेष्ठ, अध्यागमन विभागमा सहसचिव झलकराम अधिकारी महानिर्देशक थिए। बुटवल : सहकारी बचतकर्ताको करोडौं रकम अपचलन गरी फरार भएका गितेन्द्रबाबु (जीबी) राईलाई मलेसिया पठाउन सहकारी विभाग र अध्यागमन विभागले नै अनुमति दिएको तथ्य फेला परेको छ। ०८० असार २४ गते सानोपाइला बचत तथा ऋण सहकारी संस्था लिमिटेड वीरगन्ज पुगेर बचतकर्तालाई रकम फिर्ता गरी दिने लिखित बाचा गरेका जीबी त्यसको चार दिनपछि मलेसिया उडेका थिए। त्यसै दिनदेखि उनी नेपाल फर्किएका छैनन्। सहकारी विभागले ०८० असार २८ गते जीबी राईको विदेश जान रोक्का गरिएको राहदानी फुक्का गरिदिन् अध्यागमन विभागलाई पत्र लेखेको थियो। जबकी विभागले हाम्रो नयाँ कृषि सहकारी संस्था लिमिटेड का सञ्चालक राईसहित अन्य सदस्यहरूको राहदानी रोक्का गराउन २०८० असार २० गते पत्र लेखेको थियो। त्यसको ८ दिनपछि जीबीकै राहदानी फुकुवाका लागि विभागले अध्यागमनलाई पत्र लेखेको थियो। त्यसबेला अध्यागमन विभागमा सहसचिव झलकराम अधिकारी महानिर्देशक थिए। गृहमन्त्री माओवादी केन्द्रका नारायणकाजी श्रेष्ठ थिए। महानिर्देशक अधिकारी हाल आर्थिक मामिला मन्त्रालय सुदूरपश्चिमको प्रदेश सचिवका रूपमा कार्यरत छन्। जीबी राईको राहदानी मात्र रोक्का र फुकुवा गराउनका लागि सहकारी विभागले ८ दिनकै बीचमा अध्यागमन विभागलाई पत्र लेख्नुले विभाग र राईबीचको मिलेमतो हुनसक्ने आशंका पीडितहरूले गरेका छन्। त्यसमा अध्यागमन विभागको पनि मिलेमतो हुनसक्ने आशंका पीडित बचतकर्ताहरूको छ। सहकारी विभागका शाखा अधिकृत निरोज घिमिरेको हस्ताक्षरमा अध्यागमन विभागमा राहदानी फुकुवाको पत्र पठाइएको थियो। शाखा अधिकृत घिमिरेले विभागको संस्थागत निर्णयअनुसार विभागलाई पत्र पठाइएको प्रतिक्रिया दिए। त्यसबेला धेरैको राहदानी रोक्का गरिएको थियो, घिमिरेले भने, अहिले ठ्याक्कै कति जनाको रोक्का गरिएको थियो भन्ने याद भएन। विभागको संस्थागत निर्णय हामीले अध्यागमनमा पठाएका हौं। समितिले झिकाउन निर्देशन दियो, सरकारले सकेन सहकारी विशेष समितिले ०८१ असार १३ गते मलेसिया भागेका जीबी राईलाई झिकाउन गृह मन्त्रालयलाई लिखित निर्देशन दियो। तर, छानबिन समितिको प्रतिवेदन तयार हुँदासम्म उनलाई सरकारले पक्राउ गर्न सकेन्। समितिको बैठकमै गृहमन्त्री रमेश लेखक, तत्कालीन गृहसचिव (हाल मुख्यसचिव) एक नारायण अर्याल, प्रहरी महानिरीक्षक बसन्तबहादुर कुँवर लगायतलाई बोलाएर छलफलसहित निर्देशन दिइएको थियो। तर, राई पक्राउ हुने विषयमा अहिलेसम्म सरकारको कुनै पनि प्रगति देखिएको छैन। प्रहरी महानिरीक्षक कुँवरले १५ दिन अगाडि दुई जना प्रहरी अधिकृतहरूलाई जीबी खोज्न मलेसिया पठाए पनि आफूहरू असफल भएको प्रतिक्रिया दिएका छन्। राईलाई खोज्न र आवश्यक सूचना संकलन गर्न प्रहरीलाई मलेसिया पठाएका थियौं तर असफल भयौं। भेटाउन सकिएन्, कुँवरले भने, मलेसियामा ८ दिन जति प्रहरी परिचालन भए। केही प्रगति त भएको छ तर राईलाई भेटाउन सकिएन्। गोरखा मिडिया नेटवर्कमा रहँदाका सहयात्री तथा उपप्रधान एवं गृहमन्त्री रवि लामिछानेले मन्त्री हुँदा जीबी मलेसियामा रहेको र उनलाई नेपाल ल्याउने प्रयास भइरहेको सार्वजनिक अभिव्यक्ति दिएका थिए। लामिछानेकै अभिव्यक्तिका कारण राईलाई खोज्न अहिले समस्या परिरहेको प्रहरी अधिकृतहरू सुनाउँछन्। जीबीकै कारण ८ अर्ब अपचलनजीबी राईले देशभर सातवटा सहकारी सञ्चालन गरेका छन्। ती सबै सहकारीबाट कुल ८ अर्ब रुपैयाँ रकम अपचलन भएको सहकारी संस्था बचत रकम दुरुपयोग सम्बन्धमा संसदीय छानबिन विशेष समितिले सरकारलाई बुझाएको प्रतिवेदनमा समेत उल्लेख छ। हाम्रो नयाँ कृषि बहुउद्देश्यीय सहकारी संस्था लिमिटेड भक्तपुर, समानता बचत तथा ऋण सहकारी संस्था लिमिटेड नेपालगञ्ज, सुप्रिम बचत तथा ऋण सहकारी संस्था लिमिडेट बुटवल, सहारा बचत तथा ऋण सहकारी संस्था लिमिटेड चितवन, सानोपाइला बचत तथा ऋण सहकारी संस्था लिमिडेट वीरगन्ज, सूर्यदर्शन बचत तथा ऋण सहकारी संस्था लिमिडेट पोखरा र स्वर्णलक्ष्मी बहुउद्देश्यीय सहकारी संस्था लिमिडेट काठमाडौंमा राईले चलाएका सहकारीले बचतकर्ताको रकम अपचलन गरेका छन्। यीमध्ये हाम्रो नयाँ कृषि विभाग मातहतको हो। बुटवलको सुप्रिम र चितवनको सहारा प्रदेश सरकार मातहत छन् भने अन्य स्थानीय सरकार मातहतका हुन्। यी सहकारीमध्ये पाँचवटामार्फत राईले गोरखा मिडिया नेटवर्कमा कानुनविपरीत ८५ करोड रुपैयाँ रकम जम्मा गरेको सहकारी छानबिन प्रतिवेदनमा उल्लेख छ। सातवटै सहकारीमा जीबीकै हस्ताक्षर चल्छ। उनकै निर्णय सर्वमान्य हुन्छ, सहकारी संस्था बचत रकम दुरुपयोग सम्बन्धमा संसदीय छानबिन विशेष समितिका सभापति सूर्य थापाले भने, नेपालमा जति पनि सहकारीहरूमा समस्या देखिएको छ। ती सबैको प्रमुख पात्रका रूपमा जीबी नै अग्रभागमा देखिन्छन्। जति पनि सहकारीहरूमा समस्या देखिएका छन्। ती सबैको प्रमुख समस्याको पात्रका रूपमा जीबी नै अग्रभागमा छन्। मलेसिया रहेका राईलाई झिकाउन समितिले गृह मन्त्रालयलाई लिखित निर्देशन दिएका थियौं। तर, अझै पक्राउ परेनन्।सूर्य थापा, सभापति, सहकारी संस्था बचत रकम दुरुपयोग सम्बन्धमा संसदीय छानबिन विशेष समिति १५ दिन अगाडि दुई जना प्रहरी अधिकृतलाई जीबी राईलाई खोज्न मलेसिया पठाएका थियौं। तर, भेटाउन सकिएन्। राईलाई खोज्न र आवश्यक सूचना संकलन गर्न प्रहरीलाई पठाएका हौं। मलेसियामा ८ दिन जति प्रहरी परिचालन भए। केही प्रगति त भएको छ तर राईलाई भेटाउन सकिएन्।बसन्तबहादुर कुँवर, प्रहरी महानिरीक्षक, नेपाल प्रहरी विभागको संस्थागत निर्णयअनुसार विभागलाई पत्र पठाइएको हो। त्यसबेला धेरैको राहदानी रोक्का गरिएको थियो। अहिले ठ्याक्कै कति जनाको रोक्का गरिएको थियो भन्ने याद भएन्। विभागको संस्थागत निर्णय हामीले अध्यागमनमा पठाएका हौं।निरोज घिमिरे, शाखा अधिकृत, सहकारी विभाग"
"हामीसँग कुरामात्रै गरेर बस्ने समय छैन, शिक्षा क्षेत्र पछाडि पर्न दिनु हुँदैन : प्रधानमन्त्री","काठमाडौं : प्रधानमन्त्री केपी शर्मा ओलीले हाल कायम रहेको शिक्षा क्षेत्रको पछ्यौटेपन हटाउन सरकार लागिपरेको बताएका छन्। राष्ट्रिय शिक्षा दिवस, २०८१ मूल समारोह समितिको कार्यक्रमलाई आज सम्बोधन गर्दै प्रधानमन्त्री ओलीले विश्वमा प्रतिस्पर्धा गर्न सक्ने सक्षम नागरिक उत्पादन गर्न शिक्षाकर्मीलाई आग्रह गरेका हुन्। उनले आउँदो कक्षा १० को माध्यमिक शिक्षा परीक्षा (एसइई)को नतिजालाई लगभग ७० प्रतिशतसम्म पुर्याउन नीतिगत पहल सुरु भइसकेको जानकारी दिए। उनले अनलाइन कक्षाबाट विद्यार्थीलाई मुख्य विषयहरु पढाएर एसइईको नतिजामा उल्लेख्य सुधार गर्न थालिएको जनाए। हाल एसइईम ५० प्रतिशतको हाराहारीमा विद्यार्थी उत्तिर्ण हुँदै आएका छन्। एसइईको नतिजामा उल्लेख्य सुधार गर्नुपर्छ भनेर उत्तिर्ण प्रतिशत बढाउन नीतिगत पहल सुरु भइसकेको छ। हामीसँग कुरा मात्रै गरेर बस्ने समय छैन। शिक्षा, ज्ञान, तप, योग, सभ्यता, संस्कृति रहेको यस भूमिको शिक्षा अब पछाडि परिरहन सक्दैन। प्रधानमन्त्री ओलीले राणा र राजाहरुले आफ्नो ऐस आराम र शासनमा मात्रै बढी रमाएको स्मरण गराए। उनले भने, सात सालको प्रजातन्त्रको स्थापनासँगै नेपालमा गाउँ गाउँमा स्वतः स्फुर्तरुपमा शिक्षा विकासको लहर चलेको थियो तर हामी जति अगाडि बढ्नुपर्ने थियो, त्यति अघि बढ्न सकेका छैनौँ। राणा र राजाहरुले आफ्नो ऐस आराम र शासनमा मात्रै बढी रमाएका थिए। अहिले गणतन्त्र आइसकेको छ। यस व्यवस्थाको शिक्षालाई पछाडि पर्न नदिनु हामी सबैको दायित्व हो। कार्यक्रममा प्रधानमन्त्री ओलीले उच्चशिक्षा, विद्यालय तह र सामाजिक क्षेत्रमा उत्कृष्टता हासिल गर्ने क्याम्पस, विद्यालय र संस्थालाई पुरस्कार वितरण गर।ज्ञान, विज्ञान, सीप, उद्यम र मौलिकता : साझेदारी र प्रणालीगत सक्षमता भन्ने आदर्श वाक्यका साथ आज देशभर शिक्षा दिवस मनाइएको छ। प्रधानमन्त्री ओलीको अघिल्लो कार्यकालमा अनिवार्य तथा निःशुल्क शिक्षा ऐन, २०७५ जारी भएको दिनलाई आधारमा मानेर पछिल्ला वर्षमा असोज २ गतेलाई शिक्षा दिवस मनाउन थालिएको हो।"
कोशीका मुख्यमन्त्री कार्कीले आज विश्वासको मत लिँदै,विराटनगर : कोशी प्रदेशका मुख्यमन्त्री हिक्मतकुमार कार्कीले आज प्रदेशसभाबाट विश्वासको मत लिँदैछन्। दिउँसो १ बजे बस्ने बैठकमा मुख्यमन्त्री कार्कीले विश्वासको मत लिने कार्यसूची छ। मुख्यमन्त्री बन्दा उनलाई समर्थन गरेको दल नेकपा माओवादी केन्द्रले समर्थन फिर्ता लिएपछि विश्वासको मत लिनु परेको हो। माओवादी केन्द्रले कार्की नेतृत्वको सरकारलाई दिएको समर्थन भदौ १४ गते फिर्ता लिएको थियो। केन्द्रमा नेपाली कांग्रेस र एमालेबीच गठबन्धन बनेपछि कार्की नेतृत्वको सरकारबाट माओवादी साउन ११ बाहिरिएको थियो । सरकारबाट बाहिरिएको १ महिनापछि माओवादी केन्द्रले समर्थन फिर्ता लिएको थियो। कोशीमा प्रदेशसभामा दुई ठूला दलको गठबन्धन रहेकाले मुख्यमन्त्री कार्कीले सहजै विश्वासको मत पाउने अवस्था छ। ९३ सदस्यीय प्रदेशसभामा बहुमतका लागि ४७ मत चाहिन्छ। प्रदेशसभाको सबैभन्दा ठूलो दल एमालेसँग ४० सांसद र दोस्रो ठूलो दल कांग्रेससँग २९ जना सांसद छन्। माओवादीको समर्थनमा गत वैशाख २७ गते कार्की मुख्यमन्त्री बनेका थिए।
लामिछानेतर्फ इंगित गर्दै महासचिव पोखरेलले भने  वैकल्पिक राजनीतिले कस्तो सुशासन दिन खोजेको स्पष्ट भयो,"काठमाडौं : सत्तारुढ दल नेकपा एमालेका महासचिव शंकर पोखरेलले कुनै कम्पनीको सीईओले आफ्नो कम्पनीमा पैसा कहाँबाट आउँछ भन्ने जानकारी हुनुपर्ने बताएका छन्। पोखरेलले फेसबुकमार्फत रास्वपा सभापति रवि लामिछानेको नाम नलिइकन कम्पनीको दायित्व बिर्सेर आफ्नो जिम्मेवारीबाट पन्छिन खोज्ने प्रवृत्ति गलत रहेको टिप्पणी गरेका हुन् । सामाजिक सञ्चालमार्फत पोखरेले कम्पनीमा आएको पैसाको दायित्वबारे जानकारी नै नराखी कसरी सेयर होल्डर बन्न सक्छ भन्दै प्रश्न उठाए। पोखरेलले लामिछानेतर्फ इंगित गर्दै वैकल्पिक राजनीतिले कस्तो विकल्प र सुशासन दिन खोजेको हो प्रश्न गरे। कुनै कम्पनीको सिइओले आफ्नो कम्पनीमा पैसा कहाँबाट आउँछ र त्यसरी आएको पैसाको दायित्व के हो भन्ने जानकारी नै नराखी बिना लगानी त्यसको सेयर होल्डर बन्दछ र सिइओको रुपमा मनलाग्दी पैसा खर्च गर्दछ । पोखरेलले भने,अनि उसले गरेको त्यो काम उसको दायित्व भित्र पर्दैन भनेर जान्नेलाई छान्ने भन्ने राजनीतिक अभियानका दिग्गज अभियानकर्ताहरुले भनेको सुन्दा वैकल्पिक राजनीतिले कस्तो विकल्प र सुशासन दिन खोजेको हो स्पष्टै भयो । हैन र ? यता नेकपा एमालेका नेता एवम् पूर्वमन्त्री गोकुल बास्कोटाले रास्वपा सभापति रवि लामिछानेको निर्वाचन क्षेत्रमा हिउँदमा पुन : निर्वाचन हुन सक्ने संकेत गरेका छन्। प्रतिवेदन संसदबाट पारित भएपछि पूर्वमन्त्री बास्कोटाले राजनीतिक सौदाबाजी नभए जान्नेलाई छान्ने त्यो चान्स आउने हिउँदमै पूरा हुने दाबी गरे। सांसद सूर्यबहादुर थापा नेतृत्वको सहकारी ठगीसम्बन्धी संसदीय छानबिन विशेष समितिले गोर्खा मिडिया नेटवर्कका तत्कालीन प्रबन्ध निर्देशक लामिछानेलाई रकम अपचलनमा दोषी ठहर गर्दै कारबाहीको सिफारिस गरेको छ। तर, उनीसहित रास्वपा नेताहरूले भने क्लिन चिट पाएको भन्दै अपव्याख्या गरिरहेका छन्। कुनै पनि कम्पनीको आफ्नै उद्देश्य र मर्म हुन्छ। कम्पनीका सञ्चालक वा सेयर होल्डरहरू त्यस्तो संस्थामा मुख्य जिम्मेवार हुन्छन्। सेयर सदस्य, सञ्चालक सदस्य र प्रबन्ध निर्देशकको भूमिका र जिम्मेवारीमा रहेका पात्रहरूले कम्पनीमा प्राप्त हुने रकमप्रति जिम्मेवारी र दायित्वबोध नगर्न मिल्दैन, खातावाला हस्ताक्षरकर्ताहरू जसले खाता सञ्चालन अर्थात् वित्त परिचालनमा सहभागी हुन्छन्, त्यसबापत दायित्व ग्रहण गर्नु पर्दछ। समितिको प्रतिवेदनमा भनिएको छ,सहकारी संस्थामा रहेको बचतकर्ताको रकम अनियमित तवरबाट गोर्खा मिडिया नेटवर्क प्रालिको खातामा आइसकेपछि उक्त रकम खर्च गर्ने, गराउने प्रक्रियामा संलग्न रहेको देखिन आएबाट निज सञ्चालकहरू अध्यक्ष गितेन्द्रबाबु राई र सदस्य कुमार रम्तेल तथा तत्कालीन प्रबन्ध निर्देशक रवि लामिछाने र सञ्चालक छविलाल जोशी कम्पनीमा साझेदारका रूपमा बहाल रहेको अवधिमा सहकारीबाट कम्पनीमा आएको रकमको हकमा जिम्मेवार रहेको हुँदा प्रचलित कानून बमोजिम कारबाहीका लागि नेपाल सरकारलाई सिफारिस गर्ने।"
स्रोत नखुलेको १६ लाखसहित एक जना पक्राउ,"सिरहा : प्रहरीले सिरहाको सीमावर्ती बरियारपट्टी गाउँपालिका१ गरगमा बोर्डरबाट एक जनालाई स्रोत नखुलेको १६ लाख नेपाली रुपैयाँसहित पक्राउ गरेको छ। पक्राउ पर्नेमा सोही गाउँपालिका२ खोक्सीका ४८ वर्षीय ललित दास रहेको जिल्ला प्रहरी कार्यालय सिरहाका प्रवक्ता तथा डीएसपी मुक्तिनाथ सापकोटाले जानकारी गराए। भारतीय बजारबाट नेपालतर्फ पैसा बोकेर आइरहेको सूचना पाएपछि प्रहरीले तत्कालै प्रहरी सहायक निरीक्षक विरेन्द्र साहको कमान्डमा टोली परिचालन गरेका थिए। सो टोलीले स१०प ९८५३ नम्बरको मोटरसाइकललाई रोकी चेकजाँच गरेका थिए। चेकजाँच गर्दा आरोपित साहले कम्मरमा सेता गम्छामा बाँधी ल्याइरहेको रुपैयाँ फेला परेको थियो। उनको साथबाट १००० को नोट १० लाख र ५०० को नोट ६ लाख बरामद भएको छ। प्रहरीले पक्राउ परेका दास, बरामद रकम र मोटरसाइकललाई इलाका प्रहरी कार्यालय महेशपुर पतारीमा राखि थप अनुसन्धान गरिरहेको प्रवक्ता सापकोटाले बताए। शुक्रबार पनि सिरहामा ३ जना स्रोत नखुलेको १४ लाखसहित पक्राउ गरेका थिए। प्रहरी स्रोतका अनुसार हुण्डी कारोबारीहरू रहेका छन्।"
"इटहरीमा विद्युतीय नगर बस सञ्चालनमा, ज्येष्ठ र अशक्त नागरिकलाई निशुल्क यात्रा","धरान : सुनसरीको इटहरी उपमहानगरपालिकाले आफ्ना नागरिकहरूको सुविधालाई मध्यनजर गर्दै चारवटा विधुतीय नगर बस सञ्चालनमा ल्याएको छ । बुधबार एक कार्यक्रमको आयोजना गरी इटहरीका मेयर हेमकर्ण पौडेलले नगरबसको उद्घाटन गरेका हुन्। बस सञ्चालनमा आएको अवसरमा दुईदिन (आज र भोलि) सर्वसाधारणलाई निशुल्क सेवा दिएको छ। नगरबसको सेवा वातावरणमैत्री, सुरक्षित, भरपर्दो, र उपभोक्तामुखी भएको मेयर पौडेलको भनाइ छ । इटहरीका ग्रामिण भेगमा बस्ने जनतालाई सहरसँग जोड्न सहज बनाउने उद्देश्यले नगरबस सञ्चालनमा ल्याएको उनले बताए । नगरबस सञ्चालनमाआएपछि स्थानीयले ठाउँठाउँमा फूलमालाले स्वागत गरेका थिए। नगरबसमा ज्येष्ठ नागरिक र अशक्तलाई निशुल्क यात्राको व्यवस्था गरिएको छ। बस अत्याधुनिक र सुविधा सम्पन्न भएको र स्थानीय तहहरूमध्ये यो बस खरिद गर्ने इटहरी उपमहानगर पहिलो भएको मेयर पौडेलको दाबी छ । नगरबस अपाङ्ग मैत्री भएको भन्दै शारीरिक अपाङ्गता भएकाहरू समेत उत्साहित भएका छन् । उपमहानगरले चारवटा बस ६ करोड ३६ लाख ८६ हजार रुपैयाँमा खरिद गरेको प्रमुख प्रशासकीय अधिकृत रामचरित्र मेहताले जानकारी दिए। बसको सेवा शुल्क २० रुपैयाँ तोकिएको छ । बस बिहान ७ बजेबाट ११ बजेसम्म र दिउँसो २ बजेदेखि बेलुकी ७ बजेसम्म नियमित सञ्चालन गरिने इटहरी उपमहानगरपालुकाका प्रेस संयोजक धनबहादुर पुरीले बताए । इटहरीको धरानविराटनगर सडकमा तरहरादेखि वडा नम्बर १३ को अरिहन्त मल्टिफाइवर्ससम्म,पूर्वपश्चिम सडकमा बुढी खोला (मिलन चोक) देखि लगुना चोक बिजुली अफिससम्म, इटहरीबाट साथी फ्यूल, वडा नम्बर १० टावर हुँदै वडा नम्बर ११ खेटीपुल ,नहरको बाटो हुँदै इटहरीबाट तरहरा, भवानीपुर, कान्छी चोक, पकली सम्म बसको रुट तोकिएको छ । त्यस्तै, इटहरीबाट तालतलैया, त्रिभुवन चोक, देविस्थान हुँदै पुनः त्रिभुवन चोक, हवाई चोक, आँपगाछी हुँदै इटहरी र लविपुर, वडा नम्बर १६, वडा नम्बर १५ को चाँदवेला सीमाना हुँदै वडा नम्बर १७ कार्यालय र कान्छी चोक हुँदै इटहरीसम्म बस सेवा सञ्चालन गरिने मेयर पौडेलले बताए ।"
बझाङ केन्द्रविन्दु भएर भूकम्प गयो,बझाङ : बझाङमा भूकम्प गएको छ। बुधबार बिहान १० बजेर ८ मिनेट जाँदा भूकम्पको धक्का महशुस भएको छ । खप्तडछान्ना गाउँपालिका वडा नम्बर ३ माझिगाउँ आसपास केन्द्रबिन्दु बनाएर ४ दशमलव ३ म्याग्निच्युडको भूकम्प गएको हो । भूकम्प मापन केन्द्र सुर्खेतका अनुसार बझाङको माझिगाउँ दक्षिणतर्फ केन्द्रबिन्दु बनाएर भूकम्प गएको हो । यसअघि मष्टा गाउँपालिकाको मासदेव मन्दिर र खप्तडछान्नाकै गडराय केन्द्र बनाएर दुइवटा भूकम्पका धक्का महशुस गरिएको थियो । पटक पटकको भूकम्प जाँदा बझाङबासी त्रसित भएका छन् ।
सङ्खुवासभामा ट्याक्टर दुर्घटनामा चालक र सहचालकको मृत्यु,सङ्खुवासभा : सङ्खुवासभाको मकालु गाउँपालिका३ मा बिहान भएको ट्याक्टर दुर्घटनामा दुईजनाको मृत्यु भएको छ । प्रदेश नं १०२००३ त १४३७ नम्बरको ट्याक्टर दुर्घटनामा चालक र सहचालकको घटनास्थलमानै मृत्यु भएको जिल्ला प्रहरी कार्यालयका सूचना अधिकारी प्रहरी निरीक्षक रामकुमार लामिछानेले जानकारी दिए । बरुण दोभानबाट खाँदबारी आउने क्रममा खाँदबारीकिमाथांकका सडक खण्डको समटारमा दुर्घटना भएको हो । दुर्घटनामा खाँदबारी खाँदाबरी नगरपालिका८ बिष्णेधाराका चालक १९ वर्षीय किरण श्रेष्ठ र सहचालक १७ वर्षीय उदित श्रेष्ठको मृत्यु भएको प्रहरी निरीक्षक लामिछानेले बताए । खाँदबारी आउने क्रममा रहेको खाली ट्याक्टर भीरबाट ३ सय मिटर तल खसेको थियो। मृतकको शव निकाल्ने क्रमममा रहेको छ । शव पोष्टमार्टमका लागि जिल्ला अस्पताल खाँदबारी ल्याइने प्रहरी निरीक्षक लामिछानेले बताए । दुर्घटनाको विषयमा थप अनुसन्धान भइरहेको उनको भनाइ छ ।
"बझाङमा ट्याक्टर दुर्घटना : चालकसहित दुईजना सेती नदीमा बेपत्ता, तीनजनाको उद्दार","बझाङ : बझाङको जयपृथ्वी राजमार्गस्थित दुर्गाथली गाउँपालिका २ झनाना बजार नजिक ट्याक्टर दुर्घटना हुँदा दुईजना सेतीन नदीमा बगेर बेपत्ता भएका छन् भने तीनजनाको उद्दार गरिएको छ । बुधबार बिहान करिब ९ : ३५ बजे दुर्गाथली गाउँपालिकाको मौरीबगरबाट झनानातर्फ गरहेको सुपप्र ०१००२ त ५१७८ नम्बरको ट्याक्टर अनियन्त्रित भइ सडकबाट ५० मिटर तल सेती नदीमा खसेको थियो। ट्याक्टर चालक जाजरकोट जिल्ला भेरी नगरपालिका वडा नम्बर २ का २० वर्षीय सन्जय बुढा र सोही ठाउँका २२ वर्षीय लोकेन्द्र घर्ती सेती नदीमा बगेर बेपत्ता भएका छन् । यस्तै ट्याक्टरसँगै खसेका जाजरकोटकै त्रिवेणी नलगाड नगरपालिकाका १५ वर्षीय हेमराज विक, २१ वर्षीय सपेन्द्र विक र १३ वर्षीय निरज विकको उद्दार गरिएको जिल्ला प्रहरी कार्यालय बझाङका सूचना अधिकारी तथा प्रहरी निरीक्षक किशोर जोशीले बताए । उद्दार गरिएका तीनैजना सामान्य घाइते रहेको र उनीहरको केदारस्युँ गाउँपालिका ९ झोता बजारमा रहेको भैरव स्वास्थ्य चौकीमा उपचार भइरहेको छ । बेपत्ता भएका चालक बुढा र घर्तीको डिएसपी युवराज भण्डारीसहित प्रहरी टोली र स्थानीयले खोजी गरिरहेका छन् । ट्याक्टर दुर्गाथली गाउँपालिकाका देव ओडको रहेको र सेती लोकमार्गअन्तर्गत झनाना  जडार सडक खण्डमा दिव्या ज्योति कन्ट्रक्सनले भाडामा लिएको प्रहरीले जनाएको छ । बेपत्ता र घाइते सबै जाजरकोटबाट उक्त सडक खण्डमा काम गर्न मजदुरको रुपमा बझाङ आएको प्रहरीको भनाइ छ ।"
सिमलताल दुर्घटनामा ज्यान गुमाएका बस चालकका दुई छोरालाई १२ कक्षासम्म निःशुल्क पढ्ने व्यवस्था,वीरगन्ज : चितवनको सिमलतालमा असार २८ गते भएको बस दुर्घटनामा परि ज्यान गुमाएका एन्जल डिलक्स बसका चालक जवाहीर महतोका दुवै छोराको निःशुल्क पठनपाठनको व्यवस्था वीरगन्ज महानगरपालिकाले गरेको छ। चितवनको सिमलतालमा असार २८ गते खसेको पहिरोले त्रिशूली नदीमा खसेर बागमती प्रदेश०३००६ ख १५१६ नम्बरको एन्जल डिलक्स र बागमती प्रदेश ०३००१ ख २४९५ नम्बरको गणपति डिलक्स बस बेपत्ता भएको थियो। उक्त दुर्घटनामा एन्जल डिलक्स बसका चालक वीरगन्ज१६ का जवाहीर महतोसहित ६२ जनाको ज्यान गएको थियो। बुधबार वीरगन्ज महानगरका मेयर राजेशमान सिंहले महतोका दुई छोरा श्याम कुशवाहा महतो र बिट्टु कुशवाहा अध्यनरत वीरगन्ज१६ नगवास्थित सनलाइट माविमा पुगेर दुवै जनाको १२ कक्षासम्मको अध्ययनको जिम्मा महानगरपाालिकाले लिने गरी व्यवस्था मिलाएका हुन्। महतोका जेठा छोरा श्याम कक्षा ४ मा र कान्छा छोरा बिट्टु यूकेजीमा अध्ययनरत छन्। बुधबार विद्यालयमै पुगेर मेयर सिंहले विद्यालयका प्रधानाध्यापक आलोक चौरसियालाई भेटेर दुवै बालकको १२ कक्षा कक्षा सम्मको पठनपाठन निःशुल्क गरिदिन र त्यसका लागि आवश्यक प्रबन्ध महानगरपालिकाले गर्ने बताएको मेयर सिंहका प्रेस सल्लाहकार महेश दासले जानकारी दिए। महानगरका मेयर सिंहको आग्रहमा दुवै बालकहरुलाई कक्षा १२ सम्म अध्ययन निःशुल्क गर्ने गरी व्यवस्था मिलाइएको विद्यालयका प्रधानाध्यापक चोरसियालेपनि बताए। यसअघि दुर्घटना भएको ४ दिनपछि साउन २ गते मृतक महतोको घरमै पुगेरपनि मेयर सिंहले महतोका छोराछोरीको पठनपाठनको जिम्मा महानगरपालिकाले लिने वाचा गरेका थिए।
"भोलिदेखि धरहरा खुला, सर्वसाधारणलाई निशुल्क",काठमाडौं : संविधान दिवसका अवसरमा बिहीबारबाट अस्थायीरूपमा नवनिर्मित धरहरा सञ्चालनमा आउने भएको छ। मन्त्रिपरिषद्को यसअघिको निर्णयअनुसार बिहीबारबाट अस्थायीरूपमा धरहरालाई सञ्चालनमा ल्याउन लागिएको हो। अहिलेका लागि धरहरा चढ्नका लागि कुनै शुल्न नलाग्ने शहरी विकास तथा भवन विभागअन्तर्गतको केन्द्रीय आयोजना कार्यान्वयन इकाइले जनाएको छ। यसैबीच उपप्रधानमन्त्री तथा शहरी विकास मन्त्री प्रकाशमान सिंहले धरहराको अवलोकन गरे। सो क्रममा उनले मन्त्रिपरिषद्को निर्णयअनुसार अन्तरिम समयमा लागि निशुल्क धरहरा चढ्ने व्यवस्था गरिएको बताए। उनले धरहरा सञ्चालनको कार्यविधि बनेपछि पूर्णरूपमा सञ्चालनको तयारी भएको बताए। एक दिनमा अधिकतम ५ सय सर्वसाधारणले निःशुल्क धहरार चढ्न पाउने गरी व्यवस्था गरिएको छ। भदौ २७ गते बसेको मन्त्रिपरिषद् बैठकले असोज ३ गते संविधान दिवसको दिनदेखि धरहरा सञ्चालन गर्ने निर्णय गरेको थियो।
लागुऔषध बिक्री गर्न साधुको भेष : चरेशसहित भारतीय नागरिक पक्राउ,वीरगन्ज : वीरगन्जबाट प्रहरीले लागुओैषध चरेससहित एक भारतीय नागरिकलाई पक्राउ गरेको छ। पक्राउ पर्नेमा भारत उत्तर प्रदेशको आगराको कुडोल फतेहवादका ४२ वर्षीय गोपाल गिरी रहेको जिल्ला प्रहरी कार्यालय पर्साले जनाएको छ। वीरगन्ज महानगरपालिका वडा नम्बर २ छपकैयास्थित डम्पिङ्ग साइडमा लागुओैषधको खरिदबिक्री भइरहेको सूचना पाएपछि खटिएको प्रहरी टोलीले त्यहाँ शंकास्पद अवस्थामा हिँडिरहेका साधुको भेषमा रहेका गिरीलाई नियन्त्रणमा लिएर खानतलासी गरेको थियो । त्यसक्रममा गिरीले बोकेको प्लास्टिकको झोलाबाट २ किलो ९६० ग्राम चरेस बरामद भएको पर्साका प्रहरी नायब उपरीक्षक दीपक भारतीले जानकारी दिए। चरेससहित पक्राउ परेका गिरीलाई जिल्ला प्रहरी कार्यालयको हिरासतमा राखेर उनीविरुद्ध लागुओैषधसम्बन्धी कसूरमा थप अनुसन्धान भइरहेको प्रहरी नायब उपरीक्षक भारतीले जानकारी दिए।
आज यी स्थानमा हावाहुरी र वर्षा,"काठमाडौं : आज दिउँसो कर्णाली र सुदूरपश्चिम प्रदेश लगायत देशको पहाडी भूभागका केही ठाउँमा तथा बाँकी भूभागको एकदुई ठाउँमा मेघ गर्जनचट्याङ्गसहित सामान्य वर्षा हुने मौसम पूर्वानुमान महाशाखाले जनाएको छ। महाशाखाका अनुसार लुम्बिनी प्रदेशका तराई भूभागका केही ठाउँमा भने हावाहुरी आउने छ। आज राती कोशी, बागमती, गण्डकी र कर्णाली प्रदेशका पहाडी भूभागका एकदुई स्थानमा सामान्य वर्षा हुने महाशाखाको बुलेटिनमा उल्लेख छ। बिहीवार पनि कोशी र बागमती प्रदेशका केही पहाडी ठाउँमा सामान्य वर्षा भए पनि धेरै ठूलो पानी भने पर्ने छैन। हावाहुरी र ठूलो पानी आउने सम्भावना भएका ठाउँहरुमा रहने मानिसहरुलाई सम्भावित संकटबाट बच्न सतर्कता अपनाउन महाशाखाले अनुरोध गरेको छ।"
पितृको सम्झनामा तर्पण र पिण्डदान,"काठमाडौं : प्रत्येक वर्ष आश्विन कृष्ण प्रतिपदादेखि सुरू हुने सोह्र श्राद्ध अर्थात् पितृ पक्ष बुधबारदेखि विधिवत् सुरू भएको छ । आश्विन कृष्ण प्रतिपदादेखि आश्विन शुक्ल प्रतिपदासम्मका सोह्रवटा तिथिमा दिवङ्गत पितृलाई सम्मानका साथ तर्पण, सिदादान र पिण्डदान गरिने भएकाले यसलाई सोह्रश्राद्ध भनिएको हो । श्राद्धको पहिलो दिन पाशुपत क्षेत्रस्थित बागमती नदी किनारलगायत स्थानमा पितृलाई सम्झना गर्नेहरूको भिडभाड लागेको छ। चाडपर्व यज्ञयागादि तथा ठूलाकार्य गर्नु अघि पितृलाई श्रद्धा भक्तिका साथ सम्झिने वैदिक सनातन हिन्दू शास्त्रीय परम्पराअनुसार सोह्रश्राद्ध गर्ने गरिएको हो । यस समयमा पितृले आश गरी बसेका हुन्छन् भन्ने शास्त्रीय मान्यता छ । यसरी सोह्रश्राद्ध गर्नाले पितृप्रतिको आफ्नो दायित्वबोध पूरा हुनाका साथै पितृऋणबाट पनि मुक्त भइन्छ भन्ने धार्मिक विश्वास छ । पितृ पक्षको समाप्तिसँगै दुर्गा पक्ष अर्थात् बडा दसैं सुरू हुन्छ । बडादसैं मनाउनुअघि पितृ तृप्तिका लागि सोह्र श्राद्ध गर्ने गरिएको धर्मशास्त्रीय मत छ । ठूला पर्व वा चाड मनाउनुअघि पितृतृप्तिको कर्म गर्ने वैदिक सनातनी परम्परा छ ।"
शिक्षा प्रणालीको गति,"हरेक जातजाति र धार्मिक समुदायको आआफ्ना परम्परा र संस्कृति उनीहरूको ठुलो सिकाइको स्रोत बन्छ। जुन आउने पुस्तालाई हस्तान्तरण हुन्छ। नेल्सन मन्डेलाले भनेका छन् अहिलेको समयमा कुनै पनि देश ध्वस्त पार्न परमाणु बम वा आणविक हतियार चाहिँदैनन्, बस् त्यहाँको शिक्षा नीति र प्रणाली ध्वस्त पारिदियो भने आफैं सकिने छ। हो, त्यस्तै भइरहेको छ हाम्रो देशको शिक्षा प्रणाली। देशले समय समयमा शिक्षा नीति तयार पारेर लागू गरे पनि त्यसको उपयोग भने कछुवाको गतिमा भइरहेको छ। संघीयता आएसँगै देशको शिक्षा प्रणाली र नीति आआफ्नै ढंगले चलिरहेका छन्। सरकारी विश्वविद्यालय, क्याम्पस तथा स्कुलहरूमा पुरानै शैली हावी छन् भने अन्य गैरसरकारी तथा केही निजी कलेजस्कुलमा विश्वस्तरीय पद्धतिहरूको भरपूर प्रयोग गरेको पाइन्छ। औंलामा गन्न सकिने सरकारी स्कुलहरूले पनि प्रयोगात्मक शिक्षालाई प्रयोग गरी सानैदेखि क्षमतावान् बनाइरहेछन्। आफैं लगाउने आफैं बेच्ने र पढाइ खर्च आफैं धान्ने खालका उदाहरण नभएका भने होइनन्। तर, शिक्षक नै सबैभन्दा ठूलो हो, उनले भनेको सबैले सुन्नुपर्छ र उहाँकै तरिकाले पढ्नुपर्छ भन्ने सोच अब पुरानो भइसकेको छ। शिक्षक एक सहजीकरण गर्ने व्यक्ति हो, जसले आफ्नो ज्ञानलाई विद्यार्थी सामु पुर्याउने गर्छ। विभिन्न पद्धति प्रणालीले सिकाउँछ। सबै शिक्षकले भने गर्न सक्दैनन्। नेपालमा नाम चलेका स्कुलहरूले जापानी, अमेरिकी तथा युरोपेली शैक्षिक पद्धति अनुशरण गरिसकेका छन्। उनीहरूले हरेक बालबालिकाको क्षमता अनुसार सिकाउने र पढाउने गरेका छन्। सामाजिक कार्यको व्यक्तिवादी सिद्धान्तले पनि त्यही भन्छ कि हरेक मानिस उनीहरूको बुढीऔंलाको छाप जसरी फरक फरक हुन्छन्। एउटा कक्षामा ४० बालबालिका छन् भने चालीस थरी सपना हुन सक्छन्। ४० प्रकारका क्षमता हुन्छन् अनि उनीहरूको हुर्काइ र पारिवारिक परम्परा फरक हुन सक्छ। उनीहरूलाई पढाउने शिक्षक र पद्धति फरक गर्नुपर्ने हुन्छ। कसैले सुनेर बुझ्दैन, कसैले सुनेर त कसैले हेरेर। त्यसैले उनीहरूलाई हरेक क्रियाकलाप गराएर बुझाउनु पर्ने हुन्छ। विभिन्न काममा सहभागी गराएर, देखाएर र आफूले विभिन्न कुराको प्रस्तुति देखाएर सिकाउनुपर्ने हुन्छ। हरेक जातजाति र धार्मिक समुदायको आआफ्ना परम्परा र संस्कृति उनीहरूको ठुलो सिकाइको स्रोत बन्छ। जुन आउने पुस्तालाई हस्तान्तरण हुन्छ। नियमित योग, ध्यान, विभिन्न चाड हर्षोल्लासका लागि जीवनपयोगी शिक्षा नै मुख्य हतियार हो। बालबालिका पढाइमा मात्र अब्बल हँुदैनन् भन्ने कुरालाई प्राथमिकता दिइएको हुन्छ। त्यसैले उनीहरू यी क्रियाकलापका कारण अघि छन् र बालबालिकामा परिवर्तन भएको अनुभव हुन्छ। विद्यालयको भौतिक संरचनाभन्दा आन्तरिक क्षमता वृद्धि गर्ने कुरामा जोड गर्नुपर्ने हुन्छ। हरेक हप्ता, महिना आन्तरिक विषय शिक्षकहरू मिटिङ बसी सरसल्लाह सुझाव साटासाट गर्छन् र क्षमता वृद्धि गर्छन्। निरन्तर अभिभावकहरूसँग छलफल गर्छन् तर विभिन्न बहानामा सकेसम्म बैठक छल्छौं। शिक्षकले अभिभावकलाई, अभिभावकले शिक्षकलाई आलैपालो प्राचार्य अनि शैक्षिक प्रणाली नीतिनियमलाई दोष दियो, बहाना बनायो, सक्कियो। शिक्षा नीति २०७६ को उद्देश्यमध्ये एक बालबालिकाको सर्वांगीण विकास र आधारभूत शिक्षा भनेता पनि सो अनुसारको आवश्यकता पूर्ति गर्न नसकेको अवस्था छ। अझै पनि धेरै मात्रामा सरकारी स्कुल लगायत निजी स्कुलहरूमा उही घोकन्ते शैली नै हावी छ। जहाँ हरेक बालबालिकाले पाठ लेख्नै पर्छ, जानी नजानी गृहकार्य गर्नैपर्छ। परीक्षामा पास गर्नै पर्छ। होइन भने उसले केही नजानेको ठहर्छ। सामान्य अर्थमा भन्दा जबर्जस्ती लाद्ने काम गर्छौं। बालबालिका वा मानिसले फरक चाहन्छन्। पहिले पहिले शिक्षकहरूलाई अनिवार्य विभिन्न चरणको तालिम हुन्थ्यो। ठाउँठाउँमा तालिम केन्द्रहरू हुन्थे, स्रोतकेन्द्रहरू हुन्थे। जसले गर्दा शिक्षकलाई सिकाउने, मनोरञ्जन गर्ने र समय अनुसार परिवर्तन गर्न सिकाउँथ्यो। आजभोलि ती सबै हराइसके। स्रोतकेन्द्र नगरपालिकाको शिक्षा शाखामा विलिन भयो। तालिम केन्द्र प्रदेश संसद् भवनलगायत अन्य अफिसमा परिणत भयो र पहिलेको भन्दा कम प्रशिक्षण हुन थाल्यो। न बढुवाको डर न जागिरको। स्कुल गयो, पढायो अनि फर्कियो। के आयोगको परीक्षा दिएर पास भएर आएका शिक्षकहरू असक्षम हुन् त ? कि हाम्रो शिक्षण पद्धति कमजोर हो ? अनेकौं प्रश्न विचारयोग्य छन्। त्यसैले बालबालिकाको इच्छाचाहना बुझेर संस्कृति परम्पराहरूलाई प्राथमिकतामा राखेर सिकाउन सकियो भने केही परिवर्तन हुन्छ नै। बालबालिका आफ्ना कार्यमा व्यस्त भयो भने उसले हल्ला पनि गर्दैन र अरूलाई डिस्टर्ब पनि गर्दैन। यदि बालबालिका न समाजसँग नजिकिने, न परिवारसँगै न त साथीसँग नजिकिने। यसो हो भने भविष्यमा युरोपेली शैली हावी हुनेछ। त्यसैले देशको कला, संस्कृति, परम्परा र हरेक जीवनोपयोगी कुरामा जोड गर्नुपर्ने हुन्छ। कुनै बालबालिका पढाइमा कमजोर होला तर ऊ गीत गाउन, नाच्न, खेल्न निकै अगाडि हुनसक्छ। कक्षा सातसम्मको पाठ्यक्रममा केही सुधार गर्नुपर्ने देखिन्छ। स्कुल जानेबित्तिकै पास हुनुपर्ने, घन्टौंसम्म होमवर्क गर्नुपर्ने र रुमभित्र मात्रै सीमित रहने पद्धति शिक्षक र अविभावक दुवैले त्याग्न जरुरी छ। २१औं शताब्दीसम्म आइपुग्दा शिक्षामा हरेक कुरा परिवर्तन भइसकेको छ। एउटा किताब पास हुनु ठूलो होइन, जीवनका हरेक कुरामा पास हुँदै अगाडि बढ्नु पर्छ। पढ्न नसक्नेहरूले पनि अनेकौं क्षेत्रमा अतुलनीय योगदान गरेका छन्। इन्द्रेनीका रंगसरी जीवनमा हरेक पल रंगीन छ र बनाउन सक्नुपर्छ। हामीले जीवन जिउने कला, तनाव व्यवस्थापन, शारीरिक तथा मानसिक स्वास्थ्य, स्थानीय कलासंस्कृति, व्यक्तित्व विकास, अन्तरनिर्भर, कृषि, व्यापार लगायतमा जोड गर्न सक्नुपर्छ। होइन भने हामीले मानव रोबर्ट तयार कहिलेसम्म गर्ने ? यसको औचित्य कहिलेसम्म ? परीक्षामा एप्लस ल्याउनेहरू कोरिया, जापान जाने वातावरण कसले सिर्जना गरिरहेको छ ? किन बस्ने देश ? किन खाने जागीर ? देशले केही दिए पो मैले केही दिने देशलाई भन्ने गलत भाष्यले जरा गाडिरहेको छ युवालाई। चाहेर नचाहेर यसरी खाली हुँदैछ देश। खाली हुनेछ कला, संस्कृति र परम्परा अनि देश रिमिक्स हुनेछ, बिना सिद्धान्तको बिना नीतिको खोक्रो।"
आश्विन कृष्ण पक्ष : आजबाट सोह्र श्राद्ध सुरु,"काठमाडौं : सोह्र श्राद्ध अर्थात् पितृ पक्ष आजदेखि सुरु भएको छ। आश्विन कृष्ण प्रतिपदादेखि आश्विन शुक्ल प्रतिपदासम्मका सोह्रवटा तिथिमा दिवङ्गत पितृलाई सम्मानका साथ तर्पण, सिदादान र पिण्डदान गरिने भएकाले यसलाई सोह्रश्राद्ध भनिएको हो। प्रतिपदा तिथि श्राद्धको पिण्डदान अपराह्नकालमा गर्नुपर्ने धर्मशास्त्रविद् प्राडा रामचन्द्र गौतमले जानकारी दिए। चाडपर्व यज्ञयागादि तथा ठूलाकार्य गर्नु अघि पितृलाई श्रद्धा भक्तिका साथ सम्झिने वैदिक सनातन हिन्दू शास्त्रीय परम्पराअनुसार सोह्रश्राद्ध गर्ने गरिएको हो। यस समयमा पितृले आश गरी बसेका हुन्छन् भन्ने शास्त्रीय मान्यता छ। यसरी सोह्रश्राद्ध गर्नाले पितृप्रतिको आफ्नो दायित्वबोध पूरा हुनाका साथै पितृऋणबाट पनि मुक्त भइन्छ भन्ने धार्मिक विश्वास छ। जाताशौच, मृताशौच र पत्नी रजस्वला भएका अवस्थामा बाहेक सोह्र श्राद्ध छोड्नु नहुने धर्मशास्त्रविद् बताउँछन्। कारणवश सोह्र श्राद्ध रोकिँदा शास्त्रमा अनेक विकल्प दिइएका छन्। सोह्र श्राद्ध कर्ताले आफ्ना पिताको तिथिमा गर्नुपर्ने विधान छ। आपत् धर्मअनुसार कुनै कारणवश अड्किएमा आश्विन कृष्ण औँसीदेखि आश्विन शुक्ल पञ्चमीसम्म गर्न हुने शास्त्रीय वचन रहेको छ। यो समयमा पनि कारणवश सोह्र श्राद्ध गर्न नसकिएमा कार्तिककृष्ण औँसी अर्थात् लक्ष्मीपूजाका दिन गर्न सकिने गौतमको भनाई छ। कार्तिककृष्ण औँसीमा पनि गर्न नसकिने भएमा वृश्चिक सङ्क्रान्ति अर्थात् मङ्सिरसम्म जुराएर गर्न सकिने धर्मसिन्धु नामक शास्त्रीय धर्मग्रन्थमा उल्लेख गरिएको छ। आश्विन शुक्ल पञ्चमीपछिका अष्टमी, द्वादशी र औँसी, भरणी नक्षत्र र व्यतीपात योग परेका दिन जुनसुकै तिथि परेपनि रोकिएको सोह्रश्राद्ध गर्न सकिने शास्त्रीय विकल्पसमेत निर्णयसिन्धु, धर्मसिन्धुलगायत धर्मशास्त्रका ग्रन्थमा दिइएको छ। पितृ पक्षको समाप्तिसँगै दुर्गा पक्ष अर्थात् बडा दसैँ सुरु हुन्छ। बडादसैँ मनाउनुअघि पितृ तृप्तिका लागि सोह्र श्राद्ध गर्ने गरिएको धर्मशास्त्रीय मत छ।"
कपडा पसलमा आगलागी हुँदा १ करोडको क्षति,"विराटनगर : विराटनगरमा बुधबार बिहान एउटा कपडा पसलमा आगलागी भएको छ । आगोले पसल जल्दा करिब १ करोड बराबरको क्षति भएको छ । मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार विराटनगर महानगरपालिका७ जैन भवननजिक दीपक कायस्थको घरको भुइँ तलामा रहेको कपडा पसलमा बिहान ४:३० बजेतिर आगलागी भएको हो । कायस्थको घरको सटर भाडामा लिएर विराटनगर६ का सन्तोष रौनियाले कपडा पसल सञ्चालन गर्दै आएका थिए । आगलागीको कारण खुल्न नसकेको र घटनाको अनुसन्धान भइरहेको डीएसपी बस्नेत बताउँछन् । विराटनगर महानगरपालिकाको दमकल र स्थानीयको सहयोगमा प्रहरीले करिब डेढ घण्टापछि आगो नियन्त्रणमा लिएको थियो । आगोले पसलमा रहेका सबै कपडा जलेर ध्वस्त भएको छ । पसल सञ्चालन गरिएको सटरमा पनि क्षति पुगेको छ । मानवीय र चौपाया क्षति भने नभए पनि आगलागीमा अन्दाजी १ करोड बराबरको क्षति भएको जानकारी डीएसपी बस्नेतले दिए । त्यस्तै, मोरङको बूढीगंगा गाउँपालिका३ गोकुवामा आगलागी हुँदा एउटा घर जलेको छ । प्रहरीका अनुसार बिहान ४:३० बजेतिर आगोले पार्वती खड्काको घर आगो लागेको हो । आगोले घर पूर्णरूपमा ध्वस्त भएको छ । स्थानीय र दमकलको सहयोगमा प्रहरीले करिब १ घण्टापछि आगो नियन्त्रणमा लिएको थियो । डीएसपी बस्नेतका अनुसार आगलागीबाट घरसहित घरभित्र रहेका लत्ताकपडा,अन्नपात,भाँडावर्तन सबै जलेको छ । करिब ४ लाख मूल्य बराबरको क्षति भएको प्रहरीको भनाइ छ । प्रहरीका अनुसार आगलागीको कारण खुल्न सकेको छैन । विद्युत सर्ट भएर आगलागी भएको हुनसक्ने प्रहरीको अनुमान छ ।"
मेडिकल व्यवसायी दुर्गा प्रसाईंविरुद्ध पक्राउ पूर्जी जारी,काठमाडौं : मेडिकल व्यवसायी दुर्गा प्रसाईँविरुद्ध पक्राउ पूर्जी जारी भएको छ। काठमाडौं जिल्ला अदालतले व्यवसायी प्रसाईँलाई पक्राउ गरी अनुसन्धान गर्न अनुमति दिएको हो। जिल्ला अदालतका सूचना अधिकरी मेलिस बास्कोटाका अनुसार उनीविरुद्ध विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएको हो। झन्डै १५ दिन अगाडि उनीविरुद्ध प्रहरीको साइबर व्युरोमा उजुरी दर्ता भएको थियो। त्यसैको आधारमा प्रहरी जिल्ला अदालत गएको थियो। जिल्ला अदालतले आज प्रसाईँलाई पक्राउ गरी अनुसन्धान गर्न अनुमति दिएको हो।
दरबारमार्गको बाटो बन्द गरिँदा ट्राफिक जाम बढ्यो,"काठमाडौं : संविधान दिवसको अवसरमा नागरिक स्तरबाट आयोजना हुने कन्सर्टका लागि दरबारमार्गको मूल बाटो बन्द गरिएको छ। कन्सर्ट सञ्चालन गर्नका लागिय स्टेज निर्माण भरहेकाले अहिले त्यहाँको सवारी आवागमन नै ठप्प पारिएको छ। काठमाडौं उपत्यका ट्राफिक प्रहरी कार्यालयका प्रवक्ता विश्वराज खड्काका अनुसार बुघबार दिनभरका लागि दरबारमार्गको बाटो बन्द गरिएको छ। दरबारमार्ग हुँदै चल्ने सवारी साधनलाई डाइभर्सन गरिएको छ। मुख्य बाटो नै बन्द भएपछि उक्त क्षेत्रमा ट्राफिक जाम बढेको छ। अत्याधिक ट्राफिक जाम भएपछि यात्रु तथा तथा सर्वसाधारणले विरोधसमेत गरेका छन्। विशेषगरी केशरमहलबाट दरबारमार्गतर्फ जाने सवारीसाधनलाई जमल, जय नेपाल चोकबाट दरबारमार्ग आउने सवारी साधनलाई कृष्णपाउरोटी र महेन्द्र शालिकबाट दरबारमार्गतर्फ जाने सवारी साधनलाई घण्टाघरतर्फ पठाइएको छ। डाइभर्सनका कारण आसपासका बाटोहरूमा सवारीसाधनको चाप छ। सवारी चाप व्यवस्थापनका लागि गौशाला, सिनामंगल, कोटेश्वर र तिनकुनबाट रिङरोडभित्र आउने भाडाका सवारी साधनलाई प्रवेशमा रोक लगाइएको छ। सहज आवागमनका लागि दरबारमार्गचोक भएर सञ्चालन हुने सवारी साधनका चालकले वैकल्पिक मार्गको प्रयोग गर्न ट्राफिक महाशाखाले अनुरोधसमेत गरेको छ।"
मधेसका सामुदायिक विद्यालयमा शिक्षकको दरबन्दी थप्न माग गर्दै वीरन्जमा प्रदर्शन,वीरगन्ज : मधेसका सरकारी विद्यालयमा विद्यार्थीको अनुपात शिक्षकको दबरन्दी कायम गर्न माग गर्दै प्रभु साह नेतृत्वको जनता पार्टी (आजपा) को भातृत संगठन आम विद्यार्थी मोर्चाले वीरगन्जमा प्रदर्शन गरेको छ । पहाडका जिल्लाका विद्यालयमा १८ विद्यार्थी बराबर १ शिक्षक तर मधेसका विद्यालयमा १०० विद्यार्थी बराबर १ शिक्षकको दरबन्दी कायम गरेर सरकारले मधेस विभेद गरेको भन्दै आम विद्यार्थी मोर्चाले त्यसका विरुद्ध बुधबार आन्दोलन थालेको हो । आन्दोलनको पहिलो दिन बुधबार आम विद्यार्थी मोर्चाले सामुदायिक विद्यालयका विद्यार्थी र तीनका अभिभावकहरूसहित वीरगन्जमा प्रदर्शन गरेको हो । घण्टाघर चोकबाट सुरु भएको विरोध र्याली नगरपरिक्रममा गर्दै पुन: घण्टाघर चोकमै पुगेर विरोधसभामा परिणत भएको थियो । सभामा बोल्दै आम विद्यार्थी मोर्चाका इन्चार्ज तथा आजपाका मधेस प्रदेश अध्यक्ष उमेश कुशवाहाले मधेसका विद्यालयमा सरकारले गरिरहेको विभेदबारे पटकपटक सरकारको ध्यानाकर्षण गराउँदा पनि कुनै चासो नलिएपछि बाध्य भएर आन्दोलनमा उत्रिनु परेको बताए । सरकार मधेसको शिक्षालाई तहसनहस पार्न योजनावद्ध रुपमा लागेको आरोप पनि उनले लगाए । उनले प्रधानमन्त्री केपी शर्मा ओली र शिक्षामन्त्री विद्या भट्टराई मधेस विरोधी रहेको टिप्पणी गरे । मधेसका विद्यालयमा शिक्षकको संख्या निक्कै अपुग रहेको भन्दै उनले विद्यार्थी संख्या अनुपातमा शिक्षकको दरबन्दी कायम नगरिएसम्म आफूहरूको आन्दोलन जारी रहने बताए । उनले असोज ३ गते संविधान दिवसका दिन बिहीबार संविधानको अन्त्येष्टि यात्रा निकाल्ने जानकारी दिँदै मोर्चाको मागमा समर्थन जनाएर आजपाले आगामी कार्तिक ५ गतेदेखि मधेसमा आम शैक्षिक हडताल गर्ने घोषणा गरिसकेको बताए ।
तेस्रोपटक जिब्रो छेड्दै वीरेन्द्र,"भक्तपुर : मध्यपुर ठिमीमा परम्परादेखि इन्द्र जात्राको भोलिपल्ट मनाइने जिब्रो छेड्ने जात्रा बुधबार मनाइँदै छ। मध्यपुर ठिमी नगरपालिका ४ कोलाखु टोल निवासी वीरेन्द्र भक्त गजु श्रेष्ठले तेस्रोपटक जिब्रो छेड्न लागेका हुन्। उनले यसअघि २०७४ साल र २०७९ सालमा पनि जिब्रो छेडेका थिए। यस जात्रामा जिब्रो छेड्ने व्यक्तिलाई मध्यपुर ठिमीको प्रचण्ड भैरब मन्दिरको डबलीमा करिब १० इन्च लामो नाटो( सियो)ले जिब्रो छेडाएर आकाशदीप (याँ मता) अगाडि पछाडि घुमाएर आधा चन्द्र आकारको महादीप (भ्ये) बोकेर बिभिन्न स्थानमा परिक्रमा गराइन्छ। पौराणिक कथनअनुसार परापूर्वकालमा मध्यपुर ठिमीका स्थानीय बासिन्दालाई बिभिन्न खालका रोग, डर र भयले त्रसित बनाएपछि एक व्यक्तिले आराध्य देवीबाल कुमारीको साधना गरी देवीको दिव्य उपदेशलाई मनन् गरी भाद्र शुक्ल पूर्णिमाका दिन फलामको सियोले जिब्रो छेडेर भित्री नगर परिक्रमा पराएका थिए। उक्त व्यक्तिको साहसलाई देखेर भूतप्रेत र पिचास डराएर त्यति बेलादेखि ठिमीमा दुःख नदिएको, अशान्ति नमच्चाएको विश्वास गरिन्छ। जिब्रो छेड्ने जात्रा मनाए देश तथा बस्ती भूतप्रेतबाट सुरक्षित हुने, शान्ति र सहकाल आउने जनविश्वास रहिआएको छ।"
