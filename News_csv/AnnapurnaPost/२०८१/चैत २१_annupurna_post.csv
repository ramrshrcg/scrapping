शीर्षक,विवरण
शुक्रबार देशका यी स्थानमा हुने छ वर्षा,काठमाडौं : देशको पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहनेछ। मौसम पूर्वानुमान महाशाखाका अनुसार गण्डकी प्रदेश र कर्णाली प्रदेशका पहाडी भूभागका एकदुई स्थानमा मेघगर्जन चट्याङसहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ। शुक्रबार राति कोशी प्रदेश र गण्डकी प्रदेशको पहाडी भूभागमा आंशिक बदली रही बाँकी भूभागमा मौसम मुख्यतया सफा रहनेछ।
ग्लोबल आईएमई बैंकका कार्डबाहकलाई सेल्सवेरीमा क्यासब्याक,काठमाडौं : ग्लोबल आईएमई बैंकका कार्डवाहक ग्राहकहरूले सेल्सबेरी स्टोरमा १० प्रतिशतसम्म क्यासब्याक पाउनेछन्। यससम्बन्धी समझदारीपत्रमा बैंकको तर्फबाट ट्रान्जेक्सन बैंकिङ विभागका सेल्स एन्ड बिजनेस प्रमुख प्रकाश पौडेल र सेल्सबेरीका प्रमुख कार्यकारी अधिकृत सुशीलमान प्रधानाङले हस्ताक्षर गरे। यस समझदारीअनुसार बैंकका डेबिट तथा क्रेडिट कार्डवाहक ग्राहकहरूले मुलुकभर रहेका सेल्सबेरीका ३७ वटै स्टोरमा पोइन्ट अफ सेल (पस) मेसिनमार्फत गरिने कारोबारमा प्रत्येक साताको शुक्रबार १० प्रतिशत वा अधिकतम २ सय रुपैयाँसम्मको क्यासब्याक पाउनेछन्। बैंक ग्लोबल फाइनान्सको बेस्ट बैंक अवार्ड २०२४ तथा युरो मनी अवार्ड फर एक्सलेन्स २०२४ अन्तर्गतका दुई विधाबाट नेपालको सर्व श्रेष्ठ बैंकको रूपमा सम्मानित बैंक हो।
सूर्यगढीमा राष्ट्रपति रनिङ शिल्ड प्रतियोगिता सुरु,नुवाकोट : नुवाकोटको सूर्यगढीमा पाँचौं राष्ट्रपति कप रनिङ शिल्ड प्रतियोगिता सुरु भएको छ। गाउँपालिकाले सूर्यगढी४ आमभन्ज्याङस्थित खेल मैदानमा सो प्रतियोगिता आयोजना गरेको हो प्रतियोगिताको पूर्व अर्थमन्त्री तथा कांग्रेस प्रवक्ता डा प्रकाशशरण महतले उद्घाटन गरे। तीन दिनसम्म सञ्चालन हुने प्रतियोगितामा एथ्लेटिक्सका साथै भलिबल लगायत विभिन्न विद्यामा खेलाडीहरूबीच प्रतिस्पर्धा हुने छ। प्रतियोगितामा गाउँपालिकाका ९ वटा विद्यालयबाट तीन सय ५० जना विद्यार्थीको सहभागिता रहेको आयोजक गाउँपालिका अध्यक्ष सन्तबहादुर घलेले जानकारी दिए।
बाबा रतननाथको भारतमा भव्य स्वागत,"काठमाडौं : सदियौंदेखि चल्दै आएको प्रसिद्ध पीर बाबा रतननाथको भारतमा भव्य स्वागत गरिएको छ। उत्तर प्रदेशस्थित देवीपाटनमा बाबा रतननाथको भव्य स्वागत गरिएको हो। नेपालबाट भव्य शोभायात्रासहित भारत पुगेको बाबा रतननाथलाई हेलिकोप्टरबाट पुष्पगुच्छा अर्पणसमेत गरिएको थियो। हरेक वर्षको पञ्चमी तिथिमा बाबा रतननाथ भगवानको उत्तर प्रदेशस्थित देवीपाटन मन्दिरमा विशेष पूजा गरिन्छ। सोही पूजाका लागि नेपालबाट शोभायात्रासहित बाबा रतननाथलाई देवीपाटनसम्म पुर्याइएको हो। देवीपाटन मन्दिरमा रतननाथ बाबाको पिर र अमृत पात्रलाई पूजा गर्ने गरिन्छ। जानकारहरूका अनुसार रतननाथ भगवानलाई भारतको मन्दिरमा भब्यताका साथ पूजा गरिन्छ र यो परम्परा वार्षौंदेखि चल्दै आएको छ। दाङका सामाजिक अगुवा सुरेन्द्र चौधरीका अनुसार यो सदियौंदेखि चल्दै आएको परम्परा हो। उनले पुर्खाहरूको परम्परालाई अहिले पनि उतिकै महत्त्वका साथ हेरिने गरेको बताए। यसले नेपाल र भारतबीच धार्मिक, सांस्कृतिक सम्बन्धलाई मजबुत बनाएको बताए। 'यो थारूहरूको पुर्खाहरूले चलाउँदै आएको परम्परा हो। सिद्ध पीर बाबा रतननाथको संरक्षण पनि थारूहरूले गर्दै आएको छ। सदियौंदेखि चल्दै आएको यस परम्पराले नेपालभारतका नागरिकबीचको धार्मिक र सांस्कृतिक सम्बन्धलाई थप प्रगाढ बनाएको छ,' उनले भने। शोभायात्रामा नेपालभारत सहकार्य, थारू कल्याणकारिणी सभा, थारू महिला समाज, मगर समाज, स्थानीय क्लबहरूको सहभागिता रहेको थियो। हात्ती र घोडासहितको शोभायात्रामा हजारौं तीर्थालुहरू सहभागी थिए। बाबा रतननाथको पूजामा सहभागी हुन नेपालसहित भारतका विभिन्न जिल्लाबाट भक्तजनहरूको ठूलो घुइँचो लाग्छ। देवीपाटन नेपालका सिद्ध योगी बाबा रतननाथको शक्ति उपासना स्थलको रूपमा पनि चिनिने गर्छ। को हुन् बाबा रतननाथ? महायोग गुरु गोरखनाथका शिष्य थिए रतननाथ योगी। गोरखनाथको आदेशपछि रतननाथले देवीपाटन मन्दिरको स्थापना गरेका थिए। उनले देवीपाटनमा वर्षौंसम्म तपस्या गरेका थिए। जसअनुसार उनले त्यहाँबाट ८ प्रकारका सिद्धी प्राप्त गरेको बताइन्छ। तपस्याका दौरान माता पाटेश्वरीले योगीलाई दर्शन दिँदै पञ्चमीदेखि नवमीसम्म पूजा गर्नुपर्ने वरदान दिएको जानकारहरू बताउँछन्। त्यही बेलादेखि बाबा रतननाथलाई प्रत्येक वर्ष देवीपाटनसम्म विशेष शोभायात्रा र पूजाआजा गर्ने चलन छ।"
प्रधानमन्त्री ओली र भुटानी प्रधानमन्त्री तोब्गेबीच भेटवार्ता,"काठमाडौं : प्रधानमन्त्री केपी शर्मा ओली र भुटानका प्रधानमन्त्री छिरिङ तोब्गेबीच भेटवार्ता भएको छ। थाइल्यान्डको बैंककमा बिहीबार उनीहरूबीच भेटवार्ता भएको हो। बहुक्षेत्रीय प्राविधिक तथा आर्थिक सहयोगका लागि बङ्गालको खाडीको प्रयास (बिमस्टेक)को छैटौं शिखर सम्मेलनमा सहभागी हुन बैंककमा रहेका प्रधानमन्त्री ओलीसँग भुटानका प्रधानमन्त्री तोब्गेसँग 'साइडलाइट' भेटवार्ता भएको हो। उनीहरूबीच गत सेप्टेम्बरमा संयुक्त राष्ट्रसंघको ७९औं महासभाका क्रममा न्युयोर्कमा भएको भेटको स्मरणका साथै सहकार्यका विविध पक्षमा छलफल भएको प्रधानमन्त्री सचिवालयले जानकारी दिएको छ। भुटानका प्रधानमन्त्री तोब्गेले प्रधानमन्त्री ओलीसँग दुई राष्ट्रबीचको लामो समयदेखिको सम्बन्धको बारेमा छलफल भएको उल्लेख गरेका छन्। उनले सामाजिक सञ्जालमा भनेका छन्, 'हाम्रो सहयोगलाई अझ सुदृढ पार्ने अवसरहरू खोज्यौं।' भेटमा परराष्ट्रमन्त्री आरजु राणा देउवा, प्रधानमन्त्रीका मुख्य सल्लाहकार विष्णुप्रसाद रिमाल, परराष्ट्र मन्त्रालयका सचिव अमृतबहादुर राईलगायत सहभागी थिए।"
"मोरङको जहदाबाट ११ क्विन्टल बढी गाँजा बरामद, २ जना पक्राउ","विराटनगर : मोरङको जहदाबाट प्रहरीले बिहीबार दिउँसो ठूलो परिमाणमा लागुऔषध गाँजा बरामद गरेको छ। मोरङ प्रहरीका प्रवक्ता डीएसपी वेदप्रकाश जोशीका अनुसार अलगअलग स्थानबाट ११ क्विन्टलभन्दा बढी गाँजा बरामद गरिएको हो। जोशीले १ हजार १ सय २ किलोग्राम गाँजा बरामद भएको जानकारी दिए। जहदा गाउँपालिका७ का २७ वर्षीय उमेश कामतको घरबाट १ हजार ८८ किलो गाँजा बरामद भएको उनको भनाइ छ। घरभित्र गाँजा लुकाएर राखेको विशेष सूचनाका आधारमा जिल्ला प्रहरी कार्यालय मोरङबाट इन्स्पेक्टर सरोज खनालको नेतृत्वमा टोली परिचालन गरिएको थियो। इन्स्पेक्टर खनाल नेतृत्वको टोलीले दिउँसो साढे १ बजेतिर कामतको घर खानतलासी गर्दा गाँजा फेला परेको हो। गाँजा बरामद गरेर कामतलाई समेत पक्राउ गरिएको जानकारी डीएसपी जोशीले दिए। त्यस्तै, जहदा ५ का ३३ वर्षीय अरविन साहको घरबाट १४ किलो गाँजा बरामद भएको छ। इन्स्पेक्टर खनाल नेतृत्वको टोलीले दिउँसो करिब २ बजेतिर साहको घरमा छापा हानेको थियो। गाँजा बरामद भएपछि साहलाई पनि प्रहरीले पक्राउ गरेको छ। दुवै ठाउँबाट बरामद भएको गाँजासहित पक्राउ परेका दुवै जनालाई जिल्ला प्रहरी कार्यालय मोरङको हिरासतमा राखिएको छ। प्रहरीका अनुसार बरामद भएको गाँजा भारततिर कटाउने तयारी रहेको हुनसक्छ। गाँजा बरामद भएको स्थान नेपालभारत सीमानजिक पर्छ। घरमा भण्डारण गरेर राखिएको गाँजा प्रहरीको आँखा छलेर भारततिर कटाउन लागिएको आशंका छ। यस विषयमा थप अनुसन्धान भइरहेको छ। अनुसन्धानपछि वास्तविकता पत्ता लाग्छ, डीएसपी जोशीले भने। उनका अनुसार गाँजा कहाँबाट ल्याएर भण्डारण गरिएको हो भन्ने बारेमा यकिन भइसकेको छैन। यद्यपि, पूर्वी पहाडी जिल्ला धनकुटामा उत्पादन हुने गाँजा त्यहाँको प्रहरीसँग सेटिङ मिलाएर भारत कटाउन सीमा क्षेत्रमा ल्याइएको हुनसक्ने प्रहरीको अनुमान छ। धनकुटामा प्रहरीसँगै सेटिङ मिलाएर खुलेआम गाँजाको खेती गर्ने गरिएको विषय बारम्बार बाहिर आइरहेको छ। प्रहरी स्रोतका अनुसार नेपालमा भन्दा भारतमा गाँजाको मूल्य दोब्बर छ। नेपालमा प्रतिकिलो २० हजार रुपैयाँसम्म किनबेच हुने गाँजा भारत पुर्याएपछि किलोको ४० हजार रूपैयाँसम्ममा बिक्री हुने गरेको प्रहरी अधिकारीहरुको दाबी छ। स्रोतका अनुसार धनकुटालगायत पहाडी जिल्लामा प्रहरीकै सेटिङमा गाँजाको अवैध खेती हुँदा पनि नियन्त्रणका लागि चासो दिइएको छैन। खेती गरेर उत्पादन गरिएको गाँजा विभिन्न बाटोको प्रयोग गर्दै भारत पुर्याउने गिरोह अहिले सक्रिय रहेको प्रहरीको विश्लेषण छ।"
एनएसएलले गर्यो पोखरा थन्डर्सलाई कारबाही,"काठमाडौं : नेपाल सुपर लिग(एनएसएल)को अनुशासन समितिले पोखरा थन्डर्सलाई कारबाही गरेको छ। बुधबार दशरथ रंगशालामा भएको पोखरा थन्डर्स र ललितपुर सिटिएफसी बीचको खेलमा मैदानमा गरेको अनैतिक व्यवहारका कारण पोखरालाई कारबाही गरिएको हो। पोखरा थन्डर्सका किट म्यानेजर सुन्दर थापालाई एनएसएल २०२५ सिजनभरि रंगशाला प्रवेशमा बन्देज लगाइएको छ। दीपक श्रेष्ठलाई दुई खेलसम्म मैदान प्रवेशमा रोक लगाइएको छ। पोखरा थन्डर्सको अफिसियल टिमलाई ५० हजार जरिवाना गरिएको छ। खेलको बीचमा अनैतिक र अशोभनीय क्रियाकलाप गरेको भन्दै आयोजक टिमको अनुशासन समितिले पोखरालाई कारबाही गरेको हो। खेलको दौरान पोखराले ८१ औँ मिनेटमा कप्तान नवयुग श्रेष्ठले प्रहार गरेको बल ललितपुरका गोलकिपर जेफराले बचाउ गरेका थिए। उक्त प्रहारले गोललाइन क्रस गरिसकेको भन्दै गरेको पोखराको टिम र अफिसियलले गोलको माग गरेका थिए। उक्त विषय लम्बिँदा पोखराको अफिसियल टिम र रेफ्रीबीच भनाभन भएको थियो। चर्काचर्कीको दौरान किट म्यानेजर सुन्दर थापाले प्रतियोगिता निर्देशक सञ्जीव मिश्रलाई भुइँमै लडाइदिएका थिए। सोही क्रियाकलापलाई एनएसएलको अनुशासन समितिले अशोभनीय भन्दै कारबाही गरेको हो। त्यस्तै, आयोजकले अन्य कुनै पनि टिमलाई मैदानमा यस्ता क्रियाकलाप नदोहोर्याउन अनुरोध गरेको छ।"
२६ बुँदे राजनीतिक प्रतिबद्धतासहित संघीय लोकतान्त्रिक मोर्चा घोषणा,"काठमाडौं : मधेस केन्द्रित दलहरूले संघीय लोकतान्त्रिक मोर्चा घोषणा गरेका छन्। विभिन्न २६ बुँदे राजनीतिक प्रतिबद्धतासहित मोर्चाको घोषणा गरिएको हो। मोर्चामा मोर्चामा जनमत, जसपा नेपाल, लोसपा, नागरिक उन्मुक्ति, राष्ट्रिय मुक्ति, जनता प्रगतिशील र तमलोपा रहेका छन्।"
एनसेलले ल्यायो आकर्षक एनएसएल अफरहरु,"काठमाडौं : हाल जारी रहेको एनसेल नेपाल सुपर लिग (एनएसएल) सिजन ३ का अवसरमा एनसेलले दुई आकर्षक अफरहरू सञ्चालनमा ल्याएको छ। यी अफरहरु अन्तर्गत ग्राहकहरूले सधैं अन रिन्युअल प्याकहरुमा दोब्बर डेटा र साना डेटा प्याकहरूमा बोनस सेवाहरु पाउँछन्। यी दुवै अफरहरू आज बिहीबारबाट लागू भएका छन् र वैशाख १६ सम्म मान्य रहनेछन्। एनएसएल डबल डेटा अफरअन्तर्गत करसहित ३९९ रुपैयाँबाट सुरु हुने सधैं अन रिन्यूअल प्याकहरू ग्राहकहरूले दोब्बर डेटा बोनसका रूपमा प्राप्त गर्दछन्। उदाहरणका लागि ७९९ रुपैयाँको मासिक सधैं अन रिन्यूअल प्याक लिने ग्राहकहरूले प्याकमा पाइने मुख्य सेवाहरु ३० जीबी डेटा, सबै नेटवर्कमा अनलिमिटेड कल गर्न सकिने सुविधा र ७९ वटा सबै नेटवर्कमा पठाउन सकिने एसएमएस सेवा बाहेक थप ३० जीबी बोनस डेटा प्राप्त गर्दछन्। यो डबल डेटा बोनस अफर हाल सञ्चालनमा रहेका सबै सधैं अन रिन्यूअल प्याकका प्रयोगकर्ताहरूका साथै यो अफर अवधिभित्र यी प्याकहरू लिने नयाँ ग्राहकहरूलाई लागू हुनेछ। यो अफर ग्राहकहरुका लागि निकै फाइदाजनक रहेको छ, किनभने बोनस डेटा पहिले प्रयोग हुने भएकोले प्याकमा पाइने डेटा लगायतका बाँकी सेवाहरु क्यारीओभर अर्थात थपिएर अर्को महिनामा पाइन्छ। हाल एनसेलले सधैं अन रिन्यूअल योजनाअन्तर्गत डेटा, भ्वाइस, र एसएमएस सेवाहरू बन्डल भएको ६ वटा मासिक रिन्यूअल प्याकहरू प्रदान गरिरहेको छ। प्रत्येक प्याकमा निःशुल्क अनलिमिटेड यूट्यूब डेटा र राति ११ बजे देखि बिहान ७ बजेसम्म अनलिमिटेड इन्टरनेट चलाउन मिल्ने नाइट डेटा पनि समावेश रहेका छन्। कर सहित ७९९, ९९९, र १ हजार ४९९ रुपैयाँको रिन्यूअल प्याकहरूमा ग्राहकहरूले ३० दिनसम्म मान्य रहने प्रतिदिन १ हजारका दरले अधिकतम १० हजारसम्मको अस्पताल भर्ना बीमा सुविधा पनि प्राप्त गर्छन्। अर्को एनएसएल विशेष अफर एनसेल एपमा मात्र उपलब्ध रहने एनएसएल फ्ल्यास सेल रहेको छ। यस अफरअन्तर्गत ५० रुपैयाँमा २४ घण्टा लागि मान्य ५० अनलिमिटेड डेटा लिने ग्राहकले बोनस स्वरुप २० मिनेट एनसेलबाट अन्य एनसेल नम्बरमा कल गर्न सकिने टक टाइम प्राप्त गर्दछन्। त्यस्तै, १५० रुपैयाँमा ७ दिनसम्म मान्य हुने ७ जीबी डबल मजा प्याक किन्दा ग्राहकहरूले बोनसका रुपमा थप २ जीबी डेटा बोनस प्राप्त गर्छन्। नेपालकै पहिलो फ्रेन्चाइजमा आधारित व्यावसायिक फुटबल खेल एनएसएलमा थप रोमाञ्चकता थप्दै सञ्चालनमा ल्याईएका यी अफरहरूले ग्राहकहरुलाई ठूलो महत्व राख्ने एनसेलले जनाएको छ। एनसेल यस सिजन ३ मा टाइटल स्पोन्सरका रूपमा आवद्ध रहेको छ। हामी तपाईंकै लागि भन्ने आफ्नो थिमलाई प्रतिबिम्बित गर्दै एनसेलले नेपाली फुटबल खेलाडीहरूलाई उत्कृष्टता हासिल गर्न प्लेटफर्म उपलब्ध गराउने प्रतिबद्धताका साथ देशमा खेलकुदको विकासमा योगदान पुर्याउने उद्देश्य अनुरूप यो सहकार्य गरेको हो।"
सवारी दुर्घटनामा वृद्धको मृत्यु,उदयपुर : उदयपुरको कटारी नगरपालिका४ मा भएको दुर्घटनामा वृद्धको मृत्यु भएको छ। बिहीबार दिउँसो मदन भण्डारी राजमार्गअन्तर्गत कटारी ४ को सडकखण्डमा मोटरसाइकलले साइकललाई ठक्कर दिँदा सिन्धुलीको दुधौली नगरपालिका५ घारीथुन्सीका ७१ वर्षीया जेष्ठ नागरिक अम्बर सुनुवारको मृत्यु भएको हो। कटारीबाट दुधौली सिन्धुलीतर्फ जाँदै गरेको प्र २०१००३२ प ५४२२ नम्बरको कटारी६ गेरुवाका २३ वर्षीया अनन्त मगरले चलाएको मोटरसाइकलले विपरीत दिसाबाट कटारीतर्फ आउँदै गरेको साइकललाई ठक्कर दिँदा गम्भीर घाइते भएका सुनुवारलाई कटारी अस्पतालमा ल्याई उपचार गर्ने क्रममा दिउँसो मृत्यु भएको इलाका प्रहरी कार्यालय कटारीका प्रमुख प्रहरी नायब उपरीक्षक कमल बजगाईंले बताए। उनका अनुसार मोटरसाइकलमा पछाडि सवार कटारी५ भुल्केका २२ वर्षीया सरिना मगर सामान्य घाइते भएकोमा कटारी अस्पतालमा उपचार गरी हाल मोटरसाइकल चालक मगर र सरिना दुवैलाई प्रहरी कार्यालयमा लिई मोटरसाइकलसहित नियन्त्रणमा राखिएको छ। घटनाबारे थप अनुसन्धान भइरहेको प्रहरीले जनाएको छ।
कुमारी बैंकको २४ औं वार्षिकोत्सवमा विविध कार्यक्रम,"कुमारी बैंकले विभिन्न कार्यक्रमहरु आयोजना गरेर आफ्नो २४ औं वार्षिकोत्सव मनाएको छ। यस वार्षिकोत्सवको अवसरमा कुमारी बैंकले आफ्ना सम्पूर्ण ग्राहक तथा शुभचिन्तकहरुलाई कृतज्ञता ज्ञापन गरेको छ। साथै आफ्नो सफलतामा महत्वपूर्ण भूमिका निर्वाह गर्नु हुने सम्पूर्ण ग्राहकवर्गहरुको सहयोग तथा विश्वासप्रति हार्दिक आभार व्यक्त गरेको छ। देशकै अग्रणी बैंक बन्ने आफ्नो परिकल्पना तथा योजना अनुरूप आफ्ना ग्राहकहरुलाई उत्कृष्ट बैंकिङ सेवा तथा वित्तीय सुविधाहरु प्रवाह गर्नका लागि बैंक हरदम प्रतिबद्ध जनाएको छ। वार्षिकोत्सवको अवसरमा कर्मचारीलाई आआफ्नो परम्परा र संस्कृतिको महत्व दर्साउन परम्परागत भेषभुषा पहिरन गर्न प्रोत्साहित गरेको छ। यस कार्यक्रमले कर्मचारीहरूलाई आफ्नो परम्परागत पृष्ठभूमिको प्रतिनिधित्व गर्ने पोशाक मार्फत सांस्कृतिक पहिचान तथा सम्वर्द्धन गर्न मद्दत पुर्याएको विश्वास लिएको छ। विविध सांस्कृतिक परम्परालाई अंगाल्दै, बैंकले आफ्नो कार्यक्षेत्रमा विविधतामा एकता लाई जोड दिएको छ। यस पहलमार्फत बैंकले सबैका लागि सधैँका लागि भन्ने मूल उद्देश्य भित्र रहि आन्तरिक आबद्धताको भावनालाई बढावा दिन, संस्थागत संस्कृति र सामुदायिक कार्यलाई निरन्तरता दिएको छ। यसका साथै वार्षिकोत्सवका अवसरमा विभिन्न स्थानहरुबाट रक्तदान कार्यक्रम आयोजना भएको छ। यसले स्थानीय स्तरमा रक्त बैंकका आवश्यकता तथा जीवन बचाउने अभियानमा महत्वपूर्ण योगदान गर्ने लक्ष्य रहेको छ।"
सर्वोच्चले दिएन कुलमानको पक्षमा अन्तरिम आदेश,काठमाडौं : कुलमान घिसिङले दायर गरेको रिटमा सर्वोच्च अदालतले अन्तरिम आदेश दिन अस्वीकार गरेको छ। न्यायाधीश डाकुमार चुडाल र नित्यानन्द पाण्डेयको इजलासले कुलमानको पक्षमा अन्तरिम आदेश दिन अस्वीकार गर्दै मुद्दालाई अग्राधिकारको आदेश दिएको छ। गत सोमबार मन्त्रिपरिषद बैठकले घिसिङलाई कार्यकारी निर्देशकबाट बर्खास्त गरी हितेन्द्रदेव शाक्यलाई नियुक्त गरेपछि घिसिङ सर्वोच्च पुगेका थिए। आफ्नो कार्यकाल छँदै सरकारले बदनीयतपूर्वक हटाएको भन्दै अन्तरिम आदेशको माग गर्दै घिसिङ सर्वोच्च पुगेका थिए। चैत १५ गते सो रिटमाथि प्रारम्भिक सुनुवाइ गर्दै सर्वोच्चले कारण देखाउ आदेश जारी गरेको थियो। न्यायाधीश अव्दुल अजीज मुसलमानको एकल इजलासले घिसिङलाई बर्खास्त गर्नुपर्ने कारण सरकारलाई सोधेको थियो। अदालतले लिखित जवाफ माग गर्दै अन्तरिम आदेश हुने वा नहुने विषयमा दुवै पक्षलाई चैत १७ गते छलफलका लागि बोलाएको थियो।
"नयाँ कर लगाउने ट्रम्पको निर्णयपछि विश्वभरि तहल्का, बदला लिने चीनको चेतावनी","काठमाडौं : अमेरिकी राष्ट्रपति डोनाल्ड ट्रम्पले विश्वभरि नयाँ भन्सार शुल्क निर्धारण गरेका छन्। राष्ट्रपति ट्रम्पले नयाँ कार्यकारी आदेश जारी गर्दै नेपालसहित विभिन्न मुलुकमा नयाँ भन्सार शुल्क निर्धारण गरेका हुन्। ट्रम्पले कम्तीमा १० प्रतिशत र बढीमा ५० प्रतिशतसम्म अतिरिक्त कर लगाउने घोषणा गरेका हुन्। नेपाललाई अमेरिकाले १० प्रतिशत आधारभूत शुल्क निर्धारण गरेको छ। त्यस्तै भारतमा अतिरिक्त २६ प्रतिशत, पाकिस्तानमा २९ प्रतिशत, बंगलादेशमा ३७ प्रतिशत र चीनमा ४४ प्रतिशतसम्म कर लगाउने निर्णय गरिएको ह्वाइट हाउसले जनाएको छ। त्यस्तै चीनलाई अतिरिक्त ३४ प्रतिशत र युरोपियन मुलुकलाई २० प्रतिशत कर लगाइएको छ। यसअघि चीनलाई १० प्रतिशत लिँदै आएको कर बढाएर अमेरिकाले गत मार्चमा २० प्रतिशत पुर्याएको थियो। त्यसमा थप ४ प्रतिशत करशुल्क बढाइएको ह्वाइट हाउसले जारी गरेको विज्ञप्तिमा भनिएको छ। अमेरिकाले नयाँ भन्सार शुल्क जारी गरेपछि विश्वभरबाट यसको विरोध भइरहेको छ। राष्ट्रपति ट्रम्पले नयाँ कर व्यवस्थाले अमेरिकाको अर्थव्यवस्था सुध्रिने दाबी गरे पनि अन्य देशले भने त्यसको चर्को विरोध गरिरहेका छन्। युरोपियन युनियन अध्यक्ष उर्सुला भोन डेर लेयनले विश्व अर्थतन्त्रमा यसले ठूलो प्रभाव पार्ने बताएकी छन्। 'अमेरिकाको यो निर्णयले गम्भीर परिणाम आउने निश्चित छ। यसले विश्वको अर्थतन्त्रमा पनि ठूलो नोक्सानी पुर्याउनेछ,' उनले भनिन्। ट्रम्पको निर्णयले अनिश्चितता बढाउने र लखौं मान्छेलाई बेफाइदा पुग्ने उनको दाबी छ। बेलायतका प्रधानमन्त्री किएर स्टार्मरले पनि अमेरिकी निर्णयको विरोध गरेका छन्। उनले यो निर्णयले बेलायतमा मात्र होइन, संसारभरिको अर्थतन्त्रमा असर पर्ने बताए। 'अमेरिकाले आफ्नो हितमा निर्णय गर्यो। अब मैले पनि आफ्नो हितमा निर्णय गर्ने बेला आएको छ,' उनले भनेकी छन्। ट्रम्पको नयाँ निर्णयले औषधि उद्योग, इलेक्ट्रोनिक्स सामान, महिलाहरूसँग सम्बन्धित सामान, ऊर्जा उत्पादलगायत चिजमा केही छुट मिले पनि गरहगना, कार र त्यससँग सम्बन्धित सामान, रिफाइन्ड पेट्रोललगायतका चिजको अतिरिक्त कर लाग्ने सम्भावना रहेको भारतीय विश्लेषकहरूले बताएका छन्। यता विश्वकै ठूलो अर्थतन्त्र रहेको चीनले अमेरिकी निर्णयको बदला लिने चेतावनी दिएको छ। अष्ट्रेलियाले पनि यसखालको निर्णय कुनै मित्रले गर्न नसक्ने बतएको छ। चीन सरकारक लागि काम गर्ने थिंक ट्यांकले भनेको छ, 'अमेरिकाको गणित पूर्णरूपमा गलत छ। यो धेरै नै आश्चर्यजनक छ। यसले पक्कै पनि राम्रो गर्दैन।'"
जंगलमा गाडिएको अवस्थामा महिलाको शव फेला,रौतहट : वृन्दावन नगरपालिका१ स्थित बलेरी जंगलमा महिलाको शव गाडिएको अवस्थामा फेला परेको छ। आठ दिनदेखि बेपत्ता रहेकी ती महिलाको शव प्रहरीले फेला पारेको हो। प्रहरीका अनुसार मृतक वृन्दावन नगरपालिका१ निवासी फूलमतिया देवी हुन्। उनी गत चैत १४ गतेदेखि बेपत्ता थिइन्। परिवारले बेपत्ताको उजुरी दिएपछि प्रहरीले खोजी कार्य सुरु गरेको थियो। खोजीका क्रममा तालिम प्राप्त कुकुरको सहायताले प्रहरीले जंगलमा गाडिएको अवस्थामा शव फेला पारेको गरुडा प्रहरी प्रमुख डीएसपी राजन कार्कीले बताए। घटनालाई रहस्यमय ठहर गर्दै प्रहरीले हत्या भएको आशंका गरेको छ। यस विषयमा गहिरो अनुसन्धान भइरहेको र हालसम्म दुई जनालाई पक्राउ गरिएको कार्यालयले जनाएको छ। अनुसन्धानका क्रममा थप प्रमाण संकलन भइरहेको र हत्याको कारण पत्ता लगाउने प्रयास जारी रहेको कार्यालयका प्रवक्ता दीपककुमार रायले बताए। प्रहरीले सम्भावित अन्य संलग्न व्यक्तिहरूको खोजी कार्य अघि बढाएको बताएको छ।
प्रदूषण बढेपछि काठमाडौंमा हप्ताको दुई दिन बिदा र जोरबिजोर सवारीसाधन चलाउने विषयमा छलफल,"काठमाडौं : कार्यवाहक प्रधानमन्त्री प्रकाशमान सिंहले बढ्दो वायु प्रदूषण कम गर्न सबैले भूमिका खेल्नुपर्ने बताएका छन्। शहरी विकास मन्त्रालयमा आज विज्ञसँग छलफल गर्दै कार्यवहाक प्रधानमन्त्री सिंहले वायु प्रदूषणका कारण जनजीवन प्रभावित हुँदै गएकोमा चिन्ता व्यक्त गरे। उनले अहिले प्रदूषण बढ्नुको मुख्य कारण डढेलो रहेको पनि जिकिर गरे। उनले छिट्टै सरकारले यस विषयमा निर्णय लिने बताए। छलफलमा वन मन्त्रालयले प्रदूषण बढ्दै गएकाले हप्ताको दुई दिन बिदा दिनुपर्ने, सवारी जोर बिजोर गरेर चलाउनुपर्ने सम्मको स्थिति हुनसक्ने संकेत गरेको वन मन्त्रालयका सचिव दीपक खरालले बताए। विज्ञहरूले प्रदूषणको प्रमुख कारण सवारीसाधन रहेको दाबी गर्दै केही दिन चाप कम गर्नुपर्ने सुझाव दिएका थिए। वातावरण विज्ञ भूषण तुलाधरले वायु गुणस्तर योजना बनाउन सरकारलाई सुझाव दिए। त्यस्तै विज्ञ शुन्दर शर्माले वातावरण संरक्षणका लागि राष्ट्रिय रणनीति बनाउनुपर्ने बताए। निर्माण व्यवसायी महासंघका अध्यक्ष रवि सिंहले भने सरकारले निर्माण व्यवसायीलाई मात्र दोष दिएर पन्छिन नमिल्ने बताए। राट्रिय यातायात व्यवसायी महासंघले भने सार्वजनिक सवारी साधनले नभएर करिब २ लाख निजी मोटर साइकलले बढी प्रदूषण गरेको हुँदा त्यसलाई कम गरेर सार्वजनिक सवारी साधनलाई प्राथामिकता दिनुपर्ने बताए। छलफललमा वनमन्त्री ऐनबहादुर शाही, वनराज्यमन्त्री रूपा विकलगायतका मन्त्रालय र विभागका कर्मचारी उपस्थित थियो।"
"आन्दोलनकारीले मिडियामाथि निशाना साँधे, कानुनी कारबाही होस् : सांसद गौतम","काठमाडौं : राष्ट्रिय स्वतन्त्र पार्टी (रास्वपा)का सांसद सोविता गौतमले अन्नपूर्ण पोस्ट्लगायत मिडियामाथि भएको आक्रमणको निन्दा गरेकी छन्। बिहीबार तीनुकनेस्थित अन्नपूर्णको कार्यालयमा निरीक्षण गर्दै सांसद गौतमले मिडियामाथि आक्रमण गर्नेलाई कारबाही गर्नुपर्ने बताइन्। पछिल्लो समय आन्दोलनकारीले मिडियामाथि नै निशाना साँध्नु चिन्ताजनक भएको उनको भनाइ छ। 'अहिले मिडियामाथि नै निशाना साँध्ने खालको ट्रेन्ड चलेको देखिन्छ। त्यसलाई रोक्न ठूलो चुनौती छ। यस्ता मानसिकता जोसुकै होस्। चाहे त्यो राजावादी होस् या अरु कोही। कानुनी कारबाही गर्नुपर्छ। यस्तो दण्ड गरियोस् कि आगामी दिनमा यसखालको घटना नघटोस्,' सांसद गौतमले भनिन्। उनले मिडियालगायत व्यापार व्यवसायमा ठूलो क्षति भएकाले उचित राहत सरकारले उपलब्ध गराउनुपर्ने बताइन्। 'व्यापार व्यवसायमा ठूलो क्षति भएको छ। मिडियामा क्षति भएको अवस्था छ। त्यसको उचित क्षतिपूर्ति सरकारले दिनुपर्छ। सबैको बीमा हुन्छ भन्ने पनि छैन,' उनले भनिन्। गत चैत १५ गते तीनकुनेमा भएको राजावादीको प्रदर्शनमा अन्नपूर्ण मिडियामा आक्रमण भएको थियो। आक्रमणकारीले अन्नपूर्णको कार्यालयमा तोडफोड र आगजनी गरेका थिए। अन्नपूर्णका महाप्रबन्धक मनोज बस्नेतले सांसद गौतमलाई अन्नपूर्णमा भएको क्षतिका विषयमा ब्रिफिङ गरेका थिए।"
झापा र काठमाडौंको गोलरहित बराबरी,काठमाडौं : नेपाल सुपर लिग (एनएसएल) मा झापा एफसी र काठमाडौं रेजर्सले गोलरहित बराबरी खेलेका छन्। बिहीबार त्रिपुरेश्वरस्थित दशरथ रंगशालामा भएको खेलमा दुवै टिमले कुनै पनि गोल गर्न सकेनन्। खेलको २७ औँ मिनेटमा काठमाडौंका लागि जिलेसपी जङ कार्कीले बक्स भित्रबाट हानेको फ्री सर्ट बार माथिबाट बाहिरिएको हो। पहिलो हाफमा झापाले त्यति राम्रो मुभहरू बनाउन सकेको थिएन। दुवै टोलीले प्रयास गरे पनि पहिलो हाफ गोलहित बराबरीमा सकिएको थियो। खेलको ४६ औँ मिनेटमा झापाका लागि अर्सिक लाजारले हानेको सर्ट पोखराका गोलकिपर अभिषेक बरालले पञ्च गर्दै जोगाए। ५२ औँ मिनेटमा झापाका कप्तान लकेन लिम्बुले डिबक्स बाहिरबाट हानेको प्रहार बक्समाथिबाट बाहिरियो। ६३ औँ मिनेटमा भीमसेन्ट कोजीएलोले दिएको पासमा आमादौ डिओपले बक्समा वन भर्सेस वान जस्तैको अवस्थामा पनि गोल गर्न सकेनन्। खेलको दोस्रो हाफमा ७ मिनेटको समय थप गरिएको थियो। थप गरिएको सातौं मिनेटमा काठमाडौंका पहिलो रोजाइमा रहेका गोलकिपर नेमान्जा लेमसशिष चोटिल हुँदालाई उनलाई प्रतिस्थापन गर्दै एन्जल श्रेष्ठ मैदान प्रवेश गरे। खेलको अन्तिम मिनेटसम्म पनि निकै रोचक बनेको यो खेल शून्य बराबरीमै सकियो। झापा र काठमाडौं दुवैले यो दोस्रो खेल खेलेका थिए। काठमाडौंले साविक विजेता ललितपुर सिटीसँग २२ बराबरीको खेल खेलेको थियो। झापाले पहिलो खेल बुटवल लुम्बिनी एफसीसँग गोलरहित बराबरीमा सकेको थियो। काठमाडौंले आफ्नो तेस्रो खेल पोखरा थन्डर्ससँग २३ चैतमा खेल्दैछ खेल्दैछ। झापाले आफ्नो तेस्रो खेल २४ चैतमा एससी चितवनसँग खेल्नेछ।
हुन्डी कारोबारमा संलग्न चिनियाँ नागरिक करिब २१ लाख नगदसहित पक्राउ,"काठमाडौं : हुन्डी कारोबारमा संलग्न चिनियाँ नागरिक २० लाख ९२ हजार नगदसहित पक्राउ परेका छन्। पक्राउ पर्नेमा चीनको तिब्बतका २६ वर्षीया रिस्के वाङ्मो रहेकी छन्। काठमाडौं महानगरपालिका६, बौद्धमा बस्दै आएकी उनलाई प्रहरी वृत्त जनसेवाबाट खटिएको प्रहरी टोलीले महाबौद्धबाट पक्राउ गरेको हो। जिल्ला प्रहरी परिसर काठमाडौंका अनुसार हुण्डी कारोबार भइरहेको सूचनाका आधारमा खटिएको प्रहरी टोलीले उनलाई एक हजार दरको ११ लाख ८३ हजार र ५ सय दरको ९ लाख ९ हजार रुपैयाँ र आइफोन मोबाइलसहित पक्राउ गरिएको हो। पक्राउ परेकी उनीविरुद्ध काठमाडौं जिल्ला अदालतबाट ४ दिनको म्याद थप गरेर अनुसन्धान गरिरहेको सूचना अधिकारी एवं प्रहरी उपरीक्षक अपिल राज बोहोराले बताए।"
मोर्चाको नीति पहिचानका आधारमा प्रदेश संरचनासहितको संविधान संशोधन,"काठमाडौं : मधेस केन्द्रित दलहरूले संघीय लोकतान्त्रिक मोर्चा घोषणा गरेका छन्। विभिन्न २६ बुँदे राजनीतिक प्रतिबद्धतासहित विभिन्न सात दलले उक्त मोर्चाको घोषणा गरेका हुन्। मोर्चाले संघीय लोकतान्त्रिक गणतन्त्रको रक्षा र सुदृढीकरण गर्ने, सामर्थ्य र पहिचानको आधारमा प्रदेशहरूको सीमांकन, नामांकन तथा संरचना गर्नगराउनका साथै संघीयताको प्रभावकारी कार्यान्वयनका लागि संघ र प्रदेश सरकारहरूका बीचको क्षेत्राधिकारलाई स्पष्ट पार्ने नीति लिएको छ। राजस्व तथा स्रोत साधनहरू सन्तुलित र न्यायोचित रूपमा बाँडफाँड गर्ने र राज्यका तर्फबाट प्रदान गरिने सेवा, सुविधाहरू जनतामा पुऱ्याउन प्रदेशलाई सक्षम बनाई स्थानीय तहलाई प्रदेशको क्षेत्राधिकारभित्र रहने गरी संघीय लोकतान्त्रिक गणतन्त्रात्मक प्रणालीलाई समृद्ध पार्न मोर्चा नीति लिएको प्रतिबद्धता पत्रमा उल्लेख छ। त्यस्तै नेपालको संविधान अपूर्ण, अधुरो, विभेदकारी र त्रुटिपूर्ण रहेकाले सबै समुदायले स्वामित्व ग्रहण गर्नसक्ने गरी समय सापेक्ष रूपमा संशोधन एवं परिमार्जन गर्नुपर्ने मोर्चाले प्रतिबद्धता जनाएको छ। मुलुकमा विद्यमान रहेका अनियमितता, प्रशासनिक ढिलासुस्ती, भ्रष्टाचार, लुटतन्त्र, कमिशनतन्त्र र विचौलियातन्त्रजस्ता विकृति र विसङ्गतिलाई नियन्त्रण गरी जनतालाई सदाचार र सुशासनको प्रत्याभूति गराउन जनजागरण तथा दबाबमूलक कार्यक्रम सञ्चालन गर्ने नीति पनि मोर्चाले लिएको छ। त्यस्तै विगतमा नेपाल सरकार र आन्दोलनकारी शक्तिहरूबीच गरिएका २२ बुँदे, ८ बुँदे र ११ बुँदे सम्झौताका साथै र सरकारबीच गरिएका सहमतिहरू तत्काल कार्यान्वयन गराउन पनि मोर्चाको नीति छ। मधेस थरुहट आन्दोलनका बेला सरकारले बनाएको लाल आयोगको प्रतिवेदन पनि सार्वजनिक गराउन मोर्चाको नीति छ। विभिन्न आन्दोलनमा पक्राउ परेका आन्दोलनकारी नेताकार्यकर्तामाथि लगाइएका मुद्दाको खारेजी र राजबन्दीहरूको रिहाइ गराउने प्रतिबद्धता पनि मोर्चाले लिएको छ। त्यस्तै समानुपातिक निर्वाचन प्रणाली, प्रतिनिधि सभा र राष्ट्रिय सभामा समान जनसंख्याका आधारमा प्रतिनिधित्वको व्यवस्था र स्थानीय तहलाई प्रादेशिक क्षेत्राधिकारभित्र रहने व्यवस्था गराउन र मानवीय विकासको सूचकांक र जनसंख्याको आधारमा विकास, निर्माण र सेवाका लागि बजेट वितरण गरिनुपर्ने मोर्चाको नीति छ। त्यस्तै सरकारी कामकाजको भाषाको रूपमा कायम रहेको एकल भाषिक नीति र व्यवहारलाई अन्त्य गरी बहुभाषिक नीति लागू गरी सबै राष्ट्रिय भाषाहरूलाई सूचीकृत गरी सरकारी कामकाजी भाषाको रूपमा मान्यता दिई समान भाषिक नीति लागू गराउन र मातृभाषाको विकासका लागि विशेष अभियान सञ्चालन गराउने प्रतिबद्धता मोर्चाको छ।"
"अपहरणमा परेकी बालिकाको सकुशल उद्धार, अपहरणकारी पक्राउ",धरान : सुनसरीको कोशी गाउँपालिकाबाट अपहरणमा परेकी बालिकाको प्रहरीले सकुशल उद्धार गरेको छ। बुधबार अपहरणमा परेकी कोशी गाउँपालिका७ मुसहरी टोल बस्ने कुशेश्वर सदाको ७ वर्षीया छोरी ईशु सदालाई जिल्ला प्रहरी कार्यालय सुनसरीका डीएसपी युगराज खतिवडाको नेतृत्वको प्रहरी टोलीले बिहीबार उद्धार गरेको हो। बालिकालाई सुनसरीबाट कोशी ब्यारेजबाट सप्तरी तर्फ लैजाँदै गर्दा २६ नम्बर ढोकाबाट उद्धार गरी अपहरणमा संलग्न व्यक्तिलाई पक्राउ गरिएको सुनसरीका प्रहरी प्रमुख एसपी सुमनकुमार तिम्सिनाले बताएका छन्। उनले बुधबार दिउँसो १:५० बजे बालिका अपहरणमा परेको खबर पाउने बित्तिकै डीएसपी योगराज खतिवडाको नेतृत्वमा नौ जना प्रहरीको टोली परिचालन गरी बालिकाको उद्धार गर्न प्रहरी सफल भएको बताए। बालिका अपहरण गर्ने सप्तरीको कञ्चनरुप नगरपालिका१२ स्थित धरमपुर घर भएका जितुवा भन्ने जितेन्द्र साह (हलुवाइ)लाई पक्राउ गरिएको एसपी तिम्सिनाले बताए। उनले बालिका अपहरणमा परेको खबर पाउनासाथ सबै गौडाहरूमा प्रहरी परिचालन गरि घेरा हालेर बालिकालाई उद्धार र अभियुक्तलाई पक्राउ गर्न सफल भएको बताए। प्रहरीले अपहरणमा परेकी बालिकालाई भारततर्फ लान सक्ने भएकाले नेपालभारत सीमा क्षेत्रमा समेत प्रहरी परिचालन गरिएको एसपी तिम्सिनाले बताए। घर अगाडि खेलिरहेकी बालिकालाई साहले सिटि सफारीमा हालेर अपहरण गरेको सीसीटीभी फुटेजको सहायतामा बालिकालाई उद्धार गरिएको हो। अपहरणकारी साहलाई जिल्ला प्रहरी कार्यालय सुनसरीको हिरासतमा राखेर घटनाको अनुसन्धान थालिएको एसपी तिम्सिनाले बताए।
नेपाल अफगानिस्तानसँग पराजित,"काठमाडौं : युथ ओडीआई सिरिजको पहिलो खेलमा नेपाल अफगानिस्तान यू१९ सँग पराजित भएको छ। अफगानिस्तानले नेपालमाथि १३० रनको फराकिलो जित दर्ता गरेको हो। मुलपानी क्रिकेट रंगशालामा टस जितेर ब्याटिङ गरेको अफगानस्तानले ३०० रन बनायो। अफगानिस्तानले दिएको ३०१ को बलियो लक्ष्य पछ्याएको नेपाल ४६२ ओभरमा १७० रन बनाउँदै अलआउट भयो। नेपालका लागि निरज कुमार यादवले सर्वाधिक ५३ रन बनाए। सन्तोष यादव र अशोक धामीले समान २४२४ रन बनाए। अभिषेक तिवारीले १७ रन, कप्तान नरेन भट्टले १३ र सिब्रीन श्रेष्ठले ११ रन बनाउँदा अन्य कुनै पनि ब्याटरले दोहोरो अंकमा रन बनाउन सकेनन्। अफगानिस्तानका लागि बलिङमा जैतुल्लाह साहिन, वाहिदुल्ला जद्रन र महबुब खानले २२ विकेट लिए। अब्दुल एज, नोरिसतानी ओमराजाइ र नाजिफुल्लाह अमिरीले समान ११ विकेट लिए। त्यसअघि ब्याटिङ गरेको अफगानिस्तानले निर्धारित ५० ओभरमा ९ विकेट गुमाउँदै ३०० रन बनाएको थियो। अफगानिस्तानका लागि फेसल सिनोजादाईले सर्वाधिक ९७ रन बनाए। ओपनर खालिद अहमदजाईले ७६ रन बनाए। खलिद र सिनोजादाईले दोस्रो विकेटका लागि १५४ रनको साझेदारी गरे। बर्कात इब्राहिमजाईले ३५ रन तथा आजीजुल्ला मिया खिलले २१ रनको पारी खेले। अब्दुल अजिज १५ र वाहिदुल्लाह जाद्रन २ रनमा अविजित रहे। नेपालका लागि बलिङमा सन्तोष यादवले सर्वाधिक ३ विकेट लिए। अभिषेक तिवारीले २ विकेट लिँदा दयानन्द मण्डल र बिपिन प्रसाद शर्माले ११ विकेट लिए। ३ खेल सम्मेलित युथ ओडीआईको दोस्रो खेल चैत्र २४ गते हुनेछ भने अन्तिम खेल चैत्र २७ गते हुनेछ।"
इटहरीमा बम राखेर आतंक फैलाउने दुईजना पक्राउ,"धरान : सुनसरीको इटहरी र धरानमा बम राखेर आतंक फैलाउने दुईजना अभियुक्तलाई प्रहरीले पक्राउ गरेको छ। गत पुस १६ गते ९८१४३४७२९० मोबाइल नम्बरबाट सुनसरीको बुढिखोला, भोटेपुलमुनि र इटहरी नगरपालिका अगाडि पान पसलको छेउमा कालो झोलामा बम राखिएको छ भनेर आतंक फैलाउने उनीहरूलाई बिहीबार पक्राउ गरिएको सुनसरीका प्रहरी प्रमुख एसपी सुमनकुमार तिम्सिनाले बताए। आतंक फैलाउने झापाको दमक नगरपालिका१ का ४७ वर्षीय संजय उपनामका खगेन्द्र खरेल र इटहरी४ की ३६ वर्षीय लक्ष्मीदेवी थापालाई पक्राउ गरिएको एसपी तिम्सिनाले बताए। उनीहरूले इलाका प्रहरी कार्यालय इटहरी र पकलीको क्लोज युजर ग्रुप नम्बरमा फोन गरी बम राखेको हल्ला फैलाएका थिए। उक्त जानकारी पाउनासाथ प्रहरीले इटहरी नगरपालिका अगाडि कालो झोलाभित्र राखेको कुकर बम नेपाली सेना बोलाएर डिस्पोज गरेको थियो। बम राखेर सर्वसाधारणलाई आतंक फैलाई फरार रहेका दुवै जनालाई सुनसरीको कोशी गाउँपालिका८ स्थित भाण्टाबारीमा लुकीछिपी बसेको छ भन्ने सूचनाका आधारमा पक्राउ गरी घटनाको अनुसन्धान थालिएको एसपी तिम्सिनाले बताए।"
कुकुरले टोकेर घाइते भएका पुरुषको मृत्यु,विराटनगर : मोरङको बेलबारीमा बाटो हिँड्दै गर्दा कुकुरले टोकेर घाइते भएका १ जना पुरुषको बिहीबार मृत्यु भएको छ। प्रहरीका अनुसार मोरङको मिक्लाजुङ गाउँपालिका६ मगर टोलका अन्दाजी ६२ वर्षीय गौडे भनिने कृष्णबहादुर मगरको मृत्यु भएको हो। मगरलाई बेलबारी नगरपालिका१० भाउन्नेमा छाडा कुकुरले बिहीबार बिहान ९ बजेतिर टोकेर घाइते बनाएको थियो। बेवारिसे कुकुरले टोकेपछि उनी सडकमा रक्ताम्य भएर लगेका थिए। बेलबारी१० का वडाध्यक्ष गंगाबहादुर याक्खाका अनुसार सडकमा रक्ताम्य अवस्थामा लडिरहेको देखेपछि उद्धार गरेर उपचारका लागि पठाइएको हो। मगर केही समययता भाउन्ने क्षेत्रमै बस्दै आएका थिए। बाटो हिँड्दै गर्दा अचानक बेवारिसे कुकुरले टोकेर उनी घाइते भएको वडाध्यक्ष याक्खाले बताए। स्थानीय प्रत्यक्षदर्शीले सुरुमा घटनाको जानकारी गराएको र पछि सीसी क्यामेरा फुटेज हेर्दा पनि कुकुरले टोकेको देखिएको उनको भनाइ छ। याक्खाका अनुसार दायाँ खुट्टाको पिँडुलामा टोकेर मगरलाई गम्भीर घाइते बनाएपछि घटनास्थलबाट कुकुर भागेको थियो। सडकमा लडिरहेका मगरलाई सुरुमा उद्धार गरेर उपचारका लागि नगर अस्पताल बेलबारी लगिएको थियो। त्यहाँ सम्भव नभएपछि थप उपचारका लागि विराटनगरको कोशी अस्पताल ल्याइयो। अस्पताल पुर्याउनसाथ चिकित्सकले मृत घोषित गरिदिएको मोरङ प्रहरी प्रवक्ता डीएसपी वेदप्रकाश जोशीले जानकारी दिए। उनका अनुसार कुकुरले टोकेर लागेको चोटबाट अत्यधिक रक्तश्राव भएका कारण मगरको मृत्यु भएको चिकित्सकले बताएका छन्। शवलाई पोस्टमार्टमका लागि कोशी अस्पतालमै राखिएको छ। परिवारका सदस्य सम्पर्कमा आइसकेको र शुक्रबार पोस्टमार्टम गरेर शव जिम्मा लगाइने प्रहरीको भनाइ छ। प्रहरीले घटनाको थप अनुसन्धान गरिरहेको छ।
ठूलो परिमाणमा ब्राउन सुगरसहित चार भारतीय कारोबारी पक्राउ,"वीरगन्ज : वीरगन्ज नाकाबाट प्रहरीले ठूलो परिमाणमा ब्राउन सुगरसहित चारजना भारतीयलाई पक्राउ गरेको छ। प्रहरीले पक्राउ गरेका मध्ये ब्राउन सुगरका मुख्य कारोबारीपनि रहेका छन्। वीरगन्ज महानगरपालिका१६ भन्सार नजिकको रजतजयन्ती चोकमा बुधबार साँझ नियमित चेकजाँचका क्रममा प्रहरीले २२० ग्राम ब्राउन सुगरसहित उनीहरूलाई पक्राउ गरेको हो। पक्राउ पर्नेमा भारत बिहारको रक्सौल१४ मौजे टोलका ३२ वर्षीय कृष्ण कुमार गुप्ता, वडा नम्बर १३ का ४० वर्षीय सुधीर कुशवाहा र ३८ वर्षीय अमित श्रीवास्तव तथा वडा नम्बर १ का राजा कुमार यादव रहेका छन्। तीमध्ये गुप्ता मुख्य कारोबारी हुन् भने राजा कुमार गाडीका चालक हुन्। रक्सौलबाट वीरगन्जतर्फ आउँदै गरेको बीआर०६ डी०००७ नम्बरको कालो रंगको स्करपिओ गाडीमा सवार उनीहरूमाथि शंका लागेपछि प्रहरीले खानतलासी गरेको थियो। त्यसक्रममा उक्त गाडीको डिक्कीभित्र लुकाएर राखिएको अवस्थामा दुई वटा प्याकेटबाट २२० ग्राम ब्राउन सुगर बरामद भएको पर्साका प्रहरी उपरीक्षक गौतम मिश्रले जानकारी दिए। पक्राउ परेकामध्ये कृष्ण कुमार गुप्ता लागुऔषधका मुख्य कारोबारी रहेको प्रहरीको प्रारम्भिक अनुसन्धानबाट खुलेको प्रहरी उपरीक्षक मिश्रले बताए। उनी विरुद्ध नेपालमा यसअघि पनि लागूऔषधसम्बन्धी मुद्दा रहेको प्रहरीले जनाएको छ। पक्राउ परेका चारै जना विरुद्ध लागूऔषध मुद्दामा अनुसन्धानका लागि पर्सा जिल्ला अदालतबाट ५ दिनको म्याद थप गराएर प्रहरी हिरासतमा राखिएको उनले बताए।"
"कुलमान घिसिङको रिटमा सुनुवाइ सकियो, आउला त अन्तरिम आदेश ?","काठमाडौं : नेपाल विद्युत प्राधिकरणको कार्यकारी निर्देशक पदबाट बर्खास्त भएका कुलमान घिसिङको रिटमाथि सुनुवाइ सकिएको छ। सुनुवाइ सकिएकाले आजै आदेश आउने संभावना छ। न्यायाधीश डाकुमार चुडाल र नित्यानन्द पाण्डेयको इजलासमा रिटमाथि मंगलबारदेखि निरन्तर सुनुवाइ भएको हो। बहस नसकिएपछि मंगलबार र बुधबार रिट हेर्दाहर्दैमा राखिएको थियो। गत सोमबार मन्त्रिपरिषद बैठकले घिसिङलाई कार्यकारी निर्देशकबाट बर्खास्त गरेर हितेन्द्रदेव शाक्यलाई नियुक्त गरेपछि घिसिङ सर्वोच्च पुगेका थिए। आफूलाई हटाउने सरकारको निर्णयविरुद्ध अन्तरिम आदेशको माग गर्दै घिसिङले सर्वोच्चमा रिट दायर गरेका थिए। यसैगरी चार वर्षअघि २०७८ साल साउन ३२ गते विदयुत प्राधिकरणका कार्यकारी निर्देशक घिसिङको नियुक्ति खारेजको माग गर्दै हितेन्द्र देव शाक्यले सर्वोच्चमा दायर गरेको रिटमाथि पनि सुनुवाइ सकिएको छ। घिसिङ र शाक्यको रिट एकैसाथ राखेर सर्वोच्चले सुनुवाइ गरेको हो। तत्कालीन सरकारले तत्कालीन प्राधिकरणका कार्यकारी निर्देशक शाक्यलाई जल तथा ऊर्जा आयोगको उर्जा विशेषज्ञ सदस्य पदमा नियुक्त गरी घिसिङलाई प्राधिकरणको कार्यकारी निर्देशक बनाएको थियो। उनले गैरकानुनीरुपमा आफूलाई हटाएर घिसिङलाई कार्यकारी बनाएको दावी गर्दै त्यसलाई बदर गरी आफूलाई यथावत राख्नुपर्ने माग गरेका थिए। शाक्यको नियुक्ति बदरको माग गर्दै घिसिङ अदालत पुगेपछि शाक्यले आफूले दायर गरेको रिटमा निर्णय नभएकाले हालको घिसिङको रिटमा सुनुवाइ गर्न नमिल्ने जिकिर गरेका छन्। तर,सरकारले उक्त मुद्दाको टुंगो नलाग्दै शाक्यलाई पुन:कार्यकारी निर्देशकमा नियुक्त गरेको छ।"
लागुऔषधको दलदलमा फस्दै युवा : सुनसरीबाट ब्राउन सुगरसहित नौ जना पक्राउ,धरान : लागुऔषध ब्राउन सुगरसहित सुनसरी प्रहरीले नौ जनालाई पक्राउ गरेको छ । लागुऔषध नियन्त्रण ब्यूरो बिराटनगर र इलाका प्रहरी कार्यालय लौकहीबाट संयुक्तरुपमा खटिएको प्रहरी टोलीले कोशी गाउँपालिका वडा नं१ भन्सार कार्यालय अगाडिबाट उनीहरूलाई पक्राउ गरिएको जिल्ला प्रहरी कार्यालय सुनसरीका प्रवक्ता डीएसपी योगराज खतिवडाले जानकारी दिए। भारतको बिरपुरबाट नेपालतर्फ शंकास्पदरुपमा मोटरसाइकल र पैदल आउँदै गरेका उनीहरूलाई चेकजाँच गर्ने क्रममा शरीरभित्र लुकाई छिपाई राखेको अवस्थामा लागुऔषध ब्राउन सुगरसहित पक्राउ गरेको डीएसपी खतिवडाले बताए । उनका अनुसार सुनसरी इटहरी उपमहानगरपालिका वडा नं १६ बस्ने वर्ष ३४ को मनोज कुमार चौधरी साथबाट २७२७ ग्राम ब्राउन सुगरसहित पक्राउ परेका छन् । इटहरी उपमहानगरपालिका वडा नं६ बस्ने २३ वर्षीय सनम तामाङ साथबाट २६ ग्राम र इटहरी उपमहानगरपालिका वडा नम्बर २ बस्ने २७ वर्षीय मोटरसाइकल चालक निरज लिम्बूको मलद्वारबाट ३५६ ग्राम ब्राउन सुगर बरामद गरिएको डीएसपी खतिवडाले बताए । तामाङसँगै रहेका सोहि वडाका २२ वर्षीय सन्दिप मगरलाई समेत पकाउ गरिएको उनले बताए । त्यस्तै सुनसरी रामधुनी नगरपालिका ९ का १६ वर्षीय आदित्या चौधरीको साथबाट २१ ग्राम र धरान उपमहानगरपालिका १७ का २८ वर्षीय बेगराज लिम्बूको साथबाट प्लाष्टिकसहित ३१३ ग्राम र उनीसँगै रहेका सोहि वडाका ३४ वर्षीय सागर राई ब्राउन सुगरसहित पक्राउ गरिएको डीएसपी खतिवडाले बताए । त्यस्तै रामधुनी नगरपालिका २ बस्ने २६ वर्षीय मनिष चौधरीको साथबाट २५६ ग्राम ब्राउन सुगर र सोही नगरपालिका ५ बस्ने २६ वर्षीय विज्ञान साहको साथबाट ३५८८ ग्राम ब्राउन सुगर बरामद गरिएको हो। पक्राउ परेकाहरूको साथबाट एकथान मोटर साइकल र एकथान स्कुटर बरामद गरिएको छ । उनीहरूलाई जिल्ला प्रहरी कार्यालय सुनसरीको हिरासतमा राखेर थप अनुसन्धान थालिएको डीएसपी खतिवडाले जानकारी दिएका छन् ।
"लक्ष्मी इन्टरकन्टिनेन्टलले ल्यायो यो नयाँ वर्ष, चुज योर फ्युचर हुन्डाई सँग योजना","हन्डाई अटोमोबाइल्सको आधिकारिक विक्रेता लक्ष्मी इन्टरकन्टिनेन्टलले नयाँ वर्षलाई मध्यनजर गर्दै 'यो नयाँ वर्ष, चुज योर फ्युचर हुन्डाईसँग' योजना ल्याएको छ। यो ग्राहकमुखी योजना चैत २१ गतेदेखि नेपाल भरी सुरु भएको छ। यो अफर अन्तर्गत ग्राहकहरूले हुन्डाई गाडीको खरिदमा आकर्षक ६ लाख रुपैयाँसम्म नगद छुट प्राप्त गर्न सक्नेछन्। हालै सार्वजनिक गरिएको 'चुज योर फ्युचर' को थिमसहित क्रेटा इभी र क्रेटा आइस (मेड इन नेपाल) लाई यो अफरले अझै उत्साहजनक बनाउने कम्पनीको भनाइ छ। यो योजनामा ग्राहकहरूले गाडी खरिद गर्दा १ वर्षसम्मको निःशुल्क बीमा तथा सवारी करका साथै तुरुन्तै मूल्यांकन तथा एक्सचेन्ज सुविधा पाउनेछन्। ग्राहकहरूको सन्तुष्टिका लागि हुन्डाईले ग्राहक लक्षित योजनाहरू सार्वजनिक गर्दै आइरहेको छ। सबै आइस हुन्डाई गाडीहरूमा ३ वर्ष वारेन्टी, ६ वर्षको फ्रि सर्भिसिङ र इभी गाडीको हाइ भोल्टेज ब्याट्रीमा ८ वर्ष र गाडीको अरु कम्पोनन्टमा २ वर्ष वारेन्टी उपलब्ध हुनेछन्। यस योजनाबाट हुन्डाईको कुनै पनि ह्याचब्याक, कम्प्याक्ट एसयूभी, एसयूभी तथा ईभी गाडी खरिद गरी फाइदा लिन सकिने कम्पनीले जनाएको छ।"
बालेनले छेक्दाछेक्दै प्रमुख प्रशासकीय अधिकृत गुरागाईं कसरी छिरे काठमाडौं महानगर ?,"मेयर बालेन साहले उनलाई अवरोध गर्न नगरप्रहरी परिचालन गरे पनि अवरोध छिचोल्दै गुरागाई कार्यालय प्रवेश गरेका थिए। काठमाडौं : काठमाडौं महानगरपालिकाका मेयर बालेन शाह र वडाअध्यक्ष तथा कर्मचारीको विवाद छताछुल्ल भएको छ। लामो समयदेखि काठमाडौं महानगरपालिकाका प्रमुख प्रशासकीय अधिकृतबिहीन हुँदा महानगरको कामकाज ठप्प भएको थियो । यो बीचमा संघीय मामिला तथा सामान्य प्रशासन मन्त्रालयले गुरागाईँलाई काठमाडौं महानगरपालिकामै हाजिर गर्ने वातावरण बनाइदिनु भन्दै एक महिना अघि पत्र पठाएको थियो। मन्त्रालयले गुरागाईँलाई दिएको पत्रमा भनिएको थियो,त्यहाँ महानगरपालिकाका प्रमुख प्रशासकीय अधिकृत श्री सरोजप्रसाद गुरागाईँले आफूलाई खटाएको कार्यालयको कार्यकक्षमा प्रवेश गर्न अवरोध सिर्जना गरी कार्यावातावरण विथोलिएको तथा मिति २०८१ पुस ८ देखि हाजिर गर्न नपाएको अवस्था रहेकोले आवश्यक व्यवस्थापन गरी कार्य वातावरण सहज बनाइदिनुहुन भनि यस मनत्तालयमा निवेदन पेश गर्नुभएको हुँदा निजलाई त्यहाँ महानगरपालिकामा हाजिर भई कार्य गर्ने सम्पादनका लागि आवश्यक सहजीकरण गरिदिनु हुन यस मन्त्रालय (माननीय मन्त्रीस्तर)को २०८१ फागुन २१ को निर्णय अनुसार अनुरोध छ । मन्त्रालयको पत्र प्राप्त भएको लामो समयदेखि काठमाडौँ महानगरका प्रमुख प्रशासकीय अधिकृत गुरागाईंलाई हाजिर गर्न नदिएपछि गत चैत १२ गते स्थानीय तह कर्मचारी युनियन नेपालले चैत २५ गतेभित्र हाजिर गर्न नदिए आन्दोलन गर्ने कर्मचारीले चेतावनी दियो। स्थानीय तह कर्मचारी युनियन नेपालले विज्ञप्तिमार्फत दिएको अल्टिमेटम नजिकिँदै गर्दा पनि मेयर बालेन शाहले कुनै छलफल र चासो नगरेपछि आज कार्यालय समय सुरु भएसँगै महानगरका कर्मचारी र वडाअध्यक्षहरुसमेत आन्दोलित बने। यता गुरागाईं आज काममा फर्कने तयारी गरेपछि उनलाई रोक्नका लागि मेयर बालेनले नगर प्रहरी परिचालन गरे भने केही जनप्रतिनिधि कर्मचारीहरू महानगरपालिकाका प्रमुख प्रशासकीय अधिकृत गुरागाईँ महानगरमा आउनुपर्ने माग गर्दै कमलादीस्थित महानगरपालिकाको कार्यालयमा जम्मा हुन थाले। कर्मचारी आन्दोलित हुन थालेपछि मेयर बालेनको निर्देशनमा काठमाडौं महानगर प्रहरी प्रमुख राजु पाण्डेसहितको नगर प्रहरीको टोली गेटमा तैनाथ रहे। कर्मचारीहरुले मेयर बालेनविरुद्ध प्रदर्शन गरिरहेको समयमा प्रमुख प्रशासकीय अधिकृत गुरागाईं पनि महानगर पुगे। गेटमा नगर प्रहरीले रोक्न खोजेपनि कर्मचारीले गुरागाईंको पक्षमा नाराबाजी गर्दै गुरागाईंलाई स्वागत गर्दै कार्यकक्ष लग्ने प्रयास गरे। ढोकाको चाबी नभेटेपछि कर्मचारी र जनप्रतिनिधिले कार्यकक्षमा लगाइएको ताला फुटाउन थाले। ताला फुटाउने काम जारी रहँदा मेयर शाहको निर्देशनमा काठमाडौं महानगर प्रहरी प्रमुख राजु पाण्डेसहितको टोलीले हस्तक्षेप गर्दै रोके। मेयरलाई कोठामा बसेर निर्देशन नदिन उपमेयरको चेतावनी वडाध्यक्ष र प्रशासकीय अधिकृतसहितका कर्मचारीलाई नगरप्रहरीलाई रोकेपछि बोर्ड बैठक हलमा उपप्रमुख सुनिता डंगोल, वडाध्यक्षहरुसहित कर्मचारी बैठक बसे। अनौपचारिक बैठकमा उपप्रमुख डंगोलले मेयर साहको चर्को आलोचना गरिन्। उनले भनिन्, कसैको मनमुटाव होला जनप्रतिनिधि भएकाले हामी आम नागरिकको सेवामा तल्लिन हुनुपर्छ। उनले हरेक घटनाक्रममा आफूहरु जानकार रहेको भन्दै मेयर साहलाई कोठामा बसेर निर्देशन नदिन आग्रह गरिन्। मन्त्रालयबाट पठाएपछि प्रमुख प्रशासकीय अधिकृत हाजिर गर्न आउनु भएको छ, उनले भनिन्, उहाँ हाजिर गर्न आउँदा यो झडपको अवस्था हुनु राम्रो कुरा होइन। कर्मचारीकर्मचारीबीच लडाईँ हुनु पनि राम्रो होइन। महानगरमा उपमेयर डंगोल, वडाध्यक्ष, वडा सदस्य र कर्मचारीको साथ पाएपछि उनले हाजिर गरेका छन्। उनले प्रमुख प्रशासकीय अघिकृत दोषी प्रमाणित भएको अवस्थामा कारवाही गर्न तयार रहेको भन्दै अहिले उनलाई दोषी प्रमाणित गर्न नसकेको उल्लेख गरिन्। त्यसैले उहाँलाई हाजिर गर्ने व्यवस्था गर्नुपर्छ। हजारौँ कर्मचारी र लाखौँ काठमाडौंबासीले दुःख पाएका छन्। क्यान्सर पीडितलाई पनि हामीले पैसा दिन सकेका छैनौँ। अझै छानबिन गर्नुपर्ने भए गर्ने हो। तर, यो पीडामा राख्नु हुँदैन। उनले भनिन्, यो तमासा हामीले हेर्नुपर्ने ? मेयरको आदेश हो भने मेयर अघि आउनुपर्छ। होइन भने कोठामा बसेर आदेश दिन पाइँदैन। पहिला आजको विषय समाधान गर्छौ। त्यसपछि बोर्ड बैठक बस्छौँ। आजका लागि यो समस्या समाधान गर्नुपर्छ। अनौपचारिक बैठकमा नगरप्रहरी प्रमुख पाण्डेलाई उपप्रमुख डंगोलले तपाईँले लिखित आदेशमा ताला लगाउनु भएको हो कि मौखिक आदेशमा भनेर प्रश्न गर्दा पाण्डेले मौखिक आदेशमा लगाएको प्रतिक्रिया दिए। पाण्डेले त्यस्तो प्रतिक्रिया दिएपछि कर्मचारीहरु थप आक्रोशित बनेका थिए। उनीहरूको अनौपचारिक छलफलपश्चात रोक्न तैनाथ नगर प्रहरीलाई हटाएर वडाध्यक्ष र कर्मचारीहरूले गुरागाईंलाई महानगरपालिकाको कार्यालय छिराएका हुन्। महानगरमा उपमेयर डंगोल, वडाध्यक्ष, वडा सदस्य र कर्मचारीको साथ पाएपछि उनले हाजिर गरेका छन्। बालेनले कार्यालय प्रवेशमै रोक लगाएपछि गुरागाईँले गत पुस ८ गतेदेखि हाजिर गर्न पाएका थिएनन्। आन्दोलित कर्मचारीले भने बालेनले सामाजिक सञ्जालमा स्टाटस लेखेको भरमा महानगर नचल्ने चेतावनी दिएका छन्। महानगरका कर्मचारी नरबहादुर साउदले मेयर शाह कर्मचारीका समस्या समाधान गर्नु्को सट्टा सामाजिक सञ्जालमा स्टाटस लेख्दै हिँडेको आरोप लगाए। उनले भने,'मेयरसावले स्टाटस लेख्दैमा महानगर चल्दैन। समस्या समाधानतिर लाग्नुहोस्।' लामो समयदेखि तलब नपाएपछि आन्दोलनमा उत्रिनु आफूहरूको बाध्यता रहेको उनीहरूको भनाइ छ। मेयर बालेन साहले लामो समयदेखि व्यक्तिगत इगो का कारण प्रमुख प्रशासकीय अघिकृतलाई कार्यालय प्रवेशमा रोक लगाएर कर्मचारीहरुको नियमित तलब समेत रोक्का गरिदिएको भन्दै कर्मचारीहरु पनि असन्तुष्ट बनेका थिए। प्रमुख प्रशासकीय अधिकृत नहुँदा काठमाडौं महानगरपालिकाका कर्मचारीले ३ महिनादेखि तलबभत्ता लिन पाएका छैनन्। महानगरपालिकाको सेवा प्रभावित छ। जसले गर्दा महानगरका प्रमुख प्रशासकीय अधिकृत गुरागाईलाई हाजिर गर्न दिनुपर्ने माग गर्दै कर्मचारीहरू आन्दोलित बनेका हुन्।पुरानो बसपार्कमा काठमाडौं टावरको नक्सा नियमविपरीत पास गर्ने प्रक्रिया अगाडि बढाएको भन्दै गुरागाईंलाई महानगरले जिम्मेवारीबाट हटाएको थियो।"
एक तोला सुनको मूल्य १ लाख ८० हजार नाघ्यो,काठमाडौं : स्थानीय बजारमा सुनको मूल्यले ऐतिहासिक रेकर्ड कायम गरेको छ। नेपाल सुनचाँदी व्यवसायी महासंघका अनुसार आज एक तोला सुनको मूल्य १ लाख ८० हजार ३०० कायम भएको छ। यो हालसम्मकै उच्च मूल्य हो। बुधबार एक तोला सुनको मूल्य १ लाख ७९ हजार १०० रुपैयाँ पुगेको थियो। महासंघका अनुसार आज चाँदीको मूल्य भने घटेको छ। बुधबार तोलामा २ हजार २० रुपैयाँ कायम भएको चाँदीको मूल्य घटेर आज तोलाको १ हजार ९९५ रुपैयाँमा कारोबार भइरहेको महासंघले जनाएको छ।
बालेनलाई उपमेयर सुनिताको चुनौती : कोठामा बसेर होइन यहाँ आएर समाधान खोज्नुस्,"उनले प्रमुख प्रशासकीय अधिकृत दोषी प्रमाणित भएको अवस्थामा कारवाही गर्न तयार रहेको बताइन्। काठमाडौं : काठमाडौं महानगरपालिकाका प्रमुख प्रशासकीय अधिकृत सरोज गुरागाईँ तीन महिना १४ दिनपछि आज कार्यालय पुगेका छन्। संघीय मामिला तथा सामान्य प्रशासन मन्त्रालयले गुरागाईँलाई काठमाडौं महानगरपालिकामै हाजिर गर्ने वातावरण बनाइदिनु भन्दै एक महिना अघि पत्र पठाएको थियो। पत्र पठाएको एक महिनापछि आज गुरागाईँ महानगरपालिका गएका हुन्। उपप्रमुख सुनिता डंगोल, अधिकांश कार्यपालिका सदस्य, वडाध्यक्षहरु र कर्मचारी पनि उनी कार्यालय पुग्दा सँगै रहेका छन्। मेयर बालेन साहले उनलाई अवरोध गर्न नगरप्रहरी परिचालन गरे पनि नगरप्रहरीको अवरोध छिचोल्दै गुरागाईंकार्यालय प्रवेश गरेका छन्। मन्त्रालयबाट पठाएपछि प्रमुख प्रशासकीय अघिकृत हाजिर गर्न आउनु भएको छ, उनले भनिन्, उहाँ हाजिर गर्न आउँदा यो झडपको अवस्था हुनु राम्रो कुरा होइन। कर्मचारीकर्मचारीबीच लडाईँ हुनु पनि राम्रो होइन। कार्यालय प्रवेश गरेपछि पनि गुरागाईं कार्यकक्षमा प्रवेश गर्न खोज्दा मेयर बालेन साहले कार्यकक्षमै चावी लगाइएको छ। गुरागाईँले कार्यकक्षमा प्रवेश गर्न रोक लागाएपछि बोर्ड बैठक हलमा उपप्रमुख सुनिता डंगोल, वडाध्यक्षहरु सबै बैठक बसेका छन्। अनौपचारिक बैठकमा उपप्रमुख डंगोलले मेयर साहको चर्को आलोचना गरिन्। उनले भनिन्, कसैको मनमुटाव होला जनप्रतिनिधि भएकाले हामी आम नागरिकको सेवामा तल्लिन हुनुपर्छ। उनले हरेक घटनाक्रममा आफूहरु जानकार रहेको भन्दै मेयर साहलाई कोठामा बसेर निर्देशन नदिन आग्रह गरिन्। मन्त्रालयबाट पठाएपछि प्रमुख प्रशासकीय अघिकृत हाजिर गर्न आउनु भएको छ, उनले भनिन्, उहाँ हाजिर गर्न आउँदा यो झडपको अवस्था हुनु राम्रो कुरा होइन। कर्मचारीकर्मचारीबीच लडाईँ हुनु पनि राम्रो होइन। उनले प्रमुख प्रशासकीय अधिकृत दोषी प्रमाणित भएको अवस्थामा कारवाही गर्न तयार रहेको भन्दै अहिले उनलाई दोषी प्रमाणित गर्न नसकेको उल्लेख गरिन्। त्यसैले उहाँलाई हाजिर गर्ने व्यवस्था गर्नुपर्छ। हजारौँ कर्मचारी र लाखौँ काठमाडौंबासीले दुःख पाएका छन्। क्यान्सर पीडितलाई पनि हामीले पैसा दिन सकेका छैनौँ। अझै छानबिन गर्नुपर्ने भए गर्ने हो। तर, यो पीडामा राख्नु हुँदैन। उनले महानगरवासीको हित चाहने हो भने सबै एकजुट हुनुपर्ने बताइन्। यो तमासा हामीले हेर्नुपर्ने ? मेयरको आदेश हो भने मेयर अघि आउनुपर्छ। होइन भने कोठामा बसेर आदेश दिन पाइँदैन। पहिला आजको विषय समाधान गर्छौ। त्यसपछि बोर्ड बैठक बस्छौँ। आजका लागि यो समस्या समाधान गर्नुपर्छ। महानगरका प्रवक्ता नविन मानन्धरलगायत वडाध्यक्षले पनि मेयर साहको चर्को आलोचना गरेका थिए। अनौपचारिक बैठकमा नगरप्रहरी प्रमुख पाण्डेलाई उपप्रमुख डंगोलले तपाईँले लिखित आदेशमा ताला लगाउनु भएको हो कि मौखिक आदेशमा भनेर प्रश्न गर्दा पाण्डेले मौखिक आदेशमा लगाएको प्रतिक्रिया दिए। पाण्डेले त्यस्तो प्रतिक्रिया दिएपछि कर्मचारीहरु थप आक्रोशित बनेका थिए। मेयर बालेन साहले लामो समयदेखि व्यक्तिगत इगो का कारण प्रमुख प्रशासकीय अघिकृतलाई कार्यालय प्रवेशमा रोक लगाएर कर्मचारीहरुको नियमित तलब समेत रोक्का गरिदिएको भन्दै कर्मचारीहरु पनि असन्तुष्ट बनेका थिए। प्रमुख प्रशासकीय अधिकृत नहुँदा काठमाडौं महानगरपालिकाका कर्मचारीले ३ महिनादेखि तलबभत्ता लिन पाएका छैनन्। महानगरपालिकाको सेवा प्रभावित छ। जसले गर्दा महानगरका प्रमुख प्रशासकीय अधिकृत गुरागाईलाई हाजिर गर्न दिनुपर्ने माग गर्दै कर्मचारीहरू आन्दोलित बनेका हुन्। गुरागाईँ कार्यालय पुग्दा सबैले मेयरका विरुद्ध नारावाजी गर्दै अघि बढाएका थिए। त्यहाँ कर्मचारी र वडाध्यक्षहरुले समेत मेयर साहले समस्या समाधानमा भन्दा पनि स्टन्टमा बढी ध्यान दिदाँ समस्या भएको भन्दै विरोध गरेका थिए।"
तस्करी रोक्न खोज्दा प्रहरीमाथि नै आक्रमण,"दाङ : दाङको तुलसीपुर उपमहानगरपालिकामा कार्यरत नगर प्रहरीमाथि बालुवा तस्करी गर्ने समूहले आक्रमण गरेको छ। बुधबार बेलुका ७ बजेतिर तुलसीपुर१२, एयरपोर्ट नजिकै आक्रमण भएको उपमहानगरपालिकाले जनाएको छ। उपमहानगरपालिकाका प्रमुखको सचिवालयका अनुसार ग्वारखोलामा अवैध रूपमा नदीजन्य पदार्थ उत्खनन गर्ने ट्याक्टर नियन्त्रणमा लिन गएका नगर प्रहरीमाथि आक्रमण भएको हो। आक्रमणबाट नगर प्रहरी असई सञ्जय गिरी र हवलदार बिनोद रेउले घाइते भएका छन्। असई गिरीको नेतृत्वमा रहेका चार जना नगर प्रहरीले रा१त ४०२३ नम्बरको ट्याक्टर नियन्त्रणमा लिन खोज्दा ट्याक्टर चालक तथा सवारी धनी लगायतका व्यक्तिहरूले अवरोध गर्दै घरेलु हतियारसहित आक्रमण गरेको उनीहरूले बताए। घटनामा संलग्न एक जनालाई प्रहरीले पक्राउ गरेको छ भने अन्यको खोजी कार्य भइरहेको इलाका प्रहरी कार्यालय तुलसीपुरका डीएसपी अनिल सिंह ठकुरीले बताए। आक्रमणमा पर्दा नगर प्रहरीले प्रयोग गरेको सवारी साधनसमेत बाटोमै अलपत्र रहेको थियो।"
हेर्दाहेर्दैमा राखिएको कुलमान घिसिङको रिटमा आज पनि सुनुवाइ हुँदै,"काठमाडौं : नेपाल विद्युत प्राधिकरणको कार्यकारी निर्देशक पदबाट बर्खास्त भएका कुलमान घिसिङको रिटमा आज पनि सुनुवाइ हुने भएको छ। न्यायाधीश डा कुमार चुडाल र नित्यानन्द पाण्डेयको इजलासमा रिटमाथि निरन्तर सुनुवाइ भइरहेको छ। बहस नसकिएपछि मंगलबार र बुधबार रिट हेर्दाहर्दैमा राखिएको थियो। गत सोमबार मन्त्रिपरिषद बैठकले घिसिङलाई कार्यकारी निर्देशकबाट बर्खास्त गरेर हितेन्द्रदेव शाक्यलाई नियुक्त गरेपछि घिसिङ सर्वोच्च पुगेका थिए। आफूलाई हटाउने सरकारको निर्णयविरुद्ध अन्तरिम आदेशको माग गर्दै घिसिङले सर्वोच्चमा रिट दायर गरेका थिए। यसैगरी चार वर्षअघि २०७८ साल साउन ३२ गते विदयुत प्राधिकरणका कार्यकारी निर्देशक घिसिङको नियुक्ति खारेजको माग गर्दै शाक्यले सर्वोच्चमा रिट दिएका थिए। त्यतिबेला सरकारले तत्कालीन प्राधिकरणका कार्यकारी निर्देशक शाक्यलाई जल तथा ऊर्जा आयोगको उर्जा विशेषज्ञ सदस्य पदमा नियुक्त गरी घिसिङलाई प्राधिकरणको कार्यकारी निर्देशक बनाएको थियो। उनले गैरकानुनीरुपमा आफूलाई हटाएर घिसिङलाई कार्यकारी बनाएको दावी गर्दै त्यसलाई बदर गरी आफूलाई यथावत राख्नुपर्ने माग गरेका थिए। शाक्यको नियुक्ति बदरको माग गर्दै घिसिङ अदालत पुगेपछि शाक्यले आफूले दायर गरेको रिटमा निर्णय नभएकाले हालको घिसिङको रिटमा सुनुवाइ गर्न नमिल्ने जिकिर गरेका छन्। तर,सरकारले उक्त मुद्दाको टुंगो नलाग्दै शाक्यलाई पुन:कार्यकारी निर्देशकमा नियुक्त गरेको छ।"
एनसेल फाउन्डेसनद्वारा शिक्षामा एनसेल एनएसएलमार्फत सहयोग पुर्याउने प्रतिबद्धता,"काठमाडौं : हाल जारी रहेको एनसेल नेपाल सुपर लिग (एनएसएल) सिजन ३ को अवसरमा एनसेल फाउन्डेसनले शिक्षा र समुदाय सशक्तीकरणप्रति आफ्नो प्रतिबद्धता अनुरूप यो सिजनभरि गरिने प्रत्येक १ गोल बराबर २५ शैक्षिक सामग्री वितरण गर्ने प्रतिबद्धता जनाएको छ। यो पहल विशेषगरी देशका दुर्गम क्षेत्रमा अवस्थित विद्यालयहरूमा अध्ययनरत विद्यार्थीहरुको स्रोतको अभावलाई घटाउँदै गुणस्तरीय शिक्षाका लागि योगदान पुर्याउने फाउन्डेसनको प्रतिबद्धतामा आधारित रहेको छ। मंगलबारसम्म खेलिएका खेलहरू र तीनका नतिजा अनुसार फाउन्डेसनले ११ गोल बापत २७५ शैक्षिक सामग्री वितरण गर्ने सुनिश्चित भइसकेको छ। यसरी वितरण हुने सामग्रीहरुमा झोला, कापी, सिसाकलम, शार्पनर, इरेजर जस्ता आवश्यक शैक्षिक सामग्रीहरू समावेश हुन्छन्। यसले स्रोतसाधन अभाव भएका समुदायका विद्यार्थीहरूलाई उनीहरुको सिकाइ अनुभव सुधार गर्न योगदान पुर्याउने लक्ष्य राखेको छ। हाम्रा समुदायहरुको सम्बन्ध फुटबलसँग गहिरो छ र यो पहलले फुटबलको उत्साहलाई विद्यार्थीहरूको उज्ज्वल भविष्यका लागि अर्थपूर्ण शैक्षिक सहयोगमा रूपान्तरण गर्ने उदेश्य राखेको छ, एनसेलकी एनसेल फाउन्डेसन एन्ड स्पेशल प्रोजेक्ट डाइरेक्टर विषाशा लक्ष्मी खड्काले भनिन्, हामी नेपाल सुपर लिगका सबै खेलाडीहरूलाई सफलताको शुभकामना व्यक्त गर्छौं र यस महत्वपूर्ण उद्देश्यका लागि थप गोलहरू हुनेमा उत्साहित छौं। एनसेल फाउन्डेसनले खेललाई शैक्षिक सहयोगसँग जोडेको यो पहिलो पटक होइन। यसअघि नेपाल प्रिमियर लिग (एनपीएल)का दौरानमा फाउन्डेसनले प्रत्येक १ चौका बराबर ४ वटा शैक्षिक शैक्षिक सामग्री वितरण गर्ने सुनिश्चत गरेको थियो। त्यसअनुसार एनपीएलका ६५३ चौकाहरू बापत फाउन्डेसनले कुल २ हजार ६१२ शैक्षिक सामग्री वितरण गर्दैछ। हालसम्म, फाउन्डेसनले नेपालभरिका ४२ सरकारी विद्यालयका विद्यार्थीहरूलाई ५ हजारभन्दा बढी शैक्षिक सामग्री वितरण गरिसकेको छ। एनएसएलको समापनपछि, एनसेल फाउन्डेसनले सम्बन्धित निकायहरू र अन्य सरोकारवालासँगको सहकार्यमा शैक्षिक सामग्रीहरू वितरण गर्नेछ। यो पहलमार्फत फाउन्डेसनले शिक्षा क्षेत्रमा एनसेलको सामाजिक जिम्मेवारीप्रतिको प्रतिबद्धतालाई पुनः पुष्टि गरेको छ र सकारात्मक सामाजिक परिवर्तन र सामुदायको विकासको लागि शिक्षाको विकास अपरिहार्य रहेको स्पष्ट पार्छ। एनसेल फाउन्डेसन प्रभावकारी व्यावसायिक सामाजिक जिम्मेवारी (सीएसआर)का पहलहरुमार्फत देश र जनताको विकासमा योगदान पुर्याउन प्रतिबद्ध रहेको छ। संयुक्त राष्ट्र संघको दिगो विकास लक्ष्यहरू प्राप्तिका लागि योगदान पुर्याउँदै समावेशी र दिगो नेपालको प्रवर्द्धन गर्नु यसको उदेश्य रहेको छ। एनसेलको थिम हामी तपाईंकै लागि मा आधारित भई फाउन्डेसनले शिक्षा, स्वास्थ्य, वातावरण, विपद् पूर्वतयारी तथा प्रतिकार्यका क्षेत्रमा कार्यहरु र अन्य सामुदायिक विकासका गतिविधिहरू मार्फत स्थानीय आवश्यकता सम्बोधन गर्दै विकासमा हातेमालो गर्दछ।"
प्रधानमन्त्री ओलीसँग थाइल्यान्डका वरिष्ठ व्यवसायीले गरे भेटवार्ता,"काठमाडौं : थाइल्यान्डको औपचारिक भ्रमणमा रहेका प्रधानमन्त्री केपी शर्मा ओलीसँग बैंककका वरिष्ठ व्यवसायीहरुले भेटवार्ता गरेका छन्। थाइल्याण्डको औपचारिक भ्रमणमा रहेका प्रधानमन्त्री ओलीसँग नेपालमा लगानी र पर्यटनको विषयमा व्यवसायीहरुले छलफल गरेका हुन्। भेटवार्तामा नेपाली व्यवसायी प्रतिनिधिमण्डलका सदस्यहरू समेत सहभागी रहेको प्रधानमन्त्री सचिवालयले जनाएको छ। प्रधानमन्त्री ओलीले नेपालमा होटल व्यवसाय तथा हवाई सेवाजस्ता पर्यटन क्षेत्रमा थाइल्यान्डको लगानी र व्यापार गर्न आग्रह गरे। बुधबार प्रधानमन्त्री ओली र थाइल्याण्डका प्रधानमन्त्री पे थिङ् शिनावात्राको भेटवार्ता पछि नेपाल र थाइल्याण्डबीच २ वटा सरकारी र ६ वटा गैह्रसरकारी समझदारीपत्रमा हस्ताक्षर भएका थिए। जहाँ नेपाल र थाइल्याण्डबीच पर्यटन र संस्कृतिसँग सम्बन्धित दुई समझदारीपत्रमा हस्ताक्षर भएको छ । यस समझदारीले दुई देशबीच भएको समझदारीले नेपाल र थाइल्याण्डबीच व्यापारिक सम्बन्धलाई सुदृढ गर्ने, आर्थिक सहकार्यलाई प्रवर्द्धन गर्ने तथा व्यापार र लगानी विस्तारका लागि संरचित रूपरेखा तयार गर्ने लक्ष्य राखेको छ। भ्रमणले दुई देशबीचको व्यापारिक सहकार्यलाई थप मजबुत बनाउने र आर्थिक सहकार्यलाई विस्तार गर्न महत्वपूर्ण योगदान गर्ने विश्वास गरिएको छ। थाइल्याण्ड सरकारको औपचारिक भ्रमण तथा छैटौँ बिम्स्टेक सम्मेलनमा भाग लिन नेपाली प्रतिनिधिमण्डलको नेतृत्व गर्दै प्रधानमन्त्री ओली थाइल्याण्ड गएका हुन्।"
राप्रपाले माग्यो गृहमन्त्रीको राजीनामा,"काठमाडौं : राष्ट्रिय प्रजातन्त्र पार्टी (राप्रपा)ले गृहमन्त्रीको राजीनामा माग गरेको छ।अध्यक्ष राजेन्द्र लिङ्देनको नेतृत्वमा गएको राप्रपाको प्रतिनिधिमण्डलले बिहीबार सिंहदरबारमा कार्यवहाक प्रधानमन्त्री प्रकाशमान सिंहलाई ध्यानाकर्षण पत्र बुझाउँदै उक्त घटनाको छानविन गर्नुपर्ने भन्दै गृहमन्त्री रमेश लेखकको राजीनामा माग गरेको हो । गृहमन्त्रीको राजीनामा र चैत १५ गतेको दमनमा नेतृत्व गर्ने प्रहरी प्रमुख र प्रशासनिक नेतृत्वको निलम्बन गर्नुपर्ने राप्रपाको माग छ। त्यस्तै मृतकहरूलाई शहीद घोषणा गरिनुपर्ने, राप्रपा नेताहरू रबीन्द्र मिश्र र डा धवल शमशेर राणालगायत अन्य बन्दीहररूको रिहाई गर्नुपर्ने तथा घाइतेहरूको निःशुल्क र प्रभावकारी उपचारको व्यवस्था गरिनुपर्ने राप्रपाको माग छ। साथै उक्त घटनाको छानविनका लागि सर्वोच्च अदालतको पूर्वन्यायाधीशको नेतृत्वमा मानव अधिकार आयोग र नागरिक समाज सम्मिलित स्वतन्त्र छानविन आयोग गठन गरिनुपर्ने राप्रपाको माग छ। आफ्ना मागहरूका विषयमा सुनुवाई नगरी सरकार एकपक्षीय ढंगले अघि बढे आगामी कार्यक्रमलाई दमनको विरुद्धको कार्यक्रममा परिणत गर्ने राप्रपाले चेतावनी समेत दिएको छ। साथै राप्रपाले नेता मिश्र,राणालगायतलाई राज्यविरुद्धको अपराधजस्तो गम्भीर प्रकृतिको मुद्दा किन लगाइयो भन्दै प्रश्न समेत गरेको छ। चैत्र १५ गते दुर्गा प्रसाईंको नेतृत्वमा राजसंस्था पुनर्स्थापनाका लागि तीनकुनेमा प्रदर्शन भएको थियो।सो क्रममा निजी तथा व्यवसायी भवन ,सञ्चारगृहमा तोडफोड,आजगनी तथा लुटपाट भएको थियो भने दुईजनाले ज्यान गुमाएका थिए। पत्रकार रजकको आगजनी र महर्जनको गोली लागेर मृत्यु भएको थियो।"
मेयर बालेनलाई कर्मचारीको चेतावनी : स्टाटसका भरमा काठमाडौं महानगर चल्दैन,"काठमाडौं : काठमाडौं महानगरपालिकाका कर्मचारीहरू आन्दोलित बनेका छन्। महानगरका प्रमुख प्रशासकीय अधिकृत सरोज गुरागाईलाई हाजिर गर्न दिनुपर्ने माग गर्दै उनीहरू आन्दोलित बनेका हुन्। महानगरले भने प्रमुख प्रशासकीय अधिकृत गुरागाईलाई रोक्न उनको कक्षमा ठूलो संख्यामा नगर प्रहरी परिचालन गरेको छ। गुरागाई निलम्बनमा छन्। पुरानो बसपार्कमा काठमाडौं टावरको नक्सा नियमविरीत पास गर्ने प्रक्रिया अगाडि बढाएपछि गुरागाईंलाई महानगरले जिम्मेवारीबाट हटाएको थियो। उनलाई निलम्बन गरेपछि महानगरले आफूलाई नयाँ प्रशासकीय अधिकृत दिन बारम्बार संघीय सरकारसँग माग गर्दै आएको छ। महानगरका मेयर बालेन शाहले नयाँ प्रशासकीय अधिकृत चाहियो भन्दै सामाजिक सञ्जालमा स्टाटस लेख्दै आएका छन्। आन्दोलित कर्मचारीले भने बालेनले सामाजिक सञ्जालमा स्टाटस लेखेको भरमा महानगर नचल्ने चेतावनी दिएका छन्। महानगरका कर्मचारी नरबहादुर साउदले मेयर शाह कर्मचारीका समस्या समाधान गर्नु्को सट्टा सामाजिक सञ्जालमा स्टाटस लेख्दै हिँडेको आरोप लगाए। उनले भने,'मेयरसावले स्टाटस लेख्दैमा महानगर चल्दैन। समस्या समाधानतिर लाग्नुहोस्।' कर्मचारीहरूले कार्यपालिकाका वडा अध्यक्ष, सदस्य र उपमेयर आफ्नो पक्षमा रहेको दावी गरेका छन्। उनीहरूले प्रशासकीय अधिकृतलाई आजै हाजिर गराए रोकिएको सबै तलब निकासा हुने उल्लेख गरे। लामो समयदेखि तलब नपाएपछि आन्दोलनमा उत्रिनु आफूहरूको बाध्यता रहेको उनीहरूको भनाइ छ। प्रशासकीय अधिकृत निलम्बनमा परेपछि महानगरको काम कारवाही ठप्प भएको छ।"
प्रधानमन्त्री ओलीले श्रीलंकाका समकक्षीसँग गरे भेटवार्ता,"बैङकक : बहुक्षेत्रीय प्राविधिक तथा आर्थिक सहयोगका लागि बङ्गालको खाडीको प्रयास (बिमस्टेक)को छैटौँ शिखर सम्मेलनमा भाग लिने क्रममा बैङ्ककमा रहेका प्रधानमन्त्री केपी शर्मा ओली र श्रीलङ्काका प्रधानमन्त्री डा हरिनी अमरासुरियाबीच भेटवार्ता भएको छ । थाइल्याण्डको औपचारिक भ्रमणका कार्यक्रमहरू सकिएपछि प्रधानमन्त्री ओलीले बिमस्टेक शिखर सम्मेलनमा भाग लिन थाइल्याण्ड आएका सदस्य मुलुकका राष्ट्रप्रमुखसरकार प्रमुखसँगको साइडलाइन भेटवार्ता र अन्य भेटवार्तामा भएका छन्। भेटमा द्विपक्षीय सम्बन्ध र आपसी हितका विविध विषयमा छलफल भएको प्रधानमन्त्रीको सचिवालयले जनाएको छ। भेटमा परराष्ट्रमन्त्री डा आरजु राणा देउवा, प्रधानमन्त्रीका मुख्य सल्लाहकार विष्णुप्रसाद रिमाल, परराष्ट्र मन्त्रालयका सचिव अमृतबहादुर राईलगायत सहभागी थिए। यसअघि आजै प्रधानमन्त्री ओलीसँग बैंककका वरिष्ठ व्यवसायीहरूले भेटवार्ता गरेका थिए। प्रधानमन्त्री ओलीसँग नेपालमा लगानी र पर्यटनको विषयमा व्यवसायीहरूले छलफल गरेका थिए।"
काठमाडौं महानगरपालिकाका प्रशासकीय अधिकृत गुरागाईँ कार्यकक्ष प्रवेश,"काठमाडौं : काठमाडौं महानगरपालिका प्रशासकीय अधिकृत सरोज गुरागाईँलाई कार्यकक्षमा पुगेका छन्। महानगरका उपमेयर सुनिता डंगोल, वडा अध्यक्ष र कर्मचारीको अनौपचारिक बैठकपश्चात गुरागाईँ आफ्नो कार्यकक्षमा प्रवेश गरेका हुन्। लामो समयपश्चात कार्यालय फर्किएका प्रशासकीय अधिकृत गुरागाईँलाई उपमेयर सुनिता डंगोल, वडा अध्यक्ष र कर्मचारीले स्वागत गरेका थिए। सुरुमा गेटमा नगर प्रहरीले रोकेपनि कर्मचारीले गुरागाईँको पक्षमा नाराबाजी गर्दै उनलाई कार्यकक्षमा पुर्याएका थिए। चाबी नभेटेपछि कर्मचारी र जनप्रतिनिधिले कार्यकक्षमा लगाइएको ताला फुटाउने प्रयास गर्दागर्दै नगर प्रहरी आएर हस्तक्षेप गरेको थियो। ताला फुटाउने काम जारी रहँदा मेयर बालेन्द्र शाह (बालेन)को निर्देशनमा काठमाडौं महानगर प्रहरी प्रमुख राजु पाण्डेसहितको टोलीले हस्तक्षेप गर्दै रोकेका थिए। त्यसपश्चात बोर्ड बैठक हलमा छलफल गरेर उनी कार्यकक्षमा पुगेका हुन्। प्रमुख प्रशासकीय अधिकृत नहुँदा काठमाडौं महानगरपालिकाका कर्मचारीले ३ महिनादेखि तलबभत्ता लिन पाएका छैनन्। महानगरपालिकाको सेवा प्रभावित छ। जसले गर्दा महानगरका प्रमुख प्रशासकीय अधिकृत गुरागाईलाई हाजिर गर्न दिनुपर्ने माग गर्दै कर्मचारीहरू आन्दोलित बनेका हुन्। पुरानो बसपार्कमा काठमाडौं टावरको नक्सा नियमविरीत पास गर्ने प्रक्रिया अगाडि बढाएको भन्दै गुरागाईंलाई महानगरले जिम्मेवारीबाट हटाएको थियो। आन्दोलित कर्मचारीले भने बालेनले सामाजिक सञ्जालमा स्टाटस लेखेको भरमा महानगर नचल्ने चेतावनी दिएका छन्। महानगरका कर्मचारी नरबहादुर साउदले मेयर शाह कर्मचारीका समस्या समाधान गर्नु्को सट्टा सामाजिक सञ्जालमा स्टाटस लेख्दै हिँडेको आरोप लगाए। उनले भने,'मेयरसावले स्टाटस लेख्दैमा महानगर चल्दैन। समस्या समाधानतिर लाग्नुहोस्।' लामो समयदेखि तलब नपाएपछि आन्दोलनमा उत्रिनु आफूहरूको बाध्यता रहेको उनीहरूको भनाइ छ।"
"झिनो अंकले बढेर बन्द भयो सेयर बजार, नौ समूहको उपसूचक राताम्मे",काठमाडौं : अघिल्लो दिन दोहोरो अंकले बढेको नेप्से परिसूचक आज सामान्य अंकले बढेर बन्द भएको छ। बुधबार २५३१ अंकले बढेको नेप्से परिसूचक बिहीबार ३३५ अंकले बढेर २७०३३९ विन्दुमा कायम भएको हो। कारोबार रकम भने बुधबारको तुलनामा बढेको छ। बुधबार ५ अर्ब बराबरको सेयर कारोबार भएकोमा आज ७ अर्बमाथिको कारोबार भएको छ। यसदिन ३२४ स्क्रिप्सको १ करोड ५५ लाख २ हजार ९९८ कित्ता सेयर ७ अर्ब ८४ करोड ४६ लाख ४२ हजार ४८७ रुपैयाँमा खरिदबिक्री भए। आज एउटा मात्रै कम्पनीको सेयर सकारात्मक सर्किट लेभलमा कारोबार भयो। ग्रीन भेन्चर्सको सेयर ९९९ प्रतिशतले बढ्यो। उपकार लघुवित्त वित्तीय संस्थाका लगानीकर्ताले भने सर्वाधिक गुमाए। सो कम्पनीको सेयर ९१० प्रतिशतले घट्यो। यसैगरी कारोबार रकमका आधारमा हिमालयन रिइन्स्योरेन्स शीर्ष स्थानमा रह्यो। सो कम्पनीको ७२ करोड ३२ लाख मूल्य बराबरको सेयर कारोबार भयो। नेपाल इन्स्योरेन्सले ५५ करोडको सेयर कारोबार गर्दा एनआरएन इन्फ्रास्टक्चर एण्ड डेभलपमेन्टको ४२ करोडको सेयर कारोबार भयो। यस्तै हिमालयन पावरले ३४ करोडको सेयर कारोबार गर्दा राधी विद्युत कम्पनीले ३२ करोड मूल्य बराबरको सेयर कारोबार गर्यो। कारोबारमा आएकामध्ये ९३ स्टक्सको मूल्य बढ्दा १५१ वटाको घटयो। चार समूहबाहेक अन्यको उपसूचक नकारात्मक देखिएका छन्।
बिमस्टेकलाई सशक्त क्षेत्रीय संगठन बनाऔं : परराष्ट्रमन्त्री राणा,"बैंकक : परराष्ट्रमन्त्री डा आरजु राणा देउवाले बिमस्टेक क्षेत्रीय एकता र सामूहिक सहकार्यको भावनाका साथ अघि बढ्नुपर्ने बताएकी छन्। बैंककमा आयोजित छैठौँ बिमस्टेक समिट अन्तर्गत आज २० औँ मन्त्रिस्तरीय बैठकलाई सम्बोधन गर्दै उनले बिमस्टेकले बंगालको खाडी क्षेत्रका नागरिकको साझा आकांक्षाको प्रतिनिधित्व गर्ने भएकाले एकता र सामूहिक सहकार्य आवश्यक रहेको बताएकी हुन्। उनले भनिन् बिमस्टेक दक्षिण एसिया र दक्षिणपूर्व एशियाली गतिशील क्षेत्रको प्रतिनिधित्व गर्ने चम्किलो इन्द्रेणी हो र यसका रङ्गले यस क्षेत्रको समृद्ध सभ्यता, संस्कृति, इतिहास, पारिस्थितिक विविधता बोकेको छ। यस क्षेत्रका नागरिकको आर्थिक समृद्धिको सम्भावनालाई थप उजागर गर्ने प्रयत्न बिमस्टेकले गर्नुपर्दछ। अन्तर्राष्ट्रिय समुदायको एक जिम्मेवार सदस्यका हैसियतले नेपालले संयुक्त राष्ट्रसंघको नेतृत्वमा शान्तिपूर्ण, समतामूलक र समावेशी रुपमा क्षेत्रीयता र बहुपक्षीयतालाई महत्व दिँदै आएको पनि उनले स्पष्ट गरिन्। मन्त्री डा राणाले भनिन्, हामी शान्ति, सुरक्षा र दिगो विकासलाई सुदृढ पार्न क्षेत्रीय र विश्वव्यापी सबै मञ्चहरूमा सक्रिय रूपमा संलग्न छौँ। संयुक्त राष्ट्रसंघमा सबैभन्दा धेरै शान्ति सैन्य पठाउने देशका रुपमा पनि हामी गर्व गर्दछौँ। उनले सन् २००४ मा सदस्य भएदेखि नै नेपाल बिमस्टेकको बडापत्र, सिद्धान्त र उद्देश्यप्रति प्रतिबद्ध रहेको र क्षेत्रीय समृद्धि, शान्ति र एकताको भूमिकालाई नेपालले आत्मसात गरेको बताइन्। मन्त्री डा राणाले बंगालको खाडी क्षेत्र जलवायु परिवर्तन, प्राकृतिक प्रकोप, वातावरणीय विनास र प्रदूषणको विनाशकारी प्रभावजस्ता कारणले जोखिममा रहेकाले पूर्वाधार निर्माण, पूर्व चेतावनी प्रणालीमार्फत विपद् रोकथाम तथा स्थानीय समुदायहरूलाई वातावरण संरक्षणमा संलग्न गराउनु अहिलेको अत्यावश्यकताभएको बताइन्। उनले बिमस्टेकलाई बलियो साझेदारी मञ्चका रुपमा रूपान्तरण गरी समयानुकुल सशक्त क्षेत्रीय संगठन बनाउन विभिन्न सुझावहरु दिइन्। यसका लगि सबैभन्दा पहिला क्षेत्रीय एकतासहितको सहकार्यको भावना र राजनीतिक इच्छाशक्ति आवश्यक रहेको उनको भनाई थियो। त्यसैगरी बिमस्टेक फ्रि ट्रेड एरियाको सञ्चालन, इपिजी रिपोर्टको कार्यान्वयन, ट्रान्सपोर्ट कनेक्टिभिटीका लागि मास्टर प्लान र आयोजनाहरुको पहिचान तथा क्षेत्रीय केन्द्रहरुको पूर्ण परिचालन बिमस्टेक आवश्यक रहेको उनको सुझाव थियो। मन्त्री डा राणाले भनिन्, उपलब्ध स्रोतहरुको उपयोग, व्यापार र पारवहनमा सहजीकरण, ऊर्जा सहयोग तथा व्यापार, पर्यटनको विकास, लगानी प्रवद्र्धन, प्रविधि हस्तान्तरण, एकीकृत डिजिटल सार्वजनिक पूर्वाधार निर्माण लगायतका क्षेत्रमा सदस्य राष्ट्रहरूबीच सहकार्य र समन्वय आवश्यक छ। बैठकमा बिमस्टेक सदस्य राष्ट्रका विदेशमन्त्रीहरुको सहभागिता थियो।"
समयले पर्खेको गभर्नर,"बैंकप्रतिको जनविश्वास झन् दरिलो बनाउने क्षमता भएका नेतृत्व आजको अवश्यकता हो । अर्थतन्त्रका प्रत्येक गतिविधि, माग र आपूर्ति क्षमता, हुँदै मूल्यमा प्रतिविम्बित हुन्छ । खुल्ला अर्थतन्त्रमा दुई देशबीचको मूल्य अन्तरले अन्तर्राष्ट्रिय व्यापारको दिशा निर्धारण गरेको हुन्छ । त्यही मूल्यले समग्र अर्थतन्त्रलाई सन्तुलनमा राख्ने काम गर्छ । हामीले भन्दै आएको उपभोक्ता मूल्य एक्लै, अर्थतन्त्रका मूल्य होइनन् । श्रमको ज्याला, पुँजीको ब्याज, विदेशी मुद्राको सटही दर, राज्यलाई तिरिने कर सबै मूल्य हुन् । यिनका बजार फरक छन्, तर उपभोक्ता मूल्यमा सोझै प्रभाव पार्न सक्छन् । उपभोक्ता मूल्यले पनि यी सबै बजारमा प्रभाव पार्छन् । यी सबै मूल्यमा स्थायित्व राख्ने जिम्मेवारी केन्द्रीय बैंकलाई दिइएको छ । ज्यालाको निर्धारण उत्पादकत्वले गर्ने हुँदा हामी ज्याला निर्धारण गर्न सक्दैनौं । करका दरहरू राजनीतिक निर्णयका विषय हुन् । विदेशी विनिमय दर भारतीय मुद्रासँग १६० मा तोकेरै राखेका छौं । यो तीसौं वर्षदेखि चलेको छैन, चलाउँदा स्थायित्वमा प्रभाव पर्न सक्छ भनेर हामीले आँटै गरेनौं । अब बाँकी रह्यो ब्याजदर जुन हामीले चलाउन सक्छौं । त्यही ब्याजदर चलाएर अर्थतन्त्रका सबै क्षेत्रको मूल्यमा प्रभाव पार्नु र अर्थतन्त्रलाई स्थिर बाटोमा डोर्याउने काम केन्द्रीय बैंकको हो । अर्को उपाय भनेको सीधै मूल्य तोक्ने हो । हामीले विदेशी विनिमय दर तोकेरै राखेका छौ । तोक्ने प्रणालीका थुप्रै समस्या छन् । दर तोक्दा परिणाम घटबढ भएर अर्थतन्त्र सन्तुलनमा जाने हो । विदेशीसँग विदेशी विनिमय सञ्चितिमार्फत कारोबार गरिन्छ । सामान, सेवा, पुँजी, श्रम, प्रविधि जुन बजारमा सस्तो पाइन्छ त्यही देशबाट ल्याउने उदारता सुरु भइसकेको छ । हामीले श्रम बेचेर अन्य बजारसँग व्यापार गरिराखेका छांै । त्यही श्रमिकको कमाइ फरक पर्दा शोधानान्तरमा सोझै असर परेको हामीले कोरानामा देखेकै हौ । वैदेशिक रोजगारी न्यून हुँदा सञ्चिति नबढेको मात्र नभई बस्नेले खर्च गर्दा माग बढ्यो, त्यो माग पनि विदेशीबाट आपूर्ति गरियो । श्रमिक अभावको प्रभावले पनि अहिलेको ज्यालादरमा राम्रै प्रभाव पारेको छ । ज्याला उत्पादनको लागत पनि हो । उत्पादनभन्दा आयात सस्तो हुनु भनेको हामीले आफ्नो उत्पादकत्व बढाउनै नसकेको अवस्था पनि हो । उत्पादन, उत्पादन प्रक्रिया, बजारीकरण र वितरणमा नवप्रवर्धन नभई उत्पादकत्व बढ्दैन । उत्पादकत्वले व्यापार हुदै सञ्चितिसँग सोझो सम्बन्ध राख्छ । विदेशी विनिमय सञ्चितिसँग बैंकको तरलता सोझै जोडिएको छ । विदेशी विनिमय सञ्चिति जति घट्छ त्यतिनै तरलता नफर्किने गरी घट्छ । सरकारको खर्च, नागरिकको भौतिक नोट मोह र केन्द्रीय बैंकको गतिविधिले पनि तरलतामा प्रभाव पारेको हुन्छ । तरलता र ब्याजदरको सोझो सम्बन्ध छ । ब्याजदर नियन्त्रण गर्ने औजार भनेकै तरलता व्यवस्थापन हो । तरलता हुँदा पनि बैंकले लगानी बढाउन नसक्नु भनेको वित्तीय क्षेत्रमा घर्षणको स्थिति हो । लगानीमा बैंकले बढी जोखिम देख्दै गर्दा निजी क्षेत्र पनि पर्ख र हेरको स्थितिमा छ । सरकारले खर्च क्षमतामा सुधार नदेखाउँदा विकासका काम पनि ढिलो छ । सरकारका बचतको कारणले तरलता खिचिएको छ । सरकार, निजी क्षेत्र, घर परिवार सबै प्रशस्त ऋण बोकेर बसेका छन् । अहिलेको ऋण र गार्हस्थ्य उत्पादन अनुपात मध्यम आय भएको देश सरह छ । ऋण चुक्ताको माध्यम सम्पत्तिको मूल्य वृद्धि नभई आय हुन पर्छ । बैंकले यसमा र नवप्रवद्र्धन दुवैमा राम्रो भूमिका खेल्न सक्छन् । हाम्रो वित्तीय प्रणालीको अनुगमन प्रणालीमा केन्द्रीय बैंकमात्र नभएर बैंक, नागरिक समाज, व्यवसायी सबैलाई जिम्मेवार बनाउन सके कर्जाको सदुपयोगिता धेरै बढाउन सकिन्छ । अनुगमन बढाउँदा खराब कर्जाको दर अवश्य पनि घट्छ । वित्तीय पूर्वाधारहरूको विकास र वित्तीय पहुँच अभिवृद्धिले वित्तीय सेवाको माग र गुणस्तर दुवैमा सुधार लेराउछ । सेवा छनोटको सुविधा र ग्राहकको अग्रसरता भयो भने प्रतिस्पर्धा हुन्छ र मूल्य घट्छ । मूल्य र मागको विपरीत सम्बन्ध छ । प्रविधिले अहिले धेरै कार्यहरू सम्भव बनाइसकेको छ । अहिले प्रविधि जान्दै नजानेका मानिस समाजबाट टाढिने जस्तो अवस्था बनिसकेको छ । प्रविधि, विद्युत् र सञ्चार प्रायः गाउँहरूमा पुगिसकेका अवस्था भनेको कहिल्यै नचलाएका मानिसले चलाउन थालेका छन् । प्रविधिले ती वर्गमा सजिलै पुग्न सक्ने अवसर सिर्जना गरेको छ । मूल्य, ब्याजदर, विनिमय दर, राज्यसँगको सम्बन्ध, बैंकिङ क्षेत्र व्यवस्थापन सम्बन्धमा राम्रो ज्ञान र अनुभव भएको गभर्नरको आवश्यकता छ। एकातिर अर्थतन्त्रमा थुप्रै चुनौतीका चांग छन् भने अवसरहरू पनि प्रशस्त छन् । सञ्चिति र ब्याजदर दुवैले केन्द्रीय बैंकलाई माग बढाउने प्रशस्त ठाउँ दिएको छ । तर आपूर्ति क्षमता विस्तार नभई माग सिर्जना हुँदा फेरि सम्पत्तिको मूल्य बढ्ने, आयात बढ्ने र सञ्चिति घट्ने चरण फेरि दोहोरिन्छ । कहिले खुकुलो त कसिलो नीतिमा ब्याजदर परिवर्तन भइरहने हुँदा व्यवसायी, घरपरिवार र सरकारका लागत र निर्णय अस्थिर हुन जान्छ । अस्थिरतामा सम्पत्ति पुनर्वितरण हुन्छ । यसले दीर्घकालीन अवधिसम्मको मागमा असर गर्छ । गभर्नरले यी सबै मूल्यको अन्तरसम्बन्ध बुझेर नेतृत्वत्वदायी भूमिका निर्वाह गर्ने हो । आजको यिनै धमिलो अवस्थाको बीचबाट अर्थतन्त्रलाई स्थिरता मार्गमा लाने प्रमुख जिम्मेवारी गभर्नरले निभाउन पर्छ । नेतृत्वका केही पूर्वसर्तहरू छन् । पहिले त अर्थतन्त्र र बैंकिङ क्षेत्रको समस्या बुझ्ने क्षमता नेतृत्वसँग हुन जरुरी छ । त्यसैअनुसार समस्या समाधानको प्रस्ट खाका र कार्यान्वयन गर्ने मार्गचित्र हुन जरुरी छ । काम गर्दै सिक्दै चलाउँछु भन्ने मान्यतामा गभर्नर ल्याइँदा समस्या अझै पर ढल्किने अवस्था हुन सक्छ । कार्यान्वयनको प्रभावकारिता जनशक्ति, वित्त र क्षमताको सर्वोत्कृष्ट प्रयोगमा भर पर्छ । संस्थागत क्षमता विस्तार नभई नेतृत्व आफैं एक्लैले गर्न सकिँदैन र सके पनि टिकाउ हुँदैन । अहिलेको केन्द्रीय बैंकको सञ्चालनको संरचनामा ऐनले नै सामूहिक नेतृत्व परिकल्पना गरेको छ । सरकारका प्रतिनिधि, विज्ञ प्रतिनिधि र डेपुटी गभर्नर सबैले सामूहिक निर्णय गर्ने र त्यसको कार्यान्वयन गभर्नरले गर्ने व्यवस्था छ । नेतृत्वमा व्यक्तिगत क्षमताका साथै समूहमा काम गर्न सक्ने क्षमता अनिवार्य चाहिन्छ । केन्द्रीय बैंकको सूचना प्रणाली बलियो बनाउँदै सुसूचित निर्णय गर्ने, त्यसको कार्यान्वयनमा प्रविधिको पूर्ण प्रयोग गर्दै जनशक्तिलाई विश्लेण कार्यहरूमा बढी समय लगाउने वातावरण सिर्जना गर्ने, सक्षम जनशक्तिको ज्ञान अभिवृद्धि गर्दै प्रत्येक कर्मचारीको कार्यप्रति लगाव बढाउने, केन्द्रीय बैंकलाई सहयोगी हुने अन्य ज्ञानलाई समेत प्रयोग गर्न सक्ने वातावरण तयार गर्ने जस्ता नेतृत्व क्षमता जरुरी छ । गभर्नर र राज्य बीचमा सधंै रस्साकसीको अवस्था हुन्छ । सरकारले राजनीतिक दस्तावेज कार्यान्वयन गर्ने क्रममा सधैं विस्तारकारी नीति खोज्छ । आपूर्ति क्षमता विस्तार नभई मागमात्र विस्तार हुँदा त्यसलाई सच्याउने जिम्मा केन्द्रीय बैंकको हो । कसिलो मौद्रिक नीति लिँदा सरकारको ऋण लिने क्षमतामा असर गर्ने हुँदा सरकारले सधैं विस्तार खोज्ने अवस्था हुन सक्छ । नेतृत्वसँग बाह्य सरकारवालाहरूसँग दीर्घकालीन माध्यमहरूको चर्चा र त्यसलाई बचाउ गर्ने प्रशस्त ज्ञान पनि चाहिन्छ र सूचना प्रवाह गर्ने कला पनि चाहिन्छ । मोरल सूयसन भनेको गभर्नरले सरोकारावालासँग यसो गरौं न भन्ने र सरोकारवालले त्यहीअनुसार गर्ने सजिलो औजार हो । बैंकलाई निर्देशन दिनुको सट्टा हाम्रो अपेक्षा यस्तो हो, सबैले गर्ने प्रयास गरौ न भन्ने अभ्यासहरू पहिलेदेखि नै प्रयोग भइरहेको औजार हो । समग्रमा, स्रोतसाधन र कानुनी अधिकारको उपलब्धतामा केन्द्रीय बैंक पूर्ण रूपले स्वायत्त रहेको छ । यहाँ अर्थशास्त्र, वाणिज्य, कानुन, प्रविधिलगायत अन्य धेरै विधाहरूमा कुशल क्षमता भएका व्यक्तिहरू प्रशस्त छन् । अर्थतन्त्रका समस्या पहिचान गर्ने, निर्णयको प्रभाव विश्लेषण गर्ने, कार्यान्वयनमा लाने र निरन्तर अनुगमन गर्ने क्षमता प्रणालीकै रूपमा विकास भएको अवस्था छ । यद्यपि व्यवस्थापन र कर्मचारीसँगको सम्बन्ध, तालिम, कार्य रुचि र क्षमताअनुसारको कार्य विभाजन, प्रमोसन, प्रयास र कार्यअनुसारको प्रतिफल वितरणजस्ता विविध पक्षहरूले कर्मचारीको पूर्ण क्षमता प्रयोगमा समस्या देखिएका छन् । एक कुशल नेतृत्वले यसको व्यवस्थापन सजिलै गर्न सक्छ । अन्त्यमा, अहिलेको सुस्ताएको निजी क्षेत्रलाई गति दिने, बैंकको खराब कर्जा व्यवस्थापनको लागि अर्थतन्त्र सुधार र माग व्यवस्थापन बीचमा समन्वय गरी बैंकप्रतिको जनविश्वास झन् दरिलो बनाउने क्षमता भएका नेतृत्व आजको अवश्यकता हो । ब्याजदर घटाउन प्रशस्त ठाउँ र पर्याप्त सञ्चिति हाम्रा अहिलेको विशेष क्षमता हो । मूल्य, ब्याजदर, विनिमय दर, राज्यसँगको सम्बन्ध, बैंकिङ क्षेत्र व्यवस्थापन सम्बन्धमा राम्रो ज्ञान र अनुभव भएको गभर्नरको आवश्यकता छ । इमान्दार, सरोकारवाला समूहलाई साथमा लिई कार्य गर्न सक्ने र समस्यालाई जसरी पनि पार लगाउन सक्छु भन्ने इच्छाशक्ति भएका व्यक्ति गभर्नर चयन गर्दा देश र जनतालाई न्याय हुन्छ ।"
"शिक्षकको आन्दोलन : गीत गाउँदै, सरकारलाई आफ्ना माग सुनाउँदै (फोटोफिचर)","काठमाडौं : सरकारले विद्यालय शिक्षा विधेयक अघि नबढाएको भन्दै देशभरका शिक्षकहरू आन्दोलनमा उत्रिएका छन्। पुराना मागमा सरकारले बेवास्ता गरेको भन्दै शिक्षकहरूले बुधबारदेखि आन्दोलन सुरू गरेका हुन्। नेपाल शिक्षक महासंघको अगुवाइमा बुधबार माइतीघरमा देशैभरबाट करिब ४० हजार शिक्षक सडक आन्दोलनमा उत्रिएका छन्। आन्दोलनका क्रममा उनीहरूले नाचगान गरेर सरकारको ध्यानाकर्षण गराएका छन्। विभिन्न गीत गाउँदै सरकारलाई आफ्ना माग सुनाएका थिए। यसअघि सरकारले गरेको सम्झौता कार्यान्वयन नगरेसम्म २०८१ सालको एसईईमा सहभागी सामुदायिक र संस्थागत ५ लाख १४ हजार ७१ विद्यार्थीको उत्तरपुस्तिका समेत जाँच नगर्ने शिक्षकहरूको अडान छ। यतिबेला शिक्षा विधेयक प्रतिनिधिसभामा पेस भई छलफलका क्रममा रहेकाले यसका कतिपय प्रावधानमा शिक्षकहरूको असहमति भएकाले आफ्ना माग पूरा गर्न आन्दोलित भएको महासंघकी अध्यक्ष कमला तुलाधर बताइन्। यसअघि २०८० असोज ३ गते आन्दोलन भएको थियो। करिब १ सातासम्म भएको आन्दोलनमा सरकारले संघीय शिक्षा ऐनमा व्यवस्था गर्ने प्रतिबद्धता गरे पनि अझै ऐन ल्याउने चासो नै देखाएन। त्यतिबेला २ पटक गरेर ६ बुँदे सहमति भएको थियो। त्यतिबेला पेन्सन बञ्चितहरूको मात्रै सम्बोधन हुने पक्का भएको छ। बाँकी मागको सुनुवाइ भएन। यसैले फेरि आन्दोलनमा उत्रिएका हौं, अध्यक्ष तुलाधरले भनिन्। दोस्रो चरणको आन्दोलनका कार्यक्रमअन्तर्गत महासंघले विद्यालय शिक्षा ऐन जारी गर्न दबाब दिने भन्दै प्रमुख राजनीतिक दलका पार्टी कार्यालयमा धर्ना दिएको थियो। तर, सदनको हिउँदे अधिवेशनबाट पनि विद्यालय शिक्षा विधेयक अघि बढ्न नसकेपछि महासंघले अनिश्चितकालीन काठमाडौं केन्द्रित सडक आन्दोलन सुरु गरेको हो। महासंघले आफ्ना मागहरू पूरा नभए शिक्षकहरू विद्यालय नफर्कने चेतावनीसमेत दिएको छ।"
काठमाडौं महानगर पुगेका प्रशासकीय अधिकृतलाई उपमेयर र कर्मचारीको स्वागत,"काठमाडौं : काठमाडौं महानगरपालिका कार्यालय फर्किएका प्रशासकीय अधिकृत सरोज गुरागाईँलाई जनप्रतिनिधि र कर्मचारीले स्वागत गरेका छन्। प्रशासकीय अधिकृत गुरागाईँलाई उपमेयर सुनिता डंगोल, वडा अध्यक्ष र कर्मचारीले स्वागत गरेका हुन्। गेटमा नगरप्रहरी र कर्मचारी सुरुमा गेटमा नगर प्रहरीले रोकेपनि कर्मचारीले गुरागाईँको पक्षमा नाराबाजी गर्दै उनको कार्यकक्षमा पुर्याएका थिए। ढोकाको चाबी नभेटेपछि कर्मचारी र जनप्रतिनिधिले कार्यकक्षमा लगाइएको ताला फुटाउने प्रयास गर्दागर्दै नगर प्रहरीले हस्तक्षेप गरेका छन् । ताला फुटाउने काम जारी रहँदा मेयर बालेन्द्र शाह (बालेन)को निर्देशनमा काठमाडौं महानगर प्रहरी प्रमुख राजु पाण्डेसहितको टोलीले हस्तक्षेप गर्दै रोकेका छन्। पाण्डेले कार्यकक्षमा पुगेका कर्मचारीलाई र पत्रकारलाई निकाल्न नगरप्रहरीलाई निर्देशन दिएका थिए। प्रमुख प्रशासकीय अधिकृत नहुँदा काठमाडौं महानगरपालिकाका कर्मचारीले ३ महिनादेखि तलबभत्ता लिन पाएका छैनन्। महानगरपालिकाको सेवा प्रभावित छ। जसले गर्दा महानगरका प्रमुख प्रशासकीय अधिकृत गुरागाईलाई हाजिर गर्न दिनुपर्ने माग गर्दै कर्मचारीहरू आन्दोलित बनेका हुन्। पुरानो बसपार्कमा काठमाडौं टावरको नक्सा नियमविरीत पास गर्ने प्रक्रिया अगाडि बढाएपछि गुरागाईंलाई महानगरले जिम्मेवारीबाट हटाएको थियो। आन्दोलित कर्मचारीले भने बालेनले सामाजिक सञ्जालमा स्टाटस लेखेको भरमा महानगर नचल्ने चेतावनी दिएका छन्। महानगरका कर्मचारी नरबहादुर साउदले मेयर शाह कर्मचारीका समस्या समाधान गर्नु्को सट्टा सामाजिक सञ्जालमा स्टाटस लेख्दै हिँडेको आरोप लगाए। उनले भने,'मेयरसावले स्टाटस लेख्दैमा महानगर चल्दैन। समस्या समाधानतिर लाग्नुहोस्।' कर्मचारीहरूले कार्यपालिकाका वडा अध्यक्ष, सदस्य र उपमेयर आफ्नो पक्षमा रहेको दावी गरेका छन्। उनीहरूले प्रशासकीय अधिकृतलाई आजै हाजिर गराए रोकिएको सबै तलब निकासा हुने उल्लेख गरे। लामो समयदेखि तलब नपाएपछि आन्दोलनमा उत्रिनु आफूहरूको बाध्यता रहेको उनीहरूको भनाइ छ। अहिले उपमेयरसहित प्रमुख प्रशासकीय अधिकृतसहित कर्मचारी हलमा छन्।"
"देशभरका लघुवित्त पीडित काठमाडौंमा, माग पूरा नभए घर नफर्किने","काठमाडौं : सरकार र सहकारी तथा लघुवित्त संघर्ष समितिबीच भएको सहमति कार्यान्वयन नभएको भन्दै काठमाडौंमा प्रदर्शन भएको छ । सहकारी बचतकर्ता संरक्षण राष्ट्रिय अभियान महासंघको अनुवाइमा काठमाडौंमा आन्दोलन सुरू भएको हो । आन्दोलनका लागि विभिन्न जिल्लाबाट लघुवित्त पीडित काठमाडौंमा आएका छन् । बिहीबार उनीहरूले काठमाडौंको माइतिघरदेखि बानेश्वरसम्म प्रदर्शन गरेका थिए । सहकारी पीडित,लघुवित्त पीडित तथा मिटरब्याज पीडितहरुसँग यसअघि सरकारले गरेको सहमति कार्यान्वयन नगरेको भन्दै पुन आन्दोलन गर्नुपरेको महासंघका अध्यक्ष कुशलभ केसीले बताए । उनले सरकारले पटकपटक सम्झौता गर्ने तर पीडितको समस्या समाधान नगर्ने गरेको आरोप लगाए। समस्या समाधानका लागि विभिन्न समिति बनाएर प्रतिवेदन बुझाइसके पनि कार्यान्वयनमा समस्या देखिएको महासंघको आरोप छ । प्रदर्शनकारीहरूले लघुवित्त संस्थाहरु खारेज गर्नुपर्ने, सामूहिक ऋण मिनाहा गर्नुपर्ने,मिटरव्याजी तमसुक रद्द गर्नुपर्ने लगायतका माग समेत अघि सारेका छन् । उनीहरूले आफ्ना माग पूरा नभए घर नफर्किने चेतावनी दिएका छन्।"
"आज चैती छठ, अस्ताउँदो सूर्यलाई अर्घ दिइने","विराटनगर : आज चैती छठको मुख्य दिन हो। आज भक्तजनहरुले दिनभरि व्रत बसेर घाटमा गइ अस्ताउँदो सूर्यलाई अर्घ दिने परम्परा छ। भाकल पूरा भएपछि गरिने चैती छठ पर्व मङ्गलवारदेखि विधिवतरुपमा सुरु भएको हो। चैत्र शुल्कपक्ष चतुर्थी तिथि मङ्गलवारदेखि सुरु भएको छठ पर्व शुक्रबार सप्तमी तिथिमा उदाउँदो सूर्यलाई अर्घ दिइ विधिवतरुपमा समापन गरिन्छ। मिथिलावासीको 'साँझा पर्व'को रुपमा स्थापित भएको चैते छठपर्व शुक्रबार बिहान उदाउँदो सूर्यलाई अर्घ दिँदै हिन्दु परम्पराअनुसार हर्षोल्लासकासाथ विधिवतरुपमा समापन हुने छ। शारीरिक कष्ट हरण, चर्मरोगको निवारण तथा दरिद्रपन नष्ट र पुत्र प्राप्तिका लागि भगवान सूर्यको पूजा आराधनास्वरुप छठ पर्व मनाउने परम्परा मिथिला अञ्चलमा रहेको छ। कार्तिक र चैत गरी वर्षको दुईपटक छठ पर्व मनाउने परम्परा छ। कार्तिकमा मनाइने छठ पर्वमा हिन्दुधर्मालम्बीले प्रार्थना वा आराधानको निम्ति गर्छन् भने चैते छठमा कार्तिक महिना गरिएको आराधना पूरा भएपछि गरिने जनविश्वास रहेको छ। चैत्रे छठमा कुनै कुरा माग्दा एक महिनाभित्र पूरा हुने जनविश्वास समेत रहेको पण्डित मृतुञ्जय झाले बताए। पहिला तराइका मधेशी समुदायले मात्र मनाउने यो पर्व आजभोलि अन्य समुदायले पनि मनाउने गरेका छन्। विराटनगरमा देशबन्धु ढकालले छोरी दुई महिना हुँदा बिरामी परेका बेलादेखि आफूले कार्तिक महिनाको छठ पर्व सुरु गरेको बताए। उनले भने, मैले पनि सूर्य भगवानको आराधान गर्ने हेतुले छठ सुरु गरेका हुँ। लामो समयदेखि कार्तिक महिनाको छठ गर्दे आएका छौं , चैते छठ पहिलो पटक गर्दै छु।' छठी मैयाको उपासना गरेपछि मनोकामना पूरा हुने गरेकाले आफूले यो पर्वलाई विशेष रूपमा मनाउने गरेको उनले बताए।"
बेङ्गलोरको लगातार जितमा गुजरातको ब्रेक,"काठमाडौं : इन्डियन प्रिमियर लिग (आइपीएल) मा बेङ्गलोरको लगातार दुई जितमा गुजरातले ब्रेक लगाएको छ। बुधबार बेङ्गलोरको घरेलु मैदान एम चिन्नस्वामी स्टेडियममा भएको खेलमा गुजरात टाइटन्स(जीटी)ले रोयल च्यालेन्जर्स ब्याङ्गलोर(आरसीबी) लाई ८ विकेटले हराएको हो। टस हारेर ब्याटिङको निम्तो पाएको बेङ्गलोरले निर्धारित २० ओभरमा १६९ रन बनाएको थियो। बेङ्गलोरले दिएको १७० रनको लक्ष्य पछाएको गुजरातले १७५ ओभरमा २ विकेट गुमाउँदै लक्ष्य पूरा गर्यो। १७० रनको लक्ष्य पछाएको गुजरातका लागि जोश बटलरले सर्वाधिक ७३ रनको अविजित अर्धशतकीय पारी खेले। उनले ३९ बलमा पाँच चौका र छ छक्का प्रहार गरे। ओपनर दोए शाही सुदर्शनले ४९ रन बनाए भने कप्तान सुपमन गिलले १४ रन बनाउँदै पेभेलियन फर्केका थिए। शेर्फान रौतरफोर्ड ३० रनमा अविजित रहे। बेङ्गलोरका लागि भुवनेश्वर कुमार र जोश ह्याजलवुर्डले समान ११ विकेट लिए। त्यसअघि, ब्याटिङ गरेको रोयल च्यालेन्जर्स ब्याङ्गलोरले निर्धारित २० ओभरमा ८ विकेट गुमाउँदै १६९ रन बनाएको थियो। बेङ्गलोरका लागि लियम लिभिङस्टोनले सर्वाधिक ५४ रनको अर्धशतकीय पारी खेले। उनले ४० बल खेल्दै १ चौका र ५ छक्का प्रहार गरे। ओपनिङमा आएका फिल साल्ट र विराट कोहली क्रमश: १४ र ७ रन बनाउँदै पेभेलियन फर्किए। कप्तान रजत पार्टीदारले १२ रन बनाए। जितेस शर्माले ३३ रन बनाउँदा ट्रिम डेविडले ३२ रन जोडे। गुजरातका लागि बलिङमा मोहम्मद सिराजले सर्वाधिक तीन विकेट लिए साइकिशोरले दुई विकेट लिँदा ६८ खान प्रसिद्ध कृष्ण, इषान्त शर्माले ११ विकेट लिए। पहिलो खेलमा पञ्जाब किङ्ससँग ११ रनले पराजित भएको गुजरातले दोस्रो खेलमा मुम्बई इन्डियन्सलाई ३६ रनले हराएको थियो। यसअघि दुवै खेलमा जित दर्ता गरेको ब्याङ्गलोरले पहिलो हार बेहोरेको छ। ब्याङ्गलोरले पहिलो खेलमा कोलकाता नाइट राइडर्सलाई साँचो केटले पराजित गरेको थियो भने चेन्नई सुपरकिङ्सलाई ५० रनले हराएको थियो।"
"भारतबाट आलुको बोरामा लुकाएर लागू औषधको तस्करी, एक बालक पक्राउ",वीरगन्ज : भारतको रक्सौलबाट आलुको बोरामा लुकाएर लागू औषध भित्र्याउँदै गरेका एक बालक वीरगन्ज नाकामा पक्राउ परेका छन्। पक्राउ पर्नेमा बाराको महागढीमाई नगरपालिका वडा नम्बर १४ भौरा घर बताउने १३ वर्षीय चन्दन सहनी रहेका छन्। सहनीलाई सशस्त्र प्रहरीले वीरगन्ज१६ स्थित भन्सार क्षेत्रबाट लागू औषधसहित पक्राउ गरेको हो। बुधबार साँझ रक्सौलबाट वीरगन्ज आँउदै गरेको टाङ्गामा सवार सहनीको साथमा रहेको सेतो रंगको बोराभित्र आलुमा लुकाएर राखिएको ५० बोत्तल लागू औषध बरामद भएको सशस्त्र प्रहरी नायब उपरीक्षक देवेन्द्र सिंहले जानकारी दिए। आलुको बोराबाट लागू औषध ओनेरेक्स सिरप ५० बोत्तल बरामद भएको उनले बताए। लागू औषधसहित पक्राउ परेका सहनीलाई आवश्यक अनुसन्धान तथा कारबाहीका लागि बुधबार साँझ नै प्रहरी चौकी इनर्वामा बुझाइएको सशस्त्र प्रहरी नायब उपरीक्षक सिंहले जानकारी दिए।
सहिद भीमनारायण गोल्डकप : रोमाञ्चक जित निकाल्दै एपिएफ सेमिफाइनलमा,धनकुटा : मोरङको वेलवारी फुटबल क्लबमाथि रोमाञ्चक जित हासिल गर्दै विभागीय टोली सशस्त्र प्रहरी वलको एपिएफ क्लब धनकुटामा जारी १७ औं संस्करणको सहिद भीमनारायण गोल्डकपको सेमिफाइनलमा प्रवेश गरेको छ। धनकुटा सदरमुकामस्थित तल्लो टुँडिखेलमा सम्पन्न प्रतियोगिताको अन्तिम क्वाटरफाइनल खेलमा वेलवारी फुटबल क्लवलाई ३२ गोलअन्तरले पराजित गर्दै एपिएफ सेमिफाइनलमा पुगेको हो। एपिएफको जितमा कप्तान ७ औं मिनेटमा हरि कार्की र ३३ औं मिनेटमा युवराज खड्काले एकएक गोल गरेका थिए। खेलको अन्त्यतिर ९२ औं मिनेटमा वेलवारी फुटबल क्लवका विकु राईले आत्मघाती गोल गर्दा एपिएफ भाग्यमानी सावित हुँदै सेमिफाइनल प्रवेश गरेको थियो। वेलवारीको तर्फमा ३६ औं मिनेटमा भुवन बस्नेत र ४६ औं मिनेटमा ड्यानियलले गोल गरेका थिए। खेलको म्यान अफ द म्याच एपिएफका युवराज खड्का घोषित हुँदै नगद ५ हजार ५ रुपैयाँ प्राप्त गरे। उनलाई साँगुरीगढी गाउँपालिका अध्यक्ष जितेन्द्र राईले पुरस्कार वितरण गरेका थिए। सहिद भीमनारायण स्मृति प्रतिष्ठानको आयोजनामा सुरु भएको प्रतियोगिताको विजेताले उपाधिसहित ५ लाख र उपविजेताले २ लाख ५० हजार प्राप्त गर्नेछ। आजको खेलसँगै प्रतियोगिताको सेमिफाइनल समीकरण पूरा भएको छ। फाइनल प्रवेशको लागि एपिएफले कोशी प्रदेश लिग विजेता उदयपुरको गाइघाट फुटबल क्लवसँग आगामी चैत्र २२ गते शुक्रवार प्रतिस्पर्धा गर्नेछ। भोलि साविक विजेता विर्तामोड युनाइटेड क्लबले सप्तरीको नमो वुद्ध युथ क्लवसँग फाइनल प्रवेशका लागि प्रतिस्पर्धा गर्ने हुने प्रतियोगिताका संयोजक शम्भु प्रधानले बताए। २०५५ सालमा सुरु भएको यो प्रतियोगिताको यो १७ औ संस्करण हो। प्रतियोगितामा ८ टिमको सहभागिता रहेको छ। शहीद भीमनारायण श्रेष्ठलाई विराटनगरमा राजा विरेन्द्रलाई बम हानेको आरोपमा पक्राउ गरी २०३५ सालमा तत्कालीन सरकारले गोली हानी हत्या गरेको थियो। उनलाई तत्कालीन सरकारले २०७३ सालमा राष्ट्रिय सहिद घोषणा गरेको थियो। उनकै सम्झनामा हरेक वर्ष प्रतियोगिता संचालन हुँदै आइरहेको छ।
हिंसा आखिर हिंसै हो,"२०८१ चैत १४ गते बेलुकी झम्केसाँझ परिसकेको थियो । १५ गते हुने भनिएको राजावादी र गणतन्त्रवादीको विशाल प्रदर्शनको खबरले एक दिन अगाडिदेखि नै हत्तारिँदै घर फर्कने क्रम थियो । बाटो भीडभाड र जाम । म पनि बानेश्वरबाट कोटेश्वर फर्कदै थिएँ । तीनकुनेको ट्राफिक जाममा गाडी रोकियो । बाटो अँध्यारो भइसकेको थियो । रेड लाइट क्रस हुने बित्तिकै मेरा आँखा स्टेज बनाइरहेका केही व्यक्तितिर पर्यो । त्यहाँ बत्ती बलेको थिएन । मन्द उज्यालोमा स्टेजको पूर्वतयारी गर्दै थिए । तर मेरो मनभित्र पनि चस्स त्यो अँध्यारोजस्तै कालो भएर आयो भोलि यहाँ के होला भनेर ? गाडीको पंक्तिसँगै म पनि गुडी रहें १५ गते बिहान । लायन्स क्लबको १६ गते हुने महाधिवेशनको पूर्वतयारी बैठक र छलफलमा सहभागी हुने थियो । कोटेश्वरको बाटो काठमाडौं, ललितपुर र भक्तपुरको त्रिवेणी चौबिसैघण्टा गाडीको कोलाहल र भीड हुने ठाउँ त्यो दिन साह्रै सुनसान थियो । मैले घरबाट गाडी निकाल्ने र जाने आँट गर्न सकिनँ । तर मेरो श्रीमान् नगई नहुने साथीलाई बोलाएर स्कुटरमा पेप्सीकोलाको बाटो हुँदै गन्तव्यमा पुग्नुभयो । मलाई फोन आयो बाटो धेरै जाम छ । सबै रोकिसकेको छ तिमीहरू आउन सक्दैनौं । नआउनु भन्नुभयो । म घरमै बसी न्युज अपडेट हेर्दै थिए । टियर ग्याँस फालेका, ढुंगामुडा भइरहेको दृश्य टीभीमा देखेपछि स्थिति तनावग्रस्त रहेछ भन्ने थाहा भयो । तीनकुनेको एउटा हरियो सिसाको घर निसानामा परिसकेछ । टुक्राटुक्रा प्वालैप्वाल भएको फोटोसहितको समाचार प्रसारण भयो । एकापट्टि अन्नपूर्ण मिडिया र अर्कोपट्टि कान्तिपुर टेलिभिजनको कर्पोरेट अफिस । माझमा रहेको तीनकुने क्षेत्र रणभूमिको मैदान बनेका दृश्य हेरिरहे । उक्त घर धुवाँको मुस्लोमा परिणत भएको भिडियो देखे म झस्किएँ । किनकि उक्त घरधनी परिचित हुनुहुन्थ्यो । जुन घर बल्दै थियो । मैले हतारहतार फोन गरें । उहाँले दमकललाई फोन गरिसक्नु भएको रहेछ । तर दमकल आगो निभाउन जान दिएको रहेनछ भनेर गुनासो गर्नुभयो । हत्त न पत्त म पनि कोटेश्वरको भित्री बाटो हुँदै पैदल तीनकुने जाने कोसिस गरें । तर उताबाट तिररबितर पारिएको भीड भागदौड र प्रहरीबाट लखेटिएका दोहोरो झडपमा म पनि परें । र, फनक्क फर्किएर कोटेश्वरतिरै लागिरहेको थिएँ । भीडबाट आवाज सुनियो । एउटा मान्छे गोली लागेर ढल्यो मर्यो जस्तो छ उठेकै छैन भन्ने सुनेपछि थरथर कामेका खुट्टा र आत्तिएको मन लर्बराउँदै कोटेश्वर चोक पुगें । सुरक्षाकर्मी र कलिला मसिना केही युवाहरूको बीच ढुंगा हानाहान चल्दै रहेछ । कोटेश्वरबाट केही जडीबुटीतिर र केही बालकुमारीतिर लखेटिइसकेका रहेछन् । जडीबुटीतिर जाने जत्थाले जडीबुटीको औषधि प्रशोधन केन्द्र र बालकुमारी जाने जत्थाले भाटभटेनीको सिसा फुटाउँदैछन् भन्ने सुनें । भागदौडकै क्रममा छलिँदै छलिँदै भाटभटेनीनिर पुगें । जहाँ मेरो घर थियो । तर म घरभित्र छिरिनँ । मान्छेहरूको कोलाहल । भाटभटेनी फुटाइरहेको कोलाहलको आवाजले म पनि उतैतिर खिचिएँ, रमितेको रूपमा । दृश्य वारिबाटै छर्लंग देखिन्थ्यो । केही हुल ढुंगा हान्दै सिसा फुटाउँदै थिए । पार्किङमा रहेका गाडीहरूसमेत फुटाउँदै भित्रको गेटतिर छिरेको र लुटपाट गरेको, सामान फ्याकाफ्याक गरेको, तरकारी र फलफूलहरू छरपस्ट पार्दै सामानहरू घिसार्दै सडकमा ल्याएर बाल्दै थिए । सुरक्षाकर्मीहरू तत्काल आइनपुगेको अवस्था थियो । भाटभटेनीभित्रको लुटपाट र तोडफोड जडीबुटीको धुवाँको मुस्लोले आकाश ढाक्दैथियो । बालकुमारीमा सरकारी गाडी आँखै अगाडि दनदन बलिरहेको थियो । कामबाट फर्किने मानिस जडीबुटीतिर बाटो क्रस गरेर घर जान नसकेकाहरूको भीडभाड थियो । भाटभटेनी भित्र लगाएको आगो तुरुन्तै निभाएको देखियो । खासै आन्दोलनकारीहरूभन्दा रमिते र बाटो हिँड्ने र घर फर्कनेको भीड थियो । यसै क्रममा करिब १० मिटर नजिकै एउटी बहिनी चिच्याएको स्वरमा मलाई गोली लाग्यो भनेर बेस्सरी कराउँदै ढलेको दृश्य देखें । उक्त दृश्यतिर आँखा पुर्याउन नपाई अर्को भाइलाई पनि गोली लागिसकेको रहेछ । पहिला ढल्ने उसकी बहिनी रहिछ । दुवै घाइते भाटभटेनीभन्दा वारि करिडोर बाटोभित्र ढलेका थिए । म ती ढलेका व्यक्ति उठाउन जान खोजें । अर्को पनि गोली भटाभट आउँछ कि भन्ने डर थियो । केही झस्किँदै रगतले लत्तपत्तिएको शरीर उसको दाइले घिसार्दै गरेको दृश्यतिर उद्धार गर्ने क्रममा तीनचार जना भएर बहिनीलाई झ्यानाकुटी पार्दै र दाइलाई समाउँदै नजिक रहेको मेडिकल पुर्यायौं । बहिनी धेरै कराउँदै छटपटाउँदै म मरे मेरा मान्छे बोलाइदिनु भन्दै पानीपानी भन्दै थिइन् । दाइ पनि रगतको आहालमा डुबिसकेका थिए । एम्बुलेन्सलाई बोलायौं, ढिलागरी आइपुग्यो । बल्लतल्ल घाइतेलाई हालेर पठायौं । मैले बिरामीको फोन नम्बर टिप्न भ्याएँ । उद्धारको क्रममा मेरा शरीरभरि लागेका रगतका छिटाहरू पखाल्न घर गएँ । र ज्यादै नजिकबाट मान्छे ढलिरहेका, सामान लुटपाट भइरहेका, आगो बालिरहेका घटनाले भोलिका दिनमा के सन्देश देला भन्ने लाग्यो । फोन गरेर स्वास्थ्य स्थितिको जानकारी लिइरहें । भाटभटेनीका मेनेजर सागर गुरुङलाई पनि फोन गरें । म एउटा समाजसेवी र राजनीतिकर्मी भएकोले मानवताको नाताले भावनात्मक सहयोग पुर्याइरहेकी थिएँ र मेरो दायित्व पनि थियो । सागर भाइ भाटभटेनी भित्र भएको दृश्य अझै फरक थियो । के कस्तो भयो भाइ ? कस्तो हुँदैछ ? भनेर सोधें । उहाँले भाटभटेनी बल्नबाट जोगाए, मानवीय क्षति हुन दिइएन । दिदी अन्य लुटपाट त रोक्न सकिएन भन्नुभयो । मैले नआत्तिनु भन्दै सान्त्वना मात्र दिइरहें । किनकि बाटो क्रस गरेर जान सक्ने अवस्था नै थिएन । मैले सोचें उक्त दिन भडकएको हिंसाले मुलुक द्वन्द्वको भुँमरीमा परेको छ । सत्तासीन र प्रतिपक्ष दलहरूबीचको बढ्दो टकरावले असन्तोष बढाएको छ । हिंसात्मक प्रदर्शन र द्वन्द्वले नेपालको शान्तिप्रकृया अन्योलग्रस्त बनेको देखें । यस्तो अवस्थामा अबको नेपालको भविष्य के होला ? के नेपाल फेरि अस्थिरताको भुँमरीमा फस्दै छ वा स्थिरताको नयाँ ढोका खुल्ने सम्भावना छ ? नेपालका सरकारी संयन्त्रका संरचनाहरूप्रतिको वितृष्णा, स्थिर सरकार नहुनु, पटकपटक परिवर्तन भइरहने प्रवृित्तले राजनीतिक अस्थिरता बढाएको छ । शक्ति र सत्ता हत्याउने खेलमा दलहरूबीचको प्रतिस्पर्धा बढ्दै जाँदा जनतामा निराशा पैदा हुँदै गएको छ । जुन गोरु आए पनि कानै चिरेको भन्ने उखान अभिव्यक्त गर्दैछन् । अर्को प्रमुख कारण बढ्दो बेरोजगारी र नेपालबाट बिदेसिने युवाको संख्या ठूलो छ । रोजगारीको निकै कम अवसर, बेरोजगार हुनुको पीडा र कमजोर आर्थिक अवस्थाबाट ग्रसित जनमानसले हिंसात्मक गतिविधिलाई मलजल गरेको देखिन्छ । अबको गन्तव्य के होला त? संविधान निर्माण प्रक्रियामा असन्तुष्ट पक्ष छ । संविधान पूर्ण रूपमा कार्यान्वयन गर्न असहज बन्दै गएको अवस्था र संविधान संशोधन प्रक्रियामा फेरि पनि असमझदारी नहोस् भन्ने पक्षहरूको बीचको खाडल पूरा गर्नुपर्ने दायित्व रहेको छ । यसरी नेपालको संविधान दुई तिहाइ बहुमतको आधारमा लामो समय लगाएर निर्माण त भयो तर संविधान निर्माण प्रक्रियामा असन्तुष्ट पक्षहरू आफ्ना एजेन्डा नसमेटिएको भन्दै सधैं असन्तुष्ट भइरहेका छन् । विभिन्न माध्यमबाट सडक र संसद्मा विरोधाभासपूर्ण अभिव्यक्ति दिँदै आइरहेका छन् । उक्त आवाज बढ्ने क्रममा वर्तमानसम्म आइपुग्दा हिंसात्मक गतिविधि र घटनाहरू घट्नु चिन्ताको विषय बनेको छ । यदि समयमै उचित कदम चालिएन भने देश अझै भुँमरीको खाडलमा फस्दै जानेछ । तसर्थः समाधानको लागि जिम्मेवार सम्पूर्ण निकायहरू राजनीतिक दल, नागरिक समाज, राज्यका सम्पूर्ण संरचनाहरू मिलेर गहन भूमिका निर्वाह गर्नु पर्नेछ । नेपालको भविष्य नेतृत्वकर्ताको हातमा छ । हिंसा अन्त्य गरेर समृिद्ध, स्थायित्व, शान्तिको मार्ग अवलम्बन गर्नु जरुरी छ । हिंसालाई प्रश्रय दिने कि शान्ति र स्थायित्वको बाटो रोज्ने ? यही प्रश्नको उत्तरभित्र नेपालको आगामी मार्ग निर्देश रहनेछ । यो नै नेपालको लागि निर्णायक घडी होला ।"
दुर्व्यसनको दलदल,"नेपाली युवाको ठूलो संख्या लागुऔषध दुर्व्यसनको चपेटामा छ। पछिल्लो पाँच आर्थिक वर्षको तथ्यांकले यो समस्या घट्दो नभई बढ््दो देखाउँछ। लागुऔषध दुर्व्यसनमा लागेका २७ हजार २० जना व्यक्ति देशभरमा पक्राउ परेका छन्। यो चानेचुने संख्या होइन। १७ हजार ७ सय ४५ वटा मुद्दा त प्रहरीले लागुऔषध सम्बन्धमा दर्ता गराएको छ। युवा खासगरी २६ देखि ३५ वर्षका व्यक्ति यसको कुलतमा परेको देखिन्छ। यो उमेरसमूह भनेको देशका लागि, समाज र परिवारका लागि अत्यन्तै आवश्यक जनशक्ति हो, तर कुलतमा परेको छ। एकजना युवा कुलतमा फस्नु ऊ स्वयंको जीवन बर्बादीमात्रै होइन, परिवार र समाजका लागि, देशका लागि ठूलो नोक्सानी हो। आफैंलाई लठ्याउने नशामा परेको परिवारको सदस्यले परिवारलाई मात्रै तनाव दिँदैन, उसकै कारण थुप्रै आर्थिक र सामाजिक क्षतिसमेत हुन्छ। यो व्यक्तिगत कमजोरी होइन। कोही लागुऔषध दुर्व्यसनमा फस्नु परिवार र समाजकै पनि कमजोरी हो। यसको समाधानमा राज्यसम्मले ध्यान पुर्याउन जरुरी छ। समाजमा भइरहेका दुर्घटना, चोरी, डकैती र लुटपाटजस्ता घटनाको भित्री कारण लागुऔषध दुर्व्यसन रहेको पनि देखिन्छ। तसर्थ सिंगो समाजको दायित्व यसको नियन्त्रणमा हुनुपर्छ। कानुन र प्रहरीको प्रयासबाट मात्रै नियन्त्रण सम्भव हुँदैन। कानुनकै कुरा गर्ने हो भने लागुऔषध नियन्त्रण ऐन, २०३३ ले कारोबार र प्रयोगमा कडा सजायको व्यवस्था गरेको छ। कडा सजाय र दण्डमात्रै कुनै पनि गलत व्यवहार समाधानको उपाय पनि त होइन। त्यो एउटा उपाय होइन, सबथोक होइन। सबथोक त समाजमा नैतिकता, संस्कार र इमान्दारीपनको विकास गर्नु र नागरिकलाई आफैंप्रति, परिवारप्रति, समाज र देशप्रति उत्तरदायी बनाउनु हो। नेपालका सहर बजारमा सजिलै लागुऔषध भेटिनुको प्रमुख कारण भारतसँगको खुला सिमाना हो। त्यहाँबाट लुकीचोरी सजिलै नेपालमा लागुऔषध भित्रन्छ। नेपालबाट गाँजा, चरेस भारत जाने र उताबाट ब्राउनसुगरजस्ता लागुपदार्थ भित्रिने गरेको प्रहरीकै अनुभव छ। सीमामा कडाइ गर्न जरुरी छ। अनि घरगाउँ र समाजमा लागुऔषध नियन्त्रणका लागि सचेतनालगायत अभियान पनि चलाउनुपर्छ। यसै सातादेखि नेपाल प्रहरीका विभिन्न एकाइले त्यस्तो अभियान पनि चलाएका छन्। तर, प्रहरीले मात्रै यसमा सचेतना पुर्याउने र नियन्त्रण गर्ने गर्न सम्भव हुँदैन। उसलाई समाजको साथको आवश्यकता हुन्छ। आज कसैको परिवारको सदस्य कुलतमा छ भनेर अरुले वास्ता नगर्ने हो भने भोलि कुलतको डढेलोले जसलाई पनि खरानी बनाउन सक्छ भन्ने समाजका प्रत्येक सदस्यले मनन् गर्नुपर्छ। लागुऔषध मुक्त समाजका लागि बहुआयामिक पहल जरुरी छ।"
"काठमाडौं उपत्यकामा वायु प्रदूषण : आँखा पोल्ने, टाउको दुख्ने समस्या","काठमाडौं : काठमाडौं उपत्यकामा वायु प्रदूषण बढेको छ। विगत केही दिनदेखि वायु प्रदूषणका कारण काठमाडौं उपत्यकामा बसोबास गर्ने मानिसको आँखानाक पोल्ने, टाउको दुख्ने, घाँटी दुख्ने, स्वासप्रश्वासमा समस्या देखिन थालेको छ। स्वास्थ्य मन्त्रालयले समेत अनावश्यक रुपमा बाहिर ननिस्कन र निस्कदा चस्मा र मास्क प्रयोग गर्न आग्रह गरेको छ। स्वास्थ्य मन्त्रालयका प्रवक्ता डा प्रकाश बुढाथोकीले वायु प्रदूषणबाट बच्नका लागि सकेसम्म अनावश्यक यात्रा र बिहानी हिडाई नगर्न बाहिर यात्रा गर्नै परेमा अनिवार्य रूपमा मास्क लगाउन र अत्यधिक प्रदूषित क्षेत्रहरूबाट टाढा रहन सुझाव दिए। वायु प्रदूषणले मुटु, रक्तनली, फोक्सो, मस्तिष्क, आँखा, नाक, कान र घाँटी लगायतका अंगहरूमा गम्भीर असर पार्दछ । साथै, दम, क्यान्सर जस्ता नसर्ने तथा दीर्घ रोगहरूको जोखिम समेत बढाउँछ। मन्त्रालयले भनेको छ, वायु प्रदूषणले शारीरिक तथा मानसिक रूपमा कमजोर शिशु जन्मिने सम्भावना समेत उच्च रहन्छ। नेपालमा वायु प्रदूषणका कारण हरेक वर्ष हुने मृत्युमा विशेषगरी पाँच वर्ष मुनिका बालबालिका, गर्भवती महिला, दीर्घरोगी, र जेष्ठ नागरिकहरू बढी जोखिममा पर्ने गरेका छन्। नेपालमा रोग र मृत्युदर वृद्धि गराउने प्रमुख कारणमध्ये वायु प्रदूषण पनि प्रमुख कारकका रूपमा देखिएको छ । मौसम विभागले काठमाडौँ उपत्यकामा डम्म लागेको बादल फाट्न अझ केही दिन लाग्ने जनाएको छ। मौसमविद् बिनु महर्जनले शुक्रबारदेखि वायुको वेग अधिक हुने सम्भावना रहेकाले क्रमशः सुधार भई आकाश खुल्दै जाने बताइन्। उनले क्रमशः तापक्रम पनि बढ्ने बताइन्।"
एसईईको उत्तरपुस्तिका जाँच्नै छोडेर शिक्षकहरू आन्दोलनमा,"काठमाडौंं : यतिबेला विद्यालय तहको परीक्षा सकिएलगत्तै शिक्षकहरू पुराना मागमा सरकारले बेवास्ता गरेको भन्दै फेरि सडक आन्दोलनमा होमिएका छन्। एसईईको उत्तरपुस्तिका जाँच्नै छोडेर शिक्षकहरू राजधानीमा आन्दोलनमा उत्रिएका छन्। नेपाल शिक्षक महासंघको अगुवाइमा बुधबार माइतीघरमा देशैभरबाट करिब ४० हजार शिक्षक सडक आन्दोलनमा उत्रेका छन्। माध्यमिक शिक्षा परीक्षा (एसईई)को उत्तरपुस्तिका परीक्षण गर्ने बेलामा सरकारदेखि निजी विद्यालयका शिक्षकसमेत यतिबेला राजधानीमा आन्दोलित छन्। यसअघि सरकारले गरेको सम्झौता कार्यान्वयन नगरेसम्म २०८१ सालको एसईईमा सहभागी सामुदायिक र संस्थागत ५ लाख १४ हजार ७१ विद्यार्थीको उत्तरपुस्तिका समेत जाँच नगर्ने अडान राख्दै आन्दोलनमा होमिएका हुन्। यतिबेला शिक्षा विधेयक प्रतिनिधिसभामा पेस भई छलफलका क्रममा रहेकाले यसका कतिपय प्रावधानमा शिक्षकहरूको असहमति भएकाले आफ्ना माग पूरा गर्न आन्दोलित भएको नेपाल शिक्षक महासंघकी अध्यक्ष कमला तुलाधर बताउँछिन्। उनका अनुसार गत वर्ष सरकारसँग सहमति भएको सम्झौता कार्यान्वयन नभएपछि फेरि देशभरका शिक्षकहरू आन्दोलनमा उœन बाध्य भएको बताउँछिन्। यसअघि २०८० असोज ३ गते आन्दोलन भएको थियो। करिब १ सातासम्म भएको आन्दोलनमा सरकारले संघीय शिक्षा ऐनमा व्यवस्था गर्ने प्रतिबद्धता गरे पनि अझै ऐन ल्याउने चासो नै देखाएन। त्यतिबेला २ पटक गरेर ६ बुँदे सहमति भएको थियो। त्यतिबेला पेन्सन बञ्चितहरूको मात्रै सम्बोधन हुने पक्का भएको छ। बाँकी मागको सुनुवाइ भएन। यसैले फेरि आन्दोलनमा उत्रिएका हौं, अध्यक्ष तुलाधरले अन्नपूर्णसँग भनिन्। दोस्रो चरणको आन्दोलनका कार्यक्रमअन्तर्गत महासंघले विद्यालय शिक्षा ऐन जारी गर्न दबाब दिने भन्दै प्रमुख राजनीतिक दलका पार्टी कार्यालयमा धर्ना दिएको थियो। तर, सदनको हिउँदे अधिवेशनबाट पनि विद्यालय शिक्षा विधेयक अघि बढ्न नसकेपछि महासंघले अनिश्चितकालीन काठमाडौंं केन्द्रित सडक आन्दोलन सुरु गरेको हो। महासंघले आफ्ना मागहरू पूरा नभए शिक्षकहरू विद्यालय नफर्कने चेतावनीसमेत दिएको छ। यसअघि भएको सहमतिका आधारमा विद्यालय शिक्षा विधेयक पारित गर्नुपर्ने महासंघको माग छ।"
चैत १५ को घटनाले लेसनलर्न भो,"चैत १५ गते तीनकुने क्षेत्र हिंसात्मक हुन पुग्यो। सो दिनको प्रदर्शन राजनीतिक हो कि आपराधिक ? अहिलेको व्यवस्था विरोधी आपराधिक काम हो। मुलुकी फौजदारी आपराधिक संहितामा यस खालका कार्यलाई अपराध मानिने भनिएको छ। सोही आधारमा यो आपराधिक कार्य हो। राजनीतिक होइन। अब प्रहरी कसरी अघि बढ्छ ? प्रहरी अफेन्सिभ हिसाबले अघि बढेको छ। मैले सबै प्रदेश र ७७ वटै जिल्लाका प्रहरी प्रमुखलाई निर्देश गरिसकेको छुँ। प्रचलित कानुनले दिएको अधिकार प्रयोग गरेर अफेन्सिभ तरिकाले अघि बढ्न भनेको छुँ। पुनः विभिन्न भेला, प्रदर्शन गरिने घोषणाहरू भएका छन्। के छ, योजना ? विभिन्न किसिमका धर्ना, जुलुस, कोणसभा इत्यादिमा सुरक्षा दिन्छौं। तर, यदि कुनै पनि आपराधिक कर्म वा उच्छृंखल गतिविधि हुन्छ भने निस्तेज पार्छौं। प्रहरी परिचालन गर्छौं। सबै सुरक्षा निकाय समन्वयात्मक ढंगले अघि बढ्छौं। घटनामा दुई जनाको ज्यान गयो। आगजनी, तोडफोड, लुटपाट भइरहँदा पनि सुरक्षा निकायबीचको समन्वय र प्रभावकारी भएको त देखिएन ? हाम्रो समन्वय राम्रो छ। केन्द्रीय, प्रदेश, जिल्लागत रूपमा हुने हाम्रो समन्वय राम्रो छ। केही ग्याप होलान्। कहिलेकाहीँ कुनै कमान्डर फिल्डमा खटिँदाखेरि अथवा नखटिँदाखेरि समन्वय नभएको रहेछ भने त्यसलाई फिडब्याकको रूपमा लिन्छौं। हाम्रो समन्वयमा कुनै समस्या छैन। घटना परिस्थितिको पूर्वआकलन गर्न त चुक्नु भयो। हैन त ? त्यस्तो चुकेको अवस्था होइन। यो रुटबाट यसरी शान्तपूर्वक कार्यक्रम गर्छौं भनेर आयोजकले भनेको अवस्था थियो। प्रदर्शनमा आउनेले रुट पालना त गरेकै थिए। तर, त्यसको नेतृत्व गर्ने दुर्गा प्रसाईंको निर्देशन र उनका केही व्यक्तिहरूले स्थिति भड्काए। अराजक बनाएको पाइयो। प्रहरीले कर्डन गरेर बसिरहेको अवस्थामा गाडी चलाउँदै दुर्गा बुलेट जसरी आए। त्यो आकलन नगरेको विषय थियो। नेतृत्वकर्ता नै अराजक मानसिकतामा त्यसरी आउँलान् भन्ने लागेको थिएन। त्यो चाहिँ आकलनभन्दा बाहिर हो। अरु त हामीले आकलन गरेकै विषय थिए। तोडफोड, आगजनी गर्न सक्छन् भन्ने आधारमा सबै सुरक्षा संयन्त्र तैनाथ गरिएको थियो। झुन्डझुन्डमा, ससानो टुक्राटुक्रा भएर विभिन्न ठाउँमा गएर हिंसात्मक कार्य गरी नहाल्लान् कि भन्ने थियो। इन्टेलिजेन्स त हेरेको हेर्यै भयो जस्तो लाग्दैन, तपाईंलाई ? हैन, यसमा कमजोरी त भन्दैनौं। केही ग्याप छन्। यो ग्याप पूर्ति गर्न आउने दिनमा लेसनलर्न गरेर जाने विषय बन्यो। दुर्गा प्रसाईंको पृष्ठभूमि विवादित पनि छ। उद्दण्ड र चलाख छन्। उनको पलपलको निगरानी गर्नुपर्ने होइन ? यसमा त चुकेको हो नि ? अहिले पनि उनलाई पक्राउ गर्न कन्टिनियस रूपमा लागेका छौं। हाम्रा टोली परिचालित छन्। चैत १५ को प्रदर्शनीमा प्रहरीको पहिलो सुरक्षा घेरा सामुन्ने बुलेट जसरी आफैं गाडी हाँकेर आएका प्रसाईंलाई तत्कालै पक्राउ गर्नुपर्ने थियो भन्ने अहिले महसुस भएको छैन ? त्यो बेलाको परिस्थिति अवस्थालाई ट्याकल गर्नुपर्ने थियो। किनभने त्यहीं बेला आगजनी, तोडफोड भएको थियो। तोडफोड, आगजनीलाई नियन्त्रण गर्नुपर्ने पहिलो चुनौती थियो। व्यक्ति पक्राउ भन्ने त दोस्रो सिफ्टको कुरा हो। अहिले जहाँ पुगेको भए पनि प्रसाईंलाई पक्राउ गरी कानुनी दायरामा ल्याउँछौं। टार्गेट एरिया (लक्षित गरिएका संवेदनशील क्षेत्र) को निगरानी त शून्य नै रह्यो नि ? के भनुँ ? शून्य नै रहेको त होइन। भृकुटीमण्डपमा अर्को ठूलो आमसभा थियो। समाजवादी मोर्चाको आन्दोलनमा पनि प्रहरी परिचालन हुने नै भए। एकैदिन दुईतिर प्रदर्शन हुँदा जनशक्ति, स्रोतसाधनका हिसाबले सुरक्षामा केही पातलोपन भएको महसुस भएको छ। समग्रतामा सबै ठाउँमा सुरक्षा प्रवाह गर्नमा केही त्रुटि भएको अनुभूति भएको छ। उसो भए जिल्ला प्रशासन कार्यालय, काठमाडौंबाट एकैदिन दुई स्थान अर्थात् समाजवादी मोर्चालाई भृकुटीमण्डप र राजावादी समूहलाई तीनकुनेमा प्रदर्शन गर्न दिनु उचित थिएन, होइन त ? एकैदिन दुई ठाउँमा प्रदर्शनको अनुमति दिनु उचित थियो वा थिएन भन्न मिलेन। जिल्ला प्रशासन कार्यालयबाट स्वीकृति लिएर शान्तपूर्वक यो यो रुटबाट यसरी कार्यक्रम गर्छांै भनेर आयोजकले भनेको देखिन्छ। एकैदिन दुईतिर सुरक्षाकर्मी परिचालन हुँदा ड्युटीमा केही पातलोपन भएको महसुस भएको छ। प्रदर्शनकारीले रुट पालना गरेका थिए त ? रुट पालना त गरेका थिए। तर, त्यसको नेतृत्व गर्ने दुर्गा प्रसाईं र उनको निर्देशन, प्रसाईं निकट केही व्यक्तिहरूले स्थिति अराजक बनाए। स्थिति भड्काएको पाइयो। फागुन ७ गते नै पूर्वराजा ज्ञानेन्द्र शाहले जुन किसिमले आह्वान गरे। त्यसको विश्लेषण गर्दै नवराज सुवेदीदेखि दुर्गा प्रसाईंसम्मका व्यक्तिको पलपल गतिविधिको निगरानी र सूचना संकलन गर्नुपर्ने होइन र ? निगरानी भएकै हो। राष्ट्रिय अनुसन्धान विभाग, नेपाल प्रहरी, सशस्त्र प्रहरी लगायतबाट सूचना संकलन भएको हो। विश्लेषण गरिएको पनि हो। यस्तो घटना नघट्नु पर्ने थियो। घटिहाल्यो। तोडफोडलगायत केही न केही हुन सक्छ भन्ने आकलन त थियो। ए त्यसो भए प्रदर्शनकारीबाट हुन सक्ने जनधनको क्षतिलाई कम आकलन गरिएको थियो, होइन ? त्यस्तो व्यापक ढंगले हिंसात्मक कार्यहरू गर्लान् भन्ने बुझिएको थिएन। लेसन लर्न गर्दै आगामी दिनमा मजबुत भएर जाने गरि लागेका छौं। रिजर्ब फोर्स पनि त हुन्छ। त्यसको पनि उपयोग गर्न सकिएन है ? रिजर्ब फोर्स पनि उपयोगकै लागि ठाउँठाउँमा राखिएका त थिए। तर, रिजर्ब फोर्सलाई त्यस ठाउँमा तान्नका लागि त्यसदिन सबैतिर रुटहरू अस्तव्यस्त थिए। रुटहरू अस्तव्यस्त भएकोले कुनै ठाउँमा हिँडेर जानुपर्ने पनि भयो। रिजर्ब फोर्सको व्यवस्था त पर्याप्त नै थियो। निषेधित क्षेत्र छोड्न पनि भएन। मास फेरि निषेधित क्षेत्रमा प्रवेश गर्न पनि सक्थ्यो। त्यसकारण प्रहरी कहीँ ढिलो पुगेको पनि होला। कहीँ ५ मिनेटमा पुगेको होला। १० मिनेटमा पुगिने ठाउँमा २० मिनेट पनि लागेको हुन सक्छ। सबै ठाउँमा सवारी साधनबाट पठाउन सकिने अवस्था थिएन। हिँडेर पुग्नुपर्ने अवस्था पनि थियो। त्रिभुवन विमानस्थलदेखि इन्धन डिपो, पेट्रोलपम्प, मिडिया हाउस, शैक्षिक प्रतिष्ठान भएको सिनामंगल, तीनकुने क्षेत्रजस्तो संवेदनशील ठाउँ हो। सुरक्षाको राडारभित्र पनि पर्छ। यो क्षेत्रमा स्थानीय रूपमै जुलुस प्रदर्शन निषेधित क्षेत्र घोषणा गर्नुपर्छ जस्तो लाग्दैन तपाईंलाई ? जिल्ला प्रशासन कार्यालयले पुनर्विचार गरेर आगामी दिनमा लेसन लर्न गरेर प्रमुख जिल्ला अधिकारीले त्यहीँअनुसारको डिसिजन गर्नु होला। फ्युचरको लागि पनि लेसन लर्न त गर्नु पर्यो नि। हैन र ? चैत १५ को घटनाबाट प्रहरीले के लेसनलर्न गर्यो त ? धेरै कुराहरू लेसन लर्न गरेका छौं। मानवीय, भौतिक, प्राविधिक, कोअर्डिनेसन, कोलाबोरेशन यी सबैमा लेसन लर्न गरेका छौं। सोही अनुसार, कमीकमजोरी नहुने गरी, सुरक्षा व्यवस्थापनलाई मजबुत गर्ने गरी सुरक्षा निकाय सबै एक ढिक्का भएर अगाडि बढ्ने लेसन लर्न गरेका छौं। भोलि कुनै व्यक्ति वा समूहले सिंहदरबार, संसद्मै पनि आत्मघाती कदम चाल्न सक्ने जस्तो जोखिम रहन्न र ? हालसम्मका प्रवृत्तिहरू राम्रो देखिएका छैनन् नि ? यी सबैको हामीले आकलन गरेका छौं। यस्ता घटना नहोलान् भन्न सक्ने भएन। हुन सक्ला भन्ने एजम्सनमा हामी काम गर्छौं। चैत १५ को घटनामा राजावादी मात्र संलग्न छन् कि देशीविदेशी तत्वको पनि घुसपैठ छ ? होला नि, त्यहाँ। एउटा मात्र समूह भए पो कुरा गर्नु ? त्यहाँ धेरै छन्। भनेपछि राजावादीको नाममा घुसपैठ भएको छ ? घुसपैठको कुरा त बेग्लै भो। त्यहाँ प्रदर्शन गर्ने भन्ने समूह पनि धेरै छन् त। झन्डै झन्डै ३९ प्लस समूह होलान् जस्तो लाग्छ। गृहमन्त्रीसहितको बैठकमा यो घटनाको बारेमा समीक्षा भइरहेको छ ? डे टु डे समीक्षा भइरहेको छ। निष्कर्ष के निस्कियो ? निष्कर्ष निस्किँदै छ। हामी निकाल्दै छौं। आफैंले गाडी हाँकेर प्रहरीको सुरक्षा घेरा पेल्दै आएका कमान्डर दुर्गा प्रसाईंले चलाएको गाडीको टायरमा त गोली हान्नु भएन त ? किन ? तपाईंले भनेको कुरा लास्ट इपिसोडको हो। हाम्रो एक्सन चाहिँ टायरमै गोली हान्ने हो। गाडी नरोकिँदाको अवस्थामा हो। प्रहरीलाई मार्ने उद्देश्यले नै गाडीमा आएको देखियो। तर, प्रहरीले गाडी रोकेको थियो। रोकिसके पछि गाडीको चालक बस्ने सिसा हातले फोडर चाबी लिइएको थियो। चाबी लिइसकेको अवस्थामा गोली हान्नै परेन। गाडी अडियो। यदि गाडी नअडिएको भए तपाईंले भने जस्तै टायरमा मात्र होइन कहाँ कहाँ हान्नुपथ्र्यो, त्यहाँको कमान्डरले हानिहाल्थ्यो। हाम्रो उद्देश्य त कम क्षति गर्ने हो नि त। सिसामा मात्रै फोडेर साँचो निकाल्यौं त। मञ्चमा जाउ भनेर पठायौं नि त। हो हल्ला गर्दै मञ्चसम्म पुगेको अवस्था पनि हो। मञ्चमा कार्यक्रम गर्ने स्थानमा त पुर्याइदिएकै हो नि। कार्यक्रमै नगरी भीडलाई उत्तेजित बनाएर आपराधिक कार्य गर्नेतिर लाग्नु भयो। भीड नियन्त्रणको लागि रबर अथवा अन्य स्रोतसाधन पर्याप्त छ कि छैन ? पर्याप्त छैन भन्न त मिल्दैन। पर्याप्त नै छ। नेपाल सरकारले बेलाबेलामा बजेट दिएको अवस्था आफ्नो ठाउँमा रहे। जुलुस तथा भीड नियन्त्रणमा नेपाली अग्रस्थानमा खटिएकै अवस्था हो। अभावै छ भन्दाखेरि कसरी अभाव भन्नु ? परेको बेला निकालेकै छौं। वाटर च्यानल पनि छ। टियर ग्यास पनि छ। हवाई फायर गर्ने राउन्ड पनि छ। हतियार पनि छ। गोली चलेको छ। भीडको मनस्थिति, मनोविज्ञान (साइकोलोजी) यी सबै हेर्दा अहिले हामीसँग भइरहेकोमा अझ एडभान्स र अझ राम्रो खालको ब्यारिगेट भेइकल, आधुनिक खालका स्रोतसाधन आवश्यक हुन् भन्ने लाग्छ। अहिले भइरहेका लाठा, डन्डा त हामीलाई पर्याप्त नै छन् नि। आयोजकहरूले शान्तिपूर्ण प्रदर्शन भनेर अनुमति लिए पनि नियत शान्तिपूर्ण नै थियो त ? भन्नलाई शान्तिपूर्ण प्रदर्शन नै भने। मञ्च पनि बनाएको अवस्था थियो। माइकिङ पनि गरेको अवस्था थियो। तर, मञ्चको प्रयोग भीड भड्काउनको लागि मात्र भयो। शान्तिपूर्ण रूपमा प्रयोग गर्न खोजे जस्तो मलाई लाग्दैन। आयोजकले बनाएको मञ्चको संरचना अवलोकन गरेर पूर्वआकलन वा विश्लेषण गर्न सकिन्थ्यो होला नि ? शान्तिपूर्वक आन्दोलन गर्छौं भन्नु भएको थियो। तर, उल्टो गर्नुभयो। अशान्ति गर्दिनु भयो। एक्सट्रिम टाइपको अशान्ति गर्दिनु भयो। आपराधिक कार्य गर्नु भयो। आयोजकमाथि तपाईहरूले पूरै विश्वास गर्नुभयो। प्रदर्शन शान्तिपूर्ण हुनेमा फुल कन्फिडेन्स हुनु भयो। हैन ? सानो मञ्च किन बनाएका होलान् ? भन्ने त लागेको थियो। तर, मञ्चमा थोरै नेता, अभियन्ता मात्र बस्ने र बोल्ने होलान् भन्ने पनि लाग्यो। तीनकुने चौरको ठूलो फिल्डमा अरू प्रदर्शनकारी उभिने होलान् भन्ने सोच्यौं। सानो मञ्च बनाउने तर पछि हिंसात्मक कार्य गर्न सक्छन् कि भन्ने आकलन गर्न सकेनौं। किनकि, आयोजकले शान्तिपूर्ण गर्छौं भन्नु भएको थियो। अशान्ति गर्नुभयो। भीड नियन्त्रण गर्न अन्य सुरक्षा संयन्त्रसँग पनि सहयोग मागिएको थियो ? अन्य सुरक्षा संयन्त्रसँग माग्ने भन्दा पनि सँगसँगै हुनुहुन्छ नि। पछि कफ्र्यु लागेपछि त नेपाली सेना पनि त आउनुपर्यो नि। नेपाल एकीकृत समाजवादी पार्टीको कार्यालय तोडफोड भएपछि अवलोकन गर्न जाँदा समाजवादीका अध्यक्ष माधवकुमार नेपालले गृहमन्त्री रमेश लेखकलाई तपाईंको कमान्ड सुरक्षा निकायले मान्दैन ? भन्दै प्रश्न गर्नुभयो नि ! तपाईंकै सामुन्ने गर्नु भएको थियो। कमान्ड नमानेको हो ? हैन। कहाँ होला त्यस्तो। तपाईंकै सामुन्ने भन्नुभएको थियो नि ? पार्टी कार्यालय तोडफोड भएको थियो। गृहमन्त्रीज्यूकै अगुवाइमा सबै ठाउँमा स्थलगत रूपमा गर्यौं। हेर्यौं। त्यसअनुसार आगामी रणनीति बनाउन पनि सजिलो भयो। पार्टी कार्यालयमा जाँदा उहाँले राख्नुभएको विषय हो, त्यो। तर, त्यस्तो होइन। उसो भए गृहमन्त्रीको कमान्ड नमानेको होइन ? होइन। होइन। होइन। यस्तै खालको हिंसात्मक घटना हुन सक्ने केही सूचनाहरू प्राप्त भएको छ कि ? यो त झुन्ड भयो नि त। यो त आपराधिक कार्य गर्ने झुन्डै भो नि। यो त देखियो नि। अब घटना हुन नदिनका लागि हामी सबै सुरक्षा निकाय त्यसमा पनि नेपाल प्रहरी जो अग्रपंक्तिमा रहन्छ, जनतासँग प्रत्यक्ष रहेर काम गर्छ। हामी अगाडि लाग्छौं। जनताको जीउधन, शान्ति सुरक्षा, अमनचयन कायम गराउनको लागि प्रतिबद्ध, कटिबद्ध भएर लाग्छौं। हामी घाइते भए पनि अर्को घाइतेलाई बचाउँछौं। तर, प्रहरीको काम एक्सन गर्ने पनि हुन्छ। एक्सन गर्दा हताहती पनि हुन्छ। मृत्यु पनि हुन सक्ने अर्को पाटो भयो। सीमित स्रोतसाधनलाई अधिकतम प्रयोग गर्ने, अधिकतम धैर्यतामा काम गर्ने, आग्रह, पूर्वाग्रह नराखी काम गर्ने, नेपालको संविधान र प्रचलित कानुन तथा नेपाल सरकारले बनाएका अनेक ऐन, कानुनको परिधिभित्र रहेर काम गर्छौं। अधिकृतदेखि जवानसम्म सबै एक ढिक्का भएर लाग्छौं। विश्लेषकहरूले नेपाल प्रहरी प्यारालाइज जस्तो देखियो भनेर टिप्पणी पनि गर्छन् नि ! त्यस्तो हो ? नेपाल प्रहरी कुनै प्यारालाइज भएको छैन। हाई मोरलकासाथ हाम्रा जवानहरू, फिल्डमा खटिने कमान्डरहरू टोली अगाडि लागेकै छन्। त्यसमा कुनै शंका गर्नु पर्दैन। गर्नुपर्ने काममा लागेकै छन्। तर, आम नागरिकको अपेक्षा कस्तो हुँदो रहेछ भने यस्तो गर्दिएको भए हुन्थ्यो नि, उस्तो गरिदिएको भए हुन्थ्यो नि भन्ने हुँदो रहेछ। हामीले पनि सबै ऐन, कानुनभित्र रहेर बल प्रयोगका सिद्धान्तको पालना गरेर सिलसिलेबर प्रयोगमा लाग्नुपर्ने हुन्छ। सर्वसाधारणको अपेक्षा धेरै छन्। त्यो अपेक्षा मिट गर्नको लागि हामी लाग्ने हो। हामीले भीडको मनस्थिति, मनोविज्ञान बुझेर अगाडि बढ्ने हो। प्रहरीको मनोबल गिरेको अवस्था छैन। आधुनिक खालका स्रोतसाधनको कमीका कारणले होला जस्तै ब्यारिकेट भेइकल, राइटकल भेइकलजस्ता साधन व्यवस्था गर्ने हो भने जनतालाई सुरक्षित गराउँछु र भीडबाट आफू सुरक्षित हुन्छु भन्ने आभास भएपछि मनोबल हाई भइहाल्छ नि ! फरक प्रसंगमा जाउँ, प्रदर्शनमा कमान्डर घोषित दुर्गा प्रसाईंलाई अहिलेसम्म किन पक्राउ गर्न नसकेको ? म्यानुअल्ली त लाग्यौं। टेक्निकल्ली पनि लाग्यौं। अपराध गर्ने अथवा आपराधिक कार्यमा लागेको मान्छे एक स्टेप त अगाडि हुने भयो नि। हामीले नगरेको होइन। दुई युनिटका एसएसपीसहितको टोली लाग्यौं। पहिल्यै किन पक्राउ गर्नु भएन ? पहिला हामी हुल, भीड व्यवस्थापनतिर लाग्यौं। उद्धार गर्नेतिर लाग्यौं। तोडफोड नियन्त्रण गर्नेतिर लाग्यौं। त्यसपछि बल्ल हामी मान्छे पक्राउ गर्नेतिर लाग्यौं। हाम्रो फलो अप भएको थियो। अब उनी भागे। कति दिन भाग्ने हो ? भागेर कहाँ जाने होला र ? कानुनी दायरामा त आउनै पर्ला नि। हामी ल्याउँछौं। कहिलेसम्म पक्राउ गर्नुहुन्छ ? कहिलेसम्म भनेर टाइम त यकिन गर्न सक्दिनँ। जे होस कन्टिनियस हाम्रो टोलि लागेको छ। चाँडोभन्दा चाँडो उहाँ एरेस्ट हुनु हुनेछ। कताबाट एरेस्ट हुनुहुन्छ, त्यो थाहा छैन। तर, एरेस्ट हुनुहुन्छ। उहाँ नेपालभित्रै हुनुहुन्छ कि बाहिरै पुगिसक्नु भयो ? हामी त्यसमा हेर्दै छौं। फेसबुकमा भिडियो दिइरहेका छन् त ? त्यो मैले पनि हेरें। हाम्रो साइबर ब्युरोले हेरिरहेको छ। यहाँलाई सबैकुरा भन्न पनि मिलेन। उहाँलाई पक्राउ गर्न लागेका छौं। चैत १५ को घटना त ट्रायल हो भन्छन् त कतिपय प्रदर्शनकारीहरू ? हामी बिचलित नभई अघि बढ्छौं। प्रदर्शनका केन्द्रीय संयोजक नवराज सुवेदीलाई अहिले नजरबन्दमा राखिएको हो ? हामीले केही गरेका छैनौं। नजरबन्दमा राख्नुपर्ने आवश्यकता नै छैन। किन नजरबन्दमा राख्नु ? त्यसो भए निगरानीमा राखिएको हो त ? निगरानीमा चाहिँ होला। निगरानी त गर्छौं नि ! उहाँको मात्र होइन यस्ता गतिविधिमा लाग्ने समूहको निगरानी त प्रहरीले गरिहाल्छ नि। निगरानीमा राख्ने र नजरबन्दमा राख्ने कुरा फरक हुन्। नजरबन्दमा राख्दा त त्यसको लिगालिटी, प्रोसेस हुन्छ। नजरबन्दमा राखेको छैन। नवराज सुवेदीले बेलाबखत भेटघाट गरिरहेका पूर्वराजा ज्ञानेन्द्र शाहलाई पनि निगरानीमा राखिएको होला, हैन ? अघि नै भनें नि ! आपराधिक क्रियाकलाप गर्ने व्यवस्था विरोधी समूहहरू, व्यक्तिहरू छन् भने त्यसको निगरानी गर्नु सुरक्षा निकायको, राज्यको त कर्तव्य नै हो नि त। त्यो काम त गर्नै पर्यो नि त। निगरानी किन र केका लागि ? आपराधिक क्रियाकलाप हुन्छ कि भनेर हो। संविधानका मौलिक हकको कार्यान्वयन गर्ने कुरामा त केही मतलब भएन। खालि, त्यस्तो व्यक्ति, समूहबाट उद्दण्डताका साथ आपराधिक क्रियाकलाप हुन्छ कि भनेर हामीले अलर्ट हुने, सर्भिलेन्स गर्ने विषय त प्रहरीको कामै हो। त्यो गर्छ। भने पछि पूर्व राजाज्ञानेन्द्र शाहलाई उपलब्ध सुरक्षाकर्मीको कटौती गरिएको त हो नि, हैन र ? सुरक्षाकर्मी कटौतीको कुरा थाहा भएन। नेपाल प्रहरीको कोही खटिँदैन। तर, पनि कुनै व्यक्ति, समूह जो आपराधिक क्रियाकलापमा लाग्छ, व्यवस्था विरोधी छ भने तिनको सूचना लिनु, निगरानी गर्नु प्रहरीको काम भित्रै पर्छ। आमजनतालाई तपाईंको सन्देश के छ ? आम जनताले सहयोग गरिरहनु भएको छ। नेपाल प्रहरी जनतासँगै हातेमालो गरेर अघि बढिरहेको छ। जनताको जीउधनको सुरक्षा र शान्ति सुरक्षाको अनुभूति गराउन, अपराध अनुसन्धान, नियन्त्रण गर्न प्रहरी लागिरहेको छ। सामाजिक सञ्जालमा आएका विभिन्न टीकाटिप्पणीहरू भ्रमपूर्ण छन्। भ्रममा नपरिदिनुहुन र यस्ता आगजनी, तोडफोड, लुटपाटजस्ता आपराधिक कार्यमा संलग्न व्यक्तिहरू आफ्नो घर, टोल, छिमेकमा लुकिछिपी बसेका छन् भने प्रहरीका मेकानिज्ममा सूचित गरिदिन पनि अनुरोध गर्दछु। नचाहिने अफवाह र भम्रमा नलाग्न तथा आपराधिक क्रियाकलाप गर्ने व्यक्ति पछाडि नलागिदिन हुन अनुरोध गर्दछु। सुन्दर, शान्त समाज बनाउन हामी लागेका छौं र लागिरहने छौं। चैतको पहिलो साता प्रहरी महानिरीक्षकको रूपमा दज्र्यानी चिह्न ग्रहण पछि तपाईंले प्रहरीमा सुधार आवश्यक छ, साइत कुरेर बस्ने समय छैन भन्नु भएको थियो। अहिले मिडियामार्फत पहिलो पटक मातहतका प्रहरीलाई के भन्नुहुन्छ ? अहिलेको समय चुनौतीपूर्ण छ। मातहतका अधिकृत तथा जवान जो फिल्डमा खटिएका छन्। अग्रसर भएर निडरताका साथ लाग्ने, टिम परिचालन गर्ने, मनोबल उच्च राखेर अगाडि बढ्ने, सीमित स्रोतसाधनको अधिकतम प्रयोग गर्ने र आफू सुरक्षित हुँदै आम नागरिकलाई सुरक्षा प्रदान गर्नु पर्छ। आपराधिक क्रियाकलाप गर्ने जो कोही जुनसुकै तप्काको होस निर्ममताको साथ अघि बढ्ने निर्देश अधिकृतदेखि जवानसम्मलाई गर्ने गरेको छुँ। त्यो किसिमले अगाडी बढ्नुहोस्। जनताको जीउधनको सुरक्षा र अपराध नियन्त्रणको लागि कटिबद्ध भएर लाग्ने हाम्रो प्रतिबद्धता हो। प्रस्तुति : दिनेश गौतम"
"विपद्मा न बजेट न जनशक्ति, बढ्दै आगलागीका घटना","बुटवल : देशभर आगलागीका घटना दिनप्रतिदिन बढ्दै छन् । वनमा लागेको आगो बस्तीमा फैलिएर सिंगो गाउँ नै सखाप पार्ने गरेका थुप्रै घटनाहरू छन् । बर्सेनि जोखिम बढ्दै गए पनि नियन्त्रणमा सरकार जहिल्यै चुक्ने गरेको छ । राज्यका संरचनासँग आगलागी हुँदा नियन्त्रण गर्ने पर्याप्त उपकरण र दक्ष जनशक्तिको अभाव छ । आगलागीका बेला सबैभन्दा छिटो नियन्त्रण गर्न पुग्ने नेपाल प्रहरीले जहिल्यै नियन्त्रण सामग्री र जनशक्ति अभावमा तड्पनु परेको देखिन्छ । ५ वर्षमा १२ अर्बको क्षति चालु आर्थिक वर्षको फागुन महिनासहित पछिल्लो पाँच आर्थिक वर्षमा देशभर आगलागीबाट १२ अर्ब ८५ करोड ६७ लाख ९१ हजार ६ रुपैयाँ बराबरको क्षति भएको छ । नेपाल प्रहरी विपद् व्यवस्थापन कार्यालय, सामाखुसी काठमाडौंका अनुसार आर्थिक वर्ष २०७७०७८ देखि हालसम्म उक्त रकम बराबरको क्षति भएको हो । आगलागीमा परी आर्थिक वर्ष २०७७०७८ मा ७९ जनाको मृत्यु भएको छ । ०७८०७९ मा ९२ जना, ०७९०८० मा १ सय ९ जना, ०८००८१ मा १ सय ३७ जना र चालु आर्थिक वर्षको फागुनसम्म ५९ जनाको आगलागीमा परेर मृत्यु भएको छ । पाँच आर्थिक वर्षमा २ हजार ५४ जना आगलागीमा परेर घाइते भएका छन् । एक जना बेपत्ता छन् । पाँच आर्थिक वर्षमा देशभर ७२ वटा विभिन्न प्रकृतिका उद्योगहरू आगोमा जलेर नष्ट भएका छन् । ५ हजार ७ सय ७६ वटा घरहरू जले । २ हजार ९ सय ४२ वटा गोठ जलेर पूर्णरूपमा नष्ट भएको प्रहरीले जनाएको छ । २ सय ८८ जना व्यक्ति हालसम्म विस्थापित भएका छन् । प्रहरीको तथ्यांकअनुसार ३ वटा विद्यालय र १९ वटा सरकारी कार्यालय जलेर नष्ट भएका छन् । जंगलको आगो, बस्तीमा पस्यो यस वर्षको गर्मी मौसम सुरु भएसँगै बागलुङमा आगलागीबाट दुई घर जलेर नष्ट भएका छन् । बागलुङ नगरपालिका१२ अमलाचौरमा जंगलको आगो बस्तीमा पसेको हो । आगलागीबाट स्थानीय पात्लेखेतका नीलप्रसाद रेग्मी र डण्डापाणी रेग्मीको घर पूर्णरूपमा क्षति भएको छ । घरमा आगो लाग्दालाग्दै स्थानीयले नियन्त्रणमा लिए पनि क्षति हुनबाट जोगिएन । आगलागीले निलप्रसादको घरमा रहेका लत्ताकपडा, खाद्यान्न, नगद जलेर खरानी भएको वडा सदस्य रुद्र पुलामीले जानकारी दिए । दिउँसो एक बजे जंगलमा लागेको आगो ३ बजे बस्तीमा पसेको थियो । गर्मीयाम सुुरु भएसँगै बागलुङका तीनवटा सामुदायिक वनमा आगलागी भएको छ । डिभिजन वन कार्यालय बागलुङका वन अधिकृत तथा सूचना अधिकारी मनकुमार छन्त्यालका अनुसार निसीखोलाको देउराली सामुदायिक वनको ४६ हेक्टर, ढोरपाटन नगरपालिका मौरीभीर सामुदायिक वनको तीन हेक्टर र जैमिनी नगरपालिका जलुकेपातल सामुदायिक वनको तारेभीरमा आगलागी भएको छ । पानडाँडाका स्थानीय लोकबहादुर थापाको ३ तले जस्तापाताले छाएको घरगोठ, रेलबहादुर थापा मगरको कच्ची गोठ र तिलकबहादुर रायमाझीको गोठ र शौचालय पूर्णरूपमा जलेर नष्ट भए । दिउँसोको चर्को गर्मीमा लागेको आगो नेपाल प्रहरी, नेपाली सेना, सशस्त्र प्रहरी, बन कार्यालयको टोली र सन्धिखर्क नगरपालिकाको दमकलले नियन्त्रणमा लिएका थिए । विपद्मा छैनन् गाउँमा युवा गाउँमा आगलागी हुँदा नियन्त्रण गर्ने जनशक्ति छैनन् । वृद्धवृद्धा र बालबालिकाले धानिएका गाउँघरमा युवाहरू नहुँदा विपद् व्यवस्थापन र नियन्त्रण गर्न समस्या छ । छिमेकको घरमा लागेको आगो निभाउन पुग्ने जनशक्ति नहुँदा आगोले झनै समस्या पार्ने गरेको स्थानीय सुनाउँछन् । स्थानीय तहहरूले आगलागी नियन्त्रणको प्रयास गरे पनि सबै बस्तीलाई समेट्न सकेका छैनन् । गाउँगाउँमा दमकल पुग्दैनन् । विपद् व्यवस्थापनको क्षेत्रलाई प्राथमिकता नदिँदा पनि समस्या बर्सेनि बढ्दै गएको पाइएको छ । बागलुङ नगरपालिका १२ का वडासदस्य रुद्र पुलामीले गाउँमा युवा जनशक्ति नहुँदा आगलागीलगायत अन्य विपद् नियन्त्रणमा समस्या भोग्नुपरेको अनुभव सुनाए । गाउँमा जनशक्ति छैनन्, भएका वृद्धवृद्धा र केटाकेटी घरमै आगो आइसक्दासमेत निभाउन सक्ने अवस्थामा हुँदैनन्, पुलामीले भने, नजिकमा प्रहरीचौकी नहुँदा ठूलो क्षति व्यहोर्नु परेको छ । विपद् परेको बेला मात्र चनाखो हुने सरकारले अरू बेला बेवास्ता गर्ने गरेको छ । आगलागीलगायत अन्य विपद्को बेला बस्तीमा पुग्ने पहिलो साथी प्रहरी हो । प्रहरीसँग आवश्यक सीप र पर्याप्त उपकरणको अभाव छ । बजेट अभावले गर्दा फिल्डमा खट्ने जनशक्तिलाई अग्नि नियन्त्रणसम्बन्धी तालिम र पर्याप्त उपकरण दिन सकिरहेका छैनौं । वार्षिक बजेटको सिलिङ थोरै हुन्छ । ५० जना रेडी टु मुभका लागि जनशक्ति तयारी अवस्थामा छन् । तारादेवी थापा प्रमुख एवं प्रहरी वरिष्ठ उपरीक्षक नेपाल प्रहरी विपद् व्यवस्थापन कार्यालय सामाखुसी, काठमाडौं वनमा लागेको आगो बस्तीमा फैलनुको प्रमुख दोषी सरकार हो । सामुदायिक वन समूहहरूलाई वनपैदावारमा आधारित उद्योग सञ्चालन गर्न दिने हो भने वनमा आगो नै लाग्दैन । विद्यमान उद्योग नीति बाधक छ । सामुदायिक वनमा क्रियाशील कर्मचारीहरूले आगलागी हुनबाट धेरै जोगाएका छन् । हामीले जति काम गरेका छौं, त्यति राज्यले गर्ने हो भने विपद्को जोखिममा नागरिकहरू पर्दैनन् । ठाकुर भण्डारी  अध्यक्ष, सामुदायिक वन उपभोक्ता महासंघ, नेपाल सीमित स्रोत र साधनका बीचमा पनि रेडक्रसले समुदायस्तरमा आगलागीको बेला काम गरिरहेको छ । बस्तीमा आगलागी हुँदा सरकारको सहयोगीका रूपमा पुग्छौं । तत्काल गर्नुपर्ने राहत र उद्धारमा रेडक्रस नागरिकको सारथी बन्ने गरेको छ । सबै जिल्ला र प्रदेशमा रेडक्रसको संरचना छ । १ हजार ६ सय बढी सफ्ट च्याप्टर छन् । सागर श्रेष्ठ  निर्देशक, नेपाल रेडक्रस सोसाइटी, विपद् व्यवस्थापन विभाग प्रहरीलाई छैन पर्याप्त उपकरण र तालिम आगलागीलगायत अन्य विपद्को बेला बस्तीमा पुग्ने पहिलो माध्यम हो नेपाल प्रहरी । प्रहरीलाई आवश्यक सीप र पर्याप्त उपकरण दिने हो भने आगलागीलगायत अन्य विपद्हरू व्यवस्थापन र नियन्त्रण हुन सक्छन् । तर, नागरिकको सुरक्षामा २४ सैं घण्टा खटिरहने प्रहरी सहितका सुरक्षा निकायहरू जहिल्यै अभावै अभावमा तड्पिरहने बाध्यतामा छन् । बजेट अभावले गर्दा प्रहरीले फिल्डमा खट्ने जनशक्तिलाई अग्नि नियन्त्रणसम्बन्धी तालिम र पर्याप्त उपकरण दिन सकिरहेको छैन । वार्षिक रूपमा आउने बजेटको सिलिङ नै थोरै हुन्छ । सबै बजेट उपकरण खरिद र जनशक्ति उत्पादनमा खर्च गर्न मिल्दैन, नेपाल प्रहरी विपद् व्यवस्थापन कार्यालय सामाखुसीका कार्यालय प्रमुख एवं प्रहरी वरिष्ठ उपरीक्षक (एसएसपी) तारादेवी थापाले भनिन्, हाम्रो कार्यालयमा ५० जना रेडी टु मुभका लागि जनशक्ति तयारी अवस्थामा हुन्छन् । उनका अनुसार सातवटै प्रदेशमा गरी कुल १ सय २५ जना प्रहरीहरू आवश्यक तालिम लिएर जतिबेला पनि आगलागी नियन्त्रणका लागि तयारी अवस्थामा खटिने गरेका छन् । तर, यो संख्या पर्याप्त नरहेको उनको प्रतिक्रिया छ । थापाले नेपाल सरकारले आगामी आर्थिक वर्षका लागि ल्याउने बजेटमा देशभरको विपद् व्यवस्थापनलाई उच्च प्राथमिकता दिएर बजेट विनियोजन गर्नसमेत सुझाव दिइन् । आधारभूत तालिमले मात्र प्रहरीले विपद्को क्षेत्रमा काम गर्न समस्या पर्छ, थापाले भनिन्, जनशक्ति उत्पादन र उपकरण खरिदमा अब्बल बनाउनतर्फ सरकारले चासो दिनुपर्छ । विपद्लाई पहिलो प्राथमिकता दिएर बजेट विनियोजन गर्नुपर्छ । थापाले यस वर्ष आगलागी नियन्त्रण कार्ययोजना बनाएर काम गरिरहेको समेत जानकारी दिइन् । कार्ययोजना अनुसार प्रहरीले वनक्षेत्रमा भएका गाउँबस्तीका घरदैलोमा पुगेर सचेतनामूलक कार्यक्रम गर्ने गरेको छ । स्थानीय सरकार, वन उपभोक्ता समूह र स्थानीयबासीको सहभागितामा आगलागीका संभावित क्षेत्र र बस्तीमा पुगेर कार्यक्रम गर्दै आइरहेका छौं, थापाले भनिन्, बस्तीमा पुगेर जानकारीमूलक पर्चा पम्पलेट वितरणदेखि घरदैलो कार्यक्रम गर्ने गरिएको छ । यो कार्यक्रमले आगलागी नियन्त्रणमा धेरै मद्दत पुग्ने आशा गरिएको छ । आगलागी नियन्त्रणका लागि सातवटै प्रदेशमा प्रदेशस्तरीय विपद् व्यवस्थापन गुल्म क्रियाशील छन् । विपद्को क्षेत्रमा खटिने प्रहरीलाई बर्सेनि तालिम आवश्यक पर्ने थापाले जानकारी दिइन् । आगलागीको मुख्य दोषी सरकार हो सामुदायिक वन उपभोक्ता महासंघ, नेपालका केन्द्रीय अध्यक्ष ठाकुर भण्डारीले वनमा लागेको आगोको बस्तीमा फैलनुको प्रमुख दोषी नेपाल सरकार रहेको आरोप लगाए । सामुदायिक वन समूहहरूलाई वनपैदावारमा आधारित उद्योग सञ्चालन गर्न दिने हो भने वनमा आगो नै लाग्दैन, उनले भने, विद्यमान उद्योग नीतिले उद्योग सञ्चालन गर्न दिँदैन । फलस्वरूप आगलागीका घटनाहरूले प्रशय पाइरहेका छन् । यद्यपि, देशभरका सामुदायिक वनहरूमा क्रियाशील कर्मचारीहरूले आगलागी हुनबाट धेरै जोगाएको समेत उनले दाबी गरे । महासंघको तथ्यांकअनुसार देशभर २३ हजार २६ वटा सामुदायिक वन उपभोक्ता समूह छन् । २४ लाख हेक्टर क्षेत्रफल सामुदायिक वन छ । ३२ लाख घरधुरी र १ करोड ६२ लाख सदस्यहरूले सामुदायिक वनबाट प्रत्यक्ष लाभ लिइरहेका छन् । आगलागी नियन्त्रणका लागि महासंघले स्थापनाकालदेखि नै समुदायस्तरमा पुगेर सचेतनाका कार्यक्रम गर्दै आइरहेको छ, भण्डारीले भने, हामीले जति काम गरेका छौं । त्यति काम राज्यले गर्ने हो भने विपद्को जोखिममा नागरिकहरू पर्दैनन् । उनले वन पैदावारमा आधारित दुनाटपरी, काष्ठकला, फर्निचर लगायत उद्योगहरू सञ्चालन गर्नका लागि राज्यले बाटो खुकुलो बनाइदिनसमेत उनले आग्रह गरे । भण्डारीले नेपाल सरकार, सूचना तथा सञ्चार मन्त्रालयमा आगलागी हुने समयमा फोन गर्दा मोबाइलमा बज्ने ब्याकटोन राखिदिन पटकपटक आग्रह गर्दा पनि कुनै सुनुवाइ नभएको दुःखेसो गरे । अर्घाखाँचीको भूमिकास्थान नगरपालिका७ पानडाँडामा भएको आगलागीमा जलेर नष्ट भएका घर र गोठ । बस्तीमा आगलागी हुँदा सरकारको सहयोगीका रूपमा पुग्ने एउटा सामाजिक संस्था हो, नेपाल रेडक्रस । नागरिकलाई परेको विपद्मा रेडक्रसको जहाँ पनि उपस्थिति हुने गरेको छ । तत्काल गर्नुपर्ने राहत र उद्धारमा रेडक्रस नागरिकको सारथी बन्ने गरेको छ । नेपाल रेडक्रसको केन्द्रीय कार्यालयको तथ्यांकअनुसार देशभर १२ लाख स्वयंसेवकहरू छन् । तीमध्ये तीन लाख मात्र अहिले क्रियाशील छन् । उनीहरू आगलागीलगायत विपद्मा नागरिकको साथमा पुग्छन् । नेपाल रेडक्रस सोसाइटी, विपद् व्यवस्थापन विभागका निर्देशक सागर श्रेष्ठले सीमित स्रोत र साधनका बीचमा पनि रेडक्रसले समुदायस्तरमा आगलागीको बेला काम गरिरहेको जानकारी गराए । स्रोत साधन थोरै छ । काम गर्नुपर्ने धेरै छ, श्रेष्ठले भने, समुदायलाई सचेतना फैलाएका छौं । समुदाय स्तरमा कम्युनिटी एक्सन फर डिजास्टर रेस्पोन्स टिम गठन भएका छन् । ती टिमका सदस्यहरूलाई तालिम र आवश्यक उपकरण दिएका छौं । देशभर ७७ वटै जिल्ला र सातवटै प्रदेशमा रेडक्रसको संरचना छ । १ हजार ६ सय बढी सफ्ट च्याप्टर रहेको श्रेष्ठले जानकारी दिए । अत्यधिक गर्मी र लु लाग्ने तराईका चारवटा स्थानीय तहमा हालै हिट एक्सन प्लान बनाएर काम गरिरहेको श्रेष्ठले जानकारी गराए । धनगढी उपमहानगरपालिका, रुपन्देहीको सिद्धार्थनगर नगरपालिका, नेपालगञ्ज उपमहानगरपालिका र विराटनगर उपमहागरपालिकामा एक्सन प्लान बनाइएको छ । तराईका सबै जिल्लामा स्थानीय पालिकाहरूमा एक्सन प्लान बनाउने लक्ष्य छ, श्रेष्ठले भने, तर, यसका लागि पालिकाहरूले कार्यक्रम बनाउनुपर्छ । योजना ल्याउनुपर्छ । हामी सहयोग र सहकार्य गर्न तयार छौं । एक्सन प्लानअन्तर्गत तत्काल, मध्यकाल र दीर्घकालका लागि गरिने कामहरूका बारेमा विस्तृत योजना तयार हुन्छ । तथ्यांकअनुसार प्रत्येक वर्ष शून्य दशमलव शून्य ५८ प्रतिशतका दरले नेपालमा गर्मी बढ्ने गरेको छ । तराईमा मात्र होइन पहाडी र हिमाली क्षेत्रमा समेत गर्मी बढ्दो छ । गर्मी र लु का कारण गर्भवती, सुत्केरी, बालबच्चा, सडकमा काम गर्ने मजदुर, सुगर, प्रेसरलगायतका बिरामीहरू प्रत्यक्ष प्रभावित हुने गरेका छन् । उनीहरूलाई लक्षित गरेर एक्सन प्लानमा जोड दिने गरिएको श्रेष्ठले बताए । एक अध्ययनअनुसार ५० डिग्री सेल्सियसभन्दा माथि तापक्रम भयो भने विरामीहरूले प्रयोग गर्ने कुनै पनि एन्टिवायोटिक औषधिले काम नगर्ने देखिएको श्रेष्ठले सुनाए । त्यसैले बर्सेनि बढ्दै गइरहेको तापक्रम मानव सभ्यताका लागि प्रमुख चुनौती बनिरहेको छ । रेडक्रसले काम गरिरहेको तराईका पालिकाहरूमा वाटर एटिएम, कुलिन सेन्टरहरू सञ्चालनमा छन् । ढुक्क छ तिलोत्तमा रूपन्देहीको तिलोत्तमा नगरपालिका क्षेत्रमा आगलागी हुँदा आत्तिनु पर्दैन । किनभने यो नगरपालिकाले विपद् व्यवस्थापनको क्षेत्रमा ढुक्क हुने गरी योजना बनाएको छ । नगरपालिकाका १७ वटै वडामा पाँचपाँच जनाका दरले जनशक्ति व्यवस्थापन गरिएको छ । उनीहरूले स्वयंसेवकका रूपमा काम गर्छन् । गत वर्षदेखि नगरपालिकाले सबै वडाबाट प्रतिनिधित्व हुने गरी ८५ जनाको विपद् व्यवस्थापन टाक्स फोर्स गठन गरेको छ । कहीँ कतै विपद् परिहाल्यो भने यो फोर्स परिचालन हुन्छ । सबै जनालाई नगरपालिकाले एकैपटक आकस्मिक म्यासेज पठाउँछ । र, त्यही म्यासेजको आधारमा फोर्स टिम परिचालन हुन्छ । फोर्स टिममा रहेका स्वयंसेवकहरूको नामथर, ठेगाना र सम्पर्क नम्बर सहितको पुस्तिका प्रकाशन गरेर वडावडामा वितरण गरिएको छ । मुख्यमुख्य चोकहरूमा सीसी क्यामरा जडान गरिएको छ । क्यामराबाट नगरपालिका परिसरमै बसेर निगरानी हुने गर्छ । जसले विपद्का संभावित जोखिमहरूलाई कम गर्न मद्दत पुग्ने गरेको प्रमुख प्रशासकीय अधिकृत नारायण अर्यालले बताए । आगो निभाउने दमकल छ, अर्यालले भने, दमकललाई आवश्यक पर्दा नगरपालिका क्षेत्रमा मात्र नभएर जिल्लाभरि निःशुल्क रूपमा पठाउने गरेका छौं । आगलागीबाट हुने संभावित जोखिमबाट बच्नका लागि नगरपालिकाले विशेष योजना बनाएर काम गरेको समेत अर्यालले सुनाए । के छ कानुनमा ? वन ऐन २०७६ को दफा ४९ (घ) मा राष्ट्रिय वन (सरकारद्वारा व्यवस्थित वन, सामुदायिक वन, कबुलियती वन, धार्मिक वन आदि) मा आगो लगाउने वा आगजनी हुन जाने कुनै पनि कार्य गरेमा कसुर गरेको मानिने छ भन्ने उल्लेख छ । र, सोही ऐनको दफा ५० (४) मा उक्त कसुर गर्नेलाई क्षति भएको बिगो असुल गरी तीन वर्षसम्म कैद वा साठी हजार रुपैयाँसम्म जरिवाना वा दुवै सजाय हुने व्यवस्था छ । त्यस्तै, सामुदायिक उपभोक्ता वन समूहहरूले पनि सानातिना आगो लगाउनेहरूलाई विधान तथा कार्ययोजना बमोजिम जरिवाना गर्न सक्छन् ।"
थानपती विद्यालयलाई १० लाख बढी आर्थिक सहयोग,"गुल्मी : गुल्मीको मालिका गाउँपालिका८ स्थित थानापती आधारभूत विद्यालयको समसामयिक विषयबस्तु बारे जानकारी दिइएको छ। बुधबार विद्यालयमा आयोजित पत्रकार सम्मेलनमा विद्यालयको आर्थिक एवं शैक्षिक स्थिति, भौतिक संरचना लगायतको बारेमा जानकारी गराइएको थियो। विद्यालय संचालनमा थप समस्या देखिएपछि तीन महिनादेखि सहयोग संकलनको अभियान सुरु गरिएको प्रधानाध्यापक गोबिन्द बहादुर बुढामगरले जानकारी दिएका छन्। उक्त अभियानमा पूर्व विद्यार्थी, अभिभावक, स्थानीय लगायत विभिन्न सहयोगदाताको पहलमा १० लाख ३४ हजार आर्थिक संकलन भएको छ। विद्यालय संचालनमा थप टेवा पुर्याउने हेतुले संचालन गरिएको अभियानमा जोडिएर सहयोग गर्ने सबैलाई प्रधानाध्यापक बुढामगरले धन्यबाद दिए। २०१५ सालमा स्थापना भएको यस विद्यालयमा करिब डेढ सय विद्यार्थी अध्ययनरत छन्। अहिले विद्यालयमा कक्षा १ देखि ५ कक्षासम्म ५ जना र ६ कक्षादेखि ८ कक्षासम्म दुई दरबन्दी रहेका छन्। बाँकी करार, निजीस्रोत र अनुदान कोटाबाट विद्यालयमा शिक्षक राखिएको प्रधानाध्यापक बुढामगरले बताए। यस विद्यालयमा हाल १२ जना शिक्षकले अध्यापन गराउँदै आएका छन्। विभिन्न सरकारी निकायसँगको सहकार्यमा विद्यालयमा शौचालय, पिउने पानीको धारा लगायतका संरचना निर्माण गरिएको विद्यालयले जनाएको छ। पहिले विद्यालयमा शौचालय र पिउने पानीको समस्या रहेकाले विभिन्न सरकारी निकायसँगको सहयोगमा त्यस समस्याको समधान गरिएको विद्यालय व्यावस्थापन समितिका अध्यक्ष दुर्गा बहादुर खड्काले जानकारी दिए। उनले स्थानीय सरकारभित्र रहेका सबै विद्यालय, विद्यार्थी र अभिभावकका समस्या पहिचान गरेर त्यसको न्यूनीकरणमा पालिकाले ध्यान दिनुपर्ने जोड दिए। अहिले यस विद्यालय उत्कृष्ट अंक लिएर गाउँपालिकामै पहिलो बनेको छ। मालिका गाउँपालिका गुल्मीले आर्थिक वर्ष २०८० लाई शैक्षिक सुधार वर्ष घोषणा गरेको थियो। जसको फलस्वरूप अहिले गाउँपालिका भित्रका विद्यालयमा शैक्षिक गुणस्तरमा वृद्धि भएको पालिकाले जनाएको छ।"
दुबइ पुगेका सल्यानका युवराजले ७६ लाख ब्लड मनी तिर्नुपर्ने,"साउदी : वैदेशिक रोजगारीको क्रममा दुबइ पुगेका सल्यान त्रिवेणी गाउँपालिका ६ का युवराज थापाले ७६ लाख रुपैयाँ ब्लड पनि क्षतिपूर्ति तिर्नुपर्ने भएको छ। थापा रोजगारीको क्रममा सन् २०७९ सालमा फस्ट सेक्रेटी ग्रुप नामक कम्पनीमा लाइफ गार्डको रूपमा दुबइ पुगेका थिए। थापाको आफन्तका अनुसार दुबइमा रहेको हयात होटेलको स्विमिङ पूलमा लाइफ गार्डको रूपमा कार्यरत थापा कामको समयमा एकजना कंगो नागरिकको स्विमिङ पुलमा हृदयघातबाट मृत्यु भएको थियो थियो। उक्त समयमा मृतकका परिवारले थापालाई दोष लगाई उनीमाथि दुवै अदालतमा मुद्दा जाहेर गरेका थिए। मुद्दा जाहेरी गरेसँगै दुबइको अदालतले थापालाई दोषी ठहर गर्दै परिवारको हकवालालाई दुई लाख दुवइ दिराम ब्लडमणि मार्फत रकम बुझाउनुपर्ने फैसला गरेको थियो जसको नेपाली रुपैयाँ ७६ लाख हुन जान्छ । परिवारका अनुसार घटना सन् २०२३ मा भएको हो। उनका परिवारले थापाको उद्धारको लागि विदेशमा रहेका सम्पूर्ण नेपालीहरूलाई जति सक्दो आर्थिक रूपमा सहयोग गरिदिन अनुरोध गरेका छन्। साथै उनकी श्रीमती अन्जना केसी थापाका अनुसार हालसम्म सहयोग स्वरूप ११ लाख रुपैयाँ मात्र सङ्कलन भएको र अब ब्लड मनी बुझाउनुपर्ने समय एक महिनामात्र रहेकोले थापाको जीवन रक्षाको लागि जति सक्दो चाँडो सहयोग गरिदिनुहुन नेपाल सरकार , सम्पूर्ण नेपालीहरूलाई अनुरोध गरेकी छिन्। दुबईमा रहेका सम्पूर्ण कार्यरत नेपाली , एनआरएन, संघसंस्था समुदाय र थप दूतावासलाई समेत आवश्यकता अनुसारको सहयोग गर्न आग्रहसमेत गरेकी छन्। आर्थिक सहयोगको लागि नेपालमा रहेको लक्ष्मी बैंकको एकाउन्ट होल्डर अन्जना केसी थापा, एकाउन्ट नम्बर ०४ ०२३०१८४२० श्रीनगर ब्रान्च रहेको बताएकी छन्।"
रौतहटमा भन्सार छली गरिएका सामान बरामद,रौतहट : जिल्ला प्रहरी कार्यालय रौतहटले भन्सार छली गरी तस्करी गरिएका विभिन्न सामानहरू बरामद गरेको छ । चेकजाचको क्रममा गौर४ स्थित बसपार्कबाट अवैध रूपमा भित्र्याइएका सामानहरू नियन्त्रणमा लिइएको हो । प्रहरी टोलीले जाँच गर्ने क्रममा भन्सार छली गरिएका किराना सामान तथा विभिन्न सामग्रीहरू फेला पारेको थियो । त्यसैगरी उक्त सामग्रीहरू ओसारपसार गर्न प्रयोग गरिएको एउटा पिकअप भ्यानसहित चालकलाई समेत नियन्त्रणमा लिइएको छ । पिकअप भ्यानका चालक कटहरिया७ का निरज शाहलाई पक्राउ गरी आवश्यक कानुनी कारबाही अघि बढाइएको प्रहरीले जनाएको छ । बरामद सामानको ९९ हजार ९ सय ६० र पिकअपको ७ लाख गरी ७ लाख ९९ हजार ९ सय ६० रुपैयाँ बराबरको सामाग्री भन्सार कार्यलयमा बुझाएको छ । प्रहरीले सीमा क्षेत्रमा हुने तस्करी तथा भन्सार छली कारोबारलाई रोकथाम गर्न कडाइ गरेको बताइएको छ।
दुर्व्यसनको दलदल,"नेपाली युवाको ठूलो संख्या लागुऔषध दुर्व्यसनको चपेटामा छ। पछिल्लो पाँच आर्थिक वर्षको तथ्यांकले यो समस्या घट्दो नभई बढ््दो देखाउँछ। लागुऔषध दुर्व्यसनमा लागेका २७ हजार २० जना व्यक्ति देशभरमा पक्राउ परेका छन्। यो चानेचुने संख्या होइन। १७ हजार ७ सय ४५ वटा मुद्दा त प्रहरीले लागुऔषध सम्बन्धमा दर्ता गराएको छ। युवा खासगरी २६ देखि ३५ वर्षका व्यक्ति यसको कुलतमा परेको देखिन्छ। यो उमेरसमूह भनेको देशका लागि, समाज र परिवारका लागि अत्यन्तै आवश्यक जनशक्ति हो, तर कुलतमा परेको छ। एकजना युवा कुलतमा फस्नु ऊ स्वयंको जीवन बर्बादीमात्रै होइन, परिवार र समाजका लागि, देशका लागि ठूलो नोक्सानी हो। आफैंलाई लठ्याउने नशामा परेको परिवारको सदस्यले परिवारलाई मात्रै तनाव दिँदैन, उसकै कारण थुप्रै आर्थिक र सामाजिक क्षतिसमेत हुन्छ। यो व्यक्तिगत कमजोरी होइन। कोही लागुऔषध दुर्व्यसनमा फस्नु परिवार र समाजकै पनि कमजोरी हो। यसको समाधानमा राज्यसम्मले ध्यान पुर्याउन जरुरी छ। समाजमा भइरहेका दुर्घटना, चोरी, डकैती र लुटपाटजस्ता घटनाको भित्री कारण लागुऔषध दुर्व्यसन रहेको पनि देखिन्छ। तसर्थ सिंगो समाजको दायित्व यसको नियन्त्रणमा हुनुपर्छ। कानुन र प्रहरीको प्रयासबाट मात्रै नियन्त्रण सम्भव हुँदैन। कानुनकै कुरा गर्ने हो भने लागुऔषध नियन्त्रण ऐन, २०३३ ले कारोबार र प्रयोगमा कडा सजायको व्यवस्था गरेको छ। कडा सजाय र दण्डमात्रै कुनै पनि गलत व्यवहार समाधानको उपाय पनि त होइन। त्यो एउटा उपाय होइन, सबथोक होइन। सबथोक त समाजमा नैतिकता, संस्कार र इमान्दारीपनको विकास गर्नु र नागरिकलाई आफैंप्रति, परिवारप्रति, समाज र देशप्रति उत्तरदायी बनाउनु हो। नेपालका सहर बजारमा सजिलै लागुऔषध भेटिनुको प्रमुख कारण भारतसँगको खुला सिमाना हो। त्यहाँबाट लुकीचोरी सजिलै नेपालमा लागुऔषध भित्रन्छ। नेपालबाट गाँजा, चरेस भारत जाने र उताबाट ब्राउनसुगरजस्ता लागुपदार्थ भित्रिने गरेको प्रहरीकै अनुभव छ। सीमामा कडाइ गर्न जरुरी छ। अनि घरगाउँ र समाजमा लागुऔषध नियन्त्रणका लागि सचेतनालगायत अभियान पनि चलाउनुपर्छ। यसै सातादेखि नेपाल प्रहरीका विभिन्न एकाइले त्यस्तो अभियान पनि चलाएका छन्। तर, प्रहरीले मात्रै यसमा सचेतना पुर्याउने र नियन्त्रण गर्ने गर्न सम्भव हुँदैन। उसलाई समाजको साथको आवश्यकता हुन्छ। आज कसैको परिवारको सदस्य कुलतमा छ भनेर अरुले वास्ता नगर्ने हो भने भोलि कुलतको डढेलोले जसलाई पनि खरानी बनाउन सक्छ भन्ने समाजका प्रत्येक सदस्यले मनन् गर्नुपर्छ। लागुऔषध मुक्त समाजका लागि बहुआयामिक पहल जरुरी छ।"
"विपद्मा न बजेट न जनशक्ति, बढ्दै आगलागीका घटना","बुटवल : देशभर आगलागीका घटना दिनप्रतिदिन बढ्दै छन् । वनमा लागेको आगो बस्तीमा फैलिएर सिंगो गाउँ नै सखाप पार्ने गरेका थुप्रै घटनाहरू छन् । बर्सेनि जोखिम बढ्दै गए पनि नियन्त्रणमा सरकार जहिल्यै चुक्ने गरेको छ । राज्यका संरचनासँग आगलागी हुँदा नियन्त्रण गर्ने पर्याप्त उपकरण र दक्ष जनशक्तिको अभाव छ । आगलागीका बेला सबैभन्दा छिटो नियन्त्रण गर्न पुग्ने नेपाल प्रहरीले जहिल्यै नियन्त्रण सामग्री र जनशक्ति अभावमा तड्पनु परेको देखिन्छ । ५ वर्षमा १२ अर्बको क्षति आगलागीमा परी आर्थिक वर्ष २०७७०७८ मा ७९ जनाको मृत्यु भएको छ । ०७८०७९ मा ९२ जना, ०७९०८० मा १ सय ९ जना, ०८००८१ मा १ सय ३७ जना र चालु आर्थिक वर्षको फागुनसम्म ५९ जनाको आगलागीमा परेर मृत्यु भएको छ । पाँच आर्थिक वर्षमा २ हजार ५४ जना आगलागीमा परेर घाइते भएका छन् । एक जना बेपत्ता छन् । पाँच आर्थिक वर्षमा देशभर ७२ वटा विभिन्न प्रकृतिका उद्योगहरू आगोमा जलेर नष्ट भएका छन् । ५ हजार ७ सय ७६ वटा घरहरू जले । २ हजार ९ सय ४२ वटा गोठ जलेर पूर्णरूपमा नष्ट भएको प्रहरीले जनाएको छ । २ सय ८८ जना व्यक्ति हालसम्म विस्थापित भएका छन् । प्रहरीको तथ्यांकअनुसार ३ वटा विद्यालय र १९ वटा सरकारी कार्यालय जलेर नष्ट भएका छन् । जंगलको आगो, बस्तीमा पस्यो यस वर्षको गर्मी मौसम सुरु भएसँगै बागलुङमा आगलागीबाट दुई घर जलेर नष्ट भएका छन् । बागलुङ नगरपालिका१२ अमलाचौरमा जंगलको आगो बस्तीमा पसेको हो । आगलागीबाट स्थानीय पात्लेखेतका नीलप्रसाद रेग्मी र डण्डापाणी रेग्मीको घर पूर्णरूपमा क्षति भएको छ । घरमा आगो लाग्दालाग्दै स्थानीयले नियन्त्रणमा लिए पनि क्षति हुनबाट जोगिएन । आगलागीले निलप्रसादको घरमा रहेका लत्ताकपडा, खाद्यान्न, नगद जलेर खरानी भएको वडा सदस्य रुद्र पुलामीले जानकारी दिए । दिउँसो एक बजे जंगलमा लागेको आगो ३ बजे बस्तीमा पसेको थियो । गर्मीयाम सुुरु भएसँगै बागलुङका तीनवटा सामुदायिक वनमा आगलागी भएको छ । डिभिजन वन कार्यालय बागलुङका वन अधिकृत तथा सूचना अधिकारी मनकुमार छन्त्यालका अनुसार निसीखोलाको देउराली सामुदायिक वनको ४६ हेक्टर, ढोरपाटन नगरपालिका मौरीभीर सामुदायिक वनको तीन हेक्टर र जैमिनी नगरपालिका जलुकेपातल सामुदायिक वनको तारेभीरमा आगलागी भएको छ । पानडाँडाका स्थानीय लोकबहादुर थापाको ३ तले जस्तापाताले छाएको घरगोठ, रेलबहादुर थापा मगरको कच्ची गोठ र तिलकबहादुर रायमाझीको गोठ र शौचालय पूर्णरूपमा जलेर नष्ट भए । दिउँसोको चर्को गर्मीमा लागेको आगो नेपाल प्रहरी, नेपाली सेना, सशस्त्र प्रहरी, बन कार्यालयको टोली र सन्धिखर्क नगरपालिकाको दमकलले नियन्त्रणमा लिएका थिए । विपद्मा छैनन् गाउँमा युवागाउँमा आगलागी हुँदा नियन्त्रण गर्ने जनशक्ति छैनन् । वृद्धवृद्धा र बालबालिकाले धानिएका गाउँघरमा युवाहरू नहुँदा विपद् व्यवस्थापन र नियन्त्रण गर्न समस्या छ । छिमेकको घरमा लागेको आगो निभाउन पुग्ने जनशक्ति नहुँदा आगोले झनै समस्या पार्ने गरेको स्थानीय सुनाउँछन् । स्थानीय तहहरूले आगलागी नियन्त्रणको प्रयास गरे पनि सबै बस्तीलाई समेट्न सकेका छैनन् । गाउँगाउँमा दमकल पुग्दैनन् । विपद् व्यवस्थापनको क्षेत्रलाई प्राथमिकता नदिँदा पनि समस्या बर्सेनि बढ्दै गएको पाइएको छ । बागलुङ नगरपालिका १२ का वडासदस्य रुद्र पुलामीले गाउँमा युवा जनशक्ति नहुँदा आगलागीलगायत अन्य विपद् नियन्त्रणमा समस्या भोग्नुपरेको अनुभव सुनाए । गाउँमा जनशक्ति छैनन्, भएका वृद्धवृद्धा र केटाकेटी घरमै आगो आइसक्दासमेत निभाउन सक्ने अवस्थामा हुँदैनन्, पुलामीले भने, नजिकमा प्रहरीचौकी नहुँदा ठूलो क्षति व्यहोर्नु परेको छ । विपद् परेको बेला मात्र चनाखो हुने सरकारले अरू बेला बेवास्ता गर्ने गरेको छ । आगलागीलगायत अन्य विपद्को बेला बस्तीमा पुग्ने पहिलो साथी प्रहरी हो । प्रहरीसँग आवश्यक सीप र पर्याप्त उपकरणको अभाव छ । बजेट अभावले गर्दा फिल्डमा खट्ने जनशक्तिलाई अग्नि नियन्त्रणसम्बन्धी तालिम र पर्याप्त उपकरण दिन सकिरहेका छैनौं । वार्षिक बजेटको सिलिङ थोरै हुन्छ । ५० जना रेडी टु मुभका लागि जनशक्ति तयारी अवस्थामा छन् । तारादेवी थापा प्रमुख एवं प्रहरी वरिष्ठ उपरीक्षक नेपाल प्रहरी विपद् व्यवस्थापन कार्यालय सामाखुसी, काठमाडौं वनमा लागेको आगो बस्तीमा फैलनुको प्रमुख दोषी सरकार हो । सामुदायिक वन समूहहरूलाई वनपैदावारमा आधारित उद्योग सञ्चालन गर्न दिने हो भने वनमा आगो नै लाग्दैन । विद्यमान उद्योग नीति बाधक छ । सामुदायिक वनमा क्रियाशील कर्मचारीहरूले आगलागी हुनबाट धेरै जोगाएका छन् । हामीले जति काम गरेका छौं, त्यति राज्यले गर्ने हो भने विपद्को जोखिममा नागरिकहरू पर्दैनन् । ठाकुर भण्डारी  अध्यक्ष, सामुदायिक वन उपभोक्ता महासंघ, नेपाल सीमित स्रोत र साधनका बीचमा पनि रेडक्रसले समुदायस्तरमा आगलागीको बेला काम गरिरहेको छ । बस्तीमा आगलागी हुँदा सरकारको सहयोगीका रूपमा पुग्छौं । तत्काल गर्नुपर्ने राहत र उद्धारमा रेडक्रस नागरिकको सारथी बन्ने गरेको छ । सबै जिल्ला र प्रदेशमा रेडक्रसको संरचना छ । १ हजार ६ सय बढी सफ्ट च्याप्टर छन् । सागर श्रेष्ठ  निर्देशक, नेपाल रेडक्रस सोसाइटी, विपद् व्यवस्थापन विभाग प्रहरीलाई छैन पर्याप्त उपकरण र तालिमआगलागीलगायत अन्य विपद्को बेला बस्तीमा पुग्ने पहिलो माध्यम हो नेपाल प्रहरी । प्रहरीलाई आवश्यक सीप र पर्याप्त उपकरण दिने हो भने आगलागीलगायत अन्य विपद्हरू व्यवस्थापन र नियन्त्रण हुन सक्छन् । तर, नागरिकको सुरक्षामा २४ सैं घण्टा खटिरहने प्रहरी सहितका सुरक्षा निकायहरू जहिल्यै अभावै अभावमा तड्पिरहने बाध्यतामा छन् । बजेट अभावले गर्दा प्रहरीले फिल्डमा खट्ने जनशक्तिलाई अग्नि नियन्त्रणसम्बन्धी तालिम र पर्याप्त उपकरण दिन सकिरहेको छैन । वार्षिक रूपमा आउने बजेटको सिलिङ नै थोरै हुन्छ । सबै बजेट उपकरण खरिद र जनशक्ति उत्पादनमा खर्च गर्न मिल्दैन, नेपाल प्रहरी विपद् व्यवस्थापन कार्यालय सामाखुसीका कार्यालय प्रमुख एवं प्रहरी वरिष्ठ उपरीक्षक (एसएसपी) तारादेवी थापाले भनिन्, हाम्रो कार्यालयमा ५० जना रेडी टु मुभका लागि जनशक्ति तयारी अवस्थामा हुन्छन् । उनका अनुसार सातवटै प्रदेशमा गरी कुल १ सय २५ जना प्रहरीहरू आवश्यक तालिम लिएर जतिबेला पनि आगलागी नियन्त्रणका लागि तयारी अवस्थामा खटिने गरेका छन् । तर, यो संख्या पर्याप्त नरहेको उनको प्रतिक्रिया छ । थापाले नेपाल सरकारले आगामी आर्थिक वर्षका लागि ल्याउने बजेटमा देशभरको विपद् व्यवस्थापनलाई उच्च प्राथमिकता दिएर बजेट विनियोजन गर्नसमेत सुझाव दिइन् । आधारभूत तालिमले मात्र प्रहरीले विपद्को क्षेत्रमा काम गर्न समस्या पर्छ, थापाले भनिन्, जनशक्ति उत्पादन र उपकरण खरिदमा अब्बल बनाउनतर्फ सरकारले चासो दिनुपर्छ । विपद्लाई पहिलो प्राथमिकता दिएर बजेट विनियोजन गर्नुपर्छ । थापाले यस वर्ष आगलागी नियन्त्रण कार्ययोजना बनाएर काम गरिरहेको समेत जानकारी दिइन् । कार्ययोजना अनुसार प्रहरीले वनक्षेत्रमा भएका गाउँबस्तीका घरदैलोमा पुगेर सचेतनामूलक कार्यक्रम गर्ने गरेको छ । स्थानीय सरकार, वन उपभोक्ता समूह र स्थानीयबासीको सहभागितामा आगलागीका संभावित क्षेत्र र बस्तीमा पुगेर कार्यक्रम गर्दै आइरहेका छौं, थापाले भनिन्, बस्तीमा पुगेर जानकारीमूलक पर्चा पम्पलेट वितरणदेखि घरदैलो कार्यक्रम गर्ने गरिएको छ । यो कार्यक्रमले आगलागी नियन्त्रणमा धेरै मद्दत पुग्ने आशा गरिएको छ । आगलागी नियन्त्रणका लागि सातवटै प्रदेशमा प्रदेशस्तरीय विपद् व्यवस्थापन गुल्म क्रियाशील छन् । विपद्को क्षेत्रमा खटिने प्रहरीलाई बर्सेनि तालिम आवश्यक पर्ने थापाले जानकारी दिइन् । आगलागीको मुख्य दोषी सरकार होसामुदायिक वन उपभोक्ता महासंघ, नेपालका केन्द्रीय अध्यक्ष ठाकुर भण्डारीले वनमा लागेको आगोको बस्तीमा फैलनुको प्रमुख दोषी नेपाल सरकार रहेको आरोप लगाए । सामुदायिक वन समूहहरूलाई वनपैदावारमा आधारित उद्योग सञ्चालन गर्न दिने हो भने वनमा आगो नै लाग्दैन, उनले भने, विद्यमान उद्योग नीतिले उद्योग सञ्चालन गर्न दिँदैन । फलस्वरूप आगलागीका घटनाहरूले प्रशय पाइरहेका छन् । यद्यपि, देशभरका सामुदायिक वनहरूमा क्रियाशील कर्मचारीहरूले आगलागी हुनबाट धेरै जोगाएको समेत उनले दाबी गरे । महासंघको तथ्यांकअनुसार देशभर २३ हजार २६ वटा सामुदायिक वन उपभोक्ता समूह छन् । २४ लाख हेक्टर क्षेत्रफल सामुदायिक वन छ । ३२ लाख घरधुरी र १ करोड ६२ लाख सदस्यहरूले सामुदायिक वनबाट प्रत्यक्ष लाभ लिइरहेका छन् । आगलागी नियन्त्रणका लागि महासंघले स्थापनाकालदेखि नै समुदायस्तरमा पुगेर सचेतनाका कार्यक्रम गर्दै आइरहेको छ, भण्डारीले भने, हामीले जति काम गरेका छौं । त्यति काम राज्यले गर्ने हो भने विपद्को जोखिममा नागरिकहरू पर्दैनन् । उनले वन पैदावारमा आधारित दुनाटपरी, काष्ठकला, फर्निचर लगायत उद्योगहरू सञ्चालन गर्नका लागि राज्यले बाटो खुकुलो बनाइदिनसमेत उनले आग्रह गरे । भण्डारीले नेपाल सरकार, सूचना तथा सञ्चार मन्त्रालयमा आगलागी हुने समयमा फोन गर्दा मोबाइलमा बज्ने ब्याकटोन राखिदिन पटकपटक आग्रह गर्दा पनि कुनै सुनुवाइ नभएको दुःखेसो गरे । अर्घाखाँचीको भूमिकास्थान नगरपालिका७ पानडाँडामा भएको आगलागीमा जलेर नष्ट भएका घर र गोठ ।बस्तीमा आगलागी हुँदा सरकारको सहयोगीका रूपमा पुग्ने एउटा सामाजिक संस्था हो, नेपाल रेडक्रस । नागरिकलाई परेको विपद्मा रेडक्रसको जहाँ पनि उपस्थिति हुने गरेको छ । तत्काल गर्नुपर्ने राहत र उद्धारमा रेडक्रस नागरिकको सारथी बन्ने गरेको छ । नेपाल रेडक्रसको केन्द्रीय कार्यालयको तथ्यांकअनुसार देशभर १२ लाख स्वयंसेवकहरू छन् । तीमध्ये तीन लाख मात्र अहिले क्रियाशील छन् । उनीहरू आगलागीलगायत विपद्मा नागरिकको साथमा पुग्छन् । नेपाल रेडक्रस सोसाइटी, विपद् व्यवस्थापन विभागका निर्देशक सागर श्रेष्ठले सीमित स्रोत र साधनका बीचमा पनि रेडक्रसले समुदायस्तरमा आगलागीको बेला काम गरिरहेको जानकारी गराए । स्रोत साधन थोरै छ । काम गर्नुपर्ने धेरै छ, श्रेष्ठले भने, समुदायलाई सचेतना फैलाएका छौं । समुदाय स्तरमा कम्युनिटी एक्सन फर डिजास्टर रेस्पोन्स टिम गठन भएका छन् । ती टिमका सदस्यहरूलाई तालिम र आवश्यक उपकरण दिएका छौं । देशभर ७७ वटै जिल्ला र सातवटै प्रदेशमा रेडक्रसको संरचना छ । १ हजार ६ सय बढी सफ्ट च्याप्टर रहेको श्रेष्ठले जानकारी दिए । अत्यधिक गर्मी र लु लाग्ने तराईका चारवटा स्थानीय तहमा हालै हिट एक्सन प्लान बनाएर काम गरिरहेको श्रेष्ठले जानकारी गराए । धनगढी उपमहानगरपालिका, रुपन्देहीको सिद्धार्थनगर नगरपालिका, नेपालगञ्ज उपमहानगरपालिका र विराटनगर उपमहागरपालिकामा एक्सन प्लान बनाइएको छ । तराईका सबै जिल्लामा स्थानीय पालिकाहरूमा एक्सन प्लान बनाउने लक्ष्य छ, श्रेष्ठले भने, तर, यसका लागि पालिकाहरूले कार्यक्रम बनाउनुपर्छ । योजना ल्याउनुपर्छ । हामी सहयोग र सहकार्य गर्न तयार छौं । एक्सन प्लानअन्तर्गत तत्काल, मध्यकाल र दीर्घकालका लागि गरिने कामहरूका बारेमा विस्तृत योजना तयार हुन्छ । तथ्यांकअनुसार प्रत्येक वर्ष शून्य दशमलव शून्य ५८ प्रतिशतका दरले नेपालमा गर्मी बढ्ने गरेको छ । तराईमा मात्र होइन पहाडी र हिमाली क्षेत्रमा समेत गर्मी बढ्दो छ । गर्मी र लु का कारण गर्भवती, सुत्केरी, बालबच्चा, सडकमा काम गर्ने मजदुर, सुगर, प्रेसरलगायतका बिरामीहरू प्रत्यक्ष प्रभावित हुने गरेका छन् । उनीहरूलाई लक्षित गरेर एक्सन प्लानमा जोड दिने गरिएको श्रेष्ठले बताए । एक अध्ययनअनुसार ५० डिग्री सेल्सियसभन्दा माथि तापक्रम भयो भने विरामीहरूले प्रयोग गर्ने कुनै पनि एन्टिवायोटिक औषधिले काम नगर्ने देखिएको श्रेष्ठले सुनाए । त्यसैले बर्सेनि बढ्दै गइरहेको तापक्रम मानव सभ्यताका लागि प्रमुख चुनौती बनिरहेको छ । रेडक्रसले काम गरिरहेको तराईका पालिकाहरूमा वाटर एटिएम, कुलिन सेन्टरहरू सञ्चालनमा छन् । ढुक्क छ तिलोत्तमारूपन्देहीको तिलोत्तमा नगरपालिका क्षेत्रमा आगलागी हुँदा आत्तिनु पर्दैन । किनभने यो नगरपालिकाले विपद् व्यवस्थापनको क्षेत्रमा ढुक्क हुने गरी योजना बनाएको छ । नगरपालिकाका १७ वटै वडामा पाँचपाँच जनाका दरले जनशक्ति व्यवस्थापन गरिएको छ । उनीहरूले स्वयंसेवकका रूपमा काम गर्छन् । गत वर्षदेखि नगरपालिकाले सबै वडाबाट प्रतिनिधित्व हुने गरी ८५ जनाको विपद् व्यवस्थापन टाक्स फोर्स गठन गरेको छ । कहीँ कतै विपद् परिहाल्यो भने यो फोर्स परिचालन हुन्छ । सबै जनालाई नगरपालिकाले एकैपटक आकस्मिक म्यासेज पठाउँछ । र, त्यही म्यासेजको आधारमा फोर्स टिम परिचालन हुन्छ । फोर्स टिममा रहेका स्वयंसेवकहरूको नामथर, ठेगाना र सम्पर्क नम्बर सहितको पुस्तिका प्रकाशन गरेर वडावडामा वितरण गरिएको छ । मुख्यमुख्य चोकहरूमा सीसी क्यामरा जडान गरिएको छ । क्यामराबाट नगरपालिका परिसरमै बसेर निगरानी हुने गर्छ । जसले विपद्का संभावित जोखिमहरूलाई कम गर्न मद्दत पुग्ने गरेको प्रमुख प्रशासकीय अधिकृत नारायण अर्यालले बताए । आगो निभाउने दमकल छ, अर्यालले भने, दमकललाई आवश्यक पर्दा नगरपालिका क्षेत्रमा मात्र नभएर जिल्लाभरि निःशुल्क रूपमा पठाउने गरेका छौं । आगलागीबाट हुने संभावित जोखिमबाट बच्नका लागि नगरपालिकाले विशेष योजना बनाएर काम गरेको समेत अर्यालले सुनाए । के छ कानुनमा ? वन ऐन २०७६ को दफा ४९ (घ) मा राष्ट्रिय वन (सरकारद्वारा व्यवस्थित वन, सामुदायिक वन, कबुलियती वन, धार्मिक वन आदि) मा आगो लगाउने वा आगजनी हुन जाने कुनै पनि कार्य गरेमा कसुर गरेको मानिने छ भन्ने उल्लेख छ । र, सोही ऐनको दफा ५० (४) मा उक्त कसुर गर्नेलाई क्षति भएको बिगो असुल गरी तीन वर्षसम्म कैद वा साठी हजार रुपैयाँसम्म जरिवाना वा दुवै सजाय हुने व्यवस्था छ । त्यस्तै, सामुदायिक उपभोक्ता वन समूहहरूले पनि सानातिना आगो लगाउनेहरूलाई विधान तथा कार्ययोजना बमोजिम जरिवाना गर्न सक्छन् ।"
बिमस्टेकलाई सशक्त क्षेत्रीय संगठन बनाऔं : परराष्ट्रमन्त्री राणा,"बैंकक : परराष्ट्रमन्त्री डा आरजु राणा देउवाले बिमस्टेक क्षेत्रीय एकता र सामूहिक सहकार्यको भावनाका साथ अघि बढ्नुपर्ने बताएकी छन्। बैंककमा आयोजित छैठौँ बिमस्टेक समिट अन्तर्गत आज २० औँ मन्त्रिस्तरीय बैठकलाई सम्बोधन गर्दै उनले बिमस्टेकले बंगालको खाडी क्षेत्रका नागरिकको साझा आकांक्षाको प्रतिनिधित्व गर्ने भएकाले एकता र सामूहिक सहकार्य आवश्यक रहेको बताएकी हुन्। उनले भनिन् बिमस्टेक दक्षिण एसिया र दक्षिणपूर्व एशियाली गतिशील क्षेत्रको प्रतिनिधित्व गर्ने चम्किलो इन्द्रेणी हो र यसका रङ्गले यस क्षेत्रको समृद्ध सभ्यता, संस्कृति, इतिहास, पारिस्थितिक विविधता बोकेको छ। यस क्षेत्रका नागरिकको आर्थिक समृद्धिको सम्भावनालाई थप उजागर गर्ने प्रयत्न बिमस्टेकले गर्नुपर्दछ। अन्तर्राष्ट्रिय समुदायको एक जिम्मेवार सदस्यका हैसियतले नेपालले संयुक्त राष्ट्रसंघको नेतृत्वमा शान्तिपूर्ण, समतामूलक र समावेशी रुपमा क्षेत्रीयता र बहुपक्षीयतालाई महत्व दिँदै आएको पनि उनले स्पष्ट गरिन्। मन्त्री डा राणाले भनिन्, हामी शान्ति, सुरक्षा र दिगो विकासलाई सुदृढ पार्न क्षेत्रीय र विश्वव्यापी सबै मञ्चहरूमा सक्रिय रूपमा संलग्न छौँ। संयुक्त राष्ट्रसंघमा सबैभन्दा धेरै शान्ति सैन्य पठाउने देशका रुपमा पनि हामी गर्व गर्दछौँ। उनले सन् २००४ मा सदस्य भएदेखि नै नेपाल बिमस्टेकको बडापत्र, सिद्धान्त र उद्देश्यप्रति प्रतिबद्ध रहेको र क्षेत्रीय समृद्धि, शान्ति र एकताको भूमिकालाई नेपालले आत्मसात गरेको बताइन्। मन्त्री डा राणाले बंगालको खाडी क्षेत्र जलवायु परिवर्तन, प्राकृतिक प्रकोप, वातावरणीय विनास र प्रदूषणको विनाशकारी प्रभावजस्ता कारणले जोखिममा रहेकाले पूर्वाधार निर्माण, पूर्व चेतावनी प्रणालीमार्फत विपद् रोकथाम तथा स्थानीय समुदायहरूलाई वातावरण संरक्षणमा संलग्न गराउनु अहिलेको अत्यावश्यकताभएको बताइन्। उनले बिमस्टेकलाई बलियो साझेदारी मञ्चका रुपमा रूपान्तरण गरी समयानुकुल सशक्त क्षेत्रीय संगठन बनाउन विभिन्न सुझावहरु दिइन्। यसका लगि सबैभन्दा पहिला क्षेत्रीय एकतासहितको सहकार्यको भावना र राजनीतिक इच्छाशक्ति आवश्यक रहेको उनको भनाई थियो। त्यसैगरी बिमस्टेक फ्रि ट्रेड एरियाको सञ्चालन, इपिजी रिपोर्टको कार्यान्वयन, ट्रान्सपोर्ट कनेक्टिभिटीका लागि मास्टर प्लान र आयोजनाहरुको पहिचान तथा क्षेत्रीय केन्द्रहरुको पूर्ण परिचालन बिमस्टेक आवश्यक रहेको उनको सुझाव थियो। मन्त्री डा राणाले भनिन्, उपलब्ध स्रोतहरुको उपयोग, व्यापार र पारवहनमा सहजीकरण, ऊर्जा सहयोग तथा व्यापार, पर्यटनको विकास, लगानी प्रवद्र्धन, प्रविधि हस्तान्तरण, एकीकृत डिजिटल सार्वजनिक पूर्वाधार निर्माण लगायतका क्षेत्रमा सदस्य राष्ट्रहरूबीच सहकार्य र समन्वय आवश्यक छ। बैठकमा बिमस्टेक सदस्य राष्ट्रका विदेशमन्त्रीहरुको सहभागिता थियो।"
राप्रपाले माग्यो गृहमन्त्रीको राजीनामा,"काठमाडौं : राष्ट्रिय प्रजातन्त्र पार्टी (राप्रपा)ले गृहमन्त्रीको राजीनामा माग गरेको छ।अध्यक्ष राजेन्द्र लिङ्देनको नेतृत्वमा गएको राप्रपाको प्रतिनिधिमण्डलले बिहीबार सिंहदरबारमा कार्यवहाक प्रधानमन्त्री प्रकाशमान सिंहलाई ध्यानाकर्षण पत्र बुझाउँदै उक्त घटनाको छानविन गर्नुपर्ने भन्दै गृहमन्त्री रमेश लेखकको राजीनामा माग गरेको हो । गृहमन्त्रीको राजीनामा र चैत १५ गतेको दमनमा नेतृत्व गर्ने प्रहरी प्रमुख र प्रशासनिक नेतृत्वको निलम्बन गर्नुपर्ने राप्रपाको माग छ। त्यस्तै मृतकहरूलाई शहीद घोषणा गरिनुपर्ने, राप्रपा नेताहरू रबीन्द्र मिश्र र डा धवल शमशेर राणालगायत अन्य बन्दीहररूको रिहाई गर्नुपर्ने तथा घाइतेहरूको निःशुल्क र प्रभावकारी उपचारको व्यवस्था गरिनुपर्ने राप्रपाको माग छ। साथै उक्त घटनाको छानविनका लागि सर्वोच्च अदालतको पूर्वन्यायाधीशको नेतृत्वमा मानव अधिकार आयोग र नागरिक समाज सम्मिलित स्वतन्त्र छानविन आयोग गठन गरिनुपर्ने राप्रपाको माग छ। आफ्ना मागहरूका विषयमा सुनुवाई नगरी सरकार एकपक्षीय ढंगले अघि बढे आगामी कार्यक्रमलाई दमनको विरुद्धको कार्यक्रममा परिणत गर्ने राप्रपाले चेतावनी समेत दिएको छ। साथै राप्रपाले नेता मिश्र,राणालगायतलाई राज्यविरुद्धको अपराधजस्तो गम्भीर प्रकृतिको मुद्दा किन लगाइयो भन्दै प्रश्न समेत गरेको छ। चैत्र १५ गते दुर्गा प्रसाईंको नेतृत्वमा राजसंस्था पुनर्स्थापनाका लागि तीनकुनेमा प्रदर्शन भएको थियो।सो क्रममा निजी तथा व्यवसायी भवन ,सञ्चारगृहमा तोडफोड,आजगनी तथा लुटपाट भएको थियो भने दुईजनाले ज्यान गुमाएका थिए। पत्रकार रजकको आगजनी र महर्जनको गोली लागेर मृत्यु भएको थियो।"
प्रधानमन्त्री ओली र भुटानी प्रधानमन्त्री तोब्गेबीच भेटवार्ता,"काठमाडौं : प्रधानमन्त्री केपी शर्मा ओली र भुटानका प्रधानमन्त्री छिरिङ तोब्गेबीच भेटवार्ता भएको छ। थाइल्यान्डको बैंककमा बिहीबार उनीहरूबीच भेटवार्ता भएको हो। उनीहरूबीच गत सेप्टेम्बरमा संयुक्त राष्ट्रसंघको ७९औं महासभाका क्रममा न्युयोर्कमा भएको भेटको स्मरणका साथै सहकार्यका विविध पक्षमा छलफल भएको प्रधानमन्त्री सचिवालयले जानकारी दिएको छ। भुटानका प्रधानमन्त्री तोब्गेले प्रधानमन्त्री ओलीसँग दुई राष्ट्रबीचको लामो समयदेखिको सम्बन्धको बारेमा छलफल भएको उल्लेख गरेका छन्। उनले सामाजिक सञ्जालमा भनेका छन्, 'हाम्रो सहयोगलाई अझ सुदृढ पार्ने अवसरहरू खोज्यौं।' भेटमा परराष्ट्रमन्त्री आरजु राणा देउवा, प्रधानमन्त्रीका मुख्य सल्लाहकार विष्णुप्रसाद रिमाल, परराष्ट्र मन्त्रालयका सचिव अमृतबहादुर राईलगायत सहभागी थिए।"
काठमाडौं महानगर पुगेका प्रशासकीय अधिकृतलाई उपमेयर र कर्मचारीको स्वागत,"काठमाडौं : काठमाडौं महानगरपालिका कार्यालय फर्किएका प्रशासकीय अधिकृत सरोज गुरागाईँलाई जनप्रतिनिधि र कर्मचारीले स्वागत गरेका छन्। प्रशासकीय अधिकृत गुरागाईँलाई उपमेयर सुनिता डंगोल, वडा अध्यक्ष र कर्मचारीले स्वागत गरेका हुन्। गेटमा नगरप्रहरी र कर्मचारी सुरुमा गेटमा नगर प्रहरीले रोकेपनि कर्मचारीले गुरागाईँको पक्षमा नाराबाजी गर्दै उनको कार्यकक्षमा पुर्याएका थिए। ढोकाको चाबी नभेटेपछि कर्मचारी र जनप्रतिनिधिले कार्यकक्षमा लगाइएको ताला फुटाउने प्रयास गर्दागर्दै नगर प्रहरीले हस्तक्षेप गरेका छन् । ताला फुटाउने काम जारी रहँदा मेयर बालेन्द्र शाह (बालेन)को निर्देशनमा काठमाडौं महानगर प्रहरी प्रमुख राजु पाण्डेसहितको टोलीले हस्तक्षेप गर्दै रोकेका छन्। पाण्डेले कार्यकक्षमा पुगेका कर्मचारीलाई र पत्रकारलाई निकाल्न नगरप्रहरीलाई निर्देशन दिएका थिए। प्रमुख प्रशासकीय अधिकृत नहुँदा काठमाडौं महानगरपालिकाका कर्मचारीले ३ महिनादेखि तलबभत्ता लिन पाएका छैनन्। महानगरपालिकाको सेवा प्रभावित छ। जसले गर्दा महानगरका प्रमुख प्रशासकीय अधिकृत गुरागाईलाई हाजिर गर्न दिनुपर्ने माग गर्दै कर्मचारीहरू आन्दोलित बनेका हुन्। पुरानो बसपार्कमा काठमाडौं टावरको नक्सा नियमविरीत पास गर्ने प्रक्रिया अगाडि बढाएपछि गुरागाईंलाई महानगरले जिम्मेवारीबाट हटाएको थियो। आन्दोलित कर्मचारीले भने बालेनले सामाजिक सञ्जालमा स्टाटस लेखेको भरमा महानगर नचल्ने चेतावनी दिएका छन्। महानगरका कर्मचारी नरबहादुर साउदले मेयर शाह कर्मचारीका समस्या समाधान गर्नु्को सट्टा सामाजिक सञ्जालमा स्टाटस लेख्दै हिँडेको आरोप लगाए। उनले भने,'मेयरसावले स्टाटस लेख्दैमा महानगर चल्दैन। समस्या समाधानतिर लाग्नुहोस्।' कर्मचारीहरूले कार्यपालिकाका वडा अध्यक्ष, सदस्य र उपमेयर आफ्नो पक्षमा रहेको दावी गरेका छन्। उनीहरूले प्रशासकीय अधिकृतलाई आजै हाजिर गराए रोकिएको सबै तलब निकासा हुने उल्लेख गरे। लामो समयदेखि तलब नपाएपछि आन्दोलनमा उत्रिनु आफूहरूको बाध्यता रहेको उनीहरूको भनाइ छ। अहिले उपमेयरसहित प्रमुख प्रशासकीय अधिकृतसहित कर्मचारी हलमा छन्।"
प्रधानमन्त्री ओलीसँग थाइल्यान्डका वरिष्ठ व्यवसायीले गरे भेटवार्ता,"काठमाडौं : थाइल्यान्डको औपचारिक भ्रमणमा रहेका प्रधानमन्त्री केपी शर्मा ओलीसँग बैंककका वरिष्ठ व्यवसायीहरुले भेटवार्ता गरेका छन्। थाइल्याण्डको औपचारिक भ्रमणमा रहेका प्रधानमन्त्री ओलीसँग नेपालमा लगानी र पर्यटनको विषयमा व्यवसायीहरुले छलफल गरेका हुन्। भेटवार्तामा नेपाली व्यवसायी प्रतिनिधिमण्डलका सदस्यहरू समेत सहभागी रहेको प्रधानमन्त्री सचिवालयले जनाएको छ। प्रधानमन्त्री ओलीले नेपालमा होटल व्यवसाय तथा हवाई सेवाजस्ता पर्यटन क्षेत्रमा थाइल्यान्डको लगानी र व्यापार गर्न आग्रह गरे। बुधबार प्रधानमन्त्री ओली र थाइल्याण्डका प्रधानमन्त्री पे थिङ् शिनावात्राको भेटवार्ता पछि नेपाल र थाइल्याण्डबीच २ वटा सरकारी र ६ वटा गैह्रसरकारी समझदारीपत्रमा हस्ताक्षर भएका थिए। जहाँ नेपाल र थाइल्याण्डबीच पर्यटन र संस्कृतिसँग सम्बन्धित दुई समझदारीपत्रमा हस्ताक्षर भएको छ । यस समझदारीले दुई देशबीच भएको समझदारीले नेपाल र थाइल्याण्डबीच व्यापारिक सम्बन्धलाई सुदृढ गर्ने, आर्थिक सहकार्यलाई प्रवर्द्धन गर्ने तथा व्यापार र लगानी विस्तारका लागि संरचित रूपरेखा तयार गर्ने लक्ष्य राखेको छ। भ्रमणले दुई देशबीचको व्यापारिक सहकार्यलाई थप मजबुत बनाउने र आर्थिक सहकार्यलाई विस्तार गर्न महत्वपूर्ण योगदान गर्ने विश्वास गरिएको छ। थाइल्याण्ड सरकारको औपचारिक भ्रमण तथा छैटौँ बिम्स्टेक सम्मेलनमा भाग लिन नेपाली प्रतिनिधिमण्डलको नेतृत्व गर्दै प्रधानमन्त्री ओली थाइल्याण्ड गएका हुन्।"
"कुलमान घिसिङको रिटमा सुनुवाइ सकियो, आउला त अन्तरिम आदेश ?","काठमाडौं : नेपाल विद्युत प्राधिकरणको कार्यकारी निर्देशक पदबाट बर्खास्त भएका कुलमान घिसिङको रिटमाथि सुनुवाइ सकिएको छ। सुनुवाइ सकिएकाले आजै आदेश आउने संभावना छ। न्यायाधीश डाकुमार चुडाल र नित्यानन्द पाण्डेयको इजलासमा रिटमाथि मंगलबारदेखि निरन्तर सुनुवाइ भएको हो। बहस नसकिएपछि मंगलबार र बुधबार रिट हेर्दाहर्दैमा राखिएको थियो। गत सोमबार मन्त्रिपरिषद बैठकले घिसिङलाई कार्यकारी निर्देशकबाट बर्खास्त गरेर हितेन्द्रदेव शाक्यलाई नियुक्त गरेपछि घिसिङ सर्वोच्च पुगेका थिए। आफूलाई हटाउने सरकारको निर्णयविरुद्ध अन्तरिम आदेशको माग गर्दै घिसिङले सर्वोच्चमा रिट दायर गरेका थिए। यसैगरी चार वर्षअघि २०७८ साल साउन ३२ गते विदयुत प्राधिकरणका कार्यकारी निर्देशक घिसिङको नियुक्ति खारेजको माग गर्दै हितेन्द्र देव शाक्यले सर्वोच्चमा दायर गरेको रिटमाथि पनि सुनुवाइ सकिएको छ। घिसिङ र शाक्यको रिट एकैसाथ राखेर सर्वोच्चले सुनुवाइ गरेको हो। तत्कालीन सरकारले तत्कालीन प्राधिकरणका कार्यकारी निर्देशक शाक्यलाई जल तथा ऊर्जा आयोगको उर्जा विशेषज्ञ सदस्य पदमा नियुक्त गरी घिसिङलाई प्राधिकरणको कार्यकारी निर्देशक बनाएको थियो। उनले गैरकानुनीरुपमा आफूलाई हटाएर घिसिङलाई कार्यकारी बनाएको दावी गर्दै त्यसलाई बदर गरी आफूलाई यथावत राख्नुपर्ने माग गरेका थिए। शाक्यको नियुक्ति बदरको माग गर्दै घिसिङ अदालत पुगेपछि शाक्यले आफूले दायर गरेको रिटमा निर्णय नभएकाले हालको घिसिङको रिटमा सुनुवाइ गर्न नमिल्ने जिकिर गरेका छन्। तर,सरकारले उक्त मुद्दाको टुंगो नलाग्दै शाक्यलाई पुन:कार्यकारी निर्देशकमा नियुक्त गरेको छ।"
"आन्दोलनकारीले मिडियामाथि निशाना साँधे, कानुनी कारबाही होस् : सांसद गौतम","काठमाडौं : राष्ट्रिय स्वतन्त्र पार्टी (रास्वपा)का सांसद सोविता गौतमले अन्नपूर्ण पोस्ट्लगायत मिडियामाथि भएको आक्रमणको निन्दा गरेकी छन्। बिहीबार तीनुकनेस्थित अन्नपूर्णको कार्यालयमा निरीक्षण गर्दै सांसद गौतमले मिडियामाथि आक्रमण गर्नेलाई कारबाही गर्नुपर्ने बताइन्। पछिल्लो समय आन्दोलनकारीले मिडियामाथि नै निशाना साँध्नु चिन्ताजनक भएको उनको भनाइ छ। 'अहिले मिडियामाथि नै निशाना साँध्ने खालको ट्रेन्ड चलेको देखिन्छ। त्यसलाई रोक्न ठूलो चुनौती छ। यस्ता मानसिकता जोसुकै होस्। चाहे त्यो राजावादी होस् या अरु कोही। कानुनी कारबाही गर्नुपर्छ। यस्तो दण्ड गरियोस् कि आगामी दिनमा यसखालको घटना नघटोस्,' सांसद गौतमले भनिन्। उनले मिडियालगायत व्यापार व्यवसायमा ठूलो क्षति भएकाले उचित राहत सरकारले उपलब्ध गराउनुपर्ने बताइन्। 'व्यापार व्यवसायमा ठूलो क्षति भएको छ। मिडियामा क्षति भएको अवस्था छ। त्यसको उचित क्षतिपूर्ति सरकारले दिनुपर्छ। सबैको बीमा हुन्छ भन्ने पनि छैन,' उनले भनिन्। गत चैत १५ गते तीनकुनेमा भएको राजावादीको प्रदर्शनमा अन्नपूर्ण मिडियामा आक्रमण भएको थियो। आक्रमणकारीले अन्नपूर्णको कार्यालयमा तोडफोड र आगजनी गरेका थिए। अन्नपूर्णका महाप्रबन्धक मनोज बस्नेतले सांसद गौतमलाई अन्नपूर्णमा भएको क्षतिका विषयमा ब्रिफिङ गरेका थिए।"
काठमाडौं महानगरपालिकाका प्रशासकीय अधिकृत गुरागाईँ कार्यकक्ष प्रवेश,"काठमाडौं : काठमाडौं महानगरपालिका प्रशासकीय अधिकृत सरोज गुरागाईँलाई कार्यकक्षमा पुगेका छन्। महानगरका उपमेयर सुनिता डंगोल, वडा अध्यक्ष र कर्मचारीको अनौपचारिक बैठकपश्चात गुरागाईँ आफ्नो कार्यकक्षमा प्रवेश गरेका हुन्। लामो समयपश्चात कार्यालय फर्किएका प्रशासकीय अधिकृत गुरागाईँलाई उपमेयर सुनिता डंगोल, वडा अध्यक्ष र कर्मचारीले स्वागत गरेका थिए। सुरुमा गेटमा नगर प्रहरीले रोकेपनि कर्मचारीले गुरागाईँको पक्षमा नाराबाजी गर्दै उनलाई कार्यकक्षमा पुर्याएका थिए। चाबी नभेटेपछि कर्मचारी र जनप्रतिनिधिले कार्यकक्षमा लगाइएको ताला फुटाउने प्रयास गर्दागर्दै नगर प्रहरी आएर हस्तक्षेप गरेको थियो। ताला फुटाउने काम जारी रहँदा मेयर बालेन्द्र शाह (बालेन)को निर्देशनमा काठमाडौं महानगर प्रहरी प्रमुख राजु पाण्डेसहितको टोलीले हस्तक्षेप गर्दै रोकेका थिए। त्यसपश्चात बोर्ड बैठक हलमा छलफल गरेर उनी कार्यकक्षमा पुगेका हुन्। प्रमुख प्रशासकीय अधिकृत नहुँदा काठमाडौं महानगरपालिकाका कर्मचारीले ३ महिनादेखि तलबभत्ता लिन पाएका छैनन्। महानगरपालिकाको सेवा प्रभावित छ। जसले गर्दा महानगरका प्रमुख प्रशासकीय अधिकृत गुरागाईलाई हाजिर गर्न दिनुपर्ने माग गर्दै कर्मचारीहरू आन्दोलित बनेका हुन्। पुरानो बसपार्कमा काठमाडौं टावरको नक्सा नियमविरीत पास गर्ने प्रक्रिया अगाडि बढाएको भन्दै गुरागाईंलाई महानगरले जिम्मेवारीबाट हटाएको थियो। आन्दोलित कर्मचारीले भने बालेनले सामाजिक सञ्जालमा स्टाटस लेखेको भरमा महानगर नचल्ने चेतावनी दिएका छन्। महानगरका कर्मचारी नरबहादुर साउदले मेयर शाह कर्मचारीका समस्या समाधान गर्नु्को सट्टा सामाजिक सञ्जालमा स्टाटस लेख्दै हिँडेको आरोप लगाए। उनले भने,'मेयरसावले स्टाटस लेख्दैमा महानगर चल्दैन। समस्या समाधानतिर लाग्नुहोस्।' लामो समयदेखि तलब नपाएपछि आन्दोलनमा उत्रिनु आफूहरूको बाध्यता रहेको उनीहरूको भनाइ छ।"
प्रधानमन्त्री ओलीले श्रीलंकाका समकक्षीसँग गरे भेटवार्ता,"बैङकक : बहुक्षेत्रीय प्राविधिक तथा आर्थिक सहयोगका लागि बङ्गालको खाडीको प्रयास (बिमस्टेक)को छैटौँ शिखर सम्मेलनमा भाग लिने क्रममा बैङ्ककमा रहेका प्रधानमन्त्री केपी शर्मा ओली र श्रीलङ्काका प्रधानमन्त्री डा हरिनी अमरासुरियाबीच भेटवार्ता भएको छ । थाइल्याण्डको औपचारिक भ्रमणका कार्यक्रमहरू सकिएपछि प्रधानमन्त्री ओलीले बिमस्टेक शिखर सम्मेलनमा भाग लिन थाइल्याण्ड आएका सदस्य मुलुकका राष्ट्रप्रमुखसरकार प्रमुखसँगको साइडलाइन भेटवार्ता र अन्य भेटवार्तामा भएका छन्। भेटमा द्विपक्षीय सम्बन्ध र आपसी हितका विविध विषयमा छलफल भएको प्रधानमन्त्रीको सचिवालयले जनाएको छ। भेटमा परराष्ट्रमन्त्री डा आरजु राणा देउवा, प्रधानमन्त्रीका मुख्य सल्लाहकार विष्णुप्रसाद रिमाल, परराष्ट्र मन्त्रालयका सचिव अमृतबहादुर राईलगायत सहभागी थिए। यसअघि आजै प्रधानमन्त्री ओलीसँग बैंककका वरिष्ठ व्यवसायीहरूले भेटवार्ता गरेका थिए। प्रधानमन्त्री ओलीसँग नेपालमा लगानी र पर्यटनको विषयमा व्यवसायीहरूले छलफल गरेका थिए।"
हेर्दाहेर्दैमा राखिएको कुलमान घिसिङको रिटमा आज पनि सुनुवाइ हुँदै,"काठमाडौं : नेपाल विद्युत प्राधिकरणको कार्यकारी निर्देशक पदबाट बर्खास्त भएका कुलमान घिसिङको रिटमा आज पनि सुनुवाइ हुने भएको छ। न्यायाधीश डा कुमार चुडाल र नित्यानन्द पाण्डेयको इजलासमा रिटमाथि निरन्तर सुनुवाइ भइरहेको छ। बहस नसकिएपछि मंगलबार र बुधबार रिट हेर्दाहर्दैमा राखिएको थियो। गत सोमबार मन्त्रिपरिषद बैठकले घिसिङलाई कार्यकारी निर्देशकबाट बर्खास्त गरेर हितेन्द्रदेव शाक्यलाई नियुक्त गरेपछि घिसिङ सर्वोच्च पुगेका थिए। आफूलाई हटाउने सरकारको निर्णयविरुद्ध अन्तरिम आदेशको माग गर्दै घिसिङले सर्वोच्चमा रिट दायर गरेका थिए। यसैगरी चार वर्षअघि २०७८ साल साउन ३२ गते विदयुत प्राधिकरणका कार्यकारी निर्देशक घिसिङको नियुक्ति खारेजको माग गर्दै शाक्यले सर्वोच्चमा रिट दिएका थिए। त्यतिबेला सरकारले तत्कालीन प्राधिकरणका कार्यकारी निर्देशक शाक्यलाई जल तथा ऊर्जा आयोगको उर्जा विशेषज्ञ सदस्य पदमा नियुक्त गरी घिसिङलाई प्राधिकरणको कार्यकारी निर्देशक बनाएको थियो। उनले गैरकानुनीरुपमा आफूलाई हटाएर घिसिङलाई कार्यकारी बनाएको दावी गर्दै त्यसलाई बदर गरी आफूलाई यथावत राख्नुपर्ने माग गरेका थिए। शाक्यको नियुक्ति बदरको माग गर्दै घिसिङ अदालत पुगेपछि शाक्यले आफूले दायर गरेको रिटमा निर्णय नभएकाले हालको घिसिङको रिटमा सुनुवाइ गर्न नमिल्ने जिकिर गरेका छन्। तर,सरकारले उक्त मुद्दाको टुंगो नलाग्दै शाक्यलाई पुन:कार्यकारी निर्देशकमा नियुक्त गरेको छ।"
बालेनलाई उपमेयर सुनिताको चुनौती : कोठामा बसेर होइन यहाँ आएर समाधान खोज्नुस्,"उनले प्रमुख प्रशासकीय अधिकृत दोषी प्रमाणित भएको अवस्थामा कारवाही गर्न तयार रहेको बताइन्। काठमाडौं : काठमाडौं महानगरपालिकाका प्रमुख प्रशासकीय अधिकृत सरोज गुरागाईँ तीन महिना १४ दिनपछि आज कार्यालय पुगेका छन्। संघीय मामिला तथा सामान्य प्रशासन मन्त्रालयले गुरागाईँलाई काठमाडौं महानगरपालिकामै हाजिर गर्ने वातावरण बनाइदिनु भन्दै एक महिना अघि पत्र पठाएको थियो। पत्र पठाएको एक महिनापछि आज गुरागाईँ महानगरपालिका गएका हुन्। उपप्रमुख सुनिता डंगोल, अधिकांश कार्यपालिका सदस्य, वडाध्यक्षहरु र कर्मचारी पनि उनी कार्यालय पुग्दा सँगै रहेका छन्। मेयर बालेन साहले उनलाई अवरोध गर्न नगरप्रहरी परिचालन गरे पनि नगरप्रहरीको अवरोध छिचोल्दै गुरागाईंकार्यालय प्रवेश गरेका छन्। कार्यालय प्रवेश गरेपछि पनि गुरागाईं कार्यकक्षमा प्रवेश गर्न खोज्दा मेयर बालेन साहले कार्यकक्षमै चावी लगाइएको छ। गुरागाईँले कार्यकक्षमा प्रवेश गर्न रोक लागाएपछि बोर्ड बैठक हलमा उपप्रमुख सुनिता डंगोल, वडाध्यक्षहरु सबै बैठक बसेका छन्। अनौपचारिक बैठकमा उपप्रमुख डंगोलले मेयर साहको चर्को आलोचना गरिन्। उनले भनिन्, कसैको मनमुटाव होला जनप्रतिनिधि भएकाले हामी आम नागरिकको सेवामा तल्लिन हुनुपर्छ। उनले हरेक घटनाक्रममा आफूहरु जानकार रहेको भन्दै मेयर साहलाई कोठामा बसेर निर्देशन नदिन आग्रह गरिन्। मन्त्रालयबाट पठाएपछि प्रमुख प्रशासकीय अघिकृत हाजिर गर्न आउनु भएको छ, उनले भनिन्, उहाँ हाजिर गर्न आउँदा यो झडपको अवस्था हुनु राम्रो कुरा होइन। कर्मचारीकर्मचारीबीच लडाईँ हुनु पनि राम्रो होइन। उनले प्रमुख प्रशासकीय अधिकृत दोषी प्रमाणित भएको अवस्थामा कारवाही गर्न तयार रहेको भन्दै अहिले उनलाई दोषी प्रमाणित गर्न नसकेको उल्लेख गरिन्। त्यसैले उहाँलाई हाजिर गर्ने व्यवस्था गर्नुपर्छ। हजारौँ कर्मचारी र लाखौँ काठमाडौंबासीले दुःख पाएका छन्। क्यान्सर पीडितलाई पनि हामीले पैसा दिन सकेका छैनौँ। अझै छानबिन गर्नुपर्ने भए गर्ने हो। तर, यो पीडामा राख्नु हुँदैन। उनले महानगरवासीको हित चाहने हो भने सबै एकजुट हुनुपर्ने बताइन्। यो तमासा हामीले हेर्नुपर्ने ? मेयरको आदेश हो भने मेयर अघि आउनुपर्छ। होइन भने कोठामा बसेर आदेश दिन पाइँदैन। पहिला आजको विषय समाधान गर्छौ। त्यसपछि बोर्ड बैठक बस्छौँ। आजका लागि यो समस्या समाधान गर्नुपर्छ। महानगरका प्रवक्ता नविन मानन्धरलगायत वडाध्यक्षले पनि मेयर साहको चर्को आलोचना गरेका थिए। अनौपचारिक बैठकमा नगरप्रहरी प्रमुख पाण्डेलाई उपप्रमुख डंगोलले तपाईँले लिखित आदेशमा ताला लगाउनु भएको हो कि मौखिक आदेशमा भनेर प्रश्न गर्दा पाण्डेले मौखिक आदेशमा लगाएको प्रतिक्रिया दिए। पाण्डेले त्यस्तो प्रतिक्रिया दिएपछि कर्मचारीहरु थप आक्रोशित बनेका थिए। मेयर बालेन साहले लामो समयदेखि व्यक्तिगत इगो का कारण प्रमुख प्रशासकीय अघिकृतलाई कार्यालय प्रवेशमा रोक लगाएर कर्मचारीहरुको नियमित तलब समेत रोक्का गरिदिएको भन्दै कर्मचारीहरु पनि असन्तुष्ट बनेका थिए। प्रमुख प्रशासकीय अधिकृत नहुँदा काठमाडौं महानगरपालिकाका कर्मचारीले ३ महिनादेखि तलबभत्ता लिन पाएका छैनन्। महानगरपालिकाको सेवा प्रभावित छ। जसले गर्दा महानगरका प्रमुख प्रशासकीय अधिकृत गुरागाईलाई हाजिर गर्न दिनुपर्ने माग गर्दै कर्मचारीहरू आन्दोलित बनेका हुन्। गुरागाईँ कार्यालय पुग्दा सबैले मेयरका विरुद्ध नारावाजी गर्दै अघि बढाएका थिए। त्यहाँ कर्मचारी र वडाध्यक्षहरुले समेत मेयर साहले समस्या समाधानमा भन्दा पनि स्टन्टमा बढी ध्यान दिदाँ समस्या भएको भन्दै विरोध गरेका थिए।"
२६ बुँदे राजनीतिक प्रतिबद्धतासहित संघीय लोकतान्त्रिक मोर्चा घोषणा,"काठमाडौं : मधेस केन्द्रित दलहरूले संघीय लोकतान्त्रिक मोर्चा घोषणा गरेका छन्। विभिन्न २६ बुँदे राजनीतिक प्रतिबद्धतासहित मोर्चाको घोषणा गरिएको हो। मोर्चामा मोर्चामा जनमत, जसपा नेपाल, लोसपा, नागरिक उन्मुक्ति, राष्ट्रिय मुक्ति, जनता प्रगतिशील र तमलोपा रहेका छन्।"
मोर्चाको नीति पहिचानका आधारमा प्रदेश संरचनासहितको संविधान संशोधन,"काठमाडौं : मधेस केन्द्रित दलहरूले संघीय लोकतान्त्रिक मोर्चा घोषणा गरेका छन्। विभिन्न २६ बुँदे राजनीतिक प्रतिबद्धतासहित विभिन्न सात दलले उक्त मोर्चाको घोषणा गरेका हुन्। मोर्चाले संघीय लोकतान्त्रिक गणतन्त्रको रक्षा र सुदृढीकरण गर्ने, सामर्थ्य र पहिचानको आधारमा प्रदेशहरूको सीमांकन, नामांकन तथा संरचना गर्नगराउनका साथै संघीयताको प्रभावकारी कार्यान्वयनका लागि संघ र प्रदेश सरकारहरूका बीचको क्षेत्राधिकारलाई स्पष्ट पार्ने नीति लिएको छ। राजस्व तथा स्रोत साधनहरू सन्तुलित र न्यायोचित रूपमा बाँडफाँड गर्ने र राज्यका तर्फबाट प्रदान गरिने सेवा, सुविधाहरू जनतामा पुऱ्याउन प्रदेशलाई सक्षम बनाई स्थानीय तहलाई प्रदेशको क्षेत्राधिकारभित्र रहने गरी संघीय लोकतान्त्रिक गणतन्त्रात्मक प्रणालीलाई समृद्ध पार्न मोर्चा नीति लिएको प्रतिबद्धता पत्रमा उल्लेख छ। त्यस्तै नेपालको संविधान अपूर्ण, अधुरो, विभेदकारी र त्रुटिपूर्ण रहेकाले सबै समुदायले स्वामित्व ग्रहण गर्नसक्ने गरी समय सापेक्ष रूपमा संशोधन एवं परिमार्जन गर्नुपर्ने मोर्चाले प्रतिबद्धता जनाएको छ। मुलुकमा विद्यमान रहेका अनियमितता, प्रशासनिक ढिलासुस्ती, भ्रष्टाचार, लुटतन्त्र, कमिशनतन्त्र र विचौलियातन्त्रजस्ता विकृति र विसङ्गतिलाई नियन्त्रण गरी जनतालाई सदाचार र सुशासनको प्रत्याभूति गराउन जनजागरण तथा दबाबमूलक कार्यक्रम सञ्चालन गर्ने नीति पनि मोर्चाले लिएको छ। त्यस्तै विगतमा नेपाल सरकार र आन्दोलनकारी शक्तिहरूबीच गरिएका २२ बुँदे, ८ बुँदे र ११ बुँदे सम्झौताका साथै र सरकारबीच गरिएका सहमतिहरू तत्काल कार्यान्वयन गराउन पनि मोर्चाको नीति छ। मधेस थरुहट आन्दोलनका बेला सरकारले बनाएको लाल आयोगको प्रतिवेदन पनि सार्वजनिक गराउन मोर्चाको नीति छ। विभिन्न आन्दोलनमा पक्राउ परेका आन्दोलनकारी नेताकार्यकर्तामाथि लगाइएका मुद्दाको खारेजी र राजबन्दीहरूको रिहाइ गराउने प्रतिबद्धता पनि मोर्चाले लिएको छ। त्यस्तै समानुपातिक निर्वाचन प्रणाली, प्रतिनिधि सभा र राष्ट्रिय सभामा समान जनसंख्याका आधारमा प्रतिनिधित्वको व्यवस्था र स्थानीय तहलाई प्रादेशिक क्षेत्राधिकारभित्र रहने व्यवस्था गराउन र मानवीय विकासको सूचकांक र जनसंख्याको आधारमा विकास, निर्माण र सेवाका लागि बजेट वितरण गरिनुपर्ने मोर्चाको नीति छ। त्यस्तै सरकारी कामकाजको भाषाको रूपमा कायम रहेको एकल भाषिक नीति र व्यवहारलाई अन्त्य गरी बहुभाषिक नीति लागू गरी सबै राष्ट्रिय भाषाहरूलाई सूचीकृत गरी सरकारी कामकाजी भाषाको रूपमा मान्यता दिई समान भाषिक नीति लागू गराउन र मातृभाषाको विकासका लागि विशेष अभियान सञ्चालन गराउने प्रतिबद्धता मोर्चाको छ।"
सर्वोच्चले दिएन कुलमानको पक्षमा अन्तरिम आदेश,काठमाडौं : कुलमान घिसिङले दायर गरेको रिटमा सर्वोच्च अदालतले अन्तरिम आदेश दिन अस्वीकार गरेको छ। न्यायाधीश डाकुमार चुडाल र नित्यानन्द पाण्डेयको इजलासले कुलमानको पक्षमा अन्तरिम आदेश दिन अस्वीकार गर्दै मुद्दालाई अग्राधिकारको आदेश दिएको छ। गत सोमबार मन्त्रिपरिषद बैठकले घिसिङलाई कार्यकारी निर्देशकबाट बर्खास्त गरी हितेन्द्रदेव शाक्यलाई नियुक्त गरेपछि घिसिङ सर्वोच्च पुगेका थिए। आफ्नो कार्यकाल छँदै सरकारले बदनीयतपूर्वक हटाएको भन्दै अन्तरिम आदेशको माग गर्दै घिसिङ सर्वोच्च पुगेका थिए। चैत १५ गते सो रिटमाथि प्रारम्भिक सुनुवाइ गर्दै सर्वोच्चले कारण देखाउ आदेश जारी गरेको थियो। न्यायाधीश अव्दुल अजीज मुसलमानको एकल इजलासले घिसिङलाई बर्खास्त गर्नुपर्ने कारण सरकारलाई सोधेको थियो। अदालतले लिखित जवाफ माग गर्दै अन्तरिम आदेश हुने वा नहुने विषयमा दुवै पक्षलाई चैत १७ गते छलफलका लागि बोलाएको थियो।
बालेनले छेक्दाछेक्दै प्रमुख प्रशासकीय अधिकृत गुरागाईं कसरी छिरे काठमाडौं महानगर ?,"मेयर बालेन साहले उनलाई अवरोध गर्न नगरप्रहरी परिचालन गरे पनि अवरोध छिचोल्दै गुरागाई कार्यालय प्रवेश गरेका थिए। काठमाडौं : काठमाडौं महानगरपालिकाका मेयर बालेन शाह र वडाअध्यक्ष तथा कर्मचारीको विवाद छताछुल्ल भएको छ। लामो समयदेखि काठमाडौं महानगरपालिकाका प्रमुख प्रशासकीय अधिकृतबिहीन हुँदा महानगरको कामकाज ठप्प भएको थियो । यो बीचमा संघीय मामिला तथा सामान्य प्रशासन मन्त्रालयले गुरागाईँलाई काठमाडौं महानगरपालिकामै हाजिर गर्ने वातावरण बनाइदिनु भन्दै एक महिना अघि पत्र पठाएको थियो। मन्त्रालयले गुरागाईँलाई दिएको पत्रमा भनिएको थियो,त्यहाँ महानगरपालिकाका प्रमुख प्रशासकीय अधिकृत श्री सरोजप्रसाद गुरागाईँले आफूलाई खटाएको कार्यालयको कार्यकक्षमा प्रवेश गर्न अवरोध सिर्जना गरी कार्यावातावरण विथोलिएको तथा मिति २०८१ पुस ८ देखि हाजिर गर्न नपाएको अवस्था रहेकोले आवश्यक व्यवस्थापन गरी कार्य वातावरण सहज बनाइदिनुहुन भनि यस मनत्तालयमा निवेदन पेश गर्नुभएको हुँदा निजलाई त्यहाँ महानगरपालिकामा हाजिर भई कार्य गर्ने सम्पादनका लागि आवश्यक सहजीकरण गरिदिनु हुन यस मन्त्रालय (माननीय मन्त्रीस्तर)को २०८१ फागुन २१ को निर्णय अनुसार अनुरोध छ । मन्त्रालयको पत्र प्राप्त भएको लामो समयदेखि काठमाडौँ महानगरका प्रमुख प्रशासकीय अधिकृत गुरागाईंलाई हाजिर गर्न नदिएपछि गत चैत १२ गते स्थानीय तह कर्मचारी युनियन नेपालले चैत २५ गतेभित्र हाजिर गर्न नदिए आन्दोलन गर्ने कर्मचारीले चेतावनी दियो। स्थानीय तह कर्मचारी युनियन नेपालले विज्ञप्तिमार्फत दिएको अल्टिमेटम नजिकिँदै गर्दा पनि मेयर बालेन शाहले कुनै छलफल र चासो नगरेपछि आज कार्यालय समय सुरु भएसँगै महानगरका कर्मचारी र वडाअध्यक्षहरुसमेत आन्दोलित बने। यता गुरागाईं आज काममा फर्कने तयारी गरेपछि उनलाई रोक्नका लागि मेयर बालेनले नगर प्रहरी परिचालन गरे भने केही जनप्रतिनिधि कर्मचारीहरू महानगरपालिकाका प्रमुख प्रशासकीय अधिकृत गुरागाईँ महानगरमा आउनुपर्ने माग गर्दै कमलादीस्थित महानगरपालिकाको कार्यालयमा जम्मा हुन थाले। कर्मचारी आन्दोलित हुन थालेपछि मेयर बालेनको निर्देशनमा काठमाडौं महानगर प्रहरी प्रमुख राजु पाण्डेसहितको नगर प्रहरीको टोली गेटमा तैनाथ रहे। कर्मचारीहरुले मेयर बालेनविरुद्ध प्रदर्शन गरिरहेको समयमा प्रमुख प्रशासकीय अधिकृत गुरागाईं पनि महानगर पुगे। गेटमा नगर प्रहरीले रोक्न खोजेपनि कर्मचारीले गुरागाईंको पक्षमा नाराबाजी गर्दै गुरागाईंलाई स्वागत गर्दै कार्यकक्ष लग्ने प्रयास गरे। ढोकाको चाबी नभेटेपछि कर्मचारी र जनप्रतिनिधिले कार्यकक्षमा लगाइएको ताला फुटाउन थाले। ताला फुटाउने काम जारी रहँदा मेयर शाहको निर्देशनमा काठमाडौं महानगर प्रहरी प्रमुख राजु पाण्डेसहितको टोलीले हस्तक्षेप गर्दै रोके। मेयरलाई कोठामा बसेर निर्देशन नदिन उपमेयरको चेतावनी वडाध्यक्ष र प्रशासकीय अधिकृतसहितका कर्मचारीलाई नगरप्रहरीलाई रोकेपछि बोर्ड बैठक हलमा उपप्रमुख सुनिता डंगोल, वडाध्यक्षहरुसहित कर्मचारी बैठक बसे। अनौपचारिक बैठकमा उपप्रमुख डंगोलले मेयर साहको चर्को आलोचना गरिन्। उनले भनिन्, कसैको मनमुटाव होला जनप्रतिनिधि भएकाले हामी आम नागरिकको सेवामा तल्लिन हुनुपर्छ। उनले हरेक घटनाक्रममा आफूहरु जानकार रहेको भन्दै मेयर साहलाई कोठामा बसेर निर्देशन नदिन आग्रह गरिन्। मन्त्रालयबाट पठाएपछि प्रमुख प्रशासकीय अधिकृत हाजिर गर्न आउनु भएको छ, उनले भनिन्, उहाँ हाजिर गर्न आउँदा यो झडपको अवस्था हुनु राम्रो कुरा होइन। कर्मचारीकर्मचारीबीच लडाईँ हुनु पनि राम्रो होइन। महानगरमा उपमेयर डंगोल, वडाध्यक्ष, वडा सदस्य र कर्मचारीको साथ पाएपछि उनले हाजिर गरेका छन्। उनले प्रमुख प्रशासकीय अघिकृत दोषी प्रमाणित भएको अवस्थामा कारवाही गर्न तयार रहेको भन्दै अहिले उनलाई दोषी प्रमाणित गर्न नसकेको उल्लेख गरिन्। त्यसैले उहाँलाई हाजिर गर्ने व्यवस्था गर्नुपर्छ। हजारौँ कर्मचारी र लाखौँ काठमाडौंबासीले दुःख पाएका छन्। क्यान्सर पीडितलाई पनि हामीले पैसा दिन सकेका छैनौँ। अझै छानबिन गर्नुपर्ने भए गर्ने हो। तर, यो पीडामा राख्नु हुँदैन। उनले भनिन्, यो तमासा हामीले हेर्नुपर्ने ? मेयरको आदेश हो भने मेयर अघि आउनुपर्छ। होइन भने कोठामा बसेर आदेश दिन पाइँदैन। पहिला आजको विषय समाधान गर्छौ। त्यसपछि बोर्ड बैठक बस्छौँ। आजका लागि यो समस्या समाधान गर्नुपर्छ। अनौपचारिक बैठकमा नगरप्रहरी प्रमुख पाण्डेलाई उपप्रमुख डंगोलले तपाईँले लिखित आदेशमा ताला लगाउनु भएको हो कि मौखिक आदेशमा भनेर प्रश्न गर्दा पाण्डेले मौखिक आदेशमा लगाएको प्रतिक्रिया दिए। पाण्डेले त्यस्तो प्रतिक्रिया दिएपछि कर्मचारीहरु थप आक्रोशित बनेका थिए। उनीहरूको अनौपचारिक छलफलपश्चात रोक्न तैनाथ नगर प्रहरीलाई हटाएर वडाध्यक्ष र कर्मचारीहरूले गुरागाईंलाई महानगरपालिकाको कार्यालय छिराएका हुन्। महानगरमा उपमेयर डंगोल, वडाध्यक्ष, वडा सदस्य र कर्मचारीको साथ पाएपछि उनले हाजिर गरेका छन्। बालेनले कार्यालय प्रवेशमै रोक लगाएपछि गुरागाईँले गत पुस ८ गतेदेखि हाजिर गर्न पाएका थिएनन्। आन्दोलित कर्मचारीले भने बालेनले सामाजिक सञ्जालमा स्टाटस लेखेको भरमा महानगर नचल्ने चेतावनी दिएका छन्। महानगरका कर्मचारी नरबहादुर साउदले मेयर शाह कर्मचारीका समस्या समाधान गर्नु्को सट्टा सामाजिक सञ्जालमा स्टाटस लेख्दै हिँडेको आरोप लगाए। उनले भने,'मेयरसावले स्टाटस लेख्दैमा महानगर चल्दैन। समस्या समाधानतिर लाग्नुहोस्।' लामो समयदेखि तलब नपाएपछि आन्दोलनमा उत्रिनु आफूहरूको बाध्यता रहेको उनीहरूको भनाइ छ। मेयर बालेन साहले लामो समयदेखि व्यक्तिगत इगो का कारण प्रमुख प्रशासकीय अघिकृतलाई कार्यालय प्रवेशमा रोक लगाएर कर्मचारीहरुको नियमित तलब समेत रोक्का गरिदिएको भन्दै कर्मचारीहरु पनि असन्तुष्ट बनेका थिए। प्रमुख प्रशासकीय अधिकृत नहुँदा काठमाडौं महानगरपालिकाका कर्मचारीले ३ महिनादेखि तलबभत्ता लिन पाएका छैनन्। महानगरपालिकाको सेवा प्रभावित छ। जसले गर्दा महानगरका प्रमुख प्रशासकीय अधिकृत गुरागाईलाई हाजिर गर्न दिनुपर्ने माग गर्दै कर्मचारीहरू आन्दोलित बनेका हुन्।पुरानो बसपार्कमा काठमाडौं टावरको नक्सा नियमविपरीत पास गर्ने प्रक्रिया अगाडि बढाएको भन्दै गुरागाईंलाई महानगरले जिम्मेवारीबाट हटाएको थियो।"
सवारी दुर्घटनामा वृद्धको मृत्यु,उदयपुर : उदयपुरको कटारी नगरपालिका४ मा भएको दुर्घटनामा वृद्धको मृत्यु भएको छ। बिहीबार दिउँसो मदन भण्डारी राजमार्गअन्तर्गत कटारी ४ को सडकखण्डमा मोटरसाइकलले साइकललाई ठक्कर दिँदा सिन्धुलीको दुधौली नगरपालिका५ घारीथुन्सीका ७१ वर्षीया जेष्ठ नागरिक अम्बर सुनुवारको मृत्यु भएको हो। कटारीबाट दुधौली सिन्धुलीतर्फ जाँदै गरेको प्र २०१००३२ प ५४२२ नम्बरको कटारी६ गेरुवाका २३ वर्षीया अनन्त मगरले चलाएको मोटरसाइकलले विपरीत दिसाबाट कटारीतर्फ आउँदै गरेको साइकललाई ठक्कर दिँदा गम्भीर घाइते भएका सुनुवारलाई कटारी अस्पतालमा ल्याई उपचार गर्ने क्रममा दिउँसो मृत्यु भएको इलाका प्रहरी कार्यालय कटारीका प्रमुख प्रहरी नायब उपरीक्षक कमल बजगाईंले बताए। उनका अनुसार मोटरसाइकलमा पछाडि सवार कटारी५ भुल्केका २२ वर्षीया सरिना मगर सामान्य घाइते भएकोमा कटारी अस्पतालमा उपचार गरी हाल मोटरसाइकल चालक मगर र सरिना दुवैलाई प्रहरी कार्यालयमा लिई मोटरसाइकलसहित नियन्त्रणमा राखिएको छ। घटनाबारे थप अनुसन्धान भइरहेको प्रहरीले जनाएको छ।
जंगलमा गाडिएको अवस्थामा महिलाको शव फेला,रौतहट : वृन्दावन नगरपालिका१ स्थित बलेरी जंगलमा महिलाको शव गाडिएको अवस्थामा फेला परेको छ। आठ दिनदेखि बेपत्ता रहेकी ती महिलाको शव प्रहरीले फेला पारेको हो। प्रहरीका अनुसार मृतक वृन्दावन नगरपालिका१ निवासी फूलमतिया देवी हुन्। उनी गत चैत १४ गतेदेखि बेपत्ता थिइन्। परिवारले बेपत्ताको उजुरी दिएपछि प्रहरीले खोजी कार्य सुरु गरेको थियो। खोजीका क्रममा तालिम प्राप्त कुकुरको सहायताले प्रहरीले जंगलमा गाडिएको अवस्थामा शव फेला पारेको गरुडा प्रहरी प्रमुख डीएसपी राजन कार्कीले बताए। घटनालाई रहस्यमय ठहर गर्दै प्रहरीले हत्या भएको आशंका गरेको छ। यस विषयमा गहिरो अनुसन्धान भइरहेको र हालसम्म दुई जनालाई पक्राउ गरिएको कार्यालयले जनाएको छ। अनुसन्धानका क्रममा थप प्रमाण संकलन भइरहेको र हत्याको कारण पत्ता लगाउने प्रयास जारी रहेको कार्यालयका प्रवक्ता दीपककुमार रायले बताए। प्रहरीले सम्भावित अन्य संलग्न व्यक्तिहरूको खोजी कार्य अघि बढाएको बताएको छ।
ठूलो परिमाणमा ब्राउन सुगरसहित चार भारतीय कारोबारी पक्राउ,"वीरगन्ज : वीरगन्ज नाकाबाट प्रहरीले ठूलो परिमाणमा ब्राउन सुगरसहित चारजना भारतीयलाई पक्राउ गरेको छ। प्रहरीले पक्राउ गरेका मध्ये ब्राउन सुगरका मुख्य कारोबारीपनि रहेका छन्। वीरगन्ज महानगरपालिका१६ भन्सार नजिकको रजतजयन्ती चोकमा बुधबार साँझ नियमित चेकजाँचका क्रममा प्रहरीले २२० ग्राम ब्राउन सुगरसहित उनीहरूलाई पक्राउ गरेको हो। पक्राउ पर्नेमा भारत बिहारको रक्सौल१४ मौजे टोलका ३२ वर्षीय कृष्ण कुमार गुप्ता, वडा नम्बर १३ का ४० वर्षीय सुधीर कुशवाहा र ३८ वर्षीय अमित श्रीवास्तव तथा वडा नम्बर १ का राजा कुमार यादव रहेका छन्। तीमध्ये गुप्ता मुख्य कारोबारी हुन् भने राजा कुमार गाडीका चालक हुन्। रक्सौलबाट वीरगन्जतर्फ आउँदै गरेको बीआर०६ डी०००७ नम्बरको कालो रंगको स्करपिओ गाडीमा सवार उनीहरूमाथि शंका लागेपछि प्रहरीले खानतलासी गरेको थियो। त्यसक्रममा उक्त गाडीको डिक्कीभित्र लुकाएर राखिएको अवस्थामा दुई वटा प्याकेटबाट २२० ग्राम ब्राउन सुगर बरामद भएको पर्साका प्रहरी उपरीक्षक गौतम मिश्रले जानकारी दिए। पक्राउ परेकामध्ये कृष्ण कुमार गुप्ता लागुऔषधका मुख्य कारोबारी रहेको प्रहरीको प्रारम्भिक अनुसन्धानबाट खुलेको प्रहरी उपरीक्षक मिश्रले बताए। उनी विरुद्ध नेपालमा यसअघि पनि लागूऔषधसम्बन्धी मुद्दा रहेको प्रहरीले जनाएको छ। पक्राउ परेका चारै जना विरुद्ध लागूऔषध मुद्दामा अनुसन्धानका लागि पर्सा जिल्ला अदालतबाट ५ दिनको म्याद थप गराएर प्रहरी हिरासतमा राखिएको उनले बताए।"
सूर्यगढीमा राष्ट्रपति रनिङ शिल्ड प्रतियोगिता सुरु,नुवाकोट : नुवाकोटको सूर्यगढीमा पाँचौं राष्ट्रपति कप रनिङ शिल्ड प्रतियोगिता सुरु भएको छ। गाउँपालिकाले सूर्यगढी४ आमभन्ज्याङस्थित खेल मैदानमा सो प्रतियोगिता आयोजना गरेको हो प्रतियोगिताको पूर्व अर्थमन्त्री तथा कांग्रेस प्रवक्ता डा प्रकाशशरण महतले उद्घाटन गरे। तीन दिनसम्म सञ्चालन हुने प्रतियोगितामा एथ्लेटिक्सका साथै भलिबल लगायत विभिन्न विद्यामा खेलाडीहरूबीच प्रतिस्पर्धा हुने छ। प्रतियोगितामा गाउँपालिकाका ९ वटा विद्यालयबाट तीन सय ५० जना विद्यार्थीको सहभागिता रहेको आयोजक गाउँपालिका अध्यक्ष सन्तबहादुर घलेले जानकारी दिए।
प्रदूषण बढेपछि काठमाडौंमा हप्ताको दुई दिन बिदा र जोरबिजोर सवारीसाधन चलाउने विषयमा छलफल,"काठमाडौं : कार्यवाहक प्रधानमन्त्री प्रकाशमान सिंहले बढ्दो वायु प्रदूषण कम गर्न सबैले भूमिका खेल्नुपर्ने बताएका छन्। शहरी विकास मन्त्रालयमा आज विज्ञसँग छलफल गर्दै कार्यवहाक प्रधानमन्त्री सिंहले वायु प्रदूषणका कारण जनजीवन प्रभावित हुँदै गएकोमा चिन्ता व्यक्त गरे। उनले अहिले प्रदूषण बढ्नुको मुख्य कारण डढेलो रहेको पनि जिकिर गरे। उनले छिट्टै सरकारले यस विषयमा निर्णय लिने बताए। छलफलमा वन मन्त्रालयले प्रदूषण बढ्दै गएकाले हप्ताको दुई दिन बिदा दिनुपर्ने, सवारी जोर बिजोर गरेर चलाउनुपर्ने सम्मको स्थिति हुनसक्ने संकेत गरेको वन मन्त्रालयका सचिव दीपक खरालले बताए। विज्ञहरूले प्रदूषणको प्रमुख कारण सवारीसाधन रहेको दाबी गर्दै केही दिन चाप कम गर्नुपर्ने सुझाव दिएका थिए। वातावरण विज्ञ भूषण तुलाधरले वायु गुणस्तर योजना बनाउन सरकारलाई सुझाव दिए। त्यस्तै विज्ञ शुन्दर शर्माले वातावरण संरक्षणका लागि राष्ट्रिय रणनीति बनाउनुपर्ने बताए। निर्माण व्यवसायी महासंघका अध्यक्ष रवि सिंहले भने सरकारले निर्माण व्यवसायीलाई मात्र दोष दिएर पन्छिन नमिल्ने बताए। राट्रिय यातायात व्यवसायी महासंघले भने सार्वजनिक सवारी साधनले नभएर करिब २ लाख निजी मोटर साइकलले बढी प्रदूषण गरेको हुँदा त्यसलाई कम गरेर सार्वजनिक सवारी साधनलाई प्राथामिकता दिनुपर्ने बताए। छलफललमा वनमन्त्री ऐनबहादुर शाही, वनराज्यमन्त्री रूपा विकलगायतका मन्त्रालय र विभागका कर्मचारी उपस्थित थियो।"
शुक्रबार देशका यी स्थानमा हुने छ वर्षा,काठमाडौं : देशको पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहनेछ। मौसम पूर्वानुमान महाशाखाका अनुसार गण्डकी प्रदेश र कर्णाली प्रदेशका पहाडी भूभागका एकदुई स्थानमा मेघगर्जन चट्याङसहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ। शुक्रबार राति कोशी प्रदेश र गण्डकी प्रदेशको पहाडी भूभागमा आंशिक बदली रही बाँकी भूभागमा मौसम मुख्यतया सफा रहनेछ।
कुकुरले टोकेर घाइते भएका पुरुषको मृत्यु,विराटनगर : मोरङको बेलबारीमा बाटो हिँड्दै गर्दा कुकुरले टोकेर घाइते भएका १ जना पुरुषको बिहीबार मृत्यु भएको छ। प्रहरीका अनुसार मोरङको मिक्लाजुङ गाउँपालिका६ मगर टोलका अन्दाजी ६२ वर्षीय गौडे भनिने कृष्णबहादुर मगरको मृत्यु भएको हो। मगरलाई बेलबारी नगरपालिका१० भाउन्नेमा छाडा कुकुरले बिहीबार बिहान ९ बजेतिर टोकेर घाइते बनाएको थियो। बेवारिसे कुकुरले टोकेपछि उनी सडकमा रक्ताम्य भएर लगेका थिए। बेलबारी१० का वडाध्यक्ष गंगाबहादुर याक्खाका अनुसार सडकमा रक्ताम्य अवस्थामा लडिरहेको देखेपछि उद्धार गरेर उपचारका लागि पठाइएको हो। मगर केही समययता भाउन्ने क्षेत्रमै बस्दै आएका थिए। बाटो हिँड्दै गर्दा अचानक बेवारिसे कुकुरले टोकेर उनी घाइते भएको वडाध्यक्ष याक्खाले बताए। स्थानीय प्रत्यक्षदर्शीले सुरुमा घटनाको जानकारी गराएको र पछि सीसी क्यामेरा फुटेज हेर्दा पनि कुकुरले टोकेको देखिएको उनको भनाइ छ। याक्खाका अनुसार दायाँ खुट्टाको पिँडुलामा टोकेर मगरलाई गम्भीर घाइते बनाएपछि घटनास्थलबाट कुकुर भागेको थियो। सडकमा लडिरहेका मगरलाई सुरुमा उद्धार गरेर उपचारका लागि नगर अस्पताल बेलबारी लगिएको थियो। त्यहाँ सम्भव नभएपछि थप उपचारका लागि विराटनगरको कोशी अस्पताल ल्याइयो। अस्पताल पुर्याउनसाथ चिकित्सकले मृत घोषित गरिदिएको मोरङ प्रहरी प्रवक्ता डीएसपी वेदप्रकाश जोशीले जानकारी दिए। उनका अनुसार कुकुरले टोकेर लागेको चोटबाट अत्यधिक रक्तश्राव भएका कारण मगरको मृत्यु भएको चिकित्सकले बताएका छन्। शवलाई पोस्टमार्टमका लागि कोशी अस्पतालमै राखिएको छ। परिवारका सदस्य सम्पर्कमा आइसकेको र शुक्रबार पोस्टमार्टम गरेर शव जिम्मा लगाइने प्रहरीको भनाइ छ। प्रहरीले घटनाको थप अनुसन्धान गरिरहेको छ।
बाबा रतननाथको भारतमा भव्य स्वागत,"काठमाडौं : सदियौंदेखि चल्दै आएको प्रसिद्ध पीर बाबा रतननाथको भारतमा भव्य स्वागत गरिएको छ। उत्तर प्रदेशस्थित देवीपाटनमा बाबा रतननाथको भव्य स्वागत गरिएको हो। नेपालबाट भव्य शोभायात्रासहित भारत पुगेको बाबा रतननाथलाई हेलिकोप्टरबाट पुष्पगुच्छा अर्पणसमेत गरिएको थियो। हरेक वर्षको पञ्चमी तिथिमा बाबा रतननाथ भगवानको उत्तर प्रदेशस्थित देवीपाटन मन्दिरमा विशेष पूजा गरिन्छ। सोही पूजाका लागि नेपालबाट शोभायात्रासहित बाबा रतननाथलाई देवीपाटनसम्म पुर्याइएको हो। देवीपाटन मन्दिरमा रतननाथ बाबाको पिर र अमृत पात्रलाई पूजा गर्ने गरिन्छ। जानकारहरूका अनुसार रतननाथ भगवानलाई भारतको मन्दिरमा भब्यताका साथ पूजा गरिन्छ र यो परम्परा वार्षौंदेखि चल्दै आएको छ। दाङका सामाजिक अगुवा सुरेन्द्र चौधरीका अनुसार यो सदियौंदेखि चल्दै आएको परम्परा हो। उनले पुर्खाहरूको परम्परालाई अहिले पनि उतिकै महत्त्वका साथ हेरिने गरेको बताए। यसले नेपाल र भारतबीच धार्मिक, सांस्कृतिक सम्बन्धलाई मजबुत बनाएको बताए। 'यो थारूहरूको पुर्खाहरूले चलाउँदै आएको परम्परा हो। सिद्ध पीर बाबा रतननाथको संरक्षण पनि थारूहरूले गर्दै आएको छ। सदियौंदेखि चल्दै आएको यस परम्पराले नेपालभारतका नागरिकबीचको धार्मिक र सांस्कृतिक सम्बन्धलाई थप प्रगाढ बनाएको छ,' उनले भने। शोभायात्रामा नेपालभारत सहकार्य, थारू कल्याणकारिणी सभा, थारू महिला समाज, मगर समाज, स्थानीय क्लबहरूको सहभागिता रहेको थियो। हात्ती र घोडासहितको शोभायात्रामा हजारौं तीर्थालुहरू सहभागी थिए। बाबा रतननाथको पूजामा सहभागी हुन नेपालसहित भारतका विभिन्न जिल्लाबाट भक्तजनहरूको ठूलो घुइँचो लाग्छ। देवीपाटन नेपालका सिद्ध योगी बाबा रतननाथको शक्ति उपासना स्थलको रूपमा पनि चिनिने गर्छ। को हुन् बाबा रतननाथ? महायोग गुरु गोरखनाथका शिष्य थिए रतननाथ योगी। गोरखनाथको आदेशपछि रतननाथले देवीपाटन मन्दिरको स्थापना गरेका थिए। उनले देवीपाटनमा वर्षौंसम्म तपस्या गरेका थिए। जसअनुसार उनले त्यहाँबाट ८ प्रकारका सिद्धी प्राप्त गरेको बताइन्छ। तपस्याका दौरान माता पाटेश्वरीले योगीलाई दर्शन दिँदै पञ्चमीदेखि नवमीसम्म पूजा गर्नुपर्ने वरदान दिएको जानकारहरू बताउँछन्। त्यही बेलादेखि बाबा रतननाथलाई प्रत्येक वर्ष देवीपाटनसम्म विशेष शोभायात्रा र पूजाआजा गर्ने चलन छ।"
एसईईको उत्तरपुस्तिका जाँच्नै छोडेर शिक्षकहरू आन्दोलनमा,"काठमाडौंं : यतिबेला विद्यालय तहको परीक्षा सकिएलगत्तै शिक्षकहरू पुराना मागमा सरकारले बेवास्ता गरेको भन्दै फेरि सडक आन्दोलनमा होमिएका छन्। एसईईको उत्तरपुस्तिका जाँच्नै छोडेर शिक्षकहरू राजधानीमा आन्दोलनमा उत्रिएका छन्। नेपाल शिक्षक महासंघको अगुवाइमा बुधबार माइतीघरमा देशैभरबाट करिब ४० हजार शिक्षक सडक आन्दोलनमा उत्रेका छन्। माध्यमिक शिक्षा परीक्षा (एसईई)को उत्तरपुस्तिका परीक्षण गर्ने बेलामा सरकारदेखि निजी विद्यालयका शिक्षकसमेत यतिबेला राजधानीमा आन्दोलित छन्। यसअघि सरकारले गरेको सम्झौता कार्यान्वयन नगरेसम्म २०८१ सालको एसईईमा सहभागी सामुदायिक र संस्थागत ५ लाख १४ हजार ७१ विद्यार्थीको उत्तरपुस्तिका समेत जाँच नगर्ने अडान राख्दै आन्दोलनमा होमिएका हुन्। यतिबेला शिक्षा विधेयक प्रतिनिधिसभामा पेस भई छलफलका क्रममा रहेकाले यसका कतिपय प्रावधानमा शिक्षकहरूको असहमति भएकाले आफ्ना माग पूरा गर्न आन्दोलित भएको नेपाल शिक्षक महासंघकी अध्यक्ष कमला तुलाधर बताउँछिन्। उनका अनुसार गत वर्ष सरकारसँग सहमति भएको सम्झौता कार्यान्वयन नभएपछि फेरि देशभरका शिक्षकहरू आन्दोलनमा उœन बाध्य भएको बताउँछिन्। यसअघि २०८० असोज ३ गते आन्दोलन भएको थियो। करिब १ सातासम्म भएको आन्दोलनमा सरकारले संघीय शिक्षा ऐनमा व्यवस्था गर्ने प्रतिबद्धता गरे पनि अझै ऐन ल्याउने चासो नै देखाएन। त्यतिबेला २ पटक गरेर ६ बुँदे सहमति भएको थियो। त्यतिबेला पेन्सन बञ्चितहरूको मात्रै सम्बोधन हुने पक्का भएको छ। बाँकी मागको सुनुवाइ भएन। यसैले फेरि आन्दोलनमा उत्रिएका हौं, अध्यक्ष तुलाधरले अन्नपूर्णसँग भनिन्। दोस्रो चरणको आन्दोलनका कार्यक्रमअन्तर्गत महासंघले विद्यालय शिक्षा ऐन जारी गर्न दबाब दिने भन्दै प्रमुख राजनीतिक दलका पार्टी कार्यालयमा धर्ना दिएको थियो। तर, सदनको हिउँदे अधिवेशनबाट पनि विद्यालय शिक्षा विधेयक अघि बढ्न नसकेपछि महासंघले अनिश्चितकालीन काठमाडौंं केन्द्रित सडक आन्दोलन सुरु गरेको हो। महासंघले आफ्ना मागहरू पूरा नभए शिक्षकहरू विद्यालय नफर्कने चेतावनीसमेत दिएको छ। यसअघि भएको सहमतिका आधारमा विद्यालय शिक्षा विधेयक पारित गर्नुपर्ने महासंघको माग छ।"
"अपहरणमा परेकी बालिकाको सकुशल उद्धार, अपहरणकारी पक्राउ",धरान : सुनसरीको कोशी गाउँपालिकाबाट अपहरणमा परेकी बालिकाको प्रहरीले सकुशल उद्धार गरेको छ। बुधबार अपहरणमा परेकी कोशी गाउँपालिका७ मुसहरी टोल बस्ने कुशेश्वर सदाको ७ वर्षीया छोरी ईशु सदालाई जिल्ला प्रहरी कार्यालय सुनसरीका डीएसपी युगराज खतिवडाको नेतृत्वको प्रहरी टोलीले बिहीबार उद्धार गरेको हो। बालिकालाई सुनसरीबाट कोशी ब्यारेजबाट सप्तरी तर्फ लैजाँदै गर्दा २६ नम्बर ढोकाबाट उद्धार गरी अपहरणमा संलग्न व्यक्तिलाई पक्राउ गरिएको सुनसरीका प्रहरी प्रमुख एसपी सुमनकुमार तिम्सिनाले बताएका छन्। उनले बुधबार दिउँसो १:५० बजे बालिका अपहरणमा परेको खबर पाउने बित्तिकै डीएसपी योगराज खतिवडाको नेतृत्वमा नौ जना प्रहरीको टोली परिचालन गरी बालिकाको उद्धार गर्न प्रहरी सफल भएको बताए। बालिका अपहरण गर्ने सप्तरीको कञ्चनरुप नगरपालिका१२ स्थित धरमपुर घर भएका जितुवा भन्ने जितेन्द्र साह (हलुवाइ)लाई पक्राउ गरिएको एसपी तिम्सिनाले बताए। उनले बालिका अपहरणमा परेको खबर पाउनासाथ सबै गौडाहरूमा प्रहरी परिचालन गरि घेरा हालेर बालिकालाई उद्धार र अभियुक्तलाई पक्राउ गर्न सफल भएको बताए। प्रहरीले अपहरणमा परेकी बालिकालाई भारततर्फ लान सक्ने भएकाले नेपालभारत सीमा क्षेत्रमा समेत प्रहरी परिचालन गरिएको एसपी तिम्सिनाले बताए। घर अगाडि खेलिरहेकी बालिकालाई साहले सिटि सफारीमा हालेर अपहरण गरेको सीसीटीभी फुटेजको सहायतामा बालिकालाई उद्धार गरिएको हो। अपहरणकारी साहलाई जिल्ला प्रहरी कार्यालय सुनसरीको हिरासतमा राखेर घटनाको अनुसन्धान थालिएको एसपी तिम्सिनाले बताए।
इटहरीमा बम राखेर आतंक फैलाउने दुईजना पक्राउ,"धरान : सुनसरीको इटहरी र धरानमा बम राखेर आतंक फैलाउने दुईजना अभियुक्तलाई प्रहरीले पक्राउ गरेको छ। गत पुस १६ गते ९८१४३४७२९० मोबाइल नम्बरबाट सुनसरीको बुढिखोला, भोटेपुलमुनि र इटहरी नगरपालिका अगाडि पान पसलको छेउमा कालो झोलामा बम राखिएको छ भनेर आतंक फैलाउने उनीहरूलाई बिहीबार पक्राउ गरिएको सुनसरीका प्रहरी प्रमुख एसपी सुमनकुमार तिम्सिनाले बताए। आतंक फैलाउने झापाको दमक नगरपालिका१ का ४७ वर्षीय संजय उपनामका खगेन्द्र खरेल र इटहरी४ की ३६ वर्षीय लक्ष्मीदेवी थापालाई पक्राउ गरिएको एसपी तिम्सिनाले बताए। उनीहरूले इलाका प्रहरी कार्यालय इटहरी र पकलीको क्लोज युजर ग्रुप नम्बरमा फोन गरी बम राखेको हल्ला फैलाएका थिए। उक्त जानकारी पाउनासाथ प्रहरीले इटहरी नगरपालिका अगाडि कालो झोलाभित्र राखेको कुकर बम नेपाली सेना बोलाएर डिस्पोज गरेको थियो। बम राखेर सर्वसाधारणलाई आतंक फैलाई फरार रहेका दुवै जनालाई सुनसरीको कोशी गाउँपालिका८ स्थित भाण्टाबारीमा लुकीछिपी बसेको छ भन्ने सूचनाका आधारमा पक्राउ गरी घटनाको अनुसन्धान थालिएको एसपी तिम्सिनाले बताए।"
"मोरङको जहदाबाट ११ क्विन्टल बढी गाँजा बरामद, २ जना पक्राउ","विराटनगर : मोरङको जहदाबाट प्रहरीले बिहीबार दिउँसो ठूलो परिमाणमा लागुऔषध गाँजा बरामद गरेको छ। मोरङ प्रहरीका प्रवक्ता डीएसपी वेदप्रकाश जोशीका अनुसार अलगअलग स्थानबाट ११ क्विन्टलभन्दा बढी गाँजा बरामद गरिएको हो। जोशीले १ हजार १ सय २ किलोग्राम गाँजा बरामद भएको जानकारी दिए। जहदा गाउँपालिका७ का २७ वर्षीय उमेश कामतको घरबाट १ हजार ८८ किलो गाँजा बरामद भएको उनको भनाइ छ। घरभित्र गाँजा लुकाएर राखेको विशेष सूचनाका आधारमा जिल्ला प्रहरी कार्यालय मोरङबाट इन्स्पेक्टर सरोज खनालको नेतृत्वमा टोली परिचालन गरिएको थियो। इन्स्पेक्टर खनाल नेतृत्वको टोलीले दिउँसो साढे १ बजेतिर कामतको घर खानतलासी गर्दा गाँजा फेला परेको हो। गाँजा बरामद गरेर कामतलाई समेत पक्राउ गरिएको जानकारी डीएसपी जोशीले दिए। त्यस्तै, जहदा ५ का ३३ वर्षीय अरविन साहको घरबाट १४ किलो गाँजा बरामद भएको छ। इन्स्पेक्टर खनाल नेतृत्वको टोलीले दिउँसो करिब २ बजेतिर साहको घरमा छापा हानेको थियो। गाँजा बरामद भएपछि साहलाई पनि प्रहरीले पक्राउ गरेको छ। दुवै ठाउँबाट बरामद भएको गाँजासहित पक्राउ परेका दुवै जनालाई जिल्ला प्रहरी कार्यालय मोरङको हिरासतमा राखिएको छ। प्रहरीका अनुसार बरामद भएको गाँजा भारततिर कटाउने तयारी रहेको हुनसक्छ। गाँजा बरामद भएको स्थान नेपालभारत सीमानजिक पर्छ। घरमा भण्डारण गरेर राखिएको गाँजा प्रहरीको आँखा छलेर भारततिर कटाउन लागिएको आशंका छ। यस विषयमा थप अनुसन्धान भइरहेको छ। अनुसन्धानपछि वास्तविकता पत्ता लाग्छ, डीएसपी जोशीले भने। उनका अनुसार गाँजा कहाँबाट ल्याएर भण्डारण गरिएको हो भन्ने बारेमा यकिन भइसकेको छैन। यद्यपि, पूर्वी पहाडी जिल्ला धनकुटामा उत्पादन हुने गाँजा त्यहाँको प्रहरीसँग सेटिङ मिलाएर भारत कटाउन सीमा क्षेत्रमा ल्याइएको हुनसक्ने प्रहरीको अनुमान छ। धनकुटामा प्रहरीसँगै सेटिङ मिलाएर खुलेआम गाँजाको खेती गर्ने गरिएको विषय बारम्बार बाहिर आइरहेको छ। प्रहरी स्रोतका अनुसार नेपालमा भन्दा भारतमा गाँजाको मूल्य दोब्बर छ। नेपालमा प्रतिकिलो २० हजार रुपैयाँसम्म किनबेच हुने गाँजा भारत पुर्याएपछि किलोको ४० हजार रूपैयाँसम्ममा बिक्री हुने गरेको प्रहरी अधिकारीहरुको दाबी छ। स्रोतका अनुसार धनकुटालगायत पहाडी जिल्लामा प्रहरीकै सेटिङमा गाँजाको अवैध खेती हुँदा पनि नियन्त्रणका लागि चासो दिइएको छैन। खेती गरेर उत्पादन गरिएको गाँजा विभिन्न बाटोको प्रयोग गर्दै भारत पुर्याउने गिरोह अहिले सक्रिय रहेको प्रहरीको विश्लेषण छ।"
"आज चैती छठ, अस्ताउँदो सूर्यलाई अर्घ दिइने","विराटनगर : आज चैती छठको मुख्य दिन हो। आज भक्तजनहरुले दिनभरि व्रत बसेर घाटमा गइ अस्ताउँदो सूर्यलाई अर्घ दिने परम्परा छ। भाकल पूरा भएपछि गरिने चैती छठ पर्व मङ्गलवारदेखि विधिवतरुपमा सुरु भएको हो। चैत्र शुल्कपक्ष चतुर्थी तिथि मङ्गलवारदेखि सुरु भएको छठ पर्व शुक्रबार सप्तमी तिथिमा उदाउँदो सूर्यलाई अर्घ दिइ विधिवतरुपमा समापन गरिन्छ। मिथिलावासीको 'साँझा पर्व'को रुपमा स्थापित भएको चैते छठपर्व शुक्रबार बिहान उदाउँदो सूर्यलाई अर्घ दिँदै हिन्दु परम्पराअनुसार हर्षोल्लासकासाथ विधिवतरुपमा समापन हुने छ। शारीरिक कष्ट हरण, चर्मरोगको निवारण तथा दरिद्रपन नष्ट र पुत्र प्राप्तिका लागि भगवान सूर्यको पूजा आराधनास्वरुप छठ पर्व मनाउने परम्परा मिथिला अञ्चलमा रहेको छ। कार्तिक र चैत गरी वर्षको दुईपटक छठ पर्व मनाउने परम्परा छ। कार्तिकमा मनाइने छठ पर्वमा हिन्दुधर्मालम्बीले प्रार्थना वा आराधानको निम्ति गर्छन् भने चैते छठमा कार्तिक महिना गरिएको आराधना पूरा भएपछि गरिने जनविश्वास रहेको छ। चैत्रे छठमा कुनै कुरा माग्दा एक महिनाभित्र पूरा हुने जनविश्वास समेत रहेको पण्डित मृतुञ्जय झाले बताए। पहिला तराइका मधेशी समुदायले मात्र मनाउने यो पर्व आजभोलि अन्य समुदायले पनि मनाउने गरेका छन्। विराटनगरमा देशबन्धु ढकालले छोरी दुई महिना हुँदा बिरामी परेका बेलादेखि आफूले कार्तिक महिनाको छठ पर्व सुरु गरेको बताए। उनले भने, मैले पनि सूर्य भगवानको आराधान गर्ने हेतुले छठ सुरु गरेका हुँ। लामो समयदेखि कार्तिक महिनाको छठ गर्दे आएका छौं , चैते छठ पहिलो पटक गर्दै छु।' छठी मैयाको उपासना गरेपछि मनोकामना पूरा हुने गरेकाले आफूले यो पर्वलाई विशेष रूपमा मनाउने गरेको उनले बताए।"
"देशभरका लघुवित्त पीडित काठमाडौंमा, माग पूरा नभए घर नफर्किने","काठमाडौं : सरकार र सहकारी तथा लघुवित्त संघर्ष समितिबीच भएको सहमति कार्यान्वयन नभएको भन्दै काठमाडौंमा प्रदर्शन भएको छ । सहकारी बचतकर्ता संरक्षण राष्ट्रिय अभियान महासंघको अनुवाइमा काठमाडौंमा आन्दोलन सुरू भएको हो । आन्दोलनका लागि विभिन्न जिल्लाबाट लघुवित्त पीडित काठमाडौंमा आएका छन् । बिहीबार उनीहरूले काठमाडौंको माइतिघरदेखि बानेश्वरसम्म प्रदर्शन गरेका थिए । सहकारी पीडित,लघुवित्त पीडित तथा मिटरब्याज पीडितहरुसँग यसअघि सरकारले गरेको सहमति कार्यान्वयन नगरेको भन्दै पुन आन्दोलन गर्नुपरेको महासंघका अध्यक्ष कुशलभ केसीले बताए । उनले सरकारले पटकपटक सम्झौता गर्ने तर पीडितको समस्या समाधान नगर्ने गरेको आरोप लगाए। समस्या समाधानका लागि विभिन्न समिति बनाएर प्रतिवेदन बुझाइसके पनि कार्यान्वयनमा समस्या देखिएको महासंघको आरोप छ । प्रदर्शनकारीहरूले लघुवित्त संस्थाहरु खारेज गर्नुपर्ने, सामूहिक ऋण मिनाहा गर्नुपर्ने,मिटरव्याजी तमसुक रद्द गर्नुपर्ने लगायतका माग समेत अघि सारेका छन् । उनीहरूले आफ्ना माग पूरा नभए घर नफर्किने चेतावनी दिएका छन्।"
लागुऔषधको दलदलमा फस्दै युवा : सुनसरीबाट ब्राउन सुगरसहित नौ जना पक्राउ,धरान : लागुऔषध ब्राउन सुगरसहित सुनसरी प्रहरीले नौ जनालाई पक्राउ गरेको छ । लागुऔषध नियन्त्रण ब्यूरो बिराटनगर र इलाका प्रहरी कार्यालय लौकहीबाट संयुक्तरुपमा खटिएको प्रहरी टोलीले कोशी गाउँपालिका वडा नं१ भन्सार कार्यालय अगाडिबाट उनीहरूलाई पक्राउ गरिएको जिल्ला प्रहरी कार्यालय सुनसरीका प्रवक्ता डीएसपी योगराज खतिवडाले जानकारी दिए। भारतको बिरपुरबाट नेपालतर्फ शंकास्पदरुपमा मोटरसाइकल र पैदल आउँदै गरेका उनीहरूलाई चेकजाँच गर्ने क्रममा शरीरभित्र लुकाई छिपाई राखेको अवस्थामा लागुऔषध ब्राउन सुगरसहित पक्राउ गरेको डीएसपी खतिवडाले बताए । उनका अनुसार सुनसरी इटहरी उपमहानगरपालिका वडा नं १६ बस्ने वर्ष ३४ को मनोज कुमार चौधरी साथबाट २७२७ ग्राम ब्राउन सुगरसहित पक्राउ परेका छन् । इटहरी उपमहानगरपालिका वडा नं६ बस्ने २३ वर्षीय सनम तामाङ साथबाट २६ ग्राम र इटहरी उपमहानगरपालिका वडा नम्बर २ बस्ने २७ वर्षीय मोटरसाइकल चालक निरज लिम्बूको मलद्वारबाट ३५६ ग्राम ब्राउन सुगर बरामद गरिएको डीएसपी खतिवडाले बताए । तामाङसँगै रहेका सोहि वडाका २२ वर्षीय सन्दिप मगरलाई समेत पकाउ गरिएको उनले बताए । त्यस्तै सुनसरी रामधुनी नगरपालिका ९ का १६ वर्षीय आदित्या चौधरीको साथबाट २१ ग्राम र धरान उपमहानगरपालिका १७ का २८ वर्षीय बेगराज लिम्बूको साथबाट प्लाष्टिकसहित ३१३ ग्राम र उनीसँगै रहेका सोहि वडाका ३४ वर्षीय सागर राई ब्राउन सुगरसहित पक्राउ गरिएको डीएसपी खतिवडाले बताए । त्यस्तै रामधुनी नगरपालिका २ बस्ने २६ वर्षीय मनिष चौधरीको साथबाट २५६ ग्राम ब्राउन सुगर र सोही नगरपालिका ५ बस्ने २६ वर्षीय विज्ञान साहको साथबाट ३५८८ ग्राम ब्राउन सुगर बरामद गरिएको हो। पक्राउ परेकाहरूको साथबाट एकथान मोटर साइकल र एकथान स्कुटर बरामद गरिएको छ । उनीहरूलाई जिल्ला प्रहरी कार्यालय सुनसरीको हिरासतमा राखेर थप अनुसन्धान थालिएको डीएसपी खतिवडाले जानकारी दिएका छन् ।
"भारतबाट आलुको बोरामा लुकाएर लागू औषधको तस्करी, एक बालक पक्राउ",वीरगन्ज : भारतको रक्सौलबाट आलुको बोरामा लुकाएर लागू औषध भित्र्याउँदै गरेका एक बालक वीरगन्ज नाकामा पक्राउ परेका छन्। पक्राउ पर्नेमा बाराको महागढीमाई नगरपालिका वडा नम्बर १४ भौरा घर बताउने १३ वर्षीय चन्दन सहनी रहेका छन्। सहनीलाई सशस्त्र प्रहरीले वीरगन्ज१६ स्थित भन्सार क्षेत्रबाट लागू औषधसहित पक्राउ गरेको हो। बुधबार साँझ रक्सौलबाट वीरगन्ज आँउदै गरेको टाङ्गामा सवार सहनीको साथमा रहेको सेतो रंगको बोराभित्र आलुमा लुकाएर राखिएको ५० बोत्तल लागू औषध बरामद भएको सशस्त्र प्रहरी नायब उपरीक्षक देवेन्द्र सिंहले जानकारी दिए। आलुको बोराबाट लागू औषध ओनेरेक्स सिरप ५० बोत्तल बरामद भएको उनले बताए। लागू औषधसहित पक्राउ परेका सहनीलाई आवश्यक अनुसन्धान तथा कारबाहीका लागि बुधबार साँझ नै प्रहरी चौकी इनर्वामा बुझाइएको सशस्त्र प्रहरी नायब उपरीक्षक सिंहले जानकारी दिए।
रौतहटमा भन्सार छली गरिएका सामान बरामद,रौतहट : जिल्ला प्रहरी कार्यालय रौतहटले भन्सार छली गरी तस्करी गरिएका विभिन्न सामानहरू बरामद गरेको छ । चेकजाचको क्रममा गौर४ स्थित बसपार्कबाट अवैध रूपमा भित्र्याइएका सामानहरू नियन्त्रणमा लिइएको हो । प्रहरी टोलीले जाँच गर्ने क्रममा भन्सार छली गरिएका किराना सामान तथा विभिन्न सामग्रीहरू फेला पारेको थियो । त्यसैगरी उक्त सामग्रीहरू ओसारपसार गर्न प्रयोग गरिएको एउटा पिकअप भ्यानसहित चालकलाई समेत नियन्त्रणमा लिइएको छ । पिकअप भ्यानका चालक कटहरिया७ का निरज शाहलाई पक्राउ गरी आवश्यक कानुनी कारबाही अघि बढाइएको प्रहरीले जनाएको छ । बरामद सामानको ९९ हजार ९ सय ६० र पिकअपको ७ लाख गरी ७ लाख ९९ हजार ९ सय ६० रुपैयाँ बराबरको सामाग्री भन्सार कार्यलयमा बुझाएको छ । प्रहरीले सीमा क्षेत्रमा हुने तस्करी तथा भन्सार छली कारोबारलाई रोकथाम गर्न कडाइ गरेको बताइएको छ।
"काठमाडौं उपत्यकामा वायु प्रदूषण : आँखा पोल्ने, टाउको दुख्ने समस्या","काठमाडौं : काठमाडौं उपत्यकामा वायु प्रदूषण बढेको छ। विगत केही दिनदेखि वायु प्रदूषणका कारण काठमाडौं उपत्यकामा बसोबास गर्ने मानिसको आँखानाक पोल्ने, टाउको दुख्ने, घाँटी दुख्ने, स्वासप्रश्वासमा समस्या देखिन थालेको छ। स्वास्थ्य मन्त्रालयले समेत अनावश्यक रुपमा बाहिर ननिस्कन र निस्कदा चस्मा र मास्क प्रयोग गर्न आग्रह गरेको छ। स्वास्थ्य मन्त्रालयका प्रवक्ता डा प्रकाश बुढाथोकीले वायु प्रदूषणबाट बच्नका लागि सकेसम्म अनावश्यक यात्रा र बिहानी हिडाई नगर्न बाहिर यात्रा गर्नै परेमा अनिवार्य रूपमा मास्क लगाउन र अत्यधिक प्रदूषित क्षेत्रहरूबाट टाढा रहन सुझाव दिए। वायु प्रदूषणले मुटु, रक्तनली, फोक्सो, मस्तिष्क, आँखा, नाक, कान र घाँटी लगायतका अंगहरूमा गम्भीर असर पार्दछ । साथै, दम, क्यान्सर जस्ता नसर्ने तथा दीर्घ रोगहरूको जोखिम समेत बढाउँछ। मन्त्रालयले भनेको छ, वायु प्रदूषणले शारीरिक तथा मानसिक रूपमा कमजोर शिशु जन्मिने सम्भावना समेत उच्च रहन्छ। नेपालमा वायु प्रदूषणका कारण हरेक वर्ष हुने मृत्युमा विशेषगरी पाँच वर्ष मुनिका बालबालिका, गर्भवती महिला, दीर्घरोगी, र जेष्ठ नागरिकहरू बढी जोखिममा पर्ने गरेका छन्। नेपालमा रोग र मृत्युदर वृद्धि गराउने प्रमुख कारणमध्ये वायु प्रदूषण पनि प्रमुख कारकका रूपमा देखिएको छ । मौसम विभागले काठमाडौँ उपत्यकामा डम्म लागेको बादल फाट्न अझ केही दिन लाग्ने जनाएको छ। मौसमविद् बिनु महर्जनले शुक्रबारदेखि वायुको वेग अधिक हुने सम्भावना रहेकाले क्रमशः सुधार भई आकाश खुल्दै जाने बताइन्। उनले क्रमशः तापक्रम पनि बढ्ने बताइन्।"
हुन्डी कारोबारमा संलग्न चिनियाँ नागरिक करिब २१ लाख नगदसहित पक्राउ,"काठमाडौं : हुन्डी कारोबारमा संलग्न चिनियाँ नागरिक २० लाख ९२ हजार नगदसहित पक्राउ परेका छन्। पक्राउ पर्नेमा चीनको तिब्बतका २६ वर्षीया रिस्के वाङ्मो रहेकी छन्। काठमाडौं महानगरपालिका६, बौद्धमा बस्दै आएकी उनलाई प्रहरी वृत्त जनसेवाबाट खटिएको प्रहरी टोलीले महाबौद्धबाट पक्राउ गरेको हो। जिल्ला प्रहरी परिसर काठमाडौंका अनुसार हुण्डी कारोबार भइरहेको सूचनाका आधारमा खटिएको प्रहरी टोलीले उनलाई एक हजार दरको ११ लाख ८३ हजार र ५ सय दरको ९ लाख ९ हजार रुपैयाँ र आइफोन मोबाइलसहित पक्राउ गरिएको हो। पक्राउ परेकी उनीविरुद्ध काठमाडौं जिल्ला अदालतबाट ४ दिनको म्याद थप गरेर अनुसन्धान गरिरहेको सूचना अधिकारी एवं प्रहरी उपरीक्षक अपिल राज बोहोराले बताए।"
मेयर बालेनलाई कर्मचारीको चेतावनी : स्टाटसका भरमा काठमाडौं महानगर चल्दैन,"काठमाडौं : काठमाडौं महानगरपालिकाका कर्मचारीहरू आन्दोलित बनेका छन्। महानगरका प्रमुख प्रशासकीय अधिकृत सरोज गुरागाईलाई हाजिर गर्न दिनुपर्ने माग गर्दै उनीहरू आन्दोलित बनेका हुन्। महानगरले भने प्रमुख प्रशासकीय अधिकृत गुरागाईलाई रोक्न उनको कक्षमा ठूलो संख्यामा नगर प्रहरी परिचालन गरेको छ। गुरागाई निलम्बनमा छन्। पुरानो बसपार्कमा काठमाडौं टावरको नक्सा नियमविरीत पास गर्ने प्रक्रिया अगाडि बढाएपछि गुरागाईंलाई महानगरले जिम्मेवारीबाट हटाएको थियो। उनलाई निलम्बन गरेपछि महानगरले आफूलाई नयाँ प्रशासकीय अधिकृत दिन बारम्बार संघीय सरकारसँग माग गर्दै आएको छ। महानगरका मेयर बालेन शाहले नयाँ प्रशासकीय अधिकृत चाहियो भन्दै सामाजिक सञ्जालमा स्टाटस लेख्दै आएका छन्। आन्दोलित कर्मचारीले भने बालेनले सामाजिक सञ्जालमा स्टाटस लेखेको भरमा महानगर नचल्ने चेतावनी दिएका छन्। महानगरका कर्मचारी नरबहादुर साउदले मेयर शाह कर्मचारीका समस्या समाधान गर्नु्को सट्टा सामाजिक सञ्जालमा स्टाटस लेख्दै हिँडेको आरोप लगाए। उनले भने,'मेयरसावले स्टाटस लेख्दैमा महानगर चल्दैन। समस्या समाधानतिर लाग्नुहोस्।' कर्मचारीहरूले कार्यपालिकाका वडा अध्यक्ष, सदस्य र उपमेयर आफ्नो पक्षमा रहेको दावी गरेका छन्। उनीहरूले प्रशासकीय अधिकृतलाई आजै हाजिर गराए रोकिएको सबै तलब निकासा हुने उल्लेख गरे। लामो समयदेखि तलब नपाएपछि आन्दोलनमा उत्रिनु आफूहरूको बाध्यता रहेको उनीहरूको भनाइ छ। प्रशासकीय अधिकृत निलम्बनमा परेपछि महानगरको काम कारवाही ठप्प भएको छ।"
तस्करी रोक्न खोज्दा प्रहरीमाथि नै आक्रमण,"दाङ : दाङको तुलसीपुर उपमहानगरपालिकामा कार्यरत नगर प्रहरीमाथि बालुवा तस्करी गर्ने समूहले आक्रमण गरेको छ। बुधबार बेलुका ७ बजेतिर तुलसीपुर१२, एयरपोर्ट नजिकै आक्रमण भएको उपमहानगरपालिकाले जनाएको छ। उपमहानगरपालिकाका प्रमुखको सचिवालयका अनुसार ग्वारखोलामा अवैध रूपमा नदीजन्य पदार्थ उत्खनन गर्ने ट्याक्टर नियन्त्रणमा लिन गएका नगर प्रहरीमाथि आक्रमण भएको हो। आक्रमणबाट नगर प्रहरी असई सञ्जय गिरी र हवलदार बिनोद रेउले घाइते भएका छन्। असई गिरीको नेतृत्वमा रहेका चार जना नगर प्रहरीले रा१त ४०२३ नम्बरको ट्याक्टर नियन्त्रणमा लिन खोज्दा ट्याक्टर चालक तथा सवारी धनी लगायतका व्यक्तिहरूले अवरोध गर्दै घरेलु हतियारसहित आक्रमण गरेको उनीहरूले बताए। घटनामा संलग्न एक जनालाई प्रहरीले पक्राउ गरेको छ भने अन्यको खोजी कार्य भइरहेको इलाका प्रहरी कार्यालय तुलसीपुरका डीएसपी अनिल सिंह ठकुरीले बताए। आक्रमणमा पर्दा नगर प्रहरीले प्रयोग गरेको सवारी साधनसमेत बाटोमै अलपत्र रहेको थियो।"
थानपती विद्यालयलाई १० लाख बढी आर्थिक सहयोग,"गुल्मी : गुल्मीको मालिका गाउँपालिका८ स्थित थानापती आधारभूत विद्यालयको समसामयिक विषयबस्तु बारे जानकारी दिइएको छ। बुधबार विद्यालयमा आयोजित पत्रकार सम्मेलनमा विद्यालयको आर्थिक एवं शैक्षिक स्थिति, भौतिक संरचना लगायतको बारेमा जानकारी गराइएको थियो। विद्यालय संचालनमा थप समस्या देखिएपछि तीन महिनादेखि सहयोग संकलनको अभियान सुरु गरिएको प्रधानाध्यापक गोबिन्द बहादुर बुढामगरले जानकारी दिएका छन्। उक्त अभियानमा पूर्व विद्यार्थी, अभिभावक, स्थानीय लगायत विभिन्न सहयोगदाताको पहलमा १० लाख ३४ हजार आर्थिक संकलन भएको छ। विद्यालय संचालनमा थप टेवा पुर्याउने हेतुले संचालन गरिएको अभियानमा जोडिएर सहयोग गर्ने सबैलाई प्रधानाध्यापक बुढामगरले धन्यबाद दिए। २०१५ सालमा स्थापना भएको यस विद्यालयमा करिब डेढ सय विद्यार्थी अध्ययनरत छन्। अहिले विद्यालयमा कक्षा १ देखि ५ कक्षासम्म ५ जना र ६ कक्षादेखि ८ कक्षासम्म दुई दरबन्दी रहेका छन्। बाँकी करार, निजीस्रोत र अनुदान कोटाबाट विद्यालयमा शिक्षक राखिएको प्रधानाध्यापक बुढामगरले बताए। यस विद्यालयमा हाल १२ जना शिक्षकले अध्यापन गराउँदै आएका छन्। विभिन्न सरकारी निकायसँगको सहकार्यमा विद्यालयमा शौचालय, पिउने पानीको धारा लगायतका संरचना निर्माण गरिएको विद्यालयले जनाएको छ। पहिले विद्यालयमा शौचालय र पिउने पानीको समस्या रहेकाले विभिन्न सरकारी निकायसँगको सहयोगमा त्यस समस्याको समधान गरिएको विद्यालय व्यावस्थापन समितिका अध्यक्ष दुर्गा बहादुर खड्काले जानकारी दिए। उनले स्थानीय सरकारभित्र रहेका सबै विद्यालय, विद्यार्थी र अभिभावकका समस्या पहिचान गरेर त्यसको न्यूनीकरणमा पालिकाले ध्यान दिनुपर्ने जोड दिए। अहिले यस विद्यालय उत्कृष्ट अंक लिएर गाउँपालिकामै पहिलो बनेको छ। मालिका गाउँपालिका गुल्मीले आर्थिक वर्ष २०८० लाई शैक्षिक सुधार वर्ष घोषणा गरेको थियो। जसको फलस्वरूप अहिले गाउँपालिका भित्रका विद्यालयमा शैक्षिक गुणस्तरमा वृद्धि भएको पालिकाले जनाएको छ।"
"विपद्मा न बजेट न जनशक्ति, बढ्दै आगलागीका घटना","बुटवल : देशभर आगलागीका घटना दिनप्रतिदिन बढ्दै छन् । वनमा लागेको आगो बस्तीमा फैलिएर सिंगो गाउँ नै सखाप पार्ने गरेका थुप्रै घटनाहरू छन् । बर्सेनि जोखिम बढ्दै गए पनि नियन्त्रणमा सरकार जहिल्यै चुक्ने गरेको छ । राज्यका संरचनासँग आगलागी हुँदा नियन्त्रण गर्ने पर्याप्त उपकरण र दक्ष जनशक्तिको अभाव छ । आगलागीका बेला सबैभन्दा छिटो नियन्त्रण गर्न पुग्ने नेपाल प्रहरीले जहिल्यै नियन्त्रण सामग्री र जनशक्ति अभावमा तड्पनु परेको देखिन्छ । ५ वर्षमा १२ अर्बको क्षति चालु आर्थिक वर्षको फागुन महिनासहित पछिल्लो पाँच आर्थिक वर्षमा देशभर आगलागीबाट १२ अर्ब ८५ करोड ६७ लाख ९१ हजार ६ रुपैयाँ बराबरको क्षति भएको छ । नेपाल प्रहरी विपद् व्यवस्थापन कार्यालय, सामाखुसी काठमाडौंका अनुसार आर्थिक वर्ष २०७७०७८ देखि हालसम्म उक्त रकम बराबरको क्षति भएको हो । आगलागीमा परी आर्थिक वर्ष २०७७०७८ मा ७९ जनाको मृत्यु भएको छ । ०७८०७९ मा ९२ जना, ०७९०८० मा १ सय ९ जना, ०८००८१ मा १ सय ३७ जना र चालु आर्थिक वर्षको फागुनसम्म ५९ जनाको आगलागीमा परेर मृत्यु भएको छ । पाँच आर्थिक वर्षमा २ हजार ५४ जना आगलागीमा परेर घाइते भएका छन् । एक जना बेपत्ता छन् । पाँच आर्थिक वर्षमा देशभर ७२ वटा विभिन्न प्रकृतिका उद्योगहरू आगोमा जलेर नष्ट भएका छन् । ५ हजार ७ सय ७६ वटा घरहरू जले । २ हजार ९ सय ४२ वटा गोठ जलेर पूर्णरूपमा नष्ट भएको प्रहरीले जनाएको छ । २ सय ८८ जना व्यक्ति हालसम्म विस्थापित भएका छन् । प्रहरीको तथ्यांकअनुसार ३ वटा विद्यालय र १९ वटा सरकारी कार्यालय जलेर नष्ट भएका छन् । जंगलको आगो, बस्तीमा पस्यो यस वर्षको गर्मी मौसम सुरु भएसँगै बागलुङमा आगलागीबाट दुई घर जलेर नष्ट भएका छन् । बागलुङ नगरपालिका१२ अमलाचौरमा जंगलको आगो बस्तीमा पसेको हो । आगलागीबाट स्थानीय पात्लेखेतका नीलप्रसाद रेग्मी र डण्डापाणी रेग्मीको घर पूर्णरूपमा क्षति भएको छ । घरमा आगो लाग्दालाग्दै स्थानीयले नियन्त्रणमा लिए पनि क्षति हुनबाट जोगिएन । आगलागीले निलप्रसादको घरमा रहेका लत्ताकपडा, खाद्यान्न, नगद जलेर खरानी भएको वडा सदस्य रुद्र पुलामीले जानकारी दिए । दिउँसो एक बजे जंगलमा लागेको आगो ३ बजे बस्तीमा पसेको थियो । गर्मीयाम सुुरु भएसँगै बागलुङका तीनवटा सामुदायिक वनमा आगलागी भएको छ । डिभिजन वन कार्यालय बागलुङका वन अधिकृत तथा सूचना अधिकारी मनकुमार छन्त्यालका अनुसार निसीखोलाको देउराली सामुदायिक वनको ४६ हेक्टर, ढोरपाटन नगरपालिका मौरीभीर सामुदायिक वनको तीन हेक्टर र जैमिनी नगरपालिका जलुकेपातल सामुदायिक वनको तारेभीरमा आगलागी भएको छ । पानडाँडाका स्थानीय लोकबहादुर थापाको ३ तले जस्तापाताले छाएको घरगोठ, रेलबहादुर थापा मगरको कच्ची गोठ र तिलकबहादुर रायमाझीको गोठ र शौचालय पूर्णरूपमा जलेर नष्ट भए । दिउँसोको चर्को गर्मीमा लागेको आगो नेपाल प्रहरी, नेपाली सेना, सशस्त्र प्रहरी, बन कार्यालयको टोली र सन्धिखर्क नगरपालिकाको दमकलले नियन्त्रणमा लिएका थिए । विपद्मा छैनन् गाउँमा युवा गाउँमा आगलागी हुँदा नियन्त्रण गर्ने जनशक्ति छैनन् । वृद्धवृद्धा र बालबालिकाले धानिएका गाउँघरमा युवाहरू नहुँदा विपद् व्यवस्थापन र नियन्त्रण गर्न समस्या छ । छिमेकको घरमा लागेको आगो निभाउन पुग्ने जनशक्ति नहुँदा आगोले झनै समस्या पार्ने गरेको स्थानीय सुनाउँछन् । स्थानीय तहहरूले आगलागी नियन्त्रणको प्रयास गरे पनि सबै बस्तीलाई समेट्न सकेका छैनन् । गाउँगाउँमा दमकल पुग्दैनन् । विपद् व्यवस्थापनको क्षेत्रलाई प्राथमिकता नदिँदा पनि समस्या बर्सेनि बढ्दै गएको पाइएको छ । बागलुङ नगरपालिका १२ का वडासदस्य रुद्र पुलामीले गाउँमा युवा जनशक्ति नहुँदा आगलागीलगायत अन्य विपद् नियन्त्रणमा समस्या भोग्नुपरेको अनुभव सुनाए । गाउँमा जनशक्ति छैनन्, भएका वृद्धवृद्धा र केटाकेटी घरमै आगो आइसक्दासमेत निभाउन सक्ने अवस्थामा हुँदैनन्, पुलामीले भने, नजिकमा प्रहरीचौकी नहुँदा ठूलो क्षति व्यहोर्नु परेको छ । विपद् परेको बेला मात्र चनाखो हुने सरकारले अरू बेला बेवास्ता गर्ने गरेको छ । आगलागीलगायत अन्य विपद्को बेला बस्तीमा पुग्ने पहिलो साथी प्रहरी हो । प्रहरीसँग आवश्यक सीप र पर्याप्त उपकरणको अभाव छ । बजेट अभावले गर्दा फिल्डमा खट्ने जनशक्तिलाई अग्नि नियन्त्रणसम्बन्धी तालिम र पर्याप्त उपकरण दिन सकिरहेका छैनौं । वार्षिक बजेटको सिलिङ थोरै हुन्छ । ५० जना रेडी टु मुभका लागि जनशक्ति तयारी अवस्थामा छन् । तारादेवी थापा प्रमुख एवं प्रहरी वरिष्ठ उपरीक्षक नेपाल प्रहरी विपद् व्यवस्थापन कार्यालय सामाखुसी, काठमाडौं वनमा लागेको आगो बस्तीमा फैलनुको प्रमुख दोषी सरकार हो । सामुदायिक वन समूहहरूलाई वनपैदावारमा आधारित उद्योग सञ्चालन गर्न दिने हो भने वनमा आगो नै लाग्दैन । विद्यमान उद्योग नीति बाधक छ । सामुदायिक वनमा क्रियाशील कर्मचारीहरूले आगलागी हुनबाट धेरै जोगाएका छन् । हामीले जति काम गरेका छौं, त्यति राज्यले गर्ने हो भने विपद्को जोखिममा नागरिकहरू पर्दैनन् । ठाकुर भण्डारी  अध्यक्ष, सामुदायिक वन उपभोक्ता महासंघ, नेपाल सीमित स्रोत र साधनका बीचमा पनि रेडक्रसले समुदायस्तरमा आगलागीको बेला काम गरिरहेको छ । बस्तीमा आगलागी हुँदा सरकारको सहयोगीका रूपमा पुग्छौं । तत्काल गर्नुपर्ने राहत र उद्धारमा रेडक्रस नागरिकको सारथी बन्ने गरेको छ । सबै जिल्ला र प्रदेशमा रेडक्रसको संरचना छ । १ हजार ६ सय बढी सफ्ट च्याप्टर छन् । सागर श्रेष्ठ  निर्देशक, नेपाल रेडक्रस सोसाइटी, विपद् व्यवस्थापन विभाग प्रहरीलाई छैन पर्याप्त उपकरण र तालिम आगलागीलगायत अन्य विपद्को बेला बस्तीमा पुग्ने पहिलो माध्यम हो नेपाल प्रहरी । प्रहरीलाई आवश्यक सीप र पर्याप्त उपकरण दिने हो भने आगलागीलगायत अन्य विपद्हरू व्यवस्थापन र नियन्त्रण हुन सक्छन् । तर, नागरिकको सुरक्षामा २४ सैं घण्टा खटिरहने प्रहरी सहितका सुरक्षा निकायहरू जहिल्यै अभावै अभावमा तड्पिरहने बाध्यतामा छन् । बजेट अभावले गर्दा प्रहरीले फिल्डमा खट्ने जनशक्तिलाई अग्नि नियन्त्रणसम्बन्धी तालिम र पर्याप्त उपकरण दिन सकिरहेको छैन । वार्षिक रूपमा आउने बजेटको सिलिङ नै थोरै हुन्छ । सबै बजेट उपकरण खरिद र जनशक्ति उत्पादनमा खर्च गर्न मिल्दैन, नेपाल प्रहरी विपद् व्यवस्थापन कार्यालय सामाखुसीका कार्यालय प्रमुख एवं प्रहरी वरिष्ठ उपरीक्षक (एसएसपी) तारादेवी थापाले भनिन्, हाम्रो कार्यालयमा ५० जना रेडी टु मुभका लागि जनशक्ति तयारी अवस्थामा हुन्छन् । उनका अनुसार सातवटै प्रदेशमा गरी कुल १ सय २५ जना प्रहरीहरू आवश्यक तालिम लिएर जतिबेला पनि आगलागी नियन्त्रणका लागि तयारी अवस्थामा खटिने गरेका छन् । तर, यो संख्या पर्याप्त नरहेको उनको प्रतिक्रिया छ । थापाले नेपाल सरकारले आगामी आर्थिक वर्षका लागि ल्याउने बजेटमा देशभरको विपद् व्यवस्थापनलाई उच्च प्राथमिकता दिएर बजेट विनियोजन गर्नसमेत सुझाव दिइन् । आधारभूत तालिमले मात्र प्रहरीले विपद्को क्षेत्रमा काम गर्न समस्या पर्छ, थापाले भनिन्, जनशक्ति उत्पादन र उपकरण खरिदमा अब्बल बनाउनतर्फ सरकारले चासो दिनुपर्छ । विपद्लाई पहिलो प्राथमिकता दिएर बजेट विनियोजन गर्नुपर्छ । थापाले यस वर्ष आगलागी नियन्त्रण कार्ययोजना बनाएर काम गरिरहेको समेत जानकारी दिइन् । कार्ययोजना अनुसार प्रहरीले वनक्षेत्रमा भएका गाउँबस्तीका घरदैलोमा पुगेर सचेतनामूलक कार्यक्रम गर्ने गरेको छ । स्थानीय सरकार, वन उपभोक्ता समूह र स्थानीयबासीको सहभागितामा आगलागीका संभावित क्षेत्र र बस्तीमा पुगेर कार्यक्रम गर्दै आइरहेका छौं, थापाले भनिन्, बस्तीमा पुगेर जानकारीमूलक पर्चा पम्पलेट वितरणदेखि घरदैलो कार्यक्रम गर्ने गरिएको छ । यो कार्यक्रमले आगलागी नियन्त्रणमा धेरै मद्दत पुग्ने आशा गरिएको छ । आगलागी नियन्त्रणका लागि सातवटै प्रदेशमा प्रदेशस्तरीय विपद् व्यवस्थापन गुल्म क्रियाशील छन् । विपद्को क्षेत्रमा खटिने प्रहरीलाई बर्सेनि तालिम आवश्यक पर्ने थापाले जानकारी दिइन् । आगलागीको मुख्य दोषी सरकार हो सामुदायिक वन उपभोक्ता महासंघ, नेपालका केन्द्रीय अध्यक्ष ठाकुर भण्डारीले वनमा लागेको आगोको बस्तीमा फैलनुको प्रमुख दोषी नेपाल सरकार रहेको आरोप लगाए । सामुदायिक वन समूहहरूलाई वनपैदावारमा आधारित उद्योग सञ्चालन गर्न दिने हो भने वनमा आगो नै लाग्दैन, उनले भने, विद्यमान उद्योग नीतिले उद्योग सञ्चालन गर्न दिँदैन । फलस्वरूप आगलागीका घटनाहरूले प्रशय पाइरहेका छन् । यद्यपि, देशभरका सामुदायिक वनहरूमा क्रियाशील कर्मचारीहरूले आगलागी हुनबाट धेरै जोगाएको समेत उनले दाबी गरे । महासंघको तथ्यांकअनुसार देशभर २३ हजार २६ वटा सामुदायिक वन उपभोक्ता समूह छन् । २४ लाख हेक्टर क्षेत्रफल सामुदायिक वन छ । ३२ लाख घरधुरी र १ करोड ६२ लाख सदस्यहरूले सामुदायिक वनबाट प्रत्यक्ष लाभ लिइरहेका छन् । आगलागी नियन्त्रणका लागि महासंघले स्थापनाकालदेखि नै समुदायस्तरमा पुगेर सचेतनाका कार्यक्रम गर्दै आइरहेको छ, भण्डारीले भने, हामीले जति काम गरेका छौं । त्यति काम राज्यले गर्ने हो भने विपद्को जोखिममा नागरिकहरू पर्दैनन् । उनले वन पैदावारमा आधारित दुनाटपरी, काष्ठकला, फर्निचर लगायत उद्योगहरू सञ्चालन गर्नका लागि राज्यले बाटो खुकुलो बनाइदिनसमेत उनले आग्रह गरे । भण्डारीले नेपाल सरकार, सूचना तथा सञ्चार मन्त्रालयमा आगलागी हुने समयमा फोन गर्दा मोबाइलमा बज्ने ब्याकटोन राखिदिन पटकपटक आग्रह गर्दा पनि कुनै सुनुवाइ नभएको दुःखेसो गरे । अर्घाखाँचीको भूमिकास्थान नगरपालिका७ पानडाँडामा भएको आगलागीमा जलेर नष्ट भएका घर र गोठ । बस्तीमा आगलागी हुँदा सरकारको सहयोगीका रूपमा पुग्ने एउटा सामाजिक संस्था हो, नेपाल रेडक्रस । नागरिकलाई परेको विपद्मा रेडक्रसको जहाँ पनि उपस्थिति हुने गरेको छ । तत्काल गर्नुपर्ने राहत र उद्धारमा रेडक्रस नागरिकको सारथी बन्ने गरेको छ । नेपाल रेडक्रसको केन्द्रीय कार्यालयको तथ्यांकअनुसार देशभर १२ लाख स्वयंसेवकहरू छन् । तीमध्ये तीन लाख मात्र अहिले क्रियाशील छन् । उनीहरू आगलागीलगायत विपद्मा नागरिकको साथमा पुग्छन् । नेपाल रेडक्रस सोसाइटी, विपद् व्यवस्थापन विभागका निर्देशक सागर श्रेष्ठले सीमित स्रोत र साधनका बीचमा पनि रेडक्रसले समुदायस्तरमा आगलागीको बेला काम गरिरहेको जानकारी गराए । स्रोत साधन थोरै छ । काम गर्नुपर्ने धेरै छ, श्रेष्ठले भने, समुदायलाई सचेतना फैलाएका छौं । समुदाय स्तरमा कम्युनिटी एक्सन फर डिजास्टर रेस्पोन्स टिम गठन भएका छन् । ती टिमका सदस्यहरूलाई तालिम र आवश्यक उपकरण दिएका छौं । देशभर ७७ वटै जिल्ला र सातवटै प्रदेशमा रेडक्रसको संरचना छ । १ हजार ६ सय बढी सफ्ट च्याप्टर रहेको श्रेष्ठले जानकारी दिए । अत्यधिक गर्मी र लु लाग्ने तराईका चारवटा स्थानीय तहमा हालै हिट एक्सन प्लान बनाएर काम गरिरहेको श्रेष्ठले जानकारी गराए । धनगढी उपमहानगरपालिका, रुपन्देहीको सिद्धार्थनगर नगरपालिका, नेपालगञ्ज उपमहानगरपालिका र विराटनगर उपमहागरपालिकामा एक्सन प्लान बनाइएको छ । तराईका सबै जिल्लामा स्थानीय पालिकाहरूमा एक्सन प्लान बनाउने लक्ष्य छ, श्रेष्ठले भने, तर, यसका लागि पालिकाहरूले कार्यक्रम बनाउनुपर्छ । योजना ल्याउनुपर्छ । हामी सहयोग र सहकार्य गर्न तयार छौं । एक्सन प्लानअन्तर्गत तत्काल, मध्यकाल र दीर्घकालका लागि गरिने कामहरूका बारेमा विस्तृत योजना तयार हुन्छ । तथ्यांकअनुसार प्रत्येक वर्ष शून्य दशमलव शून्य ५८ प्रतिशतका दरले नेपालमा गर्मी बढ्ने गरेको छ । तराईमा मात्र होइन पहाडी र हिमाली क्षेत्रमा समेत गर्मी बढ्दो छ । गर्मी र लु का कारण गर्भवती, सुत्केरी, बालबच्चा, सडकमा काम गर्ने मजदुर, सुगर, प्रेसरलगायतका बिरामीहरू प्रत्यक्ष प्रभावित हुने गरेका छन् । उनीहरूलाई लक्षित गरेर एक्सन प्लानमा जोड दिने गरिएको श्रेष्ठले बताए । एक अध्ययनअनुसार ५० डिग्री सेल्सियसभन्दा माथि तापक्रम भयो भने विरामीहरूले प्रयोग गर्ने कुनै पनि एन्टिवायोटिक औषधिले काम नगर्ने देखिएको श्रेष्ठले सुनाए । त्यसैले बर्सेनि बढ्दै गइरहेको तापक्रम मानव सभ्यताका लागि प्रमुख चुनौती बनिरहेको छ । रेडक्रसले काम गरिरहेको तराईका पालिकाहरूमा वाटर एटिएम, कुलिन सेन्टरहरू सञ्चालनमा छन् । ढुक्क छ तिलोत्तमा रूपन्देहीको तिलोत्तमा नगरपालिका क्षेत्रमा आगलागी हुँदा आत्तिनु पर्दैन । किनभने यो नगरपालिकाले विपद् व्यवस्थापनको क्षेत्रमा ढुक्क हुने गरी योजना बनाएको छ । नगरपालिकाका १७ वटै वडामा पाँचपाँच जनाका दरले जनशक्ति व्यवस्थापन गरिएको छ । उनीहरूले स्वयंसेवकका रूपमा काम गर्छन् । गत वर्षदेखि नगरपालिकाले सबै वडाबाट प्रतिनिधित्व हुने गरी ८५ जनाको विपद् व्यवस्थापन टाक्स फोर्स गठन गरेको छ । कहीँ कतै विपद् परिहाल्यो भने यो फोर्स परिचालन हुन्छ । सबै जनालाई नगरपालिकाले एकैपटक आकस्मिक म्यासेज पठाउँछ । र, त्यही म्यासेजको आधारमा फोर्स टिम परिचालन हुन्छ । फोर्स टिममा रहेका स्वयंसेवकहरूको नामथर, ठेगाना र सम्पर्क नम्बर सहितको पुस्तिका प्रकाशन गरेर वडावडामा वितरण गरिएको छ । मुख्यमुख्य चोकहरूमा सीसी क्यामरा जडान गरिएको छ । क्यामराबाट नगरपालिका परिसरमै बसेर निगरानी हुने गर्छ । जसले विपद्का संभावित जोखिमहरूलाई कम गर्न मद्दत पुग्ने गरेको प्रमुख प्रशासकीय अधिकृत नारायण अर्यालले बताए । आगो निभाउने दमकल छ, अर्यालले भने, दमकललाई आवश्यक पर्दा नगरपालिका क्षेत्रमा मात्र नभएर जिल्लाभरि निःशुल्क रूपमा पठाउने गरेका छौं । आगलागीबाट हुने संभावित जोखिमबाट बच्नका लागि नगरपालिकाले विशेष योजना बनाएर काम गरेको समेत अर्यालले सुनाए । के छ कानुनमा ? वन ऐन २०७६ को दफा ४९ (घ) मा राष्ट्रिय वन (सरकारद्वारा व्यवस्थित वन, सामुदायिक वन, कबुलियती वन, धार्मिक वन आदि) मा आगो लगाउने वा आगजनी हुन जाने कुनै पनि कार्य गरेमा कसुर गरेको मानिने छ भन्ने उल्लेख छ । र, सोही ऐनको दफा ५० (४) मा उक्त कसुर गर्नेलाई क्षति भएको बिगो असुल गरी तीन वर्षसम्म कैद वा साठी हजार रुपैयाँसम्म जरिवाना वा दुवै सजाय हुने व्यवस्था छ । त्यस्तै, सामुदायिक उपभोक्ता वन समूहहरूले पनि सानातिना आगो लगाउनेहरूलाई विधान तथा कार्ययोजना बमोजिम जरिवाना गर्न सक्छन् ।"
