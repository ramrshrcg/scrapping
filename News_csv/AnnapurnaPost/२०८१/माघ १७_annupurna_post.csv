शीर्षक,विवरण
टिकटक भिडियोलाई लिएर बुबाले गरे अमेरिकी छोरीको हत्या,"काठमाडौं : टिकटकमा भिडियो बनाएकै कारण एक पाकिस्तानी बुबाले १३ वर्षीया छोरीको गोली हानी हत्या गरेको खुलेको छ। अमेरिकामा बस्दै आएको परिवारलाई पाकिस्तानमा बोलाएर ती बुबाले छोरीको हत्या गरेको बीबीसीले जनाएको छ। पाकिस्तानको क्वेटामा १३ वर्षीया छोरी हीरा अनवरलाई हत्या गरेको प्रहरले जनाएको छ। उनका बुबा अनवर उल हकले प्रहरीसामु छोरीको हत्या गरेको स्वीकारेका हुन्। यसअघि उनले अज्ञात व्यक्तिहरूले गोली हानी हत्या गरेको बयान दिएका थिए। अनवरले छोरीले टिकटकमा पोस्ट गर्ने भिडियोहरूप्रति आपत्ति जनाउँदै आएका थिए। अमेरिकी नागरिकतासमेत रहेको उनले प्रहरी बयानमा भनेका छन्, 'छोरीले टिकटकमा हालेका भिडियोहरू आपत्तिजनक थियो।' अनवरले छोरीको पहिरन, जीवनशैली र सामाजिक जमघटमा आपत्ति जनाउँदै आएको प्रहरी अनुसन्धानबाट खुलेको छ। उनको परिवारमा २५ वर्षदेखि अमेरिकामा बस्दै आएको थियो।"
"मधेस केन्द्रित ८ दलबीच सहकार्य गर्ने सहमति, एकताको लक्ष्यसहित बनाइयो कार्यदल","काठमाडौं : मधेस केन्द्रित ८ दलहरूबीच सहकार्य गर्ने विषयमा सहमति भएको छ। सिंहदवारमा बसेको मधेस केन्द्रित दलहरूको बैठकले सहकार्य गरेर अघि बढ्ने निर्णय भएको जनता समाजवादी पार्टीका नेता मनिष सुमनले बताए। उनका अनुसार एकता गर्ने लक्ष्यसहित ८ दलबाटै प्रतिनिधित्व हुनेगरी कार्यदल पनि बनाइएको छ। कार्यदलमा मनिष सुमन, लक्ष्मणलाल कर्ण, डा सरद सिंह यादव, मोहम्मद इस्तियाक राई, गंगाराम चौधरी, शिवजी यादव र ब्रजकिशोर सिंह रहेका छन्। राजेन्द्र महतोको पार्टीबाट भने नाम आउन बाँकी रहेको नेता सुमनले बताए। उनले पछिल्लो समयमा देशमा देखिएको राजनीतिक परिस्थिति र संविधान संशोधनका एजेन्डालगायतका विषयमा छलफल भएको बताए। सोही विषयमा ८ दलकै सामान धारणा बनाउनेगरी सहमति र सहकार्यका विषयमा विस्तृत छलफल भएको उनको भनाइ छ। उनले ८ सदस्यीय कार्यदलले एकताको वातावरण बनाउने, सहकार्यलाई सुदृढ बनाउने र आगामी बैठकमा संयोजनलगायतका विषयमा छलफल चलाउने बताए। 'कार्यदलले पहिला त आफ्नै नामको न्वारन गर्नेछ। त्यसपछि आचारसंहिता, समान विचारको दस्तावेज बनाउने, आगामी बैठकको संयोजनलगायतका काम गर्नेछ। एकता नै हाम्रो लक्ष्य हो। अहिल्यै केही भन्न सकिन्नँ,' नेता सुमनले भने। उनले सरकारले ल्याएको अध्यादेशका विषयमा पनि चर्चा भएको बताए। उनले मधेस केन्द्रित दलहरूको भूमिसम्बन्धी अध्यादेशमा बढी ध्यान गएको बताए। 'राष्ट्रपतिले पनि यो विधेयकलाई पछि मात्रै जारी गर्नुभयो। यो विधेयकका विषयमा विस्तृत अध्ययन गर्ने काम भइरहेको छ। हाम्रो भनाइ यति हो कि महेन्द्रीयवादी सोचले मधेसी र आदिवासीहरूलाई उसकै भूमिबाट विस्थापित गर्ने काम भएको छ,' उनले भने।"
सूचना प्रविधि क्षेत्रबाट वार्षिक १० खर्ब बढी आम्दानी गर्न सकिन्छ,"काठमाडौं : सूचना प्रविधि क्षेत्रका जानकारहरूले नेपालले सूचना प्रविधि (आइटी) जनशक्ति उत्पादन गर्ने हो भने वार्षिक रु १० खर्बभन्दा बढी आम्दानी गर्न सकिने बताएका छन् । नेपाली काँग्रेसको उद्यमशील र साना तथा मझौला व्यवसायी विकास विभागले आयोजना गरेको सम्मेलनको आजको समूहगत छलफलमा उनीहरूले सो धारणा व्यक्त गरेका हुन् । काँग्रेस केन्द्रीय पार्टी कार्यालय सानेपामा जारी नेपाल स्टार्टअप र एसएमई सम्मेलनको दोस्रो दिनको उद्यमशीलता र जनशक्ति विकास आइटी क्षेत्रको लागि तयारी शीर्षकको सत्रमा भएको छलफलका वक्ताहरूले आइटीमा थोरै लगानी गर्नसके राम्रो परिणाम हात पार्न सकिने बताएका हुन् । इनोभेटिभ नेपाल (आईएनजी) ग्रुपका प्रमुख सुलभ बुढाथोकीले नेपालको आइटी क्षेत्रमा धेरै अवसर भएकाले दक्ष जनशक्ति निर्माणमा लगानी आवश्यक भएको बताए । आवश्यकता अनुसार जनशक्ति उत्पादन गर्नसकेमा वार्षिक रु १० खर्बभन्दा बढीको आइटी सेवा निर्यात गर्न सकिने उनको भनाई थियो । उनले भने, अहिले हामीले दक्ष जनशक्ति निर्माणको लागि प्रयत्न गरिरहेका छौं । हरेक आइटी कलेजहरूमा कोटा नछुट्याइ सहजै आइटी पढ्न सकिने व्यवस्था गर्नुपर्ने नीति अवलम्बन गर्नुपर्छ भनेर लबिङ गरिरहेका छौं । अहिले विश्वभर सबैभन्दा बढी आर्थिक उपार्जनको स्रोत बनेको पर्यटन क्षेत्रलाई पनि आइटीले उछिनिसकेको छ । कार्यक्रममा त्रिभुवन विश्वविद्यालयका डिन प्राडा महाननन्द चालिसेले अहिलेको समयमा प्राविधिक शिक्षासहितको व्यावसायिक ज्ञानमा राज्यले ध्यान दिनुपर्ने बताए । उनले पढाइमा सरकारले प्राविधिक पक्षमा ध्यान दिनुपर्ने उल्लेख गरे । यसका लागि त्रिभुवन विश्वविद्यालयले निरन्तर आफ्नो तर्फबाट काम गरिरहेको पनि उनले जानकारी गराए । उनले थपे । सरकारले नीति त ल्याउँछ तर प्राविधिक क्षेत्रमा विद्यार्थीलाई कसरी जोडने भन्ने विषय समेटिएको छैन । हरेक संकायमा प्राविधिक र व्यावसायिक सिप सिकाउने गरी पाठ्यक्रम निमार्ण गर्ने र त्यसलाई व्यवहारिक रूपमा लागु गर्न आवश्यक छ । सीनासका कार्यकारी निर्देशक मिर्गेन्द्र कार्कीले परिवर्तनशील समयअनुसार सपना देख्ने, लगानी गर्ने, र प्रयोग गर्ने क्षेत्रलाई छुट्याएर त्यसको ब्रान्डीङसहितको प्रचार गर्न आवश्यक भएको बताए । उनले देशको भुगोल अनुसारको उत्पादित सामग्रीको राज्यले प्रवर्द्धन गर्न सकेको अवस्थामा समग्र आर्थिक रूपान्तरण गर्न सहज हुने उल्लेख गरे । योङ इनोभेसनका संस्थापक विभूषण विष्टले राज्यले आइटी क्षेत्रलाई समेट्ने गरी नीति ल्याएको अवस्थामा अहिलेको तुलानामा पाँच गुणा बढी जनशक्ति उत्पादन गर्न सकिने र त्यहीअनुसार सेवा निर्यात गर्न सकिने बताए । उनले थपे, उद्यमशीलता एक माइन्डसेट हो । उद्यमी र सर्वसाधारण मानिसबीच के भिन्नता छ भने सामान्य मानिसले समस्या देखिरहेको हुन्छ भने उद्यमीले अवसर देखिरहेको हुन्छ । त्यो समस्या समाधान गर्ने प्रयास गरिरहेको हुन्छ । कुनै पनि उद्यमीले त्यसलाई कार्यान्वयन नगरेसम्म त्यो अवसर वा त्यो आइडीयाको मूल्य शून्य नै रहन्छ । शिक्षामा उद्यमशीलतालाई जोड्न आवश्यक छ र उद्यमशीलता पढेको व्यक्तिले मात्रै स्टार्टअप गर्नुपर्छ भन्ने हुँदैन । त्यस्तै खिम्भु टेकका सीईओ कार्भिका थापाले स्टार्टअप सुरु गर्दा आफ्नो रुचीको विषय छानेर काम गर्न सकेको अवस्थामा मात्रै सफलता हात पार्न सकिने बताए । उनले भनिन्, सुरुमै उद्यमशील बन्ने आधारको लागि सिप विकास आवश्यक छ । जे विषयमा क्षमता छ, त्यसैका लागि प्रयत्न गनुपर्दछ । काँग्रेस केन्द्रीय कार्यालयमा बुधबारदेखि सुरु भएको सम्मेलनले भर्खरै व्यवसाय प्रारम्भ गर्ने उद्यमी, व्यवसायीहरूलाई प्रोत्साहन गर्नुका साथै व्यवसायको प्रवर्द्धनसमेत हुने विभागका संयोजक उर्मिला थपलियाको विश्वास छ ।"
"भोलिदेखि संसद्को हिउँदे अधिवेशन,के छ कार्यसूची ?","काठमाडौं : संघीय संसद्को हिउँदे अधिवेशन भोलि माघ १८ गतेदेखि सुरू हुँदैछ। बैठक अपराह्न १ बजे अन्तर्राष्ट्रिय सम्मेलन केन्द्र नयाँबानेश्वरमा बस्नेछ । संघीय संसद् सचिवालयले दुबै सदनका सम्भावित कार्यसूची सार्वजनिक गरेको छ । सचिवालयका अनुसार भोलि बस्ने प्रतिनिधिसभा बैठकमा सभामुख देवराज घिमिरेले राष्ट्रपतिबाट प्राप्त अधिवेशन आह्वान, प्रधानमन्त्रीको कार्यभार तोकिएको र प्रधानमन्त्री तथा मन्त्रिपरिषद्को कार्यालयबाट प्राप्त कार्यभार थपसम्बन्धी पत्रको व्यहोरा पढेर सुनाउने कार्यसूची छ । यस्तै सभामुख घिमिरेले प्रतिनिधिसभा नियमावली, २०७९ को नियम १० बमोजिम बैठकको अध्यक्षता गर्न सदस्यको मनोनयन गर्नेछन् । बैठकमा दलीय आधारमा सदस्यले आआफ्नो मन्तव्य राख्नने कार्यसूचि रहेको छ । बैठकमा विभिन्न ६ वटा अध्यादेश पेश हुँदैछन्। प्रधानमन्त्री केपी शर्मा ओलीले 'सुशासन प्रवद्र्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, २०८१' पेश गर्नेछन् । उपप्रधानमन्त्री तथा अर्थमन्त्री विष्णुप्रसाद पौडेलले 'आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८१', 'निजीकरण (पहिलो संशोधन) अध्यादेश, २०८१' र 'आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश, २०८१' पेश गर्ने कार्यसूची छ। त्यस्तै भूमि व्यवस्था,सहकारी तथा गरिवी निवारणमन्त्री बलराम अधिकारीले 'सहकारीसम्बन्धी केही नेपाल ऐनलाई संशोधन गर्ने अध्यादेश, २०८१' र 'भूमिसम्बन्धी केही नेपाल ऐनलाई संशोधन गर्ने अध्यादेश, २०८१' पेश गर्नेछन् । बैठकमा सभामुखले विभिन्न शोक प्रस्ताव प्रस्तुत गर्ने सम्भावित कार्यसूचिमा उल्लेख छ। यसैगरी राष्ट्रियसभाको बैठकमा उल्लेखित कार्यसूचि बाहेक मिडिया काउन्सिल विधेयक, २०८० र नवीरकणीय ऊर्जा तथा ऊर्जा दक्षतासम्बन्धी विधेयक, २०८१ सम्बन्धी समितिको प्रतिवेदन पेश गर्ने कार्यसूचि छ ।"
४५ हजार किशोरीलाई एचपीभी खोप लगाइँदै,महोत्तरी : जिल्लामा रहेका ४५ हजारभन्दा बढी किशोरीहरूलाई ह्युमन प्यापिलोमा भाइरस (एचपीभी) विरुद्धको खोप लगाइने भएको छ। सो खोप विभिन्न चरणमा गरी लगाउने तयारी भइरहेको जिल्ला स्वास्थ्य कार्यालय महोत्तरी जलेश्वरले जनाएको छ। पहिलो चरणमा विद्यालयमा अध्ययनरत कक्षा ६ देखि कक्षा १० सम्मका छात्रालाई विद्यालयमै पुगेर खोप दिइने भएको छ। त्यस्तै विद्यालय वाहिर रहेका १० देखि १४ वर्ष उमेर समूहका किशोरीलाई गाउँमा पुगि खोप लगाइने तयारी गरिएको जिल्ला स्वास्थ्य कार्यालय महोत्तरीले जानकारी दियो। । उक्त कार्यक्रमको दौरान स्वास्थ्य कार्यालयले एचपीभीविरुद्धको खोपको प्रभावकारिता र यसलाई प्रभावकारी रूपमा सञ्चालन गर्नका लागि सरोकारवाला निकायसँग अन्तर्क्रियात्मक कार्यक्रम लगायत अभिमुखीकरण कार्यक्रम समेत सञ्चालन गरिसकेको स्वास्थ्य कार्यालय जलेश्वरका प्रमुख नवल किशोर साहले बताए। यस खोपको माध्यमबाट पाठेघरको मुखको क्यान्सरबाट बच्न सकिन्छ र किशोरीहरूको स्वास्थ्य सुरक्षा सुनिश्चित गर्न मद्दत पुर्याउने भएकोले जिल्लाभरि यो अभियान सुचारु हुने भएको प्रमुख साहले जानकारी दिए। नेपाल सरकारका स्वास्थ्य तथा जनसंख्या मन्त्रालयले आगामी माघ २२ गतेदेखि देशभर एचपीभी खोप निःशुल्क उपलब्ध गराउने योजना बनाएको छ। यस अभियानमा कक्षा ६ देखि १० वर्षका छात्रा र विद्यालय बाहिर रहेका १० देखि १४ वर्ष उमेरका किशोरीलाई समेट्न लक्ष्य राखिएको छ।
अमेरिकामा भएको विमान दुर्घटनामा मृत्यु हुनेको संख्या ३० पुग्यो,काठमाडौं : अमेरिकाको वासिङ्टन डीसीमा भएको विमान दुर्घटनामा मृत्यु हुनेको संख्या ३० पुगेको छ। ६० यात्रु र ४ चालक दलका सदस्यसहित ६४ जना सवार रहेका अमेरिकन एयरलाइन्सको विमान हेलिकोप्टरको ठक्करबाट समुन्द्रमा खसेको थियो। समुन्द्रबाट ३० जनाको शव निकालिएको बीबीसीले जनाएको छ। जेट क्यान्ससबाट वासिङ्टन आउँदै गरेको अमेरिकन एयरलाइन्सको सीआरजे७००० बम्बार्डियर जेट र अमेरिकी सेनाको ब्ल्याकहक () हेलिकोप्टर ठोक्किएर दुर्घटना भएको थियो। हेलिकोप्टर प्रशिक्षण उडानमा रहेको एजेन्सीहरूले उल्लेख गरेका छन्। घटनामा संलग्न अनुसन्धानर्मीहरूले हेलिकोप्टर किन त्यो उचाइमा उडेको थियो भन्ने विषयमा सोधपुछ गरिरहेको बताइएको छ।
एनसेल र क्यानबीच महिला टी२०आई त्रिकोणात्मक सिरिजका लागि सहकार्य,"काठमाडौं : युवा तथा खेलकुदसँगको आफ्नो अटुट सम्बन्धलाई निरन्तरता दिँदै, एनसेलले महिला टी ट्वान्टी आई त्रिकोणात्मक सिरिजका लागि सहकार्य गरेको छ । नेपाल क्रिकेट संघ (क्यान)सँगको यस सहकार्य अन्तर्गत, यो खेलले नेपाली क्रिकेट प्रेमीहरूलाई ऊर्जा प्रदान गर्दै क्रिकेटमा महिला प्रतिभाको विकासमा योगदान पुर्याउने विश्वास लिइएको छ । यो सहकार्य एनसेलको हामी तपाईंकै लागि थिम र नेपालमा क्रिकेट तथा खेलकुदको विकासलाई सहयोग गर्ने प्रतिबद्धतामा आधारित रहेको छ । क्रिकेट नेपालमा सबैभन्दा बढी लोकप्रिय खेलकुद मध्ये एक हो । यो सिरिज अन्तर्गतको खेल आज बिहिबार (माघ १७) गतेबाट त्रिभुवन विश्वविद्यालय अन्तर्राष्ट्रिय क्रिकेट मैदान, कीर्तिपुरमा शुरु भएको छ । नेपाली महिला क्रिकेट टोलीलाई यस सिरिजमा समर्थन गर्न आह्वान गर्दै क्यानले सम्पूर्ण खेलहरूको प्रवेश निःशुल्क बनाएको छ । सिरिजमा सहभागी टिमहरूले एकअर्कासँग तीन पटक प्रतिस्पर्धा गर्नेछन् । आजको पहिलो खेलमा आयोजक टिम नेपालले नेदरल्यान्ड्सविरुद्ध प्रतिस्पर्धा गर्यो । अन्य खेलहरूमा, नेपालले माघ १९ मा थाइल्याण्डविरुद्ध, माघ २० मा नेदरल्यान्ड्सविरुद्ध, माघ २२ मा थाइल्याण्डविरुद्ध, माघ २३ मा नेदरल्यान्ड्सविरुद्ध, र माघ २५ मा फेरि थाइल्याण्डविरुद्ध खेल्नेछ । नेपाली टिम यो सिरिजमा इन्दु बर्माको कप्तानीमा खेल्दैछ । कप्तान इन्दुसँगै टिममा पूर्व कप्तान रुबिना क्षेत्री, सीता राना मगर, पूजा महतो, अलिशा कुमारी यादव, बिन्दु रावल, सम्झना खड्का, कविता कुँवर, ममता चौधरी, कविता जोशी, रेवती धामी, रोमा थापा, राजमति ऐरी, मनिषा उपाध्याय र ईश्वरी विष्ट समावेश छन् । नेपाल र आम उपभोक्ताहरूलाई सधैं जोडिराख्ने एनसेलको दर्शन क्रिकेट गतिविधिप्रतिको भावना र जोशसँग मेल खान्छ । यसले एनसेलको खेलसँगको सम्बन्धलाई प्रतिबिम्बित गर्दछ र यो खेलकुद र नेपालसँगको अटुट सम्बन्धको उदाहरण हो । यो सहकार्य वृद्धि विकास, नवप्रवर्तन, र उत्कृष्टताप्रतिको आपसी समर्पणको ज्वलन्त उदाहरण भएको एनसेलले जनाएको छ । कम्पनीले खेलकुदको विकास, युवा सशक्तीकरण र सामाजिक एकताको प्रवर्द्धनमा योगदान दिँदै नयाँ उचाइ हासिल गर्ने लक्ष्य रहेको बताएको छ । एनसेलले आफ्नो स्थापना कालदेखि नै एक जिम्मेवार कर्पोरेट नागरिकको रूपमा, नेपालमा खेलकुद र प्रतिभा विकासमा महत्वपूर्ण योगदान गर्दै आएको छ । उदाहरणका लागि एनसेलले यो वर्षको नेपाल प्रिमियर लिगमा पावर्ड बाई पार्टनरको रुपमा आबद्ध भएको थियो । कम्पनीले क्रिकेट, फुटबल, भलिबल, गल्फ तथा नेपालका पाराखेलाडीहरूलाई विभिन्न राष्ट्रिय तथा अन्तर्राष्ट्रिय प्रतियोगिताहरूमा सहभागिता जनाउन सहयोग प्रदान गर्दै आएको छ । यसै गरि एनसेलले पाँचौ टाईगर कप, त्रिकोणत्मक टी ट्वान्टी आई सिरिज २०२४, आईसीसी लिग २, र नेपालक्यानडा एकदिवसीय सिरिजलाई पनि सहयोग गरेको थियो । एनसेलले बिर्तामोड गोल्ड कप र झापा गोल्ड कप लगायतका विभिन्न फुटबल प्रतियोगिताहरूलाई पनि सहयोग प्रदान गरेको थियो । एनसेलले आफ्नो व्यावसायिक सामाजिक जिम्मेवारी (सीएसआर) अन्तर्गत, राष्ट्रिय प्यारालिम्पिक समिति (एनपीसी) नेपालसँग सहकार्य गर्दै राष्ट्रिय पारा खेलाडीहरुलाई सहयोग र समर्थन गर्दै आएको छ । गत भदौमा पाराताइक्वान्डो खेलाडी पालेशा गोवर्धनले पेरिस प्यारालिम्पिक्स २०२४ मा ऐतिहासिक जित हासिल गरेपछि, एनसेल फाउन्डेसनले उनलाई रु १० लाख रुपैयाँ पुरस्कार बाट सम्मान गरेको थियो । र अन्य प्यारालिम्पिक टोलीका सदस्यहरूलाई पनि एनसेल फाउन्डेसनले नगद पुरस्कारसहित सम्मान गरेको थियो ।"
अध्ययन र अनुसन्धानलाई प्रोत्साहन गर्न वीरगन्जमा अन्तर्राष्ट्रिय सम्मेलन,"वीरगन्ज : नेपाल कमर्स एसोसिएसनको पहिलो अन्तर्राष्ट्रिय सम्मेलन वीरगन्जमा सम्पन्न भएको छ। नेपालका उद्योग र व्यवसायमा भएका सम्भावनाहरूलाई संस्थागत गर्दै तिनीहरूको अध्ययन र अनुसन्धानलाई प्रोत्साहन गर्ने उद्देश्यका साथ सम्मेलन आयोजना गरिएको अन्तर्राष्ट्रिय सम्मेलनको उद्घाटन गर्दै भारतीय कमर्स एसोसिएसनका उपाध्यक्ष प्राध्यापक डा मानस पाण्डेले सम्मेलनले उद्योग र व्यवसाय क्षेत्रमा अन्तर्राष्ट्रिय सहयोग र ज्ञानको आदानप्रदान तथा नयाँ सम्भावनाहरूको खोजीमा मद्दत गर्ने बताए । राजर्षि जनक विश्वविद्यालय जनकपुरका डीन डा विनोद साहले वाणिज्य क्षेत्रमा हुने अध्ययन र अनुसन्धानको महत्त्वलाई जोड दिँदै यस्ता सम्मेलनले नेपालका व्यावसायिक संस्था र शैक्षिक संस्थाहरूको बीचमा नयाँ विचार र अन्वेषणको बाटो खोल्ने बताए। महेन्द्र बहुमुखी क्याम्पस धरानका अनुसन्धान समितिका प्रमुख प्रा अशोक झाले अनुसन्धान र अनुसन्धानात्मक कार्यहरूको समर्थक गर्दै व्यवसाय र उद्योग क्षेत्रमा भएका चुनौतीहरूको सामना गर्ने र तिनलाई समाधान गर्ने उपायहरू पहिचान गर्न अन्वेषण र अनुसन्धानको आवश्यकता रहेको औंल्याए।नेपाल कमर्स क्याम्पसका सहअध्यक्ष डा सुरेन्द्र महतोले व्यावसायिक शिक्षा र अनुसन्धानका क्षेत्रमा भएका नयाँ अवधारणाहरूले नेपालका युवा व्यवसायीहरूलाई मार्गदर्शन गर्दै उनीहरूलाई प्रतिस्पर्धी बनाउने विश्वास व्यक्त गरे। नेपाल पत्रकार महासंघ पर्साका अध्यक्ष ओमप्रकाश खनालले सम्मेलन नेपालको वर्तमान आर्थिक अवस्थालाई अन्तर्राष्ट्रिय स्तरमा प्रस्तुत गर्ने सुनौलो अवसर भएको बताए। वाणिज्य र व्यवस्थापन क्षेत्रमा अनुसन्धान, अध्ययन र सम्भावनाको अनुसन्धान गर्दै नेपालको दीर्घकालीन आर्थिक विकासको मार्गचित्र तयार गर्ने उदेश्यले सम्मेलन आयोजना गरिएको आयोजक नेपाल कमर्स एसोसिएसनका अध्यक्ष डा। दीपेन्द्र कुमार चौधरीले बताए। सम्मेलनले नेपालको वाणिज्य र व्यवस्थापन क्षेत्रमा नयाँ विचार र दिशा प्रस्तुत गरेको उनले बताए। सम्मेलनमा वीरगन्ज उद्योग वाणिज्य संघका अध्यक्ष अनिल अग्रवाल,वरिष्ठ उपाध्यक्ष हरि गौतमका साथै विभिन्न क्याम्पसका प्राध्यापकहरूको सहभागिता थियो।"
"नेपालमा सामसङ ग्यालेक्सी एस २५ सिरिज सार्वजनिक,मूल्य कति ?","काठमाडौं : सामसङ नेपालले ग्यालेक्सी एस२५ अल्ट्रा, ग्यालेक्सी एस२५ प्ल्स र ग्यालेक्सी एस२५ अल्ट्रा स्मार्टफोनको प्रिअर्डर शुरू भएको घोषणा गरेको छ। काठमाडौंमा एक कार्यक्रमबीच सामसङ नेपालका निर्देशक प्रणय रत्न स्थापित र मिस नेपाल वर्ल्ड २०१६ अश्मी श्रेष्ठले ग्यालेक्सी एस २५ सिरिजको अनावरण गरेका हुन् । आउँदो फागुन १ गतेसम्म एस२५ सिरिजको प्रिअर्डर गर्न सकिने कम्पनीले जनाएको छ । सामसङले एनएलजी इन्स्योरेन्स कम्पनी लिमिटेडमार्फत एक पटकको एक वर्षको ब्रेकेज इन्स्योरेन्स उपलब्ध गराएको छ । सामसङले गत वर्ष ग्यालेक्सी एआईको साथ मोबाइल एआई युगको सुरुवात गरेको हो। ग्यालेक्सी एस २५ सिरिजले सबैभन्दा बढी सन्दर्भसमझदारीका साथ व्यक्तिगत एआई अनुभव प्रदान र व्यक्तिगत गोपनीयता सुनिश्चित गर्दै सल्लाह र सुझावहरू दिने सामसङ नेपालको निर्देशक प्रणय रत्न स्थापितले जानकारी दिए। ग्यालेक्सी एस २५ सिरिजको प्रिअर्डर अफर १७ माघदेखि सुरु हुँदैछ। १ फाल्गुन २०८१ सम्म सामसङको अधिकृत स्टोरहरूमा उपलब्ध हुनेछ। प्रिअर्डर गर्ने ग्राहकहरूले ग्यालेक्सी एस २५ अल्ट्रा खरिद गर्दा १२२५६जीबी बाट १२५१२जीबी मेमोरी अपग्रेड वा ग्यालेक्सी बड्स३ प्रो, जसको मूल्य रु ३१,९९९ रहेको छ, मात्र रु १४,९९९ मा प्राप्त गर्न सक्नेछन् र साथै, रु ३,३९९ मूल्य रहेको सिलिकन कभर पनि रु १,५०० मा प्राप्त गर्न सक्ने छन्। ग्यालेक्सी एस २५ र ग्यालेक्सी एस२५ बेस प्रिअर्डर गर्दा ग्राहकहरूले रु ३१,९९९ मूल्य रहेको ग्यालेक्सी बड्स ३ प्रो रु १४,९९९ मा र रु ३,३९९ मूल्य रहेको सिलिकन कभर पनि रु १,५०० मा प्राप्त गर्न सक्ने छन्। यसैगरी ग्यालेक्सी एस२५ सिरिजमा अपग्रेड गर्न चाहने ग्राहकले सबको फोन र आर्कोस्टोर मार्फत आफ्नो पुरानो फोन एक्सचेन्ज गर्न सक्नेछन् । देशभरका आधिकारिक सामसङ स्टोरहरूमा उपलब्ध हुलास फिनसर्भ हायर पर्चेज लिमिटेडद्वारा सञ्चालन गरिएको सामसङ इनस्टा फाइनान्स सेवा मार्फत ग्राहकहरूले रु ५२५० महिनादेखि शुरू हुने शून्य प्रतिशत ब्याजदरमा सरल ईएमआईमा नयाँ फोन प्राप्त गर्न सक्ने कम्पनीले जनाएको छ।"
संविधान संशोधनका लागि २०८७ साल कुर्नु पर्दैन : शेखर कोइराला,काठमाडौं : नेपाली कांग्रेसका नेता डा शेखर कोइरालाले संविधान संशोधनका लागि २०८७ साल कुर्न नहुने बताएका छन्। बिहीबार विराटनगरमा आयोजना गरिएको संविधान संशोधन आवश्यकता र चुनौती विषयक अन्तक्रियामा बोल्दै उनले प्रधानमन्त्रीले भनेजस्तो संविधान संशोधनका लागि २०८७ साल कुर्न नहुने भन्दै संशोधनका लागि सबैलाई विश्वासमा लिन सुझाव दिए। उनले २०७२ सालमा हतारमा संविधान बनाइएका कारण संविधान संशोधन गर्नैपर्ने अवस्था रहेको भन्दै दुई दलले मात्रै संशोधन गर्न नहुने बताए । उनले संविधान संशोधन गर्दा सबै राजनीतिक दलहरू बीच सहमति र समझदारी आवश्यक रहेको बताए । कोइरालाले २०७२ सालमा संविधान निर्माण गर्दा ताका जनताहरूबाट लिइएका सुझावलाई आधार बनाएर संविधान संशोधन गर्नुपर्ने सुझाव दिए। कार्यक्रममा संविधानविद् डाभीमार्जुन आचार्यले राष्ट्रपति राजनैतिक पद नभएकाले आगामी संविधान संशोधनमा यसलाई स्पष्ट पार्नुपर्ने बताए। न्यायपालिकाले मात्र लोकतन्त्र बचाउन सक्ने भएकाले यसलाई निष्पक्ष र स्वतन्त्र बनाउन न्याय परिषदमा बार एशोसिएसन र सरकारको प्रतिनिधित्व हटाउन तथा संसदीय सुनुवाईको प्रावधान खारेज गर्न उनले आग्रह गरे।
नेपालको विकास गर्न जापानको सहयोग निरन्तर रहन्छ,"ललितपुर : नेपालका लागि जापानका नवनियुक्त राजदूत तोरु मायदाले जापानले नेपालको विकासमा गर्दै आएको आर्थिक तथा प्राविधिक सहयोगलाई निरन्तरता दिने बताएका छन्। नेपाल जाइका अलमनाई एशोसिएसन (जान) द्वारा नवनियुक्त राजदूत मायदाको सम्मानमा आज आयोजित स्वागत कार्यक्रममा उनले नेपालजापानबीच लामो समयदेखि मैत्रीपूर्ण, घनिष्ठ र सुमधुर सम्बन्ध रहिआएको बताए। राजदूत मायदाले भने, हाल करिब दुई लाख नेपाली जापानमा अध्ययनलगायत विभिन्न पेसा र व्यवसायमा संलग्न हुनुहुन्छ। जापानी भाषा, संस्कृति र जापानका बारेमा ज्ञान भएका नेपाली जनशक्तिको जापानमा अझै खाँचो छ। धेरै वर्ष पहिला नेपालको भ्रमणमा आफूले यहाँको सुन्दर पहाड र हिमाल हेर्न तथा जहाँजाँदा पनि नेपाली नागरिकबाट न्यानो माया पाएको स्मरण गर्दै राजदूत मायदाले अहिले राजदूतका रुपमा नेपाल आउँदा अझ खुसी लागेको धारणा व्यक्त गरे। जानका सदस्यहरुले दुई देशबीचको सम्बन्ध सुमधुर बनाउन उल्लेखनीय भूमिका निर्वाह गर्दै आएको उल्लेख गर्दै उनले दुई देशबीचको सम्बन्ध सुमधुर बनाउन र नेपालको विकासका लागि जानका सदस्यले भविष्यमा पनि महत्वपूर्ण भूमिका निर्वाह गर्ने विश्वास व्यक्त गरे। कार्यक्रम आयोजक संस्था जानका अध्यक्ष डा रामचन्द्र भुसालले जानले विगत पाँच दशकदेखि नेपालजापानबीचको सम्बन्ध सुमधुर बनाउन, जापानी प्रविधि नेपालमा भित्र्याउन र देशको आर्थिक विकासमा सहयोग पुर्याउन उल्लेख्य भूमिका खेलेको बताए।"
महोत्तरीका सुकुम्बासी र अव्यस्थित बसोबासीलाई लालपूर्जा वितरण गरिँदै,"महोत्तरी : महोत्तरीका भूमिहीन दलित, भूमिहीन सुकुम्बासी र अव्यवस्थित बसोबासीलाई जग्गाधनी लालपूर्जा वितरण गर्न निवेदन उपर जाँचबुझ थालिएको छ। आयोगमा परेको हजारौं निवेदन उपर छानबिन सुरु भएको भूमि समस्या समाधान आयोग महोत्तरीका अध्यक्ष पिताम्बर महतोले बताए। यसअघि ज्ञानबहादुर गोले अध्यक्ष रहेको आयोगमा १ हजार ६७४ भूमिहीन दलित, २ हजार २११ भुमिहिन सुकुम्बासी र ८ हजार २८२ अव्यवस्थित बसोबासीले भोगचलन गर्दै आएको जग्गाको लालपूर्जा माग गर्दै निवेदन दिएका थिए। वर्षौंदेखि बसोबास गर्दै आएका महोत्तरीका १२ हजार २८२ घरपरिवारले जग्गाधनीको लालपूर्जा माग गर्दै आयोग पुगेका थिए। त्यस मध्य बर्दिबास नगरपालिका २ बुद्धचोकका १५ भूमिहीन दलित र ३८ भूमिहीन सुकुम्बासी गरी ५३ घरपरिवारले जग्गाधनीको लालपूर्जा पाएको अध्यक्ष महतोले बताए। हामीले यस अघिका आयोगमा परेको उजुरी उपर छानविन गरेर प्रक्रिया पूरा भएका परिवारलाई लालपूर्जा दिन्छौं, महतोले भने, छिटफुट भएकाहरुलाई फेरि एकपटक आयोगको जिल्ला समितिले निवेदन आह्वान गर्ने तयारीमा छ।"
निर्माण व्यवसायीका आन्दोलनका कार्यक्रम स्थगित,"काठमाडौं : नेपाल निर्माण व्यवसायी महासंघले माघ २७ गतेबाट गर्ने भनेको राष्ट्रिय भेला स्थगित गरेको छ। प्रधानमन्त्री केपी शर्मा ओलीले महासंघका मागहरु सम्बोधन गर्न कार्यदल गठन गर्न निर्देशन दिएकोले राष्ट्रिय भेला स्थगित गरिएको महासंघले जारी गरेको विज्ञप्तिमा उल्लेख छ। प्रधानमन्त्री र महासंघ पदाधिकारीहरुबीच बुधबार छलफल भएको थियो। छलफल सकारात्मक रुपमा टुङ्गिएकोले महासंघबाट घोषित आन्दोलनका पूर्व घोषित कार्यक्रमहरु तत्कालका लागि स्थगित गरिएको बताइएको छ। निर्माण उद्योगमा देखिएका विद्यमान समस्याहरूका विषयमा छलफल गरी भावी रणनीति तय गर्न २०८१ पुष २७ गते राष्ट्रिय भेला आयोजना गरी १४ बुँदे माग सहित आन्दोलनमा जाने महासंघले घोषणा गरेको थियो। आन्दोलनको पूर्व निर्धारित कार्यक्रम अनुसार माघ १५ को अल्टिमेटम सहित प्रदेश निर्माण व्यवसायी महासंघहरूले सम्बन्धित प्रदेशका मुख्यमन्त्री तथा जिल्ला निर्माण व्यवसायी संघहरूले सम्बन्धित जिल्लाका प्रमुख जिल्ला अधिकारीहरू समक्ष ज्ञापन पत्र पेश गरेका थिए। यस्तै, केन्द्रमा महासंघले प्रधानमन्त्री, उपप्रधानमन्त्रीहरू, मन्त्रीहरू, प्रमुख राजनीतिक दलका नेताहरू, विभिन्न समितिका सभापतिहरू लगायतलाई पनि ज्ञापन पत्र बुझाएका थिए। महासंघले सरकारतर्फबाट करिब ५० अर्ब रुपैयाँ भुक्तानी बाँकी रहेको बताउँदै आएको छ। भुक्तानीबाहेक सार्वजनिक खरिद नियमावलीको १३ औं संशोधनमा देखिएको म्याद थप सम्बन्धी कानुनी जटिलता, राष्ट्र बैंकबाट निर्माण व्यवसायीहरूलाई ऋणमा दिइएको सुविधा कटौती, निर्माण कार्य हुने सिजन मै उद्यमीहरूबाट बिना ठोस कारण नै खुलेआम कार्टेलिङ गरी सिमेण्ट, डण्डी लगायतका निर्माण सामग्रीमा भइरहेको चर्को मूल्यवृद्धिले मुलुकको निर्माण उद्योग ठप्प भएको बताइन्छ। निर्माण व्यवसायीहरूलाई ऋणकिस्ता, चेक अनादरमा दिइएको सहुलियत र कालो सूचीमा नराख्ने समय सिमा २०८१ मंसिर मसान्तसम्म छ। तर, अझै पनि निर्माण व्यवसायीहरूको ठूलो रकम भुक्तानी नभएको हुँदा यो क्षेत्र आर्थिक रुपमा धरासयी बन्न पुगेको हो।"
बालिकालाई जबरजस्ती करणी गरेको अभियोगमा प्युठानमा एक जना पक्राउ,प्युठान : ९ वर्षीया बालिकालाई जबरजस्ती करणी गरेको अभियोगमा एक जनालाई प्रहरीले पक्राउ गरेको छ । ऐरावती गाउँपालिका५ बालबिसौना बस्ने ३३ वर्षीय कमल नेपालीलाई बालिकालाई जबरजस्ती करणी गरेको आरोपमा प्रहरीले उनलाई पक्राउ गरेको हो । प्रहरीले घटनामा संलग्न शंकास्पद १ जनालाई प्रहरीले आवश्यक अनुसन्धानको लागि नियन्त्रणमा लिएको छ । प्रहरीले आवश्यक अनुसन्धान गरिरहेको जनाएको छ ।
अन्नपूर्णको दोस्रो साप्ताहिक उपहार विजेता बन्यो काब्या स्कुल,"काठमाडौं : अन्नपूर्ण मिडिया नेटवर्कले देशभर सञ्चालन गरिरहेको हात खाली नजाने जसले पढ्छ, अवश्य पर्छ वार्षिक ग्राहक योजनाको दोस्रो साप्ताहिक विजेता काब्या स्कुल बुद्धनगर बनेको छ। बिहीबार तिनकुनेस्थित अन्नपूर्ण मिडिया नेटवर्कको हेडक्वार्टरमा आयोजित साप्ताहिक लक्की ड्रबाट अन्नपूर्णको वार्षिक ग्राहक बनेको रसिद न ११८९८१ रहेको काब्या स्कुल बुद्धनगर विजेता बनेको हो। पाइलट समिता भण्डारीले लक्की ड्र गरेकी थिइन्। विजेता बनी उसले ओपोको मोबाइल फोनसहित ट्याङकुलिटी स्पाको ५ हजारको भौचर जितेको छ। अन्नपूर्ण पोस्ट् र द अन्नपूर्ण एक्सप्रेसको ग्राहक नवीकरण गर्ने र नयाँ वार्षिक ग्राहक बन्ने पाठकले ग्राहक बन्नासाथ हातहातै उपहारै उपहार पाउनेछन्। वार्षिक ग्राहक शुल्क अन्नपूर्ण पोस्ट्को तीन हजार चार सय रुपैयाँ र द अन्नपूर्ण एक्सप्रेसको पनि तीन हजार चार सय रुपैयाँ रहेको छ। वार्षिक ग्राहक बन्नेले हातहातै वन्डरल्याण्डको १५ सय रुपैयाँको भौचर (जहां रोमाञ्चित खेलको मज्जा लिन सकिनेछ), साथै आइएनआई सिनेमाको मूभी भौचर पाउनेछन्। यो नलिए उनीहरूले छनोट पनि गर्न पाउँछन्। जसमा नगद ५ सयदेखि ३४ सयसम्मको नगद छुटको स्क्रयाच कार्ड साथसाथै आइएनआई सिनेमाको मूभी भौचर र अन्नपूर्ण केबलकारको टिकट पाउनेछ। त्यसैगरी साप्ताहिक पुरस्कारमा हरेक हप्ता लक्की ड्रबाट ओपोको मोबाइल फोनसहित ट्याङकुलिटी स्पाको ५ हजारको भौचर पाउनेछन्। मासिक पुरस्कारमा वासिङ मेसिनसहित ट्याङकुलिटी स्पाको ५ हजारको भौचर पाउनेछन्। यो वार्षिक ग्राहक योजना देशभर लागू भएको छ। यो योजना ४ महिनासम्म सञ्चालन हुनेछ।"
पहिलो खेलमा नेपाल नेदरल्यान्ड्ससँग पराजित,"काठमाडौं : त्रिदेशीय टी२०आई सिरिजको पहिलो खेलमा नेपाल पराजित भएको छ। टियु रंगशालामा बिहीबार भएको खेलमा नेपाल नेदरल्यान्डससँग २० रनले पराजित भएको हो। नेदरल्यान्ड्सले दिएको १५८ रनको लक्ष्य पछ्याएको नेपालले निर्धारित ओभरको खेलमा १३७ रनमात्र बनाउन सक्यो। नेपालका लागि सीता राना मगरले सर्वाधिक २८ रन बनाइन्। त्यस्तै कविता जोशीले २७, पूजा महतोले २४ र रुविना क्षेत्रीले ११ रन बनाए। अन्य खेलाडीले दोहोरो अंकको रन जोड्न सकेनन्। यसअघि टस हारेर ब्याटिङ गरेको नेदरल्यान्ड्सले निर्धारित ओभरको खेलमा ४ विकेटको क्षतिमा १५७ रन बनाएको थियो। नेदरल्यान्ड्सका लागि रोविने रिज्केले अविजित ५९ रन बनाइन्। त्यस्तै स्टेरी कालिसले २९, हिदर सिजर्सले २३ र इरिस ज्विलिङले अविजित ३१ रन बनाइन्। नेपालले अर्को खेल थाइल्यान्डसँग खेल्नेछ।"
न्यूयोर्कमा रहेका नेपाली विद्यार्थीलाई जिपीके फाउन्डेशन अमेरिकाको सहयोग,"न्यूयोर्क : अमेरिकामा बदलिदो राजनैतिक परिस्थितिबाट समस्या परेका न्यूयोर्कका कलेजविश्वविद्यालयमा अध्ययनरत विद्यार्थीलाई लक्षित गरी दुई महिने सहयोग अभियान सुरू गरेको छ । जिपिके फाउन्डेशन अमेरिका च्याप्टरका अध्यक्ष सोमनाथ घिमिरेका अनुसार हाललाई २५ जना नेपाली विद्यार्थीका लागि दुई महिनासम्म खाद्यान्न सहयोगस्वरुप उपलब्ध गराइनेछ । अमेरिकाको सरकारले पछिल्लो समय लिएको नीतिका कारण केही नेपाली विद्यार्थी समस्या परेका छन्,'उनले भने, अप्ठयारो परिस्थितिमा केही सहायता गरौं भनेर हामीले उनीहरूलाई दुई महिनासम्मका लागि अत्यावश्यक सामानहरू उपलब्ध गराउनेछौं ।यसका लागि न्यूयोर्कभित्र रहेका नेपाली विद्यार्थीलाई जिपिके फाउन्डेशन अमेरिका च्याप्टरमा सम्पर्क राख्ने आग्रह गरेका छन् । अमेरिकाको चर्चित अनलाइन न्यूजपोर्टल खबरमालाका अनुसार अमेरिकी राष्ट्रपति डोनाल्ड ट्रम्पले राष्ट्रपतिको कार्यभार सम्हालेपछि जारी कार्यकारी आदेशको आधारमा अवैध आप्रवासीमाथि चलाएको धरपकड अभियानका कारण विद्यार्थीहरू काममा जान छाडेका छन् । पक्राउसँगै कागजात नभेटिएका र अपराधिक गतिविधिमा संलग्नहरू द्रुत गतिमा डिर्पोटेसन गर्न थालिएपछि डराएर विद्यार्थीहरू काममा जान छोडेका छन् भने सञ्चालकले पनि केहि समय घरमै बस्न विद्यार्थी र अन्य कामदारलाई अनिश्चित समयका लागि विदा दिएका छन् । अमेरिकामा रहेका ग्यास स्टेसन र रेष्टुरेन्टहरूमा झण्डैं ३० प्रतिशत कामदार कागजात नभएका वा विद्यार्थीहरू काम गरिरहेको बताइन्छ।"
रामेछापका तामाङ समुदायले धुमधामँग मनाए सोनाम ल्होसार,रामेछाप : सोनाम ल्होसारको अवसरमा रामेछापका तामाङ समुदायले धुमधामसँग पर्व मनाएका छन् । रामेछापको कूल जनसंख्याको झण्डैं ३३ प्रतिशतको संख्यामा रहेको यो समुदायले आफ्नो संस्कृति र परम्परालाई जगेर्ना गर्न आफ्नो धर्म संस्कृति अनुसारका कार्यक्रमहरू गर्दै आएको छ। तामाङ समुदायले ल्होसारको अवसरमा बिहीबार सदरमुकाम मन्थलीमा प्रवातफेरी गर्दै डम्फु र झाँकी समेत प्रदर्शन गरेका थिए । यसैगरी जिल्लाका विभिन्न पालिकाहरूमा समेत विविध कार्यक्रम गरि ल्होसार मनाइएको सोनाम ल्होसार मुल समारोह समितिले जानकारी दिएको छ ।
प्रशिक्षण उडानमा जहाजसँग ठोक्किएको थियो अमेरिकी सेनाको हेलिकप्टर,वासिङटन डिसी : वासिङटन डिसीमा यात्रुवाहक विमानसँग ठोक्किएको हेलिकप्टर प्रशिक्षण उडानमा रहेको थाहा हुन आएको छ। बीबीसीमा उल्लेख भएअनुसार उक्त हेलिकप्टर अमेरिकी सेनाको रहेको र प्रशिक्षण उडानका क्रममा विमानसँग ठोक्किएको हो। उक्त हेलिकप्टर भर्जिनियाको फोर्ट बेल्भोइरस्थित १२औं एभिएसन ब्याटालियनको बी कम्पनी अन्तर्गत थियो। यद्यपि हेलिकोप्टरमा कतिजना थिए भन्ने हालसम्म खुलेको छैन। अमेरिकाको राजधानी वासिङ्टन डिसीमा एक यात्रुवाहक विमान र हेलिकप्टर ठोक्किएको थियो। दुर्घटनापछि यात्रुवाहक विमान पोटोम्याक नदीमा खसेको थियो। उक्त विमानमा ६० यात्रु र ४ चालक दलका सदस्यसहित ६४ जना सवार रहेका अमेरिकन एयरलाइन्सले जनाएको छ। वासिङ्टन अग्नि नियन्त्रण विभागका अनुसार बुधबार राति रोनाल्ड रेगन विमानस्थल नजिकै दुर्घटना भएको हो। दुर्घटनास्थलबाट हालसम्म १८ जनाको शव निकालिएको छ। थप हराएकाहरुको खोजीकार्य जारी रहेको जनाइएको छ। खोजी टोलीले अहिलेसम्म घटनास्थलबाट कोही पनि जीवित फेला पार्न सकेको छैन। दुर्घटना अमेरिकन एयरलाइन्सको सीआरजे७००० बम्बार्डियर जेट र अमेरिकी सेनाको ब्ल्याकहक () हेलिकप्टर ठोक्किएर भएको थियो। एयरलाइन्सका अनुसार सीआरजे७००० जेटमा ६५ सिट छन्। एयरलाइन्स कम्पनीले राति ९ बजेपछि दुर्घटना भएको पुष्टि गरेको बीबीसीमा उल्लेख छ। हाल विमानस्थलमा सबै उडान र अवतरण रोकिएको छ।
जसपा नेपालका पूर्वसांसद साहले पार्टी छाडे,"मलङ्गवा : सर्लाही क्षेत्र नं१ का पूर्वप्रतिनिधिसभा सदस्य प्रमोद साहले जनता समाजवादी पार्टी नेपाल परित्याग गरेका छन् । साहले बिहीबार बिहान समाजिक सञ्जालमा प्रेस विज्ञप्ति जारी गरी जसपा नेपाल छाडेको घोषणा गरेका हुन् । गएको असारमा प्रदेश राजधानी जनकपुरधाममा सम्पन्न पार्टीको महाधिवेशनमा पार्टीको सचिव पदमा उम्मेदवारी दिने तयारी गरेका साहले पार्टीका केन्द्रीय अध्यक्ष उपेन्द्र यादवले निर्वाचन नै नगराई आफूखुसी पदाधिकारी नियुक्त गरेको र आफूले जिम्मेवारी नपाएको भन्दै असन्तुष्टि पोखेका छन् । साहले २७ वर्षको मधेश केन्द्रीत राजनीतियात्रापछि राजीनामा दिएको बताएका छन् । सर्लाहीमा जसपा नेपालका नेताले एकपछि अर्को गर्दै राजीनामा दिइरहेका छन् । केही दिनअघि मात्रै जिल्ला अध्यक्ष वीरेन्द्र यादवसहित दर्जनौं नेता,कार्यकर्ताले सामूहिकरुपमा पार्टी परित्याग गरेको घोषणा गरेका थिए।"
आयातित वस्तु निर्यात गरेर व्यापारको आँकडा देखाउनुको कुनै अर्थ छैन : प्रधानमन्त्री,"काठमाडौं : प्रधानमन्त्री केपी शर्मा ओलीले नेपालमा उत्पादन बढाएर विदेश निर्यात गर्नुपर्नेमा जोड दिएका छन्। आज भृकुटीमण्डपमा जारी नेपाल चेम्बर अफ कमर्स एक्पोको कार्यक्रमलाई सम्बोधन गर्दै सानो परिमाणमा उत्पादन गरेर विदेश निर्यात गर्न नसकिने भएकाले उत्पादन बढाउन जोड दिएका हुन्। उनले भने,सानो उत्पादन होइन, ठूलो उत्पादन गर्नुपर्छ। उत्पादन गर्न सक्नुपर्यो। कुन चिज कहाँ बिक्रि हुन्छ ठम्याउनुपर्यो र त्यहाँ पठाउन सक्नुपर्यो। ओलीले ठूलो मात्रामा उत्पादन गरेर छिमेकी भारत र चीनलगायत अन्तर्राष्ट्रिय बजारमा निर्यात बढाउने अवस्था सृजना गर्न उद्योगीव्यवसायीलाई आग्रह गरे।उनले किमाथान्कामा पुल बनेपछि चीनमा निर्यात गर्न सकिने उल्लेख गरे। ओलीले भने,हामीले आयातित वस्तु्को निर्यात गरेर व्यापारको आँकडा देखाउनुको कुनै अर्थ छैन। उनले सरकार अर्थतन्त्रको विकासका लागि अत्यन्तै गम्भीरताका लागि लागिरहेको जानकारी गराए।"
"अखिल क्रान्तिकारीको अध्यक्षमा सापकोटा र महासचिवमा थापामगर विजयी, पदाधिकारीमा कोको ?","काठमाडौं : अखिल क्रान्तिकारीको अध्यक्षमा विजयप्रकाश सापकोटा र महासचिवमा रोशन थापा मगर विजयी भएका छन्। शनिबार भएको मतदानबाट हेमन्त राईलाई पराजित गर्दै सापकोटा अध्यक्षमा निर्वाचित भएका हुन्। सापकोटाले ६८६ मत ल्याउँदा उनका निकटतम् प्रतिद्वन्दी राईले ६१५ मत प्राप्त गरे। ३३ पदाधिकारी, ४८ सचिवालय सदस्य, १६२ केन्द्रीय सदस्य र ३ केन्द्रीय निकायका पदाधिकारीका लागि भएको अखिल क्रान्तिकारीको निर्वाचनको अन्तिम मतपरिणाम बुधबार साँझ सार्वजनिक भएको हो। सार्वजनिक मतपरिणाम अनुसार नेकपा माओवादी केन्द्रमा अध्यक्ष पुष्पकमल दाहाल प्रचण्डलाई बैठकमा फरक मत राखेर चुनौती दिँदै आएका उपमहासचिव जनार्दन शर्माले विद्यार्थीको निर्वाचनबाट धक्का दिएका छन्। हेडक्वार्टरनिकट भनेर प्रचार गरिएका उपाध्यक्ष, महासचिव, उपमहासचिव र सचिवमा अधिकांश पदाधिकारी पराजित भएपछि शर्माले पार्टीभित्र थप शक्ति आर्जन गरेका छन्। सापकोटा भने अध्यक्ष प्रचण्ड पक्षधरहरूको प्यानलबाटै निर्वाचित भएका हुन्। सापकोटालाई कृष्णबहादुर महरा पक्षधर योगेन्द्रबहादुर बुढाले अन्तिम समयमा उम्मेदवारी फिर्ता लिएर समर्थन गरेका थिए। महासचिवमा उपमहासचिव शर्मा पक्षधरका थापामगरले ५९८ मत ल्याएर विजयी हुँदा उनका निकटतम प्रतिद्वन्दी सञ्जय महतोले ४१० मत प्राप्त गरे। थापामगर राई प्यानलकै हुन्। उपाध्यक्षमा ममता अधिकारी, मदन ढकाल, विराज थापा, अटल आचार्य, दीपा जैशी, सन्दीप पुन, कृष्णबहादुर सुनार, अभिमन्यु यादव र उमेश कंडेल निर्वाचित भएका छन्। यीमध्ये ५ जना शर्मा पक्षका हुन्। उपमहासचिवमा विपिन पोखरेल (कोशी), गजेन्द्र यादव (मधेश), निर्मला गौतम (बागमती), भगवान बास्तोला (गण्डकी), रेशम अधिकारी (लुम्बिनी), प्रकाश अधिकारी (कर्णाली), रामचन्द्र भट्ट (सुदूरपश्चिम), निरोज श्रेष्ठ (उपत्यका विशेष) र जटिल कार्की (विश्वविद्यालय) विजयी भएका छन्। निरोज र विपिनबाहेक सबै शर्मा पक्षका राई प्यानलका हुन्। १२ वटा सचिवमध्ये ५ जना शर्मा निकट विजयी भएका छन्। यसैगरी कोषाध्यक्षमा पनि शर्मा प्यानलकै फुलमाया राना विजयी भइन्। उपमहासचिव शर्माले पार्टीमा बारम्बार अध्यक्ष प्रचण्डको कार्यशैली र पार्टी सञ्चालन विधिमाथि प्रश्न उठाउँदै आएका छन्। अखिल क्रान्तिकारीको विधानअनुसार १ अध्यक्ष, खुला ४ र समावेशी ५ गरी ९ उपाध्यक्ष, एक महासचिव, ९ उपमहासचिव, १२ सचिव र १ कोषाध्यक्ष हुने प्रावधान छ। निर्वाचित पदाधिकारीको टिम अध्यक्ष : विजय प्रकाश सापकोटा उपाध्यक्ष : अटल आचार्य उपाध्यक्ष : मदन ढकाल उपाध्यक्ष : विराज थापा उपाध्यक्ष : दीपा जैशी उपाध्यक्ष : ममता अधिकारी उपाध्यक्ष : सन्दीप पुन उपाध्यक्ष : कृष्णबहादुर सुनार उपाध्यक्ष : अभिमन्यु यादव उपाध्यक्ष : उमेश कंडेल महासचिव : रोशन थापामगर उपमहासचिव : विपिन पोखरेल उपमहासचिव : गजेन्द्र यादव उपमहासचिव : निर्मला गौतम उपमहासचिव : भगवान बास्तोला उपमहासचिव : रेशम अधिकारी उपमहासचिव : प्रकाश अधिकारी उपमहासचिव : रामचन्द्र भट्ट उपमहासचिव : निरोज श्रेष्ठ उपमहासचिव : जटिल कार्की सचिव : प्रेम जैशी सचिव : वीरेन्द्र जिसी सचिव : शिशिर बस्याल सचिव : सम्झना राई सचिव : तिर्सना आलेमगर सचिव : सम्कृति पुन सचिव : आर्टिस्ट मोक्तान सचिव : आशा उपरकोटी सचिव : अमर मण्डल सचिव : जीतेन्द्र भण्डारी सचिव : युन्छो हाङ्ग मावो सचिव : मिरोज अहम्मद कोषाध्यक्ष : फूलमाया रानामगर"
प्रथम राष्ट्रिय डेरी एक्स्पो २०८१ चितवनमा हुने,काठमाडौं : नेपालमा नै पहिलो पटक प्रथम राष्ट्रिय डेरी एक्स्पो २०८१ चितवनको भरतपुरमा हुने भएको छ । चितवन जिल्ला दुग्ध उत्पादक सहकारी संघ लिमिटेड र चितवन उद्योग संघले बिहीबार चितवनमा पत्रकार सम्मेलन गर्दै आत्मनिर्भर रहेको डेरीजन्य उद्यमशिलताको विकासमा सहयोग पुरयाउने उद्देश्यले डेरी एक्स्पोको आयोजना गर्न लागिएको जानकारी दिएको हो । एक्स्पोले दुग्ध क्षेत्रको बृहत् विकासका लागि साझा मञ्च प्रदान गर्ने र नया प्रविधि र नवप्रवर्द्धन र बजार विस्तार र ब्राण्ड प्रवर्द्धनमा मद्दत पुग्ने चितवन जिल्ला दुग्ध उत्पादक सहकारी सघका अध्यक्ष किशोर बगालले बताए । एक्सपोले डेरी उत्पादन प्रक्रिया र वितरण प्रणालीका नविनतम प्रविधि तथा अभ्यासहरु लाई प्रोत्साहित गर्ने उनले बताए। किसान उद्योगी र व्यापारीलाई एकै थलोमा ल्याएर व्यवसायीक सञ्जालको अवसर सिर्जना गर्नु उपभोक्तालाई डेरी उत्पादनको महत्व फाइदा तथा गुणस्तरसम्बन्धी जानकारी प्रदान गर्ने एक्स्पोको उद्देश्य रहेको उनले बताए। पत्रकार सम्मेलनमा चितवन उद्योग संघका कार्यवाहक अध्यक्ष मदन घिमिरेले नेपालको डेरी उद्योगलाई अन्तराष्ट्रिय बजारीकरण गर्नुका साथै नवप्रविधिबारे जानकारी दिन पहिलो पटक राष्ट्रिय डेरी एक्स्पोको आयोजना गरिएको बताए। प्रथम राष्ट्रिय डेरी एक्स्पो चितवन उद्योग संघको आयोजना र चितवन जिल्ला दुग्ध उत्पादक सहकारी संघ लिको सहआयोजनामा हुन लागेको हो । यही माघको २५ गते देखि २७ गते सम्म आयोजना हुने एक्सोमा नेपाल भारतका करीब ५० वटा डेरीका परिकार देखि नया प्रविधि र उद्योगका स्टलहरू रहने छन् । एक्स्पो करीब ५० हजार दर्शकले अवलोकन गर्ने अनुमान गरिएको छ । चितवनमा हाल ३ लाख ५० हजार दूध उत्पादन हुँदै आएको छ ।
विशेष अफरसहित श्रीजा अटोमोबाइल्सको विराटनगरमा एक्सचेन्ज र टेस्ट ड्राइभ क्याम्प,"विराटनगर : सांग्रिला मोटर्स प्रालिको अधिकृत वितरक श्रीजा अटोमोबाइल्स प्रालिले विराटनगरमा आफ्नो विशेष एक्सचेन्ज र टेस्ट ड्राइभ क्याम्पको सुरू गरेको छ। बुधबादेखि सुरू भएको एक्सचेन्ज र टेस्ट ड्राइभ क्याम्प माघ १९ गतेसम्म चल्नेछ। यस क्याम्पमा ग्राहकहरूले लिपमोटर  सिट्रोन  जस्ता अत्याधुनिक विद्युतीय सवारी साधनको अनुभवका साथै उत्कृष्ट एक्सचेन्ज अफर र वित्तीय सम्झौताहरू पाउनेछन्। लिपमोटर  एक नयाँ पिढीको विद्युतीय सवारी साधन हो जसले स्लीक डिजाइनलाई शक्तिशाली प्रदर्शनसँग मिलाएर उत्कृष्ट ड्राइविङ अनुभव प्रदान गर्दछ। जसका दूरी र स्मार्ट प्रविधिको सुविधाहरू प्रशंसनीय छन्। यस्तै,सिट्रोन  शहरी गतिशीलतामा नवीनतम विकास हो, जसले कार्यकुशलता, स्टाइल र आरामलाई एक समर्पित विद्युतीय सवारी साधनमा एकत्रित गरेको छ, जुन आधुनिक चालकहरूको लागि डिजाइन गरिएको छ। यी दुवै सवारी साधनहरूले स्वच्छ र दिगो यातायातको भविष्यलाई प्रस्तुत गर्छन्, जसले ग्राहकहरूलाई वातावरणमैत्री र दिगो यात्रा गर्नको लागि अवसर प्रदान गर्दछ। कार्यक्रमका आगन्तुकहरूलाई यी अभिनव विद्युतीय सवारी साधनहरू टेस्ट ड्राइभ गर्न र विशेष छुट जस्ता अवसरहरु प्राप्त हुनेछन्,साथै नि:शुल्क ७  वाल चार्जर पनि प्राप्त हुनेछ। यस क्याम्पले विराटनगरका ग्राहकहरूलाई विद्युतीय सवारी साधनहरूको नवीनतम प्रविधि अन्वेषण गर्ने र बजारमा उपलब्ध सबैभन्दा राम्रो सम्झौताहरुको फाइदा उठाउने अवसर प्रदान गर्दछ। श्रीजा अटोमोबाइल्स एक्सचेन्ज एण्ड टेस्ट ड्राइभ क्याम्प तपाईंको सवारी साधनलाई अपग्रेड गर्ने र दिगो ड्राइभिङको भविष्य तर्फा लाग्ने उत्तम अवसर हो। अधिक जानकारी र टेस्ट ड्राइभ बुक गर्नको लागि श्रीजा अटोमोबाइल्स प्रालिलाई सम्पर्क गर्न कम्पनीले आग्रह गरेको छ। सांग्रिला मोटर्स प्रालिबारे सांग्रिला मोटर्स प्रालि प्रतिष्ठित गोल्छा अर्गनाइजेसनको सदस्य हो,जसले गुणस्तरीय अटोमोबाइल उत्पादन र सेवाहरू प्रदान गर्ने आफ्नो प्रतिबद्धताका लागि परिचित छ। नेपालमा लिपमोटर र सिट्रोनका अधिकृत वितरकको रूपमा, सांग्रिला मोटर्सले नवीनता र दिगो विकासलाई प्राथमिकता दिने सवारी साधनहरू प्रदान गर्दछ जसले गतिशीलता परिभाषित गर्ने लक्ष्य राख्दछ।"
सरकार अतालिएर विधेयकलाई फास्ट ट्रयाकमा लैजान खोजेको छ : सापकोटा,"काठमाडौं : नेकपा माओवादी केन्द्रका उपाध्यक्ष अग्निप्रसाद सापकोटाले विधेयकहरूलाई फास्ट ट्रयाकमा लैजाने कुराले सरकारले अतालिएको देखिएको बताएका छन्। बिहीबार काठमाडौंमा प्रेस सेन्टर नेपाल प्रतिष्ठान प्रदेश समितिको चौथो अधिवेशन उद्घाटन गर्दै उपाध्यक्ष सापकोटाले संसद् ढिलो बोलाउने र विधेयकहरुलाई फास्ट ट्रयाकमा लैजाने कुराले सरकारले अतालिएको देखिएको जिकिर गरेका हुन्। उनले दुई तिहाइको सरकारले सदनबाट डराएर बदनियतपूर्ण ढंगले अध्यादेश ल्याएको आरोप लगाए। आफ्ना कार्यकर्तालाई जग्गा बाँड्नकै लागि सरकारले भूमिसम्बन्धी अध्यादेश ल्याएको उनले बताए। विपक्षीहरूले तर्कसहित अध्यादेशको विरोध जनाउने निर्णय गरेपछि सत्तारुढ दलले त्यसको प्रतिवाद गर्न आफ्ना सांसदहरुलाई निर्देशन दिएको उनले बताए। उनले भने,भोलिदेखि विपक्षीहरूको घेराबन्दीमा पर्दैछन्। अहिले सत्तारुढ पार्टीका पनि हरेक दिन बैठक बसिराखेका छन्। विधेयकको विरोध गर्यो भने प्रतिवाद गर्नुपर्छ भन्छ। यसको अर्थ सरकार कमजोर भयो भनेर बुझ्नुहोला। उनीहरू बहस भन्दैनन्, प्रतिवाद गर्ने भन्छन्। यो कमजोर मानसिकता हो। सापकोटाले पार्टीलाई एकताबद्ध बनाएर राष्ट्रिय दृष्टिकोणका साथ अघि बढे कसैले माओवादीलाई सिद्धाउन नसक्ने धारणा राखे।"
रसुवामा १ हजार ६८६ किशोरीलाई क्यान्सरविरुद्धको एचपीभी खोप लगाइने,"रसुवा : पाठेघर मुखको क्यान्सरको रोकथामका लागि किशोरीहरूलाई एचपीभी (ह्युमन पापिलोमाभाइरस) खोप लगाउने अभियानअन्तर्गत रसुवामा १० देखि १४ वर्ष उमेर समूहका १ हजार ६८६ किशोरीहरूलाई खोप दिने भएको छ। जनस्वास्थ्य कार्यालय प्रमुख झंकप्रसाद आचार्यका अनुसार जिल्लाका १ हजार ६८६ जना किशोरीहरूलाई पाठेघर क्यान्सरविरुद्धको खोप लगाउने तयारी भएको जानकारी दिए। विद्यालय,समुदाय र स्थानीय स्वास्थ्य संस्थाहरूको सहकार्यमा खोप कार्यक्रमलाई सफल बनाउन विभिन्न सचेतना कार्यक्रमहरू पनि सञ्चालन गरिएको आचार्यले बताए । आचार्यका अनुसार माघ २२ गतेदेखि फागुन २८ गतेसम्म जिल्लाभर खोप अभियान सञ्चालन गरिनेछ । यस अभियानमा विद्यालय जाने १ हजार ५ सय ७७ र विद्यालय नजाने १ सय ५ किशोरीहरूलाई खोप दिइनेछ । खोपको पहुँचलाई सहज बनाउन जिल्लाका पाँचवटै गाउँपालिकामा स्वास्थ्यकर्मी, महिला सामुदायिक स्वास्थ्य स्वयंसेविकाहरू परिचालन गरिएका छन् । साथै,खोप कार्यक्रमलाई प्रभावकारी बनाउन गोसाइकुण्ड, आमाछोदिङ्मो, कालिका, उत्तरगया, र नौकुण्ड गाउँपालिकाका विभिन्न केन्द्रहरूमा खोप सेवा प्रदान गरिनेछ । कार्यालय रसुवाले खोप अभियान सफल बनाउन आवश्यक पूर्वतयारी पूरा गरिसकेको छ। खोप वितरणलाई प्रभावकारी बनाउन स्वास्थ्यकर्मी तथा महिला सामुदायिक स्वास्थ्य स्वयंसेविकाहरूलाई विशेष तालिम र अभिमुखीकरण गराइएको छ । जन स्वास्थ्य कार्यालयले अभिभावक,विद्यालय र स्थानीय समुदायलाई अभियानमा सक्रिय सहभागिता जनाउन आग्रह गरेको छ । किशोरीहरूलाई खोप लगाउन प्रेरित गर्न विद्यालय,स्वास्थ्य आमा समूह, शिक्षक, तथा स्थानीय तहसँग सहकार्य गरी जनचेतनामूलक कार्यक्रम पनि सञ्चालन गरिनेछ ।"
नेजाको नवौं अधिवेशन लसभेगसमा हुने,"अमेरिका : नेपाल अमेरिका पत्रकार संघ (नेजा) को नवौं अधिवेशन तथा १८औं साधारण सभा संयुक्त राज्य अमेरिकाको नेभाडा राज्यस्थित लसभेगस सहरमा हुने भएको छ । नेजा कार्यसमितिको जनवरी २५, २०२५ मा बसेको २०औं बैठकले नेजाको नवौं अधिवेशन यही मे १० र ११, २०२५ मा गर्ने निर्णय गरेको हो । बैठकले अधिवेशन व्यवस्थापनका लागि नेजाका पश्चिम क्षेत्रीय संयोजक रोशन अधिकारीको संयोजकत्वमा नेजा कार्यसमिति सदस्यद्वय हेमराज बराल र ईश्वरी न्यौपाने सदस्य रहेको व्यवस्थापन समिति गठन गरेको छ । बैठकले व्यवस्थापन समितिलाई अधिवेशन व्यवस्थित र सफल बनाउन सबैलाई आआफ्नो तर्फबाट आवश्यक सहयोग गर्न अनुरोध समेत गरेको छ । साथै,पश्चिम क्षेत्रमै रहेका नेजाका कोषाध्यक्ष जानु पङ्गेनीलाई अधिवेशनलक्षित आर्थिक समितिको समेत जिम्मेवारी दिने निर्णय गरेको छ । यसैगरी,अधिवेशनमा भाग लिनका लागि अधिवेशन हुने मितिको ३ महिनाअगाडि नै नयाँ सदस्यता एवं सदस्यता नवीकरण गरिसक्नुपर्ने व्यवस्था अनुसार नेजाको नयाँ सदस्यता एवं सदस्यता नवीकरण गर्ने मिति यही फेब्रुअरी १०,२०२५ सम्म तोकेको छ। सम्बन्धित सबैलाई समयभित्रै सदस्यता एवं नयाँ सदस्यता नवीकरण गर्न नेजाले अनुरोध समेत गरेको छ ।"
नदीको बाटोबाट समुद्रसम्म पहुँच विस्तार गराउने काम भइरहेको छ : प्रधानमन्त्री,"काठमाडौं : प्रधानमन्त्री केपी शर्मा ओलीले नदीको बाटोबाट समुद्रसम्म पहुँच विस्तार गराउने काम भइरहेको बताएका छन्। नेपाल चेम्बर अफ कमर्शले भृकुटीमण्डपमा आयोजना गरेको आठौँ अन्तर्राष्ट्रिय चेम्बर एक्स्पोको उद्घाटन समारोहलाई आज सम्बोधन गर्दै उनले उद्योगव्यवसायको विकास तथा मुलुकलाई सम्पन्न बनाउनका लागि समुद्रसम्म पहुँच विस्तार गर्ने काम थालिएको स्पष्ट पारेका हुन्। उनले पूर्वाधार विकासको क्रम जारी रहेकाले नेपाल अझ तीव्रताका साथ अगाडि बढ्ने बताए। प्रधानमन्त्री ओलीले बहुतै असहज राजनीतिक अस्थिरताजस्ता कुराले अर्थतन्त्रलाई प्रतिकूल असर परेका बेला त्यसलाई लयमा फर्काउन नयाँ सरकार बनेकाले सन् २०२६ मा नेपाललाई मध्यमस्तरको आय भएको मुलुकमा स्तरोन्नती गर्ने तयारीमा भएको जनाए। अहिले हामीले व्यापारको जुन आँकडा तयार गरिरहेका छौं। त्यो वास्तविक छैन। खपतका लागि किनेको वा आयात गरेको कार्यलाई मात्रै व्यापार मान्न सकिँदैन।, प्रधानमन्त्री ओलीले भने,हामी विज्ञान र प्रविधिको प्रयोग गरेर विभिन्न सामाजिक क्रियाकलाप र उत्पादन बढाउन लाग्नुपर्नेछ। अहिलेको सरकार अर्थतन्त्रको विकासका लागि अत्यन्तै गम्भीरताका लागि लागिरहेको छ। नेपाललाई न्यून आय भएको मुलुकबाट स्तरोन्नति गराउन सबै जुट्नुपर्ने आग्रह गर्दै प्रधानमन्त्री ओलीले आफू सप्रिउँ र देशलाई पनि सपारौँ भन्ने लक्ष्यका साथ चेम्बर एस्क्पो भएकामा खुसी व्यक्त गरे। कार्यक्रममा सञ्चार तथा सूचना प्रविधिमन्त्री पृथ्वी सुब्बा गुरुङले सरकारले कृत्रिम बौद्धिकताबारे नीतिगत स्पष्टता गरी कानुनी प्रबन्ध गर्ने र सूचना प्रविधि क्षेत्रको व्यवसायिक विकासका लागि सरकारले ल्याएका अध्यादेश उपयोगी हुने बताए। नेपाल, भारत, पाकिस्तानलगायत मुलुकका गरी एक सय २५ स्टल रहेको चेम्बरको मेला यही माघ २१ गतेसम्म चल्नेछ।"
एकीकृत समाजवादीले भन्यो देश लुट्न अध्यादेश ल्याइयो,"काठमाडौं : नेकपा एकीकृत समाजवादी पार्टीले अध्यादेशको विरोध गर्ने जानकारी दिएको छ। बिहीबार बसेको पार्टीको सचिवालय बैठकले सरकारले ल्याएको अध्यादेशको विरुद्धमा उत्रिने निर्णय गरेको उपमहासचिव रामकुमार भट्टराईले जानकारी दिए। 'सरकारले अध्यादेशको नाममा देश लुट्न खोजेको छ। हामी अध्यादेशको विरोधमा उत्रिन्छौं। हेर्न चाहिँ अध्यादेशजस्तो बनाइएको छ। तर, देश लुट्न खोजेको छ,' उनले भने। उनले सरकारले जंगल र निकुञ्जको जग्गा व्यक्तिलाई बाँड्ने षड्यन्त्र गरेर अध्यादेश ल्याएको आरोप लगाए। 'सरकार मुठ्ठीभर व्यापारीका लागि लागिपरेको छ। महँगी बढाएर जनताको ढाड सेक्ने काम गरेको छ। जंगलका जग्गा जमिन उद्योगलाई दिने खेल भइरहेको छ,' उनले भने। उनले सिमेन्टको उदाहरण दिँदै सरकारले ५ सय पर्ने सिमेन्टको मूल्य ८५० बनाएको आरोप लगाए।"
सहकारीका ठगलाई कारबाही गर्दा रास्वपालाई समाप्त पार्न खोजेको प्रचार भयो : ज्ञवाली,"काठमाडौं : नेकपा एमालेका उपमहासचिव प्रदीप ज्ञवालीले सहकारीका ठगलाई कारबाही अघि बढाइरहेको बताएका छन्। बिहीबार प्रेस चौतारी नेपाल ललितपुरको छैटौँ जिल्ला अधिवेशन उद्घाटन कार्यक्रमलाई सम्बोधन गर्दै ज्ञवालीले सहकारीका ठगलाई कारबाही अघि बढाउँदा रवि लामिछाने र रास्वपालाई समाप्त गर्न चालिएको कदम भन्दै प्रचार भएको भन्दै आलोचना गरेका हुन्। उनले सहकारी ठगी प्रकरणमा रास्वपाका मात्र नभएर नेकपा एमालेलगायत अन्य दलमा आबद्ध मानिसहरूमाथि पनि मुद्दा चलिरहेको बताए। गल्ती छ भने सडक अदालतले गरेको फैसलाको अर्थ छैन, उनले भने। ज्ञवालीले सुशासन कायम गरी अर्थतन्त्रलाई चलायमान बनाई नागरिकमा आशा जगाउन दुई दल मिलेर सरकार बनाएका बताए। धेरैको अनुमान विपरीत नेपाली कांग्रेस र नेकपा एमाले एक ठाउँमा उभिएर राष्ट्रको समस्या सम्बोधनको प्रयास भएको छ, उनले भने। ६६ महिनामा सरकार फेर्ने बिचौलियाको प्रयास अहिले असफल भएको उनको भनाइ छ। यसमा विभिन्न शक्ति लागेका बताउँदै माओवादी केन्द्रका अध्यक्ष पुष्पकमल दाहाल प्रचण्ड यसको केन्द्रमा रहेको उनको दाबी छ। माओवादीको १० वर्षे द्वन्द्वले गरेको क्षति र त्यसलाई व्यवस्थापन गर्न लागेको अर्को १० वर्षले देशको विकास गतिलाई पछि धकेलेको उनको भनाइ छ।"
अध्यादेशविरुद्ध संसदमा अस्वीकारको सूचना प्रस्ताव गर्ने माओवादी केन्द्रको निर्णय,"काठमाडौं : नेकपा माओवादी केन्द्रको संसदीय दलको बैठकले सरकारले ल्याएका अध्यादेश अस्वीकार गर्ने निर्णय गरेको छ। बिहीबार बिहान सिंहदरबारस्थित माओवादी केन्द्रको संसदीय दलको कार्यालयमा बसेको बैठकले अध्यादेश अस्वीकार गर्ने सूचना संसदलाई दिने निर्णय गरेको प्रमुख सचेतक हितराज पाण्डेले जानकारी दिए। अध्यादेशको प्रक्रिया लोकतन्त्रलाई सबलीकरण गर्ने नगरि नआएको र समग्र प्रक्रिया नै गलत भएकाले खबरदारी गर्ने निर्णय गरिएको पाण्डेले बताए। जनतालाई छिटो डेलिभरी दिन अध्यादेश ल्याएको भनेपनि समितिमा छलफल गरेर लानुपर्नेमा प्रक्रिया नपुर्याएको उल्लेख गरे। उनले अध्यादेश प्रतिस्थापन विधेयकलाई फास्ट ट्रयाकमा पारित गर्ने तयारी समेत उचित नभएको धारणा राखे। उनले भने,संसद् अधिवेशनलाई थप प्रभावकारी र व्यवस्थित कसरी बनाउने, माओवादीको तर्फबाट जनताका आवाज कसरी उठाउने र विपक्षी दललाई साथ लिनुपर्ने जिम्मेवारी छ। यो विषयमा पनि छलफल भयो। बैठकमा माओवादी अध्यक्ष प्रचण्डले सदन सशक्त प्रतिपक्षको भूमिका निर्वाह गर्ने गरि प्रस्तुत हुन सांसदहरूलाई निर्देशन दिएका छन्। उनले अधिवेशनको पहिलो दिन संसदीय दलका नेता प्रचण्डले दलको तर्फबाट धारणा राख्ने जानकारी गराए। उनले सामाजिक सञ्जालको विधेयकको विषयमा अध्ययन गरेर नागरिकको आवाजलाई दबाउन नदिने गरी बहस गर्ने बताए।"
टुँडिखेलमा सोनाम ल्होसारको रौनक,"काठमाडौं : तामाङ समुदायले माघ शुक्ल प्रतिपदाका दिन मनाउने सोनाम ल्होसार अर्थात् नयाँ वर्ष पर्व आज विविध कार्यक्रम आयोजना गरी मनाइँदैछ। यसै अवसरमा काठमाडौंको टुँडिखेलमा तामाङ समुदायले धुमधामसँग पर्व मनाएका छन्। ल्होसारको अवसरमा टुँडिखेलमा महोत्सवको आयोजना गरी विभिन्न झाँकीसहित तामाङ समुदायका परिकारहरू राखिएका छन् भने कलाकारहरूले सांगीतिक प्रस्तुति दिएका छन्। प्रत्येक वर्ष माघ शुक्ल प्रतिपदाका अवसरमा विभिन्न कार्यक्रम गरी सोनाम ल्होसार पर्व मनाइन्छ। मुसा, गाई, बाघ, खरायो, ड्रागन (मेघ), सर्प, घोडा, भेडा, बाँदर, चरा, कुकुर र सुँगुर गरी १२ वर्गमा सोनाम ल्होसारलाई विभाजन गरिएको छ। बागमती प्रदेशका विभिन्न जिल्लामा यो पर्व विशेषरुपमा मनाइन्छ।"
हमासले आज ३ इजरायली र ५ थाइ बन्धक रिहा गर्ने,"इजरायलहमास युद्धविराम सम्झौता अन्तर्गत बन्धकहरूको रिहाइको तेस्रो चरणमा हमासले आज ३ इजरायली तथा ५ जना थाइ बन्धकहरूलाई रिहा गर्ने जनाइएको छ। रिहाइ हुनेमा इजरायलका दुई महिला, अर्बेल येहुद (२९), अगम बर्गर (१९) र एक वृद्ध पुरुष, गाडी मोजेस (८०) छन्। यीबाहेक थाइल्याण्डका ५ नागरिकलाई पनि हमासको कैदबाट मुक्त गरिने जनाइएको छ तर उनीहरुको नाम भने सार्वजनिक गरिएको छैन। हालसम्म इजरायली बन्धकहरूलाई दुई चरणमा रिहा गरिएको छ जसमा ७ महिला छन्। बदलामा इजरायलले ३०० भन्दा बढी प्यालेस्टिनीहरूलाई पनि रिहा गरेको छ। यसबाहेक हमासले शनिबार ३ इजरायली बन्धकहरूलाई रिहा गर्ने छ। इजरायल र हमास बीचको १५ महिनाको युद्ध पछि जनवरी १९ मा युद्धविराम सुरु भयो। युद्धविरामको अर्को चरणको बारेमा फेब्रुअरी ३ देखि छलफल हुने भएको छ। यसको उद्देश्य युद्धलाई स्थायी रूपमा अन्त्य गर्नु हो। ३ लाख प्यालेस्टिनीहरू उत्तरी गाजामा फर्किए इजरायलहमास युद्धको १५ महिना पछि, ३ लाखभन्दा बढी प्यालेस्टिनी नागरिकहरू रफाह सीमा र दक्षिण गाजा क्षेत्रबाट उत्तरी गाजा फर्किएका छन्। जनवरी २७ मा इजरायलले प्यालेस्टिनी नागरिकहरूलाई उत्तरी गाजामा फर्कन अनुमति दियो। युद्ध सुरु भएपछि १० लाखभन्दा बढी मानिसहरू दक्षिणतिर सरेका थिए। अल जजीराको रिपोर्ट अनुसार गाजामा इजरायली आक्रमणमा ४७ हजारभन्दा बढीको मृत्यु भएको छ भने ११० लाखभन्दा बढी घाइते भएका छन्। युद्धविराम सम्झौता अन्तर्गत इजरायलले जनवरी २५ देखि प्यालेस्टिनीहरूलाई उत्तरी गाजामा फर्कन अनुमति दिने निर्णय गरेको थियो। यद्यपि इजरायल र हमास बीचको विवादका कारण दुई दिन ढिलाइ भयो।"
सोनामल्होसारजस्ता चाडपर्वले बृहत् राष्ट्रिय एकतालाई थप सुदृढ गर्न मद्दत पुग्छ : राष्ट्रपति,"काठमाडौं :राष्ट्रपति रामचन्द्र पौडेलले सोनामल्होसारजस्ता पर्वले बृहत् राष्ट्रिय एकतालाई थप सुदृढ गर्न मद्दत पुग्ने विश्वास व्यक्त गरेका छन् । तामाङ समुदायको पर्व सोनामल्होसारका अवसरमा शुभकामना व्यक्त गर्दै उनले बहुजातीय, बहुभाषिक, बहुसांस्कृतिक विविधतायुक्त नेपाली समाजमा सोनामल्होसारजस्ता पर्वहरूबाट सबै नेपालीबीच आपसी सद्भाव, सहिष्णुता र बन्धुत्वको भावना अभिवृद्धि हुने विश्वास व्यक्त गरेका हुन्। 'सोनामल्होसार पर्वले सबै नेपालीबीचको एकतालाई अझ सुदृढ गर्दै आर्थिक र सामाजिक रूपले समृद्ध मुलुक निर्माण गर्नका लागि अघि बढ्न सबैलाई ऊर्जा प्रदान गरोस् भन्ने कामना गर्दछु,'राष्ट्रपति पौडेलले भनेका छन्। सोनामल्होसार पर्व तामाङ समुदायको नयाँ वर्षका रूपमा प्रत्येक वर्ष माघ शुक्ल प्रतिपदाको दिन मनाइन्छ । यस पर्वमा तामाङ समुदायले कुल पूजा,प्रकृति पूजा र बुद्धका सन्देशको स्मरण गर्नाका साथै आफन्तजन भेला भई मनोरञ्जन गर्दै आपसमा खुसी आदानप्रदान गर्ने गर्दछन् । मुलुकका विभिन्न स्थानमा बसोबास गर्ने तामाङसहित ह्योल्मो,थकाली,जिरेल, नेस्याङ्वा,भोटे,दुरा लेप्चा आदि जातिहरूले समेत आआफ्नै शैली र परम्पराअनुसार यो पर्व मनाउँदै आएका छन् ।"
"कतै नांगा हिमाल, कतै हिमताल फुटेर बाढीको कहर","काठमाडौं : साउन ३२ गते दिउँसो सोलुखुम्बुको खुम्बु पासाङल्हामु गाउँपालिका५, थामे खोलामा एक्कासि बाढी आयो। थामे जलाधार क्षेत्रमा रहेको हिमताल फुटेर बाढी आएको थियो। मध्य दिउँसो आएको बाढीको कारण मानवीय क्षति त भएन। तर, स्थानीयमा त्रास भने फैलियो। अन्तर्राष्ट्रिय एकीकृत पर्वतीय केन्द्र (इसिमोड) ले सन् २०१५ मा गरेको अध्ययन अनुसार थामे जलाधार क्षेत्रमा रहेका हिमतालमध्ये २, ३ र ४ लाई पहिचान गरिएका थिए। तर, १ र ५ भने इसिमोडको विवरणमा थिएनन। यिनीहरूको अस्तित्व ससाना पोखरीका रूपमा मात्र थिए। तर, साउनमा थामेखोलामा हिमताल२ फुटेर बाढी आएको ऊर्जा मन्त्रालय अन्तर्गतको जल तथा मौसम विज्ञान विभागको अध्ययनले देखायो। विभागले विभिन्न अन्तर्राष्ट्रिय केन्द्रहरूको सहयोगमा गरेको अध्ययनले हिमताल १ भन्दा तल हिमताल २ भन्दा माथिको क्षेत्रमा आएको भूपरिवर्तन नै हिमताल २ बिस्फोटनको मुख्य कारण थियो। यसका साथै विभागले बाढी आउनु पूर्व साउन २५ देखि ३१ सम्मको स्याङबोचे र फोर्सेमा वर्षा र तापक्रमको तुलनात्मक अध्ययन गरेको थियो। ७ दिनको अवधिमा स्याङबोचे र फोर्सेमा क्रमशः ८१ मिमि र ६५ मिमि वर्षा भएको थियो। साउन २९ गते स्याङबोचेमा करिब ३१ मिमि र फोर्सेमा करिब १८ मिमि वर्षा भएको अध्ययनले देखाएको थियो। तापक्रममा पनि उल्लेख्य वृद्धि भएको देखिन्छ। स्याङबोचेमा साउन ३० मा अधिकतम १६ डिग्री सेन्टिग्रेड र फोर्सेमा साउन ३१ मा अधिकतम १५९ डिग्री सेन्टिग्रेड तापक्रम पुगेको थियो। यसबाट सो क्षेत्रमा ग्लेसियरआइस मेल्ट वा हिम पहिरोले गर्दा माथिल्लो हिमताल १ ओभर फ्लो भएको हुन सक्ने र यसको कारण हिमताल १ र हिमताल २ को बीचको जमिनमा भूक्षय भई तल्लो हिमताल (हिमताल २) विष्फोटन भएको हुन सक्ने विभागको अनुमान छ। विभागले पनि थामेमा रहेका ती ५ वटा तालहरूको अध्ययन प्रक्रिया अघि बढाएको छ। कति छन् हिमताल ? सन् २०१० को आधारमा हिमनदीको संख्या ३ हजार ८ सय ८ वटा छन्। ३ हजार ९०४ वर्गकिलोमिटर यसको क्षेत्रफल रहेको काठमाडौं विश्वविद्यालयका प्राध्यापक डारिजनभक्त कायस्थ बताउँछन्। उनका अनुसार सन् २०१५ को तथ्यांकको आधारमा २ हजार ७० वटा हिमताल छन्। तर, पछिल्लो समयमा सरकारले यसको तथ्यांक अद्यावधिक गरेको छैन। हिमताल पग्लियो भन्ने काम मात्र सरकारले गरिरहेको उनको भनाइ छ। गत वर्ष जल तथा मौसम विज्ञान विभागले काठमाडौं विश्वविद्यालयसँगको सहकार्यमा नेपालमा हिमनदी ताल सम्भावित खतराको अस्थायी विश्लेषण गरेको थियो। जसअनुसार हिमनदीहरू प्रतिवर्ष१ देखि ५ वर्गकिलोमिटरको दरले संकुचित हुँदै गइरहेका छन्। विगत तीन दशकमा मुलुककोे हिउँको भण्डारमा उल्लेखनीय गिरावट आएको छ। लगभग १२८८ घन किलोमिटरको दरले ३ वर्षमा हिउँको भण्डारण घटेको हो। यसले लगभग ०३२ मिलिमिटरले समुद्री सतह बढाएको अध्ययनमा देखाएको छ। यस्तै, यहाँ हिमनदी तालहरूको द्रुत वृद्धि र विस्तार भइरहेको छ। तालको सतह क्षेत्र वाािर्षक लगभग ०८३ प्रतिशतले बढिरहेको अध्ययनले देखाएको छ। हालैका अध्ययनहरूले विगत चार दशकमा प्रतिवर्ष ००४ डिग्री सेल्सियसको दरले अधिकतम तापक्रम वृद्धि भएको देखाएको छ। जुन, विश्वव्यापी औसत वृद्धिभन्दा बढी छ। विभागका अनुसार सन् १९७१ देखि २०१४ सम्मको अध्ययनले हिमाली क्षेत्रमा वर्षायाममै पनि १४६ मिलिमिटरका दरले वार्षिक रूपमा कम वर्षा हुन थालेको छ। जलवायु परिवर्तनका प्रभावले नै वर्षाको ढाँचामा परिवर्तन आएको बताइएको छ। उच्च हिमाली क्षेत्र भएको मुलुक नेपालमा पछिल्ला दिनमा बढ्दो उच्च तापमानले नयाँ हिमताल बन्ने र हिमपहिरो बग्ने जोखिम बढाएको छ। हिमाल र यसको बारेमा अध्ययन हुन नसक्दा कहाँ के भइरहेको छ भन्ने एकिन अवस्था नभएको जल तथा मौसम विज्ञान विभागका सुचना अधिकारी दिनाकर कायस्थ बताउँछन्। हाम्रा हिमालहरू असुरक्षित बन्दै जानु, हिउँ नपर्नु, हिमतालहरू बिस्फोट हुनु सबै जलवायु परिवर्तनको कारण गर्दा भएको विज्ञ बताउँछन्। आगामी दुई दशकमा पुथ्वीको तापक्रम २ डिग्री सेल्सियसभन्दा बढी हुने प्रक्षेपण गरिएको छ। विश्व तापक्रममा भएको यो वृद्धिले नेपालका हिमनदीलगायत पृथ्वीको क्रायोस्फीयर(पुथ्वीको सतहको क्षेत्र जहाँ पानी हिउँ वा हिउँको रुपमा रहेको हुन्छ) को परिवर्तनलाई तीव्र बनाएको छ। मौसमी प्रणाली नै बिग्रियो हाल पृथ्वीको तापक्रम १५ डिग्री सेल्सियस छ। विश्वव्यापी तापक्रम वृद्धिका कारण हिमालय क्षेत्रमा मौसमी प्रणाली बिग्रिएको छ। हिउँ पर्ने समयमा हिउँ परेको छैन। हिमालहरू हिउँभन्दा पनि नांगा र काला चट्टान देखिन थालेका छन्। यो हिउँ पग्लिएर मात्र नभइ हिउँ नपरे पनि हो। वर्षायाममा परेको पानीले मात्र पर्याप्त नहुने भन्दै सूचना अधिकारी कायस्थले हिमाल हिउँले ढाक्न हिउँदमा हिउँ पर्नुपर्ने बताउँछन्। हिउँदमा पश्चिमबाट आएको हावाले नेपालमा पानी र हिउँ पार्ने हो। तर, यो वर्ष हिउँदमा पर्नुपर्ने पानीको करिब ९ प्रतिशत मात्र परेको विभागको तथ्यांक छ। यो वर्ष कम पानी पर्ने मौसम विज्ञान विभागले यो वर्ष हिउँदभरि नै कम वर्षा हुने भनिसकेको छ। मुख्यतयाः मनसुन वायु प्रणाली, पश्चिमी न्युन चापिय प्रणाली र स्थानीय वायु प्रणालीले पानी वा हिउँ पार्ने गर्छन्। यो हिउँदमा तापक्रम पनि बढेको छ। अझ न्यूनतम तापक्रम बढी छ। अधिकतम तापक्रम पनि अधिक छ। हरेक स्टेसन अनुसार तापक्रम मापन फरक हुन्छ, तर तापक्रम बढ्दो क्रममा नै छ, कायस्थले भने। विभागका अनुसार पछिल्लो ३ वर्षयता हिउँदमा पानी र हिउँ पर्ने क्रम घटेको छ भने सुक्खायाम बढेको छ। यसले मुलुकको जलविद्युत् उत्पादनमा पनि प्रत्यक्ष असर गरेको छ। हिम शृंखलामा भएका हिमनदी नै पानीको मुहान हुन्। जलवायुका कारण हिउँ पग्लिने र हिउँ नपर्ने कारण मुहान सुक्दै छन्। यसले समग्र जनजीवनसँगै जलविद्युत् भइरहेको र हुने लगानी नै जोखिममा पुग्ने विभाग बताउँछ। यसरी नै तापक्रम बढे अवस्था भयावह हालकै गतिमा हिमालय क्षेत्रमा तापक्रम बढिरहने हो भने मुलुकका हिमाल हिउँभन्दा पनि कालापत्थरमा परिणत हुनेछन्। अहिले विश्वव्यापी तापक्रम ११ डिग्री सेल्सियसले वृद्धि भइरहँदा हिमालय क्षेत्रको तापक्रम अन्य क्षेत्रको भन्दा ५ गुणा बढिरहेको बताइन्छ। इसिमोडको अध्ययन प्रतिवेदन (सन् २०२०)ले नेपाल, तिब्बत र भारतमा ४७ वटा सम्भावित खतरनाक हिमताल रहेको देखाएको छ। २१ हिमतालमध्ये १४ वटामा समग्र वृद्धि दर देखाएको छ, जसमा ताल क्षेत्रको औसत दशकीय वृद्धि ०६ देखि ४८७८ प्रतिशत रहेको छ। इम्जा, तल्लो बरुण, थुलागी, त्सो जस्ता तालहरू रोल्पा, चाम्लाङ र लुम्डिङ सो अन्यको तुलनामा तीव्र गतिमा विस्तार भइरहेका छन्। ३ ताल बढिरहेका छन्, १ तालको आकार घटेको छ भने बाँकी सातवटा ताल सन् १९८० को दशकदेखि नै लगभग स्थिर देखिएका छन्। उक्त समय सार्वजनिक गरिएको प्रतिवेदनमा च्छोरोल्पा र इम्जा हिमताल सबैभन्दा बढी सम्भावित खतरनाक भनिएकोे छ। इसिमोड र यूएनडीपीले झन्डै तीन वर्ष लगाएर गरेको अध्ययनअनुसार कुनै पनि समय फुट्न सक्ने धेरै हिमतालको पहिचान भएको थियो। सो अध्ययनले नेपालभित्रै तथा चीन र भारतमा रहेर पनि मानव बस्तीलाई क्षति पुयाउन सक्ने ३ हजार ६ सय २४ ग्लेसियर हिमताल पत्ता लगाएको थियो। यसमध्ये कोशी बेसिन (जलाधार) अन्तर्गत धेरै हिमताल देखिएका छन्। कोशी बेसिनअन्तर्गत ६४ हिमताल भेटिएका छन्। यस्तै, कर्णाली बेसिनमा १ हजार १ सय २८ र गण्डकी बेसिनमा ४ सय ३२ हिमताल जोखिममा रहेको उक्त प्रतिवेदनमा उल्लेख छ। सन् १९७७ देखि हालसम्म मुलुकका तीन नदीका जलाधार क्षेत्रमा करिब २७ वटा हिमताल विस्फोटका घटना भएका छन्। तीमध्ये १५ वटा नेपालतर्फ भएका हुन्। जलवायु परिवर्तनको असरले नेपालका हिमाल र जलाधार क्षेत्र नै जोखिममा परिरहँदा बढी कार्बन उत्सर्जन गर्ने मुलुकहरूको तदारुपता भने कम देखिएको हिमाल विज्ञ डा मोहन चन्द बताउँछन्। तापक्रमको वृद्धिसँगै ब्लाक कार्बनले पनि हिउँलाई दु्रत गतिमा पगाल्ने काम गरिरहेको त्रिभुवन विश्वविद्यालय अन्तर्गतको हाइड्रोलोजी मेट्रोलोजी केन्द्रीय विभागका सहायक प्राध्यापक डा दिवश श्रेष्ठ बताउँछन्। उनका अनुसार ब्लाक कार्बनले ग्लेसियरको सतहमा छोपिदिन्छ र सूर्यबाट आउने रेडिसनलाई लिएर हिउँ पगाल्ने काम गर्छ। नेपालले अन्तर्राष्ट्रिय जगतमा हिमाल संरक्षणका लागि पहल गर्न आवश्यक भएकाले नै आगामी वर्ष सगरमाथा संवाद आयोजना गर्न लागेको सरकारको भनाइ छ। किन आवश्यक छ सगरमाथा संवाद? २१औं शताब्दीको अन्त्यसम्ममा विश्वव्यापी औसतभन्दा हिन्दुकुश हिमालय क्षेत्रको सतहको औसत तापक्रममा ठूलो वृद्धि हुने अनुमान गरिएको छ। विश्वव्यापी तापमानमा १५ डिग्री सेल्सियस वृद्धि हुँदा यस क्षेत्रमा न्यूनतम २१ डिग्री सेल्सियस वृद्धि हुने अनुमान गरिएको छ। नेपाल पर्वतीय मुलुक हो र सगरमाथासहित ८ हजारभन्दा अग्ला ८ वटा हिमाल छन्। उच्च हिमाल हिउँ क्षेत्रका भण्डार हुन्। त्यहाँ हिउँ पर्ने, हिउँ पग्लिने क्रमबाट नै नदी प्रणालीहरू उत्पत्ति भएका छन्। मानवीय गतिविधि बढ्दै जाँदा पछिल्लो १ सय ७५ वर्षमा पृथ्वीको तापक्रम बढ्दै गएको छ। यसलाई अध्ययन गर्दा सन् २०२४ अहिलेसम्मको नै तातो वर्ष र २०२५ त्यो भन्दा बढी तातो हुने वर्षका रूपमा अनुमान गरिएको छ। कालान्तरमा पृथ्वीको तापक्रम बढ्दै जाँदा हिउँ पग्लिने र हिउँ नपर्ने कारणले खण्डित हुने र पानीका मुहान र स्रोत हराएर जाने देखिन्छ । बेलैमा यसको संरक्षण गर्न चिन्तित हुनुपर्ने अवस्था छ। संयुक्त राष्ट्र संघले सन् २०२२ मा नै सन् २०२५ लाई अन्तर्राष्ट्रिय हिमनदी वर्षका रूपमा मनाउने र सन् २०२५ देखि २०३४ लाई हिमनदी दशक मनाउने निर्णय गरेको छ। यसलाई आधार मानेर नेपालले २०२५ जनवरी २१ मा सगरमाथा सम्वाद मनाउने घोषणा गरेको छ। २०८२ को जेठ २ गतेदेखि ३ दिनसम्म विभिन्न विषयहरूमा अन्तर्राष्ट्रिय जगतहरूसँग छलफल गरिने वन तथा वातावरण मन्त्रालय अन्तर्गतको जलवायु परिवर्तन तथा व्यवस्थापन महाशाखा प्रमुख एवं सगरमाथा संवादका संयोजक डामहेश्वर ढकाल बताउँछन्। हिमाल र हिमाली क्षेत्रमा हाम्रो कारणले भन्दा पनि विकसित देशका कार्बन उत्सर्जनले असर गरिरहेको छ। त्यसैले नेपालले पेमेन्ट फर इन्भाइरोलमेन्टल सर्भिस जस्ता नयाँ अवधारणाको विकास गर्नुपर्ने हुन्छ, ढकालले भने, हामीले संरक्षण गरेको प्राकृतिक स्रोतको पनि हामीलाई भुक्तानी चाहियो र हाम्रो कारणले नभई अरूको कारणले हाम्रा हिमालहरू पग्लिरहेका छन्, त्यसको पग्लिने गतिलाई कम गर्न र हिमाललाई सधंै स्थायी रूपमा जस्ताको त्यस्तै राख्न पनि हिमनदी वर्ष मनाउनु परेको छ। अन्तर्राष्ट्रिय हिमनदी वर्ष, २०२५ का अवसरमा प्रधानमन्त्री तथा मन्त्रिपरिषद्को कार्यालय, सिंहदरबारमा वन तथा वातावरण मन्त्रालय र परराष्ट्र मन्त्रालयद्वारा आयोजित कार्यक्रममा प्रधानमन्त्री केपी शर्मा ओलीले सगरमाथा संवाद कार्यक्रमको शुभारम्भ गरिसकेका छन्। सरकारले पहिलोपटक जलवायु परिवर्तन, हिमाल र मानव जीवनको भविष्यलाई केन्द्रमा राखेर यस प्रकारको विश्वव्यापी संवाद आयोजना गर्न लागेको हो। नेपालले जलवायु न्यायका सन्दर्भमा अन्तर्राष्ट्रिय जगतमा सशक्त आवाज उठाउँदै आएको छ। जलवायु परिवर्तनले यहाँको प्राकृतिक वातावरणमा विशेषगरी हिमालमा असर देखिरहेको छ। यो सन्दर्भमा जलवायु परिवर्तनको कारणबाट पर्वतीय मुलुकहरू सबैभन्दा बढी प्रभावित र जोखिमा रहेको हुनाले त्यसमा सबै अन्तर्राष्ट्रिय समुदायको एउटै बुझाइ बनाउन, जलवायु न्यायका लागि पैरवी गर्ने उद्देश्य लिइएको ढकाल बताउँछन्। यस्तै, जलवायु अनुकूलित वा उत्थानशीलताका लागि सबैसँग मिलेर समष्टिगत काम गर्न र हिमालका एजेन्डामा नेपालले नेतृत्व लिनुपर्छ भन्दै हिमाल, वन्यजन्तु तथा हिमनदी संरक्षणका लागि जलवायु वित्तको माग गर्नु पनि यो संवाद आयोजनाको उद्देश्य रहेको छ। यस कार्यक्रमका लागि परराष्ट्रमन्त्रीको संयोजकत्वमा निर्देशन समिति, प्रधानमन्त्री कार्यालय सचिवको नेतृत्वमा व्यवस्थापन समिति र वन तथा वातावरण मन्त्रालयमा सचिवालय रहने व्यवस्था गरिएको ढकालले जानकारी दिए। स्वदेशी, निजी क्षेत्र, वन तथा वातावरण, अन्तर्राष्ट्रिय तथा दातृ निकायका प्रतिनिधिलगायत गरी अन्तरमन्त्रालय समन्वय गर्नुपर्ने भएकाले प्रधानमन्त्री, कार्यालय, वन तथा परराष्ट्र मन्त्रालयसँगको सहकार्यमा उक्त संवाद कार्यक्रमको तयारी गरिने संयोजक ढकालले बताए। अब छिट्टै सल्लाहकार र व्यवस्थापन समितिको बैठक बस्ने र त्यसपछि क्रमशः अन्तर्राष्ट्रिय प्रतिनिधि ककसलाई बोलाउने भन्नेमा छलफल गरिने छ। यस्तै, कसले केमा बोल्ने भनेर शीर्षकहरूको पहिचान गर्ने र यसका लागि विज्ञहरूसँग छलफल गर्ने तयारी भइरहेको छ, ढकालले अन्नपूर्णसँग भने। हिमाल र हिमनदी ताल संरक्षणका सम्बन्धमा भइरहेका प्रयासहरू त्रिभुवन विश्वविद्यालय अन्तर्गतको हाइड्रोलोजी मेट्रोलोजी केन्द्रीय विभागले सन् १९८८ देखि यस सम्बन्धमा अध्ययनअध्यापन सुरु गरेको हो। सन् २०२४ बाट मास्टर(एमए) मा ३ वटा मुख्य विषय बनाएर क्लाइमेट, हाइड्रोलोजी र क्रायस्फोरमा अध्यापन सुरु भएको विभागका सहायक प्राध्यापक डा दिवश श्रेष्ठले जानकारी दिए। विभागले विगत १८ वर्षदेखि हिमनदी तालहरूको अध्ययन गरिरहेको छ। सन् २००७ बाट नै सगरमाथा क्षेत्रमा रहेको मेरा ग्लेसियरको अध्ययन गरिरहेको उनी बताउँछन्। ४८०० ६५०० मिटरमा रहेको यस ग्लेसियरको मोटाइ प्रतिवर्ष ०४१ मिटर वाटर इक्विभ्यालेन्टले कम हुँदै गएको छ। यो अहिलेसम्म नेपालमा सबैभन्दा लामो लगातार हिमनदी अनुगमन हो। यस्तै, सन् २००९ देखि सगरमाथाबाट १० किलोमिटर पश्चिममा चांगरीनुप ग्लेसियरको पनि अध्ययन भइरहेको छ। ५१०० ५८०० मिटर उचाइमा रहेको यो ग्लेसियरको मोटाइ पनि प्रतिवर्ष१५१ मिटर वाटर इक्विभ्यालेन्टले कम हुँदै गइरहेको छ। यो ग्लेसियरमा द्रुत गतिमा हिउँको मोटाइ कम भइरहेको छ। यो कम उचाइमा भएको हिमनदी हो। विभागले सगरमाथाबाट ८ किमी दक्षिणपश्चिममा रहेको ५४३०५७०० मिटरमा अवस्थित पोकाल्डे ग्लेसियरको पनि अध्ययन गरिरहेको छ। सन् २०१० देखि हालसम्म गरिएको अध्ययनले प्रति वर्ष ०८७ मिटर वाटर इक्विभ्यालेन्टले हिउँको मोटाइ कम भइरहेको देखाएको डा श्रेष्ठ भन्छन। हामीले सन् २०२३ देखि हुम्लाको लिमी उपत्यकामा नयाँ हिमनदी (तुमलिङ ग्लेशियर) को पनि अनुगमन गरिरहेका छौं। तुमलिङ हिमनदीको क्षेत्र ७५ वर्ग किमीमा फैलिएको छ। यहाँ हिउँ पातलीने दर ०४५०४१ मिटर वाटर इक्विभ्यालेन्ट बराबर प्रति वर्ष रहेको छ, श्रेष्ठ भन्छन्। यसबाहेक विभागले इसिमोड र अन्य अन्तर्राष्ट्रिय साझेदारहरूसँग सहकार्यमा काम गरिरहेको छ। श्रेष्ठका अनुसार यस वर्ष क्रायोस्फियर र जलवायु अनुसन्धानका लागि राष्ट्रिय प्रयोगशाला स्थापना गर्न विश्वविद्यालय अनुदान आयोगबाट ५ करोड रुपैयाँ प्राप्त भएको छ। यस्तै, काठमाडौं विश्वविद्यालयका प्राडा रिजनभक्त कायस्थका अनुसार विश्वविद्यालयले इसिमोड र नर्वेजियन सरकारको सहयोगमा सन् २०११ बाट हिमनदी तालका बारेमा अध्ययन अध्यापन सुरु गरेको हो। सन् २०१९ सम्ममा ३५ विद्यार्थीले यस विषयमा स्नातकोत्तर उत्तीर्ण गरेका थिए। जसमा २९ नेपाली र ६ विदेशी विद्यार्थी थिए। अहिले पनि इसिमोडको सहयोगमा एमएसी इन इन्भाइरोमेन्टल साइन्स स्पेशलाइजेसन इन ग्लासोलोजी सञ्चालन गरिरहेको र त्यसमा १३ विद्यार्थीलाई छात्रवृत्तिमा अध्यापन गराइरहेको कायस्थ बताउँछन्। विश्वविद्यालयले ३ हजार मिटरभन्दा माथिको माथिल्लो तटिय क्षेत्रको अनुसन्धान गरेको र चाँडै नै त्यसको रिपोर्ट सार्वजनिक गर्ने तयारी गरेको उनि सुनाउँछन्। सरकारले माथिल्लो तटिय क्षेत्रमा स्टेसनहरू राखेर हिमनदी तालहरूको अध्ययन अनुसन्धान जोड दिन आवश्यक रहेको भन्दै डा कायस्थले ५५ वर्षमा अद्यावधिक गर्न जरुरी रहेको सुझाए। डामोहन चन्द, हिमालनदी विशेषज्ञ सन् १९७७ देखि २०१० सम्म ग्लेसियरको विश्लेषण भएकोे छ। योअनुसार २४ प्रतिशतले ग्लेसियरको क्षेत्र घटेको छ भने आयतन २९ प्रतिशतले घटेको छ। तर, यो १५ वर्ष अघिको तथ्यांक हो। पछिल्ला वर्षमा अवस्था फरक भइसकेको छ। मुलुकका ग्लेसियरको अवस्थाबारे थप अध्ययन हुन सकेको छैन। हिउँ पग्लिदै गएको कुरा हिमतालहरूको बढ्दो क्रमले पनि देखाउँछ। पहिला साना पोखरीहरू अहिले ठूला हिमतालको रूपमा छन्। कर्णाली, कोसी र गण्डकीमा झन्डै ३५ सयवटा ग्लेसियर लेक छन् भनिएको छ। यी तालहरूको आकार दु्रत गतिमा बढिरहेको छ। हाम्रो आन्तरिक कारणले भन्दा बाह्य कारणले हाम्रा हिमालहरूमा असर गरिरहेको छ। यो विश्वव्यापी एजेन्डा भएकोले नेपालले विभिन्न अन्तर्राष्ट्रिय मञ्चहरूमा कुराहरू राखेको छ। तर, त्यसलाई अझ वैज्ञानिक बनाउनुपर्छ। तथ्यांकगत रुपमा अघि बढ्न जरुरी छ। हामीले यसलाई घटाउन नसके पनि यसबाट हुने जोखिमलाई कम गर्न सकिन्छ। तल्लो तटिय क्षेत्रहरूमा बस्नेहरूलाई सुरक्षित राख्नका लागि अनुकूलनका प्रयास गर्नुपर्छ। दिनाकर कायस्थ, सूचना अधिकारी जल तथा मौसम विज्ञान विभाग हिमाल र हिमनदी तालको सम्बन्धमा इसिमोडले सन् २०१५ मा अध्ययन गरेको थियो। पछिल्ला वर्षहरूमा थप अध्ययन भएको छैन। यसबीचमा इसिमोडको अध्ययनले एकदम नै खतरामा राखेको इम्जा र छोरोल्पा तालको पानीको सतह घटाउने काम भने भएको छ। नेदरल्यान्ड र यूएनडीपीको सहयोगमा नेपाली सेनाले इम्जा र छोरोल्पा हिमतालको सतह घटाउने काम गर्यौ। करिब ३ मिटर पानीको सतह घटाइएको छ। अन्य हिमतालहरूको पनि पानीको सतह घटाउन त सकिन्छ तर यसका लागि करोडौं खर्च लाग्छ भने हिमतालको कहाँ फुटाएर पानीको सतह घटाउने भन्ने पनि गाह्रो छ। हाम्रा हिमाली क्षेत्रमा अध्ययनको कमिले कहाँ कसरी फुटाउने भन्ने थाहा हुँदैन। हामी प्रायः बाहिरका अध्ययनलाई आधार मानेर काम गर्छौं। तर, हाम्रा हिमालहरू भएको भौगिलिक बनाउट अरु भन्दा फरक भएकाले यहाँको नै अध्ययन हुन जरुरी छ। हाम्रा हिमालहरू अस्थिर छन्। यसका साथै विभागले ग्लोबल क्लाइमेट फन्डमा अरू ४ वटा तालको पानीको सतह फुटाउनका लागि प्रस्ताव हालेको छ। नारायणी बेसिनको ठुलागी र कोसी बेसिनको लोहोर बरुण, लुम्निङ छो र होङगुटु गरी ३ वटा छन्। यी हिमतालसम्म जान आउन गाह्रो भएकोले स्याटलाइट इमेजहरू हेरेर टेबल स्टडी गरिएको छ। हामीले अनुमान गरेको भन्दा फरक किसिमका र साना तालहरू नै फुटिरहेका छन्। यसमा जोखिम एकदम नै धेरै छ। अरू बाढीभन्दा हिमताल कुन फुट्छ र कसरी बाढी आउँछ भन्ने तयारी गर्न गाह्रो छ। अध्ययन पनि भएको छैन। हामीसँग त्यसमा विज्ञता पनि छैन र अनुगमन गर्न पनि गाह्रो छ । किनभने हिमातालहरू सयौंको संख्यामा छन्।"
परराष्ट्रमन्त्री राणाले भारतसँग मागिन् नयाँ हवाई रुट,"काठमाडौं : परराष्ट्रमन्त्री डा आरजु राणा देउवाले भारतीय विदेश मन्त्रालयका अतिरिक्त सचिव मुनु महावरसँगको भेटमा नयाँ हवाई रुटको विषयमा कुराकानी गरेकी छन्। परराष्ट्रमन्त्री डा देउवा र अतिरिक्त सचिव महावरबीच बुधबार शिष्टाचार भेट भएको हो। भेटका क्रममा नेपाल भारत सम्बन्धका विविध विषयहरूका छलफल हुनुका साथै नयाँ हवाई रुटको अनुमतिको बारे कुराकानी भएको परराष्ट्र मन्त्रालयले जनाएको छ। नेपालले पछिल्लो एक दशकभन्दा बढी समयदेखि नयाँ हवाई प्रवेश मार्गको विषयमा भारतसँग छलफल गर्दै आएको छ। सरकारले भैरहवा, महेन्द्रनगर, नेपालगन्ज र जनकपुरको आकाश प्रयोग गरी हवाईमार्ग प्रवेशको लागि भारत सरकारसँग छलफल गर्दै आएको छ। तर नेपालले ती स्थानबाट हवाई रुट पाएको छैन। नेपाल नागरिक उड्डयन प्राधिकरणका सूचना अधिकारी ज्ञानेन्द्र भूल पनि नयाँ रुटका सम्बन्धमा नेपालले सबै किसिमले भारत समक्ष प्रस्ताव राखेको बताउँछन्। प्रधानमन्त्रीस्तरीयदेखि मन्त्रिस्तरीय सबै किसिमका दुईपक्षीय भेटमा नयाँ हवाई रुटका बारेमा नेपालले आफ्नो मुद्दा उठाउने गरेको भूल बताउँछन्। नेपालको पक्षबाट सबै कुरा राखेको तर भारतीय पक्षबाट निर्णय हुन नसकेको उनको भनाइ छ। भारतले नयाँ रुटको सम्बन्धमा निष्कर्षसहितको निर्णय भने दिन नसक्दा भैरहवा, महेन्द्रनगर, नेपालगन्ज र जनकपुरको आकाश प्रयोग गरी जहाज नेपाल भिœयाउने सरकारको योजना अलपत्र पर्दै आएको छ। पछिल्लो पटक भएको भारतीय प्रधानमन्त्री नरेन्द्र मोदीको नेपाल भ्रमणको क्रममा पनि यो विषयमा सरकारले छलफल गरेको थियो। २०८० सालको जेठमा भारतको नयाँ दिल्लीमा संस्कृति, पर्यटन तथा नागरिक उड्डयन मन्त्रालय, नेपाल नागरिक उड्डयन प्राधिकरण र एयरपोर्टस् अथोरिटी अफ इन्डियाका पदाधिकारीबीच भारतमा वार्ता भएको थियो। तर, त्यो पनि निष्कर्षमा पुग्न सकेन। नेपालले माग गरेअनुसार भारतले नयाँ हवाई प्रवेश मार्ग उपलब्ध गराएको अवस्थामा उडान खर्च र समयको बचत हुनुका साथै हवाई ट्राफिक जामको समस्या पनि समाधान हुने प्राधिकरण बताउँछ। हाल ९० प्रतिशत अन्तर्राष्ट्रिय उडान सिमरा हुँदै काठमाडौं भित्रिने गरेका छन् भने चीनबाट आउने विमान सगरमाथा आसपास क्षेत्र र भुटानबाट आउने विमान मेची हुँदै नेपाल प्रवेश गर्छन्। नेपाल बाहिरिने हवाई रुट भने सिमरा, विराटनगर, जनकपुर, महेन्द्रनगर र भैरहवाको आकाश मार्ग छ। प्रायः एउटै रुटबाट आगमन हुँदा हवाई ट्राफिक जामका साथै उडान तालिका प्रभावित र लामो समयसम्म आकाशमै विमान होल्ड गर्नुपर्ने बाध्यता नेपालले भोग्दै आएको छ। हाल प्रयोग भइरहेका रुटबाहेक थप रुट उपलब्ध भएको अवस्थामा व्यवस्थापन गर्न सहज हुने बताइन्छ। कम्तीमा भैरहवा र नेपालगन्ज रुटका लागि मात्रै भारत सकारात्मक हुने हो भने नेपाल छिर्ने विमानका लागि दूरी निकै घट्ने छ। भैरहवा रुटबाट जहाजले प्रवेश बिन्दु पाउने हो भने भारतको दिल्ली तथा पश्चिम क्षेत्रबाट आउने जहाजलाई सिमराको तुलनामा सहज र छोटो दूरी पर्नेछ। काठमाडौं विमानस्थल आउन पनि भैरहवाको रुट छोटो पर्नेछ। सहमतिको पर्खाइमा रहेका नयाँ हवाई प्रवेश मार्ग उपलब्ध हुँदा गौतमबुद्ध अन्तर्राष्ट्रिय विमानस्थल, पोखरा क्षेत्रीय अन्तर्राष्ट्रिय विमानस्थल र प्रस्तावित निजगढ विमानस्थल सञ्चालनमा फाइदामा जाने देखिन्छ।"
"अमेरिका छोड्नुपर्ने नेपालीको संख्या १,३६५","अमेरिका : अमेरिकामा ट्रम्प प्रशासनले कागजपत्रविहीन आप्रवासीलाई पक्राउ गर्ने अभियान तीव्र पार्न निर्देशन दिएको छ। जसअनुसार इमिग्रेसन एन्ड कष्टुम इन्फोर्समेन्ट (आइस) लाई दैनिक १ हजार ५ सयसम्म पक्राउ गरी निर्वासन अभियान तीव्र पार्न निर्देशन दिइएको हो। अमेरिकाको अदालतबाट देश निकालाको आदेश पाएका १४ लाख ४५ हजार ५ सय ४९ जनालाई आइसले पक्राउ अभियान सुुरु गरेको हो। जसअनुसार न्युयोर्क, टेक्सस लगायतका राज्यबाट दैनिक ठूलो संख्यामा आप्रवासी पक्राउ परिरहेका छन्। पक्राउ पर्नेहरू अमेरिकाको अदालतबाट डिपोर्टेसन अर्थात् देश निकालाको आदेश पाएकाहरू तथा आपराधिक क्रियाकलापमा दोषी ठहरिएकाहरू हुन्। अन्नपूर्ण पोस्ट्ले हिजोको अंकमा अमेरिकामा रहेका सबै आप्रवासी आतिनु नपर्नेबारे समाचार प्रकाशित गरिसकेको छ। हाल ट्रम्प प्रशासनले अमेरिकामा कागजी प्रक्रियामा नगएका, अदालतबाट देश निकालाको आदेश पाएकाहरूलाई धरपकड गरेको छ। अमेरिकामा ग्रिन कार्डको प्रक्रिया थालनी गरेका आप्रवासीहरूको हकमा धरपकड हुँदैन। उनीहरू आतिनुपर्ने र डराउनुपर्ने छैन। आइसले धरपकडका क्रममा सोधपुछ भने गर्न सक्दछ। अन्नपूर्ण पोस्ट्ले न्युयोर्कका केही कानुन व्यवसायीहरूसँग गरेको कुराकानीअनुसार अहिले आइसले कागजपत्रविहीनहरूलाई देश निकालाको कार्य तीव्र पारेका कारण आफूसँग भएको यथेष्ठ प्रमाण बाकेर हिँड्न सुझाव दिएका छन्। सोधपुछ तीव्र भएकाले आफूसँग भएको ग्रिन कार्ड, वर्क परमिट, भिसा या उपलब्ध परिचयपत्र बोकेर हिँड्नुपर्ने कानुन व्यवसायीहरूको सुझाव छ। हाल अमेरिकामा अदालतबाट देश निकालाको आदेश पाएका नेपालीहरूको संख्या निकै न्यून रहेको तथ्यांकले देखाउँछ। तथ्यांकअनुसार १ हजार ३ सय ६५ जना नेपालीहरूले अदालतबाट देश छोड्नुपर्ने आदेश पाएका छन्। स्रोतका अनुसार तीमध्ये केहीले अदालतको आदेशपछि ग्रिन कार्डका लागि अन्य प्रयासहरूसमेत गरेको हुन सक्ने बताइन्छ। यदि नेपालको टीपीएस नवीकरण नभएमा त्यो संख्या करिब ३ हजार पुग्न सक्छ। हाल करिब १५ जना नेपालीहरू टीपीएस स्टाट्समा छन। सुुरुवातमा करिब ८९ हजार नेपाली टीपीएसमा रहेको भए पनि यो बीचमा उनीहरूले बिभिन्न माध्यबाट ग्रिन कार्डको प्रक्रियामा गएको र केही स्वतः नेपाल फर्किएको तथ्यांकले देखाउँछ। अमेरिकाबाट देश निकालाको आदेश पाउनेहरू सीमानासँग जोडिएको क्यानडा र मेक्सिकोदेखि विश्वका सबै मुलुकका मानिसहरू छन्। क्यानडाका १ हजार २ सय ९० जना नागरिकले अमेरिकाबाट देश निकालाको आदेश पाएको सूची सार्वजनिक भएको छ। यस्तै, नेपालको सीमानासँग जोडिएको देश चीन र भारतबाट पनि देश निकालाको आदेश पाउनेको संख्या ठूलै छ। चीनबाट ३७ हजारभन्दा बढीले देश निकालाको आदेश पाएका छन्। नेपालको सीमानासँग जोडिएको अर्को देश भारतबाट करिब १७ हजार ४० जना छन्। देश निकालाको आदेश पाउनेहरूमा सबैभन्दा धेरै सेन्ट्रल अमेरिकाबाट छन्। जसअनुसार मेक्सिकोका करिब २ लाख ५२ हजार नागरिकले देश निकालाको आदेश पाएको सूची छ। यस्तै एल साल्भाडोरका २ लाख ३ हजार, ग्वाटेमालाका २ लाख ५३ हजारभन्दा बढी नागरिकले अमेरिकाबाट देश निकालाको आदेश पाएका छन्। यस्तै होन्डुरसका २ लाख ६१ हजारभन्दा बढी छन्। आइसलाई संघीय निकाय एफबीआईले पनि देश निकालाको अभियानमा साथ दिइरहेको छ।"
"खोटाङबाट बिरामी लिएर काठमाडौं जाँदै गरेको सुमो दुर्घटना, एकै परिवारका तीन जनाको मृत्यु","ओखलढुंगा : मानेभञ्ज्याङ गाउँपालिका अन्तर्गत भँडारे खोलामा सुमो दुर्घना हुँदा तीजनाको घटनास्थलमै मृत्यु भएको छ । खोटाङबाट बिरामी लिएर काठमाडौं जाँदै गरेको सुमो बिहीबार बिहान ६:३० बजेको समयमा दुर्घटनाग्रस्त अवस्थामा भेटिएको थियो । दुर्घटनामा ५६ वर्षीया माया देवी गुरुङ, उनका छोरा २८ वर्षीय पुजन गुरुङ र उनकी बहिनी ४५ वर्षीया तारा गुरुङको घटनास्थलमै मृत्यु भएको जिल्ला ट्राफिक कार्यालय ओखलढुंगाले जानकारी दिएको छ । ना १ ज ६४२१ नम्बरको सुमो खोटाङ जिल्लाको केपीलासगढी गाउँपालिकाबाट उपचारको लागि बिरामी लिएर काठमाडौं जाँदा दुर्घटना भएको हो । राती नै दुर्घटना भएको हुन सक्ने स्थानीयबासीले जनाएका छन् । बिहान करिब ६:३० बजेको समयमा सुमो दुर्घटना भएको अवस्थामा स्थानीयले भेटेर प्रहरीलाई जानकारी दिएका थिए । चालक सुनसरी जिल्लाको इनरुवा निवासी वर्ष २२ का अनिल पण्डित फरार छन् । बिरामी माया गुरुङलाई उपचारका लागि छोरा र बहिनीले काठमाडौं लिएर हिँडेका थिए । दुर्घटनाबाट तीनैजनाको घट्नास्थलमै मृत्यु भएको छ । सुमोमा चालकसहित ४ जना मात्रै सवार थिए । घटनाको बारेमा थप विवरण आउन बाँकी छ । थप खोजी र अनुसन्धान भइरहेको जिल्ला प्रहरी कार्यालयले जनाएको छ ।"
"अमेरिकामा यात्रुवाहक विमान र हेलिकप्टर ठोक्किए : विमान नदीमा खस्यो, उद्धार कार्य जारी","वासिङटन डिसी : अमेरिकाको राजधानी वासिङ्टन डिसीमा एक यात्रुवाहक विमान र हेलिकप्टर ठोक्किएर दुर्घटना भएको छ। दुर्घटनापछि यात्रुवाहक विमान पोटोम्याक नदीमा खसेको छ। उक्त विमानमा ६० यात्रु र ४ चालक दलका सदस्य रहेका छन्। घटनास्थलमा ठूलो संख्यामा प्रहरी तैनाथ गरिएको छ। उद्धार कार्य भइरहेको सीएनएनमा उल्लेख छ। अमेरिकाको संघीय उड्डयन प्रशासन र रक्षा अधिकारीहरूका अनुसार वाशिंगटन डीसी बाहिर रेगन राष्ट्रिय विमानस्थल नजिकै पोटोम्याक नदीमा एउटा यात्रुवाहक विमान दुर्घटनाग्रस्त भएको हो। विमान धावनमार्ग नजिकै पुग्दा अमेरिकी सेनाको ब्ल्याक हक हेलिकप्टरसँग ठोक्किएको हो। ह्वाइट हाउसले घटनामा सैन्य हेलिकप्टर संलग्न भएको पुष्टि गरेको छ। हालसम्म कुनै पनि हताहतको पुष्टि भएको छैन। अमेरिकन एयरलाइन्सको ५३४२ विमान विचिटा, क्यान्ससबाट उडेको थियो। हाल रेगन राष्ट्रिय विमानस्थलमा सबै उडान र अवतरण रोकिएको छ।"
सरकारले ल्याएका अध्यादेश अस्वीकार गर्ने विपक्षी दलको निर्णय,"काठमाडौं : विपक्षी दलहरूको बैठकले सरकारले ल्याएका अध्यादेश अस्वीकार गर्ने निर्णय गरेको छ। बिहीबार बिहान सिंहदरबारस्थित माओवादी केन्द्रको संसदीय दलको कार्यालयमा बसेको विपक्षी दलहरूको बैठकले अध्यादेश अस्वीकार गर्ने निर्णय गरेको हो। बैठकपछि नेकपा माओवादी केन्द्र संसदीय दलका प्रमुख सचेतक हितराज पाण्डेले विपक्षी दलहरूको बैठकले सरकारले ल्याएका अध्यादेश अस्वीकार गर्ने निर्णय गरेको जानकारी दिए। 'सरकारले सदन बोलाउने बेलामा नै जसरी अध्यादेश ल्याएको छ। यो प्रक्रियाका हिसाबले पनि बेठिक छ,' उनले भने,' अध्यादेशमा विपक्षी दलहरूले बेठिक भएको ठहर गर्दै यसलाई अस्वीकार गर्नुपर्छ भन्ने सर्वसम्मत निर्णय भएको छ।' यसका साथसाथै बैठकमा सुशासन, जनजिविकालगायतका विषयमा गम्भीर ढंगले छलफल भएको उनको भनाइ छ। उनले सदनलाई सशक्त ढंगले जनताको आवाजलाई मुखरीत ठाउँ बनाउनुपर्नेमा जोड दिए। माघ १८ गते बस्ने संसद बैठकमा सरकारले ल्याएका विभिन्न ६ वटा अध्यादेश प्रस्तुत हुने कार्यसूची छ। बैठकमा नेकपा माओवादी केन्द्र, रास्वपा, नेकपा एकीकृत समाजवादी, राप्रपा, नेपाल समाजवादी पार्टी, जनमोर्चालगायत दलका नेताहरूको सहभागीता रहेको थियो ।"
युवा उद्यमीलाई प्रोत्साहन गर्दै कांग्रेस,"काठमाडौं : युवा बेरोजगारीको संख्या दिन प्रतिदिन बढ्दो छ। त्यसैकारण सुखद् र सुरक्षित भविष्यको खोजिमा दैनिक हजारौं युवा बिदेसिन्छन्। स्वदेशमै रहेका युवामा पनि देशमा केही हुँदैन भन्दै निराशा व्याप्त छ। तर, सत्तासीन दलहरू भने युवाको समस्याभन्दा सत्ता र शक्ति को खेलमा मात्रै तल्लिन छन् भन्ने आरोप लाग्ने गरेको छ। त्यसैकारण सत्तासीन कांग्रेसले साना र मझौला उद्यम गरिरहेका युवालाई प्रोत्साहन गर्न सम्मेलन गरेको छ। आत्मनिर्भर र स्वदेशमै रोजगारी सिर्जना गर्न चाहने युवालाई बाटो देखाइदिने उद्देश्यले दुई दिने नेपाल स्टार्टअप र सानामझौला व्यवसाय सम्मेलन गरिएको कांग्रेसको भनाइ छ। पार्टी कार्यालय सानेपा परिसरमा सुुरु भएको सम्मेलनको बुधबार पार्टी सभापति शेरबहादुर देउवाले उद्घाटन गरे। गाउँगाउँमा स्थानीय उद्यमशीलताको विकास गर्दै आत्मनिर्भरता र रोजगारी सिर्जना गर्न चाहने युवाका लागि बाटो देखाइदिने उद्देश्यले सम्मेलन गरिएको हो, देउवाले भने, यसले एउटा सिँढी थप्न सहयोग पुग्ने छ। मुलुकको अर्थतन्त्र उत्पादनभन्दा व्यापारमुखी बन्दै गएको देउवाले बताए।, आज हाम्रो मुलुकको राष्ट्रिय आय अपेक्षित रूपमा वृद्धि हुन नसक्नुमा एकातिर स्वदेशी तथा विदेशी लगानीको सहज वातावरण बन्न नसक्नु र अर्कातिर विश्व बजारसँग हाम्रो निजी क्षेत्रले सहज प्रतिस्पर्धा गर्न असहज महसुस गरेको हो कि भन्ने देखिन्छ, देउवाले भने, त्यसैले हाम्रो अर्थतन्त्र उत्पादनभन्दा व्यापारमुखी बन्दै गएको छ। पछिल्लो समय स्टार्ट अप व्यवसायतर्फ आकर्षण बढ्दो रहेको उल्लेख गर्दै भने, यस्ता उद्यम सञ्चालन गर्न सहुलियतपूर्ण ऋण, तालिम, सीप विकास र विशेष अनुदान पनि आवश्यक पर्छ। व्यवसायमा टिक्नका लागि उद्यमीले धैर्यता सँगै निरन्तरता दिनुपर्ने भएकाले सरकारको साथ, समर्थन र संरक्षकत्व अपरिहार्य हुन्छ। थोरै लगानीमै स्टार्टअप व्यवसायलाई प्रभावकारी रूपमा सञ्चालन गर्ने हो भने रोजगारीमा क्रान्ति ल्याउन पनि सकिन्छ। नेपालको स्थानीय उत्पादन वृद्धि गर्दै आयात प्रतिस्थापन गर्ने र वैदेशिक व्यापार घाटा न्यून गर्दै लैजाने उद्देश्यले आफूहरूले साना तथा मझौला उद्यम व्यवसाय प्रबद्र्धन गर्ने नीति लिएको सभापति देउवाले बताए। उनले भने, युवा उद्यमीलाई आकर्षण गर्न, उनीहरूको व्यवसाय प्रबद्र्धन गर्न र साना तथा मझौला उद्योगी व्यापारी व्यवसायीहरूको समस्या बुझी पार्टीलाई सुझाव दिन उद्यमशीलता र साना तथा मझौला व्यवसायी विकास विभाग गठन गरेका हौं। उद्यमी, व्यापारी, व्यवसायीहरूले भोग्नु परेका कानुनी तथा प्रक्रियागत झन्झटहरू अन्त्य गर्दै व्यवसायमा सहजीकरण गर्न हालसालै सरकारले कानुन ल्याएको छ। यो कानुनले यस क्षेत्रको सुधारमा अवश्य पनि सहयोग पुग्ने विश्वास लिएको छु। मुलुकको समुन्नतिका लागि राज्यको ध्यान पुग्नुपर्ने अर्को विषय सूचना प्रविधि भएको उनले बताए। राजनीतिक स्थिरतासँगै प्राकृतिक स्रोत, मानव संसाधन, पुँजी र प्रविधिको सन्तुलित र समन्वयात्मक विकास हुनुपर्ने उनले जिकिर गरे। देउवाले अगाडि भने, गाउँ तहदेखि उद्यमको विकास हुँदै जाँदा साना लगानीले पनि रोजगारी र आत्मनिर्भरतामा सहयोग पुग्नेछ। उनले भने, त्यसमाथि पछिल्लो समय स्टार्टअपमा आकर्षण बढ्दो छ, युवा पुस्ताले थौरै लगानीमा पनि सिर्जनात्मक ढंगले काम गर्ने प्रयास गर्दै छन्। सभापति देउवाले उद्यमीहरूले भोग्नुपरेको कानुनी र प्रक्रियागत झन्झट हटाउन सरकारले हालै अध्यादेशमार्फत कानुनमा सुधार गरेको पनि बताए। पार्टी कार्यालयमा जम्मा भएका उद्योगी व्यवसायीहरूले भने कानुनी जटिलता हटाएर एकद्वार प्रणाली लागू गरे मात्र लगानीको सहज वातावरण बन्ने बताएका छन्। सम्मेलनमा व्यवसायीहरूले सरकारले लगानीका लागि भइरहेका कानुनी जटिलता हटाउनुपर्ने बताए। नेपाल उद्योग वाणिज्य महासंघका अध्यक्ष चन्द्र ढकालले सरकारले हालै ल्याएका अध्यादेशले उद्योगी व्यवसायीहरूलाई सहज भएको बताए। उनले भने, सरकारले ल्याएका अध्यादेश महत्वपूर्ण छन्। यसले धेरै आर्थिक रिफर्मका कामका लागि उद्योगीलाई उत्प्रेरित गरेको छ। यसलाई छिट्टै कार्यान्वयनमा ल्याएर सहयोग गर्न पनि आग्रह गर्दछु। उनले भने, उद्योग वाणिज्य महासंघले सबैलाई समेट्न नसक्ने भएकाले राजनीतिक दलहरूले गर्ने यस्ता नवप्रवर्तनका कामहरूलाई प्रोत्साहन गर्न सकियो भने युवाहरूलाई लगानी र स्टार्टतर्फ छिटो आकर्षित गर्न सकिन्छ। कांग्रेसले आयोजना गरेको यस कार्यक्रमले धेरै युवाहरूलाई उद्यम क्षेत्रमा प्रवेश गर्न महत्वपूर्ण भूमिका खेल्नेसमेत बताए। अध्यक्ष ढकालले भने, यो श्रेणीमा आउन मलाई ४० वर्ष लाग्यो। पहिला चुनौती थियो अहिले धेरै सहज छ। अहिले बैंक र वित्तीय संस्थाले सहज रूपमा ऋण लिन सकिने व्यवस्था गरेका छन्। विभिन्न समिटहरू भइरहेका छन्। त्यसबाट सहजै अवसर लिन सकिने अवस्था छ। नेपाल महिला उद्यमी महासंघका अध्यक्ष शोभा ज्ञवालीले नेपाली उत्पादनलाई प्राथमिकता दिनुपर्ने बताइन्। उनले भनिन्, सहज ढंगले उद्योग व्यवसाय गर्नका लागि आर्थिक नेटवर्किङ धेरै महत्वपूर्ण भएकाले बैंक वित्तीय संस्थाले उद्योग व्यवसाय गर्नेहरूका लागि विश्वास गर्नुपर्छ। जबसम्म हामीले स्वदेशमै उत्पादित सामग्रीको प्रयोग गर्न सक्दैनौं तबसम्म हामी आत्मनिर्भर बन्न सक्दैनौं। सुरुमा आफूले आफैंलाई विश्वास गर्न सक्नुपर्छ। बिजनेस अक्सिजनका सीईओ सिद्धान्तराज पान्डेले बिदेसिने युवाहरूलाई नेपालमा नै राख्नका लागि सहज लगानीको वातावरण र कानुनी झन्झटहरूबाट मुक्त गरिनुपर्ने बताए। उनले भने, नेपालमा युवा पुस्ताले साइड बिजनेस गरेर लाखौं कमाइरहेका छन्। केही नभएको भन्ने होइन तर युवा पुस्तालाई बिदेसिनबाट रोक्नका लागि लगानीमा सहजीकरण र कानुनी अड्चनहरू फुकाउनुपर्ने देखिन्छ। हामीले वैैकल्पिक लगानीलाई पनि खुला गर्न आवश्यक छ, जसका कारण बैंक तथा वित्तीय संस्थासँग मात्र भर पर्नुपर्ने बाध्यात्मक परिस्थिति सिर्जना नहोस्। चौधरी ग्रुपका प्रबन्ध निर्देशक निर्वाण चौधरीले वित्तीय संस्थाले ठूलो लगानीको वातावरण सिर्जना गरेको उल्लेख गरे। उनले भने, निजी क्षेत्रलाई प्रोत्साहन गर्दै सरकारले नवप्रवर्तनलाई बढावा दिने कानुनी सहजीकरण गर्न सकेको अवस्थामा मुलुकको अर्थतन्त्र चापमा पर्दैन। उनले सकारात्मक सोचसहित व्यवसाय गर्नका लागि युवा वर्गलाई जागृत गर्न सके आर्थिक परिवर्तन सम्भव भएको पनि बताए। २७ वर्षदेखि निरन्तर उद्यमशीलताका क्षेत्रमा काम गरिरहेका औद्योगिक उद्यम विकास संस्थानका प्रमुख उमेशकुमार गुप्ताले पछिल्लो समय स्टार्टअपको दायरा बढ्दै गएको बताए। उनले भने, केही वर्षयतादेखि स्टार्टअपको दायरा फराकिलो बन्दै गएको छ। हामीले निरन्तर उद्यमी नहुउन्जेल फलो गरिरहेका छौं। गत वर्षदेखि हामीले स्टार्टअप कर्जासहितको नीति अगाडि बढाएका छौं। आगामी दिनमा यो क्षेत्र झनै फराकिलो बनेर अगाडि बढ्ने आधार तयार भइरहेका छन्। उद्यमशीलताको विकासका लागि अझै धेरै काम गर्न बाँकी रहेको उल्लेख गर्दै उनले भने, सरकारले उद्योगी व्यवसायीका लागि कानुनी व्यवस्थाको सहजीकरण गर्ने हो भने युवाहरू व्यावसायिक क्षेत्रमा प्रवेश गर्न असहज छैन। नेपाल राष्ट्र बैंकका पूर्वगभर्नर चिरन्जीवी नेपालले सरकारको सर्पोटबिना स्टार्टअप र उद्यमशीलताले गति लिन नसक्ने बताए। स्टार्टअपलाई सरकारको नीति, शिक्षा र तालिम, बैंकिङ सर्पोट आवश्यक भएको भन्दै उनले अगाडि भने, उद्यमशीलता विषय प्रारम्भिक शिक्षाबाट नै हुनुपर्छ। उद्यम गर्छु भनेर खोज्ने युवाहरूका लागि सहुलियतपूर्ण कर्जा केन्द्रीय बैंकबाट जान नसकेकाले नेपालले कर्जा प्रवाह बढाउनमा पहिलो ध्यान दिनुपर्ने उल्लेख गरे। नबिल बैंकका सिनियर डीसीओ मनोज ज्ञवालीले विश्वभर चलिरहेको स्टार्टअप ९० देखि ९५ प्रतिशत असफल हुने बताए। ज्ञवालीले भने, स्टार्टअप सुरुसुरुमै असफल हुने गरेको छ किनभने बैंकले बिजनेस असफलको रिक्स लिन नसक्ने कारणले स्टार्टअपलाई बैंकहरूले लगानी गर्दैनन्। स्टार्टअपहरूले बैंक खोज्नेभन्दा पनि सरकारी स्रोत खोज्नतिर लाग्नुपर्छ। त्यस्तै नेपाल उद्योग वाणिज्य महासंघका वरिष्ठ उपाध्यक्ष अन्जन श्रेष्ठले सरकारले विभिन्न कानुन संशोधन हुने गरी अध्यादेश ल्याएपछि निजी क्षेत्र उत्साहित भएको बताउँदै व्यवसायीमा नयाँ ऊर्जा पलाएको बताए। उनले भने, निजी क्षेत्रले धेरै वर्षदेखि उठाउँदै आएको मागलाई सरकारले सम्बोधन गरेको त छ तर अध्यादेश पास नभई केही भन्न सकिँदैन। त्यसैगरी गोल्डस्टार सुजका कार्यकारी निर्देशक विदूषी राणाले उत्पादनमूलक क्षेत्रमा नेपालले बढाउँदा युवाहरूलाई सीप, तालिम प्रदान गरेर, नेपाली राखेर रोजगारी दिन सकिने उनको तर्क थियो। राणाले अगाडि भनिन्, व्यवसाय गर्न पछिल्लो समय विश्वमै चुनौती छ। नेपालमा धेरै छ। जुनसुकै व्यवसायमा प्रविधिको अनिवार्य भइसकेको छ। प्रविधिलाई प्रयोग जसले गर्न सक्यो उही व्यवसायमा माथि पुगिराछ। त्यसैले गाउँगाउँमा प्रविधिमैत्री शिक्षाको आवश्यक छ। पार्टी केन्द्रीय सदस्य तथा उद्यमशीलता र साना तथा मझौला व्यवसायी विकास विभागकी प्रमुख उर्मिला थपलियाले भर्खरै व्यवसाय प्रारम्भ गर्ने उद्यमी, व्यवसायीहरूलाई प्रोत्साहन गर्नुका साथै व्यवसायको प्रबद्र्धनसमेत गर्ने हेतुले सम्मेलन गरिएको बताएकी छन्। सम्मेलनमा नेपालका विभिन्न साना तथा मझौला व्यवसायीहरूले आफ्नो उत्पादन र सेवा प्रदर्शनीमा राखेका छन्। पार्टी कार्यालय परिसरमा हस्तकला व्यवसाहीहरूले उत्पादनबारे जानकारी र बिक्रीका लागि ८० वटा स्टल राखेका थिए। कृषि अर्थतन्त्र बलियो बनाउन सहकारी मोडलमुक्तिनाथ कृषि कम्पनीका प्रमुख सीताराम काफ्लेले नेपालको कृषि अर्थतन्त्रलाई बलियो बनाउनका लागि सहकारीको मोडल अवलम्बन गर्नुपर्ने बताए। कृषिमा सफलताका लागि सहकारीको मोडलबाट नेपालको कृषि अर्थतन्त्र अगाडि बढाउने हो भने संस्थागत रूपमै कृषि क्षेत्रको समस्या समाधान हुन्छ, उनले भने, नेपालको अर्थतन्त्रको जग नै कृषि पेसा हो। देशको धेरै जनसंख्या कृषिमा संलग्न छन्। जुन सानो वा ठूलो परिवार कृषि पेसामा समाहित भएर नै जीविकोपार्जन गरिरहेका छन्। कृषिलाई रूपान्तरण गर्नका लागि संस्थागत हुनुपर्छ। जसका लागि पब्लिक कम्पनीको व्यवस्थापन हुनुपर्छ। हाइलाइफ अग्रो फुड इन्ड्रस्ट्रिज्का प्रमुख अम्बिका पौडेलले कृषि अर्थतन्त्रमा आयात प्रतिस्थापन गर्न सके मात्र औद्योगीकरणमा नेपाल आत्मनिर्भर बन्न सक्ने बताए। उनले भने, जबसम्म उत्पादन गर्ने निकाय र जिम्मा लिने निकायले कृषिलाई महत्वको साथ हेर्दैन तबसम्म किसानले मूल्य नपाउने समस्या रहिरहन्छ। कृषि क्षेत्रमा सप्लाई चेन गर्न नसक्ने हो भने कृषि क्षेत्रमा रिफर्म सम्भव छैन। कृषकका समस्या समाधान गर्नका लागि राज्यले राम्रो पोलिसी निर्माण गर्ने हो भने नेपालमा कृषि क्षेत्र कायापलट हुने र अर्थतन्त्र पनि बलियो बनाउन सकिने बताए। त्यस्तै काठमाडौं विश्वविद्यालयका प्राध्यापक भीम श्रेष्ठले नेपालका धेरै युवाहरू कृषिमै काम गर्नका लागि बाहिर जाने प्रतिस्पर्धा गर्नु चिन्ताको विषय भएको बताए। सम्भावना भएको नेपालमा कृषि पेसाको सम्मान नहुनु, कृषि गर्नका लागि राज्यले व्यावसायिक वातावरण निर्माण गर्न नसक्नु प्रमुख समस्या देखिन्छ, उनले भने। घरेलु अथा साना उद्योग महासंघका उपाध्यक्ष सान्ता बाँस्कोटा कोइरालाले नेपालको कृषि क्षेत्रको सम्भावनालाई उत्पादन र बजारीकरणको मापदण्ड बनाउनका लागि उत्पादनकर्ताले मात्र नसक्ने बताएकी छन्। उनले भनिन्, त्यसका लागि बजारीकरण गर्नका लागि सहजीकरण गर्ने निकायले भूमिका खेल्दछ। त्यसका लागि सरकारले न्यूनतम मूल्य तोक्नै पर्छ। न्यूनतम् मूल्य तोक्दा उत्पादनकर्ता पनि घाटामा जानुपर्दैन। नेपाल हाल ३२ वटा वस्तुमा आत्मनिर्भर भएको भन्ने उद्योग मन्त्रालयको तथ्यांकमा उल्लेख छ। स्टार्टअप सम्मेलनमा विदेशी कूटनीतिज्ञ सहभागी उक्त सम्मेलनमा विदेशी कूटनीतिज्ञहरू पनि सहभागी भएका छन्। सम्मेलनमा नेपालका लागि इजरायली राजदूत सुमुलिक एरी बास, दक्षिण कोरियाका राजदूत पार्क ताइ योङ, इजिप्टका लागि नेपाली दूतावासका डीसीएम मोहम्मद कान्डिल, भारतीय दूतावासका कमर्स सेक्रेटरी सुमन शेखर र बेलायती दूतावासका राजनीतिक सल्लाहकार सुमित शर्माको सहभागिता रहेको थियो। उनीहरूले पार्टी कार्यालय सानेपामा राखिएका विभिन्न स्टलहरूको अवलोकन गर्नुका साथै हस्तकला प्रशंसा गरेका थिए। उक्त सम्मेलनमा विभिन्न नेपाली हस्तकला तथा घरेलु उत्पादनका सामग्रीहरू प्रदर्शन गरिएका छन्। नेपाल स्टार्टअप र सानामझौला व्यवसाय सम्मेलन आयोजना गरेको सम्मेलन बिहिबार सकिने छ।"
डम्फू बजाएर गाइने सेलो नेपाली लोक सङ्गीतको एउटा महत्वपूर्ण विधा : प्रधानमन्त्री,"काठमाडौं : प्रधानमन्त्री केपी शर्मा ओलीले तामाङ समुदायको नयाँ वर्ष सोनाम ल्होसारका अवसरमा शुभकामना व्यक्त गरेका छन्। प्रधानमन्त्रीले सामाजिक सञ्जाल फेसबुकमा आफ्नो परम्परागत पहिरनमा सजिएर डम्फु हातमा लिएका तामाङ समुदायका नारीहरूको तस्बिरसहित सोनाम ल्होसार मनाउने सबैमा यो पर्वको हार्दिक शुभकामना व्यक्त गरेका छन्। 'आज तामाङ समुदायको नयाँ वर्ष , अर्थात् सोनाम ल्होछार ! हाम्रो सोनाम ल्होछार आउँदा घरका छाना र डाँडामा बनाइएका मानेमाथि राता, सेता, पहेँला, नीला र हरिया ध्वजा फरफराएको सम्झना आउँछ । यस अवसरमा डम्फु बजाएर गाइने सेलो नेपाली लोक सङ्गीतको एउटा महत्वपूर्ण विधा हो । हाम्रो सुन्दर पर्व सोनाम ल्होछारको अवसरमा झाम्मान् (सबै) नानाआङा (दिदीबहिनी) तथा ज्योज्योआले (दाजुभाइ) हरूमा हार्दिक शुभकामना ! ल्हास्सो, फ्याफुल्ला,' प्रधानमन्त्रीले फेसबुकमा लेखेका छन्।"
"अमेरिकामा विमान दुर्घटना, १८ शव फेला पर्यो",वासिङटन डिसी : वासिङ्टन डीसीमा अमेरिकन एयरलाइन्सको विमान आकाशमै हेलिकप्टरसँग ठोक्किएर भएको दुर्घटनास्थलबाट हालसम्म १८ जनाको शव निकालिएको बीबीसी समाचारमा उल्लेख छ। प्रहरी अधिकारीहरूले अहिलेसम्म घटनास्थलबाट १८ जनाको शव निकालेको जनाएको छ। थप हराएकाहरुको खोजीकार्य जारी रहेको छ। खोजी टोलीले अहिलेसम्म घटनास्थलबाट कोही पनि जीवित फेला पार्न सकेको छैन। यसअघि अमेरिकन एयरलाइन्सले विमानमा ६० यात्रु र ४ जना चालक दलका सदस्य रहेको बताएको थियो।
जनसांख्यिक लाभांशको उपयोग,"मुलुकको जनसंख्याको उमेर संरचनामा आएको परिवर्तनले त्यो मुलुकको अर्थतन्त्रमा टेवा पुयाउन सक्ने क्षमता राख्छ भने त्यसलाई जनसांख्यिक लाभांशका नामले चिनिन्छ। यो उमेरको जनसंख्या समूहले मुलुकको आर्थिक तथा सामाजिक विकासमा महŒवपूर्ण भूमिका खेल्न सक्छ। यस्तो जनसांख्यिक लाभांश कुनै पनि देशमा एउटा निश्चित अवधिसम्म मात्र रहन्छ। यस्तो अवस्थामा देशलाई आर्थिक उपलब्धि हासिल गर्नलाई अवसर प्रदान गर्ने भएकाले यसलाई जनसांख्यिक अवसरको झ्याल पनि भनिन्छ। यो अवस्थामा लगानी र बचतका कारण आर्थिक वृद्धि द्रुतगतिमा बढ्ने सम्भावना रहन्छ। कुनै पनि देशले यस अवस्थाको सही उपयोग गर्न सकेमा समाज र देशको अर्थ व्यवस्थामा सकारात्मक परिवर्तन ल्याउन सकिन्छ। सन् १९६० को दशकमा जनसांख्यिक लाभांशको अवस्थामा सिंगापुर, कोरिया, थाइल्यान्ड, मलेसिया आदि देशहरूले ठूलो आर्थिक प्रगति गरेका थिए। जनसांख्यिक लाभांशको समयमा सक्रिय जनसंख्या बढी भएकाले सो जनसंख्यालाई उपयोग गरी आर्थिक क्षेत्रमा विकास गर्न सकिने धेरैको विश्वास छ। तथापि, अहिलेसम्म यस तर्फ कुनै प्रभावकारी कदम चालेको देखिँदैन। राष्ट्रिय जनगणना २०७८ को अन्तिम नतिजाअनुसार नेपालको कुल जनसंख्या २ करोड ९१ लाख ६४ हजार ५ सय ७८ पुगेको छ। नतिजाअनुसार कुल जनसंख्याको ६१ दशमलव ९६ प्रतिशत जनसंख्या १५ देखि ५९ वर्ष उमेरसमूहका छन्, जो उत्पादनका लागि सक्रिय उमेर समूहका हुन्। यो प्रतिशतको सक्रिय उमेरको जनसंख्या विगत सय वर्षभन्दा लामो राष्ट्रिय जनगणनाको अवधिमा सबैभन्दा धेरै प्रतिशत हो। गत २०६८ सालमा यो उमेर समूहका जनसंख्या ५६ दशमलव ९६ प्रतिशतमात्र रहेको थियो। यो सँगै जोडिएको अर्को विषय नेपालको जनसंख्या वृद्धिदर आठ दशकयताकै न्यून देखिएको छ। वार्षिक जनसंख्या वृद्धिदर अघिल्लो दशकको १ दशमलव ३५ प्रतिशतबाट घटेर ० दशमलव ९२ प्रतिशतमा आएको छ। यसर्थ, नेपालले उपलब्ध जनसांख्यिक लाभांश र घट्दो जनसंख्या वृद्धिदरलाई अवसरको रूपमा अंगीकार गरेर अगाडि बढ्नुपर्ने धेरैको सुझाव थियो। जनगणना सार्वजनिक गर्दाका बखत सरकारले समेत उपलब्ध जनसांख्यिक लाभांशलाई अवसरको रूपमा अंगीकार गर्दै अगाडि बढ्ने उद्घोष गरेको थियो। तथापि, अहिलेसम्म यसको उपयोग कहाँ र कसरी गर्ने भन्ने कुनै कार्यक्रम तथा योजना सार्वजनिक गरिएको देखिँदैन। यसैकारण यो पटक पनि उपलब्ध जनसांख्यिक लाभांश खेर जाने त हैन भन्ने चिन्ता व्यक्त गर्न थालिएको छ। मुलुकको आर्थिक विकासका लागि आवश्यक पर्ने उत्पादनका साधनहरूमध्ये सबैभन्दा महŒवपूर्ण साधनका रूपमा उक्त मुलुकको मानव संसाधनलाई लिने गरिन्छ। उत्पादनको एकमात्र सक्रिय साधन मानव संसाधनको अवस्थाले उक्त मुलुकको उत्पादनको मात्रा, उत्पादित वस्तुको गुणस्तर, उत्पादकत्वजस्ता आर्थिक पक्षहरूमा गहिरो प्रभाव पार्ने गर्छ। यदि उपलब्ध मानव संसाधनमा उत्पादनशील उमेरको मात्र बढी छ, साक्षरता दर, औसत आयुमा वृद्धि हुँदै गएको छ, मातृमृत्युदर, शिशुमृत्युदर, जन्मदरमा कमी आएको छ भने त्यो मुलकको जनसंख्याले अर्थतन्त्रमा टेवा पुयाउन सक्ने क्षमता राख्छ। अहिले नेपालको जनसंख्याले यिनै गुणहरू बोकेको राष्ट्रिय जनगणना, २०७८ ले देखाएको छ। नेपालको हालको जनसंख्या अवस्थालाई इतिहासको सबैभन्दा बढी भाग्यमानी अवस्थामा पनि भन्ने गरिएको छ। यो जनसंख्याको सही र उपयुक्त ठाउँमा उपयोग गरी राज्यले लाभ लिन सक्नु पर्ने हो। तथापि राज्यका जिम्मेवार निकायहरूले यसप्रति चासो दिएको देखिँदैन। यसको विपरीत राज्यले विभिन्न मुलुकहरूसँग श्रम सम्झौता गर्दै देशका दक्ष र क्षमतावान् जनशक्तिलाई बिदेसिने वातावरणको सिर्जना गरेको देखिन्छ। आफ्ना युवाहरूलाई उपयुक्त रूपमा अध्ययन, रोजगारलगायतका अवसर तथा वातावरण प्रदान गर्न नसक्दा मुलुक दिनानुदिन प्रतिभा पलायनको सिकार हुनु परिरहेको छ। अहिले मुलुकबाट दैनिक सरदर दुई हजारभन्दा बढी सक्रिय जनशक्ति अध्ययन तथा कामको खोजीमा भन्दै बिदेसिने गरेका छन्। शिक्षा मन्त्रालयको वैदेशिक अध्ययन अनुमति शाखाको तथ्यांकअनुसार गत आव २०८००८१ मा मात्र १ लाख १२ हजार ५ सय ९३ जना विद्यार्थीले वैदेशिक अध्ययनका लागि शिक्षा, विज्ञान तथा प्रविधि मन्त्रालयबाट अनुमति नो अब्जेक्सन लेटर (एनओसी) लिएका थिए। यसैगरी वैदेशिक रोजगार विभागको तथ्यांकअनुसार गत आव वैदेशिक रोजगारीका लागि श्रम स्वीकृति लिएर विदेश जानेको संख्या ७ लाख ४१ हजार २ सय ९७ जना रहेको जनाएको छ। यी श्रमिकहरू विश्वभरका १ सय ४९ मुलुकमा रोजगारीका लागि गएको जनाएको छ। यसरी वार्षिक करिब ८ लाखभन्दा बढी युवाहरू औपचारिक रूपमै देश छोडेर गएका छन्। वैधानिक बाटो मात्र नभई अवैधानिक रूपले समेत दैनिक सयौं नेपालीहरू बिदेसिएका समाचारहरू प्रकाशित भएका छन्। नक्कली भुटानी शरणार्थी, अवैध रूपमा मेक्सिको हुँदै अमेरिका छिर्न खोजेका युवा, रसियाली सेनामा भर्ती भएका नेपाली युवा आदि यसलाई पुष्टि गर्ने पछिल्ला उदाहरण बनेका छन्। यता मुलुकको नेतृत्व गरेका राजनैतिक दलका नेता भने सत्ता र पदको लुछाचँुडीमै व्यस्त देखिएका छन्। युवालाई स्वदेशमै कसरी उपयोग गर्न सकिन्छ भनेर कुनै बहस चलेको देखिँदैन। विदेश गएका युवाले मुलुकमा महिनैपिच्छे खर्बौ रुपैयाँ रेमिट्यान्सको रूपमा पठाउने गरेका छन्। यसले अल्पकालीन अवस्थामा मुलुकको अर्थतन्त्रमा सहयोगीको भूमिका खेले पनि दीर्घकालीन विकासका लागि भने यो पर्याप्त हँुदैन। अर्थतन्त्रलाई दिगो रूपमा बचाउने हो भने स्वदेशमै रोजगारी सिर्जना, आन्तरिक उत्पादन वृद्धि र निर्यात प्रवद्र्धनलाई प्राथमिकता दिनैपर्छ। यसका लागि मुलुकभित्रै उद्योग, कलकारखानाका साथै शिक्षा, स्वास्थ्यको विकास र विस्तारमा ध्यान दिनुपर्ने आवश्यकता देखिन्छ। यसका लागि आवश्यक जनशक्तिलाई स्वदेशमै रोक्नुपर्ने आवश्यकता देखिन्छ। मुलुकमा आर्थिक तथा सामाजिक सुरक्षाको प्रत्याभूति नदिलाए सम्म युवाहरूलाई स्वदेशमै रोक्न सकिने अवस्था देखिँदैन। यसमा सबैभन्दा ठूलो भूमिका राजनैतिक नेतृत्वको देखिन्छ। नेतृत्वले युवाहरूको स्वदेशमै भविष्य सुनिश्चित छ भनेर आशा जगाउन सकेको खण्डमा मात्र उनीहरू देशमा बस्ने आशा गर्न सकिन्छ। असल, क्षमतावान्, दूरदर्शी र इमान्दार नेतृत्वबाट मात्र यस्तो अपेक्षा गर्न सकिन्छ। कुनै पनि मुलुकको आर्थिक, सामाजिक एवं राजनैतिक प्रगतिमा उक्त मुलुकमा अवस्थित जनसांख्यिकीय संरचनाले महŒवपूर्ण भूमिका खेल्ने गर्छ। त्यसमाथि आधाभन्दा बढी जनशक्ति उत्पादनशील उमेर समूहका भएको मुलुकले द्रुत गतिमा प्रगति हासिल गर्ने सक्ने प्रबल सम्भावना बोकेको हुन्छ। यस किसिमको जनसंख्याबाट मुलुकले विभिन्न पक्षमा लाभ उठाउन सक्ने देखिन्छ। पहिलो र महŒवपूर्ण पक्षमा श्रमको आपूर्तिलाई लिन सकिन्छ। उत्पादनशील श्रमको आपूर्ति बढ्दा उत्पादन र उत्पादकत्वमा वृद्धि हुन सक्ने देखिन्छ। अर्को, महŒवपूर्ण पक्षमा पुँजी निर्माणको वृद्धिलाई लिन सकिन्छ। परिवारको आकार सानो हुने र महिलाको पनि श्रम बजारमा सहभागिता बढ्दा आय बढ्ने तथा बचत पनि वृद्धि हुन जान्छ। यसले अर्थतन्त्रलाई चलायमान बनाउन टेवा पुग्न सक्छ। यसैगरी, मानव पुँजी विकासमा समेत टेवा पुग्ने देखिन्छ। घट्दो प्रजनन दरले परिवारको आकार सानो हुने दखिन्छ। यस्तो अवस्थामा अभिभावकहरूले समेत आफ्ना सन्ततिमा खर्च गर्न सक्ने क्षमता बढ्छ। बच्चाहरूले गुणस्तरीय शिक्षा र स्वास्थ्यको सुविधा पाउने सम्भावना बढी रहन्छ। मुलुकको आर्थिक वृद्धिका लागि आवश्यक जनशक्तिका साथै स्रोतसाधनहरूको समेत जोहो हुने भएकाले अहिलेको अवस्थालाई खेर जान दिन नहुने देखिन्छ। नेपालको अहिलेको जनसांख्यिकीय संरचनाले मुलुकको आर्थिक एवं सामाजिक विकासमा फड्को मार्न सक्ने सामथ्र्य राख्न सक्ने देखिन्छ। यस्तो अवसर अबका दिनहरूमा फेरि आउँछ भन्न सकिँदैन। यो अवसर केही दशकसम्म मात्र रहन्छ र पुनः यो अवसर प्राप्त गर्न सयौं वर्ष पर्खिनुपर्ने हुन्छ। तसर्थ, यसबाट उचित प्रतिफल प्राप्त गर्नका लागि सर्वप्रथम मानव पुँजी विकासका लागि शिक्षा, स्वास्थ्य, यातायात, सञ्चारजस्ता सामाजिक र भौतिक पूर्वाधारहरूमा लगानी बढाउनुपर्ने आवश्यकता देखिन्छ। कृषि, औद्योगिक तथा सेवा क्षेत्रको विकास गरी काम गर्न सक्ने जनसंख्यालाई अधिकतम उपयोग गरी आर्थिक लाभ लिन सक्नुपर्ने विज्ञहरूको सुझाव छ। यो उमेरसमूहको उत्पादनशील जनसंख्याबाट अधिकतम लाभ लिन सके मात्रै बाँकी जनसंख्याको आर्थिकसामाजिक हितमा आवश्यक प्रबन्ध गर्न सहज र सरल हुने देखिन्छ। यसैगरी मुलुकमा अहिले देखिएको बौद्धिक पलायनको समस्यालाई तत्काल रोक्ने नीति सरकारबाट आउनुपर्ने आवश्यकता देखिन्छ किनकि मुलुकको समृद्धिको पथमा बौद्धिक व्यक्तित्वहरूले गहन भूमिका खेल्न सक्नेछन्। उत्पादनको सक्रिय साधनको रूपमा परिचित उपलब्ध जनशक्तिलाई तुलनात्मक लाभका उत्पादनमूलक क्रियाकलापमा संलग्न गराएर अहिलेको जनसांख्यिकीय संरचनाबाट राज्यले उचित लाभ लिन सक्नुपर्छ। यसको बेवास्ताले मुलुकको सामाजिक एवं आर्थिक समृद्धिको अवसर गुम्न सक्नेछ।"
एचएमपीभी भाइरस : नयाँ होइन !,"संसारमा रुघाखोकी नलागेको व्यक्ति भेट्टाउन मुस्किलै पर्छ। त्यसमा अझ जाडो मौसममा के बच्चा के वयस्क के वृद्धवृद्धा रुघाखोकीबाट आक्रान्त नहुने विरलै पाइन्छ। चिसो मौसममा भाइरस सजिलै चारैतिर फैलन सक्ने भएकोले रुघाखोकी, नाकबाट सिंगान बग्नु, हाछ्यू हुनु, घाटी दुख्नुजस्ता समस्या सबैजसोले भोग्ने र सामान्य मान्ने गरेका छन्। तर दुई सातायता चिसोजन्य स्वास्थ्य समस्याहरू रुघाखोकी र भाइरलले जटिलता ल्याई अस्पताल भर्ना र केहीको मृत्यृ हुन थालेको समाचार सञ्चारमाध्यमबाट सार्वजनिक भइरहेको छ। उपत्यकामै पनि चिकित्सकको परामर्श लिनपर्ने र केहीमा त भेन्टिलेटरमै राखेर उपचार गर्नेहरू पनि छन्। पछिल्लो समय चीनमा संक्रमणका घटनाका वृद्धि भइरहेको खबरले सबै त्रसित भए। १४ वर्षमुनिका बालबालिका र जोखिम समूहमा गम्भीर श्वासप्रश्वाससम्बन्धी समस्या निम्त्याइरहेको देखिन्छ। कोभिड १९ महामारीपछिको अर्काे स्वास्थ्य संकटको सम्भावना देखाउँदै विशेषत भारत र केही नेपालका सञ्चारमाध्यमहरूले समाचारहरू प्रचारप्रसार गरे। यद्यपि चिनियाँ अधिकारीहरू र विश्व स्वास्थ्य संगठन (डब्लूएचओ)ले आपत्काल मानेका छैनन्। श्वासप्रश्वाससम्बन्धी रोगहरू उच्च हुने समय जाडो भएकाले वृद्धि भएको मात्र हो भनिएको छ। नेपालले पनि प्रेस विज्ञप्तिमार्फत त्रसित नहुन तर सचेत रहन आग्रह गरेको छ। विश्व र नेपालमै पहिलेदेखि थियो नयाँ भनिएको भाइरस। सन् २००१ मा नेदरल्यान्डमा पहिलोपटक मानिसमा एचएमपीभी पुष्टि भएको हो भने एभियन सन् १९७८ मै टर्कीमा पत्ता लागेको थियो। विभिन्न अध्ययनले ५ देखि १० वर्ष उमेरका करिब ९० प्रतिशत बालबालिकामा संक्रमण हुने गरेको देखाएका छन्। नेपालमा पनि सन् २०११ देखि १४ सम्म भएको ३ हजार ५ सय २८ नवजात शिशुहरूमा गरिएको खोजमा ५ दशमलव ३ प्रतिशत शिशुमा एचएमपीभी संक्रमण देखिएको थियो। सन् २०२३ मा कान्ति बाल अस्पतालमा भाइरल संक्रमण भई श्वासप्रश्वास समस्या लिएर अस्पताल पुगेका रुघाखोकी लागेका बालबालिकामा एचएमपीभी संक्रमण १३ दशमलव ३ प्रतिशत छ। उक्त अध्ययनमा तीन वर्षभन्दा कम उमेरकामा संक्रमण उच्च दर २१ दशमलव ८ प्रतिशत छ। प्रायः संक्रमितमा रुघा र ज्वरो लक्षण थिए।ढिलो जाडोयाम तथा प्रारम्भिक वसन्तमा बढी सक्रिय भाइरसले खोकी, ज्वरोका अतिरिक्त सिगान बग्ने, घाटी दुख्ने र सास फेर्न गाह्रो समस्या पनि देखिन्छ। संक्रमित बालबालिकामध्ये ४३ प्रतिशतमा निमोनिया देखिएको थियो। हाल पनि कोशी, नारायणी, कान्ति र सुर्खेत अस्पतालबाट नमुना संकलन भइरहेको छ। अस्पतालमा भर्ना हुने भाइरल संक्रमणका कारण श्वासप्रश्वासका समस्यामा करिब १० प्रतिशत र वयस्कमा ५ प्रतिशत केस एचएमपीभीको संक्रमणले गरेको देखिन्छ। कस्तो हुन्छ, लक्षण ? रुघाखोकी मानिसबाट मानिसमा मौसम परिवर्तन हुने समयमा तथा शरीरको प्रतिरक्षात्मक ह्रास भएको स्थितिमा अत्यन्त छिटो र सजिलोसग कुनै पनि उमेर तथा लिंगका धनी र गरिबलाई नछुटाई फैलिन्छ। विषाणुको संक्रमण भएको केही घण्टादेखि १२ दिनमै लक्षण देखिन्छ। संक्रमण भएपछि नाकबाट पानीजस्तो पातलो सिंगान बग्छ, हाछ्यू लागिरहन्छ, नाक सनसनाउँछ। आँखा रसिलो भई आँसु बगिराख्छ। वाकवाकी लाग्ने, बान्ता हुने, सुक्खा खोकी लाग्छ। छाती दुख्छ, नाकको म्युकोसा सुन्निने भएकोले श्वास फेर्न गाहो हुन्छ। थुक, पानी पिउन, निल्न पनि गाह्रो हुन्छ। शरीरमा थकानको अनुभव हुन्छ, टाउको भारी भई दुख्छ। धेरै ज्वरो आउछ, जिउ दुख्छ, कान बन्द हुन्छ। मेटान्युमोभाइरस माथिल्लो र तल्लो श्वासप्रश्वास प्रणालीलाई संक्रमित गर्ने एक सामान्य प्रकारको आरएनए भाइरस हो। सबैलाई संक्रमण गरे पनि विशेषत बच्चाहरू, वृद्धवृद्धा र कमजोर प्रतिरक्षा प्रणाली भएकामा गम्भीर समस्या निम्त्याउन सक्छ। अमेरिकाको सीडीसीका अनुसार एचएमपीभीका लक्षणहरूमा रुघाखोकी, ज्वरो, घाटी दुख्ने, सास फेर्न कठिनाइ, गम्भीर अवस्थामा घ्यार घ्यार आवाज तथा कहिलेकाहीँ संक्रमण बढ्दै जाँदा ब्रोकाइटिस, निमोनिया वा दमसम्बन्धी समस्या ल्याउन सक्छ। जोखिम वर्गमा समयभन्दा अगाडि जन्मेका शिशु, फोक्सो, मुटु वा स्नायुसमबन्धी रोग भएका र कमजोर प्रतिरक्षा प्रणाली भएका पर्छन्। जटिलता हुन्छ ? इन्फ्लुएन्जाले साधारणतया रुघाखोकी, ज्वरो तथा श्वासप्रश्वाससम्बन्धी सामान्य संक्रमण गराउने भए पनि ट्राकियाटिस, ब्रोङ्काइटिस, ब्रोयोलाइटिस, ब्रोयोनिमोनिया फेरेन्जाइटिस, लेरेन्जाइटिस, निमोनिया, राइनाइटिस, साइनाइटिस, एक्युट ओटाइटिस मिडिया, ब्याक्टेरियल संक्रमण, टकसिक कार्डियोमायोप्याथी, इन्सेफलाइटिस, इन्सेफेलोप्याथी, न्युरोप्याथी, एस्थेनिया र डिप्रेसन पनि हुन सक्छ। जाडो याममा हुने इन्फ्लुएन्जाले हृदयरोग र हृदयघातसमेत हुन सक्ने देखाएको छ। त्यसकारण रुघा एक सामान्य रोग भएता पनि हेलचेक्र्याइँ गर्दा अन्य ठूलो रोगहरूको कारक बन्न सक्दछ। कसरी सर्छ ? प्रत्यक्ष सम्पर्कबाट र हावाबाट एक व्यक्तिबाट अर्को व्यक्तिमा सर्ने भएकोले तथा भाइरस हावामा हुने भएकोले ज्यादा भीडभाड हुने स्थान, सिनेमा हल, बस, विद्यालय, जात्रा आदि धूलो तथा प्रदूषणयुक्त स्थानमा छिट्टै सर्ने सम्भावना हुन्छ। संक्रमित व्यक्ति खोक्दा, हाच्छयु गर्दा निस्कने थोपा, श्वास फेर्दा, नजिकको सम्पर्क जस्तै हात मिलाउँदा, छुँदा तथा प्रदूषित सतहसँगको सम्पर्कबाट मुख, नाक, आँखालाई छुँदा फैलिन तथा सर्न सक्छ। मानिसले श्वास लिँदा उक्त विषाणु निरोगी मानिसको फोक्सोमा पुग्दछ। विषाणुले अनुकूल वातावरण पाएमा त्यस विषाणुले असर गरी रोग देखाउँछ। पहिलो दुई दिनमा संक्रमण बढी हुन्छ। संक्रमण बढी र गम्भीर प्रकृति रुघाखोकी बालबालिका, बुढापाका, मधुमेही, उच्च रक्तचाप, दम, मुटु, एचआईभी एड्स, Ôयरोग, हेपाटाइटिस, रक्तअल्पता, कुपोÈण तथा संवेदनशील शरीर छिट्टै एलर्जी हुनेमा हुन्छ। हुन त रुघाखोकी भाइरल इन्फेक्सन भएको हुँदा यसको रामबाण औषधि छैन। भाइरल इन्फेक्सनको उपचार गर्दा १२ साता तथा उपचार नगर्दा ७ देखि १४ दिनमा निको हुन्छ। तर नकारात्मक असर कम गर्न थप संक्रमण र जटिलता रोक्न विदेशमा एन्टिभाइरल औषधिको प्रयोग, रोगविरुद्ध खोप वा भ्याक्सिन पनि दिइने चलन छ। त्यस्तै एचएमपीभीको पनि कुनै विशेष खोप, औषधि उपचार छैन। अधिकांशमा केही हप्तामा अर्थात् १० दिनमा आफं निको हुन्छ। गम्भीर लक्षणहरू देखिएमा लाक्षणिक तथा रोगअनुसारको उपचार गर्ने गरिन्छ। साबुनपानीले बारम्बार २० सेकेन्डसम्म हात धुने, संक्रमितसँग नजिकको सम्पर्कमा नजाने, बिरामी भए घरमा नै बसी आराम गर्ने, खोक्दा, हाछ्युँ गर्दा मुख, नाक कुइना वा रुमालले छोप्ने, बारम्बार छोइने वस्तुहरूलाई निरन्तर सफा गर्ने गर्दा संक्रमण तथा फैलावट रोक्न सकिन्छ। जोखिम समूहको भए वा लक्षण गम्भीर बन्दै गए नजिकको अस्पताल वा चिकित्सकलाई जँचाउन पर्छ। रोग लागेका मानिसहरूबाट टाढै बस्ने, भीडभाडबाट अलग्गै रहने, व्यक्तिगत सरसफाइमा ध्यान दिने नै प्रमुख बचावट हो। यसका अतिरिक्त धूलो, धुवाँ, चिसो र संक्रमणबाट जोगिन मास्क लगाउने गर्नुपर्छ। (डाबुढाथोकी, संघीय स्वास्थ्य तथा जनसंख्या मन्त्रालयका प्रवक्ता हुन्)"
अभिव्यक्ति स्वतन्त्रता र सामाजिक सञ्जाल नियमन,"इकोनोमिक फोरमको हालैको एउटा प्रतिवेदनले भनेको छ आउँदो समयका लागि विश्वको सबैभन्दा ठूलो चुनौती झुटो सूचना हो। प्रतिवेदनका अनुसार त्यसपछि मात्रै विश्वका लागि चुनौती भनेको जलवायु परिवर्तन र परमाणु हतियारहरू हुन्। हो, विश्वकै लागि मिथ्या सूचना ठूलो चुनौती बनेको छ, त्यसको कारण सामाजिक सञ्जालहरू हुन्। इन्टरनेटमा आधारित सामाजिक सञ्जालहरू फेसबुक, टिटर, ह्वाट्सअप, टिकटक वा अरू कुनै पनि प्लेटफर्मका माध्यमबाट मिथ्या सूचना फैलिएको छ र दुनियाँ भ्रमितमात्रै भइरहेको छैन, ठूलो हानिनोक्सानी पुगेको छ। व्यक्तिको प्रतिष्ठामा चोट पुयाइएको छ, आत्महत्याको कारणका रूपमा पनि सामाजिक सञ्जाल देखा परेको छ। त्यही कारण हृदयंगम गर्दै अमेरिकी संसद्को न्यायिक समितिले केही महिनाअघि फेसबुक र टिकटकका प्रमुख कार्यकारी अधिकारीहरूलाई सञ्जालमार्फत हुने हिंसा रोक्ने उपाय खोज्न भनेको थियो। सँगसँगै अमेरिका, बेलायत, जर्मनी, फ्रान्स, जापान, भारतलगायत देशले र युरोपेली संघले सामाजिक सञ्जाल नियमनसम्बन्धी कानुन बनाएका छन्। अस्ट्रेलियाले त बालबालिकाहरूलाई सामाजिक सञ्जाल चलाउन प्रतिबन्ध लगाएको छ। चलाएको भेटिए बालबालिकालाई होइन कि ती सामाजिक सञ्जाललाई ५० मिलियन अर्थात् ५ करोड अस्ट्रेलियाली डलर जरिवाना गर्ने कानुनी व्यवस्था गरेको छ। नेपालमा पनि सञ्चार, सूचना तथा प्रविधि मन्त्री पृथ्वीसुब्बा गुरुङले सामाजिक सञ्जाल सञ्चालन, प्रयोग र नियमन गर्ने सम्बन्धी विधेयक संसद्मा दर्ता गराएका छन्। उक्त विधेयक पारित भएमा अब सबै सामाजिक सञ्जाल नेपालमा दर्ता हुनुपर्छ। सामाजिक सञ्जाल दर्ता फेसबुक, टिटर, टिकटक, युट्युबजस्ता विदेशी प्लेटफर्महरूले नेपालमा आफ्नो कार्यालय वा प्रतिनिधि अनिवार्य रूपमा राख्नु पर्नेछ। अहिलेसम्म यहाँ दर्ता नगरी ती यहाँ चलेका छन्। जसका कारण साइबर अपराध नियन्त्रणमा कठिनाइ भएको छ। अरू अपराधमा पनि भइरहेको सञ्जाल दुरुपयोग नियन्त्रण मुस्किल बनेको छ। कर चुहावट उत्तिकै छ। हालै टिकटकले नेपाल सरकारका सर्त मानेर यहाँ केही समय लागेको प्रतिबन्धबाट फुकुवा पाएको छ। अब अरूले पनि नेपालको कानुन मान्नुपर्छ। गलत सूचना, घृणास्पद अभिव्यक्ति, साइबर अपराध, निजी गोपनीयताको उल्लंघन र सामाजिक अस्थिरता सिर्जना गर्ने सामग्रीहरू सामाजिक सञ्जालमा फैलन रोक्ने र व्यक्तिको प्रतिष्ठा तथा गोपनीयता जोगाउने खाले थुप्रै प्रावधान विधेयकमा छन्। जर्मनीले सन् २०१७ मै सामाजिक सञ्जाल नियमनका लागि नेटवर्क इन्फोर्समेन्ट एक्ट ल्याएर प्रभावकारी नियमन गरिरहेको छ। जहाँ सामाजिक सञ्जाल कम्पनीहरूले घृणास्पद अभिव्यक्ति तथा गैरकानुनी सामग्री २४ घण्टाभित्र हटाउनुपर्ने प्रावधान छ। फ्रान्समा सन् २०१८ मा पारित फेक न्युज फैलाउनुलाई दण्डनीय बनाउने कानुन ल्याएको थियो। बेलायतमा अनलाइन सेफ्टी ऐन छ। बाल यौनशोषण, आत्महत्यालाई प्रोत्साहन गर्ने सामग्री, र हिंसात्मक पोस्टहरू हटाउन बाध्य बनाउने प्रावधान बेलायती कानुनमा छ। भारतले २०२१ मा इन्टरमिडियरी गाइडलाइन्स एन्ड डिजिटल मिडिया एथिक्स कोड लागू गरेको छ। नेपालमा ल्याएको कानुनले सामाजिक सञ्जालको दुरुपयोग र यसमार्फत भइरहेका अपराध नियन्त्रणमा पक्कै योगदान गर्नेछ। सँगसँगै कतिपय प्रावधानका कारण नागरिकको अभिव्यक्ति स्वतन्त्रता कुण्ठित हुन्छ कि भन्ने संशय चाहिँ छ। अपव्याख्या ठाउँ नहुने प्रावधान राख्न सरकार सचेत हुनुपर्छ। कुनै पनि बहानामा राज्यले व्यक्तिको अधिकार कुण्ठित गर्नु हुँदैन। यही कानुनका माध्यमबाट नागरिक अधिकार साँघुरो हुन गएमा हाम्रो लोकतन्त्र कमजोर हुन्छ, जसको प्राणवायु भनेकै अभिव्यक्ति स्वतन्त्रता हो। त्यसको सुनिश्चितता गरिएको कानुनले भने पक्कै पनि समाजमा अराजकता फैलन रोक्नेछ। सामाजिक सञ्जाल नियमनको आवश्यकता निश्चय नै छ, तर यसको कार्यान्वयन गर्दा संवैधानिक अधिकारहरू जोगाउने सन्तुलन आवश्यक छ। प्रेस स्वतन्त्रता, अभिव्यक्ति स्वतन्त्रता र डिजिटल अधिकारलाई ध्यानमा राखिनुपर्छ।"
साइकल इज सोलुसन भन्दै सय वर्षको विरासत बोकेको प्यान्क बाइक,"काठमाडौं : पछिल्लो समय साइकलप्रति जनचासो बढिरहेको छ। गरिब वा पैसा नहुनेले मात्रै चढ्ने भन्ने सोच परिवर्तन भइरहेको छ। स्वस्थ रहन पनि साइकल चढ्ने संख्या बढ्दै गएको छ। हेल्थ कन्सर्नले साइकलप्रति आकर्षण बढाएको छ। साइकलको प्रयोग वातावरणीय, आर्थिक पक्षसँगै नेपालको भौगोलिक बनावटमा पनि साइकल नै उपयुक्त साधन ठानिएको छ। बच्चालाई आत्मनिर्भर बनाउन तथा सामानको ओसारपसारका लागि पनि साइकल नै उपयुक्त माध्यम बन्दै गइरहेको छ। नेपालमा कतिले साइकल चलाउँछन् भन्ने तथ्यांक नभए पनि स्वास्थ्यका लागि साइकल चलाउने बढ्दै गएको निश्चित हो। खेल र स्वास्थ्यलाई जोडेर साइकलको प्रयोग बढिरहेको एक सय वर्षको विरासत बोकेको प्यान्क (पञ्च अष्टनारायण साइकल) बाइक प्राइभेट लिमिटेडका प्रमुख कार्यकारी अधिकृत टिरेक मानन्धर बताउँछन्। सन् १९२५ बाट २०२५ सम्म आइपुग्दा प्यान्कले गरिबदेखि धनी तथा स्वास्थ्यदेखि पर्यटनसम्मका लागि साइकल बिक्री गर्दै आइरहेको छ। पञ्च अष्टनारायण साइकलबाट प्यान्कसम्म आइपुग्दा सकेसम्म साइकलको इकोसिस्टम बनाउन खोजेका छौं। त्यो भनेको साइकल बेच्ने मात्र नभएर त्यसको इकोसिस्टम भनेको साइकल बेच्ने, बनाउने, तालिम दिने, टुरका लागि साइकल भाडामा दिने, साइकल साट्ने, साइकललाई अपग्रेड गर्ने, कस्टमाइज गर्ने, एसेम्बल गर्ने, ब्रान्डेड बक्स प्याकलगायत सबै काम गर्दै आइरहेको छ। पछिल्लो समयमा प्यान्कले साइकलको कस्टमाइजेसन अर्थात् आफूअनुसारको सामानहरू जोडेर साइकल बनाउने काममा क्रान्ति नै ल्याएको छ, मानन्धर भन्छन्। नेपालमा प्यान्कले बाहेक कस्टमाइजेसन साइकलमा अरूले गर्दैनन् भन्ने दाबी मानन्धरको छ। अरूले कि एसेम्बल गर्छन् कि ब्रान्डेड साइकल बेच्छन् भन्दै मानन्धरले बीचको खाडल पुर्ने काम अर्थात् आफूले चाहेको अनुसार सामान जोडेर साइकल बनाउने काम प्यान्कले मात्र गर्ने गरेको सुनाउँछन्। हामीसँग बच्चाको छुट्टै श्रेणी, पार्टस्को छुट्टै श्रेणी, एसेसरिजको छुट्टै श्रेणी छ भने इलेक्ट्रिक कन्भर्जन किटको श्रेणी छ। साथै इलेक्ट्रिक मपेट, बाइकको पनि छुट्टै काम गर्दै आएको छ। सर्भिसेजमा हायर दिने मात्र नभई साइकलबाट जनचेतना फैलाउने, याली गर्ने साइकल टु स्कुल र साइकल टु वर्क भनेर अभियानमा नेपाल साइकल सोसाइटी र साइकल सिटी नेटवर्कलगायतका संस्थासँग सहकार्य गर्दै आइरहेको छ, प्रमुख कार्यकारी मानन्धरको भनाइ छ। पेट्रोल तथा डिजेलबाट चल्ने दुईपाङ्ग्रे र चारपाङ्ग्रे गाडीहरू आर्थिक तथा वातावरणीय हिसाबले पनि टिकाउ हुन नसक्ने अवस्थामा साइकल उपयुक्त माध्यमको रूपमा विकास भइरहेको नकार्न सकिन्न। यसका साथै कार्यालय जानेआउने समयमा हुने जाम र भीडबाट बच्नका लागि पनि साइकलको प्रयोग उपयुक्त हुन्छ। पछिल्लो समयमा साइकलसँग कला (आर्ट) पनि जोडिएर आइरहेको छ। अर्को सबैभन्दा राम्रो अहिले विद्युतीय साइकल आएको छ। पेडल गर्दा पनि हुने र मोटरबाट पनि चल्ने गरी विद्युतीय साइकल बजारमा देख्न सकिन्छ। अहिले स्वास्थ्यका लागि डाँडाकाँडा जाने एड्भेन्चर साइकलको बिक्री बढेको मानन्धरको भनाइ छ। दोस्रो भनेको विदेशीहरूले टेकिङ गन्तव्यसँगै साइकिलिङ गन्तव्य भनेर साइकल चलाउने प्रवृत्ति सुरु भएको छ। यसमा नेपाली पर्यटकहरू पनि छन्। पारिवारिक रूपमा नै साइकिलिङ गर्दै बिदाको समय बिताउने चलन नेपालमा पनि सुरु भएको छ। विस्तारै नेपालमा साइकल संस्कृतिको रूपमा विकास भइरहेको छ। कोभिडपछि विकसित देशहहरूमा पनि साइकल अवधारणा फेरि सुरु भएको हो। महामारीको समयमा एकअर्काबाट दूरी बनाउने पर्ने अवस्था थियो। साइकलबाट आवातजावात प्रत्येक व्यक्तिका लागि सुरक्षित हुने भयो। त्यो समयमा ९ सय प्रतिशत बढीले साइकलको बिक्री बढेको थियो। साइकलको ७ वटा लेबल हुन्छ। सहरमा चलाउने लेबल १, अफ रोडमा चलाउने लेबल २, डाँडाकाँडा जाने लेबल ३, डाँडा गएर झर्ने लेबल ४, डाँडाकाँडा गएर दु्रत गतिमा झर्ने लेबल ५, डाँडाकाँडा गएर जम्प हान्ने लेबल ६ र झर्ने मात्रै लेबल ७ छन्। त्यो सबै लेबलका साइकल प्यान्कले कारोबार गर्दै आइरहेको छ। हामीले ब्रान्डेड, एसेम्बल र कस्टम ३ वटै कारोबार गर्छौं। त्यसमा पनि रिफर्बिस (सेकेन्ड ह्यान्ड साइकललाई सबै सामान नयाँ फेर्ने) र सेकेन्ड ह्यान्ड साइकललाई बिग्रिएको मात्र बनाउने गरी रिकन्डिसन गरिन्छ। प्यान्क बाइकले पुरानो साइकल एक्सचेन्ज गरी नयाँ पनि दिँदै आएको छ। हामीसँग १५ हजारदेखि २० लाखसम्म मूल्यका साइकल बिक्री हुँदै आइरहेको छ, उनी भन्छन्। प्यान्कले अहिले विदेशी ट्रिंक्स, स्कट, पोलिगन, जाइन्टलगायत ब्रान्डका साइकल बिक्री गर्दै आइरहेको छ। कस्माइज गरेर प्यान्क ब्रान्ड पनि यहाँ बेचिन्छ। टिरेनका हजुरबुवा अष्टनारायण मानन्धरले कलकत्ताबाट फिलिप्स र रिली ब्रान्डका ६ वटा साइकल खरिद गरी सुरु गरेको यो साइकल पसल अहिले यसका सौखिनहरूका लागि परिचित नाम बनेको छ। असनमा पञ्चनारायण (जिजु हजुरबुवा) लाई नभनी भएको तरकारी पसल उठाएर हजुरबुवाले ६ वटा साइकल प्रदर्शनमा राखेको नाति टिरेक सुनाउँछन्। सुरुमा छोराको यो साइकल मोह र व्यापार गर्ने उद्देश्य देखेर पञ्चनारायण रिसाए पनि, तर पछि अष्टनारायणले सम्झाइबुझाइ गरे। ती ६ साइकल बेच्न त्यतिबेला ६ महिनादेखि एक वर्षसम्मको समय लाग्यो। त्यो समयमा एउटा साइकलको दाम २० रुपैयाँ थियो। त्यती रकमले त्यसबेला जग्गा नै आउँथ्यो। बाजेले साइकल व्यवसाय राजधानीमा मात्र सीमित राखेका थिएनन्। नेपालभरि सप्लाई गर्ने गरेका थिए। यसरी ६ वटा साइकलबाट सुरु भएको प्यान्क साइकल अहिलेसम्म सफलतापूर्वक सञ्चालन भइरहेको छ, टिरेक गर्वका साथ सुनाउँछन्। अहिले पनि असनको कमलाक्षीलाई नेपालकै पुरानो साइकल बजार भनेर चिनिन्छ। चौथो पिँढीमा आइपुगेको प्यान्क साइकलको एक शाखा जमल कान्तिपथमा रहेको छ। बाजेको यही विरासतलाई अघि बढाउने हेतुले टिरेकले सन् २००० मा मेकानिकल इन्जिनियरिङ सकेर यही पेसामा लागे। पहिलो लेभलमा मात्र केन्द्रित रहेको साइकलको व्यापारलाई उनले साइकलको दोस्रो लेभललाई बजारमा चिनाउन थाले। अहिले सबै लेभलका साइकल बिक्री गर्दै साइकलको साम्राज्य खडा गर्न सफल भएका छन्। सन् २००० बाट अहिलेसम्म आइपुग्दा टिरेकले प्यान्कलाई पसलभन्दा पनि ब्रान्डको रूपमा स्थापित गर्न सफल भएका छन्। मैले नै यो पेसा अँगाल्दा दैनिक प्रयोजनको लागि मात्र साधारण साइकल चलाइन्थ्यो भने अहिले साइकल यात्रा रमाइलो पनि हुने रहेछ, सस्तो हुने रहेछ, व्यायामसमेत हुने रहेछ र धेरै ठाउँ पुग्न सकिने रहेछ भन्ने मानिसहरूले बुझ्न थालेका छन्, टिरेक भन्छन्। सुरुका दिनमा साइकल सजिलो साधनको रूपमा यसको प्रयोग बढे पनि ९० को दशकमा सरकारको उदारीकणको नीतिसँगै बाइक तथा गाडी भित्रिन थाले। यसले साइकलको व्यापार खस्कियो। टिरेकका बुवा तथा काकाले अब पसल बेच्नुपर्ने भयो भन्नेसम्मको अवस्था सिर्जना भएको उनी भन्छन्। विस्तारै साइकलहरूको लेभल थप्दै जाँदा यसको व्यापार बढ्दै गयो। अहिले मानिसहरूले दैनिक रूपमा कुदाउन साइकल उपयुक्त रहेको बुझ्न थालेका छन्। दैनिक जीवनसँगै कर्पोरेट लेभलमा समेत प्यान्कले साइकलको महŒवको बारेमा जानकारी दिने काम सुरु गरेको उनी बताउँछन्। साइकल संस्कृति सुरु हुँदै जाँदा साइकल यात्रा सुरक्षित बन्नुपर्ने हुन्छ। यसका लागि नियम, कानुनको पालनासँगै सडकमा पनि साइकलको छुट्टै लेन बनाउन आवश्यक भएको टिरेकको भनाइ छ। साइकल संस्कृति हरेक किसिमले हाम्रा लागि सही भएकोले यसको विस्तारमा सबैले सहयोग गर्नुपर्नेमा उनी जोड दिन्छन्।"
अमेरिकामा हेलिकप्टरसँग ठोक्किएर दुर्घटना भएको विमानमा थिए ६४ यात्रु,वासिङटन डिसी : अमेरिकाको राजधानी वासिङ्टन डिसीमा एक यात्रुवाहक विमान र हेलिकप्टर ठोक्किएको छ। दुर्घटनापछि यात्रुवाहक विमान पोटोम्याक नदीमा खसेको छ। उक्त विमानमा ६० यात्रु र ४ चालक दलका सदस्यसहित ६४ जना सवार रहेका अमेरिकन एयरलाइन्सले जनाएको छ। वासिङ्टन अग्नि नियन्त्रण विभागका अनुसार बुधबार राति रोनाल्ड रेगन विमानस्थल नजिकै दुर्घटना भएको हो। दुर्घटना अमेरिकन एयरलाइन्सको सीआरजे७००० बम्बार्डियर जेट र अमेरिकी सेनाको ब्ल्याकहक () हेलिकप्टर ठोक्किएर भएको थियो। एयरलाइन्सका अनुसार सीआरजे७००० जेटमा ६५ सिट छन्। एयरलाइन्स कम्पनीले राति ९ बजेपछि दुर्घटना भएको पुष्टि गरेको बीबीसीमा उल्लेख छ। यो जेट क्यान्सस राज्यबाट राजधानी वाशिंगटन आउँदै थियो। हाल विमानस्थलमा सबै उडान र अवतरण रोकिएको छ। दुबै विमान पोटोम्याक नदीमा खसेको जनाइएको छ। प्रहरीहरु उद्धारकार्यमा जुटेका छन्। अमेरिकी ह्वाइट हाउसकी प्रवक्ता क्यारोलिन लेभिटले राष्ट्रपति ट्रम्पलाई दुर्घटनाको बारेमा जानकारी गराइएको बताइन्। ट्रम्पले मानिसहरूलाई शान्त रहन आग्रह गरेका छन् र अधिकारीहरूलाई उद्धार कार्य सञ्चालन गर्न आग्रह गरेका छन्। उनले आफूलाई घटनाको बारेमा जानकारी प्राप्त भएको जनाएका छन्। घटनाको थप जानकारी लिंदै गरेको पनि उल्लेख गरेका छन्।
