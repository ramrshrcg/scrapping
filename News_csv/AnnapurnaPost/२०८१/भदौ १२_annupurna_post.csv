शीर्षक,विवरण
हिँड्नै नसकेको दिगो विकास,"समग्रमा भन्नुपर्दा, महासभामा विश्व सरकारहरूको कछुवा गतिको विकासलाई रिथिंक गर्ने कि ? वातावरणीय र अन्य प्रभावलाई बेवास्ता गरेर दिइने अनुदानको मुख्य हिस्सा धनी र शक्तिशालीसम्म पुगिरहेको तथ्यांकले देखाएको छ । जलवायु मुद्दाहरू ओझेलमा परिरहेका छन् । विश्व राष्ट्रले प्रतिबद्धता जनाएका १७ लक्ष्यमध्येको जलवायु कार्य प्रगतिको सबैभन्दा पिँधमा छ । जलवायु परिवर्तन र यसको प्रभावमा अत्यावश्यक कार्य गरिहाल्ने भनिए पनि प्रगतिले छलाङ मार्न सकेको छैन । धनी राष्ट्रहरूले यस लक्ष्यलाई गम्भीरतापूर्वक लिएको देखिँदैन । अलि फरक दृष्टि छर्ने हो भने विश्वका सरकारहरू दिगो होइन, भद्रगोल विकासमा जोडतोडले लागेको देखिन्छन् । दिगो विकास लक्ष्यको ताजा प्रतिवेदन हेर्दा दिगो विकास लक्ष्यको पहिलो नम्बरमा रहेको गरिबी पूर्णतः निर्मूल गर्ने भन्ने लक्ष्य पूरा गर्न विश्व राष्ट्रहरूलाई निकै हम्मे परिरहेको देखिन्छ । लैंगिक समानताका नाराहरू नारामै सीमित देखिएका छन् । सार्वजनिक जीवनमा महिला समानता आदर्शको कुरा मात्र बनेको छ । सन् १९९२ मा ब्राजिलको रियो दि जेनेरियोमा पृथ्वी सम्मेलन आयोजना गरियो । त्यसमा जुटेका १७८ भन्दा बढी राष्ट्रले दिगो विकासका लागि विश्वव्यापी साझेदारीका २१ एजेन्डा तय गरे । जबकि त्यसबेला पनि मानव जातिको समृद्धि र वातावरणीय संरक्षण त्यसका मुख्य ध्येय थिए । संसार दिगो विकासको नारा बोकेर हिँडिरहेको छ । संयुक्त राष्ट्रसंघका सदस्य राष्ट्रहरू यसमा प्रतिबद्ध पनि छन् । तर, १५ वर्षे लक्ष्य कार्यान्वयनमा आएको करिब ९ वर्षमा ट्र्याकमा आएको प्रगति भने मात्र १७ प्रतिशत छ । यसले सही संकेत गर्दैन । आधाभन्दा धेरै बाटो छिचोली सक्नुपर्ने अवस्थामा विश्व राष्ट्रहरू विस्तारै बामे सरेर केही अघि मात्र बढेका देखिएका छन् । बाँकी रहेको ६ वर्षमा कागज गरेका प्रतिबद्धता केकसरी पूरा गर्लान्, राष्ट्र संघलाई चिन्ताको विषय छ । चिन्ता सरोकारवाला देशलाई हुनुपर्ने थियो । राष्ट्रसंघीय इमिसन्स ग्यास रिपोर्ट, २०२३ का अनुसार सन् २०२२ मा विश्वव्यापी हरितगृह ग्यास उत्सर्जनले ५७४ गिगाटन पुगी नयाँ रेकर्ड बनाएको थियो । दिगो विकास लक्ष्यअनुसार सन् २०३० सम्ममा तापमान वृद्धि १५ डिग्री सेल्यिसमा सीमित गराउन हरितगृह ग्यास उत्सर्जन ४२ प्रतिशत घटाउन सक्नुपर्छ । त्यसका लागि प्रत्येक वर्ष ८७ प्रतिशतका दरले घटाउनुपर्नेछ । जुन सम्भव बनाउन निकै गाह्रो देखिन्छ । दिगो विकास लक्ष्यमा नेपालको स्कोर ६७०७ छ । यो १६६ देशमा ९५औं नम्बरमा आउँछ । यद्यपि विश्व समुदाय सबैभन्दा कमजोर देखिएको जलवायुकार्य अर्थात् लक्ष्य नम्बर १३ मा भने नेपालले लक्ष्य हासिल गरेको छ । दिगो विकास लक्ष्यका अन्य पाटामा भने जहाँ जस्तो प्रगति हुन पर्ने हो त्यो छैन । सुस्त छ । बाँकी रहेको ६ वर्षमा लक्ष्य प्राप्तिका स्कोरमा छलाङ मार्दै विश्व समुदायमा उभ्याउन नेपालले विकासको यात्रामा धेरै मेहनत गर्नुपर्ने स्पष्ट छ । नजिकिँदै गरेको राष्ट्रसंघ महासभामा नेपालसहित सम्पूर्ण सदस्य राष्ट्र वा सरकार प्रमुखसहितका टोली सामेल हुनेछन् । महासभामा दिगो विकासको लक्ष्य र प्रगतिबारे प्रश्न अवश्य उठ्ने छ । विश्वले अध्ययन गरिरहेका विभिन्न प्रतिवेदनले दिगो विकासका लक्ष्यहरू सन्तोषजनक नदेखाएका विषयमा पनि चासो बढ्ने नै छ । समग्रमा भन्नुपर्दा, महासभामा विश्व सरकारहरूको कछुवा गतिको विकासलाई रिथिंक गर्ने कि ?"
धनकुटाका स्थानीय तहको बेरुजु १ अर्ब ७ करोड,"धनकुटा : धनकुटाका स्थानीय तहमा करिब १ अर्ब ७ करोड रुपैयाँ बेरुजु देखिएको छ। महालेखा परीक्षकको कार्यालयले सार्वजनिक गरेको आर्थिक वर्ष २०७९८० को अन्तिम लेखापरीक्षण प्रतिवेदनमा जिल्लाका सात स्थानीय तहको बेरुजु रकम १ अर्ब ६ करोड ९९ लाख ५३ हजार रुपैयाँ देखिएको हो । आर्थिक वर्ष २०७८७९ मा स्थानीय तहको बेरुजु ९२ करोड २० लाख ८९ हजार रुपैयाँ रहेको थियो । तर आर्थिक वर्ष २०७९८० मा १४ करोड ७८ लाख ६४ हजार रुपैयाँ थप भएको छ । महालेखाको प्रतिवेदनअनुसार सबैभन्दा बढी बेरुजु रकम महालक्ष्मी नगरपालिकामा रहेको छ भने सबैभन्दा कम बेरुजु सहिदभूमि गाउँपालिकामा छ । प्रतिवेदनमा उल्लेख भएअनुसार महालक्ष्मीको बेरुजु ३० करोड ७ लाख २३ हजार रुपैयाँ रहेको छ । आर्थिक वर्ष २०७८७९ मा २७ करोड २५ लाख ९२ रहेकोमा आर्थिक वर्ष २०७९८० मात्रै २ करोड ८१ लाख ३१ हजार रुपैयाँ थप भएको छ । सबैभन्दा कम रहेको सहिदभूमि गाउँपालिकाको ६ करोड ८९ लाख ३२ हजार रुपैयाँ बेरुजुमध्ये आर्थिक वर्ष २०७९८० मा १ करोड ९३ लाख १९ हजार ९ सय ७१ थप भएको हो । आर्थिक वर्ष २०७८७९ मा गाउँपालिकाको कुल बेरुजु ४ करोड ९६ लाख १३ हजार रहेको प्रतिवेदनमा छ । धनकुटा नगरपालिकाको कुल बेरुजु रकम २२ करोड ७४ लाख ९६ हजारमध्ये २ करोड ५८ लाख ८० हजार रुपैयाँ आर्थिक वर्ष २०७९८० मा थप भएको हो । आर्थिक वर्ष २०७८७९ मा २० करोड १६ लाख १६ हजार रुपैयाँ बेरुजु रहेको थियो । त्यस्तै छथरजोरपाटी गाउँपालिकाको बेरुजु रकम आर्थिक वर्ष २०७९८० मा २ करोड ८० लाख २९ हजार रुपैयाँ थप भएर १५ करोड ३० लाख २३ हजार ७२ रुपैयाँ पुगेको छ । आर्थिक वर्ष २०७८७९ मा उक्त गाउँपालिकाको बेरुजु रकम १२ करोड ४९ लाख ९४ हजार रुपैयाँ रहेको थियो । पाख्रिबास नगरपालिकामा बेरुजु रकम १४ करोड १८ लाख ९ हजार रुपैयाँ पुगेको छ । आर्थिक वर्ष २०७८७९ मा ११ करोड ८४ लाख ५३ हजार रुपैयाँ बेरुजु रहेको थियो । आर्थिक वर्ष २०७९८० मा २ करोड ३३ लाख ५६ हजार रुपैयाँ बेरुजु थप भएको प्रतिवेदनमा उल्लेख छ । साँगुरीगढी गाउँपालिकामा बेरुजु रकम १० करोड २७ लाख १ हजार रुपैयाँ रहेको छ । कुल बेरुजु रकममध्ये आर्थिक वर्ष २०७८७९ सम्म ९ करोड ४० लाख ४२ हजार रुपैयाँ रहेको थियो भने आर्थिक वर्ष २०७९८० मा ८६ लाख ५९ हजार रुपैयाँ बेरुजु रकम थप भएको छ । त्यस्तै, चौबिसे गाउँपालिकामा आर्थिक वर्ष २०७९८० मा १ करोड ४४ लाख ८८ हजार ९७ रुपैयाँ थप भई बेरुजु रकम ७ करोड ५२ लाख ६७ हजार रुपैयाँ पुगेको छ । आर्थिक वर्ष २०७८७९ मा सो गाउँपालिकाको बेरुजु रकम ६ करोड ७ लाख ७९ हजार रुपैयाँ रहेको थियो । एकै वर्षमा थपियो करिब १५ करोड बेरुजु जिल्लाको स्थानीय तहमा एकै आर्थिक वर्षभरिमा करिब १५ करोड रुपैयाँ बेरुजु थप भएको छ । महालेखाको प्रतिवेदनमा उल्लेख भएअनुसार आर्थिक वर्ष २०७९८० को एक वर्षको अवधिमा जिल्लाको सात स्थानीय तहमा १४ करोड ७८ लाख ६४ हजार रुपैयाँ बेरुजु थप भएको छ । उक्त आर्थिक वर्षमा सबैभन्दा बढी महालक्ष्मी नगरपालिकामा २ करोड ८१ लाख ३१ हजार र सबैभन्दा कम साँगुरीगढी गाउँपालिकामा ८६ लाख ५९ हजार रुपैयाँ बेरुजु रहेको प्रतिवेदनमा छ । स्थानीय तहहरूको प्रारम्भिक प्रतिवेदनबाट देखिएको बेरुजु रकम १६ करोड ५६ लाख ७८ हजार मध्ये १ करोड ७८ लाख १३ हजार रुपैयाँ फस्र्योट गरेका थिए । बेरुजुको कुल रकममध्ये ३ करोड १४ लाख ३० हजार रुपैयाँ असुल गर्नुपर्ने बेरुजु छ । त्यस्तै ६ करोड २० लाख ८१ हजार रुपैयाँ अनियमित भएको प्रतिवेदनमा उल्लेख छ । प्रमाणका कागजात पेस नभएको कारण ६ करोड ८९ लाख ७३ हजार रुपैयाँ बेरुजु आएको छ । ३१ लाख ९२ हजार ८ सय ९४ रुपैयाँ पेस्की बेरुजु देखिएको छ ।"
डेढ सय वर्षदेखि चल्दै लाखे नाच,"जाजरकोट : इतिहास र सामाजिक परम्परासँग जोडिएको लाखे नाच जाजरकोटमा नाच्न सुरु भएको डेढ सय वर्ष पुगेको छ। जाजरकोटी राजा उपेन्द्रविक्रम शाहले आफ्नो मनोरञ्जनका लागि नेवार समुदायबाट लाखे नाच सुरु गराएका थिए। अहिले यो नाच जिल्लाका सबै समुदायको साझा सम्पत्ति जस्तै भएको छ। जाजरकोटका सबै समुदायका मानिसले यसलाई साझा पर्वका रूपमा लिन थालेपछि यो नाच सबैको साझा सम्पत्ति भएको हो। भक्तपुरबाट जाजरकोटी राजा उपेन्द्रविक्रम शाहले जिल्ला भित्र्याएका नेवार समुदायका गोविन्दमान भडेलले डेढ सय वर्षअघि सुरु गरेको लाखे नाच जाजरकोटको एउटा मौलिक र सामाजिक एकता दर्शाउने पर्व भएको स्थानीय महेन्द्र भडेलले बताए। विगत केही समय सरोकारवालाहरूको बेवास्ताका कारण ओझेलमा परेको थियो। जिल्लाको महत्वपूर्ण पुरातात्विक सम्पदा भएकाले यसको संरक्षणमा आफूहरूले पहल गरेको नेवार समुदायका सत्रुघन भडेलले बताए। उनले गत कात्तिकमा गएको भूकम्पले धेरै जनधनको क्षति पुरयाएको र उक्त पीडा बिर्साउन पनि यस वर्ष लाखे नाचलाई निरन्तरता दिइएको बताए। उनले प्रत्येक वर्ष साउन महिनाको कृष्ण त्रयोदशीका दिन गठेमंगल पर्व मनाउँदै यो लाखे नाच सुरु हुने बताए। सामाजिक एकता, मेलमिलाप र मनोरञ्जन दिनका लागि जिल्ला सदरमुकाम खलंगामा मात्रै देखाइने लाखे नाच कृष्ण जन्माष्टमीको भोलिपल्ट सकिने गर्दछ। मंगलबार राक्षसको प्रतिकको रुपमा रहेका भप्पु र लाखेको भगवान कृष्णले बध गरेसँगै यो पर्व सकिएको छ। द्वापर युगमा भगवान्् श्रीकृष्ण र उनका मामा कंशबीचको लडाइँको झल्को दिने गरी विभिन्न गतिविधि गर्दै खलंगा बजार क्षेत्रमा लाखे नाच मनाउने चलन सबैका लागि मनोरञ्जनको उत्कृष्ट नमुना भएको ९१ वर्षीय स्थानीय रामजंग शाहले बताए। नेवार समुदायमा प्रचलित लाखे नाच जाजरकोटमा निकै लोकप्रिय भए पनि सरोकारवाला र स्थानीयको बेवास्ताले विस्तारै संकटमा पर्न थालेको स्थानीय बासिन्दाको गुनासो छ। खासगरी युवापुस्ताको सक्रियता र चासोको अभावले लाखे नाच निरन्तर चलिरहेको भए पनि मौलिक बन्न नसकेको सरोकारवालाको गुनासो छ। विगतमा निकै लोकप्रिय र भव्य स्थानीय पर्वका रूपमा रहेको लाखे नाच पछिल्लो समयमा स्थानीय बासिन्दाको बेवास्ताले लोप हुन थालेको छ। लाखे नाचका क्रममा स्थानीय लोकभाका, भेषभूषा र चालचलन एवं रोपाइँ जात्रा, घोडे जात्रा, गाईजात्रा, राउटे जात्रा, वैरागी जात्रा र अन्य जात्रा देखाउँदै समाजका विभिन्न विकृतिमाथि व्यंग्य प्रहार गर्ने अनि सर्वसाधारणलाई मनोरञ्जन दिने गरिन्छ। लाखे नाचका बेला कंशको प्रतीकका रूपमा डरलाग्दो राक्षसीरूप गरेको लाखे र उसका सिपाइका प्रतीकका रूपमा विभिन्न काला, सेता र अन्य रंगका मुखुण्डो लगाएका भप्पु र अन्य हास्यपात्रका रमाइला र मनोरञ्जनात्मक गतिविधिले स्थानीय बस्ती र बजारमा छुट्टै रौनक छाउने गर्छ।"
६१५ नेपाली साउदी जेलमा,"साउदी : वैदेशिक रोजगारीका लागि साउदी अरब आकर्षक मानिन्छ । तर, यहाँको कानुनविपरीतका गतिविधि र साथीभाइको प्रलोभनमा पर्दा ६ सय १५ जना नेपाली जेल परेका छन् । अधिकांश रक्सी सेवन र बिक्री वितरणको अभियोगमा जेल परेका हुन् । साउदीमा रक्सी सेवन र बिक्री वितरण कार्य गैरकानुनी एवं दण्डनीय हो । साउदीस्थित नेपाली दूतावासका श्रमसहचारी देवेन्द्र कार्कीका अनुसार ६ सय १५ जना नेपाली विभिन्न जेलमा सजाय भोगिरहेका छन् । साउदीमा हाल ४ लाख नेपाली कार्यरत रहेको अनुमान छ । रोजगारीका लागि यहाँ आउने नेपालीको संख्या बर्सेनि बढ्दो छ । तर, पछिल्लो समय कार्यरतसम्बन्धी कम्पनी छोडेर अरू नै कम्पनीमा काम गर्नका लागि भाग्नेको संख्या पनि बढ्दो छ । श्रम सम्झौताभन्दा बढी पैसाको लोभ गर्ने र जसरी पनि पैसा कमाउन कानुनविपरीत काम गर्नेहरू समस्यामा परेपछि कम्पनी छोडेर भाग्ने गरेका छन् । दूतावासले साउदीमा कार्यरत कम्पनी छोडेर भाग्ने नेपालीको संख्या १५ हजार बढी रहेको अनुमान गरेको छ । धेरै कमाउने प्रलोभनले जेलमा डोल्पाका प्रकाश (थर गोप्य राखिएको) ३ वर्ष पहिला साउदीको एक राम्रो रेस्टुराँन्टमा काम गर्थे । तर, छोटो समयमा धेरै कमाई हुने साथीभाइको गफ सुनेर उनले उक्त कम्पनी छोडे । त्यसपछि मदिरा(रक्सी) बनाउने र बेच्ने गर्न थाले । त्यस्तो अवैध कारोबार गरिरहेका बेला प्रहरीको फन्दामा परे । त्यसपछि उनका दुःखका दिन सुरु भए । धेरै कमाई हुने आशामा साथीभाइका कुरा सुनेर मदिरा (रक्सी) बनाउने र बेच्ने काममा लागेँ, उनले दुःखेसो पोखे, अब त जेलको बास छ । अब नेपाल सरकारले उद्धार गरेर स्वदेश फिर्ता गरिदिए हुन्थ्यो । आफूसँगै काम गर्ने अरू ३३ जना नेपाली पनि मदिरा बनाउने र बेच्ने गरेको आरोपमा जेलमा सँगै रहेको उनले बताए । मुगुका हरि (थर गोप्य) पनि रक्सी सेवनको अभियोगमा जेलमा छन् । साथीको कोठामा १२१५ जना जम्मा भएका लोकल रक्सी पिउँदै रमाइलो गरिरहेका थियौं, हरिले भने, त्यस क्रममा साथीभाइबीच झगडा पर्यो । रुम नजिकै बस्ने पाकिस्तानीले प्रहरीलाई खबर गरेछ । प्रहरी आएर सबैलाई समातेर लग्यो । जेलमा परेको २० महिना भइसक्यो । आफू लगायतका साथीहरू जेल परेको खबर कम्पनीलाई दिएपछि उल्टै कम्पनीले चोरीको आरोप लगाएको उनको भनाइ छ । कम्पनीले त सामान चोरी गरेको भनेर जरिवाना स्वरूप १ लाख रियालसहित मलाई मुद्दा हाल्यो, उनले भने, अदालतले पनि दोषी करार दिँदै जेल चलान गर्यो । उद्धारको पर्खाइमा रहेको उनले बताए । बागलुङका होम(थर गोप्य) २२ महिना पहिले साउदीको अल हबिद कम्पनीमा ड्राइभर भिसामा आएका थिए । तर, साथीभाइको कुरा सुनेर बीचमै कम्पनी छोडे । साथीहरूले उनी कार्यरत कम्पनीभन्दा दुई गुणा बढी पैसा कमाई हुने लोभ देखाएका थिए । तर, कम्पनीले उनीविरुद्ध चोरी र साथीभाइलाई भगाएको आरोपमा २५ हजार साउदी रियाल जरिवाना सहितको मुद्दा दर्ता गर्यो, उनले भने, यही कारण जेलको बास भयो । पुरानो कम्पनीमा काम गर्दा ९० हजार रुपैयाँ बढी घर पठाउने गरेका होम धेरै कमाईको प्रलोभनमा फँसेको बताउँछन् । लोभमा परेर कम्पनी छोडेँ, उनले भने, सुरुमा त राम्रो कमाएँ । पनि तर पछि थाहा भयो कि भागेर काम गर्दा साउदीको नियम र कानुनअनुसार अवैधानिक मानिँदो रहेछ । ९ महिना अगाडि साउदी आएकी सिन्धुपाल्चोकी सुन्दरीमाया तामाङ पनि जेलमा छिन् । धेरै पैसाको लोभमा पर्दा जेल परेको उनले दुःखेसो पोखिन । काम गर्दा महिनाको ५० हजार नेपाली रुपैयाँ बचत हुन्थ्यो, उनले भनिन्, तर साथीभाइको कुरामा लागेर कम्पनीबाट भागेँ । सुरुमा राम्रो कमाइ भयो र खुसी पनि थिएँ । एकदिन नचिनेको फोन आयो, २ कार्टुन लोकल रक्सीको अर्डर आयो । लोकेसन पठाएँ । ती त साउदीका सीआईडी रहेछन् । मसँगै अन्य साथीलाई समातेर लगे । अहिले मसँगै अन्य ४० जना नेपाली जेलमा छौं । अब घर फक्र्नछौं या फर्कदैनौं केही थाहा छैन । २५ महिनाअघि साउदी आएका धादिङका अनुप पनि साथीहरूको लहैलहमा लागेर कार्यरत कम्पनीबाट भागे । त्यसपछि अलपत्र परे । मसँग अब त खाने बस्ने र नेपाल फर्किने रकमसमेत छैन, उनले भने, निकै दुःख पाइयो । उद्दार गरेर स्वदेश फर्किन पाए उतै केही गर्थे । जबकी उनी कार्यरत कम्पनीबाट प्रतिमहिना १ हजार ८ सय रियाल पाउँथे । तर, साथीभाइले मासिक २ हजार ९ सय रियालभन्दा बढी कमाइ हुने लोभ देखाएपछि उनले कम्पनी छोडेका थिए । कम्पनी छोडेपछि उनीविरुद्ध उक्त कम्पनीले चोरीको मुद्दा दर्ता गरेको छ । यस्तै, साउदीमा आएर अलपत्र परेका २६ जना नेपाली दूतावासको सेल्टरमा छन् । तीमध्ये ३ जना महिला पनि छन् । धेरैजसो सम्बन्धित कम्पनीबाट भागेर अवैधानिक रूपमा कार्यरत रहेकाहरू छन् । नेपालमा एजेन्टले उनीहरूलाई विभिन्न प्रलोभन देखाएर साउदीमा घरायसी कामका लागि पुर्याएका थिए । तर, यहाँ काम गरेपछि तलब, सेवा सुविधा नपाएको तथा घर मालिकबाट शारीरिक र मानसिक पीडा भोगेको भन्दै उनीहरू दूतावासको सेल्टरमा पुगेका हुन् । उनीहरूलाई स्वदेश फिर्ताका लागि दूतावासले सम्बन्धित निकायसँग छलफल गरी प्रक्रिया अगाडि बढाएको जनाएको छ । प्रथम सचिव टीकाराम उपाध्यायले साउदीमा कार्यरत नेपाली कामदारको मृत्यु संख्या बढ्दो रहेकाले यसलाई रोक्न खानपिन र स्वास्थ्य सुरक्षामा जोड दिन आग्रहसमेत गरेका छन् भने गत साउन महिनाभित्र १६ जना नेपालीको मृत्यु भएको छ । १ महिनामा १६ को मृत्युवैदेशिक रोजगारीका लागि साउदी अरेबिया आउने नेपालीहरूको मृत्यु हुने संख्या पनि बढ्दै गएको छ । साउन महिनामा मात्रै १६ जना नेपालीको मृत्यु भएको छ । नेपाली दूतावास स्रोतका अनुसार सडक दुर्घटनामा ५ जना, कार्य दुर्घटनातर्फ १ जनाको निधन भएको हो । तीन जनाले आत्महत्या गरेका थिए । यस्तै, प्राकृतिक रूपमा ४ जनाको निधन भएको छ । ३ जनाको मृत्युको कारण खुलेको छैन । साथै नेपाली कामदारको मृत्यु संख्या बढ्दो रहेकाले यसलाई रोक्न खानपिन तथा स्वास्थ्य सुरक्षामा जोड दिन आग्रह गरिएको दूतावासका प्रथम सचिव टीकाराम उपाध्यायले जानकारी दिए ।"
"दिनानुदिन बढ्दै सडक दुर्घटना, रोक्न छैन पहल","काठमाडौं : पछिल्लो पाँच आर्थिक वर्षमा सवारी दुर्घटनामा परेर देशभर १२ हजार ३ सय ७१ जनाले अकालमै ज्यान गुमाएका छन्। आर्थिक वर्ष २०७६७७ देखि चालु आर्थिक वर्षको भदौसम्म उक्त संख्यामा नागरिकले ज्यान गुमाएका नेपाल प्रहरीको तथ्यांक छ। बर्सेनि दुई हजारभन्दा बढी नागरिक दुर्घटनाको सिकार भएका छन्। देशभर सोही अवधिमा १ लाख ७१ हजार ९८ वटा सवारीसाधनहरू दुर्घटनामा परेका छन्। प्रहरीको तथ्यांकअनुसार विपद्मा परेर भन्दा सवारी दुर्घटनामा परेर मृत्यु हुने नागरिकको संख्या पाँच गुणा बढी छ। पाँच आर्थिक वर्षको अवधिमा विभिन्न विपद्जन्य दुर्घटनामा परेर २ हजार ३ सय ३ जना नागरिकले देशभर ज्यान गुमाएका छन्। तर, दुर्घटना रोक्न सरकारले ठोस पहल नगरेको स्थानीय एवं व्यवसायीको गुनासो छ। धेरै मधेसमा, थोरै कर्णालीमा नेपाल प्रहरी प्रधान कार्यालयको तथ्यांकअनुसार सातवटा प्रदेशमध्ये पाँच आर्थिक वर्षको अवधिमा सबैभन्दा धेरै दुर्घटनामा परेर मृत्यु हुने नागरिकको संख्या मधेस प्रदेशमा बढी छ। मधेसमा २ हजार ६ सय ४ जनाले दुर्घटनामा परेर ज्यान गुमाएका छन्। सबैभन्दा कम कर्णालीमा ६ सय ९५ जना छन्। धेरै सवारी दुर्घटना हुनेमा लुम्बिनी प्रदेश पनि अग्रपंक्तिमा छ। यहाँ सोही अवधिमा २ हजार २ सय १८ जनाले ज्यान गुमाएका छन्। कोशी प्रदेशमा २ हजार २ सय १० जना, बागमतीमा १ हजार ७ सय ६४ जना, गण्डकीमा १ हजार ४० र सुदूरपश्चिम प्रदेशमा ८ सय ७४ जनाले ज्यान गुमाउन बाध्य भएका छन्। प्रहरीको तथ्यांकअनुसार काठमाडौं उपत्यकामा मात्र ८ सय ६४ जनाले सवारी दुर्घटनामा परेर ज्यान गुमाएका छन्। पाँच वर्षकै अवधिमा देशभर १२ हजार १ सय ५५ वटा बस दुर्घटना भएका छन्। चालक र सडक सही हुनुपर्यो नेपाल प्रहरीका केन्द्रीय प्रहरी प्रवक्ता एवं प्रहरी नायब महानिरीक्षक दानबहादुर कार्कीले बढ्दो सडक दुर्घटना रोक्न चालक र सडकको अवस्था राम्रो हुनुपर्नेमा जोड दिए। सडकमा दुर्घटना आफैं हुने होइन्, गाडी चलाउने त चालकले नै हो, उनी भन्छन्, चालकले सवारी चलाउने सडकमा हो। त्यसैले यी दुईबीचको सम्बन्ध महŒवपूर्ण छ। चालकले सडक अनुशासन पालना गर्ने र इन्जिनियिरिङ हिसाबले सडक बन्ने हो भने दुर्घटनाबाट बच्न सकिन्छ। उनले देशभर जथाभावी डोजर प्रयोग गरेर निर्माण गरिएका सडकले पछिल्लो समय दुर्घटना बढाउँदै लगेको देखिएको अनुभव सुनाए। कागजातसहित सबै हिसाबले ठीक भएको चालक प्रहरीसँग त्रसित हुनैपर्दैन, उनले भने, सवारी चलाउँदा सबैभन्दा महŒवपूर्ण आफ्नो जीवन हो भनेर यात्रा गर्नुपर्छ। उनले मादक पदार्थ, लागूपदार्थ सेवन, राजमार्गमा तीव्र गति, चालक अनुमतिपत्रबीनै सवारी चलाउने, जथाभावी ओभरटेक, ट्राफिक नियमको उल्लंघन, मोबाइल फोनको प्रयोगलगायतका समस्याहरू चालकमा देखिएको उनले सुनाए। उनले यात्रु तथा पैदलयात्री, पुराना सवारीसाधन र मौसमको कारण पनि सवारी दुर्घटना भइरहेको बताए। ट्राफिकले सताउँछन्, ५० बढी ठाउँमा चेकजाँच गर्छन् स्वर्गद्वारी गौमुखी यातायात सेवा प्रालि प्यूठानका अध्यक्ष चन्द्रमान श्रेष्ठले सडक दुर्घटना हुनुमा एउटा कारण ट्राफिकहरूले दिने अनावश्यक मानसिक तनाव पनि भएको अनुभव सुनाए। प्यूठानबाट काठमाडौं पुग्दा ५० भन्दा बढी ठाउँमा प्रहरीले चेकजाँच गर्छन्, उनले भने, अहिलेको प्रविधिको दुनियाँमा एक ठाउँमा चेकजाँच गरेपछि त्यो जिल्ला पार नगर्दासम्म त्यसैलाई आधार मान्दा हुँदैन ? उनले चेकजाँच गर्दा प्रहरीले कुनै न कुनै दोष देखाएर चालकहरूलाई तर्साउने गरेको समेत अनुभव सुनाए। विगतको तुलनामा अहिले गाडीहरू र चालकहरूमा धेरै सुधार आएको छ, दाबी गर्दै उनी भन्छन्, लामो यात्रामा दुई जना चालक राखेका छौं। सुविधायुक्त बसहरू थपेर ल्याएका छौं। करोडौं लगानी गरेका सम्पत्तिको सबैलाई माया हुन्छ। लगानीमैत्री वातावरण राज्यले गर्नुपर्छ। उनले दुई घण्टामै पुग्न सकिने यात्रा अस्तव्यस्त सडकको कारण ५६ घण्टा लाग्ने गरेको समेत गुनासो गरे। काठमाडौं यात्रा गर्दा लामो सवारी जामले भनेको समयमा गन्तव्यमा पुग्नै नसकिने उनको भनाइ छ। रातिको पौने ९ बजे पुगिने ठाउँमा साढे १२ बजे पुग्दा चालकले प्रेसरमा कुदाउनुपर्यो, श्रेष्ठ भन्छन्, समयमै पुर्याउन पाइएन भनेर कुदाउँदा नारायणगढमा प्यूठानको बस दुर्घटना भयो। उनले यस्ता सयौं पीडाहरू यातायात व्यवसायीले भोग्नु परेको बताए। राजमार्गहरूमा सञ्चालन भएका होटलमा प्रभावकारी अनुगमन गर्नसमेत उनले स्थानीय प्रहरी प्रशासनलाई आग्रह गरे। वातावरण प्रभाव मूल्यांकन झारा टार्ने मात्र सडक विभागका पूर्वमहानिर्देशक अर्जुनजंग थापाले सडक निर्माण गर्दा हुने वातावरणीय प्रभाव मूल्यांकन अधिकांश कार्यालयहरूले झारा टार्नमात्र गर्ने गरेको प्रतिक्रिया दिए। सडक बनाउँदा त्यसको दीर्घकालीन प्रभावका बारेमा अध्ययन गर्नुपर्छ, उनले भने, तर, यो आलटाल गर्ने मात्र देखिन्छ। सडक, वन र प्रहरी प्रशासनबीच प्रभावकारी समन्वय नै हुँदैन। उनले पश्चिम नेपालको लाइफ लाइनको रूपमा रहेको बुटवलनारायणगढ सडक अन्तरसरकारी कार्यालयहरूबीच प्रभावकारी समन्वय नहुँदा निर्माणकार्य ढिलासुस्ती भएको समेत बताए। थापाले अस्तव्यस्त रूपमा खनिएका स्थानीय सडकहरूले दुर्घटना निम्त्याउने गरेको प्रतिक्रिया दिए। त्रिशूलीमा भएको सिमलताल दुर्घटना त्यसैको उपज भएको समेत उनले प्रतिक्रिया दिए। माथि सडक खन्छन्, ढुंगामाटोभरि तल सडकमा थुप्रिन्छ, थापाले भने, वर्षात्मा त्यसले दुर्घटना निम्त्याउँछ। उनले नयाँ ठाउँमा पुग्दा सडकका बारेमा पर्याप्त ज्ञान नभएका चालकहरूले सवारी चलाउँदा पनि दुर्घटनाको सिकार हुनु परेको सुनाए। दुर्घटना हुने वा नहुने भन्ने बारेमा प्रमुख भूमिका चालककै हुन्छ, थापा भन्छन्, नयाँ सडकमा यात्रा गर्दा सडकको बारेमा पर्याप्त ज्ञान भएकोले मात्र चलाउनुपर्छ। उनले सडक निर्माण गर्दा सडक विभागअन्तर्गत हुने योजनाहरूमा प्रभाव मूल्यांकन हुने गरेको भए पनि स्थानीय रूपमा निर्माण हुने सडकमा जथाभावी देखिएको अनुभव सुनाए। जहाज दुर्घटनामा छानबिन समिति, सडक दुर्घटनामा छैनसरकारले जहाज दुर्घटना र सडक दुर्घटना हुँदा नागरिकलाई गर्ने व्यवहारमा विभेद देखिएको गुनासो आइरहेको छ। जहाज दुर्घटना हुनेबित्तिकै सरकारले विशेष छानबिन समिति गठन गर्छ। तर, सडक दुर्घटना हुँदा खोलामा बगेका शव खोज्नसमेत चासो नदिने गरेको नागरिकको गुनासो छ। त्यसको पछिल्लो ताजा उदाहरण हो, त्रिशूलीमा बगेको यात्रुवाहक बस र त्रिभुवन अन्तर्राष्ट्रिय विमानस्थलमा भएको सौर्य एयरलायन्सको जहाज दुर्घटना। १५ दिनकै अवधिभित्र फरकफरक ठाउँमा भएका यी दुर्घटनाबाट नागरिकमा सरकारले चरम विभेद गरेको गुनासो व्यापक छ। महँगो शुल्क तिरेर उड्नेहरू नागरिक हुने, कम शुल्कमा गुड्नेहरू अनागरिक हुने खालको विभेद सरकारले गर्नु हुँदैन, अधिवक्ता एवं सामाजिक अभियन्ता प्रख्यात बञ्जाडेले भने, संविधानले सवै नागरिकलाई समान रूपमा हेरेको छ। तर, सरकारले व्यवहारमा त्यस्तो गरेको देखिँदैन। उनले सडक दुर्घटना हुँदा पनि त्यसको कारण र निराकरणका लागि विशेष छानबिन समिति गठन गरेर पहल गर्नुपर्नेमा सुझाव दिए। बञ्जाडेले सरकार नागरिकप्रति जवाफदेही र उत्तरदायी नदेखिएको विभिन्न समयका घटनाक्रमले पुष्टि गरेको समेत उल्लेख गरे। दुर्घटना रोक्न सरकारको उदासीनता नेपाल यातायात व्यवसायी राष्ट्रिय महासंघका केन्द्रीय महासचिव डेकनाथ गौतमले सरकारको उदासीनता र बेवास्ताले दिनप्रतिदिन बढिरहेको सडक दुर्घटना नरोकिएको प्रतिक्रिया दिए। भौतिक पूर्वाधार तथा यातायात मन्त्रालयका पूर्वसचिव शरदचन्द्र पौडेलको संयोजकत्वमा गठित यातायात सुधार सुझाव कार्यदलले २०८० माघ १९ गते सरकारलाई २०१ पृष्ठ लामो सुझाव बुझाएको छ। तर, ती सुझावहरूको कार्यान्वयनतर्फ सरकारले पूरै बेवास्ता गरेको महासचिव गौतमले गुनासो गरे। काठमाडौंबाट प्यूठान जाँदै गरेको स्वर्गद्वारी गौमुखी यातायात सेवा प्रालिको रात्रिबस नारायणगढमुग्लिन सडक खण्डअन्तर्गत सत्रकिलोमा दुर्घटनाग्रस्त। तस्बिर : केशरराज क्षेत्री सवारी नियमन (दर्ता, नामसारी तथा नवीकरण), सवारी चालक अनुमतिपत्र व्यवस्थापन, सार्वजनिक यातायात, सहरी क्षेत्र सार्वजनिक यातायात, दुर्घटना न्यूनीकरण र प्रदूषण नियन्त्रण गरी ६ वटा विषयगत क्षेत्रमा विभाजन गरी विषय विशेषज्ञसहितको टोलीले सरकारलाई विद्यमान समस्या र समाधानसहितको प्रतिवेदन बुझाएको छ। यातायात व्यवसायी र सरकारी निकायका पदाधिकारीले १ वर्ष १८ दिन लगाएर नेपाल सरकारलाई समाधानसहितको सुझाव दिएका थियौं, उनले भने, हामीले दिएका ती सुझावहरू कार्यान्वयन गर्ने हो भने अहिले भइरहेको ८० प्रतिशत सडक दुर्घटना न्यूनीकरण गर्न सकिन्छ। तर यतातिर कसैको ध्यान गएन। सरकारले प्रभावकारी अनुगमन, नियमन र ठोस नीतिगत निर्णय लिएर सवारी दुर्घटना रोक्न थाल्नुपर्ने उनको सुझाव छ। यातायात व्यवसायीले अटेरी गरेर सवारी चलाउँदासमेत कतिपय ठाउँमा दुर्घटना हुने गरेको उनले सुनाए। जनयुद्धमा दैनिक ८९ जना मानिसको मृत्यु भएको खबर सुनिन्थ्यो, गौतम भन्छन्, अहिले दिनहुँ कम्तीमा १५२० जना मानिस सडक दुर्घटनामा परेर मृत्यु भएको खबर सुन्नु परेको छ। दैनिक लाखौं मानिसले उपयोग गर्ने सार्वजनिक यातायात क्षेत्रलाई व्यवस्थित र सुरक्षित बनाउन सरकारी पक्षले विशेष पहल गर्नुपर्ने व्यवसायीको माग छ। देशभर सानाठूला गरी करिब चार लाख सवारीसाधनहरू सञ्चालनमा रहेको महासंघको तथ्यांक छ। महासचिव गौतमका अनुसार देशभर यातायात क्षेत्रमा हालसम्म १० खर्ब लगानी भएको छ। १५ लाख नेपाली नागरिक स्वरोजगार भएका छन् भने ४० लाख परिवार यसैमा आ िश्रत छन्। संघ, प्रदेश र स्थानीय तहको साझा अधिकारको सूचीमा सवारी अनुमतिको विषय उल्लेख भएकाले तीनै तहका सरकारले नै सार्वजनिक यातायात क्षेत्रलाई व्यवस्थित बनाउन लाग्नुपर्ने व्यवसायीले माग गरेका छन्। नेपालको संविधानअनुसार संघ सरकारको एकल अधिकारको सूचीमा यातायात नीति, रेल र राष्ट्रिय लोकमार्गको व्यवस्थापन मात्र राखिएको छ। दानबहादुर कार्कीप्रहरी प्रवक्ता एवं प्रहरी नायब महानिरीक्षक (डीआईजी) प्रहरी प्रधान कार्यालय दुर्घटना रोक्न चालक र सडकको अवस्था राम्रो हुनुपर्छ। सडकमा दुर्घटना आफैं हुने होइन, गाडी चलाउने त चालकले नै हो। चालकले सवारी चलाउने सडकमा हो। त्यसैले यी दुईबीचको सम्बन्ध महŒवपूर्ण छ। चालकले सडक अनुशासन पालना गर्नुपर्छ। इन्जिनियिरिङ डिजाइनबाट मात्र सडक बन्नुपर्छ। जथाभावी रूपमा डोजरे विकास निरुत्साहित हुनुपर्छ। कागजातसहित सबै हिसाबले ठीक भएको चालक प्रहरीसँग त्रसित हुनु पर्दैन। सवारी चलाउँदा चालकले सबैभन्दा महत्वपूर्ण आफ्नो जीवन हो भन्ने सम्झेर यात्रा गर्नुपर्छ। जति पनि सडक दुर्घटनाका कारणहरू देखिएका छन्, त्यसप्रति सबै पक्ष जिम्मेवार बन्नुपर्छ। डेकनाथ गौतममहासचिव, नेपाल यातायात व्यवसायी राष्ट्रिय महासंघसरकारको उदासीनता र बेवास्ताले दिनप्रतिदिन बढिरहेको सडक दुर्घटना रोकिएको छैन। भौतिक पूर्वाधार तथा यातायात मन्त्रालयका पूर्वसचिव शरदचन्द्र पौडेलको संयोजकत्वमा गठित यातायात सुधार सुझाव कार्यदलले २०८० साल माघ १९ गते सरकारलाई २०१ पृष्ठ लामो समाधानसहितको सुझाव प्रतिवेदन बुझाएको छ। तर, ती सुझावको कार्यान्वयन गर्नेतर्फ सरकारले कुनै चासो देखाएन। यातायात व्यवसायी र सरकारी निकायका पदाधिकारीले १ वर्ष १८ दिन समय लगाएर नेपाल सरकारलाई सुझाव प्रतिवेदन बुझाएका हौं। हामीले दिएका सुझावहरू कार्यान्वयन गर्ने हो भने अहिले भइरहेको ८० प्रतिशत सडक दुर्घटना न्यूनीकरण हुन्छ। कतिपय यातायात व्यवसायीले अटेरी गर्दा पनि सडक दुर्घटना हुने गरेका छन्। जनयुद्धमा दैनिक ८९ जना मानिसको मृत्यु भएको खबर सुनिन्थ्यो। अहिले दिनहुँ कम्तीमा १५२० जना सडक दुर्घटनामा परेर मृत्यु भएको खबर सुन्नु परेको छ। देशभर अहिले सानाठूला गरी करिब चार लाख सवारीसाधन सञ्चालनमा छन्। चन्द्रमान श्रेष्ठअध्यक्ष, स्वर्गद्वारी गौमुखी यातायात सेवा प्रालि प्यूठान ट्राफिकले दिने अनावश्यक मानसिक तनाव पनि सडक दुर्घटनाको एउटा कारण हो। प्यूठानबाट काठमाडौं पुग्दा ५० भन्दा बढी ठाउँमा प्रहरीले चेकजाँच गर्छन्। दुनियाँ सूचना र प्रविधिको छ। एक ठाउँमा चेकजाँच गरेपछि त्यो जिल्ला पार नगर्दासम्म त्यसैलाई आधार मान्दा हुँदैन ? चेकजाँच गर्दा प्रहरीले कुनै न कुनै दोष देखाएर चालकहरूलाई तर्साउने गर्छन्। विगतको तुलनामा अहिले गाडीहरू र चालकहरूमा धेरै सुधार आएको छ। लामो यात्रामा दुई जना चालक राखेका छौं। सुविधायुक्त बसहरू थपेका छौं। करोडौं लगानी गरेका सम्पत्तिको सबैलाई माया हुन्छ। लगानीमैत्री वातावरण राज्यले गर्नुपर्छ। दुई घण्टामै पुग्न सकिने यात्रा अस्तव्यस्त सडकको कारण ५६ घण्टा लाग्छ। काठमाडौं यात्रा गर्दा लामो सवारी जामले भनेको समयमा गन्तव्यमा पुग्नै सकिँदैन। राजमार्गहरूमा सञ्चालन भएका होटलमा स्थानीय प्रहरी प्रशासनले प्रभावकारी अनुगमन गर्नुपर्छ। अर्जुनजंग थापापूर्वमहानिर्देशक, सडक विभागसडक निर्माण गर्दा हुने वातावरणीय प्रभाव मूल्यांकन अधिकांश कार्यालयहरूले झारा टार्ने हिसाबले मात्र गर्छन्। सडक बनाउँदा त्यसको दीर्घकालीन प्रभावका बारेमा अध्ययन गर्नुपर्छ। तर, आलटालमात्र हुने गर्छन्। सडक, वन र प्रहरी प्रशासनबीच प्रभावकारी समन्वय छैन। अस्तव्यस्त रूपमा खनिएका स्थानीय सडकहरूले दुर्घटना निम्त्याउने गरेका छन्। त्रिशूलीमा भएको सिमलताल दुर्घटना त्यसैको उपज हो। माथि सडक खन्छन्, ढुंगामाटोभरि तल सडकमा थुप्रिन्छन् र वर्षात्मा त्यसले दुर्घटना निम्त्याएको पाइएको छ। नयाँ ठाउँमा पुग्दा सडकको बारेमा पर्याप्त ज्ञान नभएका चालकहरूले सवारी चलाउनु हुँदैन। दुर्घटना हुने वा नहुने भन्ने बारेमा प्रमुख भूमिका चालककै हुन्छ। सडक निर्माण गर्दा सडक विभागअन्तर्गत हुने योजनाहरूमा प्रभाव मूल्यांकन हुने गरेको भए पनि स्थानीय रूपमा निर्माण हुने सडकमा जथाभावी देखिएको छ। प्रख्यता बञ्जाडेअधिवक्ता एवं सामाजिक अभियन्ता, भैरहवासरकारले जहाज दुर्घटना र सडक दुर्घटना हुँदा नागरिकलाई गर्ने व्यवहारमा विभेद देखिएको छ। उड्ने र गुड्नेहरू आखिर नेपाली नागरिक नै हुन्। जहाज दुर्घटना हुनेबित्तिकै सरकारले विशेष छानबिन समिति गठन गर्छ। तर, सडक दुर्घटना हुँदा खोलामा बगेका शव खोज्नसमेत सरकारले चासो दिँदैन। महँगो शुल्क तिरेर उड्नेहरू नागरिक हुने, कम शुल्कमा गुड्नेहरू अनागरिक हुने खालको विभेद सरकारले गर्नै हुँदैन। संविधानले सबै नागरिकलाई समान रूपमा हेरेको छ। व्यवहारमा पनि समान गर्नुपर्छ। सडक दुर्घटना हुँदा पनि त्यसको कारण र निराकरणका लागि विशेष छानबिन समिति गठन गरेर पहल थाल्नुपर्छ। नागरिकप्रति सरकार जवाफदेही र उत्तरदायी नदेखिएको विभिन्न समयका घटनाक्रमले पुष्टि गर्छ। यी हुन् दुर्घटनाका कारण"
अर्घाखाँचीमा रोपाइँ जात्रा मनाइयो,"अर्घाखाँची : अर्घाखाँचीको सन्धिखर्कमा रोपाइँ जात्रा पर्व मनाइएको छ। श्रीकृष्ण जन्माष्टमीमा श्रीकृष्ण जन्मिएको खुसियालीमा मनाइने रोपाइँ जात्रामा पञ्चैबाजाको तालमा रोपाइँमा धान रोपे झैं गरी छमछमी नाच्ने गाउने गरिन्छ। सन्धिखर्क १ शान्ति बगैंचामा रहेको श्री १०८ गणेश पाञ्चायन मन्दिर संरक्षण समितिको आयोजनामा श्रीकृष्णको रथयात्रा र रोपाइँ जात्रा पर्व मनाइएको हो। खेतालाहरू जम्मा भएर बाजागाजाका साथ असारे गीत गाउँदै र नाच्दै रमाइलो गर्ने गरिन्छ। द्वापर युगमा भगवान् श्रीकृष्णको जन्म भएको खुसियालीमा यो पर्व मनाउन थालिएको १०८ गणेश पाञ्चायन मन्दिर संरक्षण समितिका अध्यक्ष बसन्तप्रसाद भुसालले बताए। अघिअघि भगवान् श्रीकृष्णको रथ, त्यसपछि सजावट गरेर सिंगारिएका राधाकृष्ण बनाएर भजनकीर्तन गर्दै हिँड्ने चलन छ। जस्को पछिपछि पन्चैबाजाको तालमा असारे गीत गाउँदै रोपाइँ गरेको, अभिनय गर्दै छमछमी नाच्ने गरिन्छ। गोरुको सजावटमा सजिएर हलो जोतेको पनि अभिनय गरिएको हुन्छ। जसका कारण अति आकर्षक देखिने गर्छ। देशका अन्य जिल्लाहरूमा गाईजात्रा पर्वको भोलिपल्ट रोपाइँ जात्रा गरिए पनि अर्घाखाँचीमा कृष्ण जन्माष्टमीमा हुने गरेको सिद्धेश्वर शिवालय मन्दिरका पण्डित सुमन्तप्रसाद पोख्रेलले जानकारी दिए। श्रीकृष्णको रथयात्रा र रोपाइँ जात्राले सन्धिखर्क र चुत्राबेसीका विभिन्न भाग परिक्रमा गरेका मन्दिर संरक्षण समितिका लक्ष्मण पराजुलीले बताए। रोपाइँ जात्रा असारमा धानको रोपाइँ गरी सकेपछि मनाइन्छ। यो नेवार संस्कृतिबाट सुरु भएको हो। धान रोप्ने काम सकिएको खुसियालीमा यो जात्रा मनाइन्छ। रोपाइँ जात्रा मनाउने चलन मल्लकालबाट चलिआएको विश्वास छ। उतिखेरको समृद्ध राज्यहरूमा कृषिलाई विशेष प्राथमिकता दिँदै राजा प्रताप मल्लले रोपाइँ जात्राको सुरुवात गरेको मानिन्छ। अर्घाखाँचीको डिभर्ना, बांगला, ठूलापोखरालगायतका स्थानमा रोपाइँ जात्रा मनाउने गरिन्छ।"
नेपाल र बेलायतबीच १२ अर्ब बढी अनुदान सहयोगका लागि समझदारीपत्रमा हस्ताक्षर,"काठमाडौं : नेपाल सरकार र बेलायत सरकारबीच अनुदान सहायतासम्बन्धी दुई छुट्टाछुट्टै समझदारीपत्रमा हस्ताक्षर सम्पन्न भएको छ। पहिलो समझदारीपत्र नेपालमा उत्थानशीलता, अनुकूलनता तथा समावेशिता कार्यक्रमको लागि करिब ६५ अर्ब नेपाली रुपैयाँ (बेलायती पाउण्ड ३८५ मिलियन) को अनुदान सहायता रकम रहेको छ। ६ वर्षको कार्यान्वयन अवधि रहेको यो कार्यक्रम गृह मन्त्रालय र वन तथा वातावरण मन्त्रालयअन्तर्गत विपद् जोखिम व्यवस्थापन र जलवायु परिवर्तनलाई सुदृढ गर्नका लागि लागू हुनेछ। कार्यक्रम कर्णाली, लुम्बिनी र मधेश प्रदेशमा सञ्चालन हुनेछ। त्यस्तै दोस्रो समझदारीपत्र प्रणाली सुदृढीकरण मार्फत लैङ्गिक तथा मानव विकासका परिणामहरू सुधार कार्यक्रमका लागि करिव ६५८ अर्ब नेपाली रुपैयाँ (बेलायती पाउण्ड ३८८ मिलियन) को अनुदान सहायता रकम रहेको छ। ७ वर्षको कार्यान्वयन अवधि रहेको यस कार्यक्रमले विशेषगरी शिक्षा र स्वास्थ्य क्षेत्रसँग सम्बन्धित सेवा प्रवाहको गुणस्तर अभिवृद्धि तथा त्यस्तो सेवामा पहुँच बिस्तारमा जोड दिने छ। प्रदेश तथा स्थानीय तहको क्षमता विकास गर्ने लगायतको उद्देश्य रहेको यो कार्यक्रम लुम्बिनी र मधेस प्रदेशमा कार्यान्वयन गरिनेछ। समझदारीपत्रमा नेपालको तर्फबाट अर्थ मन्त्रालयका सहसचिव धनीराम शर्मा र बेलायतको तर्फबाट काठमाडौंस्थित बेलायती दूतावासका विकास निर्देशक एवं उपराजदूत पिपा बर्डले हस्ताक्षर गरे। सहसचिव शर्माले समझदारीपत्रहरू नेपाल र बेलायत दुई देशबीचको सौहार्दपूर्ण र स्थिर विकास सहयोगको प्रमाण एको उल्लेख गर्दै सहयोग सामाजिक सेवा, जलवायु अनुकूलनता र मानव पुँजी विकास सहित दिगो विकास लक्ष्यहरू र १६औं आवधिक योजनामा उल्लेखित उद्देश्यहरूमा केन्द्रित हुने बताए।"
गौरीफन्टा नाकाको स्तरन्नोति र फाप्ला क्रिकेट मैदान बनाउन भारतीय प्रधानमन्त्रीलाई आग्रह गरेकी छु : परराष्ट्रमन्त्री राणा,"धनगढी : परराष्ट्रमन्त्री आरजु राणा देउवाले कैलालीको भारतसँग सीमाना जोडिएको गौरीफन्टा नाका र फाप्ला क्रिकेट मैदानका बारेमा भारतीय प्रधानमन्त्री नरेन्द्र मोदीसँग कुराकानी भएको बताएकी छन्। धनगढी उपमहानगरपालिका वडा नम्बर ४ को वडा कार्यालयको उद्घाटन समारोहलाई सम्बोधन गर्दै मन्त्री देउवाले यस्तो बताएकी हुन्। उनले भारतका प्रधानमन्त्री मोदीसँग सुदूरपश्चिमको आर्थिक विकासको मेरुदण्डको रूपमा रहेको धनगढीगौरीफन्टा नाकाको सतरोन्नति गरिदिन र धनगढीमा अन्तर्राष्ट्रिय स्तरको क्रिकेट मैदान बनाइदिन अनुरोध गरेको बताइन्। मैले सुदूरपश्चिमको आर्थिक विकासको मेरुदण्डको रूपमा रहेको गौरीफन्टा नाकाको स्तरोन्नतिका लागि भारतीय प्रधानमन्त्रीसँग कुराकानी गरेको छु। त्यसमा भारतीय प्रधानमन्त्री नरेन्द्र मोदी सकारात्मक देखिनुभएको छ, देउवाले भनिन्। उनले सुदूरपश्चिमका मुख्यमन्त्री कमलबहादुर शाहलाई धनगढीगौरीफन्टा नाकाको महत्वका बारेमा लेखेर पठाउन निर्देशन दिएको समेत बताइन्। नाकाको उपादेयताका बारेमा लेख्न भनेको छु। यस नाकाले नेपाल र भारतको ब्यापार ब्यवसायमा हुने बढोत्तरीका बारेमा पनि लेख्न भनेकी छु। त्यो सबै कुरा भारतलाई लिखितरूपमा बुझाउन भनेको छु,' उनले भनिन्। परारापष्ट्रमन्त्री देउवाले फाप्ला अन्तर्राष्ट्रिय क्रिकेट मैदान बनाउनका लागि पनि भारतीय प्रधानमन्त्रीलाई आग्रह गरेको बताइन्। मैले भारत भ्रमणका क्रममा फाप्ला क्रिकेट मैदान, महाकाली नदीका विभिन्न स्थानमा पक्की पुल बनाउन पनि कुराकानी गरेको छु। त्यसमा भारतीय प्रधानमन्त्री सकारात्मक देखिनुभएको छ, उनले भनिन्। परराष्ट्रमन्त्री भएपछि देउवा पहिलो पटक गृहनगर धनगढी आएकी हुन्। बुधबार विहान धनगढी विमानस्थलममा कार्यकर्ताहरूले उनको भब्य स्वागत गरेका थिए। मोटरसाइकल र कारमा पुगेका कार्यकर्ताहरूले नाराबाजी गर्दै परराष्ट्रमन्त्री देउवालाई विमानस्थलबाट देउवा निवास उत्तरबेहडीसम्म र्याली गरेर पुगाएका थिए। मन्त्री राणाको स्वागतमा सुदूरपश्चिम प्रदेश सरकारका मुख्यमन्त्री कमलबहादुर शाह, आर्थिक मामिला मन्त्री बहादुरसिंह थापा, सामाजिक विकास मन्त्री मेघराज खड्का, राज्य मन्त्री सरस्वती खड्कालगायतका मन्त्री तथा प्रदेश सभा सदस्यहरूको उपस्थिति थियो। मन्त्री राणा धनगढी स्थित आफ्नो घरमा गौरा बिसर्जनका लागि आएकी हुन्। आरजुले हरेक वर्ष धनगढी स्थित आफ्नो निवासमा हरेक वर्ष गौरा पर्व मनाउँदै आएकी छन्।"
देशभरका छोटी भन्सार कार्यालय चाँडो सञ्चालनमा ल्याउनुपर्छ : गृहमन्त्री,"काठमाडौं : गृहमन्त्री रमेश लेखकले देशभरका छोटी भन्सार कार्यालयहरू सक्दो चाँडो सञ्चालनमा ल्याउनुपर्ने बताएका छन् । उनले राजस्व चुहावट नियन्त्रणका लागि सशस्त्र द्वन्द्वमा बन्द भएका छोटी भन्सार कार्यालयहरू सञ्चालनमा ल्याउनुपर्नेमा जोड दिए। सिंहदरबारस्थित अर्थमन्त्रालयमा बुधबार बसेको केन्द्रीय राजस्व चुहावट नियन्त्रण समितिको बैठकमा गृहमन्त्री लेखकले लक्ष्यअनुसार राजस्व उठाउन गृहमन्त्रालयले पूर्णरुपमा काम गर्ने वचनबद्धता व्यक्त गरे। 'राजस्व लक्ष्यअनुसार उठिरहेको छैन । लक्ष्यअनुसार राजस्व उठाउने विषयमा अर्थमन्त्रालयले राखेको अपेक्षाअनुसार गृहमन्त्रालयले काम गर्छ,'उनले भने,'मैले मेरो मन्त्रालयका वरिष्ठ अधिकृतहरू, नेपाल प्रहरी र सशस्त्र प्रहरी बल नेपालका महानिरीक्षकहरूसँग छलफल गरेर राजस्व बढाउन निर्देशन दिएको छु । यसमा हाम्रो पूर्णरुपमा काम गर्ने बचनबद्धता छ ।' गृहमन्त्री लेखकले जग्गा र भवन भएका छोटी भन्सार कार्यालय सञ्चालनमा ल्याउन चाँडै निर्णय गरिने तथा जनशक्ति पठाउन पहल गरिने बताए। 'भन्सार कार्यालयको जनशक्ति कम छ भने बढी जनशक्ति भएको ठाउँबाट ल्याएर काम गर्न सकिन्छ । यसमा मैले सहयोग गर्छु । भारततिर भन्सार कार्यालय छैन भनेर नेपालमा छोटी भन्सार कार्यालय सञ्चालन गर्न नरोकौँ । छोटी भन्सार कार्यालय हुँदा राजस्वमा वृद्धि हुन्छ,'उनले गृहमन्त्री लेखकले उपप्रधानमन्त्री तथा अर्थमन्त्री विष्णुप्रसाद पौडेललाई गृह मन्त्रालयले गर्ने काममा कमी कमजोरी भए जुन सुकै बेला सुझाव दिन आग्रह गरे । यस्तै,उनले सीमित स्रोतसाधनका बाबजुद प्रहरीले धेरै भार बोकेको उल्लेख गर्दै अर्थमन्त्री पौडेलको ध्यानाकर्षण गराए। 'प्रहरीलाई काम गर्न धेरै भार भएको छ । अत्यन्त सीमित स्रोत साधनका भरमा काम गरिरहेका छन् । यस विषयमा अर्थमन्त्रीको ध्यानाकर्षण गराउन चाहन्छु,'गृहमन्त्री लेखकले भने।"
सङ्क्रमणकालीन न्यायसँग सम्बन्धित विधेयक सभामुखद्वारा प्रमाणित,"काठमाडौं : सभामुख देवराज घिमिरेले सङ्क्रमणकालीन न्यायसँग सम्बन्धित विधेयक प्रमाणित गरेका छन्। सभामुख घिमिरेका प्रेस विज्ञ शेखर अधिकारीका अनुसार उनले बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग (तेस्रो संशोधन) विधेयक, २०८१ प्रमाणित गरेका हुन्। सो विधेयक सङ्घीय संसद्का दुवै सदनबट पारित भइसकेको छ। गत साउन ३० मा प्रतिनिधिसभाबाट पारित भएको विधेयक गत भदौ ६ गते राष्ट्रियसभाले पारित गरेको थियो। सभामुखले प्रमाणित गरेको यो विधेयक प्रमाणीकरणका लागि राष्ट्रपतिसमक्ष पठाइनेछ। राष्ट्रपतिले प्रमाणीकरण गरेपछि विधेयकले कानुनको मान्यता पाउने व्यवस्था छ।"
संक्रमणकालीन न्याय विधेयकमा न्याय खै ?,"सावित्री खड्का । २०६३ मंसिर ५ गते ७ राजनीतिक पार्टी र तत्कालीन नेकपा माओवादीबीच विस्तृत शान्ति सम्झौता भएको १७ वर्ष नाघिसक्यो। सत्य निरुपण तथा मेलमिलाप आयोग र बेपत्ता आयोग गठन गर्ने र बेपत्ता पारिएका नागरिकको स्थिति ६० दिनभित्र सार्वजनिक गर्ने विषयमा त्यस बेला सहमति भएको थियो। विस्तृत शान्ति सम्झौतामा समावेश गरिएका विषयहरूलाई पालना गर्न भनी १० वर्षपछि अर्थात् २०७१ सालमा दुई छुट्टाछुट्टै आयोग पनि गठन भए। तर, राजनीतिक भागबन्डामा कर्मचारी राख्ने खेलमा रुमलिएको आयोगले उजुरी संकलन गर्नेबाहेक कुनै उपलब्धि हासिल गर्न सकेन। हालै, बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग (तेस्रो) संशोधन विधेयक, २०८१ प्रतिनिधिसभा र राष्ट्रियसभाबाट पारित भएको छ। तर, उक्त विधेयकबाट पीडितले न्याय पाउने देखिँदैन। विधेयकमा केही छुटेका राम्रा पक्ष समेटिए पनि पीडकलाई केन्द्रबिन्दुमा राख्ने गरी ल्याएको विधेयक अझै पूर्ण छैन। न्यायलाई टुंगोतर्फ लैजानुपर्नेमा परिपुरणको ललिपप देखाए जस्तो गरी मानव अधिकारको गम्भीर उल्लंघनका घटना र अन्य घटनालाई एउटै टोकरीमा राखिएको छ। हत्याजस्तो कसुरलाई सामान्य र गम्भीर भनी गरिएको संकुचन परिभाषा त्रुटिपूर्ण छ। मेलमिलापको नाममा पीडितलाई पर्न सक्ने दबाब, प्रभाव र पीडित तथा साक्षी संरक्षणको विषय, बालसेनाको विषय र उजुरी माग्ने विषयमा मौन छ। हत्याजस्तो गम्भीर मानवअधिकार उल्लंघनको घटनालाई साधारण र गम्भीर हत्या भनी वर्गीकरण गर्दा निःशस्त्र व्यक्तिले समेत योजनाबद्ध थियो भन्ने प्रमाणित गर्न नसके पीडितको सूचीमा नपर्ने देखिन्छ। सरकारले पीडितको माग र आवाज सुन्न अब ढिलाइ गर्नु भनेको न्याय नदिनु सरह हो। (खड्का, द्वन्द्वपीडित महिला राष्ट्रिय सञ्जालकी सचिव हुन्।)"
संसदमै जब एमालेमाओवादीका सांसद भिड्ने अवस्थामा पुगे,"काठमाडौं : हिंसा शब्दलाई लिएर नेकपा एमाले र नेकपा माओवादी केन्द्रका सांसदबीच संसदमै दोहोरी चलेको छ। प्रतिनिधिसभा बैठकको विशेष समयमा एमाले सांसद योगेश भट्टराईले १० वर्षे हिंसाका कारण नेपालीले लोडसेडिङको मारमा बस्नुपरेको बताएका थिए। योगेश भट्टराईले सुरूमै विद्युत बक्यौत रकमको विषयमा देखिएको विवादबारे बोलेका थिए। 'हामीले लेखा समितिमा कुनै नयाँ निर्णय गरौं भनेका छैनौं। हामीले त मिनेन्द्र रिजालले बुझाएको प्रतिवेदन र लेखा समितिमै भएको निर्णय कार्यान्वयन गर्ने भनेका छौं। २१ अर्ब ८८ करोड रुपैयाँ उठाउनुपर्छ भनेका छौं,' उनले भने। उनले १६ अर्ब छुट प्रचण्डले दिएको भन्दै अख्तियार दुरुपयोग अनुसन्धान आयोगले छानबिन गर्नुपर्ने माग गरे। 'प्रचण्ड प्रधानमन्त्री भएपछि यस विषयलाई हल गर्न लाल आयोग गठन गर्नुभयो। बक्यौतालाई ६ अर्बमा झार्नुभयो। १६ अर्ब मिनाहा गर्नुभयो। केपी ओलीलाई स्पष्टीकरण सोध्छु भन्नेले कुन कानुनको आधारमा, कुन अधिकार प्रयोग गरेर १६ अर्ब छुट दिनुभयो? यो संसदले अब तपाईँसँग स्पष्टीकरण सोध्छ। उहाँले अख्तियार दुरुपयोग गर्नुभएको छ। यो देशमा अख्तियार छ भने १६ अर्ब रुपैयाँ छुट किन दियो भनेर उहाँसँग सोध्नुपर्छ,' उनले भने। भट्टराईले मिनेन्द्र रिजालको प्रतिवेदनमै प्राधिकरणका पदाधिकारी र व्यवसायीबीच मिलेमतो देखिएको र छानबिन हुनुपर्ने उल्लेख भएको बताए। उनले माओवादी अध्यक्षको पनि मिलेमतो रहेको दाबी गरे। 'यसमा प्रचण्डजीकै मिलेमतो देखिन्छ। नत्र यतिका जोड लिएर उहाँले यो कुरा उठाउनु हुँदैनथ्यो,' उनले भने। विषयान्तर गरेर कोही पनि भाग्न नपाइने उनले बताए। त्यसलगत्तै भट्टराईले जनयुद्धमा माओवादीले विद्युत प्राधिकरणमाथि ठूलो क्षति पुर्याएको बताएका थिए। 'अध्ययनले भन्छ, नेपालमा दस वर्षे हिंसा नभएको भए नेपालमा विद्युतमा खत्रा क्रान्ति हुन्थ्यो। माओवादीले त्यतिबेला कति वटा ट्रान्समिसनलाइन पड्कायो। सबस्टेसन पड्कायो। असुरक्षाका कारण लगानी भएन। त्यो हिंसा नभएको ६५ सालमै लोडसेडिङ मुक्त हुन्थ्यो,' भट्टराईले भने। त्यसपछि माओवादी सांसद माधव सापकोटाले उठेर विरोध जनाए। 'गैरसंसदीय र अमर्यादित शब्द बोल्नुभयो। हिंसा भन्नुभएको छ,' सापकोटाले भने।जवाफमा सभामुख देवराज घिमिरेले विचारको ढंगबाट छलफल हुने भन्दै आफ्नो ध्यानाकर्षण भएको बताए। यसबीचमा योगेश भट्टराईले माओवादीले हिंसा नै गरेको दोहोर्याइरहेका थिए। 'यो हाम्रो परिभाषा हो। उहाँले नमाने पनि हुन्छ, केही फरक पर्दैन। यो हाम्रो पोलिटिकल कमिटमेन्ट हो,' भट्टराईले भने। सभामुखले योगेशलाई समय दिइरहँदा माओवादी सांसदहरूले चर्को आवाजमा विरोध जनाइरहेका थिए। त्यसपछि योगेशले धम्कीबाट आफूहरू नडराउने बताएका थिए। 'अर्कालाई बोल्न नदिनु पनि हिंसा नै हो। यहाँ पनि हिंसा भएको छ,' माओवादी सांसदहरूको आक्रामक शैलीपछि योगेशले थपे, 'तपाईँले धम्की दिएर हुँदैन। तपाईँले धम्की दिएर कोही डराउँदैन।' त्यसपछि सभामुखले माओवादी सांसद देवेन्द्र पौडेललाई बोल्न समय दिए। उनले विगतमा भएका आन्दोलनलाई संविधानले पनि हिंसा परिभाषा नगरेको बताए। 'हामीले कानुन र संविधान बनाएका छौं। विभिन्न प्रकारका आन्दोलनका समीक्षा गरेका छौं। ती आन्दोलनलाई हिंसाको परिभाषा गरिएको छैन। शान्ति प्रक्रियालाई तलमाथि गर्न सत्ता पक्षलाई दिँदैन। हिंसा शब्द रेकर्डबाट हटाइयोस्। संविधान प्रतिकूल हुने शब्द प्रयोग नगरियोस्,' पौडेलले भने। त्यसपछि सभामुख घिमिरेले संसदको मर्यादालाई ख्याल राख्न आग्रह गरे। 'हिंसा भन्ने शब्द कसरी प्रयोग भएको छ। संवैधानिक हो होइन छलफल गर्न सकिन्छ,' उनले भने। फेरि योगेशले बोल्न थालेपछि माओवादीका प्रमुख सचेतक हितराज पाण्डेले नियमापत्ति जनाए। योगेश भन्दै थिए, '२०७५७६ सालमा ट्रान्समिसन किनेर भक्तपुरमा राखेको छ। छोपेर राखेको बस्तु के रहेछ। ५ अर्बको बस्तु किन त्यसरी राखेको भनेका छौं। छानबिन गर्नुस् भनेका छौं। उता हेटौंडा अफिसमा ५ महिना पुग्ने किन जगेडा सामान किनियो?' यति बोलेपछि सभामुखले हितराजलाई समय दिन्छन्। 'हामीले नियमापत्ति उठाइरहेका छौं। जसरी नियमको उल्लंघन भइरहेको छ। न दिएको समयको पालन गरिएको छ, न भाषा त्यस्तो प्रयोग गरिएको छ। नियमावलीको २६ अन्तर्गत हाम्रो संविधान र नियमावलीअनुसार भाषा प्रयोग भएको छैन,' हितराजले भने। त्यसपछि सभामुखले हिंसा भन्ने शब्द प्रयोग गर्न मिल्न नमिल्ने विषयमा छानबिन गर्न सचिवालयलाई निर्देशन दिन्छन्। सभामुखको उक्त निर्देशनपछि योगेश थप्छन्, 'सचिवालयले छानबिन गरोस्। हाम्रो राजनीतिक प्रतिबद्धतामा के छानबिन हुन्छ? हाम्रो सिद्धान्तमाथि छानबिन गर्ने को हो?' चर्काचर्की भइरहेकै बेला एमाले सांसद रघुजी पन्तले पनि नियमापत्ति जनाउँछन्। 'जोकसैले नियमापत्ति जनाउन सक्यो। तर, उक्त विषय असंसदीय साबित गर्नुपर्छ। 'संसद' भन्ने पुस्तकमा हिंसालाई अमर्यादित भनिएको छैन। उहाँहरूले जनयुद्ध माग्नुभएको छ। किन कन्जुस्याइँ गर्नुहुन्छ भन्नुहुन्छ। जनयुद्धमा मान्छे मर्यो। त्यही भएर हिंसा हो। यो जायज पनि हो,' पन्तले भने। पन्तको कुरापछि एमाले सांसद माधव सापकोटा झन् उत्तेजित हुन्छन्। माओवादी सांसदहरूले उठेर निरन्तर विरोध जनाइरहन्छन्। त्यसपछि सभामुख पनि आक्रोशित बन्दै यसमा विषयमा निर्देशन दिइसकिएको स्मरण गराउँछन्। 'सचिवालयलाई निर्देशन दिइसकेको अवस्थामा यही विषयलाई अगाडि बढाउन सकिँदैन। दोहोरी खेलेर निष्कर्ष निस्किने पनि होइन,' सभामुखले भने।"
'हिंसा' शब्दले एमालेमाओवादीबीच संसदमा हंगामा,"काठमाडौं : प्रतिनिधिसभा बैठकमा एमाले सांसद योगेश भट्टराईले माओवादी सशस्त्र संघर्षलाई हिंसा भनेपछि एमाले र माओवादी सांसदबीच विवाद भएको छ। बुधबार बसेको बैठकको विशेष समयमा भट्टराईले माओवादी हिंसा नभएको भएका विद्युत क्षेत्रमा अझै विकास गर्न सक्थ्यो भन्ने अभिव्यक्ति दिएपछि माओवादी सांसदहरूले नियमापत्ति जनाएका थिए। माओवादी सांसद माधव सापकोटाले माओवादी आन्दोलनलाई हिंसा भन्नु संविधान विपरीत भएको भन्दै रेकर्डबाट उक्त शब्द हटाउन माग गरे। तर, भट्टराईले माओवादी सशस्त्र संघर्ष हिंसा नै भएको पटकपटक दोहोर्याएपछि माओवादी सांसदहरू थप आक्रोशित भएका थिए। सभामुख देवराज घिमिरेले अभिव्यक्ति टुङ्गाउन निर्देशन दिएपछि पनि भट्टराईले तत्कालीन समयमा माओवादीले धेरै हिंसा नै गरेको बताए। त्यसपछि माओवादी र एमाले सांसदबीच वादप्रतिवाद भएपछि सभामुख घिमिरेले सांसद भट्टराईले प्रयोग गरेको हिंसा शव्दका बारेमा अनुसन्धान गर्न सचिवालयलाई निर्देशन दिएका थिए। तर, दुई पक्षबीचको वादविवाद भने रोकिएन। सभामुख घिमिरेले अन्तिम पटक भन्दै बस्नका लागि चेतावनी दिएपछि सांसदहरू बसेका थिए। त्यसपछि विशेष समयमा अन्य सांसदहरूले धारणा राखेका थिए।"
प्रधान सेनापतिमा अशोकराज सिग्देल नियुक्त,"काठमाडौं : नेपाली सेनाको प्रधान सेनापतिमा अशोकराज सिग्देल नियुक्त भएका छन्। सरकारको सिफारिसमा राष्ट्रपति रामचन्द्र पौडेलले रथी सिग्देललाई भदौ २४ बाट लागू हुनेगरी नेपाली सेनाको प्रधान सेनापतिमा नियुक्त गरेको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिइन्। सिग्देल हाल कायममुकायम प्रधान सेनापति हुन्। राष्ट्रपति कार्यालयबाट जारी विज्ञप्तिमा भनिएको छ, राष्ट्रपति श्री रामचन्द्र पौडेलज्यूले नेपालको संविधानको धारा २६७ को उपधारा (५) बमोजिम नेपाल सरकार, मन्त्रिपरिषद्को सिफारिसमा हाल नेपाली सेनाको कायममुकायम प्रधान सेनापतिको कार्यभार सम्हाल्दै आउनुभएका व्य नं १६१४ बलाधिकृत रथी श्री अशोकराज सिग्देलज्यूलाई नेपाली सेनाको प्रधान सेनापति पदमा मिति २०८१५२४ गतेबाट लागू हुने गरी नियुक्ति गर्नुभएको छ। योसँगै सिग्देल नेपाली सेनाको ४५ औं प्रधान सेनापति बनेका हुन्। प्रधानसेनापति प्रभुराम शर्माले अवकाशमा जानुअघि साउन २४ गतेदेखि कार्यभार बुझबुझारथ गरेर बिदा बसेका थिए।"
एकीकृत समाजवादी काठमाडौंका उपाध्यक्ष थापा र सचिव न्यौपानेले गरे पार्टी छाडेको घोषणा,"उनले दशौं महाधिवेशनसम्म आइपुग्दा एकीकृत समाजवादीले पार्टी विभाजनको औचित्य पनि पुष्टि गर्न नसकेको र झनै दक्षिणपन्थी अवसरवादतर्फ अग्रसर भएको ठहर गरेका छन्। काठमाडौं : नेकपा एकीकृत समाजवादीका काठमाडौं जिल्ला कमिटीका उपाध्यक्ष बटुकृष्ण थापा,सचिव ध्रुवराज न्यौपाने लगायतले पार्टी परित्याग गरेको घोषणा गरेका छन्। दशौं महाधिवेशनसम्म आइपुग्दा एकीकृत समाजवादीले पार्टी विभाजनको औचित्य पनि पुष्टि गर्न नसकेको र झनै दक्षिणपन्थी अवसरवादतर्फ अग्रसर भएको भन्दै उनीहरुले पार्टी त्याग गरेको घोषणा गरेका हुन्। एकीकृत समाजवादीका केन्द्रीय पदाधिकारी र पोलिटव्युरो सदस्यहरुको निर्वाचन भइरहेका बेला काठमाडौंका प्रभावशाली अन्य नेताहरुले समेत पार्टीबाट राजीनामा दिएका छन्। सचिव न्यौपानेले नेकपा एकीकृत समाजवादी पार्टीमा व्यक्तिवादी चरित्र हावी भएको उल्लेख गरेका छन्। नेपाली कम्युनिष्ट आन्दोलनमा निरन्तर सक्रिय रहने क्रममा आम नागरिक र देशको हितमा काम गर्ने भनेर गठन भएको नेकपा एकीकृत समाजवादी पार्टीको कार्यदिशा तथा दशौं महाधिवेशनसम्म आइपुग्दा यो पार्टी झनै दक्षिणपन्थी अवसरवादतर्फ अग्रसर भएको, नेपाली कम्युनिष्ट आन्दोलनमा देखिएको प्रधान समस्याको निरन्तरता यस पार्टीमा पनि देखिएको, व्यक्तिवादी चरित्र हावी भएको र पार्टी विभाजनको औचित्य पनि पुष्टि गर्न नसकेकाले आजकै मितिबाट एकीकृत समाजवादी पार्टीको साधारण सदस्यसम्म नरहने गरी काठमाडौं जिल्ला सचिवलगायत पार्टी तथा भातृ संगठनको सम्पूर्ण जिम्मेवारीबाट राजीनामा दिई अलग भएको जानकारी गराउन चाहन्छु। विज्ञप्तिमार्फत उनले भनेका छन्,वामपन्थी आन्दोलन तथा समाजवादी आन्दोलनलाई थप मजबुत बनाउनका लागि विभाजित नभई एकीकृत हुन तथा मजबुत कम्युनिष्ट पार्टी निर्माणमा योगदान पुऱ्याउनुका साथै जनताको बहुदलीय जनवाद (जबज)मार्फत समाजवादको बाटोमा गोलबद्ध हुन सबै न्यायप्रेमी कमरेडहरुमा हार्दिक आह्वान गर्न चाहन्छु। न्यौपानेले नेकपा एमालेको साविक कपन गाउँ कमिटीको सदस्य, उपसचिव, संयोजक हुँदै दुई कार्यकाल अध्यक्षको जिम्मेवारी निर्वाह गरिसकेको उल्लेख गरेका छन्। उनले भनेका छन्,विसं २०७२ सालमा सम्पन्न अधिवेशनबाट नेकपा एमाले, काठमाडौं क्षेत्र नं ४ को सचिवमा निर्वाचित भएसँगै संगठन विस्तार र निर्माणमा सक्रिय रहेको तथा पार्टी संगठनसँगै मैले नेकपा एमालेको भ्रातृ संगठनको रुपमा रहेको नेपाल खेलकुद महासंघका विभिन्न कमिटीमा रहेर काम गर्दै गर्दा यसै कालखण्डमा पार्टीले मलाई जिल्ला खेलकुद विकास समिति, काठमाडौंमा अध्यक्षको रुपमा पठाएको जानकारी गराउन चाहन्छु। त्यसपछि, तत्कालीन नेकपा एमाले र माओवादीबीच भएको पार्टी एकतापछि बनेको नेकपाको जिल्ला कमिटीको सदस्यको रूपमा समेत मैले सक्रिय भूमिका निर्वाह गरेको थिएँ।"
जनतालाई शुद्ध र स्वच्छ खानेपानी वितरण गर्न मन्त्री यादवको निर्देशन,"काठमाडौं : खानेपानी मन्त्री प्रदीप यादवले नेपाली जनतालाई शुद्ध र स्वच्छ खानेपानी वितरण गर्न आफ्नो प्रमुख उद्देश्य भएको बताएका छन्। उक्त लक्ष्य हासिल गर्न मन्त्रालयका कर्मचारीहरूलाई निरन्तर मेहनत गर्न उनले निर्देशन दिए। मन्त्रालयमा बुधबार आयोजित विकास समस्या समाधान समितिको बैठक र आर्थिक वर्ष २०८००८१ को वार्षिक प्रगति समीक्षा कार्यक्रमलाई सम्बोधन गर्दै मन्त्री यादवले जनतालाई स्वच्छ खानेपानी उपलब्ध गराउनुपर्ने कामलाई पहिलो प्राथमिकतामा राख्नुपर्ने बताए। 'शुद्ध खानेपानी जनताको अधिकार हो। यसलाई सुनिश्चित गर्न हामी कुनै कसर बाँकी राख्ने छैनौं,' उनले भने। मन्त्री यादवले चुरे दोहन र जलवायु परिवर्तनका कारण पानीका स्रोतहरू सुक्दै गएको र यसले गर्दा मुलुकभर खानेपानीको आपूर्ति व्यवस्थामा चुनौती उत्पन्न भएको औंल्याए। उनले भने, 'मधेसमा चुरेको दोहनका कारण पानीका स्रोतहरू सुक्दै गएका छन्। जसले गर्दा चापाकलहरूमा पानी आउन छाडेको छ। यो समस्याको समाधानका लागि देशभरि नै जलस्रोतको अध्ययन गरी आवश्यक कदम चाल्न जरुरी छ।' बजेट अभावले जनतालाई आवश्यक पर्ने खानेपानी आयोजनाहरूको निर्माणमा अवरोध सिर्जना भइरहेको बताउँदै मन्त्री यादवले अर्थ मन्त्रालयको असहयोगप्रति असन्तुष्टि व्यक्त गरे। 'अर्थ मन्त्रालयले पठाइएका फाइलहरू खोल्न आलटाल गर्छ। फाइल नखोल्दा खानेपानीका महत्त्वपूर्ण परियोजनाहरू अघि बढ्न सकेका छैनन्। यस विषयमा म प्रधानमन्त्रीज्यूसँग सीधा कुरा राख्नेछु,' उनले भने।"
एकीकृत समाजवादीको महिला उपाध्यक्षमा रामकुमारी झाँक्री पराजित,"काठमाडौं : नेकपा एकीकृत समाजवादीको महिला उपाध्यक्षमा रामकुमारी झाँक्री पराजित भएकी छन्। मंगलबार भएको मतदानपछि भएको मतगणनामा एकीकृत समाजवादीको सचिव रहेकी झाँक्री जयन्ती राईसँग उपाध्यक्षमा पराजित भएकी हुन्। राईले १८९ मत ल्याएर विजयी हुँदा प्रतिद्वन्द्वि झाँक्रीले ११२ मत ल्याएकी हुन्। एमाले विभाजनको माधव नेपालको हात समाएर निर्वाचन आयोगमा दल दर्ताका लागि पुर्याउँदा युवा नेतृ झाँक्रीको चर्चा बढेको थियो। एमाले विभाजन भएर बनेको नेकपा (एकीकृत समाजवादी)की सचिव झाक्री गएको प्रतिनिधि सभाको निर्वाचनमा माओवादी र कांग्रेको साथ पाएपनि एमाले सचिव गोकर्ण विष्टसँग पराजित भएकी थिइन्। काठमाडौंको थापागाउँस्थित अर्पण बैंक्वेटमा जारी मतगणनमा अधिकांश पदमा अध्यक्ष माधवकुमार नेपालनिकट नेताहरु निर्वाचित भएका छन्। यद्यपी निर्वाचन समितिले पदाधिकारीको अन्तिम मत परिणाम घोषणा गर्न भने बाँकी रहेको छ। एकीकृत समाजवादीले पहिलो पटक गरेको महाधिवेशनलाई १० औं महाधिवेशनको नाम दिएर भएको महाधिवेशन हलबाट माधवकुमार नेपाललाई अध्यक्ष, घनश्याम भुसाललाई महासचिव र झलनाथ खनाललाई सम्मानीत नेतामा दोहोर्याएर घोषणा भएको थियो। निर्वाचन हुँदा खनालको समर्थनमा अध्यक्षमा भुसालले दाबी गरेका थिए। उक्त समयमा बाँकी केन्द्रीय सदस्य १० दिनभित्रै टुंग्याउने घोषणा भएपनि लामोसम्म केन्द्रीय कमिटीले पूर्णता पाउन सकेको थिएन। सहमतिबाट पदाधिकारी चयन गर्ने भनिए पनि पार्टी अध्यक्ष माधव कुमार नेपाल असफल बनेका थिए। उम्मेदवार मनोनयन गरेपनि मंगलबार घनेन्द्र बस्नेतले आफ्नो उम्मेदवारी फिर्ता लिएसँगै वरिष्ठ उपाध्यक्षमा राजेन्द्र पाण्डे सर्वसम्मत भएका थिए। बाँकी पदमा निर्वाचन भएको हो। गत असार १६ देखि २० गतेसम्म काठमाडौंमा पार्टीको राष्ट्रिय महाधिवेशन चलेको थियो।"
सभामुख घिमिरेबाट संक्रमणकालीन न्यायसम्बन्धी विधेयक प्रमाणित,काठमाडौं : सभामुख देवराज घिमिरेले संक्रमणकालीन न्यायसम्बन्धी विधेयक (टीआरसी) प्रमाणित गरेका छन्। संघीय संसदका दुवै सदन (प्रतिनिधिसभा र राष्ट्रिय सभा)बाट पारित भएपछि विधेयक सभामुख घिमिरेबाट आज प्रमाणित भएको सभामुखका प्रेशविज्ञ शेखर अधिकारीले जानकारी दिए। सभामुखबाट प्रमाणित भएको उक्त विधेयक प्रमाणीकरणका लागि अब राष्ट्रपतिकहाँ पठाइनेछ। राष्ट्रपति रामचन्द्र पौडेलले प्रमाणीकरण गरेपछि विधेयकले कानुनको रुप लिनेछ।
गौरा बिसर्जनका लागि परराष्ट्रमन्त्री राणा धनगढीमा,"धनगढी : परराष्ट्रमन्त्री भएपछि पहिलो पटक धनगढी आएकी आरजु राणा देउवालाई कार्यकर्ताहरूले भब्य स्वागत गरेका छन्। बुधबार विहान धनगढी विमानस्थलममा कार्यकर्ताहरूको ठूलो भीड लागेको थियो। कांग्रेस एमालेको गठबन्धनको सरकारमा शक्तिशाली मन्त्री बनेपछि उनको धनगढीमा भब्य स्वागत गरिएको हो। धनगढी विमानस्थल पुगेका नेता कार्यकर्ताहरूलाई सम्हाल्न प्रहरीलाई हम्मेहम्मे परेको थियो। मोटरसाइकल र कारमा पुगेका कार्यकर्ताहरूले नाराबाजी गर्दै परराष्ट्रमन्त्री देउवालाई विमानस्थलबाट देउवा निवास उत्तरबेहडीसम्म र्याली गरेर पुगाएका थिए। मन्त्री राणाको स्वागतमा सुदूरपश्चिम प्रदेश सरकारका मुख्यमन्त्री कमलबहादुर शाह, आर्थिक मामिला मन्त्री बहादुरसिंह थापा, सामाजिक विकास मन्त्री मेघराज खड्का, राज्य मन्त्री सरस्वती खड्कालगायतका मन्त्री तथा प्रदेश सभा सदस्यहरूको उपस्थिति रहेको थियो। मन्त्री राणा धनगढीस्थित आफ्नो घरमा गौरा विसर्जनका लागि आएकी हुन्। आरजुले हरेक वर्ष धनगढीस्थित आफ्नो निवासमा हरेक वर्ष गौरा पर्व मनाउदै आएकी छन्। विमानस्थलबाट आफ्नो निवास पुगेकी देउवाले गौरा देवीको दर्शन गर्नुका साथै पूजा अर्चना गरी गौरा बिसर्जन गरेकी छन्। पञ्चमीदेखि सुदूरपश्चिमका हरेक घरमा विरुडा भिजाएर गौराको औपचारिक सुरुवात गरिन्छ। विरुडा भिजाउने र धुने कार्य उनका आफन्तहरूले गरे पनि बिसर्जनका लागि भने देउवा आफैं आएकी हुन्। मन्त्री राणाले गौराको पूजा अर्चनापछि सञ्चारकर्मीहरूसँग प्रतिक्रिया दिँदै गौरा पर्वले सामाजिक एकता र भाइचाराको सम्बन्ध स्थापित गरेको बताइन्। गौरामा परम्परागत गीत खेल्दा या देउडा खेल्दा एक आपसमा हात जोडेर खेलिने हुँदा त्यसले नै सामाजिक एकतालाई जोडेको आभास गराउँछ, उनले भनिन्। उनी हरेक वर्ष गौरा मनाउन धनगढीस्थित घरमा आउने गरेकी छन्। धनगढी घरमा हामी हरेक वर्ष गौराको पूजा अर्चना गर्दै आएका छौं। यही अवसरमा यसपटक पनि गौरा पूजनका लागि धनगढी आएकी हुँ, देउवाले भनिन्। २०७४ सालको निर्वाचनमा उनलाई पर्यटक उमेदवारको आरोप लागेपछि उनले अहिलेका धनगढीका मेयर गोपाल हमालको घर किनेकी थिइन। त्यसपछि देउवा हरेक वर्ष गौराको अवसरमा धनगढी आउने गर्छिन्। शनिबारदेखि आफूले गौराको व्रत बसेको बताउँदै उनले भनिन्, कार्य व्यस्तताका कारण यसपटक गौरा मनाउन ढिलो गरी धनगढी पुगेँ। शनिबार देउवा निवासको गेटमा बम फेला परेको थियो। त्यसैले बुधबार उनलाई कडा सुरक्षाकाबीच धनगढी ल्याइएको थियो। आरजुको सुरक्षाका लागि नेपाल प्रहरी, सशस्त्र प्रहरी परिचालन गरिएका थिए। कैलालीका प्रमुख जिल्ला अधिकारी धर्मेन्द्र कुमार मिश्र, एसपी पदमबहादुर विष्ट सहितका सुरक्षाअधिकारी विमानस्थलनै पुगेका थिए।"
"कार्यतालिका बनाएर काम गरिरहेको छु, तपाईंहरू पनि नतिजा देखिने गरी काम गर्नुहोस्","काठमाडौं : संस्कृति,पर्यटन तथा नागरिक उड्डयनमन्त्री बद्री पाण्डेले हरेक दिनलाई परीक्षाको रूपमा सम्झेर काम गरिरहेको बताएका छन्। बुधबार पर्यटन सम्बद्ध निकायहरूसँगको छलफलका क्रममा मन्त्री पाण्डेले जिम्मेवारीमा आएदेखि कार्यतालिका बनाएर आफू काम गरिरहेको बताउँदै कागजमा भन्दा फिल्डमा नतिजा देखिने गरि काम गर्न समेत विभागीय प्रमुखहरूलाई निर्देशन समेत दिए। उनले कुन निकायमा कुन ऐन,कानुनको खाँचो छ ? यसलाई प्राथमिकीकरण गर्दै अघि बढ्नु पर्नेमा जोड दिए । 'मैले हरेक दिनलाई परीक्षाको रूपमा लिएको छु । मन्त्रालयको जिम्मेवारीमा आएको दिनदेखि नै कार्यतालिका बनाएर अघि बढेको छु,' मन्त्री पाण्डेले भने,'तपाईंहरू पनि कागजमा भन्दा फिल्डमा नतिजा देखिने गरि काम गर्नुहोस्।' उनले मन्त्री र मन्त्रालयको नाममा कसैले अस्वभाविक दबाब,प्रलोभन दिएको अवस्थामा आफूलाई सिधै सम्पर्क गर्न समेत मातहतका निकायलाई आग्रह गरे। मन्त्री पाण्डेले मन्त्री,सचिव फेरिए पनि संरचना रहिरहने बताउँदै इमान्दारिताका साथ काम गर्न समेत निर्देशन दिए। मन्त्री पाण्डेले प्रत्येक बुधबार मन्त्रालय मातहतका सम्वद्व विभाग वा निकायहरूसँग छलफल गर्दै आएका छन्।"
एकीकृत समाजवादीको पदाधिकारीमा कोको भए निर्वाचित ?,"काठमाडौं : एमालेबाट विभाजन भएर बनेको नेकपा एकीकृत समाजवादीको पदाधिकारीका लागि भएको निर्वाचनको मत परिणाम आएको छ। सहमति हुन बाँकी पदमा मंगलबार निर्वाचन भएको हो। एकीकृत समाजवादीले पहिलो पटक गरेको महाधिवेशनलाई १० औं महाधिवेशनको नाम दिएको महाधिवेशन हलबाट माधवकुमार नेपाललाई अध्यक्ष, घनश्याम भुसाललाई महासचिव र झलनाथ खनाललाई सम्मानीत नेतामा पुन: दोहोर्याएर घोषणा भएको थियो। उक्त समयमा बाँकी केन्द्रीय सदस्य १० दिनभित्रै टुंग्याउने घोषणा भएपनि लामोसम्म केन्द्रीय कमिटीले पूर्णता पाउन सकेको थिएन। केन्द्रीय सदस्य चयन गरेपछि सहमतिबाट पदाधिकारी चयन गर्ने भनिए पनि पार्टी अध्यक्ष माधवकुमार नेपाल असफल बनेका थिए। उम्मेदवार मनोनयन गरेपनि मंगलबार घनेन्द्र बस्नेतले आफ्नो उम्मेदवारी फिर्ता लिएसँगै वरिष्ठ उपाध्यक्षमा राजेन्द्र पाण्डे सर्वसम्मत भएका थिए। निर्वाचनबाट महिला उपाध्यक्षमा जयन्ती राई निर्वाचित भएकी छन् । राईले १८९ मत ल्याउँदा प्रतिद्वन्द्वि रामकुमारी झाँक्रीले ११२ मत ल्याएर पराजित भएकी हुन्। यस्तै, मधेशी उपाध्यक्षमा धर्मनाथ साह निर्वाचित भएका छन्। यसैगरी उपाध्यक्षमा डा गंगालाल तुलाधर, भानुभक्त जोशी, प्रकाश ज्वाला र जगन्नाथ खतिवडा निर्वाचित भएका छन्। उपाध्यक्षमा तुलाधरले सबैभन्दा धेरै १८९ मत पाएका थिए। महिला र मधेशी समुदायको उपाध्यक्षमा २२ जना र ४ खुल्ला उपाध्यक्षका लागि ११ जनाको उम्मेदवारी परेको थियो। उपमहासचिवमा मेटमणि चौधरी, रामकुमार भट्टराई, राजेन्द्र राई र गरिमा शाह निर्वाचित भएका छन् । ४ उपमहासचिवका लागि १९ जनाको उम्मेदवारी परेको थियो। उपमहासचिवमा चौधरीले प्रतिस्पर्धीमध्ये सबैभन्दा धेरै १५८ मत प्राप्त गरेका छन्। सचिवमा गणेशबहादुर विश्वकर्मा (दलित), बलदेव चौधरी (आदिबासी जनजाति), श्रीनाथ बराल, शेरबहादुर कुँवर, सोमप्रसाद पाण्डे, सावित्राकुमारी भुसाल र चन्द्रबहादुर शाही निर्वाचित भएका छन्। दलित सचिवमा र आदिबासी जनजाति सचिवमा ३ ३ जना र खुल्ला सचिवमा २६ जनाको उम्मेदवारी परेको थियो। खुल्ला सचिवमा सबैभन्दा धेरै कुँवरले १५३ मत प्राप्त गरेका छन्। सुदूरपश्चिम प्रदेशका निवर्तमान मुख्यमन्त्री दीर्घ सोडारी सचिव पदमा पराजित भएका छन्। उनले ५३ मत मात्रै पाएका छन्।"
अग्नि सापकोटाविरुद्धको मुद्दामा निर्णय सुनाउने दिन फेरि सर्यो,"काठमाडौं : सर्वोच्च अदालतमा नेकपा (माओवादी केन्द्र)का उपाध्यक्ष अग्निप्रसाद सापकोटाविरुद्धको अपहरण तथा हत्यासम्बन्धी मुद्दामा निर्णय सुनाउने दिन फेरि सरेको छ। सर्वोच्च अदालतले संवैधानिक इजलासमा सापकोटाविरुद्धको मुद्दाको निर्णय सुनुवाइका लागि आज पेशी तोकिएको थियो। प्रधानन्यायाधीश विश्वम्भरप्रसाद श्रेष्ठ,प्रकाशमान सिंह राउत,सपना प्रधान मल्ल,प्रकाशकुमार ढुङ्गाना र कुमार रेग्मीको पूर्ण इजलासले सापकोटाविरुद्ध मुद्दाको निर्णय सुनाउने भनिएपनि अर्को दिनलाई सारेको हो। यसअघि २३ साउनमा पनि मुद्दाको फैसला सुनाउने दिन सारेको थियो संवैधानिक इजालसमा सापकोटाविरुद्ध तीनवटा मुद्दा छन्। काभ्रेका अर्जुन लामालाई अपहरण गरी हत्या गरेको आरोप सापकोटामाथि छ। अर्जुनकी पत्नी पूर्णमाया लामा,कनकमणि दिक्षीत र सुशिल प्याकुरेलसहित ८ जनाले सापकोटाविरुद्ध मुद्दा दायर गरेका थिए। विसं २०६२ वैशाख १६ गते तत्कालीन माओवादीको अपहरणमा परेका लामाको दुई महिनापछि शव फेला परेको थियो। लामाकी पत्नी पूर्णमायाले आफ्ना श्रीमानको हत्यामा नेता सापकोटा संलग्न रहेको उल्लेख गर्दै विसं २०६९ मङ्सिर ७ गते जिल्ला अदालत काभ्रेमा मुद्दा दायर गरेकी थिइन्। सोही मुद्दाको पुनरावेदन सर्वोच्चमा आएको हो। त्यसअघि विसं २०७२ चैत २२ गते सर्वोच्च अदालतका तत्कालीन न्यायाधीश सुशीला कार्की र ओमप्रकाश मिश्रको संयुक्त इजलासले मुद्दा संवैधानिक इजलासमा हेरिने आदेश दिएको थियो। उक्त आदेशपछि तत्कालीन प्रधानन्यायाधीश चोलेन्द्रशम्शेर राणा, न्यायाधीशहरू दीपककुमार कार्की, केदारप्रसाद चालिसे, मीरा खड्का र हरिकृष्ण कार्कीको संवैधानिक इजलासले नेता सापकोटाविरुद्ध द्वन्द्वकालमा काभ्रेका अर्जुन हत्याको घटनामा उक्त आयोगमा परेको उजुरीको प्रतिलिपी मगाउन आदेश जारी गरेको थियो।"
सरकारले तत्कालै साझा न्यूनतम कार्यक्रम सार्वजनिक गर्नुपर्छ : सांसद केसी,काठमाडौं : नेपाली कांग्रेसका सांसद अर्जुननरसिंह केसीले अहिलेको एमालेकांग्रेसको संयुक्त सरकारले तत्कालै साझा न्यूनतम कार्यक्रम सार्वजनिक गर्नुपर्ने बताएका छन्। बुधबार प्रतिनिधिसभाको विशेष समयमा बोल्दै केसीले अहिलेको गठबन्धन सरकारले गरेको सहमतिको पात्र आफू पनि रहेपनि अहिलेसम्म साझा न्यूनतम कार्यक्रम सार्वजनिक नहुनु राम्रो कुरा नभएकाले तत्काल सार्वजनिक गर्नुपर्ने बताए। जनतामा देखिएको निराशा चिर्न र अविश्वासलाई विश्वासमा बदल्नका लागि पनि सुशासनको प्रतिबद्धतासहित साझा कार्यक्रम आउनुपर्ने उनको भनाइ छ। केसीले अहिलेको सरकार असफल भए समग्र व्यवस्था असफल हुने भन्दै व्यहारमा दुई दलले सुशासनका लागि काम गर्नुपर्नेमा जोड दिए। उनले चर्चित भ्रष्टाचार काण्डको राष्ट्रियरूपमा छानबिनका लागि प्रधानन्यायाधीशको नेतृत्वमा न्यायिक आयोग गठन गर्न सुझाव दिए। निष्पक्ष काम गर्ने आयोग बनाउने कुरा अहिलेको राष्ट्रिय आवश्यता भएको उनको भनाइ छ। उनले भ्रष्टाचारमा पाँच वर्षको हदम्याद राखिएकोमा आपत्ति जनाउँदै यस्तो प्रावधानसहितको विद्येयक फिर्ता गरिनुपर्ने बताए।
अस्पतालको सेवालाई प्रभावकारी बनाउन तीनै तहका सरकार मिल्नुपर्छ : स्वास्थ्यमन्त्री पौडेल,काठमाडौं : स्वास्थ्य तथा जनसंख्या मन्त्री प्रदीप पौडेलले जनतालाई सहजरूपमा स्वास्थ्य सेवा प्रदान गर्नका लागि सबै मिलेर काम गनुपर्ने बताएका छन्। बुधबार भक्तपुरस्थित क्यान्सर अस्पतालमा रेडियोथेरापी लगायत अत्याधुनिक स्वास्थ्य उपकरणबाट सेवा शुभारम्भ गर्दै पौडेलले सरकारी अस्पतालबाट जनताले लिने सेवा सुविधा बढाई सहज गर्नका लागि सबै मिलेर काम गर्नुपर्ने बताए। उनले तीनै तहका सरकार मिलेर अस्पतालको सेवालाई प्रभावकारी बनाउनका लागि ध्यान केन्द्रित गर्नुपर्ने बताए। मन्त्री पौडेलले सरकारी अस्पतालको सेवा समयमा चिकित्सकहरूले पूर्णरूपमा अस्पतालमा केन्द्रित हुनुपर्ने र कार्यालय समय पछाडि पनि आवश्यक परे सेवा दिनका लागि तयार हुनुपर्ने बताए। सरकारी अस्पतालको विद्युत महशुसमा आधा छुट दिने गरी मन्त्रालयले सोच तयार गरिरहेको उनको भनाइ छ। उनले चिकित्सकको सुरक्षाको सम्पूर्ण ग्यारेन्टी सरकारले लिने बताए। यसैबीच देशका सरकारी क्यान्सर अस्पतालको ल्याब परीक्षण राष्ट्रिय जनस्वास्थ्य प्रयोगशालाले गर्ने भएको छ। संघअन्तर्गतका भक्तपुर क्यान्सर अस्पताल र बीपी कोइराला मेमोरियल क्यान्सर अस्पताल भरतपुरमा सम्भव नहुने ल्याब परीक्षण राष्ट्रिय जनस्वास्थ्य प्रयोगशालाबाट गराउन मन्त्रालयमा दुवै पक्षबीच सम्झौता सम्पन्न भएको हो।
माओवादी केन्द्रको सुदूरपश्चिम प्रदेशस्तरीय परामर्श बैठक सुरू,"धनगढी : नेकपा माओवादी केन्द्रको सुदूरपश्चिम प्रदेशस्तरीय परामर्श बैठक आजदेखि सुरू भएको छ। भोलिसम्म चल्ने बैठकमा केन्द्रीय पदाधिकारीसहित सो प्रदेशका केन्द्रीय सदस्य र प्रदेश पदाधिकारीहरूको सहभागिता रहने माओवादी केन्द्र सुदूरपश्चिम प्रदेशले जनाएको छ। केन्द्रीय समिति बैठकमा प्रस्तुत गर्ने दस्तावेज लेख्नुअघि केन्द्र र प्रदेशका नेताहरूसँग परामर्श गर्ने कार्यक्रमअन्तर्गत परामर्श बैठक सुरू गरिएको हो । जसअनुसार बागमती,उपत्यका विशेष प्रदेश, सम्पर्क समन्वय प्रदेश र गण्डकी प्रदेशको बैठक सम्पन्न भइसकेको छ । बैठकमा अध्यक्ष पुष्पकमल दाहाल प्रचण्ड केन्द्रीय पदाधिकारीले प्रदेशमा कार्यक्षेत्र भएका केन्द्रीय सदस्य तथा प्रदेश पदाधिकारीहरूको परामर्श लिने गरेका छन् । प्रदेश परामर्श बैठकमा अध्यक्ष प्रचण्डले सुरुमा विषय प्रवेश गराएर नेताहरूको सुझाव सुन्ने गरेका छन्। प्रदेश परामर्श बैठकपछि माओवादीको केन्द्रीय कमिटी बैठक बस्नेछ। केन्द्रीय कमिटीले ठोस निर्णय गरेर जनतामा जाने माओवादीको तयारी छ।"
राष्ट्रपतिद्वारा ऐतिहासिक विजय उत्सव रथयात्रा अवलोकन,"तानसेन : राष्ट्रपति रामचन्द्र पौडेलले पाल्पामा २०५औं ऐतिहासिक विजयोत्सव भगवती रथयात्राको अवलोकन गरेका छन्। नेपालले अंग्रेज सेनालाई युद्धमा जितेको खुसियालीमा पाल्पाको सदरमुकाम तानसेनमा मंगलबार उक्त रथयात्रा निकालिएको हो। वि सं १८७१ पुसदेखि १८७२ जेठसम्म पाल्पा, नुवाकोट, बुटवल जितगढी युद्धमा नेपालले अंग्रेजलाई पराजित गरेको थियो। तत्कालीन पाल्पाका प्रशासक कर्णेल उजिर सिंह थापाको नेतृत्वमा दुईपटकसम्म अंगे्रज सेनासँग युद्धमा नेपालले विजय हासिल गरेको थियो। रथयात्राको अवलोकनसँगै राष्ट्रपति पौडेलले भगवती मन्दिरमा पूजाआजासमेत गरे। विजयोत्सवको रक्षामन्त्री मानवीर राई, संस्कृति पर्यटन तथा नागरिक उड्डयनमन्त्री बद्रीनाथ पाण्डे, लुम्बिनी प्रदेशका मुख्यमन्त्री चेतनारायण आचार्य, प्रदेश अर्थमन्त्री धनेन्द्र कार्की, स्वास्थ्यमन्त्री खेमबहादुर सारु, प्रदेश सभामुख तुलाराम घर्तीमगरलगायत सरकारका उच्च पदस्थ व्यक्तिहरूले अवलोकन गरे। विजयोत्सव अवलोकनको क्रममा राष्ट्रपती पौडेलले मन्दिरको पुरानै शैलीमा जीर्णाेद्धार गर्ने, विजयोत्सव भगवती जात्रालाई राष्ट्रिय दिवसको मान्यता दिने र दरबार परिसरलाई व्यस्थित गर्दै विश्व सम्पदा सूचीमा राख्न आवश्यक प्रक्रियाका लागि चासो राखेका राष्ट्रपतिका प्रेस सल्लाहकार किरण पोखरेलले बताए। प्रत्येक वर्ष पाल्पामा कृष्ण जन्माष्टमीको भोलिपल्ट कृष्ण नवमीको दिन विजयोत्सव स्वरूप भगवती जात्रा मनाउनु गौरवको विषय रहेको राष्ट्रपति पौडेलले बताए। लुम्बिनी प्रदेश सरकारले भगवती रथयात्रालाई ऐतिहासिक दिनको रूपमा मान्यता दिँदै आएको छ। विजयोत्सवमा भगवती रथयात्रामा सहभागी लुम्बिनी प्रदेशका मुख्यमन्त्री चेतनारायण आचार्यले भगवती मन्दिरको जीर्णाेद्धार र दरबार परिसर व्यवस्थापनका लागि सरकारले चाहिने बजेट सहयोग गर्ने प्रतिबद्धता जनाए। विजयोत्सव स्वरूप भगवती रथयात्रा मंगलबार १२ः३० बजेको समयमा उठाइ तानसेन बजारको चोकचोकमा घुमाइएको छ। तत्कालीन प्रशासक कर्णेल थापाले बुटवल जितगढी युद्धमा विजयी भएमा तानसेनमा भगवतीको तीनतले मन्दिर बनाइ भगवतीको महिमा चारैतिर फैलाउने छु भनी भाकल गरेका थिए। २ पटकसम्म बुटवल जितगढी क्षेत्रमा भएको युद्धमा विजयी भएपछि कर्णेल थापाले गजुरसहितको ३ तले मन्दिर निर्माण पूरा गरे। त्यसपछि, विस १९७७ सालदेखि तानसेनमा अंग्रेजी सेनालाई जितेको खुसियालीमा विजयोत्सव मनाउन थालिएको हो। विजयोत्सव भगवती रथयात्राको राष्ट्रपति तथा उच्च पदस्थ व्यक्तिहरूले अवलोकन गरेबाट मन्दिर परिसरको जीर्णाेद्धार हुनेमा पाल्पालीको विश्वास बढेको भगवती गुठी व्यवस्थापन समितिका अध्यक्ष अशोकमान महर्जनले बताए। तत्कालीन युद्धमा अंग्रेज सेनाको नेतृत्व जनरल उडले गरेका थिए। पाल्पा नुवाकोट बुटवल जितगढी युद्धमा नेपालसँग हारेपछि अंग्रेज सेनाका कमान्डर जनरल उडलाई अंग्रेज सरकारले कारबाही गरेको इतिहासमा उल्लेख छ।"
अग्नि सापकोटाविरुद्धको मुद्दामा सर्वोच्चले आज निर्णय सुनाउने,"काठमाडौं : सर्वोच्च अदालतमा नेकपा (माओवादी केन्द्र)का उपाध्यक्ष अग्निप्रसाद सापकोटाविरुद्धको अपहरण तथा हत्यासम्बन्धी मुद्दामा सर्वोच्च अदालतले आज फैसला सुनाउने भएको छ। अदालतको संवैधानिक इजलासमा सापकोटाविरुद्धको मुद्दाको निर्णय सुनुवाइका लागि पेशी तोकिएको छ। काभ्रेका अर्जुन लामालाई अपहरण गरी हत्या गरेको आरोप सापकोटामाथि छ। प्रधानन्यायाधीश विश्वम्भरप्रसाद श्रेष्ठ, प्रकाशमान सिंह राउत,सपना प्रधान मल्ल,प्रकाशकुमार ढुङ्गाना र कुमार रेग्मीको पूर्ण इजलासले सापकोटाविरुद्ध मुद्दाको निर्णय सुनाउने भएको हो। संवैधानिक इजालसमा सापकोटाविरुद्ध तीनवटा मुद्दा छन्। अर्जुनकी पत्नी पूर्णमाया लामा,कनकमणि दिक्षीत र सुशिल प्याकुरेलसहित ८ जनाले सापकोटाविरुद्ध मुद्दा दायर गरेका थिए। विसं २०६२ वैशाख १६ गते तत्कालीन माओवादीको अपहरणमा परेका लामाको दुई महिनापछि शव फेला परेको थियो। लामाकी पत्नी पूर्णमायाले आफ्ना श्रीमानको हत्यामा नेता सापकोटा संलग्न रहेको उल्लेख गर्दै विसं २०६९ मङ्सिर ७ गते जिल्ला अदालत काभ्रेमा मुद्दा दायर गरेकी थिइन्। सोही मुद्दाको पुनरावेदन सर्वोच्चमा आएको हो। त्यसअघि विसं २०७२ चैत २२ गते सर्वोच्च अदालतका तत्कालीन न्यायाधीश सुशीला कार्की र ओमप्रकाश मिश्रको संयुक्त इजलासले मुद्दा संवैधानिक इजलासमा हेरिने आदेश दिएको थियो। उक्त आदेशपछि तत्कालीन प्रधानन्यायाधीश चोलेन्द्रशम्शेर राणा, न्यायाधीशहरू दीपककुमार कार्की, केदारप्रसाद चालिसे, मीरा खड्का र हरिकृष्ण कार्कीको संवैधानिक इजलासले नेता सापकोटाविरुद्ध द्वन्द्वकालमा काभ्रेका अर्जुन हत्याको घटनामा उक्त आयोगमा परेको उजुरीको प्रतिलिपी मगाउन आदेश जारी गरेको थियो।"
खाजा घरमा बालिकाको बेचबिखन,"काठमाडौं : काठमाडौंको कोटेश्वरमा रहेको कमलामाई खाजा घर एण्ड गेस्ट हाउसमा बालिकाको बेचबिखन हुने गरेको छ। नेपाल प्रहरीको मानव बेचबिखन ब्युरोका प्रवक्ता गौतम मिश्रका अनुसार बालिकालाई यौनकार्यमा संलग्न गराउने गेष्ट हाउस सञ्चालक रामेछापका गोरे नेवा खड्की र सिन्धुलीका राजु शाही रहेका छन्। उनीहरूले सञ्चालन गरेको कमलामाई खाजा घर एण्ड गेस्ट हाउसमा बालिकाहरूलाई सरसफाई गर्ने, भाडा माझ्ने काम छ भनी गेष्ट हाउसमा लैजाने गर्थे। सञ्चालकहरूले बालिकाहरूलाई कोठामा थुनी ललाई फकाई गरी आर्थिक प्रलोभनमा पारेर वेश्यावृत्तिमा लगाउँथे। वेश्यावृत्तिको काममा लगाउनका लागि उनीहरूले गेष्ट हाउसमा निश्चित रकम तोकेका थिए। बालिकाहरूलाई शारीरिक सम्पर्क राखेमा प्रति ग्राहक ५ सय दिने भनी प्रलोभन देखाई रकमसमेत नदिई दिनको समयमा ग्राहकसँग शारीरिक सम्पर्क राखेको १५ सय र रातको समयमा ८ हजार लिई जबर्जस्ती वेश्यावृत्तिको काममा लगाउने गरेको प्रहरीको अनुसन्धानबाट देखिएको छ। प्रहरीका अनुसार अधियुक्तहरूले आफ्नो आफन्त, साथीहरूमार्फत समेत पुरुष ग्राहकहरू खोजी ५६ जना बालिका तथा युवतीहरूमध्ये एक जनालाई छान्न लगाई उक्त गेष्ट हाउस र अन्य होटल तथा गेष्ट हाउहरूमा समेत पठाई ग्राहकसँग शारीरिक सम्पर्क राख्न लगाउने गर्थे। प्रहरीको प्रारम्भिक अनुसन्धानमा बालिकाहरूलाई दैनिक ४५ जना पुरुषसँग शारीरिक सम्पर्क राख्न लगाउनुको साथै अभियुक्तहरू समेतले बालिकाहरूलाई जबर्जस्ती शारीरिक सम्पर्क राख्ने गरेको खुलेको छ। अनुसन्धानमा खटिएको प्रहरी टोलीले उक्त गेष्टहाउसबाट ५ जना बालिकाहरूलाई उद्दार गरेको छ। आरोपीहरूलाई पक्राउ गरी मानव बेचबिखन तथा ओसारपसार मुद्दामा सम्मानित काठमाडौं जिल्ला अदालतबाट दिन ७ (सात) को म्याद थप अनुमति लिई आवश्यक अनुसन्धान कार्य भइरहेको छ।"
निजामती कर्मचारीलाई जापानमा उच्चशिक्षा अध्ययनसम्बन्धी सम्झौतामा हस्ताक्षर,काठमाडौं : जापानले नेपालको निजामती सेवाका कर्मचारीलाई त्यहाँका विश्वविद्यालयमा उच्चशिक्षा अध्ययन गर्न करिब जापानी येन ४५ करोड ४० लाख (अनुमानित नेरु ४२ करोड २३ लाख) छात्रवृत्ति सहयोग गर्ने भएको छ । अर्थ मन्त्रालयमा आज सोसम्बन्धी सम्झौतापत्रमा अर्थसचिव डा रामप्रसाद घिमिरे र नेपालका लागि जापानी राजदूत किकुता युताकाले सहयोगसम्बन्धी नोट आदानप्रदान गरे । सो अवसरमा अर्थमन्त्रालयका सहसचिव एवं अन्तर्राष्ट्रिय आर्थिक समन्वय महाशाखाका प्रमुख धनीराम शर्मा र जापान अन्तर्राष्ट्रिय सहयोग नियोग (जाइका) नेपालका प्रमुख प्रतिनिधि मात्सुजाकी मिजुकीले अनुदान सहायतासम्बन्धी सम्झौतामा हस्ताक्षर गरेका छन्। सम्झौतासँगै नेपालका युवा निजामती सेवाका कर्मचारीलाई जापानको विश्वविद्यालयमा दुईवर्षे स्नातकोत्तर र तीनवर्षे विद्यावारिधि अध्ययन गर्नका निम्ति छात्रवृत्ति सहयोग प्राप्त हुनेछ । मेरिटका आधारमा निजामती सेवाका कर्मचारीमध्येबाट इच्छुक कर्मचारी अध्ययनका लागि जापान जानेछन् । यस वर्ष २० जना स्नातकोत्तर र दुईजना विद्यावारिधि गरी २२ कर्मचारीलाई छात्रवृत्ति प्रदान गरिने सो अवसरमा जानकारी दिइयो । जापान सरकारको सहयोगमा त्यहाँका मानव संसाधन विकास छात्रवृत्ति कार्यक्रम (जेडिएस)अनुसार सन् २०१६ देखि नेपालले यो अवसर पाइरहेको छ । हालसम्म एक सय ८७ निजामती सेवाका अधिकारीले छात्रवृत्ति प्राप्त गरिसकेका छन् । सो अवसरमा अर्थ सचिव घिमिरेले छात्रवृत्ति कार्यक्रमले नेपालको निजामती सेवाका कर्मचारीको क्षमता अभिवृद्धि हुने र यसबाट सिङ्गो मुलुक लाभान्वित हुने विश्वास व्यक्त गरे। नेपालका लागि जापानी राजदूत किकुताले नेपालका निजामती सेवाका कर्मचारीलाई दक्ष बनाउन छात्रवृत्ति कार्यक्रमले सहयोग गर्ने विश्वास व्यक्त गरेका छन्। सो अवसरमा अर्थ मन्त्रालय र जाइका नेपालका उच्च अधिकारी सहभागी थिए। रासस
करिब साढे ५ लाख मुल्य बराबरको अवैध मोविल बरामद,गुलरिया : भारतबाट भन्सार छली चोरी पैठारी गरी अवैधरुपमा गोदाममा राखिएको मोटरसाइकलमा प्रयोग हुने मोबिल प्रहरीले नियन्त्रणमा लिएको छ । जिल्ला प्रहरी कार्यालय बर्दियाका प्रहरी निरीक्षक गोपाल न्यौपानेको कमाण्डमा खटिएको गस्ती टोलीले विशेष सूचनाको आधारमा अन्दाजी ५ लाख ३३ हजार ५० रुपैयाँ बजार मुल्य बराबरको इन्जिन आयल (मोविल) नियन्त्रणमा लिएको हो । बढैयाताल गाउँपालिका वडा नम्बर ८ स्याउली बजारका वसन्त सिंह ठकुरीको कोही नबस्ने घरमा राखिएको सर्वो ४ टी २० डब्लु ५० नामक १ लिटरको मोविल ४ सय ६५ वट्टा र बजाज डीटीएस१ १००० लेखिएको साढे १ लिटरको मोविल १ सय ९४ वट्टा गरी ६ सय ५९ वट्टा मोविल फेला परेको जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालले बताए । अवैध फेला परेको मोविल राजापुर भन्सार कार्यालय बर्दियामा पठाइएको डिएसपी अर्यालले जानकारी दिए ।
थासाङ हिउँपहिरोले थुनिएको बोक्सीखोला बग्न थाल्यो,"म्याग्दी : धवलागिरि हिमशृङ्खलाको मानापाथी हिमालबाट मङ्गलबार साँझ खसेको हिमपहिरोले पूर्ण रूपमा थुनिएको मुस्ताङको थासाङ गाउँपालिकामा रहेको बोक्सीखोला बग्न थालेको छ। मुस्ताङको थासाङ गाउँपालिका२ स्थित मुलखर्कबाट बोक्सीखोला क्षेत्रमा हिउँपहिरोले थुनिएको खोला करिब १३ घण्टापछि आज बिहानदेखि बग्न थालेको हो। थासाङ२ का वडाध्यक्षसमेत रहेका गाउँ कार्यपालिकाका प्रवक्ता गौतम शेरचनले मङ्गलबार बिहानदेखि थुनिएको ठाउँबाट खोला बग्न थालेको बताए। 'मङ्गलबार साँझ ५:४५ बजेतिर खसेको हिउँपहिरो थुप्रिएर बोक्सी खोला पूरै सुकेको थियो', उनले भने, 'सामान्य अवस्थाको तुलनामा आधा जति बगेको खोलामा विस्तारै पानीको मात्रा बढ्दै गएकाले तटीय क्षेत्रमा सतर्कता अपनाएका छौँ।' खोँचमा थुप्रिएको हिउँलाई खोलाको पानीले पगालेर विस्तारै बग्न थालेको शेरचनले बताए। तटीय क्षेत्रका नौवटा घरलाई राति सुरक्षित ठाउँमा सारिएको थियो। पाखो र खोला किनारमा थुप्रिएको हिउँ पहिरोले मानवीय र भौतिक क्षति नगरेको थासाङ गाउँपालिका२ का वडा सदस्य भीमप्रसाद थकालीले बताए। बोक्सीखोलाको मूलखर्कदेखि तल करिब एक किलोमिटरसम्म हिउँपहिरो थुप्रिएको छ। सो ठाउँमा यही भदौ ७ गते दिउँसो पनि हिउँ पहिरो खसेको थियो। हिउँ पहिरोले थुनिएको बोक्सीखोला तीन घण्टापछि बग्न थालेको थियो। यसअघिकै हिउँको थुप्रो पग्लिएर नसकिँदै पुनः पहिरो आएर हिउँ थपिएको हो। बोक्सीखोला कालीगण्डकीको सहायक खोला हो। तीनवटा ठाडो खोला मिसिएर बोक्सीखोला बग्ने गर्छ। आसपासमा बस्ती नभए पनि बेनीजोमसोम सडक बोक्सीखोलामा पर्दछ। थासाङ गाउँपालिका अध्यक्ष प्रदीप गौचन, वडाध्यक्ष शेरचनसहित सुरक्षाकर्मीको टोलीले हिउँपहिरो थुप्रिएको ठाउँको निरीक्षण गर्नुभएको थियो। हिउँ पहिरो थुप्रिएको ठाउँमा तलाउ छैन। हिउँ विस्तारै पग्लने भएकाले जोखिम कम हुने अनुमान गरिए पनि पूरै नपग्लिँदासम्म तटीय क्षेत्रमा सतर्कता अपनाउनुपर्ने प्रमुख जिल्ला अधिकारी जनकराज पन्तले बताए। यसअघि विसं २०७८ कात्तिक २८ र फागुन २१ गते थासाङ गाउँपालिका२ कोवाङमा टुकुचे हिमालबाट आएको हिमपहिरोले एक सय ५० भन्दा बढी चौँरीगाई मरेका थिए। पछिल्लो हिउँपहिरोबाट मानवीय र पशुधनको क्षति भने नभएको जिल्ला प्रशासनले जनाएको छ। रासस"
आज यी स्थानमा भारी वर्षा हुने,"काठमाडौं : हाल देशभर मनसुनी वायुको प्रभाव जारी रहेको छ । मौसम पूर्वानुमान महाशाखाद्वारा आज बिहानबाट कोशी, बाग्मती र सुदूरपश्चिम प्रदेशका एकदुई स्थानमा हल्का वर्षा भइरहेको छ । आज दिउँसो लुम्बिनी, कर्णाली र सुदूरपश्चिम प्रदेशका केही स्थानमा तथा बाँकी प्रदेशको केही भागमा मेघगर्जन र चट्याङसहित हल्कादेखि मध्यम वर्षा हुने तथा कर्णाली प्रदेशका एकदुई स्थानमा भारी वर्षाको पनि सम्भावना रहेको महाशाखाको बुलेटिनमा उल्लेख छ। आज राति कोशी, मधेस, बागमती र लुम्बिनी प्रदेशका केही स्थान तथा बाँकी प्रदेशका एकदुई स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ भने कोशी प्रदेशका एकदुई स्थानमा भारी वर्षाको पनि सम्भावना रहेको छ । भारी वर्षाको पनि सम्भावना भएको क्षेत्रमा हुनसक्ने गेग्रान बहाव, बाढी, पहिरो तथा भूक्षयजस्ता प्रकोपको जोखिम वा क्षतिबाट बच्न तथा यसबाट ती क्षेत्रमा दैनिक जनजीवनलगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने सम्भावना रहेकाले सतर्कता अपनाउन विभागले अनुरोध गरेको छ ।"
"दिनानुदिन बढ्दै सडक दुर्घटना, रोक्न छैन पहल","काठमाडौं : पछिल्लो पाँच आर्थिक वर्षमा सवारी दुर्घटनामा परेर देशभर १२ हजार ३ सय ७१ जनाले अकालमै ज्यान गुमाएका छन्। आर्थिक वर्ष २०७६७७ देखि चालु आर्थिक वर्षको भदौसम्म उक्त संख्यामा नागरिकले ज्यान गुमाएका नेपाल प्रहरीको तथ्यांक छ। बर्सेनि दुई हजारभन्दा बढी नागरिक दुर्घटनाको सिकार भएका छन्। देशभर सोही अवधिमा १ लाख ७१ हजार ९८ वटा सवारीसाधनहरू दुर्घटनामा परेका छन्। प्रहरीको तथ्यांकअनुसार विपद्मा परेर भन्दा सवारी दुर्घटनामा परेर मृत्यु हुने नागरिकको संख्या पाँच गुणा बढी छ। पाँच आर्थिक वर्षको अवधिमा विभिन्न विपद्जन्य दुर्घटनामा परेर २ हजार ३ सय ३ जना नागरिकले देशभर ज्यान गुमाएका छन्। तर, दुर्घटना रोक्न सरकारले ठोस पहल नगरेको स्थानीय एवं व्यवसायीको गुनासो छ। धेरै मधेसमा, थोरै कर्णालीमा नेपाल प्रहरी प्रधान कार्यालयको तथ्यांकअनुसार सातवटा प्रदेशमध्ये पाँच आर्थिक वर्षको अवधिमा सबैभन्दा धेरै दुर्घटनामा परेर मृत्यु हुने नागरिकको संख्या मधेस प्रदेशमा बढी छ। मधेसमा २ हजार ६ सय ४ जनाले दुर्घटनामा परेर ज्यान गुमाएका छन्। सबैभन्दा कम कर्णालीमा ६ सय ९५ जना छन्। धेरै सवारी दुर्घटना हुनेमा लुम्बिनी प्रदेश पनि अग्रपंक्तिमा छ। यहाँ सोही अवधिमा २ हजार २ सय १८ जनाले ज्यान गुमाएका छन्। कोशी प्रदेशमा २ हजार २ सय १० जना, बागमतीमा १ हजार ७ सय ६४ जना, गण्डकीमा १ हजार ४० र सुदूरपश्चिम प्रदेशमा ८ सय ७४ जनाले ज्यान गुमाउन बाध्य भएका छन्। प्रहरीको तथ्यांकअनुसार काठमाडौं उपत्यकामा मात्र ८ सय ६४ जनाले सवारी दुर्घटनामा परेर ज्यान गुमाएका छन्। पाँच वर्षकै अवधिमा देशभर १२ हजार १ सय ५५ वटा बस दुर्घटना भएका छन्। चालक र सडक सही हुनुपर्यो नेपाल प्रहरीका केन्द्रीय प्रहरी प्रवक्ता एवं प्रहरी नायब महानिरीक्षक दानबहादुर कार्कीले बढ्दो सडक दुर्घटना रोक्न चालक र सडकको अवस्था राम्रो हुनुपर्नेमा जोड दिए। सडकमा दुर्घटना आफैं हुने होइन्, गाडी चलाउने त चालकले नै हो, उनी भन्छन्, चालकले सवारी चलाउने सडकमा हो। त्यसैले यी दुईबीचको सम्बन्ध महŒवपूर्ण छ। चालकले सडक अनुशासन पालना गर्ने र इन्जिनियिरिङ हिसाबले सडक बन्ने हो भने दुर्घटनाबाट बच्न सकिन्छ। उनले देशभर जथाभावी डोजर प्रयोग गरेर निर्माण गरिएका सडकले पछिल्लो समय दुर्घटना बढाउँदै लगेको देखिएको अनुभव सुनाए। कागजातसहित सबै हिसाबले ठीक भएको चालक प्रहरीसँग त्रसित हुनैपर्दैन, उनले भने, सवारी चलाउँदा सबैभन्दा महŒवपूर्ण आफ्नो जीवन हो भनेर यात्रा गर्नुपर्छ। उनले मादक पदार्थ, लागूपदार्थ सेवन, राजमार्गमा तीव्र गति, चालक अनुमतिपत्रबीनै सवारी चलाउने, जथाभावी ओभरटेक, ट्राफिक नियमको उल्लंघन, मोबाइल फोनको प्रयोगलगायतका समस्याहरू चालकमा देखिएको उनले सुनाए। उनले यात्रु तथा पैदलयात्री, पुराना सवारीसाधन र मौसमको कारण पनि सवारी दुर्घटना भइरहेको बताए। ट्राफिकले सताउँछन्, ५० बढी ठाउँमा चेकजाँच गर्छन् स्वर्गद्वारी गौमुखी यातायात सेवा प्रालि प्यूठानका अध्यक्ष चन्द्रमान श्रेष्ठले सडक दुर्घटना हुनुमा एउटा कारण ट्राफिकहरूले दिने अनावश्यक मानसिक तनाव पनि भएको अनुभव सुनाए। प्यूठानबाट काठमाडौं पुग्दा ५० भन्दा बढी ठाउँमा प्रहरीले चेकजाँच गर्छन्, उनले भने, अहिलेको प्रविधिको दुनियाँमा एक ठाउँमा चेकजाँच गरेपछि त्यो जिल्ला पार नगर्दासम्म त्यसैलाई आधार मान्दा हुँदैन ? उनले चेकजाँच गर्दा प्रहरीले कुनै न कुनै दोष देखाएर चालकहरूलाई तर्साउने गरेको समेत अनुभव सुनाए। विगतको तुलनामा अहिले गाडीहरू र चालकहरूमा धेरै सुधार आएको छ, दाबी गर्दै उनी भन्छन्, लामो यात्रामा दुई जना चालक राखेका छौं। सुविधायुक्त बसहरू थपेर ल्याएका छौं। करोडौं लगानी गरेका सम्पत्तिको सबैलाई माया हुन्छ। लगानीमैत्री वातावरण राज्यले गर्नुपर्छ। उनले दुई घण्टामै पुग्न सकिने यात्रा अस्तव्यस्त सडकको कारण ५६ घण्टा लाग्ने गरेको समेत गुनासो गरे। काठमाडौं यात्रा गर्दा लामो सवारी जामले भनेको समयमा गन्तव्यमा पुग्नै नसकिने उनको भनाइ छ। रातिको पौने ९ बजे पुगिने ठाउँमा साढे १२ बजे पुग्दा चालकले प्रेसरमा कुदाउनुपर्यो, श्रेष्ठ भन्छन्, समयमै पुर्याउन पाइएन भनेर कुदाउँदा नारायणगढमा प्यूठानको बस दुर्घटना भयो। उनले यस्ता सयौं पीडाहरू यातायात व्यवसायीले भोग्नु परेको बताए। राजमार्गहरूमा सञ्चालन भएका होटलमा प्रभावकारी अनुगमन गर्नसमेत उनले स्थानीय प्रहरी प्रशासनलाई आग्रह गरे। वातावरण प्रभाव मूल्यांकन झारा टार्ने मात्र सडक विभागका पूर्वमहानिर्देशक अर्जुनजंग थापाले सडक निर्माण गर्दा हुने वातावरणीय प्रभाव मूल्यांकन अधिकांश कार्यालयहरूले झारा टार्नमात्र गर्ने गरेको प्रतिक्रिया दिए। सडक बनाउँदा त्यसको दीर्घकालीन प्रभावका बारेमा अध्ययन गर्नुपर्छ, उनले भने, तर, यो आलटाल गर्ने मात्र देखिन्छ। सडक, वन र प्रहरी प्रशासनबीच प्रभावकारी समन्वय नै हुँदैन। उनले पश्चिम नेपालको लाइफ लाइनको रूपमा रहेको बुटवलनारायणगढ सडक अन्तरसरकारी कार्यालयहरूबीच प्रभावकारी समन्वय नहुँदा निर्माणकार्य ढिलासुस्ती भएको समेत बताए। थापाले अस्तव्यस्त रूपमा खनिएका स्थानीय सडकहरूले दुर्घटना निम्त्याउने गरेको प्रतिक्रिया दिए। त्रिशूलीमा भएको सिमलताल दुर्घटना त्यसैको उपज भएको समेत उनले प्रतिक्रिया दिए। माथि सडक खन्छन्, ढुंगामाटोभरि तल सडकमा थुप्रिन्छ, थापाले भने, वर्षात्मा त्यसले दुर्घटना निम्त्याउँछ। उनले नयाँ ठाउँमा पुग्दा सडकका बारेमा पर्याप्त ज्ञान नभएका चालकहरूले सवारी चलाउँदा पनि दुर्घटनाको सिकार हुनु परेको सुनाए। दुर्घटना हुने वा नहुने भन्ने बारेमा प्रमुख भूमिका चालककै हुन्छ, थापा भन्छन्, नयाँ सडकमा यात्रा गर्दा सडकको बारेमा पर्याप्त ज्ञान भएकोले मात्र चलाउनुपर्छ। उनले सडक निर्माण गर्दा सडक विभागअन्तर्गत हुने योजनाहरूमा प्रभाव मूल्यांकन हुने गरेको भए पनि स्थानीय रूपमा निर्माण हुने सडकमा जथाभावी देखिएको अनुभव सुनाए। जहाज दुर्घटनामा छानबिन समिति, सडक दुर्घटनामा छैन सरकारले जहाज दुर्घटना र सडक दुर्घटना हुँदा नागरिकलाई गर्ने व्यवहारमा विभेद देखिएको गुनासो आइरहेको छ। जहाज दुर्घटना हुनेबित्तिकै सरकारले विशेष छानबिन समिति गठन गर्छ। तर, सडक दुर्घटना हुँदा खोलामा बगेका शव खोज्नसमेत चासो नदिने गरेको नागरिकको गुनासो छ। त्यसको पछिल्लो ताजा उदाहरण हो, त्रिशूलीमा बगेको यात्रुवाहक बस र त्रिभुवन अन्तर्राष्ट्रिय विमानस्थलमा भएको सौर्य एयरलायन्सको जहाज दुर्घटना। १५ दिनकै अवधिभित्र फरकफरक ठाउँमा भएका यी दुर्घटनाबाट नागरिकमा सरकारले चरम विभेद गरेको गुनासो व्यापक छ। महँगो शुल्क तिरेर उड्नेहरू नागरिक हुने, कम शुल्कमा गुड्नेहरू अनागरिक हुने खालको विभेद सरकारले गर्नु हुँदैन, अधिवक्ता एवं सामाजिक अभियन्ता प्रख्यात बञ्जाडेले भने, संविधानले सवै नागरिकलाई समान रूपमा हेरेको छ। तर, सरकारले व्यवहारमा त्यस्तो गरेको देखिँदैन। उनले सडक दुर्घटना हुँदा पनि त्यसको कारण र निराकरणका लागि विशेष छानबिन समिति गठन गरेर पहल गर्नुपर्नेमा सुझाव दिए। बञ्जाडेले सरकार नागरिकप्रति जवाफदेही र उत्तरदायी नदेखिएको विभिन्न समयका घटनाक्रमले पुष्टि गरेको समेत उल्लेख गरे। दुर्घटना रोक्न सरकारको उदासीनता नेपाल यातायात व्यवसायी राष्ट्रिय महासंघका केन्द्रीय महासचिव डेकनाथ गौतमले सरकारको उदासीनता र बेवास्ताले दिनप्रतिदिन बढिरहेको सडक दुर्घटना नरोकिएको प्रतिक्रिया दिए। भौतिक पूर्वाधार तथा यातायात मन्त्रालयका पूर्वसचिव शरदचन्द्र पौडेलको संयोजकत्वमा गठित यातायात सुधार सुझाव कार्यदलले २०८० माघ १९ गते सरकारलाई २०१ पृष्ठ लामो सुझाव बुझाएको छ। तर, ती सुझावहरूको कार्यान्वयनतर्फ सरकारले पूरै बेवास्ता गरेको महासचिव गौतमले गुनासो गरे। काठमाडौंबाट प्यूठान जाँदै गरेको स्वर्गद्वारी गौमुखी यातायात सेवा प्रालिको रात्रिबस नारायणगढमुग्लिन सडक खण्डअन्तर्गत सत्रकिलोमा दुर्घटनाग्रस्त। तस्बिर : केशरराज क्षेत्री सवारी नियमन (दर्ता, नामसारी तथा नवीकरण), सवारी चालक अनुमतिपत्र व्यवस्थापन, सार्वजनिक यातायात, सहरी क्षेत्र सार्वजनिक यातायात, दुर्घटना न्यूनीकरण र प्रदूषण नियन्त्रण गरी ६ वटा विषयगत क्षेत्रमा विभाजन गरी विषय विशेषज्ञसहितको टोलीले सरकारलाई विद्यमान समस्या र समाधानसहितको प्रतिवेदन बुझाएको छ। यातायात व्यवसायी र सरकारी निकायका पदाधिकारीले १ वर्ष १८ दिन लगाएर नेपाल सरकारलाई समाधानसहितको सुझाव दिएका थियौं, उनले भने, हामीले दिएका ती सुझावहरू कार्यान्वयन गर्ने हो भने अहिले भइरहेको ८० प्रतिशत सडक दुर्घटना न्यूनीकरण गर्न सकिन्छ। तर यतातिर कसैको ध्यान गएन। सरकारले प्रभावकारी अनुगमन, नियमन र ठोस नीतिगत निर्णय लिएर सवारी दुर्घटना रोक्न थाल्नुपर्ने उनको सुझाव छ। यातायात व्यवसायीले अटेरी गरेर सवारी चलाउँदासमेत कतिपय ठाउँमा दुर्घटना हुने गरेको उनले सुनाए। जनयुद्धमा दैनिक ८९ जना मानिसको मृत्यु भएको खबर सुनिन्थ्यो, गौतम भन्छन्, अहिले दिनहुँ कम्तीमा १५२० जना मानिस सडक दुर्घटनामा परेर मृत्यु भएको खबर सुन्नु परेको छ। दैनिक लाखौं मानिसले उपयोग गर्ने सार्वजनिक यातायात क्षेत्रलाई व्यवस्थित र सुरक्षित बनाउन सरकारी पक्षले विशेष पहल गर्नुपर्ने व्यवसायीको माग छ। देशभर सानाठूला गरी करिब चार लाख सवारीसाधनहरू सञ्चालनमा रहेको महासंघको तथ्यांक छ। महासचिव गौतमका अनुसार देशभर यातायात क्षेत्रमा हालसम्म १० खर्ब लगानी भएको छ। १५ लाख नेपाली नागरिक स्वरोजगार भएका छन् भने ४० लाख परिवार यसैमा आ िश्रत छन्। संघ, प्रदेश र स्थानीय तहको साझा अधिकारको सूचीमा सवारी अनुमतिको विषय उल्लेख भएकाले तीनै तहका सरकारले नै सार्वजनिक यातायात क्षेत्रलाई व्यवस्थित बनाउन लाग्नुपर्ने व्यवसायीले माग गरेका छन्। नेपालको संविधानअनुसार संघ सरकारको एकल अधिकारको सूचीमा यातायात नीति, रेल र राष्ट्रिय लोकमार्गको व्यवस्थापन मात्र राखिएको छ। दानबहादुर कार्की प्रहरी प्रवक्ता एवं प्रहरी नायब महानिरीक्षक (डीआईजी) प्रहरी प्रधान कार्यालय दुर्घटना रोक्न चालक र सडकको अवस्था राम्रो हुनुपर्छ। सडकमा दुर्घटना आफैं हुने होइन, गाडी चलाउने त चालकले नै हो। चालकले सवारी चलाउने सडकमा हो। त्यसैले यी दुईबीचको सम्बन्ध महŒवपूर्ण छ। चालकले सडक अनुशासन पालना गर्नुपर्छ। इन्जिनियिरिङ डिजाइनबाट मात्र सडक बन्नुपर्छ। जथाभावी रूपमा डोजरे विकास निरुत्साहित हुनुपर्छ। कागजातसहित सबै हिसाबले ठीक भएको चालक प्रहरीसँग त्रसित हुनु पर्दैन। सवारी चलाउँदा चालकले सबैभन्दा महत्वपूर्ण आफ्नो जीवन हो भन्ने सम्झेर यात्रा गर्नुपर्छ। जति पनि सडक दुर्घटनाका कारणहरू देखिएका छन्, त्यसप्रति सबै पक्ष जिम्मेवार बन्नुपर्छ। डेकनाथ गौतम महासचिव, नेपाल यातायात व्यवसायी राष्ट्रिय महासंघ सरकारको उदासीनता र बेवास्ताले दिनप्रतिदिन बढिरहेको सडक दुर्घटना रोकिएको छैन। भौतिक पूर्वाधार तथा यातायात मन्त्रालयका पूर्वसचिव शरदचन्द्र पौडेलको संयोजकत्वमा गठित यातायात सुधार सुझाव कार्यदलले २०८० साल माघ १९ गते सरकारलाई २०१ पृष्ठ लामो समाधानसहितको सुझाव प्रतिवेदन बुझाएको छ। तर, ती सुझावको कार्यान्वयन गर्नेतर्फ सरकारले कुनै चासो देखाएन। यातायात व्यवसायी र सरकारी निकायका पदाधिकारीले १ वर्ष १८ दिन समय लगाएर नेपाल सरकारलाई सुझाव प्रतिवेदन बुझाएका हौं। हामीले दिएका सुझावहरू कार्यान्वयन गर्ने हो भने अहिले भइरहेको ८० प्रतिशत सडक दुर्घटना न्यूनीकरण हुन्छ। कतिपय यातायात व्यवसायीले अटेरी गर्दा पनि सडक दुर्घटना हुने गरेका छन्। जनयुद्धमा दैनिक ८९ जना मानिसको मृत्यु भएको खबर सुनिन्थ्यो। अहिले दिनहुँ कम्तीमा १५२० जना सडक दुर्घटनामा परेर मृत्यु भएको खबर सुन्नु परेको छ। देशभर अहिले सानाठूला गरी करिब चार लाख सवारीसाधन सञ्चालनमा छन्। चन्द्रमान श्रेष्ठ अध्यक्ष, स्वर्गद्वारी गौमुखी यातायात सेवा प्रालि प्यूठान ट्राफिकले दिने अनावश्यक मानसिक तनाव पनि सडक दुर्घटनाको एउटा कारण हो। प्यूठानबाट काठमाडौं पुग्दा ५० भन्दा बढी ठाउँमा प्रहरीले चेकजाँच गर्छन्। दुनियाँ सूचना र प्रविधिको छ। एक ठाउँमा चेकजाँच गरेपछि त्यो जिल्ला पार नगर्दासम्म त्यसैलाई आधार मान्दा हुँदैन ? चेकजाँच गर्दा प्रहरीले कुनै न कुनै दोष देखाएर चालकहरूलाई तर्साउने गर्छन्। विगतको तुलनामा अहिले गाडीहरू र चालकहरूमा धेरै सुधार आएको छ। लामो यात्रामा दुई जना चालक राखेका छौं। सुविधायुक्त बसहरू थपेका छौं। करोडौं लगानी गरेका सम्पत्तिको सबैलाई माया हुन्छ। लगानीमैत्री वातावरण राज्यले गर्नुपर्छ। दुई घण्टामै पुग्न सकिने यात्रा अस्तव्यस्त सडकको कारण ५६ घण्टा लाग्छ। काठमाडौं यात्रा गर्दा लामो सवारी जामले भनेको समयमा गन्तव्यमा पुग्नै सकिँदैन। राजमार्गहरूमा सञ्चालन भएका होटलमा स्थानीय प्रहरी प्रशासनले प्रभावकारी अनुगमन गर्नुपर्छ। अर्जुनजंग थापा पूर्वमहानिर्देशक, सडक विभाग सडक निर्माण गर्दा हुने वातावरणीय प्रभाव मूल्यांकन अधिकांश कार्यालयहरूले झारा टार्ने हिसाबले मात्र गर्छन्। सडक बनाउँदा त्यसको दीर्घकालीन प्रभावका बारेमा अध्ययन गर्नुपर्छ। तर, आलटालमात्र हुने गर्छन्। सडक, वन र प्रहरी प्रशासनबीच प्रभावकारी समन्वय छैन। अस्तव्यस्त रूपमा खनिएका स्थानीय सडकहरूले दुर्घटना निम्त्याउने गरेका छन्। त्रिशूलीमा भएको सिमलताल दुर्घटना त्यसैको उपज हो। माथि सडक खन्छन्, ढुंगामाटोभरि तल सडकमा थुप्रिन्छन् र वर्षात्मा त्यसले दुर्घटना निम्त्याएको पाइएको छ। नयाँ ठाउँमा पुग्दा सडकको बारेमा पर्याप्त ज्ञान नभएका चालकहरूले सवारी चलाउनु हुँदैन। दुर्घटना हुने वा नहुने भन्ने बारेमा प्रमुख भूमिका चालककै हुन्छ। सडक निर्माण गर्दा सडक विभागअन्तर्गत हुने योजनाहरूमा प्रभाव मूल्यांकन हुने गरेको भए पनि स्थानीय रूपमा निर्माण हुने सडकमा जथाभावी देखिएको छ। प्रख्यता बञ्जाडे अधिवक्ता एवं सामाजिक अभियन्ता, भैरहवा सरकारले जहाज दुर्घटना र सडक दुर्घटना हुँदा नागरिकलाई गर्ने व्यवहारमा विभेद देखिएको छ। उड्ने र गुड्नेहरू आखिर नेपाली नागरिक नै हुन्। जहाज दुर्घटना हुनेबित्तिकै सरकारले विशेष छानबिन समिति गठन गर्छ। तर, सडक दुर्घटना हुँदा खोलामा बगेका शव खोज्नसमेत सरकारले चासो दिँदैन। महँगो शुल्क तिरेर उड्नेहरू नागरिक हुने, कम शुल्कमा गुड्नेहरू अनागरिक हुने खालको विभेद सरकारले गर्नै हुँदैन। संविधानले सबै नागरिकलाई समान रूपमा हेरेको छ। व्यवहारमा पनि समान गर्नुपर्छ। सडक दुर्घटना हुँदा पनि त्यसको कारण र निराकरणका लागि विशेष छानबिन समिति गठन गरेर पहल थाल्नुपर्छ। नागरिकप्रति सरकार जवाफदेही र उत्तरदायी नदेखिएको विभिन्न समयका घटनाक्रमले पुष्टि गर्छ। यी हुन् दुर्घटनाका कारण ट्राफिक नियमको उल्लंघन जथाभावी ओभरटेक तीव्र गति लेन अनुशासनको पालना नगर्नु मादक पदार्थ, लागूपदार्थ सेवन मोबाइल फोनको प्रयोग चालक अनुमतिपत्रबिनै चलाउनु सवारीमा झुन्डिएर यात्रा गर्नु सवारीको छतमा यात्रा गर्नु जथाभावी बाटो काट्नु पुराना र थोत्रा सवारी खचाखच यात्रु सडकमा खाल्डाखुल्डी सडकमै निर्माण सामग्री थुपार्नु लेनबिनाका सडक घुमाउरो र साँघुरा सडक धेरै उकालो र ओरालो सडक इन्जिनियरिङ डिजाइनमा बन्दैन सडक डोजरे विकास सडक निर्माण र मर्मतमा छैन ध्यान अधिकांश सडक कच्ची बाढी पहिरो र अविरल बर्षा हुस्सु र कुहिरो मौसमको बारेमा पूर्वानुमान जानकारी नलिनु प्रहरीसँग तर्सिन्छन् चालक स्रोत साधनले पूर्ण छैनन् ट्राफिक पैसामा बिक्छन् ट्राफिक प्रहरी"
सोल्टी इन्टरप्राइजेज र गेट कलेजबीच सम्झौता,"काठमाडौं : सोल्टी होटलको प्रमुख संस्थापक कम्पनी सोल्टी इन्टरप्राइजेज र ग्लोबल एकेडेमी अफ टुरिज्म एन्ड हस्पिटालिटी एजुकेसन गेट कलेजबीच सम्झौता भएको छ। कम्पनीबीच सहलगानीबाट शैक्षिक विकास तथा उत्कृष्ट मानव विकासको लागि निवेश प्रवाह गर्ने परिवर्तनकारी समझदारीमा मंगलबार हस्ताक्षर भएको हो। सम्झौतापत्रमा सोल्टी होटलका उपाध्यक्ष सुदर्शन चापागाईं र गेट कलेजका संस्थापक तथा प्रमुख कार्यकारी अधिकृत खेमराज लर्काइले हस्ताक्षर गरेका हुन्। साविक गेट कलेजलाई संयुक्त ब्राण्ड 'सोल्टी गेट कलेज' बाट सञ्चालन गर्ने सहमति भएको सोल्टी इन्टरप्राइजेजले जानकारी दिएको छ। सोल्टी र कलेजबीचको सहमतिबाट होटल व्यावस्थापन सम्बन्धी उच्च शैक्षिक अध्यापनका लागि अतुलनीय हुने विश्वास लिइएको छ। उक्त रणनीतिक लगानीसम्बन्धी सहमतिले शिक्षामा लगानीको विषयमात्रै नभइ आतिथ्य तथा होटल व्यवस्थापन क्षेत्रमा आधुनिकतम शैक्षिक नवप्रवर्तनलाई अगाडि बढाउने उद्देश्य लिइएको जनाइएको छ। सोल्टी इन्टरप्राइजेज र गेट कलेजको यस कार्यले आतिथ्य तथा होटेल व्यावस्थापन शैक्षिक उत्कृष्टतामा नयाँ आयाम तथा मानक निर्धारण गर्ने अपेक्षा गरिएको छ । नेपालको होटल उद्योगमा तथा विश्व परिदृश्यमा समेत नेपाली दक्ष शैक्षिक जनशक्तिको आवश्यकता बढ्दै गएको अवस्थामा सोल्टी गेट कलेजको यो समिश्रणले स्वदेशका अलावा विदेशमा समेत दक्ष,कुशल तथा सक्षम मानव स्रोतको परिपूर्ति गर्नका लागि थप सहयोग पुग्ने विश्वास लिइएको छ। कलेजले विद्यार्थीहरूलाई असाधारण सिकाइ अनुभवहरू,उन्नत शैक्षिक स्रोतहरू,आतिथ्य व्यवस्थापन शिक्षामा व्यक्तिगत र व्यावसायिक अभिवृद्धिका लागि अवसरहरू प्रदान गर्ने जनाएको छ।"
"अघि बढ्यो भेरी लिफ्टिङ आयोजना, साढे तीन अर्ब लागतमा चिनियाँ कम्पनीसँग सम्झौता","वीरेन्द्रनगर : सुर्खेतको वीरेन्द्रनगरमा खानेपानी समस्याको दीर्घकालीन समाधानका लागि उपयुक्त विकल्पका रूपमा हेरिएको भेरी लिफ्टिङ खानेपानी आयोजना निर्माण चरणमा अगाडि बढेको छ। कर्णाली प्रदेशको राजधानीसमेत रहेको सुर्खेतको वीरेन्द्रनगरमा चरम खानेपानी अभावको समस्या समाधान गर्न २०७३ सालदेखि चर्चामा रहेको भेरी लिफ्टिङ खानेपानी आयोजना बल्ल निर्माणको चरणमा अगाडि बढेको हो। खानेपानी क्षेत्रगत सुशासन तथा पूर्वाधार सहयोग आयोजना वीरेन्द्रनगर आयोजना इकाई कार्यालय सुर्खेत र चिनियाँ निर्माण कम्पनीबीच बुधबार सम्झौता भएसँगै अब भेरी लिफ्टिङ खानेपानी आयोजना निर्माण हुनेमा ढुक्क भएको हो। आयोजना कार्यालयले ग्लोबल टेण्डरमार्फत सिज्याङ टम्स इन्टरनेशनल इकोनमी एण्ड टेक्निकल कोअपरेसन कम्पनी लिमिटेड नामक चिनियाँ कम्पनीलाई उक्त आयोजना निर्माणका लागि छनोट गरेको थियो। यही कम्पनीले आगामी तीन वर्षभित्र भेरी नदीको पानी वीरेन्द्रनगरमा ल्याउने गरी ३ अर्ब ५० करोड ८ लाख १५ हजार २ सय ८० रुपैयाँ लागतसहित निर्माण सम्झौता गरेको हो। आयोजना इकाईका प्रमुख सन्जिवकुमार साह, वीरेन्द्रनगर नगरपालिकाका प्रमुख मोहनमाया ढकाल र कम्पनीका प्रतिनिधि सुशिल श्रेष्ठबीच बुधबार औपचारिकरूपमा निर्माण सम्झौता गरिएको छ। आगामी ३० वर्षसम्म वीरेन्द्रनगरमा वृद्धि हुनसक्ने जनसंख्यालाई मध्यनजर गरी यहाँको चरम खानेपानीको अभावलाई पुर्ति हुने गरी सहज खानेपानी सुविधा आपूर्ति गर्ने लक्ष्यका साथ आयोजना निर्माण गर्न लागिएको वीरेन्द्रनगर नगरपालिका प्रमुख मोहनमाया ढकालले बताइन्। उनका अनुसार संघीय खानेपानी मन्त्रालयले विश्व बैंकको ऋण सहयोगमा चालू आर्थिक वर्ष २०८१०८२ बाट संघ, प्रदेश र स्थानीय तहको साझेदारीमा १०० मिलियन अमेरिकी डलर लागतमा खानेपानी क्षेत्रगत सुशासन तथा पूर्वाधार सहयोग आयोजना अन्तर्गत भेरी नदीको पानी लिफ्टिङ प्रविधिबाट वीरेन्द्रनगर नगरपालिकामा ल्याउन लागिएको छ। नगर प्रमुख ढकालले यो आयोजना कार्यान्वयका क्रममा कुनै समस्या आउन नदिने बताइन्। उनले भनिन्, यो आयोजना नगरपालिकाले गौरवको आयोजनाका रूपमा अपनत्व लिने गरी विशेष प्राथमिकतामा राखेको छ। यसमा तीनै तहका सरकारहरुले आपसी समन्वय र सहकार्य जरुरी छ। मेलम्चीपछिको दोस्रो ठूलो खानेपानी आयोजना भएकाले आशंकाका बीच आयोजना अघि बढाएका छौं। यसमा हामी सबै सफल बन्नुपर्छ। सुर्खेत उपत्यका खानेपानी संस्थाका अध्यक्ष कुलमणि देवकोटाले आयोजना निर्माणमा विलम्ब गर्न नहुने बताए। उनले वीरेन्द्रनगरमा बढ्दो जनघनत्वका कारण दिनानुदिन बढ्दै गएको खानेपानीको समस्या समाधानका लागि एकमात्र विकल्प भेरी लिफ्ट रहेकाले समयमै निर्माण सम्पन्न गर्नका लागि सबैको पहल जरुरी रहेको बताए। उनका अनुसार वीरेन्द्रनगरमा हाल दैनिक ३ सय २० लिटर प्रतिसेकण्ड पानीको माग भए पनि आपूर्ति भने प्रतिसेकेन्ड १ सय ५३ लिटर भइरहेको छ। सुर्खेत उपत्यका खानेपानी उपभोक्ता संस्थाले माग र आपूर्तिको सन्तुलन मिलाउन आलोपालो प्रणाली लागू गर्दै आएको छ। तर, मागबमोजिमको पानी उपलब्ध गराउन भने सकेको छैन। हाल: २० हजार घरधुरीलाई धारामार्फत खानेपानी वितरण गर्दै आएको छ। कसरी ल्याइँदैछ भेरीको पानी सुर्खेतमा? भेरी लिफ्टिङ खानेपानी आयोजना पहिलो चरणमा पानीको बहावलाई डाइभर्ट गरी नदी सतहदेखि करिब ७ मिटर गहिरा दुई वटा इन्टेक निर्माण गरिनेछ। इन्टेकदेखि करिब ४०० मिटरको दूरीमा पानी प्रशोधन प्रणाली निर्माण, ७ किलोमिटर पाइपलाइन विस्तारसँगै वीरेन्द्रनगर वडा नं ११ स्थित अमृतडाडाँमा मुख्य रिजर्भ ट्याकी निर्माण गरिनेछ । पहिलो चरणमै ट्याकीदेखि वीरेन्द्रनगरसम्म मुख्य प्रशारणलाइन विस्तार गरिनेछ। दोस्रो चरणमा वीरेन्द्रनगर उपत्यकामा पर्ने रत्न राजमार्ग र सुर्खेतजुम्ला सडकको दुवैतर्फ प्रसारणलाइन विस्तार गर्ने योजना छ। त्यसपछि वितरण प्रर्णाली तथा डिस्ट्रिक मिटर्ड एरियाको बाँकी काम हुनेछ। पहिलो र दोस्रो चरणका लागि करिब ३३ अर्ब लागत लाग्ने प्रारम्भिक अनुमान गरिएको छ। भेरीको पानी चार मिटर उचाइमा प्रशोधन ट्याकीमा खसालिनेछ। करिब सात किलोमिटर लामो पाइपका माध्ययमबाट अमृतडाँडामा निर्माण गरिने रिजर्भ ट्याकीमा पानी खसालिनेछ। ५ सय ५० मिलिमिटर प्रति सेकेण्ड क्षमताको पानी बोक्न सक्ने पाइप अमृतडाँडामा राखेर मुख्य ट्यांकीसम्म विस्तार गरिनेछ। अमृतडाँडामा ३० लाख क्षमताका ३ वटा रिजर्व ट्याकी निर्माण हुनेछन्। सुर्खेतमा दैनिक २७ लाख लिटर पानी अभाव कर्णाली प्रदेशको राजधानी वीरेन्द्रनगरमा सुर्खेत उपत्यका खानेपानी उपभोक्ता संस्थाले दैनिक १ करोड १० लाख लिटर पानी उपलब्ध गराइरहेको छ। तर, यहाँका १ लाख ५० हजार जनसंख्याका लागि भने यो पर्याप्त छैन। नगरपालिकाको स्थायी र अस्थायी बासिन्ता गरी जम्मा ४ लाख बढी मानिसहरू बसोबास गर्दै आएको अनुमान छ। जनसंख्याको चाप दिन प्रतिदिन बढ्दै गइरहेको प्रदेश राजधानीमा पानीको समस्या कुनै दुर्गम गाँउको भन्दा कम छैन। उपत्यका खानेपानी उपभोक्ता संस्थाको तथ्यांक अनुसार वीरेन्द्रनगरमा अहिले नै प्रतिदिन २७ लाख लिटर पानी अपुग छ। गर्मीयाम सुरु भएसँगै दैनिक ४५ लाख लिटर पानी अपुग हुने सुर्खेत उपत्यका खानेपानी उपभोक्ता संस्थाको आकलन छ। जनसंख्याको चाप बढेसँगै खानेपानी अभावको समस्या थप चर्को हुँदै जाने देखिन्छ। खानेपानीका अन्य पर्याप्त स्रोत नहुँदा र सुर्खेतमा खानेपानी वितरण गर्दै आएको सुर्खेत उपत्यका खानेपानी संस्थाले पानी पुगाउन नसक्दा उपभोक्तालाई समस्या भएको छ।"
डेढ सय वर्षदेखि चल्दै लाखे नाच,"जाजरकोट : इतिहास र सामाजिक परम्परासँग जोडिएको लाखे नाच जाजरकोटमा नाच्न सुरु भएको डेढ सय वर्ष पुगेको छ। जाजरकोटी राजा उपेन्द्रविक्रम शाहले आफ्नो मनोरञ्जनका लागि नेवार समुदायबाट लाखे नाच सुरु गराएका थिए। अहिले यो नाच जिल्लाका सबै समुदायको साझा सम्पत्ति जस्तै भएको छ। जाजरकोटका सबै समुदायका मानिसले यसलाई साझा पर्वका रूपमा लिन थालेपछि यो नाच सबैको साझा सम्पत्ति भएको हो। भक्तपुरबाट जाजरकोटी राजा उपेन्द्रविक्रम शाहले जिल्ला भित्र्याएका नेवार समुदायका गोविन्दमान भडेलले डेढ सय वर्षअघि सुरु गरेको लाखे नाच जाजरकोटको एउटा मौलिक र सामाजिक एकता दर्शाउने पर्व भएको स्थानीय महेन्द्र भडेलले बताए। विगत केही समय सरोकारवालाहरूको बेवास्ताका कारण ओझेलमा परेको थियो। जिल्लाको महत्वपूर्ण पुरातात्विक सम्पदा भएकाले यसको संरक्षणमा आफूहरूले पहल गरेको नेवार समुदायका सत्रुघन भडेलले बताए। उनले गत कात्तिकमा गएको भूकम्पले धेरै जनधनको क्षति पुरयाएको र उक्त पीडा बिर्साउन पनि यस वर्ष लाखे नाचलाई निरन्तरता दिइएको बताए। उनले प्रत्येक वर्ष साउन महिनाको कृष्ण त्रयोदशीका दिन गठेमंगल पर्व मनाउँदै यो लाखे नाच सुरु हुने बताए। सामाजिक एकता, मेलमिलाप र मनोरञ्जन दिनका लागि जिल्ला सदरमुकाम खलंगामा मात्रै देखाइने लाखे नाच कृष्ण जन्माष्टमीको भोलिपल्ट सकिने गर्दछ। मंगलबार राक्षसको प्रतिकको रुपमा रहेका भप्पु र लाखेको भगवान कृष्णले बध गरेसँगै यो पर्व सकिएको छ। द्वापर युगमा भगवान्् श्रीकृष्ण र उनका मामा कंशबीचको लडाइँको झल्को दिने गरी विभिन्न गतिविधि गर्दै खलंगा बजार क्षेत्रमा लाखे नाच मनाउने चलन सबैका लागि मनोरञ्जनको उत्कृष्ट नमुना भएको ९१ वर्षीय स्थानीय रामजंग शाहले बताए। नेवार समुदायमा प्रचलित लाखे नाच जाजरकोटमा निकै लोकप्रिय भए पनि सरोकारवाला र स्थानीयको बेवास्ताले विस्तारै संकटमा पर्न थालेको स्थानीय बासिन्दाको गुनासो छ। खासगरी युवापुस्ताको सक्रियता र चासोको अभावले लाखे नाच निरन्तर चलिरहेको भए पनि मौलिक बन्न नसकेको सरोकारवालाको गुनासो छ। विगतमा निकै लोकप्रिय र भव्य स्थानीय पर्वका रूपमा रहेको लाखे नाच पछिल्लो समयमा स्थानीय बासिन्दाको बेवास्ताले लोप हुन थालेको छ। लाखे नाचका क्रममा स्थानीय लोकभाका, भेषभूषा र चालचलन एवं रोपाइँ जात्रा, घोडे जात्रा, गाईजात्रा, राउटे जात्रा, वैरागी जात्रा र अन्य जात्रा देखाउँदै समाजका विभिन्न विकृतिमाथि व्यंग्य प्रहार गर्ने अनि सर्वसाधारणलाई मनोरञ्जन दिने गरिन्छ। लाखे नाचका बेला कंशको प्रतीकका रूपमा डरलाग्दो राक्षसीरूप गरेको लाखे र उसका सिपाइका प्रतीकका रूपमा विभिन्न काला, सेता र अन्य रंगका मुखुण्डो लगाएका भप्पु र अन्य हास्यपात्रका रमाइला र मनोरञ्जनात्मक गतिविधिले स्थानीय बस्ती र बजारमा छुट्टै रौनक छाउने गर्छ।"
एकीकृत उच्च शिक्षा विधेयक छिटै ल्याउँछौं : मन्त्री भट्टराई,"काठमाडौं : शिक्षा, विज्ञान तथा प्रविधिमन्त्री विद्या भट्टराईले मुलुकको शिक्षा क्षेत्रको सुधारका लागि आवश्यक कानुनहरू निर्माणमा ध्यान केन्द्रीत गरेको बताएकी छन्। बुधबार सिंहदरबारमा पत्रकारसँग छलफल गर्दै मन्त्री भट्टराईले एकीकृत उच्च शिक्षा विधेयकलाई छिटै ल्याउने तयारी भइरहेको समेत बताइन्। शिक्षा विधेयक ल्याउन सके शिक्षामा सुधार ल्याउन सकिने उनले बताइन् । उनले आफ्नै ऐन कानुनबाट स्वायत्त भएर सञ्चालन भएका विश्वविद्यालयलाई राज्य र समाजसँग जोड्दै अझ विशिष्टीकृत र सामाजिक बनाउन सकिने धारणा राखिन्। उनले अनिवार्य तथा निःशुल्क शिक्षा कार्यान्वयन कार्ययोजनाको मस्यौदा तयार गरिएको समेत जानकारी गराइन् । मन्त्री भण्डारीले नेपालमा नै चाहेको जस्तो शिक्षा प्राप्त गर्ने वातावरण बनाउँदै बाहिर गएका विद्यार्थीलाई पनि फर्काउन पहल गरिने बताइन् । त्यस्तै उनले विश्वविद्यालयका पदाधिकारीलाई औचित्यका आधारमा थप जिम्मेवार बनाइने पनि बताइन्। मन्त्री भट्टराईले जनक शिक्षा सामग्री केन्द्रलाई देशभर समयमै पाठ्यपुस्तक उपलब्ध गराउन निर्देशन दिएको,समकक्षता प्रमाणपत्र एक साताभित्र उपलब्ध गराउने व्यवस्था गरिएको समेत जानकारी दिइन्।"
अन्नपूर्णको स्टार्टअप अभियानसँग डेलिस् र स्वीट फिक्सले सहकार्य गर्ने,"काठमाडौं : युवा उद्यमीहरूले सुरू गरेको स्टार्टअप व्यावसायको प्रवर्द्धन गर्न अन्नपूर्ण मिडिया नेटवर्कले सुरू गरेको स्टार्टअपसँग अन्नपूर्ण अभियानमा डेलिस् डेरिज प्रालि र स्वीट फिक्स प्रालि जोडिएका छन् । बुधबार नेटवर्कको तीनकुनेस्थित केन्द्रीय कार्यालयमा भएको एक समारोहबीच उक्त सम्झौता भएको हो । सम्झौतापत्रमा स्टार्टअपसँग अन्नपूर्ण अभियानको मार्केटिङ संयोजक सुधा भुजेल र डेलिस् डेरिज प्रालिका सहसंस्थापक तथा मार्केटिङ निर्देशक सूर्य कार्की र स्वीट फिक्स प्रालि सिओओ श्रेया उपाध्यायले हस्ताक्षर गरेका हुन्। डेलिस् डेरीले ग्रिक योगट, फ्लेवर मिल्क, मोजारेल्ला चिज, क्रिम चिज, चेडर चिज, दहि, घिउ, पनिर, बदाम मिल्कलगायत दुग्द पदार्थ उत्पादन गरी बिक्री वितरण गर्ददै आइरहेको छ । त्यसैगरी स्वीट फिक्सले प्राकृतिक एवं अगार्निक पम्सीकल(बरफ), प्राकृतिक आइसक्रिम उत्पादन गरी बिक्री वितरण गर्दै आइरहेको छ । यो अभियान आश लाग्दो र चाखलाग्दो रहेछ ,'डेलिस् डेरिज प्रालिका सहसंस्थापक तथा मार्केटिङ निर्देशक सूर्य कार्कीले भने, हामी युवा उद्यमीहरूले उत्पादन गरेका प्रोडक्टहरूको बजारीकरण गर्न समेत सघाउ पुग्नेछ । अभियानमा नेटवर्कका सबै प्लेटफर्महरू सहभागी हुनेछन् । नेटवर्कले हाल नेपाली संस्करण अन्नपूर्ण पोस्ट दैनिक,अंग्रेजी द अन्नपूर्ण एक्सप्रेस डेली,रेडियो अन्नपूर्ण नेपाल ९४ मेगाहर्ज, अनलाइन न्यूज पोर्टल अन्नपूर्ण पोस्ट डट कम, एपीवान टेलिभिजनलगायतका मिडिया प्लेटफर्महरू सञ्चालन गर्दै आइरहेको छ ।"
"सुनकोशी नदीमा गाडीसहित बेपत्ता अझै भेटिएनन्, पाँचौं दिन पनि खोजी जारी","सिन्धुली : गत शनिवार साँझ सुनकोसी नदीमा खसेको गाडीसँगै बेपत्ता भएका यात्रुहरू पाँच दिन हुँदासम्म फेला पार्न सकिएको छैन। खोटाङको हलेसी दर्शन गरेर भक्तपुर फर्कँदै गरेको प्रदेश ३०१०२३ च ६३६६ नम्बरको सुजुकी हाईलक्स गाडी सिन्धुलीको गोलन्जोर गाउँपालिका १ कुडुले नजिक मध्य पहाडी राजमार्गबाट सुनकोसी नदीमा खसेको थियो। उक्त गाडीमा सवार चारजनामध्ये तीनजना बेपत्ता छन्। बेपत्ता गाडी सोही दिन नदीबाट पत्ता लगाइ झिकिएको भए पनि चालकसहित तीन यात्रुको कुनै अत्तोपत्तो छैन। उनीहरूको पाँचदिनदेखि लगातार खोजी कार्य भइरहेको छ। सशस्त्र प्रहरीको गोताखोर टोली, नेपाल प्रहरी, गोलन्जोर गाउँपालिकाका जनप्रतिनिधि, बेपत्ताका आफन्त र स्थानीयले संयुक्तरुपमा बेपत्ताको खोजी गरिरहेको भए पनि फेला पार्न नसकिएको सिन्धुलीका प्रहरी प्रमुख (प्रहरी उपरीक्षक) गोविन्दराज काफ्लेले जानकारी दिए। गाडीमा चारजना सवार थिए। चार जनामध्ये एकजना गाडीबाट हामफालेर बाँच्न सफल भएका थिए भने गाडीका चालक सूर्यविनायक नगरपालिका भक्तपुर जगातीका ३२ वर्षीय अविन बाँके, सोही ठाउँका वर्ष ३० का प्रनित स्यागु र वर्ष ३७ का बलराम घटुवा बेपत्ता रहेका छन्। सशस्त्र प्रहरीको गोताखोर टोलीले शनिवार यता दिनभर सुनकोसी नदीमा राफ्टीङ्ग मार्फत सुनकोसी नदीको करिव ३२ किलोमिटर तल उदयपुरको घुर्मीसम्म बेपत्ताको खोजी गरिरहेको गोलन्जोर गाउँपालिका १ का वडा अध्यक्ष सोमप्रसाद बरालको भनाइ छ। खोटाङबाट फर्किएको गाडी आफैं अनियन्त्रित भइ सडकबाट करिब ६० मिटर तल सुनकोशी नदीमा खसेको थियो। मध्येपहाडी लोकमार्ग अन्तरगत खुर्कोटघुर्मी खण्डमा भएको उक्त दुर्घटना सडक मर्मत गर्दा थुपारिएको मसिनो गिट्टीका कारण पनि हुन सक्ने आशंका गरिएको छ। नदीमा पानीको बहाव बढेका कारण खोजी कार्य गर्न थप कठिनाइ भएको बताइएको छ।"
मूर्ति सेलाउन गएका किशोरको नदीमा डुबेर मृत्यु,राजविराज : सप्तकोशी नगरपालिकाको फत्तेपुरस्थित त्रियुगा नदीमा डुबेर बुधबार एक किशोरको मृत्यु भएको छ । कृष्ण जन्माष्टमीको मूर्ति सेलाउन गएका सप्तकोशी नगरपालिका २ सत्यनारायण टोलका १८ वर्षीय रोमन धामीको नदीमा डुबेर मृत्यु भएको सप्तकोशी नगरपालिका २ का वडा अध्यक्ष जाहिर हुसेनले जानकारी दिए । मूर्ति सेलाउन जाँदा डुबेका धामीलाई स्थानीयवासीले खोजतलास गर्दा एक घन्टापछि फेला पारेका थिए । उपचारका लागि सुनसरीको विपी कोइराला स्वास्थ्य विज्ञान प्रतिष्ठान धरान पठाइएकोमा चिकित्सकहरूले धामीलाई मृत घोषणा गरेका हुन्। दाहसंस्कारका लागि धामीको शव धरानबाट सप्तरी ल्याउन लागिएको छ ।
तनहुँ बस दुर्घटनाः बेपत्ता एकजना अझै फेला परेनन्,"दमौली : पृथ्वी राजमार्गअन्तर्गत तनहुँको आँबुखैरेनी गाउँपालिका२ ऐनापहरास्थित मस्र्याङ्दी नदीमा गत शुक्रबार भएको बस दुर्घटनामा बेपत्ता एकजना पाँच दिनसम्म फेला पर्न सकेका छैनन् । पोखराबाट काठमाडौँतर्फ गइरहेको भारतीय नम्बर प्लेट युपी५३एफटी ७६२३ नम्बरको बस मस्र्याङ्दीमा खस्दा बेपत्ता भएका २२ वर्षीय गोकर्णी सन्दीप सरोदे मङ्गलबारसम्म फेला नपरेको जिल्ला प्रहरी कार्यालय तनहुँका प्रहरी नायब उपरीक्षक दीपक रायले जानकारी दिए। दुर्घटनामा २७ जनाको मृत्यु भएको थियो भने १६ जना घाइते भएका थिए । बेपत्ता भएको सरोदेको खोजी भइरहे पनि फेला पर्न नसकेको प्रहरीले जनाएको छ । सोमबार नदीमा खसेको बस निकाल्ने क्रममा बसले च्यापिएको अवस्थामा छ कि भन्ने आशङ्का रहे पनि उनी फेला नपरेको प्रहरीको भनाइ छ । बेपत्ता भएका सरोदेका बुबाआमाको सोही दुर्घटनामा परी मृत्यु भएको छ । प्रनाउ रायले भने, 'घाइतेहरूले दिएको विवरणका आधारमा उनी फेला परेका छैनन् । सम्भावित ठाउँमा खोजी भइरहेको छ ।' प्रहरीले गत सोमबार आठ घण्टाको प्रयासमा नदीबाट बस निकालेर सडक नजिकको भागसम्म ल्याएको थियो । रासस"
"पहिरोमा बेपत्ता भएका थप दुई जनाको शव फेला, मृतकको संख्या ८ पुग्यो","काठमाडौं : रामेछापको दोरम्बा शैलुङ गाउँपालिका३ टोकरपुरस्थित लेकखर्कमा पहिरोमा परेर बेपत्ता भएका थप दुई जनाको शव फेला परेको छ। शनिबार रातिको अविरल बर्षासँगै आएको पहिरोले पुरिएको अवस्थामा ६ जनाको शव फेला पर्नुका साथै ४ जना बेपत्ता भएका थिए। जिल्ला प्रहरी कार्यालय रामेछापका अनुसार बेपत्ता भएकी बिन्दा पहरीको शवलाई मंगलबार खोला किनारमा फेला पारिएको हो। उनलाई सुनापती गाउँपालिका खानिखोलास्थितमा खोलाको किनारमा झ्याँसमाथि फेला परेको हो। प्रहरीका अनुसार खोलाको किनारमा झ्याँसमाथी रातो नङ पालीस लगाएको महिलाको जस्तो देखिने बायाँ खुट्टाको गोलीगाँठा मुनिको पैतालाको भाग फेला परेको भन्ने खबर प्राप्त भए पश्चात हेर्दा बेपत्ता रहेकी उनकै हो भनेर निजको श्रीमान कुमार पहरीले खुट्टाको बुढीऔला बाङ्गो र रातो नङ पालिसको आधारमा सनाखत भएको छ। यसैगरी बेपत्ता भएकी पुड्की पहरीको शव सोमबार फेला परिको थियो। प्रहरी कार्यालयका अनुसार आइतबार चण्डिका श्रेष्ठ, १८ महिने बालक आमुस श्रेष्ठ, उर्मिला पहरी, सन्दीप पहरी, विज्ञान पहरी, सन्तोष पहरीको शव पहिरोबाट निकालिएको हो। पहिरोमा परेका काले पहरी, झ्याउकिरी पहरी अझै बेपत्ता रहेका छन्। पहिरोले ४ वटा घर र दोरम्बा गाउँपालिका वडा नम्बर ३ र २ को बीचमा रहेको पक्की पुल पनि बगाएको छ।"
आईजिपी कुँवरले भने  प्रहरी उच्च अधिकारीहरूको बैंक खाता चेक हुँदैछ,"भैरहवा : नेपाल प्रहरीका महानिरीक्षक (आईजिपी) बसन्त बहादुर कुँवरले प्रहरीका एकजना डिआईजीलाई कारवाही गर्न लागिएको बताएका छन् । पदीय मर्यादा छोडेर भ्रष्टाचार गरेको भन्दै आईजिपी कुँवरले ती डिआईजीलाई कारवाही गर्न लागिएको बताएका हुन्। हामी डिआईजी साबसम्मलाई क्रप्सनमा कारवाही गर्दैछौं । तपाईं सबैले बुझ्नुपर्छ मम नभन्नुसु,'बुधबार जिल्ला प्रहरी कार्यालय रुपन्देहीको नवनिर्मित भवनको उद्घाटन पछि कार्यक्रममा कड्किदै उनले भने,तपाईं परिवारको खाता चेक गर्दैछौं । तपाईंहरूको खाता चेक गर्दैछौँ । तपाईंको साथीसंगतिको खाता चेक गर्दैछौँ । अहिले एकजना डिआईजी साब फस्दै हुनुहुन्छ । त्यसैले यी कुराहरू बुझ्नुस् है बुझ्नुस् । निर्मम हुनुपर्ने अवस्था छ । उनले प्रहरीलाई आचरण सुधार गर्न समेत निर्देशन दिए । प्रहरीप्रति जुन किसिमको छवि छ । जुन किसिमको नकारात्मक किसिमको चित्रण छ । नागरिकको मन मस्तिष्कमा त्यो हटाउन जरुरी छ,उनले भने,त्यो हटाउने भनेको हाम्रो आचारण,व्यवहारले हो । अहिले कुनै पनि कुरा छिप्ने अवस्था छैन । घुमुवा प्रहरीतर्फ इंगित गर्दै उनले एउटै कार्यालयमा १०१५ वर्षसम्म मान्छे राख्ने प्रवृत्ति गलत रहेको र नयाँ प्रहरीबाट काम गरे उक्त सेटिङ भत्किने बताए । दश वर्षमा एउटै कार्यालयमा राख्न प्रवृत्ति छ । यो र त्यो भनेर तपाईं राख्नुहुन्छ । त्यो बिना काम गर्न सक्नुहुन्न । थाहा छैन के हो ?उनले प्रश्न गर्दै भने,तपाईं नयाँ फ्रेसमान्छेबाट काम गर्नुस् त्यो सेटिङ भत्किन्छ । लुम्बिनीमा देशविदेशबाट आउने पर्यटकसमक्ष प्रस्तुत गर्ने व्यवहारको प्रचार विश्वभर हुने गरेकाले प्रहरीले जनमैत्री,सेवामैत्री व्यवहार र व्यवसायिकता प्रर्दशन गर्न उनले निर्देशन दिए । नागरिकले प्रहरीले राम्रो गरेको महशुस गराउनुपर्ने भन्दै व्यवसायिक स्वार्थ मात्र गन्तव्य भन्ने धारणाका साथ काम गर्न आग्रह गरे । बुधबार महानिरीक्षक कुँवरले १४ करोड ९६ लाख १४ हजार ५ रुपैयाँ लागतमा निर्माण भएको जिल्ला प्रहरी कार्यालय रुपन्देहीको भवनको उद्घाटन गरेका छन् ।"
मध्य भोटेकोशीबाट विद्युत उत्पादन सुरू गर्न ऊर्जा मन्त्रीको निर्देशन,"सिन्धुपाल्चोक : ऊर्जा, जलस्रोत तथा सिंचाइ मन्त्री दिपक खड्काले दुई महिनाभित्र मध्य भोटेकोशीबाट विद्युत उत्पादन सुरू गर्न निर्देशन दिएका छन्। बुधबार सिन्धुपाल्चोकको बाह्रविसे नगरपलिका५ जम्बुमा निर्माणाधीन १०२ मेगावाटको मध्य भोटेकोशी जलविद्युत आयोजना र सवस्टेशन निरीक्षण गर्न आइपुगेका मन्त्री खड्काले आयोजनाले विद्युत उत्पादन सुरु गरी प्रसारण लाइनमा जोड्न ढिलाइ गर्न नहुने बताए। मध्य भोटेकोशी आयोजनाको समस्या र स्थानीयको माग सम्बोधन हुन्छ, तपाईँहरू दुई महिनाभित्र विद्युत उत्पादन सुरु गर्नुस्, निरीक्षण पछि नेपाली कांग्रेसले आयोजना गरेको संक्षिप्त भेटघाटमा उनले भने, यस आयोजनाले सुख्खायामको विद्युतको माग धान्नका लागि ठूलो सहयोग गर्छ। त्यसैले सबै गम्भीर भएर आयोजनाको विद्युत् जतिसक्दो छिट्टो जोड्नेतर्फ लाग्नुपर्छ। मन्त्री खड्काले प्राधिकरणका प्रबन्ध निर्देशक कुलमान घिसिङलाई पदबाट हटाउनुपर्ने कुनै कारण नभएको बताए। विद्युतको क्षेत्रमा ऊर्जाशील भएर काम गर्ने कुलमान घिसिङलाई हटाउने कुनै विषय छैन, उनले भने, राम्रो मान्छे जुनसुकै दलको होस्, राम्रो भन्न सक्नुपर्छ। उहाँले राम्रो काम गर्नुभएको छ। कुलमानबारे सरकारले यो गर्ने या त्यो गर्ने भनेर आएका भ्रामक प्रचारमा विश्वास नगर्न आग्रह गर्दै मन्त्री खड्काले सरकारले कुलमानलाई हटाउनेबारे कुनै तयारी नगरेको स्पष्ट गरे। सडक र संसद्मा अनेकन कुरा उठेको छ, अनेक विवाद सुन्न पाइन्छ, कुलमानप्रति सरकारले कुनै धारणा बनाएको छैन, उनले भने। मन्त्री खड्काले भारतसँग १० हजार मेगावाट विद्युत ब्रिक्री भएको भन्दै बंगलादेशसँग यससम्बन्धी सल्लाह भइरहेको बताए। उनले आफू ऊर्जा मन्त्रालयमा भ्रष्टाचारको विषयमा निर्मम ढंगले प्रस्तुत भएको बताए। सरकारले ऊर्जा क्षेत्रको विकासलाई प्राथमिकतामा राखेको उल्लेख गर्दै यसका कारण स्थानीय जनतालाई आर्थिकरूपमा सम्पन्न बनाउन सकिने मन्त्री खड्काले बताए।"
अर्घाखाँचीमा रोपाइँ जात्रा मनाइयो,"अर्घाखाँची : अर्घाखाँचीको सन्धिखर्कमा रोपाइँ जात्रा पर्व मनाइएको छ। श्रीकृष्ण जन्माष्टमीमा श्रीकृष्ण जन्मिएको खुसियालीमा मनाइने रोपाइँ जात्रामा पञ्चैबाजाको तालमा रोपाइँमा धान रोपे झैं गरी छमछमी नाच्ने गाउने गरिन्छ। सन्धिखर्क १ शान्ति बगैंचामा रहेको श्री १०८ गणेश पाञ्चायन मन्दिर संरक्षण समितिको आयोजनामा श्रीकृष्णको रथयात्रा र रोपाइँ जात्रा पर्व मनाइएको हो। खेतालाहरू जम्मा भएर बाजागाजाका साथ असारे गीत गाउँदै र नाच्दै रमाइलो गर्ने गरिन्छ। द्वापर युगमा भगवान् श्रीकृष्णको जन्म भएको खुसियालीमा यो पर्व मनाउन थालिएको १०८ गणेश पाञ्चायन मन्दिर संरक्षण समितिका अध्यक्ष बसन्तप्रसाद भुसालले बताए। अघिअघि भगवान् श्रीकृष्णको रथ, त्यसपछि सजावट गरेर सिंगारिएका राधाकृष्ण बनाएर भजनकीर्तन गर्दै हिँड्ने चलन छ। जस्को पछिपछि पन्चैबाजाको तालमा असारे गीत गाउँदै रोपाइँ गरेको, अभिनय गर्दै छमछमी नाच्ने गरिन्छ। गोरुको सजावटमा सजिएर हलो जोतेको पनि अभिनय गरिएको हुन्छ। जसका कारण अति आकर्षक देखिने गर्छ। देशका अन्य जिल्लाहरूमा गाईजात्रा पर्वको भोलिपल्ट रोपाइँ जात्रा गरिए पनि अर्घाखाँचीमा कृष्ण जन्माष्टमीमा हुने गरेको सिद्धेश्वर शिवालय मन्दिरका पण्डित सुमन्तप्रसाद पोख्रेलले जानकारी दिए। श्रीकृष्णको रथयात्रा र रोपाइँ जात्राले सन्धिखर्क र चुत्राबेसीका विभिन्न भाग परिक्रमा गरेका मन्दिर संरक्षण समितिका लक्ष्मण पराजुलीले बताए। रोपाइँ जात्रा असारमा धानको रोपाइँ गरी सकेपछि मनाइन्छ। यो नेवार संस्कृतिबाट सुरु भएको हो। धान रोप्ने काम सकिएको खुसियालीमा यो जात्रा मनाइन्छ। रोपाइँ जात्रा मनाउने चलन मल्लकालबाट चलिआएको विश्वास छ। उतिखेरको समृद्ध राज्यहरूमा कृषिलाई विशेष प्राथमिकता दिँदै राजा प्रताप मल्लले रोपाइँ जात्राको सुरुवात गरेको मानिन्छ। अर्घाखाँचीको डिभर्ना, बांगला, ठूलापोखरालगायतका स्थानमा रोपाइँ जात्रा मनाउने गरिन्छ।"
६१५ नेपाली साउदी जेलमा,"साउदी : वैदेशिक रोजगारीका लागि साउदी अरब आकर्षक मानिन्छ । तर, यहाँको कानुनविपरीतका गतिविधि र साथीभाइको प्रलोभनमा पर्दा ६ सय १५ जना नेपाली जेल परेका छन् । अधिकांश रक्सी सेवन र बिक्री वितरणको अभियोगमा जेल परेका हुन् । साउदीमा रक्सी सेवन र बिक्री वितरण कार्य गैरकानुनी एवं दण्डनीय हो । साउदीस्थित नेपाली दूतावासका श्रमसहचारी देवेन्द्र कार्कीका अनुसार ६ सय १५ जना नेपाली विभिन्न जेलमा सजाय भोगिरहेका छन् । उनका अनुसार ३ सय ८८ जना मदिरा उत्पादन, सेवन र ओसारपसारको अभियोगमा जेल परेका हुन । यस्तै, १ सय २२ जना लागुऔषध ओसारपसार र ५३ जना चोरी मुद्दामा जेल परेका हुन् । यस्तै, उच्छृंखल भिडियो बनाउने, महिलालाई जिस्काउने तथा अन्य कानुनविपरीतका गतिविधिमा संलग्न रहेको आरोपमा ५२ जना जेल परेका हुन् । साउदीमा हाल ४ लाख नेपाली कार्यरत रहेको अनुमान छ । रोजगारीका लागि यहाँ आउने नेपालीको संख्या बर्सेनि बढ्दो छ । तर, पछिल्लो समय कार्यरतसम्बन्धी कम्पनी छोडेर अरू नै कम्पनीमा काम गर्नका लागि भाग्नेको संख्या पनि बढ्दो छ । श्रम सम्झौताभन्दा बढी पैसाको लोभ गर्ने र जसरी पनि पैसा कमाउन कानुनविपरीत काम गर्नेहरू समस्यामा परेपछि कम्पनी छोडेर भाग्ने गरेका छन् । दूतावासले साउदीमा कार्यरत कम्पनी छोडेर भाग्ने नेपालीको संख्या १५ हजार बढी रहेको अनुमान गरेको छ । धेरै कमाउने प्रलोभनले जेलमा डोल्पाका प्रकाश (थर गोप्य राखिएको) ३ वर्ष पहिला साउदीको एक राम्रो रेस्टुराँन्टमा काम गर्थे । तर, छोटो समयमा धेरै कमाई हुने साथीभाइको गफ सुनेर उनले उक्त कम्पनी छोडे । त्यसपछि मदिरा(रक्सी) बनाउने र बेच्ने गर्न थाले । त्यस्तो अवैध कारोबार गरिरहेका बेला प्रहरीको फन्दामा परे । त्यसपछि उनका दुःखका दिन सुरु भए । धेरै कमाई हुने आशामा साथीभाइका कुरा सुनेर मदिरा (रक्सी) बनाउने र बेच्ने काममा लागेँ, उनले दुःखेसो पोखे, अब त जेलको बास छ । अब नेपाल सरकारले उद्धार गरेर स्वदेश फिर्ता गरिदिए हुन्थ्यो । आफूसँगै काम गर्ने अरू ३३ जना नेपाली पनि मदिरा बनाउने र बेच्ने गरेको आरोपमा जेलमा सँगै रहेको उनले बताए । मुगुका हरि (थर गोप्य) पनि रक्सी सेवनको अभियोगमा जेलमा छन् । साथीको कोठामा १२१५ जना जम्मा भएका लोकल रक्सी पिउँदै रमाइलो गरिरहेका थियौं, हरिले भने, त्यस क्रममा साथीभाइबीच झगडा पर्यो । रुम नजिकै बस्ने पाकिस्तानीले प्रहरीलाई खबर गरेछ । प्रहरी आएर सबैलाई समातेर लग्यो । जेलमा परेको २० महिना भइसक्यो । आफू लगायतका साथीहरू जेल परेको खबर कम्पनीलाई दिएपछि उल्टै कम्पनीले चोरीको आरोप लगाएको उनको भनाइ छ । कम्पनीले त सामान चोरी गरेको भनेर जरिवाना स्वरूप १ लाख रियालसहित मलाई मुद्दा हाल्यो, उनले भने, अदालतले पनि दोषी करार दिँदै जेल चलान गर्यो । उद्धारको पर्खाइमा रहेको उनले बताए । बागलुङका होम(थर गोप्य) २२ महिना पहिले साउदीको अल हबिद कम्पनीमा ड्राइभर भिसामा आएका थिए । तर, साथीभाइको कुरा सुनेर बीचमै कम्पनी छोडे । साथीहरूले उनी कार्यरत कम्पनीभन्दा दुई गुणा बढी पैसा कमाई हुने लोभ देखाएका थिए । तर, कम्पनीले उनीविरुद्ध चोरी र साथीभाइलाई भगाएको आरोपमा २५ हजार साउदी रियाल जरिवाना सहितको मुद्दा दर्ता गर्यो, उनले भने, यही कारण जेलको बास भयो । पुरानो कम्पनीमा काम गर्दा ९० हजार रुपैयाँ बढी घर पठाउने गरेका होम धेरै कमाईको प्रलोभनमा फँसेको बताउँछन् । लोभमा परेर कम्पनी छोडेँ, उनले भने, सुरुमा त राम्रो कमाएँ । पनि तर पछि थाहा भयो कि भागेर काम गर्दा साउदीको नियम र कानुनअनुसार अवैधानिक मानिँदो रहेछ । ९ महिना अगाडि साउदी आएकी सिन्धुपाल्चोकी सुन्दरीमाया तामाङ पनि जेलमा छिन् । धेरै पैसाको लोभमा पर्दा जेल परेको उनले दुःखेसो पोखिन । काम गर्दा महिनाको ५० हजार नेपाली रुपैयाँ बचत हुन्थ्यो, उनले भनिन्, तर साथीभाइको कुरामा लागेर कम्पनीबाट भागेँ । सुरुमा राम्रो कमाइ भयो र खुसी पनि थिएँ । एकदिन नचिनेको फोन आयो, २ कार्टुन लोकल रक्सीको अर्डर आयो । लोकेसन पठाएँ । ती त साउदीका सीआईडी रहेछन् । मसँगै अन्य साथीलाई समातेर लगे । अहिले मसँगै अन्य ४० जना नेपाली जेलमा छौं । अब घर फक्र्नछौं या फर्कदैनौं केही थाहा छैन । २५ महिनाअघि साउदी आएका धादिङका अनुप पनि साथीहरूको लहैलहमा लागेर कार्यरत कम्पनीबाट भागे । त्यसपछि अलपत्र परे । मसँग अब त खाने बस्ने र नेपाल फर्किने रकमसमेत छैन, उनले भने, निकै दुःख पाइयो । उद्दार गरेर स्वदेश फर्किन पाए उतै केही गर्थे । जबकी उनी कार्यरत कम्पनीबाट प्रतिमहिना १ हजार ८ सय रियाल पाउँथे । तर, साथीभाइले मासिक २ हजार ९ सय रियालभन्दा बढी कमाइ हुने लोभ देखाएपछि उनले कम्पनी छोडेका थिए । कम्पनी छोडेपछि उनीविरुद्ध उक्त कम्पनीले चोरीको मुद्दा दर्ता गरेको छ । यस्तै, साउदीमा आएर अलपत्र परेका २६ जना नेपाली दूतावासको सेल्टरमा छन् । तीमध्ये ३ जना महिला पनि छन् । धेरैजसो सम्बन्धित कम्पनीबाट भागेर अवैधानिक रूपमा कार्यरत रहेकाहरू छन् । नेपालमा एजेन्टले उनीहरूलाई विभिन्न प्रलोभन देखाएर साउदीमा घरायसी कामका लागि पुर्याएका थिए । तर, यहाँ काम गरेपछि तलब, सेवा सुविधा नपाएको तथा घर मालिकबाट शारीरिक र मानसिक पीडा भोगेको भन्दै उनीहरू दूतावासको सेल्टरमा पुगेका हुन् । उनीहरूलाई स्वदेश फिर्ताका लागि दूतावासले सम्बन्धित निकायसँग छलफल गरी प्रक्रिया अगाडि बढाएको जनाएको छ । प्रथम सचिव टीकाराम उपाध्यायले साउदीमा कार्यरत नेपाली कामदारको मृत्यु संख्या बढ्दो रहेकाले यसलाई रोक्न खानपिन र स्वास्थ्य सुरक्षामा जोड दिन आग्रहसमेत गरेका छन् भने गत साउन महिनाभित्र १६ जना नेपालीको मृत्यु भएको छ । १ महिनामा १६ को मृत्यु वैदेशिक रोजगारीका लागि साउदी अरेबिया आउने नेपालीहरूको मृत्यु हुने संख्या पनि बढ्दै गएको छ । साउन महिनामा मात्रै १६ जना नेपालीको मृत्यु भएको छ । नेपाली दूतावास स्रोतका अनुसार सडक दुर्घटनामा ५ जना, कार्य दुर्घटनातर्फ १ जनाको निधन भएको हो । तीन जनाले आत्महत्या गरेका थिए । यस्तै, प्राकृतिक रूपमा ४ जनाको निधन भएको छ । ३ जनाको मृत्युको कारण खुलेको छैन । साथै नेपाली कामदारको मृत्यु संख्या बढ्दो रहेकाले यसलाई रोक्न खानपिन तथा स्वास्थ्य सुरक्षामा जोड दिन आग्रह गरिएको दूतावासका प्रथम सचिव टीकाराम उपाध्यायले जानकारी दिए ।"
नारायणी अस्पतालमा सुत्केरी भत्ता बुझ्न सकस,"वीरगन्ज : बुधबार दिउँसो नारायणी अस्पताल परिसरमा भेटिएका महेश पासवानले अन्नपूर्णकर्मीसँग भने,१ हजार भत्ता लिन २ हजार खर्च कस्ले गर्छ ? उहि बेला पाइँदैन भन्दिएको भए अहिले म किन आउँथे र ? आजै किराया भाडामा ५ सय खर्च भइ हाल्यो । अब फेरि असोजमा आउनु भनेका छन् । फेरि ५ सय खर्च हुन्छ । दुई दिनको मजदुरी १ हजार हुन्छ । अनि १ हजार भत्ता लिनका लागि २ हजार खर्च कस्ले गर्छ र ? आमा सुरक्षा कार्यक्रमअन्तर्गतको यातायात खर्च बापत सरकारबाट पाइने १ हजार रुपैयाँ भत्ता लिन बुधबार अस्पतालमा पुग्दा कर्मचारीले असोजको भाका सारेपछि निरास हुँदै घर फर्किए । १५ दिन पहिले नारायणी अस्पतालमा उनको छोरीको जन्म भएको थियो। आमा सुरक्षा कार्यक्रमअन्तर्गतको यातायात खर्च बापत सुत्केरी महिलाले पाउने भत्ता रकम वितरण कार्य वीरगन्जको नारायणी अस्पतालमा साउन १ गतेदेखि रोकिँदा पासवानजस्तै १ हजार बढी सेवाग्राही मर्कामा परेका छन् । अस्पतालमा जन्मिएका नवजात शीशु र सुत्केरी महिलाालाई अस्पतालबाट डिस्चार्ज गर्ने बेलामै अस्पतालले उपलब्ध गराउनुपर्ने उक्त भत्ता रकम नारायणी अस्पतालले साउन १ गतेदेखि वितरण गरेको छैन । जसका कारण साउन १ गतेदेखि भदौ ११ गतेसम्म उक्त सुविधाबाट १ हजार ४८ सुत्केरी बञ्चित भएका छन् । साउन २७ गते शीशु र आमालाई डिस्चार्ज गर्ने बेला अस्पतालका कमर्मचारीले चालू आर्थिक वर्षका लागि अस्पतालको खाता नखुलेकाले भदौ १० गते यातायात खर्च बापतको भत्ता रकम लिन आउनु भनेर पठाएका थिए । त्यहीअनुसार बुधबार अस्पतालमा आउँदा फेरि कर्मचारीले त्यहि जवाफ फर्काएर अब असोजमा आउन भनेपछि उक्त रकमका लागि अब फेरि अस्पताल नआउने बरु भत्ता नै नचाहिने भन्दै आक्रोश पोख्दै पासवान घर फर्किए । उनले भने,यसरी बारबार झुलाउने नै भए सरकारले दिने नियम नै नबनाएको भए हुन्थ्यो । जेतनाके मुर्गी ना ओतनाके मसाला (जति मूल्यको कुखुरा छैन त्यो भन्दा बढी त मरमसलामै लाग्ने )।' पासवानको उक्त गुनासो लिएर पुग्दा अस्पतालका निमित्त मेसु डाक्टर एनामुल हकले भने कोष तथा लेखा नियन्त्रण कार्यालय (कोलेनिका) ले गत असार २४ मा बन्द गरेको अस्पतालको खाता हाल सम् मपनि नखोलिदिएका कारण यस्तो समस्या भएको बताए । सुत्केरीलाई अअस्पतालबाट डिस्चार्ज गर्ने बेलामै उक्त भत्ता रकम दिनुपर्ने निर्देशीकामा उल्लेख भएपनि अस्पतालको खाता नखुलेका कारण सााउन १ गतेदेखि उक्त रकम वितरण गर्न नसकिएको उनले बताए । चालु आर्थिक वर्षका लागि साउन दोस्रो या तेस्रो हप्तामै खाता पुन खोल्नुपर्ने भएपनि कोलेनिकाले त्यसमा ढिलाई गरेका कारण आमा सुरक्षा कार्यक्रम अन्तर्गतको यातायात खर्च बापतको रकम वितरण गर्न नसकिएको हकले बताए । उनले भने, अब यो समस्या छिट्टै समाधान हुन्छ । यदि कोलेनिकाले १२ दिनमा पनि खाता खोलेन भनेपनि अस्पताल प्रशासनले अन्य कतैबाट रकमको जोहो गरेर उक्त सुविधा उपलब्ध गराउँछ ।"
भारतीय बस झिक्न अझै सकिएन,"गोरखा : आँबुखैरेनीको ऐनापहरामा दुर्घटना भएको ५ दिन बितिसक्दा पनि भारतीय बस सडकमा निकाल्न सकिएको छैन । गत शुक्रबार आँबुखैरेनी २ ऐनापहराबाट करिब डेढसय मिटर तल मस्र्याङ्दी किनारमा पुगेको यूपी ५३ एफटी ७६२३ नम्बरको उक्त बस मंगलबारसम्म पनि सडकमा उतार्न नसकिएको प्रहरीले जनाएको छ । अहिले पनि बस निकाल्न दिनहूँजसो प्रयास भइरहेको छ । सो बस निकाल्न गत सोमबार बिहान आठबजेदेखि १२ बजेसम्म चारघण्टा सडक बन्द गरिएको थियो । बस तान्न दुइटा क्रेनको प्रयोग गरिएको थियो, तैपनि सकिएन, इलाका प्रहरी कार्यालय आँबुखैरेनीका प्रहरी निरीक्षक शिव थापा भन्छन्, मुस्किलले रोडभन्दा तलको केही समथर भूभागसम्म ल्याएर राख्ने काम भयो, इन्स्पेक्टर थापा भन्छन्, त्यहाँ हुक लगाएर राखिएको छ । ठूलो आँधीहुरी आयो भने फेरि पल्टाएर मस्र्याङ्दी किनारमै पुर्याउँछ जस्तो छ । तैपनि जसोतसो सो बस निकालेर सुरक्षित ठाउँमा राख्ने प्रहरीको तयारी छ । सो बस दुर्घटनामा मृत्यु भएका भनिएका २७ मध्ये एक जनाको शव अहिलेसम्म हराइरहेको छ । सो शव बसभित्र वा बसले चेपेर राखेको छ कि भन्ने आशंका थियो तर, कुनै पनि शव फेला नपरेको उनको भनाइ छ । बसलाई मस्र्याङ्दी किनारबाट तानेर भीरमा राखेपछि शव घटनास्थलमा छ भन्ने आशंका समाप्त भएको छ । तैपनि शव भेटिन्छ कि भन्ने आशामा भारतीय दूतावासका दुई जना कर्मचारी पर्खेर बसेका थिए । बस निकालेर भीरमा पुर्याउँदासम्म पनि शव भेटिएन । त्यसपछि दूतावासका कर्मचारीहरू पनि फर्किए, प्रहरी निरीक्षक थापाले भने, त्यो बस सडकमा निकालेर भारतीय दूतावासलाई बुझाउने योजनामा छौं । तर, कहिलेसम्म त्यसो गर्न सकिन्छ भन्ने कुरा एकिन छैन । चालकसहित ४३ जना तीर्थयात्री रहेको सो बस गत भदौ ७ गते दुर्घटना भएको थियो ।"
राष्ट्रपतिद्वारा ऐतिहासिक विजय उत्सव रथयात्रा अवलोकन,"तानसेन : राष्ट्रपति रामचन्द्र पौडेलले पाल्पामा २०५औं ऐतिहासिक विजयोत्सव भगवती रथयात्राको अवलोकन गरेका छन्। नेपालले अंग्रेज सेनालाई युद्धमा जितेको खुसियालीमा पाल्पाको सदरमुकाम तानसेनमा मंगलबार उक्त रथयात्रा निकालिएको हो। वि सं १८७१ पुसदेखि १८७२ जेठसम्म पाल्पा, नुवाकोट, बुटवल जितगढी युद्धमा नेपालले अंग्रेजलाई पराजित गरेको थियो। तत्कालीन पाल्पाका प्रशासक कर्णेल उजिर सिंह थापाको नेतृत्वमा दुईपटकसम्म अंगे्रज सेनासँग युद्धमा नेपालले विजय हासिल गरेको थियो। रथयात्राको अवलोकनसँगै राष्ट्रपति पौडेलले भगवती मन्दिरमा पूजाआजासमेत गरे। विजयोत्सवको रक्षामन्त्री मानवीर राई, संस्कृति पर्यटन तथा नागरिक उड्डयनमन्त्री बद्रीनाथ पाण्डे, लुम्बिनी प्रदेशका मुख्यमन्त्री चेतनारायण आचार्य, प्रदेश अर्थमन्त्री धनेन्द्र कार्की, स्वास्थ्यमन्त्री खेमबहादुर सारु, प्रदेश सभामुख तुलाराम घर्तीमगरलगायत सरकारका उच्च पदस्थ व्यक्तिहरूले अवलोकन गरे। विजयोत्सव अवलोकनको क्रममा राष्ट्रपती पौडेलले मन्दिरको पुरानै शैलीमा जीर्णाेद्धार गर्ने, विजयोत्सव भगवती जात्रालाई राष्ट्रिय दिवसको मान्यता दिने र दरबार परिसरलाई व्यस्थित गर्दै विश्व सम्पदा सूचीमा राख्न आवश्यक प्रक्रियाका लागि चासो राखेका राष्ट्रपतिका प्रेस सल्लाहकार किरण पोखरेलले बताए। प्रत्येक वर्ष पाल्पामा कृष्ण जन्माष्टमीको भोलिपल्ट कृष्ण नवमीको दिन विजयोत्सव स्वरूप भगवती जात्रा मनाउनु गौरवको विषय रहेको राष्ट्रपति पौडेलले बताए। लुम्बिनी प्रदेश सरकारले भगवती रथयात्रालाई ऐतिहासिक दिनको रूपमा मान्यता दिँदै आएको छ। विजयोत्सवमा भगवती रथयात्रामा सहभागी लुम्बिनी प्रदेशका मुख्यमन्त्री चेतनारायण आचार्यले भगवती मन्दिरको जीर्णाेद्धार र दरबार परिसर व्यवस्थापनका लागि सरकारले चाहिने बजेट सहयोग गर्ने प्रतिबद्धता जनाए। विजयोत्सव स्वरूप भगवती रथयात्रा मंगलबार १२ः३० बजेको समयमा उठाइ तानसेन बजारको चोकचोकमा घुमाइएको छ। तत्कालीन प्रशासक कर्णेल थापाले बुटवल जितगढी युद्धमा विजयी भएमा तानसेनमा भगवतीको तीनतले मन्दिर बनाइ भगवतीको महिमा चारैतिर फैलाउने छु भनी भाकल गरेका थिए। २ पटकसम्म बुटवल जितगढी क्षेत्रमा भएको युद्धमा विजयी भएपछि कर्णेल थापाले गजुरसहितको ३ तले मन्दिर निर्माण पूरा गरे। त्यसपछि, विस १९७७ सालदेखि तानसेनमा अंग्रेजी सेनालाई जितेको खुसियालीमा विजयोत्सव मनाउन थालिएको हो। विजयोत्सव भगवती रथयात्राको राष्ट्रपति तथा उच्च पदस्थ व्यक्तिहरूले अवलोकन गरेबाट मन्दिर परिसरको जीर्णाेद्धार हुनेमा पाल्पालीको विश्वास बढेको भगवती गुठी व्यवस्थापन समितिका अध्यक्ष अशोकमान महर्जनले बताए। तत्कालीन युद्धमा अंग्रेज सेनाको नेतृत्व जनरल उडले गरेका थिए। पाल्पा नुवाकोट बुटवल जितगढी युद्धमा नेपालसँग हारेपछि अंग्रेज सेनाका कमान्डर जनरल उडलाई अंग्रेज सरकारले कारबाही गरेको इतिहासमा उल्लेख छ।"
हनुमान नाच संरक्षणमा नेवार समुदाय,"बागलुङ : बागलुङको पुरानो बजारसमेत हो, नारायण चोक। चोकमा रहेको लक्ष्मी नारायण मन्दिर, छेवैमा वरपीपल चौतारी। वरपर परम्परागत घर, पसल, गल्लीले पुरानो बजारको झल्को दिन्छ। उक्त चोकमा मंगलबार बिहानैदेखि छुट्टै चहलपहल थियो। ३० जना युवाले निधारमा राम तिलक र गलामा माला लगाएका थिए। सिम्रिक रंगको रातो कमिज, चुनरीसहितको रातो जाँगे र मलमल कपडाको जामा पनि सुहाएको थियो। निधार र हातमा जय श्री राम लेखिएको पोटली, तीघ्रामा चाँप र मुखमा हनुमानजीको आकारको ख्वापा र चार फिट जति लामो पुञ्चर उनीहरूले हालेका थिए। झट्ट हेर्दा उनीहरू हनुमानजी जस्तै देखिन्थे। उनीहरूको हातमा करिब दुई इन्च मोटाइ र डेढ फिट लामो काठको डन्डी थियो। चोकमा नेवारी समुदायका पाका पुरानादेखि बालबालिकासम्म भेला भएका थिए। यो रमझम करिब ९ वर्षपछि विधिवत् रूपमा निकाल्न लागिएको हनुमान नाचको थियो। करिब तीन सय वर्षअघि भक्तपुरबाट बसाइँ सरेर नेवार समुदाय बागलुङ आएका थिए। उनीहरू आएपछि आफ्नो संस्कृति पनि सँगै लिएर आएको र सोही बेलादेखि हनुमान नाच देखाउँदै आएको किंवदन्ती छ। हनुमान नाच संरक्षण परिषद् बागलुङका अध्यक्ष तीर्थप्रसाद श्रेष्ठले हनुमान नाच तीन वा पाँच वर्षमा विधिवत् रूपमा देखाउने गरिए पनि यस पटक ९ वर्षपछि देखाइएको बताए। उनले उक्त नाच कोरोना संक्रमणको समस्या र विभिन्न कारणले लामो समय रोकिएपछि सञ्चालनमा आउन नसकेको बताए। नृत्यका लागि साउन महिनाभर तालिम सञ्चालन गरिएको थियो। तालिमपछि छानिएका २६ जोडी युवालाई नाचका लागि शपथग्रहण गराएपछि नृत्यमा १३ जोडी युवालाई हनुमान बनाइनेछ। बाँकी अतिरिक्त रूपमा राखिने बताइएको छ। एक जोडीमा दुई जना हुने गर्छन्। नाचको लागि १३ वा १५ जोडी युवाहरूलाई हनुमान गराइन्छ, अध्यक्ष श्रेष्ठले भने, नाच्ने युवाहरू सुत्केरा, जुठा परेमा नाचमा सहभागी गराइँदैन। त्यसैले अतिरिक्त रूपमा यस पटक धेरै कलाकारहरू तयार गरिएको छ। बागलुङमा राजभण्डारी, श्रेष्ठ, मलेपति, भारी, वझा, शाक्यलगायतका नेवारी समुदायको बसोबास रहँदै आएको छ। हनुमान नाचमा नेवारी समुदायलाई अन्य समुदायले समेत साथ दिँदै आएका छन्। नेवारी समुदायको मुख्य नाच भए पनि क्षेत्री, थापा, रोकालगायतका जातिका युवाहरूले पनि नाच्ने गरेको हनुमान नाच संरक्षण परिषद् बागलुङका सचिव जय राजभण्डारीले बताए। उनले यस पटक एक जना रोका थरका युवाले नाचिरहेको जानकारी दिए। मंगलबार नारायणचोकमा नचरीको पूजा गर्दै नाचको सुरुवात गरिएको थियो। मुख्य पुजारी बद्रीकुमार श्रेष्ठले नचरीको पूजाआरम्भ गरेपछि मृदंगा र झ्यालीको तालमा लौरो समाएर तम्तयार भएका हुनमान नाचका मुख्य कलाकार (ज्यामाको) नाचन थालेपछि मात्र अन्य कलाकारले सोही तालमा लौरो जुझाउँदै नाच्न थालेका थिए। सोही क्रममा केही नचरीहरूलाई वीर (हनुमान प्रसन्न भएको र शक्ति प्राप्त भएको) उत्रेको थियो। वीर उत्रेको हनुमानले पूजाको प्रक्रिया पुगे नपुगेको हेरेपछि मात्र पूजा सम्पन्न गरिएको थियो। नचरीको पूजा सम्पन्नपछि बागलुङ नगरपालिका३ को छहरापधेँरामा रहेको हनुमानथानमा मूल पुजारी बद्रीकुमार श्रेष्ठले पूजा गरेपछि उल्टो हिँडेर नारायणचोकसम्म हनुमानको मूर्ति बोकेर ल्याएका थिए। नारायण चोकमा केही समय नाचेपछि बानपा४ उपल्लाचौरमा रहेको राममन्दिरमा पुगेर पूजा गरेपछि मात्र बजारमा देखाइएको थियो। आगामी चैत मसान्तसम्म यो नाचलाई विभिन्न स्थानमा लगेर देखाइने सचिव राजभण्डारीले बताए। हरेक हप्ताको मंगलबार र शनिबार बजारमा नाच देखाइनेछ। बजारको चोकवासीहरूले नाचको लागि आह्वान गरेपछि हनुमान नाच देखाइने सचिव राजभण्डारीको भनाइ छ। केही विशेष कारण बनेमा बिहीबार पनि नाच देखाउन सकिने सचिव राजभण्डारीको भनाइ छ। उनले मेला महोत्सवमा भने पूजा नगरी संस्कृतिको रूपमा मात्रै नाच देखाउने गरेको बताए। हनुमान नाचको लागि मुख्य व्यवस्थापनको लागि मूलकजीको आवश्यकता पर्ने गर्छ। परिषद्ले मूलकजीमा ईश्वरप्रसाद मलेपतिलाई चयन गरेको छ। यस्तै उनलाई साथ दिनेगरी उपप्रधान कजी, पूजा समिति, भजन समिति वाद्यवादक समिति, कलाकार छनोट समिति, पोसाक समिति, आर्थिक समिति, प्रचारप्रसार समिति र मूल्यांकन समिति चयन गरेर काम गरिरहेको छ। त्यस्तै झन्डै दुई दर्जन स्वयंसेवक पनि खटिनेछन्। कुनै बिघ्नबाधा आएमा उनीहरूले साथ दिने मूलकजी ईश्वरप्रसाद मलेपतिले बताए। हनुमान नाचको इतिहास हनुमान नाच १३ वा १५ जोडी कलाकारले हनुमानको स्वरूप धारणा गरेर कलात्मक प्रस्तुति दिइन्छ। विभिन्न दस तालमा नाचिने यो नाच पाँच सय वर्षभन्दा पहिले भक्तपुरबाट सुरु भएको किंवदन्ती छ। भक्तपुरबाट करिब तीन सय वर्षपहिले व्यापार व्यवसायको लागि बागलुङ आएका नेवार समुदायले हनुमान नाचको संस्कृति पनि सँगै लिए। करिब तीन सय वर्ष पहिले व्यवसायको लागि भक्तपुरबाट बागलुङ आएका पुर्खाहरूले नाच पनि सँगै लिएर आएको किंवदन्ती छ, मूलकजी मलेपतिले भने, सोही समयदेखि नै तीन वा पाँच वर्षमा विधिवत् रूपमा नाच निकाल्ने गरिएको छ। विसं १७६८ मा पहिलोपटक नेवार जाति बागलुङ प्रवेश गरेको इतिहासमा उल्लेख रहेको संस्कृतिकर्मी प्रेम छोटाले बताए। छोटाका अनुसार मल्लकालीन समयमा भक्तपुरका राजा भूपतिन्द्र मल्लले हनुमान नाच सुरु गरेका थिए। हनुमान नाच मंगलबार, बिहीबार र शनिबार नाच्ने पराम्परा रहेको उनको भनाइ छ। नेवारबाहेक अन्य समुदायका कलाकारले पनि नाचमा भाग लिन पाउँछन्। नाचमा देवालय, सलामी, छ ताल, आठ ताल, १२ ताल, २४ ताललगायत गरी दस तालमा कलाकार नाच्ने गर्छन्। पुच्छरसहित हनुमानको भेष पहिरेका कलाकार एकापसमा लौरो जुझाउँदै मृदंग र झ्यालीको तालमा नाच्ने गर्छन्। नाच्ने क्रममा कतिपयलाई वीर उत्रने गरेको छ। परिषद्का अध्यक्ष श्रेष्ठले हनुमान नाचका अग्रज कलाकार शाक्यले पौराणिक ग्रन्थ रामायणको कथाका विभिन्न घटना तथा प्रसंगमा आधारित रहेर ताल र नाचको संयोजन गरिएको बताए। हनुमानले लंका घेरेकोदेखि लडाइँ जितेर विजयोत्सव मनाएकोसम्मका भाव र विषयलाई नाचद्वारा प्रस्तुत गरिने श्रेष्ठको भनाइ छ। प्रधान कजी मलेपतिका अनुसार बागलुङ बजारका विभिन्न टोल, बस्ती र माग भए जिल्ला बाहिर पनि पुगेर नाच देखाइने गरिएको छ। यसअघि काठमाडौं, भक्तपुर, पोखरा, भैरहवालगायत ठाउँमा उक्त नाच प्रदर्शन गरिएको थियो, मलेपतीले भने, भक्तपुरबाट सुरु भए तापनि हुनमान नाच बागलुङ, बेनीलगायत सीमित ठाउँमा मात्र संरक्षित छ। यो नाच भक्तपुरबाट आएको सम्झनासमेत हुने भएकोले बागलुङका नेवार समुदायले महत्त्वका साथ लिने गरेका छन्। २०४६ मा हनुमान नाच संरक्षण परिषद् गठन भएपछि बागलुङमा नाचको संरक्षण तथा प्रवद्र्धनमा संस्थागत पहल सुरु भएको हो। नाच देखाउन १० लाख बढी खर्च लाग्ने हनुमान नाच देखाउन १० लाख बढी खर्च हुने अनुमान गरिएको छ। परिषद्का सचिव राजभण्डारीले पूजाको पहिलो दिन करिब ७ लाख र अन्तिम दिन ३ लाख रुपैयाँ खर्च लाग्ने अनुमान गरिएको बताए। उनले अन्य दिन चोकचोकमा हनुमान नाच देखाउन आह्वान गर्ने समुदायले नै खर्च व्यहोर्ने बताए। धेरै कलाकार चाहिने हुँदा यो नाच महँगो पनि छ, सचिव राजभण्डारीले भने, पूजाआजा, पोसाक, वाद्ययन्त्रलगायत सामग्री व्यवस्थापनमा पनि खर्च बढी हुन्छ। नाच सञ्चालनमा प्रधान कजी (व्यवस्थापक), उपप्रधानकजी, कजी, पुजारी, वाद्यवादक, कलाकारलगायत एकैपटक सयौं व्यक्ति खटिनुपर्ने हुँदा खर्च बढी भएको हो। हनुमान नाच संरक्षण समितिले आवश्यक कोष स्थापना गरेर हनुमानका लागि चाहिने सामग्री जुटाउन लागेको बताइएको छ। समितिले गण्डकी प्रदेश सरकार, गण्डकी प्रज्ञा प्रतिष्ठान, स्थानीय व्यवसायीलगायतका संघसंस्थाबाट पनि सहयोगको आह्वान गरेको छ। हनुमान नाच आचारसंहिता हनुमान नाचका लागि धेरै आचारसंहिता पालना गर्नुपर्ने मूलकजी मलेपतिले बताए। उनले प्रधानकजी, उपप्रधान कजी, पुजारी, वाद्यवादक, नृत्य कलाकार र दर्शकसमेत सबैले आचारसंहिता पालना गर्नुपर्ने बताए। हनुमान नाच्ने युवा ब्रह्मचार्य बस्नुपर्ने व्यवस्था छ। नाच्नेहरू मादक पदार्थ तथा लागूपदार्थको सेवन गर्न पाउँदैनन्, मूलकजी मलेपतिले भने, स्वच्छ रूपमा शुद्ध शाहाकारी भोजन खाएर बस्नुपर्छ र नाचने दिन बिहान नुहाएर शुद्ध हुनुपर्छ।"
