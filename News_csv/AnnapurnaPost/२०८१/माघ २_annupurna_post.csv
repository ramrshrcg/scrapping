शीर्षक,विवरण
"बाह्रविसे बजारमा आगलागी, ५ घर जले","सङ्खुवासभा : सङ्खुवासभाको सभापोखरी गाउँपालिका६, बाह्रबिसे बजारमा आगलागी भएको छ। आगलागीबाट बाह्रविसे बजारको पाँच घर जलेको जिल्ला प्रहरी कार्यालयका प्रहरी निरीक्षक रामकुमार लामिछानेले जानकारी दिए। रामकुमार राईको भान्सा कोठाबाट एक्कासी आगो सल्किएपछि आगलागी सुरु भएको थियो। आगलागीबाट रामबहादुर राईको दुई तले घर, अमृता राईको दुईतले घर, लालसिं लिम्बुको दुईतले घर र सुशील तामाङको दुईतले दुई वटा घर जलेको छ। अगलागीको कारण भने खुलेको छैन। आगलागीबाट कुनै मानवीय क्षति भएको छैन। नेपाल प्रहरी, नेपाली सेना र स्थानीयबासीको सहयोगमा एक घण्टापछि आगलागी नियान्त्रणमा आएको थियो।"
वरिष्ठ अधिवक्ता त्रिपाठीमाथि आफ्ना नेताकार्यकर्ताको संलग्नता भेटिए कारबाही गर्छौं : रास्वपा,"काठमाडौं : राष्ट्रिय स्वतन्त्र पार्टी (रास्वपा)ले वरिष्ठ अधिवक्ता दिनेश त्रिपाठीमाथि भएको हातपात भएको घटनाप्रति ध्यनाकर्षण जनाएको छ। उक्त घटनामा पार्टीका नेताकार्यकर्ताको संलग्नता भेटिएमा विधानबमोजिम कारबाही गर्ने रास्वपा प्रवक्ता मनिष झाले जानकारी दिए। दोषी जो कोही भएपनि निजलाई कानुन बमोजिम कारबाहीका लागि सम्बन्धित निकायको ध्यानाकर्षण गराउने रास्वपाले जनाएको छ। 'सहकारी बचत अपचलन सम्बन्धी मुद्दाको बहस पश्चात् अदालतबाट निस्किँदै गर्दा काठमाडौं जिल्ला अदालत परिसरभित्र वरिष्ठ अधिवक्ता दिनेश त्रिपाठीमाथि हातपात भएको घटनाप्रति हाम्रो गम्भीर ध्यानाकर्षण भएको छ। यस किसिमको व्यवहार कानुनी शासन, सुदृढ राजनीतिक अभ्यास र न्यायप्रति विश्वास राख्ने राजनीतिक दलका लागि कदापी स्वीकार्य छैन। यस विषयमा राष्ट्रिय स्वतन्त्र पार्टीको सम्बन्धित अनुशासन आयोगको समेत ध्यानाकर्षण भएको छ र सो घटनामा यदि पार्टीको कुनै पनि सदस्यको संलग्नता भेटिएमा पार्टी विधान बमोजिम कारबाही हुने स्पष्ट पार्न चाहन्छौं। साथै दोषी जो कोही भएपनि निजलाई कानुन बमोजिम कारवाहीका लागि सम्बन्धित निकायको ध्यानाकर्षण गराउँदछौं,' रास्वपाले जारी गरेको विज्ञप्तिमा भनिएको छ।"
अदालतले भन्यो रवि लामिछानेले गोर्खा मिडियामा लगानी गर्न भनी निवेदन दिएको देखियो,"काठमाडौं : कालिमाटीस्थित स्वर्णलक्ष्मी सहकारीको रकम अपचलन मुद्दामा स्वतन्त्र पार्टीका सभापति एवं पूर्वगृहमन्त्री रवि लामिछानेलाई ६० लाख धरौटीमा छोड्न काठमाडौं जिल्ला अदालतले आदेश दिएको छ। जिल्ला न्यायाधीश माधव अधिकारीको इजलासले बुधबार लामिछानेलाई धरौटीमा छोड्न आदेश दिएको हो। लामिछानेले इन्कारी बयान दिए पनि १,८०,००० थान शेयरमा लगानी गर्न इच्छा भएको भन्दै निवेदन दिएको आदेशमा उल्लेख छ। 'स्वर्णलक्ष्मी बहुउद्देश्यीय सहकारी संस्थाबाट गोर्खा नेटवर्क मिडिया प्रालिको खातामा आएका रकमका बारेमा आफूलाई केही थाहा नभएको। आफूले कुनै रकम लिए खाएको नहुँदा निर्दोष छु भनी कसूरमा इन्कार रही बयान गरेको देखिए पनि प्रतिवादी रवि लामिछाने गोर्खा मिडिया नेटवर्क प्रालिका विक्रीमा रहेको १,८०,००० थान शेयरमा लगानी गर्न इच्छा भएको निवेदन माग वमोजिम यस प्रालिमा विक्रीमा रहेको शेयर मध्ये १,८०,००० शेयर खरिद गर्न अनुमति पाउँ भनी निवेदन दिई शेयर लिएको देखिंदा निजले उक्त प्रा लि को शेयर खरिद गरिलिएको देखिइ निज प्रतिवादी गोर्खा नेटवर्क मिडिया प्रालिको शेयर होल्डर एंव प्रबन्धक निर्देशक समेत रहेको देखियो,' आदेशमा भनिएको छ। लामिछाने प्रस्तुत वारदातमा कसूरदार होइनन् भन्नसक्ने अवस्था नेदिएको भन्दै मुद्दाको प्रकृतिसमेतलाई मध्यनजर राखी मुद्दाको कारबाहीको सिलसिलामा प्रमाण परीक्षण गर्दै जाँदा ठहरे बमोजिम हुने गरी मुद्दा पुर्पक्षको प्रयोजनका लागि हाललाई मुलुकी फौजदारी कार्यविधि संहिता, २०७४ को दफा ६८ र ७२ समेतका आधारमा यी प्रतिवादी रवि लामिछानेबाट रु ६०,००,००० (साठ्ठी लाख रुपैयाँ) नगद धरौट वा सो बराबरको जेथा जमानत दिए लिई तारीखमा राख्न आदेश दिइएको हो।"
भूकम्पको कृत्रिम घटना अभ्यास,"नुवाकोट : २७औं राष्ट्रिय भूकम्प सुरक्षा दिवसको अवसरमा नुवाकोटको विदुरमा कृत्रिम घटना अभ्यास गरिएको छ। जिल्ला प्रशासन कार्यालयको परिसरमा राष्ट्रिय भूकम्प सुरक्षा दिवस विभिन्न जनचेतनामूलक कार्यक्रम गरी मनाइएको हो। जिल्ला प्रशासन कार्यालय र नेपाल रेडक्रस सोसाइटीले युक्तरूपमा विदुरमा भूकम्प सुरक्षा र विपदपछिको उद्धार कार्यसम्बन्धी कृत्रिम घटना प्रदर्शन गरेको । यस वर्ष भूकम्पले सिकाएको पाठ, बलियो संरचना र सुदृढ पूर्वतयारीका साथ भन्ने मूल नाराका साथ विभिन्न कार्यक्रम नुवाकोटमा मनाइएको हो। ९० सालको भूकम्प गए पनि २०५५ साल देखिमात्र हरेक वर्ष माघ २ गते भूकम्प सुरक्षा दिवस मनाउन थालिएको हो। भूकम्प सुरक्षा दिवसका अवसरमा विदुरमा आयोजित कार्यक्रममा विपद् जोखिम न्यूनीकरणका लागि पूर्वतयारी स्वरुप कृत्रिम घटना अभ्यास गरिएको नेपाल रेडक्रस सोसाइटिका सभापति हरि श्रेष्ठले बताए। विपद्को बेला उद्धार कार्यमा सजिलो होस भन्ने उद्देश्यले कृत्रिम घटना अभ्यास कार्य सम्पन्न गरिएको हो। विपद् पूर्व तयारी तथा प्रतिकार्यको तालिम पाएका दक्ष जनशक्तीले विपद्को बेलामा गरिने उद्धारको कृत्रिम अभ्यास गरेका हुन्। प्रकोप जुनसुकै समयमा पनि आउने भएकाले प्रकोपका घटनाबाट क्षति कम गर्न यस्ता अभ्यासहरु नियमित भएमा समुदाय चनाखो हुने र विपद्पछि पनि सहजीकरण गर्न सकिने अवस्थामा पुग्ने प्रमुख जिल्ला अधिकारी रामकृष्ण अधिकारीले बताए। उनले नुवाकोटमा विभिन्न प्रकोपका घटना हुने सम्भावना रहेको र वेलैमा सचेत हुन जरुरी रहेको बताए।"
को बन्ला काठमाडौं विश्वविद्यालयको नयाँ उपकुलपति? १६ जनाको निवेदन स्वीकृत,"काभ्रे : काठमाडौं विश्वविद्यालयको उपकुलपति बन्नका लागि १६ जनाको निवेदन स्वीकृत भएको छ। काठमाडौं विश्वविद्यालयको उपकुलपति पदमा नियुक्तिका लागि बनाइएको सिफारिस समितिले बुधबार १६ जनाको निवेदन स्वीकृत गरेको हो। समितिमा १७ जनाको निवेदन परेको थियो। जाँचबुझका क्रममा एक जनाको उम्मेदवारी अस्वीकृत भएको सिफारिस समितिले जानकारी दिएको छ। स्वीकृत हुनेमा मोरङका प्राडा मेघराज दंगाल, काठमाडौंका प्राडा श्याम नारायण लाभ, काठमाडौंका प्राडा नविन पोखरेल, काभ्रेका प्राडा सुबोध शर्मा, इलामका प्राडा बालचन्द्र लुंइटेल, अर्घाखँचीका प्राडा हरिप्रसाद न्यौपाने, ललितपुरका प्राडा विभूति रञ्जन झा, काठमाडौंका प्राडा भोला थापा, भक्तपुरका प्राडा कन्हैया झा, काठमाडौंका प्राडा जनार्दन लामिछाने, काठमाडौंका प्राडा मनिष पोखरेल, काठमाडौंका प्राडा विमप्रसाद श्रेष्ठ, काठमाडौंका प्राडा वेदमणि दाहाल, काभ्रेका प्राडा अच्युप्रसाद वाग्ले र बैतडीका प्राडा धिरज गिरी रहेका छन्।"
राष्ट्रपतिले जारी गरेको भूमिसम्बन्धी अध्यादेशमा के छ?,"काठमाडौं : राष्ट्रपति रामचन्द्र पौडेलले भूमिसम्बन्धी अध्यादेश जारी गरेका छन्। मन्त्रिपरिषद् बैठकले सिफारिस गरेको भूमिसम्बन्धी केही नेपाल ऐनलाई संशोधन गर्ने अध्यादेश, २०८१ लाई राष्ट्रपति पौडेलले बुधबार जारी गरेका हुन्। नेपालको संविधानको धारा ११४ को उपधारा (१) बमोजिम नेपाल सरकार, मन्त्रिपरिषद्को सिफारिसमा उक्त अध्यादेश जारी गरिएको राष्ट्रपति कार्यालयका प्रवक्ता शैलजा रेग्मी भट्टराईले बताइन्। अध्यादेशमा के छ? सरकारले भूमिसम्बन्धी अध्यादेशमा हालको घरजग्गा व्यवसाय गर्न हदबन्दीमा छुट दिइएको तर हदबन्दी बढीको जग्गा बिक्री गर्न रोक लगाउने कानुनमा परिवर्तन गरी घरजग्गा व्यवसायीले हदबन्दीभन्दा बढीको जग्गा सम्बन्धित निकायबाट स्वीकृति लिई तोकिएको अवधिभित्र विकसित घरघडेरी बिक्री गर्न पाउने र सार्वजनिक प्रयोजनको लागि छुट्याइएको जग्गालाई धितो बन्धक राख, बिक्री गर्न नपाउने व्यवस्था गरिएको छ। त्यस्तै सुरु नापी हुँदाका बखत गौचर, हाट, घाट, बजार वा वन क्षेत्र या बुट्यानले ढाकिएको भनिएको तर त्यस्तो जग्गामा घर टहरा बनाई लामो समयदेखि बसोबास गरेका भूमिहीन दलित, भूमिहीन सुकुम्बासीलाई निःशुल्क र अव्यवस्थित बसोबासीलाई तोकिएको दस्तुर लिई जग्गाको स्वामित्व उपलब्ध गराउने व्यवस्था गरिएको छ।"
"पेट्रोलियम पदार्थको मूल्य बढ्यो, कुनमा कति?",काठमाडौं : पेट्रोलियम पदार्थको मूल्य वृद्धि भएको छ। नेपाल आयल निगमको सञ्चालक समितिको बैठकले पेट्रोल र डिजेलमट्टितेलको मूल्य बढाएको हो। निगमले पेट्रोलमा २ रुपैयाँ र डिजेलमिट्टितेलमा ३ रुपैयाँ बढाउने निर्णय गरेको हो। भारतबाट आउने पेट्रोलियम पदार्थको मूल्य बढेर आएपछि निगमले मूल्य वृद्धि गरेको जनाएको छ। यससँगै काठमाडौं उपत्यकामा पेट्रोलको मूल्य १६५ रुपैयाँ पुगेको छ भने डिजेल र मट्टितेलको मूल्य १५६ रुपैयाँ पुगेको छ। ग्यासको मूल्य भने यथावत राखिएको छ।
पर्यटन राज्यमन्त्री अरुण चौधरीको योग्यता विवादसम्बन्धी मुद्दा खारेज,"काठमाडौं : सर्वोच्च अदालतले कैलाली२ बाट निर्वाचित नागरिक उन्मुक्ति पार्टीका सांसद अरुण कुमार चौधरीको योग्यता विवादसम्बन्धी मुद्दा खारेज गरेको छ। प्रधानन्यायाधीश प्रकाशमान सिंह राउत, न्यायाधीहरू सपना मल्ल प्रधान, कुमार रेग्मी,हरिप्रसाद फुयाल र डामनोजकुमार शर्मा सम्मिलित संवैधानिक इजलासले बुधबार पर्यटन राज्यमन्त्रीसमेत रहेका चौधरीविरुद्धको मुद्दा खारेज गरेको हो। अधिवक्ता वसन्त जोशीले चौधरीले फौजदारी मुद्दामा कैद बाँकी नै रहेको अवस्थामा ढाँटेर उम्मेदवारी दर्ता गराएकाले सांसद पद खारेजीको माग गर्दै २०७९ चैत्र १६ गते सर्वोच्चमा रिट दायर गरेका थिए। निर्वाचन आयोग, प्रधानमन्त्री तथा मन्त्रिपरिषदको कार्यालय, संघीय संसद सचिवलाय,राष्ट्रपति कार्यालय र अरुण कुमार चौधरीलाई रिट निवेदनमा प्रतिवादी बनाइएको थियो। सार्वजनिक सम्पत्तिमा आगजनी गरेको मुद्दामा दोषी ठहर भएका चौधरीलाई राष्ट्रपति विद्यादेवी भण्डारीले आममाफी दिएपछि रिहा भएका थिए। रिहा भएपछि उनको सांसद पद जोगिएको थियो। सरकारले दिएको आममाफी बदर गर्दै सांसद पद खारेज गरी कैलाली२ मा उपनिर्वाचन हुनुपर्ने माग रिटमा गरिएको थियो। कैलालीको गोराङगा खोलाबाट ढुंगा लिएर लम्की जाँदै गएको ट्याक्टरमा २०६६ भदौ ३ गते आगजनी भएको थियो। ट्याक्टर धनी मोतिपुरका महादेव बजगाईले ट्याक्टरमा आगो लगाइदिएको भनी परशुराम चौधरी,अरूण चौधरी र वीरबहादुर चौधरीविरुद्ध उजुरी दिएका थिए। सोही मुद्दामा सांसद चौधरीलाई जिल्ला अदालत कैलालीले ६ महिना कैद सजाय र ८ लाख १९ हजार रुपैयाँ भराउने फैसला गरेको थियो। सोही मुद्दा कार्यान्वयनका लागि उनी बाँकेको कोहलपुरबाट १९ माघ २०७९ पक्राउ परेका थिए। उनी २० माघ २०७९ मा जेल चलान भएका थिए। मुद्दामाथि सुनुवाइका लागि १६ पटक पेशी तोकिएको थियो। २९ चैत्र २०७९ मा बसेको संवैधानिक इजलासले मुद्दामा सुनुवाइ गर्दै अन्तरिम आदेश जारी नहुने भन्दै अग्राधिकार दिएको थियो। बीचमा पेशी तोकिए पनि सुनुवाइ हुन सकेको थिएन। संवैधानिक इजलासले १७ पुसमा मुद्दाको निर्णय सुनाउने मिति तोकेको थियो। तर मिति सारेर आज सर्वोच्चले मुद्दाको निर्णय सुनाउने भएको हो।"
कांग्रेसबाट सरकारमा सहभागी मन्त्रीसँग छलफल गर्दै सभापति देउवा,"काठमाडौं : नेपाली कांग्रेस सभापति शेरबहादुर देउवाले सरकारमा सहभागी मन्त्रीहरूलाई छलफलमा बोलाएका छन्। बिहीबार बिहान ८ बजे आफ्नै निवास बूढानीलकण्ठमा कांग्रेसबाट सरकारमा सहभागी भएका मन्त्री र राज्यमन्त्रीसँग छलफल गर्न लागेका हुन्। सभापतिले मन्त्रीहरूलाई प्रगति विवरणसहित उपस्थित हुन निर्देशन दिएको देउवानिकट एक नेताले जानकारी दिए। सरकारमा सहभागी भएका केही मन्त्रीहरूको कार्यक्षमतालाई लिएर पार्टीभित्र प्रश्न उठिरहेको छ। बैठकमा यसबारे पनि छलफल हुनेछ। सरकारमा सहभागी केही मन्त्रीको पफमेन्स राम्रो नभएको र बेलाबेलामा विवादमा आएर आलोचना भइरहेको भन्दै देउवाले निर्देशन दिनका लागि पनि बैठक आवश्यक परेको स्रोतको भनाई छ। यसैगरी सरकारका कामका विषयलाई लिएर कांग्रेसकै नेताहरूले विरोध गरिरहेकाले पार्टीभित्र कसरी स्पष्ट पार्ने भन्नेबारेपनि छलफल हुनेछ। कांग्रेसले आउँदो संसद अधिवेशन प्रभावकारी बनाउनका लागि पनि छलफल गर्दैछ। मन्त्रिपरिषद् बैठकले कतिपय विधेयक संसद्मा पेश गर्ने निर्णय गरिसकेको छ भने, संसदीय समितिबाट पनि पारित गरेर सदनमा विधेयक पेश गर्ने गरी छलफल अघि बढेको छ।"
सरकारविरुद्ध चरणबद्ध आन्दोलन गर्ने निर्माण व्यवसायी महासंघको घोषणा,"काठमाडौं : नेपाल निर्माण व्यवसायी महासंघले आफ्ना मागप्रति सरकारले कुनै सुनुवाई नगरेको भन्दै चरणबद्ध आन्दोलनको घोषणा गरेको छ । बुधबार काठमाडौंमा पत्रकार सम्मेलन गर्दै महासंघले १४ बुँदे माग पुरा गर्न सरकारलाई अल्टिमेटम दिँदै चरणबद्ध आन्दोलनको घोषणा गरेको हो । आफ्ना मागका बारेमा माघ १५ गतेसम्मको अल्टिमेटमका साथ प्रधानमन्त्री,सम्बन्धीत मन्त्री, प्रदेश मुख्यमन्त्रीलगाएतलाई ज्ञापनपत्र बुझाइने महासंघले जनाएको छ । माघ १५ गतेसम्म आफ्ना माग सम्बोधन नभए माघ १८ गते माइतिघरमा धर्ना दिने,२० गते प्रधानमन्त्री निवास बालुवाटारमा धर्ना दिने र २१ गतेदेखि राजधानी प्रवेश गर्ने पूर्व र पश्चिम नाकाहरु ठप्प पार्ने महासंघले जनाएको छ । त्यसपछि पनि आफ्ना माग पुरा नभए राष्ट्रिय गौरवका आयोजनासहित सवै खालका निर्माण कार्य ठप्प पारि आन्दोलनलाई शसक्त पार्ने महासंघका अध्यक्ष रवि सिंहले जानकारी दिए । उनले सरकारले नै प्रयाप्त बजेट बिनियोजन नगरेका कारण आयोजनाहरुको म्याद थप गर्नुपर्ने अवस्था आएपनि त्यसको दोष निर्माण व्यवसायीलाई लगाउने गरेको धारणा राखे । त्यस्तै भुक्तानीका विषयमा रहेका समस्याका बारेमा पनि पटक पटक आश्वासन आएपनि समधान हुन नसकेको उनले बताए। गत पुस २७ गते राजधानीमा निर्माण उद्योगका विद्यमान समस्याहरूका बारेमा देशभरका निर्माण व्यवसायीहरूको उपस्थितिमा सम्पन्न महासंघको राष्ट्रिय भेलाले आन्दोलनका चरणबद्ध कार्यक्रमहरू गर्ने निर्णय गरेको थियो । बिनाकारण सिमेण्ट साथै डण्डी लगायतका निर्माण सामग्रीमा भइरहेको चर्को मूल्यवृद्धि, भुक्तानीको समस्या, सार्वजनिक खरिद नियमावलीको १३ औं संशोधनमा देखिएको म्याद थप सम्बन्धी कानुनी जटिलता, निर्माण व्यवसायीहरूलाई ऋणमा दिइएको सुविधा कटौती, विगतका सहमति कार्यान्वयन लगायतका विषयमा महासंघले सरकारको ध्यानाकर्षण गराउँदै आएको छ ।"
"सरकार र निजी क्षेत्र एक्लाएक्लै हिँडेर गन्तव्यमा पुगिँदैन, पाटनरसिप गरौं : प्रधानमन्त्री","काठमाडौं : प्रधानमन्त्री केपी शर्मा ओलीले सरकार ढल्दैछ भन्नेर बजार हल्लामात्र भएको बताएका छन्। उद्योग व्यवसाय प्रवर्द्धनको लागि अध्यादेश ल्याएकोमा धन्यवाद दिन बुधबार बालुवाटारमा उद्योगी व्यवसायीले आयोजना गरेको कार्यक्रममा प्रधानमन्त्री ओलीले कांग्रेस र एमालेको विचार नमिलेको र सरकार ढल्दै छ भन्ने हल्लामा कुनै सत्यता नभएको स्पष्ट पारेका हुन्। उनले सत्ता गठबन्धनमा रहेका दलहरू देश बनाउने नीति निर्माणमा प्रभावकारी ढंगले लागिरहेको बताए। प्रधानमन्त्री ओलीले देश बनाऔँ भन्ने भावना सबैमा रहेको हुँदा आफ्ना स्वार्थका लागि जतिबेला पनि विरोध गर्नेहरुबाहेक आम मान्छेले विकास र सुशासन चाहेको बताए। एमाले अध्यक्षसमेत रहेका ओलीले सुशासन र विकाससँग सम्बन्धित व्यवहारिक र अनुकूल नीति ल्याइएमा समृद्धि असम्भव नहुने बताए। अर्थतन्त्रलाई सबल बनाउने उद्देश्यका साथ विभिन्न अध्यादेश ल्याएको उनको भनाई छ। भूमिसम्बन्धी समस्याहरू सुल्झाउन छिट्टै अध्यादेश जारी हुने उनले जानकारी दिए। सरकारले हाउजिङ गर्न दिने तर बनाइसकेपछि हदबन्दी लगाएर रोक्ने गर्दा व्यक्तिको लगानी डुब्ने र सबै क्षेत्र अस्तव्यस्त हुने कुरालाई चिर्न सो अध्यादेशले सहयोग गर्ने ओलीले स्पष्ट पारे। सरकार र निजी क्षेत्र एक्ला एक्लै हिँडेर गन्तव्यमा नपुगिने बताउँदै ओलीले दुवै क्षेत्र पाटनरसिप गरेर अघि बढ्दा मात्र गन्तव्यमा पुगिने प्रष्ट पारे। कृषिलाई सबल बनाउन जग्गाको हदबन्दीलाई हटाउनु पर्नेमा जोड दिँदै यसको लागि आवश्यक नीतिगत व्यवस्था गर्नुपर्ने उनको भनाइ छ। अध्यादेशले मुलुकमा लगानी र व्यवसायको वातावरण अभिवृद्धि हुने नेपाल उद्योग वाणिज्य महासङ्घसहित निजी क्षेत्रका सङ्घसंस्थाले हालै जारी भएका अध्यादेशले मुलुकमा लगानी र व्यवसायको वातावरण अभिवृद्धि हुने जनाउँदै नेपाल सरकारलाई धन्यवाद दिएका थिए। ओलीले राम्रो काम गर्ने सरकारको सदासयतालाई सकारात्मक रुपमा लिएकोमा खुसी व्यक्त गरे। निजी क्षेत्रका प्रतिनिधिले कोभिड १९ पछि संकुचित भएको अर्थतन्त्रलाई माथि उकास्न यी अध्यादेश प्रभावकारी हुने भएकाले यसको कार्यान्वयनमा छिटै उपयुक्त नियमावली र कार्यविधि ल्याउन माग गरे। उनीहरुले अध्यादेशका ती व्यवस्थाका कारण निजी क्षेत्रमा नयाँ रक्त सञ्चार हुने जनाउँदै लगानीमैत्री वातावरण सृजना यही ढङ्गले भएमा समृद्ध नेपाल, सुखी नेपालीको राष्ट्रिय आकाङ्क्षा पूरा हुन योगदान मिल्ने बताए। कार्यक्रममा नेपाल उद्योग वाणिज्य महासंघका अध्यक्ष चन्द्रप्रसाद ढकालले अध्यादेशमा भएका लगानी र व्यवसायसम्बन्धी विषयहरु स्वागतयोग्य भएको बताए। उनले अध्यादेश प्रभावकारी हुने भएकाले यसको कार्यान्वयनमा छिट्टै उपयुक्त नियमावली र कार्यविधि ल्याउनुपर्नेमा जोड दिए। नेपाल सरकारको सिफारिसमा राष्ट्रपतिबाट गत पुस २९ गते विभिन्न चार अध्यादेश जारी गरेका थिए भने भूमी व्यवस्थासम्बन्धी अध्यादेश जारी हुने क्रममा रहेको छ। बालुवाटारमा उपप्रधानमन्त्री, मन्त्रीको उपस्थितिमा नेपाल उद्योग वाणिज्य महासंघ अध्यक्ष ढकाल, नेपाल उद्योग परिसङ्घका अध्यक्ष राजेशकुमार अग्रवाल, नेपाल चेम्बर अफ कमर्शका अध्यक्ष कमलेश अग्रवाल, नेपाल उद्योग तथा व्यवसायी महासङ्घका अध्यक्ष भगीरथ सापकोटाले अध्यादेशमा भएका लगानी र व्यवसायसम्बन्धी विषयहरु स्वागतयोग्य भएको अवगत गराएका थिए।"
समाजवादी मोर्चाले माघ १६ गते काठमाडौंमा कार्यक्रम गर्ने,"काठमाडौं : विभिन्न दल सम्मिलित समाजवादी मोर्चाले काठमाडौं केन्द्रित कार्यक्रम गर्ने भएको छ। बुधबार आलोकनगरस्थित नेकपा एकीकृत समाजवादी पार्टीको कार्यालयमा बसेको मोर्चाको बैठकले माघ १६ गते काठमाडौंमा कार्यक्रम गर्ने निर्णय गरेको हो। मोर्चाका तर्फबाट सञ्चारकर्मीहरूसँग कुरा गर्दै खड्गबहादुर विश्वकर्मा 'प्रकाण्ड'ले सबै दल मिलेर उक्त कार्यक्रम गर्न लागिएको बताए। 'उक्त बैठक मोर्चामा आबद्ध दलहरूको संयुक्त आयोजनामा हुनेछ। त्यसपछि त धेरै कुराको जवाफ पनि पाउनुहुनेछ,' उनले भने। उनले आजको बैठकमा मोर्चाको विगतका विषयमा समीक्षा भएको बताए। 'आठौं बैठकपछि मोर्चाको बैठक बस्न सकेको थिएन। आजको नवौं बैठक हो। यस अवधिको विषयवस्तुमा केन्द्रित रहेर समीक्षा भयो। अबदेखि निरन्तर बैठक बस्ने प्रतिबद्धता पनि जनाउने काम भयो,' उनले भने। उनले पार्टीको आन्तरिक कामहरूका कारण बैठक बस्न नसकेको बताए। त्यस्तै यसअघि मोर्चाको प्रतिवेदन बनाउने काम भइरहेको उनले बताए। उक्त प्रतिवेदन तयार पारेर शीर्ष नेतृत्वलाई छिट्टै बुझाउने उनले बताए।"
समाजवादी मोर्चाको बैठक जारी,"काठमाडौं : समाजवादी मोर्चाको बैठक सुरू भएको छ। नेकपा एकीकृत समाजवादीको पार्टी कार्यालयमा मोर्चाको बैठक जारी छ। बैठकमा नेकपा माओवादी केन्द्रका पुष्पकमल दाहाल, नेकपा एकीकृत समाजवादीका अध्यक्ष माधव कुमार नेपाल,नेकपाका महासचिव नेत्रविक्रम चन्द,नेसपा महेन्द्रराय यादवलगायत शीर्ष नेताहरूको उपस्थिति छ। बैठकले आगामी रणनीति तयसमेत गर्ने बताइएको छ। समाजवादी मोर्चा लामो समयदेखि निष्क्रिय छ। समाजवादी मोर्चा सक्रिय बनाउने विषयमा केही दिन अगाडि प्रचण्ड र नेपालबीच छलफल भएको थियो। माओवादी अध्यक्ष प्रचण्ड प्रधानमन्त्री भएको समयमा जसपा नेपालविभाजन भएपछि अध्यक्ष उपेन्द्र यादवले असन्तुष्टि जनाउँदै मोर्चामा निष्क्रिय बनेका थिए। समाजवादी मोर्चामा रहेपनि पूर्वप्रधानमन्त्री झलनाथ खनालले भने समाजवादी कार्यक्रम तय नगरी समाजवादी मोर्चा बनाउनु गलत भएको भन्दै विरोध गर्दै आएका छन्। खनालले पार्टीको स्थायी कमिटी बैठकमा पेस गरेको दशौँ राष्ट्रिय महाअधिवेशन र हाम्रो तात्कालिक कार्ययोजनाशीर्षकको प्रस्तावमा पनि मोर्चाको विरोध गरेका थिए। उनले नाममात्रको समाजवादी मोर्चा बनाउनुको साटो सबै प्रतिपक्ष गोलबन्द बनाएर लैजानुपर्ने र वाम एकताको खाँका तयार गर्नुपर्ने धारणा राख्दै आएका छन्।"
"विर्तामोडको ग्यारेजमा आगलागी, तीन वटा बसमा क्षति","झापा : विर्तामोडको एक ग्यारेजमा आगलागी भएको छ। आगलागीबाट ग्यारेजमा मर्मत सम्भारका लागि राखिएका तीन वटा बसमा क्षति पुगेको जिल्ला प्रहरी कार्यालय झापाले जनाएको छ। आज बिहान साढे १० बजे विर्तामोड५ स्थित पश्चिम बस स्टेसनजिक रहेको ग्यारेजमा निदि क्याम्पसको मे १ ख ३३४५ नम्बरको बसमा मर्मत गर्ने क्रममा अचानक विद्युत् सर्ट भइ आगलागी भएको थियो। आगलागीबाट क्याम्पसको बस पूर्ण रूपमा जलेर नष्ट भएको छ। त्यस्तै सोही ग्यारेजमा बनाउन ल्याएको मे १ ख२२१५ नम्बरको मातृ भाग्य रेखा बसको अगाडीको भाग र प्र १०१००१ख ४१२६ नम्बरको बसको पेन्टिङ जलेर क्षति पुगेको प्रहरीले जनाएको छ। तीन वटा गाडी जल्दा अन्दाजी २१ लाख बराबरको क्षति भएको छ। बसमा लागेको आगो विर्तामोड नगरपालिकाको दमकल, नेपाल प्रहरी र स्थानीयवासीको सहयोगमा नियन्त्रणमा लिइएको थियो।"
एलओडी २०२५ का लागि पुनः डिजे म्यागको नोमिनेसनमा,"काठमाडौं :एलओडी क्लब डिजे म्याग टप १०० को नोमिनेसनमा परेको छ । युकेस्थित डिजे म्यागले छनौट गर्ने सन् २०२५ को लागि एलओडी क्लब नोमिनेसनमा पुन: परेको हो । म्यागमा विश्वरका सय उत्कृष्ट डिजे क्लब रहने गर्छन् । डिजे म्यागले हरेक वर्ष विभिन्न मुलुकमा रहेका उत्कृष्ट क्लबहरूको छनौट गर्ने गर्छ । टप १०० क्लबको सूचीमा पर्न एलओडीले भोट गर्न पनि अपिल गरेको छ । माथि देखिएको फोटोलाई स्कयान गरेर भोट गर्न सकिने एलओडीले जनाएको छ । एलओडीका अनुसार डिजे म्यागको वेभ साइटमा जानुपर्छ । मत गर्न पुनः फेसबुक, एप्पलको मोबाइल भए एप्पल र गुगलको अप्सन आउँछ । डिजे म्यागको १०० क्लब आएपछि तल पट्टिको भागमा इट्स कुल लेट्स गो मा क्लिक गर्नुपर्छ । प्रयोगकर्ताले फेरि आफ्नो देशको नाम, सहर साथै नामसहित सबै उल्लेख गर्ने अप्सन प्राप्त गर्छन् । अन्त्यमा पुनः अर्को अप्सनमा क्लबको सबै चरणमा एलओडीको क्लब लेख्दै काठमाडौं सहरको नाम उल्लेख गर्नुपर्नेछ । एलओडी क्लब विश्वको उत्कृष्ट सन् २०२२ मा ५२ , सन २०२३ मा ४९ र सन् २०२४ ५० औँ स्थानमा परिसकेको छ । एलओडी क्लब डिजे म्याग टप १०० को नोमिनेशनमा परिसकेकाले क्लबीङ् व्यवसायमा अझ बढी जिम्मेवार भएर जाँदा केही गर्न सकिने प्रोत्साहन मिलेको क्लबका निर्देशक भूपेन कुँवरले बताए । व्यवसायमा राष्ट्र पनि सँगसँगै जोडिने भएकाले अन्तर्राष्ट्रिय क्षेत्रमा मुलुकको पहिचान हुने उनको भनाइ छ । क्लब नोमिनेसनमा परेसँगै भोटिङ्ग अभियान सुरू गरिसकेको कुँवरले जानकारी दिए । विगतका दिनमा जस्तै हामीले विभिन्न माध्यमबाट भोटिङ अभियान चलाउने उनको भनाइ छ ।"
"नेप्से परिसूचक सामान्य अंकले बढ्यो, ६ समूहको उपसूचक नकारात्मक",काठमाडौं : नेप्से परिसूचक सामान्य अंकले बढेर बन्द भएको छ। नेप्से परिसूचक १८३ अंकले बढेर २५९५ विन्दुमा अडिएको छ।मंगलबार सार्वजनिक बिदा परेकाले कारोबार भएन। सोमबार नेप्से परिसूचक दोहोरो अंकले घटेर बन्द भएको थियो। सो दिन ६ अर्ब ६५ करोड मूल्य बराबरको सेयर कारोबार भएको थियो। आज कारोबार रकम सोमबारको तुलनामा घटेको छ। आज २९९ स्क्रिप्सको १ करोड ७ लाख ४५ हजार ४२७ कित्ता सेयर ५ अर्ब ८२ करोड ४९ लाख ४ हजार १३४ रुपैयाँमा खरिदबिक्री भए। यसदिन एउटा मात्रै कम्पनीको सेयर सकारात्मक सर्किट लेभलमा कारोबार भयो। दोल्टी पावरको सेयर १० प्रतिशतले बढ्यो। न्यादी हाइड्रोपावरको सेयर १० प्रतिशतले घट्यो। कारोबार रकमका आधारमा एनआरएन इन्फ्रास्टक्चर एण्ड डेभलपमेन्ट शीर्षस्थानमा रह्यो। सो कम्पनीको सेयर ३२ अर्ब ४९ लाख रुपैयाँमा खरिदबिक्री भयो। कारोबारमा आएकामध्ये १२४ स्टक्सको मूल्य बढ्दा १०८ वटाको घटयो। १० स्टक्सको मूल्य भने स्थिर रह्यो। सातवटा समूहको उपसूचक बढ्दा ६ वटाको घट्यो।
रवि लामिछानेलाई ६० लाख धरौटीमा छाड्न काठमाडौं जिल्ला अदालतको आदेश,"काठमाडौं : कालिमाटीस्थित स्वर्णलक्ष्मी सहकारीको रकम अपचलन मुद्दामा स्वतन्त्र पार्टीका सभापति एवं पूर्वगृहमन्त्री रवि लामिछानेलाई ६० लाख धरौटीमा छोड्न काठमाडौं जिल्ला अदालतले आदेश दिएको छ। जिल्ला न्यायाधीश माधव अधिकारीको इजलासले बुधबार लामिछानेलाई धरौटीमा छोड्न आदेश दिएको हो। पोखराको सूर्यदर्शन सहकारीको रकम ठगी मुद्दामा कास्की जिल्ला अदालतबाट ६५ लाख धरौटीमाछुटेका लामिछाने काठमाडौंमा पनि धरौटीमा रिहा भएका हुन्। स्वर्णलक्ष्मी सहकारी ठगी मुद्दामा बयान दिन उनी आइतबार आफैं अदालत उपस्थित भएका थिए। आइतबार बयान सकिए पनि थुनछेक नभएपछि अदालतले उनलाई न्यायिक हिरासतमा पठाउन आदेश भएको थियो। स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा रास्वपा सभापति लामिछानेसहित ३९ जनाविरुद्ध मुद्दा दर्ता भएको छ। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा,कोषाध्यक्ष कुमार रम्तेल र व्यवस्थापक नवीन अछामीसहितका ३९ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ। यस अगाडि स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा पक्राउ परेका सहकारीको लेखा समिति सदस्य सुनिता नेवा चार लाख र सञ्चालक समिति सदस्य कमल लामा काठमाडौं जिल्ला अदालतको आदेशपछि रिहा भइसकेका छन्। सूर्यदर्शन सहकारी ठगी मुद्दामा कास्की जिल्ला अदालतले लामिछानेलाई ६५ लाख धरौटीमा रिहा गर्न आदेश दिएको थियो। सूर्यदर्शन सहकारी ठगी मुद्दामा उनीसँगै छविलाल जोशी,रामबहादुर खनाल,कृष्णबहादुर गुरूङ,लिला पछाइ र आरती गुरूङ धरौटी बुझाएर रिहा भएका छन्। लामिछानेविरुद्ध चितवन,रुपन्देही र पर्सामा पनि सहकारी ठगीमा मुद्दा दायर भइसकेको छ। त्यहाँ उनीसँग अनुसन्धान अधिकृतले बयान लिइसकेको छ। सहकारि ठगी,संगठित अपराध र सम्पत्ति शुद्धिकरण कसूरमा अनुसन्धान गर्न प्रहरीले लामिछानेलाई गत कार्त्तिक २ गते काठमाडौंबाट पक्राउ गरेको थियो।"
रवि लामिछानेविरुद्ध मुद्दामा थुनछेक बहस जारी,"काठमाडौं : कालिमाटीस्थित स्वर्णलक्ष्मी सहकारीको रकम अपचलन मुद्दामा स्वतन्त्र पार्टीका सभापति एवं पूर्वगृहमन्त्री रवि लामिछानेविरुद्ध थुनछेक बहस जारी छ। अहिले लामिछानेतर्फका कानुन व्यवसायीहरुको बहस सकिएको छ। लामिछानेतर्फबाट वरिष्ठ अधिवक्ता सुशील पन्त र रमण श्रेष्ठले बहस गरिका छन्। बहसका क्रममा उनीहरूले सहकारी ठगी प्रकरणमा लामिछाने निर्दोष रहेको र उनलाई तारेखमा छोडेर मुद्दा पुर्पक्ष गर्न पाउनुपर्ने माग गरेका छन्। थुनछेक बहसका लागि न्यायिक हिरासतमा रहेका लामिछानेलाई बुधबार बिहान प्रहरीले अदालत उपस्थित गराएको थियो। आइतबार बयान सकिए पनि थुनछेक नभएपछि उनलाई न्यायिक हिरासतमा पठाएको थियो। सोमबारदेखि उनीमाथि थुनछेक बहस सुरू भएको हो। मंगलबार सार्वजनिक बिदा परेकाले अदालत खुलेन। जिल्ला न्यायाधीश माधव अधिकारीको इजलासमा उनीविरुद्धको मुद्दामा थुनछेक जारी छ। सोमबार सरकारी वकिलको बहस सकिए पनि लामिछानेतर्फका वकिलको बहस नसकिएपछि उनलाई न्यायिक हिरासतमा पठाएको थियो। आज पुन: थुनछेक बहस हुनेछ। थुनछेक बहस सकिएपछि उनलाई पुर्पक्षका लागि थुनामा पठाउने कि धरौटीमा छाड्ने भन्ने आदेश आउनेछ। कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको रास्वपा सभापति लामिछानेसहित ३९ जनाविरुद्ध मुद्दा दर्ता भएको छ। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा,कोषाध्यक्ष कुमार रम्तेल र व्यवस्थापक नवीन अछामीसहितका ३९ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ।"
किताबभित्र भएको ज्ञानको के काम ?,"बेला मलाई किताब किन्ने औधी रुचि थियो। हुन त अहिले पनि छ। तर अहिले चाहिँ एकदमै छानेर मात्रै किताबहरू किन्ने गरेकी छु। अथवा कुनै विषयबारे लेख्दैछु भने त्यही सन्दर्भ भएको किताब मात्र किन्छु। त्यसले आपूलाई लेख्नमा सहयोग गर्ने भएकोले त्यसो गरेकी हुँ। नभए पढेका केही साथीहरूले यो राम्रो छ भनिदिए भने मात्रै किन्छु अनि नयाँ विषयवस्तुमा कुनै पुस्तक आएको छ भने कसैले नभने पनि किन्ने गरेकी छु। यसो गर्दा पनि महिनामा कम्तीमा दुइटा किताब त किनेकै हुन्छु, पढेकै हुन्छु। मेरा ससुरा बुवा (अक्सिजन कवि बालकृष्ण अधिकारी)को अन्तिम वर्षतिरको कुरा हो जतिबेला म जुन पुस्तक बजारमा आयो किनिहाल्थें। अनि बुवाले लेखेर बस्ने ठाउँ जहाँ उहाँको अक्सिजनको मेसिन थियो। जहाँबाट उहाँ आफ्नो नाकमा लगाइएको पाइपलाई घिसार्दै एउटा फ्लाटमा कहिले ओल्लो कोठो त कहिले पल्लो कोठो गर्नुहुन्थ्यो। भनौं न उहाँको संसारै त्यही फ्लाटमा थियो त्योबेला। त्यो फ्लाटको एउटा कोठामा हाम्रो मिनी लाइब्रेरी थियो। ती किनेर ल्याएका पुस्तकहरू म त्यही लाइब्रेरीको माथिपट्टिको तख्तामा थपक्क राख्थें र अन्य काममा व्यस्त हुन्थें। यसको मतलब हो मैले त्यो पुस्तक पल्टाएर कति दिनसम्म हेर्दिनथिएँ। पुस्तक पल्टाएर नहेर्ने तर थपेको थपै त्यही तख्तामाथि चाङ लाग्थे कहिलेकाहीँ त। यो कुरा बुवाले याद गर्नु भएको रहेछ। याद पनि किन नगर्नुहोस् त ? यो सबै काम उहाँकै आँखाको अगाडि जो भइरहेको थियो। एकदिन उहाँले मलाई बोलाएर भन्नु भयो यमुना यी किताबहरू तिमीले किनेर त ल्यायौ। तर पढेको त मैले देखेको छैन। उता लगेर पढ्यौ भनौ भनें तिमीले राखेदेखि यी किताबहरू यहीँ नैे छन्। मैले अलि लापरबाह बोले बिस्तारै पढ्छु। उहाँले ढुक्कले भन्नु यो होइन तिमीले अब पढ्दैनौ। यतिका किताब थुप्रिसके। तिमीले एउटा पढेकी छैनांै। अब तिमीले यसबाट एउटा पढिसक्दा अरू थपिँदै जालान्। अहँ मलाई त विश्वास छैन है ! म केही नबोली उभिइरहेको बेला उहाँले फेरि भन्नुभयो किताब किनेर थुपारेर मात्रै कोही विद्वान हुँदैन। अनि फेसबुकमा यस्तो किताब किने भनेर पोस्ट गरेर त झनै कोही विद्वान हुनै सक्तैन। उहाँले मेरो मुखमा पुलुक्क हेर्नुभयो। त्यो बेला भने मेरो अनुहार बदलियो। किनभने तीमध्येका कुनै कुनै पुस्तकहरू मैले फेसबुकमा पनि पोस्ट गरेकी थिएँ। बुवाले फेरि भन्नु भयो किताबभित्र भएको ज्ञानको के काम ? यदि पढिएन भने। तिमीलाई चाहिएको बेला त्यसले काम दिँदैन पो ! त्यो बेला भने म पूरा झसंग भएँ। मसँग बोलेर प्रस्ट्याउने कुनै कुरा थिएन र मैले बोल्नुभन्दा बुवाले भनेको त्यो कुरालाई मनमा लिएँ। बुवाका ती शब्दहरू मेरा कानमा गुञ्जिरहे। अहिलेसम्म पनि गुञ्जिनै रहन्छन्। किताबभित्र भएको ज्ञानको के काम ? त्यसपछि मैले ती किताबहरू पढी नसकी कुनै किताब किन्ने हिम्मत गर्न सकिनँ। ती किताबहरू सर्सर्ती पल्टाउँदै जाँदा मलाई महसुस भयो किताब आयो भन्ने बित्तिकै जुनसुकै किताब पनि उठाइहाल्न नहुने रहेछ। त्यो बेलादेखि मैले किताब किन्ने बेलामा पनि एकदमै ध्यान दिन थालें। सानै उमेरमा म विवाह भएर यो घरमा भित्रिँदा बुवा मलाई निक्कै कडा लाग्थ्यो। न त उहाँ ठूलो स्वरमा बोल्नुहुन्थ्यो। न त कसैलाई गाली गरेको मैले कहिले सुनेकी थिएँ। तै पनि म खै किन डराउँथे ? उहाँ आफ्नो काममा एकदमै स्वाभिमानी हुनुहुन्थ्यो। कहिले पनि कामलाई लिएर उहाँ लापरबाह हुनुहुन्न थियो। उहाँको कमान्डिङ क्षमता एकदमै गज्जवको लाग्थ्यो मलाई। यो क्षमता भने अहिले ममा पनि सरे जस्तो लाग्छ। काममा एकदमै सिरियस हुन्छु। कामको कुरामा तलमाथि भयो भने दुई शब्द भन्न पनि पछि पर्दिनँ। अनि केही साथीहरूले अरूसँग भनेको पनि सुनेकी छु ऊ हेर्दा मात्रै त्यस्ती हो एकदमै छुच्ची छ। मेरो त्यसमा जवाफ हुन्छ कामप्रति सिरियस हुनुलाई छुच्ची भनिन्छ भने छुच्ची नै सही। हो, यस्तै कुरामा मैले पनि त बुवालाई कुनै दिन कडा ! देखेथें नि। अरुबेला जति नै नरम भए पनि मैले कामप्रति सिरियस हुनुपर्छ भन्ने उहाँबाटै सिकें। प्रतिकूल अवस्थामा पनि काम गर्न सकिन्छ। सानोतिनो कुरामा कति विचलित नहुन पनि मैले मेरा बुवाबाटै सिकेकी हुँ। सुरुमा बुवाले लेख्नुहुन्छ भन्ने मलाई थाहा थिएन। जव म यो घरमा आएँ त्यो बेला उहाँ आफ्नो घरायसी कर्ममा व्यस्त हुनुहुँदो रहेछ। छोराछोरी हुर्काउने, पढाउने बिहेदान गर्ने यो उहाँको जिम्मेवारीको पाटो थियो। युवा अवस्थादेखि नै उहाँलाई फोक्सोको समस्याले सताएको रहेछ। खानेकुरामा ९० प्रतिशत मुख बार्नु पर्दथ्यो। उहाँलाई कति पीडा हुन्थ्यो होला ? तर कहिले पनि आपूलाई गाह्रो भएको कुरा सितिमिति सुनाउनु हुन्नथ्यो। जव उहाँ जिम्मेवारीबाट मुक्त हुनुभयो। छोराछोरीको बिहेदान सक्नुभयो अनि निस्किए उहाँका लेखका डायरीहरू। त्यहीबेला उहाँलाई दमले पनि च्याप्यो। डाक्टरको निगरानीमा बस्नुपर्ने भयो। चौबिसैघण्टा अक्सिजन लगाउनुपर्ने भयो। कहिलेकाहीँ भन्नुहुन्थ्यो यो फोक्सोलाई निकालेर स्वाइँस्वाइँ माझेर फेरि राख्न मिले हुने नि। यस्तो अवस्थामा पनि उहाँमा लेखपढको भोक कति थियो भने घरमा अक्सिजन लगाएर लेख्ने पढ्ने अलगै भयो कवि गोष्ठीहरूमा पनि जानै पर्ने। केही पटक त मैले स्कुटरको अगाडि अक्सिजनको सिलिन्डर राखेर पनि कवि गोष्ठीहरूमा पुयाएकी छु। म त्यो बेला सोच्थें मैले बुवालाई डोहोयाइरहेछु तर होइन रहेछ बुवाले पो मलाई त्यो बेलादेखि नै साहित्यिक यात्रामा वामे सार्दै हुनुहुँदो रहेछ। उहाँसँग हिँड्दाहिँड्दै मैले पनि लेख्न थालेकी हुँ। र उहाँको प्रेरणा र हौसलाले म यो स्थानसम्म आइपुगें। बुवाले प्रतिकूल अवस्थामा पनि डटेर हरेक काम गरिरहेको देखेकी मलाई पे्ररणा यसरी मिल्यो कि ठूलो एक्सिडेन्टपश्चात सय दिन हस्पिटल बसेर मृत्युको मुखबाट फर्केर आउँदा पनि मेरो आत्मविश्वासमा कहिले कमी आएन। त्यसको थप वर्षदिनसम्म थेरापी र बेड रेस्टमा बस्ताताका नै मैले दुइटा पुस्तक लेख्न भ्याएँ। मलाई भेट्न रुँदै आउनेहरू म बेडमै बसेर काम गरिरहेको देखेर हाँस्तै फर्किन्थे। हरेकलाई प्रेरणा दिने उहाँले एकदिन उपाधि पाउनुभयो अक्सिजन कविको। लोकसेवा आयोगले पनि उहाँको नाम समावेश गयो। यही त रहेछ कर्मले युगौंयुग बाँच्नु भनेको। उनै प्रेरक मान्छे अक्सिजन कवि आज हामीबीच भौतिक रूपमा हुनुहुन्न। तर जीवित छन् उहाँका तीनवटा कृति (राष्ट्रियता बोल्दैछ, समृद्ध बनाउँ नेपाल र नदीझैं जिन्दगी) र उहाँको नाम, सम्झना सधैंभरि हाम्रो मनमा।"
सरकारले संविधान र संसदलाई उपेक्षा गर्ने काम गरिरहेको छ : माधव नेपाल,काठमाडौं : नेकपा एकीकृत समाजवादीका अध्यक्ष माधव कुमार नेपालले अहिले सत्ताको दुरुपयोग भइरहेको बताएका छन्। बुधबार काठमाडौंमा बसेको समाजवादी मोर्चाको बैठकपछि सञ्चारकर्मीसँग कुरा गर्दै अध्यक्ष नेपालले सरकारले संविधान र संसदलाई उपेक्षा गर्ने काम गरिरहेको र सत्ताको दुरुपयोग भइरहेको बताएका हुन् । संसदीय समितिमा विधेयकहरु रहेको अवस्थामा नियमबिपरित अध्यादेश ल्याउने काम भइरहेकाले खवरदारीका साथ दबाब दिनुपर्ने उनले बताए। उनले समितिमा विचाराधीन विधेयक फिर्ता भएपछि मात्रै अध्यादेश ल्याउन मिल्ने जिकिर गरे। अध्यादेश ल्याउनै पर्ने भए सबै दलसँग छलफल गर्दा राम्रो हुने उनको भनाइ छ ।
आज सुन चाँदीको मूल्य बढ्यो,"काठमाडौं : आज नेपाली बजारमा सुनको मूल्य वृद्धि भएको छ। सुनको मूल्य प्रतितोला चार सयले वृद्धि भएको हो। आइतबार सुन प्रतितोला एक लाख ५५ हजारमा खरिदबिक्री भएको थियो। आज एक तोला सुनको मूल्य एक लाख ५५ हजार चार सय कायम भएको नेपाल सुनचाँदी व्यवसायी महासङ्घले जनाएको छ। यसैगरी, चाँदीको मूल्य प्रतितोलामा १० ले बढेको छ। आजका लागि प्रतितोला चाँदीको मूल्य एक हजार आठ सय ३० निर्धारण भएको छ। अन्तर्राष्ट्रिय बजारमा सुनको मूल्यमा सामान्य वृद्धि भएसँगै त्यसको प्रभाव स्थानीय बजारमा पनि परेको जनाइएको छ। आज एक औंस सुनको मूल्य दुई हजार छ सय ७५ दशमलव १८ अमेरिकी डलर कायम भएको छ।"
"आज रातिदेखि नयाँ मौसमी प्रणाली भित्रिदै, हिमपात र वर्षाको संभावना","काठमाडौं : नेपालमा आज रातिदेखि पुन:नयाँ मौसमी प्रणाली भित्रिने भएको छ। जल तथा मौसम विज्ञान विभागका अनुसार बुधबार रातिदेखि पश्चिमी न्यूनचापीय प्रणाली भित्रिन लागेको हो। यसको प्रभाव चार प्रदेशका केही स्थानहरूमा देखिनेछ। मौसम विज्ञान विभागका अनुसार सोही प्रणालीका कारण कर्णाली, सुदूरपश्चिम,गण्डकी र लुम्बनी प्रदेशका केही स्थानमा हल्का वर्षा र हिमपातको संभावना रहेको छ। हिमपातपछि चिसो बढ्ने भएकाले आवश्यक सतर्कता अपनाउन विभागले आग्रह गरेको छ।"
अध्यादेशका विषयवस्तु जानकारी गराउन प्रधानमन्त्रीले आज पत्रकार सम्मेलन गर्दै,"काठमाडौं : प्रधानमन्त्री केपी शर्मा ओलीले हालै जारी भएका अध्यादेशका विषयवस्तु सार्वजनिक गर्ने भएका छन्। आज दिउँसो ४ बजे सिंहदरबारमा पत्रकार सम्मेलन गरेर अध्यादेशका विषयवस्तु सार्वजनिक गर्न लागेको प्रधानमन्त्रीको सचिवालयले जनाएको छ। सचिवालयका अनुसार सुशासन प्रवर्द्धन र लगानी अभिवृद्धि सम्बन्धी अध्यादेशका विषयवस्तुको सार्वजनिकीकरण गर्न लागिएको हो। सरकारले सिफारिस गरेका चार अध्यादेशहरू राष्ट्रपति रामचन्द्र पौडेलले सोमबार जारी गरेका हुन्। जसमा सुशासन प्रवर्धन तथा सार्वजनिक सेवा प्रवाह सम्बन्धी केही नेपाल ऐनलाई संशोधन गर्ने अध्यादेश, २०८१, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८१, निजीकरण (पहिलो संशोधन) अध्यादेश, २०८१ र आर्थिक तथा व्यावसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने अध्यादेश, २०८१ रहेका छन्। नेपालको संविधानको धारा ११४ को उपधारा (१) बमोजिम उक्त अध्यादेशहरू जारी गरिएको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिइन्। राष्ट्रपति पौडेलले भूमि सम्बन्धी केही नेपाल ऐनलाई संशोधन गर्न बनेको अध्यादेश भने होल्ड गरेका छन्। संसद् अधिवेशन बोलाउन छोडेर सरकारले अध्यादेशमार्फत शासन गर्न खोजेको विपक्षी दलहरूको आरोप छ। अध्यादेश ल्याएको भन्दै विरोधका स्वर उठ्न थालेपछि प्रधानमन्त्री ओलीले अध्यादेशका विषयवस्तु सार्वजनिक गर्ने तयारी गरेका हुन्। यता नेपाल उद्योग वाणिज्य महासङ्घसहित निजी क्षेत्रका सङ्घसंस्थाले भने प्रधानमन्त्री ओलीलाई आज बिहान बालुवाटारमा भेटेर हालै जारी भएका अध्यादेशले मुलुकमा लगानी र व्यवसायको वातावरण अभिवृद्धि हुने जनाउँदै नेपाल सरकारलाई धन्यवाद दिएका थिए। ओलीले राम्रो काम गर्ने सरकारको सदासयतालाई सकारात्मक रुपमा लिएकोमा खुसी व्यक्त गरे। निजी क्षेत्रका प्रतिनिधिले कोभिड १९ पछि संकुचित भएको अर्थतन्त्रलाई माथि उकास्न यी अध्यादेश प्रभावकारी हुने भएकाले यसको कार्यान्वयनमा छिटै उपयुक्त नियमावली र कार्यविधि ल्याउन माग गरे। उनीहरुले अध्यादेशका ती व्यवस्थाका कारण निजी क्षेत्रमा नयाँ रक्त सञ्चार हुने जनाउँदै लगानीमैत्री वातावरण सृजना यही ढङ्गले भएमा समृद्ध नेपाल, सुखी नेपालीको राष्ट्रिय आकाङ्क्षा पूरा हुन योगदान मिल्ने बताएका छन्। भेटमा भूमिसम्बन्धी समस्याहरू सुल्झाउन छिट्टै अध्यादेश जारी हुने ओलीले जानकारी दिए। सरकारले हाउजिङ गर्न दिने तर बनाइसकेपछि हदबन्दी लगाएर रोक्ने गर्दा व्यक्तिको लगानी डुब्ने र सबै क्षेत्र अस्तव्यस्त हुने कुरालाई चिर्न सो अध्यादेशले सहयोग गर्ने ओलीले स्पष्ट पारे।"
राष्ट्रपति पौडेलद्वारा भूमिसम्बन्धी अध्यादेश जारी,"काठमाडौं : राष्ट्रपति रामचन्द्र पौडेलले भूमिसम्बन्धी अध्यादेश जारी गरेका छन्। मन्त्रिपरिषद् बैठकले सिफारिस गरेको भूमिसम्बन्धी केही नेपाल ऐनलाई संशोधन गर्ने अध्यादेश, २०८१ लाई राष्ट्रपति पौडेलले बुधबार जारी गरेका हुन्। यसअघि राष्ट्रपति पौडेलले पाँचमध्ये भूमिसम्बन्धी अध्यादेशलाई अध्ययनका लागि रोकेका थिए। राष्ट्रपतिले गत सोमबार सुशासन प्रवर्धन तथा सार्वजनिक सेवा प्रवाह सम्बन्धी केही नेपाल ऐनलाई संशोधन गर्ने अध्यादेश, २०८१, आर्थिक कार्यविधि तथा वित्तीय उत्तरदायित्व (पहिलो संसोधन) अध्यादेश, २०८१, निजीकरण (पहिलो संसोधन) अध्यादेश, २०८१ र आर्थिक तथा व्यावसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने अध्यादेश, २०८१ जारी गरेका थिए। नेपालको संविधानको धारा ११४ को उपधारा (१) बमोजिम नेपाल सरकार, मन्त्रिपरिषद्को सिफारिसमा उक्त अध्यादेश जारी गरिएको राष्ट्रपति कार्यालयका प्रवक्ता शैलजा रेग्मी भट्टराईले बताइन्।"
"अध्यादेशबारे प्रधानमन्त्री भन्छन् हामीले विद्यालय चलाएका होइनौं, राति पनि काम गर्छौं","काठमाडौं : प्रधानमन्त्री केपी शर्मा ओलीले राति राति अध्यादेश जारी गरेको भन्दै भ्रम फैलाइएको बताएका छन्। बुधबार अध्यादेश सार्वजनिक गर्दै प्रधानमन्त्री ओलीले आफूहरूले १०५ को विद्यालय नचलाएको प्रस्ट पारे। 'मध्यरातमा अध्यादेश आयो। पौने ११ बजे कसरी मध्यरात भयो? मध्यरात भन्नेहरू कुन भूभागमा थिए? सरकार विहान, बेलुका, दिउँसो, राति पनि गर्छ। हामीले १०५ को विद्यालय चलाएका होइनौं,' उनले भने। आफू आराम गर्न नजन्मिएको उनको भनाइ छ। उनले संसदले पनि नभ्याएको बेला राति रातिसम्म काम गर्ने गरेको बताए। 'कुनै कानुन राति बनाउन पाइँदैन भन्ने छैन। संसदले पनि राति काम गर्छ। राम्रो काम कति बजे गर्नु हुँदैन भन्ने छैन,' उनले भने, 'राति पनि बत्ति बालेरै गर्ने हो। अंक हेरेरै गर्ने हो। यो रात दिन भन्नेहरू अफबाह फैलाउने कुरा मात्र हुन्। यो राम्रो तरिका पनि होइन। यस्ता कुरा स्विकारिँदैन,' उनले भने। उनले २९ वटा कानुन संशोधन गरेर अध्यादेश ल्याइएको बताए। जनताको हितमा काम गर्न, विकास निर्माण र समग्र सुशासनलाई प्रभावकारी ढंगले अगाडि बढाउन ती कानुनहरू संशोधन गरिएको प्रधानमन्त्रीको भनाइ छ। तर, राष्ट्रपतिले अध्यादेश रोक्यो भन्ने भ्रम फैलाइएको उनले बताए। 'अहिलेको सरकार जनतालाई सेवा गर्नेदेखि लिएर समग्र सुशासनको पक्षलाई प्रभावकारी बनाउन र सुशासनका सबै मापदण्ड भ्रष्टाचारलगायतका विषयमा ध्यान पुर्याउने र विकासका काम गतिशीलताका साथ अगाडि बढाउन अध्यादेश ल्याइएको हो।। तर अध्यादेश रोक्यो भन्ने अफबाह फैलाइयो। राष्ट्रपतिले पनि अध्ययन गरेर नै अध्यादेश जारी गर्ने हो। कति मसान्तकै दिन भ्याउनुभयो। बाँकी पछि भइहाल्छ। तर भूमिसम्बन्धी अध्यादेशलाई रोकियो भन्न मिल्दैन। अपव्याख्या गरियो,' उनले भने। उनले नेपाली कांग्रेसका सभापति शेरबहादुर देउवाको नक्कली वक्तव्य जारी भएको प्रति पनि असन्तुष्टि पोखे। 'कांग्रेसका सभापति शेरबहादुर देउवाजीको नक्कल वक्तव्य आयो। यस्तोसम्मको जाली काम, सत्यलाई तोडमोड गर्ने काम भइरहेको छ। यी सबै भ्रमहरूको पर्दाफास अध्यादेशले गरेको छ भन्ने मलाई लागेको छ,' उनले भने। प्रधानमन्त्री ओलीले कांग्रेस र एमालेको शीर्ष नेतृत्व तह, व्युरोक्रेसीको शीर्ष नेतृत्व र विशेषज्ञसँगको विस्तृत छलफल र सल्लाहमा अध्यादेश जारी गरिएको बताए। 'अध्यादेश जारी गर्नैपर्ने भएकाले गरेको हो। एमाले र कांग्रेसको नेतृत्वको संयुक्त सरकार काम गर्न बनेको हो। यसले जनताका समस्या सम्बोधन गर्छ। सुशासन र विकासलाई अगाडि बढाउँछ। कुनै पनि चिजले गति रोक्न सक्दैन। सरकारमा रहेका दलहरूमा पूर्ण सहमति छ। कुनै दलको पनि फरक मत छैन,' उनले भने।"
"वीरगन्जमा ठूलो परिमाणमा चरेस बरामद, तस्कर फरार",वीरगन्ज : वीरगन्जमा प्रहरीले ठूलो परिमाणमा चरेस बरामद गरेको छ। वीरगन्ज महानगरपालिका१६ गणेश टोलबाट प्रहरीले १९ किलो ५०० ग्राम चरेस बरामद गरेको हो। विशेष सूचनाको आधारमा वडा प्रहरी कार्यालय विर्ताबाट खटिएको प्रहरी टोलीले वीरगन्ज१६ गणेश टोलको भित्री सडकबाट १३ वटा प्याकेटमा रहेको उक्त चरेस बरामद गरेको प्रहरी निरीक्षक निरोज चौलागाईले जानकारी दिए। प्रहरी टोली गणेश टोलमा पुग्दा नम्बर खुल्न नसकेको मोटरसाइकलमा बोरामा चरेस लिएर जाँदै गरेका चालक भने फरार छन्। बरामद चरेस प्रहरी कार्यलयमा राखिएको र उनको खोजी भइरहेको प्रहरी निरीक्षक चौलागाईले जानकारी दिए।
वरिष्ठ अधिवक्ता त्रिपाठीमाथि अदालत परिसरमा हातपातको प्रयास,"काठमाडौं : वरिष्ठ अधिवक्ता दिनेश त्रिपाठीमाथि हातपातको प्रयास भएको छ। काठमाडौं जिल्ला अदालत परिसरमा उनीमाथि हातपातको प्रयास भएको हो। कालिमाटीस्थित स्वर्णलक्ष्मी सहकारीको रकम अपचलन मुद्दाका आरोपित राष्ट्रिय स्वतन्त्र पार्टीका सभापति रवि लामिछानेको थुनछेकको आदेश आउने भएपछि अदालत परिसरमा भेला भएका रास्वपाका कार्यकर्ताहरूले त्रिपाठीमाथि हातपातको प्रयास गरेका हुन्। सहकारी पीडितको पक्षबाट बहस गरेर बाहिर निस्कने क्रममा उनीमाथि हातपातको प्रयास भएको बुझिएको छ। समर्थकहरूले हातपातको प्रयास गरेपछि उनलाई सुरक्षाकर्मीले जोगाएका थिए। स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा रास्वपा सभापति लामिछानेसहित ३९ जनाविरुद्ध मुद्दा दर्ता भएको छ। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा,कोषाध्यक्ष कुमार रम्तेल र व्यवस्थापक नवीन अछामीसहितका ३९ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ।"
प्रदेश सरकारबाट शीतभण्डार उपेक्षित,"परासी : नवलपरासीको सुनवलमा सञ्चालनमा आएको शीत भण्डारलाई लुम्बिनी प्रदेश सरकारले उपेक्षा गरेको गुनासो बढेको छ। पहुँचको भरमा प्रदेश सरकारबाट विभिन्न ठाउँमा अनुदान र अन्य सहयोग उपलब्ध गराइए पनि सुनवलमा सञ्चालनमा आएको शीतभण्डारलाई कुनै सहयोग नभएको भन्दै गुनासो बढेको हो। शीतभण्डार प्रदेशकै गौरवको आयोजनाको रुपमा सम्पन्न भइ सञ्चालनमा आए पनि लुम्बिनी प्रदेश सरकारलाई भने आयोजनाले कुनै प्रभाव पार्न सकेको देखिएको छैन। जिल्ला सहकारी संघले सञ्चालनमा ल्याएको सहकारी शीतभण्डार सुनवल नगरपालिका२ मुखिया टोलाको करिब डेढ बिगाहा क्षेत्रफलमा छ। २० करोड बढी लागतमा निर्माण सम्पन्न भइ गत फागुनदेखि सञ्चालनमा आएको शीतभण्डारलाई प्रदेश सरकारले तिरस्कृत गरे सरह सहयोग नगरेको जिल्ला सहकारी संघका अध्यक्ष विष्णुप्रसाद पौडेलले गुनासो गरे। पटक पटक अनुदान र सहयोगका लागि प्रदेश सरकारसँग माग गर्दा पनि कुनै सहयोग नपाएको पौडेलको गुनासो छ। विगत सरकारको पालामा पहुँचका भरमा शीतभण्डारका नाउँमा १० जिल्लालाई करिब ५० करोड बाँढियो। हामीलाई दिइएन। , अध्यक्ष पौडेलले भने। विद्युतमा समेत आफूहरुले सहुलियत नपाएको पौडेलको गुनासो छ। निजी शीतभण्डारलाई विद्युतमा ५० प्रतिशत छुट दिइएको छ। सहकारीबाट सञ्चालित शीतभण्डारलाई भने छुट दिइएको छैन।, पौडेलले भने। नेपाल सरकारको मापदण्ड र नयाँ प्रविधिसहितको शीतभण्डार नेपालमै पहिलो भएको पौडेलको दाबी छ। निजी शीतभण्डारहरु ठूला होलान् तर प्रविधि र सरकारको मापदण्डअनुसार सहकारीबाट सञ्चालन भएको हाम्रो मात्र छ।, पौडेलले दाबी गरे। सहकारी विभागको मापदण्डले समेत प्रदेश सरकारले अनुदानमा रकम दिने व्यवस्था गरेको छ। तर, हालसम्म प्रदेश सरकारले कुनै चासो नदिएको उनको भनाइ छ। विगत चार वर्षदेखि सहयोगका लागि प्रदेश मन्त्रालय गयौं। सवारी साधन, जेनेटर वा विद्युतमा सहुलियतको कुरा गर्यौ, यही अवधिमा पनि थुप्रै सरकारी मन्त्रीले अवलोन गरे। तर, प्रदेश सरकारको लगानी भने शुन्य छ।, अध्यक्ष पौडेलले भने। सहकारी विभागसँग तय गरिएको मापदण्डअनुसार ६० प्रतिशत संघीय लगानी, २० प्रतिशत प्रदेश र स्थानीय पालिका तथा २० प्रतिशत सहकारी संघ र विभिन्न विषयगत प्रारम्भिक सहकारीहरूको लगानी हुने भनिएको थियो। जसअनुसार ६० प्रतिशत केन्द्रीय अनुदान (अर्थमन्त्रालय) मार्फत १२ करोड ५९ लाख प्राप्त भएको छ। प्रदेश सरकारबाट सहयोग नभएको संघले जनाएको छ। त्यस्तै जिल्लाका विभिन्न ७९ वटा सहकारीहरूको शेयरबापत साढे तीन करोड जम्मा छ। पालिकातर्फ सुनवलको एक करोड ५० लाख, रामग्रामको एक करोड, बर्दघाटको २५ लाख र सरावलको चार लाख ५० हजार गरी स्थानीय तहबाट कुल ६ करोड १७ लाख ५० हजार रकम जम्मा भएको छ। प्रतापपुर, पाल्हीनन्दन र सुस्ता गाउँपालिकाले भने सहमतिअनुसारको रकम अझसम्म उपलब्ध नगराएको संघले जनाएको छ। हालसम्म करिब १९ करोड रुपैयाँ आएको छ। २० करोड बढी खर्च भएकोमा अझै निर्माण कम्पनीलाई १ करोड बढी भुक्तानी दिन बाँकी रहेको संघले जनाएको छ। सञ्चालनमा समस्या छैन शीतभण्डार सञ्चालनमा भने समस्या नरहेको सञ्चालक संस्था जिल्ला सहकारी संघले जनाएको छ। शीतभण्डारको क्षमता ६ मेट्रिक टनको हो। तीन वटा सानो र २ वटा ठूलोसहित कृषि उपज राख्न ५ वटा चेम्बर छन्। अहिले क्षमताको २० प्रतिशतमा सञ्चालन भइरहेको संघका अध्यक्ष पौडेलले जानकारी दिए। अहिले तीन वटा चेम्बरमा ६ सय मेट्रिक टन कृषि उपजका सामान राखिएको छ। अफसिजनमा पनि यो भनेको राम्रो हो। अध्यक्ष पौडेलले भने। सबैभन्दा बढी विद्युतमा मासिक दुईदेखि दुई लाख ३० हजारसम्म खर्च हुने गरेकाले केही समस्या छ, अन्यमा त्यति ठूलो खर्च आउने नगरेको संघले जनाएको छ। सञ्चालनको ११ महिनामा करिब साढे १६ लाख आम्दानी भएको संघका कोषाध्यक्ष हैदरअलि मोमिनले जानकारी दिए। जिल्लामा उत्पादन हुने कृषि उपजले शीतभण्डार सञ्चालन हुने भएकाले समस्या नरहेको संघको भनाइ छ। नवलपरासी जिल्ला र आसपासका क्षेत्रमा आलु, प्याज र अदुवा उत्पादनको सम्भावना प्रवल छ। त्यही सम्भाव्यताको अध्ययन गरी जिल्लामा शीतभण्डार सञ्चालनमा ल्याइएको हो। जिल्लाबाहेक पनि मुस्ताङ, अर्घखाँची, स्याङ्जा, गुल्मीलगायतका जिल्लाबाट उत्पादित वस्तु राख्न आउने गरेका छन्। शीतभण्डारमा अहिले जुनार, स्याउ, सिमी, बोडी, बन्दालगायतका कृषि उपजहरू रहेको संघले जनाएको छ।"
सुदूरपश्चिमका ६ लाख परिवार भूकम्पको जोखिममा,"टीकापुर : झन्डै पाँच सय वर्षदेखि ठूलो भूकम्प नगएर भूकम्पीय शक्ति सञ्चय भइरहेको मानिने सुदूरपश्चिम महाभूकम्पको उच्च जोखिममा छ। भूकम्पविद्हरूका अनुसार दक्षिणबाट सर्दै आएको इन्डियन प्लेट उत्तरको युरेसियन प्लेट को मुनि घस्रिन खोज्ने क्षेत्रमा परेका कारण पनि पश्चिम नेपाल भूकम्पको उच्च जोखिममा परेको हो। विभिन्न अध्ययनअनुसार पश्चिम नेपालमा सन् १५०५ पछि ठूलो भूकम्प गएको छैन। जमिनमुनि जति बढी समयसम्म ऊर्जा सञ्चित हुन्छ, भूकम्प त्यति नै बढी शक्तिशाली हुने भूगर्भविद्हरू बताउँछन्। पश्चिमोत्तर भारत र पश्चिम नेपालमा ठूलो भूकम्प नगएको पाँच सय वर्ष बढी भइसकेकाले पनि यो क्षेत्र भूकम्पको उच्च जोखिमयुक्त क्षेत्र मानिएको हो, भूकम्प मापन केन्द्र सुर्खेतका प्रमुख भूकम्पविद् चिन्तन तिम्सिनाले भने, ठूलो भूकम्प जाने शक्ति पश्चिम नेपालमा सञ्चय भइरहेकाले पनि यो क्षेत्र भूकम्पको उच्च जोखिममा छ। दुई वर्षयता पश्चिम नेपालमा पटकपटक भूकम्प गइरहनुले हामीलाई सतर्क रहन संकेत गरिरहेको छ। खानी तथा भूगर्भ विभागले गत वर्ष तयार पारेको भूकम्पीय जोखिम नक्सा (एसएचएम) मा समेत पश्चिम नेपाल भूकम्पको बढी जोखिमयुक्त क्षेत्रको रूपमा औंल्याइएको छ। गोरखादेखि पश्चिम भारतको देहरादूनसम्म लामो समय ठूला भूकम्पीय गतिविधि नभएकाले सो क्षेत्रमा बढी ऊर्जा सञ्चित भएर बसेको अनुमान छ। यदि भूकम्प गएमा नेपालको पूर्वदेखि पश्चिमसम्मै फैलिएको चुरे पहाड र त्यस आसपासको क्षेत्रमा भूकम्पबाट बढी क्षति हुनसक्ने सम्भावना नक्सामा औंल्याइएको हो।भूकम्प प्रतिरोधात्मक भौतिक संरचना निर्माण गर्नेदेखि उद्धारलगायतका पूर्वतयारी गर्न साना भूकम्पले हामीलाई संकेत गरिरहेका रूपमा बुझ्नुपर्छ, भूकम्पविद् तिम्सिनाले भने, पश्चिम नेपालमा पटकपटक गइरहेको भूकम्पले ठूलो भूकम्प आउने संकेतका रूपमा पूर्वतयारी गर्न ढिलाइ गर्न हुँदैन भन्ने संकेत गर्छ। भूकम्पविद् तथा भूकम्पसम्बन्धी अध्ययन अनुसन्धान गरिरहेको राष्ट्रिय भूकम्प मापन केन्द्रलेसमेत पश्चिम नेपाल भूकम्पको जोखिममा छ भनिरहँदा भूकम्प जोखिमको न्यूनीकरणका लागि तयारी भने नगण्य देखिन्छ। गरिबीको रेखामुनि रहेका जनसंख्याको बाहुल्यता रहेको पश्चिम नेपाल अन्य प्रदेश भन्दा दुर्गम क्षेत्र हो। पश्चिम नेपालका अधिकांश सर्वसाधारण भूकम्पीय जोखिम बारे जागरुक र सक्षम छैनन्। आर्थिक हिसाबले समेत विपन्नहरूको बाहुल्य रहेको यी क्षेत्रमा सरकारले घरहरूलाई भूकम्प प्रतिरोधी बनाउने कुनै ठोस योजना ल्याएकै छैन। जोखिमको पूर्वजानकारी हुँदासमेत सरकारले जोखिम मोलिरहेका नागरिकका आवासलाई सुरक्षित बनाउन वा पुनर्निर्माण वा प्रबलीकरण गर्ने कुनै योजना बनाएको छैन।दुई वर्षयता मात्रै भूकम्पका दर्जनौं धक्का महसुस गरिरहेका छौं, दुर्गम हुनाले नयाँ भवनहरू बनेका छैनन्, पुराना भवनमा चिराचिरा परेका छन् तर पनि हामी त्यही घरहरूमा बस्न बाध्य छौं, बाजुराको विकट स्वामिकार्तिक गाउँपालिकाका अध्यक्ष भरतबहादुर रोकायाले भने, स्थानीय तहको बजेटले सम्भव छैन। प्रदेश र संघीय सरकारले भूकम्पको जोखिमबारे ध्यान दिनै सकेका छैनन्। हामी त भगवान भरोसा बाँचिरहेका छौं। छ जनाको ज्यानै जाने गरी खप्तड राष्ट्रिय निकुञ्ज डोटी केन्द्रबिन्दु बनाएर २०७९ कात्तिक २३ गते राति गएको ६६ रेक्टर स्केलको भूकम्पले डोटीको पूर्वीचौकी गाउँपालिकामा झन्डै २ हजार घरहरूमा क्षति पुयाएको थियो।सो भूकम्पले क्षति पुयाएका र चर्किएका बाहेक पूर्वीचौकी गाउँपालिकाभित्रका अरू भौतिक संरचना समेत ठूलो भूकम्प थेग्न सक्ने अवस्थामा नरहेको पालिकाका अध्यक्ष रामप्रसाद उपाध्याय बताउँछन्। उपाध्यायका अनुसार भूकम्पका कारण घरहरू चिराचिरा परेर भत्किने अवस्थामा पुगिसक्दासमेत मानिसहरू जीर्ण घरमै बस्न बाध्य छन्। विद्यालय र स्वास्थ्यचौकी भवनको अवस्था पनि उस्तै छ। गाउँपालिकाले चर्किएको घरमा नबस्न तथा जुनसुकै बेला पनि भूकम्प जान सक्ने भएकाले सचेत भएर बस्न नागरिकहरूलाई आग्रह गर्नेबाहेक थप सुरक्षाका काम स्थानीय तहबाट सम्भव नभएको उनले बताए। जोखिममा ६ लाख परिवार राष्ट्रिय जनगणना २०७८ का अनुसार, सुदूरपश्चिम प्रदेशमा ५ लाख ७६ हजार ७७२ परिवार बसोबास गर्छन्। तीमध्ये ५ लाख ४६ हजार परिवारसँग आफ्नै घर छ भने २५ हजार ३८१ परिवार भाडाको घरमा बस्छन्। त्यहाँ २ हजार ३९९ संस्थागत भवन छन्। संरचनाको अवस्था जीर्ण इन्जिनियर रवीन्द्र विष्टका अनुसार तराई क्षेत्रमा २०७२ सालपछि बनेका संरचनाहरू प्रायः भूकम्प प्रतिरोधी बनेका भए पनि पहाडी जिल्लामा नयाँ घर बन्ने क्रम पनि कम भएको र बनेका संरचना पनि जीर्ण छन्। वर्षौंदेखि बनेका घरहरूको उचित मर्मत हुन सकेको छैन। त्यतिमात्रै नभएर यहाँका भौतिक संरचना कति छन् भन्ने बारेमासमेत कुनै अध्ययन भएको पाइँदैन, उनले भने। इन्जिनियर विष्ट सुदूरपश्चिम भूकम्पीय सुरक्षाका दृष्टिकोणबाट यति नै संवेदनशील क्षेत्र रहेकाले सरकारले नयाँ योजना ल्याउन आवश्यक देख्छन्। छैन पूर्वाधारको तयारी नेपालमै ठूलो जोखिम व्यहोरेको २०७२ सालको भूकम्पपछि विपद् जोखिम न्यूनीकरणका लागि सुदूरपश्चिममा प्रदेशस्तरीय आपतकालीन कार्य सञ्चालन केन्द्र चलाइएको छ। केन्द्रले हरेक पालिकामा स्थानीय आपतकालीन कार्यसञ्चालन केन्द्र र जिल्लामा जिल्लास्तरीय आपतकालीन केन्द्र सञ्चालन गरिरहेको छ। भूकम्पको उच्च जोखिममा रहेको सुदूरपश्चिममा केन्द्रले विपद् जोखिम न्यूनीकरण ऐन, प्रादेशिक कार्ययोजना, क्षेत्रगत अवधारणा र विपद् पूर्वतयारी प्रतिकार्य योजना बनाएको प्रदेश आपतकालीन कार्य सञ्चालन केन्द्रका सूचना व्यवस्थापन अधिकृत गौरीलाल बुढाथोकीले बताए। मुख्य रूपमा विपद्बाट हुने क्षति न्यूनीकरणका लागि समुदायको क्षमता अभिवृद्धि गर्न, विभिन्न संघसंस्थालाई एउटै छानामुनि ल्याएर विपद् प्रतिकार्यका कामहरू भइरहेका छन्, अधिकृत बुढाथोकीले भने, विपद् आउँदा हामीले बनाएका संरचनाहरूले काम गर्ने हो तर भूकम्प जोखिमरहित भौतिक पूर्वाधार निर्माण बारे भने संघीय सरकारले नै अग्रसरता देखाउनु जरुरी हुन्छ। नीतिगत रूपमा विपद्को तयारी भइरहेको भए पनि पुराना र जीर्ण भवनको जोखिम न्यूनीकरण गर्ने ठोस योजना प्रदेश र संघीय सरकारसँगै छैन। भूकम्पको जोखिमबारे समुदायस्तरमा सचेतनाको समेत कमी रहेको सुदूरपश्चिममा ठूलो भूकम्प आए मानवीय क्षति समेत हुनसक्ने भूकम्पविद्हरू बताउँछन्।"
रुसयुक्रेन युद्धमा एक भारतीयको मृत्यु,"रुसयुक्रेन युद्धमा एक भारतीयको मृत्यु भएको छ। भारतीय विदेश मन्त्रालयले रुसमा एक भारतीय नागरिकको मृत्युको सम्बन्धमा विज्ञप्ति जारी गरेर पुष्टि गरेको छ। भारतीय विदेश मन्त्रालयका प्रवक्ता रणधीर जयसवालले मंगलबार विज्ञप्तिमा भने, 'हामीलाई एक भारतीय नागरिकको दुर्भाग्यपूर्ण मृत्युको बारेमा जानकारी भएको छ। उनी केरलाका बासिन्दा हुन्। उनलाई सम्भवतः रूसी सेनामा सेवा गर्न भर्ती गरिएको हुन सक्छ। केरलाका अर्का एक व्यक्तिलाई पनि त्यस्तै गरी भर्ना गरिएको थियो। उनी घाइते छन् र मस्कोको अस्पतालमा उपचार भइरहेको छ।' रुसी सेनामा लडिरहेका भारतीय नागरिकहरूको बारेमा थप भनिएको छ, 'हामीले रुसी अधिकारीहरूसँग बैठक गरेका छौं र रुसी सेनामा काम गर्ने भारतीयहरूलाई सकेसम्म चाँडो रिहा गरिनुपर्छ भनी माग गरेका छौं।' उनको शव भारत ल्याउने प्रयास भइरहेको बताएको छ। मन्त्रालयले भन्यो, 'मस्कोस्थित हाम्रो दूतावास उनीहरूको परिवारसँग सम्पर्कमा छ र सबै सम्भावित सहयोग प्रदान गरिएको छ। हामी रुसी अधिकारीहरूसँग मिलेर पार्थिव शरीरलाई चाँडोभन्दा चाँडो भारत ल्याउन काम गरिरहेका छौं। हामीले घाइते व्यक्तिलाई पठाउने प्रयास पनि सुरु गरेका छौं।' विदेश मन्त्रालयले यो विषयलाई मस्कोस्थित रूसी अधिकारीहरू र नयाँ दिल्लीस्थित रूसी दूतावाससमक्ष जोडदार रूपमा उठाएको जनाएको छ। रणधीर जयसवालले आफूहरुले बाँकी रहेका भारतीय नागरिकहरूलाई चाँडै भारत फिर्ता पठाउने आफ्नो माग पनि दोहोर्याएका जनाएका छन्। बीबीसी"
"महाभूकम्पको जोखिममा पश्चिम नेपाल, सुरक्षा पूर्वतयारीमा हेलचेक्य्राइँ","जाजरकोट : गत वर्षको भूकम्पले थिलथिलो बनाएको जाजरकोट, रुकुम, सल्यान, डोटी, बाजुरा र बझाङ अझै उठ्न सकेका छैनन्। तर, महाभूकम्प को सम्भावना रहेको पूर्वानुमानले यस क्षेत्रका नागरिकमा झन् त्रास फैलिएको छ। लामो समयदेखि ठूलो भूकम्प नगएका कारण पश्चिम नेपालमा महाभूकम्प जाने खतरा विज्ञहरूले आंकलन गरिरहेका छन्। तर, पनि सरकारको पूर्वतयारी फितलो देखिएको छ। धेरैजसो भूकम्प प्रतिरोधी घर नभएकाले ठूलो भूकम्प गए अवस्था निकै भयावह हुन सक्ने भूर्गभविद् प्राडातारानिधि भट्टराईको चिन्ता छ। किन छ भूकम्पको जोखिममा भौगोलिक बनावटका कारण नेपालमा धेरै नै भूकम्प गइरहेका छन्। भूगर्भविद् प्राडा भट्टराईका अनुसार भौगर्भिक भूखण्ड, भौगोलिक अवस्थितिको आधारमा भूकम्पको उच्च जोखिमयुक्त दुईवटा क्षेत्र पर्छन्। दक्षिणतिर अवस्थित इन्डियन प्लेट र उत्तरतिर अवस्थित युरेसियम (तिब्बतियन) प्लेट। यी दुईवटा प्लेट जोड्ने भागमा नेपाल अवस्थित छ। यस कारण पनि नेपालमा भूकम्प गइरहको उनले बताए। वैज्ञानिकहरूका अनुसार यी दुई प्लेटको बीचमा पहिला समुद्र थियो भन्ने गरिन्छ। करिब ५ करोड वर्ष पहिला यी दुई प्लेट आपसमा जुधेका थिए। त्यति बेला दक्षिणतिर अवस्थित समुद्र हरायो र इन्डियन प्लेट युरेसियम प्लेटको मुनि छियो। त्यो छिर्ने क्रम आज पनि जारी रहेको भूगर्भविद् भट्टराईको भनाइ छ। चट्टानहरूले एकअर्काको दबाब थेगुन्जेल भूकम्प जाँदैन। जब दबाब थेग्न सक्दैनन् र चट्टान फुट्न थाल्छन्, भट्टराई भन्छन्, त्यो शक्ति भूकम्पको रूपमा बाहिर आउँछ। पृथ्वी भित्रका दुई प्लेटबीचको त्यो शक्ति भूकम्पको रूपमा क्षीण भएपछि मात्रै त्यो ठाउँ पहिलाको अवस्थामा फर्किन्छ। नेपाल अथवा हिमालय क्षेत्रमा भूकम्प जानुको कारण पनि यही हो। अर्का भूगर्भविद् प्रल्हाद बानियाँका अनुसार जति धेरै समयसम्म चट्टानहरूले शक्ति थेग्न सक्छन्, त्यति बेलासम्म भूकम्प जाँदैन। जब थेग्न सक्दैन, तब भूकम्प जान्छ। नेपाल भूकम्पीय उच्च जोखिममा त छँदै छ। त्यसमा पनि पश्चिम नेपालमा लामो समयदेखि ठूला भूकम्प नगएकाले महाभूकम्पको जोखिम रहेको उनको भनाइ छ। विगत ५ सय वर्षदेखि यस क्षेत्रमा ठूलो भूकम्प गएको छैन। यस कारण पनि त्यहाँ शक्ति सञ्चित भएर बसेको छ। उनका अनुसार सन् १९०५ मा पश्चिमको काँगडामा ठूलो भूकम्प गएको थियो। यस्तै पूर्वी नेपालमा विसं १९९० मा महाभूकम्प गयो। मध्य नेपालमा सन् १८९० मा पनि शक्तिशाली भूकम्प गएको थियो। त्यसको दुई सय वर्षभन्दा कम समयमै अर्को शक्तिशाली भूकम्प गएको थियो। यस कारण भूकम्पको उच्च जोखिममा नेपालको गोर्खादेखि भारतको देहरादूनसम्मको भूभागमा ठूलो भूकम्प नगएका कारण यहाँ महाभूकम्प जान सक्छ भनेर भनिएको हो। तर, कुन ठाउँमा जान्छ भनेर भन्न सक्ने अवस्था नरहेको उनले बताए। यस्तै, ठूलै भूकम्प जाने गरी अर्को ठूलो शक्ति पूर्वी क्षेत्रमा पनि तयार भइसकेको राष्ट्रिय भूकम्प मापन तथा अनुसन्धान केन्द्रका वरिष्ठ भूकम्पविद् भरतप्र्रसाद कोइरालाले जानकारी दिए। नेपालको पूर्वी र पश्चिम क्षेत्रमा महाभूकम्प जाने शक्ति सञ्चित भएका कारण ठ्याक्कै यही क्षेत्रमा जान्छ भन्ने अवस्था नरहेको उनको भनाइ छ। उनका अनुसार भूकम्प निम्त्याउने प्लेटहरू कता र कुन जमिनमा चलिरहेका छन् भनेर स्याटेलाइटबाट हेर्न सकिन्छ। अधिकांश ग्रामीण भेगमा ढुंगामाटोका कच्ची घर छन्। नयाँ बनिरहेका पक्की भवनमा पनि भवन निर्माण संहिता लागू हुन सकेको छैन। धेरै जसोका भूकम्प प्रतिरोधी घर नहुँदा ठूलो भूकम्प आए अवस्था निकै भयावह हुन सक्छ। प्राडातारानिधि भट्टराई, भूगर्भविद् नेपालको पूर्वी र पश्चिम क्षेत्रमा महाभूकम्प जाने शक्ति सञ्चित भएका कारण ठ्याकै यही क्षेत्रमा जान्छ भन्ने अवस्था छैन। लामो समयसम्म महाभूकम्प पश्चिममा नगएकाले त्यहाँको चिन्ता बढेको हो तर चिन्ता पूर्वतिर पनि गर्नुपर्ने अवस्था छ। भरतप्रसाद कोइराला  वरिष्ठ भूकम्पविद्, राष्ट्रिय भूकम्प मापन तथा अनुसन्धान केन्द्र सामान्यतयाः भूकम्प जतिनजिक र कम गहिराइ तथा ठूलो मानको गयो त्यति नै बढी जमिन हल्लिन्छ। सोही अनुपातमा क्षतिको सम्भावना हुन्छ। चार म्याग्निच्युडभन्दा बढीको भूकम्प गएमा मात्र सर्वसाधारणमा उत्सुकता जाग्छ। मोनिका झा  प्रवक्ता, राष्ट्रिय भूकम्पमापन तथा अनुसन्धान केन्द्र डोटी र जाजरकोटमा भूकम्प पछिको पुनर्निर्माण माघको पहिलो सातादेखि क्षतिको विस्तृत आकलन (डीडीए) सुरु हुनेछ र स्थायी आवासका लागि अनुदान दिने प्रक्रिया थालिनेछ। पीडितलाई तीन किस्तामा ४ लाख रुपैयाँ उपलब्ध गराउने छ। डा डिजन भट्टराई प्रवक्ता, राष्ट्रिय विपद् , जोखिम न्यूनीकरण तथा व्यवस्थापन प्राधिकरण यस्तै, भूकम्प गइसकेपछि त्यसको हल्लाइले केही सेकेन्डअघि मात्र पूर्वसूचना पाउन सकिने उनको भनाइ छ। उनका अनुसार भूकम्प सुरु हुँदा केन्द्रबिन्दुभन्दा बाहेकका स्थानहरू (जति टाढा भए) मा कम्पन हुनुभन्दा ६७ सेकेन्डअघि मात्र थाहा हुन्छ। कसरी सुरक्षित हुने ? भूकम्पको अति जोखिममा रहेको नेपालमा सबै घरहरू सुरक्षित हुनु नै मानिस सुरक्षित हुनु हो। नयाँ बन्ने सम्पूर्ण घर तथा भौतिक संरचनाहरू सुरक्षित बनाउनेतर्फ तिनै तहका सरकार र सम्बन्धित ब्यक्तिले पनि चासो दिनुपर्छ। यसलाई भरपर्दो कसरी बनाउने भनेर तालिम तथा सचेतना दिनु राज्य तथा सरोकारवाला निकायको दायित्व हो। त्यसका लागि विज्ञहरूसँग समन्वय गरेर भूकम्पबाट सुरक्षित रहने सकिने भूकम्पविद् कोइरालाले बताए। भूकम्पविद्हरू ६ म्याग्निच्युडमुनिका भूकम्पलाई साना कम्पनका रूपमा मान्छन्। ६ देखि ७ म्याग्निच्युडसम्मका भूकम्पलाई मझौला र ७ देखि ८ म्याग्निच्युडसम्मका भूकम्पलाई शक्तिशाली वर्गमा राख्छन्। ८ भन्दा माथि म्याग्निच्युडका भूकम्पलाई महाभूकम्पका रूपमा राखिने राष्ट्रिय भूकम्प मापन केन्द्रका उपमहानिर्देशक तथा प्रवक्ता मोनिका झाले बताइन्। पश्चिम नेपालमा महाभूकम्प नै निम्त्याउन सक्ने शक्ति जमीनमुनि सञ्चय भएर बसिरहेकाले अहिलेको भूकम्पले त्यस्तो शक्ति बाहिर निकाल्न खासै भूमिका नखेलेको प्रवक्ता झा बताउँछिन्। पाँच शताब्दी पहिले गएको भूकम्पले कहाँ र कस्तो असर पारेको थियो भन्ने अभिलेख छैन। तर, भारतीय र युरेसियन प्लेटको घर्षण जारी रहेकाले आठ म्याग्निच्युडभन्दा ठूलो भूकम्प पश्चिम नेपालमा आउन सक्ने जोखिम रहेको भूकम्पविद् कोइराला बताउँछन्। भारतीय उपमहाद्वीपको भूगर्भको चट्टानको तह उत्तरतिर सरेर युरेसिएन प्लेटमा धसिइरहेका कारण सिंगो हिमालय क्षेत्र भूकम्पीय जोखिममा रहेको विज्ञहरूले बताउने गरेका छन्। एक म्याग्निच्युडको भूकम्प ३२ गुणा शक्तिशाली भूकम्पविद्हरू एक म्याग्निच्युडको भूकम्प ३२ गुणा शक्तिशाली हुने बताउँछन्। अर्थात्, ६ म्याग्निच्युडको भूकम्प जाँदा जमिनमुनिबाट जति शक्ति निष्कासन हुन्छ, ७ म्याग्निच्युडको भूकम्प जाँदा ३२ गुणा धेरै शक्ति निस्किन्छ। अर्थात्, ६ म्याग्निच्युडका ३२ वटा भूकम्पले निकाल्ने शक्ति सात म्याग्निच्युडको एउटै भूकम्पले जमिनमुनिबाट निकाल्छ। ८ म्याग्निच्युडको भूकम्प जाँदा अर्को ३२ गुणा शक्ति क्षय हुन्छ। यसको अर्थ ६ म्याग्निच्युडको तुलनामा ८ म्याग्निच्युडको भूकम्प जाँदा एक हजार २४ गुणा धेरै शक्ति मोचन हुन्छ। जति ठूलो भूकम्प गयो उति धेरै भूगर्भमा सञ्चित ऊर्जा बाहिर निस्किन्छ। काठमाडौंदेखि दक्षिणी भाग पनि जोखिममा त्यसो त पश्चिम नेपालमा मात्रै होइन, राजधानी काठमाडौं वरपर पनि शक्तिशाली भूकम्पको जोखिम टरेको छैन। गोरखा केन्द्रबिन्दु भएको २०७२ सालको ७८ म्याग्निच्युडको भुइँचालोले गोरखादेखि दोलखारामेछापसम्मको करिब १५० किमी क्षेत्रफलसम्मको भूसतहमुनि सञ्चित शक्ति निकालेको थियो। तर, भूकम्प विद्हरूका अनुसार काठमाडौंभन्दा दक्षिणतिरको जमिनमुनि सञ्चय भएर बसेको शक्ति मोचन भएको छैन। राष्ट्रिय भूकम्प मापन तथा अनुसन्धान केन्द्रका वरिष्ठ भूकम्पविद् भरतप्रसाद कोइराला चुरेसम्म चिरिएर निष्कासन हुनुपर्ने शक्ति काठमाडौंको दक्षिणभन्दा तलतिर सञ्चय भएर बसेको बताउँछन्। यसले गर्दा काठमाडौं र वरपर भूकम्पको जोखिम यथावत् छ। यद्यपि गोरखा भूकम्प र त्यसपछि लगातार आइरहेका परकम्पले जमिनमुनि जम्मा भएको भूकम्पीय शक्तिलाई क्षीण बनाइरहेको कोइराला बताउँछन्। कोइराला भन्छन्, गोरखा भूकम्पले यस क्षेत्रको भूसतहमुनि जम्मा भएको भूकम्पीय शक्ति क्षीण बनाएको त हो तर त्यस्तो शक्ति ननिख्रिइसकेकाले फेरि पनि ठूलो भूकम्प नआउला भन्न सकिँदैन। पूर्वीभाग पनि जोखिममा देशको पूर्वी भागमा १९९० साल यता ठूलो भूकम्प गएको छैन। मध्यभागमा २०७२ को भूकम्पले केही अंशमा शक्ति क्षयीकरण गरे पनि अझै पनि ठूलो शक्ति भूगर्भमा सञ्चित छ। पश्चिमतिर त पछिल्लो ५०० वर्षयता ठूला भूकम्प नै गएको छैन। भारतीय उपमहाद्वीप र युरेसियन क्षेत्रको चट्टानका तहहरू आपसमा धसिने क्षेत्रको केन्द्रमा पर्ने सिंगो हिमाली भूभाग सधैं भूकम्पको उच्च जोखिममा छ। ठूला भूकम्प जान जति समय लाग्यो, उति बढी शक्ति जमिनमुनि सञ्चय भएर बस्छ। कालान्तरमा सञ्चित ऊर्जा पनि थपिने भएकाले थप शक्तिशाली भूकम्प जाने जोखिम बढ्छ। सामान्यतया : भूकम्प जतिनजिक र कम गहिराइ तथा ठूलो मानको गयो त्यति नै बढी जमिन हल्लिन्छ। सोही अनुपातमा क्षतिको सम्भावना हुन्छ। राष्ट्रिय भूकम्पमापन तथा अनुसन्धान केन्द्रकी उपमहानिर्देशक झाका अनुसार, चार म्याग्निच्युडभन्दा बढीको भूकम्प गएमा मात्र सर्वसाधारणमा उत्सुकता जाग्छ। जति ठूलो भूकम्प गयो सोही तुलनामा धेरै र लामो समयसम्म परकम्प जाने गर्दछन्, उनले भनिन्। भूकम्पको केन्द्रबिन्दु (दूरी), उद्गम विन्दु (गहिराइ), दरारको दिशा, भौगर्भिक बनावटलगायतका कारणले अधिकांशले ससाना भूकम्पपराकम्प थाहा नै नपाउने भूकम्पविद्हरू बताउँछन्। जाजरकोट भूकम्पको अवस्था र सरकारी तयारी भूकम्प गएको १४ महिना बितिसक्दा पनि पुनःस्थापना र पुनर्निर्माणमा सरकारी उदासीनता र ढिलासुस्तीले पीडितहरूको बिजोग भएको छ। भूकम्पपीडितहरू अस्थायी टहरामा चिसोले कठ्याँग्रिन थालेका छन्। १५४ जनाको ज्यान जाने गरी जाजरकोटको रामीडाँडा केन्द्रबिन्दु भएर भूकम्प गएको १४ महिना बितिसक्दा पनि सरकारी बेवास्ताले गर्दा भूकम्पपीडित टहरामै गुजरा चलाउन बाध्य छन्। गत वर्ष चिसोका कारण जाजरकोट र रुकुम पश्चिममा गरी ४३ जना नागरिकको ज्यान गएको थियो भने वर्षातको बेला पहिरोले टहरा पुरिँदा १० जना नागरिकले ज्यान गुमाए। भूकम्पको साढे चौध महिना बितिसक्दा पनि अस्थायी अवासकै दोस्रो किस्ता रकम ६० प्रतिशत लाभग्राहीले पाउन सकेका छैनन्। डोटी र जाजरकोटमा भूकम्प पछिको पुनर्निर्माण माघको पहिलो सातादेखि सुरु गरिने भनिएपछि पीडित उत्साहित छन्। तत्काल क्षतिको विस्तृत आकलन (डीडीए) सुरु हुनेछ र स्थायी आवासका लागि अनुदान दिने प्रक्रिया थालिने गरिने राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता डा डिजन भट्टराईले बताए। उनका अनुसार जाजरकोट र डोटी भूकम्पपीडितलाई सरकारले स्थायी आवासका लागि तीन किस्तामा चार लाख रुपैयाँ उपलब्ध गराउने छ। सरकारले सुरुमा पहिलो किस्ताबापत ५० हजार, संरचना निर्माण गरेपछि दोस्रो किस्ता २ लाख ५० हजार र अन्तिम किस्ता १ लाख रुपैयाँ उपलब्ध गराउने छ। पुनर्निर्माण ३ वर्षभित्र सक्ने सरकारी लक्ष्य छ। जाजरकोट केन्द्रबिन्दु भएको भूकम्पबाट क्षतिग्रस्त १७ जिल्लामा मात्र ९५ हजार ७ सय ८७ घर पुनर्निर्माण गर्नुपर्ने देखिएको छ। डोटीमा भूकम्प प्रभावित क्षेत्रमा ९ै हजार ६ सय घर पुनर्निर्माण गर्नुपर्ने देखिएको छ। लाभग्राही छुटपुट भए विवरण पठाउन सम्बन्धित पालिकालाई पत्राचार पनि गरेको जनाइएको छ। पालिकामा एक सय ५० घरसम्म क्षतिग्रस्तका हकमा पालिकामार्फत क्षतिको विस्तृत आकलन गरिने भएको छ। त्योभन्दा धरै क्षतिका हकमा प्राधिकरणले नै इन्जिनियर पठाउनेछ। भूकम्पपीडितले भने अस्थायी आवासको जस्तो झन्झटिलो प्रक्रिया नअपनाएर छिटोछरितो हुने गरी पुनर्निर्माणको प्रक्रिया थाल्न आग्रह गरेका छन्। भेरी नगरपालिका २ का बिर्खबहादुर कार्कीले अनुदान दिने प्रक्रिया छिटोछरितो बनाएर टहराबाट छिटो स्थायी संरचनामा सार्नुपर्ने बताए।"
माओवादी केन्द्रको पदाधिकारी बैठक बस्दै,"काठमाडौं : नेकपा माओवादी केन्द्रको पदाधिकारी बैठक जारी रहेको छ। पदाधिकारी बैठकमा केन्द्रीय सदस्यको कार्यविभाजन, वर्तमान राजनीतिक परिस्थिति र पार्टीको संगठनलाई सुदृढ बनाउने विषयमा छलफल हुने उपमहासचिव गिरिराजमणि पोखरेलले जानकारी दिए। माओवादी केन्द्रको केन्द्रीय समितिको छैटौं बैठकले नेताहरूको नयाँ कार्यविभाजन गर्ने निर्णय गरेको थियो। पदाधिकारी बैठकले कार्यविभाजन टुंग्याएपश्चात नेताहरूको जिम्मेवारी तोकेर अन्तरपार्टी निर्देशन (अपानि) जारी गर्ने माओवादी केन्द्रको तयारी छ। बैठकले पूर्व उपराष्ट्रपति नन्दबहादुर पुनलगायतका नेताहरूको कार्यविभाजन तोक्ने छ।"
थुनछेक बहसका लागि रवि लामिछाने अदालत उपस्थित,"काठमाडौं : स्वतन्त्र पार्टीका सभापति एवं पूर्वगृहमन्त्री रवि लामिछाने काठमाडौं जिल्ला अदालत उपस्थित भएका छन्। न्यायिक हिरासतमा रहेका लामिछानेलाई प्रहरीले थुनछेक बहसका लागि अदालत उपस्थित गराएको हो। आइतबार बयान सकिए पनि थुनछेक नभएपछि उनलाई न्यायिक हिरासतमा पठाएको थियो। सोमबारदेखि उनीमाथि थुनछेक बहस सुरू भएको हो। मंगलबार सार्वजनिक बिदा परेकाले अदालत खुलेन। जिल्ला न्यायाधीश माधव अधिकारीको इजलासमा उनीविरुद्धको मुद्दामा थुनछेक जारी छ। सोमबार सरकारी वकिलको बहस सकिए पनि लामिछानेतर्फका वकिलको बहस नसकिएपछि उनलाई न्यायिक हिरासतमा पठाएको थियो। आज पुन: थुनछेक बहस हुनेछ। थुनछेक बहस सकिएपछि उनलाई पुर्पक्षका लागि थुनामा पठाउने कि धरौटीमा छाड्ने भन्ने आदेश आउनेछ। कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको रास्वपा सभापति लामिछानेसहित ३९ जनाविरुद्ध मुद्दा दर्ता भएको छ। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा,कोषाध्यक्ष कुमार रम्तेल र व्यवस्थापक नवीन अछामीसहितका ३९ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ। यस अगाडि स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा पक्राउ परेका सहकारीको लेखा समिति सदस्य सुनिता नेवा चार लाख र सञ्चालक समिति सदस्य कमल लामा काठमाडौं जिल्ला अदालतको आदेशपछि रिहा भइसकेका छन्। पोखराको सूर्यदर्शन सहकारीको रकम ठगी मुद्दामा कास्की जिल्ला अदालतबाट धरौटीमा छुटेका लामिछाने आइतबार आफै अदालत उपस्थित भएका थिए। सूर्यदर्शन सहकारी ठगी मुद्दामा कास्की जिल्ला अदालतले लामिछानेलाई ६५ लाख धरौटीमा रिहा गर्न आदेश दिएको थियो। सूर्यदर्शन सहकारी ठगी मुद्दामा उनीसँगै छविलाल जोशी,रामबहादुर खनाल,कृष्णबहादुर गुरूङ,लिला पछाइ र आरती गुरूङ धरौटी बुझाएर रिहा भएका छन्। लामिछानेविरुद्ध चितवन,रुपन्देही र पर्सामा पनि सहकारी ठगीमा मुद्दा दायर भइसकेको छ। त्यहाँ उनीसँग अनुसन्धान अधिकृतले बयान लिइसकेको छ।"
सिंहदरबारमा विपक्षी दलहरूको संयुक्त बैठक जारी,"काठमाडौं : प्रमुख प्रतिपक्षी दल नेकपा माओवादी केन्द्रसहित विपक्षी दलहरूको संयुक्त बैठक जारी रहेको छ । नेकपा माओवादी केन्द्र संसदीय दलको कार्यालय सिंहदरबारमा विपक्षी दलहरुको बैठक सुरु भएको हो। सरकार विरुद्धको रणनीतिबारे छलफल गर्न माओवादी केन्द्रका अध्यक्ष पुष्पकमल दाहाल प्रचण्डले पार्टीको पदाधिकारी बैठक सारेर संयुक्त बैठक बोलाएका हुन्। प्रमुख प्रतिपक्ष दलका नेता प्रचण्डले सरकारबाहिर रहेका दलहरुको साथ लिन खोजेका छन्। बैठकमा माओवादी केन्द्रका अध्यक्ष पुष्पकमल दाहाल प्रचण्ड, नेकपा एकीकृत समाजवादीका अध्यक्ष माधव कुमार नेपाल, माओवादी केन्द्रका वरिषठ उपाध्यक्ष नारायणकाजी श्रेष्ठ, रास्वपाका कार्यवाहक सभापति डिपी अर्याल, राप्रपाका बुद्धिमान तामाङ, आम जनता पार्टीका अध्यक्ष प्रभु साह, बर्षमान पुन, हितराज पाण्डे, महेन्द्रराय यादव, बेदुराम भुसाल, शक्ति बस्नेतलगायतका नेताहरू सहभागी छन्। बैठकमा सरकारले जारी गरेको अध्यादेश, संसद अधिवेशन र समसामयिक राजनीति लगायतका विषयमा छलफल हुने बताइएको छ। आज दिउँसो नै नेकपा एकीकृत समाजवादीको पार्टी कार्यालयमा समाजवादी मोर्चाको बैठक बोलाइएको छ। समाजवादी मोर्चा लामो समयदेखि निष्क्रिय छ। समाजवादी मोर्चा सक्रिय बनाउने विषयमा केही दिन अगाडि प्रचण्ड र नेपालबीच छलफल भएको थियो। यो पनि पढ्नुहोस म आयु चाहिँ घोषणा गर्न सक्दिनँ, तर यो सरकार धेरै टिक्दैन : प्रचण्ड"
"लाङटाङबाट बर्सेनि करोडौं राजस्व, तर प्राथमिकतामा छैन सरकारको","रसुवा : मुलुकको तेस्रो पर्यटकीय गन्तव्य हो, लाङटाङ। यहाँ बर्सेनि हजारौं स्वदेशी तथा विदेशी पर्यटक पदयात्राका लागि आउने गर्छन्। बर्सेनि करोडौंको राजस्व उठ्छ। तर, सरकारी आम्दानीको स्रोत बने पनि यहाँका पर्यटकीय क्षेत्रमा सरकारले उचित लगानी गरेको छैन। त्यसैकारण यो पदमार्ग उपेक्षित छ। लाङटाङ, गोसाइँकुण्ड र तामाङ सम्पदा मार्गका गाउँमा बर्सेनि हजारौं पर्यटक आउँछन्। आर्थिक वर्ष ०८००८१ मा ३२ हजार ५९७ जना पर्यटक आए। जसबाट ४ करोड १० लाख ५२ हजार ५४६ रुपैयाँ आम्दानी भएको लाङटाङ राष्ट्रिय निकुञ्जको अभिलेखमा छ। आव ०७९०८० मा ३० हजार १ सय ५९ जना पर्यटकसँग ४ करोड २४ लाख ७७ हजार २ सय ९५ रुपैयाँ संकलन भयो। लाङटाङ राष्ट्रिय निकुञ्जको कार्यालय धुन्चेका सूचना अधिकारी गणेशप्रसाद तिवारीका अनुसार आव ०८००८१ मा पर्यटकबाट ४ करोड १० लाख ५२ हजार ५४६ रुपैयाँ, वन क्षेत्रको रोयल्टी ३४ लाख २० हजार ३७२, दण्ड जरिवानाबाट ५१ हजार १७ गरी ५ करोड, ४३ लाख १९ हजार १२१ रुपैयाँ आम्दानी भएको छ। निकुञ्जले यहाँ घुम्न आउने नेपालीबाट जनही १ सय, सार्क राष्ट्रबाट पर्यटकबाट १ हजार ५ सय र तेस्रो मुलुकका पर्यटकबाट ३ हजार रुपैयाँ लिने गर्दछ। पर्यटकबाट हुने आम्दानीको तुलनामा यहाँका पर्यटन पूर्वाधार विकासमा सरकारले सन्तोषजनक लगानी गर्न नसकेको पर्यटन व्यवसायीहरूको भनाइ छ। गोसाइँकुण्ड मार्गको चन्दनबारीस्थित होटल रेडपान्डाका सञ्चालक सुब्बा लामा भन्छन्, बृहत्तर गुरुयोजना बनाएर विकास गर्नुपर्ने धार्मिक तथा पर्यटकीय क्षेत्र गोसाइँकुण्डमार्गमा सरकारले उचित ध्यान दिन सकेको छैन। पर्यटक सूचना केन्द्र स्थापना गर्ने काम पनि हुन सकेन। चन्दनबारी क्षेत्रमा मोबाइल नेटवर्कसमेत राम्रो छैन। चन्दनबारीभन्दा माथि इन्टरनेट सेवा नाममात्रको छ। अहिलेको युगमा पनि सञ्चार सम्पर्क सहज नभएपछि पर्यटकलाई कसरी सुविधा हुन्छ ? लामाले भने। पर्यटकलाई आवश्यक सूचना दिने केन्द्र र बिरामी पर्दा आपतकालीन उद्धारमा समेत सरकारले ध्यान दिन सकेको नसकेको व्यवसायीको गुनासो छ। यहाँ आउने पर्यटकबाट उठेको राजस्व रकम संघीय सरकार मातहतको वित्त आयोगमा जम्मा हुन्छ। सरकारले पर्यापर्यटन विकासमा उचित ध्यान दिन सके स्थानीयको आयमा अझै वृद्धि हुने तथा राज्य कोषमा हुने आय पनि बढ्ने निश्चित छ। गोसाइँकुण्ड गाउँपालिका६ का वडाध्यक्ष दावासिदार वाईबा भन्छन्, पर्यटकलाई दिनुपर्ने आधारभूत सुविधा मात्र भएर भएन, समयअनुसारका थप सुविधा दिनेतर्फ सरकारले ध्यान दिनुपर्छ। सहज ढंगले हिँड्ने बाटो, ठाउँठाउँमा पर्यटक सूचना केन्द्रको स्थापना र थप पूर्वाधार विकास भएको छैन। राजस्व त उठ्छ तर निकुञ्जले स्थानीय सरकारसँग समन्वय गरेर साझेदारीमा कार्यक्रम गर्नुपर्ने तमाङको भनाइ छ। संघीयतापछि ३ तहकै सरकारले कर उठाउन थालेको पनि एक दशक हुन लागेको छ। स्थानीय सरकारले होटल, उद्योग दर्ता तथा नवीकरण कर उठाउँछ भने संघीय सरकार र प्रदेश सरकारले पनि कर असुल्छन्, तर कर उठ्ने क्षेत्रको विकासमा लगानी भने गरेको पाइँदैन। स्थानीय सरकारले लाङटाङको पर्यटन प्रबद्र्धनमा काम गर्छ। तर, पर्यटकबाट असुली हुने राजस्व संघीय सरकारको कोषमा जम्मा हुन्छ । त्यसैकारण पर्यटकीय क्षेत्रको विकासको जिम्मेवारी पनि संघीय सरकारकै हुने यहाँका सरोकारवाला बताउँछन्। आगोले खाएको वन, कसले बनाउने हरियाली ? आमाछोदिङमो गाउँपालिका३ को गतलाङ गाउँभन्दा माथि रहेको बोङजोमाने र ज्यार्सा गोठेन सामुदायिक वनमा १५ वर्षअघि आगलागी भयो। गाउँको सुन्दरता र पर्या पर्यटनमा नै असर पर्यो। हालसम्म त्यहाँ बिरुवा हुर्कन पाएका छैनन्। त्यहाँको झन्डै ४ सय हेक्टरमा फैलिएको सामुदायिक वन हरियाली बनाउन कुनै पनि सरकारले बजेट बनाएनन्। प्रकृतिको संरक्षणमा सरकारको ध्यान नगएको बताउँछन् स्थानीय सामुदायिक वनका अगुवा दुकर तामाङ। उनी भन्छन् पटकपटक सरकारका धेरै मन्त्रीहरू आएर हेरेर फर्के। हेर्ने र भाषण गर्ने काम मात्र भयो। ध्वस्त वनको भ्रमण गर्न (यसै साता) पुगेका बामगती प्रदेशका वन तथा वातावरणमन्त्री कृष्णप्रसाद सिलवालको ध्यानाकर्षण गर्दै जिल्ला समन्वय समिति रसुवाका प्रमुख अशोककुमार घिमिरेले हेरेर मात्र नभई वन पुनस्र्थापना गर्ने योजना बनाउन जोड दिए। उनले भने, जिल्ला समन्वय समितिमा बजेट छैन। संघ र प्रदेश सरकारले बजेट तथा कार्यक्रम बनाउनुपर्छ। मन्त्री सिलवालले आगलागीले ध्वस्त वनको पुनस्र्थापना गर्न चरिचरण छाडेर वृक्षरोपण गरी संरक्षण गर्नुपर्ने तर पहिले त्यहाँ विज्ञ टोलीले अध्ययन गरेर मात्र कार्यक्रम बनाउने बताए। होटल तथा पर्यटन व्यवसायी महासंघका अध्यक्ष रामशरण गजुरेल भन्छन्, सरकारले पर्यटकसँग राजश्व संकलन मात्र गरेर हुँदैन । पर्यटकीय पूर्वाधार विकास हुनुपर्छ । यहाँका पदयात्रा मार्ग, बिश्राम स्थल, खानेपानी, विद्युत्, सरसफाइ, ठाउँठाउँमा सूचना केन्द्र आवश्यक छ। सरकारले १५ प्रतिशत पर्यटनमा खर्च गर्ने हो भने पनि गुम्बा, मन्दिर सवै विकास पर्यटकका लागि भन्ने गलत बुझाइ छ। काठमाडौंबाट नजिकै रहेको यहाँका धेरै स्थानमा पर्यटन विकास गर्न सकिने अवस्था रहेको छ। उनी भन्छन्, यहाँ प्राकृतिक रूपका पर्यटकीय क्षेत्र धेरै छन्, तर विकास सोच र नेतृत्वमा समस्या रहेको छ। पाँचैवटा गाउँपालिकामा धार्मिक तथा पर्यापर्यटनको सम्भावना प्रचुर छ। उनी भन्छन्, स्थानीय सरकारको संयोजनमा व्यवसायी तथा सरोकारवालाहरूसँग मिलेर पर्यटक प्रबद्र्धन गर्ने योजना बनाउनुपर्छ। ओझेलमा सम्पदाहरू तामाङ सम्पदा मार्गमा पर्ने आमाछोदिङमो गाउँपालिका भित्र पर्यटकीय सम्भावना बोकेका धेरै स्थान छन्। पर्यटकीय क्षेत्रमा काम गर्ने पथप्रदर्शक विकास लामा भन्छन्, पाल्दोर पिक, जागेश्वरकुण्ड, डिल्पुकुण्ड, गोपोकुण्ड, साङजेन खर्क, पार्वतीकुण्ड मात्र होइन गोल्जुङ, गतलाङ, चिलिमे, तातोपानी, नागथली, थुमन तामाङ सम्पदाको विविधता पाइने स्थान हुन्। गोसाइँकुण्ड गाउँपालिका२ मा पर्ने दूधकुण्ड, पाङसाङ खर्क, रिभरकुण्ड जस्ता स्थानहरू पनि ओझेलमा छन्। स्थानीय युवा समाजसेवी कामीनुर्पु तामाङ भन्छन् दूधकुण्ड धेरै रमणीय स्थल भएर पर्यटक पुग्ने राम्रो बाटो नै छैन। २ दिनमा पुग्न सकिने निकै रमणीय दृश्यहरू देखिन स्थानमा बास बस्ने ठाउँ पनि छैन। उत्तरगया गाउँपालिका२ मा रहेको फिकुरी लेक उच्च ठाउँमा रहेको सौन्दर्य स्थल हो। यहाँबाट नुवाकोट, रसुवा र धादिङको धेरै मनोरम दृश्यहरू अवलोकन गर्न सकिन्छ। फिकुरी डाँडामा रहेको फिकुरी महादेवको मन्दिरमा हरेक वर्ष हरिबोधिनी एकादशीका दिन विशेष मेला लाग्ने गर्दछ। उतरगया गाउँपालिकाले यस ठाउँलाई पर्यटकीय क्षेत्र बनाउने उद्देश्यले अध्ययन पनि अघि बढाएको छ। स्थानीय तहको सीमित स्रोत र साधनले नभ्याउने भएकाले प्रदेश तथा संघीय सरकाले पूर्वाधार विकासमा जोड दिन आवश्यक रहेको वडा अध्यक्ष टुकु सुवेदी बताउँछन्। फिकुरी क्षेत्र करिब ३,८०० मिटरको उचाइमा रहेको छ। यहाँ रसुवा, नुवाकोटको विभिन्न भूभागका साथै लाङटाङ, गोसाइँकुण्ड, नार्गजुन, ककनी, गणेश, दोर्जे लाक्पा हिमाल तिब्बती हिम शृङ्खलाको दृश्यावलोकन गर्न सकिन्छ। उत्तरगयाधाम र भाँगे झरना पनि यहाँको पर्यटकीय स्थल हो। यस्ता सम्भावित ठाउँको संरक्षण र व्यवस्थापन गरी प्रचारप्रसार गर्न आवश्यक रहेको वडा अध्यक्ष सुवेदी बताउँछन्। त्यसैगरी पर्यटकीय सम्भावना बोकेको जुरेढुंगानौकुण्डमार्गको विकासमा ध्यान दिनुपर्ने नौकुण्ड गाउँपालिका उपाध्यक्ष चन्द्रबहादुर तामाङ बताउँछन्। स्थानीय सरकारले योजना बनाएको छ, नयाँ पदयात्रा मार्ग खोल्न सके पर्यटकबाट आम्दानी लिन सकिने थियो, उनी भन्छन्। वन्यजन्तुबाट कृषिमा असर ताजा तरकारी, र रैथाने खानेकुरा, भेषभूषा, संस्कृति, लोपोन्मुख वन, वन्यजन्तु, र हिमाली दृष्यावलोकन गर्न पर्यटक आउँछन्। यहाँ मृग, घोरल, झारल, हिमचितुवा, विश्वमै दुर्लभ रेडपाण्डा (रातो हाब्रे) पाइन्छ। तर, संरक्षित वन्यजन्तुले पारेको असरका कारण जनता र निकुञ्ज बीच द्वन्द्वको स्थिति छ। नागरिक बेगरको एकोहोरो संरक्षण गर्ने नीतिले नागरिकभन्दा वन र वन्यजन्तुको धेरै महत्व रहेको गोसाइँकुण्ड गाउँपालिका५ ब्राबलका ढिण्डुप लामा भन्छन् गाउँमा दुम्सी, बाँदर, मृग, भालु, बँदेलजस्ता वन्यजन्तुले बालीनाली खाने, नष्ट पार्ने गरेपछि स्थानीय चिन्तित छन्। वन्यजन्तुलाई हानी पुग्ने कुनै पनि गतिविधि गर्न नपाइने र यसको संरक्षण गर्नुपर्ने भए पनि वन्यजन्तुले नै मानवजीवनलाई प्रभावित पारिरहेको छ। वन्यजन्तुले मानवीय, पशुधन, घरगोठ, भण्डारणमा गरेको अन्न र खाद्यान्न बालीको क्षतिका लागि राहत दिने व्यवस्था छ। बितरण गरेर निकुञ्जले लाखौं रुपैयाँ सक्छ तर किसानले राहत भन्दा पनि समस्याको समाधान खोलेका छन्। निकुञ्जले मध्यवर्ती क्षेत्रमा वन्यजन्तुले खेतीबाली नष्ट गरेकाले किसान धेरै चिन्तित छन्। राहत वितरण गर्ने रकमले वन्य जन्तु रोकथामको कार्यक्रम बनाउनुपर्ने कालिका गाउँपालिका २ का समाजसेवी झंकनाथ न्यौपाने बताउँछन्। अहिले वन्य जन्तुले दुःख दिन थलेपछि किसान खेती गर्न छाडेका छन्। कृषिमा असर कालिका गाउँपालिका३ का अगुवा कृषक दुर्गा ढकाल भन्छन् पहाडी क्षेत्रमा धान, मकै, कोदो जस्ता अन्न बाली उत्पादनमा हस आउन थालेको छ। तरकारी खेतीमा रोग किराको असर छ। अर्का किसान खेमराज न्यौपाने भन्छन्, सत्रु जीवको असर बढेकाले यहाँका किसान उत्पादन गरेर खान नसक्ने भएका छन्। जैविक विषादी र औषधिले काम नगर्ने भएकोले अब सरकारले बिकल्प दिन सक्नुपर्छ। कृषिमा के कस्तो समस्या देखिएको छ यसबारे अध्ययन अनुसन्धान गर्ने र असर न्यूनीकरणका लागि सरकारले चासो दिन नसकेको न्यौपानेको भनाइ छ। त्यसैगरी जलवायु परिवर्तनको असरका विषयमा गण्डकी जलाधार क्षेत्रमा गरिएको एक अनुसन्धानले विगतको तुलनामा ४० प्रतिशत कृषि उत्पादन कमी आएको देखाएको छ। पाँच विश्व विद्यालय मिलेर दक्षिण एसिया क्षेत्रमा जलवायु परिवर्तनले कृषिमा पारेको असरका विषयमा गरिएको अध्ययनपछि यस्तो तथ्यांक सार्वजनिक गरेको हो। त्रिभुवन विश्व विद्यालय भूगोल केन्द्रीय विभाग, चीनका दुई विश्वविद्यालय, भारतको दिल्ली इकोनोमी अफ भूगोल विभाग र बंलादेशका अध्ययन केन्द्र गरेको सो अनुसन्धान गण्डकी जलाधार क्षेत्रमा पर्ने वागमती, गण्डकी प्रदेशका पाँचवटा जिल्ला रसुवा, नुवाकोट, चितवन, तनहुँ र कास्कीमा गरिएको थियो। गण्डकी जलाधार क्षेत्रमा गरिएको अनुसन्धानले जलवायु परिवर्तनले तापक्रममा परिवर्तन, वर्षाको ढाँचा, खडेरी बाढी तथा पहिरो आउने जस्ता असरले कृषि उत्पादकत्वमा असर गरेको देखाएको छ। अनुसन्धानले वर्षामा निर्भर खेती भएकाले कृषि क्षेत्रमा खडेरीबाट अत्याधिक प्रभावित बनाएको देखाएको छ। कृषि उत्पादनमा नकरात्मक असर गर्दा कृषकको दैनिकीमा परेको निकै प्रभाव परेको छ। जलवायु परिवर्तनको कारण गण्डकी जलाधार क्षेत्रमा समेत वर्षा समेत कम भएको अध्ययनले देखाएको त्रिभूवन विश्वविद्यालय भुगोल केन्द्रीय विभागका प्राध्यापक डाक्टर प्रेमसागर चापागाईंले बताए। उनले वर्षातको समयमा समेत पानी पर्ने समय परिवर्तन हुने,समयमा पानी नपर्ने बढी वा घटी पर्ने जस्ता समस्या समेत देखा परेकाले नेपालको कृषि उत्पादमान ठूलो असर बनाएको अध्ययनले देखाएको बताए। लाङटाङ, रसुवागढी, गोसाइँकुण्ड जस्ता पर्यटकीय क्षेत्र रहेको गोसाइँकुण्ड गाउँपालिका अध्यक्ष कैसाङनुर्पु तामाङ भन्छन्, यहाँ पर्यटकबाट उठेको राजस्व निकुञ्ज बिभागमा पुगेर निश्चित रकम मध्यवर्ती क्षेत्रमा आउँछ। तामाङ भन्छन्, मध्यवर्ती क्षेत्रमा समितिले आफैं रकम विनियोजन गर्ने गर्दछ। बजेट विनियोजन गर्ने तरिका फरक छ। स्थानीय सरकासँग समन्वय र सहकार्य गरेमा व्यवस्थित हुन र डुप्लिकेसन हुने सम्भावना कम हुन्छ। गोसाइँकुण्ड गाउँपालिका४ का पूर्ववडा अध्यक्ष सुप्पा लामा भन्छन्, अहिले सडक तथा भौतिक पूर्वाधार विकासमा अल्झन ल्याएको छ। वातावरणीय अध्ययन नगरी सडक विस्तार गर्न नपाउन कुरा छ। स्थानीय सरकारसँग ठूला विकास आयोजना सञ्चालन गर्ने बजेट नै हुन्न प्रदेश सरकार र संघीय सरकारबीच समन्वय हुन सकेको छैन। लाङटाङ राष्ट्रिय निकुञ्ज क्षेत्रमा जिल्लामा घुम्न आउने पर्यटकबाट वार्षिक रूपमा ४ करोड बढी राजस्व उठ्छ। तर, सो रकम यहाँको पर्यटकीय क्षेत्रको संरक्षणमा खर्च हुँदैन। राष्ट्रिय प्राकृतिक स्रोत तथा वित्त आयोग नेपालको संविधानद्वारा स्थापित एक संवैधानिक निकाय हो। यसको प्रमुख उद्देश्य संघीय संरचनाभित्र प्राकृतिक स्रोतहरू र वित्तीय स्रोतहरूको न्यायसंगत बाँडफाँट सुनिश्चित गर्नु हो। आयोगले संघ, प्रदेश, र स्थानीय तहहरूबीच स्रोत र अधिकारहरूको सन्तुलित वितरणको लागि मार्गनिर्देशन र सिफारिस गर्दछ। संविधानको धारा २५० अन्तर्गत आयोग स्थापना भएको हो। स्रोतहरूको बाँडफाँट गर्नु हो। संघ, प्रदेश, र स्थानीय तहबीच राजस्वको बाँडफाँटको मापदण्ड तय गर्नु, प्राकृतिक स्रोतहरूको उपयोगबाट हुने लाभको वितरण सुनिश्चित गर्नु मुख्य काम हो। स्रोतहरूको बाँडफाँट गर्दा भौगोलिक, आर्थिक, सामाजिक र क्षेत्रीय असमानता न्यून गर्न सिफारिस गर्नु। वित्तीय समायोजन प्रदेश र स्थानीय तहहरूको आवश्यकता, क्षमता, र जिम्मेवारीका आधारमा वित्तीय समायोजनका लागि सिफारिस दिनु हो। स्रोतहरूको न्यायसंगत उपयोग र विकासका लागि कार्यक्रमहरू प्रस्ताव गर्नु। नीति निर्माण र मार्गनिर्देशन प्राकृतिक स्रोत र वित्त व्यवस्थापनसँग सम्बन्धित नीतिहरू बनाउन सघाउ पुर्याउँछ। आयोगले अनुसन्धान र अध्ययन पनि गर्ने गर्दछ। प्राकृतिक स्रोतहरूको न्यायपूर्ण व्यवस्थापन र वित्तीय स्रोतहरूको प्रभावकारी वितरणका लागि अध्ययन, अनुसन्धान, र तथ्यांक संकलन र आर्थिक असमानता न्यून गर्न आवश्यक कार्यक्रम र नीति सिफारिस गर्ने अधिकार छ। यसबाहेक विवाद समाधान, स्रोत र अधिकारहरूको बाँडफाँटसँग सम्बन्धित विवादहरू समाधान गर्न सिफारिस दिनु पनि आयोगको अधिकार क्षेत्रमा पर्छ। राष्ट्रिय प्राकृतिक स्रोत तथा वित्त आयोगका सदस्य अमरराज मि श्र भन्छन्, रोयल्टी उठ्छ तर स्थानीय तहलाई (तोकेर) ससर्त बजेट दिनुपर्छ अनि मात्र तोकिएको स्थानमा खर्च हुन्छ। निकुञ्जले उठाउने राजस्वमध्ये ५० प्रतिशत संघीय सरकार, २५ प्रतिसत प्रदेश र २५ प्रतिशत स्थानीय सरकारलाई वितरण गर्ने योजना नीतिमा छ तर त्यो पनि पर्यटकीय क्षेत्रको विकासमा खर्च हुने गरेको छैन। मिश्र भन्छन्, रोयल्टी पानी, विद्युत्, वन, संरक्षण क्षेत्र र पर्यटन गरी पाँच क्षेत्रमा बाँडफाँट हुन्छ। ससर्त बजेटमा आयोगले सिफारिस मात्र गर्छ बजेट सरकारले नै बनाउँछ। मध्यवर्ती क्षेत्रमा आउने बजेट पनि पहुँचको आधारमा वितरण हुने गरेको छ। मध्यवर्ती क्षेत्र व्यवस्थापन समितिले तल रहेका समुह योजना बनाएर बजेट समानुपातिक रूपमा वितरण गर्ने गरेको छैन। पर्यटन क्षेत्रमा विनियोजन गर्नुपर्ने बाध्यता पनि छैन। राष्ट्रिय तथा अन्तर्राष्ट्रिय सम्झौताहरूमा भने नेपालले वातावरण संरक्षणमा जोड दिने प्रतिबद्धता गर्ने गर्दछ। राष्ट्रपति रामचन्द्र पौडेल सहभागी जलवायु परिवर्तनसम्बन्धी संयुक्त राष्ट्रसंघीय महासन्धि (यूएनएफसीसीसी) का पक्ष राष्ट्रहरूको २९औं सम्मेलन (कोप२९) मा हिमालको सुरक्षा, जलवायु वित्तमा प्रतिबद्धता अनुसारको रकम, हानिनोक्सानी कोषको शीघ्र सञ्चालन, नेपालजस्ता मुलुकहरूलाई जलवायु वित्तमा सहज पहुँच, कम कार्बन उत्सर्जन गर्ने मुलुकलाई क्षतिपूर्ति, कार्बन उत्सर्जन गर्ने मुलुकबाट प्रभावित नेपालजस्ता मुलुकले जलवायु परिवर्तनको सामना गरी पर्यावरणलाई बचाइ राख्न परम्परागत पोखरी र कुवालाई पुनर्जीवित गर्ने विषय उठान भएको थियो। तर, तहगत कसनै सरकारले त्यस्ता नीतिको अनुशण गरेर संरक्षणको काम गरेको पाइँदैन। नीति तथा कार्यक्रम बनाउँदा वा योजना कार्यान्वयनमा कर्मचारीतन्त्र र जनप्रतिनिधिबीचको पनि एउटै सोच देखिँदैन। इच्छा शक्ति र सोचमै समस्या देखिन्छ। स्थानीय सरकार र जनप्रतिनिधिले पाँच हालसम्म गरेको उपलब्धिको विश्लेषण गर्दै होलान्। नेपालमा सिस्टम नहुँदा अधिकांश काम सतही ढंगबाट भएका छन्, जुन अव्यवस्थित पनि छन्। तीनै तहमा संस्थागत विकास चाहिएको छ। समग्रमा, समाज, राजनीति, प्रशासन र अर्थतन्त्र सोचे जति संस्थागत हुन सकेन। विकास गर्दा वातावरणमा विशेष ध्यान दिने प्रचलन छैन। विकाससम्बन्धी दृष्टिकोणबारे सर्वप्रथम स्पष्ट दृष्टिकोण हुनुपर्छ, त्यसलाई पूरा गर्ने दृढ इच्छाशक्ति सरकारको नेतृत्वमा पुग्ने जोकोहीमा हुनुपर्छ। विकास एकल प्रयास होइन, एकीकृत प्रयासको परिणाम हो। २०१३ सालदेखि सुरु भएको नेपालको योजनाबद्ध विकासले साढे ६ दशक पूरा गरे पनि विकास ढाँचामा स्पष्ट छैन। संयुक्त राष्ट्रसंघको एउटा अनुसन्धान एउटा प्रतिवेदनले भनेको छ, नेपालजस्ता अविकसित तथा विकासशील देशमा विकास नहुनुको प्रमुख कारण पूर्वाधारको कमी हो। संविधानले स्थानीय तहलाई दिएका २२ वटा अधिकार, मौलिक अधिकार कार्यान्वयन गर्नका लागि राजस्व बाँडफाँट गर्नुपर्ने धारणा स्थानीयको छ। स्थानीयको स्रोतमा वृद्धि र वित्तीय अधिकार सम्पन्न गराउनुपर्ने नागरिक समाजका अध्यक्ष बाबुलाल तामाङको भनाइ छ। जलवायु र बजेट मानवीय क्रियाकलापका कारण पृथ्वीको हरितगृह प्रणालीमा असर परी वायुमण्डलको तापमान क्रमशः बढ्नु जलवायु परिवर्तन हो। यो वायुमण्डलमा भएको फेरबदल र जलवायु अस्थिरता हो। यो मानव क्रियाकलापले प्रकृतिमा गरेको अतिक्रमणको उपज हो। जलवायु परिवर्तनमा नेपालजस्ता अल्पविकसित मुलुकको योगदान निकै कम भए पनि त्यसको असरको भार धेरै छ। अबको विश्वमा ठूलो चुनौती जलवायु परिवर्तन हो। जलवायु परिवर्तनलाई न्यून गर्न र यसका असरसँग अनुकूलित हुन नीति तथा कार्यक्रमहरू जलवायु संवेदनशील हुन जरुरी छ। जलवायु परिवर्तन अन्तरसम्बन्धित विषय भएकाले तहगत सरकारका सबै कार्यक्रमहरू जलवायु दृष्टिकोणमा कति सान्दर्भिक भएभएनन् भनी विश्लेषण गरिनु आवश्यक छ। बजेटलाई घोषित नीति तथा कार्यक्रममा के कति सम्बोधन गरिएको छ भनी विश्लेषण र तुलना गर्ने विधि हो बजेट कोड (संकेत) यो बजेट सुधारको अभिन्न अंग पनि हो। नेपालमा वार्षिक विकास कार्यक्रम तर्जुमा गर्दा विभिन्न क्षेत्रमा बजेट नीति तथा कार्यक्रम विश्लेषण गर्न र क्षेत्रगत कार्यक्रमलाई नीति कार्यक्रमअनुकूल नतिजा मूल्यांकनका लागि बजेट कोड बनाउने गरिन्छ। ती बजेट कोडमा (क) गरिबी उन्मुख बजेट कोड, (ख) लैंगिक कोड, (ग) आयोजनाको प्राथमिकीकरण कोड, (घ) रणनीतिक स्तम्भ कोड, (ङ) जलवायु परिवर्तन कोड र (च) दिगो विकास कोड छन्। बजेट कोडले त्यस आर्थिक वर्षको बजेटमा समावेश भएका कार्यक्रमआयोजनाले त्यस क्षेत्रमा कतिको योगदान गर्न सक्ला भन्ने संकेत गर्छ। योे नीति विश्लेषणको दरिलो संयन्त्र हो। नेपाल जलवायु परिवर्तन बजेट कोड लागू गर्ने पहिलो मुलुक हो र अन्य देशले पनि नेपालको अभ्यास अबलम्बन गरिरहेका छन्। यसले विश्वमा देखिएको जलवायु परिवर्तनबाट पर्न गएको प्रभाव न्यूनीकरण गर्न सार्वजनिक नीति तथा कार्यक्रमहरू कति संवेदनशील देखिएका छन् भन्ने विश्लेषण गर्न सघाउँछ। यसले कार्यक्रमलाई जलवायु कम्पोनेन्टलाई कसरी कार्यान्वयन गरेको छ भन्ने अनुगमन गर्नसमेत मद्दत गर्छ। राष्ट्रिय योजना आयोगले जलवायु वित्तको भविष्य नामक अध्ययनपछि सार्वजनिक क्षेत्रबाट हुने खर्चमा जलवायु परिवर्तनलाई कसरी सम्बोधन गरिएको छ, हेर्न जलवायु परिवर्तन खर्च र संस्थात्मक परिपाटीको समीक्षा (सीपीईआईआर) गर्यो। उक्त समीक्षामा जलवायु नीति र रणनीति, संस्थात्मक व्यवस्था, वार्षिक बजेटमा जलवायु परिवर्तनका उद्देश्य र आवश्यकता र स्थानीय समुदाय, नागरिक समाज र निजी क्षेत्रका भूमिकालाई केन्द्रबिन्दुमा राखिएको थियो। तहगत सरकार, समुदाय र निजी क्षेत्र सबै जलवायु संवेदनशील हुनुको विकल्प छैन। बढ्दो तापमान वृद्धिका कारण सबै विकासशील मुलुकहरू एवं साना टापु देशहरूले भोगेजस्तै समस्या नेपालले पनि भोगिरहेको छ। बाढी पहिरो, सुक्खा, हिमताल बिस्फोट, जंगल हुने आगलागी र हिमालय पग्लिरहेको समस्या नै हो यतिबेला डरलाग्दो भएको उच्च खडेरीले समस्या परेको छ। गाउँमा पर्यापर्यटन, प्रकृतिको संरक्षण र जीविकोपार्जन एकअर्कामा परिपूरकका रूपमा विकास भइरहेको छ। यहाँ आउने पर्यटकले तिर्ने रोयल्टी (शुल्क)बाट राज्यले ठूलो हिस्सा राजस्व प्राप्त गर्छ, तर राजस्वको निश्चित रकम क्षेत्रकै संरक्षण र दिगो विकासमा खर्च हुन सकेको भने देखिँदैन। यहाँ आउने पर्यटकको व्यवस्थित सूचना प्रणाली हुन आवश्यक छ। धुन्चे र स्याफ्रुबाट माथि पुगेपछि ठाउँठाउँमा बाटो तथा वि श्रामस्थल र सूचना केन्द्र खोल्न आवश्यक छ। यहाँको पर्यटन बजारलाई मर्यादित बनाउन आवश्यक पूर्वाधार, गुणस्तरीय सेवा, स्वच्छ प्रतिस्पर्धा हुन जरुरी छ। यति हुन सक्यो भने लाङटाङ क्षेत्रले लाङटाङ र रसुवाको मात्र होइन, सिंगै नेपालको अर्थतन्त्रमा दरिलो योगदान पुर्याउने निश्चित छ। पर्यटकीय क्षेत्रमात्र नभई कृषि, प्रकृतिमा पनि जलवायु परिवर्तनको असर देखिन थालेको महसुस भएको नौकुण्ड गाउँपालिका अध्यक्ष नुर्पुसाङबो घलेले बताए। हालै राष्ट्रिय प्रकृति संरक्षण कोष तथा अन्य सरोकारवालाहरूसँगको सहकार्यमा हरित जलवायु कोषको सहायतामा गण्डकी जलाधार जलवायु उत्थानशील आयोजना क्षेत्रमा संकटासन्न समुदाय तथा पारिस्थतिकीय प्रणालीको जलवायु उत्थानशीलता सुधार ल्याउने, जलवायुजन्य विपद्, जोखिम न्यूनीकरण, विपद् प्रतिकार्य, प्रकृतिमा आधारित समाधान, जलवायु उत्थानशीलता,जलवायु कोडिङलगायतका विषयहरू जानकारी भएको अध्यक्ष घलेले बताए। उनले जलवायु परिवर्तन न्यूनीकरण, पर्यटकीय क्षेत्रमा प्रचार नयाँ पर्यटकीय गन्तब्यको खोजी र पूर्वाधार विकासमा लगानी बढाउने पनि बताए। बागमती प्रदेश सरकार पर्यटन, संस्कृति तथा सहकारी मन्त्रालयका सूचना अधिकारी अशेष खड्काले भने प्रदेश सरकारले कर उठाउँदैन अर्थ मन्त्रालयले बनाउने बजेट र योजनाअनुसार काम हुने उनले बताए। स्थानीय सरकारसँग तहगत सरकारको समन्वयमा विकासका कामहरू हुन सके दोहोरोपना नहुने, स्थानीयको अपनत्व बढ्ने देखिन्छ। टड्कारो आवश्यकताभन्दा पनि राजनीतिक पहुँचको आधारमा प्रदेश सरकारबाट विनियोजन हुने रकमको उचित सदुपयोग हुन नसकेको स्थानीयको गुनासो छ। निकुञ्लजे आफ्नो संरक्षित क्षेत्रमा प्रकृतिको संरक्षणका लागि काम गर्दछ भने रोयल्टीबाट आउने रकमको मध्यवर्ती क्षेत्र व्यवस्थापनमा खर्च हुन्छ। सो रकम मध्यवर्ती क्षेत्रमा क्षेत्र व्यवस्थापन निर्देशिका २०५६ अनुसार ३० प्रतिशत संरक्षणमा विकासमा ३० प्रतिशत, आयआर्जन तथा सीप विकासमा २० प्रतिसत, संरक्षण शिक्षामा १० र प्रशासनिक खर्च १० प्रतिशत खर्च गनुपर्ने व्यवस्था रहेको छ। कोरोना महामारीपछि संघीय सरकाबाट आउने रोयल्टीबाट निकुञ्जमा आउने रकम पनि घटेको छ। आव ०७८८० १ करोड ७ लाख प्राप्त भएको थियो भने मा आव ०७९०८० मा १ करोड ७ लाख २५ हजार रुपैयाँ प्राप्त भएको छ। निकुञ्जको तथ्यांकअनुसार निकुञ्ज प्रवेश शुल्क काष्ठगैरकाष्ठ वन पैदावार संकलन शुल्क, हेलिकप्टर अवतरण, होटल राजस्व, दण्ड जरिवाना, सरकारी सम्पत्तिको बहालबाट प्राप्त हुने राजस्वलगायत शीर्षकबाट आव ०७९०८० ४ करोड २४ लाख ७७ हजार २ सय २९ रुपैयाँ राजस्व संकलन भएको थियो। आव ०७९०८० मा निकुञ्जको कोर तथा मध्यवर्ती वन क्षेत्रबाट वन्यजन्तु जंगल बाहिर बस्ती तथा किसानको धनजनको क्षति गरेको ३ सय ३४ वटा घटनाहरू भए। नुवाकोटमा ३१ र बाँकी ३०३ वटा घटना यस निकुञ्जको कार्यक्षेत्र रसुवा मा ११८, नुवाकोटमा ५६ र सिन्धुपाल्चोकमा ५९ घटना घटेका थिए। घटनाका पीडितहरूलाई रु १९,९४,११७ रुपैयाँ राहत रकम उपलब्ध गराइएको थियो।नेपाली १८,८७२ जना सार्क मुलुकका ३९४ जना र विदेशी १०,८९३ गरी कुल ३०,१५९ जना ५४४ जना भरिया पर्यटकले निकुञ्जको भ्रमण गरेका थिए। निकुञ्जको प्रमुख पर्यटकीय गन्तव्य लाङटाङ उपत्यका, क्यान्जिङ उपत्यका, लाङटाङ हिमाल, याला पिक, सूर्यकुण्ड पिक, गोसाइँकुण्ड र सूर्यकुण्ड ताल, वृद्धिम होमस्टे त्यस्तै नुवाकोटमा ठाडेपाटी पदमार्ग दुप्चेश्वर महादेव, र सिन्धुपाल्चोकमा जुगल हिमाल, दोर्जेलाक्पा हिमाल, लेन्सी ग्लेसियर, पाँचपोखरी महादेव, आमायाङग्री मन्दिरपिक, बौद्ध धर्मको खुल्ला पाठशाला (चिरिगुम्बा, तार्केध्याङ, मेलम्ची घ्याङ, घ्याङगुल, सेर्माथाङ, हेलम्बु क्षेत्रमा) प्राचीन माने र गुम्बा रहेका छन्। यो निकुञ्जभित्र धार्मिक सांस्कृतिक र ऐतिहासिक सम्पदाहरू प्रचुर मात्रामा रहनु, उचाइको आधारमा धन फल्ने टारदेखि हिउँ पर्ने सेता हिम श्रृंखलाहरूले सुन्दर हरेककाले वर्ष पर्यटक आकर्षणको स्थल बन्दै गएको देखिन्छ। यो लेख मिडिया फर इन्क्लुसिभ ग्रीन ग्रोथ परियोजनाअन्तर्गत इन्टरन्युज अर्थ जोर्नालिजम् नेटवर्कको सहकार्यमा तयार पारिएको हो।"
असारभित्र १ लाखलाई लालपुर्जा दिन्छौं,"२०४६ सालदेखि हालसम्म ढेड दर्जन आयोग गठन भए। तर, दलित, भूमिहीन सुकुम्बासी र अव्यवस्थित बसोबासीको समस्या समाधान भएनन्। आयोगहरू अधिकार सम्पन्न नहुँदा सुकुम्बासीले जग्गाको लालपुर्जा पाउन सकेनन्। केपी ओली नेतृत्वको सरकारले अधिकार सम्पन्न आयोग गठन गरी काम सुरु गरेको छ। १ देशभरिको भूमि समस्या समाधान गर्न आयोग गठन गरिएको छ। दुई महिना अघि आयोगले पदाधिकारी पायो। जिल्ला अध्यक्षहरू पनि चयन भए। अब दु्रतगतिमा काम हुन्छ। २ भूमि समस्या समाधानका लागि आयोगमा १० लाख ९६ हजार ६७० वटा निवेदन परेको थियो । धेरै निवेदनको प्रक्रिया अन्तिम चरणमा छ। विगतको आयोगको कामको स्वामित्व लिएर बाँकी काम थालेका छौं। ३ भूमि समस्या समाधानका लागि कानुनमा सुधार गरेका छौं। वितरण गरिने जग्गाको पहिचान र थप जग्गाको खोजी गरिएको छ। अब वन, उत्पादनशील जग्गा र निकुञ्जलाई भेरिफाइ गर्छौं। ४ तीन वर्षभित्र भूमिका समस्या समाधान गर्छौं। लालपुर्जा माग्दै परेका निवेदनमाथि छानबिन गरेर लालपुर्जा दिन्छौं। ५ पहिलो चरणमा भूमिहीन दलित सुकुम्बासीलाई लालपुर्जा दिन्छौं। त्यसपछि अव्यस्थित बसोबासीको समस्या समाधान गर्छौं। ६ छुटफुटका लागि ३५ दिने सूचना आह्वान गर्छौं। हुकुमबासीलाई लालपुर्जा दिनेलाई कानुनी डन्डा चलाइन्छ। यसअघि वितरण गरिएका अबैध जग्गाहरू फिर्ता ल्याउँछौं। नक्कली, किर्ते र जग्गा कब्जा गर्न दिइने छैन। विगतमा पीडितलाई न्याय दिलाइन्छ। ७ असार मसान्तभित्र १ लाख भूमिहीन दलित, सुकुम्बासी र अव्यवस्ति बसोबासीलाईलाई लालपुर्जा दिन्छौं। (रिजाल भूमि समस्या समाधान आयोगका अध्यक्ष हुन्।)"
५ वर्षका जुम्ल्याहाले गरे आधारशिविरसम्मको पदयात्रा,"काठमाडौं : विश्वको सबैभन्दा अग्लो शिखर सगरमाथाको आधारशिविरसम्मको पदयात्रा गर्न रुचाउनेका लागि सौभाग्य नै हो। समुन्द्री सतहबाट ५ हजार ३ सय ६४ मिटरको उचाइमा अवस्थित सगरमाथा आधारशिविर पुग्न बर्सेनि हजारौंको संख्यामा नेपालीसँगै विदेशी आउने गर्छन्। यो पदयात्रा सहज भने छैन, अझ बालबालिका लिएर त्यहाँसम्म हिँडेर जाने परिकल्पना गर्न सकिँदैन। तर, पाँच वर्षका जुम्ल्याहा बालकले हिँडेर नै सगरमाथा आधारशिविरसम्मको यात्रा गरेका छन्। जुम्ल्याहा बालक त्रिजल कवाडी र त्रिनेश कवाडीले सगरमाथा आधारशिविरसम्मको यात्रा आफैंले हिँडेर तय गरे। उनीहरू २०७५ फागुन २१ गते मध्यपुर थिमि नगरपालिका ७ भक्तपुरमा जन्मेका हुन्। आमा सुजिता बाडे र बुवा राजेश कवाडीको साथमा सोलुखुम्बुको थामडाँडाबाट ६ दिनको यात्रापछि उनीहरू आधारशिविर पुगेका हुन्। भक्तपुर नगदेशका स्थानीय उनीहरू यही असोज २६ गते शनिबार आधारशिविर यात्राका लागि निस्किएका थिए। सल्लेरी हुँदै थामडाँडासम्म चारपाङ्ग्रे सवारीबाट यात्रा गरेका उनीहरूले थामडाँडाबाट आधारशिविरसम्मको यात्रा ६ दिनमा तय गरेको आमा सुजिता बाडेले बताइन्। उनीहरू आधारशिविर कात्तिक ३ गते दिउँसो ११ बजेर ४१ मिनेटमा पुगेको बाडेले जानकारी दिइन्। पहिलो पटक पाँच वर्षका बालबालिका र जुम्ल्याहा आधारशिविरसम्मको पदयात्रामा पुगेपछि त्यहाँको स्थानीय निकायहरू खुम्बु पासाङ ल्हामु गाउँपालिका, सगरमाथा प्रदूषण नियन्त्रण समिति र सगरमाथा राष्ट्रिय निकुञ्ज बफर जोन व्यवस्थापन समितिले सफलताको प्रमाणपत्र दिएका छन्। ती निकायहरूले दिएको प्रमाणपत्रमा विश्व सम्पदा सूचीमा रहेको आधारशिविरसम्मको पदयात्रा सफलतापूर्वक सम्पन्न गरेको भनी उल्लेख छ। गिनिज वल्र्ड रेकर्डका लागि २ वटा आवेदन कवाडी दम्पतीले दुई छोराहरूले सानो उमेर र छोटो अवधिमा आधारशिविरसम्मको यात्रा तय गरेपछि गिनिज वल्र्ड रेकर्डका लागि आवेदन दिएका छन्। उनीहरूले वल्डै रेकर्डमा दुई वटा आवेदन दिएको आमा बाडेले जानकारी दिइन्। उनका अनुसार पाँच वर्षका जुम्ल्याहा बालकहरूले पदयात्रा सम्पन्न गरेको पहिलो विश्व रेकर्डमा र दोस्रो रेकर्ड ब्रेक गर्दै छोटो अवधि (६ दिन) मा नै आधारशिविरको यात्रा तय गरेकोमा निवेदन दिइएको छ। यसअघि सात घण्टा बालबालिकाले आधारशिविरसम्मको यात्रा तय गरेको रेकर्ड छ। अघिल्लो रेकर्ड लुक्लाबाट आधारशिविरसम्मको यात्रा सात दिनमा तय गरेको र आफ्ना छोराहरूले लुक्लाभन्दा ६ घण्टा वरैको थामीडाँडाबाट ६ दिनमा नै सम्पन्न गरेको आमा बाडेले जानकारी दिइन्। गिनिज वल्र्ड रेकर्डमा आवेदनका लागि नेपाल पर्यटन बोर्डले प्रशंसापत्र र सिफारिसपत्र उपलब्ध गराएको छ। यसै वर्षको कात्तिकमा विश्व रेकर्डका लागि आवेदन दिएको र ३ देखि ५ महिनामा औपचारिक जानकारी आउने उनले बताइन्। छोटो दूरीबाट सुरु भएको थियो उनीहरूको पदयात्रा स्थानीय लर्डबुद्ध इंगलिस सेकेन्डरी स्कुलमा यूकेजीमा पढ्ने त्रिजल र त्रिनेशले करिब साढे दुई वर्षको उमेरमा नुवाकोटको लताराम्बेश्वर महादेवको मन्दिरसम्म साढे तीन घण्टाको पदयात्रा गरेका थिए। बच्चा बोक्नलाई ब्याग (क्यारिङ ब्याग) पनि बोकेर गएको तर उनीहरूले हिँडेर नै उक्त यात्रा तय गरेको उनीहरूकी आमाले सुनाइन्। सोही वर्ष नै उनीहरूले हेलम्बुको आमा ह्याङ्ग्रीसम्म यात्रा करिब तीन घण्टाको र रसुवाको धुन्चेबाट गोसाइँकुण्डसम्म करिब दुई दिनको हिँडाइ तय गरेका थिए। खासै स्वास्थ्य समस्या नभएका उनीहरूले सानैबाट पदयात्रामा रमाउने गरेको आमा सुजिता भन्छिन्। आधारशिविरसम्मको यात्रामा आफूहरूभन्दा बढी उनीहरू रमाएको पनि उनले सुनाइन्। आधारशिविर यात्राको क्रममा नै त्यहाँ स्थानीयहरूले यति सानो उमेरमा अहिलेसम्म नेपाली बच्चाहरू नआएको सुनाएपछि कवाडी दम्पतीले वल्र्ड रेकर्डका लागि पहल सुरु गरेका हुन्।"
दक्षिण कोरियाका राष्ट्रपति युन सुक योल पक्राउ,"दक्षिण कोरियामा महाभियोगको सामना गरिरहेका राष्ट्रपति युन सुकयोललाई प्रहरीले दोस्रो प्रयासमा पक्राउ गरेको छ। महाभियोग लगाइएका राष्ट्रपति योललाई डिसेम्बर ३ मा गरिएको सैनिक शासन घोषणासँग सम्बन्धित विद्रोहको आरोपमा पक्राउ गरिएको हो। अनुसन्धानकर्ताहरूका अनुसार यो घटनालाई महत्त्वपूर्ण राजनीतिक संकटका रूपमा हेरिएको छ। युनले डिसेम्बरमा सैनिक शासन लागू गर्ने प्रयास गरेपछि उनीमाथि विद्रोहको आरोपमा अनुसन्धान भइरहेको थियो। यसअघि जनवरीको सुरुमा गरिएको पक्राउ प्रयास असफल भएको थियो। पहिलो प्रयासमा पक्राउ असफल भएपछि अदालतले पक्राउ पुर्जीको म्याद थप गरेको थियो। यस घटनाले दक्षिण कोरियामा राजनीतिक संकट निम्त्याएको छ। संवैधानिक अदालतले युनको महाभियोगको वैधता निर्णय गर्न भने बाँकी नै छ। युनको कानुनी टोलीले आरोपहरूलाई आधारहीन र गैरकानूनी भनेको छ र सैनिक शासन घोषणा राष्ट्रको सुरक्षाका लागि गरिएको दाबी गरेको छ। उनलाई पक्राउ गर्न प्रहरी आएको खबर सुनेपछि उनका समर्थक र विरोधीहरू युन सुकयोलको निवास बाहिर भेला भएका थिए। उनका समर्थकहरूले युन सुकयोललाई पक्राउ गर्न नदिनलाई अनेक प्रयास गरिरहेका जनाइएको छ। युन सुकयोलले गत वर्ष डिसेम्बर ३ मा मार्शल ल लगाउने घोषणा गरेका थिए। तर त्यसको विरोध भएपछि केही घण्टामै मार्शल ल फिर्ता लिएका थिए। डिसेम्बर १४ मा युन सुकयोल विरुद्धको महाभियोग प्रस्ताव संसदमा पारित भएको थियो। डिसेम्बर ३१ मा दक्षिण कोरियाली अदालतले युन सुकयोललाई पक्राउ गर्न वारेन्ट जारी गरेको थियो। दक्षिण कोरियाली राष्ट्रपतिविरुद्ध महाअभियोग प्रस्ताव पेस दक्षिण कोरियाका राष्ट्रपति युनलाई महाभियोग, पदबाट निलम्बन दक्षिण कोरियाका कार्यवाहक राष्ट्रपतिविरुद्ध पनि महाअभियोग प्रस्ताव दक्षिण कोरियाका पूर्व राष्ट्रपति युन सुकविरुद्ध पक्राउ पुर्जी जारी"
पर्सामा ह्युमपाइप राख्न खनिएको खाल्डोमा मोटरसाइकल खस्दा एक युवकको मृत्यु,वीरगन्ज : पर्साको पटेर्वा सुगौलीमा ह्युमपाइप राख्न खनिएको खाल्डोमा मोटरसाइकल खस्दा एक युवकको मृत्यु भएको छ। अर्का एक युवक गम्भीर घाइते भएका छन्। मृत्यु हुनेमा सखुवा प्रसौनी गाउँपालिका२ जमुनियाका २३ वर्षीय सुदर्शन चौधरी रहेका छन् । पटेर्वा सुगौली गाउँपालिका४ कर्बोला चोकको सडकमा ह्युम पाइप राख्नका लागि खनिएको खाल्डोमा मंगलबार राति ९ बजे पथरैयाबाट पचगावा जाने क्रममा ना २८ प ३८१९ नम्बरको एफजेड मोटरसाइकल खसेको थियो। दुर्घटनामा मोटरसाइकल पछाडि बसेका चौधरी गम्भीर घाइते भएका थिए । उनको वीरगन्जस्थित एलएस न्युरो अस्पतालमा उपचारका क्रममा मृत्यु भएको हो। दुर्घटनामा घाइते भएका मोटरसाइकल चालक जमुनियाकै २४ वर्षीय दिपेन्द्र चौधरीको एलएस न्युरो अस्पतालमै उपचार भइरहेको इलाका प्रहरी कार्यालय पटेर्वा सुगौलीले जानकारी दिएको छ। घटनाको बारेमा अनुसन्धान भइरहेको इलाका प्रहरी कार्यालय पटेर्वा सुगौलीका प्रहरी निरीक्षक प्रकाश थापाले जानकारी दिए।
पर्यटन राज्यमन्त्री अरुण चौधरीविरुद्धको मुद्दामा आज सर्वोच्चले निर्णय सुनाउने,"प्रधानन्यायाधीश प्रकाशमान सिंह राउत,न्यायाधीहरू सपना मल्ल प्रधान,कुमार रेग्मी,हरिप्रसाद फुयाल र डामनोजकुमार शर्मा सम्मिलित संवैधानिक इजलासले चौधरी सांसद बन्न योग्य हुन् या होइनन् भन्ने विषयको निर्क्यौल गर्नेछ। काठमाडौं : सर्वोच्च अदालतले कैलाली२ बाट निर्वाचित नागरिक उन्मुक्ति पार्टीका सांसद अरुण कुमार चौधरीको योग्यता विवादमा आज निर्णय सुनाउने भएको छ। सांसद चौधरीको योग्यतासम्बन्धी विवादबारे सर्वोच्चले आज निर्णय सुनाउँदैछ। चौधरी हाल संस्कृति,पर्यटन तथा नागरिक उड्डयन राज्यमन्त्री छन्। प्रधानन्यायाधीश प्रकाशमान सिंह राउत,न्यायाधीहरू सपना मल्ल प्रधान,कुमार रेग्मी,हरिप्रसाद फुयाल र डामनोजकुमार शर्मा सम्मिलित संवैधानिक इजलासले चौधरी सांसद बन्न योग्य हुन् या होइनन् भन्ने विषयको निर्क्यौल गर्नेछ। मुद्दामाथि सुनुवाइका लागि १६ पटक पेशी तोकिएको थियो। २९ चैत्र २०७९ मा बसेको संवैधानिक इजलासले मुद्दामा सुनुवाइ गर्दै अन्तरिम आदेश जारी नहुने भन्दै अग्राधिकार दिएको थियो। बीचमा पेशी तोकिए पनि सुनुवाइ हुन सकेको थिएन। संवैधानिक इजलासले १७ पुसमा मुद्दाको निर्णय सुनाउने मिति तोकेको थियो। तर मिति सारेर आज सर्वोच्चले मुद्दाको निर्णय सुनाउने भएको हो।अधिवक्ता वसन्त जोशीले चौधरीले फौजदारी मुद्दामा कैद बाँकी नै रहेको अवस्थामा ढाँटेर उम्मेदवारी दर्ता गराएकाले सांसद पद खारेजीको माग गर्दै २०७९ चैत्र १६ गते सर्वोच्चमा रिट दायर गरेका थिए। निर्वाचन आयोग,प्रधानमन्त्री तथा मन्त्रिपरिषदको कार्यालय,संघीय संसद सचिवलाय,राष्ट्रपति कार्यालय र अरुण कुमार चौधरीलाई रिट निवेदनमा प्रतिवादी बनाइएको छ। सार्वजनिक सम्पत्तिमा आगजनी गरेको मुद्दामा दोषी ठहर भएका चौधरीलाई राष्ट्रपति विद्यादेवी भण्डारीले आममाफी दिएपछि रिहा भएका थिए। रिहा भएपछि उनको सांसद पद जोगिएको थियो। सरकारले दिएको आममाफी बदर गर्दै सांसद पद खारेज गरी कैलाली२ मा उपनिर्वाचन हुनुपर्ने माग रिटमा गरिएको छ। कैलालीको गोराङगा खोलाबाट ढुंगा लिएर लम्की जाँदै गएको ट्याक्टरमा २०६६ भदौ ३ गते आगजनी भएको थियो। ट्याक्टर धनी मोतिपुरका महादेव बजगाईले ट्याक्टरमा आगो लगाइदिएको भनी परशुराम चौधरी,अरूण चौधरी र वीरबहादुर चौधरीविरुद्ध उजुरी दिएका थिए। सोही मुद्दामा सांसद चौधरीलाई जिल्ला अदालत कैलालीले ६ महिना कैद सजाय र ८ लाख १९ हजार रुपैयाँ भराउने फैसला गरेको थियो। सोही मुद्दा कार्यान्वयनका लागि उनी बाँकेको कोहलपुरबाट १९ माघ २०७९ पक्राउ परेका थिए। उनी २० माघ २०७९ मा जेल चलान भएका थिए।"
अपांगता समावेशीकरणको सवाल,"अपांगता भएका व्यक्तिहरू विभिन्न चुनौतीको सामना गर्न बाध्य छन्। विश्व स्वास्थ्य संगठन (डब्लूएचओ) को सन् २०११ मा प्रकाशित विश्व अपांगतासम्बन्धी प्रतिवेदन अनुसार विश्वमा एक अर्बभन्दा धेरै अर्थात् झन्डै १५ प्रतिशतमा कुनै न कुनै प्रकारको अपांगता रहेको छ। जुन विकासोन्मुख देशहरूमा पाँच जनामध्ये एक जना वा २० प्रतिशत जनसंख्यामा अपांगता देखिएको छ। यही प्रतिवेदनअनुसार, अपांगता भएका व्यक्तिहरूमा हुने हिंसा अपांगता नभएका व्यक्तिहरूमाथि हुने हिंसाभन्दा चारदेखि १० गुना बढी छ। राष्ट्रिय जनगणना, २०७८ अनुसार नेपालमा अपांगता भएका व्यक्तिको संख्या ६ लाख ५४ हजार ७ सय ८२ रहेको छ। जुन कुल जनसंख्याको २ दशमलव २४ प्रतिशत हुन्छ। अन्य मुलुकको तुलनामा नेपालमा अपांगता भएको व्यक्तिको संख्या जति हो त्यति बाहिर सार्वजनिक हुन सकेको छैन। अपांगताको संकुचित परिभाषा, सीमित ज्ञान, सामाजिक कलंक वा भेदभावको डरले गर्दा अपांगता लुकाउनुे प्रवृत्ति छ। कमजोर सर्वेक्षण तथा अनुसन्धान विधिलगायतका कारणहरूले गर्दा पनि नेपालमा अपांगता भएका व्यक्तिहरूको वास्तविक संख्या यकिन हुन सकेको छैन। विभिन्न सरोकारवाला व्यक्ति र संघसंस्थाको भनाइ पनि यही छ। नेपालका विभिन्न सर्भेक्षण र प्रतिवेदनअनुसार अपांगता भएका व्यक्तिहरू समाजमा विभिन्न चुनौतीहरूको सामना गर्न बाध्य छन्। गरिबी झन्झन् वृद्धि हुँदैछ। स्वास्थ्य, शिक्षा, जीविकोपार्जनका अवसर तथा सार्वजनिक क्षेत्रमा पहुँच साह्रै न्यून छ। अपांगता भएका बालबालिका, महिला तथा दलित समुदायले विभिन्न प्रकारका भेदभाव तथा बहिष्कारको सामना गर्नु परेको अवस्था छ। नेपालको अपांगता भएको व्यक्तिको राष्ट्रिय नीति, २०८० ले उल्लेख गरेअनुसार अपांगता भएका व्यक्तिको एकीकृत तथ्यांकको अभिलेख तयार हुन सकेको छैन। अपांगता भएका व्यक्तिको हक अधिकार पूर्ण रूपमा कार्यान्वयन हुन नसक्नु, सबै तहमा भौतिक संरचनाहरू अपांगतामैत्री नहुनु, अपांगताको क्षेत्रमा काम गर्ने गैरसरकारी निकायहरूसँग समन्वय र सहकार्य कमी हुनु पनि समस्याको रूपमा रहेको छ। त्यस्तै अपांगता भएका व्यक्तिको लागि रोजगारी, सामाजिक सहभागिता र आयआर्जनका अवसरमा समान पहुँच पुगेको छैन। विभिन्न अवरोध, विभेद र असमान व्यवहारको अवस्था विद्यमान छ। सूचना, सञ्चार तथा प्रविधिमा अपांगता भएका व्यक्तिको लागि पहुँच हुन नसक्नु, सबै प्रकारका अपांगता भएका व्यक्तिका लागि नियमित स्वास्थ्य सेवा, परामर्श सेवा, प्रयोग गरिने सहायक सामग्री र पुनस्र्थापना सेवा उपलब्ध नहुनु, सबै क्षेत्रका निर्णायक तहमा अपांगता भएका व्यक्तिको न्यून सहभागिता हुनुजस्ता विषयहरू प्रमुख समस्याको रूपमा रहेका छन्। सामाजिक कार्यहरूमा अपांगता भएका व्यक्तिको अर्थपूर्ण समावेशिता र सहभागितामा जोड दिनुपर्छ। यी सवालहरूका मुख्य कारणहरूलाई दुई पक्षमा हेर्न सकिन्छ। पहिलो हो, अपांगताको बुझाइ र यसको परिभाषामा साँघुरोपना। अपांगता एउटा अवस्था हो न कि यो रोग वा पूर्वजन्मको पापको कारणले आएको परिणाम हो। संयुक्त राष्ट्रसंघको अपांगता भएको व्यक्तिहरूको अधिकारसम्बन्धी महासन्धि २००६ ले अपांगतालाई एउटा मानव विविधताको रूपमा हेर्छ। जुन यसको आठ वटा रणनीतिमध्ये एउटा रणनीति हो। जसरी मानिस लिंग, आकार, रंगको आधारमा विविध छ त्यसरी नै शारीरिक बनावट र कार्य क्षमताको आधारमा पनि मानिसभित्र विविधता छ भन्ने तथ्यलाई स्विकार्नु आवश्यक छ। पहुँचयुक्त वातावरण पाएमा अपांगता भएकाहरूले पनि अरूजस्तो कार्य गर्न सक्छन् भन्ने वास्तविकता बुझ्नु जरुरी छ। तर विभेदकारी सोच र संरचनाहरूले अपांगहरूले केही गर्न सक्दैनन् भन्ने मानसिकता विकास गरेको छ। अपांगता भएकाहरूलाई कठै बिचरा भन्दै दयनीय वातावरणमा बाँच्न बाध्य पारेको छ। अपांगहरूले गर्न सक्ने क्षमता भन्दा पनि गर्न नसक्ने सक्षमतालाई देख्ने गरेको तीतो यथार्थ छ। जुन उनीहरूप्रतिको असहज र पहुँचयुक्त नभएको वातावरणको उपज हो। यो वातावरण अपांगता भएकाहरूप्रति बिल्कुलै अनुत्तरदायी भएको अवस्था हो। तसर्थ व्यक्तिमा हुने अपांगता मा ऊ भित्रको शारीरिक वा मानसिक क्षीणताभन्दा पनि ऊ रहेको स्थानको असहज वातावरणको परिणाम हो भनी बझ्नु उचित हुन्छ। विश्व स्वास्थ्य संगठनअन्तर्गतको आईसीएफले अपांगता विभिन्न कारणले व्यक्तिको शरीरभित्र आएको भौतिक वा मानसिक क्षति र यसले व्यक्तिमा ल्याएको कार्य गर्ने सीमितता र त्यो व्यक्ति बस्ने वातावरणको अन्तरक्रियाबाट निर्धारण हुन्छ भन्ने परिभाषित गरेको छ। त्यस्तैगरी यूएन सीआरपीडीले अपांगता एउटा क्रमिक विकास हुँदै गरेको अवधारणा हो भन्छ। किनकि अपांगता आफ्नो परिवेशअनुसार देशले परिभाषा निर्धारण गर्न सक्छ जुन त्यो देशको वातावरणमा भर पर्छ। तर नेपालमा व्यक्तिमा भएको सहभागिताको सीमितताभन्दा पनि व्यक्तिको क्षीणतालाई हेरेर अपांगता निर्धारण गर्ने गलत अभ्यासले अपांगताको ठीक तथ्यांक र वास्तविक अवस्था पहिचान हुँदैन जुन एउटा मुख्य कारक समस्या हो। दोस्रो पक्ष हो, विद्यमान सामाजिक, भौतिक, सञ्चारगत र संस्थागत अवरोधहरू। माथि उल्लेख गरेझै वातावरणीय अवरोध मुख्य सवाल हो। जसलाई एउटा प्रक्रियाको रूपमा विकासको हरेक कार्यमा समेट्नु जरुरी हुन्छ। अझ भनौ भने व्यक्तिमा परेका बहुपक्षका जोखिमहरूलाई अन्तक्र्षेदीय (इन्टरसेक्सनल) रूपमा पहिचान गर्नु अझ महत्त्वपूर्ण हुन्छ। जसलाई विकासका सम्पूर्ण कार्यहरूमा एउटा प्रक्रियाको रूपमा एकीकृत गर्नु जरुरी छ। अपांगता भएको व्यक्तिमा भएको लाञ्छना र हीनताबोध हटाउनु जरुरी छ। त्यस्तै विभेदकारी सामाजिक कुसंस्कारलाई चुनौती दिनुपर्छ। नीति नियमहरूको प्रभावकारी कार्यान्वयन गरी अपांगता भएको व्यक्तिको अधिकार सुनिश्चित गर्नु आवश्यक छ। नीति, नियम र कार्यप्रणालीमा भएका अवरोध, त्रुटि र बहिष्करण गराउने धारा उपनियमहरूको संशोधन गर्नु अपरिहार्य छ। भौतिक सामग्री, पूर्वाधारहरू, सञ्चार गर्ने तौरतरिकाहरू, माध्यमहरू, साधनहरू सबैको लागि पहँुचयुक्त बनाउनु पर्छ। र, अपांगता भएका व्यक्तिहरूलाई आवश्यक पर्ने सहायक सामाग्रीहरू उपलब्ध गराउनु तथा त्यसको प्रयोगबारे तालिम दिनुसमेत जस्ता कार्यहरू यसअन्तर्गत पर्दछन्। अपांगता समावेशीकरण कुरा गर्दा यूएन सीआरपीडी को मर्मअनुरूप अपांगता समावेशीकरण भन्नाले आफू वरपरका सम्पूर्ण विविध वातावरणमा अपांगता भएका व्यक्तिहरूको अर्थ पूर्ण र सम्मानजनक सहभागिता भएको अवस्था बुझिन्छ। जहाँ अपांगता भएको व्यक्तिले आफ्नो सम्पूर्ण अधिकार दाबी गर्न सक्ने र आनन्दित जीवन जिएको हुन्छ। समावेशीकरण कसरी हुन्छ ? : आँखा नदेख्ने व्यक्ति (क्षीणता)लाई छलफलमा आधारित बैठकमा सहभागी गराउन सकिन्छ। त्यसको लागि सहज वातावरण बनाउनु आवश्यक पर्छ। सहज वातावरण भनेको आँखा नदेख्ने व्यक्ति छलफलमा सहभागी हुन सक्ने (समावेशीकरण) हो। यहाँ क्षीणता परिवर्तन गर्न सकिँदैन। तर वातावरणलाई सहज बनाएर सहभागी बनाउन सकिन्छ। त्यस्तै क्षीणता (खुट्टा नभएको व्यक्ति)लाई पहुँचयुक्त वातावरण (ह्विलचियर उपलब्ध गराउन सकिन्छ। घर, कार्यालय, बैठक ह्विलचियर मैत्री बनाउन) सकिन्छ। यसरी अपांगता भएको व्यक्तिलाई उसको क्षीणता (आँखा देख्न असमर्थ) लाई मानवीय विविधताको रूपमा स्वीकार गरी ऊ बसेको वातावरणलाई सहज बनाई उसको समावेशिता वृद्धि गर्न सकिन्छ। यो पंक्तिकार युनाइटेड मिसन टु नेपाल (यूएमएन) मा कार्यरत भएको अनुभवको आधारमा अपांगता समावेशीकरणलाई प्रभावकारी रूपमा लागू गर्न द्विमार्गी अवधारणा (टिन ट्र्याक) लाई मुख्य पद्धतिका रूपमा उपयुक्त ठान्दछु। जुन संयुक्त राष्ट्रसंघीय संस्थाहरूद्वारा सबैभन्दा धेरै प्रयोग गरिएको पद्धति हुनुका साथै प्राय अपांगता मूलप्रवाहीकरण तथा समावेशी विकास क्षेत्रमा लागू गरिएको धेरै सान्दर्भिक पद्धतिको रूपमा मानिन्छ। विकासका सबै प्रणाली र वातावरणमा अपांगताको सवाललाई समावेशी बनाउँदै मूलप्रवाहीकरण गर्ने र अर्कोतिर लक्षित कार्यक्रम लागू गरी अपांगता भएको व्यक्तिलाई सशक्त गर्ने कार्यलाई सन्तुलित रूपमा अगाडि बढाउनु हो। यसलाई सुनिश्चित गर्नका लागि विश्वव्यापी ढाँचा (युनिभर्सल डिजाइन) को सिद्धान्त लाई अपनाउँदै उपयुक्त अनुकूलन (रिजनेबल एकोमोडेसन) पद्धतिलाई रणनीतिको रूपमा अभ्यास गर्न सकिन्छ। अन्त्यमा, नेपालको संविधान र सो अनुरूप बनेको अपांगता अधिकार ऐन, २०७४ अनुसार अपांगता भएका व्यक्तिहरूको सम्मान एवं अधिकार प्रवद्र्धनका लागि राज्यलगायत नागरिक समाज अग्रसर हुनुपर्छ। सम्पूर्ण सामाजिक कार्यहरूमा अपांगता भएका व्यक्तिको अर्थपूर्ण समावेशिता र सहभागितामा जोड दिनुपर्ने देखिन्छ। अपांगता भएको व्यक्तिलाई सक्षम बनाई आफ्नो अधिकार दाबी गर्न सक्ने र सेवा प्रदायलाई तोकिएको सेवा दिन र अपांगता भएका व्यक्तिप्रति उत्तरदायी बनाउने संयन्त्रलाई बलियो र दिगो बनाउनमा सबैको ऐक्यबद्धता हुनु जरुरी छ । (बस्याल, यूएमएनमा अपांगता समावेशीकरण सल्लाहकार हुन्।)"
६ महिनामा १६ प्रतिशत मात्र विकास खर्च,"काठमाडौं : आधा वर्ष बितिसक्दा पनि सरकारले विकास खर्चको गति बढाउन सकेको छैन। जम्मा १६१६ प्रतिशतमात्रै विकास खर्च भएको छ। गत वर्ष पनि ६ महिनाको अवधिमा विकास खर्चमा छुट्ट्याएको कुल बजेटको १६ प्रतिशत हाराहारीमात्रै खर्च भएको थियो। अहिले पनि हविगत उस्तै छ। कछुवाको गतिमा विकास खर्च हुँदा मुलुकले विकास निर्माणमा फड्को मार्न सकेको छैन। समग्र अर्थतन्त्रको चेनमा समेत प्रभाव पारेको छ। चालु आवको ६ महिनासम्म सरकारले विकास निर्माणको काममा कुल विनियोजित बजेटमध्ये ५६ अर्ब ९३ करोड ५० लाख रुपैयाँ खर्च गरेको छ। जुन, १६१६ प्रतिशतमात्रै हो। जबकि सरकारले चालु आवमा ३ खर्ब ५२ अर्ब ३५ करोड ४० लाख रुपैयाँ बजेट विकास निर्माणमा खर्च गर्ने लक्ष्य राखेको छ। यसअघि सरकारले प्रत्येक वर्ष विकास (पुँजीगत) खर्चमा सुस्तता गरेको भन्दै लक्ष्यभन्दा न्यून खर्च गर्दै आएको थियो। प्राथमिकतामा परेका आयोजनाको काम अघि नबढ्नुको कारण पहिल्याएर तीव्रता दिए विकास खर्चमा सुधार हुने बताउँछन्, अर्थविद् डा चन्द्रमणि अधिकारी। तर, व्यवस्थापकीय कमजोरी, कानुन वा निर्माण व्यवसायी कस्को कमजोरी हो भनेर परियोजनाअनुसार खोजी गर्न आवश्यक भएको उनी बताउँछन्। कस्ले राम्रो काम गरेनन्। पैसा नभएर हो कि ऐन बाझिएर काम गर्न नसकेको हो वा तीन तहमा समन्वय नभएर हो वा ठेकेदारको कारणले भनेर खोजी गरी समाधानमा लाग्नुपर्यो। बजेटको व्यवस्थापन हुन नसकोको भए नसक्ने आयोजनाबाट रकमान्तर गरेर पैसा पठाउने, अर्थविद् डा अधिकारी भन्छन्, मन्त्रालयहरूले परियोजनाको समीक्षा चौमासिकमा गर्छन् तर यस्तो समीक्षा मन्त्रालयहरूले एक हप्तामा गरेर समस्या समाधान गर्न तिर लागे बेलैमा सम्पन्न हुन्छ। यता अर्थ मन्त्रालयका प्रवक्ता महेश भट्टराई भने विकास खर्चले गति लिन नसक्नुको मुख्य चुनौती आयोजनाको पूर्वतयारी नै गतिलो नभएको स्वीकार गर्छन्। हामीले पूर्वतयारी गरेका आयोजनालाई मात्रै बजेट विनियोजन गर्नुपर्नेमा तयारी नभएका आयोजनामा पैसा राखेर पनि खर्च हुन नसकेको हो। आजको दिनसम्म कयौं योजना अझै ठेक्कामा जान सकेको छैन। यससँगै हामीले आयोजनाको सही डंगले प्राथमिकीकरण गर्न नसक्दा स्रोत बाँडिएको हो, उनले प्रष्ट्याउदै भने। प्रवक्ता भट्टराईका अनुसार निर्माण गर्ने निजी क्षेत्र हुने भएकाले समाजमा व्यवसायीकरण हुन नसक्दा विकासका कामले समयमा गति लिन सकेन। व्यवसायीले पुराना भुक्तानी भएन भनेर मात्रै हुँदैन। उनीहरूले सम्झौताअनुसार समयमा नसक्दा अवधि थपिरहनुपर्ने कारण धेरै भएको छ। व्यवसायीले समयमा निर्माण सम्पन्न नगर्दा पनि विकास खर्च हुन नसकेको हो। अझ नयाँ आयोजना आएपछि धेरैमा विकास गर्नेभन्दा कसरी फाइदा उठाउने भन्ने सोच हाबी हुँदा समाज बन्नै सकेन, उनले अन्नपूर्णसँग भने, साथै ऐनहरू पनि एकअर्काका परिपूरक नभई उल्टै अड्काउने खालका हँुदा समयमा आयोजना सम्पन्न हुन सकेको छैन। पछिल्लो समय निर्माण व्यवसायीले ५० अर्ब भुक्तानी नपाएको भन्ने सवालमा भने प्रवक्ता भट्टराई सरकारले प्रमाणित कागजातअनुसार २९ अर्ब भुक्तानी गर्नुपर्ने दायित्व रहेकोमा २२ अर्ब भुक्तानी गरिसकेको बताए। अरु प्रमाण नै नपुर्याई सार्थक कारण नभई तोकिएको म्याद सार्न मात्रै खोज्ने व्यवसायीको गुनासोलाई मन्त्रालयले सुनुवाइ गर्न उपयुक्त नभएको उनले जनाए। महिनापिच्छे कति खर्च ? आर्थिक वर्ष २०८१८२ को सुरुवाती महिना साउनमा मात्रै सरकारले गर्ने कुल खर्चको लक्ष्यको २४३ प्रतिशत भएको थियो। जबकि अघिल्लो आवको पहिलो महिनामा कुल वार्षिक लक्ष्यको ०२७ प्रतिशतमात्रै विकास खर्च भएको थियो। महालेखा नियन्त्रकको कार्यालयको तथ्यांकअनुसार साउनपछिको भदौ महिनामा मात्रै ६ अर्ब ३३ करोड ९२ लाख रुपैयाँ विकास खर्च भयो। सो दुई महिनासम्ममा कुल १४ अर्ब ८९ करोड ४० लाख रुपैयाँ खर्च भएको छ। यसपछि असोज महिनामा मात्रै सरकारले विकास निर्माणको काममा कुल विनियोजित बजेटमध्ये १४ अर्ब ४८ करोड ६ लाख रुपैयाँ खर्च गर्यो। जस्ले ३ महिनासम्ममा कुल २९ अर्ब ३७ करोड ४६ लाख रुपैयाँ खर्च गर्यो। यसपछि कात्तिकमा ५ अर्ब १५ करोड ६४ लाख खर्च गर्यो। सो महिनासम्ममा विकास खर्चमार्फत ३४ खर्ब ५३ अर्ब १० करोड रुपैयाँबराबरको भुक्तानी गर्यो। यो कुल बजेट खर्चको ९८ प्रतिशत थियो। यसपछि मंसिरमा मात्रै ६ अर्ब २६ करोड ९६ लाख खर्चियो। यसपछि पुस महिना भने अहिलेसम्मकै धेरै खर्च गरेको देखिन्छ। पुसमा मात्रै १६ अर्ब १३ करोड ४४ लाख रुपैयाँबराबरको विकास खर्चबापत भुक्तानी गरेको छ। जस्ले गर्दा हालसम्म कुल विकास बजेटको साढे ३ खर्बमा ५६ अर्ब ९३ करोड हाराहारीमा मात्रै खर्च भएको हो। चालु खर्च ४० प्रतिशत र वित्तीय खर्च ४३ प्रतिशत सरकारले चालु आवमा कुल बजेट विनियोजनमार्फत १८ खर्ब ६० अर्ब ३० करोड ३० लाख रुपैयाँबराबर खर्च गर्ने लक्ष्य राखिएकोमा पुससम्म ६ खर्ब ६७ अर्ब ६० करोड १९ लाखबराबर खर्च गरेको छ। यस अनुसार सरकारको खर्चमध्ये सबैभन्दा बढी चालु खर्चमा छ। यस वर्ष ११ खर्ब ४० अर्ब ६६ करोड ४५ लाख रुपैयाँबराबरको चालु खर्च गर्ने लक्ष्य राखेको सरकारले हालसम्ममा ४ खर्ब ५२ अर्ब ३० लाख रुपैयाँ गरेको छ। यो कुल लक्ष्यको ३९६३ प्रतिशत हो। यता सरकारले बर्सेनि आन्तरिक र बाह्य ऋणको साँवाब्याज भुक्तानीको भार बढ्दै गएकाले वित्तीय व्यवस्थाको खर्चको आकार पनि फराकिलो भएको छ। जस्ले गर्दा गत आवमा तिर्ने वित्तीय दायित्व बजेटले विनियोजन गरेको लक्ष्यअनुसार धेरै अर्थात् ४३२ प्रतिशत रकम भुक्तानी गरेर हालसम्म वित्तीय व्यवस्थापन कायम गरेको छ। वित्त व्यवस्थापन शीर्षकमा ३ खर्ब ६७ अर्ब २८ करोड ४५ लाख रुपैयाँ बजेट विनियोजन गरेर सार्वजनिक ऋणको साँवा तथा ब्याजबापतको रकम तिर्ने लक्ष्य लिएको छ। यसअनुसार हालसम्ममा सरकारले राम्रो भुक्तानी अर्थात् १ खर्ब ५८ अर्ब ६६ करोड ३९ लाख रुपैयाँ गरेको छ। राजस्व उठ्यो ५ खर्ब ५९ अर्ब बढी यता समग्र मुलुकको बाह्य क्षेत्रमा सुधार देखिए पनि आन्तरिक अर्थतन्त्र अझै माथि उठ्न हम्मे परेको छ। यस अवस्थामा पनि सरकारको आम्दानीको स्रोत राजस्व कुल लक्ष्यको झन्डै ३९४३ प्रतिशत हाराहारीमा उठाउन सफल भएको छ। सो ६ महिनामा मात्रै राजस्वबापत ५ खर्ब ५९ अर्ब ६० करोड ७४ लाख रुपैयाँ उठाउन सफल भएको छ। राजस्वअन्तर्गत पनि कर राजस्वबाट वर्षभर १२ खर्ब ८४ अर्ब २० करोड ९६ लाख रुपैयाँ उठाउने लक्ष्य राखेकोमा ४ खर्ब ८९ अर्ब ३९ करोड ९२ लाख रुपैयाँ उठाउन सफल भएको छ। यस्तै, गैर कर राजस्वबाट १ खर्ब ३५ अर्ब ९ करोड बराबर उठाउने सोचेकोमा हालसम्म ७० अर्ब २० करोड ८२ लाख उठाउन सफल भएको छ। जुन लक्ष्यको ५१९७ प्रतिशत हो। यस्तै, आम्दानीको स्रोतमा रहेको वैदेशिक सहायता र अनुदानबाट ५२ अर्ब ३२ करोड ६५ लाख रुपैयाँ अनुदान प्राप्त गर्ने लक्ष्य लिएकोमा हालसम्म ७ अर्ब ३७ करोड ६ लाख रुपैयाँ लिएको छ। यो लक्ष्यको १४०९ प्रतिशत हो।"
"रुसमा युक्रेनले गर्यो हालसम्मकै ठूलो आक्रमण, रुसद्वारा चाँडै बदला लिने चेतावनी","किभ : युक्रेनले रुसमा युद्ध सुरु भएपछिको अहिलेसम्मकै ठूलो आक्रमण गरेको दाबी गरेको छ। युक्रेनले उक्त आक्रमणको निशाना धेरै ठाउँहरुलाई बनाएको छ। युक्रेनी सशस्त्र बलका अनुसार रुसका धेरै ठाउँमा गोलाबारुद डिपो र रासायनिक प्लान्टहरूलाई लक्षित गरी आक्रमण गरिएको जनाइएको छ। आक्रमण गरेका केही स्थानह युक्रेनी सीमाबाट सयौं किलोमिटर टाढा रहेको बीबीसीसमाचारमा उल्लेख छ। युक्रेनको गुप्तचर निकायले उक्त आक्रमण रुसी क्षमतामाथि ""पीडादायी प्रहार"" रहेको जनाएको बीबीसीमा उल्लेख छ। रुसले भने युक्रेनले प्रहार गरेको एटीएसीएमएस मिसाइल र स्ट्रोम स्याडो क्रुज मिसाइल खसालेको दावी गरेको छ। रुसले पनि यो आक्रमणको जवाफ दिने बताएको छ। युक्रेन आक्रमणका कारण दक्षिणपश्चिमी रुसी शहर साराटोभमा विद्यालयहरू बन्द गरिएका छन्।"
समाजवादी मोर्चाको बैठक आज बस्दै,"काठमाडौं : समाजवादी मोर्चाको बैठक आज बोलाइएको छ। नेकपा एकीकृत समाजवादीको पार्टी कार्यालयमा दिउँसो २ बजे समाजवादी मोर्चाको बैठक बस्न लागेको हो। बैठकमा नेकपा माओवादी केन्द्रका पुष्पकमल दाहाल, नेकपा एकीकृत समाजवादीका अध्यक्ष माधव कुमार नेपाल, नेकपाका महासचिव नेत्रविक्रम चन्दलगायत शीर्ष नेताहरूको उपस्थिति रहने छ। बैठकले आगामी रणनीति तयसमेत गर्ने बताइएको छ। समाजवादी मोर्चा लामो समयदेखि निष्क्रिय छ। समाजवादी मोर्चा सक्रिय बनाउने विषयमा केही दिन अगाडि प्रचण्ड र नेपालबीच छलफल भएको थियो। माओवादी अध्यक्ष प्रचण्ड प्रधानमन्त्री भएको समयमा जसपा नेपालविभाजन भएपछि अध्यक्ष उपेन्द्र यादवले असन्तुष्टि जनाउँदै मोर्चामा निष्क्रिय बनेका थिए। समाजवादी मोर्चामा रहेपनि पूर्वप्रधानमन्त्री झलनाथ खनालले भने समाजवादी कार्यक्रम तय नगरी समाजवादी मोर्चा बनाउनु गलत भएको भन्दै विरोध गर्दै आएका छन्। खनालले पार्टीको स्थायी कमिटी बैठकमा पेस गरेको दशौँ राष्ट्रिय महाअधिवेशन र हाम्रो तात्कालिक कार्ययोजना शीर्षकको प्रस्तावमा पनि मोर्चाको विरोध गरेका थिए। उनले नाममात्रको समाजवादी मोर्चा बनाउनुको साटो सबै प्रतिपक्ष गोलबन्द बनाएर लैजानुपर्ने र वाम एकताको खाँका तयार गर्नुपर्ने धारणा राख्दै आएका छन्।"
"काठमाडौंबाट चिनियाँ नागरिक अपहरण, ४ भारतीय पक्राउ","काठमाडौं : काठमाडौंबाट चिनियाँ नागरिक अपहरण गर्ने ४ जना भारतीय पक्राउ परेका छन्। जिल्ला प्रहरी कार्यालय मकवानपुरका अनुसार चिनियाँ नागरिलाई   नम्बरको भारतीय गाडीमा हालेर लैजाने चार जना भारतीय नागरिकलाई नियन्त्रणमा लिइएको प्रहरी नायव उपरीक्षक श्यामु अर्यालले जानकारी दिए। उनका अनुसार भारतको महाराष्ट्र राज्य सतरा जिल्लाका ३२ वर्षीय आशुतोष दत्तात्रेय, सतरा जिल्ला अहमदनगरका ३० वर्षीय अमोल करमाटे, ४० वर्षीय अफसर सेख र ३३ वर्षीय अमोल श्रीसतलाई भीमभेदीबाट पक्राउ गरिएको हो। मंगलबार ठमेलबाट चिनियाँ नागरिकलाई ३:३० अपहरण गरिएको भन्दै खबर आएपछि उपत्यका अपराध अनुसन्धान कार्यालयले अनुसन्धान थालेको थियो। ३५ जनाको टोलीले हेटौंडा भिमफेदी कुलेखानी काठमाडौं सडकखण्डमा चेकजाँच तथा खोजतलास गर्दै जाने क्रममा मकवानपुर भिमफेदी गाउँपालिका६ जुरीखेतमा गाडी प्रहरी टोलीलाई देखेपछि मेन बाटोबाट भित्रि बाटोतर्फ भाग्ने क्रममा केही टाढा उनीहरुले गाडी रोकेका थिए। गाडीबाट झरेर उनीहरुले चिनियाँ नागरिकलाई जबरजस्ती निकालेर लिएर जंगलतर्फ भागेपछि भारतीय नागरिक पक्राउ गरी इप्रका भिमफेदीमा ल्याइएको र थप अनुसन्धानका लागि उपत्यका अपराध अनुसन्धान कार्यालयलाई जिम्मा लगाइएको प्रहरी नायव उपरीक्षक अर्याल जानकारी दिए। प्रहरीका अनुसार प्रहरीले चिनियाँ नागरिक पनि सम्पर्कमा आएका छन्। उनलाई फर्पिङबाट उद्धार गरिएको छ।"
विशेष अधिवेशन बोलाउन संयुक्त पहल गर्ने विपक्षी दलहरूको निर्णय,"काठमाडौं : विपक्षी दलहरूले संसद अधिवेशन बोलाउन सरकारले आलटाल गरे विशेष अधिवेशन बोलाउन पहल गर्ने निर्णय गरेका छन्।बुधबार प्रमुख प्रतिपक्षी दल नेकपा माओवादी केन्द्रका अध्यक्ष पुष्पकमल दाहाल 'प्रचण्ड' को आह्वानमा बसेको विपक्षी दलहरुको बैठकले विशेष अधिवेशन बोलाउन पहल गर्ने निर्णय गरेका हुन्। बैठकका निर्णय जानकारी गराउँदै माओवादी केन्द्रका उपमहासचिव वर्षमान पुनले नियमित अधिवेशन बोलाउन विपक्षी दलहरूको माग रहेको बताए। उनले भने,' नियमित अधिवेशन बोलाउनुपर्ने विपक्षी दलहरूको माग छ। नियमित अधिवेशन नबोलाए विशेष अधिवेशन बोलाउन पहल गर्छौं।' दुई तिहाईको बलमा जनताको आवाज दवाउनेसम्मको कोशीस भइरहेको बैठकको ठहर रहेको उनले बताए। त्यस्तै बैठकले दलसम्बन्धी विधेयकमा साना दलको आवाज कमजोर पार्ने षडयन्त्र भइरहेको र दुईदलीय व्यवस्थातर्फ देशलाई लैजाने कोशीस बेठिक रहेको निष्कर्ष निकालेको पनि पुनले जानकारी गराए। प्रतिपक्षी दलको साझा धारणा बनाउन अनौपचारिक ड्राफ्ट कमिटी बनाएको उनले बताए । बैठकका विभिन्न ६ प्रतिपक्षी दलका नेताहरुको उपस्थीति रहेको थियो ।"
दक्षिण अफ्रिकाको सुनखानीमा १०० कामदारको मृत्यु,"दक्षिण अफ्रिकाको सुनखानीमा फसेका १०० भन्दा बढी कामदारको मृत्यु भएको छ। अल जजीराको रिपोर्ट अनुसार, खानीमा दुई महिनादेखि ४०० भन्दा बढी कामदार फसेका थिए। उनीहरू सबै अवैध रूपमा सुन उत्खनन गर्न खानीमा प्रवेश गरेका थिए। उद्धार कार्यका लागि विशेष खानी उद्धार टोली घटनास्थलमा पठाइएको जनाइएको छ। प्रतिवेदन अनुसार, कामदारहरूले भोक र तिर्खाका कारण ज्यान गुमाएका हुन्। अहिलेसम्म १३ वटा शव बाहिर निकालिएको छ। धेरै मानिसहरूलाई सुरक्षित स्थानमा सारिएको छ। उद्धार गरिएका कामदारहरूसँग दुई भिडियोहरू भएको सेलफोन फेला परेको छ। यी भिडियोहरूमा दर्जनौं शवहरू पोलिथिनमा बेरिएको देखिन्छ। प्रहरीले खानीमा जाने डोरी हटाएको थियो खानीमा काम गर्ने कामदारहरूसँग सम्बन्धित सामाजिक संस्था माइनिङ अफ्फेक्टेड कम्युनिटीज युनाइटेड इन एक्सन (एमएसीयूए) का अनुसार प्रहरीले गत वर्ष नोभेम्बरमा अवैध खानी विरुद्ध कारबाही सुरु गरेको थियो। प्रहरीले यो खानीलाई सिल गर्ने प्रयास गरेको थियो। यसका लागि कामदारहरूलाई बाहिर निस्कन भनियो। पक्राउ पर्ने डरले कामदारहरूले खानीबाट बाहिर निस्कन अस्वीकार गरे। यसपछि, यी कामदारहरू खानीमा फसे। एमएसीयूएका अनुसार कामदारहरूले विरोध गरेपछि, प्रहरीले खानीमा प्रवेश गर्न र बाहिर निस्कन प्रयोग गरिने डोरीहरू हटायो। यसपछि पनि कामदारहरू खानीमा फसेका थिए। दक्षिण अफ्रिकी पत्रिका सन्डे टाइम्सका अनुसार उद्धार टोलीले एउटा पिंजडा तयार पारेको छ, जसलाई खानीमा ३ किलोमिटर तल झारिएको छ। यस पिंजडाको मद्दतले, बाँचेकाहरूलाई पहिले बाहिर निकालिँदैछ।"
"काँडाघारीबाट ४६२ किलो रक्तचन्दन बरामद, २ जना पक्राउ","काठमाडौं : उपत्यका अपराध अनुसन्धान कार्यालयले काँडाघारीबाट ४६२ किलो रक्तचन्दन बरामद गरेको छ। आज बिहान अपराध महाशाखाले काँडाघारीमा लुकाएर राखिएको ४ सय ६२ किलो किलो रक्तचन्दन नियन्त्रणमा लिएको हो। घटनाबारे थप अनुसन्धान भइरहेको उपत्यका अपराध अनुसन्धान कार्यालयका प्रमुख सानुराम भट्टराईले जानकरी दिए। उनले अन्नपूर्ण पोस्ट्सँग भने, काँडाघारीबाट ४६२ किलो रक्तचन्दन नियन्त्रणमा लिइएको हो। यसको आधिकारिक जाँचका लागि वन कार्यालयमा पठाउँछौं। रक्त चन्दन प्याक गरेर लुकाएर राखिएका अवस्थामा प्रहरीले फेला परेको हो। प्रहरीले सो क्रममा २ जना नियन्त्रणमा लिएको छ। उनीहरुको नाम, ठेगाना भने खुल्न बाँकी रहेको छ।"
विपिनको रिहाइका लागि परराष्ट्रमन्त्रीको दौडधुप,"युद्धविराम गर्ने सहमतिका लागि इजरायल र हमास दुवै पक्ष सहमति नजिकै पुगेका छन् । काठमाडौं : हमास समूहको नियन्त्रणमा रहेका नेपाली विद्यार्थी विपिन जोशीको रिहाइका लागि परराष्ट्र मन्त्रालयले कूटनीतिक पहल थालेको छ । हमास समूहले आफ्नो नियन्त्रणमा रहेकामध्ये केहीलाई अपहरण मुक्त गर्न लागेको भन्ने समाचार आएपछि परराष्ट्रमन्त्री डा आरजु राणा देउवाले हमाससँग सम्पर्कमा रहेका र युद्धविरामका लागि मध्यस्थता गरिरहेका देशहरूलाई विपिनको रिहाइका लागि थप पहल गरिदिन तीव्रता दिएकी हुन् । इजरायल हमास लडाइँको १४ महिनापछि गाजामा युद्धविराम हुने लगभग निश्चित भएको अन्तर्राष्ट्रिय समाचार संस्था रोयटर्सले जनाएको छ । युद्धविराम गर्ने सहमतिका लागि इजरायल र हमास दुवै पक्ष सहमति नजिकै पुगेका छन् । गाजामा युद्धविरामको पहल गरिरहेका दुवैतर्फका मध्यस्थकर्ताहरू मंगलबार राति कतारको दोहामा अन्तिम वार्ताका लागि भेट्ने भएका छन् । मध्यस्थकर्ताले सोमबार इजरायल र हमासलाई सम्झौताको अन्तिम मस्यौदा बुझाइसकेका छन् । यसलाई इजरायलगाजा युद्धबिरामको ब्रेक थ्रु पनि भनिएको छ । मध्यरातमा भएको ब्रेकथ्रुमा हमास, इजरायल, अमेरिकी राष्ट्रपति जो बाइडेनलगायत अन्य छिमेकी देशहरूका प्रतिनिधिहरू भएको अन्तर्राष्ट्रिय सञ्चारमाध्यमले बताएका छन् । अमेरिकी राष्ट्रपति जो बाइडेनले कतारमा हुन लागेको मध्यस्थकर्ताको वार्ताका विषयमा सोमबार एक कार्यक्रममा भनेका थिए, यो सम्झौताले बन्धकहरूलाई मुक्त गर्ने छ र लडाइँ रोक्ने छ । यसले इजरायललाई सुरक्षा प्रदान गर्न र हमासले सुरु गरेको युद्धमा पीडित भएका प्यालेस्टिनीहरूलाई मानवीय सहायता पुर्याउन सहज हुनेछ । गत अक्टोबर ७ मा हमासले इजरायलमा आक्रमण गरेयता इजरायलले गाजामा लगातार हमास लक्षित आक्रमण गरिरहेको छ । त्यतिबेला इजरायलमा १ हजार २ सय जना मारिएका थिए । मारिनेमा १० जना नेपालीसमेत थिए । हमासले २४० जनालाई बन्धक बनाएको बताइरहेको छ । त्यसमा नेपालका विपिन जोशी पनि छन् । गाजामा हुन लागेको ब्रेकथ्रुले विपिन जोशीको रिहाइ हुने आशा पलाएको मन्त्री राणाले उल्लेख गरेकी छन् । मन्त्री राणाले मंगलबार बिहान कतारका विदेश राज्यमन्त्री डा मोहम्मद बिन अब्दुलाजिज अल खुलाइफीसँग फोनवार्ता गरेकी छन् । मन्त्री डा खुलाइफी कतार सरकारका तर्फबाट हमाससँगको शान्तिवार्ताका लागि प्रमुख वार्ताकार एवं मध्यस्थकर्ता हुन् । मन्त्री राणाले कतारका मन्त्री खुलाइफीसँगको फोनवार्तामा हमासले आफ्नो नियन्त्रणमा रहेकामध्ये केही बन्दीलाई अपहरणमुक्त गर्न लागेको समाचार आएकाले विपिनको रिहाइका लागि विशेष पहल गरिदिन आग्रह गरेकी हुन् । मन्त्री राणाले कतार नेपालको सदैव हितैषी मित्रराष्ट्र रहेको प्रसंग उल्लेख गर्दै कतारले हमाससँगको सम्पर्कमा रहेर शान्ति वार्ताका लागि युद्धविराम गराउन विशेष पहल गरिरहेकाले विपिनको रिहाइका लागि विशेष पहल गरिदिन अपिल गरेकी हुन् । त्यस क्रममा कतारका मन्त्री खुलाइफीले हमासहरूलाई इजरायलसँग युद्धविराममा ल्याउने विषय सकारात्मक रूपमा अघि बढिरहेको र हमासको अपहरणमा रहेकाहरूको मुक्तिका लागि कतार सरकारले पहल गरिरहेको जानकारी गराएका थिए । खुलाइफीले विपिनको रिहाइका लागि अपिल गर्ने विषय आफूहरूले प्राथमिकतामा राखेको बताउँदै सकेसम्म पहिलो चरणमै र त्यो सम्भव नभएमा बाँकीको रिहाइका क्रममा विपिन अपहरण मुक्त हुने आश्वासन दिएका थिए । यसअघि मन्त्री राणाले इजिप्ट सरकारलाई पनि विपिनको रिहाइमा सहयोग गरिदिन आग्रह गरेकी थिइन् । इजिप्ट सरकार पनि हमासको सम्पर्कमा रहेर युद्धविरामका लागि पहल गरिरहेको छ । गत साता परराष्ट्रमन्त्री राणाले इजिप्ट र कतारका राजदूतमार्फत दुवै देशसँग विपिनको रिहाइका लागि विशेष पहल गरिदिन आग्रह गरेकी थिइन् । यसअघि उनले गत सातानै नेपालका लागि इजरायली राजदूत समुलिक एरी बासमार्फत इजरायल सरकारसँग पनि सो आग्रह गरेकी छन् । राजदूत बासले मन्त्री राणासँग हमास समूहले ३४ जनालाई रिहा गर्न लागेको र त्यसमा वृद्धवृद्धा, महिला, बालबालिका र नाजुक स्वास्थ्य अवस्थाका व्यक्ति रहेको समाचार इजरायल सरकारले प्राप्त गरेको जानकारी गराएका थिए । सुदूरपश्चिम विश्वविद्यालयको कृषि तथा विज्ञान संकायमा अध्ययनकै क्रममा लर्न एन्ड अर्न कार्यक्रमअन्तर्गत अघिल्लो वर्षको भदौमा इजरायल गएका थिए ।"
सार्वजनिक सेवा प्रसारणको स्वायत्तता र स्वतन्त्रता,"नेपालमा लामो कसरतपछि सार्वजनिक सेवा प्रसारणको सुरुवात भएको छ । २००७ सालमा स्थापना भएको रेडियो नेपाल र २०४१ सालमा स्थापना भएको नेपाल टेलिभिजनलाई सार्वजनिक सेवा प्रसारणमा रूपान्तरण गरिएको छ । सरकारको मातहतमा रहेका यी निकाय (रेडियो, टेलिभिजन) राज्यको प्रसारण माध्यम भएका छन् । सार्वजनिक सेवा प्रसारणको मुख्य सिद्धान्त नै सम्पादकीय स्वतन्त्रता र वित्तीय स्वतन्त्रता हो । सार्वजनिक सेवा प्रसारणका ६ वटा अन्तर्राष्ट्रिय प्राथमिकता छन् । ती हुन्, सर्वव्यापकता, स्वायत्तता, सर्वोत्कृष्टता, विविधता, जवाफदेहिता र नवीनता । ती प्राथमिकता आधारमा नै सार्वजनिक सेवा प्रसारण सञ्चालन हुँदै आएका छन् । तर हालसम्मको नेपालको अभ्यास हेर्दा भने रेडियो नेपाल, नेपाल टेलिभिजनलगायतका सरकारी सञ्चारमाध्यममा पूर्ण रूपमा सरकारको पूर्ण नियन्त्रण छ । जुन पार्टीको सरकार हुन्छ, रेडियो नेपाल, नेपाल टेलिभिजनलगायतका सरकारी सञ्चारमाध्यमले उनीहरूकै जयजयकार गर्नु पर्ने बाध्यता रहँदै आएको छ । सरकारको मातहतमा रहेका कारणले यो हस्तक्षेप र नियन्त्रणलाई स्वाभाविक पनि मानिँदै आएको छ । पछिल्लो समयमा जनताको करबाट चलेका रेडियो नेपाल, नेपाल टेलिभिजनमा अति राजनीतिकरण भएपछि सार्वजनिक सेवा प्रसारणको आवश्यकता महसुस गरिएको हो । लामो प्रयासपछि २०८१ असोज २२ मा सार्वजनिक सेवा प्रसारणसम्बन्धी कानुनलाई संशोधन र एकीकरण गर्न बनेको ऐन नै राजपत्रमा प्रकाशित भएर लागू भइसकेको अवस्था छ । नेपालमा सार्वजनिक सेवा प्रसारणलाई अन्तर्राष्ट्रिय अभ्यासको आधारमा अघि बढाइएको हो । सार्वजनिक सेवा प्रसारणको सय वर्षको इतिहास छ । बेलायत, भारतलगायत विभिन्न देशमा यसको अभ्यास भइरहेको छ । बीबीसी सार्वजनिक प्रसारण सेवा हो । बीबीसीले विश्वै स्तरमा नै विश्वसनीयता कायम गरेको छ । त्यसैले पनि अन्य देशलाई यो बाटोमा ल्याएको छ । सार्वजनिक सेवा प्रसारण सेवा जो पीएसबीको नामले परिचित छ । अहिले नेपालमा पीएसबी पूर्वारम्भको अवस्थामा छ । ऐन बनेर पीएसबी नेपालमा अध्यक्ष र दुई सञ्चालक समिति सदस्य नियुक्त भइसकेका छन् । उसले तीन दिने व्यापक छलफलसहितको पूर्वारम्भ कार्यक्रम गरिरहेको छ । पूर्वारम्भको कार्यक्रममा सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङ पीएसबीमा सरकारको हस्तक्षेप नहुने र मन्त्रालयले कुनै पूर्वाग्रह नराख्ने प्रतिबद्धता जनाएका छन् । पीएसबी पूर्ण स्वायत्त र स्वतन्त्र रहने उनको स्पष्टोक्ति छ । तर नेपाल जस्तो यो अति राजनीतीकरण भएको देशमा मन्त्रीले भनेजस्तै स्वतन्त्र र स्वायत्त कति सम्भव होला ? यो अभ्यासले प्रमाणित हुँदै जाला । नवनियुक्त अध्यक्ष डा महेन्द्र विष्ट पनि सम्पादकीय स्वतन्त्रता र वित्तीय स्वतन्त्रता कायम राख्ने रणनीति खोजी गर्ने गरी बहस केन्द्रित गरिएको बताउँछन् । अध्यक्ष विष्ट पनि पीएसबी व्यावसायिक स्वार्थ र सरकारी हस्तक्षेपबाट मुक्त हुनु पर्नेमा स्पष्ट छन् । उनी आफैं कार्यान्वयनको स्थानमा छन् । कति गर्न सक्छन् ? भविष्यले देखाउँदै जानेछ । पीएसबी पूर्वारम्भकै अवस्थामा रहेकोले यसको बाटो लामो छ । यसलाई सार्वजनिक सेवा प्रसारण बनाउनको लागि अल्पकालीन, मध्यकालीन, दीर्घकालीन योजना बनाएर अघि बढ्ने दिशामा अध्यक्ष विष्ट छन् । अहिले रेडियो नेपाल, नेपाल टेलिभिजनको कार्यक्रम र समाचार प्रसारणको ढाँचा यो चल्दैन । चलिरहेको ढाँचालाई आमूल परिवर्तन गर्न जरुरी छ । हुन त अध्यक्ष विष्ट कार्यक्रम र समाचारको ढाँचा परिवर्तन गर्न थालिसकेको बताउँछन् । समाचार र कार्यक्रमहरू जनता केन्द्रित हुनुपर्छ । राज्यप्रति जिम्मेवार र जनता केन्द्रित भएमा मात्रै सार्वजनिक प्रसारण सेवाको औचित्य पुष्टि हुन सक्छ । नेता र सरकार केन्द्रित हुँदै आएका रेडियो नेपाल र नेपाल टेलिभिजनको पुराना ढर्रा परिवर्तन गर्न त्यति सहज त छैन । पुरानो ढर्रामा चलिरहेका, जागिरे मनस्थितिका कर्मचारीको शैलीलाई समयानुकूल बनाउन आवश्यक छ । रेडियो नेपाल र नेपाल टेलिभिजनमा कार्यरत हालका जनशक्ति (स्थायी) लाई समायोजन गर्ने व्यवस्था ऐनले गरेको छ । अस्थायी, करारको हक आवश्यकताको आधारमा व्यवस्थापन गर्ने भनिएको छ । अस्थायी र करारका कर्मचारी व्यवस्थापनमा पनि समस्या नआउला भन्न सकिन्न । एआईलगायतका नयाँ सूचना प्रविधि, निजी सञ्चार माध्यमसँग प्रतिस्पर्धा गर्नु पनि चानचुने कुरा छैन् । पछिल्लो समयमा रेडियो नेपाल र नेपाल टेलिभिजनमात्रै होइन मूलधारका मिडियालाई नै सामाजिक सञ्जालले प्रभाव पारिसकेको अवस्था छ । जसले गर्दा मिथ्या र भ्रमपूर्ण सूचनाले दिग्भ्रमित बनाइरहेको छ । मिथ्या र भ्रमपूर्ण सूचना चिर्न सक्ने आधुनिक प्रविधिसहित सार्वजनिक सेवा प्रसारणलाई सबल बनाउनै पर्छ । अन्तर्राष्ट्रिय स्तर प्रतिस्पर्धी बनाउन त्यही किसिमको जनशक्ति र प्रविधि चाहिन्छ । पूर्वारम्भका आएका सुझाव सल्लाहका आधारमा सहभागिता मुलुक सञ्चार प्रणालीको रूपमा विकास गर्दै पीएसबीलाई चुस्त, दुरुस्त बनाएर नागरिक अपनत्व बढाउनु सक्नुपर्छ । दिगोरूपमा अगाडि बढाउनेका लागि अन्तर्राष्ट्रिय अभ्यासको पनि अनुसरण गर्दै जानुपर्छ । पछिल्लो समयमा नेपाली सञ्चार क्षेत्र चौतर्फी आक्रमण र घेराबन्दी छ । सञ्चार क्षेत्रलाई आफू अनुकूल बनाउन राजनीतिक नेतृत्व, स्वार्थ समूह, बिचौलियाहरू लागि नै रहेका हुन्छन् । प्रतिकूल हुने बित्तिकै प्रहार निशानामा पार्ने गरेका छन् । आफू अनुकूल भएमा जयजयकार गर्ने र प्रतिकूल आएमा प्रहार गर्ने प्रवृत्ति अत्यधिक छ । यसमा स्वयं सञ्चार क्षेत्र पनि जिम्मेवार केही न केही होला तर नेपाली सञ्चार क्षेत्रलाई ध्वस्त पार्ने योजनामा नै यो सबै भइरहेको छ । यो परिस्थितिमा सरकारी हस्तक्षेप र नियन्त्रणभन्दा टाढा रहेर साझा संस्था बन्न सक्नुपर्छ । सत्तापक्ष र प्रतिपक्ष कसैको नबनी जनताको संस्थाको रूपमा चिनिनु आवश्यक छ । सार्वजनिक सेवा प्रसारणले प्रेस स्वतन्त्रता, लोकतन्त्रको सबलीकरण, समावेशिता, विविधता र समानुपातिक प्रतिनिधित्व, सामाजिक रूपान्तरण र राष्ट्र निर्माणमा योगदान पुर्याउनु पर्नेछ । सार्वजनिक सेवा प्रसारण सेवा स्वतन्त्र, निष्पक्ष, विश्वसनीय र जनताप्रति जवाफदेही पनि हुनै पर्छ ।"
चिकित्साशास्त्र पढाइको विस्तार,"आशा गरौं यहाँ चिकित्साशास्त्रको पढाइको विस्तारले मधेसवासीको स्वास्थ्य सूचकहरूमा पनि उल्लेखनीय परिवर्तनहरू ल्याओस् । डाक्टरी अर्थात् चिकित्साशास्त्र पढाइको प्रवेश परीक्षामा नेपालमा बर्सेनि दसौं हजार विद्यार्थी सहभागी हुन्छन् । तीमध्ये चार हजारभन्दा बढीले न्यूनतम उत्तीर्ण अंक ल्याउँछन् । तर पनि उत्तीर्ण सबैले पढ्न पाउँदैनन् । कारण के भने नेपालमा झन्डै दुई दर्जन शिक्षण अस्पतालसहितका कलेजमा चिकित्साशास्त्रको स्नातक तह पढाइ हुन्छ । तिनले पढाउन सक्ने विद्यार्थीको क्षमताचाहिँ २१ सयको हाराहारीमा छ । जसको कोटा निर्धारण चिकित्सा शिक्षा आयोगले गर्छ । सुखद कुरा के भने पछिल्लो समय विद्यार्थीका लागि अवसरको दैलो अलि फराकिलो गरी उघ्रिँदै आएको छ । कोटा थपिँदै छ । यसै वर्ष पनि सरकारले काठमाडौंबाहेक पोखरा, दाङ, जनकपुरलगायत ठाउँका कलेजमा चिकित्साशास्त्रको पढाइ विस्तार गयो । सबैभन्दा धेरै खुसीको कुरा त दुर्गम कर्णाली स्वास्थ्य विज्ञान प्रतिष्ठानमा चिकित्साशास्त्रको पढाइ सुरु भइसकेको छ र यसपालि मधेस स्वास्थ्य विज्ञान प्रतिष्ठानमा पनि सुरु भयो । मधेसमा चिकित्साशास्त्रको स्नातक अर्थात् एमबीबीएसको पढाइ सुरु हुनु भनेको मधेसका लागि त सुखद हुँदै हो, देशकै लागि उत्साहपूर्ण छ । किनभने त्यहाँ देशैभरिका विद्यार्थीले पढ्ने अवसर पाउँछन् । मधेस स्वयंले डाक्टर उत्पादन गर्छ न कि बिरामी भएर उपचारका लागि राजधानी काठमाडौं वा अन्त भौंतारिन्छ भन्ने सकारात्मक सन्देश यसले प्रवाह गरेको छ । मधेसको शिर उचो बनाएको छ । चिकित्सा शिक्षा आयोगले ५० सिट निर्धारण गरेसँगै सुरु मधेसमा यसपालिदेखि डाक्टरी पढाइ सुरु भयो । ती ५० सिटमा पनि ७५ प्रतिशत चाहिँ छात्रवृत्तिका हुन् । निजी क्षेत्रको कलेजमा यसअघि पनि मधेसमा चिकित्साशास्त्र पढाइ नभएको होइन, सरकारी सेवाको विस्तार चाहिँ महत्वपूर्ण कदमका रूपमा आएको छ । जहाँ पढाइ हुन्छ, त्यहाँ उपचार पनि । यसबाट मधेसवासीले थप र गुणस्तरीय स्वास्थ्य सेवाको अवसर पनि प्राप्त गर्ने विश्वास गर्न सकिन्छ । धार्मिक नगरी जनकपुरधामलाई शिक्षाको हबका रूपमा विकास गर्न पनि चिकित्साशास्त्रको पढाइले मद्दत पुग्ने विश्वास गर्न सकिन्छ । मधेस प्रदेश, नेपालको सात प्रदेशहरूमध्ये एक हो, जसले शिक्षा र स्वास्थ्य क्षेत्रमा उल्लेखनीय चुनौतीहरूको सामना गरिरहेको छ । तसर्थ चिकित्साशास्त्रको पढाइको विस्तारलाई एउटा उपलब्धिका रूपमा लिन सकिन्छ । आशा गरौं यहाँ चिकित्साशास्त्रको पढाइको विस्तारले मधेसवासीको स्वास्थ्य सूचकहरूमा पनि उल्लेखनीय परिवर्तनहरू ल्याओस् ।"
चिकित्साशास्त्र पढाइको विस्तार,"आशा गरौं यहाँ चिकित्साशास्त्रको पढाइको विस्तारले मधेसवासीको स्वास्थ्य सूचकहरूमा पनि उल्लेखनीय परिवर्तनहरू ल्याओस् । डाक्टरी अर्थात् चिकित्साशास्त्र पढाइको प्रवेश परीक्षामा नेपालमा बर्सेनि दसौं हजार विद्यार्थी सहभागी हुन्छन् । तीमध्ये चार हजारभन्दा बढीले न्यूनतम उत्तीर्ण अंक ल्याउँछन् । तर पनि उत्तीर्ण सबैले पढ्न पाउँदैनन् । कारण के भने नेपालमा झन्डै दुई दर्जन शिक्षण अस्पतालसहितका कलेजमा चिकित्साशास्त्रको स्नातक तह पढाइ हुन्छ । तिनले पढाउन सक्ने विद्यार्थीको क्षमताचाहिँ २१ सयको हाराहारीमा छ । जसको कोटा निर्धारण चिकित्सा शिक्षा आयोगले गर्छ । सुखद कुरा के भने पछिल्लो समय विद्यार्थीका लागि अवसरको दैलो अलि फराकिलो गरी उघ्रिँदै आएको छ । कोटा थपिँदै छ । यसै वर्ष पनि सरकारले काठमाडौंबाहेक पोखरा, दाङ, जनकपुरलगायत ठाउँका कलेजमा चिकित्साशास्त्रको पढाइ विस्तार गयो । सबैभन्दा धेरै खुसीको कुरा त दुर्गम कर्णाली स्वास्थ्य विज्ञान प्रतिष्ठानमा चिकित्साशास्त्रको पढाइ सुरु भइसकेको छ र यसपालि मधेस स्वास्थ्य विज्ञान प्रतिष्ठानमा पनि सुरु भयो । मधेसमा चिकित्साशास्त्रको स्नातक अर्थात् एमबीबीएसको पढाइ सुरु हुनु भनेको मधेसका लागि त सुखद हुँदै हो, देशकै लागि उत्साहपूर्ण छ । किनभने त्यहाँ देशैभरिका विद्यार्थीले पढ्ने अवसर पाउँछन् । मधेस स्वयंले डाक्टर उत्पादन गर्छ न कि बिरामी भएर उपचारका लागि राजधानी काठमाडौं वा अन्त भौंतारिन्छ भन्ने सकारात्मक सन्देश यसले प्रवाह गरेको छ । मधेसको शिर उचो बनाएको छ । चिकित्सा शिक्षा आयोगले ५० सिट निर्धारण गरेसँगै सुरु मधेसमा यसपालिदेखि डाक्टरी पढाइ सुरु भयो । ती ५० सिटमा पनि ७५ प्रतिशत चाहिँ छात्रवृत्तिका हुन् । निजी क्षेत्रको कलेजमा यसअघि पनि मधेसमा चिकित्साशास्त्र पढाइ नभएको होइन, सरकारी सेवाको विस्तार चाहिँ महत्वपूर्ण कदमका रूपमा आएको छ । जहाँ पढाइ हुन्छ, त्यहाँ उपचार पनि । यसबाट मधेसवासीले थप र गुणस्तरीय स्वास्थ्य सेवाको अवसर पनि प्राप्त गर्ने विश्वास गर्न सकिन्छ । धार्मिक नगरी जनकपुरधामलाई शिक्षाको हबका रूपमा विकास गर्न पनि चिकित्साशास्त्रको पढाइले मद्दत पुग्ने विश्वास गर्न सकिन्छ । मधेस प्रदेश, नेपालको सात प्रदेशहरूमध्ये एक हो, जसले शिक्षा र स्वास्थ्य क्षेत्रमा उल्लेखनीय चुनौतीहरूको सामना गरिरहेको छ । तसर्थ चिकित्साशास्त्रको पढाइको विस्तारलाई एउटा उपलब्धिका रूपमा लिन सकिन्छ । आशा गरौं यहाँ चिकित्साशास्त्रको पढाइको विस्तारले मधेसवासीको स्वास्थ्य सूचकहरूमा पनि उल्लेखनीय परिवर्तनहरू ल्याओस् ।"
५ वर्षका जुम्ल्याहाले गरे आधारशिविरसम्मको पदयात्रा,"काठमाडौं : विश्वको सबैभन्दा अग्लो शिखर सगरमाथाको आधारशिविरसम्मको पदयात्रा गर्न रुचाउनेका लागि सौभाग्य नै हो। समुन्द्री सतहबाट ५ हजार ३ सय ६४ मिटरको उचाइमा अवस्थित सगरमाथा आधारशिविर पुग्न बर्सेनि हजारौंको संख्यामा नेपालीसँगै विदेशी आउने गर्छन्। यो पदयात्रा सहज भने छैन, अझ बालबालिका लिएर त्यहाँसम्म हिँडेर जाने परिकल्पना गर्न सकिँदैन। तर, पाँच वर्षका जुम्ल्याहा बालकले हिँडेर नै सगरमाथा आधारशिविरसम्मको यात्रा गरेका छन्। जुम्ल्याहा बालक त्रिजल कवाडी र त्रिनेश कवाडीले सगरमाथा आधारशिविरसम्मको यात्रा आफैंले हिँडेर तय गरे। उनीहरू २०७५ फागुन २१ गते मध्यपुर थिमि नगरपालिका ७ भक्तपुरमा जन्मेका हुन्। आमा सुजिता बाडे र बुवा राजेश कवाडीको साथमा सोलुखुम्बुको थामडाँडाबाट ६ दिनको यात्रापछि उनीहरू आधारशिविर पुगेका हुन्। भक्तपुर नगदेशका स्थानीय उनीहरू यही असोज २६ गते शनिबार आधारशिविर यात्राका लागि निस्किएका थिए। सल्लेरी हुँदै थामडाँडासम्म चारपाङ्ग्रे सवारीबाट यात्रा गरेका उनीहरूले थामडाँडाबाट आधारशिविरसम्मको यात्रा ६ दिनमा तय गरेको आमा सुजिता बाडेले बताइन्। उनीहरू आधारशिविर कात्तिक ३ गते दिउँसो ११ बजेर ४१ मिनेटमा पुगेको बाडेले जानकारी दिइन्। पहिलो पटक पाँच वर्षका बालबालिका र जुम्ल्याहा आधारशिविरसम्मको पदयात्रामा पुगेपछि त्यहाँको स्थानीय निकायहरू खुम्बु पासाङ ल्हामु गाउँपालिका, सगरमाथा प्रदूषण नियन्त्रण समिति र सगरमाथा राष्ट्रिय निकुञ्ज बफर जोन व्यवस्थापन समितिले सफलताको प्रमाणपत्र दिएका छन्। ती निकायहरूले दिएको प्रमाणपत्रमा विश्व सम्पदा सूचीमा रहेको आधारशिविरसम्मको पदयात्रा सफलतापूर्वक सम्पन्न गरेको भनी उल्लेख छ। गिनिज वल्र्ड रेकर्डका लागि २ वटा आवेदन कवाडी दम्पतीले दुई छोराहरूले सानो उमेर र छोटो अवधिमा आधारशिविरसम्मको यात्रा तय गरेपछि गिनिज वल्र्ड रेकर्डका लागि आवेदन दिएका छन्। उनीहरूले वल्डै रेकर्डमा दुई वटा आवेदन दिएको आमा बाडेले जानकारी दिइन्। उनका अनुसार पाँच वर्षका जुम्ल्याहा बालकहरूले पदयात्रा सम्पन्न गरेको पहिलो विश्व रेकर्डमा र दोस्रो रेकर्ड ब्रेक गर्दै छोटो अवधि (६ दिन) मा नै आधारशिविरको यात्रा तय गरेकोमा निवेदन दिइएको छ। यसअघि सात घण्टा बालबालिकाले आधारशिविरसम्मको यात्रा तय गरेको रेकर्ड छ। अघिल्लो रेकर्ड लुक्लाबाट आधारशिविरसम्मको यात्रा सात दिनमा तय गरेको र आफ्ना छोराहरूले लुक्लाभन्दा ६ घण्टा वरैको थामीडाँडाबाट ६ दिनमा नै सम्पन्न गरेको आमा बाडेले जानकारी दिइन्। गिनिज वल्र्ड रेकर्डमा आवेदनका लागि नेपाल पर्यटन बोर्डले प्रशंसापत्र र सिफारिसपत्र उपलब्ध गराएको छ। यसै वर्षको कात्तिकमा विश्व रेकर्डका लागि आवेदन दिएको र ३ देखि ५ महिनामा औपचारिक जानकारी आउने उनले बताइन्। छोटो दूरीबाट सुरु भएको थियो उनीहरूको पदयात्रा स्थानीय लर्डबुद्ध इंगलिस सेकेन्डरी स्कुलमा यूकेजीमा पढ्ने त्रिजल र त्रिनेशले करिब साढे दुई वर्षको उमेरमा नुवाकोटको लताराम्बेश्वर महादेवको मन्दिरसम्म साढे तीन घण्टाको पदयात्रा गरेका थिए। बच्चा बोक्नलाई ब्याग (क्यारिङ ब्याग) पनि बोकेर गएको तर उनीहरूले हिँडेर नै उक्त यात्रा तय गरेको उनीहरूकी आमाले सुनाइन्। सोही वर्ष नै उनीहरूले हेलम्बुको आमा ह्याङ्ग्रीसम्म यात्रा करिब तीन घण्टाको र रसुवाको धुन्चेबाट गोसाइँकुण्डसम्म करिब दुई दिनको हिँडाइ तय गरेका थिए। खासै स्वास्थ्य समस्या नभएका उनीहरूले सानैबाट पदयात्रामा रमाउने गरेको आमा सुजिता भन्छिन्। आधारशिविरसम्मको यात्रामा आफूहरूभन्दा बढी उनीहरू रमाएको पनि उनले सुनाइन्। आधारशिविर यात्राको क्रममा नै त्यहाँ स्थानीयहरूले यति सानो उमेरमा अहिलेसम्म नेपाली बच्चाहरू नआएको सुनाएपछि कवाडी दम्पतीले वल्र्ड रेकर्डका लागि पहल सुरु गरेका हुन्।"
६ महिनामा १६ प्रतिशत मात्र विकास खर्च,"काठमाडौं : आधा वर्ष बितिसक्दा पनि सरकारले विकास खर्चको गति बढाउन सकेको छैन। जम्मा १६१६ प्रतिशतमात्रै विकास खर्च भएको छ। गत वर्ष पनि ६ महिनाको अवधिमा विकास खर्चमा छुट्ट्याएको कुल बजेटको १६ प्रतिशत हाराहारीमात्रै खर्च भएको थियो। अहिले पनि हविगत उस्तै छ। कछुवाको गतिमा विकास खर्च हुँदा मुलुकले विकास निर्माणमा फड्को मार्न सकेको छैन। समग्र अर्थतन्त्रको चेनमा समेत प्रभाव पारेको छ। चालु आवको ६ महिनासम्म सरकारले विकास निर्माणको काममा कुल विनियोजित बजेटमध्ये ५६ अर्ब ९३ करोड ५० लाख रुपैयाँ खर्च गरेको छ। जुन, १६१६ प्रतिशतमात्रै हो। जबकि सरकारले चालु आवमा ३ खर्ब ५२ अर्ब ३५ करोड ४० लाख रुपैयाँ बजेट विकास निर्माणमा खर्च गर्ने लक्ष्य राखेको छ। यसअघि सरकारले प्रत्येक वर्ष विकास (पुँजीगत) खर्चमा सुस्तता गरेको भन्दै लक्ष्यभन्दा न्यून खर्च गर्दै आएको थियो। प्राथमिकतामा परेका आयोजनाको काम अघि नबढ्नुको कारण पहिल्याएर तीव्रता दिए विकास खर्चमा सुधार हुने बताउँछन्, अर्थविद् डा चन्द्रमणि अधिकारी। तर, व्यवस्थापकीय कमजोरी, कानुन वा निर्माण व्यवसायी कस्को कमजोरी हो भनेर परियोजनाअनुसार खोजी गर्न आवश्यक भएको उनी बताउँछन्। कस्ले राम्रो काम गरेनन्। पैसा नभएर हो कि ऐन बाझिएर काम गर्न नसकेको हो वा तीन तहमा समन्वय नभएर हो वा ठेकेदारको कारणले भनेर खोजी गरी समाधानमा लाग्नुपर्यो। बजेटको व्यवस्थापन हुन नसकोको भए नसक्ने आयोजनाबाट रकमान्तर गरेर पैसा पठाउने, अर्थविद् डा अधिकारी भन्छन्, मन्त्रालयहरूले परियोजनाको समीक्षा चौमासिकमा गर्छन् तर यस्तो समीक्षा मन्त्रालयहरूले एक हप्तामा गरेर समस्या समाधान गर्न तिर लागे बेलैमा सम्पन्न हुन्छ। यता अर्थ मन्त्रालयका प्रवक्ता महेश भट्टराई भने विकास खर्चले गति लिन नसक्नुको मुख्य चुनौती आयोजनाको पूर्वतयारी नै गतिलो नभएको स्वीकार गर्छन्। हामीले पूर्वतयारी गरेका आयोजनालाई मात्रै बजेट विनियोजन गर्नुपर्नेमा तयारी नभएका आयोजनामा पैसा राखेर पनि खर्च हुन नसकेको हो। आजको दिनसम्म कयौं योजना अझै ठेक्कामा जान सकेको छैन। यससँगै हामीले आयोजनाको सही डंगले प्राथमिकीकरण गर्न नसक्दा स्रोत बाँडिएको हो, उनले प्रष्ट्याउदै भने। प्रवक्ता भट्टराईका अनुसार निर्माण गर्ने निजी क्षेत्र हुने भएकाले समाजमा व्यवसायीकरण हुन नसक्दा विकासका कामले समयमा गति लिन सकेन। व्यवसायीले पुराना भुक्तानी भएन भनेर मात्रै हुँदैन। उनीहरूले सम्झौताअनुसार समयमा नसक्दा अवधि थपिरहनुपर्ने कारण धेरै भएको छ। व्यवसायीले समयमा निर्माण सम्पन्न नगर्दा पनि विकास खर्च हुन नसकेको हो। अझ नयाँ आयोजना आएपछि धेरैमा विकास गर्नेभन्दा कसरी फाइदा उठाउने भन्ने सोच हाबी हुँदा समाज बन्नै सकेन, उनले अन्नपूर्णसँग भने, साथै ऐनहरू पनि एकअर्काका परिपूरक नभई उल्टै अड्काउने खालका हँुदा समयमा आयोजना सम्पन्न हुन सकेको छैन। पछिल्लो समय निर्माण व्यवसायीले ५० अर्ब भुक्तानी नपाएको भन्ने सवालमा भने प्रवक्ता भट्टराई सरकारले प्रमाणित कागजातअनुसार २९ अर्ब भुक्तानी गर्नुपर्ने दायित्व रहेकोमा २२ अर्ब भुक्तानी गरिसकेको बताए। अरु प्रमाण नै नपुर्याई सार्थक कारण नभई तोकिएको म्याद सार्न मात्रै खोज्ने व्यवसायीको गुनासोलाई मन्त्रालयले सुनुवाइ गर्न उपयुक्त नभएको उनले जनाए। महिनापिच्छे कति खर्च ? आर्थिक वर्ष २०८१८२ को सुरुवाती महिना साउनमा मात्रै सरकारले गर्ने कुल खर्चको लक्ष्यको २४३ प्रतिशत भएको थियो। जबकि अघिल्लो आवको पहिलो महिनामा कुल वार्षिक लक्ष्यको ०२७ प्रतिशतमात्रै विकास खर्च भएको थियो। महालेखा नियन्त्रकको कार्यालयको तथ्यांकअनुसार साउनपछिको भदौ महिनामा मात्रै ६ अर्ब ३३ करोड ९२ लाख रुपैयाँ विकास खर्च भयो। सो दुई महिनासम्ममा कुल १४ अर्ब ८९ करोड ४० लाख रुपैयाँ खर्च भएको छ। यसपछि असोज महिनामा मात्रै सरकारले विकास निर्माणको काममा कुल विनियोजित बजेटमध्ये १४ अर्ब ४८ करोड ६ लाख रुपैयाँ खर्च गर्यो। जस्ले ३ महिनासम्ममा कुल २९ अर्ब ३७ करोड ४६ लाख रुपैयाँ खर्च गर्यो। यसपछि कात्तिकमा ५ अर्ब १५ करोड ६४ लाख खर्च गर्यो। सो महिनासम्ममा विकास खर्चमार्फत ३४ खर्ब ५३ अर्ब १० करोड रुपैयाँबराबरको भुक्तानी गर्यो। यो कुल बजेट खर्चको ९८ प्रतिशत थियो। यसपछि मंसिरमा मात्रै ६ अर्ब २६ करोड ९६ लाख खर्चियो। यसपछि पुस महिना भने अहिलेसम्मकै धेरै खर्च गरेको देखिन्छ। पुसमा मात्रै १६ अर्ब १३ करोड ४४ लाख रुपैयाँबराबरको विकास खर्चबापत भुक्तानी गरेको छ। जस्ले गर्दा हालसम्म कुल विकास बजेटको साढे ३ खर्बमा ५६ अर्ब ९३ करोड हाराहारीमा मात्रै खर्च भएको हो। चालु खर्च ४० प्रतिशत र वित्तीय खर्च ४३ प्रतिशत सरकारले चालु आवमा कुल बजेट विनियोजनमार्फत १८ खर्ब ६० अर्ब ३० करोड ३० लाख रुपैयाँबराबर खर्च गर्ने लक्ष्य राखिएकोमा पुससम्म ६ खर्ब ६७ अर्ब ६० करोड १९ लाखबराबर खर्च गरेको छ। यस अनुसार सरकारको खर्चमध्ये सबैभन्दा बढी चालु खर्चमा छ। यस वर्ष ११ खर्ब ४० अर्ब ६६ करोड ४५ लाख रुपैयाँबराबरको चालु खर्च गर्ने लक्ष्य राखेको सरकारले हालसम्ममा ४ खर्ब ५२ अर्ब ३० लाख रुपैयाँ गरेको छ। यो कुल लक्ष्यको ३९६३ प्रतिशत हो। यता सरकारले बर्सेनि आन्तरिक र बाह्य ऋणको साँवाब्याज भुक्तानीको भार बढ्दै गएकाले वित्तीय व्यवस्थाको खर्चको आकार पनि फराकिलो भएको छ। जस्ले गर्दा गत आवमा तिर्ने वित्तीय दायित्व बजेटले विनियोजन गरेको लक्ष्यअनुसार धेरै अर्थात् ४३२ प्रतिशत रकम भुक्तानी गरेर हालसम्म वित्तीय व्यवस्थापन कायम गरेको छ। वित्त व्यवस्थापन शीर्षकमा ३ खर्ब ६७ अर्ब २८ करोड ४५ लाख रुपैयाँ बजेट विनियोजन गरेर सार्वजनिक ऋणको साँवा तथा ब्याजबापतको रकम तिर्ने लक्ष्य लिएको छ। यसअनुसार हालसम्ममा सरकारले राम्रो भुक्तानी अर्थात् १ खर्ब ५८ अर्ब ६६ करोड ३९ लाख रुपैयाँ गरेको छ। राजस्व उठ्यो ५ खर्ब ५९ अर्ब बढी यता समग्र मुलुकको बाह्य क्षेत्रमा सुधार देखिए पनि आन्तरिक अर्थतन्त्र अझै माथि उठ्न हम्मे परेको छ। यस अवस्थामा पनि सरकारको आम्दानीको स्रोत राजस्व कुल लक्ष्यको झन्डै ३९४३ प्रतिशत हाराहारीमा उठाउन सफल भएको छ। सो ६ महिनामा मात्रै राजस्वबापत ५ खर्ब ५९ अर्ब ६० करोड ७४ लाख रुपैयाँ उठाउन सफल भएको छ। राजस्वअन्तर्गत पनि कर राजस्वबाट वर्षभर १२ खर्ब ८४ अर्ब २० करोड ९६ लाख रुपैयाँ उठाउने लक्ष्य राखेकोमा ४ खर्ब ८९ अर्ब ३९ करोड ९२ लाख रुपैयाँ उठाउन सफल भएको छ। यस्तै, गैर कर राजस्वबाट १ खर्ब ३५ अर्ब ९ करोड बराबर उठाउने सोचेकोमा हालसम्म ७० अर्ब २० करोड ८२ लाख उठाउन सफल भएको छ। जुन लक्ष्यको ५१९७ प्रतिशत हो। यस्तै, आम्दानीको स्रोतमा रहेको वैदेशिक सहायता र अनुदानबाट ५२ अर्ब ३२ करोड ६५ लाख रुपैयाँ अनुदान प्राप्त गर्ने लक्ष्य लिएकोमा हालसम्म ७ अर्ब ३७ करोड ६ लाख रुपैयाँ लिएको छ। यो लक्ष्यको १४०९ प्रतिशत हो।"
सुदूरपश्चिमका ६ लाख परिवार भूकम्पको जोखिममा,"टीकापुर : झन्डै पाँच सय वर्षदेखि ठूलो भूकम्प नगएर भूकम्पीय शक्ति सञ्चय भइरहेको मानिने सुदूरपश्चिम महाभूकम्पको उच्च जोखिममा छ। भूकम्पविद्हरूका अनुसार दक्षिणबाट सर्दै आएको इन्डियन प्लेट उत्तरको युरेसियन प्लेट को मुनि घस्रिन खोज्ने क्षेत्रमा परेका कारण पनि पश्चिम नेपाल भूकम्पको उच्च जोखिममा परेको हो। विभिन्न अध्ययनअनुसार पश्चिम नेपालमा सन् १५०५ पछि ठूलो भूकम्प गएको छैन। जमिनमुनि जति बढी समयसम्म ऊर्जा सञ्चित हुन्छ, भूकम्प त्यति नै बढी शक्तिशाली हुने भूगर्भविद्हरू बताउँछन्। पश्चिमोत्तर भारत र पश्चिम नेपालमा ठूलो भूकम्प नगएको पाँच सय वर्ष बढी भइसकेकाले पनि यो क्षेत्र भूकम्पको उच्च जोखिमयुक्त क्षेत्र मानिएको हो, भूकम्प मापन केन्द्र सुर्खेतका प्रमुख भूकम्पविद् चिन्तन तिम्सिनाले भने, ठूलो भूकम्प जाने शक्ति पश्चिम नेपालमा सञ्चय भइरहेकाले पनि यो क्षेत्र भूकम्पको उच्च जोखिममा छ। दुई वर्षयता पश्चिम नेपालमा पटकपटक भूकम्प गइरहनुले हामीलाई सतर्क रहन संकेत गरिरहेको छ। खानी तथा भूगर्भ विभागले गत वर्ष तयार पारेको भूकम्पीय जोखिम नक्सा (एसएचएम) मा समेत पश्चिम नेपाल भूकम्पको बढी जोखिमयुक्त क्षेत्रको रूपमा औंल्याइएको छ। गोरखादेखि पश्चिम भारतको देहरादूनसम्म लामो समय ठूला भूकम्पीय गतिविधि नभएकाले सो क्षेत्रमा बढी ऊर्जा सञ्चित भएर बसेको अनुमान छ। यदि भूकम्प गएमा नेपालको पूर्वदेखि पश्चिमसम्मै फैलिएको चुरे पहाड र त्यस आसपासको क्षेत्रमा भूकम्पबाट बढी क्षति हुनसक्ने सम्भावना नक्सामा औंल्याइएको हो।भूकम्प प्रतिरोधात्मक भौतिक संरचना निर्माण गर्नेदेखि उद्धारलगायतका पूर्वतयारी गर्न साना भूकम्पले हामीलाई संकेत गरिरहेका रूपमा बुझ्नुपर्छ, भूकम्पविद् तिम्सिनाले भने, पश्चिम नेपालमा पटकपटक गइरहेको भूकम्पले ठूलो भूकम्प आउने संकेतका रूपमा पूर्वतयारी गर्न ढिलाइ गर्न हुँदैन भन्ने संकेत गर्छ। भूकम्पविद् तथा भूकम्पसम्बन्धी अध्ययन अनुसन्धान गरिरहेको राष्ट्रिय भूकम्प मापन केन्द्रलेसमेत पश्चिम नेपाल भूकम्पको जोखिममा छ भनिरहँदा भूकम्प जोखिमको न्यूनीकरणका लागि तयारी भने नगण्य देखिन्छ।गरिबीको रेखामुनि रहेका जनसंख्याको बाहुल्यता रहेको पश्चिम नेपाल अन्य प्रदेश भन्दा दुर्गम क्षेत्र हो। पश्चिम नेपालका अधिकांश सर्वसाधारण भूकम्पीय जोखिम बारे जागरुक र सक्षम छैनन्। आर्थिक हिसाबले समेत विपन्नहरूको बाहुल्य रहेको यी क्षेत्रमा सरकारले घरहरूलाई भूकम्प प्रतिरोधी बनाउने कुनै ठोस योजना ल्याएकै छैन। जोखिमको पूर्वजानकारी हुँदासमेत सरकारले जोखिम मोलिरहेका नागरिकका आवासलाई सुरक्षित बनाउन वा पुनर्निर्माण वा प्रबलीकरण गर्ने कुनै योजना बनाएको छैन।दुई वर्षयता मात्रै भूकम्पका दर्जनौं धक्का महसुस गरिरहेका छौं, दुर्गम हुनाले नयाँ भवनहरू बनेका छैनन्, पुराना भवनमा चिराचिरा परेका छन् तर पनि हामी त्यही घरहरूमा बस्न बाध्य छौं, बाजुराको विकट स्वामिकार्तिक गाउँपालिकाका अध्यक्ष भरतबहादुर रोकायाले भने, स्थानीय तहको बजेटले सम्भव छैन। प्रदेश र संघीय सरकारले भूकम्पको जोखिमबारे ध्यान दिनै सकेका छैनन्। हामी त भगवान भरोसा बाँचिरहेका छौं। छ जनाको ज्यानै जाने गरी खप्तड राष्ट्रिय निकुञ्ज डोटी केन्द्रबिन्दु बनाएर २०७९ कात्तिक २३ गते राति गएको ६६ रेक्टर स्केलको भूकम्पले डोटीको पूर्वीचौकी गाउँपालिकामा झन्डै २ हजार घरहरूमा क्षति पुयाएको थियो।सो भूकम्पले क्षति पुयाएका र चर्किएका बाहेक पूर्वीचौकी गाउँपालिकाभित्रका अरू भौतिक संरचना समेत ठूलो भूकम्प थेग्न सक्ने अवस्थामा नरहेको पालिकाका अध्यक्ष रामप्रसाद उपाध्याय बताउँछन्। उपाध्यायका अनुसार भूकम्पका कारण घरहरू चिराचिरा परेर भत्किने अवस्थामा पुगिसक्दासमेत मानिसहरू जीर्ण घरमै बस्न बाध्य छन्। विद्यालय र स्वास्थ्यचौकी भवनको अवस्था पनि उस्तै छ। गाउँपालिकाले चर्किएको घरमा नबस्न तथा जुनसुकै बेला पनि भूकम्प जान सक्ने भएकाले सचेत भएर बस्न नागरिकहरूलाई आग्रह गर्नेबाहेक थप सुरक्षाका काम स्थानीय तहबाट सम्भव नभएको उनले बताए। जोखिममा ६ लाख परिवारराष्ट्रिय जनगणना २०७८ का अनुसार, सुदूरपश्चिम प्रदेशमा ५ लाख ७६ हजार ७७२ परिवार बसोबास गर्छन्। तीमध्ये ५ लाख ४६ हजार परिवारसँग आफ्नै घर छ भने २५ हजार ३८१ परिवार भाडाको घरमा बस्छन्। त्यहाँ २ हजार ३९९ संस्थागत भवन छन्। संरचनाको अवस्था जीर्ण इन्जिनियर रवीन्द्र विष्टका अनुसार तराई क्षेत्रमा २०७२ सालपछि बनेका संरचनाहरू प्रायः भूकम्प प्रतिरोधी बनेका भए पनि पहाडी जिल्लामा नयाँ घर बन्ने क्रम पनि कम भएको र बनेका संरचना पनि जीर्ण छन्। वर्षौंदेखि बनेका घरहरूको उचित मर्मत हुन सकेको छैन। त्यतिमात्रै नभएर यहाँका भौतिक संरचना कति छन् भन्ने बारेमासमेत कुनै अध्ययन भएको पाइँदैन, उनले भने। इन्जिनियर विष्ट सुदूरपश्चिम भूकम्पीय सुरक्षाका दृष्टिकोणबाट यति नै संवेदनशील क्षेत्र रहेकाले सरकारले नयाँ योजना ल्याउन आवश्यक देख्छन्। छैन पूर्वाधारको तयारीनेपालमै ठूलो जोखिम व्यहोरेको २०७२ सालको भूकम्पपछि विपद् जोखिम न्यूनीकरणका लागि सुदूरपश्चिममा प्रदेशस्तरीय आपतकालीन कार्य सञ्चालन केन्द्र चलाइएको छ। केन्द्रले हरेक पालिकामा स्थानीय आपतकालीन कार्यसञ्चालन केन्द्र र जिल्लामा जिल्लास्तरीय आपतकालीन केन्द्र सञ्चालन गरिरहेको छ। भूकम्पको उच्च जोखिममा रहेको सुदूरपश्चिममा केन्द्रले विपद् जोखिम न्यूनीकरण ऐन, प्रादेशिक कार्ययोजना, क्षेत्रगत अवधारणा र विपद् पूर्वतयारी प्रतिकार्य योजना बनाएको प्रदेश आपतकालीन कार्य सञ्चालन केन्द्रका सूचना व्यवस्थापन अधिकृत गौरीलाल बुढाथोकीले बताए। मुख्य रूपमा विपद्बाट हुने क्षति न्यूनीकरणका लागि समुदायको क्षमता अभिवृद्धि गर्न, विभिन्न संघसंस्थालाई एउटै छानामुनि ल्याएर विपद् प्रतिकार्यका कामहरू भइरहेका छन्, अधिकृत बुढाथोकीले भने, विपद् आउँदा हामीले बनाएका संरचनाहरूले काम गर्ने हो तर भूकम्प जोखिमरहित भौतिक पूर्वाधार निर्माण बारे भने संघीय सरकारले नै अग्रसरता देखाउनु जरुरी हुन्छ। नीतिगत रूपमा विपद्को तयारी भइरहेको भए पनि पुराना र जीर्ण भवनको जोखिम न्यूनीकरण गर्ने ठोस योजना प्रदेश र संघीय सरकारसँगै छैन। भूकम्पको जोखिमबारे समुदायस्तरमा सचेतनाको समेत कमी रहेको सुदूरपश्चिममा ठूलो भूकम्प आए मानवीय क्षति समेत हुनसक्ने भूकम्पविद्हरू बताउँछन्।"
"महाभूकम्पको जोखिममा पश्चिम नेपाल, सुरक्षा पूर्वतयारीमा हेलचेक्य्राइँ","जाजरकोट : गत वर्षको भूकम्पले थिलथिलो बनाएको जाजरकोट, रुकुम, सल्यान, डोटी, बाजुरा र बझाङ अझै उठ्न सकेका छैनन्। तर, महाभूकम्प को सम्भावना रहेको पूर्वानुमानले यस क्षेत्रका नागरिकमा झन् त्रास फैलिएको छ। लामो समयदेखि ठूलो भूकम्प नगएका कारण पश्चिम नेपालमा महाभूकम्प जाने खतरा विज्ञहरूले आंकलन गरिरहेका छन्। तर, पनि सरकारको पूर्वतयारी फितलो देखिएको छ। धेरैजसो भूकम्प प्रतिरोधी घर नभएकाले ठूलो भूकम्प गए अवस्था निकै भयावह हुन सक्ने भूर्गभविद् प्राडातारानिधि भट्टराईको चिन्ता छ। किन छ भूकम्पको जोखिममा करिब ५ करोड वर्ष पहिला यी दुई प्लेट आपसमा जुधेका थिए। त्यति बेला दक्षिणतिर अवस्थित समुद्र हरायो र इन्डियन प्लेट युरेसियम प्लेटको मुनि छियो। त्यो छिर्ने क्रम आज पनि जारी रहेको भूगर्भविद् भट्टराईको भनाइ छ। चट्टानहरूले एकअर्काको दबाब थेगुन्जेल भूकम्प जाँदैन। जब दबाब थेग्न सक्दैनन् र चट्टान फुट्न थाल्छन्, भट्टराई भन्छन्, त्यो शक्ति भूकम्पको रूपमा बाहिर आउँछ। पृथ्वी भित्रका दुई प्लेटबीचको त्यो शक्ति भूकम्पको रूपमा क्षीण भएपछि मात्रै त्यो ठाउँ पहिलाको अवस्थामा फर्किन्छ। नेपाल अथवा हिमालय क्षेत्रमा भूकम्प जानुको कारण पनि यही हो। अर्का भूगर्भविद् प्रल्हाद बानियाँका अनुसार जति धेरै समयसम्म चट्टानहरूले शक्ति थेग्न सक्छन्, त्यति बेलासम्म भूकम्प जाँदैन। जब थेग्न सक्दैन, तब भूकम्प जान्छ। नेपाल भूकम्पीय उच्च जोखिममा त छँदै छ। त्यसमा पनि पश्चिम नेपालमा लामो समयदेखि ठूला भूकम्प नगएकाले महाभूकम्पको जोखिम रहेको उनको भनाइ छ। विगत ५ सय वर्षदेखि यस क्षेत्रमा ठूलो भूकम्प गएको छैन। यस कारण पनि त्यहाँ शक्ति सञ्चित भएर बसेको छ। उनका अनुसार सन् १९०५ मा पश्चिमको काँगडामा ठूलो भूकम्प गएको थियो। यस्तै पूर्वी नेपालमा विसं १९९० मा महाभूकम्प गयो। मध्य नेपालमा सन् १८९० मा पनि शक्तिशाली भूकम्प गएको थियो। त्यसको दुई सय वर्षभन्दा कम समयमै अर्को शक्तिशाली भूकम्प गएको थियो। यस कारण भूकम्पको उच्च जोखिममा नेपालको गोर्खादेखि भारतको देहरादूनसम्मको भूभागमा ठूलो भूकम्प नगएका कारण यहाँ महाभूकम्प जान सक्छ भनेर भनिएको हो। तर, कुन ठाउँमा जान्छ भनेर भन्न सक्ने अवस्था नरहेको उनले बताए। यस्तै, ठूलै भूकम्प जाने गरी अर्को ठूलो शक्ति पूर्वी क्षेत्रमा पनि तयार भइसकेको राष्ट्रिय भूकम्प मापन तथा अनुसन्धान केन्द्रका वरिष्ठ भूकम्पविद् भरतप्र्रसाद कोइरालाले जानकारी दिए। नेपालको पूर्वी र पश्चिम क्षेत्रमा महाभूकम्प जाने शक्ति सञ्चित भएका कारण ठ्याक्कै यही क्षेत्रमा जान्छ भन्ने अवस्था नरहेको उनको भनाइ छ। उनका अनुसार भूकम्प निम्त्याउने प्लेटहरू कता र कुन जमिनमा चलिरहेका छन् भनेर स्याटेलाइटबाट हेर्न सकिन्छ। अधिकांश ग्रामीण भेगमा ढुंगामाटोका कच्ची घर छन्। नयाँ बनिरहेका पक्की भवनमा पनि भवन निर्माण संहिता लागू हुन सकेको छैन। धेरै जसोका भूकम्प प्रतिरोधी घर नहुँदा ठूलो भूकम्प आए अवस्था निकै भयावह हुन सक्छ।प्राडातारानिधि भट्टराई, भूगर्भविद् नेपालको पूर्वी र पश्चिम क्षेत्रमा महाभूकम्प जाने शक्ति सञ्चित भएका कारण ठ्याकै यही क्षेत्रमा जान्छ भन्ने अवस्था छैन। लामो समयसम्म महाभूकम्प पश्चिममा नगएकाले त्यहाँको चिन्ता बढेको हो तर चिन्ता पूर्वतिर पनि गर्नुपर्ने अवस्था छ।भरतप्रसाद कोइराला  वरिष्ठ भूकम्पविद्, राष्ट्रिय भूकम्प मापन तथा अनुसन्धान केन्द्र सामान्यतयाः भूकम्प जतिनजिक र कम गहिराइ तथा ठूलो मानको गयो त्यति नै बढी जमिन हल्लिन्छ। सोही अनुपातमा क्षतिको सम्भावना हुन्छ। चार म्याग्निच्युडभन्दा बढीको भूकम्प गएमा मात्र सर्वसाधारणमा उत्सुकता जाग्छ।मोनिका झा  प्रवक्ता, राष्ट्रिय भूकम्पमापन तथा अनुसन्धान केन्द्र डोटी र जाजरकोटमा भूकम्प पछिको पुनर्निर्माण माघको पहिलो सातादेखि क्षतिको विस्तृत आकलन (डीडीए) सुरु हुनेछ र स्थायी आवासका लागि अनुदान दिने प्रक्रिया थालिनेछ। पीडितलाई तीन किस्तामा ४ लाख रुपैयाँ उपलब्ध गराउने छ।डा डिजन भट्टराई प्रवक्ता, राष्ट्रिय विपद् , जोखिम न्यूनीकरण तथा व्यवस्थापन प्राधिकरण यस्तै, भूकम्प गइसकेपछि त्यसको हल्लाइले केही सेकेन्डअघि मात्र पूर्वसूचना पाउन सकिने उनको भनाइ छ। उनका अनुसार भूकम्प सुरु हुँदा केन्द्रबिन्दुभन्दा बाहेकका स्थानहरू (जति टाढा भए) मा कम्पन हुनुभन्दा ६७ सेकेन्डअघि मात्र थाहा हुन्छ। कसरी सुरक्षित हुने ? भूकम्पको अति जोखिममा रहेको नेपालमा सबै घरहरू सुरक्षित हुनु नै मानिस सुरक्षित हुनु हो। नयाँ बन्ने सम्पूर्ण घर तथा भौतिक संरचनाहरू सुरक्षित बनाउनेतर्फ तिनै तहका सरकार र सम्बन्धित ब्यक्तिले पनि चासो दिनुपर्छ। यसलाई भरपर्दो कसरी बनाउने भनेर तालिम तथा सचेतना दिनु राज्य तथा सरोकारवाला निकायको दायित्व हो। त्यसका लागि विज्ञहरूसँग समन्वय गरेर भूकम्पबाट सुरक्षित रहने सकिने भूकम्पविद् कोइरालाले बताए। भूकम्पविद्हरू ६ म्याग्निच्युडमुनिका भूकम्पलाई साना कम्पनका रूपमा मान्छन्। ६ देखि ७ म्याग्निच्युडसम्मका भूकम्पलाई मझौला र ७ देखि ८ म्याग्निच्युडसम्मका भूकम्पलाई शक्तिशाली वर्गमा राख्छन्। ८ भन्दा माथि म्याग्निच्युडका भूकम्पलाई महाभूकम्पका रूपमा राखिने राष्ट्रिय भूकम्प मापन केन्द्रका उपमहानिर्देशक तथा प्रवक्ता मोनिका झाले बताइन्। पश्चिम नेपालमा महाभूकम्प नै निम्त्याउन सक्ने शक्ति जमीनमुनि सञ्चय भएर बसिरहेकाले अहिलेको भूकम्पले त्यस्तो शक्ति बाहिर निकाल्न खासै भूमिका नखेलेको प्रवक्ता झा बताउँछिन्। पाँच शताब्दी पहिले गएको भूकम्पले कहाँ र कस्तो असर पारेको थियो भन्ने अभिलेख छैन। तर, भारतीय र युरेसियन प्लेटको घर्षण जारी रहेकाले आठ म्याग्निच्युडभन्दा ठूलो भूकम्प पश्चिम नेपालमा आउन सक्ने जोखिम रहेको भूकम्पविद् कोइराला बताउँछन्। भारतीय उपमहाद्वीपको भूगर्भको चट्टानको तह उत्तरतिर सरेर युरेसिएन प्लेटमा धसिइरहेका कारण सिंगो हिमालय क्षेत्र भूकम्पीय जोखिममा रहेको विज्ञहरूले बताउने गरेका छन्। एक म्याग्निच्युडको भूकम्प ३२ गुणा शक्तिशालीभूकम्पविद्हरू एक म्याग्निच्युडको भूकम्प ३२ गुणा शक्तिशाली हुने बताउँछन्। अर्थात्, ६ म्याग्निच्युडको भूकम्प जाँदा जमिनमुनिबाट जति शक्ति निष्कासन हुन्छ, ७ म्याग्निच्युडको भूकम्प जाँदा ३२ गुणा धेरै शक्ति निस्किन्छ। अर्थात्, ६ म्याग्निच्युडका ३२ वटा भूकम्पले निकाल्ने शक्ति सात म्याग्निच्युडको एउटै भूकम्पले जमिनमुनिबाट निकाल्छ। ८ म्याग्निच्युडको भूकम्प जाँदा अर्को ३२ गुणा शक्ति क्षय हुन्छ। यसको अर्थ ६ म्याग्निच्युडको तुलनामा ८ म्याग्निच्युडको भूकम्प जाँदा एक हजार २४ गुणा धेरै शक्ति मोचन हुन्छ। जति ठूलो भूकम्प गयो उति धेरै भूगर्भमा सञ्चित ऊर्जा बाहिर निस्किन्छ। काठमाडौंदेखि दक्षिणी भाग पनि जोखिममात्यसो त पश्चिम नेपालमा मात्रै होइन, राजधानी काठमाडौं वरपर पनि शक्तिशाली भूकम्पको जोखिम टरेको छैन। गोरखा केन्द्रबिन्दु भएको २०७२ सालको ७८ म्याग्निच्युडको भुइँचालोले गोरखादेखि दोलखारामेछापसम्मको करिब १५० किमी क्षेत्रफलसम्मको भूसतहमुनि सञ्चित शक्ति निकालेको थियो। तर, भूकम्प विद्हरूका अनुसार काठमाडौंभन्दा दक्षिणतिरको जमिनमुनि सञ्चय भएर बसेको शक्ति मोचन भएको छैन। राष्ट्रिय भूकम्प मापन तथा अनुसन्धान केन्द्रका वरिष्ठ भूकम्पविद् भरतप्रसाद कोइराला चुरेसम्म चिरिएर निष्कासन हुनुपर्ने शक्ति काठमाडौंको दक्षिणभन्दा तलतिर सञ्चय भएर बसेको बताउँछन्। यसले गर्दा काठमाडौं र वरपर भूकम्पको जोखिम यथावत् छ। यद्यपि गोरखा भूकम्प र त्यसपछि लगातार आइरहेका परकम्पले जमिनमुनि जम्मा भएको भूकम्पीय शक्तिलाई क्षीण बनाइरहेको कोइराला बताउँछन्। कोइराला भन्छन्, गोरखा भूकम्पले यस क्षेत्रको भूसतहमुनि जम्मा भएको भूकम्पीय शक्ति क्षीण बनाएको त हो तर त्यस्तो शक्ति ननिख्रिइसकेकाले फेरि पनि ठूलो भूकम्प नआउला भन्न सकिँदैन। पूर्वीभाग पनि जोखिममादेशको पूर्वी भागमा १९९० साल यता ठूलो भूकम्प गएको छैन। मध्यभागमा २०७२ को भूकम्पले केही अंशमा शक्ति क्षयीकरण गरे पनि अझै पनि ठूलो शक्ति भूगर्भमा सञ्चित छ। पश्चिमतिर त पछिल्लो ५०० वर्षयता ठूला भूकम्प नै गएको छैन। भारतीय उपमहाद्वीप र युरेसियन क्षेत्रको चट्टानका तहहरू आपसमा धसिने क्षेत्रको केन्द्रमा पर्ने सिंगो हिमाली भूभाग सधैं भूकम्पको उच्च जोखिममा छ। ठूला भूकम्प जान जति समय लाग्यो, उति बढी शक्ति जमिनमुनि सञ्चय भएर बस्छ। कालान्तरमा सञ्चित ऊर्जा पनि थपिने भएकाले थप शक्तिशाली भूकम्प जाने जोखिम बढ्छ। सामान्यतया : भूकम्प जतिनजिक र कम गहिराइ तथा ठूलो मानको गयो त्यति नै बढी जमिन हल्लिन्छ। सोही अनुपातमा क्षतिको सम्भावना हुन्छ। राष्ट्रिय भूकम्पमापन तथा अनुसन्धान केन्द्रकी उपमहानिर्देशक झाका अनुसार, चार म्याग्निच्युडभन्दा बढीको भूकम्प गएमा मात्र सर्वसाधारणमा उत्सुकता जाग्छ। जति ठूलो भूकम्प गयो सोही तुलनामा धेरै र लामो समयसम्म परकम्प जाने गर्दछन्, उनले भनिन्। भूकम्पको केन्द्रबिन्दु (दूरी), उद्गम विन्दु (गहिराइ), दरारको दिशा, भौगर्भिक बनावटलगायतका कारणले अधिकांशले ससाना भूकम्पपराकम्प थाहा नै नपाउने भूकम्पविद्हरू बताउँछन्। जाजरकोट भूकम्पको अवस्था र सरकारी तयारीभूकम्प गएको १४ महिना बितिसक्दा पनि पुनःस्थापना र पुनर्निर्माणमा सरकारी उदासीनता र ढिलासुस्तीले पीडितहरूको बिजोग भएको छ। भूकम्पपीडितहरू अस्थायी टहरामा चिसोले कठ्याँग्रिन थालेका छन्। १५४ जनाको ज्यान जाने गरी जाजरकोटको रामीडाँडा केन्द्रबिन्दु भएर भूकम्प गएको १४ महिना बितिसक्दा पनि सरकारी बेवास्ताले गर्दा भूकम्पपीडित टहरामै गुजरा चलाउन बाध्य छन्। गत वर्ष चिसोका कारण जाजरकोट र रुकुम पश्चिममा गरी ४३ जना नागरिकको ज्यान गएको थियो भने वर्षातको बेला पहिरोले टहरा पुरिँदा १० जना नागरिकले ज्यान गुमाए। भूकम्पको साढे चौध महिना बितिसक्दा पनि अस्थायी अवासकै दोस्रो किस्ता रकम ६० प्रतिशत लाभग्राहीले पाउन सकेका छैनन्। डोटी र जाजरकोटमा भूकम्प पछिको पुनर्निर्माण माघको पहिलो सातादेखि सुरु गरिने भनिएपछि पीडित उत्साहित छन्। तत्काल क्षतिको विस्तृत आकलन (डीडीए) सुरु हुनेछ र स्थायी आवासका लागि अनुदान दिने प्रक्रिया थालिने गरिने राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता डा डिजन भट्टराईले बताए। उनका अनुसार जाजरकोट र डोटी भूकम्पपीडितलाई सरकारले स्थायी आवासका लागि तीन किस्तामा चार लाख रुपैयाँ उपलब्ध गराउने छ। सरकारले सुरुमा पहिलो किस्ताबापत ५० हजार, संरचना निर्माण गरेपछि दोस्रो किस्ता २ लाख ५० हजार र अन्तिम किस्ता १ लाख रुपैयाँ उपलब्ध गराउने छ। पुनर्निर्माण ३ वर्षभित्र सक्ने सरकारी लक्ष्य छ। जाजरकोट केन्द्रबिन्दु भएको भूकम्पबाट क्षतिग्रस्त १७ जिल्लामा मात्र ९५ हजार ७ सय ८७ घर पुनर्निर्माण गर्नुपर्ने देखिएको छ। डोटीमा भूकम्प प्रभावित क्षेत्रमा ९ै हजार ६ सय घर पुनर्निर्माण गर्नुपर्ने देखिएको छ। लाभग्राही छुटपुट भए विवरण पठाउन सम्बन्धित पालिकालाई पत्राचार पनि गरेको जनाइएको छ। पालिकामा एक सय ५० घरसम्म क्षतिग्रस्तका हकमा पालिकामार्फत क्षतिको विस्तृत आकलन गरिने भएको छ। त्योभन्दा धरै क्षतिका हकमा प्राधिकरणले नै इन्जिनियर पठाउनेछ। भूकम्पपीडितले भने अस्थायी आवासको जस्तो झन्झटिलो प्रक्रिया नअपनाएर छिटोछरितो हुने गरी पुनर्निर्माणको प्रक्रिया थाल्न आग्रह गरेका छन्। भेरी नगरपालिका २ का बिर्खबहादुर कार्कीले अनुदान दिने प्रक्रिया छिटोछरितो बनाएर टहराबाट छिटो स्थायी संरचनामा सार्नुपर्ने बताए।"
विपिनको रिहाइका लागि परराष्ट्रमन्त्रीको दौडधुप,"युद्धविराम गर्ने सहमतिका लागि इजरायल र हमास दुवै पक्ष सहमति नजिकै पुगेका छन् । काठमाडौं : हमास समूहको नियन्त्रणमा रहेका नेपाली विद्यार्थी विपिन जोशीको रिहाइका लागि परराष्ट्र मन्त्रालयले कूटनीतिक पहल थालेको छ । हमास समूहले आफ्नो नियन्त्रणमा रहेकामध्ये केहीलाई अपहरण मुक्त गर्न लागेको भन्ने समाचार आएपछि परराष्ट्रमन्त्री डा आरजु राणा देउवाले हमाससँग सम्पर्कमा रहेका र युद्धविरामका लागि मध्यस्थता गरिरहेका देशहरूलाई विपिनको रिहाइका लागि थप पहल गरिदिन तीव्रता दिएकी हुन् । इजरायल हमास लडाइँको १४ महिनापछि गाजामा युद्धविराम हुने लगभग निश्चित भएको अन्तर्राष्ट्रिय समाचार संस्था रोयटर्सले जनाएको छ । युद्धविराम गर्ने सहमतिका लागि इजरायल र हमास दुवै पक्ष सहमति नजिकै पुगेका छन् । गाजामा युद्धविरामको पहल गरिरहेका दुवैतर्फका मध्यस्थकर्ताहरू मंगलबार राति कतारको दोहामा अन्तिम वार्ताका लागि भेट्ने भएका छन् । मध्यस्थकर्ताले सोमबार इजरायल र हमासलाई सम्झौताको अन्तिम मस्यौदा बुझाइसकेका छन् । यसलाई इजरायलगाजा युद्धबिरामको ब्रेक थ्रु पनि भनिएको छ । मध्यरातमा भएको ब्रेकथ्रुमा हमास, इजरायल, अमेरिकी राष्ट्रपति जो बाइडेनलगायत अन्य छिमेकी देशहरूका प्रतिनिधिहरू भएको अन्तर्राष्ट्रिय सञ्चारमाध्यमले बताएका छन् । अमेरिकी राष्ट्रपति जो बाइडेनले कतारमा हुन लागेको मध्यस्थकर्ताको वार्ताका विषयमा सोमबार एक कार्यक्रममा भनेका थिए, यो सम्झौताले बन्धकहरूलाई मुक्त गर्ने छ र लडाइँ रोक्ने छ । यसले इजरायललाई सुरक्षा प्रदान गर्न र हमासले सुरु गरेको युद्धमा पीडित भएका प्यालेस्टिनीहरूलाई मानवीय सहायता पुर्याउन सहज हुनेछ । गत अक्टोबर ७ मा हमासले इजरायलमा आक्रमण गरेयता इजरायलले गाजामा लगातार हमास लक्षित आक्रमण गरिरहेको छ । त्यतिबेला इजरायलमा १ हजार २ सय जना मारिएका थिए । मारिनेमा १० जना नेपालीसमेत थिए । हमासले २४० जनालाई बन्धक बनाएको बताइरहेको छ । त्यसमा नेपालका विपिन जोशी पनि छन् । गाजामा हुन लागेको ब्रेकथ्रुले विपिन जोशीको रिहाइ हुने आशा पलाएको मन्त्री राणाले उल्लेख गरेकी छन् । मन्त्री राणाले मंगलबार बिहान कतारका विदेश राज्यमन्त्री डा मोहम्मद बिन अब्दुलाजिज अल खुलाइफीसँग फोनवार्ता गरेकी छन् । मन्त्री डा खुलाइफी कतार सरकारका तर्फबाट हमाससँगको शान्तिवार्ताका लागि प्रमुख वार्ताकार एवं मध्यस्थकर्ता हुन् । मन्त्री राणाले कतारका मन्त्री खुलाइफीसँगको फोनवार्तामा हमासले आफ्नो नियन्त्रणमा रहेकामध्ये केही बन्दीलाई अपहरणमुक्त गर्न लागेको समाचार आएकाले विपिनको रिहाइका लागि विशेष पहल गरिदिन आग्रह गरेकी हुन् । मन्त्री राणाले कतार नेपालको सदैव हितैषी मित्रराष्ट्र रहेको प्रसंग उल्लेख गर्दै कतारले हमाससँगको सम्पर्कमा रहेर शान्ति वार्ताका लागि युद्धविराम गराउन विशेष पहल गरिरहेकाले विपिनको रिहाइका लागि विशेष पहल गरिदिन अपिल गरेकी हुन् । त्यस क्रममा कतारका मन्त्री खुलाइफीले हमासहरूलाई इजरायलसँग युद्धविराममा ल्याउने विषय सकारात्मक रूपमा अघि बढिरहेको र हमासको अपहरणमा रहेकाहरूको मुक्तिका लागि कतार सरकारले पहल गरिरहेको जानकारी गराएका थिए । खुलाइफीले विपिनको रिहाइका लागि अपिल गर्ने विषय आफूहरूले प्राथमिकतामा राखेको बताउँदै सकेसम्म पहिलो चरणमै र त्यो सम्भव नभएमा बाँकीको रिहाइका क्रममा विपिन अपहरण मुक्त हुने आश्वासन दिएका थिए । यसअघि मन्त्री राणाले इजिप्ट सरकारलाई पनि विपिनको रिहाइमा सहयोग गरिदिन आग्रह गरेकी थिइन् । इजिप्ट सरकार पनि हमासको सम्पर्कमा रहेर युद्धविरामका लागि पहल गरिरहेको छ । गत साता परराष्ट्रमन्त्री राणाले इजिप्ट र कतारका राजदूतमार्फत दुवै देशसँग विपिनको रिहाइका लागि विशेष पहल गरिदिन आग्रह गरेकी थिइन् । यसअघि उनले गत सातानै नेपालका लागि इजरायली राजदूत समुलिक एरी बासमार्फत इजरायल सरकारसँग पनि सो आग्रह गरेकी छन् । राजदूत बासले मन्त्री राणासँग हमास समूहले ३४ जनालाई रिहा गर्न लागेको र त्यसमा वृद्धवृद्धा, महिला, बालबालिका र नाजुक स्वास्थ्य अवस्थाका व्यक्ति रहेको समाचार इजरायल सरकारले प्राप्त गरेको जानकारी गराएका थिए । सुदूरपश्चिम विश्वविद्यालयको कृषि तथा विज्ञान संकायमा अध्ययनकै क्रममा लर्न एन्ड अर्न कार्यक्रमअन्तर्गत अघिल्लो वर्षको भदौमा इजरायल गएका थिए ।"
असारभित्र १ लाखलाई लालपुर्जा दिन्छौं,"२०४६ सालदेखि हालसम्म ढेड दर्जन आयोग गठन भए। तर, दलित, भूमिहीन सुकुम्बासी र अव्यवस्थित बसोबासीको समस्या समाधान भएनन्। आयोगहरू अधिकार सम्पन्न नहुँदा सुकुम्बासीले जग्गाको लालपुर्जा पाउन सकेनन्। केपी ओली नेतृत्वको सरकारले अधिकार सम्पन्न आयोग गठन गरी काम सुरु गरेको छ। १ देशभरिको भूमि समस्या समाधान गर्न आयोग गठन गरिएको छ। दुई महिना अघि आयोगले पदाधिकारी पायो। जिल्ला अध्यक्षहरू पनि चयन भए। अब दु्रतगतिमा काम हुन्छ। २ भूमि समस्या समाधानका लागि आयोगमा १० लाख ९६ हजार ६७० वटा निवेदन परेको थियो । धेरै निवेदनको प्रक्रिया अन्तिम चरणमा छ। विगतको आयोगको कामको स्वामित्व लिएर बाँकी काम थालेका छौं। ३ भूमि समस्या समाधानका लागि कानुनमा सुधार गरेका छौं। वितरण गरिने जग्गाको पहिचान र थप जग्गाको खोजी गरिएको छ। अब वन, उत्पादनशील जग्गा र निकुञ्जलाई भेरिफाइ गर्छौं। ४ तीन वर्षभित्र भूमिका समस्या समाधान गर्छौं। लालपुर्जा माग्दै परेका निवेदनमाथि छानबिन गरेर लालपुर्जा दिन्छौं। ५ पहिलो चरणमा भूमिहीन दलित सुकुम्बासीलाई लालपुर्जा दिन्छौं। त्यसपछि अव्यस्थित बसोबासीको समस्या समाधान गर्छौं। ६ छुटफुटका लागि ३५ दिने सूचना आह्वान गर्छौं। हुकुमबासीलाई लालपुर्जा दिनेलाई कानुनी डन्डा चलाइन्छ। यसअघि वितरण गरिएका अबैध जग्गाहरू फिर्ता ल्याउँछौं। नक्कली, किर्ते र जग्गा कब्जा गर्न दिइने छैन। विगतमा पीडितलाई न्याय दिलाइन्छ। ७ असार मसान्तभित्र १ लाख भूमिहीन दलित, सुकुम्बासी र अव्यवस्ति बसोबासीलाईलाई लालपुर्जा दिन्छौं। (रिजाल भूमि समस्या समाधान आयोगका अध्यक्ष हुन्।)"
अदालतले भन्यो रवि लामिछानेले गोर्खा मिडियामा लगानी गर्न भनी निवेदन दिएको देखियो,"काठमाडौं : कालिमाटीस्थित स्वर्णलक्ष्मी सहकारीको रकम अपचलन मुद्दामा स्वतन्त्र पार्टीका सभापति एवं पूर्वगृहमन्त्री रवि लामिछानेलाई ६० लाख धरौटीमा छोड्न काठमाडौं जिल्ला अदालतले आदेश दिएको छ। जिल्ला न्यायाधीश माधव अधिकारीको इजलासले बुधबार लामिछानेलाई धरौटीमा छोड्न आदेश दिएको हो। लामिछानेले इन्कारी बयान दिए पनि १,८०,००० थान शेयरमा लगानी गर्न इच्छा भएको भन्दै निवेदन दिएको आदेशमा उल्लेख छ। 'स्वर्णलक्ष्मी बहुउद्देश्यीय सहकारी संस्थाबाट गोर्खा नेटवर्क मिडिया प्रालिको खातामा आएका रकमका बारेमा आफूलाई केही थाहा नभएको। आफूले कुनै रकम लिए खाएको नहुँदा निर्दोष छु भनी कसूरमा इन्कार रही बयान गरेको देखिए पनि प्रतिवादी रवि लामिछाने गोर्खा मिडिया नेटवर्क प्रालिका विक्रीमा रहेको १,८०,००० थान शेयरमा लगानी गर्न इच्छा भएको निवेदन माग वमोजिम यस प्रालिमा विक्रीमा रहेको शेयर मध्ये १,८०,००० शेयर खरिद गर्न अनुमति पाउँ भनी निवेदन दिई शेयर लिएको देखिंदा निजले उक्त प्रा लि को शेयर खरिद गरिलिएको देखिइ निज प्रतिवादी गोर्खा नेटवर्क मिडिया प्रालिको शेयर होल्डर एंव प्रबन्धक निर्देशक समेत रहेको देखियो,' आदेशमा भनिएको छ। लामिछाने प्रस्तुत वारदातमा कसूरदार होइनन् भन्नसक्ने अवस्था नेदिएको भन्दै मुद्दाको प्रकृतिसमेतलाई मध्यनजर राखी मुद्दाको कारबाहीको सिलसिलामा प्रमाण परीक्षण गर्दै जाँदा ठहरे बमोजिम हुने गरी मुद्दा पुर्पक्षको प्रयोजनका लागि हाललाई मुलुकी फौजदारी कार्यविधि संहिता, २०७४ को दफा ६८ र ७२ समेतका आधारमा यी प्रतिवादी रवि लामिछानेबाट रु ६०,००,००० (साठ्ठी लाख रुपैयाँ) नगद धरौट वा सो बराबरको जेथा जमानत दिए लिई तारीखमा राख्न आदेश दिइएको हो।"
वरिष्ठ अधिवक्ता त्रिपाठीमाथि आफ्ना नेताकार्यकर्ताको संलग्नता भेटिए कारबाही गर्छौं : रास्वपा,"काठमाडौं : राष्ट्रिय स्वतन्त्र पार्टी (रास्वपा)ले वरिष्ठ अधिवक्ता दिनेश त्रिपाठीमाथि भएको हातपात भएको घटनाप्रति ध्यनाकर्षण जनाएको छ। उक्त घटनामा पार्टीका नेताकार्यकर्ताको संलग्नता भेटिएमा विधानबमोजिम कारबाही गर्ने रास्वपा प्रवक्ता मनिष झाले जानकारी दिए। दोषी जो कोही भएपनि निजलाई कानुन बमोजिम कारबाहीका लागि सम्बन्धित निकायको ध्यानाकर्षण गराउने रास्वपाले जनाएको छ। 'सहकारी बचत अपचलन सम्बन्धी मुद्दाको बहस पश्चात् अदालतबाट निस्किँदै गर्दा काठमाडौं जिल्ला अदालत परिसरभित्र वरिष्ठ अधिवक्ता दिनेश त्रिपाठीमाथि हातपात भएको घटनाप्रति हाम्रो गम्भीर ध्यानाकर्षण भएको छ। यस किसिमको व्यवहार कानुनी शासन, सुदृढ राजनीतिक अभ्यास र न्यायप्रति विश्वास राख्ने राजनीतिक दलका लागि कदापी स्वीकार्य छैन। यस विषयमा राष्ट्रिय स्वतन्त्र पार्टीको सम्बन्धित अनुशासन आयोगको समेत ध्यानाकर्षण भएको छ र सो घटनामा यदि पार्टीको कुनै पनि सदस्यको संलग्नता भेटिएमा पार्टी विधान बमोजिम कारबाही हुने स्पष्ट पार्न चाहन्छौं। साथै दोषी जो कोही भएपनि निजलाई कानुन बमोजिम कारवाहीका लागि सम्बन्धित निकायको ध्यानाकर्षण गराउँदछौं,' रास्वपाले जारी गरेको विज्ञप्तिमा भनिएको छ।"
पर्यटन राज्यमन्त्री अरुण चौधरीको योग्यता विवादसम्बन्धी मुद्दा खारेज,"काठमाडौं : सर्वोच्च अदालतले कैलाली२ बाट निर्वाचित नागरिक उन्मुक्ति पार्टीका सांसद अरुण कुमार चौधरीको योग्यता विवादसम्बन्धी मुद्दा खारेज गरेको छ। प्रधानन्यायाधीश प्रकाशमान सिंह राउत, न्यायाधीहरू सपना मल्ल प्रधान, कुमार रेग्मी,हरिप्रसाद फुयाल र डामनोजकुमार शर्मा सम्मिलित संवैधानिक इजलासले बुधबार पर्यटन राज्यमन्त्रीसमेत रहेका चौधरीविरुद्धको मुद्दा खारेज गरेको हो। अधिवक्ता वसन्त जोशीले चौधरीले फौजदारी मुद्दामा कैद बाँकी नै रहेको अवस्थामा ढाँटेर उम्मेदवारी दर्ता गराएकाले सांसद पद खारेजीको माग गर्दै २०७९ चैत्र १६ गते सर्वोच्चमा रिट दायर गरेका थिए। निर्वाचन आयोग, प्रधानमन्त्री तथा मन्त्रिपरिषदको कार्यालय, संघीय संसद सचिवलाय,राष्ट्रपति कार्यालय र अरुण कुमार चौधरीलाई रिट निवेदनमा प्रतिवादी बनाइएको थियो। सार्वजनिक सम्पत्तिमा आगजनी गरेको मुद्दामा दोषी ठहर भएका चौधरीलाई राष्ट्रपति विद्यादेवी भण्डारीले आममाफी दिएपछि रिहा भएका थिए। रिहा भएपछि उनको सांसद पद जोगिएको थियो। सरकारले दिएको आममाफी बदर गर्दै सांसद पद खारेज गरी कैलाली२ मा उपनिर्वाचन हुनुपर्ने माग रिटमा गरिएको थियो। कैलालीको गोराङगा खोलाबाट ढुंगा लिएर लम्की जाँदै गएको ट्याक्टरमा २०६६ भदौ ३ गते आगजनी भएको थियो। ट्याक्टर धनी मोतिपुरका महादेव बजगाईले ट्याक्टरमा आगो लगाइदिएको भनी परशुराम चौधरी,अरूण चौधरी र वीरबहादुर चौधरीविरुद्ध उजुरी दिएका थिए। सोही मुद्दामा सांसद चौधरीलाई जिल्ला अदालत कैलालीले ६ महिना कैद सजाय र ८ लाख १९ हजार रुपैयाँ भराउने फैसला गरेको थियो। सोही मुद्दा कार्यान्वयनका लागि उनी बाँकेको कोहलपुरबाट १९ माघ २०७९ पक्राउ परेका थिए। उनी २० माघ २०७९ मा जेल चलान भएका थिए। मुद्दामाथि सुनुवाइका लागि १६ पटक पेशी तोकिएको थियो। २९ चैत्र २०७९ मा बसेको संवैधानिक इजलासले मुद्दामा सुनुवाइ गर्दै अन्तरिम आदेश जारी नहुने भन्दै अग्राधिकार दिएको थियो। बीचमा पेशी तोकिए पनि सुनुवाइ हुन सकेको थिएन। संवैधानिक इजलासले १७ पुसमा मुद्दाको निर्णय सुनाउने मिति तोकेको थियो। तर मिति सारेर आज सर्वोच्चले मुद्दाको निर्णय सुनाउने भएको हो।"
राष्ट्रपतिले जारी गरेको भूमिसम्बन्धी अध्यादेशमा के छ?,"काठमाडौं : राष्ट्रपति रामचन्द्र पौडेलले भूमिसम्बन्धी अध्यादेश जारी गरेका छन्। मन्त्रिपरिषद् बैठकले सिफारिस गरेको भूमिसम्बन्धी केही नेपाल ऐनलाई संशोधन गर्ने अध्यादेश, २०८१ लाई राष्ट्रपति पौडेलले बुधबार जारी गरेका हुन्। नेपालको संविधानको धारा ११४ को उपधारा (१) बमोजिम नेपाल सरकार, मन्त्रिपरिषद्को सिफारिसमा उक्त अध्यादेश जारी गरिएको राष्ट्रपति कार्यालयका प्रवक्ता शैलजा रेग्मी भट्टराईले बताइन्। अध्यादेशमा के छ? त्यस्तै सुरु नापी हुँदाका बखत गौचर, हाट, घाट, बजार वा वन क्षेत्र या बुट्यानले ढाकिएको भनिएको तर त्यस्तो जग्गामा घर टहरा बनाई लामो समयदेखि बसोबास गरेका भूमिहीन दलित, भूमिहीन सुकुम्बासीलाई निःशुल्क र अव्यवस्थित बसोबासीलाई तोकिएको दस्तुर लिई जग्गाको स्वामित्व उपलब्ध गराउने व्यवस्था गरिएको छ।"
विशेष अधिवेशन बोलाउन संयुक्त पहल गर्ने विपक्षी दलहरूको निर्णय,"काठमाडौं : विपक्षी दलहरूले संसद अधिवेशन बोलाउन सरकारले आलटाल गरे विशेष अधिवेशन बोलाउन पहल गर्ने निर्णय गरेका छन्।बुधबार प्रमुख प्रतिपक्षी दल नेकपा माओवादी केन्द्रका अध्यक्ष पुष्पकमल दाहाल 'प्रचण्ड' को आह्वानमा बसेको विपक्षी दलहरुको बैठकले विशेष अधिवेशन बोलाउन पहल गर्ने निर्णय गरेका हुन्। बैठकका निर्णय जानकारी गराउँदै माओवादी केन्द्रका उपमहासचिव वर्षमान पुनले नियमित अधिवेशन बोलाउन विपक्षी दलहरूको माग रहेको बताए। उनले भने,' नियमित अधिवेशन बोलाउनुपर्ने विपक्षी दलहरूको माग छ। नियमित अधिवेशन नबोलाए विशेष अधिवेशन बोलाउन पहल गर्छौं।' दुई तिहाईको बलमा जनताको आवाज दवाउनेसम्मको कोशीस भइरहेको बैठकको ठहर रहेको उनले बताए। त्यस्तै बैठकले दलसम्बन्धी विधेयकमा साना दलको आवाज कमजोर पार्ने षडयन्त्र भइरहेको र दुईदलीय व्यवस्थातर्फ देशलाई लैजाने कोशीस बेठिक रहेको निष्कर्ष निकालेको पनि पुनले जानकारी गराए। प्रतिपक्षी दलको साझा धारणा बनाउन अनौपचारिक ड्राफ्ट कमिटी बनाएको उनले बताए । बैठकका विभिन्न ६ प्रतिपक्षी दलका नेताहरुको उपस्थीति रहेको थियो ।"
समाजवादी मोर्चाको बैठक जारी,"काठमाडौं : समाजवादी मोर्चाको बैठक सुरू भएको छ। नेकपा एकीकृत समाजवादीको पार्टी कार्यालयमा मोर्चाको बैठक जारी छ। बैठकमा नेकपा माओवादी केन्द्रका पुष्पकमल दाहाल, नेकपा एकीकृत समाजवादीका अध्यक्ष माधव कुमार नेपाल,नेकपाका महासचिव नेत्रविक्रम चन्द,नेसपा महेन्द्रराय यादवलगायत शीर्ष नेताहरूको उपस्थिति छ। बैठकले आगामी रणनीति तयसमेत गर्ने बताइएको छ। समाजवादी मोर्चा लामो समयदेखि निष्क्रिय छ। समाजवादी मोर्चा सक्रिय बनाउने विषयमा केही दिन अगाडि प्रचण्ड र नेपालबीच छलफल भएको थियो। माओवादी अध्यक्ष प्रचण्ड प्रधानमन्त्री भएको समयमा जसपा नेपालविभाजन भएपछि अध्यक्ष उपेन्द्र यादवले असन्तुष्टि जनाउँदै मोर्चामा निष्क्रिय बनेका थिए। समाजवादी मोर्चामा रहेपनि पूर्वप्रधानमन्त्री झलनाथ खनालले भने समाजवादी कार्यक्रम तय नगरी समाजवादी मोर्चा बनाउनु गलत भएको भन्दै विरोध गर्दै आएका छन्। खनालले पार्टीको स्थायी कमिटी बैठकमा पेस गरेको दशौँ राष्ट्रिय महाअधिवेशन र हाम्रो तात्कालिक कार्ययोजनाशीर्षकको प्रस्तावमा पनि मोर्चाको विरोध गरेका थिए। उनले नाममात्रको समाजवादी मोर्चा बनाउनुको साटो सबै प्रतिपक्ष गोलबन्द बनाएर लैजानुपर्ने र वाम एकताको खाँका तयार गर्नुपर्ने धारणा राख्दै आएका छन्।"
रवि लामिछानेलाई ६० लाख धरौटीमा छाड्न काठमाडौं जिल्ला अदालतको आदेश,"काठमाडौं : कालिमाटीस्थित स्वर्णलक्ष्मी सहकारीको रकम अपचलन मुद्दामा स्वतन्त्र पार्टीका सभापति एवं पूर्वगृहमन्त्री रवि लामिछानेलाई ६० लाख धरौटीमा छोड्न काठमाडौं जिल्ला अदालतले आदेश दिएको छ। जिल्ला न्यायाधीश माधव अधिकारीको इजलासले बुधबार लामिछानेलाई धरौटीमा छोड्न आदेश दिएको हो। पोखराको सूर्यदर्शन सहकारीको रकम ठगी मुद्दामा कास्की जिल्ला अदालतबाट ६५ लाख धरौटीमाछुटेका लामिछाने काठमाडौंमा पनि धरौटीमा रिहा भएका हुन्। स्वर्णलक्ष्मी सहकारी ठगी मुद्दामा बयान दिन उनी आइतबार आफैं अदालत उपस्थित भएका थिए। आइतबार बयान सकिए पनि थुनछेक नभएपछि अदालतले उनलाई न्यायिक हिरासतमा पठाउन आदेश भएको थियो। स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा रास्वपा सभापति लामिछानेसहित ३९ जनाविरुद्ध मुद्दा दर्ता भएको छ। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा,कोषाध्यक्ष कुमार रम्तेल र व्यवस्थापक नवीन अछामीसहितका ३९ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ। यस अगाडि स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा पक्राउ परेका सहकारीको लेखा समिति सदस्य सुनिता नेवा चार लाख र सञ्चालक समिति सदस्य कमल लामा काठमाडौं जिल्ला अदालतको आदेशपछि रिहा भइसकेका छन्। सूर्यदर्शन सहकारी ठगी मुद्दामा कास्की जिल्ला अदालतले लामिछानेलाई ६५ लाख धरौटीमा रिहा गर्न आदेश दिएको थियो। सूर्यदर्शन सहकारी ठगी मुद्दामा उनीसँगै छविलाल जोशी,रामबहादुर खनाल,कृष्णबहादुर गुरूङ,लिला पछाइ र आरती गुरूङ धरौटी बुझाएर रिहा भएका छन्। लामिछानेविरुद्ध चितवन,रुपन्देही र पर्सामा पनि सहकारी ठगीमा मुद्दा दायर भइसकेको छ। त्यहाँ उनीसँग अनुसन्धान अधिकृतले बयान लिइसकेको छ। सहकारि ठगी,संगठित अपराध र सम्पत्ति शुद्धिकरण कसूरमा अनुसन्धान गर्न प्रहरीले लामिछानेलाई गत कार्त्तिक २ गते काठमाडौंबाट पक्राउ गरेको थियो।"
सरकारले संविधान र संसदलाई उपेक्षा गर्ने काम गरिरहेको छ : माधव नेपाल,काठमाडौं : नेकपा एकीकृत समाजवादीका अध्यक्ष माधव कुमार नेपालले अहिले सत्ताको दुरुपयोग भइरहेको बताएका छन्। बुधबार काठमाडौंमा बसेको समाजवादी मोर्चाको बैठकपछि सञ्चारकर्मीसँग कुरा गर्दै अध्यक्ष नेपालले सरकारले संविधान र संसदलाई उपेक्षा गर्ने काम गरिरहेको र सत्ताको दुरुपयोग भइरहेको बताएका हुन् । संसदीय समितिमा विधेयकहरु रहेको अवस्थामा नियमबिपरित अध्यादेश ल्याउने काम भइरहेकाले खवरदारीका साथ दबाब दिनुपर्ने उनले बताए। उनले समितिमा विचाराधीन विधेयक फिर्ता भएपछि मात्रै अध्यादेश ल्याउन मिल्ने जिकिर गरे। अध्यादेश ल्याउनै पर्ने भए सबै दलसँग छलफल गर्दा राम्रो हुने उनको भनाइ छ ।
माओवादी केन्द्रको पदाधिकारी बैठक बस्दै,"काठमाडौं : नेकपा माओवादी केन्द्रको पदाधिकारी बैठक जारी रहेको छ। पदाधिकारी बैठकमा केन्द्रीय सदस्यको कार्यविभाजन, वर्तमान राजनीतिक परिस्थिति र पार्टीको संगठनलाई सुदृढ बनाउने विषयमा छलफल हुने उपमहासचिव गिरिराजमणि पोखरेलले जानकारी दिए। माओवादी केन्द्रको केन्द्रीय समितिको छैटौं बैठकले नेताहरूको नयाँ कार्यविभाजन गर्ने निर्णय गरेको थियो। पदाधिकारी बैठकले कार्यविभाजन टुंग्याएपश्चात नेताहरूको जिम्मेवारी तोकेर अन्तरपार्टी निर्देशन (अपानि) जारी गर्ने माओवादी केन्द्रको तयारी छ। बैठकले पूर्व उपराष्ट्रपति नन्दबहादुर पुनलगायतका नेताहरूको कार्यविभाजन तोक्ने छ।"
समाजवादी मोर्चाले माघ १६ गते काठमाडौंमा कार्यक्रम गर्ने,"काठमाडौं : विभिन्न दल सम्मिलित समाजवादी मोर्चाले काठमाडौं केन्द्रित कार्यक्रम गर्ने भएको छ। बुधबार आलोकनगरस्थित नेकपा एकीकृत समाजवादी पार्टीको कार्यालयमा बसेको मोर्चाको बैठकले माघ १६ गते काठमाडौंमा कार्यक्रम गर्ने निर्णय गरेको हो। मोर्चाका तर्फबाट सञ्चारकर्मीहरूसँग कुरा गर्दै खड्गबहादुर विश्वकर्मा 'प्रकाण्ड'ले सबै दल मिलेर उक्त कार्यक्रम गर्न लागिएको बताए। 'उक्त बैठक मोर्चामा आबद्ध दलहरूको संयुक्त आयोजनामा हुनेछ। त्यसपछि त धेरै कुराको जवाफ पनि पाउनुहुनेछ,' उनले भने। उनले आजको बैठकमा मोर्चाको विगतका विषयमा समीक्षा भएको बताए। 'आठौं बैठकपछि मोर्चाको बैठक बस्न सकेको थिएन। आजको नवौं बैठक हो। यस अवधिको विषयवस्तुमा केन्द्रित रहेर समीक्षा भयो। अबदेखि निरन्तर बैठक बस्ने प्रतिबद्धता पनि जनाउने काम भयो,' उनले भने। उनले पार्टीको आन्तरिक कामहरूका कारण बैठक बस्न नसकेको बताए। त्यस्तै यसअघि मोर्चाको प्रतिवेदन बनाउने काम भइरहेको उनले बताए। उक्त प्रतिवेदन तयार पारेर शीर्ष नेतृत्वलाई छिट्टै बुझाउने उनले बताए।"
सिंहदरबारमा विपक्षी दलहरूको संयुक्त बैठक जारी,"काठमाडौं : प्रमुख प्रतिपक्षी दल नेकपा माओवादी केन्द्रसहित विपक्षी दलहरूको संयुक्त बैठक जारी रहेको छ । नेकपा माओवादी केन्द्र संसदीय दलको कार्यालय सिंहदरबारमा विपक्षी दलहरुको बैठक सुरु भएको हो। सरकार विरुद्धको रणनीतिबारे छलफल गर्न माओवादी केन्द्रका अध्यक्ष पुष्पकमल दाहाल प्रचण्डले पार्टीको पदाधिकारी बैठक सारेर संयुक्त बैठक बोलाएका हुन्। प्रमुख प्रतिपक्ष दलका नेता प्रचण्डले सरकारबाहिर रहेका दलहरुको साथ लिन खोजेका छन्। बैठकमा माओवादी केन्द्रका अध्यक्ष पुष्पकमल दाहाल प्रचण्ड, नेकपा एकीकृत समाजवादीका अध्यक्ष माधव कुमार नेपाल, माओवादी केन्द्रका वरिषठ उपाध्यक्ष नारायणकाजी श्रेष्ठ, रास्वपाका कार्यवाहक सभापति डिपी अर्याल, राप्रपाका बुद्धिमान तामाङ, आम जनता पार्टीका अध्यक्ष प्रभु साह, बर्षमान पुन, हितराज पाण्डे, महेन्द्रराय यादव, बेदुराम भुसाल, शक्ति बस्नेतलगायतका नेताहरू सहभागी छन्। बैठकमा सरकारले जारी गरेको अध्यादेश, संसद अधिवेशन र समसामयिक राजनीति लगायतका विषयमा छलफल हुने बताइएको छ। आज दिउँसो नै नेकपा एकीकृत समाजवादीको पार्टी कार्यालयमा समाजवादी मोर्चाको बैठक बोलाइएको छ। समाजवादी मोर्चा लामो समयदेखि निष्क्रिय छ। समाजवादी मोर्चा सक्रिय बनाउने विषयमा केही दिन अगाडि प्रचण्ड र नेपालबीच छलफल भएको थियो।"
समाजवादी मोर्चाको बैठक आज बस्दै,"काठमाडौं : समाजवादी मोर्चाको बैठक आज बोलाइएको छ। नेकपा एकीकृत समाजवादीको पार्टी कार्यालयमा दिउँसो २ बजे समाजवादी मोर्चाको बैठक बस्न लागेको हो। बैठकमा नेकपा माओवादी केन्द्रका पुष्पकमल दाहाल, नेकपा एकीकृत समाजवादीका अध्यक्ष माधव कुमार नेपाल, नेकपाका महासचिव नेत्रविक्रम चन्दलगायत शीर्ष नेताहरूको उपस्थिति रहने छ। बैठकले आगामी रणनीति तयसमेत गर्ने बताइएको छ। समाजवादी मोर्चा लामो समयदेखि निष्क्रिय छ। समाजवादी मोर्चा सक्रिय बनाउने विषयमा केही दिन अगाडि प्रचण्ड र नेपालबीच छलफल भएको थियो। माओवादी अध्यक्ष प्रचण्ड प्रधानमन्त्री भएको समयमा जसपा नेपालविभाजन भएपछि अध्यक्ष उपेन्द्र यादवले असन्तुष्टि जनाउँदै मोर्चामा निष्क्रिय बनेका थिए। समाजवादी मोर्चामा रहेपनि पूर्वप्रधानमन्त्री झलनाथ खनालले भने समाजवादी कार्यक्रम तय नगरी समाजवादी मोर्चा बनाउनु गलत भएको भन्दै विरोध गर्दै आएका छन्। खनालले पार्टीको स्थायी कमिटी बैठकमा पेस गरेको दशौँ राष्ट्रिय महाअधिवेशन र हाम्रो तात्कालिक कार्ययोजना शीर्षकको प्रस्तावमा पनि मोर्चाको विरोध गरेका थिए। उनले नाममात्रको समाजवादी मोर्चा बनाउनुको साटो सबै प्रतिपक्ष गोलबन्द बनाएर लैजानुपर्ने र वाम एकताको खाँका तयार गर्नुपर्ने धारणा राख्दै आएका छन्।"
वरिष्ठ अधिवक्ता त्रिपाठीमाथि अदालत परिसरमा हातपातको प्रयास,"काठमाडौं : वरिष्ठ अधिवक्ता दिनेश त्रिपाठीमाथि हातपातको प्रयास भएको छ। काठमाडौं जिल्ला अदालत परिसरमा उनीमाथि हातपातको प्रयास भएको हो। कालिमाटीस्थित स्वर्णलक्ष्मी सहकारीको रकम अपचलन मुद्दाका आरोपित राष्ट्रिय स्वतन्त्र पार्टीका सभापति रवि लामिछानेको थुनछेकको आदेश आउने भएपछि अदालत परिसरमा भेला भएका रास्वपाका कार्यकर्ताहरूले त्रिपाठीमाथि हातपातको प्रयास गरेका हुन्। सहकारी पीडितको पक्षबाट बहस गरेर बाहिर निस्कने क्रममा उनीमाथि हातपातको प्रयास भएको बुझिएको छ। समर्थकहरूले हातपातको प्रयास गरेपछि उनलाई सुरक्षाकर्मीले जोगाएका थिए। स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा रास्वपा सभापति लामिछानेसहित ३९ जनाविरुद्ध मुद्दा दर्ता भएको छ। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा,कोषाध्यक्ष कुमार रम्तेल र व्यवस्थापक नवीन अछामीसहितका ३९ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ।"
"अध्यादेशबारे प्रधानमन्त्री भन्छन् हामीले विद्यालय चलाएका होइनौं, राति पनि काम गर्छौं","काठमाडौं : प्रधानमन्त्री केपी शर्मा ओलीले राति राति अध्यादेश जारी गरेको भन्दै भ्रम फैलाइएको बताएका छन्। बुधबार अध्यादेश सार्वजनिक गर्दै प्रधानमन्त्री ओलीले आफूहरूले १०५ को विद्यालय नचलाएको प्रस्ट पारे। 'मध्यरातमा अध्यादेश आयो। पौने ११ बजे कसरी मध्यरात भयो? मध्यरात भन्नेहरू कुन भूभागमा थिए? सरकार विहान, बेलुका, दिउँसो, राति पनि गर्छ। हामीले १०५ को विद्यालय चलाएका होइनौं,' उनले भने। आफू आराम गर्न नजन्मिएको उनको भनाइ छ। उनले संसदले पनि नभ्याएको बेला राति रातिसम्म काम गर्ने गरेको बताए। 'कुनै कानुन राति बनाउन पाइँदैन भन्ने छैन। संसदले पनि राति काम गर्छ। राम्रो काम कति बजे गर्नु हुँदैन भन्ने छैन,' उनले भने, 'राति पनि बत्ति बालेरै गर्ने हो। अंक हेरेरै गर्ने हो। यो रात दिन भन्नेहरू अफबाह फैलाउने कुरा मात्र हुन्। यो राम्रो तरिका पनि होइन। यस्ता कुरा स्विकारिँदैन,' उनले भने। उनले २९ वटा कानुन संशोधन गरेर अध्यादेश ल्याइएको बताए। जनताको हितमा काम गर्न, विकास निर्माण र समग्र सुशासनलाई प्रभावकारी ढंगले अगाडि बढाउन ती कानुनहरू संशोधन गरिएको प्रधानमन्त्रीको भनाइ छ। तर, राष्ट्रपतिले अध्यादेश रोक्यो भन्ने भ्रम फैलाइएको उनले बताए। 'अहिलेको सरकार जनतालाई सेवा गर्नेदेखि लिएर समग्र सुशासनको पक्षलाई प्रभावकारी बनाउन र सुशासनका सबै मापदण्ड भ्रष्टाचारलगायतका विषयमा ध्यान पुर्याउने र विकासका काम गतिशीलताका साथ अगाडि बढाउन अध्यादेश ल्याइएको हो।। तर अध्यादेश रोक्यो भन्ने अफबाह फैलाइयो। राष्ट्रपतिले पनि अध्ययन गरेर नै अध्यादेश जारी गर्ने हो। कति मसान्तकै दिन भ्याउनुभयो। बाँकी पछि भइहाल्छ। तर भूमिसम्बन्धी अध्यादेशलाई रोकियो भन्न मिल्दैन। अपव्याख्या गरियो,' उनले भने। उनले नेपाली कांग्रेसका सभापति शेरबहादुर देउवाको नक्कली वक्तव्य जारी भएको प्रति पनि असन्तुष्टि पोखे। 'कांग्रेसका सभापति शेरबहादुर देउवाजीको नक्कल वक्तव्य आयो। यस्तोसम्मको जाली काम, सत्यलाई तोडमोड गर्ने काम भइरहेको छ। यी सबै भ्रमहरूको पर्दाफास अध्यादेशले गरेको छ भन्ने मलाई लागेको छ,' उनले भने। प्रधानमन्त्री ओलीले कांग्रेस र एमालेको शीर्ष नेतृत्व तह, व्युरोक्रेसीको शीर्ष नेतृत्व र विशेषज्ञसँगको विस्तृत छलफल र सल्लाहमा अध्यादेश जारी गरिएको बताए। 'अध्यादेश जारी गर्नैपर्ने भएकाले गरेको हो। एमाले र कांग्रेसको नेतृत्वको संयुक्त सरकार काम गर्न बनेको हो। यसले जनताका समस्या सम्बोधन गर्छ। सुशासन र विकासलाई अगाडि बढाउँछ। कुनै पनि चिजले गति रोक्न सक्दैन। सरकारमा रहेका दलहरूमा पूर्ण सहमति छ। कुनै दलको पनि फरक मत छैन,' उनले भने।"
रवि लामिछानेविरुद्ध मुद्दामा थुनछेक बहस जारी,"काठमाडौं : कालिमाटीस्थित स्वर्णलक्ष्मी सहकारीको रकम अपचलन मुद्दामा स्वतन्त्र पार्टीका सभापति एवं पूर्वगृहमन्त्री रवि लामिछानेविरुद्ध थुनछेक बहस जारी छ। अहिले लामिछानेतर्फका कानुन व्यवसायीहरुको बहस सकिएको छ। लामिछानेतर्फबाट वरिष्ठ अधिवक्ता सुशील पन्त र रमण श्रेष्ठले बहस गरिका छन्। बहसका क्रममा उनीहरूले सहकारी ठगी प्रकरणमा लामिछाने निर्दोष रहेको र उनलाई तारेखमा छोडेर मुद्दा पुर्पक्ष गर्न पाउनुपर्ने माग गरेका छन्। थुनछेक बहसका लागि न्यायिक हिरासतमा रहेका लामिछानेलाई बुधबार बिहान प्रहरीले अदालत उपस्थित गराएको थियो। आइतबार बयान सकिए पनि थुनछेक नभएपछि उनलाई न्यायिक हिरासतमा पठाएको थियो। सोमबारदेखि उनीमाथि थुनछेक बहस सुरू भएको हो। मंगलबार सार्वजनिक बिदा परेकाले अदालत खुलेन। जिल्ला न्यायाधीश माधव अधिकारीको इजलासमा उनीविरुद्धको मुद्दामा थुनछेक जारी छ। सोमबार सरकारी वकिलको बहस सकिए पनि लामिछानेतर्फका वकिलको बहस नसकिएपछि उनलाई न्यायिक हिरासतमा पठाएको थियो। आज पुन: थुनछेक बहस हुनेछ। थुनछेक बहस सकिएपछि उनलाई पुर्पक्षका लागि थुनामा पठाउने कि धरौटीमा छाड्ने भन्ने आदेश आउनेछ। कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको रास्वपा सभापति लामिछानेसहित ३९ जनाविरुद्ध मुद्दा दर्ता भएको छ। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा,कोषाध्यक्ष कुमार रम्तेल र व्यवस्थापक नवीन अछामीसहितका ३९ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ।"
अध्यादेशका विषयवस्तु जानकारी गराउन प्रधानमन्त्रीले आज पत्रकार सम्मेलन गर्दै,"काठमाडौं : प्रधानमन्त्री केपी शर्मा ओलीले हालै जारी भएका अध्यादेशका विषयवस्तु सार्वजनिक गर्ने भएका छन्। आज दिउँसो ४ बजे सिंहदरबारमा पत्रकार सम्मेलन गरेर अध्यादेशका विषयवस्तु सार्वजनिक गर्न लागेको प्रधानमन्त्रीको सचिवालयले जनाएको छ। सचिवालयका अनुसार सुशासन प्रवर्द्धन र लगानी अभिवृद्धि सम्बन्धी अध्यादेशका विषयवस्तुको सार्वजनिकीकरण गर्न लागिएको हो। सरकारले सिफारिस गरेका चार अध्यादेशहरू राष्ट्रपति रामचन्द्र पौडेलले सोमबार जारी गरेका हुन्। जसमा सुशासन प्रवर्धन तथा सार्वजनिक सेवा प्रवाह सम्बन्धी केही नेपाल ऐनलाई संशोधन गर्ने अध्यादेश, २०८१, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८१, निजीकरण (पहिलो संशोधन) अध्यादेश, २०८१ र आर्थिक तथा व्यावसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने अध्यादेश, २०८१ रहेका छन्। नेपालको संविधानको धारा ११४ को उपधारा (१) बमोजिम उक्त अध्यादेशहरू जारी गरिएको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिइन्। राष्ट्रपति पौडेलले भूमि सम्बन्धी केही नेपाल ऐनलाई संशोधन गर्न बनेको अध्यादेश भने होल्ड गरेका छन्। संसद् अधिवेशन बोलाउन छोडेर सरकारले अध्यादेशमार्फत शासन गर्न खोजेको विपक्षी दलहरूको आरोप छ। अध्यादेश ल्याएको भन्दै विरोधका स्वर उठ्न थालेपछि प्रधानमन्त्री ओलीले अध्यादेशका विषयवस्तु सार्वजनिक गर्ने तयारी गरेका हुन्। यता नेपाल उद्योग वाणिज्य महासङ्घसहित निजी क्षेत्रका सङ्घसंस्थाले भने प्रधानमन्त्री ओलीलाई आज बिहान बालुवाटारमा भेटेर हालै जारी भएका अध्यादेशले मुलुकमा लगानी र व्यवसायको वातावरण अभिवृद्धि हुने जनाउँदै नेपाल सरकारलाई धन्यवाद दिएका थिए। ओलीले राम्रो काम गर्ने सरकारको सदासयतालाई सकारात्मक रुपमा लिएकोमा खुसी व्यक्त गरे। निजी क्षेत्रका प्रतिनिधिले कोभिड १९ पछि संकुचित भएको अर्थतन्त्रलाई माथि उकास्न यी अध्यादेश प्रभावकारी हुने भएकाले यसको कार्यान्वयनमा छिटै उपयुक्त नियमावली र कार्यविधि ल्याउन माग गरे। उनीहरुले अध्यादेशका ती व्यवस्थाका कारण निजी क्षेत्रमा नयाँ रक्त सञ्चार हुने जनाउँदै लगानीमैत्री वातावरण सृजना यही ढङ्गले भएमा समृद्ध नेपाल, सुखी नेपालीको राष्ट्रिय आकाङ्क्षा पूरा हुन योगदान मिल्ने बताएका छन्। भेटमा भूमिसम्बन्धी समस्याहरू सुल्झाउन छिट्टै अध्यादेश जारी हुने ओलीले जानकारी दिए। सरकारले हाउजिङ गर्न दिने तर बनाइसकेपछि हदबन्दी लगाएर रोक्ने गर्दा व्यक्तिको लगानी डुब्ने र सबै क्षेत्र अस्तव्यस्त हुने कुरालाई चिर्न सो अध्यादेशले सहयोग गर्ने ओलीले स्पष्ट पारे।"
राष्ट्रपति पौडेलद्वारा भूमिसम्बन्धी अध्यादेश जारी,"काठमाडौं : राष्ट्रपति रामचन्द्र पौडेलले भूमिसम्बन्धी अध्यादेश जारी गरेका छन्। मन्त्रिपरिषद् बैठकले सिफारिस गरेको भूमिसम्बन्धी केही नेपाल ऐनलाई संशोधन गर्ने अध्यादेश, २०८१ लाई राष्ट्रपति पौडेलले बुधबार जारी गरेका हुन्। यसअघि राष्ट्रपति पौडेलले पाँचमध्ये भूमिसम्बन्धी अध्यादेशलाई अध्ययनका लागि रोकेका थिए। राष्ट्रपतिले गत सोमबार सुशासन प्रवर्धन तथा सार्वजनिक सेवा प्रवाह सम्बन्धी केही नेपाल ऐनलाई संशोधन गर्ने अध्यादेश, २०८१, आर्थिक कार्यविधि तथा वित्तीय उत्तरदायित्व (पहिलो संसोधन) अध्यादेश, २०८१, निजीकरण (पहिलो संसोधन) अध्यादेश, २०८१ र आर्थिक तथा व्यावसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने अध्यादेश, २०८१ जारी गरेका थिए। नेपालको संविधानको धारा ११४ को उपधारा (१) बमोजिम नेपाल सरकार, मन्त्रिपरिषद्को सिफारिसमा उक्त अध्यादेश जारी गरिएको राष्ट्रपति कार्यालयका प्रवक्ता शैलजा रेग्मी भट्टराईले बताइन्।"
विपिनको रिहाइका लागि परराष्ट्रमन्त्रीको दौडधुप,"युद्धविराम गर्ने सहमतिका लागि इजरायल र हमास दुवै पक्ष सहमति नजिकै पुगेका छन् । काठमाडौं : हमास समूहको नियन्त्रणमा रहेका नेपाली विद्यार्थी विपिन जोशीको रिहाइका लागि परराष्ट्र मन्त्रालयले कूटनीतिक पहल थालेको छ । हमास समूहले आफ्नो नियन्त्रणमा रहेकामध्ये केहीलाई अपहरण मुक्त गर्न लागेको भन्ने समाचार आएपछि परराष्ट्रमन्त्री डा आरजु राणा देउवाले हमाससँग सम्पर्कमा रहेका र युद्धविरामका लागि मध्यस्थता गरिरहेका देशहरूलाई विपिनको रिहाइका लागि थप पहल गरिदिन तीव्रता दिएकी हुन् । इजरायल हमास लडाइँको १४ महिनापछि गाजामा युद्धविराम हुने लगभग निश्चित भएको अन्तर्राष्ट्रिय समाचार संस्था रोयटर्सले जनाएको छ । युद्धविराम गर्ने सहमतिका लागि इजरायल र हमास दुवै पक्ष सहमति नजिकै पुगेका छन् । गाजामा युद्धविरामको पहल गरिरहेका दुवैतर्फका मध्यस्थकर्ताहरू मंगलबार राति कतारको दोहामा अन्तिम वार्ताका लागि भेट्ने भएका छन् । मध्यस्थकर्ताले सोमबार इजरायल र हमासलाई सम्झौताको अन्तिम मस्यौदा बुझाइसकेका छन् । यसलाई इजरायलगाजा युद्धबिरामको ब्रेक थ्रु पनि भनिएको छ । मध्यरातमा भएको ब्रेकथ्रुमा हमास, इजरायल, अमेरिकी राष्ट्रपति जो बाइडेनलगायत अन्य छिमेकी देशहरूका प्रतिनिधिहरू भएको अन्तर्राष्ट्रिय सञ्चारमाध्यमले बताएका छन् । अमेरिकी राष्ट्रपति जो बाइडेनले कतारमा हुन लागेको मध्यस्थकर्ताको वार्ताका विषयमा सोमबार एक कार्यक्रममा भनेका थिए, यो सम्झौताले बन्धकहरूलाई मुक्त गर्ने छ र लडाइँ रोक्ने छ । यसले इजरायललाई सुरक्षा प्रदान गर्न र हमासले सुरु गरेको युद्धमा पीडित भएका प्यालेस्टिनीहरूलाई मानवीय सहायता पुर्याउन सहज हुनेछ । गत अक्टोबर ७ मा हमासले इजरायलमा आक्रमण गरेयता इजरायलले गाजामा लगातार हमास लक्षित आक्रमण गरिरहेको छ । त्यतिबेला इजरायलमा १ हजार २ सय जना मारिएका थिए । मारिनेमा १० जना नेपालीसमेत थिए । हमासले २४० जनालाई बन्धक बनाएको बताइरहेको छ । त्यसमा नेपालका विपिन जोशी पनि छन् । गाजामा हुन लागेको ब्रेकथ्रुले विपिन जोशीको रिहाइ हुने आशा पलाएको मन्त्री राणाले उल्लेख गरेकी छन् । मन्त्री राणाले मंगलबार बिहान कतारका विदेश राज्यमन्त्री डा मोहम्मद बिन अब्दुलाजिज अल खुलाइफीसँग फोनवार्ता गरेकी छन् । मन्त्री डा खुलाइफी कतार सरकारका तर्फबाट हमाससँगको शान्तिवार्ताका लागि प्रमुख वार्ताकार एवं मध्यस्थकर्ता हुन् । मन्त्री राणाले कतारका मन्त्री खुलाइफीसँगको फोनवार्तामा हमासले आफ्नो नियन्त्रणमा रहेकामध्ये केही बन्दीलाई अपहरणमुक्त गर्न लागेको समाचार आएकाले विपिनको रिहाइका लागि विशेष पहल गरिदिन आग्रह गरेकी हुन् । मन्त्री राणाले कतार नेपालको सदैव हितैषी मित्रराष्ट्र रहेको प्रसंग उल्लेख गर्दै कतारले हमाससँगको सम्पर्कमा रहेर शान्ति वार्ताका लागि युद्धविराम गराउन विशेष पहल गरिरहेकाले विपिनको रिहाइका लागि विशेष पहल गरिदिन अपिल गरेकी हुन् । त्यस क्रममा कतारका मन्त्री खुलाइफीले हमासहरूलाई इजरायलसँग युद्धविराममा ल्याउने विषय सकारात्मक रूपमा अघि बढिरहेको र हमासको अपहरणमा रहेकाहरूको मुक्तिका लागि कतार सरकारले पहल गरिरहेको जानकारी गराएका थिए । खुलाइफीले विपिनको रिहाइका लागि अपिल गर्ने विषय आफूहरूले प्राथमिकतामा राखेको बताउँदै सकेसम्म पहिलो चरणमै र त्यो सम्भव नभएमा बाँकीको रिहाइका क्रममा विपिन अपहरण मुक्त हुने आश्वासन दिएका थिए । यसअघि मन्त्री राणाले इजिप्ट सरकारलाई पनि विपिनको रिहाइमा सहयोग गरिदिन आग्रह गरेकी थिइन् । इजिप्ट सरकार पनि हमासको सम्पर्कमा रहेर युद्धविरामका लागि पहल गरिरहेको छ । गत साता परराष्ट्रमन्त्री राणाले इजिप्ट र कतारका राजदूतमार्फत दुवै देशसँग विपिनको रिहाइका लागि विशेष पहल गरिदिन आग्रह गरेकी थिइन् । यसअघि उनले गत सातानै नेपालका लागि इजरायली राजदूत समुलिक एरी बासमार्फत इजरायल सरकारसँग पनि सो आग्रह गरेकी छन् । राजदूत बासले मन्त्री राणासँग हमास समूहले ३४ जनालाई रिहा गर्न लागेको र त्यसमा वृद्धवृद्धा, महिला, बालबालिका र नाजुक स्वास्थ्य अवस्थाका व्यक्ति रहेको समाचार इजरायल सरकारले प्राप्त गरेको जानकारी गराएका थिए । सुदूरपश्चिम विश्वविद्यालयको कृषि तथा विज्ञान संकायमा अध्ययनकै क्रममा लर्न एन्ड अर्न कार्यक्रमअन्तर्गत अघिल्लो वर्षको भदौमा इजरायल गएका थिए ।"
थुनछेक बहसका लागि रवि लामिछाने अदालत उपस्थित,"काठमाडौं : स्वतन्त्र पार्टीका सभापति एवं पूर्वगृहमन्त्री रवि लामिछाने काठमाडौं जिल्ला अदालत उपस्थित भएका छन्। न्यायिक हिरासतमा रहेका लामिछानेलाई प्रहरीले थुनछेक बहसका लागि अदालत उपस्थित गराएको हो। आइतबार बयान सकिए पनि थुनछेक नभएपछि उनलाई न्यायिक हिरासतमा पठाएको थियो। सोमबारदेखि उनीमाथि थुनछेक बहस सुरू भएको हो। मंगलबार सार्वजनिक बिदा परेकाले अदालत खुलेन। जिल्ला न्यायाधीश माधव अधिकारीको इजलासमा उनीविरुद्धको मुद्दामा थुनछेक जारी छ। सोमबार सरकारी वकिलको बहस सकिए पनि लामिछानेतर्फका वकिलको बहस नसकिएपछि उनलाई न्यायिक हिरासतमा पठाएको थियो। आज पुन: थुनछेक बहस हुनेछ। थुनछेक बहस सकिएपछि उनलाई पुर्पक्षका लागि थुनामा पठाउने कि धरौटीमा छाड्ने भन्ने आदेश आउनेछ। कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको रास्वपा सभापति लामिछानेसहित ३९ जनाविरुद्ध मुद्दा दर्ता भएको छ। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा,कोषाध्यक्ष कुमार रम्तेल र व्यवस्थापक नवीन अछामीसहितका ३९ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ। यस अगाडि स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा पक्राउ परेका सहकारीको लेखा समिति सदस्य सुनिता नेवा चार लाख र सञ्चालक समिति सदस्य कमल लामा काठमाडौं जिल्ला अदालतको आदेशपछि रिहा भइसकेका छन्। पोखराको सूर्यदर्शन सहकारीको रकम ठगी मुद्दामा कास्की जिल्ला अदालतबाट धरौटीमा छुटेका लामिछाने आइतबार आफै अदालत उपस्थित भएका थिए। सूर्यदर्शन सहकारी ठगी मुद्दामा कास्की जिल्ला अदालतले लामिछानेलाई ६५ लाख धरौटीमा रिहा गर्न आदेश दिएको थियो। सूर्यदर्शन सहकारी ठगी मुद्दामा उनीसँगै छविलाल जोशी,रामबहादुर खनाल,कृष्णबहादुर गुरूङ,लिला पछाइ र आरती गुरूङ धरौटी बुझाएर रिहा भएका छन्। लामिछानेविरुद्ध चितवन,रुपन्देही र पर्सामा पनि सहकारी ठगीमा मुद्दा दायर भइसकेको छ। त्यहाँ उनीसँग अनुसन्धान अधिकृतले बयान लिइसकेको छ।"
कांग्रेसबाट सरकारमा सहभागी मन्त्रीसँग छलफल गर्दै सभापति देउवा,"काठमाडौं : नेपाली कांग्रेस सभापति शेरबहादुर देउवाले सरकारमा सहभागी मन्त्रीहरूलाई छलफलमा बोलाएका छन्। बिहीबार बिहान ८ बजे आफ्नै निवास बूढानीलकण्ठमा कांग्रेसबाट सरकारमा सहभागी भएका मन्त्री र राज्यमन्त्रीसँग छलफल गर्न लागेका हुन्। सभापतिले मन्त्रीहरूलाई प्रगति विवरणसहित उपस्थित हुन निर्देशन दिएको देउवानिकट एक नेताले जानकारी दिए। सरकारमा सहभागी भएका केही मन्त्रीहरूको कार्यक्षमतालाई लिएर पार्टीभित्र प्रश्न उठिरहेको छ। बैठकमा यसबारे पनि छलफल हुनेछ। सरकारमा सहभागी केही मन्त्रीको पफमेन्स राम्रो नभएको र बेलाबेलामा विवादमा आएर आलोचना भइरहेको भन्दै देउवाले निर्देशन दिनका लागि पनि बैठक आवश्यक परेको स्रोतको भनाई छ। यसैगरी सरकारका कामका विषयलाई लिएर कांग्रेसकै नेताहरूले विरोध गरिरहेकाले पार्टीभित्र कसरी स्पष्ट पार्ने भन्नेबारेपनि छलफल हुनेछ। कांग्रेसले आउँदो संसद अधिवेशन प्रभावकारी बनाउनका लागि पनि छलफल गर्दैछ। मन्त्रिपरिषद् बैठकले कतिपय विधेयक संसद्मा पेश गर्ने निर्णय गरिसकेको छ भने, संसदीय समितिबाट पनि पारित गरेर सदनमा विधेयक पेश गर्ने गरी छलफल अघि बढेको छ।"
"बाह्रविसे बजारमा आगलागी, ५ घर जले","सङ्खुवासभा : सङ्खुवासभाको सभापोखरी गाउँपालिका६, बाह्रबिसे बजारमा आगलागी भएको छ। आगलागीबाट बाह्रविसे बजारको पाँच घर जलेको जिल्ला प्रहरी कार्यालयका प्रहरी निरीक्षक रामकुमार लामिछानेले जानकारी दिए। रामकुमार राईको भान्सा कोठाबाट एक्कासी आगो सल्किएपछि आगलागी सुरु भएको थियो। आगलागीबाट रामबहादुर राईको दुई तले घर, अमृता राईको दुईतले घर, लालसिं लिम्बुको दुईतले घर र सुशील तामाङको दुईतले दुई वटा घर जलेको छ। अगलागीको कारण भने खुलेको छैन। आगलागीबाट कुनै मानवीय क्षति भएको छैन। नेपाल प्रहरी, नेपाली सेना र स्थानीयबासीको सहयोगमा एक घण्टापछि आगलागी नियान्त्रणमा आएको थियो।"
भूकम्पको कृत्रिम घटना अभ्यास,"नुवाकोट : २७औं राष्ट्रिय भूकम्प सुरक्षा दिवसको अवसरमा नुवाकोटको विदुरमा कृत्रिम घटना अभ्यास गरिएको छ। जिल्ला प्रशासन कार्यालयको परिसरमा राष्ट्रिय भूकम्प सुरक्षा दिवस विभिन्न जनचेतनामूलक कार्यक्रम गरी मनाइएको हो। जिल्ला प्रशासन कार्यालय र नेपाल रेडक्रस सोसाइटीले युक्तरूपमा विदुरमा भूकम्प सुरक्षा र विपदपछिको उद्धार कार्यसम्बन्धी कृत्रिम घटना प्रदर्शन गरेको । यस वर्ष भूकम्पले सिकाएको पाठ, बलियो संरचना र सुदृढ पूर्वतयारीका साथ भन्ने मूल नाराका साथ विभिन्न कार्यक्रम नुवाकोटमा मनाइएको हो। ९० सालको भूकम्प गए पनि २०५५ साल देखिमात्र हरेक वर्ष माघ २ गते भूकम्प सुरक्षा दिवस मनाउन थालिएको हो। भूकम्प सुरक्षा दिवसका अवसरमा विदुरमा आयोजित कार्यक्रममा विपद् जोखिम न्यूनीकरणका लागि पूर्वतयारी स्वरुप कृत्रिम घटना अभ्यास गरिएको नेपाल रेडक्रस सोसाइटिका सभापति हरि श्रेष्ठले बताए। विपद्को बेला उद्धार कार्यमा सजिलो होस भन्ने उद्देश्यले कृत्रिम घटना अभ्यास कार्य सम्पन्न गरिएको हो। विपद् पूर्व तयारी तथा प्रतिकार्यको तालिम पाएका दक्ष जनशक्तीले विपद्को बेलामा गरिने उद्धारको कृत्रिम अभ्यास गरेका हुन्। प्रकोप जुनसुकै समयमा पनि आउने भएकाले प्रकोपका घटनाबाट क्षति कम गर्न यस्ता अभ्यासहरु नियमित भएमा समुदाय चनाखो हुने र विपद्पछि पनि सहजीकरण गर्न सकिने अवस्थामा पुग्ने प्रमुख जिल्ला अधिकारी रामकृष्ण अधिकारीले बताए। उनले नुवाकोटमा विभिन्न प्रकोपका घटना हुने सम्भावना रहेको र वेलैमा सचेत हुन जरुरी रहेको बताए।"
"काठमाडौंबाट चिनियाँ नागरिक अपहरण, ४ भारतीय पक्राउ","काठमाडौं : काठमाडौंबाट चिनियाँ नागरिक अपहरण गर्ने ४ जना भारतीय पक्राउ परेका छन्। जिल्ला प्रहरी कार्यालय मकवानपुरका अनुसार चिनियाँ नागरिलाई   नम्बरको भारतीय गाडीमा हालेर लैजाने चार जना भारतीय नागरिकलाई नियन्त्रणमा लिइएको प्रहरी नायव उपरीक्षक श्यामु अर्यालले जानकारी दिए। उनका अनुसार भारतको महाराष्ट्र राज्य सतरा जिल्लाका ३२ वर्षीय आशुतोष दत्तात्रेय, सतरा जिल्ला अहमदनगरका ३० वर्षीय अमोल करमाटे, ४० वर्षीय अफसर सेख र ३३ वर्षीय अमोल श्रीसतलाई भीमभेदीबाट पक्राउ गरिएको हो। मंगलबार ठमेलबाट चिनियाँ नागरिकलाई ३:३० अपहरण गरिएको भन्दै खबर आएपछि उपत्यका अपराध अनुसन्धान कार्यालयले अनुसन्धान थालेको थियो। ३५ जनाको टोलीले हेटौंडा भिमफेदी कुलेखानी काठमाडौं सडकखण्डमा चेकजाँच तथा खोजतलास गर्दै जाने क्रममा मकवानपुर भिमफेदी गाउँपालिका६ जुरीखेतमा गाडी प्रहरी टोलीलाई देखेपछि मेन बाटोबाट भित्रि बाटोतर्फ भाग्ने क्रममा केही टाढा उनीहरुले गाडी रोकेका थिए। गाडीबाट झरेर उनीहरुले चिनियाँ नागरिकलाई जबरजस्ती निकालेर लिएर जंगलतर्फ भागेपछि भारतीय नागरिक पक्राउ गरी इप्रका भिमफेदीमा ल्याइएको र थप अनुसन्धानका लागि उपत्यका अपराध अनुसन्धान कार्यालयलाई जिम्मा लगाइएको प्रहरी नायव उपरीक्षक अर्याल जानकारी दिए। प्रहरीका अनुसार प्रहरीले चिनियाँ नागरिक पनि सम्पर्कमा आएका छन्। उनलाई फर्पिङबाट उद्धार गरिएको छ।"
सुदूरपश्चिमका ६ लाख परिवार भूकम्पको जोखिममा,"टीकापुर : झन्डै पाँच सय वर्षदेखि ठूलो भूकम्प नगएर भूकम्पीय शक्ति सञ्चय भइरहेको मानिने सुदूरपश्चिम महाभूकम्पको उच्च जोखिममा छ। भूकम्पविद्हरूका अनुसार दक्षिणबाट सर्दै आएको इन्डियन प्लेट उत्तरको युरेसियन प्लेट को मुनि घस्रिन खोज्ने क्षेत्रमा परेका कारण पनि पश्चिम नेपाल भूकम्पको उच्च जोखिममा परेको हो। विभिन्न अध्ययनअनुसार पश्चिम नेपालमा सन् १५०५ पछि ठूलो भूकम्प गएको छैन। जमिनमुनि जति बढी समयसम्म ऊर्जा सञ्चित हुन्छ, भूकम्प त्यति नै बढी शक्तिशाली हुने भूगर्भविद्हरू बताउँछन्। पश्चिमोत्तर भारत र पश्चिम नेपालमा ठूलो भूकम्प नगएको पाँच सय वर्ष बढी भइसकेकाले पनि यो क्षेत्र भूकम्पको उच्च जोखिमयुक्त क्षेत्र मानिएको हो, भूकम्प मापन केन्द्र सुर्खेतका प्रमुख भूकम्पविद् चिन्तन तिम्सिनाले भने, ठूलो भूकम्प जाने शक्ति पश्चिम नेपालमा सञ्चय भइरहेकाले पनि यो क्षेत्र भूकम्पको उच्च जोखिममा छ। दुई वर्षयता पश्चिम नेपालमा पटकपटक भूकम्प गइरहनुले हामीलाई सतर्क रहन संकेत गरिरहेको छ। खानी तथा भूगर्भ विभागले गत वर्ष तयार पारेको भूकम्पीय जोखिम नक्सा (एसएचएम) मा समेत पश्चिम नेपाल भूकम्पको बढी जोखिमयुक्त क्षेत्रको रूपमा औंल्याइएको छ। गोरखादेखि पश्चिम भारतको देहरादूनसम्म लामो समय ठूला भूकम्पीय गतिविधि नभएकाले सो क्षेत्रमा बढी ऊर्जा सञ्चित भएर बसेको अनुमान छ। यदि भूकम्प गएमा नेपालको पूर्वदेखि पश्चिमसम्मै फैलिएको चुरे पहाड र त्यस आसपासको क्षेत्रमा भूकम्पबाट बढी क्षति हुनसक्ने सम्भावना नक्सामा औंल्याइएको हो।भूकम्प प्रतिरोधात्मक भौतिक संरचना निर्माण गर्नेदेखि उद्धारलगायतका पूर्वतयारी गर्न साना भूकम्पले हामीलाई संकेत गरिरहेका रूपमा बुझ्नुपर्छ, भूकम्पविद् तिम्सिनाले भने, पश्चिम नेपालमा पटकपटक गइरहेको भूकम्पले ठूलो भूकम्प आउने संकेतका रूपमा पूर्वतयारी गर्न ढिलाइ गर्न हुँदैन भन्ने संकेत गर्छ। भूकम्पविद् तथा भूकम्पसम्बन्धी अध्ययन अनुसन्धान गरिरहेको राष्ट्रिय भूकम्प मापन केन्द्रलेसमेत पश्चिम नेपाल भूकम्पको जोखिममा छ भनिरहँदा भूकम्प जोखिमको न्यूनीकरणका लागि तयारी भने नगण्य देखिन्छ। गरिबीको रेखामुनि रहेका जनसंख्याको बाहुल्यता रहेको पश्चिम नेपाल अन्य प्रदेश भन्दा दुर्गम क्षेत्र हो। पश्चिम नेपालका अधिकांश सर्वसाधारण भूकम्पीय जोखिम बारे जागरुक र सक्षम छैनन्। आर्थिक हिसाबले समेत विपन्नहरूको बाहुल्य रहेको यी क्षेत्रमा सरकारले घरहरूलाई भूकम्प प्रतिरोधी बनाउने कुनै ठोस योजना ल्याएकै छैन। जोखिमको पूर्वजानकारी हुँदासमेत सरकारले जोखिम मोलिरहेका नागरिकका आवासलाई सुरक्षित बनाउन वा पुनर्निर्माण वा प्रबलीकरण गर्ने कुनै योजना बनाएको छैन।दुई वर्षयता मात्रै भूकम्पका दर्जनौं धक्का महसुस गरिरहेका छौं, दुर्गम हुनाले नयाँ भवनहरू बनेका छैनन्, पुराना भवनमा चिराचिरा परेका छन् तर पनि हामी त्यही घरहरूमा बस्न बाध्य छौं, बाजुराको विकट स्वामिकार्तिक गाउँपालिकाका अध्यक्ष भरतबहादुर रोकायाले भने, स्थानीय तहको बजेटले सम्भव छैन। प्रदेश र संघीय सरकारले भूकम्पको जोखिमबारे ध्यान दिनै सकेका छैनन्। हामी त भगवान भरोसा बाँचिरहेका छौं। छ जनाको ज्यानै जाने गरी खप्तड राष्ट्रिय निकुञ्ज डोटी केन्द्रबिन्दु बनाएर २०७९ कात्तिक २३ गते राति गएको ६६ रेक्टर स्केलको भूकम्पले डोटीको पूर्वीचौकी गाउँपालिकामा झन्डै २ हजार घरहरूमा क्षति पुयाएको थियो।सो भूकम्पले क्षति पुयाएका र चर्किएका बाहेक पूर्वीचौकी गाउँपालिकाभित्रका अरू भौतिक संरचना समेत ठूलो भूकम्प थेग्न सक्ने अवस्थामा नरहेको पालिकाका अध्यक्ष रामप्रसाद उपाध्याय बताउँछन्। उपाध्यायका अनुसार भूकम्पका कारण घरहरू चिराचिरा परेर भत्किने अवस्थामा पुगिसक्दासमेत मानिसहरू जीर्ण घरमै बस्न बाध्य छन्। विद्यालय र स्वास्थ्यचौकी भवनको अवस्था पनि उस्तै छ। गाउँपालिकाले चर्किएको घरमा नबस्न तथा जुनसुकै बेला पनि भूकम्प जान सक्ने भएकाले सचेत भएर बस्न नागरिकहरूलाई आग्रह गर्नेबाहेक थप सुरक्षाका काम स्थानीय तहबाट सम्भव नभएको उनले बताए। जोखिममा ६ लाख परिवार राष्ट्रिय जनगणना २०७८ का अनुसार, सुदूरपश्चिम प्रदेशमा ५ लाख ७६ हजार ७७२ परिवार बसोबास गर्छन्। तीमध्ये ५ लाख ४६ हजार परिवारसँग आफ्नै घर छ भने २५ हजार ३८१ परिवार भाडाको घरमा बस्छन्। त्यहाँ २ हजार ३९९ संस्थागत भवन छन्। संरचनाको अवस्था जीर्ण इन्जिनियर रवीन्द्र विष्टका अनुसार तराई क्षेत्रमा २०७२ सालपछि बनेका संरचनाहरू प्रायः भूकम्प प्रतिरोधी बनेका भए पनि पहाडी जिल्लामा नयाँ घर बन्ने क्रम पनि कम भएको र बनेका संरचना पनि जीर्ण छन्। वर्षौंदेखि बनेका घरहरूको उचित मर्मत हुन सकेको छैन। त्यतिमात्रै नभएर यहाँका भौतिक संरचना कति छन् भन्ने बारेमासमेत कुनै अध्ययन भएको पाइँदैन, उनले भने। इन्जिनियर विष्ट सुदूरपश्चिम भूकम्पीय सुरक्षाका दृष्टिकोणबाट यति नै संवेदनशील क्षेत्र रहेकाले सरकारले नयाँ योजना ल्याउन आवश्यक देख्छन्। छैन पूर्वाधारको तयारी नेपालमै ठूलो जोखिम व्यहोरेको २०७२ सालको भूकम्पपछि विपद् जोखिम न्यूनीकरणका लागि सुदूरपश्चिममा प्रदेशस्तरीय आपतकालीन कार्य सञ्चालन केन्द्र चलाइएको छ। केन्द्रले हरेक पालिकामा स्थानीय आपतकालीन कार्यसञ्चालन केन्द्र र जिल्लामा जिल्लास्तरीय आपतकालीन केन्द्र सञ्चालन गरिरहेको छ। भूकम्पको उच्च जोखिममा रहेको सुदूरपश्चिममा केन्द्रले विपद् जोखिम न्यूनीकरण ऐन, प्रादेशिक कार्ययोजना, क्षेत्रगत अवधारणा र विपद् पूर्वतयारी प्रतिकार्य योजना बनाएको प्रदेश आपतकालीन कार्य सञ्चालन केन्द्रका सूचना व्यवस्थापन अधिकृत गौरीलाल बुढाथोकीले बताए। मुख्य रूपमा विपद्बाट हुने क्षति न्यूनीकरणका लागि समुदायको क्षमता अभिवृद्धि गर्न, विभिन्न संघसंस्थालाई एउटै छानामुनि ल्याएर विपद् प्रतिकार्यका कामहरू भइरहेका छन्, अधिकृत बुढाथोकीले भने, विपद् आउँदा हामीले बनाएका संरचनाहरूले काम गर्ने हो तर भूकम्प जोखिमरहित भौतिक पूर्वाधार निर्माण बारे भने संघीय सरकारले नै अग्रसरता देखाउनु जरुरी हुन्छ। नीतिगत रूपमा विपद्को तयारी भइरहेको भए पनि पुराना र जीर्ण भवनको जोखिम न्यूनीकरण गर्ने ठोस योजना प्रदेश र संघीय सरकारसँगै छैन। भूकम्पको जोखिमबारे समुदायस्तरमा सचेतनाको समेत कमी रहेको सुदूरपश्चिममा ठूलो भूकम्प आए मानवीय क्षति समेत हुनसक्ने भूकम्पविद्हरू बताउँछन्।"
"पेट्रोलियम पदार्थको मूल्य बढ्यो, कुनमा कति?",काठमाडौं : पेट्रोलियम पदार्थको मूल्य वृद्धि भएको छ। नेपाल आयल निगमको सञ्चालक समितिको बैठकले पेट्रोल र डिजेलमट्टितेलको मूल्य बढाएको हो। निगमले पेट्रोलमा २ रुपैयाँ र डिजेलमिट्टितेलमा ३ रुपैयाँ बढाउने निर्णय गरेको हो। भारतबाट आउने पेट्रोलियम पदार्थको मूल्य बढेर आएपछि निगमले मूल्य वृद्धि गरेको जनाएको छ। यससँगै काठमाडौं उपत्यकामा पेट्रोलको मूल्य १६५ रुपैयाँ पुगेको छ भने डिजेल र मट्टितेलको मूल्य १५६ रुपैयाँ पुगेको छ। ग्यासको मूल्य भने यथावत राखिएको छ।
५ वर्षका जुम्ल्याहाले गरे आधारशिविरसम्मको पदयात्रा,"काठमाडौं : विश्वको सबैभन्दा अग्लो शिखर सगरमाथाको आधारशिविरसम्मको पदयात्रा गर्न रुचाउनेका लागि सौभाग्य नै हो। समुन्द्री सतहबाट ५ हजार ३ सय ६४ मिटरको उचाइमा अवस्थित सगरमाथा आधारशिविर पुग्न बर्सेनि हजारौंको संख्यामा नेपालीसँगै विदेशी आउने गर्छन्। यो पदयात्रा सहज भने छैन, अझ बालबालिका लिएर त्यहाँसम्म हिँडेर जाने परिकल्पना गर्न सकिँदैन। तर, पाँच वर्षका जुम्ल्याहा बालकले हिँडेर नै सगरमाथा आधारशिविरसम्मको यात्रा गरेका छन्। जुम्ल्याहा बालक त्रिजल कवाडी र त्रिनेश कवाडीले सगरमाथा आधारशिविरसम्मको यात्रा आफैंले हिँडेर तय गरे। उनीहरू २०७५ फागुन २१ गते मध्यपुर थिमि नगरपालिका ७ भक्तपुरमा जन्मेका हुन्। आमा सुजिता बाडे र बुवा राजेश कवाडीको साथमा सोलुखुम्बुको थामडाँडाबाट ६ दिनको यात्रापछि उनीहरू आधारशिविर पुगेका हुन्। भक्तपुर नगदेशका स्थानीय उनीहरू यही असोज २६ गते शनिबार आधारशिविर यात्राका लागि निस्किएका थिए। सल्लेरी हुँदै थामडाँडासम्म चारपाङ्ग्रे सवारीबाट यात्रा गरेका उनीहरूले थामडाँडाबाट आधारशिविरसम्मको यात्रा ६ दिनमा तय गरेको आमा सुजिता बाडेले बताइन्। उनीहरू आधारशिविर कात्तिक ३ गते दिउँसो ११ बजेर ४१ मिनेटमा पुगेको बाडेले जानकारी दिइन्। पहिलो पटक पाँच वर्षका बालबालिका र जुम्ल्याहा आधारशिविरसम्मको पदयात्रामा पुगेपछि त्यहाँको स्थानीय निकायहरू खुम्बु पासाङ ल्हामु गाउँपालिका, सगरमाथा प्रदूषण नियन्त्रण समिति र सगरमाथा राष्ट्रिय निकुञ्ज बफर जोन व्यवस्थापन समितिले सफलताको प्रमाणपत्र दिएका छन्। ती निकायहरूले दिएको प्रमाणपत्रमा विश्व सम्पदा सूचीमा रहेको आधारशिविरसम्मको पदयात्रा सफलतापूर्वक सम्पन्न गरेको भनी उल्लेख छ। गिनिज वल्र्ड रेकर्डका लागि २ वटा आवेदन कवाडी दम्पतीले दुई छोराहरूले सानो उमेर र छोटो अवधिमा आधारशिविरसम्मको यात्रा तय गरेपछि गिनिज वल्र्ड रेकर्डका लागि आवेदन दिएका छन्। उनीहरूले वल्डै रेकर्डमा दुई वटा आवेदन दिएको आमा बाडेले जानकारी दिइन्। उनका अनुसार पाँच वर्षका जुम्ल्याहा बालकहरूले पदयात्रा सम्पन्न गरेको पहिलो विश्व रेकर्डमा र दोस्रो रेकर्ड ब्रेक गर्दै छोटो अवधि (६ दिन) मा नै आधारशिविरको यात्रा तय गरेकोमा निवेदन दिइएको छ। यसअघि सात घण्टा बालबालिकाले आधारशिविरसम्मको यात्रा तय गरेको रेकर्ड छ। अघिल्लो रेकर्ड लुक्लाबाट आधारशिविरसम्मको यात्रा सात दिनमा तय गरेको र आफ्ना छोराहरूले लुक्लाभन्दा ६ घण्टा वरैको थामीडाँडाबाट ६ दिनमा नै सम्पन्न गरेको आमा बाडेले जानकारी दिइन्। गिनिज वल्र्ड रेकर्डमा आवेदनका लागि नेपाल पर्यटन बोर्डले प्रशंसापत्र र सिफारिसपत्र उपलब्ध गराएको छ। यसै वर्षको कात्तिकमा विश्व रेकर्डका लागि आवेदन दिएको र ३ देखि ५ महिनामा औपचारिक जानकारी आउने उनले बताइन्। छोटो दूरीबाट सुरु भएको थियो उनीहरूको पदयात्रा स्थानीय लर्डबुद्ध इंगलिस सेकेन्डरी स्कुलमा यूकेजीमा पढ्ने त्रिजल र त्रिनेशले करिब साढे दुई वर्षको उमेरमा नुवाकोटको लताराम्बेश्वर महादेवको मन्दिरसम्म साढे तीन घण्टाको पदयात्रा गरेका थिए। बच्चा बोक्नलाई ब्याग (क्यारिङ ब्याग) पनि बोकेर गएको तर उनीहरूले हिँडेर नै उक्त यात्रा तय गरेको उनीहरूकी आमाले सुनाइन्। सोही वर्ष नै उनीहरूले हेलम्बुको आमा ह्याङ्ग्रीसम्म यात्रा करिब तीन घण्टाको र रसुवाको धुन्चेबाट गोसाइँकुण्डसम्म करिब दुई दिनको हिँडाइ तय गरेका थिए। खासै स्वास्थ्य समस्या नभएका उनीहरूले सानैबाट पदयात्रामा रमाउने गरेको आमा सुजिता भन्छिन्। आधारशिविरसम्मको यात्रामा आफूहरूभन्दा बढी उनीहरू रमाएको पनि उनले सुनाइन्। आधारशिविर यात्राको क्रममा नै त्यहाँ स्थानीयहरूले यति सानो उमेरमा अहिलेसम्म नेपाली बच्चाहरू नआएको सुनाएपछि कवाडी दम्पतीले वल्र्ड रेकर्डका लागि पहल सुरु गरेका हुन्।"
एलओडी २०२५ का लागि पुनः डिजे म्यागको नोमिनेसनमा,"काठमाडौं :एलओडी क्लब डिजे म्याग टप १०० को नोमिनेसनमा परेको छ । युकेस्थित डिजे म्यागले छनौट गर्ने सन् २०२५ को लागि एलओडी क्लब नोमिनेसनमा पुन: परेको हो । म्यागमा विश्वरका सय उत्कृष्ट डिजे क्लब रहने गर्छन् । डिजे म्यागले हरेक वर्ष विभिन्न मुलुकमा रहेका उत्कृष्ट क्लबहरूको छनौट गर्ने गर्छ । टप १०० क्लबको सूचीमा पर्न एलओडीले भोट गर्न पनि अपिल गरेको छ । माथि देखिएको फोटोलाई स्कयान गरेर भोट गर्न सकिने एलओडीले जनाएको छ । एलओडीका अनुसार डिजे म्यागको वेभ साइटमा जानुपर्छ । मत गर्न पुनः फेसबुक, एप्पलको मोबाइल भए एप्पल र गुगलको अप्सन आउँछ । डिजे म्यागको १०० क्लब आएपछि तल पट्टिको भागमा इट्स कुल लेट्स गो मा क्लिक गर्नुपर्छ । प्रयोगकर्ताले फेरि आफ्नो देशको नाम, सहर साथै नामसहित सबै उल्लेख गर्ने अप्सन प्राप्त गर्छन् । अन्त्यमा पुनः अर्को अप्सनमा क्लबको सबै चरणमा एलओडीको क्लब लेख्दै काठमाडौं सहरको नाम उल्लेख गर्नुपर्नेछ । एलओडी क्लब विश्वको उत्कृष्ट सन् २०२२ मा ५२ , सन २०२३ मा ४९ र सन् २०२४ ५० औँ स्थानमा परिसकेको छ । एलओडी क्लब डिजे म्याग टप १०० को नोमिनेशनमा परिसकेकाले क्लबीङ् व्यवसायमा अझ बढी जिम्मेवार भएर जाँदा केही गर्न सकिने प्रोत्साहन मिलेको क्लबका निर्देशक भूपेन कुँवरले बताए । व्यवसायमा राष्ट्र पनि सँगसँगै जोडिने भएकाले अन्तर्राष्ट्रिय क्षेत्रमा मुलुकको पहिचान हुने उनको भनाइ छ । क्लब नोमिनेसनमा परेसँगै भोटिङ्ग अभियान सुरू गरिसकेको कुँवरले जानकारी दिए । विगतका दिनमा जस्तै हामीले विभिन्न माध्यमबाट भोटिङ अभियान चलाउने उनको भनाइ छ ।"
"विर्तामोडको ग्यारेजमा आगलागी, तीन वटा बसमा क्षति","झापा : विर्तामोडको एक ग्यारेजमा आगलागी भएको छ। आगलागीबाट ग्यारेजमा मर्मत सम्भारका लागि राखिएका तीन वटा बसमा क्षति पुगेको जिल्ला प्रहरी कार्यालय झापाले जनाएको छ। आज बिहान साढे १० बजे विर्तामोड५ स्थित पश्चिम बस स्टेसनजिक रहेको ग्यारेजमा निदि क्याम्पसको मे १ ख ३३४५ नम्बरको बसमा मर्मत गर्ने क्रममा अचानक विद्युत् सर्ट भइ आगलागी भएको थियो। आगलागीबाट क्याम्पसको बस पूर्ण रूपमा जलेर नष्ट भएको छ। त्यस्तै सोही ग्यारेजमा बनाउन ल्याएको मे १ ख२२१५ नम्बरको मातृ भाग्य रेखा बसको अगाडीको भाग र प्र १०१००१ख ४१२६ नम्बरको बसको पेन्टिङ जलेर क्षति पुगेको प्रहरीले जनाएको छ। तीन वटा गाडी जल्दा अन्दाजी २१ लाख बराबरको क्षति भएको छ। बसमा लागेको आगो विर्तामोड नगरपालिकाको दमकल, नेपाल प्रहरी र स्थानीयवासीको सहयोगमा नियन्त्रणमा लिइएको थियो।"
"काँडाघारीबाट ४६२ किलो रक्तचन्दन बरामद, २ जना पक्राउ","काठमाडौं : उपत्यका अपराध अनुसन्धान कार्यालयले काँडाघारीबाट ४६२ किलो रक्तचन्दन बरामद गरेको छ। आज बिहान अपराध महाशाखाले काँडाघारीमा लुकाएर राखिएको ४ सय ६२ किलो किलो रक्तचन्दन नियन्त्रणमा लिएको हो। घटनाबारे थप अनुसन्धान भइरहेको उपत्यका अपराध अनुसन्धान कार्यालयका प्रमुख सानुराम भट्टराईले जानकरी दिए। उनले अन्नपूर्ण पोस्ट्सँग भने, काँडाघारीबाट ४६२ किलो रक्तचन्दन नियन्त्रणमा लिइएको हो। यसको आधिकारिक जाँचका लागि वन कार्यालयमा पठाउँछौं। रक्त चन्दन प्याक गरेर लुकाएर राखिएका अवस्थामा प्रहरीले फेला परेको हो। प्रहरीले सो क्रममा २ जना नियन्त्रणमा लिएको छ। उनीहरुको नाम, ठेगाना भने खुल्न बाँकी रहेको छ।"
"आज रातिदेखि नयाँ मौसमी प्रणाली भित्रिदै, हिमपात र वर्षाको संभावना","काठमाडौं : नेपालमा आज रातिदेखि पुन:नयाँ मौसमी प्रणाली भित्रिने भएको छ। जल तथा मौसम विज्ञान विभागका अनुसार बुधबार रातिदेखि पश्चिमी न्यूनचापीय प्रणाली भित्रिन लागेको हो। यसको प्रभाव चार प्रदेशका केही स्थानहरूमा देखिनेछ। मौसम विज्ञान विभागका अनुसार सोही प्रणालीका कारण कर्णाली, सुदूरपश्चिम,गण्डकी र लुम्बनी प्रदेशका केही स्थानमा हल्का वर्षा र हिमपातको संभावना रहेको छ। हिमपातपछि चिसो बढ्ने भएकाले आवश्यक सतर्कता अपनाउन विभागले आग्रह गरेको छ।"
पर्यटन राज्यमन्त्री अरुण चौधरीविरुद्धको मुद्दामा आज सर्वोच्चले निर्णय सुनाउने,"प्रधानन्यायाधीश प्रकाशमान सिंह राउत,न्यायाधीहरू सपना मल्ल प्रधान,कुमार रेग्मी,हरिप्रसाद फुयाल र डामनोजकुमार शर्मा सम्मिलित संवैधानिक इजलासले चौधरी सांसद बन्न योग्य हुन् या होइनन् भन्ने विषयको निर्क्यौल गर्नेछ। काठमाडौं : सर्वोच्च अदालतले कैलाली२ बाट निर्वाचित नागरिक उन्मुक्ति पार्टीका सांसद अरुण कुमार चौधरीको योग्यता विवादमा आज निर्णय सुनाउने भएको छ। सांसद चौधरीको योग्यतासम्बन्धी विवादबारे सर्वोच्चले आज निर्णय सुनाउँदैछ। चौधरी हाल संस्कृति,पर्यटन तथा नागरिक उड्डयन राज्यमन्त्री छन्। प्रधानन्यायाधीश प्रकाशमान सिंह राउत,न्यायाधीहरू सपना मल्ल प्रधान,कुमार रेग्मी,हरिप्रसाद फुयाल र डामनोजकुमार शर्मा सम्मिलित संवैधानिक इजलासले चौधरी सांसद बन्न योग्य हुन् या होइनन् भन्ने विषयको निर्क्यौल गर्नेछ। मुद्दामाथि सुनुवाइका लागि १६ पटक पेशी तोकिएको थियो। २९ चैत्र २०७९ मा बसेको संवैधानिक इजलासले मुद्दामा सुनुवाइ गर्दै अन्तरिम आदेश जारी नहुने भन्दै अग्राधिकार दिएको थियो। बीचमा पेशी तोकिए पनि सुनुवाइ हुन सकेको थिएन। संवैधानिक इजलासले १७ पुसमा मुद्दाको निर्णय सुनाउने मिति तोकेको थियो। तर मिति सारेर आज सर्वोच्चले मुद्दाको निर्णय सुनाउने भएको हो।अधिवक्ता वसन्त जोशीले चौधरीले फौजदारी मुद्दामा कैद बाँकी नै रहेको अवस्थामा ढाँटेर उम्मेदवारी दर्ता गराएकाले सांसद पद खारेजीको माग गर्दै २०७९ चैत्र १६ गते सर्वोच्चमा रिट दायर गरेका थिए। निर्वाचन आयोग,प्रधानमन्त्री तथा मन्त्रिपरिषदको कार्यालय,संघीय संसद सचिवलाय,राष्ट्रपति कार्यालय र अरुण कुमार चौधरीलाई रिट निवेदनमा प्रतिवादी बनाइएको छ। सार्वजनिक सम्पत्तिमा आगजनी गरेको मुद्दामा दोषी ठहर भएका चौधरीलाई राष्ट्रपति विद्यादेवी भण्डारीले आममाफी दिएपछि रिहा भएका थिए। रिहा भएपछि उनको सांसद पद जोगिएको थियो। सरकारले दिएको आममाफी बदर गर्दै सांसद पद खारेज गरी कैलाली२ मा उपनिर्वाचन हुनुपर्ने माग रिटमा गरिएको छ। कैलालीको गोराङगा खोलाबाट ढुंगा लिएर लम्की जाँदै गएको ट्याक्टरमा २०६६ भदौ ३ गते आगजनी भएको थियो। ट्याक्टर धनी मोतिपुरका महादेव बजगाईले ट्याक्टरमा आगो लगाइदिएको भनी परशुराम चौधरी,अरूण चौधरी र वीरबहादुर चौधरीविरुद्ध उजुरी दिएका थिए। सोही मुद्दामा सांसद चौधरीलाई जिल्ला अदालत कैलालीले ६ महिना कैद सजाय र ८ लाख १९ हजार रुपैयाँ भराउने फैसला गरेको थियो। सोही मुद्दा कार्यान्वयनका लागि उनी बाँकेको कोहलपुरबाट १९ माघ २०७९ पक्राउ परेका थिए। उनी २० माघ २०७९ मा जेल चलान भएका थिए।"
"लाङटाङबाट बर्सेनि करोडौं राजस्व, तर प्राथमिकतामा छैन सरकारको","रसुवा : मुलुकको तेस्रो पर्यटकीय गन्तव्य हो, लाङटाङ। यहाँ बर्सेनि हजारौं स्वदेशी तथा विदेशी पर्यटक पदयात्राका लागि आउने गर्छन्। बर्सेनि करोडौंको राजस्व उठ्छ। तर, सरकारी आम्दानीको स्रोत बने पनि यहाँका पर्यटकीय क्षेत्रमा सरकारले उचित लगानी गरेको छैन। त्यसैकारण यो पदमार्ग उपेक्षित छ। लाङटाङ, गोसाइँकुण्ड र तामाङ सम्पदा मार्गका गाउँमा बर्सेनि हजारौं पर्यटक आउँछन्। आर्थिक वर्ष ०८००८१ मा ३२ हजार ५९७ जना पर्यटक आए। जसबाट ४ करोड १० लाख ५२ हजार ५४६ रुपैयाँ आम्दानी भएको लाङटाङ राष्ट्रिय निकुञ्जको अभिलेखमा छ। आव ०७९०८० मा ३० हजार १ सय ५९ जना पर्यटकसँग ४ करोड २४ लाख ७७ हजार २ सय ९५ रुपैयाँ संकलन भयो। लाङटाङ राष्ट्रिय निकुञ्जको कार्यालय धुन्चेका सूचना अधिकारी गणेशप्रसाद तिवारीका अनुसार आव ०८००८१ मा पर्यटकबाट ४ करोड १० लाख ५२ हजार ५४६ रुपैयाँ, वन क्षेत्रको रोयल्टी ३४ लाख २० हजार ३७२, दण्ड जरिवानाबाट ५१ हजार १७ गरी ५ करोड, ४३ लाख १९ हजार १२१ रुपैयाँ आम्दानी भएको छ। निकुञ्जले यहाँ घुम्न आउने नेपालीबाट जनही १ सय, सार्क राष्ट्रबाट पर्यटकबाट १ हजार ५ सय र तेस्रो मुलुकका पर्यटकबाट ३ हजार रुपैयाँ लिने गर्दछ। पर्यटकबाट हुने आम्दानीको तुलनामा यहाँका पर्यटन पूर्वाधार विकासमा सरकारले सन्तोषजनक लगानी गर्न नसकेको पर्यटन व्यवसायीहरूको भनाइ छ। गोसाइँकुण्ड मार्गको चन्दनबारीस्थित होटल रेडपान्डाका सञ्चालक सुब्बा लामा भन्छन्, बृहत्तर गुरुयोजना बनाएर विकास गर्नुपर्ने धार्मिक तथा पर्यटकीय क्षेत्र गोसाइँकुण्डमार्गमा सरकारले उचित ध्यान दिन सकेको छैन। पर्यटक सूचना केन्द्र स्थापना गर्ने काम पनि हुन सकेन। चन्दनबारी क्षेत्रमा मोबाइल नेटवर्कसमेत राम्रो छैन। चन्दनबारीभन्दा माथि इन्टरनेट सेवा नाममात्रको छ। अहिलेको युगमा पनि सञ्चार सम्पर्क सहज नभएपछि पर्यटकलाई कसरी सुविधा हुन्छ ? लामाले भने। पर्यटकलाई आवश्यक सूचना दिने केन्द्र र बिरामी पर्दा आपतकालीन उद्धारमा समेत सरकारले ध्यान दिन सकेको नसकेको व्यवसायीको गुनासो छ। यहाँ आउने पर्यटकबाट उठेको राजस्व रकम संघीय सरकार मातहतको वित्त आयोगमा जम्मा हुन्छ। सरकारले पर्यापर्यटन विकासमा उचित ध्यान दिन सके स्थानीयको आयमा अझै वृद्धि हुने तथा राज्य कोषमा हुने आय पनि बढ्ने निश्चित छ। गोसाइँकुण्ड गाउँपालिका६ का वडाध्यक्ष दावासिदार वाईबा भन्छन्, पर्यटकलाई दिनुपर्ने आधारभूत सुविधा मात्र भएर भएन, समयअनुसारका थप सुविधा दिनेतर्फ सरकारले ध्यान दिनुपर्छ। सहज ढंगले हिँड्ने बाटो, ठाउँठाउँमा पर्यटक सूचना केन्द्रको स्थापना र थप पूर्वाधार विकास भएको छैन। राजस्व त उठ्छ तर निकुञ्जले स्थानीय सरकारसँग समन्वय गरेर साझेदारीमा कार्यक्रम गर्नुपर्ने तमाङको भनाइ छ। संघीयतापछि ३ तहकै सरकारले कर उठाउन थालेको पनि एक दशक हुन लागेको छ। स्थानीय सरकारले होटल, उद्योग दर्ता तथा नवीकरण कर उठाउँछ भने संघीय सरकार र प्रदेश सरकारले पनि कर असुल्छन्, तर कर उठ्ने क्षेत्रको विकासमा लगानी भने गरेको पाइँदैन। स्थानीय सरकारले लाङटाङको पर्यटन प्रबद्र्धनमा काम गर्छ। तर, पर्यटकबाट असुली हुने राजस्व संघीय सरकारको कोषमा जम्मा हुन्छ । त्यसैकारण पर्यटकीय क्षेत्रको विकासको जिम्मेवारी पनि संघीय सरकारकै हुने यहाँका सरोकारवाला बताउँछन्। आगोले खाएको वन, कसले बनाउने हरियाली ? आमाछोदिङमो गाउँपालिका३ को गतलाङ गाउँभन्दा माथि रहेको बोङजोमाने र ज्यार्सा गोठेन सामुदायिक वनमा १५ वर्षअघि आगलागी भयो। गाउँको सुन्दरता र पर्या पर्यटनमा नै असर पर्यो। हालसम्म त्यहाँ बिरुवा हुर्कन पाएका छैनन्। त्यहाँको झन्डै ४ सय हेक्टरमा फैलिएको सामुदायिक वन हरियाली बनाउन कुनै पनि सरकारले बजेट बनाएनन्। प्रकृतिको संरक्षणमा सरकारको ध्यान नगएको बताउँछन् स्थानीय सामुदायिक वनका अगुवा दुकर तामाङ। उनी भन्छन् पटकपटक सरकारका धेरै मन्त्रीहरू आएर हेरेर फर्के। हेर्ने र भाषण गर्ने काम मात्र भयो। ध्वस्त वनको भ्रमण गर्न (यसै साता) पुगेका बामगती प्रदेशका वन तथा वातावरणमन्त्री कृष्णप्रसाद सिलवालको ध्यानाकर्षण गर्दै जिल्ला समन्वय समिति रसुवाका प्रमुख अशोककुमार घिमिरेले हेरेर मात्र नभई वन पुनस्र्थापना गर्ने योजना बनाउन जोड दिए। उनले भने, जिल्ला समन्वय समितिमा बजेट छैन। संघ र प्रदेश सरकारले बजेट तथा कार्यक्रम बनाउनुपर्छ। मन्त्री सिलवालले आगलागीले ध्वस्त वनको पुनस्र्थापना गर्न चरिचरण छाडेर वृक्षरोपण गरी संरक्षण गर्नुपर्ने तर पहिले त्यहाँ विज्ञ टोलीले अध्ययन गरेर मात्र कार्यक्रम बनाउने बताए। होटल तथा पर्यटन व्यवसायी महासंघका अध्यक्ष रामशरण गजुरेल भन्छन्, सरकारले पर्यटकसँग राजश्व संकलन मात्र गरेर हुँदैन । पर्यटकीय पूर्वाधार विकास हुनुपर्छ । यहाँका पदयात्रा मार्ग, बिश्राम स्थल, खानेपानी, विद्युत्, सरसफाइ, ठाउँठाउँमा सूचना केन्द्र आवश्यक छ। सरकारले १५ प्रतिशत पर्यटनमा खर्च गर्ने हो भने पनि गुम्बा, मन्दिर सवै विकास पर्यटकका लागि भन्ने गलत बुझाइ छ। काठमाडौंबाट नजिकै रहेको यहाँका धेरै स्थानमा पर्यटन विकास गर्न सकिने अवस्था रहेको छ। उनी भन्छन्, यहाँ प्राकृतिक रूपका पर्यटकीय क्षेत्र धेरै छन्, तर विकास सोच र नेतृत्वमा समस्या रहेको छ। पाँचैवटा गाउँपालिकामा धार्मिक तथा पर्यापर्यटनको सम्भावना प्रचुर छ। उनी भन्छन्, स्थानीय सरकारको संयोजनमा व्यवसायी तथा सरोकारवालाहरूसँग मिलेर पर्यटक प्रबद्र्धन गर्ने योजना बनाउनुपर्छ। ओझेलमा सम्पदाहरू तामाङ सम्पदा मार्गमा पर्ने आमाछोदिङमो गाउँपालिका भित्र पर्यटकीय सम्भावना बोकेका धेरै स्थान छन्। पर्यटकीय क्षेत्रमा काम गर्ने पथप्रदर्शक विकास लामा भन्छन्, पाल्दोर पिक, जागेश्वरकुण्ड, डिल्पुकुण्ड, गोपोकुण्ड, साङजेन खर्क, पार्वतीकुण्ड मात्र होइन गोल्जुङ, गतलाङ, चिलिमे, तातोपानी, नागथली, थुमन तामाङ सम्पदाको विविधता पाइने स्थान हुन्। गोसाइँकुण्ड गाउँपालिका२ मा पर्ने दूधकुण्ड, पाङसाङ खर्क, रिभरकुण्ड जस्ता स्थानहरू पनि ओझेलमा छन्। स्थानीय युवा समाजसेवी कामीनुर्पु तामाङ भन्छन् दूधकुण्ड धेरै रमणीय स्थल भएर पर्यटक पुग्ने राम्रो बाटो नै छैन। २ दिनमा पुग्न सकिने निकै रमणीय दृश्यहरू देखिन स्थानमा बास बस्ने ठाउँ पनि छैन। उत्तरगया गाउँपालिका२ मा रहेको फिकुरी लेक उच्च ठाउँमा रहेको सौन्दर्य स्थल हो। यहाँबाट नुवाकोट, रसुवा र धादिङको धेरै मनोरम दृश्यहरू अवलोकन गर्न सकिन्छ। फिकुरी डाँडामा रहेको फिकुरी महादेवको मन्दिरमा हरेक वर्ष हरिबोधिनी एकादशीका दिन विशेष मेला लाग्ने गर्दछ। उतरगया गाउँपालिकाले यस ठाउँलाई पर्यटकीय क्षेत्र बनाउने उद्देश्यले अध्ययन पनि अघि बढाएको छ। स्थानीय तहको सीमित स्रोत र साधनले नभ्याउने भएकाले प्रदेश तथा संघीय सरकाले पूर्वाधार विकासमा जोड दिन आवश्यक रहेको वडा अध्यक्ष टुकु सुवेदी बताउँछन्। फिकुरी क्षेत्र करिब ३,८०० मिटरको उचाइमा रहेको छ। यहाँ रसुवा, नुवाकोटको विभिन्न भूभागका साथै लाङटाङ, गोसाइँकुण्ड, नार्गजुन, ककनी, गणेश, दोर्जे लाक्पा हिमाल तिब्बती हिम शृङ्खलाको दृश्यावलोकन गर्न सकिन्छ। उत्तरगयाधाम र भाँगे झरना पनि यहाँको पर्यटकीय स्थल हो। यस्ता सम्भावित ठाउँको संरक्षण र व्यवस्थापन गरी प्रचारप्रसार गर्न आवश्यक रहेको वडा अध्यक्ष सुवेदी बताउँछन्। त्यसैगरी पर्यटकीय सम्भावना बोकेको जुरेढुंगानौकुण्डमार्गको विकासमा ध्यान दिनुपर्ने नौकुण्ड गाउँपालिका उपाध्यक्ष चन्द्रबहादुर तामाङ बताउँछन्। स्थानीय सरकारले योजना बनाएको छ, नयाँ पदयात्रा मार्ग खोल्न सके पर्यटकबाट आम्दानी लिन सकिने थियो, उनी भन्छन्। वन्यजन्तुबाट कृषिमा असर ताजा तरकारी, र रैथाने खानेकुरा, भेषभूषा, संस्कृति, लोपोन्मुख वन, वन्यजन्तु, र हिमाली दृष्यावलोकन गर्न पर्यटक आउँछन्। यहाँ मृग, घोरल, झारल, हिमचितुवा, विश्वमै दुर्लभ रेडपाण्डा (रातो हाब्रे) पाइन्छ। तर, संरक्षित वन्यजन्तुले पारेको असरका कारण जनता र निकुञ्ज बीच द्वन्द्वको स्थिति छ। नागरिक बेगरको एकोहोरो संरक्षण गर्ने नीतिले नागरिकभन्दा वन र वन्यजन्तुको धेरै महत्व रहेको गोसाइँकुण्ड गाउँपालिका५ ब्राबलका ढिण्डुप लामा भन्छन् गाउँमा दुम्सी, बाँदर, मृग, भालु, बँदेलजस्ता वन्यजन्तुले बालीनाली खाने, नष्ट पार्ने गरेपछि स्थानीय चिन्तित छन्। वन्यजन्तुलाई हानी पुग्ने कुनै पनि गतिविधि गर्न नपाइने र यसको संरक्षण गर्नुपर्ने भए पनि वन्यजन्तुले नै मानवजीवनलाई प्रभावित पारिरहेको छ। वन्यजन्तुले मानवीय, पशुधन, घरगोठ, भण्डारणमा गरेको अन्न र खाद्यान्न बालीको क्षतिका लागि राहत दिने व्यवस्था छ। बितरण गरेर निकुञ्जले लाखौं रुपैयाँ सक्छ तर किसानले राहत भन्दा पनि समस्याको समाधान खोलेका छन्। निकुञ्जले मध्यवर्ती क्षेत्रमा वन्यजन्तुले खेतीबाली नष्ट गरेकाले किसान धेरै चिन्तित छन्। राहत वितरण गर्ने रकमले वन्य जन्तु रोकथामको कार्यक्रम बनाउनुपर्ने कालिका गाउँपालिका २ का समाजसेवी झंकनाथ न्यौपाने बताउँछन्। अहिले वन्य जन्तुले दुःख दिन थलेपछि किसान खेती गर्न छाडेका छन्। कृषिमा असर कालिका गाउँपालिका३ का अगुवा कृषक दुर्गा ढकाल भन्छन् पहाडी क्षेत्रमा धान, मकै, कोदो जस्ता अन्न बाली उत्पादनमा हस आउन थालेको छ। तरकारी खेतीमा रोग किराको असर छ। अर्का किसान खेमराज न्यौपाने भन्छन्, सत्रु जीवको असर बढेकाले यहाँका किसान उत्पादन गरेर खान नसक्ने भएका छन्। जैविक विषादी र औषधिले काम नगर्ने भएकोले अब सरकारले बिकल्प दिन सक्नुपर्छ। कृषिमा के कस्तो समस्या देखिएको छ यसबारे अध्ययन अनुसन्धान गर्ने र असर न्यूनीकरणका लागि सरकारले चासो दिन नसकेको न्यौपानेको भनाइ छ। त्यसैगरी जलवायु परिवर्तनको असरका विषयमा गण्डकी जलाधार क्षेत्रमा गरिएको एक अनुसन्धानले विगतको तुलनामा ४० प्रतिशत कृषि उत्पादन कमी आएको देखाएको छ। पाँच विश्व विद्यालय मिलेर दक्षिण एसिया क्षेत्रमा जलवायु परिवर्तनले कृषिमा पारेको असरका विषयमा गरिएको अध्ययनपछि यस्तो तथ्यांक सार्वजनिक गरेको हो। त्रिभुवन विश्व विद्यालय भूगोल केन्द्रीय विभाग, चीनका दुई विश्वविद्यालय, भारतको दिल्ली इकोनोमी अफ भूगोल विभाग र बंलादेशका अध्ययन केन्द्र गरेको सो अनुसन्धान गण्डकी जलाधार क्षेत्रमा पर्ने वागमती, गण्डकी प्रदेशका पाँचवटा जिल्ला रसुवा, नुवाकोट, चितवन, तनहुँ र कास्कीमा गरिएको थियो। गण्डकी जलाधार क्षेत्रमा गरिएको अनुसन्धानले जलवायु परिवर्तनले तापक्रममा परिवर्तन, वर्षाको ढाँचा, खडेरी बाढी तथा पहिरो आउने जस्ता असरले कृषि उत्पादकत्वमा असर गरेको देखाएको छ। अनुसन्धानले वर्षामा निर्भर खेती भएकाले कृषि क्षेत्रमा खडेरीबाट अत्याधिक प्रभावित बनाएको देखाएको छ। कृषि उत्पादनमा नकरात्मक असर गर्दा कृषकको दैनिकीमा परेको निकै प्रभाव परेको छ। जलवायु परिवर्तनको कारण गण्डकी जलाधार क्षेत्रमा समेत वर्षा समेत कम भएको अध्ययनले देखाएको त्रिभूवन विश्वविद्यालय भुगोल केन्द्रीय विभागका प्राध्यापक डाक्टर प्रेमसागर चापागाईंले बताए। उनले वर्षातको समयमा समेत पानी पर्ने समय परिवर्तन हुने,समयमा पानी नपर्ने बढी वा घटी पर्ने जस्ता समस्या समेत देखा परेकाले नेपालको कृषि उत्पादमान ठूलो असर बनाएको अध्ययनले देखाएको बताए। लाङटाङ, रसुवागढी, गोसाइँकुण्ड जस्ता पर्यटकीय क्षेत्र रहेको गोसाइँकुण्ड गाउँपालिका अध्यक्ष कैसाङनुर्पु तामाङ भन्छन्, यहाँ पर्यटकबाट उठेको राजस्व निकुञ्ज बिभागमा पुगेर निश्चित रकम मध्यवर्ती क्षेत्रमा आउँछ। तामाङ भन्छन्, मध्यवर्ती क्षेत्रमा समितिले आफैं रकम विनियोजन गर्ने गर्दछ। बजेट विनियोजन गर्ने तरिका फरक छ। स्थानीय सरकासँग समन्वय र सहकार्य गरेमा व्यवस्थित हुन र डुप्लिकेसन हुने सम्भावना कम हुन्छ। गोसाइँकुण्ड गाउँपालिका४ का पूर्ववडा अध्यक्ष सुप्पा लामा भन्छन्, अहिले सडक तथा भौतिक पूर्वाधार विकासमा अल्झन ल्याएको छ। वातावरणीय अध्ययन नगरी सडक विस्तार गर्न नपाउन कुरा छ। स्थानीय सरकारसँग ठूला विकास आयोजना सञ्चालन गर्ने बजेट नै हुन्न प्रदेश सरकार र संघीय सरकारबीच समन्वय हुन सकेको छैन। लाङटाङ राष्ट्रिय निकुञ्ज क्षेत्रमा जिल्लामा घुम्न आउने पर्यटकबाट वार्षिक रूपमा ४ करोड बढी राजस्व उठ्छ। तर, सो रकम यहाँको पर्यटकीय क्षेत्रको संरक्षणमा खर्च हुँदैन। राष्ट्रिय प्राकृतिक स्रोत तथा वित्त आयोग नेपालको संविधानद्वारा स्थापित एक संवैधानिक निकाय हो। यसको प्रमुख उद्देश्य संघीय संरचनाभित्र प्राकृतिक स्रोतहरू र वित्तीय स्रोतहरूको न्यायसंगत बाँडफाँट सुनिश्चित गर्नु हो। आयोगले संघ, प्रदेश, र स्थानीय तहहरूबीच स्रोत र अधिकारहरूको सन्तुलित वितरणको लागि मार्गनिर्देशन र सिफारिस गर्दछ। संविधानको धारा २५० अन्तर्गत आयोग स्थापना भएको हो। स्रोतहरूको बाँडफाँट गर्नु हो। संघ, प्रदेश, र स्थानीय तहबीच राजस्वको बाँडफाँटको मापदण्ड तय गर्नु, प्राकृतिक स्रोतहरूको उपयोगबाट हुने लाभको वितरण सुनिश्चित गर्नु मुख्य काम हो। स्रोतहरूको बाँडफाँट गर्दा भौगोलिक, आर्थिक, सामाजिक र क्षेत्रीय असमानता न्यून गर्न सिफारिस गर्नु। वित्तीय समायोजन प्रदेश र स्थानीय तहहरूको आवश्यकता, क्षमता, र जिम्मेवारीका आधारमा वित्तीय समायोजनका लागि सिफारिस दिनु हो। स्रोतहरूको न्यायसंगत उपयोग र विकासका लागि कार्यक्रमहरू प्रस्ताव गर्नु। नीति निर्माण र मार्गनिर्देशन प्राकृतिक स्रोत र वित्त व्यवस्थापनसँग सम्बन्धित नीतिहरू बनाउन सघाउ पुर्याउँछ। आयोगले अनुसन्धान र अध्ययन पनि गर्ने गर्दछ। प्राकृतिक स्रोतहरूको न्यायपूर्ण व्यवस्थापन र वित्तीय स्रोतहरूको प्रभावकारी वितरणका लागि अध्ययन, अनुसन्धान, र तथ्यांक संकलन र आर्थिक असमानता न्यून गर्न आवश्यक कार्यक्रम र नीति सिफारिस गर्ने अधिकार छ। यसबाहेक विवाद समाधान, स्रोत र अधिकारहरूको बाँडफाँटसँग सम्बन्धित विवादहरू समाधान गर्न सिफारिस दिनु पनि आयोगको अधिकार क्षेत्रमा पर्छ। राष्ट्रिय प्राकृतिक स्रोत तथा वित्त आयोगका सदस्य अमरराज मि श्र भन्छन्, रोयल्टी उठ्छ तर स्थानीय तहलाई (तोकेर) ससर्त बजेट दिनुपर्छ अनि मात्र तोकिएको स्थानमा खर्च हुन्छ। निकुञ्जले उठाउने राजस्वमध्ये ५० प्रतिशत संघीय सरकार, २५ प्रतिसत प्रदेश र २५ प्रतिशत स्थानीय सरकारलाई वितरण गर्ने योजना नीतिमा छ तर त्यो पनि पर्यटकीय क्षेत्रको विकासमा खर्च हुने गरेको छैन। मिश्र भन्छन्, रोयल्टी पानी, विद्युत्, वन, संरक्षण क्षेत्र र पर्यटन गरी पाँच क्षेत्रमा बाँडफाँट हुन्छ। ससर्त बजेटमा आयोगले सिफारिस मात्र गर्छ बजेट सरकारले नै बनाउँछ। मध्यवर्ती क्षेत्रमा आउने बजेट पनि पहुँचको आधारमा वितरण हुने गरेको छ। मध्यवर्ती क्षेत्र व्यवस्थापन समितिले तल रहेका समुह योजना बनाएर बजेट समानुपातिक रूपमा वितरण गर्ने गरेको छैन। पर्यटन क्षेत्रमा विनियोजन गर्नुपर्ने बाध्यता पनि छैन। राष्ट्रिय तथा अन्तर्राष्ट्रिय सम्झौताहरूमा भने नेपालले वातावरण संरक्षणमा जोड दिने प्रतिबद्धता गर्ने गर्दछ। राष्ट्रपति रामचन्द्र पौडेल सहभागी जलवायु परिवर्तनसम्बन्धी संयुक्त राष्ट्रसंघीय महासन्धि (यूएनएफसीसीसी) का पक्ष राष्ट्रहरूको २९औं सम्मेलन (कोप२९) मा हिमालको सुरक्षा, जलवायु वित्तमा प्रतिबद्धता अनुसारको रकम, हानिनोक्सानी कोषको शीघ्र सञ्चालन, नेपालजस्ता मुलुकहरूलाई जलवायु वित्तमा सहज पहुँच, कम कार्बन उत्सर्जन गर्ने मुलुकलाई क्षतिपूर्ति, कार्बन उत्सर्जन गर्ने मुलुकबाट प्रभावित नेपालजस्ता मुलुकले जलवायु परिवर्तनको सामना गरी पर्यावरणलाई बचाइ राख्न परम्परागत पोखरी र कुवालाई पुनर्जीवित गर्ने विषय उठान भएको थियो। तर, तहगत कसनै सरकारले त्यस्ता नीतिको अनुशण गरेर संरक्षणको काम गरेको पाइँदैन। नीति तथा कार्यक्रम बनाउँदा वा योजना कार्यान्वयनमा कर्मचारीतन्त्र र जनप्रतिनिधिबीचको पनि एउटै सोच देखिँदैन। इच्छा शक्ति र सोचमै समस्या देखिन्छ। स्थानीय सरकार र जनप्रतिनिधिले पाँच हालसम्म गरेको उपलब्धिको विश्लेषण गर्दै होलान्। नेपालमा सिस्टम नहुँदा अधिकांश काम सतही ढंगबाट भएका छन्, जुन अव्यवस्थित पनि छन्। तीनै तहमा संस्थागत विकास चाहिएको छ। समग्रमा, समाज, राजनीति, प्रशासन र अर्थतन्त्र सोचे जति संस्थागत हुन सकेन। विकास गर्दा वातावरणमा विशेष ध्यान दिने प्रचलन छैन। विकाससम्बन्धी दृष्टिकोणबारे सर्वप्रथम स्पष्ट दृष्टिकोण हुनुपर्छ, त्यसलाई पूरा गर्ने दृढ इच्छाशक्ति सरकारको नेतृत्वमा पुग्ने जोकोहीमा हुनुपर्छ। विकास एकल प्रयास होइन, एकीकृत प्रयासको परिणाम हो। २०१३ सालदेखि सुरु भएको नेपालको योजनाबद्ध विकासले साढे ६ दशक पूरा गरे पनि विकास ढाँचामा स्पष्ट छैन। संयुक्त राष्ट्रसंघको एउटा अनुसन्धान एउटा प्रतिवेदनले भनेको छ, नेपालजस्ता अविकसित तथा विकासशील देशमा विकास नहुनुको प्रमुख कारण पूर्वाधारको कमी हो। संविधानले स्थानीय तहलाई दिएका २२ वटा अधिकार, मौलिक अधिकार कार्यान्वयन गर्नका लागि राजस्व बाँडफाँट गर्नुपर्ने धारणा स्थानीयको छ। स्थानीयको स्रोतमा वृद्धि र वित्तीय अधिकार सम्पन्न गराउनुपर्ने नागरिक समाजका अध्यक्ष बाबुलाल तामाङको भनाइ छ। जलवायु र बजेट मानवीय क्रियाकलापका कारण पृथ्वीको हरितगृह प्रणालीमा असर परी वायुमण्डलको तापमान क्रमशः बढ्नु जलवायु परिवर्तन हो। यो वायुमण्डलमा भएको फेरबदल र जलवायु अस्थिरता हो। यो मानव क्रियाकलापले प्रकृतिमा गरेको अतिक्रमणको उपज हो। जलवायु परिवर्तनमा नेपालजस्ता अल्पविकसित मुलुकको योगदान निकै कम भए पनि त्यसको असरको भार धेरै छ। अबको विश्वमा ठूलो चुनौती जलवायु परिवर्तन हो। जलवायु परिवर्तनलाई न्यून गर्न र यसका असरसँग अनुकूलित हुन नीति तथा कार्यक्रमहरू जलवायु संवेदनशील हुन जरुरी छ। जलवायु परिवर्तन अन्तरसम्बन्धित विषय भएकाले तहगत सरकारका सबै कार्यक्रमहरू जलवायु दृष्टिकोणमा कति सान्दर्भिक भएभएनन् भनी विश्लेषण गरिनु आवश्यक छ। बजेटलाई घोषित नीति तथा कार्यक्रममा के कति सम्बोधन गरिएको छ भनी विश्लेषण र तुलना गर्ने विधि हो बजेट कोड (संकेत) यो बजेट सुधारको अभिन्न अंग पनि हो। नेपालमा वार्षिक विकास कार्यक्रम तर्जुमा गर्दा विभिन्न क्षेत्रमा बजेट नीति तथा कार्यक्रम विश्लेषण गर्न र क्षेत्रगत कार्यक्रमलाई नीति कार्यक्रमअनुकूल नतिजा मूल्यांकनका लागि बजेट कोड बनाउने गरिन्छ। ती बजेट कोडमा (क) गरिबी उन्मुख बजेट कोड, (ख) लैंगिक कोड, (ग) आयोजनाको प्राथमिकीकरण कोड, (घ) रणनीतिक स्तम्भ कोड, (ङ) जलवायु परिवर्तन कोड र (च) दिगो विकास कोड छन्। बजेट कोडले त्यस आर्थिक वर्षको बजेटमा समावेश भएका कार्यक्रमआयोजनाले त्यस क्षेत्रमा कतिको योगदान गर्न सक्ला भन्ने संकेत गर्छ। योे नीति विश्लेषणको दरिलो संयन्त्र हो। नेपाल जलवायु परिवर्तन बजेट कोड लागू गर्ने पहिलो मुलुक हो र अन्य देशले पनि नेपालको अभ्यास अबलम्बन गरिरहेका छन्। यसले विश्वमा देखिएको जलवायु परिवर्तनबाट पर्न गएको प्रभाव न्यूनीकरण गर्न सार्वजनिक नीति तथा कार्यक्रमहरू कति संवेदनशील देखिएका छन् भन्ने विश्लेषण गर्न सघाउँछ। यसले कार्यक्रमलाई जलवायु कम्पोनेन्टलाई कसरी कार्यान्वयन गरेको छ भन्ने अनुगमन गर्नसमेत मद्दत गर्छ। राष्ट्रिय योजना आयोगले जलवायु वित्तको भविष्य नामक अध्ययनपछि सार्वजनिक क्षेत्रबाट हुने खर्चमा जलवायु परिवर्तनलाई कसरी सम्बोधन गरिएको छ, हेर्न जलवायु परिवर्तन खर्च र संस्थात्मक परिपाटीको समीक्षा (सीपीईआईआर) गर्यो। उक्त समीक्षामा जलवायु नीति र रणनीति, संस्थात्मक व्यवस्था, वार्षिक बजेटमा जलवायु परिवर्तनका उद्देश्य र आवश्यकता र स्थानीय समुदाय, नागरिक समाज र निजी क्षेत्रका भूमिकालाई केन्द्रबिन्दुमा राखिएको थियो। तहगत सरकार, समुदाय र निजी क्षेत्र सबै जलवायु संवेदनशील हुनुको विकल्प छैन। बढ्दो तापमान वृद्धिका कारण सबै विकासशील मुलुकहरू एवं साना टापु देशहरूले भोगेजस्तै समस्या नेपालले पनि भोगिरहेको छ। बाढी पहिरो, सुक्खा, हिमताल बिस्फोट, जंगल हुने आगलागी र हिमालय पग्लिरहेको समस्या नै हो यतिबेला डरलाग्दो भएको उच्च खडेरीले समस्या परेको छ। गाउँमा पर्यापर्यटन, प्रकृतिको संरक्षण र जीविकोपार्जन एकअर्कामा परिपूरकका रूपमा विकास भइरहेको छ। यहाँ आउने पर्यटकले तिर्ने रोयल्टी (शुल्क)बाट राज्यले ठूलो हिस्सा राजस्व प्राप्त गर्छ, तर राजस्वको निश्चित रकम क्षेत्रकै संरक्षण र दिगो विकासमा खर्च हुन सकेको भने देखिँदैन। यहाँ आउने पर्यटकको व्यवस्थित सूचना प्रणाली हुन आवश्यक छ। धुन्चे र स्याफ्रुबाट माथि पुगेपछि ठाउँठाउँमा बाटो तथा वि श्रामस्थल र सूचना केन्द्र खोल्न आवश्यक छ। यहाँको पर्यटन बजारलाई मर्यादित बनाउन आवश्यक पूर्वाधार, गुणस्तरीय सेवा, स्वच्छ प्रतिस्पर्धा हुन जरुरी छ। यति हुन सक्यो भने लाङटाङ क्षेत्रले लाङटाङ र रसुवाको मात्र होइन, सिंगै नेपालको अर्थतन्त्रमा दरिलो योगदान पुर्याउने निश्चित छ। पर्यटकीय क्षेत्रमात्र नभई कृषि, प्रकृतिमा पनि जलवायु परिवर्तनको असर देखिन थालेको महसुस भएको नौकुण्ड गाउँपालिका अध्यक्ष नुर्पुसाङबो घलेले बताए। हालै राष्ट्रिय प्रकृति संरक्षण कोष तथा अन्य सरोकारवालाहरूसँगको सहकार्यमा हरित जलवायु कोषको सहायतामा गण्डकी जलाधार जलवायु उत्थानशील आयोजना क्षेत्रमा संकटासन्न समुदाय तथा पारिस्थतिकीय प्रणालीको जलवायु उत्थानशीलता सुधार ल्याउने, जलवायुजन्य विपद्, जोखिम न्यूनीकरण, विपद् प्रतिकार्य, प्रकृतिमा आधारित समाधान, जलवायु उत्थानशीलता,जलवायु कोडिङलगायतका विषयहरू जानकारी भएको अध्यक्ष घलेले बताए। उनले जलवायु परिवर्तन न्यूनीकरण, पर्यटकीय क्षेत्रमा प्रचार नयाँ पर्यटकीय गन्तब्यको खोजी र पूर्वाधार विकासमा लगानी बढाउने पनि बताए। बागमती प्रदेश सरकार पर्यटन, संस्कृति तथा सहकारी मन्त्रालयका सूचना अधिकारी अशेष खड्काले भने प्रदेश सरकारले कर उठाउँदैन अर्थ मन्त्रालयले बनाउने बजेट र योजनाअनुसार काम हुने उनले बताए। स्थानीय सरकारसँग तहगत सरकारको समन्वयमा विकासका कामहरू हुन सके दोहोरोपना नहुने, स्थानीयको अपनत्व बढ्ने देखिन्छ। टड्कारो आवश्यकताभन्दा पनि राजनीतिक पहुँचको आधारमा प्रदेश सरकारबाट विनियोजन हुने रकमको उचित सदुपयोग हुन नसकेको स्थानीयको गुनासो छ। निकुञ्लजे आफ्नो संरक्षित क्षेत्रमा प्रकृतिको संरक्षणका लागि काम गर्दछ भने रोयल्टीबाट आउने रकमको मध्यवर्ती क्षेत्र व्यवस्थापनमा खर्च हुन्छ। सो रकम मध्यवर्ती क्षेत्रमा क्षेत्र व्यवस्थापन निर्देशिका २०५६ अनुसार ३० प्रतिशत संरक्षणमा विकासमा ३० प्रतिशत, आयआर्जन तथा सीप विकासमा २० प्रतिसत, संरक्षण शिक्षामा १० र प्रशासनिक खर्च १० प्रतिशत खर्च गनुपर्ने व्यवस्था रहेको छ। कोरोना महामारीपछि संघीय सरकाबाट आउने रोयल्टीबाट निकुञ्जमा आउने रकम पनि घटेको छ। आव ०७८८० १ करोड ७ लाख प्राप्त भएको थियो भने मा आव ०७९०८० मा १ करोड ७ लाख २५ हजार रुपैयाँ प्राप्त भएको छ। निकुञ्जको तथ्यांकअनुसार निकुञ्ज प्रवेश शुल्क काष्ठगैरकाष्ठ वन पैदावार संकलन शुल्क, हेलिकप्टर अवतरण, होटल राजस्व, दण्ड जरिवाना, सरकारी सम्पत्तिको बहालबाट प्राप्त हुने राजस्वलगायत शीर्षकबाट आव ०७९०८० ४ करोड २४ लाख ७७ हजार २ सय २९ रुपैयाँ राजस्व संकलन भएको थियो। आव ०७९०८० मा निकुञ्जको कोर तथा मध्यवर्ती वन क्षेत्रबाट वन्यजन्तु जंगल बाहिर बस्ती तथा किसानको धनजनको क्षति गरेको ३ सय ३४ वटा घटनाहरू भए। नुवाकोटमा ३१ र बाँकी ३०३ वटा घटना यस निकुञ्जको कार्यक्षेत्र रसुवा मा ११८, नुवाकोटमा ५६ र सिन्धुपाल्चोकमा ५९ घटना घटेका थिए। घटनाका पीडितहरूलाई रु १९,९४,११७ रुपैयाँ राहत रकम उपलब्ध गराइएको थियो।नेपाली १८,८७२ जना सार्क मुलुकका ३९४ जना र विदेशी १०,८९३ गरी कुल ३०,१५९ जना ५४४ जना भरिया पर्यटकले निकुञ्जको भ्रमण गरेका थिए। निकुञ्जको प्रमुख पर्यटकीय गन्तव्य लाङटाङ उपत्यका, क्यान्जिङ उपत्यका, लाङटाङ हिमाल, याला पिक, सूर्यकुण्ड पिक, गोसाइँकुण्ड र सूर्यकुण्ड ताल, वृद्धिम होमस्टे त्यस्तै नुवाकोटमा ठाडेपाटी पदमार्ग दुप्चेश्वर महादेव, र सिन्धुपाल्चोकमा जुगल हिमाल, दोर्जेलाक्पा हिमाल, लेन्सी ग्लेसियर, पाँचपोखरी महादेव, आमायाङग्री मन्दिरपिक, बौद्ध धर्मको खुल्ला पाठशाला (चिरिगुम्बा, तार्केध्याङ, मेलम्ची घ्याङ, घ्याङगुल, सेर्माथाङ, हेलम्बु क्षेत्रमा) प्राचीन माने र गुम्बा रहेका छन्। यो निकुञ्जभित्र धार्मिक सांस्कृतिक र ऐतिहासिक सम्पदाहरू प्रचुर मात्रामा रहनु, उचाइको आधारमा धन फल्ने टारदेखि हिउँ पर्ने सेता हिम श्रृंखलाहरूले सुन्दर हरेककाले वर्ष पर्यटक आकर्षणको स्थल बन्दै गएको देखिन्छ। यो लेख मिडिया फर इन्क्लुसिभ ग्रीन ग्रोथ परियोजनाअन्तर्गत इन्टरन्युज अर्थ जोर्नालिजम् नेटवर्कको सहकार्यमा तयार पारिएको हो।"
"महाभूकम्पको जोखिममा पश्चिम नेपाल, सुरक्षा पूर्वतयारीमा हेलचेक्य्राइँ","जाजरकोट : गत वर्षको भूकम्पले थिलथिलो बनाएको जाजरकोट, रुकुम, सल्यान, डोटी, बाजुरा र बझाङ अझै उठ्न सकेका छैनन्। तर, महाभूकम्प को सम्भावना रहेको पूर्वानुमानले यस क्षेत्रका नागरिकमा झन् त्रास फैलिएको छ। लामो समयदेखि ठूलो भूकम्प नगएका कारण पश्चिम नेपालमा महाभूकम्प जाने खतरा विज्ञहरूले आंकलन गरिरहेका छन्। तर, पनि सरकारको पूर्वतयारी फितलो देखिएको छ। धेरैजसो भूकम्प प्रतिरोधी घर नभएकाले ठूलो भूकम्प गए अवस्था निकै भयावह हुन सक्ने भूर्गभविद् प्राडातारानिधि भट्टराईको चिन्ता छ। किन छ भूकम्पको जोखिममा भौगोलिक बनावटका कारण नेपालमा धेरै नै भूकम्प गइरहेका छन्। भूगर्भविद् प्राडा भट्टराईका अनुसार भौगर्भिक भूखण्ड, भौगोलिक अवस्थितिको आधारमा भूकम्पको उच्च जोखिमयुक्त दुईवटा क्षेत्र पर्छन्। दक्षिणतिर अवस्थित इन्डियन प्लेट र उत्तरतिर अवस्थित युरेसियम (तिब्बतियन) प्लेट। यी दुईवटा प्लेट जोड्ने भागमा नेपाल अवस्थित छ। यस कारण पनि नेपालमा भूकम्प गइरहको उनले बताए। वैज्ञानिकहरूका अनुसार यी दुई प्लेटको बीचमा पहिला समुद्र थियो भन्ने गरिन्छ। करिब ५ करोड वर्ष पहिला यी दुई प्लेट आपसमा जुधेका थिए। त्यति बेला दक्षिणतिर अवस्थित समुद्र हरायो र इन्डियन प्लेट युरेसियम प्लेटको मुनि छियो। त्यो छिर्ने क्रम आज पनि जारी रहेको भूगर्भविद् भट्टराईको भनाइ छ। चट्टानहरूले एकअर्काको दबाब थेगुन्जेल भूकम्प जाँदैन। जब दबाब थेग्न सक्दैनन् र चट्टान फुट्न थाल्छन्, भट्टराई भन्छन्, त्यो शक्ति भूकम्पको रूपमा बाहिर आउँछ। पृथ्वी भित्रका दुई प्लेटबीचको त्यो शक्ति भूकम्पको रूपमा क्षीण भएपछि मात्रै त्यो ठाउँ पहिलाको अवस्थामा फर्किन्छ। नेपाल अथवा हिमालय क्षेत्रमा भूकम्प जानुको कारण पनि यही हो। अर्का भूगर्भविद् प्रल्हाद बानियाँका अनुसार जति धेरै समयसम्म चट्टानहरूले शक्ति थेग्न सक्छन्, त्यति बेलासम्म भूकम्प जाँदैन। जब थेग्न सक्दैन, तब भूकम्प जान्छ। नेपाल भूकम्पीय उच्च जोखिममा त छँदै छ। त्यसमा पनि पश्चिम नेपालमा लामो समयदेखि ठूला भूकम्प नगएकाले महाभूकम्पको जोखिम रहेको उनको भनाइ छ। विगत ५ सय वर्षदेखि यस क्षेत्रमा ठूलो भूकम्प गएको छैन। यस कारण पनि त्यहाँ शक्ति सञ्चित भएर बसेको छ। उनका अनुसार सन् १९०५ मा पश्चिमको काँगडामा ठूलो भूकम्प गएको थियो। यस्तै पूर्वी नेपालमा विसं १९९० मा महाभूकम्प गयो। मध्य नेपालमा सन् १८९० मा पनि शक्तिशाली भूकम्प गएको थियो। त्यसको दुई सय वर्षभन्दा कम समयमै अर्को शक्तिशाली भूकम्प गएको थियो। यस कारण भूकम्पको उच्च जोखिममा नेपालको गोर्खादेखि भारतको देहरादूनसम्मको भूभागमा ठूलो भूकम्प नगएका कारण यहाँ महाभूकम्प जान सक्छ भनेर भनिएको हो। तर, कुन ठाउँमा जान्छ भनेर भन्न सक्ने अवस्था नरहेको उनले बताए। यस्तै, ठूलै भूकम्प जाने गरी अर्को ठूलो शक्ति पूर्वी क्षेत्रमा पनि तयार भइसकेको राष्ट्रिय भूकम्प मापन तथा अनुसन्धान केन्द्रका वरिष्ठ भूकम्पविद् भरतप्र्रसाद कोइरालाले जानकारी दिए। नेपालको पूर्वी र पश्चिम क्षेत्रमा महाभूकम्प जाने शक्ति सञ्चित भएका कारण ठ्याक्कै यही क्षेत्रमा जान्छ भन्ने अवस्था नरहेको उनको भनाइ छ। उनका अनुसार भूकम्प निम्त्याउने प्लेटहरू कता र कुन जमिनमा चलिरहेका छन् भनेर स्याटेलाइटबाट हेर्न सकिन्छ। अधिकांश ग्रामीण भेगमा ढुंगामाटोका कच्ची घर छन्। नयाँ बनिरहेका पक्की भवनमा पनि भवन निर्माण संहिता लागू हुन सकेको छैन। धेरै जसोका भूकम्प प्रतिरोधी घर नहुँदा ठूलो भूकम्प आए अवस्था निकै भयावह हुन सक्छ। प्राडातारानिधि भट्टराई, भूगर्भविद् नेपालको पूर्वी र पश्चिम क्षेत्रमा महाभूकम्प जाने शक्ति सञ्चित भएका कारण ठ्याकै यही क्षेत्रमा जान्छ भन्ने अवस्था छैन। लामो समयसम्म महाभूकम्प पश्चिममा नगएकाले त्यहाँको चिन्ता बढेको हो तर चिन्ता पूर्वतिर पनि गर्नुपर्ने अवस्था छ। भरतप्रसाद कोइराला  वरिष्ठ भूकम्पविद्, राष्ट्रिय भूकम्प मापन तथा अनुसन्धान केन्द्र सामान्यतयाः भूकम्प जतिनजिक र कम गहिराइ तथा ठूलो मानको गयो त्यति नै बढी जमिन हल्लिन्छ। सोही अनुपातमा क्षतिको सम्भावना हुन्छ। चार म्याग्निच्युडभन्दा बढीको भूकम्प गएमा मात्र सर्वसाधारणमा उत्सुकता जाग्छ। मोनिका झा  प्रवक्ता, राष्ट्रिय भूकम्पमापन तथा अनुसन्धान केन्द्र डोटी र जाजरकोटमा भूकम्प पछिको पुनर्निर्माण माघको पहिलो सातादेखि क्षतिको विस्तृत आकलन (डीडीए) सुरु हुनेछ र स्थायी आवासका लागि अनुदान दिने प्रक्रिया थालिनेछ। पीडितलाई तीन किस्तामा ४ लाख रुपैयाँ उपलब्ध गराउने छ। डा डिजन भट्टराई प्रवक्ता, राष्ट्रिय विपद् , जोखिम न्यूनीकरण तथा व्यवस्थापन प्राधिकरण यस्तै, भूकम्प गइसकेपछि त्यसको हल्लाइले केही सेकेन्डअघि मात्र पूर्वसूचना पाउन सकिने उनको भनाइ छ। उनका अनुसार भूकम्प सुरु हुँदा केन्द्रबिन्दुभन्दा बाहेकका स्थानहरू (जति टाढा भए) मा कम्पन हुनुभन्दा ६७ सेकेन्डअघि मात्र थाहा हुन्छ। कसरी सुरक्षित हुने ? भूकम्पको अति जोखिममा रहेको नेपालमा सबै घरहरू सुरक्षित हुनु नै मानिस सुरक्षित हुनु हो। नयाँ बन्ने सम्पूर्ण घर तथा भौतिक संरचनाहरू सुरक्षित बनाउनेतर्फ तिनै तहका सरकार र सम्बन्धित ब्यक्तिले पनि चासो दिनुपर्छ। यसलाई भरपर्दो कसरी बनाउने भनेर तालिम तथा सचेतना दिनु राज्य तथा सरोकारवाला निकायको दायित्व हो। त्यसका लागि विज्ञहरूसँग समन्वय गरेर भूकम्पबाट सुरक्षित रहने सकिने भूकम्पविद् कोइरालाले बताए। भूकम्पविद्हरू ६ म्याग्निच्युडमुनिका भूकम्पलाई साना कम्पनका रूपमा मान्छन्। ६ देखि ७ म्याग्निच्युडसम्मका भूकम्पलाई मझौला र ७ देखि ८ म्याग्निच्युडसम्मका भूकम्पलाई शक्तिशाली वर्गमा राख्छन्। ८ भन्दा माथि म्याग्निच्युडका भूकम्पलाई महाभूकम्पका रूपमा राखिने राष्ट्रिय भूकम्प मापन केन्द्रका उपमहानिर्देशक तथा प्रवक्ता मोनिका झाले बताइन्। पश्चिम नेपालमा महाभूकम्प नै निम्त्याउन सक्ने शक्ति जमीनमुनि सञ्चय भएर बसिरहेकाले अहिलेको भूकम्पले त्यस्तो शक्ति बाहिर निकाल्न खासै भूमिका नखेलेको प्रवक्ता झा बताउँछिन्। पाँच शताब्दी पहिले गएको भूकम्पले कहाँ र कस्तो असर पारेको थियो भन्ने अभिलेख छैन। तर, भारतीय र युरेसियन प्लेटको घर्षण जारी रहेकाले आठ म्याग्निच्युडभन्दा ठूलो भूकम्प पश्चिम नेपालमा आउन सक्ने जोखिम रहेको भूकम्पविद् कोइराला बताउँछन्। भारतीय उपमहाद्वीपको भूगर्भको चट्टानको तह उत्तरतिर सरेर युरेसिएन प्लेटमा धसिइरहेका कारण सिंगो हिमालय क्षेत्र भूकम्पीय जोखिममा रहेको विज्ञहरूले बताउने गरेका छन्। एक म्याग्निच्युडको भूकम्प ३२ गुणा शक्तिशाली भूकम्पविद्हरू एक म्याग्निच्युडको भूकम्प ३२ गुणा शक्तिशाली हुने बताउँछन्। अर्थात्, ६ म्याग्निच्युडको भूकम्प जाँदा जमिनमुनिबाट जति शक्ति निष्कासन हुन्छ, ७ म्याग्निच्युडको भूकम्प जाँदा ३२ गुणा धेरै शक्ति निस्किन्छ। अर्थात्, ६ म्याग्निच्युडका ३२ वटा भूकम्पले निकाल्ने शक्ति सात म्याग्निच्युडको एउटै भूकम्पले जमिनमुनिबाट निकाल्छ। ८ म्याग्निच्युडको भूकम्प जाँदा अर्को ३२ गुणा शक्ति क्षय हुन्छ। यसको अर्थ ६ म्याग्निच्युडको तुलनामा ८ म्याग्निच्युडको भूकम्प जाँदा एक हजार २४ गुणा धेरै शक्ति मोचन हुन्छ। जति ठूलो भूकम्प गयो उति धेरै भूगर्भमा सञ्चित ऊर्जा बाहिर निस्किन्छ। काठमाडौंदेखि दक्षिणी भाग पनि जोखिममा त्यसो त पश्चिम नेपालमा मात्रै होइन, राजधानी काठमाडौं वरपर पनि शक्तिशाली भूकम्पको जोखिम टरेको छैन। गोरखा केन्द्रबिन्दु भएको २०७२ सालको ७८ म्याग्निच्युडको भुइँचालोले गोरखादेखि दोलखारामेछापसम्मको करिब १५० किमी क्षेत्रफलसम्मको भूसतहमुनि सञ्चित शक्ति निकालेको थियो। तर, भूकम्प विद्हरूका अनुसार काठमाडौंभन्दा दक्षिणतिरको जमिनमुनि सञ्चय भएर बसेको शक्ति मोचन भएको छैन। राष्ट्रिय भूकम्प मापन तथा अनुसन्धान केन्द्रका वरिष्ठ भूकम्पविद् भरतप्रसाद कोइराला चुरेसम्म चिरिएर निष्कासन हुनुपर्ने शक्ति काठमाडौंको दक्षिणभन्दा तलतिर सञ्चय भएर बसेको बताउँछन्। यसले गर्दा काठमाडौं र वरपर भूकम्पको जोखिम यथावत् छ। यद्यपि गोरखा भूकम्प र त्यसपछि लगातार आइरहेका परकम्पले जमिनमुनि जम्मा भएको भूकम्पीय शक्तिलाई क्षीण बनाइरहेको कोइराला बताउँछन्। कोइराला भन्छन्, गोरखा भूकम्पले यस क्षेत्रको भूसतहमुनि जम्मा भएको भूकम्पीय शक्ति क्षीण बनाएको त हो तर त्यस्तो शक्ति ननिख्रिइसकेकाले फेरि पनि ठूलो भूकम्प नआउला भन्न सकिँदैन। पूर्वीभाग पनि जोखिममा देशको पूर्वी भागमा १९९० साल यता ठूलो भूकम्प गएको छैन। मध्यभागमा २०७२ को भूकम्पले केही अंशमा शक्ति क्षयीकरण गरे पनि अझै पनि ठूलो शक्ति भूगर्भमा सञ्चित छ। पश्चिमतिर त पछिल्लो ५०० वर्षयता ठूला भूकम्प नै गएको छैन। भारतीय उपमहाद्वीप र युरेसियन क्षेत्रको चट्टानका तहहरू आपसमा धसिने क्षेत्रको केन्द्रमा पर्ने सिंगो हिमाली भूभाग सधैं भूकम्पको उच्च जोखिममा छ। ठूला भूकम्प जान जति समय लाग्यो, उति बढी शक्ति जमिनमुनि सञ्चय भएर बस्छ। कालान्तरमा सञ्चित ऊर्जा पनि थपिने भएकाले थप शक्तिशाली भूकम्प जाने जोखिम बढ्छ। सामान्यतया : भूकम्प जतिनजिक र कम गहिराइ तथा ठूलो मानको गयो त्यति नै बढी जमिन हल्लिन्छ। सोही अनुपातमा क्षतिको सम्भावना हुन्छ। राष्ट्रिय भूकम्पमापन तथा अनुसन्धान केन्द्रकी उपमहानिर्देशक झाका अनुसार, चार म्याग्निच्युडभन्दा बढीको भूकम्प गएमा मात्र सर्वसाधारणमा उत्सुकता जाग्छ। जति ठूलो भूकम्प गयो सोही तुलनामा धेरै र लामो समयसम्म परकम्प जाने गर्दछन्, उनले भनिन्। भूकम्पको केन्द्रबिन्दु (दूरी), उद्गम विन्दु (गहिराइ), दरारको दिशा, भौगर्भिक बनावटलगायतका कारणले अधिकांशले ससाना भूकम्पपराकम्प थाहा नै नपाउने भूकम्पविद्हरू बताउँछन्। जाजरकोट भूकम्पको अवस्था र सरकारी तयारी भूकम्प गएको १४ महिना बितिसक्दा पनि पुनःस्थापना र पुनर्निर्माणमा सरकारी उदासीनता र ढिलासुस्तीले पीडितहरूको बिजोग भएको छ। भूकम्पपीडितहरू अस्थायी टहरामा चिसोले कठ्याँग्रिन थालेका छन्। १५४ जनाको ज्यान जाने गरी जाजरकोटको रामीडाँडा केन्द्रबिन्दु भएर भूकम्प गएको १४ महिना बितिसक्दा पनि सरकारी बेवास्ताले गर्दा भूकम्पपीडित टहरामै गुजरा चलाउन बाध्य छन्। गत वर्ष चिसोका कारण जाजरकोट र रुकुम पश्चिममा गरी ४३ जना नागरिकको ज्यान गएको थियो भने वर्षातको बेला पहिरोले टहरा पुरिँदा १० जना नागरिकले ज्यान गुमाए। भूकम्पको साढे चौध महिना बितिसक्दा पनि अस्थायी अवासकै दोस्रो किस्ता रकम ६० प्रतिशत लाभग्राहीले पाउन सकेका छैनन्। डोटी र जाजरकोटमा भूकम्प पछिको पुनर्निर्माण माघको पहिलो सातादेखि सुरु गरिने भनिएपछि पीडित उत्साहित छन्। तत्काल क्षतिको विस्तृत आकलन (डीडीए) सुरु हुनेछ र स्थायी आवासका लागि अनुदान दिने प्रक्रिया थालिने गरिने राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता डा डिजन भट्टराईले बताए। उनका अनुसार जाजरकोट र डोटी भूकम्पपीडितलाई सरकारले स्थायी आवासका लागि तीन किस्तामा चार लाख रुपैयाँ उपलब्ध गराउने छ। सरकारले सुरुमा पहिलो किस्ताबापत ५० हजार, संरचना निर्माण गरेपछि दोस्रो किस्ता २ लाख ५० हजार र अन्तिम किस्ता १ लाख रुपैयाँ उपलब्ध गराउने छ। पुनर्निर्माण ३ वर्षभित्र सक्ने सरकारी लक्ष्य छ। जाजरकोट केन्द्रबिन्दु भएको भूकम्पबाट क्षतिग्रस्त १७ जिल्लामा मात्र ९५ हजार ७ सय ८७ घर पुनर्निर्माण गर्नुपर्ने देखिएको छ। डोटीमा भूकम्प प्रभावित क्षेत्रमा ९ै हजार ६ सय घर पुनर्निर्माण गर्नुपर्ने देखिएको छ। लाभग्राही छुटपुट भए विवरण पठाउन सम्बन्धित पालिकालाई पत्राचार पनि गरेको जनाइएको छ। पालिकामा एक सय ५० घरसम्म क्षतिग्रस्तका हकमा पालिकामार्फत क्षतिको विस्तृत आकलन गरिने भएको छ। त्योभन्दा धरै क्षतिका हकमा प्राधिकरणले नै इन्जिनियर पठाउनेछ। भूकम्पपीडितले भने अस्थायी आवासको जस्तो झन्झटिलो प्रक्रिया नअपनाएर छिटोछरितो हुने गरी पुनर्निर्माणको प्रक्रिया थाल्न आग्रह गरेका छन्। भेरी नगरपालिका २ का बिर्खबहादुर कार्कीले अनुदान दिने प्रक्रिया छिटोछरितो बनाएर टहराबाट छिटो स्थायी संरचनामा सार्नुपर्ने बताए।"
"वीरगन्जमा ठूलो परिमाणमा चरेस बरामद, तस्कर फरार",वीरगन्ज : वीरगन्जमा प्रहरीले ठूलो परिमाणमा चरेस बरामद गरेको छ। वीरगन्ज महानगरपालिका१६ गणेश टोलबाट प्रहरीले १९ किलो ५०० ग्राम चरेस बरामद गरेको हो। विशेष सूचनाको आधारमा वडा प्रहरी कार्यालय विर्ताबाट खटिएको प्रहरी टोलीले वीरगन्ज१६ गणेश टोलको भित्री सडकबाट १३ वटा प्याकेटमा रहेको उक्त चरेस बरामद गरेको प्रहरी निरीक्षक निरोज चौलागाईले जानकारी दिए। प्रहरी टोली गणेश टोलमा पुग्दा नम्बर खुल्न नसकेको मोटरसाइकलमा बोरामा चरेस लिएर जाँदै गरेका चालक भने फरार छन्। बरामद चरेस प्रहरी कार्यलयमा राखिएको र उनको खोजी भइरहेको प्रहरी निरीक्षक चौलागाईले जानकारी दिए।
को बन्ला काठमाडौं विश्वविद्यालयको नयाँ उपकुलपति? १६ जनाको निवेदन स्वीकृत,"काभ्रे : काठमाडौं विश्वविद्यालयको उपकुलपति बन्नका लागि १६ जनाको निवेदन स्वीकृत भएको छ। काठमाडौं विश्वविद्यालयको उपकुलपति पदमा नियुक्तिका लागि बनाइएको सिफारिस समितिले बुधबार १६ जनाको निवेदन स्वीकृत गरेको हो। समितिमा १७ जनाको निवेदन परेको थियो। जाँचबुझका क्रममा एक जनाको उम्मेदवारी अस्वीकृत भएको सिफारिस समितिले जानकारी दिएको छ। स्वीकृत हुनेमा मोरङका प्राडा मेघराज दंगाल, काठमाडौंका प्राडा श्याम नारायण लाभ, काठमाडौंका प्राडा नविन पोखरेल, काभ्रेका प्राडा सुबोध शर्मा, इलामका प्राडा बालचन्द्र लुंइटेल, अर्घाखँचीका प्राडा हरिप्रसाद न्यौपाने, ललितपुरका प्राडा विभूति रञ्जन झा, काठमाडौंका प्राडा भोला थापा, भक्तपुरका प्राडा कन्हैया झा, काठमाडौंका प्राडा जनार्दन लामिछाने, काठमाडौंका प्राडा मनिष पोखरेल, काठमाडौंका प्राडा विमप्रसाद श्रेष्ठ, काठमाडौंका प्राडा वेदमणि दाहाल, काभ्रेका प्राडा अच्युप्रसाद वाग्ले र बैतडीका प्राडा धिरज गिरी रहेका छन्।"
पर्सामा ह्युमपाइप राख्न खनिएको खाल्डोमा मोटरसाइकल खस्दा एक युवकको मृत्यु,वीरगन्ज : पर्साको पटेर्वा सुगौलीमा ह्युमपाइप राख्न खनिएको खाल्डोमा मोटरसाइकल खस्दा एक युवकको मृत्यु भएको छ। अर्का एक युवक गम्भीर घाइते भएका छन्। मृत्यु हुनेमा सखुवा प्रसौनी गाउँपालिका२ जमुनियाका २३ वर्षीय सुदर्शन चौधरी रहेका छन् । पटेर्वा सुगौली गाउँपालिका४ कर्बोला चोकको सडकमा ह्युम पाइप राख्नका लागि खनिएको खाल्डोमा मंगलबार राति ९ बजे पथरैयाबाट पचगावा जाने क्रममा ना २८ प ३८१९ नम्बरको एफजेड मोटरसाइकल खसेको थियो। दुर्घटनामा मोटरसाइकल पछाडि बसेका चौधरी गम्भीर घाइते भएका थिए । उनको वीरगन्जस्थित एलएस न्युरो अस्पतालमा उपचारका क्रममा मृत्यु भएको हो। दुर्घटनामा घाइते भएका मोटरसाइकल चालक जमुनियाकै २४ वर्षीय दिपेन्द्र चौधरीको एलएस न्युरो अस्पतालमै उपचार भइरहेको इलाका प्रहरी कार्यालय पटेर्वा सुगौलीले जानकारी दिएको छ। घटनाको बारेमा अनुसन्धान भइरहेको इलाका प्रहरी कार्यालय पटेर्वा सुगौलीका प्रहरी निरीक्षक प्रकाश थापाले जानकारी दिए।
सरकारविरुद्ध चरणबद्ध आन्दोलन गर्ने निर्माण व्यवसायी महासंघको घोषणा,"काठमाडौं : नेपाल निर्माण व्यवसायी महासंघले आफ्ना मागप्रति सरकारले कुनै सुनुवाई नगरेको भन्दै चरणबद्ध आन्दोलनको घोषणा गरेको छ । बुधबार काठमाडौंमा पत्रकार सम्मेलन गर्दै महासंघले १४ बुँदे माग पुरा गर्न सरकारलाई अल्टिमेटम दिँदै चरणबद्ध आन्दोलनको घोषणा गरेको हो । आफ्ना मागका बारेमा माघ १५ गतेसम्मको अल्टिमेटमका साथ प्रधानमन्त्री,सम्बन्धीत मन्त्री, प्रदेश मुख्यमन्त्रीलगाएतलाई ज्ञापनपत्र बुझाइने महासंघले जनाएको छ । माघ १५ गतेसम्म आफ्ना माग सम्बोधन नभए माघ १८ गते माइतिघरमा धर्ना दिने,२० गते प्रधानमन्त्री निवास बालुवाटारमा धर्ना दिने र २१ गतेदेखि राजधानी प्रवेश गर्ने पूर्व र पश्चिम नाकाहरु ठप्प पार्ने महासंघले जनाएको छ । त्यसपछि पनि आफ्ना माग पुरा नभए राष्ट्रिय गौरवका आयोजनासहित सवै खालका निर्माण कार्य ठप्प पारि आन्दोलनलाई शसक्त पार्ने महासंघका अध्यक्ष रवि सिंहले जानकारी दिए । उनले सरकारले नै प्रयाप्त बजेट बिनियोजन नगरेका कारण आयोजनाहरुको म्याद थप गर्नुपर्ने अवस्था आएपनि त्यसको दोष निर्माण व्यवसायीलाई लगाउने गरेको धारणा राखे । त्यस्तै भुक्तानीका विषयमा रहेका समस्याका बारेमा पनि पटक पटक आश्वासन आएपनि समधान हुन नसकेको उनले बताए। गत पुस २७ गते राजधानीमा निर्माण उद्योगका विद्यमान समस्याहरूका बारेमा देशभरका निर्माण व्यवसायीहरूको उपस्थितिमा सम्पन्न महासंघको राष्ट्रिय भेलाले आन्दोलनका चरणबद्ध कार्यक्रमहरू गर्ने निर्णय गरेको थियो । बिनाकारण सिमेण्ट साथै डण्डी लगायतका निर्माण सामग्रीमा भइरहेको चर्को मूल्यवृद्धि, भुक्तानीको समस्या, सार्वजनिक खरिद नियमावलीको १३ औं संशोधनमा देखिएको म्याद थप सम्बन्धी कानुनी जटिलता, निर्माण व्यवसायीहरूलाई ऋणमा दिइएको सुविधा कटौती, विगतका सहमति कार्यान्वयन लगायतका विषयमा महासंघले सरकारको ध्यानाकर्षण गराउँदै आएको छ ।"
