शीर्षक,विवरण
शनिबार देशका यी स्थानमा हुने छ वर्षा,"काठमाडौं : शनिबार देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदली रहनेछ। मौसम पूर्वानुमान महाशाखाका अनुसार देशको पहाडी भूभागका थोरै स्थानहरूमा तथा बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। देशको उच्च पहाडी तथा हिमाली भूभागका थोरै स्थानहरूमा हल्का वर्षाहिमपातको सम्भावना रहेको छ। शनिबार राति देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहनेछ। कोशी प्रदेश र गण्डकी प्रदेशको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी प्रदेश, गण्डकी प्रदेश र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का वर्षा हिमपातको सम्भावना रहेको महाशाखाले जनाएको छ।"
एमाले बिनाको नेपाल? नातिको पालामा पनि आश नगरे हुन्छ : प्रधानमन्त्री (भिडियो),"काठमाडौं : प्रधानमन्त्री एवं नेकपा एमाले अध्यक्ष केपी शर्मा ओलीले एमाले सिध्याउन खोज्नेहरू आफै सिद्धिएको बताएका छन्। शुक्रबार बुटवलमा आयोजित कार्यक्रममा उनले सबै एकातिर हुँदा पनि एमाले एक्लै जोखिँदा पनि तराजुमा बराबर रहेको बताए। 'एमाले सिध्याउन खोजेका थिए। एमाले सिध्यो त?,' उनले प्रश्न गरे, 'सबै एकातिर र एमाले अर्कोतिर हुँदा पनि तराजु त बराबर छ।' राम्रो काम गरेकै कारण एमाले फुटाएर कचिंगल मच्चाइएको उनको आरोप छ। उनले आफू बिनाको एमाले बनाउन खोज्नेहरूलाई पनि कडा जवाफ फर्काए। 'केपी ओली बिनाको एमाले? १०१५ वर्ष कुर्नुस् न केपी ओली बिनाको एमाले भेटिहाल्नुहुन्छ नि। केपी ओली सधैं बाँच्ने होइन क्या रे। धैर्यताका साथ पर्खिनुस्,' उनले भने। प्रधानमन्त्री ओलीले एमाले बिनाको नेपालचाहिँ सम्भव नभएको बताए। नातिको पालामा पनि एमाले बिनाको नेपाल नसोच्न उनको आग्रह थियो। 'केपी ओली बिनाको एमाले तत्काल चाहियो, एमाले बिनाको नेपाल अ रे? तिम्रा नातिको पालामा पनि आश नगरे हुन्छ एमाले बिनाको नेपाल। झन् बलिया पाखुरा लिएर आउँछ नेकपा एमाले,' उनले भने।"
विदुरमा करिब साँढे दुई करोड बजेट रकमान्तर,नुवाकोट : विदुर नगरपालिकाले करिब साँढे दुई करोड रुपैयाँ रकमान्तर गरेको छ। चालु आर्थिक वर्षको तीन महिना बाँकी रहँदा विदुर नपाको १६ औँ नगरसभाले कुल २ करोड ३७ लाख ८० हजार रुपैयाँ बजेट रकमान्तर गरेको हो। विदुर नगरसभाले नगरपालिकाको नाममा रहेको १० करोड रुपैयाँको बेरुजु रकम फर्छ्याेटका लागि महालेखा नियन्त्रणको कार्यालयमा प्रतिवेदन बुझाउने निर्णय समेत गरेको छ। मेयर राजन श्रेष्ठको अध्यक्षता तथा उपमेयर प्रभा बोगटीबाट चालु आव २०८१०८२ को संशोधित योजना तथा कार्यक्रम र रकमान्तर प्रस्तुत गरी बजेट रकमान्तर लगायतका सभामा प्रस्तुत सबै प्रस्तावहरू सर्वसम्मत रूपमा पारित भएको छ। उपमेयर बोगटीले नगर सभामा चालु आवको संशोधित योजना तथा कार्यक्रम र रकमान्तर प्रस्तावहरू प्रस्तुत गरेकी थिइन्। नगरसभाले यसअघि नगरपालिकाको नाममा रहेको बेरुजुमध्ये अनियमित रहेको अर्थात् आवश्यक कानूनी कागजातसहित प्रमाण पेश गरेर प्रष्टिकरणसहित फछर्यौट गर्न मिल्ने १० करोड पाँच लाख ९३ हजार ६६ रुपैयाँ महालेखामा बेरुजु लगतकट्टाका लागि पेश गरिने निर्णयसमेत पारित गरेको छ। नगरसभाबाट चालु आर्थिक वर्षमा दुई करोड ३७ लाख ८० हजार बराबरको बजेट रकमान्तर गरेको हो।
वीरगन्जमा एकैदिन १७ बालकको उद्धार,"वीरगन्ज : वीरगन्जका होटल, रेष्टुरेण्ट, मदिरा पसल, फलफूल पसल लगायतका व्यावसायिक क्षेत्रमा बालश्रममा लगाइएका १७ जना बालकको उद्धार गरिएको हो। वीरगन्जमा गत बुधबारदेखि बाल श्रमिकको उद्धार तथा दिगो व्यवस्थापन अभियान सुरु भएको छ। अभियानको पहिलो दिन गत बुधबार १७ जनाको उद्धार गरिएको हो। वीरगन्ज महानगरपालिका, जिल्ला प्रहरी कार्यालय, श्रम तथा रोजगार कार्यालयका प्रतिनिधिहरूको सहयोगमा ८ देखि १५ वर्ष उमेरका ती बालकको उद्धार गरिएको छ।"
वैशाख १ गतेदेखि नगरकोट भ्रमण वर्ष,"काठमाडौं : वैशाख १ गतेदेखि नगरकोट भ्रमण वर्ष २०८२ सुरु हुने भएको छ। काभ्रेको बनेपा, मण्डनदेउपुर नगरपालिका, भक्तपुरको चाँगुनारायण नगरपालिका र काठमाडौंको शंखरापुर नगरपालिकाको संयुक्त आयोजनामा नगरकोट भ्रमण वर्ष २०८२ सञ्चालन गर्न लागिएको हो। नगरकोट नाल्दुम पर्यटन विकास समितिको समन्वय तथा सहकार्यमा र बागमती प्रदेश सरकार र नेपाल पर्यटन बोर्डको प्रवर्द्धनमा नगरकोट भ्रमण वर्ष २०८२ सञ्चालन गर्न लागिएको हो। भ्रमण वर्षको कार्यक्रमको तयारी सम्पन्न भएको बारे शुक्रबार पत्रकार सम्मेलन मार्फत जानकारी गराइएको हो। नगरकोट इज मोर देन सनराइज भन्ने नारासहित सुरु हुन लागेको नगरकोट भ्रमण वर्ष२०८२ को औपचारिक उद्घाटन २०८२ वैशाख १ गते राष्ट्रपति रामचन्द्र पौडेलले गर्ने कार्यक्रम रहेको छ। नगरकोट भ्रमण वर्ष २०८२ ले यस क्षेत्रको पर्यटन, कृषि पर्यटन, सांस्कृतिक विविधता र आर्थिक समृद्धिमा महत्वपूर्ण योगदान पुर्याउने विश्वास आयोजकले लिएका छन्। नगरकोट क्षेत्र तथा यससँग जोडिएका चारै नगरपालिकामा रहेका प्राकृतिक सौन्दर्य, धार्मिक मठ मन्दिर, पौराणिक सम्पदा, सांस्कृतिक र ऐतिहासिक स्थलहरूलाई प्रचारप्रसार गर्ने मुख्य उद्देश्य राखिएको काभ्रेको मण्डनदेउपुर नगरपालिका३ का वडाध्यक्ष पुरुषोतम बजगाईंले बताए। यस भ्रमण वर्षमा कम्तीमा १० लाख आन्तरिक र १ लाख अन्तर्राष्ट्रिय पर्यटक भित्र्याउने लक्ष्य लिइएको छ। भ्रमण वर्ष उद्घाटन अवसरमा ५० भन्दा बढी स्टल, स्थानीय कृषि उत्पादन, फुड स्टल, झाँकी प्रदर्शनी, कला चित्रांकन, कला संग्रहालय स्थापना लगायतका गतिविधिहरू हुने आयोजकले जनाएको छ।"
नबिल बैंकलाई सम्मान,"काठमाडौं : नेपाल उद्योग वाणिज्य महासंघले नबिल बैंकलाई सम्मान गरेको छ। आफ्नो ५९औँ वार्षिक साधारणसभा एवं उद्योग वाणिज्य दिवसको अवसरमा आयोजित विशेष कार्यक्रममा सबैभन्दा बढी कर तिर्ने बैंकका रूपमा सम्मान गरेको हो। कार्यक्रममा प्रधानमन्त्री केपी शर्मा ओलीले बैंकका कामु प्रमुख कार्यकारी अधिकृत मनोजकुमार ज्ञवालीलाई उक्त सम्मानपत्र प्रदान गरेका हुन्। आर्थिक वर्ष २०७९८० मा बैंक, वित्तीय संस्था र बिमा कारोबार क्षेत्रका तर्फबाट सबैभन्दा बढी कर दाखिला गरी मुलुकको अर्थतन्त्रमा नबिल बैंकले पुर्याएको योगदानको कदर गर्दै प्रमाणपत्रसहित बैंकलाई सम्मान गरिएको हो। नेपाल सरकारले पनि यस वर्षको राष्ट्रिय कर दिवसको उपलक्ष्यमा बैंक, वित्तीय संस्था र बिमा क्षेत्रका तर्फबाट आर्थिक वर्ष २०७९८० मा सबैभन्दा बढी कर तिर्ने बैंकका रूपमा नबिल बैंकलाई प्रमाणपत्रसहित सम्मान गरेको थियो। नबिल बैंक यसअघि आर्थिक वर्ष २०७९८०, आव २०६७६८, आव २०७०७१, आव २०७१७२, आव २०७३७४, आव २०७५७६, आव २०७६७७ र आव २०७७७८ मा पनि सबैभन्दा बढी कर तिर्ने बैंकका रूपमा सम्मानित भइसकेको छ।"
नागरिकले निःशुल्क प्राप्त गर्ने स्वास्थ्य सेवा सम्बन्धी विवरण सार्वजनिक,"काठमाडौं : स्वास्थ्य तथा जनसंख्या मन्त्रालयले नागरिकले निःशुल्क रूपमा प्राप्त गर्ने सेवाहरूको विवरण सार्वजनिक गरेको छ। मन्त्रालयले निःशुल्क प्राप्त गर्ने सेवा, सेवा प्राप्त गर्ने लक्षित समूह, प्राप्त गर्ने स्थान लगायतका विवरण पनि सार्वजनिक गरेको हो। मन्त्रालयले नयाँ डिजाइन गरेको आफ्नो वेबसाइटमा निःशुल्क सेवासम्बन्धी विवरणहरू र त्यसका लागि थप कागजात चाहिने वा नचाहिने जानकारी पनि उल्लेख गरेको छ। मन्त्रालयले नागरिकलाई सरकारी स्वास्थ्य संस्थामार्फत आधारभूत उपचार निःशुल्क उपलब्ध गराइरहेको छ। यसैगरी मृगौला रोग, मुटु रोग, क्यान्सर, पार्किन्सन्स, अल्जाइमर, स्पाइनल इन्जुरी, हेड इन्जुरी, सिकलसेल एनिमिया तथा जलन उपचार सेवाअन्तर्गत विभिन्न उमेरसमूहका बिरामीलाई विभिन्न खालका सेवा निःशुल्क दिइरहेको छ। यसका लागि सेवा प्राप्त गर्ने स्थानको जानकारीसहित कागजात चाहिने भएमा त्यससम्बन्धी विवरणसमेत राखिएको छ। स्वास्थ्य तथा जनसंख्या मन्त्री प्रदीप पौडेलले नागरिकले प्राप्त गर्ने निःशुल्क उपचार पारदर्शी र सबैले थाहा पाउने गरी जानकारी राख्न निर्देशन दिएका थिए। सोही आधारमा मन्त्रालयले विस्तृत विवरण खुलाएको हो।"
पूर्वराजा ज्ञानेन्द्र शाहलाई संसदीय समितिमा बोलाउन माग,काठमाडौं : सांसदहरूले चैत १५ गते तीनकुनेमा भएको हिंसात्मक घटनाको छानबिनको दायरामा पूर्वराजा ज्ञानेन्द्र शाहलाई ल्याउनुपर्ने बताएका छन्। सिंहदरबारमा शुक्रबार बसेको प्रतिनिधिसभा अन्तर्गतको कानुन न्याय तथा मानवअधिकार समितिको बैठकमा उनीहरूले तीनकुने घटनामा ज्ञानेन्द्र शाहको भूमिका देखिएकाले छानबिनको दायरामा ल्याउनपर्ने बताएका हुन्। बैठकमा कांग्रेस सांसद जीवन परियारले चैत १५ गतेको घटनामा ज्ञानेन्द्र शाहको भूमिकाका बारेमा बहस भएकाले समितिमा बोलाउन सुझाव दिए। कुनै पनि व्यक्तिले अराजकता र अमानवीय काम गरे संविधानको नजरमा बराबर रहेकाले ज्ञानेन्द्र शाहका विषयमा छलफल हुनुपर्ने उनले बताए। उनले लोकतन्त्रमाथि धावा बोल्नेहरूविरुद्ध राज्य चुप लागेर बस्न नहुने बताए। त्यस्तै एमाले प्रमुख सचेतक महेश बर्तौलाले तीनकुने घटनामा पूर्वराजा ज्ञानेन्द्र शाहको संलग्नता देखिएको जवाफदेहीको तहमा ल्याउनुपर्ने बताए। ज्ञानेन्द्र शाहको आह्वानपछि भएको प्रदर्शन हिंसात्मक भएकाले राज्यले गम्भीर भएर अनुसन्धान गर्नुपर्ने उनले बताए। बैठकमा राप्रपाका सांसद ध्रुवबहादुर प्रधानले तीनकुने घटना राज्यपक्षले नियोजितरूपमा घटाएको आरोप लगाए। उक्त घटनाको निष्पक्ष न्यायिक छानबिन भए त्यसदिन भएको कमीकमजोरी बाहिर आउने उनले बताए। उनले उक्त घटनामा नेताहरूलाई झुटा मुद्दा लगाएर आस्थाका बन्दीका रूपमा नराखेर अपराधिक मुद्दा लगाउनु अत्यन्त आपत्तिजनक भएको बताए।
दसौं राष्ट्रिय खेलकुद जेठमा नहुने,काठमाडौं : कर्णाली प्रदेशमा हुने भनिएको दसौं राष्ट्रिय खेलकुद जेठमा नहुने भएको छ। राष्ट्रिय खेलकुद परिषद (राखेप)को शुक्रबार बसेको बोर्ड बैठकले सुर्खेतमा हुने भनिएको दसौं राष्ट्रिय खेलकुद निर्धारित मितिमा नगर्ने निर्णय गरेको हो। युवा तथा खेलकुदमन्त्री तेजुलाल चौधरीले जेठमा राष्ट्रिय खेलकुद हुन नसक्ने बताएका हुन्। राखेप बैठकमा बोल्दै मन्त्री चौधरीले निर्धारित मितिमा दसौं राष्ट्रिय खेलकुद नहुने निर्णय सुनाएको एक बोर्ड सदस्यले बताए। राखेप उपाध्यक्ष ध्रुव आचार्यसहितको टोलीले शुक्रबार प्रधानमन्त्री केपी शर्मा ओलीलाई भेटेका थिए। सोही भेटमा आचार्यसहित पाँच जनाको टोलीले दसौं राष्ट्रिय खेलकुदका विषयमा ब्रिफिङ गरेको स्रोतको भनाइ छ। उक्त टोलीले प्रधानमन्त्रीलाई गरेको ब्रिफिङलगत्तै बसेको राखेप बोर्ड बैठकमा मन्त्री चौधरीले उक्त निर्णय सुनाएका थिए। प्रधानमन्त्री ओलीकै निर्देशनमा मन्त्री चौधरीले दसौं राष्ट्रिय खेलकुद निर्धारित मितिमा नहुने निर्णय सुनाइएको स्रोतको दाबी छ। दसौं राष्ट्रिय खेलकुद पटकपटक सर्दै आएको छ। मंसिरमा हुने तय भएको उक्त प्रतियोगिता तीन पटकसम्म सारिएको थियो।
वीरगञ्जबासीलाई निशुल्करूपमा स्वच्छ पानी आपूर्ति हुन्छ : मन्त्री यादव,"वीरगञ्ज : खानेपानीमन्त्री प्रदीप यादवले राष्ट्र निर्माणका मेरुदण्ड, परिवर्तनका अग्रदूत तथा उज्यालो भविष्यका शिल्पीका रूपमा विद्यार्थीलाई चित्रण गरिएको बताएका छन्। वीरगञ्जमा आयोजित एक कार्यक्रममा उनले विद्यार्थीहरू भनेका राष्ट्र निर्माणदेखि परिर्वतनका संबाहक भएका बताए। 'विद्यार्थीको साथ बिना राष्ट्र निर्माण सम्भव हुँदैन। विद्यार्थी भनेका केवल पुस्तकको सीमामा बाँधिने पात्रमात्र होइनन्, उनीहरू भविष्यका कर्णधार, राष्ट्रका निर्माता र परिवर्तनका संबाहक हुन्,' उनले भने। उनले वार्षिक परीक्षामा उत्कृष्ट अंक प्राप्त गरी पर्सा जिल्लासहित देशभरि आफ्नो नाम रोशन गर्न विद्यार्थीहरूलाई शुभकामना दिए । 'म विश्वासका साथ भन्छु, भोलिका इञ्जिनियर, वैज्ञानिक, चिकित्सक, नेता यिनै विद्यालयहरूबाट जन्मिनेछन्। सबै विद्यार्थीले विगतका कमजोरीहरूलाई बिर्सेर, नयाँ उत्साह र मेहनतका साथ पढाइमा ध्यान दिई पर्सामात्र होइन, समग्र देशको पनि नाम रोशन गर्नुहोला,' उनले भने। मन्त्री यादवले अब वीरगंजबासीका घरघरमा पाइपमार्फत नि:शुल्करूपमा स्वच्छ, शुद्ध अनि सुरक्षित पानी आपूर्ति गरिने बताए। जलवायु परिवर्तनका कारण चापाकलहरू सुक्न थालेको गम्भीर समस्यालाई समाधान गर्न एसियन विकास बैंकको सहकार्यमा तीन अर्बको लागतमा पानी आपूर्ति प्रणाली निर्माण भइरहेको उनको भनाइ छ। उनले भने, 'जलवायु परिवर्तनका कारण चापाकलहरू सुक्न थालेको गम्भीर समस्यालाई समाधान गर्न एडीबीको सहकार्यमा तीन अर्बको लागतमा पानी आपूर्ति प्रणाली निर्माण भइरहेको छ। चाडै यहाँका नागरिकका घरघरमा पाइपमार्फत स्वच्छ, शुद्ध र सुरक्षित पानी आपूर्ति हुन्छ।'"
यो सरकार ढल्न त के हल्लिन पनि सक्दैन : प्रधानमन्त्री ओली,"रुपन्देही : प्रधानमन्त्री केपी शर्मा ओलीले समृद्धि र विकासको यात्रामा कुनै विराम नलाग्ने बताएका छन्। नेकपा (एमाले) को रुपन्देही जिल्ला कमिटीले बुटवलमा आयोजना गरेको जागरणसभालाई सम्बोधन गर्दै उनले विदेशी प्रतिक्रियावादीहरूले एमालेलाई विभाजन गर्न खोजेको आरोप लगाए। 'एमालेलाई सिध्याउँछु, केपी ओली बिनाको एमाले बनाउँछु भन्नेहरू सफल हुँदैनन्। म धेरै बाँच्ने होइन, त्यसपछि पनि मभन्दा बलवान नेताहरू पार्टीमा आउनेछन्। यस देशको विकासको भाग्यरेखा हामी आफैं कोर्छौं। मान्छेको घरमा आगो लगाएर र पसलबाट चोरेर भाग्नेहरूले क्रान्ति र परिवर्तनका लागि केही गर्न सक्दैनन्,' उनले भने। राजतन्त्र र पञ्चायतकालमा मुलुकमा कुशासन र अव्यवस्था भएकाले जनताको बलिदानीपूर्ण संघर्षबाट ल्याइएको लोकतान्त्रिक गणतन्त्रलाई बलियो बनाउन अहिलेको सरकारले आफ्ना सबै प्रयास गरिरहेको बताए। उनले विगतमा आफ्ना कुशासन र निरंकुशताको राज सम्झिएर प्रतिगामी तत्त्वहरूले यस व्यवस्थालाई बदनाम गर्न अराजकता र अफबाह फैल्याउन खोजे पनि त्यसबाट कुर्न विचलित नभई समृद्धि र सुशासनको अहिलेको यात्रामा योगदान दिन सबैमा आग्रह गरे। देशका ठूला दलहरू नेपाली कांग्रेस र एमालेले मुलुकलाई स्थायित्व दिन र देशलाई परिवर्तनका लागि सरकार बनाएकाले यो सरकार (गठबन्धन) आगामी निर्वाचनसम्म जाने उनले पुनः स्पष्ट पारेका थिए। 'यो सरकार ढल्न त के हल्लिन पनि सक्दैन,' उनले भने।"
"आन्दोलनरत शिक्षकलाई प्रधानमन्त्रीले भने विद्यालय शिक्षा विधेयक चाँडै आउँछ, आन्दोलनमा बसिरहनु पर्दैन","रुपन्देही : प्रधानमन्त्री केपी शर्मा ओलीले सरकार विद्यालय शिक्षा ऐन चाँडै ल्याउन तत्पर रहेकाले शिक्षकहरू आन्दोलनमा बसिरहनुनपर्ने बताएका छन्। बुटवलमा आयोजित जागरण सभालाई सम्बोधन गर्दै प्रधानमन्त्री ओलीले अहिलेको सरकार सबै क्षेत्र र समुदायका समस्या र आवाजलाई सुन्ने खालको सरकार भएकाले आन्दोलनमा रहिरहन नपर्ने बताए। 'समस्याहरू छन् तर सडकमा गइरहनुपर्ने थिएन। म शिक्षकहरूलाई शिक्षा ऐन चाँडै आउँछ भन्न चाहन्छु। तपाईंहरूले आफ्ना समस्यामात्रै राष्ट्रको हित र आर्थिक अवस्थालाई पनि हेरेर विचार गर्नुपर्ने हुन्छ,' उनले भने। प्रधानमन्त्री ओलीले त्रिभुवन विश्वविद्यालयका उपकुलपतिले अन्य माध्यमबाट पठाएको राजीनामा यकिन गरेर स्वीकृत गरेको जनाउँदै उपकुलपतिसँग आफ्नो भीडन्त भयो भन्ने खालका प्रचारमा कुनै सत्यता नभएको स्पष्ट गरे।"
मोहम्मद सलाहले गरे लिभरपुलको सम्झौता नवीकरण,"काठमाडौं : इजिप्टका स्टार फर्वाह मोहम्मद सलाहले लिभरपुलसँगको सम्झौता नवीकरण गरेका छन्। उनले लिभरपुलसँग २ वर्षको सम्झौता नवीकरण गरेका हुन्। उनको पछिल्लो सम्झौता समरमा सकिएपश्चात उनी लिभरपुलमा बस्ने नबस्ने कुराले निकै चर्चा कमाएको थियो। उनी साउदी अरब जाने हल्लाबीच उनले लिभरपुलसँगको सम्झौता नवीकरण गरेका हुन्। ३२ वर्षीय सलाहले लिभरपुलका लागि ३९४ खेल खेल्दै २४३ गोल र १०९ असिस्ट गरेका छन्। उनले लिभरपुलसँगको सम्झौता नवीकरण गरिसकेपछि पत्रकारसँग बोल्दै भने, म निकै उत्साहित छु। हामीसँग एक उत्कृष्ट टिम रहेको छ। पहिला पनि उत्कृष्ट टिम रहेको थियो। मैले यहाँ सम्झौता नवीकरण गर्नुको कारण हामी अझै पनि उपाधि जित्न सक्छौं भन्ने लागेर हो। म यहाँ मेरो फुटबल करिअरको मजा लिइरहेको छु। मैले यहाँ ८ वर्ष खेलें। आशा छ, अब १० वर्ष हुनेछ। उनले लिभरपुलमा रहेर आफूले फुटबलको करिअरको उत्कृष्ट समय बिताइरहेको बताएका छन्। उनले यो सिजन लिभरपुलका लागि ३२ गोल गरेका छन्। जसमा २७ प्रिमियर लिगमा गरेका छन्। लिभरपुल हाल प्रिमियर लिगको २० औं उपाधिको दौडमा रहेको छ। २०१७ मा लिभरपुलमा आबद्ध भएका सलाहले यो टिमसँग रहेर च्याम्पियन्स लिग, प्रिमियर लिग, एफए कप, लिग कप र फिफा क्लब विश्वकप जितेका छन्।"
करेन्ट लागेर मृत्यु,मकवानपुर : मकवानपुरमा करेन्ट लागेर एक जनाको मृत्यु भएको छ। मकवानपुरगढी गाउँपालिका५ सिमलटारका ५५ वर्षीय भुमि नन्द तिमल्सिनाको करेन्ट लागेर शुक्रबार बिहान मृत्यु भएको हो। करेन्ट लागेर गम्भीर घाइते भएका उनको हेटौंडा अस्पताल मकवानपुरमा उपचारका क्रममा मृत्यु भएको हो। यस सम्बन्धमा प्रहरीले आवश्यक अनुसन्धान गरिरहेको छ।
राष्ट्रपति रनिङ शिल्ड प्रतियोगिता सुरु,"नुवाकोट : १४ औं राष्ट्रपति रनिङ शिल्ड नुवाकोट जिल्लास्तरीय खेलकुद प्रतियोगिता सुरु भएको छ। जिल्ला खेलकुद विकास समितिको आयोजना र पञ्चकन्या गाउँपालिकाको व्यवस्थापनमा शुक्रबारदेखि सो प्रतियोगिता सुरु भएको हो। पञ्चकन्या गापाको पर्यटकीय घ्याङस्वारामा सञ्चालन भएको प्रतियोगिताको कार्यक्रमका बीच मुख्यमन्त्री बहादुरसिंह लामा तामाङले उद्घाटन गरे। प्रतियोगितामा नुवाकोटका स्थानीय तहका पाँच सय ५० जना खेलाडीको सहभागिता रहेको आयोजक जिल्ला खेलकुद विकास समितिले जनाएको छ। चार दिनसम्म सञ्चालन हुने प्रतियोगितामा मार्शल आर्टसका तेक्वान्दो, कराँते र उसुका साथै भलिबल, एथ्लेटिक्स र कबड्डी खेल गरिएको समितिका अध्यक्ष विजय गुरुङले बताए। प्रतियोगितामा एक सय १४ स्वर्ण, एक सय १४ रजत र एक सय ३८ कास्य पदकका लागि स्थानीय तहका खेलाडीहरूले प्रतिस्पर्धा गरिरहेका छन्।"
टियु क्रिकेट मैदानमा यसरी भइरहेको छ प्याराफिट निर्माण (फोटो फिचर),"काठमाडौं : टियु क्रिकेट मैदानमा प्याराफिट बनाउने काम धमाधम भइरहेको छ। शहरी विकास मन्त्रालयले आगामी वैशाख २४ गतेभित्र प्याराफिट निर्माण र फ्लडलाइट जडान कार्य सम्पन्न गर्ने बताएको थियो। तर, उक्त समयमा प्याराफिट निर्माण सम्पन्न हुने देखिँदैन। दुई पटकसम्म राष्ट्रिय खेलकुद परिषदको ठेक्का रोकिँदा ढिलाइ भएको फ्लडलाइटको कामलाई पनि शहरी विकास मन्त्रालयले जिम्मा लिएको छ। मन्त्रालयका अनुसार १० हजार क्षमता बराबरको प्याराफिट निर्माण भइरहेको छ। प्रधानमन्त्री केपी शर्मा ओली नियुक्त भएपछि पहिलो मन्त्रिपरिषद् बैठकबाट कीर्तिपुर क्रिकेट मैदानमा फ्लडलाइट निर्माण र प्याराफिट निर्माण ३०० दिनभित्र सम्पन्न गर्ने निर्णय गरेको थियो।"
हिन्दूजस्तो उत्कृष्ट धर्मलाई निकृष्ट राजनीतिका लागि प्रयोग नगरौं : गृहमन्त्री लेखक,"काठमाडौं : गृहमन्त्री रमेश लेखकले तीनकुने घटनामा न्यायिक छानबिन समिति गठनको आवश्यकता नरहेको बताएका छन्। सिंहदरबारमा शुक्रबार बसेको प्रतिनिधिसभा अन्तर्गतको कानुन न्याय तथा मानवअधिकार समितिको बैठकमा मन्त्री लेखकले तीनकुनेमा अपराधिक गतिविधि भएको र मुलुकको फौजदारी कानुनी प्रक्रिया सुरु भइ राज्यका प्रचलित कानुनअनुसार कारबाहीको प्रक्रिया अघि बढाइएकाले छुट्टै छानबिनको आवश्यकता नरहेको बताए। उक्त घटनामा दोषी देखिएकालाई कारबाही हुने उनले बताए। अझैपनि राजावादीको हिंसात्मक प्रर्दशनका क्रममा तोडफोड र आगजानी लगायतका घटनामा संलग्नहरूलाई पक्राउ गर्ने क्रम जारी रहेको उनले जानकारी दिए। मन्त्री लेखकले घटनालाई विश्लेषण गर्दा नियोजितरूपमा आतंक र अराजकता फैलाउने आपराधिक कार्य हो भन्नेमा कुनै विवाद नरहेको बताए। गृहमन्त्री लेखकले वर्तमान संविधान र लोकतान्त्रिक व्यवस्थामा आफ्ना असन्तुष्टि राख्न सकिने भए पनि लोकतन्त्रको विकल्प पछाडि फर्किने व्यवस्था हुन नसक्नेमा जोड दिए। आपराधिक कार्य गरेर संविधान च्यात्ने, व्यवस्था मास्ने कार्यको गम्भीरतापूर्वक समीक्षा गर्नुपर्ने उनले बताए। त्यस्तै उनले लोकतान्त्रिक व्यवस्थामा आगो लगाएर निरंकुशताको खोजी उचित नहुने र हिन्दू धर्मजस्तो उत्कृष्ट धर्मलाई निकृष्ट राजनीतिका लागि प्रयोग गर्न नहुने बताए। लोकतन्त्रमा देखिएका समस्या सुधार गर्दै अघि बढ्नुपर्ने भन्दै लोकतन्त्रका विरुद्धमा कुनै तानाशानी व्यवस्था ठीक हुन्छ भनेर स्थापित गर्न नसकिने उनको भनाइ छ। लेखकले चैत १५ गते निषेधित क्षेत्र तोड्ने काम भएकाले सुरक्षाकर्मीले संयमित भएर आवश्यक बल प्रयोग गरेको जिकिर गरे। तीनकुने क्षेत्रमा घाइते भएकाहरूको उपचार सरकारले गर्ने निर्णय मन्त्रिपरिषद्बाट भइसकेको बताउँदै उनले उपचार गराइराखेको अस्पतालभन्दा बाहिरबाट औषधि किन्नु परेमा पनि त्यसको खर्च सरकारले व्यहोर्ने जानकारी दिए।"
९ महिनामा करोड बढी राजस्व संकलन,"रौतहट : जिल्लामा ट्राफिक नियम उल्लंघन गर्ने सवारी साधनबाट एक करोडभन्दा बढी राजस्व संकलन भएको छ। जिल्ला ट्राफिक प्रहरी कार्यालय रौतहटले ९ महिनामा १ करोड ३ लाख ९२ हजार रुपैयाँ राजस्व संकलन गरेको हो। गत साउन १ गतेदेखि चैत २६ गतेसम्म ११ हजार १ सय २५ जना सवारी चालक कारबाहीमा परेका कार्यालयका प्रमुख प्रहरी निरीक्षक लोकेन्द्र अधिकारीले बताए। मदिरा सेवन गरेर सवारी चलाउने, ओभरलोड, हेल्मेट वा सिट बेल्ट नलगाउने, गाडीको कागजात नहुने, चालक अनुमतिपत्र (लाइसेन्स) नबोक्ने, रुट परमिट नलिने, गाडीको बत्ती बिग्रिएको लगायतका सवारी साधन कारबाहीमा परेका हुन्। कार्यालयका अनुसार आर्थिक वर्ष २०८१८२ को चैत मसान्तसम्म रौतहटमा ५३९ वटा सवारी दुर्घटना भएका छन्। जसमा ३६ जनाको मृत्यु भएको छ भने ८९० जना घाइते भएका छन्।"
वैदेशिक रोजगारबाट भित्रने पुँजी र सिपको सदुपयोग गर्न सरकारले वातावरण बनाउँछ : अर्थमन्त्री,काठमाडौं : उपप्रधान एवं अर्थमन्त्री विष्णुप्रसाद पौडेलले वैदेशिक रोजगारबाट भित्रिने पुँजी र सीपको देशभित्रै सदुपयोग गर्ने वातावरण सरकारले बनाउने बताएका छन्। शुक्रबार काठमाडौंमा नेपाल वैदेशिक रोजगार व्यवसायी संघको ३१औँ वार्षिक साधारणसभामा बोल्दै पौडेलले वैदेशिक रोजगारबाट फर्किएका श्रमिकको पुँजी र सीपलाई स्वदेशमा नै अधिकतम रूपमा सदुपयोग गर्ने वातावरण बनाइने बताएका हुन्। वैदेशिक रोजगारलाई मर्यादित बनाउन कानुन संशोधन लगायतका विषयलाई सरकारले विशेष ध्यान दिने उनले बताए। उनले अन्तर्राष्ट्रिय श्रम बजारमा जाने र फर्कनेको संख्या उत्तिकै रहेकाले फर्कनेहरूले राष्ट्र निर्माणको आधार तय गर्न सकारात्मक भूमिका निर्वाह गर्नुपर्नेमा जोड दिए।
प्रगतिनगरडाडाँस्वारा पक्की सडक निर्माण ७३ प्रतिशत सम्पन्न,"स्याङ्जा : पुतलीबजारको प्रगतिनगरडाडाँस्वारा सडक पक्की निर्माण कार्य ७३ प्रतिशत पूरा भएको जनाइएको छ। पुतलीबजार नगरपालिका अन्तर्गत रहेको प्रगतिनगरबहाकोटनाम्चेकाल्खु मोटरबाटोको बाटो फराकिलो बनाउने, पर्खाल लगाउने, नाली बनाउने, ग्रेड मिलाउने लगायतका कामहरु पूरा भएको पुतलीबजार नगरपालिकाका इन्जिनियर सुदीप बरालले बताए। इन्जिनियर बरालले भने, बाटो फराकिलो बनाउने काम सबै पूरा भएको छ। टेवा, पर्खाल र नाली निर्माणका कामहरू ९५ प्रतिशत पूरा भएको छ। यसैगरी, ५ दशमलव ९ किलोमिटर नाली, ५ दशमलव ५ किलोमिटर ग्रेड मिलाइएको र ५ दशमलव ३ किलोमिटरमा सबबेसका काम भएको छ। मार्च महिनाको अन्तिम दिनसम्म भौतिक प्रगति करिब ७३ प्रतिशत पूरा भएको उनले जनाए। वैशाखको पहिलो साताभित्र कालोपत्रे गर्नेगरी तयारी भइरहेको छ। विश्व बैंकको आर्थिक सहयोग तथा पुतलीबजार नगरपालिकाको प्राविधिक सहयोगमा कच्ची सडक फराकिलोसहित कालोपत्रे बनाइने नगरप्रमुख तुलसीराम रेग्मीले बताए। यो सडकले स्याङ्जा र तनहुँ जिल्ला जोड्ने छ। पुतलीबजार हुँदै तनहुँको दुलेगौडासँग जोडिने भएको हो। यसबाट पुतलीबजार नगरपालिकाका वडा नं ३, ८, ९ का स्थानीयवासी प्रत्यक्ष लाभान्वित हुनेछन् भने सयौं व्यक्तिले सो बाटोको उपयोग गर्न पाउने नगरप्रमुख रेग्मीले बताए। प्रगतिनगर शिक्षा चोकदेखि काँफलडाँडाभन्ज्याङबहाकोटनाम्चेकाल्खुसम्म ७ दशमलव ६ किलोमिटर पक्की सडक बन्दैछ। नाली र टेवा पर्खाल सहित दुई लेनको सडकको चौडा ७ मिटर हुनेछ। विश्व बैंकको ४३ करोड १८ लाखको लागतमा निर्माण गरिने पक्की सडक अबको ३ महिनाभित्र महिनाभित्र पूरा गरिसक्नु पर्ने समयसीमा छ। सन २०२४ अप्रिल ९ मा सम्झौता भएको सो सडक २०२५ जुलाई ८ मा पूरा गर्नुपर्ने छ। लामा कन्स्ट्रक्सन कम्पनीले निर्माणको जिम्मा पाएको हो। नेपाल शहरी शासकीय तथा पूर्वाधार कार्यक्रम अन्तर्गत विश्व बैंकको ऋण तथा अनुदान सहयोग तथा पुतलीबजार नगरपालिकाको प्राविधिक सहयोगमा सडक चौडा गरिएको हो। पुतलीबजार नगरपालिका, विश्व बैंकका प्रतिनिधि, सडक उपभोक्ता सहित सरोकारवालाको समूहले पटक पटक स्थलगत छलफल गरेपछि बाटो निर्माणका लागि सहज बनेको हो। तोकिएको समयमै सडक निर्माण सम्पन्न गर्नेगरी निर्माण अघि बढाइएको आयोजना प्रमुख इन्जिनियर नरनाथ पौडेलले बताए।"
दुर्गा प्रसाईंलाई १२ दिन हिरासतमा राख्न अनुमति,"काठमाडौं : राजावादीको नाममा तीनकुनेमा हिंसा भड्काउन मुख्य भूमिका खेलेका मेडिकल व्यवसायी दुर्गा प्रसाईंलाई १२ दिन हिरासतमा राखेर अनुसन्धान गर्न अनुमति दिइएको छ। काठमाडौं जिल्ला अदालतका न्यायाधीश शिशिरराज ढकालको इजलासले प्रसाईं र उनका सहयोगी दीपक खड्कालाई १२ दिनको म्याद थप गरेको हो। दुवैजनाविरुद्ध राज्यविरुद्ध र संगठित अपराधसम्बन्धी कसूरमा अनुसन्धान गरिने प्रहरीले जनाएको छ। अदालत लैजानुअघि उनलाई जिल्ला प्रहरी परिसर र सरकारी वकिलको कार्यालय लगिएको थियो। त्यहाँ आवश्यक कागजी प्रक्रिया पुर्याएर अदालतमा पेस गरिएको थियो। भारतमा पक्राउ परेका प्रसाईंलाई झापाबाट हवाई मार्गबाट काठमाडौं ल्याइएको थियो। राजावादीले गरेको हिंसात्मक प्रदर्शनका कमाण्डर प्रसाईलाई भारतीय प्रहरीको सहयोगमा आसामबाट पक्राउ परेका थिए। चैत १५ गते तीनकुनेको राजावादीको प्रदर्शनस्थलबाट फरार भएका थिए। राजावादीको प्रदर्शनमा आन्दोनकारीहरूलाई उक्साएर विध्वंशकारी घटना घटाएको आरोपमा राप्रपाका वरिष्ठ उपाध्यक्ष रवीन्द्र मिश्र,महामन्त्री धवलशमशेर राणा प्रहरी हिरासतमा छन्। उनीहरूविरुद्ध राज्यविरुद्धको अपराधको कसूरमा मुद्दा चलाइएको छ। तीनकुनेमा राजावादीले गरेको प्रदर्शनले हिंसात्मक रुप लिँदा दुईजनाको ज्यान गएको थियो भने सुरक्षाकर्मीसहित १३० बढी घाइते भएका थिए।"
म मन्त्री भएको भए दुर्गा प्रसाईंलाई 'सुट' गर्न आदेश दिन्थेँ : सांसद यादव,"काठमाडौं : नेपाली कांग्रेसकी सांसद नगिना यादवले 'दुर्गा प्रसाईंलाई सुट गर्न आदेश दिने' अभिव्यक्ति दिएकी छन्। प्रतिनिधिसभाअन्तर्गत कानुन समितिको शुक्रबार बसेको बैठकमा सांसद यादवले प्रहरीमाथि गाडी कुदाउने दुर्गा प्रसाईंलाई सुट गर्नुपर्ने बताएकी हुन्। 'जसरी तोकिएको निषेधित क्षेत्र जबरजस्ती तोडेका छन्। यो कुरा मैले बोल्न मिल्छ कि मिल्दैन भन्न सक्दिनँ। तर, म मन्त्री भएको भए सुट गर्न आदेश दिन्थे,' उनले भनिन्। चैत १५ गते तीनकुने क्षेत्रमा भएको राजावादीको हिंसात्मक प्रदर्शनमा कमाण्डर भनिएका प्रसाईंले प्रहरीमाथि गाडी हुत्याउँदै निषेधित क्षेत्र तोडेका थिए। उनले प्रदर्शनकारीलाई निषेधित क्षेत्र तोड्न आह्वान पनि गरेको भिडियो भाइरल बनेको थियो। त्यसै सन्दर्भमा सांसद यादवले आफूलाई उक्त दृश्य असैह्य भएको बताएकी हुन्। 'त्यत्रो सुरक्षाकर्मीलाई पेलेर जान मिल्छ? कस्तो नैतिकता हो यो? उसले गर्न खोजेको के हो? ऊ सर्वोपरी हो? उसले जे बोले नि हुने?,' उनले प्रश्न गरिन्। उनले हतियार खोसेपछि मात्रै प्रहरीले गोली चलाएको बताए। प्रहरीकै हतियार खोस्नु अराजकताको पराकाष्ठा भएको उनको भनाइ छ। 'सबै प्रहरीको हतियार खोसेको भए के हुन्थ्यो? यो अराजकता हो। यसको गहिरो छानबिन हुनुपर्छ। जोसुकै दोषी होस् कडाभन्दा कडा बारबाही गर्नुपर्छ,' उनले भनिन्।"
प्रधानसेनापति राष्ट्रिय टेनिस प्रतियोगिता आगामी वैशाख २१ गतेदेखि,"काठमाडौं : तेस्रो संस्करणको प्रधानसेनापति राष्ट्रिय टेनिस प्रतियोगिता आगामी वैशाख २१ गतेदेखि काठमाडौंमा आयोजना हुने भएको छ। नेपाली सेनाले शुक्रबार काठमाडौंमा पत्रकार सम्मेलन गर्दै तेस्रो संस्करणको प्रधानसेनापति राष्ट्रिय टेनिस प्रतियोगिता वैशाख २१ गतेदेखि २८ गतेसम्म त्रिभुवन आर्मी अफिसर्स क्लब र दशरथ रंगशालाको टेनिस कोर्टमा आयोजना हुने जनाएको हो। प्रतियोगितामा खुलातर्फ महिला र पुरुष गरी चार प्रतिस्पर्धा हुनेछन् भने भेट्रानतर्फ विभिन्न उमेर समूहमा सातवटा र दुई अन्तर सरकारी प्रतिस्पर्धा हुनेछ। खुलातर्फको विजेताले ६० हजार, उपविजेताले ३० हजार र तेस्रो हुनेले १६ हजार रुपैयाँ प्राप्त गर्ने सेनाले जनाएको छ। त्यस्तै भेट्रान र अन्तर सरकारी विद्याका विजेताले नगदसहित ट्रफी र प्रमाणपत्र प्रदान गर्ने बताइएको छ। सैनिक प्रवक्ता सहायक रथी गौरव कुमार केसीले राष्ट्रिय खेलकुद क्षेत्रको विकासमा केन्द्रित रहेर प्रतियोगिताको आयोजना गरिएको बताए। तहगत रूपमा नै प्रभावकारी योजनासहित खेलाडीहरूको दक्षता, सिप र क्षमता अभिवृद्धि गरि उत्कृष्ट खेलाडी उत्पादन गर्ने दृष्टिकोणका साथ नेपाल टेनिस संघको प्राविधिक सहयोगमा प्रतियोगिता हुने सेनाले जनाएको छ।"
लेनदेन बिगो सम्बन्धी कसुर मुद्दाका फरार प्रतिवादी पक्राउ,काठमाडौं : लेनदेन बिगो सम्बन्धी कसुर मुद्दाका फरार प्रतिवादी पक्राउ परेका छन्। पक्राउ पर्नेमा दोलखाको गौरीशंकर गाउँपालिका८ घर भई काठमाडौं महानगरपालिका३२ बस्ने ६९ वर्षीय यक्षध्वज कार्की रहेका छन्। उनलाई काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले बिहीबार काठमाडौं नयाँ बानेश्वरबाट पक्राउ गरेको हो। जिल्ला अदालत काठमाडौंको २०७९ असार २८ गतेको फैसलाले उक्त मुद्दामा १ वर्ष कैद सजाय ठहर भई उनी फरार रहेका थिए। उनलाई फैसला कार्यान्वयनका लागि जिल्ला अदालत काठमाडौं पठाइएको छ।
दुर्गा प्रसाईंलाई सरकारी वकिलको कार्यालय लगियो,"काठमाडौं : दुर्गा प्रसाईंलाई सरकारी वकिलको कार्यालय लगिएको छ। भारतमा पक्राउ परेका प्रसाईंलाई झापाबाट केहीबेर अघि काठमाडौं ल्याइएको थियो। सरकारी वकिलको कार्यालय ल्याउनुअघि उनलाई जिल्ला प्रहरी परिसर काठमाडौं लगिएको थियो। त्यहाँ आवश्यक कागजात मिलाएर उनलाई सरकारी वकिलको कार्यालय ल्याएको प्रहरीले जनाएको छ। उनलाई म्याद थपका लागि आजै जिल्ला अदालत काठमाडौं लैजाने प्रहरीको तयारी छ। प्रहरी परिसर काठमाडौंका प्रवक्ता अपिलराज बोहोराले राज्यविरुद्ध र अभद्र व्यवहारको कसूरमा अनुसन्धान गर्न प्रसाईंलाई म्याद थपका लागि अदालत लगिने जानकारी दिए। प्रसाईंविरुद्ध राज्यविरुद्ध र अभद्र व्यवहारको कसूरमा मुद्दा दर्ता भएको छ। राजावादीले गरेको हिंसात्मक प्रदर्शनका कमाण्डर प्रसाईलाई भारतीय प्रहरीको सहयोगमा आसामबाट पक्राउ गरी आजै बिहान झापा ल्याइएको थियो। भद्रपुर विमानस्थल ल्याउनुअघि प्रसाईंलाई जिल्ला प्रहरी कार्यालय झापामा राखिएको थियो। उनीसँगै पक्राउ परेका उनका अंगरक्षक दीपक खडकालाई पनि काठमाडौं ल्याइएको छ। दुवैजनाविरुद्ध राज्यविरुद्ध र संगठित अपराधसम्बन्धी कसूरमा अनुसन्धान गरिने प्रहरीले जनाएको छ। चैत्र १५ गते तीनकुनेको राजावादीको प्रदर्शनस्थलबाट फरार भएका थिए। प्रहरीको टोली प्रसाईंलाई खोज्न केही दिन अगाडि भारत गएको थियो। राजावादीको प्रदर्शनमा आन्दोनकारीहरूलाई उक्साएर विध्वंशकारी घटना घटाएको आरोपमा राप्रपाका वरिष्ठ उपाध्यक्ष रवीन्द्र मिश्र,महामन्त्री धवलशमशेर राणा प्रहरी हिरासतमा छन्। उनीहरूविरुद्ध राज्यविरुद्धको अपराधको कसूरमा मुद्दा चलाइएको छ। तीनकुनेमा राजावादीले गरेको प्रदर्शनले हिंसात्मक रुप लिँदा दुईजनाको ज्यान गएको थियो भने सुरक्षाकर्मीसहित १३० बढी घाइते भएका थिए।"
म्याद थपका लागि दुर्गा प्रसाईंलाई अदालत लगियो,"काठमाडौं : राज्यविरुद्ध र संगठित अपराधसम्बन्धी कसूरमा पक्राउ परेका दुर्गा प्रसाईंलाई म्याद थपका लागि काठमाडौं जिल्ला अदालत लगिएको छ। प्रहरी परिसर काठमाडौंका प्रवक्ता अपिलराज बोहोराले प्रसाईंलाई म्याद थपका लागि अदालत लगिएको जानकारी दिए। अदालत लैजानुअघि उनलाई जिल्ला प्रहरी परिसर र सरकारी वकिलको कार्यालय लगिएको थियो। त्यहाँ आवश्यक कागजी प्रक्रिया पुर्याएर प्रसाईंलाई अदालत लगिएको हो। भारतमा पक्राउ परेका प्रसाईंलाई झापाबाट केहीबेर अघि काठमाडौं ल्याइएको थियो। राजावादीले गरेको हिंसात्मक प्रदर्शनका कमाण्डर प्रसाईलाई भारतीय प्रहरीको सहयोगमा आसामबाट पक्राउ गरी काँकटभिट्टा नाकाबाट आजै बिहान झापा ल्याइपुर्याइएको थियो। झापाको भद्रपुर विमानस्थलबाट बुद्ध एयरको जहाजमार्फत् उनलाई काठमाडौं ल्याइएको हो। उनीसँगै पक्राउ परेका उनका अंगरक्षक दीपक खडकालाई पनि काठमाडौं ल्याइएको छ। दुवैजनाविरुद्ध राज्यविरुद्ध र संगठित अपराधसम्बन्धी कसूरमा अनुसन्धान गरिने प्रहरीले जनाएको छ। चैत्र १५ गते तीनकुनेको राजावादीको प्रदर्शनस्थलबाट फरार भएका थिए। प्रहरीको टोली प्रसाईंलाई खोज्न केही दिन अगाडि भारत गएको थियो। राजावादीको प्रदर्शनमा आन्दोनकारीहरूलाई उक्साएर विध्वंशकारी घटना घटाएको आरोपमा राप्रपाका वरिष्ठ उपाध्यक्ष रवीन्द्र मिश्र,महामन्त्री धवलशमशेर राणा प्रहरी हिरासतमा छन्। उनीहरूविरुद्ध राज्यविरुद्धको अपराधको कसूरमा मुद्दा चलाइएको छ। तीनकुनेमा राजावादीले गरेको प्रदर्शनले हिंसात्मक रुप लिँदा दुईजनाको ज्यान गएको थियो भने सुरक्षाकर्मीसहित १३० बढी घाइते भएका थिए।"
कर्णाली प्रदेश सरकार : नीतिगत सुधारमा वित्यो मुख्यमन्त्री कँडेलको एक वर्ष,"सुर्खेत : कर्णालीका मुख्यमन्त्री यामलाल कँडेलको पहिलो वर्ष नीतिगत सुधारमा वितेको छ । कँडेलले सरकारको नेतृत्व सम्हालेको एकवर्ष पूरा भएको छ । अघिल्लो वर्ष चैत २७ गते कँडेल मुख्यमन्त्रीमा नियुक्त भएका थिए । एक वर्षको यो अवधिमा मुख्यमन्त्री कँडेलले नीतिगत सुधारलाई प्राथमिकता दिएका हुन् । मुख्यमन्त्रीको शपथ लिएसँगै कँडेलले कर्णालीमा सुशासन र जवाफदेहीता कायम गर्न नीतिगत सुधारको प्रयास गरेका हुन् । यसअघि आर्थिक वर्षको अन्त्यतिर मनलाग्दी हुने गरेको रकमान्तरलाई उनले रोकेका छन् । यस्तै पहुँचको आधारमा हुँदै आएको बजेट वितरणलाई समेत कँडेलले रोकेका छन् । संसदबाट पारित भएको विनियोजन विधेयकको आधारमा मात्र बजेट वितरण गर्ने अडान लिएर मुख्यमन्त्री कँडेलले प्रदेश सरकारको बजेट वितरणलाई पारदर्शी बनाउने प्रयास यो अवधिमा गरेका हुन् । कांग्रेससँगको सहकार्यमा सरकार सञ्चालन गरिरहेका एमाले नेता कँडेलले आर्थिक पारदर्शीता कायम गर्नका लागि उपभोक्ता समितिबाट हुने अनियमिततालाई पनि रोक्ने प्रयास गरेका छन् । यही अवधिमा मुख्यमन्त्री कँडेलले मन्त्रिपरिषद्बाट आयोजना छनौट कार्यविधि नै पारित गराए । यो कार्यविधि निर्माण भएसँगै प्रदेश सरकारले सञ्चालन गर्ने आयोजनाहरू पहुँचको आधारमा मात्र छनौट हुने प्रवृत्ति अन्त्य भएको छ । यही कार्यविधि अनुसार अब आवश्यकताको आधारमा स्थानीय तहले नै प्रदेश सरकारसँग योजना माग गर्न थालेका छन् । मुख्यमन्त्री कँडेल भन्छन्,विगतमा पहुँचको आधारमा मात्र योजनाहरू छनौट हुन्थे। यसले योजना छनौटमा वेथिति बढेको थियो । तर, कार्यविधि बनेपछि पहुँचको आधारमा नभई सिस्टममार्फत् आयोजनाहरू छनौट हुन थालेका छन्,यसले योजना पार्ने र बजेट खाने प्रवृत्ति रोकिएर पारदर्शीता कायम भएको छ । यस्तै मुख्यमन्त्री कँडेलले यो अवधिमा स्रोतको सुनिश्चिताविना डीपीआरको नाममा हुँदै आएको खर्चलाई पनि रोकेका छन् । अब प्रदेशमा सञ्चालन हुने कुनैपनि आयोजनाको स्रोत सुनिश्चित भएमा मात्र त्यसको डीपीआरको प्रक्रिया अगाडि बढ्नेछ । आफूले एक वर्षको अवधिमा गरेको प्रगति विवरण बिहीबार सार्वजनिक गर्दै मुख्यमन्त्री कँडेलले भने,बजेट भएर मात्र हुँदैन,त्यसको सही सदुपयोग हुनुपर्छ । प्रदेशमा आर्थिक मितव्ययीता कायम गर्न मनलाग्दी हुँदै आएको कोटेसन वितरण पनि हामीले बन्द गरेका छौं,मन्त्रीको जिल्ला भ्रमणमा पनि कडाइ गरिएको छ । मुख्यमन्त्री कँडेलले आयोजनाको टेण्डरमा हुने ढिलाइमा पनि सुधार गरेका छन् । विगतमा आर्थिक वर्ष सकिनै लाग्दा हतारमा आयोजनाहरू टेण्डर प्रक्रियामा जान्थे । यसले आयोजना अलपत्र पर्ने र बजेट खर्च नहुने समस्या थियो । तर मुख्यमन्त्री कँडेलले ढिलोमा मंसिरभित्र आयोजनाको टेण्डर प्रक्रिया सकेर बजेट खर्चमा सुधार ल्याउने प्रयास गरेका छन् । कानुन निर्माणमा केन्द्रीत मुख्यमन्त्री यामलाल कँडेलले यो अवधिमा कानुन निर्माणलाई पनि प्राथमिकता दिए । मुख्यमन्त्रीको शपथ लिएसँगै उनले प्रदेशमा बन्न नसकेका कानुनहरु निर्माणमा आफूलाई केन्द्रीत गरे । यही एक वर्षको अवधिमा महत्वपूर्ण कानुन निर्माण भएको उनको भनाइ छ । यो अवधिमा प्रदेश प्रहरी, प्रदेश निजामति सेवा, स्थानीय सेवा, प्रदेश सवारी तथा यातायात,दलित शसक्तिकरण, वित्तिय उत्तरदायी, विद्युत र विषादी तथा बीउवीजन सम्बन्धि कानुन निर्माण भएका छन् । नेतृत्वले मात्र विकास गर्न सम्भव हुँदैन,यसका लागि आवश्यक कानुन र नीति आवश्यक पर्दछन् मुख्यमन्त्री कँडेल भन्छन्,हामीले एक वर्षको अवधिमा महत्वपूर्ण नीति र कानुन बनाएका छौं,यसले सरकारलाई काम गर्न थप सहज हुनेछ । यो अवधिमा आफूले तीन तहका सरकारबीचको समन्वयमा पहल गरेको मुख्यमन्त्री कँडेल बताउँछन् । यस्तै प्रदेशमा राजश्व संकलनलाई प्रभावकारी बनाउन यही अवधिमा राजश्व ईकाइ स्थापना भएको छ । नीतिगत सुधारअन्तर्गत प्रदेशको दोस्रो पञ्चवर्षीय योजना पनि पारित भइसकेको मुख्यमन्त्री कँडेल बताउँछन् । ९५ किलोमिटर सडक कालोपत्रे कर्णालीमा एक वर्षको अवधिमा ९५ किलोमिटर सडक कालोपत्रे भएको छ । मुख्यमन्त्री कँडेलले सरकारको नेतृत्व सम्हालेको एक वर्षको अवधिमा प्रदेशभर ९५ किलोमिटर सडक कालोपत्रे भएको बताए । यस्तै यही अवधिमा २०५ किलोमिटर सडक ग्राभेल भएको छ । यही अवधिमा प्रदेशभर २३ वटा पक्की पुल निर्माण भएको प्रदेश सरकारले जनाएको छ । यस्तै एक वर्षको अवधिमै प्रदेशभर ४२ वटा झोलुंगे पुल,८ वटा सार्वजनिक भवन,जनता आवासतर्फ २३१ वटा घर र भूकम्प प्रभावित जिल्लामा विद्यालय तथा स्वास्थ्य संस्थाका भवन निर्माण भएको प्रदेश सरकारको भनाइ छ । विगतमा अलपत्र परेको वीरेन्द्रनगरको मंगलगढीलाटीकोइली सडक यसैवर्ष निर्माण पूरा भएको छ । बालुवासंग्रही खलंगा सडक,सल्लीबजार चौरजहारी सडक, बड्डीचौर खम्बागाडे जोड्ने सडकलगायत विगतमा अलपत्र परेका ७० प्रतिशतभन्दा बढी आयोजनाको काम सुचारु गरिएको मुख्यमन्त्री कँडेलले बताए । संघीय सरकारसँग समन्वय गरेर कर्णालीका ठूला आयोजनाहरू भेरि करिडोर र कर्णाली करिडोरमा ८ अर्बभन्दा बढी रकमको स्रोत सुनिश्चितता गर्नसमेत आफू सफल भएको मुख्यमन्त्री कँडेलले दावी गरे।"
पर्यापर्यटनमा निकुञ्जहरूको पहलकदमी,"पछिल्लो समयमा नेपालमा राष्ट्रिय निकुञ्जको संख्या १२ वटा पुगेको छ। ती १२ वटा राष्ट्रिय निकुञ्ज हुन्, १ खप्तड राष्ट्रिय निकुञ्ज। २ चितवन राष्ट्रिय निकुञ्ज। ३ पर्सा राष्ट्रिय निकुञ्ज। ४ बर्दिया राष्ट्रिय निकुञ्ज। ५ बाँके राष्ट्रिय निकुञ्ज। ६ मकालु बरुण राष्ट्रिय निकुञ्ज। ७ रारा राष्ट्रिय निकुञ्ज। ८ लाङटाङ राष्ट्रिय निकुञ्ज। ९ शुक्लाफाँट राष्ट्रिय निकुञ्ज। १० शिवपुरी नागार्जुन राष्ट्रिय निकुञ्ज। ११ शेफोक्सुन्डो राष्ट्रिय निकुञ्ज। १२, सगरमाथा राष्ट्रिय निकुञ्ज। यस्तै, पछिल्लो पटक मेरा पिक राष्ट्रिय निकुञ्ज नयाँ निकुञ्जका रूपमा घोषणा हुने क्रममा छ। उता नेपालमा एक सिकार आरक्षण क्षेत्र (ढोरपाटन) रहेको छ भने एक वन्यजन्तु आरक्षण क्षेत्र (कोशी टप्पु) पनि छ। ६ वटा संरक्षण क्षेत्रहरू रहेका छन्। ती ६ वटा संरक्षण क्षेत्रहरू हुन्, १ अन्नपूर्ण संरक्षण क्षेत्र। २ अपी नाम्पा संरक्षण क्षेत्र। ३ कञ्चनजंघा संरक्षण क्षेत्र। ४ कृष्णसार (बर्दिया) संरक्षण क्षेत्र। ५ गौरीशंकर संरक्षण क्षेत्र। र, ६ मनास्लु संरक्षण क्षेत्र। माथिका राष्ट्रिय निकुञ्जहरू, आरक्षण क्षेत्रहरू र संरक्षण क्षेत्र एवं सिकार आरक्षण क्षेत्रहरूले ठूलो संख्यामा विदेशी पर्यटक आकर्षित गरिरहेका छन्। त्यसमा पनि आर्थिक गतिविधि तथा पर्यटकहरू आवतजावत गर्ने संख्याका हिसाबले चितवन राष्ट्रिय निकुञ्ज महŒवपूर्ण अर्थात् प्रमुख राष्ट्रिय निकुञ्जका रूपमा छन्। नेपालकै पहिलो राष्ट्रिय निकुञ्ज हो, चितवन राष्ट्रिय निकुञ्ज। त्यसैले गर्दा पनि सुरुआती समयदेखि नै नेपालको निकुञ्ज, आरक्षण क्षेत्रहरू, संरक्षण क्षेत्र एवं सिकार आरक्षण क्षेत्रको पर्यटनमा आर्थिक उपार्जनका हिसाबले हेर्दा चितवन राष्ट्रिय निकुञ्जको एकदमै महŒवपूर्ण योगदान रहेको देखिन्छ, रहँदै आएको छ। जस्तो कि, पछिल्लो पटक चितवन राष्ट्रिय निकुञ्जमा भ्रमण गर्ने पर्यटकहरूको संख्या र आर्थिक उपार्जनका हिसाबले भन्नुपर्दा आर्थिक वर्ष २०८०८१ मा चितवन राष्ट्रिय निकुञ्जमा जम्मा ३ लाख ६ हजार ८ सय ३७ जना (स्वदेशी र विदेशी) पर्यटकहरूले भ्रमण गरिसकेका थिए। त्यस्तै गरेर अर्को एक तथ्यांकअनुसार आर्थिक वर्ष २०७९८० को साउन महिनादेखि जेठ महिनासम्म चितवन राष्ट्रिय निकुञ्जमा २ लाख ८८ हजार ३ सय ५९ जना पर्यटकले भ्रमण गरेका थिए। यसरी आर्थिक वर्ष २०७९८० को साउन महिनादेखि जेठ महिनासम्ममा चितवन राष्ट्रिय निकुञ्जमा भ्रमण गर्ने पर्यटकमध्ये १ लाख ९८ हजार ८ सय २६ जना आन्तरिक अर्थात् नेपाली पर्यटक छन्। ३५ हजार ८ सय ३६ जना सार्क मुलुकका पर्यटक रहेका छन्। अन्य देशका २९ हजार ५ सय ७६ पर्यटकले चितवन राष्ट्रिय निकुञ्जमा भ्रमण गरेका थिए। साथै आर्थिक वर्ष २०७९८० को साउन महिनादेखि जेठ महिनासम्ममा चितवन राष्ट्रिय निकुञ्जमा २ लाख ८८ हजार ३ सय ५९ जना पर्यटकले तिरेको राजस्व रकम १७ करोड ३० लाख ३ हजार ९ सय रुपैयाँ संकलन भएको थियो। जे होस्, कोरोना महामारी मत्थर भएपछि नेपालमा भ्रमण गर्न आउने विदेशी पर्यटकको संख्या जसरी बढ्दै गएको देखिन्छ, त्यसरी नै आन्तरिक रूपमा नेपालको विभिन्न पर्यटकीय स्थलमा भ्रमण गर्न निक्लने स्वदेशी पर्यटकको संख्या कोरोना महामारीको समयभन्दा धेरै बढिरहेको छ। चितवन राष्ट्रिय निकुञ्ज भ्रमण गर्न आएका विदेशी पर्यटकको संख्याभन्दा आन्तरिक अर्थात् स्वदेशी पर्यटकको संख्या अत्यधिक रहनुमा चितवन भौगोलिक हिसाबले नेपालको केन्द्र (लगभग मध्य भाग) मा रहनु पनि मुख्य कारण हुन सक्ने देखिन्छ। अर्को भनेको विगतका केही वर्षदेखि नेपालीहरू पनि राष्ट्रिय चाडबाड र बिदामा घरमै बसेर फिल्म हेर्ने, नातागोता र आफन्तलाई बोलाएर भोजभतेर गर्ने, जुवातास खेल्ने, मादक पदार्थ पिएर पैसा सक्ने, अन्य फर्माइस गर्नेभन्दा पनि देशदेशावरको भ्रमणमा निक्लने क्रम बढ्दै गएको छ। राष्ट्रिय चाडबाड र बिदामा घरमै बसेर फिल्म हेर्ने, नातागोता र आफन्तलाई बोलाएर भोजभतेर गर्ने, जुवातास खेल्ने, जाँडरक्सी खाएर पैसा सक्ने, अन्य फर्माइस गर्नेभन्दा पनि देशदेशावरको भ्रमण गर्ने संस्कृतिको विकास युवा पुस्तामा अनिवार्यजस्तै हुँदै गएको देखिन्छ। जसले गर्दा नेपालको आन्तरिक पयर्टन प्रवद्र्धन गर्नमा ठूलो टेवा पुगेको छ। त्यस्तै गरेर, आफ्नो देशको जातीय विविधता, भाषिक विविधता, सांस्कृतिक विविधता, भगौलिक विविधता, जातजाति पिच्छेको भेषभूषा, संस्कार, संस्कृति, बोलीचाली, परम्परागत कानुन, मूल्यमान्यता, रहनसहन आदि प्रत्यक्ष हेर्ने, देख्ने र अनुभव गर्ने सुनौलो अवसर पनि पाएका छन्, पाइन्छन्। पछिल्लो पटक नेपाली पनि ठूलो संख्यामा देशविदेश घुम्ने प्रचलन बढ्दै गएको छ। अझ नेपालीहरूले आफ्नो देशको विभिन्न क्षेत्रमा भ्रमण गर्न जाँदाभन्दा पनि अन्य देश घुम्न जादा धेरै खर्च गर्ने गरेको भन्ने तथ्यांक छ। त्यस्तै, अर्को एक सूचनाअनुसार नेपालमा आन्तरिक पर्यटक भएर घुम्ने नेपालीहरूले विदेशबाट नेपाल घुम्न आएका विदेशी पर्यटक (खासगरी नेपालको विभिन्न क्षेत्रमा पदयात्रा गर्न जाने विदेशी पर्यटकहरू)ले भन्दा धेरै खर्च गर्ने गरेका छन्। सो कुरो नेपालका विभिन्न पर्यटकीय क्षेत्रमा होटल, लज, होमस्टे तथा गेस्ट हाउस सञ्चालन गर्ने स्थानीयहरूले बताएका हुन्। त्यसैले हामी नेपालीहरूले पहिले वा भनौं सकेसम्म हाम्रै देशका राष्ट्रिय निकुञ्जहरू, आरक्षण क्षेत्रहरू र संरक्षण क्षेत्र एवं सिकार आरक्षण क्षेत्रहरू भ्रमण गर्ने बानी बसालौं। यसरी, स्वदेशको आन्तरिक पर्यटनलाई प्रवद्र्धन गरौं ! त्यसो त आमपाठकले सुन्दा र पढ्दाखेरि निश्चय पनि साह्रै नमीठो लाग्न सक्छ। तथापि आजभन्दा केही दशक अघिसम्म नेपालका केही पर्यटकीय गन्तव्यमा (जस्तै, सोलुखुम्बुको लुक्ला, फाक्दिङ, जोरसल्लेभन्दा माथि (अप्ठ्यारो हुने भए, हटाउनकाट्न सकिने) नेपालका (आन्तरिक पर्यटक) मात्रै नभएर केही विदेशी (जस्तै, उदाहरणका लागि इजरायली) पर्यटकहरूले समेत बास पाउन साह्रै मुस्किल पथ्र्यो। स्मरणीय छ, त्यसबेला लुक्ला, फाक्दिङ, मोन्जु, जोरसल्ले कटेर गएपछि आफ्नो होटल, लज, गेस्ट हाउसमा बास बस्न आउनेबास माग्ने पर्यटकलाई पहिले नै उसको राष्ट्रियता सोध्ने गरिन्थ्यो। यो कुरोलाई अहिले आएर स्थानीयहरूले ठाडै अस्वीकार गर्न सक्छन्। तर पंक्तिकार पनि धेरै लामो समयसम्म ट्रेकिङ मजदुर (भरिया हुँदै ट्रेकिङ गाइडसम्म) भएको हुनाले प्रत्यक्ष देखेको, भोगेको, अनुभव गरेको घटनाहरू हुन्। अन्त्यमा, हामीले केवल निकुञ्ज पर्यटनलाई मात्रै नभएर सिकार पर्यटन, चराचुरुंगी दृश्यावलोकन, पर्वतारोहण, बन्जी जम्पिङ, प्याराग्लाइडिङ, जलयात्रा, पदयात्रा, चट्टान आरोहण, माउन्टेन फ्लाइट, माउन्टेन बाइकिङ, हाइकिङ, मेडिटेसन, हेल्थ टुरिज्म, साहसिक पर्यटन, जंगल सफारी, क्यानोइङ, हट एयर बालुनिङ, सांस्कृतिक पर्यटनतिर लाग्नुपर्ने देखिएको छ। यसका साथै, अध्ययन पर्यटन, स्वस्थ्य उपचार पर्यटन, सिटी टुर, योग र योगा, ध्यान, सामाजिक अध्ययन पनि आवश्यक छ। नेपालमा बसोबास गर्ने विभिन्न जातजातिको धर्म, वेशभुषा, रहनसहन, संस्कार, संस्कृति, भाषा अध्ययन आदिको सम्बन्धमा अध्ययन गर्न आउने पर्यटन, वन्यजन्तु अवलोकन पर्यटन, सफारी पर्यटन आदिको पनि प्रवद्र्धन र प्रचारप्रसार गर्नेतर्प लाग्नुपर्ने देखिन्छ। यसो गर्न सके नेपालको समग्र पर्यटन क्षेत्र अझ फस्टाउने छ।"
परराष्ट्र मामिला : धागो चुँडिएको चंगा,"देशको कूटनीतिक मामिला धागो चुँडिएको चंगाजस्तै बनेको छ। यसको एउटै कारण हो, देशमा राष्ट्रिय सुरक्षा नीति नहुनु। परराष्ट्र नीतिसँग राष्ट्रिय सुरक्षा सीधै जोडिएको हुन्छ। हाल बनेको राष्ट्रिय सुरक्षा नीतिले देशको अवस्था र खाँचो चिनेको छैन। नेपालमा रहेका आन्तरिक र बाह्य बिभिन्न पक्षका चुनौती पत्ता लगाई त्यसलाई सम्बोधन गरी चुनौतीहरूलाई सके उन्मूलन र नसके न्यूनीकरण गर्ने उपायहरूको सँगालो नै राष्ट्रिय सुरक्षा नीति हो। सिद्धान्तमा मिले पनि व्यवहारमा एउटा देश अर्को देशसँग मिल्दैन। यो पाटो नसमेटिकन सैद्धान्तिक कुराहरूले भरिएको वर्तमान राष्ट्रिय सुरक्षा नीति देखाउने दाँतमात्र हो। केही दशकदेखि परराष्ट्र मामिलामा कि त परराष्ट्र मन्त्रालयका कर्मचारी कि परराष्ट्रमन्त्री, हैन भने परराष्ट्रमन्त्री आबद्ध राजनीतिक दलको नीति चल्दै आएको देखिन्छ। त्यसैगरी गृह, अर्थलगायतका नीति चल्दै छन्। रक्षा नीति भने निकै दशकदेखि परिमार्जित पनि छैन। रक्षा मन्त्रालयले बनाउने आँट गरेको पनि छैन। किनकि नेपालको सम्भावित दुस्मनहरू र मित्रहरूको किटानी नगरी रक्षा नीति बन्नै सक्दैन। नेपालका विदेश नीति, गृह नीति, रक्षा नीति, कानुनी राज आदि के कस्तो हुनुपर्छ भन्ने कुरामा हामी चाहिनेभन्दा धेरै जान्ने सुन्ने भएको स्पष्ट छ। त्यसैले पनि मन राजी मनखुसी गरेर यो देशमा लगामबिनाको घोडा दौड गरिरहेका छौं। हरेक मन्त्रालय आआफ्नो सिन्डिकेटमा चलेका छन्। जब राष्ट्रिय स्वार्थको निक्र्योल हुन्छ, त्यसपछि मात्र भूराजनीतिक अवस्था सामाजिक, आर्थिक, धार्मिक, सांस्कृतिक वास्तविकतामा रहेर राष्ट्रिय स्वार्थमा उल्लेखित मार्गदर्शनलाई कार्यान्वयन हुनेगरी देशको राष्ट्रिय सुरक्षा नीति (नेसनल सेक्युरिटी पोलिसी) बनाइन्छ। नेपालको सन्दर्भमा पनि यही लागू हुन्छ। यसमा देश विकास, देशको अर्थ तथा रक्षा र देशको परराष्ट्र मामलाको बढोत्तरीको निमित्त मुख्य ध्यान केन्द्रित हुनेछ। सबै मन्त्रालय, नागरिक समाज, पत्रकार जगत्, सेना, प्रहरी, राष्ट्रिय अनुसन्धान विभाग (रक्षा र गृह मन्त्रालय) सबैको उत्तिकै भूमिका र महŒव रहनेछ। नेपालको हकमा देशको शान्ति, सुरक्षा र विकासका लागि करिब ८० प्रतिशत र बाह्य मामलामा २० प्रतिशतसम्म खर्च गर्नुपर्ने खाँचो छ। सायद अमेरिका, जापान, जर्मनीजस्ता शक्तिशाली मुलुकको अवस्था नेपालको भन्दा ठीक उल्टो हुनसक्छ। उनीहरूको राष्ट्रिय स्वार्थ भनेको संसारको आर्थिक स्रोतलाई नियन्त्रण गर्नु रहेको छ भने नेपालको हकमा गाँस, बास, कपासका लागि देशभित्रै लडाइँ गर्नु परेको छ। यस अर्थमा नेपालले देशले मानेको राष्ट्रिय सुरक्षा नीति बनाउन नसकेको अवस्थामा परराष्ट्र मन्त्रालयले मात्र आफ्नो नीति बनाउने भन्ने कुरो सायद सिन्डिकेटमा बस चलाए समान हुनेछ। परराष्ट्र नीति र प्रतिरक्षा नीति बनाउँदा पूरै राज्य संयन्त्रको सहयोग सुझाव र छलफल जरुरी छ। अर्को सत्य, कुनै पनि देशको मूल नीति भनेको संविधान हो। संविधानमा लेखिएका कुरा कार्यान्वयन भएको अवस्थमा र देशमा राजनीतिक स्थिरता भएको अवस्थामा देशको व्यवस्थापिका तथा कार्यपालिकाले देशलाई चाहिएको र क्षमताअनुसारको राष्ट्रिय स्वार्थ (नेसनल इन्ट्रेस्ट) निक्र्योल गर्नेछन्। यसमा कुनै पनि राजनीतिक दलको मत मतान्तर रहनु हुन्न। विशेष गरेर यो स्वार्थ देशको गृह तथा परराष्ट्र मामला, आर्थिक विकास, देशको प्रतिरक्षाबारेमा बढी केन्द्रित रहने छ। माथि उल्लेख गरिए झैं प्रतिरक्षाबारे ठोस निर्णय गर्दा नेपालको पक्का दुस्मन र सम्भावित दुस्मन तथा पक्का मित्र र सम्भावित मित्र देशहरूको निक्र्योल गर्नै पर्छ। तर यो परिवर्तनशील रहन्छ। अर्को कुरा, पर्दा खेरि देशको प्रतिरक्षाका लागि कुन कुन अन्तर्राष्ट्रिय संघसंस्थाहरूसँग सहयोग लिन सकिन्छ ? त्यसबारेमा पनि उल्लेख हुनैपर्छ। यस मामिलामा प्रत्यक्ष रूपले परराष्ट्र, रक्षा तथा अर्थ मन्त्रालयको अन्योन्याश्रित भूमिका रहन्छ। तसर्थ, एउटाले अर्कालाई छाडेर अगाडि बढ्नै सक्दैन। यसमा रहने केही बुँदा अति संवेदनशील हुने भएकाले यो दस्ताबेजको गोपनीयता एकदम उच्च हुन्छ। अर्को महŒवपूर्ण पक्ष भनेको छिमेकी मुलुकहरूसँग गरिने हरेक सम्बन्धबारे किटान गरिनुपर्छ। देशको भूगोलको रक्षाका लागि नेपालले आफ्नो चार किल्लामा आवतजावत नियन्त्रण गर्नेगरी पर्खाल वा काँडेतारको सीमा लगाउनै पर्छ। हामीले छिमेकीबीचको सामाजिक सम्बन्धको भावनामा बहेर हुँदैन। यो अन्तर्राष्ट्रिय नियम हो। यो परराष्ट्रको सफलता कूटनीतिबाट सम्भव छ। अर्को सत्य के पनि हो भने अहिले पनि नेपाल दुई ठूला ढुंगाबीचको तरुल नै हो भने हाम्रो अहिलेसम्म हाम्रो प्रतिरक्षा नीति पनि जाइ कटक नगर्नु, झिकी कटक गर्नु (डिफेन्सिभअफेन्सिभ) नै हो। तसर्थ, नेपालको परराष्ट्र नीति एउटा ठूलो ढुंगा छिमेकीप्रति मात्र कोल्टे फर्कियो भने अर्को ढुंगाले नेपाललाई थिच्ने सम्भावना धेरै छ। बाबु, बाजे र इतिहासको पालाको अर्तीलाई नेपालको परराष्ट्र मन्त्रालयले पालना गर्नु नितान्त जरुरी छ। त्यसैगरी, नेपालले संयुक्त राष्ट्रसंघमार्फत पठाइएको शान्ति सेना (सेना र प्रहरी) बारे परराष्ट्र मन्त्रालयको जिम्मेवारी र अपनत्व हुनैपर्छ। शान्ति सेना पठाउने पक्ष यो अवश्य पनि परराष्ट्र मामिला हो भने रक्षा र गृह मन्त्रालयको फौज खटाउनेमात्र हुन्। शान्ति सेनामा नेपाललाई ठूला नियुक्ति दिलाउने, शान्ति सैनिकलाई अझै सुविधा बढाउने र अधिकतम सहभागिता बढाउने काममा परराष्ट्रको लोसे भूमिका देखिन्छ। अर्को लुकेको सत्य के हो भने नेपालमाथि बैरीको घात आइलाग्यो भने नेपाल बचाउने भरपर्दो मित्र भनेको संयुक्त राष्ट्रसंघमात्र हुने देखिन्छ। छिमेकीहरू र हाम्रो वरिपरि रहेका क्षेत्रीय संस्थाहरूको खासै भर नपरे हुन्छ। तसर्थ, नेपालको अस्तित्व जोगाउने पक्षमा समेत शान्ति सेनाको सहभागिताले नेपाललाई ठूलो मद्दत पुग्नेछ। यो रक्षा र गृहको मामला हैन, यो परराष्ट्र मामला हो। यसकारण पनि शान्ति सेना पठाउने र बढाउने काममा यो मन्त्रालयको गहन भूमिका रहेको छ। हालका दिनहरूमा नेता र राजनीतिक दल केन्द्रित रहेर हाम्रो पराराष्ट्र मामिला चलाई नेपालले युक्रेन र गाँजा क्षेत्रको मामिलामा गरेका मतदानहरूले छिमेकीदेखि शक्ति राष्ट्रको समेत मन दुखाएको कुरो प्रष्ट छ। सिद्धान्त र भावनामा बहेर मात्र हुँदैन। जसको प्रतिफल नेपाली शान्ति सेनाको कटौती हुन सक्ने सम्भावनालाई नकार्न सकिन्न। अर्को पक्ष के पनि हो भने सरकारले केही खर्च गरेर रक्षा नीति, परराष्ट्र नीति, शिक्षा नीति, अर्थ नीति आदि बनाउँदा कम्तीमा पनि छुट्टाछुट्टै ४५ वटा टास्क फोर्स बनाएर सुझाव संकलन हुनै पर्छ। अन्यथा, परराष्ट्र मन्त्रालयले वा कुनै मन्त्रीले गठन गरेको एउटा मात्र टोलीले बनाएका नीतिहरू पूर्वाग्राही, विकल्परहित वा निर्देशित पनि हुन सक्नेछन्। यसमा राज्यले नागरिकसँग विभिन्न सञ्चारमाध्यमबाट सुझाव माग गरेमा अझै सहयोगी हुनेछ। नियन्त्रित विधिभन्दा स्वतन्त्र विधिबाट राष्ट्रिय नीति बनेमा राष्ट्रको अपनत्व बढ्नेछ। परराष्ट्र मन्त्रालयले एउटा कुरा मनन् गर्नै पर्छ। त्यो भनेको नेपालले विश्वको अगाडि नाक ठाडो पार्ने नेपाली शान्ति सैनिक अर्थात् सेना प्रहरी नै हुन्। यसैले विदेश नीति बनाउँदा नेपालका सबै सुरक्षा अंगको सहभागिता हुनुपर्छ। विदेशमा गएर राष्ट्रपति, प्रधानमन्त्री, विदेश मन्त्रीलगायतले बोल्ने भाषाणका प्रति, छलफलका एजेन्डाहरू, सन्धि, सम्झौताहरू नेपालको राष्ट्रिय सुरक्षा परिषद्ले सिफारिस गरेको हुनैपर्छ। यो नियम अरू देशमा पनि छ। आन्तरिक रूपमा नेपाल सरकारले नागरिकता दिने, सीमा व्यवस्थापन गर्ने, विदेशी गैरसरकारी संस्था भिœयाउने, धार्मिक स्वतन्त्रताको पाटो, प्रशासनिक कामका लागि देशको भूगोलको सीमांकन आदि गर्दासमेत देशको सेना र सुरक्षा परिषद्को सिफारिस हुनैपर्छ। यो पाटोमा न त नेपाली सेनाले न त राष्ट्रिय सुरक्षा परिषद्ले जिम्मेवार हुन खोजेको छ। यही गल्तीले राजनीतिक तहबाट देशघात हुने धेरै काम भइसकेका नजिर देखाउन सकिन्छ। अन्तमा, विदेशी निकायलाई हामीले ठीक ठाउँमा राखेनौं। यस अवस्थामा राष्ट्रिय स्वार्थले निर्देशित र राष्ट्रिय सुरक्षा नीतिले तोकेको घेराभित्र रहेर नेपालमा दरिलो परराष्ट्र नीतिको खाँचो देखिएको हो। संविधानमा नेपालको चार किल्ला किटान गर्न नसक्ने हामी पानीमरुवा नेपाली बनेका छौं। यो देश मेरो हो, यो माटो हाम्रो हो भन्न नसक्ने हालको अवस्थामा गतिलो परराष्ट्र नीति चलेको छ भनेर पत्याउन पनि अप्ठेरो परेको छ। हाम्रो देशका प्रधानमन्त्रीभन्दा विदेशी राजदूत बलिया छन्, राजदूतभन्दा आईएनजीओहरू झनै बलिया छन् भने आईएनजीओले बाँडेको पैसा कुम्ल्याउने हामी ठूलाबडाको मन र धन सबैभन्दा बलियो छ। परराष्ट्र अध्ययन मामिला केन्द्र काठमाडौंको त्रिपुरेश्वरमा रहेको छ। नेपालको परराष्ट्र नीति बनाउन र परराष्ट्र मामिलामा भएका गल्ती रोक्न अर्थात् ड्यामेज कन्ट्रोल गर्न यो केन्द्रको भूमिका अत्यन्त महत्वपूर्ण रहनेछ। तसर्थ, यहाँ नियुक्त गरिने पदाधिकारीहरू कुनै एउटा राजनीतिक पार्टी सम्बन्धित व्यक्तिहरूमात्र नभई परराष्ट्र, अर्थ, सुरक्षा, नागरिक समाज, पत्रकार जगत्, राजनीति क्षेत्र समेटिने गरी बिल्कुल प्राज्ञिक र विज्ञहरूको नियुक्ति गरी यस केन्द्रलाई क्रियाशील बनाउन जरुरी छ। नेपालको परराष्ट्र नीति र भइरहेका कूटनीति नेपालको इतिहासमा हालसम्मकै अति फितलो रहेको कुरा लुकाउनै पर्दैन। अर्को संगीन पाटो भनेको परराष्ट्र मन्त्रालयका कर्मचारीहरूले आफ्नो अडान, नीति, नियम र धर्म छाड्दा अहिलेको बेहाल भएको भन्ने कुरो सबैलाई थाहै छ। देशको प्रतिष्ठाका लागि सबै मिलेर परराष्ट्र मामिलामा सही नीति बनाऔं र सही काम गरौं।"
भक्तपुरको ऐतिहासिक बिस्केट जात्रा सुरु,काठमाडौं : भक्तपुरको ऐतिहासिक एवं सांस्कृतिक महत्व बोकेको बिस्केट जात्रा सुरु भएको छ । बिस्केट जात्रा टौमढीस्थित पाँचतले मन्दिर अगाडिबाट भैरवनाथ र भद्रकालीको रथ तानातान गर्दै सुरु भएको हो । काठैकाठले प्यागोडा (छाने) शैलीमा निर्मित तीनतले रथमा भैरवनाथको मूल देवता र बेताल देवतालाई विराजमान गराई पाँचतले मन्दिर प्रांगणबाट थने (माथिल्लो) र क्वने (तल्लो) टोलमा तानेर लैजाने परम्परा छ । जात्रा अन्तर्गत गःहिटीमा भैरवनाथलाई बली चढाइ गुठी संस्थानद्वारा सरकारी पूजा गरिन्छ । बिस्काको चौथो दिन बिहान तालाक्वस्थित कुमाले टोलमा ल्हामरु म्ह (हात नभएको) लिंगो उभ्याइन्छ भने साँझपखः तान्त्रिक विधिपूर्वक दशकर्म विधान गरी ल्योसिङख्योमा ५५ हात लामो लिंगो उभ्याइन्छ । बिस्का जात्राको पाँचौँ दिन अर्थात् नयाँ वर्ष वैशाख १ गतेका दिन साँझ अघिल्लो दिन उभ्याएको ५५ हाते लिंगो ढालिने परम्परा रहेको स्थानीय अनन्तः धौबडेलले बताए । बिस्काको छैटौं दिन महाकाली र महालक्ष्मीको जात्रा गरिन्छ भने सातौं दिन ब्रम्हायणी र महेश्वरी देवीको चिराग बालेर मुस्याप्वा जात्रा मनाइन्छ । जात्राको अन्तिम दिन भैरवनाथ र भद्रकालीको रथलाई गःहिटीबाट पहिलो दिनमा जस्तो थने र क्वने टोलका बासिन्दाबाट तानातान गरी रथलाई तमारीस्थित भैरवनाथको प्रांगणमा पुयाई जात्रा सम्पन्न गरिन्छ ।
किन चाहिन्छ कार्बोहाइड्रेट ?,"खानाबाट प्राप्त हुने पोसिलो तत्त्वहरूलाई पौष्टिक तत्त्व भनिन्छ। जसमध्ये शरीरलाई शक्ति दिने पौष्टिक तत्त्व कार्बोहाइड्रेट हो। कार्बोहाइड्रेट्स खानाको प्रमुख स्रोत हो। यसले हाम्रो शरीरलाई शक्ति दिन्छ। मानव शरीरलाई चाहिने सम्पूर्ण शक्तिमध्ये ६० देखि ८० प्रतिशत कार्बोहाइडेट्सबाट प्राप्त हुन्छ। कार्बोहाइड्रेट्सले शरीरलाई विभिन्न क्रियाकलापहरू सञ्चालन गर्न आवश्यक पर्ने शक्ति उपलब्ध गराउँछ। यसमा हुने चिनीले हाम्रो शरीरको रगतमा चिनीको मात्रा वा स्तरलाई नियमित बनाइराख्छ। कार्बोहाइड्रेट्स छालामुनि बोसोका रूपमा र कलेजोमा ग्लाइकोजिनको रूपमा सञ्चित भएर रहन्छ। शरीरलाई आवश्यक परेका बेलामा आपत्कालीन रूपमा शक्ति उत्पन्न गरी आपूर्ति गर्दछ। दैनिक भोजनबाट प्राप्त हुने कार्बाेहाइड्रेट्सले शक्ति र ताप उत्पन्न गरी शरीरको तापक्रम नियमित राख्न सहयोग गर्दछ। शरीरको छालालाई चिल्लो, नरम र स्वस्थ बनाइराख्ने काममा मद्दत गर्दछ। चिल्लो पदार्थहरूलाई रासायनिक प्रक्रियाहरूद्वारा अक्सिजनसँग मिलाउने कार्य गर्दछ। तापशक्ति उत्पन्न गर्ने हुनाले शरीरलाई सधैं मौसम अनुकूल न्यानो बनाइराख्छ। कार्बोहाइड्रेट्सका स्रोतहरू गुलियो खाद्य पदार्थ : चिनी, मह, मिठाई, गुलिया फलफूल, उखु आदि। माडजन्य खाद्य पदार्थ : चामल, मकै, गहुँ, जौ, कोदो, फापर आदि। जरा, कन्दमूलजन्य खाद्य पदार्थ : आलु, पिँडालु, तरुल, सक्खरखण्ड आदि।"
भृकुटीमण्डपमा 'यामाहा ब्लु फेस्ट'को उद्घाटन,"काठमाडौं : दुईपांग्रे एक्सचेन्ज महोत्सव यामाहा ब्लु फेस्ट भृकुटीमण्डपमा आजबाट सुरु भएको छ। सप्ताहव्यापी उत्सवको उद्घाटन एमएडब्लु इन्टरप्राइजेजका प्रबन्ध निर्देशक विष्णुकुमार अग्रवाल र एमएडब्लु राइड्सका सीईओ तथा कार्यकारी निर्देशक दीपक कुमार अग्रवालले संयुक्त रूपमा गरेका हुन्। कार्यक्रममा यामाहा अधिकारी, सञ्चारकर्मी र उत्साहित ग्राहकको उल्लेखनीय उपस्थिति थियो। चैत २८ देखि वैशाख ३ गतेसम्म चल्ने यस महोत्सवमा कुनै पनि ब्रान्डको मोटरसाइकल वा स्कुटर सहज रूपमा एक्सचेन्ज गर्न सकिने छ। यामाहाको जुनसुकै बाइक वा स्कुटरमा ५० हजारको न्यूनतम भ्यालुएसन राखिएको छ भने अन्य ब्रान्डका बाइक तथा स्कुटरमा २५ हजार न्यूनतम मूल्याङ्कन रहेको छ। यी एक्सचेन्जमा सहभागी हुन अनिवार्य कर चुक्ता गरेको हुनुपर्ने छ। एक्सचेन्जका अन्य सुविधा निम्नानुसार छन्: अतिरिक्त १०,००० मूल्याङ्कन बोनस, कुनै ग्यारेन्टर आवश्यक नपर्ने गरी ७९९ को फाइनान्सिंग यामाहा थ्रिल अफ थ्री योजनाको साथ १,००,००० सम्म नगद छुट थ्रिल अफ थ्री विज्ञापन सेयर गरी १,००० जित्ने मौका विज्ञापनको स्क्रिनसट देखाई ५०,००० सम्म नगद छुट जित्ने मौका, यामाहा खरिद गरी १,००,००० सम्म नगद छुट पाउने अवसर प्रदर्शनीमा यामाहाका विभिन्न मोडेलहरू प्रस्तुत गरिएका छन्। नेपालकै सबैभन्दा बढी माइलेज दिने स्कुटर    ( प्रमाणित ७१३३ किमिलिटर) प्रदर्शनीको प्रमुख आकर्षण हो। त्यससँगै  ,  ,  ,   , र  जस्ता मोडेलहरू पनि प्रदर्शनीमा राखिएका छन्। यसले सहरी सवारीसाधन खोज्ने ग्राहकदेखि अफरोड रोमाञ्चक यात्रा मन पराउने सवारी प्रेमीसम्म सबैका आवश्यकता पूरा गर्ने आयोजकले जनाएका छन्। यस यामाहा ब्लु फेस्ट एक्सचेन्ज अफर मात्र नभइ, सवारी संस्कृति, प्रविधि र यामाहा समुदायको उत्सवको रूपमा आफ्नो स्थान बनाएको उनीहरूको भनाइ छ। सवारी अपग्रेड गर्न खोज्नेका लागि यो सुनौलो अवसर भएको आयोजकले जनाएका छन्।"
राष्ट्रिय सुरक्षाका लागि सक्षम जनशक्ति आजको आवश्यकता : प्रधानमन्त्री,"काठमाडौं : प्रधानमन्त्री केपी शर्मा ओलीले नेपालको राष्ट्रिय सुरक्षाका लागि सक्षम जनशक्ति आजको आवश्यकता भएको बताएका छन्। भक्तपुरको खरिपाटीस्थित नेपाली सैनिक प्रतिष्ठानमा शुक्रबार आयोजित कार्यक्रममा बोल्दै प्रधानमन्त्री ओलीले राष्ट्रिय सुरक्षाका लागि सक्षम जनशक्ति आजको आवश्यकता भएको बताएका हुन्। 'प्रधानमन्त्री ओलीले भने,'विश्व सुरक्षा परिवेश गतिशील, बहुआयामिक र चुनौतीपूर्ण भएको बेला नेपालको राष्ट्रिय सुरक्षाका लागि सक्षम जनशक्ति आजको आवश्यकता हो।' प्रधानमन्त्री ओलीले नेपाली सेनाको विभिन्न सिसमको अधिकृत क्याडेट तालिमको आयुक्त पद प्रदान र कवाज प्रदर्शनको निरीक्षण गरेका थिए। प्रधानमन्त्रीले उत्कृष्ट पदिक र अधिकृतलाई पुरस्कारस्वरुप खुकुरी प्रदान गरेका थिए। प्रधानमन्त्री ओलीले राष्ट्रिय सुरक्षाका साथै विपद जोखिम न्यूनीकरण र शान्तिसेनाका माध्यमबाट सेनाले दिएको योगदानको सह्राना गरे।"
"सर्लाहीमा ट्रकको ठक्करबाट दिदीको मृत्यु, बहिनी घाइते","मलंगवा : सर्लाहीको हरिपूर्वा नगरपालिका९ मिर्चैयामा शुक्रवार बिहान ट्रकले किचेर एक युवतीको मृत्यु भएको छ । दुर्घटनामा मृतककी बहिनी घाइते भएकी छन् । बाँकेसंग्रामपुर सडकअन्तर्गत श्रीनगरबाट धनकौलतर्फ जाँदै गरेको ना ५ ख ३८५८ नम्बरको ट्रकले किच्दा साइकल हाकिरहेकी ईश्वरपुर नगरपालिका१३, श्रीनगरका रामदुलार महतोकी १७ वर्षीया छोरी अन्जली कुमारी महतोको घटनास्थलमै मृत्यु भएको हो । ट्रकले किचेर साइकल पछाडि चढेकी अञ्जलीकी बहिनी १५ वर्षीया पूजा कुमारी महतो घाइते भएकी छन् । उनको श्रीनगरस्थित एक निजी क्लिनिकमा उपचार चलिरहेको प्रहरीले जनाएको छ । मृतक अञ्जलीको शव पोष्टमार्टमका लागि प्रादेशिक अस्पताल मलंगवा ल्याएको जिल्ला प्रहरी कार्यालय सर्लाहीका प्रहरी नायब उपरीक्षक सरोज राईले जानकारी दिएका छन् । ठक्कर दिने ट्रक र चालक इलाका प्रहरी कार्यालय केशरगन्जको नियन्त्रणमा रहेको जनाएका छन् ।"
कृषकलाई आधुनिक मौरीको घार वितरण,"बागलुङ : काठेखोला गाउँपालिकाले १६ जना कृषकलाई आधुनिक मौरीको घार वितरण गरेको छ। गाउँपालिकाले वडा नम्बर ५ बिहुँको बिहुँ आर्गनिक कृषि समुहका १६ जना मौरीपालक कृषकलाई आधुनिक घार वितरण गरेको हो। काठेखोला गाउँपालिका५ बिहुँका वडाध्यक्ष ज्ञामनाथ कँडेलले कृषि पकेट क्षेत्र कार्यक्रमअन्तर्गत कृषकहरूलाई मौरीको घार र उपकरण वितरण गरिएको बताए। वडाध्यक्ष कँडेलका अनुसार आधुनिक घारबाट कृषकहरूले उत्पादनमा वृद्धि गर्नेमा विश्वास व्यक्त गरे। कृषकहरूको चाहना अनुरूप आधुनिक मौरीको घार उपलब्ध गराइएको हो, उनले भने, कृषकलाई आधुनिक घारबाट उत्पादन बढाउन सहज हुने अपेक्षा लिएका छौं। गाउँपालिकाले कृषि पकेट क्षेत्र कार्यक्रमअन्तर्गत ५० प्रतिशत अनुदानमा पचास हजारका दरले कृषकहरूलाई मौरीको घार उपलब्ध गराएको कृषि शाखाका कर्मचारी अग्नी कँडेलले बताए। उनले मह निकाल्ने, मौरीपालन कृषकले लगाउने टोपी लगायतका उपकरण समेत वितरण गरिएको बताए। गाउँपालिकाले यसअघि अपांग भएका कृषकहरूलाई पनि अनुदानमा मौरीको घार वितरण तथा मौरी पालन सम्बन्धी तालिम सञ्चालन गरेको थियो।"
कारागार पठाउने उच्च अदालतको आदेशविरुद्ध रवि लामिछानेले सर्वोच्चमा दिए रिट,"काठमाडौं : राष्ट्रिय स्वतन्त्र पार्टीका सभापति एवं गोर्खा मिडिया प्रालिका पूर्वप्रबन्ध निर्देशक रवि लामिछानेले आफूलाई पूर्पक्षका लागि थुनामा पठाउने उच्च अदालत तुलसीपुर बुटवल इजलासको आदेशविरुद्ध सर्वोच्चमा रिट दिएका छन्। सर्वोच्च अदालतका सूचना अधिकारी सहायक प्रवक्ता निराजन पाण्डेले लामिछानेको तर्फबाट आएको निवेदन दर्ता भएको र आइतबारलाई पेशी तोकिएको जानकारी दिए। सहकारी ठगी र संगठित अपराध मुद्दामा जिल्ला अदालत रुपन्देहीले एक करोड रुपैयाँ धरौटीमा छाड्ने आदेशलाई उच्च अदालत तुलसीपुरले उल्टाउँदै पुर्पक्षका लागि थुनामा पठाउने आदेश दिएको थियो। उक्त आदेश बदरको माग गर्दै लामिछानेले बाहिरबाटै मुद्दा लड्न पाउनुपर्ने माग गरेका छन्। गत माघ ६ गते जिल्ला सरकारी वकिल कार्यालय रूपन्देहीले बुटवलस्थित सुप्रिम बचत तथा ऋण सहकारी संस्थाको रकम ठगी प्रकरणमा सभापति लामिछाने समेतलाई प्रतिवादी बनाउँदै जिल्ला अदालत रूपन्देहीमा मुद्दा दायर गरेको थियो। सहकारीको रकम अपचलन गरेको कसुरमा कुल ४२ जनाविरुद्ध मुद्दा दर्ता भएको थियो। ती ४२ जनाबाट सहकारी ठगी, संगठित अपराध र सम्पत्ति शुद्धीकरण मुद्दामा कुल १ अर्ब ४३ करोड ८६ लाख २ हजार १ सय ३५ रुपैयाँ बिगो माग दाबी गरिएको छ। त्यसपछि माघ १३ गते जिल्ला अदालत रूपन्देहीमा थुनछेक बहस सकिएपछि गोर्खा मिडियाका तत्कालीन पूर्वप्रबन्ध निर्देशक रहेका लामिछानेलाई न्यायाधीश प्रल्हादकुमार योगीको इजलासले एक करोड रुपैयाँ धरौटीमा छाड्ने आदेश गरेको थियो। जिल्ला अदालत रूपन्देहीले धरौटीमा रिहा गर्ने आदेश जारी गरेपछि प्रतिवादी लामिछानेलाई धरौटी नभइ थुनामै राख्नुपर्ने माग गर्दै सरकारी वकिल कार्यालय फागुन २२ गते उच्च अदालत पुगेको थियो। फागुन २६ गते लामिछाने पनि जिल्ला अदालतको एक करोड धरौटीको आदेशको खारेजीको माग गर्दै उच्चमा निवेदन दिएका थिए।"
आर्थिक सुझाव आयोगले सरकारलाई बुझायो प्रतिवेदन,"काठमाडौं : उच्चस्तरीय आर्थिक सुझाव आयोगले आफ्नो अन्तिम प्रतिवेदन सरकारलाई बुझाएको छ । शुक्रबार अर्थमन्त्रालयमा आयोगका संयोजक रामेश्वर खनालले उपप्रधान एवं अर्थमन्त्री बिष्णु पौडेललाई प्रतिवेदन हस्तान्तरण गरेका हुन्। आर्थिक वर्ष २०७८७९ देखि हालसम्मको आर्थिक अवस्थाको समग्र विश्लेषण गर्दै आयोगले मुलुकको आर्थिक सुस्तता अन्त्य गर्न माग र आपूर्ति दुवै पक्षमा सुधारको खाँचो रहेको निष्कर्ष निकालेको छ । समग्र माग पक्ष कमजोर भए पनि अर्थतन्त्रका तत्कालका समस्या समाधान गर्न मागपक्षीय नीतिहरू मात्र पर्याप्त छैनन् भन्ने आयोगको निष्कर्ष रहेको छ । तत्काल माग पक्षमा सुधार ल्याउने नीतिगत हस्तक्षेप आवश्यक रहेको र सम्मानजनक आर्थिक वृद्धि हासिल गर्न आपूर्ति पक्षबाट पनि संरचनात्मक सुधार गरेर लगानीयोग्य वातावरण बनाउन र उत्पादनको लागत घटाउनुपर्नेमा आयोगले जोड दिएको छ । त्यस्तै, आयोगले सार्वजनिक निकायहरूको संस्थागत क्षमता र विश्वसनीयतामा सुधार नल्याइ क्षेत्रगत आर्थिक नीतिहरूले काम गर्न नसक्ने भएकोले यसमा सुधारका लागि सुझाव दिएको छ। आयोगको प्रतिवेदन बुझ्दै उपप्रधान एवं अर्थमन्त्री पौडेलले आयोगको प्रतिवेदनलाई गम्भीरतापूर्वक अध्ययन गर्दै चरणबद्ध ढंगले कार्यान्वयनमा लैजाने प्रतिवद्धता जनाए। मुलुकको भूराजनीतिक अवस्थितिले सिर्जना गरेका सीमाहरूलाई चिर्दै विश्व अर्थतन्त्रबाट लाभ लिन दृढ इच्छाशक्ति सहित नवीन ढंगले काम गर्नु पर्ने र सीमारहित अर्थतन्त्र निर्माणमा जोड दिनुपर्ने आयोगको धारणा रहेको छ। आयोगले राज्यका प्रत्येक निकायले निकायगत र कार्यगत सुधारका योजना बनाइ कार्यान्वयन गर्नुपर्ने र सुधारलाई संगठनको नियमित काम बनाउन सुझाव दिएको छ ।"
एनआरटीको निर्वाचनमा सुन्दर र किशोर भिड्दै,"काठमाडौं : नेपालको पुरानो खेलमध्येको एक काठमाडौं खेल मण्डल (एनआरटी) को नयाँ कार्यसमितिको निर्वाचन भोलि शनिवार हुने भएको छ। ११ सदस्यीय कार्यसमितिका लागि अध्यक्ष पदमा वर्तमान अध्यक्ष सुन्दर नरसिंह जोशी र किशोर भट्टराई बीच प्रतिस्पर्धा हुने भएको छ। त्यसैगरी उपाध्यक्ष पदमा नवीन सुवाल र गौतमबहादुर मालाकारबीच प्रतिस्पर्धा हुने भएको छ। महासचिवमा डिकेन सुवाल र सतिश कृष्ण श्रेष्ठ भिड्ने भएका छन्। सचिवमा भने सुरेन्द्रकुमार श्रेष्ठ निर्विरोध भएका छन्। कोषाध्यक्षमा अनुज सिंह प्रधान र किरण शम्शेर राणा प्रतिस्पर्धामा उत्रिएका छन्। त्यसैगरी ६ सदस्यीय पदमा १० जनाले उम्मेदवारी दिएका छन्। जसमा मुरारी केसी, सुनिलभक्त जोशी, अमर श्रेष्ठ, श्याम नारायण माली, राजेन्द्र शाक्य, सर्वज्ञरत्न मानन्धर, योगेन्द्र मान श्रेष्ठ, सुन्दर थापा क्षेत्री, प्रज्वलकान्त मैनाली र अगम मान गुभाजु रहेका छन्।"
"दुर्गा प्रसाईंलाई काठमाडौं ल्याइयो, म्याद थपका लागि अदालत लगिँदै","काठमाडौं : दुर्गा प्रसाईंलाई काठमाडौं ल्याइपुर्याइएको छ। काँकटभिट्टा नाकाहुँदै झापा ल्याइएका उनलाई भद्रपुर विमानस्थलबाट बुद्धएयरको जहाजमार्फत् काठमाडौं ल्याइएको हो। उनलाई म्याद थपका लागि जिल्ला अदालत काठमाडौं लैजाने प्रहरीको तयारी छ। प्रहरी परिसर काठमाडौंका प्रवक्ता अपिलराज बोहोराले राज्यविरुद्ध र अभद्र व्यवहारको कसूरमा अनुसन्धान गर्न प्रसाईंलाई म्याद थपका लागि अदालत लगिने जानकारी दिए। उनले भने,'प्रसाईंविरुद्ध राज्यविरुद्ध र अभद्र व्यवहारको कसूरमा मुद्दा दर्ता भएको छ। सोही कसूरमा अनुसन्धान गर्न प्रसाईंलाई अदालत लैजाने तयारी छ।' राजावादीले गरेको हिंसात्मक प्रदर्शनका कमाण्डर प्रसाईलाई भारतीय प्रहरीको सहयोगमा आसामबाट पक्राउ गरी आजै बिहान झापा ल्याइएको हो। भद्रपुर विमानस्थल ल्याउनुअघि प्रसाईंलाई जिल्ला प्रहरी कार्यालय झापामा राखिएको थियो। उनीसँगै पक्राउ परेका उनका अंगरक्षक दीपक खडकालाई पनि काठमाडौं ल्याइएको छ। दुवैजनाविरुद्ध राज्यविरुद्ध र संगठित अपराधसम्बन्धी कसूरमा अनुसन्धान गरिने प्रहरीले जनाएको छ। प्रसाईंसँगै खड्का पनि भेटिएपछि प्रहरीले उनलाई समेत पक्राउ गरेको हो। प्रसाईं चैत्र १५ गते तीनकुनेको राजावादीको प्रदर्शनस्थलबाट फरार भएका थिए। प्रहरीको टोली प्रसाईंलाई खोज्न केही दिन अगाडि भारत गएको थियो। राजावादीको प्रदर्शनमा आन्दोनकारीहरूलाई उक्साएर विध्वंशकारी घटना घटाएको आरोपमा राप्रपाका वरिष्ठ उपाध्यक्ष रवीन्द्र मिश्र,महामन्त्री धवलशमशेर राणा प्रहरी हिरासतमा छन्। उनीहरूविरुद्ध राज्यविरुद्धको अपराधको कसूरमा मुद्दा चलाइएको छ। तीनकुनेमा राजावादीले गरेको प्रदर्शनले हिंसात्मक रुप लिँदा दुईजनाको ज्यान गएको थियो भने सुरक्षाकर्मीसहित १३० बढी घाइते भएका थिए।"
दुर्गा प्रसाईंलाई बुद्ध एयरको जहाजबाट काठमाडौं पठाइयो,"झापा : दु्र्गा प्रसाईंलाई काठमाडौं पठाइएको छ। काँकटभिट्टा नाकाहुँदै झापा ल्याइपु्र्याएका उनलाई भद्रपुर विमानस्थलबाट बुद्धएयरको जहाजमार्फत् काठमाडौं पठाइएको हो। विमानस्थल ल्याउनुअघि प्रसाईलाई जिल्ला प्रहरी कार्यालय झापामा राखिएको थियो। उनीसँगै पक्राउ परेका उनका अंगरक्षक दीपक खडकालाई पनि काठमाडौं लगिएको छ। दुवैजनालाई काठमाडौं ल्याएर राज्यविरुद्ध र संगठित अपराधसम्बन्धी कसूरमा अनुसन्धान गरिने प्रहरीले जनाएको छ। राजावादीले गरेको हिंसात्मक प्रदर्शनका कमाण्डर प्रसाईलाई भारतीय प्रहरीको सहयोगमा आसामबाट पक्राउ गरी नेपाल ल्याइएको हो। प्रसाईसँगै खड्का पनि भेटिएपछि प्रहरीले उनलाई समेत पक्राउ गरेको प्रहरीले जनाएको छ। चैत्र १५ गते तीनकुनेको राजावादीको प्रदर्शन स्थलबाट फरार भएका प्रसाईलाई भारतीय प्रहरीको सहयोगमा आसामबाट पक्राउ गरी नेपाल ल्याइएको हो। राजावादीको नाममा तीनकुनेमा हिंसा भड्काउन मुख्य भूमिका खेलेका मेडिकल व्यवसायी प्रसाईंले भारतीय प्रहरीसमक्ष आफूले आत्मसमर्पण गरेको दाबी गरेका छन्। प्रहरीको टोली प्रसाईंलाई खोज्न केही दिन अगाडि भारत गएको थियो। गत चैत १५ गते राजावादीको प्रदर्शनमा तीनकुने क्षेत्रमा हिंसा भड्काएको आरोप लागेपछि उनी फरार थिए। राजावादीको प्रदर्शनमा आन्दोनकारीहरूलाई उक्साएर विध्वंशकारी घटना घटाएको आरोपमा राप्रपाका वरिष्ठ उपाध्यक्ष रवीन्द्र मिश्र,महामन्त्री धवलशमशेर राणा प्रहरी हिरासतमा छन्। उनीहरूविरुद्ध राज्यविरुद्धको अपराधको कसूरमा मुद्दा चलाइएको छ। तीनकुनेमा राजावादील गरेको प्रदर्शनले हिंसात्मक रुप लिँदा दुईजनाको ज्यान गएको थियो भने सुरक्षाकर्मीसहित १३० जना बढी घाइते भएका थिए।"
जथाभावी क्रिम लगाउँदा कुरूप भइएला नि !,"आफ्नो अनुहारको छाला पातलो भएको महसुस गर्नु भएको छ ? अनुहारमा रौंहरू पलाउन थालेको छन् ? यदि यस्तो नयाँ समस्या देखिएको छ भने सजग भइहाल्नुहोस्। यदि तपाईंले छाला रोग विशेषज्ञको सल्लाह बिना लगाइरहेको कडा मल्हमका कारण पनि यस खालको समस्या देखिएको हुन सक्छ। कतिपयले छालामा समस्या देखियो भने साथीभाइले लगाएकै मल्हम वा क्रिम प्रयोग गरेको पाइन्छ। अज्ञानताका कारण सबै मल्हम एउटै त हो नि ! भन्ने पनि लाग्न सक्छ। बुझ्नुपर्ने पक्ष के हो सबै व्यक्तिको छालाको प्रकार एउटै किसिमको हुँदैन। कुनै व्यक्तिलाई राम्रो गरेको मल्हम अर्को व्यक्तिलाई हानिकारक पनि हुन सक्छ। त्यसैले सम्बन्धित छाला रोग विशेषज्ञलाई जँचाएर मात्र मल्हम (क्रिम) लगाउनु पर्छ । कतिपयले विशेषज्ञको परामर्श बिना मल्हम (क्रिम, ओइन्टमेन्ट्, जेल, लोसन)को प्रयोग गरेको पाइएको छ। छालामा हानि गरेपछि मात्र पछुताउँदै विशेषज्ञसमक्ष गुनासो गर्नेहरू धेरै भेटिन्छन्। गाउँघर मात्र होइन सहरी क्षेत्रमा पनि छालामा कुनै समस्या आउँदा नजिकैको फार्मेसी (औषधि) पसलहरूमा जाने गरेको पाइन्छ। विशेषज्ञहरूको परामर्श (प्रेसक्रिप्सन) बिना औषधि पसलबाट किनेर ल्याउँछन्। छालासम्बन्धी कुन समस्या उत्पन्न भएको हो र कस्तो किसिमको मल्हम आवश्यक पर्छ ? भन्ने ज्ञान औषधि पसलमा बस्नेहरूलाई थाहा हुँदैन। बिरामीले भन्नेबित्तिकै औषधि पसलमा बसेका बिक्रेताहरूले विभिन्न कडा खालको मल्हम दिएको पाइन्छ। छाला रोग विशेषज्ञको सल्लाह बिना जथाभावीरूपमा अनुमानका भरमा बिरामीलाई जे पायो त्यहीँ मल्हम बिक्री गर्नु हुँदैन। तर, नेपालमा अनुगमनको कमीका कारण बिरामीले भन्ने बित्तिकै अनुमानका भरमा बिक्रेताहरूले मल्हम दिएको भेटिन्छ। जसका कारण झन् गम्भीर असर परेपछि मात्र बिरामीहरू छाला रोग विशेषज्ञसमक्ष उपचार गर्न आएको पाइएको छ। विशेषगरी अनुहारमा लगाउन विक्रेताले दिएका कडा खालको मल्हमका कारण छालाको मात्र समस्या नल्याई शरीरका भित्री अंगमा समेत असर पुयाउँछ। लामो समयसम्म स्टेरोइड (कडा खालको मल्हम)को प्रयोगले उच्च रक्तचाप, मधुमेह, हाड, आँखा र हर्मोनजन्य समस्याहरू निम्त्याउन सक्छ। फार्मेसीबाट किनेको मल्हम लगाउँदा दीर्घकालीन क्षति पुगेपछि बल्ल विशेषज्ञहरू समक्ष आउनेहरू बढ्दै गएका छन्। स्टेरोइड मल्हम लगाइरहँदा त्यसले गर्ने क्षति दीर्घकालीन हुन्छ। मल्हम लगाउनु अघि छालाको अवस्था, रोगको प्रकार, मल्हमको मात्रा, लगाउने तरिकालगायतका विभिन्न पक्षहरूमा छाला रोग विशेषज्ञहरूसँग परामर्श गर्नुपर्छ। विशेषज्ञसँग जँचाएर मल्हमको प्रयोग गर्दा साइड इफेक्ट हुने सम्भावना रहँदैन। मल्हम कति लगाउने र कसरी लगाउने भन्ने सम्बन्धमा पनि ध्यान दिनुपर्छ। यसका लागि सम्बन्धित छाला रोग विशेषज्ञसँग परामर्श गरेर मात्र क्रिम वा मल्हमको प्रयोग गर्नुपर्छ। डा मोहन भुसाल वरिष्ठ छाला तथा सौन्दर्य रोग विशेषज्ञ हुन्। प्रस्तुति: दिनेश गौतम"
"जीवनशैली व्यस्त, बनौं स्वस्थ","व्यस्त जीवनमा तपाईंले आफ्नो लागि कति समय निकाल्नु हुन्छ ? ख्याल गर्नुहोस्, आफ्नो स्वास्थ्यको लागि पनि आवश्यक समय निकाल्नु जरुरी छ। यो द्रुत गतिको समयमा जीवनशैली पनि व्यस्त छ। हामी सबै काम, परिवार र सामाजिक जिम्मेवारीहरूबीच सफल हुनु छ। विशेषगरी महिलाहरू आफ्ना सपनाहरू र आवश्यकताहरूलाई पछाडि राख्दै आएका छन्। तर के तपाईंले कहिले सोच्नु भएको छ, मेरो लागि कहाँ छ समय ? यो प्रश्न आज धेरै महिलाहरूको लागि चुनौतीपूर्ण बनेको छ। तर याद राख्नुहोस्, जब तपाईं स्वस्थ हुनुहुन्छ, तबमात्र अरूको हेरचाह गर्न सक्नुहुन्छ। विज्ञानले पनि यही भन्छ आफ्नो हेरचाह नगर्नु भनेको विस्तारै विस्तारै आत्मघाती हुन सक्छ। तनावले केवल मानसिक नभएर शारीरिक स्वास्थ्यमा पनि गम्भीर असर पार्छ। कोर्टिसोल हर्माेनको बढी उत्पादनले मोटोपन, निद्राको समस्या र मुड स्विङजस्ता समस्याहरू जन्माउँछ। एक अध्ययनले देखाएको छ कि प्रतिदिन ३० मिनेट आफ्नो लागि दिने महिलाहरूमा डिप्रेसन ४० प्रतिशतसम्म कम हुन्छ। यसले देखाउँछ कि आत्मपरकको अभ्यास केवल विलासिता होइन, एक आवश्यकता हो। स्पा जानु केवल फेसियल वा मसाजभन्दा बढी हो। यो आत्म संरक्षणको एक रूप हो। एक घण्टाको मसाजले मांसपेशीको तनाव कम गरेर दुखाइ हटाउँछ भने स्टिम र एक्सफोलिएसनले त्वचाको रक्तसञ्चार बढाउँछ। एरोमाथेरापी वा ल्याभेन्डर तेलले निद्रा र मानसिक शान्ति दिन्छ। यदि स्पा जाने समय नै छैन भने घरमै आफ्नो लागि एक सानो रिट्रिट क्रिएट गर्न सकिन्छ। नरिवल वा बदाम तेलले १० मिनेट शरीर मालिस गर्नु, पानीमा ल्याभेन्डर तेल थपेर हर्बल स्नान गर्नु वा एक घण्टाको लागि फोन बन्द गरेर ध्यान लगाउनु। यी साना प्रयासले पनि ठूलो फरक पार्न सक्छन्। आत्मपरकको अभ्यास गर्न नो भन्न सिक्नुपर्छ। आफ्नो एनर्जी बचाउनु जरुरी छ। हप्तामा एक दिन मेरो दिनको रूपमा मनाउनुहोस्। साना कदमहरूबाट सुरु गर्नुहोस्। १५ मिनेट पनि आफ्नो लागि दिँदा पनि धेरै फरक पर्छ। हामी अक्सर आफ्नो खुसी र स्वास्थ्यलाई अन्तिममा राख्छौं। तर जब तपाईं आफू बत्ती झैं चहकिलो हुनुहुन्छ, तब मात्र अरूलाई पनि उज्यालो दिन सक्नुहुन्छ। त्यसैले आजदेखि नै प्रण गर्नुहोस्, आफूले आफैंलाई प्राथमिकता राख्ने छु। आफ्नो हेरचाह गर्नु आत्मीय कार्य हो, स्वार्थी हुनु होइन। यो समय हामीले आफ्नो स्वास्थ्य र खुसीलाई प्राथमिकता दिने निर्णय गर्नुपर्छ। किनभने स्वस्थ महिला नै स्वस्थ परिवारको आधार हो।"
नेपाल खोखो लिगको उपाधि नेचर नेष्ट टाइगर्सलाई,गुलरिया : नेपाल खो खो लिगको उपाधि नेचर नेष्ट टाइगर्स (ठाकुरबाबा) बर्दियाले उचालेको छ। बिहीबार भएको फाइनल खेलमा विकास प्रेमी ब्ल्याक बक (बर्दिया)लाई पराजित गर्दै टाइगर्स विजेता बन्न सफल भएको हो। ठाकुरबाबाले ४६ अंक प्राप्त गरेको हो। उपविजेता बनेको विकास प्रेमी ब्ल्याक बक (बर्दिया) ले ४२ अंक जोड्न सफल भएको खो खो संघका वरिष्ठ उपाध्यक्ष छत्र बहादुर शाहीले बताए। बर्दियाको ठाकुरबाबा नगरपालिका२ स्थित रानीपुरको खो खो कोर्टमा चैत २४ गतेदेखि लिग चरणको खेल प्रतिस्पर्धा गराइएको हो। प्रतियोगितामा ५ वटा टिमले प्रतिस्पर्धा गरेका थिए। खो खो खेल प्रतिस्पर्धाको विजेता नेचर नेष्ट टाइगर्सले शिल्डसहित नगद २ लाख ५० हजार रुपैयाँ र उपविजेता विकास प्रेमी ब्ल्याक बकले नगद १ लाख ५० हजार रुपैयाँ पुरस्कार राशी प्राप्त गरे। प्रतियोगितामा कञ्चन गैडहवा रोयल्स (रुपन्देही) ले तृतीय स्थान हासिल गरी १ लाख नगद पुरस्कार प्राप्त गरेको छ।
दुर्गा प्रसाईलाई बुद्ध एयरको जहाजबाट काठमाडौं ल्याइने,झापा :राजावादीले गरेको हिंसात्मक प्रदर्शनका कमाण्डर दुर्गा प्रसाईंलाई बुद्ध एयरको जहाजबाट काठमाडौं लगिने भएको छ। प्रहरीको विशेष टोलीले उनलाई काँकटभिट्टा नाकाबाट झापा ल्याएको हो। केहीबेरअघि झापा ल्याइपुर्याएका प्रसाईंलाई अहिले जिल्ला प्रहरी कार्यालयमा राखिएको छ। चैत्र १५ गते तीनकुनेको राजावादीको प्रदर्शन स्थलबाट फरार भएका प्रसाईलाई भारतीय प्रहरीको सहयोगमा आसामबाट पक्राउ गरी नेपाल ल्याइएको हो। भारतको आसाम राज्यको प्रहरीसमक्ष आत्मसमर्पण गरेका प्रसाईंलाई झापाको काँकडभिट्टा नाकाबाट नेपाल ल्याउने भएपछि सीमा नाकामा प्रसाईं परिवारका सदस्य र केही समर्थकहरू भेला भएका थिए। सुरक्षाकर्मी पनि तैनाथ अवस्था छन् । राजावादीको नाममा तीनकुनेमा हिंसा भड्काउन मुख्य भूमिका खेलेका मेडिकल व्यवसायी प्रसाईंले भारतीय प्रहरीसमक्ष आफूले आत्मसमर्पण गरेको दाबी गरेका छन्। उनले सामाजिक सञ्जालमार्फत आफू भारतको आसाम राज्यको प्रहरीसमक्ष आत्मसमर्पण गरेको दाबी गरेका हुन्। प्रहरीको टोली प्रसाईंलाई खोज्न केही दिन अगाडि भारत गएको थियो। गत चैत १५ गते राजावादीको प्रदर्शनमा तीनकुने क्षेत्रमा हिंसा भड्काएको आरोप लागेपछि उनी फरार थिए। सुरक्षाको ग्यारेन्टी पाएपछि उनले बिहीबार राती ९:१३ बजे सामाजिक सञ्जालमा आत्मसमर्पण गरेको उल्लेख गरेका हुन्।
"शिक्षक आन्दोलनमा, नयाँ भर्ना र एसईई नतिजा अन्योलमा","बुटवल : सरकार र शिक्षक महासंघबीच २०८० असोजमा ६ बुँदे सम्झौता भयो। त्यस बेला अस्थायी र करार शिक्षकलाई एकपटकका लागि आन्तरिक प्रतिस्पर्धाबाट स्थायी गर्ने, १०१० वर्षमा शिक्षकको बढुवा गर्ने र निजामती कर्मचारी सरह योगदानमा आधारित निवृत्तिभरणको व्यवस्था गर्नेलगायतका सहमति भएका थिए। ती सहमति समेटेर अविलम्ब शिक्षासम्बन्धी ऐन जारी गर्ने सरकारसंगको सहमति कार्यान्वयन नभएको भन्दै फेरि आन्दोलनमा आउनु परेको शिक्षकहरूको भनाइ छ। आन्दोलन गरेको १० दिन भइसक्दा पनि सरकारले वेवास्ता गरेको शिक्षकहरूको गुनासो छ। यसपटक उपलब्धि हातहाती नलगी आन्दोलनबाट फिर्ता नहुने उनीहरूको अडान छ। यद्यपी, सरकारले पटकपटक वार्ताका लागि शिक्षकहरूलाई अनुरोध गरिरहेको छ। तर, उनीहरू प्रधानमन्त्री केपी ओलीसँग वार्ता हुनुपर्ने अडानमा छन्। शिक्षा मन्त्रीस्तरबाट समाधान हुँदैन नेपाल शिक्षक महासंघका केन्द्रीय अध्यक्ष लक्ष्मीकिशोर सुवेदीले शिक्षा मन्त्रीस्तरीय वार्ताले शिक्षकका मागलाई टुंगो लगाउन नसक्ने बताउँछन। हामीहरूले उठाएका माग पूरा गर्नका लागि प्रधानमन्त्रीले नै चासो दिनुपर्छ। मागहरू नयाँ छैनन्। डेढ वर्षअघिकै हुन्। जो पहिलो आन्दोलनमा सहमति भएका थिए, सुवेदीले भने। उनले ऐन संशोधनको विषय भएकाले संसद्को बर्खे अधिवेशन, विशेष अधिवेशन वा अध्यादेशमार्फत आफूहरूको माग सुनुवाइ हुने भएकाले त्यसै अनुरूप प्रधानमन्त्रीले नै चासो दिनुपर्ने बताउँछन्। अहिलेसम्म प्रधानमन्त्रीज्यूले हामीलाई वार्तामा बोलाउनुभएको छैन। दसौं दिन भइसक्यो भेट भएको छैन, सुवेदीले भने, उहाँ सञ्चै हुनुहुन्छ भन्ने कुरा सार्वजनिक कार्यक्रममा देखिएका तस्बिर र भिडियोले देखाएको छ। तर, हामीसँग भेटघाट भएको छैन। देशका प्रमुख राजनीतिक दल र प्रधानमन्त्रीको विशेष चासोबिना शिक्षकको माग पूरा नहुने भएकाले सोहीअनुसार चासो राखिदिन उनले सरकारसँग आग्रह गरे। शिक्षा क्षेत्रलाई सरकारले वर्षौंदेखि अनिर्णयको बन्दी बनायो। ऐन नल्याउँदासम्म शिक्षक विद्यालयमा फर्किंदैनन्। आन्दोलन निर्णायक बिन्दुमा पुगेर मात्र रोकिन्छ। सदनमा शिक्षकका समस्याहरू कसैले पनि बोलेको देखिएन। कुलप्रसाद लामिछाने, प्रधानाध्यापक, शान्ति नमुना मावि, तिलोत्तमा रूपन्देही महासंघको तथ्यांकअनुसार देशभर कुल २७ हजार ५ सय सामुदायिक विद्यालय छन्। शिक्षक र कर्मचारी गरी अढाई लाख जना कार्यरत छन्। डेढ लाख शिक्षककर्मचारी संस्थागत विद्यालयमा कार्यरत छन्। शिक्षा ऐन आइसकेपछि निजी क्षेत्रका शिक्षक कर्मचारीहरूले समेत सरकारले तोकेको न्यूनतम तलब पाउने उनले सुनाए। हाल शिक्षा ऐन २०२८ खारेज गरेर नयाँ ऐन ल्याउन शिक्षकले माग राखेका हुन्। व्यक्तिगत खर्चबाट आन्दोलनमा सहभागी आन्दोलनमा देशभरबाट शिक्षक संघीय राजधानी काठमाडौं आउने क्रम जारी रहेको अध्यक्ष सुवेदीले बताए। व्यक्तिगत खर्च गरेर शिक्षक आन्दोलनमा सहभागी हुनुहुन्छ, सुवेदी भन्छन्, कोही आफन्तको घरमा गएको बुझिएको छ। धेरैजसोले व्यक्तिगत खर्च गरेर होटलमा बसेर आन्दोलनमा सहभागी हुनुहुन्छ। शिक्षाजस्तो पवित्र क्षेत्रलाई सरकारले तहसनहस पार्न खोजिरहेको आन्दोलन परिचालन समिति प्यूठानका सहसंयोजक एवं गौमुखी मावि ठूलाबेंसीका शिक्षक जायश्वर जैसीले प्रतिक्रिया दिए। विद्यालयमा भर्ना सुरु हुने बेला भयो। एसईईका उत्तरपुस्तिक चेकजाँच रोकिएको छ, जैसीले भने, सरकार कत्ति पनि संवेदनशील छैन। शिक्षकले नयाँ माग राखेका छैनन्। पहिलेकै आन्दोलनमा उठाएका मागहरू सम्बोधन गर्न सरकार किन यति लाचार बनिरहेको छ ? उनले माग पूरा नहुँदासम्म शिक्षक के जितिन्छ, के बितिन्छ भन्ने सोचबाट अघि बढिरहेको सुनाए। शिक्षा क्षेत्रलाई तहसनहस पारेर देश समृद्धिको बाटोमा पुग्न नसक्ने जैसीले धारणा राखे। विद्यमान शिक्षा ऐनअनुसार । अहिले विद्यालयमा देशभर राहत, करार, पालिका दरबन्दी, अनुदान कोटालगायत १८ थरीका शिक्षक कार्यरत छन्। थरीथरीका शिक्षकको व्यवस्थापन गर्नुको साटो स्थायी र अस्थायी गरी दुई प्रकारका शिक्षक हुनुपर्ने माग छ। दिनानुदिन बढ्दै गइरहेको महँगीअनुसार बालविकास, विद्यालयका लेखापाल, कार्यालय सहयोगीहरूको तलव अत्यन्तै न्यून रहेको समेत उनले बताए। कालिका मानवज्ञान माविका प्रधानाध्यापक दिनेश थापाले सामाजिक सञ्जालमार्फत सरकारसँग गुनासो गरेका छन्। उनले लेखेका छन्, सामुदायिक विद्यालय बन्द छन्। धेरै विद्यालयहरूले यसवर्षको नतिजा प्रकाशन गरेका छैनन्। नयाँ शैक्षिक वर्ष सुरु हुन लाग्यो। नयाँ भर्ना तथा योजनाको समय हो, थापा भन्छन्, यस्तो बेला काम सुुरु गयो भने आन्दोलनको बिरोधी कहलिने निश्चित छ। काम सुुरु नगर्ने हो भने हजारौं शिक्षक कर्मचारी र विद्यार्थीको भविष्यको कुरा छ। शिक्षकले आन्दोलन नगरी सरकार सुन्दैन। देशको महŒवपूर्ण मानिने शिक्षा क्षेत्र ध्वस्त छ। उनले सबैलाई सबै समस्या थाहा भए पनि समाधानको उपाय निकाल्न चासो नदिने गुनासो पोखे। जसरी पनि शिक्षक नै दोषी ठहरिन्छ, कठै मेरो देश ! भन्दै उनले दुःखेसो लेखेका छन्। थापा सामुदायिक विद्यालयतर्फ देशभरकै सवैभन्दा धेरै विद्यार्थी भएको विद्यालयका प्रधानाध्यापक हुन्। शिक्षालाई अनिर्णयको बन्दी बनाइयो विद्यालय शिक्षालाई सरकारले वर्षौंदेखि अनिर्णयको बन्दी बनाइरहेको शान्ति नमुना माध्यमिक विद्यालय तिलोत्तमा रूपन्देहीका प्रधानाध्यापक एवं नेपाल शिक्षक संघका संघीय लेखा आयोगका संयोजक कुलप्रसाद लामिछानेले गुनासो गरे। उनी महासंघको लुम्बिनी प्रदेश समितिको निवर्तमान अध्यक्ष समेत हुन्। सरकारले न हामीले राखेका माग सुन्छ। न लिखित सम्झौता कार्यान्वयन गर्छ, लामिछानेले भने, पुरानै सम्झौता कार्यान्वयन गर भन्दै फेरि सडक आन्दोलनमा आउन सरकारले बाध्य बनायो। उनले सरकारले चाहाँदा आफूहरूले राखेका माग सुनुवाइ गर्न समय नै नलाग्ने प्रतिक्रिया दिए। सरकारको गैरजिम्मेवारीका कारण देशभरका शिक्षकले दुःख पाउनुपरेको छ, उनले भने, तर, यसपालि शिक्षा ऐन नल्याउँदासम्म शिक्षक विद्यालय फर्किने छैनन्। आन्दोलन निर्णायक बिन्दुमा पुगेर मात्र रोकिन्छ। आन्दोलन हुनुपूर्व पटकपटक प्रधानमन्त्री, मन्त्री, दलका सचेतक, राजनीतिक दलका नेताहरूलाई भेट्दा समेत शिक्षकको मागप्रति कत्ति पनि संवेदनशील नभएको उनले गुनासो गरे। सदनमा शिक्षकका समस्याहरू कसैले पनि बोलेको देखिएन, लामिछानेले भने, शिक्षा क्षेत्रलाई अनिर्णयको बन्दी बनाएर सरकारले कुनै पनि लक्ष्य हासिल गर्न सक्दैन। दशौं दिनसम्म आइपुग्दा शिक्षकले शान्तिपूर्ण रूपमै आन्दोलन जारी राखेका छन्। सडकभरि भरिएका शिक्षकले आआफ्नो प्रतिभासमेत देखाइरहेका छन्। शिक्षण पेसालाई मर्यादित बनाउन माग शिक्षा मन्त्रीस्तरीय वार्ताले यो विषय टुंगो लाग्दैन। माग पूरा गर्न प्रधानमन्त्रीले चासो दिनुपर्छ। हाम्रा माग डेढ वर्ष अघिकै हुन्। संसद्को वर्षे अधिवेशन, विशेष अधिवेशन वा अध्यादेशमार्फत शिक्षकका माग सुनुवाइ गर्नुपर्छ। शिक्षा ऐन २०२८ तुरुन्तै खारेज गरेर नयाँ ऐन ल्याउन किन यति विलम्ब ? लक्ष्मीकिशोर सुवेदी, अध्यक्ष, नेपाल शिक्षक महासंघ आन्दोलनका क्रममा शिक्षक महासंघमार्फत अगाडि सारिएका २२ वटा मागबाहेक मन्त्रालय वा नेपाल सरकारले निर्णय गरी गर्न सकिने कामहरू जस्तै विद्यालय कर्मचारीका छुटेका बढ तलव दिने, मासिक तलब भुक्तानी, शिक्षक अस्पतालको व्यवस्था, शिक्षक सरुवा कार्यविधि खारेजी, निवृत्तीभरण अध्यादेशको खारेजी जस्ता काम पनि सरकारले गर्न सक्नुपर्ने महासंघको भनाइ छ। शिक्षण पेसालाई आकर्षक, मर्यादित र पहिलो रोजाइको पेसा बनाउन यसको सेवा सुविधा अन्य पेसाभन्दा आकर्षक हुने प्रबन्ध गर्नु आवश्यक रहेको महासंघले जनाएको छ। शिक्षामन्त्रीसँग वार्ता, निस्केन निष्कर्ष नेपाल सरकार र नेपाल शिक्षक महासंघबीच बिहीबार वार्ता भयो। यद्यपि, ठोस सहमति नभएको आन्दोलन शिक्षकहरूको भनाइ छ। शिक्षा मन्त्रालयले वार्तामा के सहमति भयो भन्ने बारे खुलाएको छैन।। आन्दोलनरत नेपाल शिक्षक महासंघको प्रतिनिधि मण्डलले वार्ताका क्रममा शिक्षा विज्ञान तथा प्रविधिमन्त्री विद्या भट्टराईलाई ध्यानाकर्षण पत्र बुझाएको थियो। महासंघका सहअध्यक्ष नानुमाया पराजुलीको नेतृत्वमा गएको प्रतिनिधि मण्डलले मन्त्रालयलाई २४ बुँदे सूचीसहितको ध्यानाकर्षण पत्र बुझाएको हो। प्रतिनिधि मण्डलमा महासंघका महासचिव तुलाबहादुर थापा, महासचिव ज्ञानेन्द्र रावल र उपमहासचिव (अर्थ) मदनराज जोशी सहभागी थिए। प्रतिनिधि मण्डलले ध्यानाकर्षणका साथमा यसअघिका सहमतिहरू र ऐनले सम्बोधन गर्नुपर्ने मुख्य मुद्दाहरूको सूची मन्त्रालयमा बुझाएको हो। २०८० भदौमा संसद्मा दर्ता भई छलफलका लागि संसदको शिक्षा, स्वास्थ्य तथा सूचना प्रविधि समितिमा पुगेको विद्यालय शिक्षा विधेयकलाई छलफल गरी टुंग्गाएर ऐनका रूप दिनेतर्फ ठोस काम हुन नसकेको महासंघका अध्यक्ष लक्ष्मी किशोर सुवेदीले जानकारी गराए। विधयकले दर्ता भएको अधिवेशनसमेत गरी संसद्का चारवटा अधिवेशन पार गरिसकेको छ। शिक्षककर्मचारी आन्दोलन हुँदा सरकार सक्रिय जस्तो दखिने तर अरूबेला निन्द्रामा रहने प्रवृत्तिले शिक्षकहरूमा चोट पुगेको सुवेदीले बताएका छन्। समितिको बैठक नियमित नहुनु, समयमा उपसमिति गठन नगरिनु, गठित उपसमितिबाट पनि जुन गतिमा काम हुनुपथ्र्यो, त्यस्तो सक्रियता नदेखिनु तथा संसद्को हिउँदे अधिवेशन अनुमानित मितिभन्दा अगावै अन्त्य गरिनु जस्ता कार्यले सरकार विद्यालय शिक्षा ऐन ल्याउने कुरामा गम्भीर नरहेको प्रष्ट हुन्छ। संसदको वर्षे अधिवेशन तत्कालै शुरु गर्ने, विशेष अधिवेशन आह्वान गर्ने वा अध्यादेश जारी गर्नेमध्ये एक विकल्पमार्फत विद्यालय शिक्षा ऐन जारी हुने अवस्था छ। नयाँ शिक्षा ऐन जारी गर्ने सवालमा सरकारको मार्ग चित्र के हो ? त्यसमा प्रष्टता आवश्यक हुनुपर्ने ध्यानाकर्षण पत्रमा उल्लेख गरिएको छ। विगतका सहमति कार्यान्वयन गर्ने विषयमा मन्त्रिपरिषद्को निर्णयबाट सम्बोधन हुनसक्ने विषयमा आवश्यक निर्णय लिन विलम्व किन गरेको ? यसको ठोस जवाफ महासंघले खोजेको बताउँदै महासंघ र सरकारबीच वार्ताको वातावरण निर्माणमा सरकारको तर्फबाट यथाशीघ्र निर्णय लिन ध्यानाकर्षण गराइएको छ। विद्यालयमा भर्ना सुरु हुने बेला भयो। एसईईका उत्तरपुस्तिका चेकजाँच भएको छैन। सरकार संवेदनशील बनेन। थरीथरीका शिक्षकको व्यवस्थापन गर्नुको साटो स्थायी र अस्थायी गरी दुई प्रकारका मात्र शिक्षक हुनुपर्छ। जायश्वर जैसी, शिक्षक, गौमुखी मावि ठूलाबेसी प्यूठान यी हुन् शिक्षकका २२ मागहरू १ अस्थायी प्रकृतिका शिक्षक सम्बन्धमा राहत, साविक उच्च मावि, शिक्षण सिकाइ अनुदान, प्राविधिक धार तथा विशेष शिक्षाका शिक्षकको कोटालाई स्वीकृत दरबन्दीमा परिणत गरी उमेरको हद नलगाई महासंघसँग २०८० सालमा भएको सहमतिबमोजिम स्थायी गर्ने। स्थायी हुन नसक्नेको हकमा गोल्डेन हेन्डसेकको व्यवस्था गर्ने। २०७५ सालको आन्तरिक परीक्षा दिन नपाएका वा छुटेका अस्थायी करार शिक्षकले पनि यो अवसर पाउने। २ तहअनुसार हरेक विद्यालयमा कर्मचारीको दरबन्दी व्यवस्था गर्ने र महासंघसँग भएको सहमती अनुसार तह (खरदारनासुअधिकृत) तोकी शिक्षक सेवा आयोगबाट स्थायी गर्ने। अवकाश भएका र अवकाश लिन चाहने कर्मचारीलाई सुविधा दिने। ३ बाल विकास शिक्षालाई विद्यालय संरचनाभित्र ल्याउने। बाल विकास कोटालाई स्वीकृत कोटा (प्राथमिक तृतीय सरह) मा परिणत गरी महासंघसँग भएको सहमतिबमोजिम शिक्षक सेवा आयोगबाट स्थायित्वको प्रक्रियामा लैजाने। ४ स्थायी शिक्षकको सम्बन्धमा हरेक १० वर्षमा बढुवा हुने प्रबन्ध गर्ने, तलब र ग्रेड सम्बन्धमा समान तह र श्रेणीका निजामती कर्मचारीको भन्दा कम हुने छैन भन्ने ऐनमा नै उल्लेख गर्ने, हरेक पटक खुला पदमा शिक्षक सेवा आयोग खुल्दा २५ प्रतिशत पद आन्तरिक प्रतिस्पर्धाका लागि छुट्याइ दिने र निवृत्तिभरणको व्यवस्था गर्ने। ५ द्वन्द्वपीडित तथा शिक्षकको पेसागत संस्थामा बसेर लामो समय सेवा गरेका शिक्षकको टुटेको सेवा अवधि गणना गरी नियमानुसार उपदान वा निवृत्तीभरण दिने व्यवस्था गर्ने। ६ संस्थागत विद्यालयका शिक्षकको तलब भत्ता सामुदायिक विद्यालयका शिक्षक सरह कायम गर्न अनिवार्य व्यवस्था गर्ने। सबै शिक्षककर्मचारीका लागि सामाजिक सुरक्षा कोषको व्यवस्था गर्ने। सामुदायिक विद्यालयको निजी स्रोतमा काम गर्ने शिक्षककर्मचारीका लागि पनि सामाजिक सुरक्षा कोषको व्यवस्था गर्ने। ७ प्रधानाध्यापकका लागि छुट्टै दरबन्दीको व्यवस्था गर्ने र पाँच वर्ष सम्बन्धित तहमा स्थायी सेवा गरेका शिक्षकबाट प्रतिस्पर्धा गराई शिक्षक सेवा आयोग मार्फत प्रधानाध्यापकको पदपूर्ति गर्ने। ८ शिक्षकको रजिस्ट्रेसन, तालिम र पेसागत विकासका क्षेत्रमा काम गर्ने गरी अधिकार सम्पन्न शिक्षण काउन्सिलको व्यवस्था गर्ने। ९ शिक्षकको विभागीय कारबाहीको अधिकार जिल्ला, प्रदेश र संघका कार्यालयमा विभाजन गरी व्यवस्थापन गर्ने। १० शिक्षकको कार्य सम्पादन मूल्यांकनको अधिकार विद्यालय, शिक्षासम्बन्धी जिल्लास्थित कार्यालय तथा प्रादेशिक कार्यालयमा व्यवस्थित गर्ने। ११ शिक्षकको सरुवाको हकमा पालिका भित्र सरुवाका लागि शर्त तथा मापदण्डहरू निर्माण गर्ने। अन्तरजिल्ला सरुवाको अधिकार जिल्ला र प्रदेश तहको कार्यालयमा व्यवस्थित गर्ने। १२ शक्षण पेसा प्रवेश उमेर ४० वर्ष गर्ने। १३ अभिभावकको नेतृत्वमा अभिभावककै बाहुल्य हुने गरी विद्यालय व्यवस्थापन समिति गठन हुने प्रबन्ध ऐनमा उल्लेख गर्ने। १४ जिल्लामा शिक्षाको एकाइ संघ र प्रदेश तहसँग सम्बन्धित रहेर काम गर्ने गरी जिल्ला तहमा शिक्षाको एकाइ राख्ने। १५ सोझै प्राथमिक द्वितीय र निमावि द्वितीयमा नियुक्त भएका र त्यसपछि बढुवा भएका सबै शिक्षकको समान तहमा पद समायोजन गर्ने। १६ विद्यालयको सम्पत्ति गैरशैक्षिक प्रयोजनमा प्रयोग र हस्तान्तरण गर्न नपाइने। शैक्षिक प्रयोजनका लागि समेत यस्तो सम्पत्ति हस्तान्तरण गर्ने अधिकार संघमा रहने व्यवस्था गर्ने। १७ शिक्षण पेसा प्राविधिक पेसा भएकाले सबै शिक्षकका लागि थप प्राविधिक ग्रेडको व्यवस्था गर्ने। १८ शिक्षकका लागि राष्ट्रिय मर्यादाक्रमको व्यवस्था गर्ने। १९ हरेक विद्यालयमा शिक्षक दरबन्दी व्यवस्था गर्दा आधारभूत (१५) मा प्रधानाध्यापक बाहेक कक्षागत, आधारभूत तह (६८) मा प्रधानाध्यापक बाहेक विषयगत र मावि तहमा प्रधानाध्यापक बाहेक विषयगत शिक्षकको व्यवस्था गर्ने। २० विद्यालयका शिक्षककर्मचारीको पेसागत हक हित प्राप्ति र संरक्षणका लागि नेपाल शिक्षक महासंघ रहने। शिक्षकको ट्रेड युनियन अधिकारको संरक्षण गर्ने। २१ शैक्षिक प्रसाशनमा शिक्षकको सहभागिता पालिका, जिल्ला, प्रदेश र संघमा रहेका शैक्षिक प्रशासनका पदहरूमा शिक्षण पेसाबाट पनि लैजाने प्रवन्ध गर्नुपर्ने। २२ शिक्षकलाई उच्च शिक्षा अध्ययन, अनुसन्धान र लेखनका लागि बिदा तथा आर्थिक सहयोगको व्यवस्था गर्नुपर्ने।"
"अमेरिकामा हेलिकोप्टर नदीमा खस्यो, ६ जनाको मृत्यु","न्यूयोर्क : अमेरिकाको न्यूयोर्कमा बिहीबार हडसन नदीमा हेलिकप्टर दुर्घटना हुँदा छ जनाको मृत्यु भएको छ। मृत्यु हुनेमा तीन बालबालिका, एक पाइलट र स्पेनका एकै परिवारका २ सदस्यहरू रहेका छन्। न्यूयोर्क शहरको अग्नि नियन्त्रण विभागले हेलिकप्टर दिउँसो ३:१५ बजेतिर वेस्ट ह्युस्टन स्ट्रिट र वेस्ट स्ट्रिटको पियर ४० नजिकै दुर्घटनाग्रस्त भएको जनाएको छ। बेल २०६एल४ लङरेन्जर ४ हेलिकोप्टर दुर्घटना भएको हो। उक्त हेलिकप्टर पर्यटकहरूलाई शहरको हवाई दृश्य दिन परिचालन गरिएको थियो। हेलिकोप्टर मानिस बोकेर तल्लो म्यानहट्टनबाट उडेको थियो। यो स्ट्याचु अफ लिबर्टीको वरिपरि घुम्यो र त्यसपछि हडसन नदीको उत्तरतिर जर्ज वाशिंगटन पुलतिर लागेको थियो। त्यसपछि दक्षिणतिर मोडिएर न्यु जर्सी नजिकै नदीमा खसेको थियो। दुर्घटनामा परी हेलिकोप्टरमा सवार सबै जनाको मृत्यु भएको जनाइएको छ। दुर्घटनापछि लोअर म्यानहट्टन र जर्सी सिटी बीचको नदीको दुवै किनारमा आपतकालीन अपरेशन गरिएको थियो।"
भारतमा पक्राउ परेका दुर्गा प्रसाईंलाई नेपाल ल्याइँदै,"झापा : काठमाडौंको तीनकुनेमा राजावादीको आन्दोलनमा हिंसा भड्काउन मुख्य भूमिका खेलेका मेडिकल व्यवसायी दुर्गा प्रसाईंलाई नेपाल ल्याइँदैछ। भारतको आसाम राज्यको प्रहरीसमक्ष आत्मसमर्पण गरेका प्रसाईँलाई झापाको काँकडभिट्टा नाकाबाट नेपाल ल्याउने भएपछि सीमा नाकामा प्रसाईं पारिवारका सदस्य र केही समर्थकहरू कुरेर बसिरहेका छन् । सुरक्षाकर्मी पनि तैनाथ अवस्था छन् । प्रसाईंले भारतीय प्रहरीसमक्ष आफूले आत्मसमर्पण गरेको दाबी गरेका छन्। उनले सामाजिक सञ्जालमार्फत आफू भारतको आसाम राज्यको प्रहरीसमक्ष आत्मसमर्पण गरेको दाबी गरेका हुन्। प्रहरीको टोली प्रसाईंलाई खोज्न केही दिन अगाडि भारत गएको थियो। गत चैत १५ गते राजावादीको प्रदर्शनमा तीनकुने क्षेत्रमा हिंसा भड्काएको आरोप लागेपछि उनी फरार थिए। सुरक्षाको ग्यारेन्टी पाएपछि उनले बिहीबार राती ९:१३ बजे सामाजिक सञ्जालमा आत्मसमर्पण गरेको उल्लेख गरेका हुन्। राजावादीको हिंसात्मक प्रदर्शनमा प्रसाईंले सुरक्षाकर्मीलाई कुल्चने गरी गाडी कुदाएका थिए। लगत्तै पक्राउ परेका प्रसाईलाई प्रहरीले छोडेपछि फरार थिए। प्रसाईं फरार रहे पनि प्रहरीले राप्रपाका वरिष्ठ उपाध्यक्ष रवीन्द्र मिश्र,महामन्त्री धवलशमशेर राणासहित अन्य केही व्यक्तिलाई पक्राउ गरेको छ। मिश्र र राणालाई राज्यविरुद्धको आपराधिक उपद्रव र संगठित अपराधको मुद्दामा अनुसन्धानका लागि प्रहरी हिरासतमा राखेको छ। राजावादीको हिंस्रक आन्दोलनमा एक पत्रकारसहित २ जनाको मृत्यु भएको थियो। त्यस्तै सार्वजनिक सम्पत्ति,निजी सम्पत्ति र मिडिया हाउसहरूमा प्रदर्शनकारी तोडफोड र आगजनी गरेका थिए।"
सुनको मूल्यले फेरि बनायो ऐतिहासिक रेकर्ड,काठमाडौं : स्थानीय बजारमा सुनको मूल्यले एकपछि अर्को रेकर्ड कायम गर्दै आएको छ। आज एकैदिन ३ हजार ९०० रुपैयाँले बढेर फेरि नयाँ रेकर्ड कायम गरेको हो। नेपाल सुनचाँदी व्यवसायी महासंघका अनुसार आज ३ हजार ९०० रुपैयाँले बढेर एक तोलाको सुनको मूल्य १ लाख ८५ हजार पुगेको हो। अघिल्लो दिन बिहीबार एक तोला सुनको मूल्य १ लाख ८१ हजार ३०० रुपैयाँ कायम भएको थियो। सुनको मूल्य बढेसँगै चाँदीको भाउ पनि बढेको छ। आज एक तोला चाँदीको मूल्य १९ सय ५ रुपैयाँ पुगेको छ। बिहीबार प्रतितोला चाँदी १९ सय रुपैयाँमा कारोबार भएको थियो।
मोटो कमिसनमा मधेसका विकास योजना खरिदबिक्री,"जनकपुरधाम : कानुनतः मधेस प्रदेश सरकारबाट विनियोजित योजना कार्यान्वयनको चिठी सम्बन्धित स्थानीय तह वा सोझै वडा कार्यालयमा पुग्नुपर्छ। चिठी पुगेपछि खुला रूपमा भेला बोलाएर योजना कार्यान्वयनका लागि उपभोक्ता समिति गठन हुनुपर्ने हो। तर, विकास कार्यालयले पठाउनुपर्ने चिठी मधेस प्रदेशका भौतिक पूर्वाधार मन्त्रीले आफैं बुझ्ने र त्यहाँबाट प्रदेशसभा सदस्यलाई वितरण गरेका छन। यसो गर्दा योजनामा कमिसनको ठूलै लेनदेन भइरहेको सांसदहरूको आरोप छ। तर, पूर्वाधारमन्त्री सरोजकुमार यादव भने विकासे योजनामा सांसदहरू बिचौलिया बन्ने गरेको दाबी गरिरहेका छन्। कमिसनको खेल, कार्यकर्ता पोस्ने दाउ र विकास योजनालाई कमाई खाने भाँडो बनाएको मन्त्री र सांसदहरूबीच आरोप प्रत्यारोप चलेको छ। प्रदेशसभा बैठकमा यस विषयमा मन्त्री र सांसदहरूबीच चर्काचर्की नै पयो। प्रदेशको भौतिक पूर्वाधार तथा विकास मन्त्रालयको विकास बजेट १२ अर्ब ६८ करोड ९० लाख ११ हजार रुपैयाँ छ। जसमध्ये प्रदेशसभा सदस्यहरूका लागि उनीहरूको निर्वाचन क्षेत्रहरूमा डेढ करोडदेखि ५ करोडसम्मका योजना पारिएका थिए। त्यसका लागि २ अर्ब ९९ करोड ६२ लाख रुपैयाँ विनियोजन गरिएको थियो। तिनै योजनाहरूको खरिदबिक्री र कमिसनको खुलेआम लेनदेन भइरहेको विषयले मधेस प्रदेशमा तरंग ल्याएको छ। प्रदेश सरकारबाट सञ्चालित विकासका योजनाका चिठी मन्त्री र सदस्य आफैं बुझ्ने र आफू अनुकूल उपभोक्ता समिति गठन गरेपछि मात्रै स्थानीय तहमा दर्ता गराउने गरिएको आरोप छ। कमिसनको खेलका कारण यस्तो कार्य भइरहेको जानकारहरू बताउँछन्। दुई महिनादेखि भौतिक पूर्वाधारमन्त्री यादवले मन्त्रालयबाट योजना बिक्री गरेको आरोप प्रदेशसभा सांसदहरूको छ। मन्त्री यादवले भने प्रदेशसभा सांसदहरू नै योजनाका बिचौलिया बनेको दाबी गरेका छन्। आफैं योजना लिने, आफैँ चिठी बुझ्ने र उल्टै मन्त्रीले योजना बेच्यो भनेर बिना आधारको आरोप लगाउने यो सही होइन माननीयज्यूहरू, भौतिक पूर्वाधारमन्त्री यादवले सदनमा भनेका थिए, जनता ठग्ने काम नगर्नुस्। यहाँ त माननीयज्यूहरूले स्थानीय तहको सशर्त अनुदानमा समेत बार्गेनिङ गर्न थालेका छन्। तिनको सबै प्रमाण हामीसँग छ। मन्त्री यादवले थपे, माननीयज्यूहरूको गुनासो छ कि आफ्नो क्षेत्रको योजना आफूलाई दिइएन। त्यसो भए तपाईंहरूले बुझेका चिठीहरू कहाँबाट लग्नु भएको हो ? मन्त्री यादवले विकास योजना कार्यान्वयनका चिठी कुनकुन पार्टीका कुन कुन प्रदेशसभा सदस्यले बुझे भन्ने विवरण नै सभामा पेस गरे। विवरणअनुसार मुख्यमन्त्री सतिशकुमार सिंहले १ अर्ब १६ करोड रुपैयाँ बराबरका योजना लिएका छन्। त्यसैगरी कांग्रेस र लोसपा सत्ता गठबन्धनमा समावेश भएपछि योजनाको भागबन्डा गरियो। त्यस बेला १९ करोड रुपैयाँ बराबरका ४७ वटा योजना कांग्रेसलाई दिइएको मन्त्री यादवले सदनमा जानकारी गराए। पछि अरू थपेर कांग्रेसलाई ८९ वटा दिइएका थिए। अन्य दलका सांसदका लागि २१ करोडका योजना वितरण गरिएका थिए। त्यसैगरी प्रदेशसभा सांसदहरूले मन्त्रालयबाट योजनाको चिठीहरूसमेत बुझेर लगेको तथ्यांकमन्त्री यादवले सदनमा प्रस्तुत गरे। प्रदेशका १०७ जना सांसदहरूले भौतिक मन्त्रालयबाट १ हजार २ सय ३२ वटा योजनाको चिठी बुझेको मन्त्री यादवले दाबी गरे। जसमा एमालेका २५ जना सांसदले २४० वटा योजनाका चिठी बुझेका छन्। कांग्रेसका सांसदले २४८, जनमतका सांसदले १६३ वटा, माओवादी केन्द्रका सांसदले ६४ वटा, लोसपा नेपालका सांसदले ९४ वटा, जसपाका सांसदले १७४, नेकपा एसका सांसदले ५७ वटा, नागरिक उन्मुक्ति पार्टीका सांसदले ५ वटा, राप्रपाका सांसदले ४ वटा र नेसपाका सांसदले ४ वटा योजनाका चिठी बुझेका छन्। योजनाको चिठी बुझेरसमेत कतिपय सांसदहरूले हालसम्म कमिसनको कुरा नमिल्दा वा आफू अनुकूल उपभोक्ता समिति गठन नहुँदा वडा कार्यालयमा दर्ता नै गराएका छैनन्। त्यसैकारण चिठी बुझेको २ महिनाभन्दा बढी समय बितिसक्दा पनि कतिपय योजनाहरूको सम्झौता हुन सकेको छैन। योजनाको चिठी बुझेर पनि सम्झौता नगराउनेमा पर्साका शंकर चौधरी, जनार्दन सिंह क्षेत्री, सिंहासन सिंह कलवारसहितका प्रदेशसभा सांसदहरू छन्। सम्झौता नभएका योजनाहरूमा पर्साका १८ वटा, बारामा ३७ वटा, रौतहटमा ३१, सर्लाहीमा १४, महोत्तरीमा ११ वटा र सिरहामा ३६ वटा योजनाहरू छन्। योजनाको चिठी बुझेर पनि हालसम्म सम्झौता गर्न नलगाएका सांसदहरूलाई कारबाही गर्ने चेतावनी मन्त्री यादवले दिएका छन्। मन्त्रीले योजना बिक्री गयो भनेर आरोप लगाउने हाम्रा सांसदहरूले आफैंले बुझेका चिठीहरूको हालसम्म सम्झौतासमेत किन गर्नुभएको छैन ? त्यसको जवाफ दिनुपर्छ, मन्त्री यादवले भने, उहाँहरूले जवाफ नदिएको खण्डमा म कारवाहीको लागि अर्को चिठी काट्छु। प्रदेशसभा सांसदहरूले भने मन्त्री यादवले पूर्वाधार कार्यालयका पत्रहरू मन्त्रालयमा मगाएर मोटो कमिसनमा योजना बिक्री गरेको आरोप लगाइरहेका छन्। मन्त्रीज्यूले कर्मचारीहरूलाई दबाब दिएर पूर्वाधार कार्यालयहरूबाट योजनाका पत्रहरू मगाउनु भएको सबै प्रमाण हामीसँग छ। उहाँले बिचौलियामार्फत सबै योजनाहरू बिक्री गर्नुभएको छ। यस विषयको छिनोफानो गर्न संसदीय छानबिन समिति गठन गर्नुपर्दछ, माओवादी केन्द्रका संसदीय दलका नेता भरतप्रसाद साहले भने, सांसदहरूले योजना बेचेको त मलाई थाहा छैन तर, मन्त्रीज्यूले बेचेको प्रमाणहरू छन। प्रदेशसभा सदस्यहरूले नै योजनाको चिठी बुझेको, नियमविपरीत उपभोक्ता समिति बनाएर बजेट लिन खोजेकाले यस विषयमा अख्तियार दुरुपयोग अनुसन्धान आयोगलाई छानबिनको जिम्मा दिनुपर्ने अधिवक्ता दीपेन्द्र झाको भनाइ छ। यो राष्ट्रिय सरोकार र देशकै लागि गम्भीर विषय हो। मन्त्री र सरोकारवालाले कमिसन र पैसामा योजना बेचेको कुरा सामान्य होइन, झाले भने, यो संघीयताको विकृत रूप हो। म माननीय सभामुखलाई आग्रह गर्न चाहन्छु यो भिडियो क्लिपहरू एउटा प्रतिवेदनसहित अख्तियारमा पठाइ दिनुस्। कतिपय विषयहरू फौजदारी गम्भीर अपराधका विषयहरू छन्। त्यसैले त्यो भिडियो रिपोर्ट लिएर कि त अख्तियारले आफैं छानबिन गर्नुपर्छ कि त सभामुखले यसको छानबिनका लागि अघि बढ्नुपर्छ। प्रदेशसभा सभामुख रामचन्द्र मण्डलले सदनमा योजना बिक्री वितरणसम्बन्धी गम्भीर विषय उठेकाले संसदीय छानबिन समिति गठन हुने बताएका छन्। यी विषयमा निश्पक्ष छानबिन गर्न संसदीय छानबीन समिति गठन गर्न सबै दलका बीचमा सहमति भइसकेको छ र चाँडै सो समिति गठन भएर छानबिन गरी सत्यतथ्य पत्ता लगाएर सरकारलाई जानकारी गराउने छ, उनले भने। भौतिक पूर्वाधार मन्त्रालयको नयाँ बहुवर्षीय योजनाका लागि २ अर्ब २७ करोड रकम छट्ट्याइएको छ। पुरानो बहुवर्षीय योजनामा १ अर्ब २० करोड रकम छ। समपूरक अनुदानमा म्याचिङ फन्ड १५ करोड ५३ लाख, संघीय प्रादेशिक सडक पूर्वाधार कार्यक्रमअन्तर्गत ७० करोड, प्रादेशिक स्थानीय सडक पूर्वाधार कार्यक्रममा २२ करोड ५३ लाख रुपैयाँ छुट्ट्याइएको छ।"
डोमिनिकन रिपब्लिकमा नाइटक्लब दुर्घटना : धेरै सेलिब्रेटीसहित १८४ जनाको मृत्यु,"सान्टो डोमिङ्गो : डोमिनिकन रिपब्लिकको राजधानी सान्टो डोमिङ्गोमा रहेको एक नाइटक्लबको छत भत्किँदा मृत्यु हुनेको संख्या १८४ पुगेको छ। यस दुर्घटनामा यस देशका धेरै प्रमुख व्यक्तित्वहरूले ज्यान गुमाएका छन्। ४८ घण्टाभन्दा बढी समय बितिसक्दा पनि घटनास्थलमा उद्धार कार्य जारी छ। ७ अप्रिलको राति 'जेट सेट नाइटक्लब' को छत भत्किँदा यो दुर्घटना भएको हो। यस समयमा प्रसिद्ध गायक रबी पेरेज त्यहाँ प्रस्तुति दिइरहेका थिए। यस दुर्घटनासँग सम्बन्धित एउटा भिडियो सामाजिक सञ्जालमा भाइरल भइरहेको छ। यसमा परेजको प्रस्तुतिको क्रममा पहिले छतबाट धुलो खस्न थाल्यो र त्यसपछि अचानक पूरै छत भत्किएको देखिन्छ। यस दुर्घटनामा गायक पेरेजको पनि मृत्यु भयो। उनको शव शुक्रबार बिहान फेला परेको थियो। पेरेजसँग स्याक्सोफोन बजाउने लुइस सोलिसको पनि मृत्यु भएको जनाइएको छ। रिपोर्ट अनुसार अहिलेसम्म ५४ वटा शव पहिचान भइसकेको छ। यसमा मोन्टेक्रिस्टी प्रान्तकी गभर्नर नेल्सी क्रुजको नाम पनि समावेश छ। नेल्सी क्रुज सात पटक मेजर लिग बेसबल अलस्टार खेलाडी नेल्सन क्रुजकी बहिनी पनि हुन्। दुर्घटनापछि भग्नावशेषमा फसेको बेला नेल्सीले राष्ट्रपतिलाई फोन गरेर जानकारी गराइन्। पछि उनको अस्पतालमा मृत्यु भयो। यसबाहेक बेसबल स्टार अक्टाभियो डोटेलको पनि दुर्घटनामा मृत्यु भएको जनाइएको छ। डोटेलले न्यूयोर्क मेट्स र ह्युस्टन एस्ट्रोस जस्ता टोलीहरू विरुद्ध खेलेका थिए। दुर्घटनापछि उनलाई भग्नावशेषबाट जीवितै उद्धार गरिएको थियो। अस्पताल लैजाँदै गर्दा उनको मृत्यु भयो। उनीसँगै अर्का बेसबल खेलाडी टोनी एनरिक ब्लान्को काब्रेराको पनि मृत्यु भएको जनाइएको छ। यो पनि पढ्नुहोस् डोमिनिकनमा नाइटक्लबको छत भत्किँदा ९८ जनाको मृत्यु , १५० भन्दा बढी घाइते"
दुर्गा प्रसाईका अंगरक्षक दीपक खड्का पनि पक्राउ,काठमाडौं : दुर्गा प्रसाईसँगै उनका अंगरक्षक दीपक खड्का समेत पक्राउ परेका छन्। चैत्र १५ गते राजावादीको हिंसात्मक प्रदर्शनपछि प्रसाईसँगै खड्का पनि फरार भएका थिए। राजावादीले गरेको हिंसात्मक प्रदर्शनका कमाण्डर प्रसाईलाई भारतीय प्रहरीको सहयोगमा आसामबाट पक्राउ गरी नेपाल ल्याइएको छ। प्रसाईसँगै खड्का पनि भेटिएपछि प्रहरीले उनलाई समेत पक्राउ गरेको हो। दुवैजनालाई काठमाडौं ल्याएर राज्यविरुद्ध र संगठित अपराधसम्बन्धी कसूरमा अनुसन्धान गरिने प्रहरीले जनाएको छ। प्रसाईलाई भद्रपुर विमानस्थलबाट आजै काठमाडौं ल्याउने प्रहरीको तयारी छ। राजावादीको नाममा तीनकुनेमा हिंसा भड्काउन मुख्य भूमिका खेलेका मेडिकल व्यवसायी प्रसाईंले भारतीय प्रहरीसमक्ष आफूले आत्मसमर्पण गरेको दाबी गरेका छन्। प्रहरीको टोली प्रसाईंलाई खोज्न केही दिन अगाडि भारत गएको थियो। गत चैत १५ गते राजावादीको प्रदर्शनमा तीनकुने क्षेत्रमा हिंसा भड्काएको आरोप लागेपछि उनी फरार थिए।
"फैलिएको रेमिट्यान्स, खुम्चिएको लगानी","चालु आर्थिक वर्षको ८ महिनामै १० खर्ब ५१ अर्ब रुपैयाँभन्दा बढी रेमिट्यान्स भित्रिएर एउटा कीर्तिमानी कायम भएको छ। धेरै रेमिट्यान्स भित्रिने कुरा दुःखको हुँदै होइन, तर खास खुसीको कुरा पनि होइन। किनभने रेमिट्यान्सको टेको लागेको अर्थतन्त्र जतिबेला पनि गल्र्यामगुर्लम्म ढल्न सक्छ। अर्थतन्त्रको सबैभन्दा महŒवपूर्ण आधारै रेमिट्यान्स जस्तो भएको छ, तसर्थ यसको मात्रा बढ्नु आफैंमा ठूलो उपलब्धि मान्नुपर्ने अवस्थामा नेपाल छ। बढेको रेमिट्यान्सले नेपाल उत्पादनमुखी छैन भन्ने पनि देखाउँछ। अर्को सत्य के पनि छ भने आएको रेमिट्यान्सको अधिकतर हिस्सा खानपान अर्थात् उपभोग र उपयोगमा सकिन्छ। लगानीमा जाँदैन। उत्पादनमुखी हुन सकेको छैन। नेपालको जीवनस्तर केही हदसम्म उकास्न र शिक्षा र स्वास्थ्यको पहुँचमा वृद्धि गर्न रेमिट्यान्सले ठूलो योगदान गरेको छ। तर यो अल्पकालीन हो। दीर्घकालीन रूपमा नेपाल सशक्त बन्न भने आफ्नै उत्पादन र स्वदेशमै श्रमसीप उपयोग हुने अवस्था चाहिन्छ। रेमिट्यान्स आउनु र वृद्धि हुनु भनेको विदेशी मुद्रा सञ्चितिमा पनि योगदान पुग्नु हो। विदेशी मुद्रा सञ्चितिलगायतकै कारण नेपालको बाह्य अर्थतन्त्र बलियोजस्तै भएको छ। मुलुकको कुल विदेशी विनिमय सञ्चिति २४ खर्ब ९ अर्ब २५ करोड रुपैयाँ हाराहारीमा पुगेको छ । विडम्बनाको कुरा के भने यसबीचमा वैदेशिक लगानी (एफडीआई) मात्र ८ अर्ब ४९ करोडमा सीमित भएको छ। न स्वदेशीकै लगानी उत्पादनशील क्षेत्रमा बढेको छ, न विदेशीको प्रत्यक्ष लगानी वृद्धि भएको छ। यो चिन्ताजनक कुरा हो । राजनीतिक अस्थिरता, झन्झटिलो कानुनी प्रक्रिया हुनु, प्रशासनिक ढिलासुस्ती र पूर्वाधार अभावलगायत कारण स्वदेशी लगानीकर्ता नै निराश छन् भने विदेशी लगानीकर्ता आकर्षित हुने कुरै भएन। रेमिट्यान्स वृद्धि भएकै बेला आयात पनि बढेको छ। साढे ११ खर्ब रुपैयाँको आयात हुँदा निर्यात भने १ खर्ब ५८ अर्बमा सीमित छ । उत्पादन र निर्यातमा सुधार नआएसम्म मुलुकको अर्थतन्त्र उकासिन्न। रेमिट्यान्सको वृद्धिले तात्कालीक राहत दिएको भए पनि दीर्घकालीन अवस्था चुनौतीपूर्ण नै छ। सरकारले लगानीमैत्री वातावरण बनाएर स्वदेशमा धेरैभन्दा धेरै रोजगारी सिर्जना गर्न सक्दामात्रै रेमिट्यान्सको भर पर्नुपर्ने दिनको अन्त्य हुनेछ।"
"दुर्गा प्रसाईलाई झापा ल्याइयो, विमानस्थलबाट काठमाडौं पठाइँदै","झापा :राजावादीले गरेको हिंसात्मक प्रदर्शनका कमाण्डर दुर्गा प्रसाईंलाई झापा ल्याइएको छ। प्रहरीको विशेष टोलीले उनलाई काँकटभिट्टा नाकाहुँदै नेपाल ल्याएको हो। उनलाई भद्रपुर विमानस्थलबाट शुक्रबार बुद्ध एयरको जहाजबाट काठमाडौं पठाउने तयारी गरेको छ। प्रहरीले उनलाई अहिले जिल्ला प्रहरी कार्यालय झापामा राखेको छ। राजावादीको नाममा तीनकुनेमा हिंसा भड्काउन मुख्य भूमिका खेलेका मेडिकल व्यवसायी प्रसाईंले भारतीय प्रहरीसमक्ष आफूले आत्मसमर्पण गरेको दाबी गरेका छन्। उनले सामाजिक सञ्जालमार्फत आफू भारतको आसाम राज्यको प्रहरीसमक्ष आत्मसमर्पण गरेको दाबी गरेका हुन्। प्रहरीको टोली प्रसाईंलाई खोज्न केही दिन अगाडि भारत गएको थियो। गत चैत १५ गते राजावादीको प्रदर्शनमा तीनकुने क्षेत्रमा हिंसा भड्काएको आरोप लागेपछि उनी फरार थिए। सुरक्षाको ग्यारेन्टी पाएपछि उनले बिहीबार राती ९:१३ बजे सामाजिक सञ्जालमा आत्मसमर्पण गरेको उल्लेख गरेका हुन्। राजावादीको हिंसात्मक प्रदर्शनमा प्रसाईंले सुरक्षाकर्मीलाई कुल्चने गरी गाडी समेत कुदाएका थिए। राजावादीको हिंस्रक आन्दोलनमा एक पत्रकारसहित २ जनाको मृत्यु भएको थियो। त्यस्तै सार्वजनिक सम्पत्ति,निजी सम्पत्ति र मिडिया हाउसहरूमा प्रदर्शनकारी तोडफोड र आगजनी गरेका थिए।"
१५औं जीतपुरसिमरा गोल्डकप : उपाधिका लागि मछिन्द्र र हिमालयन शेर्पा भिड्दै,"सिमरा : १५औं जीतपुरसिमरा गोल्डकपको उपाधिका लागि आज (शुक्रबार) ए डिभिजनका दुई टोली मछिन्द्र फूटबल क्लब र हिमालयन शेर्पा क्लब भिड्दैछन्। बाराको सिमरा रंगशालामा राति ६ बजे दुई टोलीबीच फाइनल खेल शुरु हुनेछ। मछिन्द्र दोस्रो पटक जीतपुरसिमरा गोल्डकपको फाइनल खेल्दैछ भने शेर्पाले चौथो पटक फाइनल खेल्न लागेको हो। शेर्पाले एकपटक जीतपुरसिमरा गोल्डकपको उपाधि उचालिसकेको छ भने दुई पटक उपविजेता बनेको छ। दास्रो संस्करणको उपाधि जितेको शेर्पा १३औं र चौथो संस्करणमा शेर्पा उपविजेता भएको थियो। मछिन्द्र भने गत संस्करणको उपविजेता हो। मछिन्द्र गत वर्षको फाइनलमा नेपाल पुलिस क्लबसंग पराजित भएको थियो। पुलिससंग पराजित हुँदै उपविजेता बनेको मछिन्द्रले यसपटक पहिलो खेलमा पुलिसलाई पन्छाएर अन्तिम चारको यात्रा तय गरेको थियो। पुलिसलाई टाईब्रेकरमा ४३ ले पन्छाउँदै सेमिफाइनलको यात्रा तय गरेको मछिन्द्रले सेमिफाइनलमा हानामी बिएफसी भरतपुरलाई १० ले पराजित गरेको थियो। केपी ओली कप, इटहरी गोल्डकप र कपिलवस्तु तिलौराकोट गोल्डकपको उपाधि जितेको मच्छिन्द्र जीतपुरसिमरा गोल्डकपमा पनि विजेताको सूचिमा नाम लेखाउन चाहन्छ। मछिन्द्रका प्रशिक्षक सन्तोष न्यौपाने भने यो पटक उपाधि उचालेर नै घर फर्किने बताए। सिमरा रंगशालामा आयोजित प्रिम्याच कन्फ्रेन्समा न्यौपानेले यस वर्षको चौथो उपाधि जित्नेमा आफू विश्वस्त रहेको बताए। मछिन्द्रका कप्तान रेजिन सुब्बाले उच्च मनोबलका साथ मैदानमा उत्रने र उपाधि उचाल्ने बताए। यता शेर्पा भने दोश्रोपटक प्रतियोगिताको उपाधि उचाल्ने दाउमा हुनेछ। जीतपुरसिमरा गोल्डकप जितेमा शेर्पाका लागि यो वर्षको पहिलो उपाधि पनि हुनेछ। पहिलो खेलमा फ्रेण्ड्सलाई १० ले पराजित गरेको शेर्पाले सेमिफाइनल खेलमा आयोजकलाई २१ ले पन्छाउँदै फाइनलको यात्रा तय गरेको थियो। हिमालयन शेर्पाका प्रशिक्षक प्रज्वल प्रताप क्षेत्रीले आफूहरु बर्षको पहिलो उपाधि जित्ने लक्ष्य लिएर मैदानमा उत्रने बताएका छन्। क्षेत्रीले युवा खेलाडी सम्मिलित टोलीले जीतपुरसिमरा गोल्डकपको उपाधिसहित यो वर्षको अन्त्य गर्ने बताए। शेर्पाका कप्तान विश्वास श्रेष्ठ पनि उपाधि जित्नेमा ढुक्क देखिन्छन्। चैत २२ गतेदेखि सुरु भएको प्रतियोगिताको उपाधि विजेताले १० लाख र उपविजेताले पाँच लाख प्राप्त गर्नेछ। प्रतियोगिताको सर्वोत्कृष्ट खेलाडीले भिएक्सएल एजुकेशनको तर्फबाट एक थान स्कुटर प्राप्त गर्नेछन्। प्रतियोगिताको समापन समारोह पूर्वप्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल प्रचण्ड आउने कार्यक्रम रहेको आयोजक नव जनजागृति युवा क्लबका अध्यक्ष रामचन्द्र लामाले जानकारी दिए। जीतपुरसिमरा गोल्डकपको हालसम्मका उपाधि विजेता २०८० नेपाल पुलिस क्लब २०७९ चर्च व्वाईज युनाईटेड २०७८ न्युरोड टिम (एनआरटी) २०७७ संकटा क्लब २०७५ थ्रिस्टार क्लब २०७४ त्रिभूवन आर्मी २०७३ संकटा क्लब २०७२ विजय युथ क्लब, हेटौंडा २०७१ त्रिभुवन आर्मी क्लब २०७० नव जनजागृति युवा क्लब, सिमरा २०६९ मनाङ मस्र्याङदी क्लब २०६८ मनाङ मस्र्याङदी क्लब २०६७ हिमालयन शेर्पा क्लब २०६६ मजदुर सहिद स्मृति क्लब"
दिल्लीको अपराजित यात्रा कायमै,"काठमाडौं : इन्डियन प्रिमियर लिग (आइपीएल)मा दिल्ली क्यापिटल्स् (डिसी)ले रोयल च्यालेन्जर्स बैङ्गलोर(आरसीबी)लाई हराएको छ। दिल्लीले आरसीबीलाई ६ विकेटले हराएको हो। यो जितसँगै दिल्लीले आफ्नो अपराजित यात्रा कायमै राखेको छ। प्रतियोगितामा चार खेल खेलेको दिल्लीले चारै खेलमा जित निकालेको छ। घरेलु मैदान एम चिन्नस्वामी स्टेडियममा टस हारेर ब्याटिङको निम्तो पाएको आरसीबीले १६३ रन बनाएको थियो। आरसीबीले दिएको १६४ रनको लक्ष्य पछाएको दिल्लीले १७५ ओभरमा चार विकेट गुमाउँदै १६९ रन सहित लक्ष्य पूरा गर्यो। दिल्लीका लागि के एल राहुलले उत्कृष्ट पारी खेले । उनले ५३ बलमा ७ चौका र ६ छक्का सहित ९३ रनको अविजित पारी खेले। शीर्ष क्रमका तीन ब्याटरले दोहोरो अङ्कको रन जोड्न नसक्दा राहुलले उत्कृष्ट लयमा आउँदै पारी सम्हालेका हुन्। कप्तान अक्षर पटेलले १५ रन बनाउँदै क्याचआउट भए। त्रिशन स्टुब्सले ३८ रनको अविजित पारी खेले। उनले पाँचौं विकेटको लागि के एल राहुलसँग १११ रनको शतकीय साझेदारी गरेका थिए। आरसीबीका लागि बलिङतर्फ भुवनेश्वर कुमारले सर्वाधिक २ विकेट लिए। यश दयाल र सुयश शर्माले ११विकेट लिए। त्यसअघि, ब्याटिङ गरेको आरसीबीले निर्धारित २० ओभरमा सात विकेट गुमाउँदै १६३ रन बनाएको थियो। आरसीबीका लागि टिम डेविडले सर्वाधिक ३७ रनको अविजित पारी खेले। उनले २० बलमा २ चौका र ४ छक्का प्रहार गरेका हुन्। ओपनरद्वय फिल साल्टले ३७ र विराट कोहोलीले २२ रन बनाए।कप्तान रजत पार्टीदारले २५ रन बनाए भने कुर्नाल पाण्ड्याले १८ रन बनाए। त्यसबाहेक अन्य कुनै पनि ब्याटरले दोहोरो अङ्कमा रन जोड्न सकेनन्। दिल्लीका लागि बलिङतर्फ विपराज निगम र कुलदीप यादवले समान २२ विकेट लिए। मुकेश कुमार र मोहित शर्माले ११ विकेट लिए। दिल्लीले हालसम्म ४ खेल खेल्दा शतप्रतिशत जितसहित ८ अङ्क जोडेको छ। आरसीबीको भने यो दोस्रो हार हो। पाँच खेल खेलेको आरसीबीले ३ जित र २ हारसहित ६ अंक जोडेको छ।"
चीनका सामानमा १२५ होइन १४५ कर लगाइएको हो : अमेरिका,वासिङटन डिसी : अमेरिकाले चीनमाथिको भन्सार १२५ प्रतिशत नभएर १४५ प्रतिशत भएको स्पस्ट परेको छ। ह्वाइट हाउसले अमेरिका आउने चिनियाँ सामानहरूमा लगाइएको भन्सार १४५ प्रतिशत रहेको बताएको छ। बुधबार अमेरिकी राष्ट्रपति डोनाल्ड ट्रम्पले कर १२५ प्रतिशतसम्म बढाउने बताएका थिए। त्यसपछि सञ्चारमाध्यमहरुमा अमेरिकाले चीनमाथि १२५ कर लगाएको समाचारहरु आएका थिए। सो करमा पहिला नै लागू भएको २० प्रतिशत समावेश नभएको जनाइएको छ। अमेरिकी प्रशासनले पहिले उद्धृत गरिएको तथ्याङ्कमा पहिले नै लागू भएको २० प्रतिशत भन्सार समावेश नभएको पुष्टी गरेको छ। यसलाई थप गर्दा कुल शुल्क १४५ प्रतिशत हुनेछ। यसअघि चीनले अमेरिकी सामानमा ८४ प्रतिशत कर लगाउने घोषणा गरेको थियो। बुधबार ट्रम्पले आफ्नो व्यापक ट्यारिफ योजनालाई परिमार्जन गर्दै चीनबाहेक सबै देशहरूमा ९० दिनको लागि ट्यारिफ स्थगित गरेका थिए। तर सो अवधिमा सबै देशहरूमा दस प्रतिशतको आधारभूत शुल्क लागू रहने जनाएका थिए। चीनका सामानमा १४५ कर लगाउनुको अर्थ चीनमा बनेको १०० डलरको सामान अमेरिकामा पुग्दा २४५ डलर पर्ने हुन्छ। अमेरिकामा चिनियाँ सामान महँगो हुँदै गएकाले यसको बिक्री घट्नेछ। चीनले पनि अमेरिकामाथि ८४ को प्रतिशोधात्मक कर लगाएको छ।
मिर्गौला कसरी जोगाउने ?,"स्वस्थ खाना खाऔं। सक्रिय जीवनशैली अपनाऔं। वजन सन्तुलित राखौं। मधुमेह, रक्तचाप मापन गरौं। मिर्गौलासम्बन्धी रोगको जाँच गरौं। धूमपान एवं सुर्तीजन्य पदार्थको सेवन नगरौं। चिकित्सकको सल्लाह पालन गरौं।"
