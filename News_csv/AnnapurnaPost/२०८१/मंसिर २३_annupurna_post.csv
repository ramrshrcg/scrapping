शीर्षक,विवरण
भर्जिनियामा किड्स इनडोर सकर,"भर्जिनिया (अमेरिका) : अमेरिकाको भर्जिनियामा बसोबास गर्ने बालबालिकाहरूको सिप क्षमता बढाउन आयोजित किड्स इनडोर सकर भव्य रूपमा सकिएको छ। भर्जिनियाको डिएमभी युथ एकेडेमीले किड्स इनडोर सकर २०२४ आयोजना गरेको हो। यो सकरमा ५ वर्षदेखि १६ वर्षसम्मका बालबालिकाहरूले सहभागिता जनाएका थिए। सकरमा सहभागी बालबालिकाले आफ्ना शैक्षिक अनुभव र कलाहरू एकअर्कालाई प्रस्तुत गरेका थिए। कार्यक्रमले बालबालिकाहरूलाई खेलकुदमा सक्रिय पार्ने, फुटबलका आधारभूत सीप सिकाउने र आत्मविश्वास बढाउने अवसर प्रदान गर्यो। केटा र केटी दुवैलाई समान अवसर दिइएको यस कार्यक्रममा सबै सहभागी बालबालिकाहरूले रमाइलो वातावरणमा खेलकुदमा आफूलाई व्यक्त गर्न सके।"
संघीय निजामती सेवा ऐनबारे दफावार छलफल सुरु,"काठमाडौं : संघीय निजामती सेवाको गठन, सञ्चालन र सेवाका शर्त सम्बन्धमा व्यवस्था गर्न बनेको संघीय निजामती सेवा ऐन बारे राज्य व्यवस्था तथा सुशासन समितिले दफावार छलफल सुरु गरेको छ। संघीय मामिला तथा सामान्य प्रशासनमन्त्री राजकुमार गुप्ताको विशेष पहलमा आज आइतबारदेखि सो विधेयकउपर छलफल प्रारम्भ गरिएको हो। विधेयकउपर आज संशोधन प्रस्तावकर्ता सांसदहरूसँग छलफल गरिएको समितिका सभापति रामहरि खतिवडाले बताए। बैठकमा मन्त्री गुप्ताले विधेयकको आवश्यकता र औचित्यबारे जानकारी गराउनुहुँदै विधेयकको मस्यौदामा व्यवस्था गरिएको केही नयाँ प्रावधान र विशेषताहरूबारे बताए। संवैधानिक व्यवस्था बमोजिम संघ, प्रदेश र स्थानीय तहको समग्र कर्मचारी प्रशासन र व्यवस्थापन गर्न तथा विद्यमान निजामती सेवाको गठन, सञ्चालन र सेवाको शर्तसम्बन्धी मौजुदा व्यवस्थालाई संघीय शासन प्रणालीअनुरूप रूपान्तरण गर्न आवश्यक रहेको मन्त्री गुप्ताको भनाइ छ। मन्त्री गुप्ताले संघीय निजामती सेवालाई राष्ट्र हित र संघीय लोकतान्त्रिक गणतन्त्रप्रति प्रतिबद्व, राजनीतिक रूपमा तटस्थ, पेसागत रूपमा सक्षम, सुदृढ, सेवामूलक, उत्तरदायी र व्यावसायिक बनाउँदै सुशासनमुखी संयन्त्रको रूपमा विकास गर्नेगरी ऐनको मस्यौदा तयार पारिएको जानकारी समितिलाई दिए। उनका अनुसार विधेयकको मस्यौदा तयार गर्ने क्रममा पूर्वसामान्य प्रशासन मन्त्रीहरू, पूर्वसचिवहरू, संवैधानिक निकायका पदाधिकारीहरू, विज्ञ, ट्रेड यूनियनलगायत विभिन्न सरोकारवालाहरूसँग विभिन्न चरणमा छलफल गरी राय सुझाव लिनाका साथै सरोकारवाला पक्षहरूसँग विभिन्न चरणमा छलफल समेत गरिएको थियो।"
निरन्तर समाजवाद निर्माणको अभियानमा अघि बढेको छुः प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले आफू निरन्तर समाजवाद निर्माणको अभियानमा अघि बढेको बताएका छन्। समाजसेवी एवं भीमोदय बहुमुखी क्याम्पस आरुघाट गोरखाका व्यवस्थापन समिति अध्यक्ष गणेशकुमार श्रेष्ठद्वारा लिखित पुस्तालाई पूर्खाको नासो पुस्तक लोकार्पण गर्दै उनले सुशासन, सामाजिक न्याय र समृद्धिको बाटोहुँदै समाजवाद निर्माणको अभियानमा लागिरहेको बताए। मैले अहिलेसम्म तीनपटक सरकारको नेतृत्व अवसर पाएँ, हरेकपटक नवीनताको सुरुवात गरेको छु, अध्यक्ष प्रचण्डले भने, पहिलो कार्यकालमा पहाडी क्षेत्रमै सुविधा पुर्याएर बसाइँसराई रोक्ने उद्देश्यसहित मध्यपहाडी लोकमार्गको सुरुवात र गरिबको कृषि ऋण मिनाह, दोस्रो कार्यकालमा संविधानको कार्यान्वयन र लोडसेडिङमुक्त नेपालको नेतृत्व मेरा महत्वपूर्ण प्रयास थिए। उनले तेस्रो कार्यकाल उपलब्धिका हिसाबले निकै महत्वपूर्ण रहेको उल्लेख गर्दै यसले जनतालाई नयाँ आशा जागृत गर्ने ढोकासमेत खोलेको बताए। अब आफू सुशासन, सामाजिक न्याय र समृद्धिको यही एजेण्डामार्फत समाजवाद निर्माणको अभियानमा अघि बढ्ने उल्लेख गर्दै उनले सहयोगका लागि सबैलाई आग्रह पनि गरेका छन्।"
हुन्डाइको सबै नयाँ सान्टा एफईलाई २०२५ कार वाउ अवार्डसक ताज,"हुन्डाइको सबै नयाँ सान्टा एफईले २०२५ कार वाउ अवार्डसमा वर्षको उत्कृष्ट कारको ताज पाएको छ। एसयुभीका लागि थप मान्यता थियो किनभने यसले अनलाइन मार्केटप्लेसको पारिवारिक मूल्य पुरस्कार पनि संकलन गर्यो। जबकी हुन्डाई  ५ एनको सफलताको अद्भूत दौड जारी रहेको कम्पनीले जनाएको छ। यसलाई कार वाउ को टेक ट्रेलब्लाजरका रूपमा स्वागत गरिएको थियो। हुन्डाईको सम्पूर्ण उत्पादन दायराको समग्र गुणस्तर र गहिराइलाई अझ झल्काइएको थियो। यसलाई वर्षको ब्रान्ड नाम दिइएको थियो। वाउको पुरस्कारहरू यसको सम्पादकीय टोलीद्वारा तय गरिन्छ जसले सयौंबाट आफ्नो शीर्ष छनोटहरू छान्छन्। निर्णायकहरूको लागि मार्ग अग्रणी हुन्डाई लाइनअप, सबैनयाँ सान्टा एफईको पछिल्लो आगमन थियो।"
लुम्बिनीमा भारतनेपाल सांस्कृतिक महोत्सवको दोस्रो संस्करण आयोजना,"काठमाडौं : नेपालस्थित भारतीय राजदूतावासले लुम्बिनीमा भारतनेपाल सांस्कृतिक महोत्सवको दोस्रो संस्करण आयोजना गरेको छ। राजदूतावासले लुम्बिनी विकास कोष र लुम्बिनी बौद्ध विश्वविद्यालयसँगको सहकार्यमा आज महोत्सव आयोजना गरेको हो। लुम्बिनी प्रदेशका प्रदेश प्रमुख कृष्णबहादुर घर्तीमगर, लुम्बिनी प्रदेशका उद्योग, पर्यटन तथा यातायात व्यवस्था मन्त्री प्रचण्ड विक्रम न्यौपाने, लुम्बिनी प्रदेशका सामाजिक विकास मन्त्री जन्मजय तिमिल्सिना,लुम्बिनी विकास कोषका उपाध्यक्ष डाल्हारक्याल लामा र काठमाडौंस्थित भारतीय राजदूतावासका नियोग उपप्रमुख प्रसन्न श्रीवास्तवले संयुक्त रुपमा उद्घाटन गरेका थिए। बौद्ध धर्ममा विशेष केन्द्रित हुँदै भारत र नेपालको समृद्ध सांस्कृतिक सम्पदा र परम्परालाई मनाएको छ। साँझमा भारत र नेपालका कलाकारहरुको प्रस्तुति सहितको एक सांस्कृतिक कार्यक्रम प्रस्तुत गरिएको थियो। कार्यक्रमको मुख्य आकर्षण शिखा शर्माको नेतृत्वमा भारतबाट आएको आठ सदस्यीय समूहको बौद्ध धर्मको विषयमा आधारित कथक नृत्यको प्रस्तुति थियो। यो प्रस्तुतिलाई नयाँ दिल्लीस्थित भारतीय सांस्कृतिक सम्बन्ध परिषद् (आईसीसीआर)ले सहयोग गरेको थियो। सोही कार्यक्रममा स्वजन रघुवंशी र उनको समूहले परम्परागत नेपाली नृत्य पनि प्रस्तुत गरेका थिए। महोत्सवको एक हिस्साका रूपमा आज बिहान लुम्बिनी बौद्ध विश्वविद्यालयमा भारत र नेपालको बौद्ध सांस्कृतिक सम्पदा विषयक शैक्षिक गोष्ठी आयोजना गरियो। गोष्ठीमा भारत र नेपालका प्रख्यात बौद्ध विद्वानहरू सहभागी थिए। उनीहरूले दुवै देशका बौद्ध सम्पदाको सांस्कृतिक र ऐतिहासिक महत्त्वका बारेमा आफ्नो बहुमूल्य अन्तर्दृष्टि साझा गरे। सोही बिहान कथक नृत्यांगना शिखा शर्मा र उनको नृत्य समूहले कथक नृत्यकला बारे जानकारी गराउँदै रुपन्देहीको रोहिणी३ स्थित रामनरेश यादव आदर्श नमूना माध्यमिक विद्यालयका विद्यार्थीहरूसँग कुराकानी गर्यो। विद्यालयको भवन भारत सरकारको आर्थिक सहयोगमा उच्च प्रभाव सामुदायिक विकास परियोजनाको रूपमा निर्माण गरिएको हो। यस अन्तरक्रियाले भारतीय शास्त्रीय नृत्यको समृद्ध सम्पदालाई प्रवर्द्धन गर्नुका साथै विद्यालयका युवा विद्यार्थीहरूमाझ भारतीय कलाका विविध प्रकारमा गहिरो अभिरुचि राख्न प्रेरित गरेको दूतावासले उल्लेख गरेको छ। महोत्सवको हिस्साको रूपमा भारतबाट आएका कथक नृत्य समूहले काठमाडौं र पोखरामा पनि आफ्नो प्रस्तुति प्रस्तुत गर्नेछ। जनताजनता बीचको सम्बन्धलाई अझ प्रगाढ बनाउँदै र हाम्रो सांस्कृतिक सम्पदालाई मनाउँदै यस सांस्कृतिक महोत्सवले भारत र नेपाल बीचको सदियौं पुरानो, विशिष्ट र घनिष्ट सम्बन्धलाई सुदृढ गर्ने लक्ष्य राखेको छ। कार्यक्रमले दुई देश बीचको बलियो सांस्कृतिक र ऐतिहासिक सम्बन्धलाई जोड दिएको छ।"
सोमबार देशका यी स्थानमा हुने छ वर्षा,"काठमाडौं : सोमबाार सुदूरपश्चिम प्रदेश र कर्णाली प्रदेश लगायत बाँकी प्रदेशका पहाडी भूभागमा साधारणतयादेखि पूर्णतया बदली रही बाँकी भूभागमा आंशिकदेखि साधारणतया बदली रहने छ। मौसम पूर्वानुमान महाशाखाका अनुसार सुदूरपश्चिम प्रदेश, कर्णाली प्रदेश र लुम्बिनी प्रदेशका केही स्थानहरुमा हल्कादेखि मध्यम वर्षा, गण्डकी प्रदेश र बागमती प्रदेशका थोरै स्थानहरु तथा कोशी प्रदेशको पहाडी भूभागका एकदुई स्थानमा हल्का वर्षाको सम्भावना रहेको छ। सुदूरपश्चिम प्रदेश र कर्णाली प्रदेशका उच्च पहाडी तथा हिमाली भूभागका धेरै स्थानहरूमा तथा गण्डकी प्रदेश, बागमती प्रदेश र कोशी प्रदेशका उच्च पहाडी तथा हिमाली भूभागका थोरै स्थानहरूमा हल्कादेखि मध्यम हिमपात हुने सम्भावना रहेको महाशाखाले जनाएको छ। सोमबार राति कर्णाली प्रदेश लगायत सुदूरपश्चिम प्रदेश,गण्डकी प्रदेश, बागमती प्रदेश र कोशी प्रदेशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहेको छ। कर्णाली प्रदेश लगायत देशका पहाडी भूभागका थोरै स्थानहरु हल्का वर्षाको सम्भावना रहेको छ। सुदूरपश्चिम प्रदेश, कर्णाली प्रदेश र गण्डकी प्रदेशका उच्च पहाडी तथा हिमाली भूभागका केही स्थानहरूमा तथा बागमती प्रदेश र कोशी प्रदेशका उच्च पहाडी तथा हिमाली भूभागका एक दुई स्थानमा हल्का हिमपात हुने सम्भावना रहेको महाशाखाले जनाएको छ।"
पर्यटकीय हब बन्दै मुस्ताङको मार्फा,"जोमसोम : मुस्ताङको मार्फाले पर्यटकीय हबका रूपमा अघि बढाउन महत्त्वपूर्ण योगदान दिइरहेको छ। २०३० को दशकमा मुस्ताङमा स्याउखेती गर्ने प्रणालीको विकास भयो। जुन सुरुवात मार्फाबाटै भयो। सरकारले मुस्ताङका किसानलाई शीतोष्ण हावापानीमा उत्पादन हुने फलफूल तथा ताजा तरकारी खेती गर्ने तरिका सिकाउन त्यही मार्फामा बागबानी शीतोष्ण कृषि स्थापना भयो। त्यसको जगबाट मार्फाले सुरु गरेको स्याउ खेतीले मुस्ताङको पाँचवटै तह ढाकियो। तर, मार्फा स्याउ खेतीमा मात्रै सीमित रहेन। मार्फाले पर्यटन विकासको सम्भावनाको ढोका खोल्न विभिन्न माध्यमको सुरु गर्यो। जसले मार्फा स्याउको राजधानीले मार्फा होइन, जोमसोमपछिको दोस्रो पर्यटकीय राजधानी बन्दै जान थालेको छ। मार्फाले कृषि र पर्यटनलाई एकसाथै अघि बढाइरहेको पाइन्छ। राष्ट्रिय गौरवको सडक (बेनीजोमसोमकोरला) सडक मार्ग विस्तारले मार्फा गाउँ ओझेलमा पर्छ कि भन्ने चिन्तामा रहेका त्यहाँका कृषि र पर्यटन व्यवसायीलाई सडक विकासले कुनै असर पारेन। मार्फा कृषि र पर्यटन दुवैमा अब्बल सावित भइरहेको छ। मुक्तिनाथ दर्शन र उपल्लो मुस्ताङ भ्रमण गरी फर्किएका आन्तरिक तथा बाह्य पर्यटकले मार्फा गाउँभित्र रम्न छुटाउँदैन। मार्फामा धार्मिक तथा सांस्कृतिक सम्पदा अवस्थित रहेकै कारण मार्फा पर्यटकका लागि छुटाउनै नहुने पर्यटक गन्तव्य बनेको हो। सडकमार्ग हुँदा पैदल हिँडेर यात्रा गर्ने पर्यटक मार्फाको साँघुरो गल्ली हुँदै गन्तव्य छिचोल्नु पर्थ्यो। २०६० को दशकअघि नेपाली सेनाले गाउँको स्याउ बगैंचाभित्रबाट सडक खन्दा मार्फाली समुदायले व्यापक विरोध जनाए, अवरोध सिर्जना गरे। किनकी सडकले गाउँ ओझेलमा पर्छ र आफूहरूको रोजीरोटी खाने पेसामा धक्का पुग्छ भन्नेमा भयभीत थिए। तैपनि सेनाले मार्फाको अवरोध छिचोल्दै सडक खनेर छोड्यो। अहिले त्यही सडक ट्रयाकमा राष्ट्रिय गौरवको चिल्लो कालोपत्रे सडक विस्तार भइसकेको छ। सडकले मार्फा गाउँ नै विस्थापित हुन्छ भन्ने ठानेका मार्फाले उनीहरूले त्यसबेला कल्पना गरेको भन्दा भिन्न सावित भएको छ। सडक स्तरोन्नतिले उनीहरूको पर्यटन व्यवसायमा झनै अकल्पनीय रूपमा वृद्धि गरिदियो। मुस्ताङ घुम्ने अधिकांश पर्यटकले मार्फा गाउँ नपसी सुखै पाउँदैनन्। मुस्ताङको मार्फा गाउँको मुख्य चिनारी हो। त्यहाँका साँघुरो गल्ली र एकआपसमा जोडिएका ढुंगा र माटोले बनेका परम्परागत सांस्कृतिक घरको भौतिक संरचना। जसले मुस्ताङ भित्रिएका पर्यटकलाई मार्फा तान्न केन्द्रित गरिएको छ। बेनीजोमसोम सडकमार्ग नजिकै करिब दुई सय मिटर पर मुस्ताङको ऐतिहासिक मार्फा बस्ती छ, जहाँ सयभन्दा बढी गुचमुच्च एकआपसमा जोडिएका घरहरू छन्। बेनीबाट उकालो उक्लिएर ६५ किलोमिटर यात्रा तय गरेपछि मुस्ताङको घरपझोङ२ मार्फा आइपुग्छ। मार्फाको दक्षिण गल्लीको मुहानबाट उत्तरतर्फ करिब ५ सय मिटर लामो साँघुरो गल्ली छ। गल्लीभित्रको दायाँबायाँ ठिङ्ग उभिएका ऐतिहासिक पुराना घरहरू छन्। त्यहाँको मुख्य गल्लीबाट गाउँभित्र पस्ने आधा दर्जन शाखा गल्ली पनि छन्। मार्फा गाउँभित्रको गल्ली र आसपासमा भूमिगत विद्युतीय लाइन विस्तार भइसकेको छ। २०७६ सालमा घरपझोङ गाउँपालिकाले मार्फाको गाउँभित्र विद्युतीय जोखिम न्यूनीकरण तथा मार्फा गाउँको सौन्दर्यलाई जोगाउन विद्युतीय तार भूमिगत गरेको थियो। गल्लीभित्रका सबै घरहरूमा दायाँबायाँ बौद्ध धर्मसम्बन्धी लेखिएका लङ्ता झुन्ड्याइएका छन्। पर्यटक आगमन बढेसँगै पछिल्लो समयमा मार्फा गाउँलाई बेहुली झै सिँगार्न थालिएको छ। मुस्ताङको मार्फामा स्वदेशी तथा विदेशीसमेत गरी दुई दर्जन बढी चलचित्र र म्युजिक भिडियो छायांकन भएर प्रदर्शन भइसकेका छन्। यिनै चलचित्रहरूको छायांकनले पनि मुस्ताङको मार्फा गाउँको चर्चा चुलिएको हो। मार्फाको साँघुरो गल्लीमा पर्यटकीय गुल्जारले काठमाडौंका झल्को दिने गरेको घरपझोङ गाउँपालिकाका अध्यक्ष मोहनसिंह लालचन बताउँछन्। मुस्ताङ भित्रिएका शतप्रतिशत पर्यटकले मार्फाको पुरानो गाउँ चहार्ने गरेको अध्यक्ष लालचनको भनाइ छ। बेलुकी साँझ परेपछि मार्फा गल्लीभित्रमा पर्यटकहरू रमाइरहेका हुन्छन्, साँघुरो गल्लीमा फोटो खिच्ने र टिकटक बनाउनेको ताँती हुन्छ, अध्यक्ष लालचनले सुनाए, मार्फा गाउँ त ठमेल जस्तै भइसक्यो, विदेशी र नेपाली पर्यटक यहाँ आएपछि बेग्लै फरक अनुभूति लिएर फर्किन्छन्। मार्फाको मूल गल्लीभित्र अरू दुई शाखा भित्री गल्लीहरू अहिले पर्यटकका लागि निकै चर्चित छ। मार्फामा जेरी गल्ली र कबड्डी गल्ली नामका अलगअलग गल्ली छन्। यी गल्लीका नाममा चलचित्रको नामबाट नामकरण गरिएको हो। मार्फा गल्लीभित्र एक दर्जन बढी पर्यटक लक्षित होटल छन्। मुख्य राजमार्ग सडक आसपास पनि नयाँ होटलहरू थपिँदै छन्। मार्फामा तिब्बतीयन शरणार्थी नागरिकले समथिंक र तिब्बतीयन र थकाली पोशाकहरू भाडामा प्रयोग गर्न पाउने व्यवस्था गरेका छन्। त्यहाँको मौलिक पोशाक पहिरिएर फोटो खिच्ने र टिकटक बनाउने सेवाग्राहीको क्रेजले त्यहाँको वैकल्पिक आम्दानीमा थप टेवा पुर्याएको छ। घरपझोङ गाउँपालिकाका अध्यक्ष मोहनसिंह लालचनले आफूले प्राप्त गर्ने सरकारी तलब भत्तालाई सामाजिक कार्यमा लगानी गर्ने क्रममा मार्फा गल्लीभित्रको बस्ती सडक बत्ती जडान गरी झलमल्ल पारेका छन्। पर्यटकीय यामको साँझको समयमा मार्फा गाउँको सौन्दर्यताले त्यहाँ पुग्ने पर्यटक मोहित हुने गरेको अध्यक्ष लालचनको भनाइ छ। मार्फा गाउँको भित्री बजारमा पुराना ढुंगा र माटोले निर्मित परम्परागत घरहरू, त्यस्ता घरहरूको छतमाथि लस्करै दाउरा पाँजिएको सांस्कृतिक जीवन्त मौलिकता देख्न पाइन्छ। मार्फा गाउँमा ऐतिहासिक र पुरानो मार्फा सम्तेलिङ गुम्बा अवस्थित छ। मार्फामा जापाजिन जैन भिक्षु इकाइ कावागुची बसेको दुईतले घर छ। कावागुची भारत हुँदै त्यससमय नेपाल पसेका थिए। बौद्ध धर्म प्रचार र तिब्बती बौद्ध शुत्रको ज्ञान प्राप्त गर्ने सिलसिलामा कावागुची त्यस समय मुस्ताङ आएका थिए। उनी सन् १९०० ताका मुस्ताङ आएका थिए। यसैका कारणले पनि कावागुची बसेको घर विभिन्न खोज अनुसन्धान र अवलोकनका लागि चर्चित छ। मार्फामा कृषि खोज अनुसन्धान तथा अवलोकनका लागि शीतोष्ण बागवानी विकास केन्द्र महत्त्वपूर्ण पर्यटक गन्तव्य बनेको छ। लटरम्म राताम्मे स्याउ बगैंचा मार्फाको अर्को आकर्षण हो। मुस्ताङको घरपझोङ गाउँपालिकाले गत वर्ष मार्फामा एप्पल पार्कसमेत निर्माण गरिसकेको छ। गाउँपालिकाकै पहलमा मार्फाको सुरुवाती र अन्तिम गल्लीमा मार्फा प्रवेशद्वारसमेत निर्माण गरेको छ। मुख्य राजमार्ग सडकमा भने पछिल्लो समय संस्कृति मासिने गरी आरसीसी पक्की होटलहरू बनिरहेका छन्।"
एभरेस्ट बेसक्याम्प अवलोकन गरेर स्वदेश फर्किए धवन,"काठमाडौं : नेपाल प्रिमियर लिग (एनपीएल) खेल्न नेपाल आएका भारतीय चर्चित क्रिकेटर शिखर धवनले एभरेष्ट बेसक्याम्पको अवलोकन गरेका छन्। उनीसहित कर्णाली याक्सका सहमालिक गृहेन्द्र घिमिरे सहितको टोलीले आइतबार एभरेष्ट बेसक्याम्पको अवलोकन गरेका हुन्। उनीहरूले ३४ घन्टा एभरेष्ट बेसक्याम्पमा बिताएका थिए। बेसक्याम्पको अवलोकनपछि शिखर आइतबार साँझ एयर इन्डियाको जहाजमार्फत स्वदेश फर्किएका छन्। यसअघि उनले एनपीएलका क्रममा पशुपतिनाथ दर्शन गरेका थिए। शिखरले आउँदो मार्चमा नेपाल भ्रमणमा आउने चाहना व्यक्त गरेका छन्। कर्णालीबाट ४ खेल खेलेका शिखरले एक अर्धशतकसहित १३६ रन बनाए। भारत फर्किएका उनले नेपालमा एनपीएल खेल्दा राम्रो अनुभव भएको बताए। राम्रो अनुभव भयो। नेपालका खेलाडीलाई केही सिकाउने र मैले पनि केही मौका पाँए, उनले भने।"
हुन्डाई नेपालले ल्यायो डिसेम्बर डिलाइट,"काठमाडौं : नेपालमा हुन्डाई गाडीका आधिकारिक वितरक लक्ष्मी इन्टरकन्टिनेन्टलले डिसेम्बर ९ देखि डिसेम्बर डिलाइट अभियान सुरु गर्ने भएको छ। डिसेम्बर १५ सम्म चल्ने यो अभियानमा ग्राहकहरुले विभिन्न आकर्षक छुट तथा विशेष लाभहरुको फाइदा लिन सक्नेछन्। डिसेम्बर डिलाइट अन्तर्गत, ग्राहकहरुले रु ६ लाखसम्मको छुट, रु ५ लाखसम्मको एक्स्चेज बोनस र एक वर्षको बिमा सेवा प्राप्त गर्न सक्नेछन्। त्यस्तै यस अभियानमा जेरो कस्ट वनरसिप प्लान रहेको छ। जसमा ग्राहकहरुले आफूलाई मनपर्ने गाडी सजिलै खरिद गर्न सक्नेछन्। साथै ३ वर्षको नि:शुल्क चेकअप, गाडी मर्मत सामाग्रीहरु तथा विभिन्न वास कुपन र ३ वर्षको सर्भिसिङ प्याकेजको पनि लाभ लिन सकिनेछ। हुन्डाई नेपालले ग्राहकहरुको अनुभवलाई सधैँझैं विश्वसनीय र रमाइलो बनाउनका लागि यो अभियानको आयोजना गरेको हो। देशभरका सोरुमहरुमा उपस्थित भई यस अभियानको फाइदा उठाउन सबै ग्राहकहरुलाई अनुरोध र प्रोत्साहित गर्दछ। यही शनिबार योमरी पुन्ही र उधौली पर्वको अवसरमा नक्साल, भक्तपुर, र थापाथली सोरुमहरुमा पर्व विशेष कार्यक्रमहरूको पनि आयोजना हुँदै छ।"
सुनको सिक्री लुटपाट गर्ने दुई जना पक्राउ,काठमाडौं : सुनको सिक्री लुटपाटमा संलग्न रहेको अभियोगमा २ जनालाई प्रहरीले पक्राउ गरेको छ। पक्राउ पर्नेहरूमा धादिङको धुनिवेशी नगरपालिका२ घर भई काठमाडौंको नागार्जुन नगरपालिका४ शरणपुर बस्ने ४२ वर्षीय गोरे तामाङ र काठमाडौं महानगरपालिका१५ बिजेश्वरी बस्ने ३९ वर्षीय वावु भन्ने कृष्ण प्रसाद श्रेष्ठ रहेका छन्। काठमाडौंको नागार्जुन नगरपालिका६ टोखेल बस्ने ७२ वर्षीया वृद्धाले घाँटीमा लगाएको करिब २ तोला सुनको सिक्री बा ९६ प ५७१७ नम्बरको मोटरसाइकलमा आएका अपरचित व्यक्तिहरूले बिहीबार दिउँसो लुटपाट गरी फरार भएको भन्ने खबर प्राप्त हुनासाथ प्रहरी वृत्त स्वयम्भूबाट खटिएको प्रहरीले घटनामा संलग्न उनीहरूलाई पक्राउ गरेको हो। साथै प्रहरीले उनीहरूको साथबाट २ तोलाको सुनको सिक्री र १ थान मोटरसाइकल समेत बरामद गरेको छ। यस सम्बन्धमा प्रहरीले आवश्यक अनुसन्धान गरिरहेको छ।
रसुवागढी नाकाबाट सुनसहित एकजना पक्राउ,"काठमाडौं : रसुवागढी नाकाबाट सुनसहित एकजना पक्राउ परेका छन्। पक्राउ पर्नेमा रसुवाको गोसाइँकुण्ड गाउँपालिका१ थुमनका ४१ वर्षीय मिङमार छिरिङ रहेका छन्। केरुङबाट रसुवागढी आउँदै गरेका उनलाई रसुवागढीबाट २४७९७ ग्राम सुनसहित पक्राउ गरिएको जिल्ला प्रहरी कार्यालय रसुवाले जनाएको छ। इलाका प्रहरी कार्यालय टिमुर रसुवा, प्रहरी चौकी रसुवागढीबाट खटिएको टोली, रसुवा भन्सार कार्यालय र सशस्त्र प्रहरी बल नेपालको संयुक्त टोलीले चेकजाँच गर्ने क्रममा उनको साथबाट एक थान बेरुवा औठी र कम्मरमा बाध्ने छालाको जस्तो देखिने कम्मर पेटी बेल्टको बकल सुन जस्तो देखिने पहेंलो धातुको बनाई बाहिर कालो रङ लेपन गरेर ल्याइरहेको सुन बरामद गरेको प्रहरीले जनाएको छ। उक्त सुनको मूल्य झण्डै ३२ लाख पर्ने जनाइएको छ।"
"प्रधानमन्त्री ओलीले भने कम्प्लेक्स विकासको नमुना हो, यहाँ आधुनिक सहर बन्छ","झापा : प्रधानमन्त्री केपी शर्मा ओलीले झापाको दमक व्यापारिक कम्प्लेक्स आधुनिक विकासको नमुना भएको बताएका छन्। एक सय मिटर अग्लो १८ तले उक्त कम्प्लेक्सको आज उद्घाटन गर्दै प्रधानमन्त्री ओलीले यो सञ्चालनमा आएपछि रोजगारी सिर्जना हुने र यस क्षेत्रको पर्यटन प्रवर्द्धनमा सहयोग पुग्नेमा विश्वास व्यक्त गरे। विश्वका ठूला मुलुकमा पनि आर्थिक स्रोत र पहिचानका लागि यस्ता अग्ला भवन निर्माण भएको उदाहरण प्रस्तुत गर्दै उनले कम्प्लेक्स भएको क्षेत्रलाई आधुनिक सहर बनाउने घोषणा गरे। उनले आफूहरूले बलिदान गरेर ल्याएको लोकतान्त्रिक व्यवस्था मास्न नदिने उद्घोष गर्दै देश चलाउने विषय अरूलाई तथ्यहीन आरोप लगाए जस्तो नहुने उल्लेख गरेका छन्। हरी विकास मन्त्रालयका सचिव गोपालप्रसाद सिग्देलका अनुसार यो बिजनेस कम्प्लेक्स चार बिगाहा १६ कट्ठा क्षेत्रफलमा बनेको छ। यस कम्प्लेक्समा ९२६ वर्ग मिटरको भुईं तल्लासहित १८ वटा तला रहेका छन्। यस परियोजनाको अन्तिम लागत रकम एक अर्ब ६३ करोड ५४ लाख रहेको छ। २०८० माघ २० गते सम्पन्न गर्नुपर्ने परियोजनाको ठेक्का चिनियाँ कम्पनी जेडसिजिआइइसी, आशिष् र ओम साइराम जेभीले लिएका थिए। यो भ्यूटावर नभई आन्तरिक र बाह्य पर्यटकीय भित्राउने झापासहित कोशी प्रदेशकै एउटा ठूलो बिजनेस कम्प्लेक्स हो, सचिव सिग्देलले भने, यस कम्प्लेक्समा व्यावसायिक, व्यापारिक, मनोरञ्जनात्मक, कर्पोरेट लगायतका भवनहरू निर्माण गरिएको छ। कम्प्लेक्सबाहिर बगैंचासहित ४० वटा चार पाङ्ग्रे र दुई सय वटा दुई पांग्रे सवारीसाधन पार्किङ गर्न सकिने उनको भनाइ छ।"
"चितवन राइनोजको तेस्रो जित, सुदूरपश्चिम रोयल्स स्तब्ध","काठमाडौं : नेपाल प्रिमियर लिग (एनपीएल)को आइतबार भएको दोस्रो खेलमा चितवन राइनोजले सुदूरपश्चिम रोयल्सलाई ३३ रनले पराजित गरेको छ । त्रिवि क्रिकेट मैदानमा चितवनले दिएको १६५ रनको लक्ष्य पछ्याएको सुदूरपश्चिम रोयल्सले १८२ ओभरमा १३१ रन बनाउँदै अलआउट भएको हो । यो चितवनको तेस्रो जित हो। चितवनले पहिलो खेलमा काठमाडौं गुर्खाजलाई ५ विकेट, पोखरा एभेन्जर्सविरुद्ध ८७ रनले जित निकालेको थियो । कर्णाली याक्ससँग भने चितवनले ६ विकेटको हार बेहोरेको थियो। सुदूरपश्चिम रोयल्सका लागि मध्य क्रमका ब्याटर इशान पाण्डेले सर्वाधिक ३५ रन बनाए। उनले २८ बलमा ४ चौका र १ छक्का प्रहार गरे। सुदूरपश्चिमले पावरप्लेमा ३ विकेट गुमाउँदै ४८ रन जोडेको थियो। पहिलो विकेटका रुपमा सुदूरपश्चिमले ओपनर सैब जैबलाई १८ रनमै गुमायो। दोस्रो विकेटका रुपमा विनोद भण्डारी ८ बलमा २ चौका सहित १० रनमा कुशल मल्लको बलमा क्याच आउट भए। तेस्रो विकेट ब्रान्डन म्याकमुलेन ९ रनमा २ चौकासहित १३ रनमा चितवनका कप्तान कुशल मल्लबाट बोल्ड आउट भए। चौथो विकेट आरिफ शेखको गयो। उनले ९ बलमा ४ रन मात्रै जोड्न सके। पाँचौं विकेट दिलप्रित बाजवाको गयो। उनलाई लोफ्टी इटोनले एलबीडब्ल्यु आउट गरे। उनले १६ बलमा १ चौका सहिचत १२ रन बनाए। सुदूरपश्चिमको मध्यक्रम नचल्दा १० ओभरमा सुदुरले ५ विकेट गुमाउँदै ६३ बनायो। कप्तान दिपेन्द्रले पनि सुदूरपश्चिमको मध्यक्रम सम्हाल्न सकेनन्। उनी २ बलमा १ रन मात्रै जोड्दै सुदूरपश्चिमको छैटौं विकेटको रुपमा पेभेलियन फर्किए। सातौं विकेटको रुपमा सुदुरले नरेश बुढा ऐरलाई गुमायो। उनलाई अमर सिंह रौतेलालाई क्याच आउट गराए। आठौं विकेट इशान पाण्डेलाई गुमायो। १५३ ओभरमा अमरले उनलाई दिपक बोहोराको हातबाट क्याच गराए। नवौं विकेट १७६ ओभरमा नरेन साउदलाई रिजन ढकालले कट एण्ड बोल्ड गरे। अन्तिम विकेटका रुपमा स्कट केग्गेलिनको विकेटसँगै सुदूरपश्चिम १३१ रनमा अलआउट भएको हो। उनलाई सोहिल तान्भिरले एलबीडब्ल्यु आउट बनाएका हुन्। उनले १० बलमा ३ चौका सहित १६ रन बनाए। अभिनास बोहोरा लखाता नखोली अविजित रहे। चितवनका लागि कप्तान कुशल मल्ल, अमर सिंह रौतेला र निकोल लोफ्टी, रिजन ढकाल र सोहिल तान्भिरले समान २२ लिए भने रञ्जित कुमारले १ विकेट लिए। त्यसअघि, टस जितेर ब्याटिङ गरेको चितवनले २० ओभरमा ५ विकेट गुमाउँदै १६४ रन बनाएको हो। चितवनका लागि हसन इसाखिलले सर्वाधिक ६५ रन बनाए। उनलाई १५१ ओभरमा स्कट कुग्गेलिनले नरेश बुढा ऐरको हातबाट ६५ रनमा क्याच आउट गराए। उनले ५२ बलमा ६ चौका र ३ छक्का प्रहार गरे। चितवनले पावरप्लेमा १ विकेट गुमाउँदै ३५ रन बनाएको थियो। पहिलो विकेटका रुपमा चितवनले ओपनर सन्तोष कार्कीलाई ३१ ओभरमा ९ रन बनाउँदै पेभेलियन फर्किए। १४२ ओभरमा चितवनले २ विकेट गुमाउँदै १०० रन पूरा गरेको हो। तेस्रो विकेटका रुपमा चितवनले हसन इसाखिललाई गुमायो। चौथो विकेट कप्तान कुशल मल्लको गयो। उनी १७२ ओभरमा १३ रन बनाउँदै कुग्गेलिनबाट बोल्ड आउट भयो। पाँचौं विकेट रवि बोपारालाई अन्तिम ओभरको तेस्रो बलमा ३६ रनमा क्याच आउट गराए। उनले १८ बलमा २ चौका र २ छक्का प्रहार गरे। निकोल लोफ्टी इटोन २ र अमर सिंह रौतेला ६ रनमा अविजित रहे। सुदूरपश्चिमका लागि स्कट कुग्गेलिनले सर्वाधिक २ विकेट लिए। ब्रान्डन म्याकमुलेन, दिपेन्द्र सिंह ऐरी र सैफ जैबले समान ११ विकेट लिए। सुदूरपश्चिमले भने पहिलो खेलमा विराटनगरलाई ९० रन, काठमाडौंलाई ७३ रन र लुम्बिनीलाई ४५ रनले हराएको हो।"
प्रधानमन्त्री ओलीले गरे मेचीनगरमा मानवसेवा आश्रम भवन उद्घाटन,"झापा : प्रधानमन्त्री केपी शर्मा ओलीले झापाको मेचीनगर नगरपालिका४ आमडाँडास्थित मानवसेवा आश्रमको जिल्ला कार्यालय भवन उद्घाटन गरेका छन्। सोही क्रममा प्रधानमन्त्री ओली मानवसेवा स्मारक भवनको शिलान्यास समेत गरेका हुन्। विभिन्न कार्यक्रममा सहभागी हुन् प्रधानमन्त्री ओली आज बिहान झापा आएका हुन्। प्रधानमन्त्री ओलीलाई चन्द्रगढी विमानस्थल भद्रपुरमा नेता तथा कार्यकर्ताले स्वागत गरेका थिए। विमानस्थलबाट मानव सेवा स्मारक भवन उद्घाटन जाने क्रममा रास्वपाका कार्यकर्ताहरूले प्रधानमन्त्री ओलीलाई कालो झण्डा देखाएका थिए। सोही क्रममा प्रहरीले एकजनालाई नियन्त्रणमा लिएको छ। पक्राउ पर्नेमा रास्वपाका क्षेत्र नम्बर ४ का सभापति शम्भु सुस्केरा रहेका छन् । गृहजिल्ला झापा भ्रमण आउन लागेका नेकपा (एमाले)का अध्यक्ष एवम् प्रधानमन्त्री ओलीको सुरक्षा थ्रेटलाई मध्यनजर गरी व्यापक सुरक्षाकर्मी परिचालन गरिएको छ । आजै दमक नगरपालिका३ स्थित डेढ अर्बभन्दा बढी लागतमा नवनिर्मित बिजनेस भ्यू टावरको उद्घाटन गर्ने कार्यक्रम रहेको छ । त्यस्तै भोलि पहिलो कार्यक्रम १० बजे बेलडाँगी खानेपानीको उद्घाटन, ११ बजे गौरादह नगरपालिका अन्तर्गत महारानी झोडा (स्कुलचौन) मा जग्गाधनी पुर्जा वितरण, दिउँसो १२:३० बजे गौरादह बजारमा ताजपुरिया समाजको भेलालाई सम्बोधन गर्दै बिर्तामोड फर्किने कार्यक्रम रहेको छ । प्रधानमन्त्रीको सुरक्षाका लागि सशस्त्र प्रहरी,नेपाल प्रहरी,ट्राफिक प्रहरी,नेपाली सेना,राष्ट्रिय अनुसन्धान गरी १३ सय भन्दा बढी सुरक्षाकर्मी परिचालन गरिएको छ । प्रधानमन्त्री सवार भएर जाने सडक किनार, बजार क्षेत्रदेखि चोकचोकमा सशस्त्र प्रहरी र नेपाल प्रहरी परिचालन गरिएको छ। अराजक गतिविधि गर्नेलाई तत्काल पक्राउ गरी कारबाही गर्न सुरक्षाकर्मीलाई कडा निर्देशन दिइएको स्रोतको भनाइ छ । बिर्तामोडमा दिउँसो २ बजे सिटी सेन्टरमा पार्टी कार्यकर्ता भेलालाई सम्बोधन गर्ने कार्यक्रम रहेको छ।"
पूर्वमन्त्री लिलाबल्लभलाई मुद्दा नचलाउने निर्णय सर्वोच्चले गर्यो सदर,"काठमाडौं : सर्वोच्च अदालतले कोशीका निवर्तमान आन्तरिक मामिला तथा कानुनमन्त्री लिलाबल्लभ अधिकारीमाथि मुद्दा नचलाउने जिल्ला सरकारी वकिल कार्यालय काठमाडौंको निर्णयलाई सदर गरिदिएको छ। न्यायाधीश डाकुमार चुडालको एकल इजलासले आइतबार जिल्ला सरकारी वकिल कार्यालयको अधिकारीमाथि मुद्दा नचलाउने निर्णयलाई सदर गरिदिएको हो। अब उनीमाथि मुद्दा चल्ने छैन। सरकारी वकिलको कार्यालयले मुद्दा नचल्ने निर्णय गरेपछि उनी ११ मंसिरमा हिरासतमुक्त भएका थिए। मानव तस्करको आरोपमा गत कार्त्तिक २५ गते अधिकारी पक्राउ परेका थिए। वरिष्ठ अधिवक्ता दिनेश त्रिपाठीले अधिकारीमाथि मुद्दा नचलाउने जिल्ला सरकारी वकिलको कार्यालयको निर्णयविरुद्ध रिट दायर गरेका थिए। उनले उक्त निर्णय कानुन संवत नभएको भन्दै बदरको माग गर्दै रिट दायर गरेका थिए। तर सर्वोच्च अदालतले प्रशासनले उक्त रिट दरपीठ गरिदिएको थियो। दरपीठको निर्णय खारेजी गरी अधिकारीमाथि मुद्दा नचलाउने निर्णय बदरको माग गर्दै अधिवक्ता त्रिपाठीले सर्वोच्चमा अर्को निवेदन दिएका थिए। सोही निवेदनमाथि सुनुवाइ गर्दै सर्वोच्चले दरपीठ आदेशलाई सदर गरिदिएको हो। अदालतको यो आदेशले गलत नजिर स्थापित गरेको अधिवक्ता त्रिपाठीले बताए। उनले भने, 'यो आदेशले गलत नजिर स्थापित गरेको छ। जस्तोसुकै अपराध गरेपनि सरकारी वकिलले चाहे जोसुकै पनि उम्किन सक्छ भन्ने सन्देश गएको छ।' जापान भ्रमणमा जाने क्रममा मानव तस्करी गरेको आरोप अधिकारीमाथि थियो।"
साना तथा मझौला होटल व्यवसायलाई प्रोत्साहनसँगै पर्यटन प्रवर्द्धनमा टेवा पुर्याउदै इसेवा,"काठमाडौं : भुक्तानी सेवा प्रदायक कम्पनी इसेवाले साना तथा मझौला होटल व्यवसायलाई प्रोत्साहनसँगै पर्यटन प्रवर्द्धनमा टेवा पुर्याउन थालेको छ। इसेवाले सुरु गरेको इसेवा होटल्स मार्फत उक्त सेवा प्रदान हुने छ। इसेवा होटल्स एउटा यस्तो डिजिटल सेवा हो जसको माध्यमबाट प्रयोगकर्ताहरूले सजिलै होटल बुक गर्न सक्छन्। नेपालको ५४ जिल्लाहरूका प्रमुख शहरहरूमा अवस्थित साना, मझौला तथा ठूला होटलहरू एकै ठाँउबाट सजिलै बुक गर्न सकिने इसेवा होटल्स हालको समयमा होटल बुकिङका लागि लोकप्रिय बन्दै गएको छ। सहरी क्षेत्रमा रहेका तारे होटलहरूदेखि लिएर ग्रामीण भेगमा अवस्थित होम स्टेसम्म बुक गर्न सकिने इसेवा होटल्समा करिव ३५०० भन्दा बढी होटलहरू रहेका छन् जुन प्रयोगकर्ताहरूले इसेवा एप वा इसेवा होटल्सको वेभसाइटबाट बिना झन्झट छिनभरमा बुक गर्न सक्छन्। ग्राहकहरूको सहजता र परिस्थितिलाई ध्यानमा राख्दै इसेवा होटल्समा बिना अग्रिम भुक्तानी कुनै पनि शहरमा अवस्थित जुनसुकै होटल बुक गर्न सकिने र आवश्यकता अनुसार बुकिंग रद्द गर्न सकिने समेत व्यवस्था रहेको छ। ग्रामीण क्षेत्रमा अवस्थित होमस्टेहरूलाई पनि समावेशीकरण गर्न तथा आर्थिक रुपमा सशक्त बनाउन इसेवा होटल्सले युएसआईडी ट्रेड एण्ड कम्पेटेटिभनेससँग विभिन्न सहकार्य गर्दै आइरहेको छ। यस सहकार्यले साना तथा मझौला होटल वा होमस्टेहरूलाई प्राविधिक सहयोगका साथै व्यावसाय संचालनमा पनि थप उत्साह प्रदान गरेको छ। युएसआईडी ट्रेड एण्ड कम्पेटेटिभनेस् को सहयोगमा इसेवा होटल्सले ग्रामिण भेगमा रहेका होटल तथा होमस्टेहरू मार्फत दिगो पर्यटनको विकाश हुनका साथै समग्रमा पर्यटन व्यवसायलाई नै बढुवा दिदै आइरहेको छ र आगमि दिनहरूमा पनि यस परियोजनाले पर्यटन, आर्थिक समावेशीकरण र साना तथा मझौला व्यावसायलाई थप प्रोत्साहन गर्नेछ । इसेवा होटल्सको माध्यमबाट इसेवाले प्रयोगकर्ताहरूको सहजता र पर्यटकीय विकाशको साथसाथै साना तथा मझौला होटल व्यावसायीको आर्थिक उन्नतिमा समेत योगदान पुर्याउदै आइरेको छ। साना तथा मझौला होटल व्यावसायीको हकमा इसेवा होटल्ससँगको साझेदारी देशको बद्लिदो डिजिटल रुपान्तरणमा समावेश भएको महसुस र व्यावसायिक वृद्धिको एउटा बलियो आधार बनेको छ।"
"सेयर बजारमा उच्च अंकको गिरावट, सबै समूहको उपसूचक नकारात्मक","काठमाडौं : साताको पहिलो कारोबार दिन आज नेप्से परिसूचक उच्च अंकले घटेको छ। नेप्से परिसूचक ४५९३ अंकले घटेर २६८९०० विन्दुमा पुगेको हो। सेन्सेटिभ इण्डेक्स १५० प्रतिशतले घटेर ४५७०४ विन्दुमा अडिएको छ। नेप्से उच्च अंकले घट्दा कुनै पनि कम्पनीको सेयर सकारात्मक सर्किट लेभलमा कारोबार हुन सकेन। आज ३२१ स्क्रिप्सको १ करोड ७३ लाख ९२ हजार २४४ कित्ता सेयर ७ अर्ब ४६ करोड ३ लाख ४ हजार ९९९ रुपैयाँमा खरिदबिक्री भए। कुनै पनि कम्पनीको सेयर सकारात्मक सर्किट लेभलमा कारोबार हुन सकेन। खानीखोला हाइड्रोपावरको सेयर सर्वाधिक ९९८ प्रतिशतले बढ्दा दोल्टी पारको ८७७, १० प्रतिशत केबीएल डेबेन्चर २०९०को ८१४, स्वाबलम्बन लघुवित्त वित्तिय संस्थाको ७८९ र मोलुङ हाइड्रोपावरको ६५० प्रतिशतले बढ्यो। कारोबार रकमका आधारमा एनआरएन इन्फ्रास्टक्चर एण्ड डेभलपमेन्ट शीर्षस्थानमा रह्यो। सो कम्पनीको ३२ करोड मूल्य बराबरको सेयर कारोबार भयो। नेपाल फाइनान्स र रिभर फल्स पावरको १५ १५ करोडको सेयर कारोबार भयो। कालिञ्चोक हाइड्रोपावरको १३ करोड र बेस्ट फाइनान्सको १२ करोड मूल्य बराबरको सेयर कारोबार भयो। कारोबारमा आएकामध्ये २७ स्टक्सको मूल्य बढ्दा २१४ वटाको घट्यो। बाँकी ३ स्टक्सको मूल्य भने स्थिर रह्यो। सबै समूहको उपसूचक नकारात्मक देखिएका छन्। लाइफ इन्स्योरेन्सको उपसूचक ३०७प्रतिशतले ओरालो लाग्यो।"
"सुदूरपश्चिम रोयल्सलाई झड्का, १ रन बनाएर फर्किए दीपेन्द्र सिंह ऐरी",काठमाडौं : नेपाल प्रिमियर लिग (एनपीएल) को आज दोस्रो खेलमा सुदूरपश्चिम रोयल्सलाई झड्का लागेको छ। कीर्तिपुरस्थित त्रिवि क्रिकेट मैदानमा चितवन राइनोजले दिएको १६५ रनको लक्ष्य पछ्याउने क्रममा १११ ओभरमा सुदूरपश्चिम रोयल्सका दीपेन्द्र सिंह ऐरी २ बलमै आउट भएका हुन्। उनले लोफ्टी इटोनले ऐरीलाई इटोनको बलमा विपिन रावलले क्याच गरेर आउट गरेका हुन्। ऐरीले २ बलमा १ रन मात्र बनाए। चितवनसँगको खेलमा सुदूरपश्चिमको मध्य क्रम चल्न सकेन । अहिले सुदूरपश्चिम रोयल्सले १२ ओभरको समाप्तिमा ६ विकेटको क्षतिमा ८१ रन बनाएर खेलिरहेको छ।
संसदलाई थप प्रभावकारी बनाउन कानुनमा समयसापेक्ष सुधार आवश्यक : सभामुख घिमिरे,"काठमाडौं : प्रतिनिधिसभाका सभामुख देवराज घिमिरेले संसदलाई थप प्रभावकारी बनाउन समयसापेक्ष कानुनको आवश्यकता रहेको बताएका छन् । संसद सेवा दिवसको अवसरमा संघीय संसद सचिवालयले आइतबार सिंहदरवारमा आयोजना गरेको अन्तरक्रिया कार्यक्रममा सभामुख घिमिरेले अहिले पनि पुरानै ऐनबाट संघीय संसदको काम अघि बढिरहेको भन्दै संसदलाई थप प्रभावकारी बनाउन समयसापेक्ष कानुनको आवश्यकता रहेको बताएका हुन्। उनले मुलुक संघीयतामा गएकाले ऐन कानुनलाई समयसापेक्ष बनाएर अघि बढ्नुपर्ने जिकिर गरे । कार्यपालिका,व्यवस्थापिकाबीचको सम्बन्ध राम्रो नहुँदा संसद प्रभावकारी हुन नसकेकाले त्यसमा ध्यान दिनुपर्ने उनको भनाइ छ। सभामुख घिमिरेले कार्यपालिकाले व्यवस्थापिकालाई छल्न खोज्ने र व्यवस्थापिका कार्यपालिकाको खिलापमा जान खोज्दा संसदलाई प्रभावकारी बनाउन समस्या भएको हुन सक्ने धारणा राखे। त्यस्तै राष्ट्रियसभा अध्यक्ष नारायणप्रसाद दाहालले जनअपेक्षालाई पुरा गर्नका लागि संसदको भूमिकालाई प्रभावकारी बनाउनुपर्नेमा जोड दिए । मुलुकमा सुशासन कायम गर्नका लागि बहस हुन जरुरी रहेको र सांसदहरू गम्भीर हुनुपर्ने उनले बताए। कार्यक्रममा संघीय संसद सचिवालयका सचिव डारोजनाथ पाण्डेले संघीय संसदको प्रभावकारितामा संसद सेवाको भूमिका विषयक कार्यपत्र प्रस्तुत गरेका थिए।"
अध्यक्ष प्रचण्ड र अमेरिकी सहायक विदेशमन्त्री लुबीच भेटवार्ता,"काठमाडौं : अमेरिकी सहायक विदेशमन्त्री डोनाल्ड लु र पूर्वप्रधानमन्त्री एवं नेकपा (माओवादी केन्द्र)का अध्यक्ष पुष्पकमल दाहाल प्रचण्डबीच भेटवार्ता भएको छ। अध्यक्ष प्रचण्डको निवासी खुमलटारमा आज भेटवार्ता भएको हो। अध्यक्ष प्रचण्डले अमेरिकी सहायक विदेशमन्त्री लुको नेपाल भ्रमण फलदायी हुने विश्वास व्यक्त गरे। नेपाल र अमेरिकाबीच लामो समयदेखिको सम्बन्ध रहेको उल्लेख गर्दै यस्ता भ्रमण र भेटवार्ताले आपसी सम्बन्धलाई थप बलियो बनाउने विश्वास व्यक्त गरे। नेपालको आर्थिक विकासका लागि अमेरिकाले गरिरहेको सहयोगका लागि धन्यवाद ज्ञापन गर्दै उनले सबैको सहयोग र सद्भावबाट अघि बढ्ने बताए। नेपाल आर्थिक समृद्धिको बाटोमा अघि बढ्न खोजिरहेको उल्लेख गर्दै अध्यक्ष प्रचण्डले यसमा अमेरिकालगायत अन्तर्राष्ट्रिय समुदायको सहयोग र सद्भाव महत्वपूर्ण हुने बताएका हुन्। हामीले कृषिलाई आधार मानेर ऊर्जा र पर्यटन विकासलाई जोड दिने नीति लिएका छौं, उनले भने, सबै क्षेत्रमा सूचना प्रविधिलाई लिडिङ रोलमा राखेर मात्रै नेपाललाई समृद्ध बनाउन सकिन्छ भन्ने हाम्रो विश्वास रहेको छ। यसका लागि अन्तर्राष्ट्रिय समुदायबाट हुने सहयोग र लगानी महत्वपूर्ण हुन्छ। नेपालको शान्ति प्रक्रिया राष्ट्रिय सहमतिका साथ मौलिक रुपमा सम्पन्न हुन थालेको जानकारी गराउँदै अध्यक्ष प्रचण्डले यसमा अन्तर्राष्ट्रिय समुदायको सद्भावका लागि धन्यवाद दिए। हामीले नेपालमा शान्ति प्रक्रिया बहुमत र अल्पमत वा सत्ता पक्ष र विपक्षीको रूपमा नलिएर राष्ट्रिय सहमतिका साथ टुंग्याउँदै छौं, यो हाम्रा लागि मात्र होइन शान्ति र स्थायित्व चाहने अन्तर्राष्ट्रिय समुदायकै लागि पनि खुशीको कुरा हो, उनले भने, टिआरसी विधेयक पारित भएपछि जसरी अन्तर्राष्ट्रिय समुदायले स्वागत गरेको छ, यसले हामीलाई खुशी बनाएको छ। अन्तर्राष्ट्रिय क्षेत्रमा देखिएको तनावप्रति नेपालको गहिरो चासो रहेको उल्लेख गर्दै अध्यक्ष प्रचण्डले यसबाट नेपालमा पर्नसक्ने असरप्रति आफूहरू संवेदनशील रहेको बताए। नेपाली युवा विपिन जोशी अहिलेसम्म पनि बेपत्ता रहेको घटना नेपालका लागि चिन्ताको विषय रहेको उल्लेख गर्दै उनले हालै उहाँ जीवितै रहेको इजरायली पक्षबाट जानकारी आउनु सुखद भएको र जतिसक्दो चाँडो जोशीको रिहाइका लागि अन्तर्राष्ट्रिय समुदायको ध्यान जानुपर्ने बताए। अमेरिकी सहायक मन्त्री लुले नेपालको प्रगति आफूहरूका लागि खुशीको विषय हुने भन्दै सबै प्रकारका सहयोग र सद्भाव बढाउँदै लैजाने बताए। उनले नेपालको शान्ति प्रक्रिया राष्ट्रिय सहमतिका लागि टुंगिन थालेकोमा खुशी व्यक्त गर्दै यो अन्तर्राष्ट्रिय समुदायका लागि सुखद खबर भएको बताए। उनले नेपालको आर्थिक विकासका लागि अमेरिकाले निरन्तर सहयोग गर्दै आएको उल्लेख गर्दै अमेरिका सरकारले मात्रै नभई अमेरिकी जनताले पनि नेपालको विकासका लागि सहयोग गर्दै आएको बताए।"
१०० मिटर अग्लो बिजनेस कम्प्लेक्सको प्रधानमन्त्री ओलीले गरे उद्घाटन,"झापा : नेकपा एमालेका अध्यक्ष तथा प्रधानमन्त्री केपी शर्मा ओलीले डेढ अर्बभन्दा बढीको लागतमा नवनिर्मित दमक भ्यूटावर (बिजनेस कम्प्लेक्स)को उद्घाटन गरेका छन्। ओली दोस्रोपटक प्रधानमन्त्री हुँदा २०७६ साल असार २६ गते ठेक्का लागेको दमक भ्यूटावरको आइतबार एक भव्य समारोहका बीच प्रधानमन्त्री ओलीले उद्घाटन गरेका हुन्। प्रधानमन्त्री ओलीले दमक नगरपालिका ३ मा डेढ अर्बभन्दा बढी लागतमा सय मिटर अग्लो भ्यूटावरको उद्घाटन गरेसँगै आजदेखि सञ्चालनमा आएको छ। शहरी विकास मन्त्रालयका सचिव गोपालप्रसाद सिग्देलका अनुसार यो बिजनेस कम्प्लेक्स चार बिगाहा १६ कट्ठा क्षेत्रफलमा बनेको छ। यस कम्प्लेक्समा ९२६ वर्ग मिटरको भुईँ तल्लासहित १८ वटा तला रहेका छन्। यस परियोजनाको अन्तिम लागत रकम एक अर्ब ६३ करोड ५४ लाख रहेको छ। २०८० माघ २० गते सम्पन्न गर्नुपर्ने परियोजनाको ठेक्का चिनियाँ कम्पनी जेडसिजिआइइसी, आशिष् र ओम साइराम जेभीले लिएका थिए। यो भ्यूटावर नभई आन्तरिक र बाह्य पर्यटकीय भित्राउने झापासहित कोशी प्रदेशकै एउटा ठूलो बिजनेस कम्प्लेक्स हो, सचिव सिग्देलले भने, यस कम्प्लेक्समा व्यावसायिक, व्यापारिक, मनोरञ्जनात्मक, कर्पोरेट लगायतका भवनहरू निर्माण गरिएको छ। कम्प्लेक्सबाहिर बगैँचासहित ४० वटा चार पाङ्ग्रे र दुई सय वटा दुई पाङ्ग्रे सवारीसाधन पार्किङ गर्न सकिने उनको भनाइ छ।"
रवि लामिछानेमाथि अनुसन्धान गर्न ४ दिन म्याद थप,"पोखरा : राष्ट्रिय स्वतन्त्र पार्टका सभापति रवि लामिछानेलाई सहकारी ठगी मुद्दामा अनुसन्धान गर्न थप ४ दिन हिरासतमा राख्न कास्की जिल्ला अदालतले प्रहरीलाई अनुमति दिएको छ । यसअघिको म्याद सकिएपछि प्रहरीले आइतबार बिहान लामिछानेलाई अदालत पेस गरेको थियो । सहकारी ठगी,संगठित अपराध र सम्पत्ति शुद्धिकरण मुद्दामा अनुसन्धान नसकिएकाले उनीमाथि म्याद थप भएको हो। सहकारी ठगी प्रकरणमा प्रहरी हिरासतमै रहेका बेला लामछानेलाई बुटवल,काठमाडौं र चितवनमा बयानका लागि लगिएको थियो। सहकारीको रकम अपचलन गरेको आरोपमा उनीविरुद्ध पर्सामा पनि पक्राउ पुर्जी जारी भएको छ। गोरखा मिडिया नेटवर्कमा देशभरिका ९ वटा सहकारीको रकम अपचलन गरेको आरोपमा प्रहरीले लामिछानेलाई कात्तिक २ गते काठमाडौंबाट पक्राउ गरेको थियो। लामिछानेविरुद्ध किर्तेसहित संगठित अपराधमा कास्की प्रहरीले अनुसन्धान गरिरहेको छ।"
सिद्धार्थ बैंकका ग्राहकलाई टेस्ट टाउन फूड कोर्टमा १५ प्रतिशतसम्मको छुट,"काठमाडौं : सिद्धार्थ बैंक र टेस्ट टाउन फूड कोर्ट (काठमाडौं, कमलपोखरी)बीच बैंकका ग्राहकलाई विभिन्न सेवामा छुट प्रदान गर्ने सम्बन्धी सम्झौता भएको छ। सम्झौता अनुसार बैंकका ग्राहकहरुले सिटि सेन्टर कमलपोखरी स्थित टेस्ट टाउन फूड कोर्टमा बैंकको कार्ड तथा मोबाइल बैंकिङ सेवाबाट भुक्तानी गर्दा १५ प्रतिशतसम्मको छुट प्राप्त गर्न सक्नेछन्। यस सम्झौताले ग्राहकलाई छुटको सुविधा उपलब्ध गराउनुका साथै नगद कारोबारबाट डिजिटल कारोबारमा जान पनि उत्प्रेरित गर्ने विश्वास बैंकले लिएको छ। यस समन्वयको बारेमा थप जानकारीका लागि बैंकको २४ सै घण्टा सञ्चालनमा रहने ग्राहक सेवा केन्द्र, सिद्धार्थ केयरमा सम्पर्क गर्न सकिन्छ। बैंकले डिजिटल भुक्तानीको प्रयोगलाई बढाउन र ग्राहकलाई डिजिल माध्यमबाट भुक्तानी गर्न प्रोत्साहन गर्ने क्रममा केही समय अघि मात्रै सिद्धार्थ रिवार्डस नामक लोयल्टी सेवा पनि सञ्चालनमा ल्याएको छ।"
सुदूरपश्चिम रोयल्सविरुद्ध कुशल मल्लले लिए एकै ओभरमा दुई विकेट,"काठमाडौं : नेपाल प्रिमियर लिग (एनपीएल) को आज दोस्रो खेलमा सुदूरपश्चिम रोयल्सविरुद्ध कुशल मल्लले एकै ओभरमा दुई विकेट लिएका छन्। कीर्तिपुरस्थित त्रिवि क्रिकेट मैदानमा चितवन राइनोजले दिएको १६५ रनको लक्ष्य पछ्याउने क्रममा सुदूरपश्चिम रोयल्सका ब्रान्डन म्याकमुलेन र बिनोद भण्डारी आउट भएका हुन्। ४४ ओभरमा मल्लले म्याकमुलेन पेभेलियन फर्काए। उनले ९ बलमा १३ रन बनाए। ४१ ओभरमा मल्लको बलमा भण्डारीलाई लोफ्टीइटनले क्याच आउट गरे। भण्डारीले ८ बलमा १० रन बनाए। त्यस अगाडि १६ ओभरमा रिजन ढकालको बलमा सैफ जैबलाई रञ्जित कुमारले क्याच आउट गरे। सैफ ११ बलमा १८ रन बनाएर पेभेलियन फर्किए। अहिले सुदूरपश्चिम रोयल्सले ५ ओभरको समाप्तिमा ३ विकेटको क्षतिमा ४६ रन बनाएर खेलिरहेको छ। कीर्तिपुरस्थित त्रिवि क्रिकेट मैदानमा टस जितेर ब्याटिङ गर्दै गरेको चितवनले २० ओभरमा ५ विकेट गुमाउँदै १६४ रन बनाएको हो। चितवनका लागि हसन इसाखिलले सर्वाधिक ६५ रन बनाए। उनलाई १५१ ओभरमा स्कट कुग्गेलिनले नरेश बुढा ऐरको हातबाट ६५ रनमा क्याच आउट गराए। उनले ५२ बलमा ६ चौका र ३ छक्का प्रहार गरे। सुदूरपश्चिमका लागि स्कट कुग्गेलिनले सर्वाधिक २ विकेट, ब्रान्डन म्याकमुलेन, दिपेन्द्र सिंह ऐरी र सैफ जैबले समान ११ विकेट लिएका थिए। आइतबार भएको पहिलो खेलमा जनकपुरले लुम्बिनी लायन्सलाई १ रनको जित निकालेको हो। दुवै टिमको यो चौथो खेल हो। चितवनले २ जित र १ हारसहित ४ अंक बटुलेको छ। सुदुर भने ३ खेलमा ३ जितसहित ६ अंक बटुलेको छ। चितवनले पहिलो खेलमा काठमाडौं गुर्खाजलाई ५ विकेट, पोखरा एभेन्जर्सविरुद्ध ८७ रनले जित निकालेको थियो। कर्णाली याक्ससँग भने चितवनले ६ विकेटको हार बेहोरेको थियो। सुदूरले भने पहिलो खेलमा विराटनगरलाई ९० रन, काठमाडौंलाई ७३ रन र लुम्बिनीलाई ४५ रनले हराएको हो।"
जुवातास खेलिरहेको अवस्थामा १६ जना पक्राउ,"काठमाडौं : जुवातास खेलिरहेको अवस्थामा १६ जना पक्राउ परेका छन्। काठमाडौं महानगरपालिका१५ डल्लु बस्ने ६० वर्षीय दिल बहादुर लाम्गादेको घरमा जुवातास खेलिरहेको अवस्थामा ७ जना पक्राउ परेका छन्। प्रहरी वृत्त स्वयम्भुबाट खटिएको प्रहरीले उनीहरूलाई नगद ६३ हजार २ सय ८० रुपैयाँ र ३ बुक तास सहित पक्राउ गरेको हो। यसैगरी काठमाडौं, नागार्जुन नगरपालिका३ गैरीगाउँ बस्ने हर्कबहादुर गुरुङको घरमा जुवातास खेलिरहेको अवस्थामा सोही ठाउँ बस्ने ४७ वर्षीय दोर्जे लामा समेत ९ जनालाई शनिबार दिउँसो प्रहरीले पक्राउ गरेको छ। प्रहरी वृत्त स्वयम्भुबाट खटिएको प्रहरीले उनीहरूलाई नगद २ लाख ९९ हजार ७ सय ४५ रुपैयाँ र ३ बुक तास सहित पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।"
ट्रकको ठक्करबाट विराटनगरमा पैदलयात्रीको मृत्यु,विराटनगर : विराटनगरमा ट्रकको ठक्करबाट आइतबार दिउँसो पैदलयात्रीको मृत्यु भएको छ। मोरङ प्रहरीका प्रवक्ता डीएसपी वेदप्रकाश जोशीका अनुसार विराटनगरबाट रंगेलीतर्फ जाँदै गरेको को १ ख ३४८० नम्बरको ट्रकले विराटनगर महानगरपालिका७ हाटखोला बसपार्कनजिकै पैदलयात्रीलाई दिउँसो ४:१० बजेतिर ठक्कर दिएको हो। बाटो क्रस गर्दै गरेका बेला ट्रकले ठक्कर दिँदा मोरङको कानेपोखरी गाउँपालिका घर भएका अन्दाजी २६ वर्षीय माने भनिने मानबहादुर लिम्बू गम्भीर घाइते भएका थिए। उपचारका लागि कोशी अस्पताल पुर्याउनसाथ दिउँसो ४:३५ बजेतिर चिकित्सकले मृत घोषित गरिदिएको जानकारी डीएसपी जोशीले बताए। शवलाई पोस्टमार्टमका लागि कोशी अस्पतालमै राखिएको छ। दुर्घटनलगत्तै फरार भएका ट्रक चालकको खोजी भइरहेको प्रहरीले जनाएको छ। ट्रकलाई नियन्त्रणमा लिएर घटनाको अनुसन्धान सुरु गरिएको जोशीले बताए।
"१० ओभरमा सुदूरपश्चिम रोयल्सको मध्य क्रम चलेन, बनायो ६३ रन","काठमाडौं : नेपाल प्रिमियर लिग (एनपीएल)को आइतबार भएको दोस्रो खेलमा सुदूरपश्चिम रोयल्सले १० ओभरमा ६३ रन बनाएको छ । त्रिवि क्रिकेट मैदानमा चितवनले दिएको १६५ रनको लक्ष्य पछ्याएको सुदूरपश्चिमले १० ओभरमा ५ विकेट गुमाउँदै ६३ बनायो। चितवनसँगको खेलमा सुदूरपश्चिमको मध्य क्रम चल्न सकेन । सुदूरपश्चिमले पावरप्लेमा ३ विकेट गुमाउँदै ४८ रन जोडेको छ । पहिलो विकेटका रुपमा सुदुरले ओपनर सैब जैबलाई १८ रनमै गुमायो । दोस्रो विकेटका रुपमा विनोद भण्डारी ८ बलमा २ चौकासहित १० रनमा कुशल मल्लको बलमा क्याच आउट भए । तेस्रो विकेट ब्रान्डन म्याकमुलेन ९ रनमा २ चौकासहित १३ रनमा चितवनका कप्तान कुशल मल्लबाट बोल्ड आउट भए । चौथो विकेट आरिफ शेखको गयो । उनले ९ बलमा ४ रन मात्रै जोड्न सके । पाँचौं विकेट दिलप्रित बाजवाको गयो । उनलाई लोफ्टी इटोनले एलबीडब्ल्यु आउट गरे । उनले १६ बलमा १ चौका सहिचत १२ रन बनाए । चितवनका लागि कप्तान कुशल मल्लले २, रिजन ढकाल, रञ्जित कुमार र निकोल लोफ्टी इटोनले समान ११ विकेट लिए ।"
मानव सेवा आश्रमलाई प्रधानमन्त्री ओलीले एक महिनाको तलब दिने,"झापा : नेकपा एमाले अध्यक्ष तथा प्रधानमन्त्री केपी शर्मा ओलीले झापाको मेचीनगर४ स्थित मानव सेवा आश्रमलाई एक महिनाको तलब दिने घोषणा गरेका छन्। दुई दिने गृहजिल्ला भ्रमणका क्रममा झापा आएका प्रधानमन्त्री ओलीले आइतबार दिउँसो एक समारोहका बीच मानवता प्रवर्द्धन महाअभियान को मानव सेवा आश्रम पाँच वर्षीय गुरुयोजनाको शिलान्यास र १९ औँ सेवा केन्द्र कार्यालयको उद्घाटन गर्दै एक महिनाको तलब दिने घोषणा गरेका हुन्। उनकी धर्मपत्नी राधिका शाक्यले पनि दुई महिनाको पेन्सन दिने पनि घोषणा गरेकी छिन्। त्यसैगरी कार्यक्रममा सहभागी मन्त्री, सांसद, मेयर, उपमेयर तथा सामाजिक व्यक्तित्वहरूले आर्थिक सहयोग गर्ने घोषणा गरेका छन्। सडक आश्रित मानव मुक्त राष्ट्र नेपाल निर्माण गर्ने परिकल्पनासहित झापामा मानव सेवा आश्रम स्थापना गरिएको हो। स्थानीय रामबहादुर प्रधानका परिवारले २ विगाहा ५ कट्ठा जग्गा दान गरेपछि २०८१ साउनदेखि मानव सेवा आश्रम स्थापना गरिएको आश्रमका प्रवक्ता सुमन बर्तौलाले जानकारी दिए। सडक आश्रित मानवहरूको उद्धार गरी यस आश्रममा ल्याएर राखिन्छ। यस सेवा केन्द्रमा हाल १० महिलासहित ४३ जना सडक आश्रित रहेका छन् । ४७ जनामध्ये चारको निधन भइसकेको प्रवक्ता बर्तौलाले बताए। २०६९ साल भाद्र १३ गते मकवानपुर, हेटौँडामा औपचारिक रूपमा मानव सेवा आश्रमको सेवा केन्द्र स्थापना यो अभियानको सुरुवात गरिएको जनाइएको छ। मानवता प्रवर्द्धन महाअभियान अन्तर्गत खुला आकाशमुनि रात बिताउन विवश बेसहारा, असहाय तथा जीवन नै जोखिममा रहेका १० हजार ८२७ सडक आश्रित मानवको उद्धार गरिसकेको बताउँदै उनले भने, तीमध्ये ५ हजार जनाभन्दा बढीको सामुदायिक तथा पारिवारिक पुनर्मिलन र पुनर्स्थापना गराइसकेका छौं। जसमध्ये १ हजार ३७२ जना ब्रम्हलिन भएको र मानसिक असन्तुलनको अस्वस्थताका कारण पारिवारिक पुनर्मिलन हुन नसक्ने अवस्थामा रहेका १ हजार ८७० जना मानवसेवा आश्रमका मुलुकभर रहेका २५ वटा सेवा केन्द्रमा आश्रित रहेको उनको भनाई छ।"
लक्ष्मी सनराइज बैंकले गर्यो ललितपुरमा सेवा विस्तार,"काठमाडौं : लक्ष्मी सनराइज बैंकले ललितपुरमा आफ्नो शाखा स्थानान्तरण मार्फत सेवा विस्तार गरेको छ। बैंकको काठमाडौं महानगरपालिका२२ स्थित पाको, न्यु रोडमा रहेको शाखालाई ललितपुर महानगरपालिकाको वडा नम्बर ९ स्थित पाटनको च्यासलमा स्थानान्तरण गरिएको छ। स्थानान्तरण गरिएको साविकको शाखाका ग्राहकहरूले न्यु रोडमै रहेको अर्को शाखा (अघिल्लो शाखाबाट ३०० मिटर पूर्व तर्फ) मार्फत सेवा लिन सक्नेछन्। स्थानान्तरण भएसँगै लक्ष्मी सनराइज बैंकले आफ्नो सेवा विस्तार गर्दै ग्राहकहरूमाझ बैंकिङ सेवाको पहुँच अझ सहज बनाउने विश्वास राखेको छ। स्थानान्तरण भएको शाखाले ग्राहक तथा व्यवसायीहरूलाई सबै प्रकारका रिटेल बैंकिङ सेवाहरू प्रदान गर्नेछ। हाल लक्ष्मी सनराइज बैंकको सञ्जालमा ५९ जिल्लामा २५४ शाखा, ३२५ एटिएम, २६ एक्स्टेन्सन काउन्टर र १२८ शाखारहित बैंकिङ एजेन्ट रहेका छन्।"
पावरप्लेमा चितवनको निकै खराब फिल्डिङ,काठमाडौं : नेपाल प्रिमियर लिग (एनपीएल)को आइतबार भएको दोस्रो खेलमा सुदूरपश्चिमले मध्यम सुरुवात गरेको छ। त्रिवि क्रिकेट मैदानमा चितवनले दिएको १६५ रनको लक्ष्य पछ्याएको सुदूरपश्चिमले पावरप्लेमा ३ विकेट गुमाउँदै ४८ रन जोडेको छ। पहिलो विकेटका रुपमा सुदूरपश्चिमले ओपनर सैब जैबलाई १८ रनमै गुमायो। दोस्रो विकेटका रुपमा विनोद भण्डारी ८ बलमा २ चौकासहित १० रनमा कुशल मल्लको बलमा क्याच आउट भए। ब्रान्डन म्याकमुलेन ९ रनमा २ चौकासहित १३ रनमा चितवनका कप्तान कुशल मल्लबाट बोल्ड आउट भए। दिलप्रित बाजवा २ र आरिफ शेख २ रनमा ब्याटिङ गरिरहेका छन्। चितवनका लागि कप्तान कुशल मल्लले २ र रिजन ढकालले १ विकेट लिए।
"सुदूरपश्चिम रोयल्सलाई पहिलो झड्का, रिजन ढकालले लिए विकेट","काठमाडौं : नेपाल प्रिमियर लिग (एनपीएल) को आज दोस्रो खेलमा सुदूरपश्चिम रोयल्सविरुद्ध चितवन राइनोजले पहिलो विकेट लिएको छ। कीर्तिपुरस्थित त्रिवि क्रिकेट मैदानमा चितवन राइनोजले दिएको १६५ रनको लक्ष्य पछ्याउने क्रममा सुदूरपश्चिम रोयल्सका सैफ जैबलाई रिजन ढकालले आउट गरेका हुन्। १६ ओभरमा ढकालको बलमा सैफलाई रञ्जित कुमारले क्याच आउट गरे। सैफ ११ बलमा १८ रन बनाएर पेभेलियन फर्किए। अहिले सुदूरपश्चिम रोयल्सले २ ओभरको समाप्तिमा २१ रन बनाएर खेलिरहेको छ। कीर्तिपुरस्थित त्रिवि क्रिकेट मैदानमा टस जितेर ब्याटिङ गर्दै गरेको चितवनले २० ओभरमा ५ विकेट गुमाउँदै १६४ रन बनाएको हो। चितवनका लागि हसन इसाखिलले सर्वाधिक ६५ रन बनाए। उनलाई १५१ ओभरमा स्कट कुग्गेलिनले नरेश बुढा ऐरको हातबाट ६५ रनमा क्याच आउट गराए। उनले ५२ बलमा ६ चौका र ३ छक्का प्रहार गरे। सुदूरपश्चिमका लागि स्कट कुग्गेलिनले सर्वाधिक २ विकेट, ब्रान्डन म्याकमुलेन, दिपेन्द्र सिंह ऐरी र सैफ जैबले समान ११ विकेट लिएका थिए। आइतबार भएको पहिलो खेलमा जनकपुरले लुम्बिनी लायन्सलाई १ रनको जित निकालेको हो। दुवै टिमको यो चौथो खेल हो। चितवनले २ जित र १ हारसहित ४ अंक बटुलेको छ। सुदुर भने ३ खेलमा ३ जितसहित ६ अंक बटुलेको छ। चितवनले पहिलो खेलमा काठमाडौं गुर्खाजलाई ५ विकेट, पोखरा एभेन्जर्सविरुद्ध ८७ रनले जित निकालेको थियो। कर्णाली याक्ससँग भने चितवनले ६ विकेटको हार बेहोरेको थियो। सुदूरले भने पहिलो खेलमा विराटनगरलाई ९० रन, काठमाडौंलाई ७३ रन र लुम्बिनीलाई ४५ रनले हराएको हो।"
छायादेवी कम्प्लेक्स भत्काउनुपर्ने भन्दै ठमेलमा विरोध प्रदर्शन,"काठमाडौं : ठमेलको १५ तल्लाको छायादेवी कम्प्लेक्स भत्काउनुपर्ने भन्दै सम्पदा संरक्षण समाजले काठमाडौंमा प्रदर्शन गरेको छ । ठमेलस्थित व्यापारिक भवन छायादेवी कम्प्लेक्स ऐतिहासिक सार्वजनिक पोखरी मिचेर बनाइएको र पोखरी नै कायम हुनु पर्ने माग राखी आइतबार काठमाडौंको सुन्धरा क्षेत्रमा प्रदर्शन भएको हो । लिच्छविकालीन सम्पदा, इतिहास मेटाएर व्यापारिक भवन छायादेवी कम्प्लेस बनाउने कार्यमा संलग्नलाई कारवाही गर्दै उक्त सम्पदा पुनः सरकारको स्वामित्वमा ल्याउनसमेत माग गरिएको छ । प्रदर्शनकारीहरूले छाँयादेवी कम्प्लेक्स बहिष्कार गरौं, कमलपोखरी पुर्नस्थापित गरौं, सम्पदा संरक्षण अभियानमा सबै नेपाली एक हौं लगायतका प्लेकार्ड प्रदर्श गरेका थिए । विक्रमशील महाविहारको ऐतिहासिक कमलपोखरी र त्यसको डिल पुरेर व्यापारिक कम्प्लेस छायासेन्टर निर्माण गरेको भन्दै संरक्षण अभियन्ताहरूले पनि ऐतिहासिक पोखरीमा बनाइएको उक्त कम्प्लेस भत्काउनुपर्ने माग गरेका छन् । सर्वोच्च अदालतमा दायर गरेको मुद्दा विचाराधीन अवस्थामा रहेको अवस्थामा अदालतबाट देशको अमूल्य सम्पदा विनास नहुने गरि न्यायसम्पादन हुने समाजको विश्वास छ ।"
चितवनले १० ओभरमा ६६ रन जोड्यो,"काठमाडौं : नेपाल प्रिमियर लिग (एनपीएल)को आठौं दिनको दोस्रो खेलमा चितवनले १० ओभरमा ६६ रन जोडेको छ । कीर्तिपुरस्थित त्रिवि क्रिकेट मैदानमा टस जितेर ब्याटिङ गर्दै गरेको चितवनले १० ओभरमा १ विकेट गुमाउँदै ६६ रन बनाएको हो । चितवनले पावरप्लेमा १ विकेट गुमाउँदै ३५ रन बनाएको थियो । पहिलो विकेटका रुपमा चितवनले ओपनर सन्तोष कार्कीलाई ३१ ओभरमा ९ रन बनाउँदै पेभेलियन फर्किएको छ । हाल क्रिजमा हसन इसाखिल ३७ र विपिन रावल १७ रनमा खेलिरहेका छन् । यी दुईले दोस्रो विकेटका लागि ४९ रनको साझेदारी गर्दै खेलिरहेका छन् । आइतबार भएको पहिलो खेलमा जनकपुरले लुम्बिनी लायन्सलाई १ रनको जित निकालेको हो । दुवै टिमको यो चौथो खेल हो । चितवनले २ जित र १ हारसहित ४ अंक बटुलेको छ । सुदुर भने ३ खेलमा ३ जितसहित ६ अंक बटुलेको छ । चितवनले पहिलो खेलमा काठमाडौं गुर्खाजलाई ५ विकेट, पोखरा एभेन्जर्सविरुद्ध ८७ रनले जित निकालेको थियो । कर्णाली याक्ससँग भने चितवनले ६ विकेटको हार बेहोरेको थियो । सुदूरले भने पहिलो खेलमा विराटनगरलाई ९० रन, काठमाडौंलाई ७३ रन र लुम्बिनीलाई ४५ रनले हराएको हो ।"
चितवन राइनोजको दोस्रो विकेट पतन,काठमाडौं : नेपाल प्रिमियर लिग (एनपीएल)मा चितवन राइनोजविरुद्ध सुदूरपश्चिम रोयल्सले दोस्रो विकेट लिएको छ। त्रिवि क्रिकेट मैदानमा टस जितेर पहिले ब्याटिङ गरेका चितवन राइनोजका बिपिन रावललाई सैफ जैबले विकेट लिएका हुन्। १०३ ओभरमा सैफको बलमा रावललाई स्कट कुग्गेलिजनले क्याच आउट गरे। रावलले २० बलमा १७ रन बनाएर पेभेलियन फर्किए। त्यस अगाडि ३१ ओभरमा सन्तोष कार्कीलाई ब्रान्डन म्याकमुलेनले आउट गरेका थिए। म्याकमलेनको बलमा कार्कीलाई नरेश बुढायरले क्याच आउट गरेका हुन्। कार्कीले ७ बलमा ९ रन बनाए। हाल चितवन राइनोजले १२ ओभरको समाप्तिमा २ विकेटको क्षतिमा ७८ रन बनाएर खेलिरहेको छ। चितवनले यस प्रतियोगिताको हालसम्म २ वटा खेल जितको छ भने एक खेलमा हार बेहोरेको छ। सुदूरपश्चिमले यसअघिका तीनमध्ये तीनै खेल जितेको थियो र अंक तालिकामा दोस्रो स्थानमा छ। सुदूरपश्चिम भने प्रतियोगितामा अपराजित छ।
पावरप्लेमा चितवनको सुस्त सुरुवात,काठमाडौं : नेपाल प्रिमियर लिग (एनपीएल)को आठौं दिनको दोस्रो खेलमा पावर प्लेमा चितवन राइनोजले सुस्त सुरुवात गरेको छ । कीर्तिपुरस्थित त्रिवि क्रिकेट मैदानमा टस जितेर ब्याटिङ गर्दै गरेको चितवनले १ विकेट गुमाउँदै ३५ रन बनाएको छ । पहिलो विकेटका रुपमा चितवनले ओपनर सन्तोष कार्कीलाई ३१ ओभरमा ९ रन बनाउँदै पेभेलियन फर्काएको छ । हाल क्रिजमा हसन इसाखिल २९ र विपिन रावल ४ रनमा खेलिरहेका छन् । आइतबार भएको पहिलो खेलमा जनकपुरले लुम्बिनी लायन्सलाई १ रनको जित निकालेको हो।
"नवलपुरमा ट्रमा सेन्टर निर्माणमा अलमल, बजेटको स्रोत सुनिश्चित अझै भएन","रमेश बस्ताकोटी नवलपुर : नवलपुर जिल्लाको देवचुली १७ मा बन्ने भनिएको बहुप्रतिक्षित ट्रमा सेन्टर निर्माणको प्रक्रिया अलमलमा परेको छ। सरोकारवाला निकायहरूले गर्नुपर्ने काममा ढिलासुस्ती हुँदा निर्माण प्रक्रिया अलमलमा परेको हो। बजेटको स्रोत सुनिश्चितता, रुख कटान, सट्टाभर्ना लगायतका काममा ढिलासुस्ती भएको हो। सघन सहरी विकास तथा भवन निर्माण आयोजना भरतपुरका प्रमुख झपट थापाले बजेटको स्रोत सुनिश्चित नहुँदा ठेक्का आह्वान गर्न नसकिएको बताए। हामीले बजेटको सुनिश्चित गर्न अर्थमन्त्रालयमा लेखी पठाएका छौं, अहिलेसम्म स्रोत सुनिश्चित भएको छैन। स्रोत सुनिश्चित नभई ठेक्का लगाउन मिल्दैन थापाले भने। उनले बजेटको स्रोत सुनिश्चित हुनासाथ ठेक्का प्रक्रिया अगाडि बढ्ने बताए। डीपीआर, नक्सा लगायत सबै काम पूरा गरेर बसेका छौं, रुखहरू काट्नुपर्ने कामसम्बन्धित निकायले गर्नुपर्छ, स्रोत निश्चित भएपछि काम अगाडि बढ्छ, कहिले स्रोत सुनिश्चित हुन्छ मैले भन्न सक्दिनँ, उनले भने। उनले बजेटको स्रोत सुनिश्चित गर्ने प्रक्रिया अर्थमन्त्रालयमा रहेकाले त्यसको पर्खाइमा आफूहरू रहेको बताए। नवलपुर क्षेत्र नम्बर १ बाट निर्वाचित संघीय सांसद डा शशांक कोइरालाले बजेटको स्रोत सुनिश्चित गर्न ढिला गर्न नहुने बताए। बजेटमा प्रष्ट उल्लेख छ, निर्माणका लागि जग्गाको भोगाधिकारको समेत निर्णय भइसक्यो, अब अर्थ मन्त्रालयले छिटो स्रोत सुनिश्चित गरिदिनुपर्छ, डा कोइरालाले भने। उनले निर्माण प्रक्रिया छिटो सुरु गर्न आफूले निरन्तर पहल गरिरहेको बताए। स्रोत सुनिश्चित गर्न भनिरहेको छु, अब छिट्टै होला। यो जिल्लाकै गौरवको आयोजना हो, छिट्टै काम सुरु हुन्छ, उनले भने। नेपाल सरकार मन्त्रिपरिषद्को गत साउन १४ गते बसेको बैठकले नवलपुरको देबचुली नगरपालिका वडा नम्बर १७ झराही खोला किनारको राष्ट्रिय वन क्षेत्रमा २ हेक्टर जग्गा ट्रमा सेन्टर निर्माण गर्ने गरी जग्गा भोगाधिकार दिने निर्णय गरेको थियो। देवचुली नगरपालिकाले जग्गाको सट्टाभर्ना दिनुपर्ने भए पनि त्यो अहिलेसम्म दिएको छैन। देबचुली नगरपालिकाका प्रमुख हरिप्रसाद न्यौपानेले सट्टाभर्ना वापतको रकम बुझाउने अन्तिम तयारीमा नगरपालिका रहेको बताए। हामीले जग्गाको क्षतिपुर्ती तिर्नका लागि अन्तिम तयारीमा छौं, नगरसभाबाट पास गर्नुपर्ने भएकाले त्यसको तयारीमा छौं, उनले भने। न्यौपानेले पुस १० गतेभित्र नगरसभा बस्ने र दोस्रो सातासम्ममा आफूहरूको तर्फबाट सबै काम सक्ने बताए। देबचुली नगरपालिकाले १ करोड ६० लाख क्षतिपूर्तिबापत बुझाउनुपर्ने न्यौपाने बताए। ट्रमा सेन्टर निर्माण गर्ने भनिएको स्थलमा रहेको वन क्षेत्रमा कुल ६ सय ४६ थान रुख कटान गर्नुपर्ने अवस्था रहेको डिभिजन वन कार्यालय नवलपुरले जानकारी दिएको छ। रुख कटानका लागि सबै प्रतिवेदन डिभिजन वन कार्यालयको तर्फबाट वन विभागमा पठाइसकिएको डिभिजनल वन अधिकृत वसन्त केशव अधिकारीले बताए। हामीले सबै प्रतिवेदन तयार गरेर विभागमा पठाइसक्यौं, कटान सहमती आउन काँकी छ। त्यो आएपछि रुख कटान लगायतका काम हुन्छन्, अधिकारीले बताए। उनले कटान सहमति आउनका लागि नगरपालिकाले सट्टाभर्नालगायतका काम सक्नुपर्ने बताए। सट्टाभर्ना लगायतका काम सक्नुपर्छ, ती सबै कागजात पछि मात्र कटाउन सहमति आउँछ, हामीले आफ्नो काम सकेर पठाएका छौं, अधिकारीले भने। देबचुली १७ मा रहेको झराही खोला किनारको वन क्षेत्रमा ट्रमा सेण्टर निर्माणका लागि १२० थान ठूला रुख, ४ सय ४६ थान बल्लाबल्ली, ८० थान लाछा तथा बिरुवा गरी जम्मा ४ सय ४६ थान कटान गर्नुपर्ने वन कार्यालयले जनाएको छ। नेपालकै मध्यभागमा पर्ने नवलपुर जिल्लामा ट्रमा सेन्टर बन्ने भएपछि स्थानीयहरू उत्साहित छन्। देबचुली नगरपालिका १७ का वडाध्यक्ष गणेश शर्मा चालिसेले भवन निर्माणको काम छिटो सुरु गरेर जनतालाई सकारात्मक सन्देश दिनुपर्ने बताए। कतिपय कानुनी जटिलताहरू हुने रहेछन्, यसलाई छिट्टै समाधान गरेर निर्माणको काम सुरु गर्नुपर्छ। जनताको उत्साहलाई निराशामा बदल्न हुँदैन, उनले भने। चालिसेले राष्ट्रिय प्राथमिकताको आयोजना भएकाले सबै सरोकारवाला निकायहरूले अलमल गर्नुभन्दा पनि छिट्टै कानुनी उल्झन सकेर अघि बढ्नुपर्ने बताए। सरकारले बजेटमार्फत नवलपुर जिल्लाको देबचुली नगरपालिकामा ट्रमा सेण्टर निर्माण गर्ने घोषणा गरेको थियो।"
"चितवन राइनोजलाई पहिलो झड्का, ब्रान्डन म्याकमुलेनले लिए विकेट",काठमाडौं : नेपाल प्रिमियर लिग (एनपीएल)मा चितवन राइनोजविरुद्ध सुदूरपश्चिम रोयल्सले पहिलो विकेट लिएको छ। त्रिवि क्रिकेट मैदानमा टस जितेर पहिले ब्याटिङ गरेका चितवन राइनोजका सन्तोष कार्कीलाई ब्रान्डन म्याकमुलेनले विकेट लिएका हुन्। म्याकमलेनको बलमा कार्कीलाई नरेश बुढायरले क्याच आउट गरेका हुन्। कार्कीले ७ बलमा ९ रन बनाए। हाल चितवन राइनोजले ३१ ओभरमा १ विकेटको क्षतिमा १७ रन बनाएर खेलिरहेको छ। चितवनले यस प्रतियोगिताको हालसम्म २ वटा खेल जितको छ भने एक खेलमा हार बेहोरेको छ। सुदूरपश्चिमले यसअघिका तीनमध्ये तीनै खेल जितेको थियो र अंक तालिकामा दोस्रो स्थानमा छ। सुदूरपश्चिम भने प्रतियोगितामा अपराजित छ।
"जनकपुरको लगातार चौथो जित, १ रनले पराजित भएपछि लुम्बिनी स्तब्ध","काठमाडौं : नेपाल प्रिमियर लिग (एनपीएल)मा जनकपुर बोल्ट्सले लुम्बिनी लायन्सलाई १ रनले पराजित गरेको छ। जनकपुरले पहिलो खेलमा विराटनगर किंग्सलाई ८ विकेट, दोस्रो खेलमा कर्णाली याक्सविरुद्ध पनि ८ विकेट र पोखरा एभेन्जर्सलाई ७ विकेटको जित निकालेको थियो। अन्तिम ओभरमा ९ रन चाँहिदा पहिलो बलमा साद बिन जफरको विकेट गएको हो। दोस्रो बलमा दुर्गेश गुप्ताले चौका प्रहार गरे। त्यसपछि खेलमा फर्किएको लुम्बिनीले अन्तिम बलमा सन्दीप जोराको विकेट गुमाउँदै खेल पनि गुमायो। सन्दीपले ८ बलमा १ चौका र १ छक्कासहित १६ रन बनाउँदै अन्तिम बलमा किशोर महतोबाट क्याच आउट भए। कीर्तिपुरस्थित त्रिवि क्रिकेट मैदानमा जनकपुरले दिएको १३७ रनको लक्ष्य पछ्याएको लुम्बिनीले निर्धारित २० ओभरमा ८ विकेट गुमाउँदै १३५ रन मात्रै बनायो। लुम्बिनीले पावरप्लेमा १ विकेट गुमाउँदै ३७ रन बनाएको हो। लुम्बिनीले पहिलो विकेटका रुपमा ओपनर ब्याटर अशुतोष घिरौया ८ रन बनाउँदै ललित राजवंशीको बलमा हर्ष थाकरबाट क्याच भए। ७३ ओभरमा लुम्बिनीले ५० रन पूरा गर्यो। १० ओभरमा अन्तिम बलमा शेर मल्लले अर्जुन साउदलाई बोल्ड आउट गरेका हुन्। लुम्बिनीले १० ओभरमा २ विकेट गुमाउँदै ६४ रन बनाएको थियो। १५ ओभरमा लुम्बिनीले १०० रन पूरा गरेको हो। १५४ मा लुम्बिनीले तेस्रो विकेटका रुपमा कप्तान रोहितलाई गुमाएको हो। उनले ३८ बलमा ३ चौकासहित ३५ रन बनाए। उनले तेस्रो विकेटका लागि टम मोरिससँग ४१ रनको साझेदारी बनाए। लुम्बिनीले चौथो विकेटका लागि टम मोरिसको विकेट गयो। पाँचौं विकेट हर्ष थाकरले विवेकलाई डक आउट गराए। जनकपुरका लागि हर्ष थाकरले सर्वाधिक ५ विकेट लिए। शेर मल्ल, किशोर महतो र ललित राजवंशीले समान ११ विकेट लिए। लुम्बिनीले पहिलो खेलमा विराटनगर किंग्ससँग २ विकेट, पोखरा एभेन्जर्ससँग १० विकेट र सुदुरपश्चिमसँग ४५ रनले पराजित भएको हो। त्यसअघि ब्याटिङ गरेको जनकपुरका लागि कप्तान अनिल शाहले सर्वाधिक ४५ रन बनाएका हुन्। उनले ३९ बलमा १ चौका र ४ छक्का प्रहार गरेका हुन्। आसिफ शेखले १६ रन बनाए। उनले १० बलमा २ चौका र १ छक्का प्रहार गरे। लाहिरु मिलान्थाले २३ बलमा २ चौका सहित २४ रन बनाए। सुभ कन्साकर २४ बलमा २ चौका सहित अविजित रहे। आजको दोस्रो खेलमा चितवन र सुदूरपश्चिम रोयल्स भिड्दै छन्।"
आजको दोस्रो खेल चितवन राइनोज र सुदूरपश्चिम रोयल्सबीच जारी,काठमाडौं : नेपाल प्रिमियर लिग (एनपीएल)मा चितवन राइनोज र सुदूरपश्चिम रोयल्सबीच जारी खेलमा चितवन राइनोजले टस जितेर ब्याटिङ रोजेको छ। त्रिवि क्रिकेट मैदानमा टस जितेर चितवन राइनोजले पहिले ब्याटिङ गर्ने निर्णय गरेको हो। चितवनले यस प्रतियोगिताको हालसम्म २ वटा खेल जितको छ भने एक खेलमा हार बेहोरेको छ। सुदूरपश्चिमले यसअघिका तीनमध्ये तीनै खेल जितेको थियो र अंक तालिकामा दोस्रो स्थानमा छ ।
बाँकेका द्वन्द्वपीडितको खबरदारी : आयोगमा पीडितमैत्री पदाधिकारी नियुक्त गर्न दबाब,"नेपालगन्ज : संक्रमणकालीन न्यायलाई टुंगोमा पुर्याउन आयोग निष्पक्ष र पीडितमुखी हुनुपर्छ, बाँके बैजनाथकी पार्वती बुढाको सुझाव छ, पहिलेको जस्तै आयोग बनाउने हो भने कामै छैन। बैजनाथमा गठित द्वन्द्वपीडित सञ्जाल बैजनाथका अध्यक्ष शैलेन्द्र बुढा त भुइँ तहका व्यक्तिको आधारभूत समस्या हल गर्नसक्ने व्यक्ति अध्यक्ष र सदस्य नियुक्त हुनुपर्ने बताउँछन्। जिल्लाकै राप्तीसोनारी गाउँपालिका स्तरीय द्वन्द्वपीडित सञ्जालका अध्यक्ष देवबहादुर डिसी द्वन्द्व पीडितका समस्या चाँडो हल गर्नसक्ने व्यक्ति आउनुपर्ने सुझाव दिन्छन्। सशस्त्र द्वन्द्वका घाइते राप्तीसोनारीका रामरतन चौधरी दलीय भागबन्डा नगरेर सबै पीडितको वास्तविक समस्या बुझ्न सक्ने व्यक्तिको खाँचो देख्छन्। द्वन्द्वपीडित तारा खत्री त आयोगलाई सात सदस्यीय बनाएर अर्थ, प्रशासन, न्याय विज्ञ, पत्रकार महासंघ, नागरिक समाज, राज्य र विद्रोही पक्षका पीडित सदस्य रहने गरी आयोग बनाउनुपर्ने तर्क गर्छन्। नेपाल सरकारले गत ३ कात्तिकमा पूर्वप्रधान न्यायाधीश ओमप्रकाश मिश्रको अध्यक्षतामा सत्य निरुपण तथा मेलमिलाप आयोग र बेपत्ता व्यक्तिको छानबिन आयोगमा पदाधिकारी नियुक्त गर्न सिफारिस समिति गठन गरेको थियो। समितिको आव्हानमा १५६ जनाले अध्यक्ष र आयुक्तमा आवेदन दिएका छन्। समिति पदाधिकारी चयनको अन्तिम चरणमा रहेको बेला आयोग अध्यक्ष र सदस्य कस्तो हुनुपर्छ भन्ने अन्नपूर्णको जिज्ञासामा बाँकेका द्वन्द्वपीडितका धारणा हुन्, यी। द्वन्द्वपीडितका संघसंस्था अब बन्ने आयोगबाट आशावादी छन्। त्यसका लागि योग्य र सक्षम व्यक्ति आयोगमा पुग्नुपर्नेमा जोड दिइरहेका छन्। अब आयोग विश्वसनीय हुनुपर्छ। अध्यक्ष र सदस्य पीडितमुखी, विज्ञ, पीडितसँग नियमित सम्पर्कमा रहेको, दलभन्दा माथि उठेको र पीडितले निर्धक्क रुपमा कुरा राख्न सक्ने हुनुपर्छ, द्वन्द्वपीडित महिला राष्ट्रिय सञ्जाल बाँकेका अध्यक्ष चन्द्रकला उप्रेतीको भनाइ छ। द्वन्द्वपीडित तथा एकल महिला समाज बाँकेका अध्यक्ष एकमाया विक राजनीतिक दलले सिफारिस गर्दा विषय विज्ञलाई पठाउन आग्रह गर्छिन्। दलले नै सिफारिस गर्दा पनि सशस्त्र द्वन्द्वलाई बुझेको व्यक्ति हुनुपर्छ, उनले सुझाव छ, तटस्थ र राम्रो व्यक्तिले आवेदनमा नाम पठाउन छुटे पनि कसरी सहभागी गराउने भन्नेबारे पुनर्विचार गर्नुपर्छ। अधिकारकर्मी प्रकाश उपाध्याय दलको छायाँमा काम गर्ने भन्दा पनि कानुनी रूपमै आयोगलाई बलियो बनाउन सके समस्याको समाधान देख्छन्। इन्सेकका लुम्बिनी प्रदेश संयोजक भोला महत त आयोगमा रिटायर्ड र सेलिब्रेटी व्यक्ति नियुक्त नगर्न सुझाव दिन्छन्। अधिकांश आयोगमा सरकारी सेवाबाट रिटायर्ड व्यक्ति राख्ने चलन छ तर यी आयोगमा संक्रमणकालीन न्यायको क्षेत्रमा क्रियाशील विषयवस्तु बुझेको र पीडितको भाव जान्ने, निरन्तर यही क्षेत्रमा लागेको व्यक्तिलाई ल्याउन सके आयोग प्रभावकारी बन्छ। राष्ट्रिय मानव अधिकार आयोग नेपालगन्ज कार्यालय प्रमुख द्वारिका अधिकारी आयुुक्तकोे कुर्सीमा बस्ने व्यक्ति निष्पक्ष, विश्वसनीय र न्याय दिन सक्षम हुनुपर्ने बताउँछिन्। नातावाद र दलगत स्वार्थ भन्दा पनि पीडितको न्यायलाई प्राथमिकतामा राख्ने व्यक्तिलाई चयन गर्न उनको सुझाव छ। प्रतिनिधिसभा सदस्य मैना कार्की रावलले संक्रमणकालीन न्यायलाई टुंगोमा पुर्याउन अध्यक्ष र सदस्य राम्रा आयुक्त नियुक्तिका लागि छलफल आवश्यक रहेको बताउँछिन्। विगतमा ८ वर्ष आयोगले समय खेर फाले। न्याय नदिने आयुक्त नियुक्त गर्नलाई जिल्लादेखि केन्द्रसम्म खबरदारी आवश्यक छ, द्वन्द्वपीडितसमेत रहेकी उनी भन्छिन्, दलले सिफारिस गर्दा पनि अध्यक्ष र सदस्यले दलभन्दा माथि उठेर पीडितका साझा मुद्दामा न्याय दिनसक्ने हैसियत राखेको व्यक्तिलाई चयन गरौं। १० वर्षे सशस्त्र द्वन्द्वमा साबिकको मध्यपश्चिमाञ्चल विकास क्षेत्रमा द्वन्द्वमा बाँके अति प्रभावित जिल्ला हो। तत्कालीन स्थानीय शान्ति समितिले २०७३ सम्म बाँकेमा सशस्त्र द्वन्द्वमा २४४ जना सहिद र ६९ जना बेपत्ता भएको सूची तयार गरेको थियो। जिल्ला प्रशासन कार्यालय बाँकेबाट सशस्त्र द्वन्द्वमा २४० मृतक र ७१ जना बेपत्ताका परिवारले जनही दशदश लाखका दरले राहात बुझेका छन्। जिल्लामा घाइते तथा अपांगको संख्या भने ५६ रहेको जिल्ला प्रशासनको तथ्यांकमा उल्लेख छ।"
"कोशी प्रदेशमा ४ वटा पदमार्ग निर्माणको सम्झौता, करिब अढाई अर्ब लगानी","विराटनगर : करिब अढाई अर्ब रुपैयाँ लगानी गरेर कोशी प्रदेशभित्र ४ वटा पदामार्ग निर्माण गर्ने सम्झौता भएको छ। पदमार्गमा आधारित पर्यटन विकास परियोजनाअन्तर्गत स्वीस सरकारको सहयोगमा पदमार्ग निर्माण गरिने भएको हो। पर्यटनको नयाँ सम्भावना खोजी गर्दै २ अर्ब ४५ करोड ६१ लाख खर्च गरेर निर्माण गर्न लागिएको पदमार्गले प्रदेशका विभिन्न २९ वटा स्थानीय तह छुने छ। २०८५ साल साउनसम्ममा सम्पन्न गर्नेगरी पदमार्गमा आधारित पर्यटन विकास परियोजना सञ्चालनका लागि प्रदेश सरकार र स्विस राजदूतावासबीच आइतबार सम्झौता भएको छ। मुख्यमन्त्री हिक्मतकुमार कार्कीको उपस्थितिमा सम्झौतापत्रमा हस्ताक्षर भएको हो। सम्झौतासँगै पदमार्ग निर्माणको शुभारम्भ भएको छ। परियोजनाअन्तर्गत चियाबारी (इलामफिक्कलश्रीअन्तु), फाल्गुनन्द (फिदिमछिन्ताप्पुसन्दकपुरमाइपोखरीइलाम), लालीगुराँस (लुम्लिङटारखाँदबारीनुमगुफाफोखरीवसन्तपुरजलजलेतीनजुरेमिल्के) र मुन्धुम (तावाभन्ज्याङटेम्केडाँडाचखेवाडालसिंगेधोद्रेजलजलेहाँसपोखरीसाल्पापोखरीमयुङडाँडासिलिचुङचुली) पदमार्ग निर्माण हुने प्रदेशको पर्यटन, वन तथा तथा वातावरण मन्त्रालयले जनाएको छ। मन्त्रालयका अनुसार विभिन्न जिल्लाका २९ वटा पालिका छुने पदमार्ग ४ हजार किलोमिटरको हुने छ। परियोजनाका लागि स्विस सरकारले १ अर्ब ३५ करोड १५ लाख, संघीय सरकारले १९ करोड ९२ लाख, कोशी प्रदेश सरकारले ४५ करोड ८७ लाख र २९ वटा स्थानीय तहले ४४ करोड ६७ लाख लगानी गर्नेछन्। परियोजनाबाट १ लाख स्थानीयले प्रत्यक्ष रूपमा लाभ लिने मन्त्रालयले उल्लेख गरेको छ। पदमार्गको निर्माण तथा पुनः निर्माणका क्रममा ४ लाख दिन बराबरको रोजगारी सिर्जना गर्ने बताइएको छ। १ हजार जनालाई पर्यटन सम्बन्धी सीप विकासका लागि तालिम दिइने मन्त्रालयले जनाएको छ। पदमार्गमा होमस्टे, लज र अन्य आतिथ्य सेवाको विकास गर्ने लक्ष्य राखिएको छ। चार वर्षको अवधिमा आन्तरिक तथा बाह्य गरेर ७८ हजार पर्यटकले पदमार्ग क्षेत्र भ्रमण गर्ने अनुमान गरिएको छ। पदमार्गहरुमा पर्यटनसँग सम्बन्धित २ हजार नयाँ रोजगारी सिर्जना हुने अपेक्षा गरिएको छ। दुईपक्षीय सम्झौताका क्रममा मुख्यमन्त्री हिक्मतकुमार कार्कीले कोशी प्रदेशमा विकास र समृद्धिको मुख्य आधार पर्यटन भएको बताए। पर्यटनबाट नै विकासको कायापलट गर्न सकिने र ४ वटा पदमार्ग पर्यटन क्षेत्रमा गेम चेन्जर परियोजना बन्ने उनले बताए। प्रदेशको सामर्थ्य, पहिचान र विकास नै पर्यटन हो, उनी भन्छन्, विश्वलाई चिनाउनका लागि पर्यटन क्षेत्र महत्वपूर्ण हुने छ। २०८२ साललाई पर्यटन वर्ष घोषणा गरिएको बताउँदै कार्कीले पर्यटन वर्ष मनाउन पदमार्ग परियोजना महत्वपूर्ण हुने बताए। नेपालमा छिमेकी देशका १ प्रतिशत पर्यटकलाई आकर्षित गर्न सके १० वर्षमा धेरै परिवर्तन आउने उनको भनाइ छ। नकारात्मक विरोधलाई रोकेर पर्यटन क्षेत्रलाई धेरै माथि लैजान सकिने कार्कीले बताए। कोशी प्रदेश सरकारका पर्यटन, वन तथा वातावरणमन्त्री सदानन्द मण्डल पदमार्ग परियोजनाले कोशी प्रदेशको पर्यटन क्षेत्रमा महत्वपूर्ण भूमिका खेल्ने बताउँछन्। स्विस सरकारले कोशी प्रदेश सरकारलाई २०७६ सालदेखि विभिन्न परियोजनामा सहयोग गरिरहेको छ। स्विस राजदूत डा डेनियल म्युउल्यीले पदमार्गमार्फत आर्थिक उन्नति, रोजगारी र अवसरहरूको खोजी हुने बताइन्। उनले संघीयतालाई बलियो बनाउनका लागि स्विस सरकार नेपाल सरकारसँग हातेमालो गर्दै अघि बढेको उल्लेख गरिन्।"
हसन इसाखिलले बनाए एनपीएलमा १६ औं अर्धशतक,काठमाडौं : नेपाल प्रिमियर लिगमा चितवन राइनोजका ओपनर हसन इसाखिलले अर्धशतक प्रहार गरेका छन्। उनले ४१ बलमा ५ चौका र ३ छक्कासहित ५० रन पूरा गरेका हुन्। उनी एनपीएलमा अर्धशतक बनाउने १५ औं खेलाडी हुन्। अर्धशतक प्रहार गर्ने चितवनका भने उनी दोस्रो खेलाडी हुन्। यस अघि चितवनका रबि बोपाराले दुई अर्धशतक प्रहार गरेका छन्।
लिलाबल्लभलाई मुद्दा नचलाउने निर्णयविरुद्ध रिटमा सुनुवाइ सकियो,"काठमाडौं :कोशी प्रदेशका निवर्तमान आन्तरिक मामिला तथा कानुनमन्त्री लिलाबल्लभ अधिकारीविरुद्ध मुद्दा नचलाउने निर्णयविरुद्ध सर्वोच्च अदालतमा सुनुवाइ भइरहेको छ। न्यायाधीश डाकुमार चुडालको एकल इजलासमा रिटमाथि प्रारम्भिक सुनुवाइ सकिएको हो। रिटमाथि प्रारम्भिक सुनुवाइ सकिएकाले आजै आदेश आउनेछ। वरिष्ठ अधिवक्ता दिनेश त्रिपाठीले अधिकारीमाथि मुद्दा नचल्ने जिल्ला सरकारी वकिलको कार्यालय काठमाडौंको निर्णयविरुद्ध रिट दायर गरेका हुन्। नेपाल सरकार,प्रधानमन्त्री तथा मन्त्रिपरिषदको कार्यालयसमेतलाई रिटमा प्रतिवादी बनाइएको छ। मानव तस्करको आरोपमा गत कार्त्तिक २५ गते अधिकारी पक्राउ परेका थिए। जिल्ला सरकारी वकिलको कार्यालय काठमाडौंले अधिकारीविरुद्ध मुद्दा नचल्ने निर्णय गरेपछि उनी ११ मंसिरमा हिरासतमुक्त भएका थिए। जापान भ्रमणमा जाने क्रममा मानव तस्करी गरेको आरोप अधिकारीमाथि छ। नक्कली परिचयपत्र बनाई संगठित गिरोहलाई रकम बुझाएर जापान पुगेका तीन युवालाई जापानको अध्यागमनबाट फिर्ता गरिएलगत्तै त्रिभुवन अन्तर्राष्ट्रिय विमानस्थलबाट पक्राउ गरेर प्रहरीले अनुसन्धानको दायरामा ल्याएको थियो। नक्कली कागजात बनाएर जापान पुगेका रसुवाका कञ्चन देवकोटा, खोटाङका दावा शेर्पा र जनक राईलाई प्रहरीले पक्राउ गरेर अनुसन्धान गरिरहेको छ। तत्कालीन मन्त्री अधिकारी आर्ट्स काउन्सिल टोकियोले अक्टोबर २९ देखि नोभेम्बर ३ सम्मका लागि आयोजना गरिएको कल्चर एट होट कार्यक्रममा भाग लिन भनेर जापान गएका थिए। अधिकारीले भने तीनजनालाई आफूले हङकङमा भेटेको र फिर्ता ल्याएर नेपाल प्रहरीको जिम्मा लगाएको बताउँदै आएका छन्। तीन जनामध्ये शेर्पासँग खोटाङको ऐंसेलुखर्क२ को वडा सदस्यको नक्कली परिचयपत्र थियो भने देवकोटा र राईले कोशी प्रदेशको आन्तरिक मामिला तथा कानुन मन्त्रालयको कर्मचारीको परिचयपत्र बोकेका थिए ।"
खोलामा डुबेर युवकको मृत्यु,नुवाकोट : नुवाकोटको लिखु खोलामा डुबेर एक युवकको मृत्यु भएको छ। शव पोष्टमार्टम गरि आफन्तजनको जिम्मा लगाइएको छ। नुवाकोटको शिवपुरी गापा ६ खोलामा साथीहरूसँग पौडी खेल्ने क्रममा डुबेर एक जना युवकको मृत्यु भएको जिल्ला प्रहरी कार्यालय नुवाकोटले जनाएको छ। पञ्चकन्या र शिवपुरी गाउँपालिकाको सिमानामा रहेको त्रिवेणीधाम नजिकै लिखु खोलामा पौडी खेल्ने क्रममा डुबेर काठमाडौंको बुढानीलकण्ठ नपा ५ घर भएका १८ वर्षीय रिजन गजमेरको मृत्यु भएको प्रहरी नायव उपरीक्षक तीलक भारतीले जानकारी दिए। उनका अनुसार मृतक गजमेरको शवलाई पोस्टमार्टमका लागि काठमाडौंस्थित त्रिवि शिक्षण अस्पताल महाराजगन्ज लगिएको छ। शवलाई पोस्टमार्टम गरी अन्तिम संस्कारका लागि परिवारको जिम्मा लगाइएको नुवाकोट प्रहरीले जनाएको छ। यसैबीच बालाजुटोखाछहरेत्रिशूली सडकखण्डको बीचमा रहेको ढिकुरेमा गाडीले एक बालकलाई ठक्कर दिएको छ। लिखु गाउँपालिका १ ढिकुरेमा विद्युतीय गाडीको ठक्करबाट स्थानीय एक बालक गम्भीर घाइते भएका हुन्। स्थानीय चार वर्षीय बालक पेम्बादोर्जे लामालाई टोखा छहरे हुँदै त्रिशूली चल्ने बागमती प्रदेशको ०२५० नम्बरको विद्युतीय गाडीले ठक्कर दिएको थियो। उनको ग्राण्डी अस्पताल काठमाडौंमा उपचार भइरहेको छ। प्रहरीले चालकलाई पक्राउ गरेर हिरासतमा राखेको नुवाकोट प्रहरीले जनाएको छ। दुर्घटनामा घाइते बालक लामाको टोखास्थित ग्राण्डी अन्तर्राष्ट्रिय अस्पतालमा खुट्टाको शल्यक्रिया गरिएको प्रहरीले जनाएको छ।
इसाखिलको अर्धशतकीय पारीमा चितवनले सुदूरपश्चिमलाई दियो १६५ रनको लक्ष्य,"काठमाडौं : नेपाल प्रिमियर लिग (एनपीएल)को आठौं दिनको दोस्रो खेलमा चितवनले सुदूरपश्चिम रोयल्सलाई १६५ रनको लक्ष्य दिएको छ। कीर्तिपुरस्थित त्रिवि क्रिकेट मैदानमा टस जितेर ब्याटिङ गर्दै गरेको चितवनले २० ओभरमा ५ विकेट गुमाउँदै १६४ रन बनाएको हो। चितवनका लागि हसन इसाखिलले सर्वाधिक ६५ रन बनाए। उनलाई १५१ ओभरमा स्कट कुग्गेलिनले नरेश बुढा ऐरको हातबाट ६५ रनमा क्याच आउट गराए। उनले ५२ बलमा ६ चौका र ३ छक्का प्रहार गरे। चितवनले पावरप्लेमा १ विकेट गुमाउँदै ३५ रन बनाएको थियो। पहिलो विकेटका रुपमा चितवनले ओपनर सन्तोष कार्कीलाई ३१ ओभरमा ९ रन बनाउँदै पेभेलियन फर्किए। १४२ ओभरमा चितवनले २ विकेट गुमाउँदै १०० रन पूरा गरेको थियो। तेस्रो विकेटका रुपमा चितवनले हसन इसाखिललाई गुमायो। चौथो विकेट कप्तान कुशल मल्लको गयो। उनी १७२ ओभरमा १३ रन बनाउँदै कुग्गेलिनबाट बोल्ड आउट भयो। पाँचौं विकेट रवि बोपारालाई अन्तिम ओभरको तेस्रो बलमा ३६ रनमा क्याच आउट गराए। उनले १८ बलमा २ चौका र २ छक्का प्रहार गरे। निकोल लोफ्टी इटोन २ र अमर सिंह रौतेला ६ रनमा अविजित रहे। सुदूरका लागि स्कट कुग्गेलिनले सर्वाधिक २ विकेट लिए। ब्रान्डन म्याकमुलेन, दिपेन्द्र सिंह ऐरी र सैफ जैबले समान ११ विकेट लिए। आइतबार भएको पहिलो खेलमा जनकपुरले लुम्बिनी लायन्सलाई १ रनको जित निकालेको हो। दुवै टिमको यो चौथो खेल हो। चितवनले २ जित र १ हारसहित ४ अंक बटुलेको छ। सुदुर भने ३ खेलमा ३ जितसहित ६ अंक बटुलेको छ। चितवनले पहिलो खेलमा काठमाडौं गुर्खाजलाई ५ विकेट, पोखरा एभेन्जर्सविरुद्ध ८७ रनले जित निकालेको थियो। कर्णाली याक्ससँग भने चितवनले ६ विकेटको हार बेहोरेको थियो। सुदूरले भने पहिलो खेलमा विराटनगरलाई ९० रन, काठमाडौंलाई ७३ रन र लुम्बिनीलाई ४५ रनले हराएको हो।"
प्रधानमन्त्री ओली गृहजिल्ला झापामा,"झापा : प्रधानमन्त्री केपी शर्मा ओली गृहजिल्ला झापा पुगेका छन्। विभिन्न कार्यक्रममा सहभागी हुन् झापा ओली झापा आएका हुन्। प्रधानमन्त्री ओलीलाई चन्द्रगढी विमानस्थल भद्रपुरमा नेता तथा कार्यकर्ताले स्वागत गरेका थिए। गृहजिल्ला झापा भ्रमण आउन लागेका नेकपा (एमाले)का अध्यक्ष एवम् प्रधानमन्त्री ओलीको सुरक्षा थ्रेटलाई मध्यनजर गरी व्यापक सुरक्षाकर्मी परिचालन गरिएको छ । विमानस्थलमा ओर्लिने वित्तिकै प्रधानमन्त्री ओली मेचीनगर नगरपालिका४ स्थित मानव सेवा आश्रममा भवनको शिलान्यास तथा उद्घाटन गर्न स्थलतर्फ प्रस्थान गरेका छन् । प्रधानमन्त्रीको सुरक्षा थ्रेटलाई लक्षित गरी विमानस्थलदेखि नै सशस्त्र प्रहरी,नेपाल प्रहरी,ट्राफिक प्रहरी ठूलो संख्यामा परिचालन गरिएको सुरक्षा स्रोतले जनाएको छ । प्रधानमन्त्रीको सुरक्षाका लागि सशस्त्र प्रहरी,नेपाल प्रहरी,ट्राफिक प्रहरी,नेपाली सेना,राष्ट्रिय अनुसन्धान गरी १३ सय भन्दा बढी सुरक्षाकर्मी परिचालन गरिएको छ । प्रधानमन्त्री सवार भएर जाने सडक किनार, बजार क्षेत्रदेखि चोकचोकमा सशस्त्र प्रहरी र नेपाल प्रहरी परिचालन गरिएको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए । उनका अनुसार प्रधानमन्त्रीको कार्यक्रम स्थलहरूको पहिचान गरी सुरक्षा व्यवस्था चुस्त दुरुस्त बनाइएको छ । प्रधानमन्त्रीको सुरक्षाका लागि कोशी प्रदेश प्रहरी कार्यालय विराटनगरबाट पनि थप जनशक्ति मगाइएको बताए । कोशी नाम खारेजीको माग गर्दै आन्दोलनरत रहेका पहिचानवादी, रवि लामिछानेको रिहाको माग गर्दै आन्दोलनरत रहेका रास्वपाका कार्यकर्ता तथा दुर्गा प्रसाईँको रिहाको माग गर्दै आन्दोलनरत रहेका उनका समर्थकहरूले प्रधानमन्त्रीलाई कालो झन्डा देखाउने, पुत्ला दहन गर्न सक्ने लगायतको विरोध प्रदर्शन गर्न सक्ने सुरक्षा थ्रेटका कारण जिल्लामा आज र भोलि उच्च सुरक्षा सतर्कता अपनाइएको प्रहरीको उच्च स्रोतले जनाएको छ । अराजक गतिविधि गर्नेलाई तत्काल पक्राउ गरी कारबाही गर्न सुरक्षाकर्मीलाई कडा निर्देशन दिइएको स्रोतको भनाइ छ । दुईदिने भ्रमणमा रहेका प्रधानमन्त्री ओलीले मानव सेवा आश्रममा भवनको शिलान्यास कार्यक्रम पश्चात् दिउँसो साढे १ बजे दमक नगरपालिका३ स्थित डेढ अर्बभन्दा बढी लागतमा नवनिर्मित बिजनेस भ्यू टावरको उद्घाटन गर्ने कार्यक्रम रहेको छ । त्यस्तै भोलि पहिलो कार्यक्रम १० बजे बेलडाँगी खानेपानीको उद्घाटन, ११ बजे गौरादह नगरपालिका अन्तर्गत महारानी झोडा (स्कुलचौन) मा जग्गाधनी पुर्जा वितरण, दिउँसो १२:३० बजे गौरादह बजारमा ताजपुरिया समाजको भेलालाई सम्बोधन गर्दै बिर्तामोड फर्किने कार्यक्रम रहेको छ । बिर्तामोडमा दिउँसो २ बजे सिटी सेन्टरमा पार्टी कार्यकर्ता भेलालाई सम्बोधन गर्ने कार्यक्रम रहेको छ।"
नुवाकोटमा आमासहित २ नाबालकहरू मृत फेला,"नुवाकोट : नुवाकोटको पश्चिमी ग्रामीण भेग नुचेतमा आमासहित दुई नाबालक छोराहरू एकै स्थानमा मृत अवस्थामा फेला परेका छन् । प्रहरीले अनुसन्धान सुरु गरेको छ । किस्पाङ गाउँपालिका १ नुचेत, भाल्चेमा आइतवार रेशबहादुर घलेको घरभित्र कोठामा उनकी पत्नी र दुई छोराहरू झुण्डिएको अवस्थामा मृत अवस्थामा फेला परेका छन् । घरभित्र कोठामा आमा २४ वर्षीया चन्दीमाया तामाङ, ६ वर्षीय छोरा रोशन घले र अर्का छोरा ३ वर्षीय रोमन घले झुण्डिएको अवस्थामा फेला परेका जिल्ला प्रहरी कार्यालय नुवाकोटले जनाएको छ । प्रहरीले घटनाको अनुसन्धान सुरु गरेको नुवाकोट प्रहरी प्रमुख प्रहरी उपरीक्षक शान्तिराज कोइरालाले जानकारी दिए । घटनाको जानकारी पाउने बित्तिकै जिल्ला प्रहरी कार्यालय विदुर नुवाकोटवाट प्रहरी नायव उपरीक्षक तीलक भारतीको एउटा टोली र फिकुरी प्रहरीचौकीबाट प्रहरी अधिकृतको छुट्टै टोली घटनास्थल पुगेको छ । स्थानीयवासीले प्रहरीलाई दिएको जानकारी अनुसार शनिवार मृतक महिला र पति रेशवहादुर घलेबीच घरायसी विवाद भएको थियो । गाउँमा बिहानको समयमा पति रेशबहादुर बारीमा केराउ टिप्न गएको समयमा घटना घटेको स्थानीयवासीले बताए । स्थानीयवासीका अनुसार मृतक महिलाले जेठानी प्रेममायालाई छुट्टै कोठाभित्र चुक्कुल लगाएर गएकी थिइन्। अघिल्लो दिन मृतक र पतिबीच घरायसी विवाद हुँदा पति रेशवहादुरले पत्निलाई दुई थप्पड पनि हानेको सोधपुछबाट जानकारी आएको डिएसपि तीलक भारतीले बताए । घटनास्थलमा सर्वसाधारण, आफन्तको ठूलो भीड लागेको छ । मृतक महिलाले कोठाभित्र आफू मर्न लागेको आफन्तलाई टेलिफोन गरेर भनेको र त्यसपछि आफन्तहरू दौडादौड गरेर उनको घर पुग्दा घटना घटिसकेको जानकारी आएको स्थानीय शिक्षक रवीन्द्रनाथ न्यौपानेले जानकारी दिए ।"
गृहजिल्ला झापा पुगेका प्रधानमन्त्रीविरुद्ध रास्वपाको प्रदर्शन,"झापा : गृहजिल्ला झापा आएका प्रधानमन्त्री केपी शर्मा ओलीलाई मेचीनगरमा राष्ट्रिय स्वतन्त्र पार्टी (रास्वपा) का कार्यकर्ताहरूले कालो झण्डा देखाएका छन्। मेचीनगर नगरपालिका४ स्थित मानव सेवा आश्रममा भवनको शिलान्यास तथा उद्घाटन गर्न स्थलतर्फ जाने क्रममा प्रधानमन्त्री ओलीविरुद्ध उनीहरूले नाराजुलुश गरेका हुन्। सोही क्रममा प्रहरीले एकजनालाई नियन्त्रणमा लिएको छ। पक्राउ पर्नेमा रास्वपाका क्षेत्र नम्बर ४ का सभापति शम्भु सुस्केरा रहेका छन् । प्रधानमन्त्रीलाई कालो झन्डा देखाउन राजमार्ग निस्कने रास्वपा कार्यकर्ताको योजना प्रहरीले थाहा पाए लगतै उनीहरूलाई सडकमै प्रहरीले रोक्न प्रयास गरेका थिए। सशस्त्र प्रहरी र नेपाल प्रहरीका २ जना डिएसपीसहित झन्डै ३ दर्जन बढी प्रहरीले मुख्य राजमार्ग निस्किने बाटोमै उनीहरूलाई रोकेका थिए । सोही क्रममा दुवै पक्षबीच ठेलमठेल समेत भएको थियो । अगाडि जान रोकेपछि रास्वपाका कार्यकर्ताहरूले प्रधानमन्त्रीविरुद्ध चर्को नाराबाजी गरिरहेका थिए । पार्टीसभापति रवि लामिछानेलाई विना कारण थुनामा राखेको भन्दै उनीहरूले प्रधानमन्त्री ओलीविरुद्ध नाराजुलुश गरेका हुन्। सहकारी ठगी प्रकरणमा रास्वपा सभापति लामिछाने कास्की प्रहरी हिरासतमा छन्। जिल्लामा आयोजित विभिन्न कार्यक्रममा सहभागी हुन प्रधानमन्त्री ओली आज बिहान झापा आएका हुन्। दुईदिने भ्रमणमा रहेका प्रधानमन्त्री ओलीले मानव सेवा आश्रममा भवनको शिलान्यास कार्यक्रम पश्चात् दिउँसो साढे १ बजे दमक नगरपालिका३ स्थित डेढ अर्बभन्दा बढी लागतमा नवनिर्मित बिजनेस भ्यू टावरको उद्घाटन गर्ने कार्यक्रम रहेको छ । त्यस्तै भोलि पहिलो कार्यक्रम १० बजे बेलडाँगी खानेपानीको उद्घाटन, ११ बजे गौरादह नगरपालिका अन्तर्गत महारानी झोडा (स्कुलचौन) मा जग्गाधनी पुर्जा वितरण, दिउँसो १२:३० बजे गौरादह बजारमा ताजपुरिया समाजको भेलालाई सम्बोधन गर्दै बिर्तामोड फर्किने कार्यक्रम रहेको छ । बिर्तामोडमा दिउँसो २ बजे सिटी सेन्टरमा पार्टी कार्यकर्ता भेलालाई सम्बोधन गर्ने कार्यक्रम रहेको छ।"
अमेरिकी सहायक विदेशी मन्त्री डोनाल्ड लु काठमाडौं आइपुगे,"काठमाडौं : दक्षिण तथा मध्य एसियाली मामिला हेर्ने अमेरिकी सहायक विदेशी मन्त्री डोनाल्ड लु काठमाडौं आइपुगेका छन् । उनी भारतहुँदै काठमाडौं आइपुगेका हुन्। सरकारले संसदबाट पास भइसकेको मिलेनियम च्यालेन्ज कर्पोरेसन (एमसीसी) अगस्टदेखि पूर्ण कार्यान्यवन गर्ने बताउँदै आएको छ। सोही विषयमा छलफल गर्न डोनाल्ड लु काठमाडौं आएका हुन्। नेपालमा रहँदा उनले एमसीसीका विषयमा सरोकारवालाहरूसँग छलफल गर्ने कार्यक्रम रहेको परराष्ट्र स्रोतले जानकारी दिएको छ। त्यस्तै उनले परराष्ट्र मन्त्रालयका अधिकारीहरू र राजनीतिक दलका नेता तथा मन्त्रीहरूसँग छलफल गर्ने कार्यक्रम रहेको छ। उनको भ्रमणबाट अमेरिकानेपाल सम्बन्धलाई थप मजबुत बनाउने र वातावरणीय सुरक्षा,महिला सशक्तिकरण,सांस्कृतिक संरक्षण दिगो विकासजस्ता मुख्य क्षेत्रहरूमा दुई देशबीचको सहकार्यलाई अघि बढाउने विश्वास लिइएको छ। उनी भोलि नै फर्किने कार्यक्रम छ। नेपालमा डोनाल्ड लुको यो तेस्रो भ्रमण हो। यसअघि उनी १२ मंसिर २०७९ र १ मंसिर २०७८ मा नेपाल भ्रमणमा आएका थिए। त्यतिबेला उनले तत्कालीन प्रधानमन्त्री शेरबहादुर देउवासहित शीर्ष नेताहरूसँग भेटवार्ता गरेका थिए। उनले प्रधानमन्त्रीसहित शीर्ष नेताहरूसँग द्विपक्षीय हितका विषयमा छलफल गर्नुका साथै एमसीसी परियोजनाका विषयमा छलफल गरेका थिए। नेपालमा एमसीसी र एसपीपी लागू गर्ने विषयमा चर्को बहस चलिरहेका बेला उनले नेपाल भ्रमण गरेका थिए। उनको भ्रमणलाई राजनीतिकरूपले अर्थपूर्ण मानिएको छ।"
रारा राष्ट्रिय निकुञ्जमा पहिलो पटक देखियो कालो रङ्गको चितुवा,"मुगु : रारा राष्ट्रिय निकुन्जमा रहेका वन्यजन्तुहरू संकटमा परिरहेको बेला पहिलो पटक कालो रङ्गको चितुवा देखा परेको छ । काठमाडौ त्रिभुवन विश्व विद्यालयका सोधकर्ता विद्यार्थीहरुले रारा क्षेत्रमा स्तनधारी वन्यजन्तुको अध्ययन,अनुसन्धान गर्न जडान गरेका क्यामाराहरूले कैद गरेको भिडियोमा पहिलो पटक कालो रङ्गको चितुवा फेला परेको रारा राष्ट्रिय निकुन्जका निमित्त वरिष्ठ संरक्षण अधिकृत महेश न्यौपाने जानकारी दिए। जडित क्यामारामा चितुवा प्रजातिकै कालो रङ्गको चितुवा (मेलानेस्टिक लिओपट) पहिलो पटक रारा राष्ट्रिय निकुञ्जमा देखिएको हो । उक्त क्यामेरामा हिमाली भालु,स्याल,कस्तुरी, बँदेल ,लोखर्के जस्ता स्तनधारी वन्यजन्तु कैद भएका छन्। निकुन्ज भित्र पाइने ठूला तथा मध्यम स्तनधारी जनावरको अभिलेखीकरण, तिनीहरूको गतिविधि र विवरणबारे अनुसन्धान गर्न क्यामेरा ट्रयाप प्रविधिको प्रयोग गरिएको हो । निकुञ्ज विभागको सहमति र रारा राष्ट्रिय निकुञ्जको अनुमतिमा त्रिभुवन विश्वविद्यालय, प्राणी शास्त्र केन्द्रीय विभागमा विद्यावारिधि गरिरहेका विद्यार्थी तिलक थापा मगर, अनुसन्धानकर्मी विमलराज श्रेष्ठ, स्नातकोत्तरका विद्यार्थी वाचन प्रसाई र मध्यवर्ती उपभोक्ता समितिका पूर्वअध्यक्ष बिर्खबहादुर रोकाया उक्त अनुसन्धानमा सक्रिय छन् । अनुसन्धानको त्रिभुवन विश्वय विद्यालय प्राणीशास्त्र केन्द्रीय विभागका सहप्राध्यापक हरिप्रसाद शर्माले सुपरिवेक्षण गरिरहेका छन् । उक्त टोलीले कार्तिक ६ गते देखि २१ दिनका लागि रारा राष्ट्रिय निकुञ्जको विभिन्न ४० स्थानमा क्यामरा जडान गरिएको थियो । निकुन्ज क्षेत्रमा निकुन्ज कार्यालयले चराचुरुङ्गीहरूको गणना गर्दै आएको भएपनि यहाँ रहेका वन्यजन्तु,जलचर, तथा जैविक विविधताहरूको अवस्था,अध्ययन र गणना भने पछिल्लो समयमा हुन सकेको छैन । यो निकुन्जमा ५४ प्रजातिका स्तनधारी जनावर,२ सय ९६ प्रजातीका चराचुरुङ्गी,७ प्रजातीका माछा ,१ प्रजातीको घर्षणे वन्युजन्तु र १० हजार २४ प्रजातीका वनस्पतिहरू रहेका छन्। यो कालो रङ्गको चितुवा केही समय पहिला काभ्रेमा गाडीले ठक्कर दिएर सडकमा मृत अवस्था भेटिएको थियो।"
"झापामा वृद्धाको हत्या, दुईजना पक्राउ",झापा : चापाकलको ह्याण्डिल र फरुवा प्रहार गरी झापामा एक वृद्धाको हत्या गर्ने दुईजना पक्राउ परेका छन् । झापा गाउँपालिका६ स्थित पुष्पाञ्जली टोलकी ८१ वर्षीया फूलमणि सोरेनको हत्या आरोपमा झापा गाउँपालिका ७ का २८ वर्षीय अजय यादव र शिवसताक्षी नगरपालिका७ का २४ वर्षीय अशोक यादव पक्राउ परेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए । उनीहरू वृद्धा सोरेनका हत्या गरी शवलाई गाईबस्तुले घाँस खाने डुँडमा परालले छोपेर राखेर फरार भएका थिए । घरका अन्य सदस्य मकै रोप्न गएका बेला सोरेनको हत्या गरिएको थियो । शव शनिबार दिउँसो साढे ४ बजे फेला परेको परेको थियो । घरमा चोरी गर्न उद्देश्यले पुगेका उनीहरुले वृद्धाको टाउको र चिउँडोमा कलको ह्याण्डिल र फरुवा प्रहार गरी हत्या गरिएको डीएसपी चन्दले बताए । घटनापछि नेपाल प्रदेश प्रहरी कार्यालय धरानबाट आएको कुकुरसहितको प्रहरी टोलीको सहयोगमा अनुसन्धान गर्दा उनीहरू झापा गाउँपालिका७ मदरगाछबाट हिजै पक्राउ परेका थिए । प्रहरीले उनीहरूको साथबाट वृद्धाबाट लुटिएको एउटा मोबाइल र साइकलसहित हत्यामा प्रयोग गरिएको कलको ह्याण्डिल र फरुवा समेत बरामद गरिएको डीएसपी चन्दको भनाइ छ । घटनाको बारेमा प्रहरीले थप अनुसन्धान अघि बढाएको छ ।
राजनीतिक संकटमा कूटनीतिक प्रयास,"सन् १९७५ मा सिक्किमको भारतमा विलयको कथा प्राय: राजनीतिक षड्यन्त्र, कूटनीतिक चाल र जनआन्दोलनहरूको कथाका रूपमा भनिन्छ। यद्यपि, दक्षिण एसियाली इतिहासको यस महत्वपूर्ण क्षणको पछाडि तीन अद्वितीय महिलाहरूको महत्वपूर्ण, तर अक्सर अनदेखा गरिने भूमिका लुकेको छ। ती महिलाहरूले आफ्ना कार्य र प्रभावमार्फत सिक्किमलाई भारतको २२औं राज्य बनाउन सहयोग गर्ने प्रक्रियामा अविस्मरणीय छाप छोडे। होप कुक : सिक्किमको राजनीतिक संकटमा एक अमेरिकी रानी होप कुक, एक अमेरिकी समाजसेवी, जसले १९६३ मा राजा पाल्देन थोंडुप नाम्ग्यालसँग विवाह गरिन्। त्यसपछि सिक्किमकी ग्याल्मो (रानी)को उपाधि प्राप्त गरिन्। उनले सिक्किमको भारतमा विलयको प्रक्रियामा जटिल र विवादास्पद भूमिका निभाइन्। सुरुमा उनलाई हिमालयी राज्यका लागि आधुनिकता र अन्तर्राष्ट्रिय सम्बन्धहरूको प्रतीकका रूपमा हेरिन्थ्यो। होपले सिक्किमको सार्वभौमिकताको समर्थन गरिन् र बढ्दो राजनीतिक अशान्तिका बीच राजतन्त्रलाई बलियो बनाउन प्रयास गरिन्। तर, उनको विदेशी मूल र राज्यका विषयमा उनको सहभागिताले उनलाई विवादास्पद व्यक्तित्व बनायो। धेरै सिक्किमेली नागरिकले उनलाई बाहिरी व्यक्तिका रूपमा हेरे भने भारतीय राजनीतिक नेताहरूले उनलाई क्षेत्रीय महत्वाकांक्षाका बाधाका रूपमा देखे। समयसँगै, जब सिक्किममा राजतन्त्र विरोधी भावना बढ्यो। सँगै राजनीतिक अवस्था अस्थिर हुँदै गयो। भारत सरकारसँगको होपको तनावपूर्ण सम्बन्ध र सिक्किमका जनतामा बढ्दो असन्तोषले राजतन्त्रको स्थिति कमजोर बनायो। यद्यपि उनको उद्देश्य सिक्किमको स्वतन्त्रता कायम राख्ने हुनसक्थ्यो, उनको उपस्थितिले भारतसँग एकीकरणको प्रक्रियालाई अन्जानमै तीव्र बनायो। कजिनी एलिसा मारिया : लोकतान्त्रिक आकांक्षाका समर्थक काजी ल्हेन्डुप दोर्जी, जो सिक्किमको प्रजातान्त्रिक आन्दोलनका नेता थिए र पछि राज्यका पहिलो मुख्यमन्त्री बने, उनी सिक्किमको भारतमा विलयको प्रमुख व्यक्तित्व थिए। उनकी श्रीमती, कजिनी एलिसा मारिया, जो बेल्जियमकी महिला थिइन्। उनले आफ्ना पतिको प्रयासहरूमा सूक्ष्म तर महत्वपूर्ण भूमिका निर्वाह गरिन्। यद्यपि ऐतिहासिक दस्तावेजहरूमा उनको नाम कमै उल्लेख छ, उनका निर्णयहरूमा उनको प्रभाव र लोकतान्त्रिक मूल्यप्रतिको उनको समर्थन महत्वपूर्ण थियो। उनले राजतन्त्रबाट लोकतन्त्रतर्फको परिवर्तनको कठिन समयमा काजीलाई साथ दिइन्, उनलाई गठबन्धन बनाउन र जनताको विश्वास जित्न सघाइन्। काजीले सिक्किमलाई भारतमा विलय गराउने समर्थन गरे ता कि लोकतन्त्र र सामाजिकआर्थिक विकास सुनिश्चित गर्न सकियोस्। कजिनीको निरन्तर सहयोगले उनलाई राजनीतिक र व्यक्तिगत चुनौतीहरू सामना गर्न मद्दत गयो। उनको शान्त तर प्रभावशाली उपस्थितिले प्राय: अनदेखा गरिने महिलाहरूको राजनीतिक आन्दोलनहरूमा योगदानलाई उजागर गर्दछ। इन्दिरा गान्धी : सिक्किमको एकीकरणकी वास्तुकार सिक्किमको भारतमा विलयको केन्द्रमा तत्कालीन प्रधानमन्त्री इन्दिरा गान्धी थिइन्। उनको नेतृत्व र रणनीतिक दृष्टिकोणले सिक्किमलाई भारतीय गणराज्यमा समाहित गर्न महत्वपूर्ण भूमिका खेल्यो। भारत र चीनको बीचमा एक बफर राज्यका रूपमा सिक्किमको रणनीतिक महत्वलाई बुझ्दै, इन्दिरा गान्धीले राज्यमा बढ्दो अशान्तिलाई सम्बोधन गर्न र भारतको भूराजनीतिक हितहरूको रक्षा गर्न प्रयास गरिन्। उनले कूटनीतिक सम्बन्धहरूलाई कुशलतापूर्वक व्यवस्थापन गरिन्, भारतीय संसद्को समर्थन सुनिश्चित गरिन्। र, सिक्किमको प्रजातान्त्रिक आन्दोलनलाई प्रोत्साहन दिइन्। १९७५ मा, इन्दिरा गान्धीको सरकारले एक जनमत संग्रहको आयोजना गयो। जसमा सिक्किमका जनतालाई यो निर्णय गर्ने अधिकार दिइयो कि उनीहरूले राजतन्त्रलाई समाप्त गरेर भारतमा समाहित हुन चाहन्छन् कि चाहँदैनन्। जनमत संग्रहमा विलयका लागि व्यापक समर्थनले यो प्रमाणित गयो कि उनले भारतीय रणनीतिक हितहरू र सिक्किमका जनताका आकांक्षाहरूलाई सफलतापूर्वक मिलाउन सकिन्। यो प्रक्रियामा उनको भूमिकाले उनलाई एक त्यस्तो नेता साबित गयो, जसले क्षेत्रीय राजनीतिक परिदृश्यलाई परिवर्तन गर्न सक्ने क्षमता राख्थ्यो। सामूहिक विरासत सिक्किमको भारतमा विलय प्राय: राजनीतिक नेताहरू र ऐतिहासिक घटनाहरूको सन्दर्भमा हेरिन्छ, तर यी तीन महिलाहरू होप कुक, काजिनी एलिसा र इन्दिरा गान्धीको योगदानले यसलाई गहिरो र व्यापक दृष्टिकोण प्रदान गयो। तिनका योगदानले व्यक्तिगत प्रभाव, जनस्तरको समर्थन र रणनीतिक दृष्टिले इतिहासलाई कसरी आकार दिन्छ भन्ने कुरा देखाउँछ। होप कुकको संघर्ष बदलिँदो संसारमा पहिचान र सार्वभौमिकता कायम राख्ने चुनौतीलाई प्रतिबिम्बित गर्दछ। कजिनी एलिसा लोकतान्त्रिक आन्दोलनहरूको स्थिरता र समर्थनको प्रतीक हुन्। इन्दिरा गान्धीको निर्णायक नेतृत्व रणनीति र कूटनीतिक शक्तिलाई देखाउँछ। यी तीन ऐतिहासिक महिलाहरूको कथाको सार अनुसार इतिहास कहिल्यै एकल कार्यहरूको परिणाम हुँदैन। इतिहास धेरै व्यक्तिहरूको योगदानबाट बनेको एक जटिल तानाबाना हो, जसका आवाज र कार्यहरू प्राय: अनदेखा गरिन्छ। सिक्किमको भारतमा विलयको मामिलामा, यी तीन महिलाहरूको भूमिकाले कसरी विविध शक्ति र योगदानले यो संसारलाई आकार दिन्छ भन्ने कुरा प्रष्ट गरेको छ। निष्कर्ष नेपाली नागरिकले पनि देशमा समग्र विकासको अपेक्षा गरेको दसकौं भइसक्यो। राणा कालपछि आएको प्रजातन्त्र केही वर्षमै गुम्नु भनेको नेतामा दूरदर्शिता नहुनु र कूटनीतिक प्रयास कमजोर हुनु नै हो। त्यसपछि आएको पञ्चायती शासन त ढाले ढिलोचाँडो तर तिनै नेताले २०४६ सालमा प्रजातन्त्र ल्याएपछि जनअपेक्षा अनुरूपका काम गर्न सकेनन्। गरे, लोकतन्त्र ल्याए अनि ल्याए गणतन्त्र पनि। व्यवस्था बदलियो तर अवस्था जहाँको तही रह्यो। जसरी माथि चर्चा गरिएका महिलाले गरेको योगदान सबैका लागि उदाहरणीय बनेका छन्, ठिक त्यसैगरी नेपालका नेताले पनि अबका दिनमा यस्ता कार्य गरुन् कि ती कार्यले सबैलाई गहिरो र व्यापक दृष्टिकोण प्रदान गर्न सकून्। तिनका योगदानले व्यक्तिगत प्रभाव, जनस्तरको समर्थन र रणनीतिक दृष्टिले इतिहासलाई कसरी आकार दिन्छ भन्ने कुरा देखाउँछ। होपको संघर्ष जो बदलिँदो संसारमा पहिचान र सार्वभौमिकता कायम राख्ने चुनौतीलाई प्रतिबिम्बित गर्छ, के नेपालका नेता (महिलापुरुष)ले यस्तै कुनै उदाहरण पेश गर्न सक्दैनन्। कजिनीजस्तो लोकतान्त्रिक आन्दोलनहरूको स्थिरता र समर्थनको प्रतीक हुन सक्दैनन् हाम्रा नेपाली नेता ? अनि किन बन्न सक्दैनन्, इन्दिरा गान्धीको जस्तो निर्णायक नेतृत्व, रणनीति र कूटनीतिक शक्ति देखाउन ?"
पावरप्लेमा जनकपुरको राम्रो सुरुवात,काठमाडौं : नेपाल प्रिमियर लिग (एनपीएल)मा आठौं दिनको पहिलो खेलमा जनकपुर बोल्ट्सले लुम्बिनी लायन्सविरुद्ध पावरप्लेमा राम्रो सुरुवात गरेको छ । कीर्तिपुरस्थित त्रिवि क्रिकेट मैदानमा टस हारेको जनकपुरले पावरप्लेमा १ विकेटको क्षतिमा ५५ रन जोडेको छ । ओपनर अनिल शाह ३३ ओपनर र लाहिरु मिलान्था १ रनमा खेलिरहेका छन् । आसिफ शेखले १६ रन बनाएर साद बिन जफरको बलमा विवेक यादवको हातमा क्याच आउट भए । जनकपुर र लुम्बिनी दुवैको यो चौथो खेल हो । जनकपुर अविजित छ भने लुम्बिनी हालसम्म कुनै खेल जित्न सकेको छैन ।
"कृष्णभीरमा ग्यास बुलेट दुर्घटना,चालक र सहचालकको अवस्था अज्ञात",काठमाडौं : चितवनबाट काठमाडौं आउँदै गरेको भारतीय नम्बरको ग्यास बुलेट धादिङमा दुर्घटना भएको छ। पृथ्वी राजामार्गअन्तर्गत धादिङको बेनिबाट रोराङ नगरपालिका७ स्थित कृष्णभीरमा आइतबार बिहान ८ बजेतिर    नम्बरको ग्यास बुलेट दुर्घटना भएको जिल्ला प्रहरी कार्यालय धादिङले जानकारी दिएको छ। धादिङ प्रहरीका अनुसार दुर्घटनास्थलमा घाइते नभेटिए पनि चालक र सहचालकको अवस्था भने अज्ञात रहेको छ। चालक भारती बरुनी बस्ने ४५४६ वर्षीय पंकज कुमार भन्ने बुझिएको छ। बुलेटको आधा भाग नदीमा र आधी भाग भीरमा अड्किएको अवस्थामा छ। अहिले घटनाबारे अनुसन्धान भइरहेको प्रहरीले जनाएको छ।
अविषेश गौतमले एकै ओभरमा लिए जनकपुरको ३ विकेट,"काठमाडौं : नेपाल प्रिमियर लिग (एनपीएल) को आज पहिलो खेलमा जनकपुर बोल्ट्सको पाँचौ विकेट गएको छ। टस जितेर पहिले बलिङ गरेको लुम्बिनी लायन्सले ५ विकेट लिएको हो। लुम्बिनी लायन्सका अविषेश गौतमले एकै ओभर लाहिरु मिलन्था, हर्ष ठाकर र जेम्स निशामको विकेट लिएका हुन्। त्यस अगाडि सन्दीप जोराको बलमा अनिल शाह क्याच आउट भएका थिए। ११३ ओभरमा उनलाई विवेक यादवले क्याच आउट गरेका हुन्। शाहले ३९ बलमा ४ छक्कासहित ४५ रन बनाए। यसैगरी ५३ ओभरमा साद बिन जफरको बलमा आसिफ शेखलाई यादवले नै क्याच आउट गरेका थिए। टियु क्रिकेट मैदानमा लुम्बिनीका कप्तान रोहितकुमार पौडेलले टस जितेर बलिङ रोजेका हुन्। अहिले जनकपुर बोल्ट्सले १४ ओभरको समाप्तिमा ५ विकेटको क्षतिमा १०७ रन बनाएर खेलिरहेका छन्।"
लक्ष्य प्राप्तिमा चुक्यो कर्णाली,"सुर्खेत : प्रथम पञ्चवर्षीय योजना कार्यान्वयनमा कर्णाली चुकेको छ। कर्णाली प्रदेश योजना आयोगले तय गरेको लक्ष्यअनुसार उपलब्धि हुन नसकेको हो। आयोगले पाँच वर्षअघि प्रथम पञ्चवर्षीय योजना निर्माण गरेको थियो। उक्त योजनाको लक्ष्यअनुसार उपलब्धि हासिल गर्न कर्णाली चुकेको हो। प्रदेश सरकार गठन भएपछि पहिलोपटक आर्थिक वर्ष २०७६०७७ मा प्रदेश योजना आयोगले प्रथम पञ्चवर्षीय योजना बनाएको थियो। प्रथम पञ्चवर्षीय योजनाको समीक्षा गर्दै योजना आयोगले लक्ष्य प्राप्त गर्न नसकिएको जनाएको हो। प्रथम पञ्चवर्षीय योजनाको लक्ष्य अनुसार प्रगति हुन नसक्नुमा कोरोना महामारी, बारम्बार भइरहने सरकार परिवर्तन र देशमा भएको आर्थिक संकटलगायतका कारण देखाइएको छ। प्रथम पञ्चवर्षीय योजनाअनुसार कर्णालीमा प्रस्तावित आर्थिक वृद्धि, प्रतिव्यक्ति आय, गरिबी न्यूनीकरण, कृषि तथा उद्योगको विकास, पूर्वाधारको विकास, खानेपानीको पहुँच, विद्युत् उत्पादन र सिँचाइलगायतका क्षेत्रमा उपलब्धि हासिल गर्न प्रदेश सरकार चुकेको छ। उक्त योजनामा आर्थिक वर्ष २०७६०७७ मा आर्थिक वृद्धिदरको लक्ष्य ९ दशमलव ९ थियो। तर, सो अवधिमा शून्य दशमलव ९१ प्रतिशत मात्र आर्थिक वृद्धि भयो। यस्तै आर्थिक वर्ष २०७७०७८ मा १३ दशमलव ३ प्रतिशत लक्ष्य रहेकोमा उपलब्धि जम्मा ४ दशमलव ६ प्रतिशत भएको छ। आर्थिक वर्ष २०७८०७९ मा आर्थिक वृद्धिदरको लक्ष्य १५ दशमलव ७ रहेकोमा उपलब्धि ४ दशमलव ९ मात्र भयो। यस्तै आर्थिक वर्ष २०७९०८० मा लक्ष्य १७ दशमलव ९ प्रतिशत रहेकोमा उपलब्धि जम्मा २ दशमलव २ प्रतिशत मात्र रहेको छ। आर्थिक वर्ष २०८००८१ मा आर्थिक वृद्धिदर १८ दशमलव ८ प्रतिशत हुने लक्ष्य प्रथम पञ्चवर्षीय योजनाले लिएको थियो। तर, सो अवधिमा जम्मा ४ दशमलव १ प्रतिशत मात्र आर्थिक वृद्धिदर हासिल भएको छ। कर्णाली प्रदेश योजना आयोगका उपाध्यक्ष सूर्यनाथ योगी भन्छन्, कारणहरू धेरै छन्, तर हामीले प्रथम पञ्चवर्षीय योजनाको लक्ष्य भेटाउन सकेनौं। योजना अनुसारका लक्ष्य प्राप्त हुन सकेनन्, प्रगति र उपलब्धि केलाउँदा अवस्था चिन्ताजनक नै देखियो। प्रदेशको पहिलो पञ्चवर्षीय योजनाले लक्ष्य भेटाउन नसके पनि आफूहरू अब दोस्रो पञ्चवर्षीय योजना निर्माणमा रहेको उनको भनाइ छ। दोस्रो पञ्चवर्षीय योजनाले कर्णाली समृद्धिको खाका कोर्ने उनको दाबी छ। लक्ष्यअनुसार घटेन गरिबी प्रथम पञ्चवर्षीय योजनाले लक्ष्य गरेबमोजिम कर्णालीमा गरिबी पनि घट्न सकेन। उक्त योजनाले पाँच वर्षभित्र कर्णालीमा रहेको २८ दशमलव ९ प्रतिशत निरपेक्ष गरिबीको रेखामुनि रहेको जनसंख्यालाई १८ प्रतिशतमा झार्ने लक्ष्य लिएको थियो। तर १८ प्रतिशतमा झार्ने लक्ष्य लिइएको भए पनि हाल कर्णालीमा गरिबीको रेखामुनि रहेको जनसंख्या २६ दशमलव ६९ प्रतिशत छ। त्यसैगरी वहुआयामिक गरिबीको दरलाई ५१ दशलमव २ प्रतिशतबाट २५ प्रतिशतमा झार्ने लक्ष्य लिइएको थियो। तर, पाँच वर्षको अवधिमा त्यो लक्ष्य भेटाउन कर्णाली सरकार असफल भएको छ। आयोगका अनुसार २५ प्रतिशतमा झार्ने लक्ष्य लिइएको भए पनि हाल कर्णालीमा बहुआयामिक गरिबीको दर ३९ दशमलव ५ प्रतिशत कायमै छ। यस्तै उक्त योजनाले कर्णालीवासीको प्रतिव्यक्ति आय ६०६ बाट बढाएर १ हजार १४७ अमेरिकी डलर पुयाउने लक्ष्य लिएको थियो। तर हाल कर्णालीबासीको प्रतिव्यक्ति आय ९ सय ९७ अमेरिकी डलर मात्र पुगेको छ। भौतिक विकासमा पनि भएन सुधार प्रथम पञ्चवर्षीय योजनाको लक्ष्यअनुसार प्रदेशको भौतिक विकासमा पनि सुधार हुन सकेन। उक्त योजनाले प्रदेशका ७९ वटै पालिकालाई सडक यातायातले जोड्ने लक्ष्य लिएको थियो। तर, पाँच वर्षको अवधिमा जम्मा ७६ वटा स्थानीय तहमा मात्र सडक पुगेको छ। प्रदेशभर पाँच वर्षभित्र ५ सय किलोमिटर कालोपत्रे सडक निर्माण गर्ने उक्त योजनाको लक्ष्य थियो। तर, यो अवधिमा कालोपत्रे सडक प्रदेशभर जम्मा १ सय ७३ किलोमिटर मात्र भएको छ। प्रथम पञ्चवर्षीय योजनाले कर्णालीमा २ सय मेगावाट विद्युत् उत्पादन गर्ने लक्ष्य राखेको थियो। तर हाल प्रदेशभर जम्मा १६ मेगावाट विद्युत् उत्पादन भएको छ। दोस्रो पञ्चवर्षीय योजना बन्दै कर्णालीमा दोस्रो पञ्चवर्षीय योजनाको निर्माण थालिएको छ। प्रदेश योजना आयोगका अनुसार दोस्रो पञ्चवर्षीय योजनाको निर्माण अन्तिम चरणमा पुगेको छ। आयोगले दोस्रो पञ्चवर्षीय योजनाको लक्ष्य पूरा गर्न कार्यान्वयन हुने योजना मात्रै उल्लेख गरेर मस्यौदा तयार पारिएको जनाएको छ। आयोगले आर्थिक वर्ष २०८१८२ देखि २०८५०८६ का लागि यो मस्यौदा तयार पारेको हो। जसमा कर्णालीको समृद्धिका लागि महत्वपूर्ण योजना र कार्यक्रम समावेश गरिएका छन्। प्रदेशमा जलविद्युत् उत्पादन, अर्गानिक तथा रैथाने कृषि उत्पादन, पर्यटन विकास उत्तरदक्षिण रोड करिडोर, स्थानीय उत्पादनमा आधारित उद्योग र डिजिटल कर्णाली लगायतका योजना समेटिएका छन्। दोस्रो पञ्चवर्षीय योजनाले उत्पादन, रोजगारी र आय वृद्धि तथा गरिबी न्यूनीकरणलाई प्राथमिकता दिएको छ। यस्तै कृषि, भूमि व्यवस्था र सहकारी, खनिज, उद्योग बाणिज्य र पर्यटन, श्रम रोजगारी र गरिबी निवारणलाई प्रदेश विकासको प्राथमिकतामा राखिएको छ।"
महिनावारी विभेदले उब्जाएका प्रश्नहरू,"एक पुरुष हुँ। पुरुष भएका कारण मसँग पाठ्यघर छैन। त्यसकारण महिनावारी हुन्नँ। त्यस हिसाबले हेर्ने हो भने महिनावारी मेरो गहिरो सवाल होइन। तर, म पुरुष भएर पनि महिनावारीको चरम विभेद खेप्ने एक व्यक्ति हुँ। त्यसकारण महिनावारी विभेदको अन्त्य र मर्यादित महिनावारी मेरो अहिलेको मुख्य सवाल हो। महिनावारी विभेदका कारण र प्रभावका विषयमा मसँग दर्जनौं प्रश्न छन्। पेशाका कारण कति प्रश्नमा मनमै गाँठो परेका छन्। जसलाई समाजसामू राख्दैछु। गोठको त्यो चिसो रात : बाल्यकालको त्यो चिसो साँझ थियो। आमाको हात समातेर गोठतर्फ हिँड्दै थिएँ। गोठ पुग्नुअघि आमालाई सोधेको थिएँ, आमा, किन हामी यहाँ जाँदैछौं ? आमाले कुनै जवाफ दिनुभएन। छाउ (महिनावारी) हुँदाको अवस्था त्यसमाथि म बालक (पुरुष) भएर होला सायद छिटो हिँड्बाहेक केही बोल्नु भएन। गोठको त्यो सानो अँध्यारो कुनामा आमा रोएको देख्दा मेरो बाल मनमस्तिष्कमा कैयौं प्रश्न उठे। फेरि सोधेंँ आमा, हामी घरभित्र किन सुत्न सक्दैनौं ? आमा फेरि पनि मौन रहनुभयो। त्यतिबेला मौनताको अर्थ इन्कार बुझेको मैले लामो समयपछि त्यसको उत्तर भेटेँ। आमाको त्यो मौनताले भन्न खोजेको रहेछ, यो नियम हो। परम्परा र संस्कृति अनि धर्म हो। तर मेरा लागि त्यो परम्परा अन्याय थियो। आमा न्याय नपाई भगवान्को काखमा पुग्नुभयो। ती ३२० दिन ! : ती ३२० दिनहरूमा मैले आमासँगै त्यो गोठमा बिताएका रातहरू अझै स्मृतिमा ताजै छन्। त्यो समय महसुस गरें, महिनावारी अथवा छाउ घरबाहिर बस्ने प्रक्रिया हो, छाउ हुने कमजोर। घरमा बस्नै नपाइने। छाउ नहुने बलिया, घरमै बस्न पाउने। तर त्यति बेलादेखि अहिलेसम्म मनमा प्रश्न गडेर बसेको छ कि यो पवित्र प्रक्रिया, जसले सृष्टि चलाउँछ, किन अपवित्र बनाइयो ? शुद्धता र अशुद्धताको ट्याग कसले लगायो ? म पाँच वर्ष आमासँगै गोठमा बसें र पाँच वर्षपछि हजुरआमासँग सुतें। त्यसपछि आमा महिनावारी भएका बेला आमासँगै गोठमा जान परेन। ती ३२० दिन मैले आमासँग गोठमा बिताएका रातहरूको सम्झना गर्दा मेरो मन अहिले पनि निकै भावुक हुन्छ। त्यो समय मेरो बाल्यकाल थियो, जब मैले जीवनका कठोरतम पाठहरू सिकें। महिनावारी रोकिए भने के होला ? : मेरो कथापछि अलिकति महिनावारीको कुरा। महिनावारी के हो ? कसरी हुन्छ ? त्यसमा जान चाहन्नँ। यो एक प्राकृतिक प्रक्रिया हो, यतिमात्रै जानकारी छ मलाई। तर, जसले सृष्टि र जीवनलाई चलाउन महत्वपूर्ण भूमिका निभाउँछ। त्यसलाई पवित्रताको नाममा पूजा गर्नुपर्ने तर महिनावारी भएका बेला पूजा रोकिन्छ। यस्तो कसले र किन बनायो होला ? कल्पना गरौं, महिनावारी नै भएन भने के होला ? सृष्टि कसरी चल्ला? सृष्टि चलाउने यो प्राकृतिक प्रक्रियालाई सम्मान गर्नुसट्टा हाम्रो समाजले किन अपमान गरिरहेको होला ? महिनावारी हुने व्यक्तिलाई दोस्रो दर्जाको नागरिक किन बनाइयो होला ? के महिनावारी नभएको भए संसारमा जीवन अस्तित्वमा रहन्थ्यो? महिनावारी र प्रजनन प्रक्रियासँगै, जीवनको उत्पत्ति र भविष्यलाई निर्धारण गर्ने यस प्राकृतिक चक्रलाई ध्यानमा राख्ने हो भने महिनावारी हुनेहरू माथिको विभेदले सृष्टिको अस्तित्वसँग मेल खान्छ ? हाम्रो समाजमा महिनावारी हुने व्यक्तिलाई गर्ने विभेद, अपमानले महिला शरीरको स्वामित्व र स्वतन्त्रतालाई सम्मान गर्छ कि कुल्चिन्छ ? महिनावारीलाई अपवित्र ठान्नु भनेको महिलाको शरीर र जीवनलाई सामाजिक रूपमा त्याग्नु होइन र? हामीले महिनावारीलाई अपवित्र र अशुद्ध ठान्दा के हामी प्राकृतिक प्रक्रियासँग अन्याय गरिरहेका छैनौं? आफ्नै अस्तित्व र प्रजननको आधारलाई नष्ट पार्ने काम होइन र ? महिनावारीको कारण शिक्षा, स्वास्थ्य र रोजगारका अवसरहरूमा असर गरिरहेको छ भने हामी समावेशी र समतामूलक समाज निर्माणको यात्रामा कसरी अगाडि बढ्न सक्छौं ? समाज र मौनता : महिनावारी विभेद हाम्रो समाजको सामान्य लाग्ने गम्भीर समस्या हो। जसले महिनावारी हुने व्यक्तिको सम्मान, स्वतन्त्रता र मौलिक अधिकारलाई असर गर्छ। जात, धर्म, भाषा, धनी, गरिब, पढेको, नपढेको, सहर, गाउँ, सबै परिस्थितिमा महिनावारी हुँदा महिनावारी हुने व्यक्तिहरूले केही न केही देखिने र नदेखिने खालका बार्ने चलन छन्। विशेषगरी खान हुने कि नहुने, छुन हुने कि नहुने अथवा सहभागी हुने कि नहुने, हिँडडुल गर्न हुने कि नहुने आदि कुरासँग सम्बन्धित छन्। त्यो विभेद हो कि चलन ? के गोठमा बस्ने कि नबस्ने भन्ने कुरालाई मात्रै महिनावारी विभेद हो ? महिनावारीमा नभएको २५ दिन र महिनावारी भएको ५ दिने क्रियाकलापमा छुट्टिने (भान्सामा नजाने, पूजा नगर्ने, खाना छुट्टै खाने ) व्यवहार के सुदूरपश्चिम र कर्णालीमा मात्रै छ ? महिनावारीका नाममा हुने विभेदले किशोरी र महिला (महिनावारी हुने व्यक्ति)को शिक्षामा असर, स्वास्थ्य जोखिम र मनोवैज्ञानिक तनाव निम्त्याउँछ। तर, समाज महिनावारीका विषयमा खुलेर कुरा गर्न किन तयार छैन ? यो मौनताका पछाडि अज्ञानता, लाज र परम्परागत धारणाको खास के हो ? यो मौनता अज्ञानताको उपज हो कि परम्पराको नाममा लाज छोप्ने प्रयास ? सबै प्रकारका विभेद र हिंसा विरुद्ध मौनता तोड्न पर्छ भन्ने सचेत समाज किन महिनावारी विभेदको सवालमा मौन छ ? शिक्षित मानिने मानिसले पनि महिनावारीबारे खुलेर कुरा गर्न नचाहनु र यसलाई सामाजिक विषयको रूपमा नउठाउनुको कारण के होला ? हाम्रो राजनीतिक नेतृत्व किन बोल्दैन ? त्यसो भए के उनीहरूले महिनावारीलाई समाजको कलंक बनाउने जिम्मा लिएका हुन् ? संविधानले प्रत्येक नागरिकलाई सम्मानपूर्वक बाँच्न पाउने अधिकार दिएको छ। तर महिनावारीको कारण कसैलाई भान्सामा जान नदिँदा, घरभित्र बस्न नदिँदा, के यो मौलिक हकको उल्लंघन होइन ? समाजको नेतृत्व गर्ने राजनीति संसद् र सांसदहरूलाई यसको जानकारी छैन ? किन यो विषय संसद्को बहसमा आउँदैन ? यस्तो संवेदनशील विषयलाई किन संवाद र सहकार्यको माध्यमबाट समाधान गर्न खोजिँदैन ? समाजले आफ्नो जिम्मेवारी कहिले बोध गर्छ ? अहिले समाजमा महिनावारीलाई स्वास्थ्य र सरसफाइसँग जोडेर बहस गरिएको छ। धेरै व्यक्ति, संघसंस्था, सरकारले पनि त्यसै अनुसार काम गरिरहेका छन्। त्यसैसँग जोडेर नेपालमा अहिले महिनावारी प्याड बाँड्ने कार्यक्रम चलेको छ। तर, यसले मात्रै किन महिनावारी विभेद अन्त्य भएको छैन ? संविधान, कानुन र महिनावारी विभेद : महिनावारी विभेदले महिलाहरूलाई शारीरिक, मानसिक र सामाजिक रूपमा प्रताडित गरेर लैंगिक हिंसाका विभिन्न रूपलाई जन्म दिन्छ। यो मानव अधिकारको गम्भीर उल्लंघन हो, जसले समानताका अधिकार, शिक्षा, स्वास्थ्य र सम्मानजनक जीवनयापन गर्ने अधिकारलाई प्रत्यक्ष असर पुयाउँछ। नेपालको संविधान २०७२ को धारा ३८ मा महिलालाई समानता र भेदभावरहित जीवन जिउने अधिकार सुनिश्चित गरिएको छ। साथै, लैंगिक हिंसाविरुद्ध ऐन २०६७ र मानव अधिकार संरक्षण ऐन २०५३ अनुसार यस्ता कार्य कानुनी अपराधमा पर्छन्। महिनावारी विभेदलाई छाउपडीको नामसँग जोडेर २०७४ सालमा गैरकानुनी घोषित गरिएको छ। तर महिला अधिकारसँग जोडिएका यी महिनावारी विभेदका दर्जनौं अभ्यास हेर्दा लजाएका छैनन् होला र ? यस्तो व्यवहारले नेपालको कानुनलाई चुनौती दिँदै समाजलाई अझै पनि पुरातन सोचको जालमा फसाइरहेको छैन र ? भान्सामा जान नपाउने एउटा मात्रै विभेदले संविधानका कति मौलिक हक, धारा र त्यसअन्तर्गत बनेका कानुनको उल्लंघन भइरहेको छ ? महिनावारी विभेदका केस्रा केलाएर कसले छलफल गर्ने ? नेपालको संविधानले समानुपातिक समावेशी र सहभागिताको सिद्धान्तका आधारमा समतामूलक समाजको निर्माणका लागि वर्गीय, जातिय, क्षेत्रीय, भाषिक, धार्मिक, लैंगिक विभेद र सबै प्रकारका जातीय छुवाछूतको अन्त्य गरी आर्थिक समानता, समृद्धि र सामाजिक न्याय सुनिश्चित गर्ने लक्ष्य लिएको छ। नेपालको संविधानमा उल्लेख भएका मौलिक अधिकारका धाराहरू : सम्मानपूर्वक जिउन पाउने अधिकार, स्वतन्त्रताको अधिकार, समानताको अधिकार, खानाको अधिकार, शिक्षाको अधिकार, स्वास्थ्यको अधिकार, बासको अधिकार, छुवाछुत विरूद्धको अधिकार, महिला हकको अधिकारहरू लेखिएका छन्। यी सबै अधिकार महिनावारी भएको बेलामा बार्ने चलनले एकसाथ हनन भएको अवस्था देखिएको छ। त्यसो भए महिनावारी विभेद महिला हिंसा किन होइन ? महिला अधिकार, मानवअधिकारको हनन होइन भन्ने आधार के छ ? सुदूरपश्चिमको छाउपडी र काठमाडौंको महिनावारी विभेद : महिनावारी विभेद नेपालमा सबै ठाउँमा छन्। यसका अभियन्ता डा राधा पौडेलको अध्ययन र अनुसन्धानमा आधारित किताबको अध्ययन गर्दा महिनावारी विभेद रूपमा फरक भए पनि सारमा संसारभरी छ। सुदूरपश्चिम र कर्णालीका कैयौं गाउँहरूमा अझै महिनावारी भएका बेला गोठमा पठाइन्छ। त्यहाँ विभेद बाहिर आँखाले प्रष्ट देखिन्छ, अन्त देखिन्न। तर, गर्न हुने र नहुनेको अध्ययनको सूची हेर्ने हो भने मेरो जिल्ला अछामभन्दा काठमाडौंमा धेरै महिनावारी विभेद छ। तर, किन छाउपडीको ट्यागमा महिनावारी विभेद सुदूरपश्चिम र कर्णालीका जिल्लामा मात्रै छ जस्तो भाष्य बनाएको छ ? के अभाव, गरिबी अशिक्षाका कारणले ती ठाउँलाई हेपेको ? कि छाउपडीको नाममा खेतपाती फस्टाउँछ भनेर सयुक्त राष्ट्रसंघमा जाने छाया रिपोर्टमा पनि छाउपडी, छाउपडी, छाउपडी लेखेको ? संघसंस्थाहरूले मर्यादित महिनावारीमैत्री समाज निर्माण गर्नुको सट्टा किन विभेदलाई मात्र प्रचार गरिरहेका छन् ? के छाउपडी शब्द भन्दैमा यसको समाधान हुन्छ ? मर्यादित महिनावारीको देश या विभेदको देश ? : पहिलो अन्तर्राष्ट्रिय मर्यादित महिनावारी दिवस नेपाल सरकारको नेतृत्वमा नै मनाइएको थियो। नेपालले मर्यादित महिनावारी अभियानमा नेतृत्व गर्दै पहिलोपटक सरकारी तहमा र तेस्रोपटक राष्ट्रिय मानवअधिकार आयोगको स्वामित्वमा यो दिवस मनाएर विश्वमा सकारात्मक सन्देश दिएको थियो। भलै सक्रियता र पहल अभियानता राधा पौडेलको थियो। तर, आज त्यो उचाइ र प्रतिबद्धता किन हराउँदै छ ? महिनावारी विभेदको अन्त्यका लागि सरकारी नीति, योजना र क्रियाकलापको प्रभावकारी कार्यान्वयन किन देखिँदैन ? महिला अधिकारलाई प्राथमिकतामा राख्ने दाबी गर्ने नेपाल सरकार अहिले यस संवेदनशील मुद्दामा मौन बस्नु के यसको वास्तविक प्रतिबद्धताको अभाव हो ? समाजको पुरातन सोच र विभेदकारी व्यवहारलाई तोड्ने जिम्मेवारी सरकारकै हो भने यस्तो महत्वपूर्ण विषयमा किन ठोस कदम चालिएको छैन ? मर्यादित महिनावारीको अभियानलाई निरन्तरता दिने र विभेदको अन्त्य गर्ने सरकारको दायित्व अझै पनि केवल नारा र औपचारिकतामा सीमित हुने हो त ? पहिलो पहलकर्ता भएको नाताले संयुक्त राष्ट्रसंघलाई दिवसको मान्यताका लागि आग्रह गर्दै हाम्रो देशलाई मर्यादित महिनावारीमैत्री देशका रूपमा चिनाउने सुनौलो अवसर नेपालसँग छ। तर विडम्बना, नेपाललाई महिनावारी विभेदको देश भनेर चिनाउन किन खोजिएको छ ? प्रश्नहरूको अन्त्य होला ? : बाल्यकालमा भोगेका अचेत मनका ती पीडा र विभेदका प्रश्नहरू, जसले मलाई बारम्बार झक्झक्याइरहे, आज मेरो सचेत मस्तिष्कले स्पष्ट रूपमा सामना गरिरहेछ। सञ्चारकर्मीका रूपमा समाजका लागि यी प्रश्न उठाउँदा ती केवल पेशागत दायित्व होइनन्, बरु मेरो अस्तित्वसँग गहिरो गाँसिएका ती अनुत्तरित व्यथाहरू हुन्। बाल्यकालको नि:शब्द चित्कार आज मेरा वाणी बनेर न्यायको खोजीमा उभिएको छ। तर यी प्रश्नका उत्तर केवल समाज, समय र व्यवस्थाले दिन सक्ला ? कि मैले आफैंले बाटो कोर्नु पर्छ ? मैले अबोधतामा भोगेका र सचेततामा गरेका संघर्षका यी प्रश्नहरूको अन्त्य कहिले र कसरी होला ?"
प्रधानमन्त्री ओली गृहजिल्ला झापा जाँदै,काठमाडौं : प्रधानमन्त्री केपी शर्मा ओली आज गृहजिल्ला झापा जाँदैछन्। दमक बिजनेस कम्प्लेक्स उद्घाटनलगायत विभिन्न कार्यक्रममा सहभागी हुन प्रधानमन्त्री ओली झापा आज बिहान ११ बजे झापा जान लागेको उनको सचिवालयले जनाएको छ। सचिवालयका अनुसार प्रधानमन्त्री ओली मंगलबार मात्रै काठमाडौं फर्किने कार्यक्रम छ।
एनपीएल नेपाली खेलकुदकै कोसेढुंगा बन्न सक्छ,"काठमाडौं : नेपाल प्रिमियर लिग (एनपीएल) नेपाली खेलकुद क्षेत्रकै ऐतिहासिक प्रतियोगिता हो। नेपाल क्रिकेट संघ (क्यान) मा चतुरबहादुर चन्दको नेतृत्व आएपछि एनपीएलजस्तो बृहत प्रतियोगिता सम्भव भएको हो। यसअघि पनि फ्रेन्चाइज रुपमा क्रिकेटका विभिन्न प्रतियोगिता आयोजना भए पनि एनपीएलजस्तो भव्य र सव्य प्रतियोगिता भएको देखेको थिइनँ। यसका लागि चतुरबहादुर चन्द नेतृत्वको टिमलाई धन्यवाद दिनै पर्छ। विश्वका १५ राष्ट्रका झन्डै चार दर्जन खेलाडी नेपालमा आएर खेलेको यो पहिलो पटक हो। त्यसैले पछिल्लो समयमा टिम गेम्समा क्रिकेटले जुन छलाङ मारेको छ, यो उदाहरणीय छ। यसले नेपाली खेलकुद क्षेत्रमा मात्रै होइन, अन्तर्राष्ट्रियस्तरमै पनि चर्चा बटुल्न सफल भएको छ। कमनवेल्थ राष्ट्रमा क्रिकेटको लोकप्रियता धेरै छ। अन्य खेलको तुलनामा ती राष्ट्रमा क्रिकेटको चर्चा बढी नै हुने गर्दछ। हाम्रो छिमेकी मुलुक भारतमा झन् क्रिकेटको लोकप्रियता र यसको ख्याति भिन्न किसिमको छ। त्यहाँ क्रिकेटका लागि मरिहत्ते गर्ने ठूलो जमातै छ। त्यहीँको प्रभावले नै नेपालमा पनि क्रिकेटको विकास भएको हो भन्दा अन्यथा हुँदैन। क्रिकेटले जुन रुपमा लोकप्रियता र ख्याति कमाएको छ, त्यो अनुरुप पूर्वाधार विकासको काम भने हुन सकेको छैन। क्रिकेटले हासिल गरेको उपलब्धि र लोकप्रियतालाई हेरेर सरकारले अब पूर्वाधार निर्माणको कामलाई पनि तीव्रता दिनु आवश्यक छ। बागमती प्रदेशले क्रिकेट रंगशाला निर्माणलाई विशेष प्राथमिकतामा राखेको छ। प्रदेश सरकारले चितवनको गौतम बुद्ध र गौरीटारको रंगशाला निर्माणमा लगानी गरेको छ। गौरीटार रंगशालामा अन्तर्राष्ट्रिय स्तरको प्रतियोगिता नै गर्न सक्ने अवस्था छ। यहाँ पेभिलिएन निर्माण र माटो भर्ने काम भइरहेको छ भने बरमुडा दुबो लगाउने काम पनि सँगसँगै भइरहेको छ। यसैगरी गौतम बुद्ध रंगशालालाई ७० प्रतिशत बजेट दिने निर्णय प्रदेश सरकारले गरेको छ। त्यही अनुरुप पहिलो किस्ताको रकम पठाइसकेका छौं। फ्रेन्चाइज लिगले नेपालमा क्रिकेटको क्रेज ह्वात्तै बढाएको छ। अझ कर्पोरेट क्षेत्रको प्रवेशले त क्रिकेटले भिन्नै उचाइ हासिल गरेको छ। क्रिकेटले जस्तै अन्य खेलले पनि कर्पोरेट क्षेत्रलाई भित्र्याउन सक्यौं भने नेपाली खेलकुदले फड्को मार्ने निश्चित छ। एनपीएलका खेल टेलिभिजनमा हेर्न पनि आनन्द लाग्छ। हाम्रा खेलाडीले पनि राम्रो खेलिरहेका छन्। विदेशी खेलाडीका कारण एनपीएलको रौनकता भिन्दै छ। दर्शकहरूको उपस्थितिले पनि अन्तर्राष्ट्रिय स्तरमा चर्चा बटुलेको छ। फ्रेन्चाइज टोलीलाई स्थानीय, प्रदेश र केन्द्र सरकारले पनि सहयोग गर्नुपर्छ। केन्द्र सरकारले खेलाडीको श्रम स्वीकृतिलगायतमा सहयोग गरेको छ। आगामी दिनमा तीनै तहका सरकारले सहयोग गर्नुपर्छ। त्रिवि मैदान नेपालको एक मात्रै अन्तर्राष्ट्रिय क्रिकेट रंगशाला हो। यसको स्तरोन्नति गर्नै पर्छ, त्यसको विकल्प छैन। तर, त्रिवि मैदानको छुट्टै सुन्दरता पनि छ। प्राकृतिक रुपमा यसको भिन्दै विशेषता छ। समथल भागमा प्यारापिट बनाउनुको विकल्प हुँदैन। तर, त्रिवि मैदानको भौगोलिक अवस्था भिरालो भएकाले त्यसमा प्यारापिट नै बनाउनुपर्छ भन्ने छैन। वर्षातको समयमा ओत लाग्ने संरचना मात्रै बनाउन सक्यौं भने पनि राम्रो हुन्छ। रुखमै चढेर खेल हेर्नुपर्ने अवस्था चाहिँ राम्रो होइन। तर, त्यसैको प्रचार धेरै भइरहेको छ। दर्शकलाई सहज रुपमा खेल हेर्न सक्ने वातावरण मिलाइदिएमा धेरै राम्रो हुन्छ। त्रिवि मैदानमा फर्डलाइट जडानको काम पनि हुन बाँकी छ। अर्को कुरा पूर्वाधार निर्माण गरेर मात्रै हुँदैन। त्यसको संरक्षण पनि गर्नुपर्छ। अर्को कुरा नेपालको खेलकुद नीति पनि राज्य सुहाउँदो छैन। खेलकुदका बारेमा राजनीतिक नेतृत्वलाई बुझाउन नसक्दा पनि यो अवस्था आएको हो। त्यही कारण खेलकुदका विषयमा राज्य संयन्त्रलाई बुझाउनु आवश्यक छ। हाम्रो नीति साँच्चिकै खेलकुदको हितमा हुनुपर्छ। टालटुले र अल्पकालीन नीतिले स्कुल टु ओलम्पिकको यात्रा गर्न कठिन छ। त्यसैले टालटुले नभई दीर्घकालीन सोच लिएर नै हामीले खेलकुद नीति बनाउनु आवश्यक छ।"
"लुम्बिनी लायन्सलाई पहिलो झड्का, ललितले लिए विकेट",काठमाडौं : नेपाल प्रिमियर लिग (एनपीएल) को आज पहिलो खेलमा लुम्बिनी लायन्सको पहिलो विकेट गएको छ। कीर्तिपुरस्थित त्रिवि क्रिकेट मैदानमा जनकपुर बोल्ट्सले दिएको १३७ रनको लक्ष्य पछ्याउनेक्रममा लुम्बिनी लायन्सका आशुतोष घिरैया आउट भएका हुन्। ३२ ओभरमा ललित राजबंशीको बलमा घिरैयालाई हर्ष ठाकरले क्याच गरेका हुन्। उनले १४ बलमा १ चौकासहित ८ रन बनाए। टियु क्रिकेट मैदानमा लुम्बिनीका कप्तान रोहितकुमार पौडेलले टस जितेर बलिङ रोजेका थिए। अहिले लुम्बिनी लायन्सले ४ ओभरको समाप्तिमा १ विकेटको क्षतिमा २३ रन बनाएर खेलिरहेका छन्।
पावरप्लेमा लुम्बिनीको सुस्त सुरुवात,"काठमाडौं : नेपाल प्रिमियर लिग (एनपीएल)मा जनकपुरले दिएको १३७ रनको लक्ष्य पछ्याएको लुम्बिनीले पावरप्लेमा सुस्त सुरुवात गरेको छ। कीर्तिपुरस्थित त्रिवि क्रिकेट मैदानमा टस हारेर पहिले ब्याटिङ गरेको जनकपुरले दिएको १३७ रनको लक्ष्य पछ्याएको लुम्बिनीले १ विकेट गुमाउँदै ३७ रन बनाएको हो। लुम्बिनीले पहिलो विकेटका रुपमा ओपनर ब्याटर अशुतोष घिरौया ८ रन बनाउँदै ललित राजवंशीको बलमा हर्ष थाकरबाट क्याच भए। जनकपुर र लुम्बिनी दुवैको यो चौथो खेल हो। जनकपुर अविजित छ भने लुम्बिनी हालसम्म कुनै खेल जित्न सकेको छैन। जनकपुरले पहिलो खेलमा विराटनगर किंग्सलाई ८ विकेट, दोस्रो खेलमा कर्णाली याक्सविरुद्ध पनि ८ विकेट र पोखरा एभेन्जर्सलाई ७ विकेटको जित निकालेको थियो। लुम्बिनीले पहिलो खेलमा विराटनगर किंग्ससँग २ विकेट, पोखरा एभेन्जर्ससँग १० विकेट र सुदूरपश्चिमसँग ४५ रनले पराजित भएको हो।"
प्रधानमन्त्री ओलीको गृहजिल्ला भ्रमण : के छ कार्यतालिका ?,"झापा : आज गृहजिल्ला झापा भ्रमण आउन लागेका नेकपा (एमाले)का अध्यक्ष एवम् प्रधानमन्त्री केपी शर्मा ओलीको सुरक्षा थ्रेटलाई मध्यनजर गरी व्यापक सुरक्षाकर्मी परिचालन गरिएको छ । आज बिहान साढे १० बजे काठमाडौँबाट ओली यति एयरलाइन्सबाट चन्द्रगढी विमानस्थल भद्रपुर उत्रिने कार्यक्रम तय भएको छ । विमानस्थल ओर्लिने बित्तिकै प्रधानमन्त्री ओली मेचीनगर नगरपालिका४ स्थित मानव सेवा आश्रममा भवनको शिलान्यास तथा उद्घाटन गर्न स्थलतर्फ प्रस्थान हुने जनाइएको छ । प्रधानमन्त्रीको सुरक्षा थ्रेटलाई लक्षित गरी विमानस्थलदेखि नै सशस्त्र प्रहरी,नेपाल प्रहरी,ट्राफिक प्रहरी ठूलो संख्यामा परिचालन गरिएको सुरक्षा स्रोतले जनाएको छ । प्रधानमन्त्रीको सुरक्षाका लागि सशस्त्र प्रहरी,नेपाल प्रहरी,ट्राफिक प्रहरी,नेपाली सेना,राष्ट्रिय अनुसन्धान गरी १३ सय भन्दा बढी सुरक्षाकर्मी परिचालन गरिएको छ । प्रधानमन्त्री सवार भएर जाने सडक किनार, बजार क्षेत्रदेखि चोकचोकमा सशस्त्र प्रहरी र नेपाल प्रहरी परिचालन गरिएको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए । उनका अनुसार प्रधानमन्त्रीको कार्यक्रम स्थलहरूको पहिचान गरी सुरक्षा व्यवस्था चुस्त दुरुस्त बनाइएको छ । प्रधानमन्त्रीको सुरक्षाका लागि कोशी प्रदेश प्रहरी कार्यालय विराटनगरबाट पनि थप जनशक्ति मगाइएको बताए । कोशी नाम खारेजीको माग गर्दै आन्दोलनरत रहेका पहिचानवादी, रवि लामिछानेको रिहाको माग गर्दै आन्दोलनरत रहेका रास्वपाका कार्यकर्ता तथा दुर्गा प्रसाईँको रिहाको माग गर्दै आन्दोलनरत रहेका उनका समर्थकहरूले प्रधानमन्त्रीलाई कालो झन्डा देखाउने, पुत्ला दहन गर्न सक्ने लगायतको विरोध प्रदर्शन गर्न सक्ने सुरक्षा थ्रेटका कारण जिल्लामा आज र भोलि उच्च सुरक्षा सतर्कता अपनाइएको प्रहरीको उच्च स्रोतले जनाएको छ । अराजक गतिविधि गर्नेलाई तत्काल पक्राउ गरी कारबाही गर्न सुरक्षाकर्मीलाई कडा निर्देशन दिइएको स्रोतको भनाइ छ । दुईदिने भ्रमणमा रहेका प्रधानमन्त्री ओलीले मानव सेवा आश्रममा भवनको शिलान्यास कार्यक्रम पश्चात् दिउँसो साढे १ बजे दमक नगरपालिका३ स्थित डेढ अर्बभन्दा बढी लागतमा नवनिर्मित बिजनेस भ्यू टावरको उद्घाटन गर्ने कार्यक्रम रहेको छ । त्यस्तै भोलि पहिलो कार्यक्रम १० बजे बेलडाँगी खानेपानीको उद्घाटन, ११ बजे गौरादह नगरपालिका अन्तर्गत महारानी झोडा (स्कुलचौन) मा जग्गाधनी पुर्जा वितरण, दिउँसो १२:३० बजे गौरादह बजारमा ताजपुरिया समाजको भेलालाई सम्बोधन गर्दै बिर्तामोड फर्किने कार्यक्रम रहेको छ । बिर्तामोडमा दिउँसो २ बजे सिटी सेन्टरमा पार्टी कार्यकर्ता भेलालाई सम्बोधन गर्ने कार्यक्रम रहेको एमाले झापाका सचिव तुलसी कार्कीले जानकारी दिए ।"
"संविधान संशोधनमा माओवादीसँग कुरा मिल्दैन, राष्ट्रिय सभाको निर्वाचनपछि अघि बढ्छ : महासचिव पोखरेल","दाङ : नेकपा एमालेका महासचिव शंकर पोखरेलले संविधान संशोधन राष्ट्रिय सभा सदस्यको निर्वाचनपछि अघि बढ्ने बताएका छन्। दाङको लमहीमा आइतबार नेकपा एमाले क्षेत्र नम्बर १ समन्वय कमिटीले आयोजना गरेको पार्टी कार्यकर्ता भेलालाई सम्बोधन गर्दै महासचिव पोखरेलले संविधान संशोधनको काम उचित समयमा सुरु गरिने बताएका हुन्। हामी दुई वटा राजनीतिक दल मिल्नुको कारण सरकार मात्रै होइन। राजनीतिक स्थायित्वको आधार तयार गर्न संविधान र कानुनमा सुधार गर्ने गरी दुई ठूला दलको बीचमा समिकरण बनेको हो। उनले भने, राष्ट्रिय सभामा हाम्रो पक्षको दुई तिहाइ छैन। दुई तिहाइ नपुग्दासम्म संविधान संशोधनको एजेन्डा अघि बढ्न सक्दैन। संविधान संशोधनको विषयमा माओवादीसँग कुरा मिल्ने स्थिति छैन। डेढ वर्ष पछाडि राष्ट्रिय सभाको निर्वाचनपछि त्यहाँको संरचना बदलिन्छ, त्यसपछि संविधान संशोधनको प्रक्रिया अघि बढ्छ। महासचिव पोखरेलले एमालेलाई आगामी ८४ को निर्वाचनमा बलियो राजनीतिक शक्ति निर्माण गर्ने दिशामा अहिले देखिनै सशक्त भएर खट्न कार्यकर्तालाई निर्देशन दिए। उनले अहिले सरकारमा रहेका दलहरु एक्लाएक्लै प्रतिस्पर्धा हुने बताए। अहिले हामी कांग्रेससंग मिलेका छौं। तर, चुनावको बेलामा हामी एक्लाएक्लै लड्ने हो। एमालेको उम्मेदवार कांग्रेसको चुनाव चिन्हमा लड्ने कुरा गल्ति हो। एमालेकांग्रेस जस्ता पार्टी अर्काको चुनाव चिह्नमा आफ्ना उम्मेदवार खडा गर्ने कुरा चाहिँ उचित कुरा होइन।"
एनपीएल : १० ओभरमा लुम्बिनीले ६४ रन पूरा गर्यो,"काठमाडौं : नेपाल प्रिमियर लिग (एनपीएल)मा जानकपुरले दिएको १३७ रनको लक्ष्य पछ्याएको लुम्बिनीले १० ओभरमा २ विकेट गुमाउँदै ६४ रन बनाएको छ। कीर्तिपुरस्थित त्रिवी क्रिकेट मैदानमा टस हारेर पहिले ब्याटिङ गरेको जनकपुरले दिएको १३७ रनको लक्ष्य पछ्याएको लुम्बिनीले पावरप्लेमा १ विकेट गुमाउँदै ३७ रन बनाएको थियो। लुम्बिनीले पहिलो विकेटका रुपमा ओपनर ब्याटर अशुतोष घिरौया ८ रन बनाउँदै ललित राजवंशीको बलमा हर्ष थाकरबाट क्याच भए। ७३ ओभरमा लुम्बिनीले ५० रन पूरा गर्यो। १० ओभरमा अन्तिम बलमा शेर मल्लले अर्जुन साउदलाई बोल्ड आउट गरेका हुन्। जनकपुर र लुम्बिनी दुवैको यो चौथो खेल हो। जनकपुर अविजित छ भने लुम्बिनी हालसम्म कुनै खेल जित्न सकेको छैन। जनकपुरले पहिलो खेलमा विराटनगर किंग्सलाई ८ विकेट, दोस्रो खेलमा कर्णाली याक्सविरुद्ध पनि ८ विकेट र पोखरा एभेन्जर्सलाई ७ विकेटको जित निकालेको थियो। लुम्बिनीले पहिलो खेलमा विराटनगर किंग्ससँग २ विकेट, पोखरा एभेन्जर्ससँग १० विकेट र सुदूरपश्चिमसँग ४५ रनले पराजित भएको हो।"
राजनीति छाडेर कृषि कर्ममा रमाउँदै,"उदयपुर : कलम, मादल र बन्दुकको समिश्रणबाट मात्र क्रान्ति सफल हुन्छ भन्ने मान्यताका बोकेर तत्कालीन नेकपा माओवादीको सशस्त्र जनयुद्ध रोजेका लिम्चुङबुङ गाउँपालिका२ का ५१ वर्षीय कृष्ण निरौला (खत्री) यतिबेला राजनीति त्यागी कृषि क्रान्तिमा होमिएका छन्। १० वर्षे जनयुद्धमा मादलको नेतृत्व गर्दै २०५३ साल फागुन २३ गते माओवादी प्रवेश गरेका निरौला हिजोआज आफ्नै १३ रोपनी जग्गामा सुन्तला, कागती खेती लगाएर रमाउने गरेका छन्। उनी भन्छन्, जतिबेला माओवादीले संसदीय व्यवस्था रोज्यो, त्यहीँ दिनदेखि अब क्रान्ति सम्भव छैन र उपलब्धिको रक्षा हुन्न भन्ने ठाने र म रुँदै घर फर्किएर कृषि कर्ममा जोडिए। उनको बारीमा यतिबेला सुन्तला ५ सय र कागती १ सय ५० बोट छन्। दुवै बालीबाट उनले मनग्ये आम्दानी लिइरहेका छन्। विगत चार वर्षदेखि वार्षिक ६ लाख जति आम्दानी लिँदै आएका खत्रीले यो वर्षको सुन्तला सिजनमा १० लाख बढी आम्दानी लिने अनुमान गरेका छन्। त्यसो त उनलाई कागती खेतीले पनि साथ दिएको छ। बजारीकरणमा केही समस्या भए पनि सुन्तला बोटबाटै ९० देखि १ सय रुपैयाँ केजीसम्म बिक्री हुने गरेको उनले सुनाए। त्यहीँ सुन्तला सदरमुकाम गाईघाट, मुर्कुची, कटारीलगायतका व्यापारिक केन्द्रबाट प्रतिकेजी १ सय ५० ले बिक्री भइरहेको छ। उनको त्यो मेहनत र आम्दानी देखेर ताम्लिछाका अन्य ८० घरपरिवार सुन्तला कागतीको कृषि आम्दानीमा जोडिएका छन्। ताम्लिछाबाट यस वर्षमात्रै १० गाडीभन्दा बढी सुन्तला सदरमुकामलगायतका व्यापारिक केन्द्रमा पुग्ने उनको अनुमान छ। यति सुन्तला बिक्री गर्दा गाउँमा ५० लाखभन्दा बढी आम्दानी भित्रिने अनुमान गरिएको उनले सुनाए। फागुन अन्तिममा फुल्ने सुन्तला ८९ महिनामा तयार हुन्छ। उनको यो कर्ममा गाउँपालिका र प्रधानमन्त्री कृषि आधुनिकीकरण परियोजनाबाट धेरै ठूलो सहयोग र अनुदान नभए पनि सानोतिनो सहकार्य भएको छ। परियोजनाबाट सिँचाइ पानी स्टोर गर्ने ८० लिटरको इन्टेक सहयोग भएको उनले बताए। सुन्तला खेतीबाटै तीन छोरी र एक छोरा गरी ६ जनाको परिवारको पालनपोषण र शिक्षा, स्वास्थ्यमा खर्च पुग्ने गरेको खत्रीले सुनाए। उनले भने, छोरीलाई काठमाडौं बिहे गरेर दिएँ, ज्वाइँ कोरिया हुनुहुन्छ, माइली छोरी मास्टर डिग्री, कान्छी आईएस्सी र छोरा विज्ञान विषयमा कक्षा १२ सकेर आईटी पढ्ने तयारीमा छ, यी सबैको खर्च सुन्तला खेतीबाटै पुगेको छ। २०६७ सालसम्म माओवादी पार्टीको भोलेन्टर (स्वयंसेवक) कार्यकर्ता भएँ तर जे सोचेर क्रान्तिमा होमिए त्यो पूरा नभएपछि सक्रिय राजनीति गर्न उचित ठानिनँ अन्ततः घर फर्किएँ। देश बन्छ भने मेरो पनि घर बन्छ भनेर लागेँ तर, घर फर्कंदा मेरो राम्रो घर थोत्रो भएछ, आमाबुवा बुढा भएछन्, श्रीमती रोगी भैछिन्, बालबच्चा बेवारिसे जस्तो भएछन् त्यसैले घर फर्किएको धेरै महिना मेरा रोएरै दिन र रात बिते, कारुणिक शब्दमा उनले विगतका अनुभव सुनाए। थोत्रो भएको घर देखाउँदै खत्रीले भने, आज यिनै बेथितिहरू देख्नु थियो भने त्यत्रो जनयुद्ध केका लागि थियो ? आज सामान्य गरिबी जनताको छोराछोरी चुनाव लड्न सक्ने अवश्था छैन्, अनि कस्तो परिवर्तन ल्याइएछ। अहिले भएको शासकीय स्वरूप, निर्वाचन प्रणाली बेठीक छ। पूर्ण समानुपातिक नभएसम्म जनयुद्धले सार्थकता नपाउने उनको भनाइ छ। विगतमा आफू मनमोहन अधिकारीको ९ महिने कार्यकालबाट प्रभावित भएपछि एमाले भएँ, घर परिवार कांग्रेस थियो त्यसपछि संसदीय व्यवस्था मन नपरेर जनयुद्धमा हिँडेँ, उनले सुनाए। जनयुद्धका क्रममा जनसांस्कृतिक मञ्चको जिल्ला अध्यक्ष हुँदै तत्कालीन सहिद जामुन चौधरी र मोहन कटुवालको नाममा रहेको (जामो) जनसांस्कृतिक परिवारको कम्पनी कमिसारको नेतृत्व सम्हालेको उनले बताए। गाउँमा सामन्ती, कुसंस्कारको बिगबिगी देखेपछि तत्कालीन ताम्लिछा जनसरकार प्रमुख भएर २०५५ देखि २०५७ सम्म जनतालाई न्याय दिने काममा सक्रिय भएको उनले बताए। कृषि क्रान्ति गर्नुपर्छ भनेर अखिल नेपाल क्रान्तिकारी किसान संगठनको जिल्ला सचिव हुँदै दुई कार्यकाल अध्यक्ष भए। पछि नचाहँदा पनि साथीहरूले कोशी प्रदेश समितिको सदस्यमा जिम्मेवारी दिनु भएछ तर म सक्रिय छैन र हुन्न पनि, खत्रीले भने, अब म स्वतन्त्र नागरिक भएर बस्न चाहन्छु। एमसीसी जस्तो घातक योजनालाई माओवादीले समर्थन गरेपछि अन्ततः मुलुकका प्रमुख तीनै पार्टी उस्तै भएको मेरो निष्र्कष हो, त्यसैले पनि अब त झन माओवादी रुचाउने कुरै भएन, खत्रीले भने। त्यसैले यी सबै अवस्थालाई हेरी पुर्खाको सम्पत्ति १५२० रोपनी जग्गा छ, त्यसैमा कृषि कर्म गरेर रमाउने उनले बताए। बुवा अम्बरबहादुर र आमा अम्बिकादेवी खत्रीको काखबाट जन्मिएका उनीसँग जनयुद्धको बखत रामेछापको लप्चने, भोजपुरको हतुवागढी, सिरहाको बन्दीपुर, चोहर्वा, उदयपुरको गाईघाट करमगाछी भिडन्तको प्रत्यक्ष भोगाइ छ। राजनीतिबाट वितृष्णा जागेका खत्री दिलु कृषि तथा पशुपालन फर्म दर्ता गरी कृषि क्रान्तिमा होमिएका हुन्।"
जनकपुर बोल्ट्सलाई पहिलो झड्का,"काठमाडौं :नेपाल प्रिमियर लिग (एनपीएल) को आज पहिलो खेलमा जनकपुर बोल्ट्सको पहिलो विकेट गएको छ। टस जितेर पहिले बलिङ गरेको लुम्बिनी लायन्सका साद बिन जफरको बलमा आसिफ शेख क्याच आउट भएका हुन्। उनलाई विवेक यादवले क्याच आउट गरेका हुन्। आसिफले १० बलमा १६ रन बनाएर बाहिरिए। टियु क्रिकेट मैदानमा लुम्बिनीका कप्तान रोहितकुमार पौडेलले टस जितेर बलिङ रोजेका हुन्। अहिले जनकपुर बोल्ट्सले ५३ ओभरमा १ विकेटको क्षतिमा ४८ रन बनाएका छन्। लुम्बिनीले ३ खेलमा हार बेहोरेर दबाबमा छ। यस अगाडि लुम्बिनी विराटनगर किंग्स, पोखरा एभेन्जर्स र सुदूरपश्चिम रोयल्ससँग पराजित भएको थियो । जनकपुरले यस अगाडि लगातार तीन खेल जितेको छ।"
म्याद थपका लागि रवि लामिछानेलाई अदालत पुर्याइयो,"पोखरा : सहकारीको रकम अपचलन मुद्दामा पूर्वगृहमन्त्री एवं रास्वपाका सभापति रवि लामिछानेलाई प्रहरीले म्याद थपका लागि अदालत पेश गरेको छ। यसअघि जिल्ला अदालत कास्कीले लामिछानेमाथि थप अनुसन्धान गर्न दिएको म्याद सकिएसँगै उनलाई आज पुन:अदालत उपस्थित गराएको कास्की प्रहरीले जानकारी दिएको छ। सहकारी ठगी प्रकरणमा प्रहरी हिरासतमै रहेका बेला लामछानेलाई बुटवल,काठमाडौं र चितवनमा बयानका लागि लगिएको थियो। सहकारीको रकम अपचलन गरेको आरोपमा उनीविरुद्ध पर्सामा पनि पक्राउ पुर्जी जारी भएको छ। सहकारीको रकम गोरखा मिडियाबाट अपचलन गरेको भन्दै प्रहरीले लामिछानेलाई कात्तिक २ गते काठमाडौंबाट पक्राउ गरेको थियो। लामिछानेविरुद्ध किर्तेसहित संगठित अपराधमा कास्की प्रहरीले अनुसन्धान गरिरहेको छ। सहकारीसम्बन्धी संसदीय विशेष समितिले गोरखा मिडियाका तत्कालीन प्रबन्ध निर्देशक लामिछानेसहित चारजनालाई कारबाही गर्न सिफारिस गरेको थियो। सोही सिफारिसको आधारमा लामिछाने पक्राउ परेका थिए। समितिले सहकारीको रकम अपचलन गरेको आरोपमा गोरखा मिडिया नेटवर्कका अध्यक्ष जिबी राई, तत्कालीन प्रबन्ध निर्देशक लामिछाने,सदस्य कुमार रम्तेल र सञ्चालक छविलाल जोशीलाई कारबाही गर्न सिफारिस गरेको थियो। समितिको सिफारिसको आधारमा प्रहरीले लामिछाने,जोशी र रम्तेललाई नियन्त्रणमा लिएको हो । सहकारीको रकम अपचलनको मुख्य योजनाकार मानिएका जिबी राई भने फरार छन्। सहकारी संस्थामा रहेको बचतकर्ताको रकम अनियमित तवरबाट गोरखा मिडिया नेटवर्क प्रालिको खातामा आएको र उक्त रकम खर्च गर्ने प्रक्रियामा लामिछानेसमेतको सहभागिता देखिएको समितिले ठहर गरेको छ। गोरखा मिडिया नेटवर्कमा देशभरिका ९ वटा सहकारीको रकम अपचलन भएको समितिले निष्कर्ष निकाले छ। प्रतिवेदनमा उल्लेख भएअनुसार गोरखा मिडिया नेटवर्कमा पोखराको सूर्यदर्शन,बुटवलको सुप्रिम, काठमाडौंको स्वर्णलक्ष्मी, चितवनको सहारा, वीरगन्जको सानोपाइलाको रकम अपचलन भएको छ। त्यस्तै इमेज, समानता, सुमेरू र आइएमईबाट पनि गोरखा मिडियामा रकम अपचलन भएको प्रतिवेदनमा उल्लेख छ। ती सहकारीका सञ्चालक र निर्णय प्रक्रियामा संलग्न सबैलाई कानुन विपरीतको कार्य गरेकाले कारबाहीका लागि सम्बन्धित निकायमा पठाउन समितिले सरकारलाई सिफारिस गरेको छ।"
एक करोड मूल्य बढीको सुनचाँदी र नगदसहित तीनजना पक्राउ,"काठमाडौं : कैलालीको भजनी नगरपालिका५ स्थित कौवाखेडा सीमा क्षेत्रबाट एक करोडभन्दा बढीको सुन,चाँदी र विदेशी मुद्रासहित तीनजना पक्राउ परेका छन् । सशस्त्र प्रहरी बलका सहप्रवक्ता प्रहरी नायब उपरीक्षक शैलेन्द्र थापाका अनुसार सुर्खेतको चौकुनी गाउँपालिका१० का ३६ वर्षीय महेन्द्रबहादुर शाही सोही जिल्लाको वीरेन्द्रनगर नगरपालिका१ का ३१ वर्षीय हर्कबहादुर विक र पञ्चपुरी नगरपालिका११ का ३२ वर्षीय महेश सुनार शनिबार राति पक्राउ परेका हुन्। भारतभारतबाट आएका उनीहरूबाट ८० लाख ७९ हजार पाँच सय ६१ बराबरको छ सय २० ग्राम सुन,१५ लाख २८ हजार चार सय ६० बराबरको आठ किलो नौ सय १४ ग्राम चाँदी विभिन्न दरका छ लाख ११ हजार छ सय २५ भारतीय मुद्रा,साउदी रियाल, विभिन्न किसिमका चार थान मोबाइल सेट र चाँदीका लेप लगाएका भाँडा पनि बरामद भएका छन् । उनीहरूमाथि अनुसन्धान भइरहेको प्रहरीले जनाएको छ।"
जनकपुरले लुम्बिनीलाई दियो १३७ रनको लक्ष्य,"काठमाडौं : नेपाल प्रिमियर लिग (एनपीएल)मा आठौं दिनको पहिलो खेलमा जनकपुर बोल्ट्सले लुम्बिनी लायन्सलाई जितको लागि १३७ रनको लक्ष्य प्रस्तुत गरेको छ। कीर्तिपुरस्थित त्रिवि क्रिकेट मैदानमा टस हारेको जनकपुरले निर्धारित २० ओभरमा ९ विकेट गुमाउँदै १३६ रन बनाएको हो जनकपुरका लागि कप्तान अनिल शाहले सर्वाधिक ४५ रन बनाए। उनले ३९ बलमा १ चौका र ४ छक्का प्रहार गरे। जनकपुरले पावरप्लेमा १ विकेटको क्षतिमा ५५ रन जोडेको थियो। पहिलो विकेटका रुपमा जनकपुरले मार्की खेलाडी आसिफ शेखले १६ रन बनाएर साद बिन जफरको बलमा विवेक यादवको हातमा क्याच आउट भए। १० ओभरमा जनकपुर १ विकेटको क्षतिमा ८७ रन बनाएको थियो। ११३ ओभरमा अनिल शाह सन्दीप जोराको बलमा विवेक यादवको हातबाट क्याच भए। त्यसपछि दोस्रो विकेटको लागि अनिलले लाहिरुसँग ३२ रनको साझेदारी गरे। आभिषेश गौतमले १३ औं ओभरमा २ महत्वपूर्ण विकेट लिए। जसमा हर्ष थाकर र जेम्स निशमको विकेट गयो। लाहिरुले २३ बलमा २ चौका सहति २४ रन बनाए। १२३ ओभरमा जनकपुरले ३ विकेटको क्षतिमा १०० रन पूरा गर्यो। १५२ ओभरमा कप्तान रोहितले मोहम्मद मोसिनलाई एलबीडब्ल्यु आउट गराए। १६ ओभरमा जनकपुर ७ विकेटको क्षतिमा १११ रन बनायो। मिडल ओभरमा भने लुम्बिनीले निकै टाइट बलिङ गर्यो। जसमा ११ ओभरदेखि १८ ओभरसम्म जम्मा ३७ रन दियो। जसमा १८ ओभरको समाप्तिमा जनकपुरले ७ विकेटको क्षतिमा १२४ रन बनाएको थियो। अन्तिम ओभरको पाँचौं बलमा हेमन्त धामी साद विन जफरको बलमा बोल्ड आउट भए। इनिङ्सको अन्तिम बलमा ललित राजवंशी शुन्यमा रन आउट भए। शुम कंसाकर २२ रनमा अविजित रहे। लुम्बिनीका लागि बाँया हाते अर्थोडक्स डेब्युटेन्ट अभिशेष गौतमले सर्वाधिक ३ विकेट लिए। कप्तान रोहित पौडेल र साद विन जफरले समान २२ विकेट लिए। सन्दीप जोराले १ विकेट लिए। जनकपुर र लुम्बिनी दुवैको यो चौथो खेल हो। जनकपुर अविजित छ भने लुम्बिनी हालसम्म कुनै खेल जित्न सकेको छैन। जनकपुरले पहिलो खेलमा विराटनगर किंग्सलाई ८ विकेट, दोस्रो खेलमा कर्णाली याक्सविरुद्ध पनि ८ विकेट र पोखरा एभेन्जर्सलाई ७ विकेटको जित निकालेको थियो। लुम्बिनीले पहिलो खेलमा विराटनगर किंग्ससँग २ विकेट, पोखरा एभेन्जर्ससँग १० विकेट र सुदुरपश्चिमसँग ४५ रनले पराजित भएको हो।"
जनकपुरले १० ओभरमा ८७ रन बनायो,काठमाडौं : नेपाल प्रिमियर लिग (एनपीएल)मा आठौं दिनको पहिलो खेलमा जनकपुर बोल्ट्सले लुम्बिनी लायन्सविरुद्ध १० ओभरमा ८७ रन बनाएको छ। कीर्तिपुरस्थित त्रिवि क्रिकेट मैदानमा टस हारेको जनकपुरले पावरप्लेमा १ विकेटको क्षतिमा ५५ रन जोडेको थियो । त्यसपछि दोस्रो विकेटको लागि अनिलले लाहिरुसँग ३२ रनको साझेदारी गरे । १० ओभरमा जनकपुर १ विकेटको क्षतिमा ८७ रनमा खेलिरहेको छ । ओपनर अनिल शाह ४४ ओपनर र लाहिरु मिलान्था १७ रनमा खेलिरहेका छन् । आसिफ शेखले १६ रन बनाएर साद बिन जफरको बलमा विवेक यादवको हातमा क्याच आउट भए । जनकपुर र लुम्बिनी दुवैको यो चौथो खेल हो । जनकपुर अविजित छ भने लुम्बिनी हालसम्म कुनै खेल जित्न सकेको छैन ।
"सडकले कर्णालीलाई सहरसँग जोड्यो, सहरको विकास कर्णाली पुगेन","वीरेन्द्रनगर : कालीकोट पचालझरना ७ का गोर बोहोरालाई अहिले सपना झैं लाग्छ। ढिकेनुन किन्न उनी २६ दिन हिँडेर बर्दियाको राजापुर पुगेका थिए। त्यसबेला न गाडी थिए, न नजिक बजार थियो। त्यसैकारण नुन, लत्ताकपडा र दैनिक उपभोग्यका वस्तु किन्न राजापुर जानुको विकल्प थिएन। गाउँका साथीभाइसँग मिलेर हटेरु (हाटबजार किनमेल गर्न जाने) गएका थिए। बेला यस्तो थियो हटेरुलाई बिदाइ गर्दा गाउँमा रुवावासी चल्थ्यो। किनकि, अहिले जस्तो न सञ्चार सम्पर्क थियो, न त गाडीको सुविधा नै। हाट लिन जानेहरू कैयौं बाटोमै बिरामी पर्थे, कतिपयले बाटोमै ज्यान गुमाउँथे पनि। हटेरु फर्केपछि गाउँमा खुसीयाली छाउँथ्यो। अहिले त बोहराको घरआँगनमै गाडी चढन पाइन्छ। नुन, तेलजस्ता उपभोग्य बस्तु घरछेउका बजारबाटै किन्न पाइन्छ। अहिलेको पुस्ता त भाग्यमानी भएको बोहोरा बताउँछन्। हामीले त ऊ बेला निकै कष्टकर दिनहरू बितायौं, बोहोरा भन्छन, नुवाघरबाट राजापुर हाट जाँदा पैदल २६ दिन लाग्थ्यो। २६ दिनसम्म थाप्लोमा गरुंगो भारी बोकेर भिरको जोखिमयुक्त बाटो हिँड्नुपथ्र्यो। अब त सबैका दिन फेरिए। कष्टका दिनहरू पनि गए। किनभने केही चाहियो कि बोहोरा गाउँकै पचालझरना ७ को नुवाघर बजारमा किनमेल गर्न जान्छन्। जहाँ दैनिक उपभोग्यका सबै सामानहरू पाइन्छन्। २० वर्ष अघिसम्म कर्णालीका अधिकांश भागमा गाडी पुगेको थिएन। कैयौं दिन पैदल हिँडेर नुन, तेल किनेर जीवन बिताउनुपर्ने बाध्यता थियो। २०६३ सालमा दैलेख, कालीकोट, जुम्ला र मुगु हालको कर्णाली राजधानी सुर्खेतसँग जोडिए। त्यसअघि नै सुर्खेतलाई जाजरकोट र सल्यान राजमार्गले जोडिसकेका थिए। रुकुमपश्चिम पनि दाङको भालुवाङ हुँदै सडकमार्गमा जोडिसकिएको थियो। तर कालीकोटको पलाँता क्षेत्र, बाजुरा हुँदै हुम्ला जोड्ने कर्णाली करिडोरमा २०७३ सालदेखि गाडी गुड्न थालेको छ। तर उक्त राजमार्ग हुम्लाको सदरमुकाम सिमीकोटसँग जोडिन अझै बाँकी छ। कर्णाली प्रदेश योजना आयोगका सदस्य अशोकनाथ योगीले भने, कर्णाली राजमार्ग, रत्न राजमार्ग, मदन भण्डारी राजमार्ग, मध्यपहाडी लोकमार्ग, सुर्खेत दैलेख सडकखण्ड, नाग्म गमगढी सडकखण्ड, राप्ती राजमार्ग, भेरी करिडोर, कर्णाली करिडोरजस्ता आधा दर्जनभन्दा बढी मुख्य राजमार्गहरूले कर्णालीमा सडक समृद्धि नै भएको छ। तर ती सडकहरूको थप स्तरोन्नति गर्नुपर्ने अवस्था छ। कर्णालीमा रोग, भोक र विपन्नता मात्रै छैन। रोग निवारण गर्ने जडीबुटी यहीँ छ, भोक मेट्ने अन्न यहीँ फल्छ। कर्णालीका जडीबुटी व्यवसायी मुक्तिप्रसाद सन्ज्यालले भने, कर्णालीमा यातायात सेवाको विस्तारसँगै यहाँका सम्भावनाहरूको ढोका पनि खुलेको छ। अहिले यहाँको स्थानीय उत्पादनहरूले बजार पाउन थालेको छ। यहाँका पर्यटकीय स्थलहरूमा पर्यटकहरूको आगमन बढेको छ। स्थानीय कृषि उत्पादन, दुर्लभ वनस्पति तथा जडीबुटी सबैले बजार पाएका छन्। संसारमै उच्च हिमाली भेगमा उत्पादन हुने मार्सी धान, उच्च हिमाली भेगमा उत्पादन हुने तीते र मीठे फापर, उच्च क्यालोरी पाउने सिमी, चिनो, कागुनोलगायतका धेरै अर्गानिक कृषि उत्पादनहरू मुलुकका विभिन्न सहरहरूमा छ्यापछ्याप्ती पाउन थालेका छन्। कर्णालीमा कति बन्यो त सडक कर्णाली प्रदेश सरकारको भौतिक पूर्वाधार मन्त्रालयका अनुसार मुलुकभर ८० हजार ३ सय ९७ किलोमिटर सडक छ। कर्णाली प्रदेशमा भने ९ हजार ६ सय ८६ दशमलव ६२ किलोमिटर सडक बनेको छ। जुन, नेपालको कुल सडकको १२ दशमलव ०४ प्रतिशत हो। कर्णालीका सडकमा ३० हजार ३ सय ६७ सवारीसाधनहरू गुड्छन्। भौतिक पूर्वाधार तथा सहरी विकास मन्त्रालयका प्रवक्ता सिनियर डिभिजनल इन्जिनियर रमेश सुवेदीले भने, कर्णालीमा संघीयतापछि मात्र पनि सडकमा निकै फड्को मारेको छ। उनका अनुसार प्रदेश सरकार गठन भएपछि १ सय ५६ दशमलव ७६ किलोमिटर सडक कालोपत्रे भएको छ। ग्राभेल सडक ६ सय १ दशमलव ०५ किलोमिटर निर्माण भएको छ। कच्ची सडक २ हजार ८ सय २२ दशमलव ३३ किलोमिटर निर्माण भएको छ। नालासहितको स्तरोन्नति गरिएको सडक ४ सय ६८ दशमलव ४१ किलोमिटर छ। यस्तै मोटरेवल पुल ३९ वटा बनेका छन्। सडक सञ्जालमा दैलेखअघि, डोल्पामा पक्की सडक छैन प्रदेश प्रहरी कार्यालयको तथ्यांकअनुसार कर्णाली प्रदेशमा सबैभन्दा बढी सडक सञ्जालको विकास भएको जिल्ला दैलेख हो। जहाँ पक्की सडक ४ सय ५२ दशमलव २ किलोमिटर छ। ग्राभेल सडक १ सय ८५ दशमलव ७ किलोमिटर र कच्ची सडक २ हजार ३ सय १० दशमलव ८ किलोमिटर गरी जम्मा सडक २ हजार ९ सय ४८ दशमलव ७ किलोमिटर छ। यस्तै सुर्खेतमा पक्की २ सय ७८ दशमलव २१, ग्राभेल ५ सय ८३ दशमलव ९३ र कच्ची ९ सय ३४ दशमलव ६६ गरी जम्मा १ हजार ७ सय ९६ दशमलव ८२ किलोमिटर सडक छ। जाजरकोट जिल्लामा पक्की १ सय ११, ग्राभेल ४० दशमलव ५, कच्ची ९ सय ७१ गरी १ हजार १ सय २२ दशमलव ५ किलोमिटर सडक छ। यस्तै रुकुमपश्चिममा पक्की १ सय ३३, ग्राभेल ५७ र कच्ची १ हजार २ सय ५२ गरी जम्मा १ हजार ४ सय ४२ किलोमिटर सडक छ। सल्यानमा पक्की १ सय ६२, ग्राभेल ९ र कच्ची ३ सय ९२ गरी जम्मा ५ सय ६३ किलोमिटर सडक छ। हुम्लामा पक्की २ र कच्ची २ सय ८३ गरी जम्मा २ सय ८५ किलोमिटर सडक छ। कालीकोटमा पक्की ७४ र कच्ची ३ सय ७५ दशमलव ५ गरी जम्मा ४ सय ४९ दशमलव ५ किलोमिटर सडक छ। यस्तै, जुम्लामा पक्की ४९, ग्राभेल ९२ दशमलव ५ र कच्ची ३ सय ८२ दशमलव ६ गरी जम्मा ५ सय २४ दशमलव १ किलोमिटर सडक छ। मुगुमा पक्की ४, ग्राभेल ५२ र कच्ची ३ सय १५ गरी जम्मा ३ सय ७१ किलोमिटर सडक छ। डोल्पामा भने पक्की सडक नै छैन। हालसम्म जम्मा १ सय ८५ किलोमिटर कच्ची सडक निर्माण भएको छ। यसरी कर्णाली प्रदेशमा पक्की १ हजार २ सय ६५ दशमलव ४१, ग्राभेल १ हजार २० दशमलव ६५ र कच्ची ७ हजार ४ सय १ दशमलव ५६ गरी जम्मा ९ हजार ६ सय ८७ दशमलव ६२ किलोमिटर सडक निर्माण भइसकेको छ। संघीयतापछि मुलुकका तीनवटै तहका सरकारहरूले सडक निर्माणको कामलाई तीव्रता दिइरहेका छन्। कर्णालीको ७९ वटै स्थानीय सरकारहरूले पनि हरेक आर्थिक वर्षको बजेटमा सबैभन्दा धेरै बजेट सडक निर्माणमा खर्चिंदै आएका छन्। यातायात सेवासँगै विकास ओसार्ने मार्ग नेपालभारत सिमाना जमुनादेखि नेपालचीन सिमाना हिल्सासम्म जोड्ने सडकलाई कर्णाली राजमार्गको नामले चिनिन्छ। बाँकेको जमुनाहनेपालगन्जकोहलपुरसुर्खेत, दैलेखकालीकोट (खुलालु)बाजुरा, सिमकोटहिल्सा गरी जम्मा ५ सय ३८ किलोमिटर लामो यो सडक कर्णालीको मुख्य समृद्धिको मार्ग हो। सुर्खेततल्लो डुंगेश्वर, सातखम्बदुल्लु पिपलकोट, खुलालुमान्मनाग्मजुम्ला हुँदै मुगुसम्म सडक ३ सय २ किलोमिटर सडक छ। यो अर्को कर्णालीको समृद्धिको मार्ग हो। छिन्चुजाजरकोटदुनैमरिम ३ सय १७ किलोमिटर सडकलाई भेरी करिडोरले चिनिन्छ। यो पनि कर्णालीको लाइफलाइन नै हो। यी राजमार्गहरू गाडी गुड्ने सडकमात्र होइनन्, समृद्धि अर्थात् विकास ओसार्ने मार्ग पनि हुन्। यसले कर्णालीको विकासको ढोका खोल्ने काम त गयो नै। अहिले विकास ओसार्ने राजमार्गका रूपमा परिणत भएका छन्। यी सडकलाई कर्णाली प्रदेशको विकास र समृद्धिको मेरुदण्डका रूपमा हेरिएका छन्। कालीकोटको तिलागुफा नगरपालिका प्रमुख शंकरप्रसाद उपाध्यायले भने, कर्णाली राजमार्ग, सुर्खेत दैलेख कालीकोट जुम्ला हुँदै मुगु गमगढी जोड्ने राजमार्ग भेरी करिडोरले कर्णालीको विकटतालाई सुगमता बनाउन ठूलो सहयोग गरेका छन्। यी राजमार्गले यहाँका विकट बस्तीहरूको विकास निर्माणका लागि आवश्यक सामग्रीहरू ओसारिरहेका छन्। गाउँका सिंहदरबारले गर्ने विकास निर्माणका आयोजनाहरूका लागि आवश्यक सामग्रीहरू ढुवानी गर्न निकै राहत भएको छ। उनका अनुसार यी राजमार्गहरूले कर्णालीमा विकासको मूल फुटाएका छन्। गाउँलाई सहरसँग जोडेका छन्। यहाँका स्थानीय नागरिकको आर्थिक समृद्धि गर्ने बाटो पनि देखाएका छन्। थाप्लोमा भारी बोक्ने दिन गए कर्णालीमा सडक सञ्जालको विकाससँगै कर्णालीवासीको थाप्लोमा भारी बोक्नुपर्ने बाध्यता हटेको छ। जुम्लाको सिञ्जा गाउँपालिकाका शक्तिसिंह खत्रीले भने, खस भाषाको उद्गमस्थल सिञ्जाको बीचबाट रारा जाने सडकमा गाडी गुड्न थालेपछि हाम्रो जीवनशैली नै फेरिएको छ। पहिले हाट जाँदा र फर्किंदा दुवैतर्फ थाप्लोमा भारी बोक्नुपर्ने बाध्यता थियो। तर अहिले हाम्रो ठाउँमा यातायात सेवासँगै बजारहरू पनि गाउँमै आएकाले थाप्लोमा भारी बोक्नै पर्दैन। आफूलाई आवश्यक सामानहरू घर नजिकैको बजारबाट खरिद गर्न पाइन्छ। यसले हामीलाई निकै राहत भएको छ। यस्तै मुगु छायाँनाथ रारा नगरपालिकाका समाजसेवी रमेश मल्लले भने, सडकले कर्णालीवासीको भाग्य नै बदलेको छ। एक अर्को जिल्लामा सहज आउजाउ, संस्कार र संस्कृतिहरूको हस्तान्तरण, आयआर्जनका उपायहरूको खोजी र यहाँको कष्टकर जीवनशैली सहज बनेको छ। उनका अनुसार राजमार्गले गाउँका मानिसहरू सहर त सहरका मानिसहरू गाउँमा आउजाउ गर्न थालेका छन्। यसले गाउँ र सहरको सम्बन्धलाई पनि जोडेको छ। विगतमा धेरै टाढा रहेका हाट बजारहरूलाई पनि नजिक ल्याइदिएको छ। यहाँका बासिन्दाहरू बिरामी पर्दा डोकोमा बोकेर अस्पताल लिनुपथ्र्यो। अहिले एम्बुलेन्समा सहजै अस्पताल लिन सकिने भएको छ। प्रायः सडक सञ्जालसँग जोडिएका गाउँसम्म एम्बुलेन्स पुग्छन्। एम्बुलेन्स नभए पनि विकल्पमा गाडी पाइन्छन्। यसले गाउँमा कोही बिरामी पर्दा होस् या सुत्केरी गराउन अस्पतालसम्म डोकोमा लैजानुपर्ने अवस्था छैन। जसका कारण कर्णालीका अधिकांश गम्भीर बिरामी र सुत्केरी हुन नसकेका महिलाले अकालमै ज्यान गुमाउनुपर्ने समस्या कम भएको छ। अब स्तरोन्नतिको आवश्यकता कर्णालीमा निर्माण गरिएका सडकहरूले यहाँको समृद्धिसँगै केही नकारात्मक प्रभाव पनि पारेका छन्। कर्णालीका सबै सडकहरूमा प्रायः दुर्घटनाको जोखिम निकै उच्च छ। यातायात व्यवसायी रमेश सापकोटाले भने, वर्षौंदेखि यातायातबाट बिमुख कर्णालीवासीले राजमार्ग सञ्चालनमा आएपछि छुट्टै आत्मसम्मान महसुस गरे पनि बढिरहेका सडक दुर्घटनाले त्रास र निराशा पनि बढाएका छन्। साँघुरा सडक, धेरैजसो कच्ची र इन्जिनियरिङ मापदण्ड पूरा नगरिएका सडकले दुर्घटनाको जोखिम बढाइरहेका छन्। निर्माण नसकिएको राजमार्गमा प्रत्येक वर्ष जाने पहिरोले अहिले पनि यो क्षेत्रलाई दुर्गम बनाइरहेको छ। साँघुरो, हिलाम्य र खाल्डाखुल्डीका कारण यात्रुले बर्सेनि सास्ती खेप्दै आएका छन्। त्यसैले यी राजमार्गको स्तरोन्नतिमा अब ध्यान दिनुपर्छ। राजमार्ग टालटुलका लागि फाट्टफुट्ट बजेट आउने गरे पनि स्तरोन्नतिका लागि बजेट आउन सकेको छैन। डिभिजन सडक कार्यालय सुर्खेतका प्रमुख खुमबहादुर भण्डारीले भने, कर्णालीका सडकको स्तरोन्नतिको लागि पर्याप्त बजेट नै आउँदैन। हरेक वर्ष टालटुलका लागि मात्र बजेट आउँछ। टालटुल गरिएको सडक छिट्टै बिग्रिने समस्या छ। कतिपय निर्माण सम्पन्न गरिएका सडक, पुलजस्ता निर्माण आयोजनाहरूको बजेट पनि नआउँदा भुक्तानी रोकिएको छ। तर पनि पछिल्लो समय कर्णालीका सडक पूर्वाधारको अवस्था सुधारोन्मुख रहेको उनले बताए। उनले थपे विगतमा हप्तौं अवरुद्ध हुने कर्णाली राजमार्ग यो वर्ष वर्षायाम केही दिनमात्र अवरोध भयो। अन्य राजमार्गहरू पनि खासै लामो समय अवरोध भएनन्। वर्षायाममा पनि नियमित यातायात सेवा सुचारु भयो। यो कर्णालीका लागि खुसीको कुरा हो। विभिन्न राजमार्गले कर्णालीमा विकासको मूल फुटाएका छन्। गाउँलाई सहरसँग जोडेका छन्। यहाँका नागरिकको आर्थिक समृद्धि गर्ने बाटो पनि देखाएका छन्। शंकरप्रसाद उपाध्याय, मेयर, तिलागुफा नगरपालिका कालीकोट राजमार्गले गाउँका मानिसहरू सहर र सहरका मानिसहरू गाउँमा आउजाउ गर्न थालेका छन्। गाउँ र सहरको सम्बन्धलाई पनि जोडेको छ। हाट बजारहरूलाई पनि नजिक ल्याइदिएको छ। रमेश मल्ल, समाजसेवी, छाँयानाथ मुगु कर्णाली विकासको बाधक केन्द्र सरकारः पूर्वमुख्यमन्त्री शाही कर्णालीका सडक स्तरोन्नति र अन्य पूर्वाधार विकासको मुख्य बाधक नै संघ सरकार भएको पूर्वमुख्यमन्त्री जीवनबहादुर शाही बताउँछन्। कर्णालीको विकास र समृद्धिको आधार भनेकै रोडको पहुँच हो, उनी भन्छन्, म १३ महिना मुख्यमन्त्री हुँदा कर्णालीका मुख्यमुख्य सडक पूर्वाधार निर्माणका लागि संघ सरकारसँग पटकपटक बजेट माग गरे। तर, संघ सरकारले पूरै बेवास्ता गयो। त्यसपछि म मुख्यमन्त्रीको पदबाट हट्ने बेला मन्त्रिपरिषद्को बैठकबाट कर्णालीको करिडोरका लागि ३ अर्ब र भेरी करिडोरका लागि २ अर्ब नयाँ बजेटमा बजेट सुनिश्चित गराउने निर्णय नै गराएको थिएँ। पछिका प्रदेश सरकारले उक्त निर्णय कार्यान्वयन गरेनन्। नेपाली कांग्रेसका केन्द्रीय कार्यसम्पादन समितिका सदस्यसमेत रहेका पूर्वमुख्यमन्त्री शाहीले भने, संघ सरकारले कर्णालीको विकासमा चासो नै दिँदैनन्। प्रदेश सरकारलाई अधिकार पनि दिँदैनन्। राष्ट्रिय राजमार्ग निर्माण र स्तरोन्नतिको अधिकार क्षेत्र संघमै छ। प्रदेश र स्थानीय तहले गरे बेरुजु आउँछ। तर पनि प्रदेशले बजेट विनियोजन गरेर संघ सरकारका संरचनालाई कार्यान्वयन गर्न लगाउने गरी मैंले प्रदेश सरकारबाट बजेट विनियोजन गर्न खोजेको थिएँ। तर, मेरो नेतृत्वको सरकार धेरै समय टिकेन। पछिल्लो प्रदेश सरकारहरूले पनि यसलाई कार्यान्वयन गरेनन्। जसका कारण कर्णालीका मुख्य सडकहरूको अवस्था नाजुक छ। यो यथाशीघ्र सुधार गर्नु आवश्यक छ। उनले संघ सरकारबाट भएका ठेक्काहरूको पनि अवस्था लथालिंग रहेको बताए। उनले भने, संघ सरकारले गरेका कर्णालीका पूर्वाधार विकासका ठेक्काहरू लथालिंग छन्। संघको अनुगमन प्रभावकारी छैन्। सरकारभन्दा बलिया ठेकेदार छन्। ठेक्का लिएर काम नगर्ने धेरै निर्माण व्यवसायी छन्। तिनीहरूलाई संघ सरकारले कारबाही पनि गर्न सकेको छैन। यसले पनि कर्णालीको विकासले गति लिन सकेको अवस्था छैन।"
शान्ति ल्याउने पदाधिकारी ल्याऊ,"बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयक गएको साउन २५ गते बिहीबार पारित भएपछि नेताहरूले संक्रमणकालीन न्यायमा ब्रेक थ्रु भएको टिप्पणी गरेका थिए। विधेयक पारित भएर ऐन बनेको यतिका समयपछि सरकारले आयोग गठनको प्रक्रिया थालेको छ। आयोगका पदाधिकारी सफारिस गर्न सरकारले पूर्वप्रधानन्यायाधीश ओमप्रकाश मिश्र संयोजकत्वको समिति बनाएको छ। जहाँ, थुप्रैले निवेदन दिएका छन्। साँच्चीकै शान्ति प्रक्रियालाई टुंगोमा पुर्याउने जिम्मेवारी अब गठन हुने आयोगको हुने छ। तर प्रश्न आयोगचाहिँ कस्तो बन्छ अर्थात् कस्ता व्यक्ति पदाधिकारी हुने छन् भन्ने छ। त्यो किन भने आयोगमा सक्षम व्यक्तिको आगमन भएन भने प्रक्रिया पूरा नहुन पनि सक्छ। योग्य र सक्षम व्यक्तिलाई आयोग पदाधिकारी बनाउने गुरुत्तर दायित्व सिफारिस समिति र सरकारलाई छ। दक्षिण अफ्रिकामा शान्ति प्रक्रिया टुंगो लगाउने काम आयोग गठनको ३ वर्षमा पूरा भएको थियो। जहाँ आयोगको नेतृत्व डेसमन्ड टुटुले गरेका थिए। नेपालमा माओवादी सशस्त्र द्वन्द्वका बेला भएका गम्भीर मानव अधिकार उल्लंघन लगायत अपराधको न्यायिक निरूपण गर्न सक्ने टुटुको खाँचो छ। तर आयोगमा निवेदन दिएका र सिफारिसमा परेका कतिपय व्यक्तिको पृष्ठभूमि भने राजनीतिक छ। दलहरूले दलीय भागबन्डामा आयोगलाई भर्तीकेन्द्र बनाएर आफ्नाहरूलाई जागिर खुवाउँछन् कि भन्ने शंका स्वाभाविक छ। तसर्थ त्यस्तो शंका साकार नहोस् र साँच्चीकै मानवअधिकार र शान्ति प्रक्रियाका विज्ञहरूले निष्पक्ष न्यायिक निरूपण गरुन् भन्ने सुझाव सरकारलाई जानकारहरूले दिएका छन्। जसलाई सरकारले मनन गर्न जरुरी छ। २०६३ मंसिर ५ गते भएको विस्तृत शान्ति सम्झौतामा उच्चस्तरीय सत्य निरूपण तथा मेलमिलाप आयोग बनाउने र २ महिनाभित्र राज्य र विद्रोही दुवै पक्षद्वारा बेपत्ता पारिएका र मारिएकाको नाम, थर र ठेगाना सार्वजनिक गर्ने सहमति भएको थियो। त्यसको १८ वर्षपछि पनि फेरि अझै कमजोरी भयो भने देशले शान्ति पाउँदैन। फगत आयोग गठन गरेर हुन्थ्यो भने यसअघि नै भइसकेको थियो। ऐन पनि थियो। संशोधन पनि गर्नुपर्यो र पहिला गठित आयोग असक्षम सावित भइसके। त्यही परिप्रेक्ष्यमा रहेर सरकारले आयोग पदाधिकारी छनोट गर्नुपर्छ। सशस्त्र द्वन्द्वका पीडितहरूले न्याय अनुभूति गरेनन् भने विद्रोहको बिउ बाँकी नै रहन्छ। देशले शान्ति पाउन सक्दैन। तसर्थ, आयोगलाई राजनीतिक सौदाबाजीको अस्त्र बन्न दिनु हुँदैन। शान्ति ल्याउन सक्ने पदाधिकारी आयोगमा ल्याउनुपर्छ न कि राजनीतिक कार्यकर्ता वा नेताका आफन्तहरू।"
"लगातारको जितले ढुक्क सुदुर, लुम्बिनीलाई बलिङ नचल्दा सकस","नेपाल प्रिमियर लिग(एनपीएल) मा सबैभन्दा बलियो टिमको रुपमा सुदुरपश्चिम रोयल्स सबैभन्दा बलियो देखिएको छ। टिमको सबै पक्ष निकै बलियो देखियो। दिपेन्द्र सिंह ऐरीको कप्तानीमा खेलिरहेको टिम सुदुरले ३ खेलमा ३ बलियो जित दर्ता गर्दै प्लेअफ सम्भावना बलियो बनाएको छ। सबै खेल जितेपछि टिमका प्रशिक्षक रहेका जगत टमटा निकै खुसी देखिन्थे। उनी भन्छन्, देशभरीबाट नै हामीलाई हाम्रो समर्थकले निकै माया दिनुभएको छ। हाम्रो खेलाडीले पनि राम्रो खेलिरहेका छन्। ओपनिङमा विनोद र सैबको साझेदारी निकै राम्रो बन्यो। लगातार तेस्रो खेल जितेपछि प्रशिक्षक टमटाले भने। सुदुरका लागि आज लुम्बिनीको हातबाट खेल खोसेका खेलाडी हुन्, सैब जैब। उनले ब्याटिङमा ९० रन बनाउँदा लुम्बिनीको विकेट पनि खोसे। सुदुर एक सन्तुलित टिम पाएर निकै खुसी छ। युवा खेलाडीको पनि राम्रो प्रदर्शन जसमा यू१९ खेलेर फर्किएका नरेनले काठमाडौं गुर्खाजविरुद्ध ५ विकेट लिए। सुदुरको टिम र जनकपुरको टिम हालसम्म लिगमा देखिएको राम्रो टिम हो। जसमध्ये टिमको सन्तुलनको आकाँडालाई तुलना गर्ने हो भने सुदुरपश्चिमको टिम निकै राम्रो छ। व्याक्तिगत प्रदर्शनसँगै टिममा बनेको राम्रो समझदारीले पनि सुदुरको टिम पिचमा राम्रो छ। बलिङ, ब्याटिङ र फिल्डिङ तिनै पक्षमा यो टिममा खासै गल्ती भेटिँदैन। विदेशी खेलाडीका रुपमा टिममा आवद्ध भएका रोहन मुस्तफा भने घर फर्किएका छन्। उनले पारिवारिक समस्या देखाइ घर फर्किएका हुन्। उनी अब लिगमा नफर्किने टिमका प्रशिक्षक जगत टमाटाले भने, रोहनको घरायसी समस्या देखाएर ऊ घर फर्किइसकेको छ। सायद अब फर्किँदैन होला। सुदुरमा भएका उनी एकमात्र यस्ता विदेशी खेलाडी थिए, जसले मैदानमा सुदुरलाई त्यति राम्रो साथ दिन सकिरहेका थिएनन्। उनको फिटनेसमा पनि समस्या देखिइरहेको थियो। उनी रन लिन दौडदाँ थकित देखिन्थे। हाल यूएईको टिमबाट पनि ओझेलमा परेका मुस्तफाले एनपीएलको पहिलो सिजनमा आफ्नो यात्रा टुंग्याएका छन्। सुदुरले पहिलो खेलमा जसरी सुरुवात गर्यो। त्यो नै सुदुरको सान मैदानमा तुफान जस्तै थियो। विराटनगरमाथि पहिलो खेलमा ९० रनको जित, त्यसपछि दोस्रो खेलमा काठमाडौंलाई ७३ र तेस्रो खेलमा लुम्बिनीलाई ४५ रनले हराएको सुदुरको लय निकै राम्रो छ। लुम्बिनीलाई प्लेअफ पुग्न सकस पहिलो, दोस्रो र तेस्रो खेलमा हार बेहोरेको लुम्बिनी हाल खाता नै नखोली अंक तालिकाको पूच्छरमा रहेको छ। राष्ट्रिय टिमका समेत कप्तान रहेका रोहित पौडेलको कप्तानीमा खेलिरहेको लुम्बिनीले हालसम्म कुनै खेल जितेको छैन। अब प्लेअफको सम्भावना कायमै राख्ने हो भने कप्तान रोहितको टिमले बाँकी रहेका सबै खेल जित्नुपर्छ। टिम हेर्दा ब्याटिङमा राम्रो लाइनअप भएको टिम हो। तर यो टिमको मुख्य समस्या बलर नचल्नु हो। पहिलो खेलमा दुर्गेश गुप्ताको उत्कृष्ट स्पेल थियो तर दोस्रो खेल देखि उनले पनि विकेट निकाल्न सकि रहेका छैनन्। पहिलो खेलमा विराटनगर किंग्ससँग २ विकेटले पराजित भयो।पहिलो खेल १ बल बाँकी रहँदा विराटनगरसँग २ विकेटको हारले लुम्बिनीलाई ब्याकफुटमा लग्यो। जितिसकेको खेलमा अन्तिम ओभरमा १५ रन जोगाउन नसक्दा लुम्बिनीको हातबाट खेल गुम्यो। लुम्बिनीले दोस्रो खेलमा पोखरा एभेन्जर्ससँग १० विकेटको फराकिलो हार बेहोर्यो। तेस्रो खेलमा पुन ४५ रनले पराजय भोगेको रोहितको टिमले सबैभन्दा धेरै सुधार गर्नुपर्ने पक्ष भनेको बलिङ हो। अर्को पक्ष भनेको लुम्बिनीको फिल्डिङ पनि त्यति बलियो हुन सकेको छैन। बलिङमा तिव्र गतिका बलरले रन खाइरहँदा त्रिवीको पिचमा स्पिनरले केही राहत दिलाइरहेका छन्। तर लुम्बिनीको पक्षमा हेर्ने हो भने बलिङ युनिटमा केही पनि काम गरेको छैन। यो कुरा प्रशिक्षक नन्दन पड्निस पनि भन्छन्, हाम्रो बलिङमा बनाएको कुनै पनि रणनितीले काम गरिरहेको छैन। उनले लगातार तेस्रो खेल हारेपछि पत्रकारसँग भने। उनी भन्छन्, हाम्रो योजना हामीले मैदानमा देखाउन सकेका छैनौं। अघिल्ला दुई खेलमा राम्रो ब्याटिङ गरेको लुम्बिनीको टिमले तेस्रो खेलमा भने पावरप्लेमा नै ५ विकेट गुमाइसकेको थियो। तेस्रो खेलमा लुम्बिनीका लागि राम्रो पक्ष भनेको विवेक यादवको ब्याटिङ हो। हामीले अघिल्ला दुई खेलमा ब्याटिङ राम्रो गरेका थियौं तर तेस्रो खेलमा हामीले ब्याटिङमा पनि राम्रो गर्न सकेनौं। अघिल्ला ३ खेल हार्दै निकै कठिन अवस्थामा रहेको लुम्बिनी जनकपुरसँग फरक अन्दाजमा देखिने छ। हामीले आउने खेलहरुमा राम्रो गर्न सक्छौं भन्नेमा आशावादी छौं। जनकपुर निकै राम्रो टिम हो। तर हामी जनकपुरसँगको खेलमा नयाँ तरिकाले सुरु गर्न चाहन्छौं। प्रशिक्षक नन्दनले भने। लुम्बिनीको लागि जनकपुरसँगको खेल डु या डाइ(गर या मर) को खेल हो। यदि चौथो खेल पनि हारेको खण्डमा लुम्बिनीले प्लेअफमा पुग्ने सम्भावना नै सकिनेछ।"
भगवानको विवाह देख्न पाउनु अलौकिक अनुभव : इजरायली राजदूत बास,"प्रसिद्ध विवाहपञ्चमी महोत्सवमा सहभागी भएका नेपालका लागि इजरायली राजदूत श्मुलिक आरी बासले यो आफ्नो जीवनको निकै अनौठो र रमाइलो अनुभव रहेको बताएका छन्। शनिबार सञ्चारकर्मीसँग जनकपुरमा कुराकानी गर्दै राजदूत बासले भने, मैले यो कहिल्यै कल्पनासमेत गरेको थिएन कि एकदिन भगवानको बिहेमा सहभागी हुन पाउने छु। भारत र नेपालबीचको सांस्कृतिक सम्बन्धको साक्षी बन्न पाउँदा मलाई निकै खुसी लागेको छ। जानकी मन्दिरको तर्फबाट जनकपुरधाम उपमहानगरपालिकाका पूर्वनगरप्रमुख बजरंग साहद्वारा विवाहपञ्चमी महोत्सवमा सहभागी हुन आमन्त्रण पाएपछि जनकपुर आएका राजदूत बासले मधेस प्रदेशका लागि इजराईल सरकारद्वारा विशेष खालका कार्यक्रमहरू ल्याउन आफूले पहल गर्ने जानकारीसमेत गराए। उनले आफ्नो भ्रमणका क्रममा मधेस प्रदेशका मुख्यमन्त्री सतिश सिंहसँग समेत भेटघाट गरेका हुन्। जनकपुरमा मिथिला भोजन गर्दै इजरायली राजदूत र उनकी श्रीमती।"
पुसभित्रै छिचोलिँदै सिद्धबाबा सुरुङमार्ग,"बुटवल : सिद्धार्थ राजमार्गअन्तर्गत बुटवलपाल्पा सिद्धबाबा सुरुङमार्गको पुसभित्रै ब्रेक थु्र अर्थात् छिचोलिने भएको छ। सम्झौता अवधिभित्रै निर्माण पूरा गर्ने गरी ठेकेदार कम्पनीले २४सैं घण्टा काम गरिरहेको छ। मंसिर १५ गतेसम्म सुरुङमार्गको भौतिक प्रगति ३३ दशमलव ५९ प्रतिशत पूरा भएको सुरुङमार्ग परियोजना कार्यालयका सूचना अधिकारी इन्जिनियर सविता ज्ञवालीले जानकारी दिइन्। उनका अनुसार वित्तीय प्रगति ३२ दशमलव २ प्रतिशत छ। पुसभित्रै ब्रेक थु्र गर्ने गरी रातिदन काम भइरहेको छ, ज्ञवालीले भनिन्, ब्रेक थ्रु भइसकेपछि पनि कम्तीमा दुई वर्ष काम हुन्छ। सुरुङमार्गको कुल लम्बाइ १ हजार १ सय २६ मिटर छ। त्यसमध्ये सुरुङ खन्नुपर्ने क्षेत्रफल १ हजार ८९ मिटर हो। हालसम्म ८ सय २४ दशमलव ८१ मिटर खनिएको छ। बाँकी रहेको २ सय ६४ दशमलव १९ मिटर खनेपछि ब्रेक थु्र हुनेछ। सुरुङमार्ग निर्माणको ठेक्का चाइना स्टेट कन्स्ट्रक्सन इन्जिनियरिङ कर्पोरेसन ले लिएको छ। ज्ञवालीका अनुसार परियोजनाको कुल लागत ७ अर्ब ३४ करोड २१ लाख रुपैयाँ हो। पाँच वर्षभित्र निर्माण गर्न ०७८ फागुनमा परियोजनाको सम्झौता गरिएको थियो। सुरुङ मार्ग निर्माणका लागि स्विस सरकारले सहयोग गरेको छ। सम्झौता अवधिभित्रै काम पुरा हुने देखिएको छ, ज्ञवाली भन्छिन्, १ सय ५० बढी कर्मचारीले काम गरिरहेका छन्। दुवै तिरको भाग छिचोलिएपछि नाली निर्माण, भेन्टिलेसन, लाइट जडान, सडक कालोपत्रे र फाइनल लाइनिङको काम हुने उनले जानकारी दिइन्। बिस्फोटक पदार्थ प्रयोग गरेर काम गर्न थालिएपछि निर्माणले गति लिएको हो। पश्चिम नेपालमा निर्माण भएको एकमात्र सुरुङमार्ग भएकाले पनि यस क्षेत्रका नागरिकहरू उत्साहित भएका छन्। बुटवल पाल्पा सीमाक्षेत्रमा निर्माण भएको सुरुङमार्गले लुम्बिनीसहित गण्डकी प्रदेशका नागरिकहरू प्रत्यक्ष लाभान्वित हुनेछन्। बर्खाको समयमा मृत्युमार्गको रूपले चिनिने सिद्धबाबा सडक सुरुङमार्ग निर्माण त्यसको परिचय बदलिने छ। कडा चट्टान सहितको सडकमा बर्खाभरि दिनहुँँ पहिरो झरेर दुर्घटना हुने गरेको छ। बुटवल गुल्मी दैनिक जिप चलाइरहेका गुल्मीको इस्मा गाउँपालिका६ अमरपुर का २८ वर्षीय कृष्ण सुनार (बेले) ले सुरुङमार्ग निर्माणले खुसी बनाएको प्रतिक्रिया दिए। उनले यस क्षेत्रमा जीप चलाउन थालेको १० वर्ष बढी भयो। गुल्मीबाट बुटवल यात्रा गर्दा गन्तव्यमा पुग्न पाँच किलोमिटर बाँकी हुँदा जहिल्यै सिद्धबाबा सडकको त्रासले सताउने गरेको उनले गुनासो गरे। यात्रुहरूको चाँप हुँदा दसैंतिहारमा उनले दिनहुँँ यात्रा गर्ने गर्छन्। बुटवलमा पहाडका ६ जिल्लामध्ये गुल्मीका बहुसंख्यक नागरिकहरू बसोवास गर्छन्। गुल्मीसहित अर्घाखाँची, प्यूठान, पाल्पा, रोल्पा, कपिलवस्तु, दाङ, स्याङजा, बागलुङ, पर्वतका नागरिकहरू बसोवास गर्छन्। सुरुङमार्ग सहितको सडक भएर पर्यटकीयस्थल पोखराका लागि पर्यटकहरू दिनहुँँ ओहोरदोहोर गर्छन्। लुम्बिनीदेखि मुक्तिनाथको यात्रा गर्नेहरूका लागि पनि मुख्य सडक यही हो। भैरहवास्थित भारतीय सिमानाका नजिक भएकाले पनि यस क्षेत्र अन्य जिल्लाका नागरिकहरूको व्यापारिक थलो हो। बर्खाको समयमा यात्रुहरू त्रासैत्रासमा यात्रा गर्न बाध्य छन्। नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय बुटवलका अनुसार सिद्धबाबा सडककै कारण दुर्घटनाको जोखिम बढ्दो छ। कार्यालयका अनुसार पछिल्लो तीन आर्थिक वर्षमा दुर्घटनामा परी १० जना नागरिकको अकालमै ज्यान गएको छ भने ५० जना घाइते भएका छन्। यस सडक भएर दैनिक करिव दुई हजार बढी सवारीसाधनहरू ओहोरदोहोर गर्छन्। पश्चिम नेपाल बस व्यवसायी संघ रूपान्त्रित प्रालि बुटवलका अध्यक्ष दधिराम खरेलले डराएर यात्रा गर्ने यात्रुलाई बन्दै गरेको सुरुङमार्गले आत्मबल बढाएको प्रतिक्रिया दिए। यो गाडीलाई मात्र नभएर पैदल यात्रीका लागि पनि त्रासको सडक हो। सिद्धबाबा सडक क्षेत्रमा माथिबाट ढुंगा खस्ने र पहिरोको धेरै जोखिम खेप्नुपरेको अनुभव सुनाए। पश्चिम नेपालअन्तर्गतका सवारीसाधनहरू पाँचपाँच मिनेटको अन्तरमा यसै सडक भएर विभिन्न जिल्लामा आउजाउ गर्छन्। सुरुमार्ग क्षेत्रबाहेक माथिल्लो र तलो सिद्धबाबा क्षेत्रको बुटवलतर्फ ९ सय ४ र पाल्पातर्फ १ हजार ४ सय ९४ मिटर सडकको समेत स्तरोन्नतिको काम अघि बढेको छ। पहिरो खस्ने क्षेत्रमा सडकमाथि छत (रक सेड) लगाउने योजना छ। नेपाल सरकारका अर्थमन्त्री रूपन्देहीकै संघीय सांसद् प्रतिनिधिसभा सदस्य विष्णु पौडेलको निरन्तरको चासो र जोडबेलका कारण सुरुङमार्ग निर्माणको काम अघि बढेको हो। व्यापारिक एवं औद्योगिक हिसाबले बुटवल, भैरहवा क्षेत्र लुम्बिनी प्रदेशको प्रमुख थलो हो। लुम्बिनीका सबै र गण्डकी प्रदेशका केही जिल्लाका नागरिकहरूको पुरानो व्यापार गर्ने थलोसमेत हो बुटवल। सुरुङमार्ग निर्माणसँगै बुटवलमा चलिरहेका दुई लुम्बिनी र सिद्धार्थ केबलकारले यस क्षेत्रको चहलपहल बढाएको छ।"
