शीर्षक,विवरण
अध्यादेशमा अनिर्णीत बनेका उपेन्द्र यादव भन्छन् सरकारमा जाँदैनौं,"काठमाडौं : जनता समाजवादी पार्टी नेपालका अध्यक्ष उपेन्द्र यादवले अध्यादेशलाई लिएर आफूहरू सरकारमा जाने 'बार्गेनिङ' नगरेको स्पष्ट पारेका छन्। उनले अध्यादेशका विषयमा पार्टीले अहिलेसम्म आधिकारिक धारणा सार्वजनिकसमेत नगरेको बताए। सरकारमा जाने कुरै छैन। अध्यादेशका विषयमा आइतबार संसदीय दलको बैठक टुंगो लगाउँछ,' अन्नपूर्णसँगको कुराकानीमा अध्यक्ष यादवले भने। उनले अध्यादेशका लागि जसपा नेपालले बार्गेनिङको कुरा भ्रामक रहेको पनि खुलाए। मन्त्रालय माग्यो भन्ने उडन्ते कुरो हो। हामीविरुद्ध दूष्प्रचार र भ्रम फैलाइएको छ,' उनले थपे। उनले राजनीतिलाई 'मिसन पोलिटिक्स'को रूपमा व्याख्या गरे। अध्यादेशको कन्टेन्ट नबुझेसम्म आधिकारिक केही कुरा नभन्ने पनि उनले बताए। 'राजनीतिको आफ्नै केही मूल्य मान्यता र लक्ष्य हुन्छ। हाम्रो राजनीति 'मिसन पोल्टिक्स' पनि हो। हामी अध्यादेशको कन्टेन्ट, उद्देश्य र देश र जनतालाई पार्ने सकारात्मक प्रभावलगायतका पक्षलाई विश्लेषण गरेर हेर्छौं। अन्य कुरा हेर्दैनौं, उनले भने। सरकारले हालै ६ वटा अध्यादेश संघीय संसदको दुवै हाउसमा पेस गरेको छ। प्रतिनिधिसभामा सत्तापक्षको बहुमत रहे पनि राष्ट्रिय सभामा उपेन्द्र यादवको सहयोग बिना अध्यादेश पास हुँदैन। त्यसैकारण पनि यति बेला उपेन्द्र यादव र उनको पार्टी जसपा नेपाल चर्चाको विषय बनेको छ। यस विषयमा प्रधानमन्त्री केपी शर्मा ओली र नेपाली कांग्रेसका सभापति शेरबहादुर देउवा यादवसँग निरन्तर संवादमा रहेको स्रोतहरूले बताएको छ। जसापा नेपालका उपाध्यक्ष राजकिशोर यादवले आफूहरूले सत्ता पक्षसँग कुनै मन्त्री, मन्त्रालय वा भाग नखोजेको दाबी गरे। मन्त्रालय र मन्त्री पदसँग जोडर हाम्रो अडान, विषयप्रतिको गम्भीरतालाई विषयान्तर गर्न एक प्रकारको षड्यन्त्र गरिएको छ,' उनले भने। उनले आफूलाई जिम्मा दिएको अध्यादेशका कन्टेन्टका विषयमा प्रतिवेदन तयार पारी अध्यक्ष यादवलाई बुझाइसकेको बताए। यसबीचमा सत्तापक्षसँग आफ्नो पार्टीसँग संवाद भएको उनले स्वीकारे। देउवाजीले तपाईँहरू निर्णायक हुनुहुन्छ। सहयोग गर्नुस् भनेर आग्रह गरेको उनको भनाइ छ। त्यसको जवाफमा यादवले अध्यादेशका विषयमा निर्णय गरेरमात्रै बताउने बताएका थिए। देउवासँग भेटेर उपेन्द्र यादव प्रधानमन्त्री निवास बालुवाटार पुगेका थिए। प्रधानमन्त्री केपी शर्मा ओलीले यादवसँग भनेका थिए, अध्यादेशबारे आज (बिहीबारको संसदमा) के गर्नु हुन्छ? उपेन्द्रले राजकिशोरलाई देखाउँदै जवाफ दिएका थिए, उहाँको संयोजकत्वमा अध्यादेश अध्ययन कार्यदल बनेको छ। त्यसमा संयोजक यादवले थपे, हाम्रो संसदीय दलको बैठक बस्दै छ। त्यसपछि आधिकारिक निर्णय सार्वजनिक गर्छौं। प्रधानमन्त्री ओलीली बैठकपछि निर्णय सुनाउन आग्रह गरेका थिए। उपाध्यक्ष यादवले आफ्ना राजनीतिक ऐजेन्डा र अडानको बदनाम गराएकोमा चित्त दुखाए। उनले भने, संसद छलेर सरकारले ल्याएको अध्यादेश ल्याउने कामलाई राम्रो मान्न सकिन्न। अध्ययन कार्यदलका सदस्य दीपक कार्कीले भूमि र सहकारीसम्बन्धी अध्यादेशमा सुझावहरू आएको बताए। तर, यस विषयमा पार्टी निचोडमा पुगिसकेको छैन। राष्ट्रिय निकुञ्ज र वनलाई मास्नु हुँदैन भन्ने हाम्रो मान्यता छ। सुकुम्बासीलाई जग्गाधनी बनाउनुपर्छ। वन तथा वातावरण बचाउने दायित्व सरकारको पनि हो।"
पित्तथैलीको अप्रेसन गरेका बिरामीको २० दिनसम्म होस आएन,"जनकपुरधाम : जनकपुरधामस्थित एक निजी अस्पतालमा पित्तथैलीको अप्रेसन गरेको बिरामीको २० दिनसम्म होस खुल्न सकेको छैन। अवैधानिक रूपमा सञ्चालित जनकपुरधामस्थित मुस्कान अस्पताल प्रालिमा पित्तथैलीको अप्रेसन गरेको बिरामीको २० दिनसम्म होस खुल्न नसकेको हो। गत माघ ३ गतेनै पित्तथैलीको अप्रेसन गरेकी सर्लाही हरिपुर्वा नगरपालिका५ की पबिताकुमारी राय यादवको पित्तथैलीको अप्रेसन गर्दा उनी जीवनमरणको दोसाँधमा जुधिरहेकी छिन्। बबिता यादवको बुवा ब्रह्मदेव यादवका अनुसार गत माघ ३ गते जनकपुरधामस्थित सूर्या अल्ट्रासाउन्डमा पत्थरी छ, अप्रेसन गराउनुपर्छ भनी बिचौलिया सुशीलकुमार यादवमार्फत जनकपुरधाम१४ स्थित मुस्कान अस्पतालमा पुगेका थिए। गत माघ ३ गते नै मुस्कान अस्पतालमा कार्यरत डाक्टर ज्ञानकुमार साहले पित्तथैलीको अप्रेसन गरेका थिए। तर अप्रेसनसँगै पबिताको होस् गायब भएको थियो। ब्रहमदेवले भने, शल्यक्रियापश्चात बबितालाई भेन्टिलेटरमा राखियो। तर कुनै सुधार आएन। सिटीस्क्यान गराउन अस्पतालले बाहिर पठायो। सिटीस्क्यान गराएर आइसकेपछि अस्पतालले उनलाई स्नायुसम्बन्धी समस्या रहेको भन्दै अन्तै लगेर उपचार गराउन भन्यो। त्यसपछि माघ ६ गते जनकपुरको जानकी हेल्थ केयरमा लगेर भेन्टिलेटरमा राखियो। तर, त्यहाँ पनि अहिलेसम्म पबिताको होस आएको छैन। पबिताका आफन्त वीरेन्द्र अधिकारीका अनुसार शल्यक्रियाका क्रममा डाक्टरले लापरबाही गरेकाले गम्भीर अवस्थामा पुगेको बताउँछन्। उनले अस्पताल र डाक्टरहरूविरुद्ध जिल्ला प्रहरी कार्यालय धनुषा, नेपाल मेडिकल काउन्सिलमा उजुरी दर्ता गराएका छन्। अप्रेसनमै भएको चरम लापरबाहीले होस आएको छैन, अधिकारी भन्छन्, लापरबाही गर्ने डाक्टर र मुस्कान अस्पतालमै राम्रो उपचार हुन्छ भनेर ललाइफकाइ अप्रेसन गर्न पठाउने बिचौलिया सुशीलकुमार यादवलाई कारबाही हुनुपर्ने र पबिताको जीवनरक्षाका लागि उपचारको आवश्यक प्रबन्ध मिलाउन सबैपक्षसँग माग र न्यायका लागि गुहार गरिरहेका छौं। अस्पतालले आफूसँग सुविधा नभएको र आफूले उपचार गर्न नसक्ने बिरामीलाई सुरुमै भर्ना नलिनुपर्नेमा सोको विपरीत निजले लापरबाहीपूर्ण तवरबाट बिरामीको उपचार गरी बिरामीलाई मरणासन्न अवस्थामा पुर्याएको निवेदन पेस गर्न आएको छु, जिल्ला प्रहरी कार्यालय धनुषा र मेडिकल काउन्सिलमा दिएको उजुरीको व्यहोरामा उल्लेख छ। हाल जानकी हेल्थ केयरको आईसीयू कक्षमा उपचाररत रहेकी पबितालाई अरू नै अस्पतालमा लैजान भनिरहेका छन्। तर आर्थिक समस्याले बाहिर लैजान आर्थिक अवस्था छैन। अस्पताल पक्षले बाहिर उपचारका लागि लग्न पटकपटकभन्दा पनि आफूहरूले लग्न सकेको नसकेको पबिताका बुवा ब्रह्मदेवको भनाइ छ। दर्ताबिनै अस्पताल सञ्चालन जनकपुरधाममा दर्ताबिनै सञ्चालनमा रहेको अस्पतालहरूको बिगबिगी रहेको समयमा पबितालाई अप्रेसनको गरेको मुस्कान अस्पताल प्रालिसमेत दर्ताबिनै सञ्चालनमा रहेको पाइएको छ। करिब एक महिनाअघि सञ्चालनमा आएको मुस्कालन अस्पताल सम्बन्धित कुनै पनि निकायमा दर्ता गरेको पाइएको छैन। अस्पताल स्वीकृति दर्ताबिनै सञ्चालनमा रहेको पाइएको हो। अस्पतालको ब्यानरमा प्रयोग गरिएको नम्बरमा फोन गर्दा अस्पतालका सल्लाहकार रहेको भनी बताउने कमल राईले आफूलाई कुनै जानकारी नभएको बताए। उनले भने, मलाई यो विषयमा केही थाहा छैन, डाक्टरसँग सोध्नुस् यो मेरो सरोकारको विषय पनि होइन, म अस्पतालको सल्लाहकार मात्र हो। जनकपुरधाम उपमहानगरपालिका र मधेस प्रदेश सरकारको स्वास्थ्य तथा जनसंख्या मन्त्रालयमा पनि मुस्कान अस्पतालको कुनै प्रकारको रेकर्ड नभेटिएको स्रोतको भनाइ छ। अन्नपूर्णकर्मीको प्रश्नमा अप्रेसनमा संलग्न डा ज्ञानकुमार साहले अस्पताल दर्ता भए नभएकोसँग आफ्नो मतलव नभएको बताए। उनले भने, अस्पताल दर्ता छ कि छैन, मलाई थाहा हुने विषय भएन, मेरो सरोकारको विषय पनि भएन। अस्पताल सञ्चालन वा दर्ताको बारेमा मसँग किन सोध्नुभयो ? मलाई डिटेल जानकारी भएन। मलाई त मेडिकल अफिसरले यस्तो के छ आएर अप्रेसन गरिदिनुस् भन्दा आएर अप्रेसन गरिदिए। यो जस्तो १० ठाउँमा अझ काम गरिरहेको छु। बिरामीको छारेरोग लुकाइयो: डाक्टर पबिता राय यादवको अप्रेसनमा संलग्न चिकित्सक ज्ञानकुमार साहले बिरामी र बिरामीको आफन्तले छारे रोगबाट ग्रसित भएको कुरा लुकाएको कारण बिरामी जटिल अवस्थामा पुगेको दाबी गरे। उनले भने, बिरामी स्वयं र बिरामीको परिवारले छारेरोग लागेको कुरा हामीलाई जानकारी दिएन। हामी भगवान त हैन, नि सबै कुरा थाहा हुन्छ। अहिले उपचारमा लागेको रकम मागेर बिरामीको परिवारले बार्गेनिङ गरिरहेको छ, तर मैले कुनै लापरबाही नै गरेको छैन, किन डराउनू! अन्नपूर्णकर्मीसँग चिकित्सक साहले कुराकानी गर्दै भने, सिटी स्क्यानका लागि लगिएको बिरामीले हाम्रो सल्लाहबिनै अन्य अस्पतालमा लगियो। पछि आएर मात्र यहाँबाट रेफर गराएर गयो। यहाँको एक रुपैयाँ पनि दिएको छैन। सबै रकम बाँकी नै छ। अझ थप रकमको बार्गेनिङ मसँग गरिरहेको छ। चिकित्सक साहका अनुसार छारेरोगको उपचार यहाँ सम्भव नभए पनि जानकी मेडिकल कलेजमा राखेर त्यो हस्पिटलको खर्च मसँग मागिरहेको छ। मेरो कुनै लापरबाही नै छैन, मैले किन उपचार खर्च तिर्नु, छारेरोगको उपचार यहाँ सम्भव पनि छैन। यो विषयमा जिल्ला प्रहरी कार्यालय धनुषामा दुई दिन छलफल भए पनि निष्कर्षमा पुग्न नसकेको स्रोतको बिरामीको आफन्त वीरेन्द्र अधिकारीको भनाइ छ। जनकपुरमा दर्ताबिनै हस्पिटल खोलेर मनपरी शुल्क असुल्ने र उपचारका नाममा बिरामीको ज्यानसँग खेलबाड गर्ने गरेको गुनासो सुनिन्छ तर नियामक निकाय मूकदर्शक बनेको जनकपुरधाम८ का महाशंकर ठाकुरको आरोप छ।"
बागमतीमा खेलकुदको एजेण्डा निर्माण गर्न कानुनी अड्चन हट्यो,"हेटौंडा : बागमती प्रदेशमा खेलाडी र समग्र खेलकुद विकासको एजेण्डा निर्माणका लागि कानुनी अड्चन हटेको छ। प्रदेश खेलकुद विकास ऐन २०७५ लाई संशोधन गर्न बनेको विधेयक २०८१ बागमती प्रदेशसभाबाट सर्वसम्मत रुपमा पारित भएसँगै अब खेलाडी र खेलकुद विकासको एजेण्डा युवा तथा खेलकुद मन्त्रालयले नै अघि बढाउन बाटो खुलेको हो। २३ माघ २०८१ मा बसेको प्रदेश सभाको बैठकले सो विधेयक सर्वसम्मत रूपमा पारित गरेको हो। बागमती प्रदेश सभा सचिवालयका अनुसार पारित भएको विधेयक प्रदेश प्रमुख दीपक प्रसाद देवकोटासमक्ष प्रमाणीकरणका लागि पेश गरिनेछ। २ जेठ २०८१ को बागमती प्रदेश सरकार, मन्त्रिपरिषद्को निर्णयबाट प्रदेश सरकार (कार्यविभाजन) नियमावली २०८० को अनुसूचीमा हेरफेर गरी साबिकको सामाजिक विकास मन्त्रालय अन्तर्गतको युवा तथा खेलकुदसम्बन्धी कार्य जिम्मेवारी सहित नयाँ मन्त्रालयका रूपमा युवा तथा खेलकुद मन्त्रालयको स्थापना भएको थियो। प्रदेश खेलकुद विकास ऐन, २०७५ को दफा २ को खण्ड (छ) मा मन्त्रालय भन्नाले सामाजिक विकास मन्त्रालय भन्ने परिभाषा रहेको थियो। त्यस्तै सोही ऐनको दफा ३ मा प्रदेश खेलकुद विकास परिषद्को गठन सम्बन्धी व्यवस्था रहेकोमा उक्त दफाको उपदफा (२) को खण्ड (क) मा सामाजिक विकासमन्त्री परिषद्को अध्यक्ष रहने र खण्ड (ग) मा सामाजिक विकास मन्त्रालयको सचिव सदस्य रहने गरी भएको व्यवस्था र दफा ३१ मा प्रदेश खेलकुद विकास परिषद्ले प्रदेश सरकारसँग सम्पर्क राख्दा सामाजिक विकास मन्त्रालयमार्फत् राख्नुपर्ने सम्बन्धी व्यवस्था थियो। विधेयक पारित भएसँगै अब परिषद्को अध्यक्ष प्रदेशका युवा तथा खेलकुदमन्त्री मीनकृष्ण महर्जन हुनेछन्। युवा र खेलाडीको हितका लागि आवश्यकता महसुस गरेर स्थापना गरिएको युवा तथा खेलकुद मन्त्रालय अधिकारविहीन थियो। मन्त्रालय मातहत परिषदहरू नहुँदा मन्त्रालयले अपेक्षाकृत काम गर्न सकिरहेको थिएन। विधेयक पारित भएसँगै परिषद्हरुको बैठक राख्न, बजेट निर्माण तथा आकार बढाउन, १० औँ राष्ट्रिय खेलकुदको लागि बोर्ड बैठक राख्नलगायत खेलाडी र खेलकुद क्षेत्रको समग्र विकास तथा विस्तारको लागि आवश्यक काम गर्न कानुनी सहजता प्राप्त भएको मन्त्री महर्जनले बताए। ४ वटा कार्यविधि निर्माण युवा तथा खेलकुद मन्त्रालयले युवा तथा खेलकुद क्षेत्रको विकासका लागि ४ वटा कार्यविधि निर्माण गरेको छ। २०८१ साउनमा मन्त्री नियुक्त भएका मीनकृष्ण महर्जनले युवा र खेलाडीको हितलाई ध्यानमा राखेर कार्यविधि निर्माण गरेका हुन्। १० औँ राष्ट्रिय खेलकुद छनौट बन्द प्रशिक्षण तथा सहभागिता सम्बन्धी कार्यविधि २०८१, खेलकुद विकासका लागि सहयोग तथा अनुदान कार्यविधि २०८१, जिल्ला खेलकुद विकास समितिको कार्यालयमार्फत् विविध खेलकुद क्रियाकलाप सञ्चालन अनुदान कार्यविधि २०८१ र स्वयम् सेवक प्रशिक्षक परिचालन कार्यविधि २०८१ निर्माण भएको छ। अन्तर्राष्ट्रिय खेलकुद प्रतियोगितामा पदक विजेता खेलाडीहरूलाई प्रोत्साहन गर्नको लागि नगदसहित सम्मान गर्नका लागि खेलाडी सम्मान कार्यक्रम कार्यविधि पनि निर्माणका क्रममा रहेको मन्त्री महर्जनले बताए। मन्त्रालयले १३ वटै जिल्लामा जिल्ला खेलकुद विकास समितिको अध्यक्ष तथा परिषद्को बोर्ड सदस्य १० जना नियुक्त गरी खेलकुदसम्बन्धी गतिविधि अघि बढाएको छ। त्यस्तै खेल विज्ञमा दीपक श्रेष्ठ र खेलकुद विकास कार्यक्रम विज्ञमा दीपक थापालाई मनोनित गरेको छ। हेटौंडा६ गौरीटार रंगशालामा फुटबल रंगशाला निर्माणको काम सम्पन्न भएको छ भने क्रिकेट रंगशाला र देशकै ठूलो पौडी पोखरी निर्माणको काम करिब ८० प्रतिशत सम्पन्न भइसकेको छ। त्यस्तै चितवनको गौतमबुद्ध अन्तर्राष्ट्रिय क्रिकेट रंगशालाको लागि प्रदेश सरकारबाट १० करोड रुपैयाँ निकासा गरिएको छ। मन्त्रालयका अनुसार कूल १२ करोड रुपैयाँ अनुमानित लागतको १० औँ राष्ट्रिय खेलकुद प्रतियोगिताको लागि अर्थ मन्त्रालयसँगको सहमतिमा हालसम्म करिब ९ करोड रुपैयाँ व्यवस्थापन भइसकेको र अपुग रकम रकम निकासाको लागि तयारी भइरहेको छ। १३ वटै जिल्लामा सञ्चालन हुने राष्ट्रपति रनिङ शिल्डको बजेट व्यवस्थापनको तयारी भइरहेको समेत मन्त्रालयले जनाएको छ। प्रदेशमा अन्तर्राष्ट्रिय युवा दिवस, राष्ट्रिय कविता महोत्सव सम्पन्न भएको छ भने हाल १३ वटै जिल्लामा युवाहरूलाई सिपमुलक तालिम कार्यक्रम सञ्चालन भइरहेको मन्त्रालयले जनाएको छ।"
नारायणी अस्पतालको भवन निर्माण प्रक्रिया अघि बढाउन माग गर्दै प्रदर्शन,"वीरगन्ज : वीरगन्जको नारायणी अस्पतालमा बनाउने भनिएको ५ सय शय्याको भवन निर्माणको प्रक्रिया थाल्न माग गर्दै जनमत पार्टीले वीरगन्जमा प्रदर्शन गरेको छ। शुक्रबार वीरगन्जको घण्टाघर चोकमा जनमत पार्टीका नेता तथा कार्यकर्ताले प्ले कार्डसहित प्रदर्शन गरेका हुन्। त्यस क्रममा उनीहरूले घण्टाघर चोकमै केहीबेर सडक अवरुद्ध पारेपछि प्रहरीले उनीहरूलाई बल प्रयोग गरेर सडकबाट हटाएको थियो। सरकारले पाँच वर्षअघि आर्थिक वर्ष २०७५७६ मा मन्त्रिपरिषदकै बैठकबाट नारायणी अस्पताललाई केन्द्रीय अस्पताल घोषणा गर्दै ५ सय ५० शय्याको पाँच तले भवन निर्माणका लागि बजेटसमेत निकासा गरेको थियो। तर उक्त भवन निर्माणको प्रक्रिया सुरु नुहुँदै शहरी विकास तथा भवन निर्माण विभाग र निर्माण कम्पनी (ठेकेदार) बीचको विवाद सम्बन्धी मुद्दा सर्वोच्च अदालतमा विचाराधीन रहेका कारण पाँच वर्षदेखि अलपत्र अवस्थामा छ। सर्वोच्च अदालतमा उक्त मुद्दाको अर्को पेसी यही माघ २८ गतेका लागि तोकिएको छ। शुक्रबार घण्टाघर चोकमा जनमत पार्टीले गरेको दबाब प्रदर्शनलाई सम्बोधन गर्दै जनमत पार्टी पर्साका अध्यक्ष ओमप्रकाश सर्राफले वीरगन्जसँग शासकले मात्र नभई न्यायलयले पनि विभेद गरिरहेको बताए। चार जिल्लाका ३० लाख नागरिकले स्वास्थ्य उपचारको सेवा लिँदै आएको नारायणी अस्पतालमा बजेट निकासा भएतापनि सर्वोच्च अदालतले ५ वर्षदेखि मुद्दा अल्झाएर राखेकोमा उनले आक्रोश पोखे। जनमत पार्टीले आफ्नो दलगत स्वार्थका लागि नभई सम्पूर्ण वीरगन्जवासीका लागि आन्दोलन थालेको भन्दै उनले यो आन्दोलनमा सहभागी हुन सम्पूर्ण नगरवासीलाई आह्वान पनि गरे। प्रदर्शनका क्रममा जनमत पार्टीका केन्द्रीय परिषद् सदस्य डा अजय यादव, केन्द्रीय सदस्य नजमा खातुन, नेताहरु राजनारायण मिश्र, सञ्जय सिंह लगायतले पनि सम्बोधन गरेका थिए। यसअघि माघ १८ गते नारायणी अस्पतालका चिकित्सक, नर्स र स्वास्थ्यकर्मीहरूले पनि अस्पतालको भवन सम्बन्धी मुद्दा अदालतबाट छिट्टै छिनोफानो लगाउन माग गर्दै सडकमा उत्रिएर त्रिभुवन राजपथ नै अवरुद्ध पारेका थिए।"
४३ औं हाङथूम कप फुटबल : फाइनलमा रामेछाप र सुनसरी भिड्दै,सङ्खुवासभा : सङ्खुवासभाको मादी नगरपालिका३ मुलखर्कमा जारी ४६ औं आमन्त्रित हाङथुम कप पुरुष फुटबल प्रतियोगिताको उपाधिका लागि रामेछाप र सुनसरीबीच खेल हुने भएको छ। मुलखर्क रंगशालामा शुक्रबार भएको प्रतियोगितामा रामेछापको लिखुभुजी युवा क्लब र सुनसरीको सृजना युवा क्लब धरानले फाइनलमा पुगेको हो। शुक्रबार भएको पहिलो खेलमा सृजना युवा क्लब धरानले झापाको चुलाचुली स्पोटिङ क्लबलाई १० गोल अन्तरले हराउँदै फाइनलको यात्रा तय गरेको हो। सृजना युवा क्लबको तर्फबाट दोस्रो हाफको २२ औ मिनेटमा पियङक राईले गोल गरेका थिए। खेलमा विवाद आएपछि केहीबेर खेल रोकिएको र झापाको चुलाचुलीले मैदान छाडेपछि रेफ्रीले सुनसरीलाई विजयी घोषणा गरेका थिए। दोस्रो खेलमा धनकुटाको डाँडा बजार युवा क्लबलाई ४० गोल अन्तरले हराउँदै रामेछापको लिखुभुजी युवा क्लबले फाइनल यात्रा तय गरेको हो। लिखुभुजीको तर्फबाट मनविच गुरुङले खेलको चौथो मिनेटमा गोल गरेर खाता खोले। मनविचले नै १७ औँ मिनेटमा पुनः १ गोल गरेका थिए। त्यस्तै प्रकाश जिमीले ५७ औं मिनेट १ गोल र अतिरिक्त समयमा प्रवीण सुनुवारले १ गोल गर्दै रामेछापलाई फाइनलको यात्रामा पुर्याएका थिए। प्रतियोगिताका विजेताले २ लाख २० हजार २ सय रुपैयाँ र उपविजेताले १ लाख १० हजार १ सय रुपैयाँ पाउनेछन्।
बजार अनुगमनमा अखाद्य सामग्री जफत,"नुवाकोट : दैनिक उपभोग्य वस्तुमा गुणस्तरीयताको गुनासो आएपछि नुवाकोटको तारकेश्वर गाउँपालिकाले विभिन्न स्थानमा छड्के रूपमा बजार अनुगमन गरेको छ। गाउँपालिकास्तरीय बजार अनुगमन समितिले दैनिक उपभोग्य सामग्रीको बजार अनुगमन गरेको हो। तारकेश्वर गाउँपालिकाले आफ्नो क्षेत्रभित्रका पसलहरूको छड्के अनुगमन गरेको हो। अनुगमनका क्रममा गुणस्तरहीन अखाद्य तथा पेय पदार्थ जफत गरि नष्ट गरिएको छ। तारकेश्वर गाउँपालिका अध्यक्ष शिव अधिकारी अविरलको निर्देशनमा सामाजिक पञ्जीकरण शाखाका प्रमुख उज्ज्वल लामिछानेसहित गाउँ प्रहरीको टोलीले तारकेश्वर ५ र ६ मा रहेका ६५ वटा किराना पसलहरूको छड्के अनुगमन गरी म्याद गुज्रिएका, कुहिएका र बिग्रिएका अखाद्य तथा पेय पदार्थ जफत गरेको हो। ती पसलहरबाट पेय पदार्थ, मदिराजन्य, ड्राइफुडलगायत गरी कुल एकलाख दुई हजार रुपैयाँ बराबरको म्याद गुज्रिएका तथा अखाद्य वस्तु जफत गरि नष्ट गरिएको तारकेश्वर गाउँपालिका कार्यालय दाङसिङले जनाएको छ। अनुगमनका क्रममा कतिपय पसलहरू दर्ता नै नभएको, न्यूनतम् मापदण्ड पुरा नगरेको, मूल्य सूची नराखेको लगायतका समस्या देखिएको छ। गाउँपालिका अध्यक्ष अधिकारीले यस्ता खाद्य पदार्थको बिक्री वितरण नगर्न विगतमा दिएको निर्देशनलाई पुनः स्मरण गराउँदै तत्कालै अखाद्य वस्तु हटाएर सफा र स्वच्छ वातावरणमा गुणस्तरीय खाद्य सामग्रीको मात्रै व्यापार गर्न गाउँपालिकाभरिका सम्पूर्ण पसल व्यवसायीहरूलाई निर्देशन दिएका छन्। सम्पूर्ण किसिमका पसल व्यवसायीहरूलाई गाउँपालिकामा सूचीकृत गरेर मात्रै सञ्चालन गर्न निर्देशन दिएका छन्।"
भारत सरकारको सहयोगमा बन्ने स्वास्थ्य चौकी भवनको शिलान्यास,"काठमाडौं : भारत सरकारको सहयोगमा बन्ने स्वास्थ्य चौकीवर्थिङ सेन्टर भवनको शिलान्यास गरिएको छ। धादिङको खनियाबास गाउँपालिकास्थित कुरी स्वास्थ्य चौकीवर्थिङ सेन्टर भवन निर्माणका लागि संविधान सभा सदस्य दिलमान पाख्रिन, खनियाबास गाउँपालिका अध्यक्ष रणबहादुर तामाङ र काठमाडौंस्थित भारतीय राजदूतावासका काउन्सिलर सुश्री गीताञ्जली ब्रान्डनले संयुक्त रूपमा शिलान्यास गरेका हुन्। नेपालभारत विकास सहकार्यअन्तर्गत भारत सरकारको २ करोड ५१ लाख रुपैयाँ लागतमा कुरी स्वास्थ्य चौकीवर्थिङ्ग सेन्टर निर्माण गरिँदैछ। भारत सरकारको अनुदानमा स्वास्थ्य चौकीवर्थिङ सेन्टर, पाले घर, प्राङ्गण पर्खाल, चमेनागृह, बाटो र अन्य सम्बद्ध सुविधाहरूको निर्माण गरिने भारतीय दूतावासले जनाएको छ। यस परियोजनालाई उच्च प्रभाव सामुदायिक विकास परियोजना (एचआइसीडीपी)को रूपमा लिइएको दूतावासको भनाइ छ। सहभागी प्रतिनिधिहरूले नेपाली जनताको उत्थानमा भारत सरकारले गरेको सहयोगको प्रशंसा गरेका थिए। सन् २००३ यता भारतले नेपालका विभिन्न क्षेत्रमा ५६३ वटा भन्दा बढी उच्च प्रभाव सामुदायिक विकास परियोजना अघि बढाएको छ। जसमा ४९० वटा परियोजना सम्पन्न गरिसकेको छ। यीमध्ये बागमती प्रदेशमा १०८ वटा परियोजना रहेका छन्। त्यस्तै भारतको स्वतन्त्रता दिवस र गणतन्त्र दिवसको अवसरमा नेपालका विभिन्न अस्पताल, स्वास्थ्य चौकी र शैक्षिक संस्थालाई १००९ वटा एम्बुलेन्स र ३०० वटा स्कुल बस उपहारस्वरूप प्रदान गरिसकेको छ। त्यसमध्ये धादिङका विभिन्न संस्थाहरूलाई १५ वटा एम्बुलेन्स र ३ वटा स्कुल बस उपहार स्वरूप प्रदान गरिएको छ। 'नजिकको छिमेकी भएको नाताले भारत र नेपालबीच व्यापक र बहु क्षेत्रीय सहकार्य रहेको छ। उच्च प्रभाव सामुदायिक विकास परियोजनाको कार्यान्वयनले नेपाली जनताको उत्थानका लागि र प्राथमिकताका क्षेत्रमा पूर्वाधारको विस्तारका लागि नेपाल सरकारले चालेका प्रयासमा भारत सरकार सदैव हातेमालो गर्न तयार रहेको कुरालाई प्रतिबिम्बित गरेको छ,' भारतीय दूतावासले भनेको छ।"
जलविद्युतको शेयरमार्फत विपन्न नागरिकको जीवनस्तर उकास्न सरोकारवालासँग ऊर्जामन्त्रीको छलफल,"काठमाडौं : ऊर्जा, जलस्रोत तथा सिँचाइमन्त्री दीपक खड्काले जलविद्युतको शेयरमार्फत गरिब तथा विपन्न नागरिकको जीवनस्तर उकास्न आवश्यक पर्ने शेयर लगानीका विषयमा सरोकारवाला निकायसँग छलफल गरेका छन्। मन्त्री खड्काले जनताको जलविद्युत कार्यक्रमको दोस्रो संशोधनमार्फत विना धितो गरिब तथा विपन्न वर्गलाई दुई लाखदेखि पाँच लाखसम्म शेयर दिनेबारे आज अर्थ मन्त्रालय, बैंकिङ क्षेत्र र ऊर्जा उत्पादकसँग छलफल गरेका हुन्। छलफलमा ऊर्जामन्त्री खड्काले दिनभर काम गरेर बिहान बेलुका छाक टार्न समस्या भएका नागरिकलाई लक्षित गरी सरकारले विना धितो सहुलियतपूर्ण ब्याजदरमा शेयर पाउने व्यवस्था गर्न लागेकाले यसलाई कार्यान्वयन गर्न सबैको साथ र सहयोग आवश्यक रहेको बताए। गरिब तथा विपन्न वर्गलाई समृद्ध बनाउन नसकेसम्म हामीले कल्पना गरेजस्तो समृद्ध नेपाल निर्माण हुन सक्दैन, उक्त वर्गलाई समृद्ध बनाउन दायित्व तपाईँहामी सबैको हो, मन्त्री खड्काले भने। प्राकृतिक स्रोतमाथिको अधिकार सबैको भएकाले तल्लो वर्गको लागि सबैले सोच्नुपर्ने उनको भनाइ थियो। ऊर्जा, जलस्रोत तथा सिँचाई मन्त्रालयकी सचिव सरिता दवाडीले जनताको जलविद्युत कार्यक्रमलाई कार्यान्वयन गर्न सबैको भूमिका रहेको बताइन्। उनले यस कार्यक्रमलाई कार्यान्वयन गर्न अवरोध नीति, नियमलाई मन्त्रालयले परिमार्जन गर्दै अगाडि बढ्ने उल्लेख गरिन्। मन्त्रालयका वरिष्ठ ऊर्जा विज्ञ प्रवल अधिकारीले जलस्रोतमार्फत मुलुकको समृद्धिसँगै समाजवादको विकास गर्न सरकार लागेको बताए। उनले सरकारले ऊर्जा विकास मार्गचित्रको लक्ष्य लिएकाले यसलाई पूरा गर्न सबैको साथ र सहयोग आवश्यक रहेको बताए। अर्थ मन्त्रालयका सहसचिव दीर्घराज मैनालीले जलविद्युतको विकासमार्फत गरिब तथा विपन्न नागरिकको जीवनस्तर उकास्न ऊर्जा मन्त्रालयले लिएको लक्ष्य राम्रो भएको बताए। गरिबीको रेखामुनि रहेका जनतालाई विकासको बाटो लैजान यस्तो कार्यक्रमले सहयोग पुग्ने उनको भनाइ थियो। स्वतन्त्र ऊर्जा उत्पादकहरुको संस्था (इप्पान) नेपालका अध्यक्ष गणेश कार्कीले जनताको जलविद्युत कार्यक्रमअन्तर्गत जलविद्युत क्षेत्रमा थुप्रै नागरिकले लगानी गर्ने वातावरण निर्माण भएको बताउँदै उक्त कार्यक्रमलाई कार्यान्वयन गर्न निजी क्षेत्र तयार रहेको बताए। सरकारले नेपालको पानी जनताको लगानी, हरेक नेपाली विद्युतको शेयरधनी भन्ने नाराका साथ जनताको जलविद्युत कार्यक्रम सञ्चालनमा ल्याएको थियो।"
विद्युतीय व्यापार विधेयकसम्बन्धी समितिको प्रतिवेदन पेस,"काठमाडौं : उद्योग तथा वाणिज्य र श्रम तथा उपभोक्ता हित समितिका सभापति अब्दुल खानले विद्युतीय व्यापार विधेयकसम्बन्धी समितिको प्रतिवेदन, २०८१ पेस गरेका छन्। सभापति खानले नेपालमा विद्युतीय व्यापारको माध्यमबाट वस्तु तथा सेवाको खरिदबिक्री बढ्दो क्रममा रहेकाले विद्युतीय माध्यमबाट हुने कारोबारलाई नियमन तथा व्यवस्थित गर्न सरकारले यो विधेयक प्रस्तुत गरेको बताए। विधेयकमा मुलुकमा रोजगारी सिर्जना, वस्तु तथा सेवाको सहज आपूर्ति, निर्यात प्रवर्द्धनलगायतका क्षेत्रमा विद्युतीय व्यापार अति आवश्यक भइसकेकाले यसलाई नियमन तथा अनुगमनका लागि तत्काल कानुन बन्न आवश्यक रहेको उल्लेख छ । सूचना प्रविधिको माध्यमबाट हुने वस्तु वा सेवाको व्यापारिक कारोबारलाई नियमन गरी व्यवस्थित र विश्वसनीय बनाउन विधेयकमा विभिन्न व्यवस्था गरिएको छ । कानुनबमोजिम दर्ता भई वस्तु वा सेवाको व्यापार गर्न अनुमति प्राप्त गरेको कुनै व्यक्ति,फार्म,कम्पनी वा संस्थाले यस ऐनको अधीनमा रही विद्युतीय व्यापार गर्न सक्नेछन् ।"
निक्षेपकर्ताहरूको रकम पूर्णरुपमा सुरक्षित छ,"काठमाडौं : बैंक तथा वित्तीय संस्थाहरूबारे भ्रामक र गलत अभिव्यक्तिहरू फैलिरहेको भन्दै बैंकर्सहरूले सचेत रहन अनुरोध गरेका छन्। बैंक तथा वित्तीय संस्थाहरूको चारवटै छाता संगठनहरू नेपाल बैंकर्स संघ, डेभलपमेण्ट बैंकर्स एशेसिएसन नेपाल, नेपाल वित्तीय संस्था संघ र नेपाल लघुवित्त बैंकर्स संघले शुक्रबार संयुक्त विज्ञप्ति जारी गर्दै आम सर्वसाधारणलाई भ्रामक अभिव्यक्तिबाट सजग रहन आम सर्वसाधारणलाई अनुरोध गरेका हुन्। सबै बैंक तथा वित्तीय संस्थाहरूमा रहेको निक्षेपकर्ताहरूको रकम पूर्णरुपमा सुरक्षित रहेको बैंकहरूले विश्वास दिलाएका छन्। नेपालको आर्थिक विकासमा महत्वपूर्ण भूमिका निर्वाह गर्दै आइरहेको नेपालको बैंक तथा वित्तीय क्षेत्र नेपाल राष्ट्र बैंकको सूक्ष्म निगरानी र सोको नीतिनियमहरूको अधिनमा रहेर प्रत्येक त्रैमासिक रूपमा वित्तीय विवरण सार्वजनिक गर्दै बैंकिङ क्षेत्र पारदर्शी मात्र नभई सुपरिवेक्षणीय दृष्टिकोणले समेत अब्बल रहेको बैंकरहरूले बताएका छन्। आमसर्वसाधारणहरूलाई त्रसित पार्ने, समाज खलबलाउने, गलत र आपत्तिजनक अभिव्यक्ति दिने र ग्राहकलाई बैंकिङ सेवा प्रयोग गर्ने अधिकारबाट वञ्चित गराउनेहरूलाई कानुनको दायरामा ल्याई आवश्यक कारबाही गर्न समेत सरकारी निकायहरूलाई आग्रह गर्दछौं, विज्ञप्तिमार्फत अनुरोध गरेका छन्।"
एमएडब्लूले जित्यो डिलर अफ द इयर अवार्ड,"काठमाडौं : असाधारण बिक्री, बजार हिस्सा र ग्राहक सन्तुष्टि लगायतका उपलब्धिहरूको कदर स्वरूप द एमएडब्लू अर्थमुभर्स प्रालिले दक्षिण एसिया क्षेत्रका लागि डिलर अफ द इयर २०२५ प्राप्त गर्न सफल भएको छ। अवार्डले निशर्त प्रतिबद्धता र बलियो ग्राहक सम्बन्धद्वारा निर्मित उत्कृष्ट प्रदर्शनलाई प्रतिबिम्बित गर्दछ। यो उपलब्धि हासिल गर्न आवश्यक पर्ने निरन्तरको सहयोगका लागि हाम्रा सेवाहरूमा विश्वास राख्ने सबै ग्राहकहरू हृदयदेखि नै धन्यवादका पात्र हुन्। जेसीबी इन्डिया लिमिटेडलाई सफलतातर्फ डोऱ्याउने कार्यकारीहरू ग्राहम म्याकडोनाल्ड र दीपक शेट्टीले संस्थाका तर्फबाट उक्त अवार्ड प्रदान गरेका थिए। नवप्रवर्तन र उत्कृष्ट सेवाहरूप्रति कम्पनीको समर्पणले सबै सरोकारवालाहरूलाई असाधारण मूल्य प्रदान गर्दै उद्योगका मापदण्डहरू अझै उच्च बनाउन उत्प्रेरित गरेको छ।"
राष्ट्रिय खेलकुद प्रतियोगिता तोकिएको मितिमा गर्न सरकारलाई निर्देशन,"काठमाडौं : प्रतिनिधिसभाअन्तर्गतको शिक्षा,स्वास्थ्य तथा सूचना प्रविधि समितिले १० औँ राष्ट्रिय खेलकुद प्रतियोगिता तोकिएको मितिमा नै गर्न सरकारलाई निर्देशन दिएको छ ।सिंहदरबारमा शुक्रबार बसेको समिति बैठकले कर्णाली प्रदेशमा आगामी चैत्र २३ गतेदेखि हुने राष्ट्रिय खेलकुद तोकिएको मितिमा नै गर्न खेलकुद मन्त्रालयलाई निर्देशन दिएको हो । समितिका सभापति अम्मर बहादुर थापाले तोकिएको समयमा खेलकुद सञ्चालन गर्ने अवस्था बनाउन मन्त्रालयलाई निर्देशन दिएका हुन् । प्रतियोगीता सम्पन्न गर्नका लागि आवश्यक पूर्वाधार फास्ट ट्र्याकबाट बनाउन उनले निर्देश दिए। बैठकमा खेलकुद मन्त्री तेजुलाल चौधरीले ऐन कानुनको समस्याका कारण समयमा नै पूर्वाधार लगायतको तयारी गर्न नसकेको बताए । फाल्गुनमा नै राष्ट्रिय खेलकुद सम्पन्न गर्ने भनिएपनि विविध कारण चैत्रमा सार्नुपरेको उनले बताए । उनले मन्त्रालय र राष्ट्रिय खेलकुद परिषदबीच समन्वयन हुन नसकेको गुनासो गरे। बैठकमा समिति सदस्यहरूले खेलकुद निकायबीच समन्वयन गरेर समयमा नै प्रतियोगीता सम्पन्न गर्न सरकारलाई सुझाव दिएका थिए । आगामी दिनमा हुने राष्ट्रिय खेलकुदको विद्यमान अवस्था, भए गरेका कामकारबाही, समस्या र भावी कार्यदिशाका सम्बन्धमा समितिले युवा तथा खेलकुद मन्त्रालयसँग छलफल गरेको हो ।"
"हिउँ नपरेपछि जनजीवनमा असर, स्थानीय चिन्तित","रसुवा : हिमपात हुने मौसममा यहाँका डाँडापाखाहरू हिउँले सेताम्मे देखिन्थ्यो। बारी, पाखा, पखेरा, रुखहरू हिउँले ढाकेका हुन्थे। हिउँ परेपछि जमिन रसिलो हुने र मल भिज्ने भएकाले बालीनाली फस्टाउने गर्थ्यो। खेती तथा बस्ती रहेको हिमाली क्षेत्रमा हिउँ नपरेकोले अहिले किसान चिन्तित भएका छन्। आमाछोदिङ्मो गाउँपालिका३ गतलाङका पेम्पा लामाले भने पुस माघमा हिउँ पर्नुपर्ने हो। यो वर्ष माघ सकिन लाग्दा नि न पानी न हिउँ पर्यो, बर्सेनि हिउँ पर्ने हाम्रो गाउँमा त के कुरा अब हिमालमा हिउँ देख्नै मुस्किल होला जस्तो छ। गत्लाङ गाउँभन्दा माथि माङचेतदेखि गतलाङ गाउँ पुरै हिउँले छोपेको सम्झँदै स्थानीय फुर्पुसिङ्गी तामाङ भन्छन् पहिले दिनभर हिउँ खेलिन्थ्यो। हप्ता दिनसम्म घरबाट निस्कन नसकेको सम्झना छ। अहिले हिउँ देख्नै पाइन्न जस्तो भो। हिमपातपछि प्रकृति पनि रमाएको भान हुने स्थानीय निमा दोर्जे लामा बताउँछन्। अहिले रसुवाको उत्तरी क्षेत्र उराठ लाग्दो देखिन थालेको छ। तामाङ भन्छन् पहिले त पुसमा पुरै डाँडाकाँडा हिउँले टल्कन्थ्यो सेतो गाउँबाट देखिने हिमालमै हिउँ छैन। लाङटाङ र पाल्दोरपिकमा कालो दाग देखिन थाल्यो। गोसाइँकुण्ड गाउँपालिका१ थुमन गाउँका न्हिमा टासी तामाङ भन्छन् हिमाली भेगमा पानी भनेकै हिउँ हो। हिउँ नै नपरेपछि फापर, गहुँ, करु, जौ, तरकारी खेती र पशुपालनमा पनि समस्या हुने भो। रसुवाको पाँचवटै गाउँपालिका हिमाली भेग जोडिएको छ। उत्तरगयाको तिरु, गोगने, करुमर्याङसम्म हिउँपर्ने क्षेत्र हो। कालिका गाउँपालिकाको राम्चे, गुराँसे, स्याउबारी, लोकिल, गोम्बोडाडासम्म हिउँ पर्ने ठाउँ हो। स्थानीयले यसलाई जलवायु परिवर्तनको असर हुनसक्ने अनुमान गरेका छन्। यसरी हिउँदमा हिउँ नपरेपछि हिमाली वन्यजन्तु संकटमा पर्ने भएको छ। मुख्य गरी हिमचितुवा जस्ता वन्यजन्तु संकटमा पर्ने देखिन्छ। विश्वका १२ देशमा मात्रै हिम चितुवा पाइन्छ। जसमध्ये १० प्रतिशत नेपालका विभिन्न हिमाली क्षेत्रमा रहेको छन्। लाङटाङ र क्यान्जिङ क्षेत्रमा हिमचितुवा धेरै पाइन्छ। उत्तरी रसुवाको हिमाली क्षेत्रमा हिमपात र दक्षिणी भेगमा वर्षा नहुँदा हिउँदे बाली प्रभावित हुने भएको छ। भदौदेखि हिउँ र पानी पर्न नसक्दा हिमाली क्षेत्रमा फापर, करु, गहुँ, जौ जस्ता हिउँदेबालीको बोट भुइँमै विलिन थालेका छन्। चारफिटसम्म हिउँले छोप्ने ठाउँमा यो वर्ष हिमपात नभएकोले किसान दिण्डुप तामाङ चिन्नित छन्। उनी भन्छन् हिउँदेबाली उब्जाउ नहुने भएकोले के खाने हो ? जडिबुटी खेतीमा पनि असर पारेको छ। हिउँदे वर्षाको कमीले खेती मात्र होइन ठाउँठाउँका खोल्सामा पानीको मुल सुक्न थालेपछि हिमाली वन्यजन्तुका लागि पानीको अभाव हुन थालेको छ। गोसाइँकुण्ड गाउँपालिका५ को ठूलोस्याप्रु, ब्राबल क्षेत्रमा पनि हिउँ परेन। स्थानीय युवा सुब्बा तामाङले ठूलोस्याफ्रु, ब्राबल, चन्दनबारी, ढिम्सा, चोलाङपाटी र गोसाइँकुण्ड पदमार्गमा हिमपात नै भएन। पुस माघमा पहिले त साताभरी हिउँ पर्थ्यो उनले भने हिउँ पर्न छालेपछि यहाँ अन्नपात, स्याउ तथा हिउँदे खेती बिग्रेको छ। हिउँ परेपछि नाइट्रोजनको मात्रा बढ्ने हुँदा बोट बिरुवा तथा बालीमा फाइदा पुग्ने भएकोले उत्पादन बढ्ने थियो। हिउँ परेमा गहुँ, फापर, जौ, करु लगायत विभिन्न किसिमको जडीबुटी खेतीलाई प्रत्यक्ष फाइदा पुग्छ। बोटबिरुवा तथा जडिबुटीलाई समेत हिमपातले उर्वरा शक्ति दिने र बाली र बोट बिरुवालाई फाइदा हुने गत्लाङका चितोङ लामाले बताए।"
झापामा सशस्त्र प्रहरीको चारवटा भवन एकैसाथ उद्घाटन,"झापा : झापामा सशस्त्र प्रहरीको नवनिर्मित चार वटा कार्यालय भवनको शुक्रबार एक समारोहका बीच उद्घाटन गरिएको छ। सशस्त्र प्रहरी बल नेपाल नम्बर २ गण हेटक्वाटर झापाले प्रस्तावित सीमा सुरक्षा गुल्म भद्रपुरमा आयोजना गरेको समारोहमा सशस्त्र प्रहरी बल नेपाल बराह बाहिनी मुख्यालय सुनसरीका बाहिनीपति तथा डीआइजी शम्भु सुवेदीले एकसाथ चारवटा कार्यालय तथा ब्यारेक भवनको उद्घाटन गरेका हुन्। डीआइजी सुवेदीले प्रस्तावित सीमा सुरक्षा गुल्म भद्रपुर, काँकडभिट्टा, बोर्डर आउट पोस्ट ज्यामिरगढी र महेशपुरको नवनिर्मित भवन उद्घाटन गरे। उद्घाटन कार्यक्रममा बोल्दै डीआइजी सुवेदीले अन्तर्राष्ट्रिय सीमाको निगरानी र सीमावासीको सुरक्षाका लागि कोशी प्रदेशका ४८ वटा बोर्डर आउट पोस्टले ६८९३ किलोमिटर सीमाको रक्षा गरिरहेको बताएका छन्। खुल्ला सीमाना र भौगोलिक बनावट कारण सीमा सुरक्षामा चुनौती रहेको बताउँदै डीआइजी सुवेदीले भने, यति हुँदाहुँदै पनि पर्याप्त कार्यादेश, सङ्गठनको मान्यता र नेपाल सरकारको निर्देशनको पालना गरी काम गरिरहेका छौँ। बोर्डर सुरक्षाको पहिलो जिम्मा बोर्डरमा बसोबास गर्ने नागरिककै हो। सशस्त्र प्रहरीले उनीहरूसँगै समन्वय र सहकार्यमा काम गर्नुपर्ने हुन्छ। पछिल्लो समयमा सशस्त्र प्रहरीले भन्सार र राजश्व प्रशासनसँगको सहकार्य र समन्वयमा भन्सार चुहावट तथा नियन्त्रण सम्बन्धी काम गरिरहेको उनले बताए। साथै सीमावासीको सुरक्षाका निम्ति सुरक्षित सीमा, सुरक्षित जीवन नामक कार्यक्रम पनि सशस्त्र प्रहरीले सञ्चालन गरिरहेको उनको भनाई छ। पूर्वी नाका काँकडभिट्टामा सशस्त्र प्रहरीले मेचीनगर नगरपालिका६ स्थित हिन्दु धर्म सनातन सेवा समितिको स्वामित्वमा रहेको विश्वनाथ शिवालय मन्दिरको धर्मशालाको भवन भाडामा लिएर कार्यालय सञ्चालन गर्दै आइरहेका थिए। २०६१ कार्तिक १ गते सीमा सुरक्षा पोस्टको रुपमा स्थापित भई २०६९ कार्तिक ११ गतेदेखि राजश्व भन्सार तथा औद्योगिक सुरक्षा गुल्मको रुपमा स्तरोन्नति भई २०७७ असार २९ गते सशस्त्र प्रहरी बल नेपाल नम्बर ८ गुल्म हेक्वा (राजश्व तथा भन्सार गस्ती सुरक्षा) हुँदै २०७९ फागुन १८ गतेदेखि प्रस्तावित सीमा सुरक्षा गुल्मको रुपमा रहेको छ। गुल्म सञ्चालनका लागि मेचीनगर७ गैरीगाँउमा ९ कट्ठा २ धुर जग्गा खरिद गरी १ करोड ३९ लाख ९ हजार ४२६ रुपैयाँ ५५ पैसामा एमआर कन्स्ट्रक्सन महोत्तरीसँग ठेक्का सम्झौतामा गरी नयाँ भवन निर्माण गरिएको छ। त्यस्तै भद्रपुर बोर्डर आउट पोस्ट २०७७ माघ १८ गतेदेखि भद्रपुर नगरपालिका४ शान्तिटोल स्थित भद्रपुर सेवा समाजद्वारा निर्मित चारकोठे मलामी विश्रामालयको भवनमा स्थापना भएको थियो। २०७९ चैत १९ गतेदेखि प्रस्तावित सीमा सुरक्षा गुल्मको रुपमा स्तरोन्नति भएपछि भद्रपुर नगरपालिका५ स्थित देविबस्तीमा १० कट्ठा जग्गा खरिद गरी १ करोड ३१ लाख ३७ हजार ३३३ रुपैयाँमा ठाकुर कन्स्ट्रक्सन इनरुवा सुनसरीसँग सम्झौता गरी नयाँ भवन निर्माण गरिएको सशस्त्र प्रहरी बल नेपाल नम्बर २ गण हेटक्वाटर झापाका एसपी कवीन्द्र राईले जानकारी दिए। स्थानीयको माग बमोजिम बोर्डर आउट पोस्ट ज्यामिरगढी २०७७ असोज २९ गतेका दिन मेचीनगर नगरपालिका१५ ज्यामिरगढीस्थित बंशल चिया बगानको स्वामित्वमा रहेको जग्गा तथा भवनमा कार्यालय स्थापना गरिएको थियो। मेचीनगर१५ स्थित लिम्बु डाँडामा एक बिगाहा ऐलानी जग्गा प्राप्त भएपश्चात् १ करोड १३ लाख ८१ हजार ४०३ रुपैयाँमा माङ्गमालुङ्गमा कन्स्ट्रक्सन काठमाडौँसँग सम्झौता गरी नयाँ भवन निर्माण गरिएको हो। त्यसैगरी बोर्डर आउट पोस्ट महेशपुर भद्रपुर नगरपालिका ३ मेचीपारीस्थित स्थानीय मायाराम महतो र कमलेश्वर महतोले ५ कट्ठा जमिन निःशुल्क उपलब्ध गराई २०७७ फागुन ९ गतेदेखि कार्यालय सञ्चालन हुँदै आइरहेकोमा सोही ठाउँमा ८१ लाख २८ हजार ५५१२ रुपैयाँमा आरएआर कन्स्ट्रक्सन काठमाडौँसँगको ठेक्का सम्झौता भई नयाँ भवन निर्माण गरिएको एसपी राईको भनाइ छ। कार्यक्रममा बिओपी महेशपुरलाई निःशुल्क जग्गा दिने मायाराम महतो र कमलेश्वर महतोलाई दोसल्ला ओढाएर प्रशंसापत्रले सम्मान गरिएको थियो। त्यसैगरी भवन निर्माण तथा जग्गा प्राप्तिमा सहयोग पुर्याउने भद्रपुर नगरपालिका, मेचीनगर नगरपालिका, सम्बन्धित वडा कार्यालयहरू, निर्माण कम्पनी र सशस्त्र प्रहरी कर्मचारीलाई समेत सम्मान गरिएको थियो।"
विपी र गणेशमानको संघर्ष सम्झेर पार्टीमा काम गरौं : मन्त्री राणा,"काठमाडौं : परराष्ट्रमन्त्री एवं नेपाली कांग्रेसकी नेतृ आरजु राणा देउवाले कांग्रेसका कार्यकर्तालाई नेपाली कांग्रेसका संस्थापक नेता विपी कोइराला र गणेशमान सिंहको संघर्ष सम्झेर काम गर्न आग्रह गरेकी छन्। नेपाली कांग्रेस जिल्ला कार्यसमिति कैलालीको दोस्रो जिल्ला सम्मेलनको आज धनगढीमा उद्घाटन गर्दै उनले भनिन्, 'नेपाली कांग्रेस पार्टी आफैं नेपाली जनताको ठूलो र साझा पार्टी बनेको होइन। यसका पछाडि नेताहरूको ठूलो संघर्ष, त्याग र बलिदान रहेको छ। त्यसलाई हामीले सदा स्मरण गर्नुपर्छ।' मन्त्री राणाले नेपाली कांग्रेसलाई यहाँसम्म ल्याउन यस पार्टीका नेता तथा अग्रजहरूको ठूलो योगदान र बलिदान रहेको स्मरण गरिन्। उनले विपी कोइरालाले पञ्चायतले दिएको त्यो दुःखका बावजुद पनि पार्टीका लागि आफ्नो जीवन नै बलिदान दिन पछि नपरेको तथा गणेशमान जस्ता योद्धाले काठमाडौंको सम्पन्न परिवारमा जन्मिएर पनि सुख सयल छोडेर आफ्नो जीवन नै पार्टीमा अर्पण गरेको प्रसंग उल्लेख गर्दै पार्टी निर्माणमा उनका यी संघर्षलाई प्रेरणाको रूपमा लिनुपर्ने धारणा राखिन्। अहिलेको पुस्ताले सकारात्मक उर्जा, सिर्जनशीलता र मैले समाज र मुलुकका लागि केही गर्छु भन्ने अठोटका साथ लाग्ने र आफूले आँटेको काम सम्पन्न नहुँदासम्म निरन्तर प्रयासरत रहनुपर्ने धारणा पनि राखिन्। आफू एनजिओमा काम गरेर पनि नेपाली आमाहरूको स्वास्थ्य, उनीहरूमा सामाजिक न्याय र अधिकारका क्षेत्रमा लागेर काम गर्न वर्तमान पार्टी सभापति शेरबहादुर देउवाको प्रेरणा रहेको प्रसंग पनि उनले बताइन्। मन्त्री राणाले नेपाली कांग्रेसको जीवनमा वर्तमान सभापति शेरबहादुर देउवाको संघर्ष पनि कम नरहेको स्मरण गर्दै सधैँ जनता र पार्टीका लागि काम गर्ने भएकाले नै सभापति देउवा अहिले पनि राजनीतिमा सक्रिय रहेको बताइन्। पार्टीमा अरुले धेरै पाए मैले केही पाइन भन्ने भावना कहिल्यै राख्न नहुने बताउँदै कांग्रेस केन्द्रीय सदस्य राणाले राजनीति समाजसेवा भएकाले फलको आशा नगरिकनै कर्म गर्न प्रत्येक नागरिक आफैं जागरुक हुनुपर्ने बताइन्। अहिलेका सामाजिक सञ्जालहरूमा जताततै नकारात्मकता मात्र फैलिने गरेको आफूले देखेको र नेपालमा केही हुँदैन, यहाँ केही छैन भन्ने जस्ता भाष्य निर्माण गरिएको उल्लेख गर्दै तर यहाँ सबथोक छ र हामीले यहीँ धेरै गर्न सक्छौं भन्ने सकारात्मक भावना बोकेर अहिलेको युवा पुस्ताले राजनीति गर्नुपर्ने उनको सुझाव थियो। पार्टीमा होस् या सरकारमा, सानो होस् या ठूलो आफूले पाएको भूमिकालाई सकारात्मक रूपले लिएर सफलतापूर्वक सम्पन्न गर्नेतर्फ लाग्नु नै पार्टीका हरेक कार्यकर्ताको कर्तव्य हो भन्दै मन्त्री राणाले आफूले पनि सदैव पार्टीले दिएको जिम्मेवारी सफलतापूर्वक पूरा गर्ने गरेको र आगामी दिनमा पनि गर्ने प्रतिबद्धता व्यक्त गरिन्।"
घरेलु मैदानमा जितविहीन बन्यो नेपाल,"काठमाडौं : महिला टी२०आई शृंखलाको अन्तिम खेलमा पनि नेपाल पराजित भएको छ। टियु क्रिकेट मैदानमा शुक्रबार भएको खेलमा नेपाल थाइल्यान्डसँग ७ विकेटले पराजित भएको हो। नेपालले दिएको ८२ रनको लक्ष्य थाइल्यान्डले १७ ओभरमा ३ विकेटको क्षतिमा पूरा गर्यो। थाइल्यान्डका लागि कप्तान नरुएमोल चाइवाइले अविजित २७ रन बनाइन्। त्यस्तै नन्नापाटले २३ न र नाट्टाया बुचाथामले ११ रन बनाए। यसअघि टस जितेर ब्याटिङ गरेको नेपालले निर्धारित ओभरको खेललमा ७ विकेटको क्षतिमा ८१ रन बनाएको थियो। नेपालका लागि सम्झाना खड्काले सर्वाधिक १७ रन बनइन्। त्यस्तै कविता जोशीले १४, इन्दु बर्माले १० र रजमती ऐरीले ११ रन बनाइन्। अन्य खेलाडीले दोहोरो अंकको रन जोड्न सकेनन्। शृंखलाको पहिलो खेलमा नेपाल नेदरल्यान्ड्ससँग २० रनले पराजित भएको थियो। दोस्रो खेलमा थाइल्यान्डसँग ४ विकेटले पराजित भएको नेपाल तेस्रो खेलमा नेदरल्यान्ड्ससँग १५ रनले पराजित भयो। त्यस्तै चौथो खेलमा थाइल्यान्डसँग ५ विकेटले पराजित भएको नेपाल पाँचौं खेलमा नेदरल्यान्डससँग १० विकेटले पराजित भएको थियो। खेलाडीहरूले पराजित हुनुमा फिटनेसलाई दोष दिएका छन्। उनीहरूले फिटनेस नहुँदा खेलमा पराजय व्यहोर्नुपरेको बताएका छन्।"
स्पेनले किन निकाल्यो तीन नेपाली?,"काठमाडौं : गैरकानुनी तरिकाले बस्दै आएका तीन नेपालीलाई स्पेनले निष्कासन गरेको छ। बिना कागजात काम गरेर बस्ने उनीहरूलाई स्पेनको अध्यागमनले पक्राउ गरी निष्कासन गरेको हो। निष्कासित हुनेमा मोहन ओली, नुरुपा छिरिङ घले र सुस्मिता घर्ती रहेका छन्। उनीहरूलाई गत साता काठमाडौं फर्काइएको स्रोतले बताएको छ। ओलीलाई कतार एयरलाइन्सको विमान, घले र घर्तीलाई इन्डियन एयरलाइन्सको विमानबाट नेपाल फर्काइएको हो। युरोपका विभिन्न देशहरूमा गैरकानुनी तरिकाले प्रवेश गरी लुकीछिपी काम गर्ने नेपालीहरूको संख्या धेरै छ। युरोपमा खोलिएका नेपाली संस्थाहरूले पनि अवैध तरिकाले बसोबास गर्ने नेपालीहरू धेरै रहेको बताउँदै आएको छ। त्यस्ता नेपालीहरूलाई बेलाबखत छापा मारी अध्यागमन प्रहरीले नियन्त्रणमा लिने गरेको नेपालीहरूको भनाइ छ। माघ पहिलो साता पनि पाँच जना नेपालीलाई स्पेनले निष्कासित गरेको थियो। निष्कासनमा पर्नेमा अनिल बिसी, चिरञ्जिवी शाही, प्रेमराजा बोहोरा, बेलबहादुर कार्की र लोकेन्द्र केसी रहेका थिए। कतार एयरलाइन्सको जहाजबाट उनीहरूलाई नेपाल फर्काइएको थियो। अध्यागमन कानुन उल्लंघन गरेको आरोपमा उनीहरूलाई स्पेनले निष्कासन गरेको थियो। उनीहरू चारै जनासँग पासपोर्टसमेत नरहेको बताइएको छ। पासपोर्ट फ्याँकेर लुकीछिपी काम गर्दै आएका उनीहरूलाई स्पेनको अध्यागमनले निष्कासन गरेको हो।"
भाषण र प्रशिक्षण दिएरमात्रै रूपान्तरण सम्भव हुने देखिएन : प्रचण्ड,"काभ्रे : नेकपा माओवादी केन्द्रका अध्यक्ष पुष्पकमल दाहाल प्रचण्डले समाजवादी क्रान्तिको संकल्प गर्ने बेला आएको बताएका छन्। धुलिखेलमा आयोजित पार्टीको राजनीतिक वैचारिक प्रशिक्षणलाई सम्बोधन गर्दै उनले अहिले देशभरि भइरहेका भेला र प्रशिक्षणहरूलाई समाजवादी क्रान्तिकै तयारीको रूपमा बुझ्न आग्रह गरे। हामीले जनयुद्धको तयारी गर्दा पनि यसरी नै देशभरि भेला र प्रशिक्षण गरेका थियौं। अहिले हामी समाजवादी क्रान्तिको तयारीको चरणमा फेरि त्यस्तै कार्यक्रमहरू गरिरहेका छौं। यो हामीले समाजवादी क्रान्तिको संकल्प गर्ने बेला हो,' उनले भने। जनयुद्ध गर्नुअघि माओवादी शक्तिलाई विरोधीले अपत्याएको स्मरण गर्दै अध्यक्ष प्रचण्डले स्पष्ट विचार, सिद्धान्त र कार्यक्रमका आधारमा जनयुद्ध अघि बढाएकाले देशकै प्रमुख शक्तिको रूपमा स्थापित हुन सफल भएको बताए। पछिल्लो शान्तिकालमा हामी कतै लरबरायौं, अलिकति सुधारवाद र उदारवादमा हरायौं, जसले गर्दा हाम्रो आफ्नै वर्गले पनि क्रान्तिका बाँकी सपना अधुरै रहन हुने कि भन्ने आशंका गर्न थाल्यो,' उनले भने, 'तर, अहिले हामीले गम्भीर आत्मसमीक्षा गरेका छौं। भर्खरैको केन्द्रीय समिति बैठकपछि हामीले सुधारवाद र उदारवाद होइन, बामपन्थ र क्रान्तिकारी लाइन दह्रोसँग पकड्ने सङ्कल्प गरेका छौं। यही नै हाम्रो समाजवादी क्रान्तिप्रतिको संकल्प हो,' उनले भने। शान्ति सम्झौता गरेर पार्टी बहुदलीय प्रतिष्पर्धामा आएपछि दायाँ र बायाँ गर्दै अघि बढ्ने क्रममा माथिदेखि तलसम्म नेता कार्यकर्ताहरू बढी नै दायाँतिर ढल्कन थालेको यथार्थ बोध गरेर नै अब पार्टीलाई बायाँतिर अघि बढाउने नीति र कार्यक्रम अघि सारिएको उनले स्पष्ट गरे। जनयुद्धको उत्कर्ष चरणमा भएको चुनबाङ बैठकको निर्णय स्मरण गराउँदै अध्यक्ष प्रचण्डले भने, हामीले त्यतिबेला स्पष्ट भनेका थियौं, अब गणतन्त्र आउँछ, यसका लागि बुर्जुवाहरूसँग सम्झौता गर्नुपर्ने पनि हुनसक्छ। तर त्यो गणतन्त्रलाई बर्जुवाहरूले आफ्नो अनुकूलको गणतन्त्र बनाउने प्रयास गर्नेछन् र हामीले समाजवादी गणतन्त्र बनाउने प्रयास गर्ने छौं। अहिले हामी यही संघर्षको विन्दुमा आइपुगेका छौं। शान्ति प्रक्रिया र संविधान लेखन हुँदै यहाँसम्म आइपुग्दा विभिन्न सफलता र कमजोरीका बीच एउटा कालखण्ड पार गरिएको उल्लेख गर्दै उनले अब पार्टी सम्पूर्ण रूपमा समाजवादी क्रान्तिको चरणमा अघि बढ्ने बताए। जनयुद्धको थालनी, जनयुद्ध सञ्चालन, शान्ति सम्झौता, संविधानसभाको निर्वाचन, गणतन्त्र घोषणा जस्ता युगान्तकारी निर्णय गर्ने अवसर पाउने माओवादीमात्रै एक मात्र शक्ति भएको उल्लेख गर्दै अध्यक्ष प्रचण्डले समाजवादी क्रान्तिको थालनी पनि माओवादीले नै गर्ने बताए। यसका लागि माओवादी नेता कार्यकर्ताहरूको रुपान्तरणको विकल्प नभएको उनले स्पष्ट गरे। अब भाषण गरेर प्रशिक्षण दिएरमात्रै रुपान्तरण सम्भव हुने देखिएन। त्यसैले यो काम अब नेतृत्वबाट नै सुरु गर्नुपर्छ भनेर म पूरै आत्मसमीक्षासहित देशभरि नेता कार्यकर्ता र जनताको बीचमा पुग्ने अभियानको थालनी गरेको छु। मैले एक चरण यो अभियान पूरा गरेपछि अब लगत्तै सिंगो पार्टी एकैसाथ देशभरि परिचालित हुने छ। रुपान्तरणको नयाँ अभियान अघि बढ्ने छ,' उनले भने।"
"मोरङको केराबारीमा वडाध्यक्षको भैँसी मर्यो, कारबाहीमा परे कर्मचारी","विराटनगर : मोरङको केराबारी गाउँपालिकामा वडाध्यक्षको भैँसी मर्दा कर्मचारी कारबाहीमा परेका छन्। भैँसीलाई गलत तरिकाले औषधि खुवाइएको भन्दै पशुपन्छी शाखा प्रमुखलाई बिहीबारबाट हाजिर गर्न रोक लगाइएको छ। उपचार गर्ने क्रममा भैँसी मरेपछि कामकारबाहीमै रोक लगाएर पशुपन्क्षी शाखाका प्रमुख सहदेव साहमाथि गाउँपालिकाले छानबिन अघि बढाएको हो। छानबिनका लागि भनेर गाउँपालिकाको कृषि तथा सहकारी शाखा प्रमुख टेकप्रसाद बाँस्तोलाको संयोजकत्वमा पशु प्राविधिक र जनप्रतिनिधिसहितको ३ सदस्यीय समिति गठन गरिएको छ। समितिले घटनाका सम्बन्धमा सत्यतथ्य पत्ता लगाउने र उपचारका क्रममा गल्ती भए नभएको यकिन गर्ने जिम्मेवारी पाएको छ। घटनास्थल मुचुल्का उठाएर परीक्षणका लागि मृत भैँसीको नमुना संकलन गरिएको संयोजक बाँस्तोलाले बताए। परीक्षणको रिपोर्ट आइसकेपछि थप कारबाही अघि बढाउने गाउँपालिकाको तयारी छ। पशुपन्क्षी शाखाका प्रमुख साहले उपचार गर्ने क्रममा केराबारी गाउँपालिका३ का वडाध्यक्ष रामचन्द्र शाहीको भैँसी मरेको थियो। गत मंगलबार भैँसी मरेको थियो। वडाध्यक्षसहित केही गाउँलेहरु बिहीबार गाउँपालिकामा डेलिगेसन गएका थिए। वडाध्यक्ष शाहीले दुई पक्षलाई राखेर छलफल गराई क्षतिपूर्ति उपलब्ध गराउनुपर्ने माग गर्दै गाउँपालिका र इलाका प्रहरी कार्यालय केराबारीमा निवेदनसमेत दिएका छन्। प्रहरीमा शुक्रबार छलफल भएको थियो। तर, छलफलका क्रममा साहले आफूबाट कुनै गल्ती नभएको बताएका थिए। वडाध्यक्ष शाहीले भने पशुपन्छी शाखा प्रमुख साहको लापरबाहीले आफ्नो भैँसी मरेको बताए। घरमा १ महिना ७ दिनको सुत्केरी भैँसी थियो। दैनिक १२ लिटरसम्म दूध दिन्थ्यो। नाम्लेको लक्षण देखिएपछि गाउँपालिकाबाटै पशु स्वास्थ्यकर्मी झिकाएर देखायौं। औषधि खान दिए। तर, भैँसी मर्यो, उनले भने। उनका अनुसार सुत्केरी भएको २२ दिनमै नाम्लेको औषधि खुवाइसक्नुपर्नेमा ढिलो भएको भन्दै २ बोतल (प्रतिबोतल १ सय मिलिलिटर) औषधि एकैपटक खुवाउनु भनेर साहले दिएका थिए। बिहान ७ बजे औषधि खुवाएको भैँसी करिब ३ घण्टापछि छटपटाउन थालेको शाही बताउँछन्। सुत्केरी भैँसी भुइँमा ढलेर छटपटाउन थालेपछि पुनः साहलाई बोलायौं। औषधि धेरै भएकाले समस्या भएको भन्दै त्यसको असर (विष) हटाउने सुई लगाउनुपर्छ भने। एकैपटक २ वटा सुई लगाइदिए। केहीबेरमा त भैँसी मरिहाल्यो, उनले भने। भर्खरै बियाएको भैँसी मर्दा आफूलाई १ लाख ४० हजार रूपैयाँ बराबरको नोक्सान भएको शाहीले बताए। उनले नाम्लेको औषधि ओभरडोज (धेरै) भएर भैँसी मरेको दाबी गरे। एकैपटकमा धेरै औषधि दिएकाले भैँसी मरेको हो। उपचारमा संलग्नलाई कारबाही हुनुपर्छ। हामी किसान हौं। क्षतिपूर्ति पाउनुपर्छ, उनी भन्छन्। तर, गाउँपालिका र प्रहरीमा छलफल गराउँदा साहले आफ्नो गल्ती स्वीकार नगरेको र कानुन अनुसार अघि बढ्न तयार रहेको भनेर अड्डी कसेको वडाध्यक्ष शाहीले बताए। गाउँपालिकाले राहतको आश्वासन दिएको उनी बताउँछन्। मेरो भैँसी मात्रै हैन। गाउँपालिकाको पशु प्राविधिक साहबाट उपचार गराउँदा अरु धेरै जना गाउँलेका चौपाया मरेका रहेछन्। अरू पनि पीडित छन्। उपचार गराउन भनेर बोलायो। उपचार सुरु गर्नासाथ मरिहाल्दा रहेछन्, उनले भने। स्थानीयले पशुपन्छी शाखा प्रमुख साहको उपचार पद्धति र क्षमतामा प्रश्न उठाएको शाही बताउँछन्। मरेको भैँसीको क्षतिपूर्ति पनि साहले तिर्न नमानेको उनको भनाइ छ। उनका अनुसार साहले यसअघि उपचार गर्ने क्रममा चौपाया मरेका पीडितहरु भेला भएर क्षतिपूर्तिका लागि सामूहिक दबाब दिने तयारी छ। साहमाथि भएको कारबाहीलाई लिएर गाउँपालिकाका कर्मचारी भने रुष्ट बनेका छन्। कार्यालय समयमा कर्मचारीले कार्यालयकै औषधि लगेर खुवाउँदा पशु चौपाया मारेमा दोष दिन नमिल्ने उनीहरुको तर्क छ। भैँसीको गोबर परीक्षण गरेर नै पशु प्राविधिक साहले औषधि चलाएको पाइएको कर्मचारीहरु बताउँछन्। एक कर्मचारीले वडाध्यक्षको भैँसी मरेर क्षति भएपनि दबाबका भरमा जेपायो त्यही गरिएको र कर्मचारीलाई अनआवश्यक टर्चर दिने काम भइरहेको बताए। यसरी उपचार गर्ने क्रममा घरपालुवा जनावर मरेमा कर्मचारीलाई दोष दिनु, कामकारबाहीमा रोक लगाउनु र छानबिनका नाममा तनाव दिनु ठीक हैन। अहिले जनप्रतितिनिको भैँसी मर्यो। भोलि अरुले पालेका चौपाया मर्लान्। अनि उपचारमा संलग्न कर्मचारीले क्षतिपूर्ति तिर्नुपर्छ भनेर दिइने दबाबले गलत अभ्यास बसाउँछ, ती कर्मचारीले भने। उनका अनुसार यसरी नै तनाव दिने हो भने भोलिका दिनमा पशुको उपचार गर्न कर्मचारी तयार नहुने अवस्था आउन सक्छ। वडाध्यक्षले जे भन्नु भयो, गाउँपालिकाले पनि त्यही गरिरहेको छ। कर्मचारीलाई काम गर्न रोकेर हाजिर पनि गर्न दिइएको छैन। तर, विज्ञहरुले भैँसीलाई दिएको औषधि ठीक थियो भनिरहेका छन्, उनले भने। छानबिन समितिका संयोजक बाँस्तोला गाउँपालिकाका कर्मचारीले उपचार गर्ने क्रममा जनप्रतिनिधि (वडाध्यक्ष)को भैँसी मरेको बताउँछन्। कर्मचारीका कारण भैँसी मरेको आरोप लागेपछि उपचारको प्रक्रिया ठीक थियो कि थिएन भनेर हामी हेर्दैछौं। थप कुरा बुझ्ने काम भइरहेको छ। छानबिनबाट प्राप्त विवरण गाउँपालिकालाई बुझाउँछौं, उनले भने। गाउँपालिकाका पशुपन्छी शाखा प्रमुख साहले भने यस विषयमा कुनै प्रतिक्रिया दिन चाहेनन्। अहिले म केही पनि भन्दिन भन्दै उनले फोन काटिदिए। साहको व्यवहारले पनि भैँसीको उपचार लापरबाहीपूर्ण तरिकाले भएको थियो भनेर प्रष्ट हुने स्थानीयको दाबी छ। गाउँपालिका उपाध्यक्ष मनमाया मगरले आफू बाहिर रहेकाले धेरै कुरा थाहा नभएको बताइन्। उपचारका क्रममा वडाध्यक्षको भैँसी मरेको कुरा मैले पनि सुनें। तर, विज्ञहरुसँग बुझ्दा औषधि ठीक हो, गलत हैन भनेका छन्। थप कुरा छानबिनबाट खुल्छ होला, उनले भनिन्। गाउँपालिका अध्यक्ष सुमन मिरिङचिङले समस्या समाधान नभएसम्मका लागि पशुपन्छी शाखा प्रमुखलाई काममा रोक लगाइएको बताए। वडाध्यक्षले कर्मचारीकै लापरबाहीले भैँसी मरेको गुनासो गर्नु भएको छ। यसमा छानबिन हुँदैछ। समस्या टुंगोमा नपुगेसम्मका लागि हाजिर नगर्नु भनेका छौं, उनले भने। पशु प्राविधिककै परामर्श अनुसार औषधि खुवाउँदा मरेको भैँसीको पोस्टमार्टम गर्न नपाइएको उनको भनाइ छ। पोस्टमार्टम गर्न पाएको भए मृत्युको कारण प्रष्ट हुन्थ्यो। यो ठाउँमा पोस्टमार्टम सम्भव रहेनछ। तर, पीडितलाई क्षतिपूर्ति दिने गाउँपालिकाको तयारी छ, मिरिङचिङले भने। उनका अनुसार पशुपन्छी शाखा प्रमुख साहका बारेमा स्थानीयबाट धेरै गुनासो आइरहेको छ। अन्तै सरुवा गर्नुपर्छ भनेर स्थानीयले दबाब दिइरहेको उनले बताए। अध्यक्ष मिरिङचिङ जनआक्रोशका कारण साहलाई काम गर्न दिने वातावरण नबनेको बताउँछन्।"
निजी मेडिकल कलेजका आवासीय चिकित्सकलाई सरकारी सरह समान निर्वाह भत्ता दिने निर्णय,"काठमाडौं : प्रधानमन्त्री एवं अध्यक्ष केपी शर्मा ओलीका अध्यक्षतामा आज भएको चिकित्सा शिक्षा आयोगको १६औं बैठकले निजी मेडिकल कलेजमा अध्ययनरत आवासीय चिकित्सकलाई सरकारी सरह (आठौं तह) को निर्वाह भत्ता उपलब्ध गराउने निर्णय गरेको छ। प्रधानमन्त्री तथा मन्त्रिपरिषद्को कार्यालय, सिंहदरबारमा भएको आयोगको बैठकमा यसअघि सम्बन्धित पक्षसँग भएका छलफल र प्राप्त प्रतिवेदनसमेतका आधारमा आवासीय चिकित्सकको समान सुविधा (मासिक रु ४८ हजार ७००) कायम गर्नुपर्ने निर्णय भएको हो। अन्य विषयमा थप छलफल गरी छिट्टै आयोगको बैठकबाट निर्णय लिने निष्कर्ष निकालिएको छ। बैठकले सम्बन्धित कलेजमा २ वर्ष अध्ययन र कामको सम्झौता गर्न नमान्ने विद्यार्थीसँग वार्षिक रु २३ लाख शुल्क लिने विषयमा पनि छलफल भएको छ। हालः निजी मेडिकल कलेजले मासिक रु २० हजार निर्वाह भत्ता दिँदै आएका छन्। पोष्ट ग्राजुएट तहका विद्यार्थीले समान सुविधाका लागि आन्दोलन जारी राखेको र आयोगका परीक्षासमेत प्रभावित हुने स्थितिमा प्रधानमन्त्री ओलीको अग्रसरतामा समस्या समाधानको पहल भएको हो। बैठकमा निजी मेडिकल कलेज एसोसिएनका अध्यक्ष प्रा डा ज्ञानेन्द्रमान सिंह कार्कीले कार्यविधि बनेपछि निर्णय गर्न आग्रह गर्नुभएको थियो तर आयोगका अध्यक्षसमेत रहेका प्रधानमन्त्री ओली र सहअध्यक्षद्वय स्वास्थ्य तथा जनसङ्ख्यामन्त्री प्रदीप पौडेल एवं शिक्षा, विज्ञान तथा प्रविधिमन्त्री विद्या भट्टराईले आवासीय चिकित्सकको समान सुविधाको प्रतिबद्धताबाट पछि हट्न नसकिने स्पष्ट गरेका थिए। चिकित्सा शिक्षाको एकीकृत नियमन, अनुगमन, प्रवेश परीक्षा सञ्चालन, शिक्षण संस्थालाई दिइने विद्यार्थी सिट सङ्ख्या र शिक्षण शुल्क निर्धारणसम्बन्धी कार्यहरू गर्दै आएको आयोगको बैठकमा राष्ट्रिय चिकित्सा शिक्षा ऐन, २०७५ मा आवश्यक संशोधनको प्रक्रिया थाल्ने विषयमा पनि छलफल भएको प्रधानमन्त्रीको सचिवालयले जनाएको छ।"
प्रधानमन्त्रीमुख्यमन्त्री संवाद : समस्या पहिचान गरेर एक्सनमा उत्रिने प्रतिबद्धता,"काठमाडौं : प्रधानमन्त्री केपी शर्मा ओलीले सेवा प्रवाह, सुशासन, समग्र प्रगति, विद्यमान चुनौती र संघीय सरकारले गर्नुपर्ने सहजीकरणका विषयमा सातवटै प्रदेशका मुख्यमन्त्रीसँग भर्चुअल बैठक गरेका छन्। सिंहदरबारस्थित प्रधानमन्त्री तथा मन्त्रिपरिषद्को कार्यालयको एक्सन रुमबाट प्रधानमन्त्री ओलीले मुख्यमन्त्रीहरूसँग पहिलोपटक यस प्रकारको संवाद गरेका हुन्। करिब साढे दुई घन्टा भएको छलफलका क्रममा प्रधानमन्त्री ओलीले प्रदेशका मुख्यमन्त्रीहरूसँग एक्लाएक्लै पनि छलफल गर्नुपर्ने आवश्यकता देखिएको बताए। उनले आगामी आर्थिक वर्षको बजेट निर्माणको तयारीका क्रममा थप छलफल गर्दै बताए। उनले सकेसम्म प्रदेशमै पुगेर र कतिपय प्रदेशसभामा पनि पुगेर राष्ट्र निर्माणबारे केन्द्र र प्रदेशका सोचबारे विमर्श गर्ने र समस्याको पहिचान गरी कार्यान्वयनको 'एक्सन'मा जाने बताए। प्रधानमन्त्री ओलीले अहिलेको सूचना र प्रविधिको जमानामा यसको उपयोग गरी जिल्ला तह र आयोजनागत रूपमा मुख्यमन्त्रीहरूले यस्ता छलफल गर्न सकिने सुझाव दिए। उनले आफू पहिला प्रधानमन्त्री हुँदा सिंहदरबारस्थित कार्यालयमा एक्सन रुमबाट देशभरका निर्माणाधीन आयोजनाबारे अनुगमन र छलफल गर्न थालेको स्मरण गराउँदै यस कक्षको उपयोगलाई बढाउँदै जाने बताए। प्रधानमन्त्री ओलीले माध्यमिक शिक्षा परीक्षा, कक्षा १० (एसइई)मा ४८ प्रतिशत विद्यार्थी मात्रै उत्तीर्ण हुने अवस्था सुधार्न आफूले केही युवाहरूको सहयोगमा अनलाइन माध्यमबाट मुख्य विषयहरूमा अतिरिक्त कक्षा सञ्चालनको आरम्भ गराएको बताउँदै यसमा ५७ हजार विद्यार्थी सहभागी रहेको बताए। उनले यसै वर्षदेखि यस प्रकारको तयारी गर्न मुख्यमन्त्रीहरूलाई आग्रह गर्दै विकासको आधारका रूपमा शिक्षालाई लिनुपर्नेमा जोड दिए। डिजिटल नेपालतर्फ आफूहरू अघि बढेकाले स्वास्थ्यलगायत अन्य क्षेत्रमा पनि सूचना र प्रविधिको उपयोग गरेर जनतालाई लाभ दिन सकिने बताए। संबादमा मुख्यमन्त्रीहरूले यस प्रकारको छलफल राखिएकामा आभार व्यक्त गर्दै आफ्ना सरकारले चालु आर्थिक वर्षको हालसम्म हासिल गरेका भौतिक र वित्तीय प्रगति, विद्यमान चुनौती र समस्या समाधानका उपायबारे अवगत गराएका थिए। उनीहरूले बहुवर्षीय ठेक्का लागेका कार्यक्रमहरूमा बजेटको निरन्तरतासहित अनुदान रकम वृद्धि हुनुपर्ने, आयोजना सञ्चालनका लागि रुख कटान र जग्गा प्राप्तिमा सहजता हुनुपर्ने, विपद् व्यवस्थापनमा बजेट थपिनुपर्ने, जनशक्ति व्यवस्थापन, भन्सारमा हुने चोरीनिकासी नियन्त्रण गर्नुपर्ने, गण्डकीलाई पर्यटकको केन्द्रका रूपमा विकास गर्न निर्माणाधीन सडक विस्तार छिटो सम्पन्न गर्नुपर्ने, पूर्वपश्चिम रेलमार्ग निर्माणका लागि मुअब्जा विवाद टुङ्ग्याउनुपर्ने, कार्यविस्तृतीकरण पुनः विचार गर्नुपर्ने, प्रदेशमा पर्यटक र आम्दानी वृद्धिका लागि सहजीकरण गर्नुपर्नेलगायत सुझाव दिएका थिए। नेपाल सरकारका मुख्यसचिव एकनारायण अर्यालले मुख्यमन्त्रीहरूले उठाएका समस्याका विषय सङ्घीय मन्त्रिपरिषद्को बैठक र नेपाल सरकारका सचिवहरूको बैठकमा छलफलको विषय बनाइ सम्बोधन गरिने बताए। संबादमा प्रधानमन्त्रीका मुख्य सल्लाहकार विष्णुप्रसाद रिमाल, आर्थिक सल्लाहकार डा युवराज खतिवडा र उच्चाधिकारीहरूको सहभागिता थियो।"
भारतनेपाल स्टार्टअप कनेक्ट : दुई देशबीच सूचना प्रविधिको क्षेत्रमा सहकार्य हुनुपर्ने जोड,"काठमाडौं : सञ्चार तथा सूचना प्रविधि मन्त्री पृथ्वीसुब्बा गुरुङले नेपाल र भारतबीचको प्रगाढ सम्बन्धको भरपुर लाभ आइटी क्षेत्रबाट लिनुपर्ने बताएका छन्। काठमाडौंमा शुक्रबार भारतीय दूतावासले आयोजना गरेको भारतनेपाल स्टार्टअप कनेक्ट: स्टार्टअप महाकुम्भ (एसएमके)मा सम्बोधन गर्दै मन्त्री गुरुङले पछिल्लो समय सूचना प्रविधिको युग भएकाले अब दुई देशबीचको सम्बन्ध जोड्ने अर्को आधार सूचनाप्रविधि रहेको बताए। उनका अनुसार नेपाल र भारत सांस्कृतिक, भावनात्मक र खुला सीमानाको अन्तर सम्बन्धलाई अब नविन कार्यमा रूपान्तरण गर्न आवश्यक रहेको बताए। आइटी क्षेत्रमार्फत दुई देशका युवाहरूलाई इनोभेटिभ कार्यमा सहकार्य गर्नुपर्ने उनको भनाइ छ। उनले नेपालले आइटी क्षेत्रमा पूर्वाधार निर्माण गर्ने, बजार विस्तार गर्ने, डिजिटल फ्रेमवर्कमा कार्य सम्पादन गर्दै आएको बताए। युवाहरूलाई आइटी उद्यमी बनाउनसमेत प्रोत्साहन गर्दै लैजानुपर्ने उनको भनाइ छ। 'हामीले अब नेपाल र भारतबीच स्टार्रटअपमार्फत सहकार्य गर्न सक्छौं। यसले दुवै देशको सम्बन्ध विस्तारसँगै अर्थतन्त्रलाई समेत टेवा पुर्याउँछ,' उनले भने। हालै जारी गरिएको एआई नीतिको मस्यौदामाथि प्रकाश पार्दै उनले एआई र स्टार्टअपको क्षेत्रमा भारतनेपाल सहयोगलाई थप बढावा दिन आह्वान गरेका थिए। त्यस्तै नेपालका लागि भारतीय राजदूत नवीन श्रीवास्तवले नेपाली स्टार्रटअप र भारतीय स्टार्रटअपसँग सहकार्य गरेर उद्यमशीलतालाई प्रोत्साहन गर्ने बताए। भारतीय सरकारले नवीन कार्यमा युवा विशेष लगानी गर्दै आएको र नेपालमा पनि यही प्रयास देखिएकाले दुवै देशको सहकार्यमा अझै उपलब्धिमूलक बनाउन सकिने उनको भनाइ छ। राजदूत श्रीवास्तवले भारतमा अप्रील ३ देखि ५ तारिखमा हुन लागेको स्टार्रटअप महाकुम्भवमा सहभागी भइ एकअर्काको सिर्जनात्मक कार्य साझेदारी गर्न अनुरोधसमेत गरे। 'भारतका युवाहरूमाझ स्टार्टअप संस्कृति लोकप्रिय बनेको छ। भारतले डिजिटल प्रविधिहरूमा पनि व्याप फड्को मारेको छ। डिजिटल पब्लिक इन्फ्रास्ट्रक्चरको विकासले यो डिजिटल परिवर्तनलाई बढावा दिएको छ। यसले सीमापार स्टार्टअप सहकार्यको लागि अवसरहरू सिर्जना गरेको छ। जसले डिजिटल कनेक्टिभिटीलाई बढावा दिनसक्छ,' उनले भने। त्यस्तै भारत सरकारको डीपीआइआइटीका सहसचिव संजीवले एसएमके स्टार्टअपका लागि के महत्त्वपूर्ण हुन्छ भन्ने विषयमा जोड दिए। औद्योगिक व्यवसाय विकास प्रतिष्ठान (आइडीआइ)का कार्यकारी निर्देशक उमेश कुमार गुप्ताले 'नेपालमा स्टार्टअप नीति'बारे प्रस्तुति दिएका थिए। उनले आइआइटी मद्रास प्रवर्तकका प्रमुख (न्यु इनीसीएटिभ्स) राजेन्द्र मुथाले आइआइटी मद्रास प्रवर्तकले इन्क्यूबेसनलाई प्रवर्द्धन गर्न, प्रविधि विकास गर्न र अन्य विश्वविद्यालयहरूसँग साझेदारी निर्माण गरी इन्क्यूबेसनलाई बढावा दिन कसरी मद्दत गरिरहेको छ भन्ने बारेमा जानकारी दिए। टेक एक्सआरका प्रमुख कार्यकारी अधिकृत प्रशान्त मिश्राले कसरी भर्चुअल रियालिटीले पर्यटन क्षेत्रको अनुभवहरू साझा गरेका थिए। एफ वान सफ्टका सहसंस्थापक असगर अलीले नेपालमा बैंकिङको लागि सफ्टवेयर निर्माणमा रहेको आफ्नो यात्राबारे बताएका थिए। खल्ती वालेटका संस्थापक अमित अग्रवालले नेपालमा डिजिटल भुक्तानीबारेमा भएको वृद्धिबारे बताएका थिए। त्यस्तै सामाजिक प्रभावका लागि डिजिटल पब्लिक इन्फ्रास्ट्रक्चर सेसनमा वृद्धि सञ्जलप्रमुख कार्यकारी अधिकृत शिक्षित भट्टले नेपालको लागि डीपीआई निर्माण गर्नेबारे आफ्नो प्रयासहरूबारे बताएका थिए। नेपाल क्लियरिङ हाउस लिमिटेडका प्रमुख कार्यकारी अधिकृत नीलेश मान प्रधानले नेपाल पेजस्ता आफ्ना उत्पादनहरूको बारेमा विस्तृत रूपमा बताएका थिए। जुन नेपालका फिनटेक कम्पनीहरूका लागि नवप्रवर्तन गर्न डिजिटल क्षेत्रहरू थिए। कम्प्युटर विज्ञानका प्राध्यापक र काठमाडौं विश्वविद्यालयका एसोसिएट डीन डा बालकृष्ण बलले आफ्ना विद्यार्थीहरूलाई डिजिटल सार्वजनिक सामानहरू निर्माण गर्न प्रोत्साहित गर्ने काठमाडौं विश्वविद्यालयको प्रयासहरूको बारेमा बताएका थिए स्कुलनेटका एभीपी हिमांशु तिवारीले भारतमा रहेको दीक्षाजस्ता शिक्षा डीपीआईको अनुभव साटेका थिए। अन्तर्राष्ट्रिय स्तरमा विस्तार गर्न चाहने भारत र नेपालका स्टार्टअपहरूका लागि दुवै देशहरू राम्रो बजार भएको भारत र नेपालका स्टार्टअपहरूले नयाँ समस्या र सामाजिक चुनौतीहरूलाई स्तरीय रूपमा समाधान गर्न उदीयमान प्रविधिहरूको उपयोग गरिरहेको, डीपीआईको विकासले नयाँ स्टार्टअपहरूलाई नवप्रवर्तन गर्ने राम्रो अवसर प्रदान गर्ने र यो मोडेल भारतमा धेरै सफल भएको, नेपाली स्टार्टअपहरूले भारतबाट उपलब्ध हुने पुँजी र परामर्श नेटवर्कमा विशेष गरी आइआइटी मद्रास प्रवर्तक जस्ता इन्क्यूबेटरहरूमार्फत फाइदा लिन सकिने विषयमा छलफल केन्द्रित थियो। भारतीय दूतावासले भारतनेपाल स्टार्टअप कनेक्टलाई प्रवर्द्धन गर्ने गतिविधिहरूलाई निरन्तर प्रोत्साहन गर्ने बताएको छ। छलफलमा सञ्चार तथा सूचना प्रविधि मन्त्रालयका सचिव राधिका अर्याल र उद्योग, वाणिज्य तथा आपूर्ति मन्त्रालयका सचिव गोविन्द बहादुर कार्कीको विशेष सम्बोधनसँगै समापन भएको थियो।"
लुम्बिनी प्रदेश सभाको बैठकमा विशेष सम्बोधन गर्न प्रधानमन्त्रीलाई निमन्त्रणा,"बुटवल : लुम्बिनी प्रदेश सभाले प्रधानमन्त्री केपी शर्मा ओलीलाई प्रदेश सभा बैठकमा विशेष सम्बोधनका लागि निमन्त्रणा गरेको छ । फागुन ५ गते सोमबार बस्ने प्रदेश सभाको बैठकमा विशेष सम्बोधनका लागि प्रधानमन्त्री ओलीलाई निमन्त्रणा गरिएको हो । सभामुख तुलाराम घर्ती मगरले मुख्यमन्त्री चेतनारायण आचार्यमार्फत् प्रधानमन्त्री ओलीलाई विशेष सम्बोधनका लागि निमन्त्रणा गरेका हुन्। लुम्बिनी प्रदेश सभा नियमावली, २०७९ को नियम २२० को उपनियम ९२० बमोजिम निमन्त्रणा गरिएको हो। फागुन ५ गते प्रदेश सभाको बैठकलाई विशेष सम्बोधनपछि घोराहीमा आयोजना हुने सभालाई सम्बोधन गर्ने र ६ गते राप्ती स्वास्थ्य विज्ञान प्रतिष्ठानको सिनेट बैठकमा सहभागी हुने कार्यक्रम तय भएको छ ।"
प्रतिनिधिसभा बैठक सुरू,"काठमाडौं : संघीय संसदअन्तर्गत प्रतिनिधिसभा बैठक सुरू भएको छ। संसद् भवन नयाँ बानेश्वरमा बैठक सुरू भएको छ। बैठकमा उद्योग तथा वाणिज्य र श्रम तथा उपभोक्ता हित समितिका माननीय सभापति अब्दुल खानले 'विद्युतीय व्यापार विधेयक सम्बन्धी समितिको प्रतिवेदन, २०८१ पेश गर्ने कार्यसूची छ। कानुन,न्याय तथा संसदीय मामिला मन्त्री अजय कुमार चौरसियाले कानुन, न्याय तथा मानव अधिकार समितिको प्रतिवेदन सहितको विधायन विधेयक,२०८० माथि छलफल गरियोस्' भनी प्रस्ताव प्रस्तुत गर्ने कार्यसूची रहेको छ। यसैगरी श्रम,रोजगार तथा सामाजिक सुरक्षा मन्त्री शरत सिंह भण्डारीले ""अन्तर्राष्ट्रिय श्रम संगठनको अन्तर्राष्ट्रिय श्रम सम्मेलनले स्वीकृत गरेका नयाँ अन्तर्राष्ट्रिय श्रम मापदण्डहरूको संयन्त्रहरु (महासन्धी, प्रोटोकल र सिफारिस) सम्बन्धी प्रतिवेदन "" पेश गर्ने संभावित कार्यसूचीमा उल्लेख छ।"
क्यान्सरविरुद्ध सचेतना साइकल र्यालीको तयारी पूरा,"काठमाडौं : क्यान्सरविरुद्ध सचेतना जगाउन अन्नपूर्ण मिडिया नेटवर्कसहित नेपाल क्यान्सर केयर फाउन्डेशनको सहकार्यमा हुन गइरहेको राइट फर लाइफ २०२५ सचेतना साइकल र्यालीको तयारी पूरा भएको छ । भोलि माघ २६ गते शनिबार बिहान साढे ६ बजेबाट क्यान्सरविरुद्ध सचेतना साइकल र्याली सुरू हुनेछ। र्यालीका लागि ५ हजार जनाले रजिष्ट्रर गराएका छन् भने ३३ वटा कर्पोरेट हाउसले र्यालीलाई भव्य बनाउन सहकार्य गरेका छन् । हरेक वर्ष विश्व क्यान्सर दिवसलाई लक्षित गरेर अन्नपूर्ण मिडिया नेटवर्कले सचेतना साइकल र्याली गर्दै आएको छ। यो दशौं संस्करण हो । क्यान्सरविरुद सचेतना जगाउनका लागि हरेक वर्ष विश्व क्यान्सर दिवसलाई लक्षित गरेर साइकल र्याली गर्दै आएका छौं,'अन्नपूर्ण मिडिया नेटवर्कका महाप्रबन्धक मनोज बस्नेतले भने, हामीले यो अभियान सञ्चालन गर्दा समाजमा सकारात्मक सन्देश प्रवाह भइ क्यान्सरविरुको लडाइँमा सबै एकजुट हुन आह्वान गर्दै आएका छौं।' क्यान्सरविरुद्धको सचेतना अभियानमा वातावरणलाई समेत जोडिएको उनले बताए । क्लाइमेट फ्रन्ली एक्सन फर क्यान्सर फ्रि लाइफ भन्ने नारा समेत जोडिएको छ । उनका अनुसार साइकल र्यालीको नवौं संस्करणसम्म २० हजार जनाले यो अभियानमा सहभागीता जनाइसकेका छन् । उनका अनुसार यो वर्षको क्यान्सरविरुद्धको सचेतना साइकल र्यालीमा २८ वटा कर्पोरेट हाउसले सहकार्य गरेका छन् । र्यालीको केइ नेपाल लक्ष्मी इमोबिलिटी प्रालि मुख्य प्रयोजक रहेको छ । पावर्डबाईमा इभी नेपाल मोटर्स, एनसेल फाउन्डेशन रहेको छ । बैंकिङ पार्टनर नेपाल इन्भेष्टमेन्ट मेगा बैंक लिमिटेड,सिद्धार्थ बैंक लिमिटेड, इन्सुरेन्स पार्टनर शिखर इन्सुरेन्स, इन्टरनेट पार्टनर डिसहोम, पेमेन्ट पार्टनर इसेवा, एजुकेशन पार्टनर नामी कलेज, मेडिकल पार्टनर उपेन्द्र देवकोटा मेमोरियल नेशनल इन्ष्टिच्यूट अफ न्यूरोलोजिकल एण्ड एलाईड साइन्सेस, सपोर्टेडबाई हार्द्धिक आइभिएफ एण्ड फर्टिलिटि सेन्टर, क्वेस्ट फार्मास्युटिकल्स् प्रालि, एसियन पेन्टस्, महालक्ष्मी विकास बैंक, मुक्तिनाथ विकास बैंक, नेपाल बैंक लिमिटेड,क्रन्च वेफर कर्माचार्य बेक्स एण्ड फुड्स प्रालि पोखरा,क्रियटिभ अब्रोड स्टडिज प्रालि, प्याब्सन नेपाल, प्यांक बाइक, क्वालिटी दरबार बैंक्यूट रेष्टुरेन्ट होटल, एमआईटी कलेज, नेपाल जेसीज, अन्नपूर्ण भेन्चर, सिम्रिक एयर, पलसोनिक, हाइड्रेशन पार्टनर माटो नेपाल, बेभरेज पार्टनर फ्रुट एग्रो, रिक्रियसन पार्टनर दूषित थानी हिमालय रिसोर्ट धुलिखेल नेपाल, दूषित प्रिन्सेस काठमाडौं रहेका छन् । त्यसगैरी टेक्निकल सपोर्टमा नेपाल साकलिङ एसोसियसन,नेपाल साइकल सोसाइटी,साइकल सिटी नेटवर्क नेपाल रहेका छन् । कर्पोरेट हाउसहरूसँग सहकार्य गरेर अगाडि बढ्ने क्रममा विज्ञापनदाताहरूलाई दिने माइलेज अन्यभन्दा फरक र आकर्षक हुनेछ,'महाप्रबन्धक बस्नेतले भने । साइकल र्यालीका मुख्य आकर्षण क्लाइमेट फ्रन्ली एक्सन फर क्यान्सर फ्रि लाइफ डेक्स । जसलाई नेतृत्व गर्नेछन् मिस नेपाल २०२३ की विजेता सृच्छा प्रधान,बीबीसी सय प्रभावशाली महिलाभित्र पर्न सफल शिलशिला आचार्य । र्यालीमा नेपालका विशेषज्ञ चिकित्सकहरूसहित अमेरिकाको ओएकमेड अस्पतालमा कार्यरत डामनिषा घिमिरे र भारतको मेदान्त अस्पतालमा कार्यरत क्यान्सर रोग विशेषज्ञ डानारायण अधिकारीसहित सहभागी हुनेछन्। र्यालीमा सहभागी सबैलाई ज्याकेट,ब्रेकफास्टको व्यवस्था गरिएको छ ।  डेक्स । अमेरिकाबाट सञ्चालित युटुव च्यानल  सस्क्राइब गरी भिडियो बनाइ पोस्ट् गर्नेलाई उत्कृष्ट भीडीयो अवार्डबाट पुरस्कृत गरिनेछ । प्रथम पुरस्कार १ हजार डलर, दोस्रो ५ सय डलर र तेस्रो पुरस्कार २५० डलर रहेको छ । र्यालीमा सहभागीहरूका लागि लक्की ड्रमार्फत् उपहारैउपहार रहेको छ । पुरस्कारहरूमा प्याक साइकल १ जनालाई, दूषित थानी हिमालयन रिर्सोटमा एक जोडीलाई वान नाइट स्टे, दूषित प्रिन्सेस काठमाडौंमा एक जोडीलाई वान नाइट स्टे साथै अर्को एक जोडीलाई डिनर प्याकेज ,ट्रान्कुलिटी स्पा सोल्टी होटल हेल्थ क्लबमा १ जनालाई २ लाख ५० हजार रुपैयाँको वार्षिक सदस्यता, ३२ इन्चको प्यानासोनिक टीभी, डिसहोमबाट ३ जनालाई फ्रोर के इस्ट्रीमर डिभाइसलगायत रहेका छन् । र्यालीको एपिवान टीभी,अनलाइन न्यूज पोर्टल अन्नपूर्ण पोस्ट् डट कम, रेडियो अन्नपूर्ण नेपाल ९४ मेगाहर्ज, अन्नपूर्ण पोस्ट्को फेसबुक पेज र अमेरिकाबाट सञ्चालित युट्युव  बाट प्रत्यक्ष प्रशारण हुनेछ।"
परराष्ट्रमन्त्री राणा र इरानी विदेशमन्त्रीबीच फोनवार्ता : विपिनको रिहाइका लागि पहल,"काठमाडौं : परराष्ट्र मन्त्री डा आरजु राणा देउवाले इस्लामिक गणतन्त्र इरानका विदेशमन्त्री सय्यद अब्बास अराघ्चीसँग फोनवार्ता गरेकी छन्। परराष्ट्रमन्त्री राणाले वार्तामा हमास अतिवादी समूहको नियन्त्रणमा रहेका नेपाली युवा विपिन जोशीको रिहाइको कूटनीतिक पहल गरेकी हुन्। हमासको नियन्त्रणमा रहेका युवा विपिनको रिहाइका लागि पहल गरिदिन आग्रह गर्दै मन्त्री डा राणाले गएराति इरानी विदेशमन्त्री अराघ्चीसँग कुराकानी गरेकी थिइन्। त्यस अवसरमा विदेशमन्त्री अराघ्चीले हमासका अधिकारीहरुसँग अब हुने बैठकमा आफूले विपिन रिहाइको मुद्दा प्राथमिकताका साथ उठाउने आश्वासन जनाइएको छ। इजरायल सरकार र हमासबीच युद्धविराम भएपछि आफ्ना नियन्त्रणमा रहेका बन्दीहरुलाई हमासले मुक्त गर्न थालेका छन् । हमासको नियन्त्रणबाट विपिनलाई मुक्त गर्न नेपाल सरकारले कूटनीतिक पहल जारी राखेको छ । मन्त्री राणाले अघिल्लो हप्तामात्र इजिप्टका विदेशमन्त्रीसँग पनि फोनवार्ता गरी सो अपिल गरेकी थिइन्। इजरायल सरकार र हमासबीच युद्धविरामको कुराकानी भएदेखि नै मन्त्री राणाले हमाससँगको शान्तिवार्ताका लागि मध्यस्थता गरिरहेका कतार र इजिप्टसँग विपिन रिहाइका लागि विशेष पहल गरिदिन आग्रह गरिरहहेकी छन्। केही हप्ताअघि मन्त्री राणाले इजरायलका विदेशमन्त्रीसँग फोनवार्ता गरेकी थिइन् । त्यसैगरी इजरायलका लागि नेपाली राजदूत प्रा डा धनप्रसाद पण्डितले पनि केही दिनअघि इजरायलका राष्ट्रपतिसँग फोनमा सो आग्रह गरेका थिए। विपिनको रिहाइका लागि नेपाल सरकारले गत वर्षदेखि नै कूटनीतिक प्रयास जारी राखेको छ । मन्त्री राणाले संयुक्त राष्ट्रसंघ, अन्तर्राष्ट्रिय एवं क्षेत्रीय मञ्चहरू र बैठकहरूमार्फत विपिनको रिहाइका लागि कूटनीतिक पहल गरिरहेकी छन्।"
सार्वजनिक जग्गा जनताले उपभोग गर्न पाउनुपर्छ : उपप्रधानमन्त्री सिंह,"काठमाडौं : उपप्रधानमन्त्री एवम् शहरी विकास मन्त्री प्रकाशमान सिंहले काम गर्नेहरूलाई हावादारी गफ गर्नेहरूसँग तुलना गर्न नमिल्ने बताएका छन् । शुक्रबार आफ्नै निर्वाचन क्षेत्र काठमाडौं १ अन्तर्गत पर्ने काठमाडौं महानगरपालिका वडा नं २९ को वडा भवन उद्घाटन गर्दै उनले यस्तो बताएका छन्। ' संविधान जारी गरेको कुरा यो केही होइन भनेर भन्छन्, के गर्दा ठूलो कुरा हुने यहाँ? काम गर्नेहरूलाई त्यसै हावादारी गफ गर्नेहरूसँग तुलना गरेर हुन्छ ? उनले भने, 'तपाईं हामीले होहल्ला गर्ने पछाडिको नियत के हो ? त्यो पनि बुझ्नुपर्यो नि । होहल्ला गर्नेको पृष्ठभूमि कसले नबुझ्ने । विदेशमा कति हजार डलर कमाइराको, छोडेर आको भनेर भन्छन् । छोडेर आएको कि केही काण्ड भएर फर्केर आएको हो ? त्यो पनि बुझ्नुपर्यो नि ।' उपप्रधानमन्त्री सिंहले राजनीति गर्न चरित्र नचाहिने हो भन्दै प्रश्न पनि गरे। उनले राजनीतिमा लागेर सेवा गर्ने र ठगी खानेहरूको ठण्डा दिमागले लेखाजोखा गर्न पनि आग्रह गरे। त्यस्तै उनले नागरिकको सरकार स्थीर होस् भन्ने चाहनाअनुसार कांग्रेस एमाले मिलेर सरकार बनेको र अर्थतन्त्र चलायमान बनाउँदै लयमा ल्याउनका लागि अध्यादेश ल्याइएको पनि प्रष्ट पारे। त्यस्तै,फरक सन्दर्भमा उनले सार्वजनिक जग्गा जनताको लागि हुनुपर्ने र स्थानीयले उपभोग गर्न पाउनुपर्ने बताए । सरकारले त्यसका लागि काम गरिरहेको भन्दै नागरिकतहबाट सरकारलाई साथ दिन पनि सिंहले आग्रह गरे । उनले काठमाडौं क्षेत्र नं १ बाट आफूले संसदमा प्रतिधित्व गरेपछि सडक,सामुदायिक विद्यालयका पूर्वाधारमा धेरै काम भएको बताए । उनले अब स्वास्थ्यमा ध्यान दिनुपर्ने भन्दै प्रभावकारी वडा क्लिनिक बनाउनका लागि काम गर्नुपर्नेमा जोड दिए। वडाको प्रशासकीय भवन बनेपछि काठमाडौं २९ को सेवा प्रभावकारी बन्ने पनि सिंहले विश्वास व्यक्त गरे।"
नविकरणीय ऊर्जाको प्रवर्द्धन तथा विकास गर्न सरकार दृढ : उद्योगमन्त्री,"काठमाडौं : उद्योग, वाणिज्य तथा आपूर्तिमन्त्री माननीय दामोदर भण्डारीले नवलपरासी (बर्दघाट सुस्ता पश्चिम) जिल्लाको औद्योगिक तथा व्यापारिक गतिविधिहरूको अवलोकन र महत्वपूर्ण परियोजनाहरूको उद्घाटन गरेका छन्। मन्त्री भण्डारीले नवलपरासीको रामग्रामस्थित अरुण वेभरेज प्रालिमा २ मेगावाटको सौर्य ऊर्जा प्लान्टको उद्घाटन गर्दै स्वच्छ र नविकरणीय ऊर्जाको प्रवर्द्धन तथा विकास गर्न सरकार कटिवद्ध रहेको बताए। उनले स्वदेशी उत्पादनमा जोड दिँदै ऊर्जा आत्मनिर्भरता हाँसिल गर्ने दिशामा यो एक महत्वपूर्ण कोसेढुंगा सावित हुनेछ। यसैक्रममा मन्त्री भण्डारीले उद्योग क्षेत्रको सम्भाव्यता,उत्पादनशीलता र रोजगारी सिर्जना सम्बन्धी प्रत्यक्ष जानकारी लिन सम्बृद्धि स्टिल प्याक्ट्रीको अवलोकन समेत गरे। उनले औद्योगिकीकरणलाई तीव्रता दिन आवश्यक नीतिगत सुधार तथा पूर्वाधार निर्माणका विषयमा उद्योगपतिहरूसँग छलफल समेत गरे। मन्त्री भण्डारीले स्वदेशमै सवारी साधन एसेम्बल गरी आयात प्रतिस्थापन तथा रोजगारी सिर्जनाका सम्भावनाहरूको अध्ययन गर्दै लक्ष्मी ह्युन्डाइ एसेम्बलिङ्ग प्लान्टको निरीक्षण गरे। सो क्रममा मन्त्री भण्डारीले नेपालमा गाडी निर्माण तथा एसेम्बलिङ उद्योगको विस्तारले मुलुकको औद्योगिक विकासलाई थप गति दिने विश्वास व्यक्त गरे।"
ट्रम्पले लगाए अन्तर्राष्ट्रिय फौजदारी अदालत(आईसीसी) माथि प्रतिबन्ध,"वासिङटन डिसी : अमेरिकी राष्ट्रपति डोनाल्ड ट्रम्पले बिहीबार अन्तर्राष्ट्रिय फौजदारी अदालत (आईसीसी) माथि प्रतिबन्ध लगाउने आदेशमा हस्ताक्षर गरेका छन्। आईसीसीले इजरायली प्रधानमन्त्री बेन्जामिन नेतान्याहू र पूर्व रक्षामन्त्री योभ गालान्ट विरुद्ध पक्राउ वारेन्ट जारी गरेपछि ट्रम्पले यो कदम चालेका हुन्। ट्रम्पले अमेरिका र इजरायल यस अदालतका सदस्य नभएको र यसलाई मान्यता पनि नदिने बताएका छन्। उनले आईसीसीले आफ्नो अधिकारको दुरुपयोग गरेको आरोप लगाएका छन्। उनले आईसीसीका अधिकारीहरू, कर्मचारीहरू र उनीहरूका परिवारका सदस्यहरूका साथै अनुसन्धानमा सहयोग गर्ने जो कोहीको सम्पत्ति रोक्का र यात्रा प्रतिबन्ध लगाउने आदेश पनि दिए। प्रतिबन्धमा समावेश भएका सबैको अमेरिकाको सबै सम्पत्ति रोक्का गरिनेछ। साथै उनीहरूलाई अमेरिका जान पनि रोक लगाइने जनाइएको छ। नेतान्याहू हाल अमेरिका भ्रमणमा छन्। उनले फेब्रुअरी ४ मा ह्वाइट हाउसमा ट्रम्पलाई र फेब्रुअरी ६ मा सांसदहरूलाई भेटेका थिए। आईसीसीले नोभेम्बर २१ मा नेतान्याहू र ग्यालान्ट विरुद्ध युद्ध अपराध, मानवअधिकार उल्लङ्घन र गाजामा नरसंहारको आरोपमा पक्राउ वारेन्ट जारी गरेको थियो। यो विधेयक जनवरी १० मा संसदको तल्लो सदनले पारित गरेको थियो। जनवरी १० मा अमेरिकी संसदको तल्लो सदन, प्रतिनिधि सभाले अन्तर्राष्ट्रिय फौजदारी अदालत (आईसीसी) माथि प्रतिबन्ध लगाउने सम्बन्धी विधेयक पारित गर्यो। विधेयकमाथि मतदान गर्दा २४३ सांसदले यसको पक्षमा मतदान गरे भने १४० सांसदले विपक्षमा मतदान गरे। समर्थन गर्नेहरूमा रिपब्लिकन पार्टीका १९८ सांसद र डेमोक्र्याटिक पार्टीका ४५ सांसद थिए। कुनै पनि रिपब्लिकन सांसदले विधेयकको विरोध गरेनन्। आईसीसीले पक्राउ गर्न सक्दैन अन्तर्राष्ट्रिय फौजदारी अदालतलाई पक्राउ गर्ने अधिकार छैन। यसको आइसीसी आफ्ना सदस्य देशहरूमा निर्भर छ। यसले यो अदालत स्थापना गर्ने सम्झौतामा हस्ताक्षर गरेका देशहरूमा मात्र आफ्नो अधिकार प्रयोग गर्न सक्छ। नेतान्याहू विरुद्ध पक्राउ वारेन्ट जारी भएपछि धेरै देशहरूले फरकफरक अडान लिएका छन्। अमेरिकाले पहिले नै आईसीसीमाथि प्रतिबन्ध लगाइसकेको थियो। यसअघि डोनाल्ड ट्रम्पले आफ्नो पहिलो कार्यकालमा २०२० मा आईसीसीमाथि प्रतिबन्ध लगाएका थिए। वास्तवमा आईसीसीले अफगानिस्तानमा अमेरिका र प्यालेस्टाइनमा इजरायलको आपराधिक गतिविधिहरूको अनुसन्धान सुरु गरेको थियो। यसको विरुद्धमा ट्रम्प प्रशासनले आईसीसीमाथि प्रतिबन्ध लगाएको थियो। यद्यपि जो बाइडेन राष्ट्रपति बनेपछि यी प्रतिबन्धहरू पछि हटाइए। अन्तर्राष्ट्रिय फौजदारी अदालत अर्थात् आईसीसी १ जुलाई २००२ मा सुरु भएको थियो। यो संस्थाले विश्वभर भइरहेका युद्ध अपराध, नरसंहार र मानवता विरुद्धका अपराधहरूको अनुसन्धान गर्दछ। यो संस्था १९९८ को रोम सम्झौतामा बनेका नियमहरूको आधारमा सञ्चालन हुन्छ। अन्तर्राष्ट्रिय फौजदारी अदालतको मुख्यालय हेगमा छ। रोम सम्झौता अन्तर्गत बेलायत, क्यानडा र जापान सहित १२३ देशहरू अन्तर्राष्ट्रिय फौजदारी अदालतका सदस्य छन्।"
जबरजस्ती करणी मुद्दामा विद्युतका कर्मचारी पक्राउ,"सिरहा : नेपाल विद्युत प्राधिकरण सिरहा शाखामा कार्यरत एकजना कर्मचारी जबरजस्ती करणी र विद्युतीय कारोबार ऐनअन्तर्गत कसुर मुद्दामा पक्राउ परेका छन् । पक्राउ पर्नेमा उदयपुरको लिम्चुङबुङ गाउँपालिका४ का ३१ वर्षीय विश्वराज राई रहेको जिल्ला प्रहरी कार्यालय सिरहाका प्रवक्ता तथा डिएसपी विरेन्द्र पासवानले जानकारी गराएका छन् । राईलाई सिरहा नगरपालिका७ हेमनारायण चौकबाट पक्राउ गरिएको हो । उनलाई काठमाडौं जिल्ला अदालतले पक्राउ गर्न पक्राउ पुर्जी जारी गरेको थियो। राईलाई प्रहरी प्रधान कार्यालय काठमाडौंको साइबर व्युरोमा पठाएको प्रवक्ता पासवानले बताए । परिवर्तित नाम (जिल्ला२६,गौशाला३६) ले राईमाथि जवरजस्ती करणी र विद्युतीय कारोबार ऐनअन्तरगत कसुर गरेको भनेर प्रहरीमा जाहेरी दिएका छन् । जाहेरी परेपछि उनी फरार भएका थिए ।"
विदुरमा त्रिदेशीय सडक कालोपत्रे,"नुवाकोट : गल्छीत्रिशूलीस्याफ्रुबेसीरसुवागढी सडक योजनाअन्तर्गत रहेको गँगटेबट्टारविदुरढुंगे सडकखण्ड मर्मत गरेर कालोपत्रे गरिएको छ। नेपाल सरकारले राष्ट्रिय गौरवको योजनामा समावेश गरेर गत आव २०७२७३ देखि निर्माण सुरु गरेको गल्छीत्रिशूलीमैलुङस्याफ्रुबेसीरसुवागढी सडक समयमै बन्न नसक्दा सदरमुकाम क्षेत्रमा पानी पर्दा हिलो, घाम लाग्दा धूलो हुन थालेपछि विदुर नगरपालिकाले मर्मतसम्भार गरेको हो। नुवाकोटको सदरमुकाम क्षेत्रमा सडक खाल्डाखुल्डी परेपछि विदुर नगरपालिकाले मर्मत गरेको छ। विदुर नगरपालिकाले गँगटे, बट्टार, विदुर, ढुंगे क्षेत्रमा जीर्ण र धुलाम्मे बनेको सडकको खाल्डाखुल्डी पुरेर कालोपत्रे गरेको हो। सडक मर्मतका लागि नगरपालिकाले यन्त्र उपकरण, जनशक्ति तथा आर्थिक लगानी गरेर मर्मतसम्भार गरेको मेयर राजन श्रेष्ठले बताए। उनका अनुसार गल्छीरसुवागढी योजनाको यो खण्डमा सुरुदेखि नै सडक प्रभावितले घर, टहरा र जग्गाको मुआब्जाको माग राख्दै सडक अवरुद्ध गर्दै आइरहेका छन्। अदालतले यो खण्डको सडक निर्माण अगाडि बढाउन जग्गाको मुआब्जा विगतमा नै दिइसकेकोले घर, टहराको यथोचित मुआब्जा दिनुपर्ने फैसला गरे पनि भौतिक संरचना हटाउने प्रक्रियाले गति लिन नसकेको स्थानीयवासीले बताए। योजना कार्यालयले मुआब्जा वितरणका लागि आवश्यक बजेट नभएकाले सडक विभागमा माग गरिएको जानकारी दिएको छ। उक्त सडकमार्ग सरकारले त्रिदेशीय मार्गका रूपमा अगाडि बढाइरहेको छ।"
हामीचाहिँ सुध्रनु पर्दैन ?,"देश बस्न लायक भएन। यो देश बनेन। यहाँ भविष्य छैन। देश रित्तिनै लाग्यो। नेताहरूको बुद्घि पलाएन, नेतृत्व सुध्रिएन। चरम स्वार्थी भए। यस्तो पाराले त देश कहिल्यै बन्दैन। व्यक्तिगत भलाकुसारीदेखि चिया पसल, चोक, सार्वजनिक माहोल तथा अधिकांश पत्रपत्रिकाका समाचार र विश्लेषणका सतही निष्कर्ष हुन्, माथि दिएका वाक्यांशहरू। कुनै जमानामा चल्तीका चलचित्रका प्रख्यात डाइलग अथवा नित्यकर्मका कुनै गहन मन्त्र जस्तैगरी अधिकांशले घोकेका छन्। अर्थ र अन्तर्य केलाउने चासो अनि चैतन्य दुवै नभए पनि बेलाबेलामा मन्त्रोचारण झैं दोहोयाई रहन्छन्। यस्तो नैराश्यता र निराशाको सम्प्रेषण निकै कर्णप्रिय बन्दै गएको छ। समाजमा राजनीति र नेताहरूलाई घोर असफल तथा निष्प्रभावी पात्रको चित्रणमा यी भाष्यहरू बहुतै बलिया हतियारका रूपमा विद्यमान छन्। तर प्राचीन राजनीतिशास्त्री अरस्तुकृत पुस्तक पोलिटिक्सले भन्छ खराब नागरिकले खराब नेता जन्माउँछन् र उसले देश सखाप पार्छ। बहसको एउटा नयाँ धार यहाँबाट सुरु हुनुपर्छ। नेतृत्व र सरकार आफैं खराब भयो कि ? हामी आम नागरिकको सामरिक तथा समिष्ठ चरित्रको प्रत्यावरण स्वरूप त्यो निष्प्रभावी र खराब देखिएको हो ? हामीलाई लागे झैं देश आफूखुसी नसुध्रिएको हो कि, हामी नागरिक स्वयं पनि सुध्रन नसकेकाले देश नसुध्रिएको देखिएको हो ? सन् २०१२ को अमेरिकी राष्ट्रपतिको निर्वाचनमा पराजित भएपछि मिट रोम्नी आफ्नै पूर्ववत् पेसामा फर्किए। विदेशमा अधिकांश पूर्वविशिष्टहरू देशको ढुकुटी दोहनसट्टा आफ्नै आर्थिक सामाजिक जीवनमा फर्कन्छन्। हामीकहाँ एकचोटी पदमा भएको मानिस जिन्दगीभर विलासी र सौखिन रहन्छ। हामी आम नागरिक खाली अरूको कटाक्ष गरेर बस्छौं तर आफैं अलिकति सकारात्मक र रचनात्मक योगदान दिन कमैमात्रमा सोच्छौं। विदेश भाग्नुमात्र समस्याको समाधान होइन। देशमा समस्या हुँदा आफैंसमेत लागेर निराकरण गर्नुपर्छ, फेसबुकमा अर्तीउपदेश छाँटेरमात्र हुँदैन। आधुनिकताको खोक्रो खोलमा खेतबारी बेचेर हतारहतार कोरिया कतार धाउने अनि यही बस्नेहरू दूध बेचेर कोकाकोला पिउने संस्कृतिले पनि देशलाई जर्जर बनाउँदै छ। घरमा आलु भुटेर खान नचाहनेहरू रेस्टुरेन्टमा महँगो बिल तिरेर फिंगर चिप्सफ्रेन्च फ्राईमा रमाउँछौं। बासी भातलाई पाखे र असभ्य मान्नेहरू फ्राइड राइसको सौखिन छौं। जहाँ संस्कार डामाडोल छ, त्यहाँ समृद्घि र सभ्यता गोलमाल हुन्छ, हाम्रो अवस्था यही हो। हामी नागरिकहरू अरूलाई सल्लाह र सुझाव दिनेमा उच्च कौशलता राख्छौं तर आफ्नो ठाउँ सपार्न खोज्दैनौं। देशको बर्खिलाप गर्नेमा रमाउँछौं। घरमात्र ठूला बनाउँछौं, बाटो बनाउँदैनौं। राम्रो शिक्षा चाहान्छौं तर शिक्षण कर्मलाई मन पराउँदैनौं, मर्यादित र सम्मानित हिसाबले हेर्दैनौं। सरकारी सेवामा छौं, नागरिकलाई विश्वसनीय सेवा दिन सक्दैनौं, आफैंले पनि विश्वास गर्दैनौं। सरकारी कर्मचारीले पनि आफ्ना सन्ततिको शिक्षामा सरकारी विद्यालय अनि उपचारमा सरकारी अस्पतालमाथि विश्वास राख्दैनौं। त्यो अवस्था बनाउन सकेका छैनौं। विश्वविद्यालयमा प्राध्यापन गर्नेहरू देशको पुनर्निर्माणको खाका पस्कँदै हिँड्छौं तर आफैं रहेको विश्वविद्यालयमा सामान्य सुधार गर्नसमेत रुचि देखाउँदैनौं। स्वच्छ र सुन्दर समाज चाहन्छौं, फोहोरचाहिँ सडकमा फाल्छौं। सार्वजनिक पदमा हुन्छौं तर सेवाग्राहीलाई सहज, सुलभ सेवा प्रवाह गर्दैनौं। सरकारी सेवालाई जिम्मेवारी कम अनि कमाउने अवसरको रूपमा बढी प्रयोग गर्छौं। श्रम गरेर खानेलाई अभागी र श्रम नै नगरी खानेलाई भाग्यमानी सम्झन्छौं। आर्थिक उपार्जनमा रोजगारी निर्माणसमेत गर्नेगरी साना लागनीका नै भए पनि व्यावसायिक अभ्यास गर्ने सोच्दैनौं। लामो समय निजामती सेवामा बिताएका उच्च पदस्थहरू सेवा निवृत्त भएपछि सेवा कसरी सुधार गर्ने भनेर अर्ती बाँड्न लालायित हुन्छन्। जीवनभर न्यायमूर्तिका रूपमा रहेका व्यक्तिहरू निवृत्त भएलगत्तै देशको न्यायलायकै पुनर्निर्माणको खाका पस्कँदै हिँड्छन्। उमेर पुग्यो अब कार्यप्रभावकारिता र परिणाम दुवै नदेखिन सक्छ भनेर राज्यले कर्मचारीलाई एउटा निश्चित उमेरमा निवृत्ति दिन्छ। आराम गर्नुहोस् र घरै बस्नुहोस् भनेर पेन्सन पनि दिन्छ। सेवारत रहँदा चाहिँ खासै उल्लेख्य काम नगरेका अधिकांश ती मानिस आफू गजबै काम गर्न सक्ने भन्दै राज्यको निष्कर्षविरुद्घ विभिन्न ठाउँमा गएर देश सुधार्ने बेमौसमी अर्ती दिइरहेका हुन्छन्। राज्यले अब तपाईं काम गर्न सक्नुहुन्न भनेर पेन्सन दिएको व्यक्तिले काम गर्न सक्छु भन्नु राज्यविरुद्धको अपमान तथा बर्खिलाप होइन। अनि गर्न सक्छु भनेर अन्यन्त्र गएर काम पनि नगर्नु त झनै अपराधको अर्को हद होइन र ? अनि ती सबैको भाष्य हुन्छ, देश सुध्रिएन। कस्ले भनिदिने देश सुध्रन पहिले हामी सुध्रनुपर्छ। चिकित्सा ऐन बन्दा चिकित्सकबाट नै अन्धाधुन्ध आक्रामक अवरोध हुन्छ। सार्वजनिक यातायातलाई व्यवस्थित गर्न खोज्दा व्यापारीव्यवसायीको प्रतिरोध आउँछ। राज्यको कर प्रणालीलाई पारदर्शी र योगदानकर्तालाई जिम्मेवार बनाउन स्थायी लेखा नम्बर लागू गर्न, मजदुर तथा श्रमिक हितका लागि सामाजिक सुरक्षाकोषमा समाहित हुन अनि बैंकमार्फत् तलब भुक्तान गर्नसमेत अनिच्छा देखाइन्छ। किनकि त्यसो गर्दा पारदर्शी हुनुपर्ने बाध्यता हुन्छ। प्रशासन सुदृढीकरणमार्तफ चुस्त, किफायती अनि नागरिक सेवाप्रवाह उन्मुख बनाउन खोज्दा कर्मचारीबाट सहयोग रहँदैन। ढिलो अफिस पुग्ने, छिट्टै निस्कने, सेवाग्राहीलाई भरेभोलि भन्ने र अधिकांश समय चिया पसलमा बिताउनेले पनि आफूलाई राष्ट्रसेवक भन्दै सरकारले चाहिँ केही नगरेको भाषणबाजी गर्दै हिँड्छ। शिक्षालाई उत्तरदायी स्तरीय तथा आधुनिक बनाउने योजनामाथि विद्यालय सञ्चालक अनि शिक्षकहरूको जुलुस, आन्दोलन तथा धर्ना हुन्छ। बजार अनुगमन भए स्वयं बिक्रेताहरू आन्दोलनमा उठछन्। न्यायालय सुधारको प्रस्तावमा वकिल अनि निर्माणसम्बन्धी काममा केही सुधार गर्न खोज्दा ठेकेदारहरूको विकराल असहयोग साथै विरोधमा विशाल शक्ति प्रदर्शनसमेत हुन्छ। झन्डै आढ खर्ब रुपैयाँ करछली भएका तथ्यांकहरू बाहिरिँदैछन्। कर प्रणालीका सुधारमा व्यापारीव्यवसायीहरू अनि ढुवानीलाई व्यवस्थित गर्न खोज्दा ढुवानीकर्ताबाटै अवरोध हुन्छ। हरेक क्षेत्रमा कानुनको उचित पालना र कार्यान्वयन नभएकोमा सरकारलाई निरन्तर दबाब दिने सञ्चार क्षेत्र आफैंसमेत कानुनअनुसार नियमन भएर बस्ने धैर्य राख्दैन। सबैमा केवल गाली मोह, विरोधको आदत छ। नेतृत्वले नैतिकता देखाए र नागरिकले साथ दिए के हुँदैन ? महाशक्ति अमेरिकाको कठोर नाकाबन्दीबीच क्युवाको इतिहास सफलताको साक्षी छ। तर हामी गन्तव्यमा सचेत छैनौं, मन्तव्यचाहिँ शानदार दिन्छौं। यहाँ देश बन्नुनबन्नुमा कसैलाई चिन्ता छैन, केवल आफू बन्ने दौडाहा र हतारोमात्र छ। हाम्रो नेतृत्व असफल त अवश्य छ तर नागरिक पनि संवेदनाहीन हुँदैछौं। नेताहरूले केही नगरेको भनेर बिगुल बजाउँछौं अनि तिनैका पछि टोपी फुकालेर दौडन्छौं। हामी खाली अरूका बारेमा बढी जानकार रहन्छौं। सबै सुध्रएको हेर्न चाहन्छौं तर पेसाकर्मी, व्यवसायी, शिक्षक, वकिल, सामाजिक अभियन्ता, विकास सहजकर्तालगायत सरोकारवाला आफूसमेत सुध्रनुपर्छ भन्ने मान्न र त्यसको पहल गर्न तयार छैनौं। अहिले हरेक क्षेत्र व्यापारमा परिणत हुँदैछ, सबै सरोकारवाला आफ्नो क्षेत्रबाट अकुत वाञ्छित तथा अवाञ्छित नाफा वा आम्दानी गर्ने रेन्ट सिकिङ एटिच्युडबाट ग्रसित छौं। नेतृत्वलाई सुध्रन दबाब अथवा नयाँ विकल्प पनि दिँदैनौं। खराब छन् भन्ने जान्दाजान्दै पुनः त्यही प्रवृत्तिका सोही पात्रलाई निर्वाचनमा जिताउँछौं अनि फेरि केही नगरेको भनेर कटाक्षेप गर्न थालिहाल्छौं। यस्तो सौखिन र विलासी औपचारिकताले देश अरूको परीक्षण प्रयोगशाला बन्दैछ, बेलैमा सचेत हुनुपर्छ। सबैले आफ्नो आफ्नो ठाउँबाट राम्रो गरौं। अरूलाई गाली र उपदेश पस्कनुभन्दा आफू जिम्मेवार हुँदै आफैंबाट सन्तुष्टि र अरूबाट सम्मान पाउने हिसाबले आफ्नो काम गर्न सिकौं। अहिलेसम्म बिग्रनुमा जिम्मेवार सबै छौं, सुधार्ने र सपार्ने प्रयास सबैले गरौं। नागरिक नै नसुध्रिएसम्म नेतृत्व सुध्रँदैन। मनन् गरौं, हामी सबै सुध्रियौं भनेमात्र देश सुध्रने हो, देश बन्न पहिले हामी बन्नु पर्छ।"
"झापाबाट काठमाडौं आइरहेको गाडी सिन्धुलीमा दुर्घटना : एकजनाको मृत्यु, ५ घाइते","सिन्धुली : झापाबाट काठमाडौं आइरहेको गाडी सिन्धुलीमा दुर्घटना हुँदा एकजनाको मृत्यु भएको छ भने अन्य ५ जना घाइते भएका छन्। विपी राजमार्गअन्तर्गत गोलञ्जोर गाउँपालिका५ मा शुक्रबार बिहान उक्त दु्र्घटना भएको हो। दुर्घटनामा घाइते भएका एक जनाको अवस्था गम्भीर रहेको जनाइएको छ । चालक दोलखाको गौरीशङ्कर गाउँपालिकाका २७ वर्षीय सुशान्त नेपालीको मृत्यु भएको सिन्धुली जिल्ला प्रहरी कार्यालयका प्रहरी उपरीक्षक गोविन्दराज काफ्लेले जानकारी दिए। इलाम देउमाई नगरपालिका८ का ५३ वर्षीय सनबहादुर तामाङ, काठमाडौँ कागेश्वरी मनोहरा नगरपालिका५ का २८ वर्षीया श्वेता गिरी, सोही स्थानका २८ वर्षीय सञ्जय रोक्का, झापाको बाह्रगढी गाउँपालिका १ का २७ वर्षीय किस्कु मण्डल घाइते भएको उनले जानकारी दिए। मोरङको लेटाङ नगरपालिका२ का ३४ वर्षीय देवी लिम्बूको अवस्था भने गम्भीर रहेको र उनको सिन्धुली अस्पतालमा उपचार भइरहेको छ ।"
रवि लामिछानेको सांसद पद निलम्बन फुकुवा गर्न रास्वपाको माग,"काठमाडौं : राष्ट्रिय स्वतन्त्र पार्टी (रास्वपा)ले पार्टी सभापति रवि लामिछानेको सांसद पद निलम्बन फुकुवा गर्न माग गरेको छ। प्रतिनिधिसभाको बैठकमा बोल्दै रास्वपाको कार्यबहाक सभापति एवं सांसद डोल प्रसाद अर्यालले उक्त माग गरेका हुन्। उनले भने,'थुनामा नरहेको अवस्थामा सांसद पद निलम्बन नहुने व्यवस्थालाई कार्यान्वयन गर्दै रवि लामिछानेको सांसद पद निलम्बन फुकुवा गर्न सभापतिमार्फत् अनुरोध गर्दछु।' उनले सभापति लामिछानेमाथि राजनीतिक दलहरूले प्रतिशोध साँध्न खोजेको आरोप लगाए। सहकारी ठगी प्रकरणमा गत कार्त्तिक २ गते पक्राउ परेका लामिछाने हाल धरौटी बुझाएर रिहा भएका छन्। सहकारी ठगी प्रकरणमा काठमाडौंमा ६० लाख, कास्कीमा ६५ लाख ,रुपन्देहीमा १ करोड र चितवनमा ५४ लाख धरौटी बुझाएर उनी रिहा भएका छन्। उनीमाथि विभिन्न जिल्लामा सहकारी ठगी, संगठित अपराध,सम्पत्ति शुद्धिकरण कसूरमा मुद्दा दायर भएको छ।"
पूर्वाधार निर्माणसम्बन्धी रोकिएका काम द्रूत गतिमा अगाडि बढेका छन् : प्रधानमन्त्री,"काठमाडौं : प्रधानमन्त्री केपी शर्मा ओलीले पूर्वाधार निर्माणसम्बन्धी रोकिएका धेरै काम ग्रूत गतिमा अगाडि बढेको बताएका छन्। उनले तिनलाई निर्धारित समयमा सम्पन्न गर्नु सरकारको प्राथमिकता भएको बताएका छन्। सामाजिक सञ्जाल फेसबुकमा सडक निर्माण भइरहेको भिडियो राखेर उनले विकास निर्माण र आयोजनाहरुको प्रगतिका बारेमा आज सातवटै प्रदेशका मुख्यमन्त्रीहरुसँग एक्सन रुमबाट छलफल गर्न लागेको उल्लेख गरेका छन्। प्रधानमन्त्री ओलीले निर्माण व्यवसायीलाई ३० अर्ब भुक्तानी गरिएको जानकारी पनि दिएका छन्। 'शुभ बिहानी ! हाम्रा विकास निर्माण र आयोजनाहरुको प्रगतिका बारेमा सातवटै प्रदेशका मुख्यमन्त्रीहरूसँग एक्सन रुमबाट आज छलफल हुँदै छ । हाम्रो प्राथमिकता छ, थालेको काम सक्ने । विकास परियोजना सम्पन्न गरेका ठेकेदारलाई भुक्तानी समेत नदिएको विगतको अवस्थाबाट अगाडि बढेर ३० अर्ब बक्यौता भुक्तानी गरेका छौँ,' प्रधानमन्त्रीले लेखेका छन्, 'पूर्वाधार निर्माण सम्बन्धी रोकिएका धेरै काम द्रूत गतिमा अगाडि बढेका छन् ।"
अमेरिकाको अलास्कामा विमान बेपत्ता,वासिङटन डिसी : अमेरिकाको उत्तरपश्चिमी राज्य अलास्कामा बिहीबार १० जना यात्रु बोकेको विमान बेपत्ता भएको छ। बेरिङ एयरको विमान बिहीबार दिउँसो अलास्काको नोमनजिकै बेपत्ता भएको हो। अलास्का राज्य प्रहरीका अनुसार उक्त विमानमा नौ जना यात्रु र एक जना पाइलट सवार थिए। स्थानीय समय अनुसार अपराह्न ४:०० बजे उनालाक्लिटबाट नोमतर्फ उडेको विमान बेपत्ता भएको हो। यी दुई शहर लगभग १४६ माइल (२३५ किलोमिटर) को दूरीमा अवस्थित छन्। खोजी तथा उद्धारकर्मीहरूले विमानको थप अन्तिम जानकारी प्राप्त गर्न काम गरिरहेको जनाएका छन्। अमेरिकामा गत जनवरी ३० मा राजधानी वासिङ्टनमा अमेरिकी सेनाको हेलिकप्टरसँग यात्रुबाहक विमान ठोक्किँदा विमानमा सवार सबै ६७ यात्रुको मृत्यु भएको थियो। त्यस्तै फिलाडेल्फियाको व्यस्त इलाकामा अर्को एक मेडिकल विमान दुर्घटना हुँदा सात जनाको मृत्यु हुनुका साथै १९ जना घाइते भएका थिए।
"बिर्तामोडको होटलमा बेहोस भएका युवकको मृत्यु, युवती र सञ्चालक पक्राउ",झापा : झापाको बिर्तामोडस्थित एभरेस्ट होटल एन्ड लजमा युवतीसँग बसेका हल्दिवारीका एक युवक मृत फेला परेका छन् । सुनसरी जिल्ला धरान उपमहानगरपालिकाकी २३ वर्षीया युवतीसँग होटलमा बसेका हल्दिवारी गाउँपालिका१ गोलधापका ३० वर्षीय सागर बेस्रा मृत फेला परेका जिल्ला प्रहरी कार्यालय झापाले जनाएको छ । प्रहरीका अनुसार राति खाना खाइ सुतेका बेस्रा सुतेकै कोठाभित्र बाथरुमको ढोकाको छेउ भुइँमा लडी बेहोस भएका थिए । युवती र होटल सञ्चालकले उपचारको लागि बिर्तामोडस्थित बिर्तासिटी अस्पताल लगेका थिए। चिकित्सकले चेकजाँच गर्दा गएराति ११ बजे मृत घोषित गरिदिएको प्रहरीले जनाएको छ । इलाका प्रहरी कार्यालय बिर्तामोडले होटल सञ्चालक बिर्तामोड५ का अन्दाजी ४८ की यामकुमारी उप्रेती र युवतीलाई नियन्त्रणमा लिएर घटनाको बारेमा थप अनुसन्धान गरिरहेको छ ।
विपिन जोशीको रिहाइका लागि सभामुखले पठाए अरब संसदका अध्यक्षलाई पत्र,"काठमाडौं : सभामुख देवराज घिमिरेले हमासद्वारा अपहरण गरिएका नेपाली विद्यार्थी विपिन जोशीको शीघ्र रिहाइका लागि पहल गरेका छन्। सभामुख घिमिरेले अरब संसदका अध्यक्ष मोहम्मद अहमद अलयमाहीलाई शुक्रबार पत्र लेख्दै विपिन जोशीको सकुशल रिहाइका लागि विशेष पहल गरिदिन अनुरोध गरेका हुन् । नेपाल र अरब लिगबीचको सौहार्दपूर्ण सम्बन्धलाई ध्यानमा राख्दै म तपाईंलाई अक्टोबर ७, २०२३ देखि हमासद्वारा बन्दी बनाइएका नेपाली विद्यार्थी विपिन जोशीको यथाशीघ्र रिहाइका लागि पहल र सहयोगका लागि अनुरोध गर्दछु,पत्रमा भनिएको छ । पत्रमा सभामुख घिमिरेले नेपाल र अरब लिगबीचको सौहार्दपूर्ण सम्बन्धको स्मरण गर्दै विपिन जोशीलाई सकुशल स्वदेश फर्काउन अरब लिगले सहयोग पुर्याउने विश्वास व्यक्त गरेका छन् । पत्रमा सभामुखले भनेका छन्,'नेपाल सरकारले हालै इजरायल र हमासबीच भएको युद्धविराम तथा बन्दी आदानप्रदान सम्झौताको लागि स्वागतयोग्य दृष्टिकोण लिएको स्मरण गराउँदछु।' हमासले २०२३ अक्टोबर ७ मा गरेको आक्रमणपछि जोशीलाई बन्दी बनाएको थियो । जोशीको रिहाइका लागि सरकारले कुटनीतिक पहल गरिरहेको छ । गएको आइतबार नेपालका लागि इजरायली राजदूत श्मुलिक आरी बासले सभामुखसँगको भेटमा विपिनको रिहाइका लागि संसदीय कुटनीति समेत प्रयोग गर्न सकिने सुझाव दिएका थिए। सभामुख घिमिरेले नेपाल सरकारले हालै इजरायल र हमासबीच भएको युद्धविराम तथा बन्दी आदानप्रदान सम्झौताको स्वागत गरेको समेत उल्लेख गरेका छन्। सभामुख घिमिरेले नेपाल सार्क, बिमस्टेकजस्ता क्षेत्रीय तथा उपक्षेत्रीय संरचनाहरूमा सक्रिय रूपमा सहभागी हुँदै आएको स्मरण गराउँदै नेपाल र अरब लिगबीच थप सहकार्यको आवश्यकमा जोड दिएका छन्। सभामुख अपिलसँगै विपिन जोशीको सकुशल उद्दारका लागि कूटनीतिक तहमा थप पहल हुने अपेक्षा गरिएको छ । यसैगरी आज बिहान परराष्ट्रमन्त्री आरजु राणा देउवाले इरानका विदेशमन्त्री सय्यद अब्बास अराघ्चीसँग फोनवार्ता गरेकी थिइन्। विपिनको रिहाइका लागि नेपाल सरकारले गत वर्षदेखि नै कूटनीतिक प्रयास जारी राखेको छ । मन्त्री राणाले संयुक्त राष्ट्रसंघ, अन्तर्राष्ट्रिय एवं क्षेत्रीय मञ्चहरू र बैठकहरूमार्फत विपिनको रिहाइका लागि कूटनीतिक पहल गरिरहेकी छन्।"
वैदेशिक रोजगारीमा विभिन्न देश पठाइदिन्छु भनी ठगी गर्ने तीनजना पक्राउ,"काठमाडौं : वैदेशिक रोजगारीमा आकर्षक तलबको प्रलोभनमा पारी विभिन्न देश पठाइदिन्छु भन्दै रकम ठगी गरेको अभियोगमा ३ जनालाई प्रहरीले पक्राउ गरेको छ। पक्राउ पर्नेहरूमा सुर्खेत गुर्भाकोट नगरपालिका२ घर भई काठमाडौं तार्केश्वर नगरपालिका नेपालटार बस्ने ३६ वर्षीय रमेश कुमार डिसी, रोल्पा गंगादेव गाउँपालिका५ घर भई काठमाडौं महानगरपालिका३१ बस्ने ४१ वर्षीय जै बहादुर वली र मकवानपुर थाहा नगरपालिका२ घर भई काठमाडौं महानगरपालिका२६ बस्ने ३८ वर्षीय रविन कार्की रहेका छन्। पक्राउ मध्ये रमेशले सिंगापुर पठाइदिछु भन्दै १ जना पीडितबाट १० लाख रुपैयाँ, जै बहादुरले क्रोएसिया पठाइदिन्छु भन्दै १ जना पीडितबाट ६ लाख रुपैयाँ र रविनले स्लोभाकिया पठाइदिन्छु भन्दै १ जना पीडितबाट १० लाख रुपैयाँ लिई सम्पर्कबिहीन भएको भन्दै पीडितहरूले उजुरी दिएका थिए। त्यसपश्चात काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले रमेशलाई काठमाडौं महानगरपालिका९ बाट र जै बहादुरलाई काठमाडौं महानगरपालिका३१ बाट बिहीबार तथा रविनलाई काठमाडौं महानगरपालिका२६ बाट बुधबार पक्राउ गरेको हो। पक्राउ मध्ये रमेश र जै बहादुरलाई आवश्यक अनुसन्धान तथा कारबाहीका लागि वैदेशिक रोजगार विभाग तथा रविनलाई प्रहरी वृत्त बौद्ध पठाइएको छ।"
दलित समुदायको मुक्तिका लागि विशेषाधिकारको व्यवस्था आवश्यक : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले हरेक क्षेत्रमा दलित समुदायको प्रतिनिधित्व बढाउन विशेषाधिकारको व्यवस्थालाई दृढतापूर्वक कार्यान्वयन गरेर लैजानुपर्ने बताएका छन्। नेपाल दलित मुक्ति मोर्चा केन्द्रीय समितिको चौथो विस्तारित बैठक तथा प्रशिक्षण कार्यक्रमलाई सम्बोधन गर्दै उनले यस्तो धारणा राखेका हुन्। दलित समुदायमाथिका छुवाछुत र जातीय विभेद जस्ता अमानवीय र निकृष्ट व्यवहार वर्गीय र राजनीतिक समस्या भएको उल्लेख गर्दै उनले यसलाई राजनीतिक रुपमा नै हल गर्न विशेषाधिकारको नीति आवश्यक रहेको र यसलाई सबैतिर लागू गरेर लैजानुपर्ने बताए। जनयुद्धसहित नेपालमा चलेका तमाम आन्दोलनमा दलित समुदायको विशेष भूमिका रहेको उल्लेख गर्दै उनले जनयुद्धमा प्रथम सहिद दिलबहादुर रम्तेल भएको घटनाले पनि आजको राजनीतिक परिवर्तनमा दलित समुदायको योगदान पुष्टि गर्ने बताए । पार्टी शान्तिकालमा आइसकेपछि आफ्नो वर्ग र समुदायका एजेण्डालाई दृढतापूर्वक अघि बढाउन केही कमजोरी भएको स्वीकार गर्दै अध्यक्ष प्रचण्डले अब यसलाई दृढताका साथ अघि बढाउनुपर्छ भनेर भर्खरै सम्पन्न केन्द्रीय समिति बैठकबाट दलित समुदायको विशेषाधिकार सम्बन्धी विशेष प्रस्ताव नै पारित गरेको जानकारी दिए। हाम्रो पार्टीले दलित समुदायको मुक्तिका लागि राज्यका सबै अङ्ग र निकाय तथा सामाजिक जीवनका सबै क्षेत्रमा विशेषाधिकारको व्यवस्था गर्नुपर्दछ भन्ने स्पष्ट नीति अघि सार्दै आएको छ,'उनले भने,विशेषाधिकारको यो नीति ऐतिहासिक भौतिकवादको अध्ययनका आधारमा क्षतिपूर्तिको सिद्धान्तअनुरुप रहेको छ । नेपालको ठोस सन्दर्भमा दलित, महिला र मुस्लिम समुदायलाई राज्यका सबै अङ्ग, निकाय र क्षेत्रमा जनसङ्ख्याका आधारमा समानुपातिक प्रतिनिधित्वमाथि ऐतिहासिक क्षतिपूर्तिस्वरुप निश्चित प्रतिशत थप गरी विशेषाधिकारको व्यवस्था गर्नुपर्दछ । उत्पीडित वर्ग र समुदायको हितमा पार्टीले विशेषाधिकारको नीति अनुरुप नै पार्टीको संगठन र संरचनामा समेत दलित नेतृत्वको विकासमा जोड दिँदै आइरहेको उल्लेख गर्दै अध्यक्ष प्रचण्डले पार्टीले गहिरो आत्मसमीक्षासहित विशेषाधिकार सम्बन्धी आफ्नो स्पष्ट नीतिलाई सरकार,सदन र सरकारका तिनैवटै मोर्चाबाट दृढतापूर्वका अगाडि बढाउने बताए।"
"प्रतिनिधिसभा बैठक बस्दै, के के छन् कार्यसूची ?","काठमाडौं : संघीय संसदअन्तर्गत प्रतिनिधिसभा बैठक बस्दैछ। संसद् भवन नयाँ बानेश्वरमा बस्नेगरी बैठक दिउँसो १ बजेका लागि बोलाइएको छ। बैठकमा उद्योग तथा वाणिज्य र श्रम तथा उपभोक्ता हित समितिका माननीय सभापति अब्दुल खानले 'विद्युतीय व्यापार विधेयक सम्बन्धी समितिको प्रतिवेदन, २०८१ पेश गर्ने कार्यसूची छ। कानुन,न्याय तथा संसदीय मामिला मन्त्री अजय कुमार चौरसियाले कानुन, न्याय तथा मानव अधिकार समितिको प्रतिवेदन सहितको विधायन विधेयक,२०८० माथि छलफल गरियोस्' भनी प्रस्ताव प्रस्तुत गर्ने कार्यसूची रहेको छ। यसैगरी श्रम,रोजगार तथा सामाजिक सुरक्षा मन्त्री शरत सिंह भण्डारीले ""अन्तर्राष्ट्रिय श्रम संगठनको अन्तर्राष्ट्रिय श्रम सम्मेलनले स्वीकृत गरेका नयाँ अन्तर्राष्ट्रिय श्रम मापदण्डहरूको संयन्त्रहरु (महासन्धी, प्रोटोकल र सिफारिस) सम्बन्धी प्रतिवेदन "" पेश गर्ने संभावित कार्यसूचीमा उल्लेख छ। बिहीबार संघीय संसदमा सरकारले ल्याएका ६ वटा अध्यादेश निर्णयार्थ पेश गर्ने कार्यसूची रहे पनि अन्तिम समयमा आएर कार्यसूचीबाट हटाइएको थियो। राष्ट्रियसभामा सत्ता गठबन्धनको बहुमत नपुग्ने भएपछि अध्यादेश पेश गर्ने कार्यसूची हटाइएको थियो। जनता समाजवादी पार्टी नेपालले अध्यादेशलाई समर्थन गर्ने वा नगर्ने निर्णय नगर्दा दुवै सदनमा अध्यादेश पेश हुन सकेन। अध्यादेश पारित गराउन प्रतिनिधिसभामा सत्तारुढ कांग्रेस र एमालेसँग स्पष्ट बहुमत छ भने राष्ट्रियसभामा बहुमत पुर्याउन जसपा नेपालको साथ आवश्यक छ।"
दुईदलीय प्रणालीको औचित्य,"केपी शर्मा ओली प्रधानमन्त्री बन्ने बेला नेपाली कांग्रेसका सभापति र एमालेका अध्यक्षका बीच सातबुँदे सहमति भएको थियो। जसमा एउटा प्रावधान संविधान संशोधनसँग सम्बन्धित छ। सरकार गठनमा बारम्बारको अस्थिरता, नेताहरूको सत्तालिप्सा र अपरिपक्वताको लुछाचुँडीले जनतामा चरम निराशा बढाइरहेको घडीमा देशका प्रमुख दलहरूले स्थिरताका लागि संवैधानिक परिवर्तन गर्ने अठोटको कागज गरेका थिए। निराशामा रहेका जनतामा त्यसले थोरै आशा जगाएको छ। नेतृत्वको आफ्नै अनुभव अनि नागरिक तहबाट संसद् र सरकार गठनको मौजुदा प्रावधान उपर बारम्बार प्रश्न उठे उठिरहेपछि त्यसलाई सम्बोधन गर्न खोज्दा बहस तीव्र भएको हो। हुन त कुनै पनि प्रणालीको नतिजाको मूल्यांकन गर्नुपूर्व त्यसको अभ्यास कसरी भएको थियो भनी समीक्षा गर्नुपर्छ। त्यसो गर्दा प्रणाली आफैंमा खराब नभएको बरु नेतृत्व इमान्दार नहुँदा यस उपर बढी गुनासो सुनिएको निष्कर्ष आउँछ। कमजोरीभन्दा पनि कांग्रेस एमालेले पस्किन खोजेको विकल्प र त्यसका समाधानका लागि विशेषतः एमालेका महासचिव शंकर पोखरेलले बारम्बार प्रस्ताव गर्नु भएको दुईदलीय प्रणालीको औचित्य र अभ्यासको चर्चा यहाँ छ। सरकार गठनमा नेपालले अवलम्बन गरेको प्रणाली संसदीय प्रणाली हो। जसमा संसद्को बहुमत प्राप्त व्यक्ति (सांसद) प्रधानमन्त्री हुन्छ। संसद्का सबै सदस्य प्रत्यक्ष निर्वाचित हुँदैनन्। २ सय ७५ मा १ सय ६५ संसद् प्रत्यक्ष र १ सय १० समानुपातिक प्रणालीमार्फत संसद्मा पुग्छन्। समानुपातिक सांसद दलहरूले चुनावमा प्राप्त गरेको मतको अनुपातमा बन्द सूचीबाट चुनिन्छन्। अहिले सरकार अस्थिरताको मुख्य जड यही १ सय १० सिट अर्थात् समानुपातिक निर्वाचन प्रणाली हो भन्न थालिएको छ र कांग्रेस एमालेको निष्कर्ष पनि त्यतैतर्फ केन्द्रित छ। हुन त समानुपतिक प्रणाली अपनाउने देश नेपालमात्र होइन। विश्वका ८५ देशमा यो प्रणाली अवलम्बित छ। यो प्रणाली पूर्ण र मिश्रित गरी दुई किसिमको हुन्छ। हाम्रो देशमा मिश्रितहाइब्रिड (केही निर्वाचित केही मनोनीत) प्रणाली अपनाइएको छ। विश्वमा करिब १४ देशले मिश्रित प्रणलीको अभ्यास गरेका छन्। जस्तो संसद्मा जर्मन र भेनेजुएलामा प्रत्यक्ष आधा समानुपातिक आधा, मेक्सिकोमा क्रमशः ३ सय र २ सय, थाइल्यान्डमा ७७ र ७३, श्रीलंकामा १ सय ९६ र २९, जापानमा २ सय ८९ र १ सय ७६ निर्वाचित हुने व्यवस्था छ भने ब्राजिल, चिली, मेक्सिको, बेल्जियम, डेनमार्क, स्विट्जरल्यान्ड, दक्षिण अफ्रिका, ग्रिस, स्पेनलगायत देशले पूर्ण समानुपातिक प्रणाली अपनाएका छन्। यही प्रणाली अपनाउँदा उक्त देशहरूमा अस्थिरता नहुने, गलत अभ्यास र नजिरहरू नबस्ने तर नेपालमा हुने र बस्ने भन्ने तर्क उचित मान्न सकिँदैन। हाम्रो नेतृत्वले यसको अभ्यास जसरी स्वच्छ, निष्पक्ष र राष्ट्रिय भावनाको प्रतिनिधित्व हुनेगरी गर्नुपथ्र्याे। त्यसो नगरेर उल्टो बेचबिखन, नाता, आफन्त र गुटको हुँदो गरेपछि प्रश्न उठेको हो। राष्ट्रिय दल हुने सीमा संघमा ३ प्रतिशत र प्रदेशमा १५ प्रतिशत छ। जसले बिना जनआधारका राष्ट्रिय योगदानविहीन पार्टीलाई संसद्को ढोका सहज बनाइदिएको छ। एक त त्याग गरेर आएकै नेता सत्तालिप्सी अनि झन् हूलमूलमा सांसद भएकाको त के कुरा गर्नु ? यसरी नेताको प्रवृत्तिले केही र केही चुनावी प्रणाली र प्रावधानले अस्थिरता आएको देखिन्छ। विश्वका ८४ देशलाई उचित लागेको प्रणाली हामीलाई चै बेठिक लाग्यो भन्नु प्रणालीको भन्दा बढी अभ्यासको दोष हो। तर अब मुख्य राजनीतिक दलहरूले नै यस प्रणालीको विकल्पमा जाउँ भनेपछि यसमा व्यापक बहस र अन्तरक्रिया आवश्यक छ। सरकारको नेतृत्व गर्ने प्रमुख पार्टी एमालेमा नीतिगत प्रभाव पार्ने महासचिवजस्तो व्यक्तिले बारम्बार दुईदलीय (विचारको दुई ध्रुव) अभ्यासको आवश्यकता प्रस्ताव गरेकाले त्यसको औचित्य उपर जनता र नीति निर्माताको पर्याप्त ध्यान जान आवश्यक छ। यद्यपि दुई दलीयताको आवश्यकता र अभ्यासबारे उहाँका विस्तृत तर्कहरू सूत्रबद्ध आएका छैनन्, न त एमालेले औपचारिक धारणा सार्वजनिक नै गरेको छ। साना दलले विरोध गरे पनि मुख्य दल कांग्रेस पनि कतै बोलेको छैन। तर साना दलका विरोध वा कांग्रेसको मौनताबीच पनि पोखरेलले गर्नुभएको पथ नेपालको सामाजिक चेतना र भूपरिवेशमा अवश्य अर्थपूर्ण छ। आजको दुनियाँमा अन्तर्राष्ट्रिय आर्थिक सम्बन्ध र भूराजनीतिको प्रभावबाट कुनै पनि देश मुक्त हुन कठिन छ। अहिले शक्ति राष्ट्रहरूको चलखेल अत्यन्त पेचिलो र हारजितको निर्णायक प्रहरतर्फ परिलक्षित देखिन्छ। शताब्दीयौंदेखि विश्वको प्राकृतिक स्रोत र प्रविधिमा एकलौटी राज गरेको युरोप र दोस्रो युद्धपछि विश्व राजनीतिको केन्द्रमा रहेको अमेरिका एकपछि अर्काे संकटमा फसेका छन्। रुस, चीन, भारत, ब्राजिल, इरान, टर्की, दक्षिण अफ्रिकाजस्ता उदीयमान अर्थतन्त्रसँग उनीहरूको अस्तित्वको द्वन्द्व चरम सीमामा छ। तत्काल यसको निष्कर्ष निस्किहाल्ने सम्भावना पनि देखिँदैन। अमेरिकाका नवनिर्वाचित राष्ट्रपतिको नीतिले यसको भविष्य झन् अन्योल ग्रस्त भएको छ। अन्तर्राष्ट्रिय भूराजनीति दुर्घटनाको गम्भीर मोडमा पुगेको यो संशयपूर्ण घडीमा नेपालले लिने नीति र राजनीतिक प्रणालीमा यदि फेरबदल गरिन्छ भने पूर्ण सावधानी अपनाउनु आवश्यक छ। युरोप र अमेरिका एकलौटी हाबी रहेको केही समय अगाडिको विश्व व्यवस्थामा चीन र रुसले जबरजस्त हस्तक्षेप बढाएका छन्। छिमेकी भारत पनि नयाँ पात्रको रूपमा त्यसमा भित्रिएको देखिन्छ। विचारको द्वन्द्व, आर्थिक हितहरूको द्वन्द्व र क्षेत्रीय तथा वैश्विक प्रभुत्वको द्वन्द्वका ज्वारभाटाहरू मैमत्त मडारिरहेको यो बेलामा नेपाल कतै संलग्न नभई सग्लो रहनु आजको ज्वलन्त आवश्यकता हो। अन्य देशबाट शिक्षा लिई सावधानीपूर्वक हाम्रो शासकीय नीति निर्धारित हुनु आवश्यक छ। सरकार गठनको मौजुदा प्रणालीलाई बदल्दै छौं भने भूराजनीतिको उपरोक्त अन्तर्राष्ट्रिय राडारलाई नजरअन्दाज गर्न मिल्दैन। यस्तो तरल र पेचिलो अवस्थामा सरकार बलियो, स्थिर र परिपक्व हुन अझ आवश्यक हुन्छ। यस्तो प्रकृतिको सरकार अहिले नेपालले अभ्यास गरेको सरकार गठनसम्बन्धी प्रावधान र निर्वाचन प्रणालीले दिन सक्ने देखिँदैन। तसर्थ जनताले विकल्प खोजिरहेको र मुख्य दलले पनि विकल्पको चर्चा चलाएको देखिन्छ। एमालेको वरिपरि केन्द्रित हुँदा जनता धेरै विभाजित नहुने र राजनीतिक दल सबल र सुदृढ बन्न सक्छन्। कतिपयले नेपालमा जातीय, भाषिक तथा धार्मिक विविधता भएकाले दलीय विविधता आवश्यक छ। जसले जनआवाज गुम्सन पाउँदैन र विद्रोहको भावना जन्मँदैन भन्ने तर्क पनि गर्छन्। तर नेपालको भूराजनीतिक जोखिमका सामु त्यो तर्कले त्यत्रो ठूलो महŒव राख्दैन। अमेरिका, बेलायत, इजरायल, बंगलादेशलगायतका देशमा सामान्यत प्रारम्भदेखि नै दुईदलीय अभ्यास देखिन्छ। यद्यपि उनीहरूको संविधानमा दुई दलीयताको प्रावधान छैन। नेपालमा संवैधानिक रूपमा दुई दलीयता नै उचित हुन्छ भन्न आजै पर्याप्त आधार छैनन्। तर बग्रेल्ती दलहरू उमार्ने वर्तमान प्रावधानलाई बदल्दै माथि उल्लेख गरिएका देशमा जस्तो दुई ध्रुवका दलहरूको दलीय अभ्यास भने नेपाललाई आवश्यक भएको छ। यसका लागि दलहरूको अधिवेशनमहाधिवेशन निर्वाचन आयोगको निगरानीमा उच्च प्रजातान्त्रिक विधिसाथ गर्नुपर्छ। यस्तो प्रबन्धले दलहरूभित्र कार्यकर्तामार्फत जनताका आवाज उठाउन पर्याप्त स्थान मिल्छ, सुनुवाइ हुन्छ। पार्टीभित्रै प्रतिभाशाली, उच्च आदर्शको नेतृत्व जन्मी देशलाई सही दिशा दिने सम्भावना रहन्छ। विश्वमा शासन सञ्चालनमा गरिएका अभ्यासमध्ये संसदीय व्यवस्था नै बढी प्रजातान्त्रिक र समृद्ध मानिएको छ। तर संसद् तथा सरकार गठनको प्रक्रियामा प्रश्न उठेको छ, जसकोे समाधानका लागि नेपाली कांग्रेस र एमालेले संविधान संशोधनको एजेन्डा प्रस्तुत गरेको बुझिन्छ। जसमा संविधान बनाउँदै उनीहरू असहमत जो थिए। तत्काल संशोधनका लागि उनीहरूसँग दुबै सदनमा दुईतिहाइ मत पुग्दैन। मत पुग्न दुई वर्ष अरू कुर्नुपर्छ। फेरि नेपालको शक्ति सन्तुलन अलि फरक छ, कांग्रेसएमालेको सहमतिले मात्र सही निकास नदेला। तर ती दुई पार्टीको संसद्मा बहुमत हुँदा माओवादी तथा मधेसवादीसहित नेपालमा हस्तक्षेप गर्न खोज्ने अन्तर्राष्ट्रिय शक्ति उपर निर्णायक दबाब पर्न जान्छ। जसले अनावश्यक चलखेल रोकी विकल्पमा जान सहजता ल्याउँछ। प्रस्तावित प्रणालीमा अन्य दल सहमत नहुँदा दोस्रो विकल्प निर्वाचन कानुनको संशोधन हो। मौजुदा कानुनमा राट्रिय पार्टी बन्ने र समानुपातिक सिट प्राप्त गर्ने सीमा बदलेर संघमा १० प्रतिशत र प्रदेशमा ७ प्रतिशत बनाउन सकिन्छ। त्यो सम्भव नहुँदा क्रमशः ७ र ५ प्रतिशतसम्म राख्दा पनि शक्तिशाली दल बनाउने कांग्रेस र एमालेको अभियानलाई सकारात्मक साथ मिल्न जान्छ। बरु कांग्रेस, एमालेले ती दलहरूको आवाजलाई उचित स्थान दिई आफैंमा एकीकरण र समायोजन गर्दा उचित हुन्छ। यसले संविधान संशोधनमा समेत सहजता थपिन्छ। आखिर दल धेरै हुँदा पनि आमरूपमा नेपालको राजनीति दुई दलकै रूपमा अर्थात् कांग्रेस र एमालेको वरिपरि घुमिरहेको जो छँदैछ। निष्कर्षमा, आन्तरिक चेतना र विश्व भूराजनीतिका कारण नेपालले धेरै दल र तिनीहरूको अभ्यास थेग्न पनि सक्दैन। स्थिरता, समृद्धि र जिम्मेवार राजनीतिका लागि धेरै दल बाधक भएको अनुभवले बताइसकेको छ। तसर्थ दुई दल, दुई दल भनिरहनुभन्दा पनि कानुन र निर्वाचनको अभ्यास दुई ध्रुवतर्फ केन्द्रित गर्दा सरकार बलियो र स्थिर हुन्छ। जसका लागि कांग्रेसएमालेले आँट गर्ने र काममा जुट्ने घडी आइसकेको छ। यसैमा सबैको भलो छ। सुवेदी, अधिवक्ता हुन्।"
निकुञ्ज सुरक्षाकर्मीकै गोलीबाट मकुनाको मृत्यु,"चितव : चितवन राष्ट्रिय निकुञ्जमा रहेको जंगली हात्ती मकुनालाई गोली हानी मारिएको छ। बस्तीमा प्रवेश गरेर असुरक्षित बनाइरहेको मकुनामाथि आत्मसुरक्षाका लागि गोली हानिएको निकुञ्जको भनाइ छ। तर निकुञ्जकै सुरक्षाकर्मीको गोलीबाट हात्ती मारिएकोमा सामाजिक सञ्जालमार्फत चर्को आलोचना गरिएको छ। नयाँ गोरख गण (क) गुल्म सौराहाको नेपाली सेनाको संयुक्त टोलीमाथि हात्तीले आक्रमण प्रयास गरेपछि गोली चलाइएको निकुञ्जले जनाएको छ। बुधबार दिउँसो साढे १ बजेतिर निकुञ्जको पूर्वी क्षेत्र कुमरोज सामुदायिक वनको लामिताल क्षेत्रमा मकुना हात्तीलाई जंगल पठाउन खोज्दा उल्टै आक्रमणको प्रयास गरेको थियो। दिउँसो साढे ३ बजेतिर ढलेको अवस्थामा भेटिएको हात्तीलाई पशु चिकित्सकको टोलीले मृत घोषणा गरेका थियो। मकुनालाई धपाउन सुरुमा दुई राउन्ड हवाई फायर गरिएको थियो। मकुनाले गस्तीमा रहेको चुरेगज (सानो हात्ती) लाई आक्रमण गर्न थाल्यो। त्यसक्रममा चुरेगज खगेन्द्र प्रसादमा चढेका रेन्जर श्याम तामाङ हात्तीबाट खसे। त्यसपछि तीन राउन्ड हवाई फायर गरियो, मकुना केही पर भाग्यो। फेरि फर्केर आएको मकुना आक्रमणमा उत्रिएपछि गोली प्रहार गरिएको निकुञ्जका सूचना अधिकारी अविनाश थापामगरले बताए। सानो हात्ती खगेन्द्रप्रसादमा सवार रेन्जर तामाङ हात्तीबाट खसेकाले उनको ज्यान सुरक्षाको लागि अत्यन्त कठिन भयो र स्विप टोलीले मकुनालाई तीन राउन्ड गोली हानेको निकुञ्जले जनाएको छ। गोली लागेपछि मकुना केही पर भागेको थियो। फेरि फर्केर आक्रमण गर्न आएपछि अर्को राउन्ड पनि गोली हान्नु परेको विज्ञप्तिमा उल्लेख छ। अन्तिम गोली लागेपछि भने भागेको मकुना एक किलोमिटर पर पुगेर ढलेको अवस्थामा भेटिएको निकुञ्जद्वारा जारी विज्ञप्तिमा उल्लेख छ। आत्मरक्षाका लागि टोलीले दुई राउन्ड हवाई फायर गरेका थिए। त्यसपछि पनि मकुना थप आक्रामक बन्दै सानो हात्ती खगेन्द्रप्रसाद तर्फ आउँदा त्यहाँ सवार रेन्जर श्याम तामाङ भुइँमा खसेकाले उनको सुरक्षा गर्न अत्यन्तै कठिन भएपछि स्विप टोलीले मकुनालाई तीन राउन्ड गोली प्रहार गर्दा केही पर गएर फर्किएर आक्रमण गर्न थालेपछि अर्को एक राउन्ड गोली प्रहार गरेको थियो, विज्ञप्तिमा उल्लेख छ। राष्ट्रिय निकुञ्ज तथा वन्यजन्तु संरक्षण ऐन, २०२९ को दफा २१ को आत्मसुरक्षासम्बन्धी व्यवस्थाअनुसार टोलीले गोली हानेको विज्ञप्तिमार्फत जनाइएको छ। भाले हात्तीको दाह्रा हुन्छ। दाह्रा नभएको भाले हात्तीलाई मकुना भनिन्छ। मकुना गत वर्ष मंसिरमा चितवन राष्ट्रिय निकुञ्जमा पहिलोपल्ट देखा परेको थियो। मकुना पर्यटकीय नगरी सौराहा बजार र बस्तीमा बढी हिँड्डुल गथ्र्यो। सन् २०२२ को मार्च २४ मा झापा बाहुनडाँगीबाट पश्चिम लाग्ने क्रममा मकुना समूहबाट छुटेर चितवनमा बसेको संरक्षणकर्मीको भनाइ छ। त्यतिबेला मकुनासहित पाँचपाँच वटा भाले हात्तीको समूह पश्चिम लागेको थियो।"
सुनील पौडेलको घुस बार्गेनिङको अन्तरकथा,"काठमाडौं : २०१८ मार्च २७ उपकरण खरिदको लागि पौडेलले लागत अनुमानको आधारमा तीन कम्पनीको कोटेसन दीपक आनन्दसँग मागे। मार्च २८ दीपक आनन्दले सामग्रीको मूल्य पौडेललाई पठाए। जसमा प्रतिउपकरण १२ लाख ५० हजार अमेरिकी डलर (एफ ५, इन्स्टासेभ र सिस्को कम्पनी) को हुने गरी बीओएम पौडेललाई पठाए। मार्च २८ १२ लाखको लागत बनाउन डीएनएस फायरवालको मूल्य बढाउने र स्विच र राउटरको पर्ने प्रस्ताव पौडेलले च्याटमार्फत पठाए। मार्च २९ दीपक आनन्दले खरिद गरिने सामग्रीको मूल्य १२ लाख डलर र इन्स्टासेभ र सिस्को कम्पनी हुने गरी बीओएम पौडललाई पठाए। मार्च २९ आनन्दले इन्स्टासेभ टेक्नोलोजिस प्रालि बङ्लोर, एक्सक्लुसिभ नेटवर्कस एसिया प्रालि सिंगापुर र टेकडाटा प्रालि सिंगापुरको झुटा कोटेसन सुनीललाई पठाए। अप्रिल ५ आपूर्ति गरिने सामग्रीको कम्पनीले पाउने रकम, बोलपत्रमा नेपालबाट भाग लिने कम्पनीले पाउने रकम तथा सुनील पौडेलले घुसबापत पाउने रकम २ लाख ७५ हजार डलर हुने भनी दीपक आनन्दले रकमको बाँडफाँड गरी पठाए। जसमा एफ ५ को ४ सय डलर, सिस्कोबाट ४ सय डलर, इन्स्टासेभबाट २५ डलर, थाक्रल मार्जिनबाट १०० डलर, परामर्श शुल्क २७५ गरी १२०० डलर घुस बाँडफाँड गरी पठाए। अप्रिल ५ देखि ७ दीपक आनन्दले प्रस्ताव गरेको घुस रकममा पौडेलले असहमति जनाए। ४ लाख डलर चाहिने भनी माग गरे। अन्तमा दीपक आनन्द र सुनील पौडेलबीच घुस रकम बार्गेनिङ भई ३ लाख ७५ हजार डलर रकम दिन लिन स्वीकारसहमत भए। अप्रिल १३ सेक्युरिटी एप्लिकेसन फोर डाटा सेन्टर नेपाल खरिद कार्यको लागि टेक्निकल स्पेसिफिकेसन र लागत अनुमान दीपक आनन्दले दिएको विवरणबमोजिम हुने गरी पौडेलले स्वीकृति गरे। अप्रिल १५ दीपक आनन्द र पौडेलबीच भएको पूर्वसहमति बमोजिम एफ ५, इन्स्ट्रासेभ र सिस्कोबाट उत्पादित सामग्रीसँग मेल खाने सामग्री खरिद गर्ने गरी बोलपत्र आह्वान अप्रिल १६ सुनील पौडेल र दीपक आनन्दबीच इन्सुरेन्स कस्टमलगायतको विषयमा संवाद हुँदा घुस बार्गेनिङ भई ३ लाख १० हजार डलरमात्र दिन सकिने भनी दीपकले भने। पौडेलले स्वीकार गरे। मे १३ ठेक्कासम्बन्धी कागजात दीपक आनन्द नेपाल आएर थाक्रल वन नेपाल प्रालिका प्रमुख कार्यकारी अधिकृत तथा आपूर्तिकर्ता अस्ट्रल कम्प्युटर नेपाल प्रालिका अध्यक्ष कृष्ण गिरीसँग भेटे। मे १४ दीपक आनन्दले भने बमोजिमको रकम कबोल गरी अस्ट्रल कम्प्युटर्स नेपाल प्रालिबाट बोलपत्र पेस भयो। मे २२ करिब लागत अनुमानबराबरको अंक कबोल गरी गराई अस्ट्रल कम्प्युटरर्स नेपाल प्रालि मात्र बोलपत्रदाताको रूपमा बोलपत्र पेस गराई मूल्यांकन समितिको अध्यक्षमा सुनील पौडेल आफैं बसी बोलपत्र स्वीकृतिका लागि सिफारिस गरी मूल्यांकन प्रतिवेदन पेस गरे। मे ३१ सुनील पौडल आफैं पक्षको तर्फबाट सम्झौतामा दस्तखत गरी अस्ट्रल कम्प्युटरर्ससँग ठेक्का सम्झौता भएको। मे ३१ दीपक आनन्दले डरको मूल्य नेरु तुलनामा बढेकोले घुसबापतको रकम पुन घटाएर २ लाख ८० हजार मात्र दिन सक्ने भनी सुनील पौडेललाई भनेको। जुन १५ अस्ट्रल कम्प्युटरर्सले एफ ५, सिस्को, इन्स्टासेभ कम्पनीको सामग्री आपूर्तिको लागि सिंगापुरमा १० लाख ५३ हजार ६ सय ४ लेटर अफ केडिटमार्फत पठाएको। जुलाई ८ एफ ५, सिस्को, इन्स्टासेभ कम्पनीका सामग्री नेपालमा आपूर्ति भएको। जुलाई ९ र १३ गोश्वारा भौचर नम्बर ५४ वटा ठेक्काको ८० प्रतिशत भुक्तानी र भौचर नम्बर ५९ बाट ठेक्काको २० प्रतिशत भुक्तानी भएको। अगस्ट १० दीपक आनन्दले सुनील पौडेललाई अमेरिकाको बैंक खाता र भारतमा घुस रकमबापत २ लाख ८० हजार डलर (३ करोड ८ लाख ५० हजार ४ सय) मञ्जुर गरी लिने दिने कार्य भएको। नेपाल टेलिकमका पूर्वप्रबन्ध निर्देशक एवं राष्ट्रिय सूचना प्रविधि केन्द्रका तत्कालीन कार्यकारी निर्देशक सुनील पौडेल र भारतीय एफ५ कम्पनीका प्रतिनिधि दीपक आनन्दबीच सुरक्षा उपकरण र नेटवर्क उपकरणको आपूर्ति, वितरण र इन्टलेसनको सामग्री खरिदका विषयमा डिल।  यसरी घुस बार्गेनिङ गरेका नेपाल टेलिकमका पूर्वप्रबन्ध निर्देशक एवं राष्ट्रिय सूचना प्रविधि केन्द्रका तत्कालीन कार्यकारी निर्देशक सुनील पौडेलविरुद्ध अर्को मुद्दा दायर भएको छ। उनीविरुद्ध ३ करोड ८ लाख घुस लेनदेन गरेको आरोपमा अख्तियारले विशेष अदालतमा मुद्दा दायर गरेको अख्तियारका प्रवक्ता एवं सहसचिव नरहरि घिमिरेले जानकारी दिए। आरोपपत्रमा पौडेलमाथि भारतीय एफ५ कम्पनीका प्रतिनिधि दीपक आनन्दसँगको मिलेमतोमा विभिन्न उपकरणको खरिदमा घुस लिएको आरोप लगाइएको छ। अख्तियारले पौडेलविरुद्ध बिगोबमोजिमको जरिबानासहित १३ वर्षसम्मको कैद सजायको माग दाबी गरेको छ। दीपक आनन्दविरुद्ध १० वर्षसम्मको कैद तथा बिगोबमोजिम जरिबानाका साथै घुसबापत ३ करोड ८ लाख ५० हजार ४ सय जफतअसुल उपरको माग दाबी गरिएको छ। अख्तियारले पौडेलमाथि राष्ट्रिय सूचना प्रविधि केन्द्रमा भ्रष्टाचार गरेको आरोपमा मुद्दा दायर गरिसकेको छ। विशेष अदालतले पौडेललाई दोषी ठहर गरिसकेको छ।"
उपत्यकामा अत्यधिक बढे बैंकिङ कसुरका अपराध,"काठमाडौं : भरतपुर महानगरपालिका५ चितवन घर भई ललितपुर धापाखेल बस्ने गमबहादुर पौडेल माघ २१ गते भक्तपुर चारदोबाटोबाट पक्राउ परे। उनीविरुद्ध बैंकिङ कसुरसम्बन्धी चारवटा मुद्दा दर्ता भएको छ। उपत्यका अपराध अनुसन्धान कार्यालय टेकुका प्रवक्ता काजीकुमार आचार्यका अनुसार उनले १ करोड ९५ लाख बैंकिङ ठगी गरेको उजुरी दर्ता भएको छ। विभिन्न कामको प्रलोभनमा पारी उनले सुदिन श्रेष्ठलगायतका व्यक्तिलाई करिब दुई करोड ठगी गरेका हुन्।  काठमाडौं १ पकनाजोलकी भवानी तुलाधर पनि बैंकिङ कसुर मुद्दामा यही माघ २१ गते पक्राउ परेकी छन्। उनले लाखौं रुपैयाँ ठगी गरेको भन्दै उनीविरुद्ध जिल्ला अदालत काठमाडौंबाट पक्राउ पुर्जी जारी भएको थियो।  यी त केही उदाहरण हुन्। पछिल्लो समय उपत्यकामा बैंकिङ कसुर अत्यधिक बढ्दै गएको छ। उपत्यका प्रहरी कार्यालय रानीपोखरी मेट्रोले बिहीबार एक कार्यक्रम गरी पछिल्लो समय राजधानीमा आर्थिक अपराध मौलाउँदै गएको तथ्यांक सार्वजनिक गरेको छ। पछिल्लो सात महिनामा उपत्यकामा मात्रै ४ हजार २ सय ५० वटा बैंकिङ कसुरका मुद्दा दर्ता भएका छन्। उपत्यका प्रहरी कार्यालय प्रमुख एआईजी टेकबहादुर तामाङले देशैभर आर्थिक अपराध बढिरहेको बताए। आव ७९८० मा ८ हजार २ सय ५१ वटा बैंकिङ कसुरका उजुरी दर्ता भए। यस्तै आव ८०८१ मा ७ हजार ६ सय २१ वटा उजुरी दर्ता भए। यसपछि उपत्यकामा अभद्र व्यवहारका घटना धेरै दर्ता हुन्छन्। पछिल्लो सात महिनामा मात्रै राजधानी काठमाडौंमा १३ सय बढी अभद्र व्यवहारका घटना दर्ता भए। उपत्यकामा फरार अभियुक्त पक्राउ संख्या पनि उल्लेख्य मात्रामा वृद्धि भएको छ। पछिल्लो सात महिनामा मात्रै विभिन्न कसुरमा फरार भएका ३ हजार ७४ जना फरार अभियुक्त पक्राउ परेका छन्। उनीहरूबाट १६ करोड ५७ लाख बढी जरिबाना असुली भएको छ। उपत्यका प्रहरी कार्यालय रानीपोखरीका प्रवक्ता शेखर खनालका अनुसार, फरार अभियुक्त पक्राउ गर्न प्रहरी कडा रूपमा लागेको छ। यसका लागि विभिन्न प्रहरी वृत्त तथा कार्यालयले समिति नै बनाएर काम गरिरहेको छ। आव ०८१८२ सुरु भएदेखि माघ २० गतेसम्म उपत्यकामा १ हजार ६२ वटा घरेलु हिंसाका उजुरी दर्ता भए। उपत्यकामा दिनहुँ हराउँछन् १० जना आव ८१८२ सुरु भएदेखि माघ २० गतेसम्म उपत्यकामा १ हजार ८ सय ८८ जना हराएका छन्। हराएकामध्ये १ हजार ३ सय ४५ जना फेला परेका छन्। ५ सय ६३ जनाको कुनै अत्तोपत्तो छैन। गत वर्ष ३ हजार ६ सय ९५ जना हराएको भन्दै प्रहरी कार्यालयमा उजुरी आएको थियो। यसमध्ये ३ हजार २ सय ४९ जना फेला परेका थिए। फेला नपरेका व्यक्तिको विषयमा केही अत्तोपत्तो नहुने हुँदा प्रहरीले समेत भेटाउन नसक्ने प्रवक्ता खनालले जानकारी दिए। विभिन्न कारणले सडकमा बसोबास गर्दै आएका २ सय ८३ जनालाई प्रहरीले उद्धार गरेर पुनस्र्थापना गरेको छ। जसमध्ये ९४ जना महिला ५५ जना पुरुष ५४ जना बालिका र ६० जना बालक रहेका छन्। विभिन्न संघसंस्थासंघको सहकार्यमा प्रहरीले सडक आश्रित मानिसलाई पुनस्र्थापना गर्नैपर्छ। सार्वजनिक यातायात तथा बसमा हुने विभिन्न हिंसाजन्य घटनालाई रोक्नका लागि प्रहरीले सेफ्टिपिन अपरेसन सञ्चालन गरेको छ। ट्राफिक कारबाहीमा ७ महिनामा ५० हजार बढी परे उपत्यकामा हुने सवारी दुर्घटना नियन्त्रण गर्न प्रहरीले सीसीटीभीबाट निगरानी बढाएको छ। यस क्रममा उपत्यकाको विभिन्न स्थानमा रहेको सीसीटीभी हेरेर गल्ती गर्ने चालकलाई कारबाही गर्ने गरिन्छ। यो आव सुरु भएपछि ७ महिनामा ५० हजार ८ सय ५० जना प्रहरी कारबाहीमा परेका छन्। यो ट्राफिक नियम उल्लंघन गरी फरार भएका र ट्राफिक स्पट कारबाहीमा पर्नेहरूको संख्या हो। नियमित ट्राफिक चेकजाँचका अलावा ट्राफिक प्रहरीले उपत्यकाका विभिन्न स्थानमा रहेको सीसीटीभीको मनिटरबाट समेत सडकमा निगरानी गर्दै आएको छ।"
रोक्नैपर्ने बालविवाह,"बालविवाह दण्डनीय अपराध हो। नेपालको फौजदारी संहिता, २०७४ को दफा १७३ अनुसार २० वर्षभन्दा कम उमेरका किशोर वा किशोरीको विवाह गराउनेलाई तीन वर्षसम्म कैद र ३० हजार रुपैयाँ जरिबानाको व्यवस्था छ। तर, व्यावहारिक रूपमा बालविवाह रोकिएको छैन। कारण के भने कानुन कार्यान्वयन कमजोर छ। सँगसँगै सामाजिक, सांस्कृतिक, आर्थिक पक्ष पनि छन्, जसका कारण बालविवाह भइरहेको छ। धेरै समुदायमा बालविवाह सामान्य छ। परिवारको प्रतिष्ठा जोगाउने नाममा छोरीहरूलाई कम उमेरमै विवाह गरिदिने प्रवृत्ति छ। लिंगभेदी सोचाइले गर्दा छोरीहरूलाई आर्थिक बोझका रूपमा हेर्ने दृष्टिकोण अझै हट्न सकेको छैन। गरिब परिवारले छोरीको विवाह चाँडो गरिदिएपछि आर्थिक भार कम हुने सोच राख्छन्। नेपाल डेमोग्राफिक एन्ड हेल्थ सर्भे (एनडीएचएस) २०१६ का अनुसार नेपालमा २०२४ वर्ष उमेरसमूहका ४० प्रतिशत महिला १८ वर्षभन्दा कम उमेरमै विवाह गरिएका थिए। पहिलो त सांस्कृतिक र परम्परागत मान्यताहरू भत्काइनुपर्छ। त्यसका लागि सचेतना जरुरी छ। त्यसपछि चाहिँ कानुन कार्यान्वयन हुँदा व्यावहारिक रूपमै बालविवाह हट्न सक्छ। अपसोचको कुरा के भने बागमती प्रदेशमै बालविवाहको तथ्यांक कहालीलाग्दो छ। जब कि यो प्रदेश अरू प्रदेशको लेखी समृद्ध मानिन्छ। २०७८ को राष्ट्रिय जनगणनाअनुसार, बागमती प्रदेशका केही ग्रामीण जिल्लाहरूमा बालविवाहको दर उच्च छ। प्रदेशभर ३५ प्रतिशतभन्दा बढी बालिका १८ वर्षभन्दा कम उमेरमै विवाह गर्ने जोखिममा छन्। काठमाडौं उपत्यकामा तुलनात्मक रूपमा यो दर कम भए पनि मकवानपुर, सिन्धुली र धादिङका ग्रामीण भेगमा समस्या अझै गम्भीर छ। सरकारले २०७५ सालमा बालविवाह न्यूनीकरण राष्ट्रिय रणनीति सार्वजनिक गरेको थियो, जसले शिक्षा, कानुनी सुधार, बालिकाहरूको सशक्तीकरण तथा सामाजिक चेतना वृद्धिमा जोड दिएको छ। तर, यसको प्रभावकारी कार्यान्वयन चुनौतीपूर्ण देखिएको छ। सरकारले २०३० भित्र बालविवाह अन्त्य गर्ने लक्ष्य राखेको छ, तर यसको प्रभावकारी कार्यान्वयनका लागि कानुनी कडाइ, शिक्षा अभियान र सामाजिक सोच परिवर्तन गर्न जरुरी छ। समाजका पुराना तथा हानिकारक परम्पराहरूलाई चुनौती दिन नसकेसम्म बालविवाह नियन्त्रण गर्न कठिन हुनेछ। कम उमेरको विवाहले व्यक्तिको स्वास्थ्यलाई मात्रै जटिल बनाउँदैन, सामाजिक रूपमा पनि थुप्रै क्षति पुयाउँछ भन्ने मनन् गर्न जरुरी छ।"
विश्व स्वास्थ्य संगठनबाट बाहिरिने अर्जेन्टिनाको घोषणा,"बुएनोस आइरेस : अर्जेन्टिनाले विश्व स्वास्थ्य संगठन (डब्लुएचओ) बाट बाहिरिने घोषणा गरेको छ। अर्जेन्टिनाका राष्ट्रपतिका प्रवक्ता म्यानुएल एडोर्नीले निर्णयको घोषणा गरेको सीएनएनले जनाएको छ। राष्ट्रपति (जेभियर) मिलेईले (विदेशमन्त्री) गेरार्डो वर्थेनलाई विश्व स्वास्थ्य संगठनमा अर्जेन्टिनाको सहभागिता फिर्ता लिन निर्देशन दिए, एक पत्रकार सम्मेलनलाई सम्बोधन गर्दै एडोर्नीले भने, हामी अर्जेन्टिनीहरू कुनै अन्तर्राष्ट्रिय संगठनलाई हाम्रो सार्वभौमिकतामा हस्तक्षेप गर्न दिनेछैनौं, विशेष गरी हाम्रो स्वास्थ्यमा। एडोर्नीले अर्जेन्टिनाको निर्णयलाई स्वास्थ्य व्यवस्थापनसम्बन्धी गहिरो मतभेदहरू, विशेष गरी महामारीको समयमा जसले हामीलाई मानव इतिहासको सबैभन्दा लामो लकडाउन र केही राज्यहरूको राजनीतिक प्रभावको सामना गर्न स्वतन्त्रताको कमीमा पुर्यायो, भने। अमेरिकी राष्ट्रपति डोनाल्ड ट्रम्पले डब्लूएचओबाट अमेरिकालाई फिर्ता लिने घोषणा गर्दै कार्यकारी आदेशमा हस्ताक्षर गरेको केही हप्तापछि यो घोषणा आएको हो।"
राष्ट्रियसभामा बहुमत नपुगेपछि उपेन्द्रको बार्गेनिङ,"काठमाडौं : ६ वटा अध्यादेश बिहीबार संसद्मा निर्णयार्थ पेस गरिएनन्। कारण थियो राष्ट्रियसभामा सत्तापक्षसँग बहुमतको अभाव। अर्थात्, सरकारलाई समर्थन गरेको जनता समाजवादी पार्टी नेपाल (जसपा नेपाल)ले अध्यादेशबारे निर्णय दिएन। त्यसैकारण कार्यसूची परिवर्तन गरियो, कार्यसूचीबाट अध्यादेश हटाइए। कांग्रेस र एमालेसँग प्रतिनिधिसभामा स्पष्ट बहुमत छ। तर, राष्ट्रियसभामा जसपा अर्थात् पार्टी अध्यक्ष उपेन्द्र यादव निर्णायक छन्। सरकारलाई समर्थन गरे पनि अध्यादेशको विषयमा जसपा नेपालले निर्णय दिएको छैन। उसले अध्यादेशको सम्बन्धमा अध्ययन गरिरहेको भन्दै उसले निर्णय दिएन। सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, निजीकरण (पहिलो संशोधन) अध्यादेश र आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश संसद्मा पेस भएका छन्। त्यस्तै सहकारीसम्बन्धी केही नेपाल ऐनलाई संशोधन गर्ने अध्यादेश र भूमिसम्बन्धी केही नेपाल ऐनलाई संशोधन गर्ने अध्यादेश पनि संसद्मा छ। सत्तापक्षमा रहे पनि जसपा नेपाल सरकारमा छैन। जसपा नेपालका अध्यक्ष उपेन्द्र यादवले अध्यादेशलाई सत्तामा जाने भर्याङका रूपमा प्रयोग गर्न खोजेको सत्तापक्षका नेताहरू बताउँछन्। उपप्रधानमन्त्री भइसकेका यादव अध्यादेशलाई अस्त्र बनाएर शक्तिशाली मन्त्रालयसहित सरकारमा सहभागी हुन चाहेको नेताहरू बताउँछन्। सत्तामा कुरा मिलेमात्रै अध्यादेशको पक्षमा मतदान गर्ने संकेत जसपा नेपालले दिएको छ। जसपा नेपालले मधेस प्रदेशको मुख्यमन्त्री पनि ताकेको स्रोतको भनाइ छ। साढे ६ वर्ष मधेस प्रदेशको सत्तामा रहेको यादवको पार्टी हाल सत्ताविहीन अवस्थामा छ। मधेस प्रदेशमा हाल जनमत पार्टीका सतिश सिंह मुख्यमन्त्री छन्। अध्यादेशको विषयमा जसपा नेपालका अध्यक्ष यादवको प्रधानमन्त्री केपी शर्मा ओली र कांग्रेस सभापति शेरबहादुर देउवासँग पनि पटकपटक संवाद भएको छ। एमाले मुख्य सचेतक महेशकुमार बर्तौलाले जसपा नेपालले निर्णय नदिएको र व्यावहारिक रूपमा समय अपुग हुने भएकाले कार्यसूचीबाट अध्यादेश हटाइएको बताए। साँझ ६ बजेसम्म नियमित बैठक नै जाने भयो, उनले भने, अर्कोतिर जसपा नेपालको निर्णय आएन। तर जसपा नेपाल सत्तापक्ष नै हो। संसदीय लोकतन्त्रमा सत्तापक्षको बेन्चमा बसेर सरकारको बिजनेसको विपक्षमा मत दिन्छ जस्तो लाग्दैन। २०७९ को निर्वाचनमा प्रतिनिधिसभामा १२ सिट जितेको जसपा नेपाल विभाजन भएको छ। ७ जना सांसद लिएर अशोक राईले जनता समाजवादी पार्टी बनाए। हाल प्रतिनिधिसभामा उपेन्द्र यादवको जसपा नेपालसँग ५ सिटमात्रै छ। सरकारलाई समर्थन गरे पनि रोजेजस्तो मन्त्रालय नपाइने भएपछि यादव सरकारमा छैनन्। तर हाल राष्ट्रियसभामा निर्णायक बनेका छन्। राष्ट्रियसभामा ५९ सिट छ। बहुमतका लागि ३० सांसद चाहिन्छन्। कांग्रेसका १६, एमालेका १०, लोसपा १ गरी अध्यादेशको पक्षमा २७ जना मात्रै सांसद छन्। त्यस्तै राष्ट्रपतिबाट मनोनीत वामदेव गौतम र अञ्जान शाक्य सत्तापक्षसँगै छन्। त्यसो गर्दा सत्तापक्षमा २९ सांसद हुन्छ। बहुमतका लागि एक सिट पुग्दैन। जनता समाजवादी पार्टी (जसपा) सँग ३ सांसद छन्। विपक्षमा माओवादी केन्द्रका १७, एकीकृत समाजवादीका ८ र राष्ट्रिय जनमोर्चाका एक गरी २६ सिट छ। जसपा नेपालको निर्णय नगरे अध्यादेशको भविष्यमा अन्योल हुन्छ। अध्यादेश पारित हुनका लागि दुवै सदनमा बहुमतको आवश्यकता हुन्छ। राष्ट्रियसभाका अध्यक्ष नारायण दाहाल माओवादी केन्द्रका हुन्। निर्णायक स्थिति आउँदा उनले विपक्षमा मत दिने पक्का जस्तै छ। अध्यादेश अध्ययन गर्न भनेर जसपा नेपालले उपाध्यक्ष राजकिशोर यादवको नेतृत्वमा कार्यदल बनाएको थियो। कार्यदलले पार्टी अध्यक्ष यादवलाई रायसुझावसहितको प्रतिवेदन बुझाइसकेको छ। अध्ययनका लागि सांसदहरूलाई प्रतिवेदन दिइएको अध्यक्ष यादवको सचिवालयले जनाएको छ। यादवका स्वकीय सचिव महेश चौरसियाद्वारा जारी गरिएको विज्ञप्तिमा अध्यादेशको सम्बन्धमा जसपा नेपाललाई जोडेर विभिन्न सञ्चारमाध्यम र सामाजिक सञ्जालहरूमा अतिरञ्जित मनगढन्ते र प्रायोजित ढंगले आइरहेका समाचार र सूचनाहरू आधारहीन, तथ्यहीन र भ्रामक रहेको जनाइएको छ। जसपा नेपालले सत्ता बार्गेनिङ गरिरहेको भन्ने कुरा आधारहीन भएको चौरसियाले बताएका छन्। जसपा नेपालका प्रवक्ता मनिष सुमनले अध्यादेशसँग उपप्रधानमन्त्री, मुख्यमन्त्रीमा साट्ने खोजेको कुरा सरासर गलत भएको बताए।"
"न स्वदेशमा युवा टिके, न राज्यको लगानी बढ्यो","काठमाडौं : चालु आर्थिक वर्षका लागि सरकारले २ खर्ब ३ अर्ब ६६ करोड अर्थात् (१० दशमलव ९५) प्रतिशत बजेट शिक्षा क्षेत्रमा छुट्ट्यायो। तर, यसै वर्ष १ लाख १४ हजार विद्यार्थीले विदेश पढन जाने अनुमतिपत्र (एनओसी) लिए। यसले एकातिर बालबालिका र युवाका लागि बजेट कम भएको देखाउँछ। अर्कोतिर, भएको लगानीअनुसार युवालाई स्वदेशमै रोक्न नसकिएको सरकारी आँकडाले स्पष्ट गर्छ। जानकारहरू बालबालिका र युवालाई गरिखाने शिक्षामा केन्द्रित गर्न सरकार चुकेको टिप्पणी गर्छन्। बालबालिका र युवाको क्षेत्रमा अहिलेसम्म गरेको लगानी दीर्घकालीन अर्थात् दिगो नहुँदा अवसरको खोजीमा विदेश पलायन भइरहेको उनीहरूको भनाइ छ। राष्ट्रिय बाल परिषद्का पूर्वकार्यकारी निर्देशक मिलन धरेल राज्यको लगानी दीर्घकालीन र दिगो नभएको बताउँछन्। शिक्षामा राज्यले गरेको लगानी तत्कालीन परिस्थितिलाई हेरेर मात्रै गरियो, उनी भन्छन्, शिक्षाको माग नयाँ ढंगले आयो। अब हामीले हिजो गरेको लगानी आज सान्दर्भिकता देखिएन। हाम्रो लगानी १०२० वर्षसम्मको सम्भावित रूपान्तरणलाई हेरेर गर्ने खालको रहेन। त्यो कारणले गर्दा हाम्रो लगानीको उपादेयतापछि पुष्टि गर्न सकिएन। शिक्षाविद् प्राडा विद्यानाथ कोइराला बालबालिका र युवामा भएको लगानीले जग बसालेको तर थप परिस्कृत रूपमा बढाउन नसकेको औंल्याउँछन्। लगानीको व्यवस्थापकीय पक्षमा राज्य चुक्दा अपेक्षित परिणाम हात नपरेको उनको भनाइ छ। कुल बजेटको २० प्रतिशत शिक्षामा लगानी गरेका मुलुक धेरै कम छन्, प्राध्यापक कोइराला भन्छन, बरु लगानीलाई व्यवस्थापन गरेका देशहरू धेरै छन्। यसर्थ नेपालमा लगानी व्यवस्थापन समस्या हो। हिमाली र पहाडी भेगमा विद्यार्थी कम शिक्षक बढी भए पनि त्यसलाई व्यवस्थापन गर्न नसकिएको उनको भनाइ छ। पालिकाहरूमा बालबालिकाको जन्मदर घटेको छ, कोइराला भन्छन्, जन्मदर घटेका ठाउँमा शिक्षक घटाउन सकिएन र जन्मदर बढेको ठाउँमा शिक्षक थप्न नसक्दा पनि लगानी व्यवस्थापन हुन सकेको छैन। साथै लगानी शिक्षकको तलबबाहेक अरू केमा गर्ने भन्ने व्यवस्था नहुँदा समस्या देखिएको हो। छरपष्ट लगानी, प्रतिफल निराशाजनक राष्ट्रिय तथ्यांक कार्यालयअनुसार २०७८ मा बालबालिकाको संख्या घटेर कुल जनसंख्याको ३३८ प्रतशितमात्रै रह्यो। यो भनेको कुल जनसंख्या २ करोड ९१ लाख ६४ हजार ५ सय ७८ मा बालबालिकाको संख्या ९८ लाख ६९ हजार ५ सय ८३ मात्रै हो। अन्तर्राष्ट्रिय स्तरमै १८ वर्षसम्मका उमेरसमूहलाई बालबालिका मानिएको छ। मुलुकको संविधानले पनि सोही उमेरसमूहलाई बालबालिका भनेर उल्लेख गरेको छ। बालबालिका र युवामा भएका लगानीले जग बनाएको छ। साक्षरता र पहुँच बढाएको छ, तर थप परिस्कृत रूपमा बढाउन सकेन। लगानीको व्यवस्थापकीय पक्षमा राज्य चुक्दा अपेक्षित परिणाम देखिएन। प्राडा विद्यानाथ कोइराला, शिक्षाविद् सरकारले बालबालिकाका लागि शिक्षामा अर्बौं लगानी गर्दै आएको छ। युवालाई स्वदेशमै टिकाउन पनि लगानी बढाउँदै आएको छ। युवा र बालबालिकामा राज्यको लगानी छरपष्ट भए पनि ठूलै छ। शिक्षादेखि स्वास्थ्य, खेलकुद, महिला तथा बालबालिका, युवा तथा खेलकुदलगायतमा विभिन्न मन्त्रालयगत ठूलै खर्च भइरहेको छ। यस्ता खालका लगानीको एकीकृत तथ्यांक छैन। तर छरपष्ट रूपमा भए पनि विभिन्न मन्त्रालयगत र अझ संघीयतापछि तीनै तहका सरकारले युवा र बालबालिकाको विकासमा लगानी गरिरहेका छन्। तर जति लगानी गरे पनि त्यो राज्यको विकासमा खर्च हुन सकेको छैन। किनकि १२ कक्षा पढेपछि उच्च शिक्षा पढ्न विदेश जानेको ताँती लाग्छ। अध्ययनका लागि बिदेसिएकाहरू प्रायः सबै विदेश नै पलायन हुन्छन्। तर ती युवालाई नेपाल भित्र्याउन सरकारको पहलकदमी प्रभावकारी नभएको सरोकारवालाहरूको गुनासो छ। शिक्षाविद् तथा बालमनोविद डा मिनाक्षी दाहाल बालबालिकाको सरोकारमा काम गर्ने धेरै मन्त्रालय रहेको, तर बालबालिकाको लगानी एकीकृत रूपमा छुट्ट्याउन सक्ने स्थिति नरहेको बताउँछिन्। एक त सरकारले लगानी नै कम गरेको उनको भनाइ छ। विकसित मुलुकहरूलाई हेर्दा प्रारम्भिक उमेर (१८ वर्ष कम उमेर) मा गुणस्तरीय कार्यक्रममा प्रतिव्यक्ति १ डलर लगानी गर्यो भने त्यसको प्रतिफल १७ डलरभन्दा माथि ३६ डलरसम्म आउने प्रतिवेदन सार्वजनिक भएको छ। सुरुवातको यस्तो लगानीले बालबालिकाको स्वास्थ्य, शिक्षालगायतका उत्पादनशील क्षेत्रमा जाने अर्थात् सीपमूलक हुने विभिन्न अध्ययनले देखाएको छ। राष्ट्रिय योजना आयोग र युनिसेफले सन् २०१८ मा गरेको राष्ट्रिय प्रारम्भिक बाल विकास कार्यक्रमको मूल्यांकन प्रतिवेदनले बालबालिकामाथि भएको लगानीको स्थितिबारे अध्ययन गरेको थियो। उक्त प्रतिवेदनकी एक अध्ययनकर्तासमेत रहेकी दाहाल समग्रमा यस्ता खालका लगानी छरपष्ट देखिएको बताउँछिन्। उनी भन्छिन्, स्वास्थ्य मन्त्रालयले बालबालिकाको भ्याक्सिनमा पठाउने बजेट, शिक्षा मन्त्रालयले विद्यार्थीको अध्ययनका लागि स्कुलको तलबमा जाने बजेटलगायत विविध भएकाले एकीकृत छैन। बालबालिकामा गरेको लगानीको वास्तविक खाका देखिँदैन। जति पनि बजेट गएको छ। त्यो खर्च हुँदैन। जबकि बालबालिका र युवाका लागि आवश्यक बजेट पर्याप्त छैन। कस्तो जनशक्ति उत्पादन गर्ने टुंगै हुँदैन। पछिल्ला थुप्रै अध्ययनहरूले प्रारम्भिक बालबालिकामा जति बढी लगानी, त्यति धेरै परिणाम आउने र मुलुकको कुल गार्हस्थ्य उत्पादन (जीडीपी)मा पनि योगदान गर्ने निचोड निकालेको बालअधिकारकर्मी दाहाल बताउँछिन्। नेपालमा दिएको शिक्षाले स्वदेशमै टिकाउन नसक्नुको कारण लगानीको प्रभावकारिता नभएको टिप्पणी गर्छिन्। उनका अनुसार पश्चिमा राष्ट्रहरूले बालबालिकालाई कक्षा १ मा पढ्दै गर्दा केमा र कुन क्षेत्रमा जाने भन्ने तय गरेर सोहीअनुसारको अध्यापन गर्छन्। पश्चिमा मुलुकहरूले अहिले बालबालिकालाई कक्षा १ मा पढ्दै गर्दा तिनीहरूलाई केमा कुन क्षेत्रमा उत्पादन गर्ने, कुन क्षेत्रमा जाने बनाउने भनेर त्यस्तो खालको पाठ्यक्रम उनीहरूमा केन्द्रित बनाएको हुन्छ। तर नेपालमा यसबारे अभ्यास नै भएको छैन। अन्ततः युवाहरू बेरोजगार बन्ने स्थिति बन्छ। यस्तो हुन नदिन राज्यको पहल कदमीका लागि सरकारले सानै बेलादेखि बालबालिकाको चाहनाअनुसार ग्रुम गराउँदै लैजान जरुरी भएको बालमनोविद् डा दाहाल औंल्याउँछिन्। तर नेपालमा सबैतिर एउटै ब्ल्याङ्केटमा अध्यापन भयो। स्थानीय पाठ्यक्रमहरूमा पनि अंग्रेजी पढाउन थालियो, अहिले त झन् भद्रगोल भयो। सरकारले भोलिको दिनमा कस्तो खाले जनशक्ति चाहिन्छ भनेर थाहै नहुने र सोहीअनुसारको जनशक्ति निर्माण गर्न पनि नसकिएको अवस्था छ। तर हाम्रोमा करिकुलमले त्यसरी सम्बोधन पनि गरेन, उनी भन्छिन्, पाठ्यक्रमलाई बुझेर पाठ्यपुस्तक पनि बनेन। शिक्षकहरूले पनि पाठ्यक्रमभन्दा पनि पुस्तकमा सीमित भए। सिकाइ पुस्तकमै आधारित भएपछि बालबालिकाको सिकाइ गुणस्तर हुन सकेन। सिकाइ गुणस्तर बढाउने गरी अहिले भएका बालबालिका तथा युवालाई गाइडेड गर्न जरुरी भएको उनले औंल्याइन्। राष्ट्रिय बाल परिषद्का पूर्वकार्यकारी निर्देशक धरेल युवा र बालबालिकामा राज्यको लगानी भन्नासाथ मूलत उनीहरूको शिक्षा र व्यक्तित्व विकास, संरक्षण र सुरक्षा, स्वास्थ्य र नागरिक अधिकारको जिम्मेवारीपूर्ण उपभोगको सुनिश्चितता हुनुपर्ने बताउँछन्। यी चार क्षेत्रमा विगतका लगानीलाई हेर्दा केही उपलब्धिहरू देखिन्छ, उनी भन्छन्, शिक्षा र खेलकुदमा पहुँचको दर विगतको तुलनामा निकै राम्रो छ। सरकारी क्षेत्र वा निजी दुवैबाट शैक्षिक संयन्त्रहरूको उपलब्धता छ। हिजो कलेज पढ्न सहर आउनुपथ्र्यो तर अहिले गाउँगाउँमा खुलेको छ। पहुँचका हिसाबले राम्रो अवसर प्राप्त भएको छ। युवालाई स्वदेशमा टिकाउन, बिदेसिएकालाई फर्काउन कत्तिको सम्भव छ ? रोजगारीका अवसर नभएका कारण मात्रै युवा बिदेसिए भन्ने भाष्य आफैंमा अपूरो भएको तर्क गर्छन्, धरेल। जुनसुकै विकसित मुलुकका नागरिकहरू अर्को देश रोजगारी गर्न गएका उदाहरणहरू छन्। यसर्थ, पछिल्लो समय रोजगारी र बसाइसराइ युवा विद्यार्थीमा छनोटको व्यापकताका कारणले आएको राष्ट्रिय बाल परिषद्का पूर्वकार्यकारी निर्देशक धरेल बताउँछन्। तर युवा र बालबालिकालाई देशभित्र सम्मानित र मर्यादित श्रमको कुरा बुझाउन सकेनौं। विदेशमा वेटर, कुक बन्दा गौरव तर यहीँ त्यो गर्न तयार किन छैनौं। यसर्थ श्रम क्षेत्र राज्यबाट संरक्षित छैन, बालअधिकारकर्मी धरेल भन्छन्, राज्यले श्रमिकहरूलाई पञ्जीकरण गर्दैन, न्यूनतम तलबको सुनिश्चितता गर्दैन, सामाजिक सुरक्षामा जोड्दैन र समाजले श्रमका आधारमा वर्गीय विभेद गर्दछ। यही कारणले गर्दा स्वदेशमा त्यही श्रम स्विकार्दैनन् तर विदेशमा त्यही अवसर खोजी गर्दै गएका छन्। बर्सेनि शिक्षामा खर्ब बढी लगानी, प्रत्यक्ष बालविकासमा खासै गएन सरकारले आर्थिक वर्ष ०८१८२ मा अर्थ मन्त्रालयपछि सबैभन्दा धेरै शिक्षामा बजेट छुट्टयायो। शिक्षा मन्त्रालयका लागि २ खर्ब ३ अर्ब ६६ करोड रुपैयाँ विनियोजन भएको छ। जुन कुल बजेटको १०९५ प्रतिशत हो। यस्तै, आर्थिक वर्ष ०८००८१ का लागि शिक्षा विज्ञान तथा प्रविधि मन्त्रालयका लागि १ खर्ब ९७ अर्ब रुपैयाँ बजेट विनियोजन गरेको थियो। यो कुल बजेटको ११२७ प्रतिशतमात्रै हो। तर सरोकारवालाहरू अझै भविष्यको कर्णधार निर्माण गर्ने बालबालिकाको शिक्षामा बजेट कम भइरहेको गुनासो गर्दै आएका छन्। यता सरकारले विभिन्न राष्ट्रिय तथा अन्तर्राष्ट्रिय मञ्चहरूमा सार्वजनिक शिक्षाको सुदृढीकरणका लागि राष्ट्रिय बजेटको २० प्रतिशत छुट्ट्याउने प्रतिबद्वता पटकपटक व्यक्त गर्दै आएको छ। तर यसको आसपासमा पनि पुर्याएको छैन। छुट्ट्याएको बजेट पनि चालु खर्च अर्थात् तलब, भत्तामै अधिक जान्छ। कुल बजेटको करिब ७५ प्रतिशत तलब, भत्तामै सकिन्छ। यसो हुँदा भवन मर्मतसम्भार तथा पूर्वाधारमा बजेट पर्याप्त छैन। त्यसैकारण गतिलो र गुणस्तरीय शिक्षामा लगानी नपुगेको सरोकारवालाहरू बताउँछन्। युवा विकासमा करोडौं खर्च मन्त्रालयले युवा नीति २०८१ बनाउने तयारी गरिरहेको छ। जसमा युवाको शिक्षा, स्वास्थ्य, रोजगारी, वातावरणीय प्रभावबाट युवाहरू पलायन तथा विस्थापित नहुने स्थितिबारे सम्बोधन गर्न खोजिएको छ। यसपटक मन्त्रालयले नेपालमा बस्न प्रेरित गर्न अभियानको रूपमा हवाई नेपाल क्याम्पियन भन्ने कार्यक्रम पनि गर्ने योजना बनाएको छ। रमा भट्टराई, उपसचिव, युवा परिचालन तथा परामर्श शाखा प्रमुख, युवा तथा खेलकुद मन्त्रालय युवा तथा खेलकुद मन्त्रालयले बर्सेनि करोडौंको बजेट युवाको विकास र स्वरोजगार तथा उद्यमशीलताका कार्यक्रमहरू सञ्चालन गर्दै आएको छ। आर्थिक वर्ष २०८०८१ मा मन्त्रालयमा कुल संघीय बजेट २ अर्ब ८७ करोड ५९ लाख रुपैयाँ विनियोजन गरिएको थियो। यसमध्ये मन्त्रालयमार्फत चालु र पुँजीगत खर्चमा ६ करोड २४ लाख खर्चियो। खेलकुद विकास कार्यक्रममा १ करोड ६९ लाख, राष्ट्रिय युवा परिषद्मार्फत ६ करोड ५० लाख र युवा तथा साना व्यवसायी स्वरोजगार कोषमाफत ९ करोड २४ लाख रुपैयाँ खर्च गरियो। चालु आर्थिक वर्षमा पनि युवा तथा खेलकुद मन्त्रालयको संघीय बजेट ३ अर्ब ५० करोड ४७ लाख रुपैयाँ विनियोजन गरिएको थियो। राष्ट्रिय युवा परिचालन कार्यक्रमका लागि २ करोड २ लाख रुपैयाँ, खेलकुद विकास कार्यक्रममा ७ करोड ७१ लाख, नेपाल खेलकुद परिषद्लाई ३ अर्ब १ करोड ७ लाख रुपैयाँ, राष्ट्रिय युवा परिषद्लाई १४ करोड २४ लाख र युवा तथा साना व्यवसायी स्वरोजगार कोषमाफत १२ करोड २८ लाख रुपैयाँ बजेट छुट्ट्याइएको छ। युवालाई नेपालमै टिकाउन नीति बनाइँदै, युवाका लागि नेतृत्व विकास, राजनीतिक जागरण, युवा क्लब गठनजस्ता काम युवा परिषद्मार्फत भइरहेका छन्। तर युवालाई स्वदेशमै टिकाउन प्रत्यक्ष कार्यक्रमहरू नगरेको बताउँछिन्, युवा तथा खेलकुद मन्त्रालयको युवा परिचालन तथा परामर्श शाखा प्रमुख उपसचिव रमा भट्टराई। मन्त्रालयले युवा नीति बनाउने पूर्वतयारी भइरहेकाले यसबारे विभिन्न जिल्लाहरूमा पुगेर सुझाव संकलन गरिरहेको जानकारी दिइन्। उनी भन्छिन्, उक्त युवा नीतिले युवाको शिक्षा, स्वास्थ्य, रोजगारी, वातावरणीय प्रभावबाट युवाहरू पलायन तथा विस्थापित नहुने स्थितिबारे सम्बोधन गर्न खोजिएको छ। राजनीतिक नेतृत्व, क्षमता विकास, सामाजिक परिचालन लगायतबारे युवा नीति २०८१ बन्दैछ। यसैगरी युवाहरूलाई राष्ट्रप्रेम झुकाव राख्ने हिसाबले विभिन्न कार्यक्रमहरू युवा परिषद्का साथै मन्त्रालयले पनि गरिरहेको छ। यसपटक मन्त्रालयले नेपालमा बस्न प्रेरित गर्न अभियानको रूपमा हवाई नेपाल क्याम्पियन भन्ने दुई कार्यक्रम गर्ने योजना रहेको उपसचिव भट्टराईले जानकारी दिइन्। उनका अनुसार जनचेतनामूलक र युवालाई अवधारणापत्र बनाएर तयारी गरिएको छ। यसमा व्यवसाय गरेर सफल भएका युवा वा विदेशबाट फर्किएर नेपालमा काम गरेर राम्रो आय गरेका युवाको अनुभव साट्ने कार्यक्रम गर्दैछ। युवा लक्षित कार्यक्रमको समीक्षा गरेर समयसापेक्ष संशोधन जरुरी मन्त्रालयका युवा योजना, अनुगमन तथा विकास सहायता समन्वय शाखाका उपसचिव शंकरराज पाठक रोजगारी भनेको जागिरमात्रै नभई जाँगर दिने सीप अर्थात् स्वरोजगार शिक्षा अहिलेको आवश्यकता भएको स्विकार गर्छन्। तर युवा मन्त्रालयले प्रत्यक्ष शिक्षा, स्वास्थ्यमा काम नगर्ने बताउँदै उनले युवालाई संगठित गर्ने सचेतनामूलक कार्यक्रमहरू केन्द्रित भएको जनाए। उपसचिव पाठक भन्छन्, हामीले गर्ने बजेट खर्चमात्रै उपलब्धि होइन। तर यसको प्रभावबारे आधिकारिक रूपमा अध्ययन भएको छैन। हामीले अहिलेसम्म गरेको लगानीको सन्तोष गर्ने स्थितिमा छैन। वैदेशिक अध्ययन अनुमतिपत्र लिने वार्षिक औसत १ लाख बढी अहिलेसम्मको लगानीलाई हेर्दा बालुवामा पानी हालेझैं पूरै खेर गएको त छैन। तर राज्यको लगानी दीर्घकालीन र दिगो भएन। हिजो गरेको लगानी आज सान्दर्भिकता देखिएन। युवा र बालबालिकालाई देशभित्र सम्मानित र मर्यादित श्रमको कुरा बुझाउन सकेनौं। स्वदेशमा सुरक्षित र मर्यादित श्रमको सुनिश्चितता गर्न नसक्दा पनि युवाहरू बिदेसिने स्थिति सिर्जना भएको हो। मिलन धरेल, पूर्वकार्यकारी निर्देशक, राष्ट्रिय बाल परिषद् पछिल्लो समय युवाहरू कमाइको मोहले वैदेशिक अध्ययनमा जाने प्रवृत्ति बढेको छ। विगत १०११ वर्षको तथ्यांक हेर्दा १२ कक्षा अध्ययनपछि उच्च शिक्षा प्राप्त गर्ने उद्देश्यले बाहिरिने विद्यार्थी लाखौंको संख्यामा बढ्दै गएका छन्। शिक्षा, विज्ञान तथा प्रविधि मन्त्रालयले जारी गरेको वैदेशिक अध्ययनका लागि दिएको अनुमतिपत्र एनओसी (नो अब्जेक्सन सर्टिफिकेट) लाई आधार मान्दा ०८० मा मात्रै १२ कक्षा उत्तीर्ण गरेका १ लाख १४ हजार २२ जना विद्यार्थी बाहिरिएका छन्। युवासँगै अर्बौं वैदेशिक मुद्रासमेत अध्ययनको नाममा बाहिरिएको छ। यसरी उच्च शिक्षा अध्ययनका लागि युवा बाहिरिँदा १० वर्षमा ३ खर्ब ९० अर्ब ३३ करोड रुपैयाँसमेत बिदेसिएको नेपाल राष्ट्र बैंकको तथ्यांकमा उल्लेख छ। यसले युवा जनशक्तिसँगै पुँजीसमेत पलायन भएको देखिन्छ। वैदेशिक अध्ययनमा जाने विद्यार्थीको संख्या आर्थिक वर्ष ०७०७१ मा २८ हजार थियो तर अहिले बर्सेनि लाख नाघिसकेको छ। पछिल्लो आव २०७८७९ मा १ लाख २ हजार ५ सय ४ जना र २०७९८० मा १ लाख १० हजार २ सय १७ विद्यार्थी उच्च शिक्षा हासिल गर्ने भन्दै बिदेसिएको शिक्षा मन्त्रालयको तथ्यांकले देखाउँछ। विद्यार्थीको रोजाइ प्रायः युरोपियन मुलुक रहेको छ। जहाँ गएर अध्ययनपछि नेपाल फर्किने सम्भावना झिनो हुन्छ। मन्त्रालयको तथ्यांकअनुसार आर्थिक वर्ष ०७९८० मा बाहिरएिका कुल विद्यार्थीमध्ये सबैभन्दा बढी अस्ट्रेलियामा ३०८ प्रतिशत, जापानमा १९७ प्रतिशत, क्यानडामा १९५ प्रतिशत, बेलायतमा ९६ प्रतिशत र अमेरिकामा ३६ प्रतिशत रहेको छ। वैदेशिक अध्ययनका नाममा विद्यार्थी बाहिरिनु भनेको देशको प्रतिभा र विदेशी मुद्राको पलायन मात्र नभएर अन्ततः यो जनसांख्यिक र पुँजी पलायनसमेत हो। युवा विद्यार्थी देशका ऊर्जा र उत्पादनका स्रोत हुन्। विदेशमा विद्यार्थीले कलेज वा विश्वविद्यालय तहको शिक्षा उत्तीर्ण गरेपछि योग्यताअनुसार रोजगारी पाउने, पारिश्रमिक उच्च हुने, छोटो समयमै गुणस्तरीय जीवन सुनिश्िचत हुने र शिक्षापछिको व्यावसायिक जीवनमा बढी सफलता हासिल हुने सम्भावनाले बाहिरिएका विद्यार्थीको स्थायी बसोबासको रोजाइ विदेश नै हुने गरेको छ। फलस्वरूप नेपाली विद्यार्थीको वैदेशिक अध्ययन वैदेशिक बसाइँसराइमा परिणत भइरहेको छ। शिक्षाविद् प्राडा विनय कुसियत पढाइसँगै जागिरको सुनिश्चितता भएकाले नै आकर्षित हुने गरेको बताउँछन्। पढाइमा गरेको लगानीको प्रतिफल खोजेको देखिन्छ। त्यो सम्भावना नदेखेर युवासँगै उनीहरूका प्रतिभासमेत बाहिरिएको उनले औंल्याए। शिक्षाविद् प्राडा कुसियत भन्छन्, नेपालमा नै टिकाउने हो भने गुणस्तरीय शिक्षामात्रै छ भनेर हँुदैन। पढेर कमाइ खान सक्ने वातावरण हुनुपर्यो। यसो भए विद्यार्थी पलायन कम हुन सक्छन्। धमाधम विश्वविद्यालय मात्रै खोलेर हुदैन। विकल्पमा वैदेशिक रोजगार सरकारले युवालाई स्वदेशमै टिकाउने योजनास्वरूप विभिन्न नीति अवलम्बन गर्दै आए पनि बर्सेनि वैदेशिक रोजगारमा बाहिरिने युवाको संख्या बढ्दै गएको। चालु आर्थिक वर्षको ६ महिनासम्ममा मात्रै ३ लाख ९३ हजार ६७ जना वैदेशिक रोजगारमा गएका छन्। यो कुल संख्यामध्ये नयाँ श्रम स्वीकृति लिएर २ लाख २५ हजार ६ सय २५ र १ लाख ६२ हजार ६ सय २८ पुनः श्रम स्वीकृति लिएर बिदेसिएका छन्। बिदेसिनेमा पुरुषको हिस्सा ८९ प्रतिशत (६० हजार १५३) छ भने महिला ११ प्रतिशत (७ हजार १०५) छन्। चालु आवको बिदेसिएको तथ्यांक गत आर्थिक वर्षको तुलनामा १४४६ प्रतिशत बढी हो। आर्थिक वर्ष ०८०८१ को पुससम्ममा ३ लाख ४३ हजार ४ सय ५ युवाहरू बिदेसिएका थिए। यसअनुसार गत आवको तुलनामा चालु आवको ६ महिनामा ४९ हजार ६ सय ६२ थप बिदेसिने युवा बढेको वैदेशिक रोजगार विभागको तथ्यांकमा उल्लेख छ। बालबालिकाको सरोकारमा काम गर्ने धेरै मन्त्रालय भए। सरकारको लगानी नै कम छ। विकसित मुलुकहरूलाई हेर्दा प्रारम्भिक उमेर (८ वर्ष पहिल्यै) मा गुणस्तरीय कार्यक्रममा प्रतिव्यक्ति एक डलर लगानी गर्यो भने त्यसको प्रतिफल १७ डलरभन्दा माथि ३६ डलरसम्म आउने प्रतिवेदन सार्वजनिक भएको छ। बालबालिका र युवाका लागि आवश्यक बजेट पर्याप्त छैन। डा मिनाक्षी दाहाल, शिक्षाविद् तथा बालमनोविद् युवा र बालबालिकामा लगानी, भविष्यको प्रतिफल युवा र बालबालिका भनेको अहिले राज्यले लगानी गर्नुपर्ने सम्पत्ति हुन्। बालबालिका राष्ट्रका कर्णधार र युवा वर्तमानको ऊर्जामय शक्ति भएकाले उनीहरूमा लगानी वृद्धि गर्नुपर्ने आवश्यकता भएको ठहर गर्छन्, शिक्षाका लागि राष्ट्रिय अभियान नेपाल (एनसीई नेपाल) का अध्यक्ष राजेन्द्र पहाडी। आजका बालबालिका भोलिको जनशक्ति भएकाले सक्षम, दक्ष, दूरदर्शी र वैज्ञानिक सुझबुझ भएको र प्रविधिमा आधारित विश्व समुदायसँग एकीकृत हुन सक्ने अवस्था सिर्जना गर्नका लागि बालबालिकामा लगानी गर्नुपर्ने उनको जोड छ। पर्याप्त लगानी गरे भोली राम्रो प्रतिफल आएर आर्थिक असमानता पनि हट्ने उनको भनाइ छ। शिक्षामा राज्यले कम्तीमा पनि कुल बजेटको २० प्रतिशत बजेट छुट्ट्याउनुपर्छ भन्दै आएका छौं। स्वास्थ्य, विज्ञान र प्रविधि क्षेत्रमा पनि सोही ढंगले लगानी बढाउन जरुरी छ। यसो गरे अहिले देखिएका आर्थिक असमानता, विभेदका समस्या, असमावेशीका प्रश्नहरूलाई यथोचित ढंगले सम्बोधन गरेर अगाडि जान सक्ने परिस्थिति बन्छ। त्यसो गर्न सके न्यायपूर्ण समाज स्थापना गर्न सकिन्छ, अध्यक्ष पहाडीले अन्नपूर्णसँग भने। मुलुकको विकासको फाउन्डेसन शिक्षा भएको बताउँदै अर्थविद् डा डिल्लीराज खनाल यसमा राज्यले लगानी बढाउनु पर्नेमा जोड दिन्छन्। आधुनिक जमानामा शिक्षा आईटीमा आधारित, शिक्षा प्रविधिमा आधारित, शिक्षा सिकाइमा आधारित (कोरा घोकाइमा हँुदैन) बनाउन जरुरी भएको अर्थविद् डा खनाल बताउँछन्। यस्तो शिक्षा हरेक गरिब, विपन्न, सिमान्तकृतलगायत सबैमा पहुँच पुग्ने भयो भने विभेदरहित समान समाजको निर्माण गर्छ। यसकारण अहिलेको ग्लोबलाइजेसनमा प्रतिस्पर्धी हुन, सबै सशक्त बन्न र मुलुकको विकासमा नयाँ ढंगले फड्को मारेर अघि जान शिक्षामा लगानी बढाउन र यसको सदुपयोग गर्न आवश्यक छ। अहिले बढ्दो बेरोजगारी र बसाइँसराइलाई रोकेर बिदेसिएकालाई फर्काएर यही युवा शक्तिलाई काम गर्ने वातावरण बनाउन नयाँ ढंगले शिक्षा आवश्यक भएको उनले जोड दिन्छन्।"
रोक्नैपर्ने बालविवाह,"बालविवाह दण्डनीय अपराध हो। नेपालको फौजदारी संहिता, २०७४ को दफा १७३ अनुसार २० वर्षभन्दा कम उमेरका किशोर वा किशोरीको विवाह गराउनेलाई तीन वर्षसम्म कैद र ३० हजार रुपैयाँ जरिबानाको व्यवस्था छ। तर, व्यावहारिक रूपमा बालविवाह रोकिएको छैन। कारण के भने कानुन कार्यान्वयन कमजोर छ। सँगसँगै सामाजिक, सांस्कृतिक, आर्थिक पक्ष पनि छन्, जसका कारण बालविवाह भइरहेको छ। धेरै समुदायमा बालविवाह सामान्य छ। परिवारको प्रतिष्ठा जोगाउने नाममा छोरीहरूलाई कम उमेरमै विवाह गरिदिने प्रवृत्ति छ। लिंगभेदी सोचाइले गर्दा छोरीहरूलाई आर्थिक बोझका रूपमा हेर्ने दृष्टिकोण अझै हट्न सकेको छैन। गरिब परिवारले छोरीको विवाह चाँडो गरिदिएपछि आर्थिक भार कम हुने सोच राख्छन्। नेपाल डेमोग्राफिक एन्ड हेल्थ सर्भे (एनडीएचएस) २०१६ का अनुसार नेपालमा २०२४ वर्ष उमेरसमूहका ४० प्रतिशत महिला १८ वर्षभन्दा कम उमेरमै विवाह गरिएका थिए। पहिलो त सांस्कृतिक र परम्परागत मान्यताहरू भत्काइनुपर्छ। त्यसका लागि सचेतना जरुरी छ। त्यसपछि चाहिँ कानुन कार्यान्वयन हुँदा व्यावहारिक रूपमै बालविवाह हट्न सक्छ। अपसोचको कुरा के भने बागमती प्रदेशमै बालविवाहको तथ्यांक कहालीलाग्दो छ। जब कि यो प्रदेश अरू प्रदेशको लेखी समृद्ध मानिन्छ। २०७८ को राष्ट्रिय जनगणनाअनुसार, बागमती प्रदेशका केही ग्रामीण जिल्लाहरूमा बालविवाहको दर उच्च छ। प्रदेशभर ३५ प्रतिशतभन्दा बढी बालिका १८ वर्षभन्दा कम उमेरमै विवाह गर्ने जोखिममा छन्। काठमाडौं उपत्यकामा तुलनात्मक रूपमा यो दर कम भए पनि मकवानपुर, सिन्धुली र धादिङका ग्रामीण भेगमा समस्या अझै गम्भीर छ। सरकारले २०७५ सालमा बालविवाह न्यूनीकरण राष्ट्रिय रणनीति सार्वजनिक गरेको थियो, जसले शिक्षा, कानुनी सुधार, बालिकाहरूको सशक्तीकरण तथा सामाजिक चेतना वृद्धिमा जोड दिएको छ। तर, यसको प्रभावकारी कार्यान्वयन चुनौतीपूर्ण देखिएको छ। सरकारले २०३० भित्र बालविवाह अन्त्य गर्ने लक्ष्य राखेको छ, तर यसको प्रभावकारी कार्यान्वयनका लागि कानुनी कडाइ, शिक्षा अभियान र सामाजिक सोच परिवर्तन गर्न जरुरी छ। समाजका पुराना तथा हानिकारक परम्पराहरूलाई चुनौती दिन नसकेसम्म बालविवाह नियन्त्रण गर्न कठिन हुनेछ। कम उमेरको विवाहले व्यक्तिको स्वास्थ्यलाई मात्रै जटिल बनाउँदैन, सामाजिक रूपमा पनि थुप्रै क्षति पुयाउँछ भन्ने मनन् गर्न जरुरी छ।"
राष्ट्रियसभामा बहुमत नपुगेपछि उपेन्द्रको बार्गेनिङ,"काठमाडौं : ६ वटा अध्यादेश बिहीबार संसद्मा निर्णयार्थ पेस गरिएनन्। कारण थियो राष्ट्रियसभामा सत्तापक्षसँग बहुमतको अभाव। अर्थात्, सरकारलाई समर्थन गरेको जनता समाजवादी पार्टी नेपाल (जसपा नेपाल)ले अध्यादेशबारे निर्णय दिएन। त्यसैकारण कार्यसूची परिवर्तन गरियो, कार्यसूचीबाट अध्यादेश हटाइए। कांग्रेस र एमालेसँग प्रतिनिधिसभामा स्पष्ट बहुमत छ। तर, राष्ट्रियसभामा जसपा अर्थात् पार्टी अध्यक्ष उपेन्द्र यादव निर्णायक छन्। सरकारलाई समर्थन गरे पनि अध्यादेशको विषयमा जसपा नेपालले निर्णय दिएको छैन। उसले अध्यादेशको सम्बन्धमा अध्ययन गरिरहेको भन्दै उसले निर्णय दिएन। सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, निजीकरण (पहिलो संशोधन) अध्यादेश र आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश संसद्मा पेस भएका छन्। त्यस्तै सहकारीसम्बन्धी केही नेपाल ऐनलाई संशोधन गर्ने अध्यादेश र भूमिसम्बन्धी केही नेपाल ऐनलाई संशोधन गर्ने अध्यादेश पनि संसद्मा छ। सत्तापक्षमा रहे पनि जसपा नेपाल सरकारमा छैन। जसपा नेपालका अध्यक्ष उपेन्द्र यादवले अध्यादेशलाई सत्तामा जाने भर्याङका रूपमा प्रयोग गर्न खोजेको सत्तापक्षका नेताहरू बताउँछन्। उपप्रधानमन्त्री भइसकेका यादव अध्यादेशलाई अस्त्र बनाएर शक्तिशाली मन्त्रालयसहित सरकारमा सहभागी हुन चाहेको नेताहरू बताउँछन्। सत्तामा कुरा मिलेमात्रै अध्यादेशको पक्षमा मतदान गर्ने संकेत जसपा नेपालले दिएको छ। जसपा नेपालले मधेस प्रदेशको मुख्यमन्त्री पनि ताकेको स्रोतको भनाइ छ। साढे ६ वर्ष मधेस प्रदेशको सत्तामा रहेको यादवको पार्टी हाल सत्ताविहीन अवस्थामा छ। मधेस प्रदेशमा हाल जनमत पार्टीका सतिश सिंह मुख्यमन्त्री छन्। अध्यादेशको विषयमा जसपा नेपालका अध्यक्ष यादवको प्रधानमन्त्री केपी शर्मा ओली र कांग्रेस सभापति शेरबहादुर देउवासँग पनि पटकपटक संवाद भएको छ। एमाले मुख्य सचेतक महेशकुमार बर्तौलाले जसपा नेपालले निर्णय नदिएको र व्यावहारिक रूपमा समय अपुग हुने भएकाले कार्यसूचीबाट अध्यादेश हटाइएको बताए। साँझ ६ बजेसम्म नियमित बैठक नै जाने भयो, उनले भने, अर्कोतिर जसपा नेपालको निर्णय आएन। तर जसपा नेपाल सत्तापक्ष नै हो। संसदीय लोकतन्त्रमा सत्तापक्षको बेन्चमा बसेर सरकारको बिजनेसको विपक्षमा मत दिन्छ जस्तो लाग्दैन। २०७९ को निर्वाचनमा प्रतिनिधिसभामा १२ सिट जितेको जसपा नेपाल विभाजन भएको छ। ७ जना सांसद लिएर अशोक राईले जनता समाजवादी पार्टी बनाए। हाल प्रतिनिधिसभामा उपेन्द्र यादवको जसपा नेपालसँग ५ सिटमात्रै छ। सरकारलाई समर्थन गरे पनि रोजेजस्तो मन्त्रालय नपाइने भएपछि यादव सरकारमा छैनन्। तर हाल राष्ट्रियसभामा निर्णायक बनेका छन्। राष्ट्रियसभामा ५९ सिट छ। बहुमतका लागि ३० सांसद चाहिन्छन्। कांग्रेसका १६, एमालेका १०, लोसपा १ गरी अध्यादेशको पक्षमा २७ जना मात्रै सांसद छन्। त्यस्तै राष्ट्रपतिबाट मनोनीत वामदेव गौतम र अञ्जान शाक्य सत्तापक्षसँगै छन्। त्यसो गर्दा सत्तापक्षमा २९ सांसद हुन्छ। बहुमतका लागि एक सिट पुग्दैन। जनता समाजवादी पार्टी (जसपा) सँग ३ सांसद छन्। विपक्षमा माओवादी केन्द्रका १७, एकीकृत समाजवादीका ८ र राष्ट्रिय जनमोर्चाका एक गरी २६ सिट छ। जसपा नेपालको निर्णय नगरे अध्यादेशको भविष्यमा अन्योल हुन्छ। अध्यादेश पारित हुनका लागि दुवै सदनमा बहुमतको आवश्यकता हुन्छ। राष्ट्रियसभाका अध्यक्ष नारायण दाहाल माओवादी केन्द्रका हुन्। निर्णायक स्थिति आउँदा उनले विपक्षमा मत दिने पक्का जस्तै छ। अध्यादेश अध्ययन गर्न भनेर जसपा नेपालले उपाध्यक्ष राजकिशोर यादवको नेतृत्वमा कार्यदल बनाएको थियो। कार्यदलले पार्टी अध्यक्ष यादवलाई रायसुझावसहितको प्रतिवेदन बुझाइसकेको छ। अध्ययनका लागि सांसदहरूलाई प्रतिवेदन दिइएको अध्यक्ष यादवको सचिवालयले जनाएको छ। यादवका स्वकीय सचिव महेश चौरसियाद्वारा जारी गरिएको विज्ञप्तिमा अध्यादेशको सम्बन्धमा जसपा नेपाललाई जोडेर विभिन्न सञ्चारमाध्यम र सामाजिक सञ्जालहरूमा अतिरञ्जित मनगढन्ते र प्रायोजित ढंगले आइरहेका समाचार र सूचनाहरू आधारहीन, तथ्यहीन र भ्रामक रहेको जनाइएको छ। जसपा नेपालले सत्ता बार्गेनिङ गरिरहेको भन्ने कुरा आधारहीन भएको चौरसियाले बताएका छन्। जसपा नेपालका प्रवक्ता मनिष सुमनले अध्यादेशसँग उपप्रधानमन्त्री, मुख्यमन्त्रीमा साट्ने खोजेको कुरा सरासर गलत भएको बताए।"
"न स्वदेशमा युवा टिके, न राज्यको लगानी बढ्यो","काठमाडौं : चालु आर्थिक वर्षका लागि सरकारले २ खर्ब ३ अर्ब ६६ करोड अर्थात् (१० दशमलव ९५) प्रतिशत बजेट शिक्षा क्षेत्रमा छुट्ट्यायो। तर, यसै वर्ष १ लाख १४ हजार विद्यार्थीले विदेश पढन जाने अनुमतिपत्र (एनओसी) लिए। यसले एकातिर बालबालिका र युवाका लागि बजेट कम भएको देखाउँछ। अर्कोतिर, भएको लगानीअनुसार युवालाई स्वदेशमै रोक्न नसकिएको सरकारी आँकडाले स्पष्ट गर्छ। जानकारहरू बालबालिका र युवालाई गरिखाने शिक्षामा केन्द्रित गर्न सरकार चुकेको टिप्पणी गर्छन्। बालबालिका र युवाको क्षेत्रमा अहिलेसम्म गरेको लगानी दीर्घकालीन अर्थात् दिगो नहुँदा अवसरको खोजीमा विदेश पलायन भइरहेको उनीहरूको भनाइ छ। राष्ट्रिय बाल परिषद्का पूर्वकार्यकारी निर्देशक मिलन धरेल राज्यको लगानी दीर्घकालीन र दिगो नभएको बताउँछन्। शिक्षामा राज्यले गरेको लगानी तत्कालीन परिस्थितिलाई हेरेर मात्रै गरियो, उनी भन्छन्, शिक्षाको माग नयाँ ढंगले आयो। अब हामीले हिजो गरेको लगानी आज सान्दर्भिकता देखिएन। हाम्रो लगानी १०२० वर्षसम्मको सम्भावित रूपान्तरणलाई हेरेर गर्ने खालको रहेन। त्यो कारणले गर्दा हाम्रो लगानीको उपादेयतापछि पुष्टि गर्न सकिएन। शिक्षाविद् प्राडा विद्यानाथ कोइराला बालबालिका र युवामा भएको लगानीले जग बसालेको तर थप परिस्कृत रूपमा बढाउन नसकेको औंल्याउँछन्। लगानीको व्यवस्थापकीय पक्षमा राज्य चुक्दा अपेक्षित परिणाम हात नपरेको उनको भनाइ छ। कुल बजेटको २० प्रतिशत शिक्षामा लगानी गरेका मुलुक धेरै कम छन्, प्राध्यापक कोइराला भन्छन, बरु लगानीलाई व्यवस्थापन गरेका देशहरू धेरै छन्। यसर्थ नेपालमा लगानी व्यवस्थापन समस्या हो। हिमाली र पहाडी भेगमा विद्यार्थी कम शिक्षक बढी भए पनि त्यसलाई व्यवस्थापन गर्न नसकिएको उनको भनाइ छ। पालिकाहरूमा बालबालिकाको जन्मदर घटेको छ, कोइराला भन्छन्, जन्मदर घटेका ठाउँमा शिक्षक घटाउन सकिएन र जन्मदर बढेको ठाउँमा शिक्षक थप्न नसक्दा पनि लगानी व्यवस्थापन हुन सकेको छैन। साथै लगानी शिक्षकको तलबबाहेक अरू केमा गर्ने भन्ने व्यवस्था नहुँदा समस्या देखिएको हो। छरपष्ट लगानी, प्रतिफल निराशाजनक राष्ट्रिय तथ्यांक कार्यालयअनुसार २०७८ मा बालबालिकाको संख्या घटेर कुल जनसंख्याको ३३८ प्रतशितमात्रै रह्यो। यो भनेको कुल जनसंख्या २ करोड ९१ लाख ६४ हजार ५ सय ७८ मा बालबालिकाको संख्या ९८ लाख ६९ हजार ५ सय ८३ मात्रै हो। अन्तर्राष्ट्रिय स्तरमै १८ वर्षसम्मका उमेरसमूहलाई बालबालिका मानिएको छ। मुलुकको संविधानले पनि सोही उमेरसमूहलाई बालबालिका भनेर उल्लेख गरेको छ। बालबालिका र युवामा भएका लगानीले जग बनाएको छ। साक्षरता र पहुँच बढाएको छ, तर थप परिस्कृत रूपमा बढाउन सकेन। लगानीको व्यवस्थापकीय पक्षमा राज्य चुक्दा अपेक्षित परिणाम देखिएन। प्राडा विद्यानाथ कोइराला, शिक्षाविद् सरकारले बालबालिकाका लागि शिक्षामा अर्बौं लगानी गर्दै आएको छ। युवालाई स्वदेशमै टिकाउन पनि लगानी बढाउँदै आएको छ। युवा र बालबालिकामा राज्यको लगानी छरपष्ट भए पनि ठूलै छ। शिक्षादेखि स्वास्थ्य, खेलकुद, महिला तथा बालबालिका, युवा तथा खेलकुदलगायतमा विभिन्न मन्त्रालयगत ठूलै खर्च भइरहेको छ। यस्ता खालका लगानीको एकीकृत तथ्यांक छैन। तर छरपष्ट रूपमा भए पनि विभिन्न मन्त्रालयगत र अझ संघीयतापछि तीनै तहका सरकारले युवा र बालबालिकाको विकासमा लगानी गरिरहेका छन्। तर जति लगानी गरे पनि त्यो राज्यको विकासमा खर्च हुन सकेको छैन। किनकि १२ कक्षा पढेपछि उच्च शिक्षा पढ्न विदेश जानेको ताँती लाग्छ। अध्ययनका लागि बिदेसिएकाहरू प्रायः सबै विदेश नै पलायन हुन्छन्। तर ती युवालाई नेपाल भित्र्याउन सरकारको पहलकदमी प्रभावकारी नभएको सरोकारवालाहरूको गुनासो छ। शिक्षाविद् तथा बालमनोविद डा मिनाक्षी दाहाल बालबालिकाको सरोकारमा काम गर्ने धेरै मन्त्रालय रहेको, तर बालबालिकाको लगानी एकीकृत रूपमा छुट्ट्याउन सक्ने स्थिति नरहेको बताउँछिन्। एक त सरकारले लगानी नै कम गरेको उनको भनाइ छ। विकसित मुलुकहरूलाई हेर्दा प्रारम्भिक उमेर (१८ वर्ष कम उमेर) मा गुणस्तरीय कार्यक्रममा प्रतिव्यक्ति १ डलर लगानी गर्यो भने त्यसको प्रतिफल १७ डलरभन्दा माथि ३६ डलरसम्म आउने प्रतिवेदन सार्वजनिक भएको छ। सुरुवातको यस्तो लगानीले बालबालिकाको स्वास्थ्य, शिक्षालगायतका उत्पादनशील क्षेत्रमा जाने अर्थात् सीपमूलक हुने विभिन्न अध्ययनले देखाएको छ। राष्ट्रिय योजना आयोग र युनिसेफले सन् २०१८ मा गरेको राष्ट्रिय प्रारम्भिक बाल विकास कार्यक्रमको मूल्यांकन प्रतिवेदनले बालबालिकामाथि भएको लगानीको स्थितिबारे अध्ययन गरेको थियो। उक्त प्रतिवेदनकी एक अध्ययनकर्तासमेत रहेकी दाहाल समग्रमा यस्ता खालका लगानी छरपष्ट देखिएको बताउँछिन्। उनी भन्छिन्, स्वास्थ्य मन्त्रालयले बालबालिकाको भ्याक्सिनमा पठाउने बजेट, शिक्षा मन्त्रालयले विद्यार्थीको अध्ययनका लागि स्कुलको तलबमा जाने बजेटलगायत विविध भएकाले एकीकृत छैन। बालबालिकामा गरेको लगानीको वास्तविक खाका देखिँदैन। जति पनि बजेट गएको छ। त्यो खर्च हुँदैन। जबकि बालबालिका र युवाका लागि आवश्यक बजेट पर्याप्त छैन। कस्तो जनशक्ति उत्पादन गर्ने टुंगै हुँदैन। पछिल्ला थुप्रै अध्ययनहरूले प्रारम्भिक बालबालिकामा जति बढी लगानी, त्यति धेरै परिणाम आउने र मुलुकको कुल गार्हस्थ्य उत्पादन (जीडीपी)मा पनि योगदान गर्ने निचोड निकालेको बालअधिकारकर्मी दाहाल बताउँछिन्। नेपालमा दिएको शिक्षाले स्वदेशमै टिकाउन नसक्नुको कारण लगानीको प्रभावकारिता नभएको टिप्पणी गर्छिन्। उनका अनुसार पश्चिमा राष्ट्रहरूले बालबालिकालाई कक्षा १ मा पढ्दै गर्दा केमा र कुन क्षेत्रमा जाने भन्ने तय गरेर सोहीअनुसारको अध्यापन गर्छन्। पश्चिमा मुलुकहरूले अहिले बालबालिकालाई कक्षा १ मा पढ्दै गर्दा तिनीहरूलाई केमा कुन क्षेत्रमा उत्पादन गर्ने, कुन क्षेत्रमा जाने बनाउने भनेर त्यस्तो खालको पाठ्यक्रम उनीहरूमा केन्द्रित बनाएको हुन्छ। तर नेपालमा यसबारे अभ्यास नै भएको छैन। अन्ततः युवाहरू बेरोजगार बन्ने स्थिति बन्छ। यस्तो हुन नदिन राज्यको पहल कदमीका लागि सरकारले सानै बेलादेखि बालबालिकाको चाहनाअनुसार ग्रुम गराउँदै लैजान जरुरी भएको बालमनोविद् डा दाहाल औंल्याउँछिन्। तर नेपालमा सबैतिर एउटै ब्ल्याङ्केटमा अध्यापन भयो। स्थानीय पाठ्यक्रमहरूमा पनि अंग्रेजी पढाउन थालियो, अहिले त झन् भद्रगोल भयो। सरकारले भोलिको दिनमा कस्तो खाले जनशक्ति चाहिन्छ भनेर थाहै नहुने र सोहीअनुसारको जनशक्ति निर्माण गर्न पनि नसकिएको अवस्था छ। तर हाम्रोमा करिकुलमले त्यसरी सम्बोधन पनि गरेन, उनी भन्छिन्, पाठ्यक्रमलाई बुझेर पाठ्यपुस्तक पनि बनेन। शिक्षकहरूले पनि पाठ्यक्रमभन्दा पनि पुस्तकमा सीमित भए। सिकाइ पुस्तकमै आधारित भएपछि बालबालिकाको सिकाइ गुणस्तर हुन सकेन। सिकाइ गुणस्तर बढाउने गरी अहिले भएका बालबालिका तथा युवालाई गाइडेड गर्न जरुरी भएको उनले औंल्याइन्। राष्ट्रिय बाल परिषद्का पूर्वकार्यकारी निर्देशक धरेल युवा र बालबालिकामा राज्यको लगानी भन्नासाथ मूलत उनीहरूको शिक्षा र व्यक्तित्व विकास, संरक्षण र सुरक्षा, स्वास्थ्य र नागरिक अधिकारको जिम्मेवारीपूर्ण उपभोगको सुनिश्चितता हुनुपर्ने बताउँछन्। यी चार क्षेत्रमा विगतका लगानीलाई हेर्दा केही उपलब्धिहरू देखिन्छ, उनी भन्छन्, शिक्षा र खेलकुदमा पहुँचको दर विगतको तुलनामा निकै राम्रो छ। सरकारी क्षेत्र वा निजी दुवैबाट शैक्षिक संयन्त्रहरूको उपलब्धता छ। हिजो कलेज पढ्न सहर आउनुपथ्र्यो तर अहिले गाउँगाउँमा खुलेको छ। पहुँचका हिसाबले राम्रो अवसर प्राप्त भएको छ। युवालाई स्वदेशमा टिकाउन, बिदेसिएकालाई फर्काउन कत्तिको सम्भव छ ? रोजगारीका अवसर नभएका कारण मात्रै युवा बिदेसिए भन्ने भाष्य आफैंमा अपूरो भएको तर्क गर्छन्, धरेल। जुनसुकै विकसित मुलुकका नागरिकहरू अर्को देश रोजगारी गर्न गएका उदाहरणहरू छन्। यसर्थ, पछिल्लो समय रोजगारी र बसाइसराइ युवा विद्यार्थीमा छनोटको व्यापकताका कारणले आएको राष्ट्रिय बाल परिषद्का पूर्वकार्यकारी निर्देशक धरेल बताउँछन्। तर युवा र बालबालिकालाई देशभित्र सम्मानित र मर्यादित श्रमको कुरा बुझाउन सकेनौं। विदेशमा वेटर, कुक बन्दा गौरव तर यहीँ त्यो गर्न तयार किन छैनौं। यसर्थ श्रम क्षेत्र राज्यबाट संरक्षित छैन, बालअधिकारकर्मी धरेल भन्छन्, राज्यले श्रमिकहरूलाई पञ्जीकरण गर्दैन, न्यूनतम तलबको सुनिश्चितता गर्दैन, सामाजिक सुरक्षामा जोड्दैन र समाजले श्रमका आधारमा वर्गीय विभेद गर्दछ। यही कारणले गर्दा स्वदेशमा त्यही श्रम स्विकार्दैनन् तर विदेशमा त्यही अवसर खोजी गर्दै गएका छन्। बर्सेनि शिक्षामा खर्ब बढी लगानी, प्रत्यक्ष बालविकासमा खासै गएन सरकारले आर्थिक वर्ष ०८१८२ मा अर्थ मन्त्रालयपछि सबैभन्दा धेरै शिक्षामा बजेट छुट्टयायो। शिक्षा मन्त्रालयका लागि २ खर्ब ३ अर्ब ६६ करोड रुपैयाँ विनियोजन भएको छ। जुन कुल बजेटको १०९५ प्रतिशत हो। यस्तै, आर्थिक वर्ष ०८००८१ का लागि शिक्षा विज्ञान तथा प्रविधि मन्त्रालयका लागि १ खर्ब ९७ अर्ब रुपैयाँ बजेट विनियोजन गरेको थियो। यो कुल बजेटको ११२७ प्रतिशतमात्रै हो। तर सरोकारवालाहरू अझै भविष्यको कर्णधार निर्माण गर्ने बालबालिकाको शिक्षामा बजेट कम भइरहेको गुनासो गर्दै आएका छन्। यता सरकारले विभिन्न राष्ट्रिय तथा अन्तर्राष्ट्रिय मञ्चहरूमा सार्वजनिक शिक्षाको सुदृढीकरणका लागि राष्ट्रिय बजेटको २० प्रतिशत छुट्ट्याउने प्रतिबद्वता पटकपटक व्यक्त गर्दै आएको छ। तर यसको आसपासमा पनि पुर्याएको छैन। छुट्ट्याएको बजेट पनि चालु खर्च अर्थात् तलब, भत्तामै अधिक जान्छ। कुल बजेटको करिब ७५ प्रतिशत तलब, भत्तामै सकिन्छ। यसो हुँदा भवन मर्मतसम्भार तथा पूर्वाधारमा बजेट पर्याप्त छैन। त्यसैकारण गतिलो र गुणस्तरीय शिक्षामा लगानी नपुगेको सरोकारवालाहरू बताउँछन्। युवा विकासमा करोडौं खर्च मन्त्रालयले युवा नीति २०८१ बनाउने तयारी गरिरहेको छ। जसमा युवाको शिक्षा, स्वास्थ्य, रोजगारी, वातावरणीय प्रभावबाट युवाहरू पलायन तथा विस्थापित नहुने स्थितिबारे सम्बोधन गर्न खोजिएको छ। यसपटक मन्त्रालयले नेपालमा बस्न प्रेरित गर्न अभियानको रूपमा हवाई नेपाल क्याम्पियन भन्ने कार्यक्रम पनि गर्ने योजना बनाएको छ। रमा भट्टराई, उपसचिव, युवा परिचालन तथा परामर्श शाखा प्रमुख, युवा तथा खेलकुद मन्त्रालय युवा तथा खेलकुद मन्त्रालयले बर्सेनि करोडौंको बजेट युवाको विकास र स्वरोजगार तथा उद्यमशीलताका कार्यक्रमहरू सञ्चालन गर्दै आएको छ। आर्थिक वर्ष २०८०८१ मा मन्त्रालयमा कुल संघीय बजेट २ अर्ब ८७ करोड ५९ लाख रुपैयाँ विनियोजन गरिएको थियो। यसमध्ये मन्त्रालयमार्फत चालु र पुँजीगत खर्चमा ६ करोड २४ लाख खर्चियो। खेलकुद विकास कार्यक्रममा १ करोड ६९ लाख, राष्ट्रिय युवा परिषद्मार्फत ६ करोड ५० लाख र युवा तथा साना व्यवसायी स्वरोजगार कोषमाफत ९ करोड २४ लाख रुपैयाँ खर्च गरियो। चालु आर्थिक वर्षमा पनि युवा तथा खेलकुद मन्त्रालयको संघीय बजेट ३ अर्ब ५० करोड ४७ लाख रुपैयाँ विनियोजन गरिएको थियो। राष्ट्रिय युवा परिचालन कार्यक्रमका लागि २ करोड २ लाख रुपैयाँ, खेलकुद विकास कार्यक्रममा ७ करोड ७१ लाख, नेपाल खेलकुद परिषद्लाई ३ अर्ब १ करोड ७ लाख रुपैयाँ, राष्ट्रिय युवा परिषद्लाई १४ करोड २४ लाख र युवा तथा साना व्यवसायी स्वरोजगार कोषमाफत १२ करोड २८ लाख रुपैयाँ बजेट छुट्ट्याइएको छ। युवालाई नेपालमै टिकाउन नीति बनाइँदै, युवाका लागि नेतृत्व विकास, राजनीतिक जागरण, युवा क्लब गठनजस्ता काम युवा परिषद्मार्फत भइरहेका छन्। तर युवालाई स्वदेशमै टिकाउन प्रत्यक्ष कार्यक्रमहरू नगरेको बताउँछिन्, युवा तथा खेलकुद मन्त्रालयको युवा परिचालन तथा परामर्श शाखा प्रमुख उपसचिव रमा भट्टराई। मन्त्रालयले युवा नीति बनाउने पूर्वतयारी भइरहेकाले यसबारे विभिन्न जिल्लाहरूमा पुगेर सुझाव संकलन गरिरहेको जानकारी दिइन्। उनी भन्छिन्, उक्त युवा नीतिले युवाको शिक्षा, स्वास्थ्य, रोजगारी, वातावरणीय प्रभावबाट युवाहरू पलायन तथा विस्थापित नहुने स्थितिबारे सम्बोधन गर्न खोजिएको छ। राजनीतिक नेतृत्व, क्षमता विकास, सामाजिक परिचालन लगायतबारे युवा नीति २०८१ बन्दैछ। यसैगरी युवाहरूलाई राष्ट्रप्रेम झुकाव राख्ने हिसाबले विभिन्न कार्यक्रमहरू युवा परिषद्का साथै मन्त्रालयले पनि गरिरहेको छ। यसपटक मन्त्रालयले नेपालमा बस्न प्रेरित गर्न अभियानको रूपमा हवाई नेपाल क्याम्पियन भन्ने दुई कार्यक्रम गर्ने योजना रहेको उपसचिव भट्टराईले जानकारी दिइन्। उनका अनुसार जनचेतनामूलक र युवालाई अवधारणापत्र बनाएर तयारी गरिएको छ। यसमा व्यवसाय गरेर सफल भएका युवा वा विदेशबाट फर्किएर नेपालमा काम गरेर राम्रो आय गरेका युवाको अनुभव साट्ने कार्यक्रम गर्दैछ। युवा लक्षित कार्यक्रमको समीक्षा गरेर समयसापेक्ष संशोधन जरुरी मन्त्रालयका युवा योजना, अनुगमन तथा विकास सहायता समन्वय शाखाका उपसचिव शंकरराज पाठक रोजगारी भनेको जागिरमात्रै नभई जाँगर दिने सीप अर्थात् स्वरोजगार शिक्षा अहिलेको आवश्यकता भएको स्विकार गर्छन्। तर युवा मन्त्रालयले प्रत्यक्ष शिक्षा, स्वास्थ्यमा काम नगर्ने बताउँदै उनले युवालाई संगठित गर्ने सचेतनामूलक कार्यक्रमहरू केन्द्रित भएको जनाए। उपसचिव पाठक भन्छन्, हामीले गर्ने बजेट खर्चमात्रै उपलब्धि होइन। तर यसको प्रभावबारे आधिकारिक रूपमा अध्ययन भएको छैन। हामीले अहिलेसम्म गरेको लगानीको सन्तोष गर्ने स्थितिमा छैन। वैदेशिक अध्ययन अनुमतिपत्र लिने वार्षिक औसत १ लाख बढी अहिलेसम्मको लगानीलाई हेर्दा बालुवामा पानी हालेझैं पूरै खेर गएको त छैन। तर राज्यको लगानी दीर्घकालीन र दिगो भएन। हिजो गरेको लगानी आज सान्दर्भिकता देखिएन। युवा र बालबालिकालाई देशभित्र सम्मानित र मर्यादित श्रमको कुरा बुझाउन सकेनौं। स्वदेशमा सुरक्षित र मर्यादित श्रमको सुनिश्चितता गर्न नसक्दा पनि युवाहरू बिदेसिने स्थिति सिर्जना भएको हो। मिलन धरेल, पूर्वकार्यकारी निर्देशक, राष्ट्रिय बाल परिषद् पछिल्लो समय युवाहरू कमाइको मोहले वैदेशिक अध्ययनमा जाने प्रवृत्ति बढेको छ। विगत १०११ वर्षको तथ्यांक हेर्दा १२ कक्षा अध्ययनपछि उच्च शिक्षा प्राप्त गर्ने उद्देश्यले बाहिरिने विद्यार्थी लाखौंको संख्यामा बढ्दै गएका छन्। शिक्षा, विज्ञान तथा प्रविधि मन्त्रालयले जारी गरेको वैदेशिक अध्ययनका लागि दिएको अनुमतिपत्र एनओसी (नो अब्जेक्सन सर्टिफिकेट) लाई आधार मान्दा ०८० मा मात्रै १२ कक्षा उत्तीर्ण गरेका १ लाख १४ हजार २२ जना विद्यार्थी बाहिरिएका छन्। युवासँगै अर्बौं वैदेशिक मुद्रासमेत अध्ययनको नाममा बाहिरिएको छ। यसरी उच्च शिक्षा अध्ययनका लागि युवा बाहिरिँदा १० वर्षमा ३ खर्ब ९० अर्ब ३३ करोड रुपैयाँसमेत बिदेसिएको नेपाल राष्ट्र बैंकको तथ्यांकमा उल्लेख छ। यसले युवा जनशक्तिसँगै पुँजीसमेत पलायन भएको देखिन्छ। वैदेशिक अध्ययनमा जाने विद्यार्थीको संख्या आर्थिक वर्ष ०७०७१ मा २८ हजार थियो तर अहिले बर्सेनि लाख नाघिसकेको छ। पछिल्लो आव २०७८७९ मा १ लाख २ हजार ५ सय ४ जना र २०७९८० मा १ लाख १० हजार २ सय १७ विद्यार्थी उच्च शिक्षा हासिल गर्ने भन्दै बिदेसिएको शिक्षा मन्त्रालयको तथ्यांकले देखाउँछ। विद्यार्थीको रोजाइ प्रायः युरोपियन मुलुक रहेको छ। जहाँ गएर अध्ययनपछि नेपाल फर्किने सम्भावना झिनो हुन्छ। मन्त्रालयको तथ्यांकअनुसार आर्थिक वर्ष ०७९८० मा बाहिरएिका कुल विद्यार्थीमध्ये सबैभन्दा बढी अस्ट्रेलियामा ३०८ प्रतिशत, जापानमा १९७ प्रतिशत, क्यानडामा १९५ प्रतिशत, बेलायतमा ९६ प्रतिशत र अमेरिकामा ३६ प्रतिशत रहेको छ। वैदेशिक अध्ययनका नाममा विद्यार्थी बाहिरिनु भनेको देशको प्रतिभा र विदेशी मुद्राको पलायन मात्र नभएर अन्ततः यो जनसांख्यिक र पुँजी पलायनसमेत हो। युवा विद्यार्थी देशका ऊर्जा र उत्पादनका स्रोत हुन्। विदेशमा विद्यार्थीले कलेज वा विश्वविद्यालय तहको शिक्षा उत्तीर्ण गरेपछि योग्यताअनुसार रोजगारी पाउने, पारिश्रमिक उच्च हुने, छोटो समयमै गुणस्तरीय जीवन सुनिश्िचत हुने र शिक्षापछिको व्यावसायिक जीवनमा बढी सफलता हासिल हुने सम्भावनाले बाहिरिएका विद्यार्थीको स्थायी बसोबासको रोजाइ विदेश नै हुने गरेको छ। फलस्वरूप नेपाली विद्यार्थीको वैदेशिक अध्ययन वैदेशिक बसाइँसराइमा परिणत भइरहेको छ। शिक्षाविद् प्राडा विनय कुसियत पढाइसँगै जागिरको सुनिश्चितता भएकाले नै आकर्षित हुने गरेको बताउँछन्। पढाइमा गरेको लगानीको प्रतिफल खोजेको देखिन्छ। त्यो सम्भावना नदेखेर युवासँगै उनीहरूका प्रतिभासमेत बाहिरिएको उनले औंल्याए। शिक्षाविद् प्राडा कुसियत भन्छन्, नेपालमा नै टिकाउने हो भने गुणस्तरीय शिक्षामात्रै छ भनेर हँुदैन। पढेर कमाइ खान सक्ने वातावरण हुनुपर्यो। यसो भए विद्यार्थी पलायन कम हुन सक्छन्। धमाधम विश्वविद्यालय मात्रै खोलेर हुदैन। विकल्पमा वैदेशिक रोजगार सरकारले युवालाई स्वदेशमै टिकाउने योजनास्वरूप विभिन्न नीति अवलम्बन गर्दै आए पनि बर्सेनि वैदेशिक रोजगारमा बाहिरिने युवाको संख्या बढ्दै गएको। चालु आर्थिक वर्षको ६ महिनासम्ममा मात्रै ३ लाख ९३ हजार ६७ जना वैदेशिक रोजगारमा गएका छन्। यो कुल संख्यामध्ये नयाँ श्रम स्वीकृति लिएर २ लाख २५ हजार ६ सय २५ र १ लाख ६२ हजार ६ सय २८ पुनः श्रम स्वीकृति लिएर बिदेसिएका छन्। बिदेसिनेमा पुरुषको हिस्सा ८९ प्रतिशत (६० हजार १५३) छ भने महिला ११ प्रतिशत (७ हजार १०५) छन्। चालु आवको बिदेसिएको तथ्यांक गत आर्थिक वर्षको तुलनामा १४४६ प्रतिशत बढी हो। आर्थिक वर्ष ०८०८१ को पुससम्ममा ३ लाख ४३ हजार ४ सय ५ युवाहरू बिदेसिएका थिए। यसअनुसार गत आवको तुलनामा चालु आवको ६ महिनामा ४९ हजार ६ सय ६२ थप बिदेसिने युवा बढेको वैदेशिक रोजगार विभागको तथ्यांकमा उल्लेख छ। बालबालिकाको सरोकारमा काम गर्ने धेरै मन्त्रालय भए। सरकारको लगानी नै कम छ। विकसित मुलुकहरूलाई हेर्दा प्रारम्भिक उमेर (८ वर्ष पहिल्यै) मा गुणस्तरीय कार्यक्रममा प्रतिव्यक्ति एक डलर लगानी गर्यो भने त्यसको प्रतिफल १७ डलरभन्दा माथि ३६ डलरसम्म आउने प्रतिवेदन सार्वजनिक भएको छ। बालबालिका र युवाका लागि आवश्यक बजेट पर्याप्त छैन। डा मिनाक्षी दाहाल, शिक्षाविद् तथा बालमनोविद् युवा र बालबालिकामा लगानी, भविष्यको प्रतिफल युवा र बालबालिका भनेको अहिले राज्यले लगानी गर्नुपर्ने सम्पत्ति हुन्। बालबालिका राष्ट्रका कर्णधार र युवा वर्तमानको ऊर्जामय शक्ति भएकाले उनीहरूमा लगानी वृद्धि गर्नुपर्ने आवश्यकता भएको ठहर गर्छन्, शिक्षाका लागि राष्ट्रिय अभियान नेपाल (एनसीई नेपाल) का अध्यक्ष राजेन्द्र पहाडी। आजका बालबालिका भोलिको जनशक्ति भएकाले सक्षम, दक्ष, दूरदर्शी र वैज्ञानिक सुझबुझ भएको र प्रविधिमा आधारित विश्व समुदायसँग एकीकृत हुन सक्ने अवस्था सिर्जना गर्नका लागि बालबालिकामा लगानी गर्नुपर्ने उनको जोड छ। पर्याप्त लगानी गरे भोली राम्रो प्रतिफल आएर आर्थिक असमानता पनि हट्ने उनको भनाइ छ। शिक्षामा राज्यले कम्तीमा पनि कुल बजेटको २० प्रतिशत बजेट छुट्ट्याउनुपर्छ भन्दै आएका छौं। स्वास्थ्य, विज्ञान र प्रविधि क्षेत्रमा पनि सोही ढंगले लगानी बढाउन जरुरी छ। यसो गरे अहिले देखिएका आर्थिक असमानता, विभेदका समस्या, असमावेशीका प्रश्नहरूलाई यथोचित ढंगले सम्बोधन गरेर अगाडि जान सक्ने परिस्थिति बन्छ। त्यसो गर्न सके न्यायपूर्ण समाज स्थापना गर्न सकिन्छ, अध्यक्ष पहाडीले अन्नपूर्णसँग भने। मुलुकको विकासको फाउन्डेसन शिक्षा भएको बताउँदै अर्थविद् डा डिल्लीराज खनाल यसमा राज्यले लगानी बढाउनु पर्नेमा जोड दिन्छन्। आधुनिक जमानामा शिक्षा आईटीमा आधारित, शिक्षा प्रविधिमा आधारित, शिक्षा सिकाइमा आधारित (कोरा घोकाइमा हँुदैन) बनाउन जरुरी भएको अर्थविद् डा खनाल बताउँछन्। यस्तो शिक्षा हरेक गरिब, विपन्न, सिमान्तकृतलगायत सबैमा पहुँच पुग्ने भयो भने विभेदरहित समान समाजको निर्माण गर्छ। यसकारण अहिलेको ग्लोबलाइजेसनमा प्रतिस्पर्धी हुन, सबै सशक्त बन्न र मुलुकको विकासमा नयाँ ढंगले फड्को मारेर अघि जान शिक्षामा लगानी बढाउन र यसको सदुपयोग गर्न आवश्यक छ। अहिले बढ्दो बेरोजगारी र बसाइँसराइलाई रोकेर बिदेसिएकालाई फर्काएर यही युवा शक्तिलाई काम गर्ने वातावरण बनाउन नयाँ ढंगले शिक्षा आवश्यक भएको उनले जोड दिन्छन्।"
सुनील पौडेलको घुस बार्गेनिङको अन्तरकथा,"काठमाडौं : २०१८ मार्च २७ उपकरण खरिदको लागि पौडेलले लागत अनुमानको आधारमा तीन कम्पनीको कोटेसन दीपक आनन्दसँग मागे। मार्च २८ दीपक आनन्दले सामग्रीको मूल्य पौडेललाई पठाए। जसमा प्रतिउपकरण १२ लाख ५० हजार अमेरिकी डलर (एफ ५, इन्स्टासेभ र सिस्को कम्पनी) को हुने गरी बीओएम पौडेललाई पठाए। मार्च २८ १२ लाखको लागत बनाउन डीएनएस फायरवालको मूल्य बढाउने र स्विच र राउटरको पर्ने प्रस्ताव पौडेलले च्याटमार्फत पठाए। मार्च २९ दीपक आनन्दले खरिद गरिने सामग्रीको मूल्य १२ लाख डलर र इन्स्टासेभ र सिस्को कम्पनी हुने गरी बीओएम पौडललाई पठाए। मार्च २९ आनन्दले इन्स्टासेभ टेक्नोलोजिस प्रालि बङ्लोर, एक्सक्लुसिभ नेटवर्कस एसिया प्रालि सिंगापुर र टेकडाटा प्रालि सिंगापुरको झुटा कोटेसन सुनीललाई पठाए। अप्रिल ५ आपूर्ति गरिने सामग्रीको कम्पनीले पाउने रकम, बोलपत्रमा नेपालबाट भाग लिने कम्पनीले पाउने रकम तथा सुनील पौडेलले घुसबापत पाउने रकम २ लाख ७५ हजार डलर हुने भनी दीपक आनन्दले रकमको बाँडफाँड गरी पठाए। जसमा एफ ५ को ४ सय डलर, सिस्कोबाट ४ सय डलर, इन्स्टासेभबाट २५ डलर, थाक्रल मार्जिनबाट १०० डलर, परामर्श शुल्क २७५ गरी १२०० डलर घुस बाँडफाँड गरी पठाए। अप्रिल ५ देखि ७ दीपक आनन्दले प्रस्ताव गरेको घुस रकममा पौडेलले असहमति जनाए। ४ लाख डलर चाहिने भनी माग गरे। अन्तमा दीपक आनन्द र सुनील पौडेलबीच घुस रकम बार्गेनिङ भई ३ लाख ७५ हजार डलर रकम दिन लिन स्वीकारसहमत भए। अप्रिल १३ सेक्युरिटी एप्लिकेसन फोर डाटा सेन्टर नेपाल खरिद कार्यको लागि टेक्निकल स्पेसिफिकेसन र लागत अनुमान दीपक आनन्दले दिएको विवरणबमोजिम हुने गरी पौडेलले स्वीकृति गरे। अप्रिल १५ दीपक आनन्द र पौडेलबीच भएको पूर्वसहमति बमोजिम एफ ५, इन्स्ट्रासेभ र सिस्कोबाट उत्पादित सामग्रीसँग मेल खाने सामग्री खरिद गर्ने गरी बोलपत्र आह्वान अप्रिल १६ सुनील पौडेल र दीपक आनन्दबीच इन्सुरेन्स कस्टमलगायतको विषयमा संवाद हुँदा घुस बार्गेनिङ भई ३ लाख १० हजार डलरमात्र दिन सकिने भनी दीपकले भने। पौडेलले स्वीकार गरे। मे १३ ठेक्कासम्बन्धी कागजात दीपक आनन्द नेपाल आएर थाक्रल वन नेपाल प्रालिका प्रमुख कार्यकारी अधिकृत तथा आपूर्तिकर्ता अस्ट्रल कम्प्युटर नेपाल प्रालिका अध्यक्ष कृष्ण गिरीसँग भेटे। मे १४ दीपक आनन्दले भने बमोजिमको रकम कबोल गरी अस्ट्रल कम्प्युटर्स नेपाल प्रालिबाट बोलपत्र पेस भयो। मे २२ करिब लागत अनुमानबराबरको अंक कबोल गरी गराई अस्ट्रल कम्प्युटरर्स नेपाल प्रालि मात्र बोलपत्रदाताको रूपमा बोलपत्र पेस गराई मूल्यांकन समितिको अध्यक्षमा सुनील पौडेल आफैं बसी बोलपत्र स्वीकृतिका लागि सिफारिस गरी मूल्यांकन प्रतिवेदन पेस गरे। मे ३१ सुनील पौडल आफैं पक्षको तर्फबाट सम्झौतामा दस्तखत गरी अस्ट्रल कम्प्युटरर्ससँग ठेक्का सम्झौता भएको। मे ३१ दीपक आनन्दले डरको मूल्य नेरु तुलनामा बढेकोले घुसबापतको रकम पुन घटाएर २ लाख ८० हजार मात्र दिन सक्ने भनी सुनील पौडेललाई भनेको। जुन १५ अस्ट्रल कम्प्युटरर्सले एफ ५, सिस्को, इन्स्टासेभ कम्पनीको सामग्री आपूर्तिको लागि सिंगापुरमा १० लाख ५३ हजार ६ सय ४ लेटर अफ केडिटमार्फत पठाएको। जुलाई ८ एफ ५, सिस्को, इन्स्टासेभ कम्पनीका सामग्री नेपालमा आपूर्ति भएको। जुलाई ९ र १३ गोश्वारा भौचर नम्बर ५४ वटा ठेक्काको ८० प्रतिशत भुक्तानी र भौचर नम्बर ५९ बाट ठेक्काको २० प्रतिशत भुक्तानी भएको। अगस्ट १० दीपक आनन्दले सुनील पौडेललाई अमेरिकाको बैंक खाता र भारतमा घुस रकमबापत २ लाख ८० हजार डलर (३ करोड ८ लाख ५० हजार ४ सय) मञ्जुर गरी लिने दिने कार्य भएको। नेपाल टेलिकमका पूर्वप्रबन्ध निर्देशक एवं राष्ट्रिय सूचना प्रविधि केन्द्रका तत्कालीन कार्यकारी निर्देशक सुनील पौडेल र भारतीय एफ५ कम्पनीका प्रतिनिधि दीपक आनन्दबीच सुरक्षा उपकरण र नेटवर्क उपकरणको आपूर्ति, वितरण र इन्टलेसनको सामग्री खरिदका विषयमा डिल।  यसरी घुस बार्गेनिङ गरेका नेपाल टेलिकमका पूर्वप्रबन्ध निर्देशक एवं राष्ट्रिय सूचना प्रविधि केन्द्रका तत्कालीन कार्यकारी निर्देशक सुनील पौडेलविरुद्ध अर्को मुद्दा दायर भएको छ। उनीविरुद्ध ३ करोड ८ लाख घुस लेनदेन गरेको आरोपमा अख्तियारले विशेष अदालतमा मुद्दा दायर गरेको अख्तियारका प्रवक्ता एवं सहसचिव नरहरि घिमिरेले जानकारी दिए। आरोपपत्रमा पौडेलमाथि भारतीय एफ५ कम्पनीका प्रतिनिधि दीपक आनन्दसँगको मिलेमतोमा विभिन्न उपकरणको खरिदमा घुस लिएको आरोप लगाइएको छ। अख्तियारले पौडेलविरुद्ध बिगोबमोजिमको जरिबानासहित १३ वर्षसम्मको कैद सजायको माग दाबी गरेको छ। दीपक आनन्दविरुद्ध १० वर्षसम्मको कैद तथा बिगोबमोजिम जरिबानाका साथै घुसबापत ३ करोड ८ लाख ५० हजार ४ सय जफतअसुल उपरको माग दाबी गरिएको छ। अख्तियारले पौडेलमाथि राष्ट्रिय सूचना प्रविधि केन्द्रमा भ्रष्टाचार गरेको आरोपमा मुद्दा दायर गरिसकेको छ। विशेष अदालतले पौडेललाई दोषी ठहर गरिसकेको छ।"
उपत्यकामा अत्यधिक बढे बैंकिङ कसुरका अपराध,"काठमाडौं : भरतपुर महानगरपालिका५ चितवन घर भई ललितपुर धापाखेल बस्ने गमबहादुर पौडेल माघ २१ गते भक्तपुर चारदोबाटोबाट पक्राउ परे। उनीविरुद्ध बैंकिङ कसुरसम्बन्धी चारवटा मुद्दा दर्ता भएको छ। उपत्यका अपराध अनुसन्धान कार्यालय टेकुका प्रवक्ता काजीकुमार आचार्यका अनुसार उनले १ करोड ९५ लाख बैंकिङ ठगी गरेको उजुरी दर्ता भएको छ। विभिन्न कामको प्रलोभनमा पारी उनले सुदिन श्रेष्ठलगायतका व्यक्तिलाई करिब दुई करोड ठगी गरेका हुन्।  काठमाडौं १ पकनाजोलकी भवानी तुलाधर पनि बैंकिङ कसुर मुद्दामा यही माघ २१ गते पक्राउ परेकी छन्। उनले लाखौं रुपैयाँ ठगी गरेको भन्दै उनीविरुद्ध जिल्ला अदालत काठमाडौंबाट पक्राउ पुर्जी जारी भएको थियो।  यी त केही उदाहरण हुन्। पछिल्लो समय उपत्यकामा बैंकिङ कसुर अत्यधिक बढ्दै गएको छ। उपत्यका प्रहरी कार्यालय रानीपोखरी मेट्रोले बिहीबार एक कार्यक्रम गरी पछिल्लो समय राजधानीमा आर्थिक अपराध मौलाउँदै गएको तथ्यांक सार्वजनिक गरेको छ। पछिल्लो सात महिनामा उपत्यकामा मात्रै ४ हजार २ सय ५० वटा बैंकिङ कसुरका मुद्दा दर्ता भएका छन्। उपत्यका प्रहरी कार्यालय प्रमुख एआईजी टेकबहादुर तामाङले देशैभर आर्थिक अपराध बढिरहेको बताए। आव ७९८० मा ८ हजार २ सय ५१ वटा बैंकिङ कसुरका उजुरी दर्ता भए। यस्तै आव ८०८१ मा ७ हजार ६ सय २१ वटा उजुरी दर्ता भए। यसपछि उपत्यकामा अभद्र व्यवहारका घटना धेरै दर्ता हुन्छन्। पछिल्लो सात महिनामा मात्रै राजधानी काठमाडौंमा १३ सय बढी अभद्र व्यवहारका घटना दर्ता भए। उपत्यकामा फरार अभियुक्त पक्राउ संख्या पनि उल्लेख्य मात्रामा वृद्धि भएको छ। पछिल्लो सात महिनामा मात्रै विभिन्न कसुरमा फरार भएका ३ हजार ७४ जना फरार अभियुक्त पक्राउ परेका छन्। उनीहरूबाट १६ करोड ५७ लाख बढी जरिबाना असुली भएको छ। उपत्यका प्रहरी कार्यालय रानीपोखरीका प्रवक्ता शेखर खनालका अनुसार, फरार अभियुक्त पक्राउ गर्न प्रहरी कडा रूपमा लागेको छ। यसका लागि विभिन्न प्रहरी वृत्त तथा कार्यालयले समिति नै बनाएर काम गरिरहेको छ। आव ०८१८२ सुरु भएदेखि माघ २० गतेसम्म उपत्यकामा १ हजार ६२ वटा घरेलु हिंसाका उजुरी दर्ता भए। उपत्यकामा दिनहुँ हराउँछन् १० जना आव ८१८२ सुरु भएदेखि माघ २० गतेसम्म उपत्यकामा १ हजार ८ सय ८८ जना हराएका छन्। हराएकामध्ये १ हजार ३ सय ४५ जना फेला परेका छन्। ५ सय ६३ जनाको कुनै अत्तोपत्तो छैन। गत वर्ष ३ हजार ६ सय ९५ जना हराएको भन्दै प्रहरी कार्यालयमा उजुरी आएको थियो। यसमध्ये ३ हजार २ सय ४९ जना फेला परेका थिए। फेला नपरेका व्यक्तिको विषयमा केही अत्तोपत्तो नहुने हुँदा प्रहरीले समेत भेटाउन नसक्ने प्रवक्ता खनालले जानकारी दिए। विभिन्न कारणले सडकमा बसोबास गर्दै आएका २ सय ८३ जनालाई प्रहरीले उद्धार गरेर पुनस्र्थापना गरेको छ। जसमध्ये ९४ जना महिला ५५ जना पुरुष ५४ जना बालिका र ६० जना बालक रहेका छन्। विभिन्न संघसंस्थासंघको सहकार्यमा प्रहरीले सडक आश्रित मानिसलाई पुनस्र्थापना गर्नैपर्छ। सार्वजनिक यातायात तथा बसमा हुने विभिन्न हिंसाजन्य घटनालाई रोक्नका लागि प्रहरीले सेफ्टिपिन अपरेसन सञ्चालन गरेको छ। ट्राफिक कारबाहीमा ७ महिनामा ५० हजार बढी परे उपत्यकामा हुने सवारी दुर्घटना नियन्त्रण गर्न प्रहरीले सीसीटीभीबाट निगरानी बढाएको छ। यस क्रममा उपत्यकाको विभिन्न स्थानमा रहेको सीसीटीभी हेरेर गल्ती गर्ने चालकलाई कारबाही गर्ने गरिन्छ। यो आव सुरु भएपछि ७ महिनामा ५० हजार ८ सय ५० जना प्रहरी कारबाहीमा परेका छन्। यो ट्राफिक नियम उल्लंघन गरी फरार भएका र ट्राफिक स्पट कारबाहीमा पर्नेहरूको संख्या हो। नियमित ट्राफिक चेकजाँचका अलावा ट्राफिक प्रहरीले उपत्यकाका विभिन्न स्थानमा रहेको सीसीटीभीको मनिटरबाट समेत सडकमा निगरानी गर्दै आएको छ।"
निकुञ्ज सुरक्षाकर्मीकै गोलीबाट मकुनाको मृत्यु,"चितव : चितवन राष्ट्रिय निकुञ्जमा रहेको जंगली हात्ती मकुनालाई गोली हानी मारिएको छ। बस्तीमा प्रवेश गरेर असुरक्षित बनाइरहेको मकुनामाथि आत्मसुरक्षाका लागि गोली हानिएको निकुञ्जको भनाइ छ। तर निकुञ्जकै सुरक्षाकर्मीको गोलीबाट हात्ती मारिएकोमा सामाजिक सञ्जालमार्फत चर्को आलोचना गरिएको छ। नयाँ गोरख गण (क) गुल्म सौराहाको नेपाली सेनाको संयुक्त टोलीमाथि हात्तीले आक्रमण प्रयास गरेपछि गोली चलाइएको निकुञ्जले जनाएको छ। बुधबार दिउँसो साढे १ बजेतिर निकुञ्जको पूर्वी क्षेत्र कुमरोज सामुदायिक वनको लामिताल क्षेत्रमा मकुना हात्तीलाई जंगल पठाउन खोज्दा उल्टै आक्रमणको प्रयास गरेको थियो। दिउँसो साढे ३ बजेतिर ढलेको अवस्थामा भेटिएको हात्तीलाई पशु चिकित्सकको टोलीले मृत घोषणा गरेका थियो। मकुनालाई धपाउन सुरुमा दुई राउन्ड हवाई फायर गरिएको थियो। मकुनाले गस्तीमा रहेको चुरेगज (सानो हात्ती) लाई आक्रमण गर्न थाल्यो। त्यसक्रममा चुरेगज खगेन्द्र प्रसादमा चढेका रेन्जर श्याम तामाङ हात्तीबाट खसे। त्यसपछि तीन राउन्ड हवाई फायर गरियो, मकुना केही पर भाग्यो। फेरि फर्केर आएको मकुना आक्रमणमा उत्रिएपछि गोली प्रहार गरिएको निकुञ्जका सूचना अधिकारी अविनाश थापामगरले बताए। सानो हात्ती खगेन्द्रप्रसादमा सवार रेन्जर तामाङ हात्तीबाट खसेकाले उनको ज्यान सुरक्षाको लागि अत्यन्त कठिन भयो र स्विप टोलीले मकुनालाई तीन राउन्ड गोली हानेको निकुञ्जले जनाएको छ। गोली लागेपछि मकुना केही पर भागेको थियो। फेरि फर्केर आक्रमण गर्न आएपछि अर्को राउन्ड पनि गोली हान्नु परेको विज्ञप्तिमा उल्लेख छ। अन्तिम गोली लागेपछि भने भागेको मकुना एक किलोमिटर पर पुगेर ढलेको अवस्थामा भेटिएको निकुञ्जद्वारा जारी विज्ञप्तिमा उल्लेख छ। आत्मरक्षाका लागि टोलीले दुई राउन्ड हवाई फायर गरेका थिए। त्यसपछि पनि मकुना थप आक्रामक बन्दै सानो हात्ती खगेन्द्रप्रसाद तर्फ आउँदा त्यहाँ सवार रेन्जर श्याम तामाङ भुइँमा खसेकाले उनको सुरक्षा गर्न अत्यन्तै कठिन भएपछि स्विप टोलीले मकुनालाई तीन राउन्ड गोली प्रहार गर्दा केही पर गएर फर्किएर आक्रमण गर्न थालेपछि अर्को एक राउन्ड गोली प्रहार गरेको थियो, विज्ञप्तिमा उल्लेख छ। राष्ट्रिय निकुञ्ज तथा वन्यजन्तु संरक्षण ऐन, २०२९ को दफा २१ को आत्मसुरक्षासम्बन्धी व्यवस्थाअनुसार टोलीले गोली हानेको विज्ञप्तिमार्फत जनाइएको छ। भाले हात्तीको दाह्रा हुन्छ। दाह्रा नभएको भाले हात्तीलाई मकुना भनिन्छ। मकुना गत वर्ष मंसिरमा चितवन राष्ट्रिय निकुञ्जमा पहिलोपल्ट देखा परेको थियो। मकुना पर्यटकीय नगरी सौराहा बजार र बस्तीमा बढी हिँड्डुल गथ्र्यो। सन् २०२२ को मार्च २४ मा झापा बाहुनडाँगीबाट पश्चिम लाग्ने क्रममा मकुना समूहबाट छुटेर चितवनमा बसेको संरक्षणकर्मीको भनाइ छ। त्यतिबेला मकुनासहित पाँचपाँच वटा भाले हात्तीको समूह पश्चिम लागेको थियो।"
लुम्बिनी प्रदेश सभाको बैठकमा विशेष सम्बोधन गर्न प्रधानमन्त्रीलाई निमन्त्रणा,"बुटवल : लुम्बिनी प्रदेश सभाले प्रधानमन्त्री केपी शर्मा ओलीलाई प्रदेश सभा बैठकमा विशेष सम्बोधनका लागि निमन्त्रणा गरेको छ । फागुन ५ गते सोमबार बस्ने प्रदेश सभाको बैठकमा विशेष सम्बोधनका लागि प्रधानमन्त्री ओलीलाई निमन्त्रणा गरिएको हो । सभामुख तुलाराम घर्ती मगरले मुख्यमन्त्री चेतनारायण आचार्यमार्फत् प्रधानमन्त्री ओलीलाई विशेष सम्बोधनका लागि निमन्त्रणा गरेका हुन्। लुम्बिनी प्रदेश सभा नियमावली, २०७९ को नियम २२० को उपनियम ९२० बमोजिम निमन्त्रणा गरिएको हो। फागुन ५ गते प्रदेश सभाको बैठकलाई विशेष सम्बोधनपछि घोराहीमा आयोजना हुने सभालाई सम्बोधन गर्ने र ६ गते राप्ती स्वास्थ्य विज्ञान प्रतिष्ठानको सिनेट बैठकमा सहभागी हुने कार्यक्रम तय भएको छ ।"
भारतनेपाल स्टार्टअप कनेक्ट : दुई देशबीच सूचना प्रविधिको क्षेत्रमा सहकार्य हुनुपर्ने जोड,"काठमाडौं : सञ्चार तथा सूचना प्रविधि मन्त्री पृथ्वीसुब्बा गुरुङले नेपाल र भारतबीचको प्रगाढ सम्बन्धको भरपुर लाभ आइटी क्षेत्रबाट लिनुपर्ने बताएका छन्। काठमाडौंमा शुक्रबार भारतीय दूतावासले आयोजना गरेको भारतनेपाल स्टार्टअप कनेक्ट: स्टार्टअप महाकुम्भ (एसएमके)मा सम्बोधन गर्दै मन्त्री गुरुङले पछिल्लो समय सूचना प्रविधिको युग भएकाले अब दुई देशबीचको सम्बन्ध जोड्ने अर्को आधार सूचनाप्रविधि रहेको बताए। उनका अनुसार नेपाल र भारत सांस्कृतिक, भावनात्मक र खुला सीमानाको अन्तर सम्बन्धलाई अब नविन कार्यमा रूपान्तरण गर्न आवश्यक रहेको बताए। आइटी क्षेत्रमार्फत दुई देशका युवाहरूलाई इनोभेटिभ कार्यमा सहकार्य गर्नुपर्ने उनको भनाइ छ। उनले नेपालले आइटी क्षेत्रमा पूर्वाधार निर्माण गर्ने, बजार विस्तार गर्ने, डिजिटल फ्रेमवर्कमा कार्य सम्पादन गर्दै आएको बताए। युवाहरूलाई आइटी उद्यमी बनाउनसमेत प्रोत्साहन गर्दै लैजानुपर्ने उनको भनाइ छ। 'हामीले अब नेपाल र भारतबीच स्टार्रटअपमार्फत सहकार्य गर्न सक्छौं। यसले दुवै देशको सम्बन्ध विस्तारसँगै अर्थतन्त्रलाई समेत टेवा पुर्याउँछ,' उनले भने। हालै जारी गरिएको एआई नीतिको मस्यौदामाथि प्रकाश पार्दै उनले एआई र स्टार्टअपको क्षेत्रमा भारतनेपाल सहयोगलाई थप बढावा दिन आह्वान गरेका थिए। त्यस्तै नेपालका लागि भारतीय राजदूत नवीन श्रीवास्तवले नेपाली स्टार्रटअप र भारतीय स्टार्रटअपसँग सहकार्य गरेर उद्यमशीलतालाई प्रोत्साहन गर्ने बताए। भारतीय सरकारले नवीन कार्यमा युवा विशेष लगानी गर्दै आएको र नेपालमा पनि यही प्रयास देखिएकाले दुवै देशको सहकार्यमा अझै उपलब्धिमूलक बनाउन सकिने उनको भनाइ छ। राजदूत श्रीवास्तवले भारतमा अप्रील ३ देखि ५ तारिखमा हुन लागेको स्टार्रटअप महाकुम्भवमा सहभागी भइ एकअर्काको सिर्जनात्मक कार्य साझेदारी गर्न अनुरोधसमेत गरे। 'भारतका युवाहरूमाझ स्टार्टअप संस्कृति लोकप्रिय बनेको छ। भारतले डिजिटल प्रविधिहरूमा पनि व्याप फड्को मारेको छ। डिजिटल पब्लिक इन्फ्रास्ट्रक्चरको विकासले यो डिजिटल परिवर्तनलाई बढावा दिएको छ। यसले सीमापार स्टार्टअप सहकार्यको लागि अवसरहरू सिर्जना गरेको छ। जसले डिजिटल कनेक्टिभिटीलाई बढावा दिनसक्छ,' उनले भने। त्यस्तै भारत सरकारको डीपीआइआइटीका सहसचिव संजीवले एसएमके स्टार्टअपका लागि के महत्त्वपूर्ण हुन्छ भन्ने विषयमा जोड दिए। औद्योगिक व्यवसाय विकास प्रतिष्ठान (आइडीआइ)का कार्यकारी निर्देशक उमेश कुमार गुप्ताले 'नेपालमा स्टार्टअप नीति'बारे प्रस्तुति दिएका थिए। उनले आइआइटी मद्रास प्रवर्तकका प्रमुख (न्यु इनीसीएटिभ्स) राजेन्द्र मुथाले आइआइटी मद्रास प्रवर्तकले इन्क्यूबेसनलाई प्रवर्द्धन गर्न, प्रविधि विकास गर्न र अन्य विश्वविद्यालयहरूसँग साझेदारी निर्माण गरी इन्क्यूबेसनलाई बढावा दिन कसरी मद्दत गरिरहेको छ भन्ने बारेमा जानकारी दिए। टेक एक्सआरका प्रमुख कार्यकारी अधिकृत प्रशान्त मिश्राले कसरी भर्चुअल रियालिटीले पर्यटन क्षेत्रको अनुभवहरू साझा गरेका थिए। एफ वान सफ्टका सहसंस्थापक असगर अलीले नेपालमा बैंकिङको लागि सफ्टवेयर निर्माणमा रहेको आफ्नो यात्राबारे बताएका थिए। खल्ती वालेटका संस्थापक अमित अग्रवालले नेपालमा डिजिटल भुक्तानीबारेमा भएको वृद्धिबारे बताएका थिए। त्यस्तै सामाजिक प्रभावका लागि डिजिटल पब्लिक इन्फ्रास्ट्रक्चर सेसनमा वृद्धि सञ्जलप्रमुख कार्यकारी अधिकृत शिक्षित भट्टले नेपालको लागि डीपीआई निर्माण गर्नेबारे आफ्नो प्रयासहरूबारे बताएका थिए। नेपाल क्लियरिङ हाउस लिमिटेडका प्रमुख कार्यकारी अधिकृत नीलेश मान प्रधानले नेपाल पेजस्ता आफ्ना उत्पादनहरूको बारेमा विस्तृत रूपमा बताएका थिए। जुन नेपालका फिनटेक कम्पनीहरूका लागि नवप्रवर्तन गर्न डिजिटल क्षेत्रहरू थिए। कम्प्युटर विज्ञानका प्राध्यापक र काठमाडौं विश्वविद्यालयका एसोसिएट डीन डा बालकृष्ण बलले आफ्ना विद्यार्थीहरूलाई डिजिटल सार्वजनिक सामानहरू निर्माण गर्न प्रोत्साहित गर्ने काठमाडौं विश्वविद्यालयको प्रयासहरूको बारेमा बताएका थिए स्कुलनेटका एभीपी हिमांशु तिवारीले भारतमा रहेको दीक्षाजस्ता शिक्षा डीपीआईको अनुभव साटेका थिए। अन्तर्राष्ट्रिय स्तरमा विस्तार गर्न चाहने भारत र नेपालका स्टार्टअपहरूका लागि दुवै देशहरू राम्रो बजार भएको भारत र नेपालका स्टार्टअपहरूले नयाँ समस्या र सामाजिक चुनौतीहरूलाई स्तरीय रूपमा समाधान गर्न उदीयमान प्रविधिहरूको उपयोग गरिरहेको, डीपीआईको विकासले नयाँ स्टार्टअपहरूलाई नवप्रवर्तन गर्ने राम्रो अवसर प्रदान गर्ने र यो मोडेल भारतमा धेरै सफल भएको, नेपाली स्टार्टअपहरूले भारतबाट उपलब्ध हुने पुँजी र परामर्श नेटवर्कमा विशेष गरी आइआइटी मद्रास प्रवर्तक जस्ता इन्क्यूबेटरहरूमार्फत फाइदा लिन सकिने विषयमा छलफल केन्द्रित थियो। भारतीय दूतावासले भारतनेपाल स्टार्टअप कनेक्टलाई प्रवर्द्धन गर्ने गतिविधिहरूलाई निरन्तर प्रोत्साहन गर्ने बताएको छ। छलफलमा सञ्चार तथा सूचना प्रविधि मन्त्रालयका सचिव राधिका अर्याल र उद्योग, वाणिज्य तथा आपूर्ति मन्त्रालयका सचिव गोविन्द बहादुर कार्कीको विशेष सम्बोधनसँगै समापन भएको थियो।"
रवि लामिछानेको सांसद पद निलम्बन फुकुवा गर्न रास्वपाको माग,"काठमाडौं : राष्ट्रिय स्वतन्त्र पार्टी (रास्वपा)ले पार्टी सभापति रवि लामिछानेको सांसद पद निलम्बन फुकुवा गर्न माग गरेको छ। प्रतिनिधिसभाको बैठकमा बोल्दै रास्वपाको कार्यबहाक सभापति एवं सांसद डोल प्रसाद अर्यालले उक्त माग गरेका हुन्। उनले भने,'थुनामा नरहेको अवस्थामा सांसद पद निलम्बन नहुने व्यवस्थालाई कार्यान्वयन गर्दै रवि लामिछानेको सांसद पद निलम्बन फुकुवा गर्न सभापतिमार्फत् अनुरोध गर्दछु।' उनले सभापति लामिछानेमाथि राजनीतिक दलहरूले प्रतिशोध साँध्न खोजेको आरोप लगाए। सहकारी ठगी प्रकरणमा गत कार्त्तिक २ गते पक्राउ परेका लामिछाने हाल धरौटी बुझाएर रिहा भएका छन्। सहकारी ठगी प्रकरणमा काठमाडौंमा ६० लाख, कास्कीमा ६५ लाख ,रुपन्देहीमा १ करोड र चितवनमा ५४ लाख धरौटी बुझाएर उनी रिहा भएका छन्। उनीमाथि विभिन्न जिल्लामा सहकारी ठगी, संगठित अपराध,सम्पत्ति शुद्धिकरण कसूरमा मुद्दा दायर भएको छ।"
विपी र गणेशमानको संघर्ष सम्झेर पार्टीमा काम गरौं : मन्त्री राणा,"काठमाडौं : परराष्ट्रमन्त्री एवं नेपाली कांग्रेसकी नेतृ आरजु राणा देउवाले कांग्रेसका कार्यकर्तालाई नेपाली कांग्रेसका संस्थापक नेता विपी कोइराला र गणेशमान सिंहको संघर्ष सम्झेर काम गर्न आग्रह गरेकी छन्। नेपाली कांग्रेस जिल्ला कार्यसमिति कैलालीको दोस्रो जिल्ला सम्मेलनको आज धनगढीमा उद्घाटन गर्दै उनले भनिन्, 'नेपाली कांग्रेस पार्टी आफैं नेपाली जनताको ठूलो र साझा पार्टी बनेको होइन। यसका पछाडि नेताहरूको ठूलो संघर्ष, त्याग र बलिदान रहेको छ। त्यसलाई हामीले सदा स्मरण गर्नुपर्छ।' मन्त्री राणाले नेपाली कांग्रेसलाई यहाँसम्म ल्याउन यस पार्टीका नेता तथा अग्रजहरूको ठूलो योगदान र बलिदान रहेको स्मरण गरिन्। उनले विपी कोइरालाले पञ्चायतले दिएको त्यो दुःखका बावजुद पनि पार्टीका लागि आफ्नो जीवन नै बलिदान दिन पछि नपरेको तथा गणेशमान जस्ता योद्धाले काठमाडौंको सम्पन्न परिवारमा जन्मिएर पनि सुख सयल छोडेर आफ्नो जीवन नै पार्टीमा अर्पण गरेको प्रसंग उल्लेख गर्दै पार्टी निर्माणमा उनका यी संघर्षलाई प्रेरणाको रूपमा लिनुपर्ने धारणा राखिन्। अहिलेको पुस्ताले सकारात्मक उर्जा, सिर्जनशीलता र मैले समाज र मुलुकका लागि केही गर्छु भन्ने अठोटका साथ लाग्ने र आफूले आँटेको काम सम्पन्न नहुँदासम्म निरन्तर प्रयासरत रहनुपर्ने धारणा पनि राखिन्। आफू एनजिओमा काम गरेर पनि नेपाली आमाहरूको स्वास्थ्य, उनीहरूमा सामाजिक न्याय र अधिकारका क्षेत्रमा लागेर काम गर्न वर्तमान पार्टी सभापति शेरबहादुर देउवाको प्रेरणा रहेको प्रसंग पनि उनले बताइन्। मन्त्री राणाले नेपाली कांग्रेसको जीवनमा वर्तमान सभापति शेरबहादुर देउवाको संघर्ष पनि कम नरहेको स्मरण गर्दै सधैँ जनता र पार्टीका लागि काम गर्ने भएकाले नै सभापति देउवा अहिले पनि राजनीतिमा सक्रिय रहेको बताइन्। पार्टीमा अरुले धेरै पाए मैले केही पाइन भन्ने भावना कहिल्यै राख्न नहुने बताउँदै कांग्रेस केन्द्रीय सदस्य राणाले राजनीति समाजसेवा भएकाले फलको आशा नगरिकनै कर्म गर्न प्रत्येक नागरिक आफैं जागरुक हुनुपर्ने बताइन्। अहिलेका सामाजिक सञ्जालहरूमा जताततै नकारात्मकता मात्र फैलिने गरेको आफूले देखेको र नेपालमा केही हुँदैन, यहाँ केही छैन भन्ने जस्ता भाष्य निर्माण गरिएको उल्लेख गर्दै तर यहाँ सबथोक छ र हामीले यहीँ धेरै गर्न सक्छौं भन्ने सकारात्मक भावना बोकेर अहिलेको युवा पुस्ताले राजनीति गर्नुपर्ने उनको सुझाव थियो। पार्टीमा होस् या सरकारमा, सानो होस् या ठूलो आफूले पाएको भूमिकालाई सकारात्मक रूपले लिएर सफलतापूर्वक सम्पन्न गर्नेतर्फ लाग्नु नै पार्टीका हरेक कार्यकर्ताको कर्तव्य हो भन्दै मन्त्री राणाले आफूले पनि सदैव पार्टीले दिएको जिम्मेवारी सफलतापूर्वक पूरा गर्ने गरेको र आगामी दिनमा पनि गर्ने प्रतिबद्धता व्यक्त गरिन्।"
राष्ट्रिय खेलकुद प्रतियोगिता तोकिएको मितिमा गर्न सरकारलाई निर्देशन,"काठमाडौं : प्रतिनिधिसभाअन्तर्गतको शिक्षा,स्वास्थ्य तथा सूचना प्रविधि समितिले १० औँ राष्ट्रिय खेलकुद प्रतियोगिता तोकिएको मितिमा नै गर्न सरकारलाई निर्देशन दिएको छ ।सिंहदरबारमा शुक्रबार बसेको समिति बैठकले कर्णाली प्रदेशमा आगामी चैत्र २३ गतेदेखि हुने राष्ट्रिय खेलकुद तोकिएको मितिमा नै गर्न खेलकुद मन्त्रालयलाई निर्देशन दिएको हो । समितिका सभापति अम्मर बहादुर थापाले तोकिएको समयमा खेलकुद सञ्चालन गर्ने अवस्था बनाउन मन्त्रालयलाई निर्देशन दिएका हुन् । प्रतियोगीता सम्पन्न गर्नका लागि आवश्यक पूर्वाधार फास्ट ट्र्याकबाट बनाउन उनले निर्देश दिए। बैठकमा खेलकुद मन्त्री तेजुलाल चौधरीले ऐन कानुनको समस्याका कारण समयमा नै पूर्वाधार लगायतको तयारी गर्न नसकेको बताए । फाल्गुनमा नै राष्ट्रिय खेलकुद सम्पन्न गर्ने भनिएपनि विविध कारण चैत्रमा सार्नुपरेको उनले बताए । उनले मन्त्रालय र राष्ट्रिय खेलकुद परिषदबीच समन्वयन हुन नसकेको गुनासो गरे। बैठकमा समिति सदस्यहरूले खेलकुद निकायबीच समन्वयन गरेर समयमा नै प्रतियोगीता सम्पन्न गर्न सरकारलाई सुझाव दिएका थिए । आगामी दिनमा हुने राष्ट्रिय खेलकुदको विद्यमान अवस्था, भए गरेका कामकारबाही, समस्या र भावी कार्यदिशाका सम्बन्धमा समितिले युवा तथा खेलकुद मन्त्रालयसँग छलफल गरेको हो ।"
अध्यादेशमा अनिर्णीत बनेका उपेन्द्र यादव भन्छन् सरकारमा जाँदैनौं,"काठमाडौं : जनता समाजवादी पार्टी नेपालका अध्यक्ष उपेन्द्र यादवले अध्यादेशलाई लिएर आफूहरू सरकारमा जाने 'बार्गेनिङ' नगरेको स्पष्ट पारेका छन्। उनले अध्यादेशका विषयमा पार्टीले अहिलेसम्म आधिकारिक धारणा सार्वजनिकसमेत नगरेको बताए। सरकारमा जाने कुरै छैन। अध्यादेशका विषयमा आइतबार संसदीय दलको बैठक टुंगो लगाउँछ,' अन्नपूर्णसँगको कुराकानीमा अध्यक्ष यादवले भने। उनले अध्यादेशका लागि जसपा नेपालले बार्गेनिङको कुरा भ्रामक रहेको पनि खुलाए। मन्त्रालय माग्यो भन्ने उडन्ते कुरो हो। हामीविरुद्ध दूष्प्रचार र भ्रम फैलाइएको छ,' उनले थपे। उनले राजनीतिलाई 'मिसन पोलिटिक्स'को रूपमा व्याख्या गरे। अध्यादेशको कन्टेन्ट नबुझेसम्म आधिकारिक केही कुरा नभन्ने पनि उनले बताए। 'राजनीतिको आफ्नै केही मूल्य मान्यता र लक्ष्य हुन्छ। हाम्रो राजनीति 'मिसन पोल्टिक्स' पनि हो। हामी अध्यादेशको कन्टेन्ट, उद्देश्य र देश र जनतालाई पार्ने सकारात्मक प्रभावलगायतका पक्षलाई विश्लेषण गरेर हेर्छौं। अन्य कुरा हेर्दैनौं, उनले भने। सरकारले हालै ६ वटा अध्यादेश संघीय संसदको दुवै हाउसमा पेस गरेको छ। प्रतिनिधिसभामा सत्तापक्षको बहुमत रहे पनि राष्ट्रिय सभामा उपेन्द्र यादवको सहयोग बिना अध्यादेश पास हुँदैन। त्यसैकारण पनि यति बेला उपेन्द्र यादव र उनको पार्टी जसपा नेपाल चर्चाको विषय बनेको छ। यस विषयमा प्रधानमन्त्री केपी शर्मा ओली र नेपाली कांग्रेसका सभापति शेरबहादुर देउवा यादवसँग निरन्तर संवादमा रहेको स्रोतहरूले बताएको छ। जसापा नेपालका उपाध्यक्ष राजकिशोर यादवले आफूहरूले सत्ता पक्षसँग कुनै मन्त्री, मन्त्रालय वा भाग नखोजेको दाबी गरे। मन्त्रालय र मन्त्री पदसँग जोडर हाम्रो अडान, विषयप्रतिको गम्भीरतालाई विषयान्तर गर्न एक प्रकारको षड्यन्त्र गरिएको छ,' उनले भने। उनले आफूलाई जिम्मा दिएको अध्यादेशका कन्टेन्टका विषयमा प्रतिवेदन तयार पारी अध्यक्ष यादवलाई बुझाइसकेको बताए। यसबीचमा सत्तापक्षसँग आफ्नो पार्टीसँग संवाद भएको उनले स्वीकारे। देउवाजीले तपाईँहरू निर्णायक हुनुहुन्छ। सहयोग गर्नुस् भनेर आग्रह गरेको उनको भनाइ छ। त्यसको जवाफमा यादवले अध्यादेशका विषयमा निर्णय गरेरमात्रै बताउने बताएका थिए। देउवासँग भेटेर उपेन्द्र यादव प्रधानमन्त्री निवास बालुवाटार पुगेका थिए। प्रधानमन्त्री केपी शर्मा ओलीले यादवसँग भनेका थिए, अध्यादेशबारे आज (बिहीबारको संसदमा) के गर्नु हुन्छ? उपेन्द्रले राजकिशोरलाई देखाउँदै जवाफ दिएका थिए, उहाँको संयोजकत्वमा अध्यादेश अध्ययन कार्यदल बनेको छ। त्यसमा संयोजक यादवले थपे, हाम्रो संसदीय दलको बैठक बस्दै छ। त्यसपछि आधिकारिक निर्णय सार्वजनिक गर्छौं। प्रधानमन्त्री ओलीली बैठकपछि निर्णय सुनाउन आग्रह गरेका थिए। उपाध्यक्ष यादवले आफ्ना राजनीतिक ऐजेन्डा र अडानको बदनाम गराएकोमा चित्त दुखाए। उनले भने, संसद छलेर सरकारले ल्याएको अध्यादेश ल्याउने कामलाई राम्रो मान्न सकिन्न। अध्ययन कार्यदलका सदस्य दीपक कार्कीले भूमि र सहकारीसम्बन्धी अध्यादेशमा सुझावहरू आएको बताए। तर, यस विषयमा पार्टी निचोडमा पुगिसकेको छैन। राष्ट्रिय निकुञ्ज र वनलाई मास्नु हुँदैन भन्ने हाम्रो मान्यता छ। सुकुम्बासीलाई जग्गाधनी बनाउनुपर्छ। वन तथा वातावरण बचाउने दायित्व सरकारको पनि हो।"
भाषण र प्रशिक्षण दिएरमात्रै रूपान्तरण सम्भव हुने देखिएन : प्रचण्ड,"काभ्रे : नेकपा माओवादी केन्द्रका अध्यक्ष पुष्पकमल दाहाल प्रचण्डले समाजवादी क्रान्तिको संकल्प गर्ने बेला आएको बताएका छन्। धुलिखेलमा आयोजित पार्टीको राजनीतिक वैचारिक प्रशिक्षणलाई सम्बोधन गर्दै उनले अहिले देशभरि भइरहेका भेला र प्रशिक्षणहरूलाई समाजवादी क्रान्तिकै तयारीको रूपमा बुझ्न आग्रह गरे। हामीले जनयुद्धको तयारी गर्दा पनि यसरी नै देशभरि भेला र प्रशिक्षण गरेका थियौं। अहिले हामी समाजवादी क्रान्तिको तयारीको चरणमा फेरि त्यस्तै कार्यक्रमहरू गरिरहेका छौं। यो हामीले समाजवादी क्रान्तिको संकल्प गर्ने बेला हो,' उनले भने। जनयुद्ध गर्नुअघि माओवादी शक्तिलाई विरोधीले अपत्याएको स्मरण गर्दै अध्यक्ष प्रचण्डले स्पष्ट विचार, सिद्धान्त र कार्यक्रमका आधारमा जनयुद्ध अघि बढाएकाले देशकै प्रमुख शक्तिको रूपमा स्थापित हुन सफल भएको बताए। पछिल्लो शान्तिकालमा हामी कतै लरबरायौं, अलिकति सुधारवाद र उदारवादमा हरायौं, जसले गर्दा हाम्रो आफ्नै वर्गले पनि क्रान्तिका बाँकी सपना अधुरै रहन हुने कि भन्ने आशंका गर्न थाल्यो,' उनले भने, 'तर, अहिले हामीले गम्भीर आत्मसमीक्षा गरेका छौं। भर्खरैको केन्द्रीय समिति बैठकपछि हामीले सुधारवाद र उदारवाद होइन, बामपन्थ र क्रान्तिकारी लाइन दह्रोसँग पकड्ने सङ्कल्प गरेका छौं। यही नै हाम्रो समाजवादी क्रान्तिप्रतिको संकल्प हो,' उनले भने। शान्ति सम्झौता गरेर पार्टी बहुदलीय प्रतिष्पर्धामा आएपछि दायाँ र बायाँ गर्दै अघि बढ्ने क्रममा माथिदेखि तलसम्म नेता कार्यकर्ताहरू बढी नै दायाँतिर ढल्कन थालेको यथार्थ बोध गरेर नै अब पार्टीलाई बायाँतिर अघि बढाउने नीति र कार्यक्रम अघि सारिएको उनले स्पष्ट गरे। जनयुद्धको उत्कर्ष चरणमा भएको चुनबाङ बैठकको निर्णय स्मरण गराउँदै अध्यक्ष प्रचण्डले भने, हामीले त्यतिबेला स्पष्ट भनेका थियौं, अब गणतन्त्र आउँछ, यसका लागि बुर्जुवाहरूसँग सम्झौता गर्नुपर्ने पनि हुनसक्छ। तर त्यो गणतन्त्रलाई बर्जुवाहरूले आफ्नो अनुकूलको गणतन्त्र बनाउने प्रयास गर्नेछन् र हामीले समाजवादी गणतन्त्र बनाउने प्रयास गर्ने छौं। अहिले हामी यही संघर्षको विन्दुमा आइपुगेका छौं। शान्ति प्रक्रिया र संविधान लेखन हुँदै यहाँसम्म आइपुग्दा विभिन्न सफलता र कमजोरीका बीच एउटा कालखण्ड पार गरिएको उल्लेख गर्दै उनले अब पार्टी सम्पूर्ण रूपमा समाजवादी क्रान्तिको चरणमा अघि बढ्ने बताए। जनयुद्धको थालनी, जनयुद्ध सञ्चालन, शान्ति सम्झौता, संविधानसभाको निर्वाचन, गणतन्त्र घोषणा जस्ता युगान्तकारी निर्णय गर्ने अवसर पाउने माओवादीमात्रै एक मात्र शक्ति भएको उल्लेख गर्दै अध्यक्ष प्रचण्डले समाजवादी क्रान्तिको थालनी पनि माओवादीले नै गर्ने बताए। यसका लागि माओवादी नेता कार्यकर्ताहरूको रुपान्तरणको विकल्प नभएको उनले स्पष्ट गरे। अब भाषण गरेर प्रशिक्षण दिएरमात्रै रुपान्तरण सम्भव हुने देखिएन। त्यसैले यो काम अब नेतृत्वबाट नै सुरु गर्नुपर्छ भनेर म पूरै आत्मसमीक्षासहित देशभरि नेता कार्यकर्ता र जनताको बीचमा पुग्ने अभियानको थालनी गरेको छु। मैले एक चरण यो अभियान पूरा गरेपछि अब लगत्तै सिंगो पार्टी एकैसाथ देशभरि परिचालित हुने छ। रुपान्तरणको नयाँ अभियान अघि बढ्ने छ,' उनले भने।"
भारत सरकारको सहयोगमा बन्ने स्वास्थ्य चौकी भवनको शिलान्यास,"काठमाडौं : भारत सरकारको सहयोगमा बन्ने स्वास्थ्य चौकीवर्थिङ सेन्टर भवनको शिलान्यास गरिएको छ। धादिङको खनियाबास गाउँपालिकास्थित कुरी स्वास्थ्य चौकीवर्थिङ सेन्टर भवन निर्माणका लागि संविधान सभा सदस्य दिलमान पाख्रिन, खनियाबास गाउँपालिका अध्यक्ष रणबहादुर तामाङ र काठमाडौंस्थित भारतीय राजदूतावासका काउन्सिलर सुश्री गीताञ्जली ब्रान्डनले संयुक्त रूपमा शिलान्यास गरेका हुन्। नेपालभारत विकास सहकार्यअन्तर्गत भारत सरकारको २ करोड ५१ लाख रुपैयाँ लागतमा कुरी स्वास्थ्य चौकीवर्थिङ्ग सेन्टर निर्माण गरिँदैछ। भारत सरकारको अनुदानमा स्वास्थ्य चौकीवर्थिङ सेन्टर, पाले घर, प्राङ्गण पर्खाल, चमेनागृह, बाटो र अन्य सम्बद्ध सुविधाहरूको निर्माण गरिने भारतीय दूतावासले जनाएको छ। यस परियोजनालाई उच्च प्रभाव सामुदायिक विकास परियोजना (एचआइसीडीपी)को रूपमा लिइएको दूतावासको भनाइ छ। सहभागी प्रतिनिधिहरूले नेपाली जनताको उत्थानमा भारत सरकारले गरेको सहयोगको प्रशंसा गरेका थिए। सन् २००३ यता भारतले नेपालका विभिन्न क्षेत्रमा ५६३ वटा भन्दा बढी उच्च प्रभाव सामुदायिक विकास परियोजना अघि बढाएको छ। जसमा ४९० वटा परियोजना सम्पन्न गरिसकेको छ। यीमध्ये बागमती प्रदेशमा १०८ वटा परियोजना रहेका छन्। त्यस्तै भारतको स्वतन्त्रता दिवस र गणतन्त्र दिवसको अवसरमा नेपालका विभिन्न अस्पताल, स्वास्थ्य चौकी र शैक्षिक संस्थालाई १००९ वटा एम्बुलेन्स र ३०० वटा स्कुल बस उपहारस्वरूप प्रदान गरिसकेको छ। त्यसमध्ये धादिङका विभिन्न संस्थाहरूलाई १५ वटा एम्बुलेन्स र ३ वटा स्कुल बस उपहार स्वरूप प्रदान गरिएको छ। 'नजिकको छिमेकी भएको नाताले भारत र नेपालबीच व्यापक र बहु क्षेत्रीय सहकार्य रहेको छ। उच्च प्रभाव सामुदायिक विकास परियोजनाको कार्यान्वयनले नेपाली जनताको उत्थानका लागि र प्राथमिकताका क्षेत्रमा पूर्वाधारको विस्तारका लागि नेपाल सरकारले चालेका प्रयासमा भारत सरकार सदैव हातेमालो गर्न तयार रहेको कुरालाई प्रतिबिम्बित गरेको छ,' भारतीय दूतावासले भनेको छ।"
प्रधानमन्त्रीमुख्यमन्त्री संवाद : समस्या पहिचान गरेर एक्सनमा उत्रिने प्रतिबद्धता,"काठमाडौं : प्रधानमन्त्री केपी शर्मा ओलीले सेवा प्रवाह, सुशासन, समग्र प्रगति, विद्यमान चुनौती र संघीय सरकारले गर्नुपर्ने सहजीकरणका विषयमा सातवटै प्रदेशका मुख्यमन्त्रीसँग भर्चुअल बैठक गरेका छन्। सिंहदरबारस्थित प्रधानमन्त्री तथा मन्त्रिपरिषद्को कार्यालयको एक्सन रुमबाट प्रधानमन्त्री ओलीले मुख्यमन्त्रीहरूसँग पहिलोपटक यस प्रकारको संवाद गरेका हुन्। करिब साढे दुई घन्टा भएको छलफलका क्रममा प्रधानमन्त्री ओलीले प्रदेशका मुख्यमन्त्रीहरूसँग एक्लाएक्लै पनि छलफल गर्नुपर्ने आवश्यकता देखिएको बताए। उनले आगामी आर्थिक वर्षको बजेट निर्माणको तयारीका क्रममा थप छलफल गर्दै बताए। उनले सकेसम्म प्रदेशमै पुगेर र कतिपय प्रदेशसभामा पनि पुगेर राष्ट्र निर्माणबारे केन्द्र र प्रदेशका सोचबारे विमर्श गर्ने र समस्याको पहिचान गरी कार्यान्वयनको 'एक्सन'मा जाने बताए। प्रधानमन्त्री ओलीले अहिलेको सूचना र प्रविधिको जमानामा यसको उपयोग गरी जिल्ला तह र आयोजनागत रूपमा मुख्यमन्त्रीहरूले यस्ता छलफल गर्न सकिने सुझाव दिए। उनले आफू पहिला प्रधानमन्त्री हुँदा सिंहदरबारस्थित कार्यालयमा एक्सन रुमबाट देशभरका निर्माणाधीन आयोजनाबारे अनुगमन र छलफल गर्न थालेको स्मरण गराउँदै यस कक्षको उपयोगलाई बढाउँदै जाने बताए। प्रधानमन्त्री ओलीले माध्यमिक शिक्षा परीक्षा, कक्षा १० (एसइई)मा ४८ प्रतिशत विद्यार्थी मात्रै उत्तीर्ण हुने अवस्था सुधार्न आफूले केही युवाहरूको सहयोगमा अनलाइन माध्यमबाट मुख्य विषयहरूमा अतिरिक्त कक्षा सञ्चालनको आरम्भ गराएको बताउँदै यसमा ५७ हजार विद्यार्थी सहभागी रहेको बताए। उनले यसै वर्षदेखि यस प्रकारको तयारी गर्न मुख्यमन्त्रीहरूलाई आग्रह गर्दै विकासको आधारका रूपमा शिक्षालाई लिनुपर्नेमा जोड दिए। डिजिटल नेपालतर्फ आफूहरू अघि बढेकाले स्वास्थ्यलगायत अन्य क्षेत्रमा पनि सूचना र प्रविधिको उपयोग गरेर जनतालाई लाभ दिन सकिने बताए। संबादमा मुख्यमन्त्रीहरूले यस प्रकारको छलफल राखिएकामा आभार व्यक्त गर्दै आफ्ना सरकारले चालु आर्थिक वर्षको हालसम्म हासिल गरेका भौतिक र वित्तीय प्रगति, विद्यमान चुनौती र समस्या समाधानका उपायबारे अवगत गराएका थिए। उनीहरूले बहुवर्षीय ठेक्का लागेका कार्यक्रमहरूमा बजेटको निरन्तरतासहित अनुदान रकम वृद्धि हुनुपर्ने, आयोजना सञ्चालनका लागि रुख कटान र जग्गा प्राप्तिमा सहजता हुनुपर्ने, विपद् व्यवस्थापनमा बजेट थपिनुपर्ने, जनशक्ति व्यवस्थापन, भन्सारमा हुने चोरीनिकासी नियन्त्रण गर्नुपर्ने, गण्डकीलाई पर्यटकको केन्द्रका रूपमा विकास गर्न निर्माणाधीन सडक विस्तार छिटो सम्पन्न गर्नुपर्ने, पूर्वपश्चिम रेलमार्ग निर्माणका लागि मुअब्जा विवाद टुङ्ग्याउनुपर्ने, कार्यविस्तृतीकरण पुनः विचार गर्नुपर्ने, प्रदेशमा पर्यटक र आम्दानी वृद्धिका लागि सहजीकरण गर्नुपर्नेलगायत सुझाव दिएका थिए। नेपाल सरकारका मुख्यसचिव एकनारायण अर्यालले मुख्यमन्त्रीहरूले उठाएका समस्याका विषय सङ्घीय मन्त्रिपरिषद्को बैठक र नेपाल सरकारका सचिवहरूको बैठकमा छलफलको विषय बनाइ सम्बोधन गरिने बताए। संबादमा प्रधानमन्त्रीका मुख्य सल्लाहकार विष्णुप्रसाद रिमाल, आर्थिक सल्लाहकार डा युवराज खतिवडा र उच्चाधिकारीहरूको सहभागिता थियो।"
नविकरणीय ऊर्जाको प्रवर्द्धन तथा विकास गर्न सरकार दृढ : उद्योगमन्त्री,"काठमाडौं : उद्योग, वाणिज्य तथा आपूर्तिमन्त्री माननीय दामोदर भण्डारीले नवलपरासी (बर्दघाट सुस्ता पश्चिम) जिल्लाको औद्योगिक तथा व्यापारिक गतिविधिहरूको अवलोकन र महत्वपूर्ण परियोजनाहरूको उद्घाटन गरेका छन्। मन्त्री भण्डारीले नवलपरासीको रामग्रामस्थित अरुण वेभरेज प्रालिमा २ मेगावाटको सौर्य ऊर्जा प्लान्टको उद्घाटन गर्दै स्वच्छ र नविकरणीय ऊर्जाको प्रवर्द्धन तथा विकास गर्न सरकार कटिवद्ध रहेको बताए। उनले स्वदेशी उत्पादनमा जोड दिँदै ऊर्जा आत्मनिर्भरता हाँसिल गर्ने दिशामा यो एक महत्वपूर्ण कोसेढुंगा सावित हुनेछ। यसैक्रममा मन्त्री भण्डारीले उद्योग क्षेत्रको सम्भाव्यता,उत्पादनशीलता र रोजगारी सिर्जना सम्बन्धी प्रत्यक्ष जानकारी लिन सम्बृद्धि स्टिल प्याक्ट्रीको अवलोकन समेत गरे। उनले औद्योगिकीकरणलाई तीव्रता दिन आवश्यक नीतिगत सुधार तथा पूर्वाधार निर्माणका विषयमा उद्योगपतिहरूसँग छलफल समेत गरे। मन्त्री भण्डारीले स्वदेशमै सवारी साधन एसेम्बल गरी आयात प्रतिस्थापन तथा रोजगारी सिर्जनाका सम्भावनाहरूको अध्ययन गर्दै लक्ष्मी ह्युन्डाइ एसेम्बलिङ्ग प्लान्टको निरीक्षण गरे। सो क्रममा मन्त्री भण्डारीले नेपालमा गाडी निर्माण तथा एसेम्बलिङ उद्योगको विस्तारले मुलुकको औद्योगिक विकासलाई थप गति दिने विश्वास व्यक्त गरे।"
सार्वजनिक जग्गा जनताले उपभोग गर्न पाउनुपर्छ : उपप्रधानमन्त्री सिंह,"काठमाडौं : उपप्रधानमन्त्री एवम् शहरी विकास मन्त्री प्रकाशमान सिंहले काम गर्नेहरूलाई हावादारी गफ गर्नेहरूसँग तुलना गर्न नमिल्ने बताएका छन् । शुक्रबार आफ्नै निर्वाचन क्षेत्र काठमाडौं १ अन्तर्गत पर्ने काठमाडौं महानगरपालिका वडा नं २९ को वडा भवन उद्घाटन गर्दै उनले यस्तो बताएका छन्। ' संविधान जारी गरेको कुरा यो केही होइन भनेर भन्छन्, के गर्दा ठूलो कुरा हुने यहाँ? काम गर्नेहरूलाई त्यसै हावादारी गफ गर्नेहरूसँग तुलना गरेर हुन्छ ? उनले भने, 'तपाईं हामीले होहल्ला गर्ने पछाडिको नियत के हो ? त्यो पनि बुझ्नुपर्यो नि । होहल्ला गर्नेको पृष्ठभूमि कसले नबुझ्ने । विदेशमा कति हजार डलर कमाइराको, छोडेर आको भनेर भन्छन् । छोडेर आएको कि केही काण्ड भएर फर्केर आएको हो ? त्यो पनि बुझ्नुपर्यो नि ।' उपप्रधानमन्त्री सिंहले राजनीति गर्न चरित्र नचाहिने हो भन्दै प्रश्न पनि गरे। उनले राजनीतिमा लागेर सेवा गर्ने र ठगी खानेहरूको ठण्डा दिमागले लेखाजोखा गर्न पनि आग्रह गरे। त्यस्तै उनले नागरिकको सरकार स्थीर होस् भन्ने चाहनाअनुसार कांग्रेस एमाले मिलेर सरकार बनेको र अर्थतन्त्र चलायमान बनाउँदै लयमा ल्याउनका लागि अध्यादेश ल्याइएको पनि प्रष्ट पारे। त्यस्तै,फरक सन्दर्भमा उनले सार्वजनिक जग्गा जनताको लागि हुनुपर्ने र स्थानीयले उपभोग गर्न पाउनुपर्ने बताए । सरकारले त्यसका लागि काम गरिरहेको भन्दै नागरिकतहबाट सरकारलाई साथ दिन पनि सिंहले आग्रह गरे । उनले काठमाडौं क्षेत्र नं १ बाट आफूले संसदमा प्रतिधित्व गरेपछि सडक,सामुदायिक विद्यालयका पूर्वाधारमा धेरै काम भएको बताए । उनले अब स्वास्थ्यमा ध्यान दिनुपर्ने भन्दै प्रभावकारी वडा क्लिनिक बनाउनका लागि काम गर्नुपर्नेमा जोड दिए। वडाको प्रशासकीय भवन बनेपछि काठमाडौं २९ को सेवा प्रभावकारी बन्ने पनि सिंहले विश्वास व्यक्त गरे।"
दलित समुदायको मुक्तिका लागि विशेषाधिकारको व्यवस्था आवश्यक : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले हरेक क्षेत्रमा दलित समुदायको प्रतिनिधित्व बढाउन विशेषाधिकारको व्यवस्थालाई दृढतापूर्वक कार्यान्वयन गरेर लैजानुपर्ने बताएका छन्। नेपाल दलित मुक्ति मोर्चा केन्द्रीय समितिको चौथो विस्तारित बैठक तथा प्रशिक्षण कार्यक्रमलाई सम्बोधन गर्दै उनले यस्तो धारणा राखेका हुन्। दलित समुदायमाथिका छुवाछुत र जातीय विभेद जस्ता अमानवीय र निकृष्ट व्यवहार वर्गीय र राजनीतिक समस्या भएको उल्लेख गर्दै उनले यसलाई राजनीतिक रुपमा नै हल गर्न विशेषाधिकारको नीति आवश्यक रहेको र यसलाई सबैतिर लागू गरेर लैजानुपर्ने बताए। जनयुद्धसहित नेपालमा चलेका तमाम आन्दोलनमा दलित समुदायको विशेष भूमिका रहेको उल्लेख गर्दै उनले जनयुद्धमा प्रथम सहिद दिलबहादुर रम्तेल भएको घटनाले पनि आजको राजनीतिक परिवर्तनमा दलित समुदायको योगदान पुष्टि गर्ने बताए । पार्टी शान्तिकालमा आइसकेपछि आफ्नो वर्ग र समुदायका एजेण्डालाई दृढतापूर्वक अघि बढाउन केही कमजोरी भएको स्वीकार गर्दै अध्यक्ष प्रचण्डले अब यसलाई दृढताका साथ अघि बढाउनुपर्छ भनेर भर्खरै सम्पन्न केन्द्रीय समिति बैठकबाट दलित समुदायको विशेषाधिकार सम्बन्धी विशेष प्रस्ताव नै पारित गरेको जानकारी दिए। हाम्रो पार्टीले दलित समुदायको मुक्तिका लागि राज्यका सबै अङ्ग र निकाय तथा सामाजिक जीवनका सबै क्षेत्रमा विशेषाधिकारको व्यवस्था गर्नुपर्दछ भन्ने स्पष्ट नीति अघि सार्दै आएको छ,'उनले भने,विशेषाधिकारको यो नीति ऐतिहासिक भौतिकवादको अध्ययनका आधारमा क्षतिपूर्तिको सिद्धान्तअनुरुप रहेको छ । नेपालको ठोस सन्दर्भमा दलित, महिला र मुस्लिम समुदायलाई राज्यका सबै अङ्ग, निकाय र क्षेत्रमा जनसङ्ख्याका आधारमा समानुपातिक प्रतिनिधित्वमाथि ऐतिहासिक क्षतिपूर्तिस्वरुप निश्चित प्रतिशत थप गरी विशेषाधिकारको व्यवस्था गर्नुपर्दछ । उत्पीडित वर्ग र समुदायको हितमा पार्टीले विशेषाधिकारको नीति अनुरुप नै पार्टीको संगठन र संरचनामा समेत दलित नेतृत्वको विकासमा जोड दिँदै आइरहेको उल्लेख गर्दै अध्यक्ष प्रचण्डले पार्टीले गहिरो आत्मसमीक्षासहित विशेषाधिकार सम्बन्धी आफ्नो स्पष्ट नीतिलाई सरकार,सदन र सरकारका तिनैवटै मोर्चाबाट दृढतापूर्वका अगाडि बढाउने बताए।"
विपिन जोशीको रिहाइका लागि सभामुखले पठाए अरब संसदका अध्यक्षलाई पत्र,"काठमाडौं : सभामुख देवराज घिमिरेले हमासद्वारा अपहरण गरिएका नेपाली विद्यार्थी विपिन जोशीको शीघ्र रिहाइका लागि पहल गरेका छन्। सभामुख घिमिरेले अरब संसदका अध्यक्ष मोहम्मद अहमद अलयमाहीलाई शुक्रबार पत्र लेख्दै विपिन जोशीको सकुशल रिहाइका लागि विशेष पहल गरिदिन अनुरोध गरेका हुन् । नेपाल र अरब लिगबीचको सौहार्दपूर्ण सम्बन्धलाई ध्यानमा राख्दै म तपाईंलाई अक्टोबर ७, २०२३ देखि हमासद्वारा बन्दी बनाइएका नेपाली विद्यार्थी विपिन जोशीको यथाशीघ्र रिहाइका लागि पहल र सहयोगका लागि अनुरोध गर्दछु,पत्रमा भनिएको छ । पत्रमा सभामुख घिमिरेले नेपाल र अरब लिगबीचको सौहार्दपूर्ण सम्बन्धको स्मरण गर्दै विपिन जोशीलाई सकुशल स्वदेश फर्काउन अरब लिगले सहयोग पुर्याउने विश्वास व्यक्त गरेका छन् । पत्रमा सभामुखले भनेका छन्,'नेपाल सरकारले हालै इजरायल र हमासबीच भएको युद्धविराम तथा बन्दी आदानप्रदान सम्झौताको लागि स्वागतयोग्य दृष्टिकोण लिएको स्मरण गराउँदछु।' हमासले २०२३ अक्टोबर ७ मा गरेको आक्रमणपछि जोशीलाई बन्दी बनाएको थियो । जोशीको रिहाइका लागि सरकारले कुटनीतिक पहल गरिरहेको छ । गएको आइतबार नेपालका लागि इजरायली राजदूत श्मुलिक आरी बासले सभामुखसँगको भेटमा विपिनको रिहाइका लागि संसदीय कुटनीति समेत प्रयोग गर्न सकिने सुझाव दिएका थिए। सभामुख घिमिरेले नेपाल सरकारले हालै इजरायल र हमासबीच भएको युद्धविराम तथा बन्दी आदानप्रदान सम्झौताको स्वागत गरेको समेत उल्लेख गरेका छन्। सभामुख घिमिरेले नेपाल सार्क, बिमस्टेकजस्ता क्षेत्रीय तथा उपक्षेत्रीय संरचनाहरूमा सक्रिय रूपमा सहभागी हुँदै आएको स्मरण गराउँदै नेपाल र अरब लिगबीच थप सहकार्यको आवश्यकमा जोड दिएका छन्। सभामुख अपिलसँगै विपिन जोशीको सकुशल उद्दारका लागि कूटनीतिक तहमा थप पहल हुने अपेक्षा गरिएको छ । यसैगरी आज बिहान परराष्ट्रमन्त्री आरजु राणा देउवाले इरानका विदेशमन्त्री सय्यद अब्बास अराघ्चीसँग फोनवार्ता गरेकी थिइन्।विपिनको रिहाइका लागि नेपाल सरकारले गत वर्षदेखि नै कूटनीतिक प्रयास जारी राखेको छ । मन्त्री राणाले संयुक्त राष्ट्रसंघ, अन्तर्राष्ट्रिय एवं क्षेत्रीय मञ्चहरू र बैठकहरूमार्फत विपिनको रिहाइका लागि कूटनीतिक पहल गरिरहेकी छन्।"
विद्युतीय व्यापार विधेयकसम्बन्धी समितिको प्रतिवेदन पेस,"काठमाडौं : उद्योग तथा वाणिज्य र श्रम तथा उपभोक्ता हित समितिका सभापति अब्दुल खानले विद्युतीय व्यापार विधेयकसम्बन्धी समितिको प्रतिवेदन, २०८१ पेस गरेका छन्। सभापति खानले नेपालमा विद्युतीय व्यापारको माध्यमबाट वस्तु तथा सेवाको खरिदबिक्री बढ्दो क्रममा रहेकाले विद्युतीय माध्यमबाट हुने कारोबारलाई नियमन तथा व्यवस्थित गर्न सरकारले यो विधेयक प्रस्तुत गरेको बताए। विधेयकमा मुलुकमा रोजगारी सिर्जना, वस्तु तथा सेवाको सहज आपूर्ति, निर्यात प्रवर्द्धनलगायतका क्षेत्रमा विद्युतीय व्यापार अति आवश्यक भइसकेकाले यसलाई नियमन तथा अनुगमनका लागि तत्काल कानुन बन्न आवश्यक रहेको उल्लेख छ । सूचना प्रविधिको माध्यमबाट हुने वस्तु वा सेवाको व्यापारिक कारोबारलाई नियमन गरी व्यवस्थित र विश्वसनीय बनाउन विधेयकमा विभिन्न व्यवस्था गरिएको छ । कानुनबमोजिम दर्ता भई वस्तु वा सेवाको व्यापार गर्न अनुमति प्राप्त गरेको कुनै व्यक्ति,फार्म,कम्पनी वा संस्थाले यस ऐनको अधीनमा रही विद्युतीय व्यापार गर्न सक्नेछन् ।"
निजी मेडिकल कलेजका आवासीय चिकित्सकलाई सरकारी सरह समान निर्वाह भत्ता दिने निर्णय,"काठमाडौं : प्रधानमन्त्री एवं अध्यक्ष केपी शर्मा ओलीका अध्यक्षतामा आज भएको चिकित्सा शिक्षा आयोगको १६औं बैठकले निजी मेडिकल कलेजमा अध्ययनरत आवासीय चिकित्सकलाई सरकारी सरह (आठौं तह) को निर्वाह भत्ता उपलब्ध गराउने निर्णय गरेको छ। प्रधानमन्त्री तथा मन्त्रिपरिषद्को कार्यालय, सिंहदरबारमा भएको आयोगको बैठकमा यसअघि सम्बन्धित पक्षसँग भएका छलफल र प्राप्त प्रतिवेदनसमेतका आधारमा आवासीय चिकित्सकको समान सुविधा (मासिक रु ४८ हजार ७००) कायम गर्नुपर्ने निर्णय भएको हो। अन्य विषयमा थप छलफल गरी छिट्टै आयोगको बैठकबाट निर्णय लिने निष्कर्ष निकालिएको छ। बैठकले सम्बन्धित कलेजमा २ वर्ष अध्ययन र कामको सम्झौता गर्न नमान्ने विद्यार्थीसँग वार्षिक रु २३ लाख शुल्क लिने विषयमा पनि छलफल भएको छ। हालः निजी मेडिकल कलेजले मासिक रु २० हजार निर्वाह भत्ता दिँदै आएका छन्। पोष्ट ग्राजुएट तहका विद्यार्थीले समान सुविधाका लागि आन्दोलन जारी राखेको र आयोगका परीक्षासमेत प्रभावित हुने स्थितिमा प्रधानमन्त्री ओलीको अग्रसरतामा समस्या समाधानको पहल भएको हो। बैठकमा निजी मेडिकल कलेज एसोसिएनका अध्यक्ष प्रा डा ज्ञानेन्द्रमान सिंह कार्कीले कार्यविधि बनेपछि निर्णय गर्न आग्रह गर्नुभएको थियो तर आयोगका अध्यक्षसमेत रहेका प्रधानमन्त्री ओली र सहअध्यक्षद्वय स्वास्थ्य तथा जनसङ्ख्यामन्त्री प्रदीप पौडेल एवं शिक्षा, विज्ञान तथा प्रविधिमन्त्री विद्या भट्टराईले आवासीय चिकित्सकको समान सुविधाको प्रतिबद्धताबाट पछि हट्न नसकिने स्पष्ट गरेका थिए। चिकित्सा शिक्षाको एकीकृत नियमन, अनुगमन, प्रवेश परीक्षा सञ्चालन, शिक्षण संस्थालाई दिइने विद्यार्थी सिट सङ्ख्या र शिक्षण शुल्क निर्धारणसम्बन्धी कार्यहरू गर्दै आएको आयोगको बैठकमा राष्ट्रिय चिकित्सा शिक्षा ऐन, २०७५ मा आवश्यक संशोधनको प्रक्रिया थाल्ने विषयमा पनि छलफल भएको प्रधानमन्त्रीको सचिवालयले जनाएको छ।"
राष्ट्रियसभामा बहुमत नपुगेपछि उपेन्द्रको बार्गेनिङ,"काठमाडौं : ६ वटा अध्यादेश बिहीबार संसद्मा निर्णयार्थ पेस गरिएनन्। कारण थियो राष्ट्रियसभामा सत्तापक्षसँग बहुमतको अभाव। अर्थात्, सरकारलाई समर्थन गरेको जनता समाजवादी पार्टी नेपाल (जसपा नेपाल)ले अध्यादेशबारे निर्णय दिएन। त्यसैकारण कार्यसूची परिवर्तन गरियो, कार्यसूचीबाट अध्यादेश हटाइए। कांग्रेस र एमालेसँग प्रतिनिधिसभामा स्पष्ट बहुमत छ। तर, राष्ट्रियसभामा जसपा अर्थात् पार्टी अध्यक्ष उपेन्द्र यादव निर्णायक छन्। सरकारलाई समर्थन गरे पनि अध्यादेशको विषयमा जसपा नेपालले निर्णय दिएको छैन। उसले अध्यादेशको सम्बन्धमा अध्ययन गरिरहेको भन्दै उसले निर्णय दिएन। सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, निजीकरण (पहिलो संशोधन) अध्यादेश र आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश संसद्मा पेस भएका छन्। त्यस्तै सहकारीसम्बन्धी केही नेपाल ऐनलाई संशोधन गर्ने अध्यादेश र भूमिसम्बन्धी केही नेपाल ऐनलाई संशोधन गर्ने अध्यादेश पनि संसद्मा छ। सत्तापक्षमा रहे पनि जसपा नेपाल सरकारमा छैन। जसपा नेपालका अध्यक्ष उपेन्द्र यादवले अध्यादेशलाई सत्तामा जाने भर्याङका रूपमा प्रयोग गर्न खोजेको सत्तापक्षका नेताहरू बताउँछन्। उपप्रधानमन्त्री भइसकेका यादव अध्यादेशलाई अस्त्र बनाएर शक्तिशाली मन्त्रालयसहित सरकारमा सहभागी हुन चाहेको नेताहरू बताउँछन्। सत्तामा कुरा मिलेमात्रै अध्यादेशको पक्षमा मतदान गर्ने संकेत जसपा नेपालले दिएको छ। जसपा नेपालले मधेस प्रदेशको मुख्यमन्त्री पनि ताकेको स्रोतको भनाइ छ। साढे ६ वर्ष मधेस प्रदेशको सत्तामा रहेको यादवको पार्टी हाल सत्ताविहीन अवस्थामा छ। मधेस प्रदेशमा हाल जनमत पार्टीका सतिश सिंह मुख्यमन्त्री छन्। अध्यादेशको विषयमा जसपा नेपालका अध्यक्ष यादवको प्रधानमन्त्री केपी शर्मा ओली र कांग्रेस सभापति शेरबहादुर देउवासँग पनि पटकपटक संवाद भएको छ। एमाले मुख्य सचेतक महेशकुमार बर्तौलाले जसपा नेपालले निर्णय नदिएको र व्यावहारिक रूपमा समय अपुग हुने भएकाले कार्यसूचीबाट अध्यादेश हटाइएको बताए। साँझ ६ बजेसम्म नियमित बैठक नै जाने भयो, उनले भने, अर्कोतिर जसपा नेपालको निर्णय आएन। तर जसपा नेपाल सत्तापक्ष नै हो। संसदीय लोकतन्त्रमा सत्तापक्षको बेन्चमा बसेर सरकारको बिजनेसको विपक्षमा मत दिन्छ जस्तो लाग्दैन। २०७९ को निर्वाचनमा प्रतिनिधिसभामा १२ सिट जितेको जसपा नेपाल विभाजन भएको छ। ७ जना सांसद लिएर अशोक राईले जनता समाजवादी पार्टी बनाए। हाल प्रतिनिधिसभामा उपेन्द्र यादवको जसपा नेपालसँग ५ सिटमात्रै छ। सरकारलाई समर्थन गरे पनि रोजेजस्तो मन्त्रालय नपाइने भएपछि यादव सरकारमा छैनन्। तर हाल राष्ट्रियसभामा निर्णायक बनेका छन्। राष्ट्रियसभामा ५९ सिट छ। बहुमतका लागि ३० सांसद चाहिन्छन्। कांग्रेसका १६, एमालेका १०, लोसपा १ गरी अध्यादेशको पक्षमा २७ जना मात्रै सांसद छन्। त्यस्तै राष्ट्रपतिबाट मनोनीत वामदेव गौतम र अञ्जान शाक्य सत्तापक्षसँगै छन्। त्यसो गर्दा सत्तापक्षमा २९ सांसद हुन्छ। बहुमतका लागि एक सिट पुग्दैन। जनता समाजवादी पार्टी (जसपा) सँग ३ सांसद छन्। विपक्षमा माओवादी केन्द्रका १७, एकीकृत समाजवादीका ८ र राष्ट्रिय जनमोर्चाका एक गरी २६ सिट छ। जसपा नेपालको निर्णय नगरे अध्यादेशको भविष्यमा अन्योल हुन्छ। अध्यादेश पारित हुनका लागि दुवै सदनमा बहुमतको आवश्यकता हुन्छ। राष्ट्रियसभाका अध्यक्ष नारायण दाहाल माओवादी केन्द्रका हुन्। निर्णायक स्थिति आउँदा उनले विपक्षमा मत दिने पक्का जस्तै छ। अध्यादेश अध्ययन गर्न भनेर जसपा नेपालले उपाध्यक्ष राजकिशोर यादवको नेतृत्वमा कार्यदल बनाएको थियो। कार्यदलले पार्टी अध्यक्ष यादवलाई रायसुझावसहितको प्रतिवेदन बुझाइसकेको छ। अध्ययनका लागि सांसदहरूलाई प्रतिवेदन दिइएको अध्यक्ष यादवको सचिवालयले जनाएको छ। यादवका स्वकीय सचिव महेश चौरसियाद्वारा जारी गरिएको विज्ञप्तिमा अध्यादेशको सम्बन्धमा जसपा नेपाललाई जोडेर विभिन्न सञ्चारमाध्यम र सामाजिक सञ्जालहरूमा अतिरञ्जित मनगढन्ते र प्रायोजित ढंगले आइरहेका समाचार र सूचनाहरू आधारहीन, तथ्यहीन र भ्रामक रहेको जनाइएको छ। जसपा नेपालले सत्ता बार्गेनिङ गरिरहेको भन्ने कुरा आधारहीन भएको चौरसियाले बताएका छन्। जसपा नेपालका प्रवक्ता मनिष सुमनले अध्यादेशसँग उपप्रधानमन्त्री, मुख्यमन्त्रीमा साट्ने खोजेको कुरा सरासर गलत भएको बताए।"
पूर्वाधार निर्माणसम्बन्धी रोकिएका काम द्रूत गतिमा अगाडि बढेका छन् : प्रधानमन्त्री,"काठमाडौं : प्रधानमन्त्री केपी शर्मा ओलीले पूर्वाधार निर्माणसम्बन्धी रोकिएका धेरै काम ग्रूत गतिमा अगाडि बढेको बताएका छन्। उनले तिनलाई निर्धारित समयमा सम्पन्न गर्नु सरकारको प्राथमिकता भएको बताएका छन्। सामाजिक सञ्जाल फेसबुकमा सडक निर्माण भइरहेको भिडियो राखेर उनले विकास निर्माण र आयोजनाहरुको प्रगतिका बारेमा आज सातवटै प्रदेशका मुख्यमन्त्रीहरुसँग एक्सन रुमबाट छलफल गर्न लागेको उल्लेख गरेका छन्। प्रधानमन्त्री ओलीले निर्माण व्यवसायीलाई ३० अर्ब भुक्तानी गरिएको जानकारी पनि दिएका छन्। 'शुभ बिहानी ! हाम्रा विकास निर्माण र आयोजनाहरुको प्रगतिका बारेमा सातवटै प्रदेशका मुख्यमन्त्रीहरूसँग एक्सन रुमबाट आज छलफल हुँदै छ । हाम्रो प्राथमिकता छ, थालेको काम सक्ने । विकास परियोजना सम्पन्न गरेका ठेकेदारलाई भुक्तानी समेत नदिएको विगतको अवस्थाबाट अगाडि बढेर ३० अर्ब बक्यौता भुक्तानी गरेका छौँ,' प्रधानमन्त्रीले लेखेका छन्, 'पूर्वाधार निर्माण सम्बन्धी रोकिएका धेरै काम द्रूत गतिमा अगाडि बढेका छन् ।"
"प्रतिनिधिसभा बैठक बस्दै, के के छन् कार्यसूची ?","काठमाडौं : संघीय संसदअन्तर्गत प्रतिनिधिसभा बैठक बस्दैछ। संसद् भवन नयाँ बानेश्वरमा बस्नेगरी बैठक दिउँसो १ बजेका लागि बोलाइएको छ। बैठकमा उद्योग तथा वाणिज्य र श्रम तथा उपभोक्ता हित समितिका माननीय सभापति अब्दुल खानले 'विद्युतीय व्यापार विधेयक सम्बन्धी समितिको प्रतिवेदन, २०८१ पेश गर्ने कार्यसूची छ। कानुन,न्याय तथा संसदीय मामिला मन्त्री अजय कुमार चौरसियाले कानुन, न्याय तथा मानव अधिकार समितिको प्रतिवेदन सहितको विधायन विधेयक,२०८० माथि छलफल गरियोस्' भनी प्रस्ताव प्रस्तुत गर्ने कार्यसूची रहेको छ। यसैगरी श्रम,रोजगार तथा सामाजिक सुरक्षा मन्त्री शरत सिंह भण्डारीले ""अन्तर्राष्ट्रिय श्रम संगठनको अन्तर्राष्ट्रिय श्रम सम्मेलनले स्वीकृत गरेका नयाँ अन्तर्राष्ट्रिय श्रम मापदण्डहरूको संयन्त्रहरु (महासन्धी, प्रोटोकल र सिफारिस) सम्बन्धी प्रतिवेदन "" पेश गर्ने संभावित कार्यसूचीमा उल्लेख छ। बिहीबार संघीय संसदमा सरकारले ल्याएका ६ वटा अध्यादेश निर्णयार्थ पेश गर्ने कार्यसूची रहे पनि अन्तिम समयमा आएर कार्यसूचीबाट हटाइएको थियो। राष्ट्रियसभामा सत्ता गठबन्धनको बहुमत नपुग्ने भएपछि अध्यादेश पेश गर्ने कार्यसूची हटाइएको थियो। जनता समाजवादी पार्टी नेपालले अध्यादेशलाई समर्थन गर्ने वा नगर्ने निर्णय नगर्दा दुवै सदनमा अध्यादेश पेश हुन सकेन। अध्यादेश पारित गराउन प्रतिनिधिसभामा सत्तारुढ कांग्रेस र एमालेसँग स्पष्ट बहुमत छ भने राष्ट्रियसभामा बहुमत पुर्याउन जसपा नेपालको साथ आवश्यक छ।"
परराष्ट्रमन्त्री राणा र इरानी विदेशमन्त्रीबीच फोनवार्ता : विपिनको रिहाइका लागि पहल,"काठमाडौं : परराष्ट्र मन्त्री डा आरजु राणा देउवाले इस्लामिक गणतन्त्र इरानका विदेशमन्त्री सय्यद अब्बास अराघ्चीसँग फोनवार्ता गरेकी छन्। परराष्ट्रमन्त्री राणाले वार्तामा हमास अतिवादी समूहको नियन्त्रणमा रहेका नेपाली युवा विपिन जोशीको रिहाइको कूटनीतिक पहल गरेकी हुन्। हमासको नियन्त्रणमा रहेका युवा विपिनको रिहाइका लागि पहल गरिदिन आग्रह गर्दै मन्त्री डा राणाले गएराति इरानी विदेशमन्त्री अराघ्चीसँग कुराकानी गरेकी थिइन्। त्यस अवसरमा विदेशमन्त्री अराघ्चीले हमासका अधिकारीहरुसँग अब हुने बैठकमा आफूले विपिन रिहाइको मुद्दा प्राथमिकताका साथ उठाउने आश्वासन जनाइएको छ। इजरायल सरकार र हमासबीच युद्धविराम भएपछि आफ्ना नियन्त्रणमा रहेका बन्दीहरुलाई हमासले मुक्त गर्न थालेका छन् । हमासको नियन्त्रणबाट विपिनलाई मुक्त गर्न नेपाल सरकारले कूटनीतिक पहल जारी राखेको छ । मन्त्री राणाले अघिल्लो हप्तामात्र इजिप्टका विदेशमन्त्रीसँग पनि फोनवार्ता गरी सो अपिल गरेकी थिइन्। इजरायल सरकार र हमासबीच युद्धविरामको कुराकानी भएदेखि नै मन्त्री राणाले हमाससँगको शान्तिवार्ताका लागि मध्यस्थता गरिरहेका कतार र इजिप्टसँग विपिन रिहाइका लागि विशेष पहल गरिदिन आग्रह गरिरहहेकी छन्। केही हप्ताअघि मन्त्री राणाले इजरायलका विदेशमन्त्रीसँग फोनवार्ता गरेकी थिइन् । त्यसैगरी इजरायलका लागि नेपाली राजदूत प्रा डा धनप्रसाद पण्डितले पनि केही दिनअघि इजरायलका राष्ट्रपतिसँग फोनमा सो आग्रह गरेका थिए। विपिनको रिहाइका लागि नेपाल सरकारले गत वर्षदेखि नै कूटनीतिक प्रयास जारी राखेको छ । मन्त्री राणाले संयुक्त राष्ट्रसंघ, अन्तर्राष्ट्रिय एवं क्षेत्रीय मञ्चहरू र बैठकहरूमार्फत विपिनको रिहाइका लागि कूटनीतिक पहल गरिरहेकी छन्।"
"मोरङको केराबारीमा वडाध्यक्षको भैँसी मर्यो, कारबाहीमा परे कर्मचारी","विराटनगर : मोरङको केराबारी गाउँपालिकामा वडाध्यक्षको भैँसी मर्दा कर्मचारी कारबाहीमा परेका छन्। भैँसीलाई गलत तरिकाले औषधि खुवाइएको भन्दै पशुपन्छी शाखा प्रमुखलाई बिहीबारबाट हाजिर गर्न रोक लगाइएको छ। उपचार गर्ने क्रममा भैँसी मरेपछि कामकारबाहीमै रोक लगाएर पशुपन्क्षी शाखाका प्रमुख सहदेव साहमाथि गाउँपालिकाले छानबिन अघि बढाएको हो। छानबिनका लागि भनेर गाउँपालिकाको कृषि तथा सहकारी शाखा प्रमुख टेकप्रसाद बाँस्तोलाको संयोजकत्वमा पशु प्राविधिक र जनप्रतिनिधिसहितको ३ सदस्यीय समिति गठन गरिएको छ। समितिले घटनाका सम्बन्धमा सत्यतथ्य पत्ता लगाउने र उपचारका क्रममा गल्ती भए नभएको यकिन गर्ने जिम्मेवारी पाएको छ। घटनास्थल मुचुल्का उठाएर परीक्षणका लागि मृत भैँसीको नमुना संकलन गरिएको संयोजक बाँस्तोलाले बताए। परीक्षणको रिपोर्ट आइसकेपछि थप कारबाही अघि बढाउने गाउँपालिकाको तयारी छ। पशुपन्क्षी शाखाका प्रमुख साहले उपचार गर्ने क्रममा केराबारी गाउँपालिका३ का वडाध्यक्ष रामचन्द्र शाहीको भैँसी मरेको थियो। गत मंगलबार भैँसी मरेको थियो। वडाध्यक्षसहित केही गाउँलेहरु बिहीबार गाउँपालिकामा डेलिगेसन गएका थिए। वडाध्यक्ष शाहीले दुई पक्षलाई राखेर छलफल गराई क्षतिपूर्ति उपलब्ध गराउनुपर्ने माग गर्दै गाउँपालिका र इलाका प्रहरी कार्यालय केराबारीमा निवेदनसमेत दिएका छन्। प्रहरीमा शुक्रबार छलफल भएको थियो। तर, छलफलका क्रममा साहले आफूबाट कुनै गल्ती नभएको बताएका थिए। वडाध्यक्ष शाहीले भने पशुपन्छी शाखा प्रमुख साहको लापरबाहीले आफ्नो भैँसी मरेको बताए। घरमा १ महिना ७ दिनको सुत्केरी भैँसी थियो। दैनिक १२ लिटरसम्म दूध दिन्थ्यो। नाम्लेको लक्षण देखिएपछि गाउँपालिकाबाटै पशु स्वास्थ्यकर्मी झिकाएर देखायौं। औषधि खान दिए। तर, भैँसी मर्यो, उनले भने। उनका अनुसार सुत्केरी भएको २२ दिनमै नाम्लेको औषधि खुवाइसक्नुपर्नेमा ढिलो भएको भन्दै २ बोतल (प्रतिबोतल १ सय मिलिलिटर) औषधि एकैपटक खुवाउनु भनेर साहले दिएका थिए। बिहान ७ बजे औषधि खुवाएको भैँसी करिब ३ घण्टापछि छटपटाउन थालेको शाही बताउँछन्। सुत्केरी भैँसी भुइँमा ढलेर छटपटाउन थालेपछि पुनः साहलाई बोलायौं। औषधि धेरै भएकाले समस्या भएको भन्दै त्यसको असर (विष) हटाउने सुई लगाउनुपर्छ भने। एकैपटक २ वटा सुई लगाइदिए। केहीबेरमा त भैँसी मरिहाल्यो, उनले भने। भर्खरै बियाएको भैँसी मर्दा आफूलाई १ लाख ४० हजार रूपैयाँ बराबरको नोक्सान भएको शाहीले बताए। उनले नाम्लेको औषधि ओभरडोज (धेरै) भएर भैँसी मरेको दाबी गरे। एकैपटकमा धेरै औषधि दिएकाले भैँसी मरेको हो। उपचारमा संलग्नलाई कारबाही हुनुपर्छ। हामी किसान हौं। क्षतिपूर्ति पाउनुपर्छ, उनी भन्छन्। तर, गाउँपालिका र प्रहरीमा छलफल गराउँदा साहले आफ्नो गल्ती स्वीकार नगरेको र कानुन अनुसार अघि बढ्न तयार रहेको भनेर अड्डी कसेको वडाध्यक्ष शाहीले बताए। गाउँपालिकाले राहतको आश्वासन दिएको उनी बताउँछन्। मेरो भैँसी मात्रै हैन। गाउँपालिकाको पशु प्राविधिक साहबाट उपचार गराउँदा अरु धेरै जना गाउँलेका चौपाया मरेका रहेछन्। अरू पनि पीडित छन्। उपचार गराउन भनेर बोलायो। उपचार सुरु गर्नासाथ मरिहाल्दा रहेछन्, उनले भने। स्थानीयले पशुपन्छी शाखा प्रमुख साहको उपचार पद्धति र क्षमतामा प्रश्न उठाएको शाही बताउँछन्। मरेको भैँसीको क्षतिपूर्ति पनि साहले तिर्न नमानेको उनको भनाइ छ। उनका अनुसार साहले यसअघि उपचार गर्ने क्रममा चौपाया मरेका पीडितहरु भेला भएर क्षतिपूर्तिका लागि सामूहिक दबाब दिने तयारी छ। साहमाथि भएको कारबाहीलाई लिएर गाउँपालिकाका कर्मचारी भने रुष्ट बनेका छन्। कार्यालय समयमा कर्मचारीले कार्यालयकै औषधि लगेर खुवाउँदा पशु चौपाया मारेमा दोष दिन नमिल्ने उनीहरुको तर्क छ। भैँसीको गोबर परीक्षण गरेर नै पशु प्राविधिक साहले औषधि चलाएको पाइएको कर्मचारीहरु बताउँछन्। एक कर्मचारीले वडाध्यक्षको भैँसी मरेर क्षति भएपनि दबाबका भरमा जेपायो त्यही गरिएको र कर्मचारीलाई अनआवश्यक टर्चर दिने काम भइरहेको बताए। यसरी उपचार गर्ने क्रममा घरपालुवा जनावर मरेमा कर्मचारीलाई दोष दिनु, कामकारबाहीमा रोक लगाउनु र छानबिनका नाममा तनाव दिनु ठीक हैन। अहिले जनप्रतितिनिको भैँसी मर्यो। भोलि अरुले पालेका चौपाया मर्लान्। अनि उपचारमा संलग्न कर्मचारीले क्षतिपूर्ति तिर्नुपर्छ भनेर दिइने दबाबले गलत अभ्यास बसाउँछ, ती कर्मचारीले भने। उनका अनुसार यसरी नै तनाव दिने हो भने भोलिका दिनमा पशुको उपचार गर्न कर्मचारी तयार नहुने अवस्था आउन सक्छ। वडाध्यक्षले जे भन्नु भयो, गाउँपालिकाले पनि त्यही गरिरहेको छ। कर्मचारीलाई काम गर्न रोकेर हाजिर पनि गर्न दिइएको छैन। तर, विज्ञहरुले भैँसीलाई दिएको औषधि ठीक थियो भनिरहेका छन्, उनले भने। छानबिन समितिका संयोजक बाँस्तोला गाउँपालिकाका कर्मचारीले उपचार गर्ने क्रममा जनप्रतिनिधि (वडाध्यक्ष)को भैँसी मरेको बताउँछन्। कर्मचारीका कारण भैँसी मरेको आरोप लागेपछि उपचारको प्रक्रिया ठीक थियो कि थिएन भनेर हामी हेर्दैछौं। थप कुरा बुझ्ने काम भइरहेको छ। छानबिनबाट प्राप्त विवरण गाउँपालिकालाई बुझाउँछौं, उनले भने। गाउँपालिकाका पशुपन्छी शाखा प्रमुख साहले भने यस विषयमा कुनै प्रतिक्रिया दिन चाहेनन्। अहिले म केही पनि भन्दिन भन्दै उनले फोन काटिदिए। साहको व्यवहारले पनि भैँसीको उपचार लापरबाहीपूर्ण तरिकाले भएको थियो भनेर प्रष्ट हुने स्थानीयको दाबी छ। गाउँपालिका उपाध्यक्ष मनमाया मगरले आफू बाहिर रहेकाले धेरै कुरा थाहा नभएको बताइन्। उपचारका क्रममा वडाध्यक्षको भैँसी मरेको कुरा मैले पनि सुनें। तर, विज्ञहरुसँग बुझ्दा औषधि ठीक हो, गलत हैन भनेका छन्। थप कुरा छानबिनबाट खुल्छ होला, उनले भनिन्। गाउँपालिका अध्यक्ष सुमन मिरिङचिङले समस्या समाधान नभएसम्मका लागि पशुपन्छी शाखा प्रमुखलाई काममा रोक लगाइएको बताए। वडाध्यक्षले कर्मचारीकै लापरबाहीले भैँसी मरेको गुनासो गर्नु भएको छ। यसमा छानबिन हुँदैछ। समस्या टुंगोमा नपुगेसम्मका लागि हाजिर नगर्नु भनेका छौं, उनले भने। पशु प्राविधिककै परामर्श अनुसार औषधि खुवाउँदा मरेको भैँसीको पोस्टमार्टम गर्न नपाइएको उनको भनाइ छ। पोस्टमार्टम गर्न पाएको भए मृत्युको कारण प्रष्ट हुन्थ्यो। यो ठाउँमा पोस्टमार्टम सम्भव रहेनछ। तर, पीडितलाई क्षतिपूर्ति दिने गाउँपालिकाको तयारी छ, मिरिङचिङले भने। उनका अनुसार पशुपन्छी शाखा प्रमुख साहका बारेमा स्थानीयबाट धेरै गुनासो आइरहेको छ। अन्तै सरुवा गर्नुपर्छ भनेर स्थानीयले दबाब दिइरहेको उनले बताए। अध्यक्ष मिरिङचिङ जनआक्रोशका कारण साहलाई काम गर्न दिने वातावरण नबनेको बताउँछन्।"
झापामा सशस्त्र प्रहरीको चारवटा भवन एकैसाथ उद्घाटन,"झापा : झापामा सशस्त्र प्रहरीको नवनिर्मित चार वटा कार्यालय भवनको शुक्रबार एक समारोहका बीच उद्घाटन गरिएको छ। सशस्त्र प्रहरी बल नेपाल नम्बर २ गण हेटक्वाटर झापाले प्रस्तावित सीमा सुरक्षा गुल्म भद्रपुरमा आयोजना गरेको समारोहमा सशस्त्र प्रहरी बल नेपाल बराह बाहिनी मुख्यालय सुनसरीका बाहिनीपति तथा डीआइजी शम्भु सुवेदीले एकसाथ चारवटा कार्यालय तथा ब्यारेक भवनको उद्घाटन गरेका हुन्। डीआइजी सुवेदीले प्रस्तावित सीमा सुरक्षा गुल्म भद्रपुर, काँकडभिट्टा, बोर्डर आउट पोस्ट ज्यामिरगढी र महेशपुरको नवनिर्मित भवन उद्घाटन गरे। उद्घाटन कार्यक्रममा बोल्दै डीआइजी सुवेदीले अन्तर्राष्ट्रिय सीमाको निगरानी र सीमावासीको सुरक्षाका लागि कोशी प्रदेशका ४८ वटा बोर्डर आउट पोस्टले ६८९३ किलोमिटर सीमाको रक्षा गरिरहेको बताएका छन्। खुल्ला सीमाना र भौगोलिक बनावट कारण सीमा सुरक्षामा चुनौती रहेको बताउँदै डीआइजी सुवेदीले भने, यति हुँदाहुँदै पनि पर्याप्त कार्यादेश, सङ्गठनको मान्यता र नेपाल सरकारको निर्देशनको पालना गरी काम गरिरहेका छौँ। बोर्डर सुरक्षाको पहिलो जिम्मा बोर्डरमा बसोबास गर्ने नागरिककै हो। सशस्त्र प्रहरीले उनीहरूसँगै समन्वय र सहकार्यमा काम गर्नुपर्ने हुन्छ। पछिल्लो समयमा सशस्त्र प्रहरीले भन्सार र राजश्व प्रशासनसँगको सहकार्य र समन्वयमा भन्सार चुहावट तथा नियन्त्रण सम्बन्धी काम गरिरहेको उनले बताए। साथै सीमावासीको सुरक्षाका निम्ति सुरक्षित सीमा, सुरक्षित जीवन नामक कार्यक्रम पनि सशस्त्र प्रहरीले सञ्चालन गरिरहेको उनको भनाई छ। पूर्वी नाका काँकडभिट्टामा सशस्त्र प्रहरीले मेचीनगर नगरपालिका६ स्थित हिन्दु धर्म सनातन सेवा समितिको स्वामित्वमा रहेको विश्वनाथ शिवालय मन्दिरको धर्मशालाको भवन भाडामा लिएर कार्यालय सञ्चालन गर्दै आइरहेका थिए। २०६१ कार्तिक १ गते सीमा सुरक्षा पोस्टको रुपमा स्थापित भई २०६९ कार्तिक ११ गतेदेखि राजश्व भन्सार तथा औद्योगिक सुरक्षा गुल्मको रुपमा स्तरोन्नति भई २०७७ असार २९ गते सशस्त्र प्रहरी बल नेपाल नम्बर ८ गुल्म हेक्वा (राजश्व तथा भन्सार गस्ती सुरक्षा) हुँदै २०७९ फागुन १८ गतेदेखि प्रस्तावित सीमा सुरक्षा गुल्मको रुपमा रहेको छ। गुल्म सञ्चालनका लागि मेचीनगर७ गैरीगाँउमा ९ कट्ठा २ धुर जग्गा खरिद गरी १ करोड ३९ लाख ९ हजार ४२६ रुपैयाँ ५५ पैसामा एमआर कन्स्ट्रक्सन महोत्तरीसँग ठेक्का सम्झौतामा गरी नयाँ भवन निर्माण गरिएको छ। त्यस्तै भद्रपुर बोर्डर आउट पोस्ट २०७७ माघ १८ गतेदेखि भद्रपुर नगरपालिका४ शान्तिटोल स्थित भद्रपुर सेवा समाजद्वारा निर्मित चारकोठे मलामी विश्रामालयको भवनमा स्थापना भएको थियो। २०७९ चैत १९ गतेदेखि प्रस्तावित सीमा सुरक्षा गुल्मको रुपमा स्तरोन्नति भएपछि भद्रपुर नगरपालिका५ स्थित देविबस्तीमा १० कट्ठा जग्गा खरिद गरी १ करोड ३१ लाख ३७ हजार ३३३ रुपैयाँमा ठाकुर कन्स्ट्रक्सन इनरुवा सुनसरीसँग सम्झौता गरी नयाँ भवन निर्माण गरिएको सशस्त्र प्रहरी बल नेपाल नम्बर २ गण हेटक्वाटर झापाका एसपी कवीन्द्र राईले जानकारी दिए। स्थानीयको माग बमोजिम बोर्डर आउट पोस्ट ज्यामिरगढी २०७७ असोज २९ गतेका दिन मेचीनगर नगरपालिका१५ ज्यामिरगढीस्थित बंशल चिया बगानको स्वामित्वमा रहेको जग्गा तथा भवनमा कार्यालय स्थापना गरिएको थियो। मेचीनगर१५ स्थित लिम्बु डाँडामा एक बिगाहा ऐलानी जग्गा प्राप्त भएपश्चात् १ करोड १३ लाख ८१ हजार ४०३ रुपैयाँमा माङ्गमालुङ्गमा कन्स्ट्रक्सन काठमाडौँसँग सम्झौता गरी नयाँ भवन निर्माण गरिएको हो। त्यसैगरी बोर्डर आउट पोस्ट महेशपुर भद्रपुर नगरपालिका ३ मेचीपारीस्थित स्थानीय मायाराम महतो र कमलेश्वर महतोले ५ कट्ठा जमिन निःशुल्क उपलब्ध गराई २०७७ फागुन ९ गतेदेखि कार्यालय सञ्चालन हुँदै आइरहेकोमा सोही ठाउँमा ८१ लाख २८ हजार ५५१२ रुपैयाँमा आरएआर कन्स्ट्रक्सन काठमाडौँसँगको ठेक्का सम्झौता भई नयाँ भवन निर्माण गरिएको एसपी राईको भनाइ छ। कार्यक्रममा बिओपी महेशपुरलाई निःशुल्क जग्गा दिने मायाराम महतो र कमलेश्वर महतोलाई दोसल्ला ओढाएर प्रशंसापत्रले सम्मान गरिएको थियो। त्यसैगरी भवन निर्माण तथा जग्गा प्राप्तिमा सहयोग पुर्याउने भद्रपुर नगरपालिका, मेचीनगर नगरपालिका, सम्बन्धित वडा कार्यालयहरू, निर्माण कम्पनी र सशस्त्र प्रहरी कर्मचारीलाई समेत सम्मान गरिएको थियो।"
वैदेशिक रोजगारीमा विभिन्न देश पठाइदिन्छु भनी ठगी गर्ने तीनजना पक्राउ,"काठमाडौं : वैदेशिक रोजगारीमा आकर्षक तलबको प्रलोभनमा पारी विभिन्न देश पठाइदिन्छु भन्दै रकम ठगी गरेको अभियोगमा ३ जनालाई प्रहरीले पक्राउ गरेको छ। पक्राउ पर्नेहरूमा सुर्खेत गुर्भाकोट नगरपालिका२ घर भई काठमाडौं तार्केश्वर नगरपालिका नेपालटार बस्ने ३६ वर्षीय रमेश कुमार डिसी, रोल्पा गंगादेव गाउँपालिका५ घर भई काठमाडौं महानगरपालिका३१ बस्ने ४१ वर्षीय जै बहादुर वली र मकवानपुर थाहा नगरपालिका२ घर भई काठमाडौं महानगरपालिका२६ बस्ने ३८ वर्षीय रविन कार्की रहेका छन्। पक्राउ मध्ये रमेशले सिंगापुर पठाइदिछु भन्दै १ जना पीडितबाट १० लाख रुपैयाँ, जै बहादुरले क्रोएसिया पठाइदिन्छु भन्दै १ जना पीडितबाट ६ लाख रुपैयाँ र रविनले स्लोभाकिया पठाइदिन्छु भन्दै १ जना पीडितबाट १० लाख रुपैयाँ लिई सम्पर्कबिहीन भएको भन्दै पीडितहरूले उजुरी दिएका थिए। त्यसपश्चात काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले रमेशलाई काठमाडौं महानगरपालिका९ बाट र जै बहादुरलाई काठमाडौं महानगरपालिका३१ बाट बिहीबार तथा रविनलाई काठमाडौं महानगरपालिका२६ बाट बुधबार पक्राउ गरेको हो। पक्राउ मध्ये रमेश र जै बहादुरलाई आवश्यक अनुसन्धान तथा कारबाहीका लागि वैदेशिक रोजगार विभाग तथा रविनलाई प्रहरी वृत्त बौद्ध पठाइएको छ।"
नारायणी अस्पतालको भवन निर्माण प्रक्रिया अघि बढाउन माग गर्दै प्रदर्शन,"वीरगन्ज : वीरगन्जको नारायणी अस्पतालमा बनाउने भनिएको ५ सय शय्याको भवन निर्माणको प्रक्रिया थाल्न माग गर्दै जनमत पार्टीले वीरगन्जमा प्रदर्शन गरेको छ। शुक्रबार वीरगन्जको घण्टाघर चोकमा जनमत पार्टीका नेता तथा कार्यकर्ताले प्ले कार्डसहित प्रदर्शन गरेका हुन्। त्यस क्रममा उनीहरूले घण्टाघर चोकमै केहीबेर सडक अवरुद्ध पारेपछि प्रहरीले उनीहरूलाई बल प्रयोग गरेर सडकबाट हटाएको थियो। सरकारले पाँच वर्षअघि आर्थिक वर्ष २०७५७६ मा मन्त्रिपरिषदकै बैठकबाट नारायणी अस्पताललाई केन्द्रीय अस्पताल घोषणा गर्दै ५ सय ५० शय्याको पाँच तले भवन निर्माणका लागि बजेटसमेत निकासा गरेको थियो। तर उक्त भवन निर्माणको प्रक्रिया सुरु नुहुँदै शहरी विकास तथा भवन निर्माण विभाग र निर्माण कम्पनी (ठेकेदार) बीचको विवाद सम्बन्धी मुद्दा सर्वोच्च अदालतमा विचाराधीन रहेका कारण पाँच वर्षदेखि अलपत्र अवस्थामा छ। सर्वोच्च अदालतमा उक्त मुद्दाको अर्को पेसी यही माघ २८ गतेका लागि तोकिएको छ। शुक्रबार घण्टाघर चोकमा जनमत पार्टीले गरेको दबाब प्रदर्शनलाई सम्बोधन गर्दै जनमत पार्टी पर्साका अध्यक्ष ओमप्रकाश सर्राफले वीरगन्जसँग शासकले मात्र नभई न्यायलयले पनि विभेद गरिरहेको बताए। चार जिल्लाका ३० लाख नागरिकले स्वास्थ्य उपचारको सेवा लिँदै आएको नारायणी अस्पतालमा बजेट निकासा भएतापनि सर्वोच्च अदालतले ५ वर्षदेखि मुद्दा अल्झाएर राखेकोमा उनले आक्रोश पोखे। जनमत पार्टीले आफ्नो दलगत स्वार्थका लागि नभई सम्पूर्ण वीरगन्जवासीका लागि आन्दोलन थालेको भन्दै उनले यो आन्दोलनमा सहभागी हुन सम्पूर्ण नगरवासीलाई आह्वान पनि गरे। प्रदर्शनका क्रममा जनमत पार्टीका केन्द्रीय परिषद् सदस्य डा अजय यादव, केन्द्रीय सदस्य नजमा खातुन, नेताहरु राजनारायण मिश्र, सञ्जय सिंह लगायतले पनि सम्बोधन गरेका थिए। यसअघि माघ १८ गते नारायणी अस्पतालका चिकित्सक, नर्स र स्वास्थ्यकर्मीहरूले पनि अस्पतालको भवन सम्बन्धी मुद्दा अदालतबाट छिट्टै छिनोफानो लगाउन माग गर्दै सडकमा उत्रिएर त्रिभुवन राजपथ नै अवरुद्ध पारेका थिए।"
बजार अनुगमनमा अखाद्य सामग्री जफत,"नुवाकोट : दैनिक उपभोग्य वस्तुमा गुणस्तरीयताको गुनासो आएपछि नुवाकोटको तारकेश्वर गाउँपालिकाले विभिन्न स्थानमा छड्के रूपमा बजार अनुगमन गरेको छ। गाउँपालिकास्तरीय बजार अनुगमन समितिले दैनिक उपभोग्य सामग्रीको बजार अनुगमन गरेको हो। तारकेश्वर गाउँपालिकाले आफ्नो क्षेत्रभित्रका पसलहरूको छड्के अनुगमन गरेको हो। अनुगमनका क्रममा गुणस्तरहीन अखाद्य तथा पेय पदार्थ जफत गरि नष्ट गरिएको छ। तारकेश्वर गाउँपालिका अध्यक्ष शिव अधिकारी अविरलको निर्देशनमा सामाजिक पञ्जीकरण शाखाका प्रमुख उज्ज्वल लामिछानेसहित गाउँ प्रहरीको टोलीले तारकेश्वर ५ र ६ मा रहेका ६५ वटा किराना पसलहरूको छड्के अनुगमन गरी म्याद गुज्रिएका, कुहिएका र बिग्रिएका अखाद्य तथा पेय पदार्थ जफत गरेको हो। ती पसलहरबाट पेय पदार्थ, मदिराजन्य, ड्राइफुडलगायत गरी कुल एकलाख दुई हजार रुपैयाँ बराबरको म्याद गुज्रिएका तथा अखाद्य वस्तु जफत गरि नष्ट गरिएको तारकेश्वर गाउँपालिका कार्यालय दाङसिङले जनाएको छ। अनुगमनका क्रममा कतिपय पसलहरू दर्ता नै नभएको, न्यूनतम् मापदण्ड पुरा नगरेको, मूल्य सूची नराखेको लगायतका समस्या देखिएको छ। गाउँपालिका अध्यक्ष अधिकारीले यस्ता खाद्य पदार्थको बिक्री वितरण नगर्न विगतमा दिएको निर्देशनलाई पुनः स्मरण गराउँदै तत्कालै अखाद्य वस्तु हटाएर सफा र स्वच्छ वातावरणमा गुणस्तरीय खाद्य सामग्रीको मात्रै व्यापार गर्न गाउँपालिकाभरिका सम्पूर्ण पसल व्यवसायीहरूलाई निर्देशन दिएका छन्। सम्पूर्ण किसिमका पसल व्यवसायीहरूलाई गाउँपालिकामा सूचीकृत गरेर मात्रै सञ्चालन गर्न निर्देशन दिएका छन्।"
विदुरमा त्रिदेशीय सडक कालोपत्रे,"नुवाकोट : गल्छीत्रिशूलीस्याफ्रुबेसीरसुवागढी सडक योजनाअन्तर्गत रहेको गँगटेबट्टारविदुरढुंगे सडकखण्ड मर्मत गरेर कालोपत्रे गरिएको छ। नेपाल सरकारले राष्ट्रिय गौरवको योजनामा समावेश गरेर गत आव २०७२७३ देखि निर्माण सुरु गरेको गल्छीत्रिशूलीमैलुङस्याफ्रुबेसीरसुवागढी सडक समयमै बन्न नसक्दा सदरमुकाम क्षेत्रमा पानी पर्दा हिलो, घाम लाग्दा धूलो हुन थालेपछि विदुर नगरपालिकाले मर्मतसम्भार गरेको हो। नुवाकोटको सदरमुकाम क्षेत्रमा सडक खाल्डाखुल्डी परेपछि विदुर नगरपालिकाले मर्मत गरेको छ। विदुर नगरपालिकाले गँगटे, बट्टार, विदुर, ढुंगे क्षेत्रमा जीर्ण र धुलाम्मे बनेको सडकको खाल्डाखुल्डी पुरेर कालोपत्रे गरेको हो। सडक मर्मतका लागि नगरपालिकाले यन्त्र उपकरण, जनशक्ति तथा आर्थिक लगानी गरेर मर्मतसम्भार गरेको मेयर राजन श्रेष्ठले बताए। उनका अनुसार गल्छीरसुवागढी योजनाको यो खण्डमा सुरुदेखि नै सडक प्रभावितले घर, टहरा र जग्गाको मुआब्जाको माग राख्दै सडक अवरुद्ध गर्दै आइरहेका छन्। अदालतले यो खण्डको सडक निर्माण अगाडि बढाउन जग्गाको मुआब्जा विगतमा नै दिइसकेकोले घर, टहराको यथोचित मुआब्जा दिनुपर्ने फैसला गरे पनि भौतिक संरचना हटाउने प्रक्रियाले गति लिन नसकेको स्थानीयवासीले बताए। योजना कार्यालयले मुआब्जा वितरणका लागि आवश्यक बजेट नभएकाले सडक विभागमा माग गरिएको जानकारी दिएको छ। उक्त सडकमार्ग सरकारले त्रिदेशीय मार्गका रूपमा अगाडि बढाइरहेको छ।"
"हिउँ नपरेपछि जनजीवनमा असर, स्थानीय चिन्तित","रसुवा : हिमपात हुने मौसममा यहाँका डाँडापाखाहरू हिउँले सेताम्मे देखिन्थ्यो। बारी, पाखा, पखेरा, रुखहरू हिउँले ढाकेका हुन्थे। हिउँ परेपछि जमिन रसिलो हुने र मल भिज्ने भएकाले बालीनाली फस्टाउने गर्थ्यो। खेती तथा बस्ती रहेको हिमाली क्षेत्रमा हिउँ नपरेकोले अहिले किसान चिन्तित भएका छन्। आमाछोदिङ्मो गाउँपालिका३ गतलाङका पेम्पा लामाले भने पुस माघमा हिउँ पर्नुपर्ने हो। यो वर्ष माघ सकिन लाग्दा नि न पानी न हिउँ पर्यो, बर्सेनि हिउँ पर्ने हाम्रो गाउँमा त के कुरा अब हिमालमा हिउँ देख्नै मुस्किल होला जस्तो छ। गत्लाङ गाउँभन्दा माथि माङचेतदेखि गतलाङ गाउँ पुरै हिउँले छोपेको सम्झँदै स्थानीय फुर्पुसिङ्गी तामाङ भन्छन् पहिले दिनभर हिउँ खेलिन्थ्यो। हप्ता दिनसम्म घरबाट निस्कन नसकेको सम्झना छ। अहिले हिउँ देख्नै पाइन्न जस्तो भो। हिमपातपछि प्रकृति पनि रमाएको भान हुने स्थानीय निमा दोर्जे लामा बताउँछन्। अहिले रसुवाको उत्तरी क्षेत्र उराठ लाग्दो देखिन थालेको छ। तामाङ भन्छन् पहिले त पुसमा पुरै डाँडाकाँडा हिउँले टल्कन्थ्यो सेतो गाउँबाट देखिने हिमालमै हिउँ छैन। लाङटाङ र पाल्दोरपिकमा कालो दाग देखिन थाल्यो। गोसाइँकुण्ड गाउँपालिका१ थुमन गाउँका न्हिमा टासी तामाङ भन्छन् हिमाली भेगमा पानी भनेकै हिउँ हो। हिउँ नै नपरेपछि फापर, गहुँ, करु, जौ, तरकारी खेती र पशुपालनमा पनि समस्या हुने भो। रसुवाको पाँचवटै गाउँपालिका हिमाली भेग जोडिएको छ। उत्तरगयाको तिरु, गोगने, करुमर्याङसम्म हिउँपर्ने क्षेत्र हो। कालिका गाउँपालिकाको राम्चे, गुराँसे, स्याउबारी, लोकिल, गोम्बोडाडासम्म हिउँ पर्ने ठाउँ हो। स्थानीयले यसलाई जलवायु परिवर्तनको असर हुनसक्ने अनुमान गरेका छन्। यसरी हिउँदमा हिउँ नपरेपछि हिमाली वन्यजन्तु संकटमा पर्ने भएको छ। मुख्य गरी हिमचितुवा जस्ता वन्यजन्तु संकटमा पर्ने देखिन्छ। विश्वका १२ देशमा मात्रै हिम चितुवा पाइन्छ। जसमध्ये १० प्रतिशत नेपालका विभिन्न हिमाली क्षेत्रमा रहेको छन्। लाङटाङ र क्यान्जिङ क्षेत्रमा हिमचितुवा धेरै पाइन्छ। उत्तरी रसुवाको हिमाली क्षेत्रमा हिमपात र दक्षिणी भेगमा वर्षा नहुँदा हिउँदे बाली प्रभावित हुने भएको छ। भदौदेखि हिउँ र पानी पर्न नसक्दा हिमाली क्षेत्रमा फापर, करु, गहुँ, जौ जस्ता हिउँदेबालीको बोट भुइँमै विलिन थालेका छन्। चारफिटसम्म हिउँले छोप्ने ठाउँमा यो वर्ष हिमपात नभएकोले किसान दिण्डुप तामाङ चिन्नित छन्। उनी भन्छन् हिउँदेबाली उब्जाउ नहुने भएकोले के खाने हो ? जडिबुटी खेतीमा पनि असर पारेको छ। हिउँदे वर्षाको कमीले खेती मात्र होइन ठाउँठाउँका खोल्सामा पानीको मुल सुक्न थालेपछि हिमाली वन्यजन्तुका लागि पानीको अभाव हुन थालेको छ। गोसाइँकुण्ड गाउँपालिका५ को ठूलोस्याप्रु, ब्राबल क्षेत्रमा पनि हिउँ परेन। स्थानीय युवा सुब्बा तामाङले ठूलोस्याफ्रु, ब्राबल, चन्दनबारी, ढिम्सा, चोलाङपाटी र गोसाइँकुण्ड पदमार्गमा हिमपात नै भएन। पुस माघमा पहिले त साताभरी हिउँ पर्थ्यो उनले भने हिउँ पर्न छालेपछि यहाँ अन्नपात, स्याउ तथा हिउँदे खेती बिग्रेको छ। हिउँ परेपछि नाइट्रोजनको मात्रा बढ्ने हुँदा बोट बिरुवा तथा बालीमा फाइदा पुग्ने भएकोले उत्पादन बढ्ने थियो। हिउँ परेमा गहुँ, फापर, जौ, करु लगायत विभिन्न किसिमको जडीबुटी खेतीलाई प्रत्यक्ष फाइदा पुग्छ। बोटबिरुवा तथा जडिबुटीलाई समेत हिमपातले उर्वरा शक्ति दिने र बाली र बोट बिरुवालाई फाइदा हुने गत्लाङका चितोङ लामाले बताए।"
पित्तथैलीको अप्रेसन गरेका बिरामीको २० दिनसम्म होस आएन,"जनकपुरधाम : जनकपुरधामस्थित एक निजी अस्पतालमा पित्तथैलीको अप्रेसन गरेको बिरामीको २० दिनसम्म होस खुल्न सकेको छैन। अवैधानिक रूपमा सञ्चालित जनकपुरधामस्थित मुस्कान अस्पताल प्रालिमा पित्तथैलीको अप्रेसन गरेको बिरामीको २० दिनसम्म होस खुल्न नसकेको हो। गत माघ ३ गतेनै पित्तथैलीको अप्रेसन गरेकी सर्लाही हरिपुर्वा नगरपालिका५ की पबिताकुमारी राय यादवको पित्तथैलीको अप्रेसन गर्दा उनी जीवनमरणको दोसाँधमा जुधिरहेकी छिन्। बबिता यादवको बुवा ब्रह्मदेव यादवका अनुसार गत माघ ३ गते जनकपुरधामस्थित सूर्या अल्ट्रासाउन्डमा पत्थरी छ, अप्रेसन गराउनुपर्छ भनी बिचौलिया सुशीलकुमार यादवमार्फत जनकपुरधाम१४ स्थित मुस्कान अस्पतालमा पुगेका थिए। गत माघ ३ गते नै मुस्कान अस्पतालमा कार्यरत डाक्टर ज्ञानकुमार साहले पित्तथैलीको अप्रेसन गरेका थिए। तर अप्रेसनसँगै पबिताको होस् गायब भएको थियो। ब्रहमदेवले भने, शल्यक्रियापश्चात बबितालाई भेन्टिलेटरमा राखियो। तर कुनै सुधार आएन। सिटीस्क्यान गराउन अस्पतालले बाहिर पठायो। सिटीस्क्यान गराएर आइसकेपछि अस्पतालले उनलाई स्नायुसम्बन्धी समस्या रहेको भन्दै अन्तै लगेर उपचार गराउन भन्यो। त्यसपछि माघ ६ गते जनकपुरको जानकी हेल्थ केयरमा लगेर भेन्टिलेटरमा राखियो। तर, त्यहाँ पनि अहिलेसम्म पबिताको होस आएको छैन। पबिताका आफन्त वीरेन्द्र अधिकारीका अनुसार शल्यक्रियाका क्रममा डाक्टरले लापरबाही गरेकाले गम्भीर अवस्थामा पुगेको बताउँछन्। उनले अस्पताल र डाक्टरहरूविरुद्ध जिल्ला प्रहरी कार्यालय धनुषा, नेपाल मेडिकल काउन्सिलमा उजुरी दर्ता गराएका छन्। अप्रेसनमै भएको चरम लापरबाहीले होस आएको छैन, अधिकारी भन्छन्, लापरबाही गर्ने डाक्टर र मुस्कान अस्पतालमै राम्रो उपचार हुन्छ भनेर ललाइफकाइ अप्रेसन गर्न पठाउने बिचौलिया सुशीलकुमार यादवलाई कारबाही हुनुपर्ने र पबिताको जीवनरक्षाका लागि उपचारको आवश्यक प्रबन्ध मिलाउन सबैपक्षसँग माग र न्यायका लागि गुहार गरिरहेका छौं। अस्पतालले आफूसँग सुविधा नभएको र आफूले उपचार गर्न नसक्ने बिरामीलाई सुरुमै भर्ना नलिनुपर्नेमा सोको विपरीत निजले लापरबाहीपूर्ण तवरबाट बिरामीको उपचार गरी बिरामीलाई मरणासन्न अवस्थामा पुर्याएको निवेदन पेस गर्न आएको छु, जिल्ला प्रहरी कार्यालय धनुषा र मेडिकल काउन्सिलमा दिएको उजुरीको व्यहोरामा उल्लेख छ। हाल जानकी हेल्थ केयरको आईसीयू कक्षमा उपचाररत रहेकी पबितालाई अरू नै अस्पतालमा लैजान भनिरहेका छन्। तर आर्थिक समस्याले बाहिर लैजान आर्थिक अवस्था छैन। अस्पताल पक्षले बाहिर उपचारका लागि लग्न पटकपटकभन्दा पनि आफूहरूले लग्न सकेको नसकेको पबिताका बुवा ब्रह्मदेवको भनाइ छ। दर्ताबिनै अस्पताल सञ्चालन जनकपुरधाममा दर्ताबिनै सञ्चालनमा रहेको अस्पतालहरूको बिगबिगी रहेको समयमा पबितालाई अप्रेसनको गरेको मुस्कान अस्पताल प्रालिसमेत दर्ताबिनै सञ्चालनमा रहेको पाइएको छ। करिब एक महिनाअघि सञ्चालनमा आएको मुस्कालन अस्पताल सम्बन्धित कुनै पनि निकायमा दर्ता गरेको पाइएको छैन। अस्पताल स्वीकृति दर्ताबिनै सञ्चालनमा रहेको पाइएको हो। अस्पतालको ब्यानरमा प्रयोग गरिएको नम्बरमा फोन गर्दा अस्पतालका सल्लाहकार रहेको भनी बताउने कमल राईले आफूलाई कुनै जानकारी नभएको बताए। उनले भने, मलाई यो विषयमा केही थाहा छैन, डाक्टरसँग सोध्नुस् यो मेरो सरोकारको विषय पनि होइन, म अस्पतालको सल्लाहकार मात्र हो। जनकपुरधाम उपमहानगरपालिका र मधेस प्रदेश सरकारको स्वास्थ्य तथा जनसंख्या मन्त्रालयमा पनि मुस्कान अस्पतालको कुनै प्रकारको रेकर्ड नभेटिएको स्रोतको भनाइ छ। अन्नपूर्णकर्मीको प्रश्नमा अप्रेसनमा संलग्न डा ज्ञानकुमार साहले अस्पताल दर्ता भए नभएकोसँग आफ्नो मतलव नभएको बताए। उनले भने, अस्पताल दर्ता छ कि छैन, मलाई थाहा हुने विषय भएन, मेरो सरोकारको विषय पनि भएन। अस्पताल सञ्चालन वा दर्ताको बारेमा मसँग किन सोध्नुभयो ? मलाई डिटेल जानकारी भएन। मलाई त मेडिकल अफिसरले यस्तो के छ आएर अप्रेसन गरिदिनुस् भन्दा आएर अप्रेसन गरिदिए। यो जस्तो १० ठाउँमा अझ काम गरिरहेको छु। बिरामीको छारेरोग लुकाइयो: डाक्टर पबिता राय यादवको अप्रेसनमा संलग्न चिकित्सक ज्ञानकुमार साहले बिरामी र बिरामीको आफन्तले छारे रोगबाट ग्रसित भएको कुरा लुकाएको कारण बिरामी जटिल अवस्थामा पुगेको दाबी गरे। उनले भने, बिरामी स्वयं र बिरामीको परिवारले छारेरोग लागेको कुरा हामीलाई जानकारी दिएन। हामी भगवान त हैन, नि सबै कुरा थाहा हुन्छ। अहिले उपचारमा लागेको रकम मागेर बिरामीको परिवारले बार्गेनिङ गरिरहेको छ, तर मैले कुनै लापरबाही नै गरेको छैन, किन डराउनू! अन्नपूर्णकर्मीसँग चिकित्सक साहले कुराकानी गर्दै भने, सिटी स्क्यानका लागि लगिएको बिरामीले हाम्रो सल्लाहबिनै अन्य अस्पतालमा लगियो। पछि आएर मात्र यहाँबाट रेफर गराएर गयो। यहाँको एक रुपैयाँ पनि दिएको छैन। सबै रकम बाँकी नै छ। अझ थप रकमको बार्गेनिङ मसँग गरिरहेको छ। चिकित्सक साहका अनुसार छारेरोगको उपचार यहाँ सम्भव नभए पनि जानकी मेडिकल कलेजमा राखेर त्यो हस्पिटलको खर्च मसँग मागिरहेको छ। मेरो कुनै लापरबाही नै छैन, मैले किन उपचार खर्च तिर्नु, छारेरोगको उपचार यहाँ सम्भव पनि छैन। यो विषयमा जिल्ला प्रहरी कार्यालय धनुषामा दुई दिन छलफल भए पनि निष्कर्षमा पुग्न नसकेको स्रोतको बिरामीको आफन्त वीरेन्द्र अधिकारीको भनाइ छ। जनकपुरमा दर्ताबिनै हस्पिटल खोलेर मनपरी शुल्क असुल्ने र उपचारका नाममा बिरामीको ज्यानसँग खेलबाड गर्ने गरेको गुनासो सुनिन्छ तर नियामक निकाय मूकदर्शक बनेको जनकपुरधाम८ का महाशंकर ठाकुरको आरोप छ।"
स्पेनले किन निकाल्यो तीन नेपाली?,"काठमाडौं : गैरकानुनी तरिकाले बस्दै आएका तीन नेपालीलाई स्पेनले निष्कासन गरेको छ। बिना कागजात काम गरेर बस्ने उनीहरूलाई स्पेनको अध्यागमनले पक्राउ गरी निष्कासन गरेको हो। निष्कासित हुनेमा मोहन ओली, नुरुपा छिरिङ घले र सुस्मिता घर्ती रहेका छन्। उनीहरूलाई गत साता काठमाडौं फर्काइएको स्रोतले बताएको छ। ओलीलाई कतार एयरलाइन्सको विमान, घले र घर्तीलाई इन्डियन एयरलाइन्सको विमानबाट नेपाल फर्काइएको हो। युरोपका विभिन्न देशहरूमा गैरकानुनी तरिकाले प्रवेश गरी लुकीछिपी काम गर्ने नेपालीहरूको संख्या धेरै छ। युरोपमा खोलिएका नेपाली संस्थाहरूले पनि अवैध तरिकाले बसोबास गर्ने नेपालीहरू धेरै रहेको बताउँदै आएको छ। त्यस्ता नेपालीहरूलाई बेलाबखत छापा मारी अध्यागमन प्रहरीले नियन्त्रणमा लिने गरेको नेपालीहरूको भनाइ छ। माघ पहिलो साता पनि पाँच जना नेपालीलाई स्पेनले निष्कासित गरेको थियो। निष्कासनमा पर्नेमा अनिल बिसी, चिरञ्जिवी शाही, प्रेमराजा बोहोरा, बेलबहादुर कार्की र लोकेन्द्र केसी रहेका थिए। कतार एयरलाइन्सको जहाजबाट उनीहरूलाई नेपाल फर्काइएको थियो। अध्यागमन कानुन उल्लंघन गरेको आरोपमा उनीहरूलाई स्पेनले निष्कासन गरेको थियो। उनीहरू चारै जनासँग पासपोर्टसमेत नरहेको बताइएको छ। पासपोर्ट फ्याँकेर लुकीछिपी काम गर्दै आएका उनीहरूलाई स्पेनको अध्यागमनले निष्कासन गरेको हो।"
सुनील पौडेलको घुस बार्गेनिङको अन्तरकथा,"काठमाडौं : २०१८ मार्च २७ उपकरण खरिदको लागि पौडेलले लागत अनुमानको आधारमा तीन कम्पनीको कोटेसन दीपक आनन्दसँग मागे। मार्च २८ दीपक आनन्दले सामग्रीको मूल्य पौडेललाई पठाए। जसमा प्रतिउपकरण १२ लाख ५० हजार अमेरिकी डलर (एफ ५, इन्स्टासेभ र सिस्को कम्पनी) को हुने गरी बीओएम पौडेललाई पठाए। मार्च २८ १२ लाखको लागत बनाउन डीएनएस फायरवालको मूल्य बढाउने र स्विच र राउटरको पर्ने प्रस्ताव पौडेलले च्याटमार्फत पठाए। मार्च २९ दीपक आनन्दले खरिद गरिने सामग्रीको मूल्य १२ लाख डलर र इन्स्टासेभ र सिस्को कम्पनी हुने गरी बीओएम पौडललाई पठाए। मार्च २९ आनन्दले इन्स्टासेभ टेक्नोलोजिस प्रालि बङ्लोर, एक्सक्लुसिभ नेटवर्कस एसिया प्रालि सिंगापुर र टेकडाटा प्रालि सिंगापुरको झुटा कोटेसन सुनीललाई पठाए। अप्रिल ५ आपूर्ति गरिने सामग्रीको कम्पनीले पाउने रकम, बोलपत्रमा नेपालबाट भाग लिने कम्पनीले पाउने रकम तथा सुनील पौडेलले घुसबापत पाउने रकम २ लाख ७५ हजार डलर हुने भनी दीपक आनन्दले रकमको बाँडफाँड गरी पठाए। जसमा एफ ५ को ४ सय डलर, सिस्कोबाट ४ सय डलर, इन्स्टासेभबाट २५ डलर, थाक्रल मार्जिनबाट १०० डलर, परामर्श शुल्क २७५ गरी १२०० डलर घुस बाँडफाँड गरी पठाए। अप्रिल ५ देखि ७ दीपक आनन्दले प्रस्ताव गरेको घुस रकममा पौडेलले असहमति जनाए। ४ लाख डलर चाहिने भनी माग गरे। अन्तमा दीपक आनन्द र सुनील पौडेलबीच घुस रकम बार्गेनिङ भई ३ लाख ७५ हजार डलर रकम दिन लिन स्वीकारसहमत भए। अप्रिल १३ सेक्युरिटी एप्लिकेसन फोर डाटा सेन्टर नेपाल खरिद कार्यको लागि टेक्निकल स्पेसिफिकेसन र लागत अनुमान दीपक आनन्दले दिएको विवरणबमोजिम हुने गरी पौडेलले स्वीकृति गरे। अप्रिल १५ दीपक आनन्द र पौडेलबीच भएको पूर्वसहमति बमोजिम एफ ५, इन्स्ट्रासेभ र सिस्कोबाट उत्पादित सामग्रीसँग मेल खाने सामग्री खरिद गर्ने गरी बोलपत्र आह्वान अप्रिल १६ सुनील पौडेल र दीपक आनन्दबीच इन्सुरेन्स कस्टमलगायतको विषयमा संवाद हुँदा घुस बार्गेनिङ भई ३ लाख १० हजार डलरमात्र दिन सकिने भनी दीपकले भने। पौडेलले स्वीकार गरे। मे १३ ठेक्कासम्बन्धी कागजात दीपक आनन्द नेपाल आएर थाक्रल वन नेपाल प्रालिका प्रमुख कार्यकारी अधिकृत तथा आपूर्तिकर्ता अस्ट्रल कम्प्युटर नेपाल प्रालिका अध्यक्ष कृष्ण गिरीसँग भेटे। मे १४ दीपक आनन्दले भने बमोजिमको रकम कबोल गरी अस्ट्रल कम्प्युटर्स नेपाल प्रालिबाट बोलपत्र पेस भयो। मे २२ करिब लागत अनुमानबराबरको अंक कबोल गरी गराई अस्ट्रल कम्प्युटरर्स नेपाल प्रालि मात्र बोलपत्रदाताको रूपमा बोलपत्र पेस गराई मूल्यांकन समितिको अध्यक्षमा सुनील पौडेल आफैं बसी बोलपत्र स्वीकृतिका लागि सिफारिस गरी मूल्यांकन प्रतिवेदन पेस गरे। मे ३१ सुनील पौडल आफैं पक्षको तर्फबाट सम्झौतामा दस्तखत गरी अस्ट्रल कम्प्युटरर्ससँग ठेक्का सम्झौता भएको। मे ३१ दीपक आनन्दले डरको मूल्य नेरु तुलनामा बढेकोले घुसबापतको रकम पुन घटाएर २ लाख ८० हजार मात्र दिन सक्ने भनी सुनील पौडेललाई भनेको। जुन १५ अस्ट्रल कम्प्युटरर्सले एफ ५, सिस्को, इन्स्टासेभ कम्पनीको सामग्री आपूर्तिको लागि सिंगापुरमा १० लाख ५३ हजार ६ सय ४ लेटर अफ केडिटमार्फत पठाएको। जुलाई ८ एफ ५, सिस्को, इन्स्टासेभ कम्पनीका सामग्री नेपालमा आपूर्ति भएको। जुलाई ९ र १३ गोश्वारा भौचर नम्बर ५४ वटा ठेक्काको ८० प्रतिशत भुक्तानी र भौचर नम्बर ५९ बाट ठेक्काको २० प्रतिशत भुक्तानी भएको। अगस्ट १० दीपक आनन्दले सुनील पौडेललाई अमेरिकाको बैंक खाता र भारतमा घुस रकमबापत २ लाख ८० हजार डलर (३ करोड ८ लाख ५० हजार ४ सय) मञ्जुर गरी लिने दिने कार्य भएको। नेपाल टेलिकमका पूर्वप्रबन्ध निर्देशक एवं राष्ट्रिय सूचना प्रविधि केन्द्रका तत्कालीन कार्यकारी निर्देशक सुनील पौडेल र भारतीय एफ५ कम्पनीका प्रतिनिधि दीपक आनन्दबीच सुरक्षा उपकरण र नेटवर्क उपकरणको आपूर्ति, वितरण र इन्टलेसनको सामग्री खरिदका विषयमा डिल।  यसरी घुस बार्गेनिङ गरेका नेपाल टेलिकमका पूर्वप्रबन्ध निर्देशक एवं राष्ट्रिय सूचना प्रविधि केन्द्रका तत्कालीन कार्यकारी निर्देशक सुनील पौडेलविरुद्ध अर्को मुद्दा दायर भएको छ। उनीविरुद्ध ३ करोड ८ लाख घुस लेनदेन गरेको आरोपमा अख्तियारले विशेष अदालतमा मुद्दा दायर गरेको अख्तियारका प्रवक्ता एवं सहसचिव नरहरि घिमिरेले जानकारी दिए। आरोपपत्रमा पौडेलमाथि भारतीय एफ५ कम्पनीका प्रतिनिधि दीपक आनन्दसँगको मिलेमतोमा विभिन्न उपकरणको खरिदमा घुस लिएको आरोप लगाइएको छ। अख्तियारले पौडेलविरुद्ध बिगोबमोजिमको जरिबानासहित १३ वर्षसम्मको कैद सजायको माग दाबी गरेको छ। दीपक आनन्दविरुद्ध १० वर्षसम्मको कैद तथा बिगोबमोजिम जरिबानाका साथै घुसबापत ३ करोड ८ लाख ५० हजार ४ सय जफतअसुल उपरको माग दाबी गरिएको छ। अख्तियारले पौडेलमाथि राष्ट्रिय सूचना प्रविधि केन्द्रमा भ्रष्टाचार गरेको आरोपमा मुद्दा दायर गरिसकेको छ। विशेष अदालतले पौडेललाई दोषी ठहर गरिसकेको छ।"
निकुञ्ज सुरक्षाकर्मीकै गोलीबाट मकुनाको मृत्यु,"चितव : चितवन राष्ट्रिय निकुञ्जमा रहेको जंगली हात्ती मकुनालाई गोली हानी मारिएको छ। बस्तीमा प्रवेश गरेर असुरक्षित बनाइरहेको मकुनामाथि आत्मसुरक्षाका लागि गोली हानिएको निकुञ्जको भनाइ छ। तर निकुञ्जकै सुरक्षाकर्मीको गोलीबाट हात्ती मारिएकोमा सामाजिक सञ्जालमार्फत चर्को आलोचना गरिएको छ। नयाँ गोरख गण (क) गुल्म सौराहाको नेपाली सेनाको संयुक्त टोलीमाथि हात्तीले आक्रमण प्रयास गरेपछि गोली चलाइएको निकुञ्जले जनाएको छ। बुधबार दिउँसो साढे १ बजेतिर निकुञ्जको पूर्वी क्षेत्र कुमरोज सामुदायिक वनको लामिताल क्षेत्रमा मकुना हात्तीलाई जंगल पठाउन खोज्दा उल्टै आक्रमणको प्रयास गरेको थियो। दिउँसो साढे ३ बजेतिर ढलेको अवस्थामा भेटिएको हात्तीलाई पशु चिकित्सकको टोलीले मृत घोषणा गरेका थियो। मकुनालाई धपाउन सुरुमा दुई राउन्ड हवाई फायर गरिएको थियो। मकुनाले गस्तीमा रहेको चुरेगज (सानो हात्ती) लाई आक्रमण गर्न थाल्यो। त्यसक्रममा चुरेगज खगेन्द्र प्रसादमा चढेका रेन्जर श्याम तामाङ हात्तीबाट खसे। त्यसपछि तीन राउन्ड हवाई फायर गरियो, मकुना केही पर भाग्यो। फेरि फर्केर आएको मकुना आक्रमणमा उत्रिएपछि गोली प्रहार गरिएको निकुञ्जका सूचना अधिकारी अविनाश थापामगरले बताए। सानो हात्ती खगेन्द्रप्रसादमा सवार रेन्जर तामाङ हात्तीबाट खसेकाले उनको ज्यान सुरक्षाको लागि अत्यन्त कठिन भयो र स्विप टोलीले मकुनालाई तीन राउन्ड गोली हानेको निकुञ्जले जनाएको छ। गोली लागेपछि मकुना केही पर भागेको थियो। फेरि फर्केर आक्रमण गर्न आएपछि अर्को राउन्ड पनि गोली हान्नु परेको विज्ञप्तिमा उल्लेख छ। अन्तिम गोली लागेपछि भने भागेको मकुना एक किलोमिटर पर पुगेर ढलेको अवस्थामा भेटिएको निकुञ्जद्वारा जारी विज्ञप्तिमा उल्लेख छ। आत्मरक्षाका लागि टोलीले दुई राउन्ड हवाई फायर गरेका थिए। त्यसपछि पनि मकुना थप आक्रामक बन्दै सानो हात्ती खगेन्द्रप्रसाद तर्फ आउँदा त्यहाँ सवार रेन्जर श्याम तामाङ भुइँमा खसेकाले उनको सुरक्षा गर्न अत्यन्तै कठिन भएपछि स्विप टोलीले मकुनालाई तीन राउन्ड गोली प्रहार गर्दा केही पर गएर फर्किएर आक्रमण गर्न थालेपछि अर्को एक राउन्ड गोली प्रहार गरेको थियो, विज्ञप्तिमा उल्लेख छ। राष्ट्रिय निकुञ्ज तथा वन्यजन्तु संरक्षण ऐन, २०२९ को दफा २१ को आत्मसुरक्षासम्बन्धी व्यवस्थाअनुसार टोलीले गोली हानेको विज्ञप्तिमार्फत जनाइएको छ। भाले हात्तीको दाह्रा हुन्छ। दाह्रा नभएको भाले हात्तीलाई मकुना भनिन्छ। मकुना गत वर्ष मंसिरमा चितवन राष्ट्रिय निकुञ्जमा पहिलोपल्ट देखा परेको थियो। मकुना पर्यटकीय नगरी सौराहा बजार र बस्तीमा बढी हिँड्डुल गथ्र्यो। सन् २०२२ को मार्च २४ मा झापा बाहुनडाँगीबाट पश्चिम लाग्ने क्रममा मकुना समूहबाट छुटेर चितवनमा बसेको संरक्षणकर्मीको भनाइ छ। त्यतिबेला मकुनासहित पाँचपाँच वटा भाले हात्तीको समूह पश्चिम लागेको थियो।"
"बिर्तामोडको होटलमा बेहोस भएका युवकको मृत्यु, युवती र सञ्चालक पक्राउ",झापा : झापाको बिर्तामोडस्थित एभरेस्ट होटल एन्ड लजमा युवतीसँग बसेका हल्दिवारीका एक युवक मृत फेला परेका छन् । सुनसरी जिल्ला धरान उपमहानगरपालिकाकी २३ वर्षीया युवतीसँग होटलमा बसेका हल्दिवारी गाउँपालिका१ गोलधापका ३० वर्षीय सागर बेस्रा मृत फेला परेका जिल्ला प्रहरी कार्यालय झापाले जनाएको छ । प्रहरीका अनुसार राति खाना खाइ सुतेका बेस्रा सुतेकै कोठाभित्र बाथरुमको ढोकाको छेउ भुइँमा लडी बेहोस भएका थिए । युवती र होटल सञ्चालकले उपचारको लागि बिर्तामोडस्थित बिर्तासिटी अस्पताल लगेका थिए। चिकित्सकले चेकजाँच गर्दा गएराति ११ बजे मृत घोषित गरिदिएको प्रहरीले जनाएको छ । इलाका प्रहरी कार्यालय बिर्तामोडले होटल सञ्चालक बिर्तामोड५ का अन्दाजी ४८ की यामकुमारी उप्रेती र युवतीलाई नियन्त्रणमा लिएर घटनाको बारेमा थप अनुसन्धान गरिरहेको छ ।
"झापाबाट काठमाडौं आइरहेको गाडी सिन्धुलीमा दुर्घटना : एकजनाको मृत्यु, ५ घाइते","सिन्धुली : झापाबाट काठमाडौं आइरहेको गाडी सिन्धुलीमा दुर्घटना हुँदा एकजनाको मृत्यु भएको छ भने अन्य ५ जना घाइते भएका छन्। विपी राजमार्गअन्तर्गत गोलञ्जोर गाउँपालिका५ मा शुक्रबार बिहान उक्त दु्र्घटना भएको हो। दुर्घटनामा घाइते भएका एक जनाको अवस्था गम्भीर रहेको जनाइएको छ । चालक दोलखाको गौरीशङ्कर गाउँपालिकाका २७ वर्षीय सुशान्त नेपालीको मृत्यु भएको सिन्धुली जिल्ला प्रहरी कार्यालयका प्रहरी उपरीक्षक गोविन्दराज काफ्लेले जानकारी दिए। इलाम देउमाई नगरपालिका८ का ५३ वर्षीय सनबहादुर तामाङ, काठमाडौँ कागेश्वरी मनोहरा नगरपालिका५ का २८ वर्षीया श्वेता गिरी, सोही स्थानका २८ वर्षीय सञ्जय रोक्का, झापाको बाह्रगढी गाउँपालिका १ का २७ वर्षीय किस्कु मण्डल घाइते भएको उनले जानकारी दिए। मोरङको लेटाङ नगरपालिका२ का ३४ वर्षीय देवी लिम्बूको अवस्था भने गम्भीर रहेको र उनको सिन्धुली अस्पतालमा उपचार भइरहेको छ ।"
जबरजस्ती करणी मुद्दामा विद्युतका कर्मचारी पक्राउ,"सिरहा : नेपाल विद्युत प्राधिकरण सिरहा शाखामा कार्यरत एकजना कर्मचारी जबरजस्ती करणी र विद्युतीय कारोबार ऐनअन्तर्गत कसुर मुद्दामा पक्राउ परेका छन् । पक्राउ पर्नेमा उदयपुरको लिम्चुङबुङ गाउँपालिका४ का ३१ वर्षीय विश्वराज राई रहेको जिल्ला प्रहरी कार्यालय सिरहाका प्रवक्ता तथा डिएसपी विरेन्द्र पासवानले जानकारी गराएका छन् । राईलाई सिरहा नगरपालिका७ हेमनारायण चौकबाट पक्राउ गरिएको हो । उनलाई काठमाडौं जिल्ला अदालतले पक्राउ गर्न पक्राउ पुर्जी जारी गरेको थियो। राईलाई प्रहरी प्रधान कार्यालय काठमाडौंको साइबर व्युरोमा पठाएको प्रवक्ता पासवानले बताए । परिवर्तित नाम (जिल्ला२६,गौशाला३६) ले राईमाथि जवरजस्ती करणी र विद्युतीय कारोबार ऐनअन्तरगत कसुर गरेको भनेर प्रहरीमा जाहेरी दिएका छन् । जाहेरी परेपछि उनी फरार भएका थिए ।"
