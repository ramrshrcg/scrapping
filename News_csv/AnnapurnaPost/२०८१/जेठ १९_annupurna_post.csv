शीर्षक,विवरण
'बाध्य भएर ब्रिटिस गोर्खा भर्ती स्थगनको मागसहित सर्वोच्चमा मुद्दा हाल्यौं',"काठमाडौं : ब्रिटिस गोर्खा सत्याग्रह संयुक्त संघर्ष समिति युके नेपालले ब्रिटिस गोर्खा भर्ती स्थगन गर्न माग गर्दै सर्वोच्च अदालतमा मुद्दा दर्ता गर्न बाध्य भएको जनाएको छ। बेलायतीसरह समान पेन्सनलगायत माग राख्दै आन्दोलनरत ब्रिटिस गोर्खा सत्याग्रह संयुक्त संघर्ष समिति युके नेपालले शनिबार काठमाडौंमा पत्रकार सम्मेलन गर्दै आफूहरूको मागका बारेमा नेपाल सरकारले बेलायतसँग कूटनीतिक पहल नगरेको भन्दै ब्रिटिस गोर्खा भर्ती स्थगन गर्न माग गर्दै सर्वोच्च अदालतमा मुद्दा दर्ता गर्न बाध्य भएको जनाएको हो। ब्रिटिस गोर्खामाथि भएको विभेदको अन्त्य, त्रिपक्षीय सन्धीको मर्म र भाव अनुसार समान पेन्सन, १९४७ को त्रिपक्षीय सन्धीको समय सापेक्ष परिमार्जन नभएसम्म ब्रिटिस सेनामा भर्तीप्रथा स्थगन वा रोक्नुपर्ने भएकाले सर्वोच्चमा रिट निवेदन गर्न बाध्य भएको ब्रिटिस गोर्खा सत्याग्रह संयुक्त संघर्ष समिति युके नेपालका प्रमुख संयोजक कृष्णबहादुर राईले बताए। उनले ब्रिटिस गोर्खा भर्ती भएका नेपालीलाई दासको रूपमा हेरेको र सेवा सुविधामा विभेद गरेको भन्दै सरकारलाई पटकपटक ध्यानाकर्षण गराए पनि सरकार गैरजिम्मेवार रूपमा प्रस्तुत भएको धारणा राखे। उनले यसअघि ६ पटक सरकारसँग भएको वार्ताबाट पनि कुनै सहमति नभएकाले बेलायतमा आमरण अनसन बस्ने घोषणा गरे।"
किसानलाई मिनिटिलर वितरण,सिन्धुपाल्चोक : सुनकोशी गाउँपालिकाले ५० प्रतिशत अनुदानमा गाउँपालिकाका दुई सय १० किसानलाई मिनिटिलर वितरण गरेको छ। कूल २८ हजार आठ सय रुपैयाँमध्ये पालिकाले उक्त रकमको ५० प्रतिशत १४ हजार चार सय उपलब्ध गराएको हो। किसानले १४ हजार चार सय पालिकाको खातामा जम्मा गराएपछि किसानलाई मिनिटिलर उपलब्ध गराइएको गाउँपालिकाका अध्यक्ष टपिन्द्र तिमिल्सिनाले जानकारी दिए। उनका अनुसार गाउँपालिकाले मिनिटिलर खरिद गर्न विद्युतीय प्रणालीमार्फत इबिडिङ (बोलपत्र आह्वान) गरेको थियो। सबैभन्दा कम रकममा उपलब्ध गराउने स्मार्ट एग्रो सेलुसन प्रालिलाई मिनिटिलर खरिद गर्न दिने पालिकाले निर्णय गरेको थियो। बजारमा न्यूनतम ४० देखि ५० हजारसम्म पर्ने मिनिटिलर पालिकासँगको सहकार्यमा १४ हजार दुई सयमा पाउँदा उत्साहित भएको सुनकोशी१ का किसान प्रेमप्रसाद न्यौपानेले बताए। यस वर्ष पालिकाले समूहलाई पहिलो प्राथमिकतामा राखेर मिनिटिलर अनुदानमा दिने भनेकामा समूह बाहिरबाट पनि माग आएकाले आवेदन दिने सबैलाई उपलब्ध गराइएको गाउँपालिकाका प्रमुख प्रशासकीय अधिकृत मोहनकुमार श्रेष्ठले बताए।
"फास्ट ट्र्याकमा सेनाको बदमासी, पर्यटक भिसामा आएकालाई कानुनविपरीत करोड बढी बाँडियो","काठमाडौं : राष्ट्रिय गौरवको आयोजना काठमाडौंतराई द्रूतमार्ग (फास्ट ट्र्याक)को निर्माण जिम्मा पाएको नेपाली सेनाले कानुन विपरीत करोडौं रकम बाँडेको खुलेको छ। महालेखापरीक्षकको प्रतिवेदनले सेनाले पर्यटक भिसामा आएका विदेशी नागरिकलाई ७६ हजार बढी अमेरिकी डलर (एक करोड बढी रुपैयाँ) बाँडेको उल्लेख गरेको छ। नेपालमा पर्यटक भिसामा आएका विदेशी नागरिकले पारिश्रमिक लिएर काम गर्न नपाउने प्रावधान छ। तर, त्यसविपरीत सेनाले दक्षिण कोरियाबाट आएका नागरिकलाई करोडौं रकम बाँडेको हो। 'पर्यटक भिसा पाउने विदेशी नागरिकले नेपालभित्र रहँदा पारिश्रमिक लिएर काम गर्न नपाउने व्यस्था छ। तर, त्यसविपरीत दक्षिण कोरियाको पर्यटक भिसामा आएका सिनियर जिओलोजिष्ट, स्लोप स्टेपलाइजेसन स्पेसलिष्टलगायतका विज्ञ टोलीले मासिक पारिश्रमिक लिएका छन्। उनीहरूले क्रमशः अमेरिकी डलर २९ हजार ६६३, २३ हजार ६१५ र २२ हजार ८३६ लिएको महालेपरीक्षकको तथ्यांकमा देखिएको छ,' प्रतिवेदनमा भनिएको छ। महालेखापरीक्षकको कार्यालयले अध्यागमनसम्बन्धी कानुनी व्यवस्थाको पालना गर्न सुझाव दिएको छ। त्यस्तै सेनाले करिब ८ करोड बराबारको बेली ब्रिजको सामान अलपत्र पारेको प्रतिवेदनमा उल्लेख छ। सेनाले १४ सेट किनेको बेली ब्रिजमध्ये ८ सेट जडान गरे पनि ६ सेटमध्ये ३ खोकनामा अलपत्र रहेको र उक्त सामग्रीमा खिया लागेको प्रतिवेदनमा उल्लेख छ। 'आयोजनाले ५१ मिटर लम्बाइका १४ सेट बेली ब्रिजका लागि ४१ करोड ४० लाख २३ हजारको सामग्री खरिद गरेको छ। सम्झौताअनुसार १४ सेट बेली ब्रिज र सोको लागि आवश्यक पार्ट्स आपूर्ति गरेकोमा ८ सेटमात्र जडान गरेको देखिन्छ। बाँकी रहेका ६ सेटमध्ये ३ सेट ब्रिजिङ महाशाखाबाट जडान भएको तथा ७ करोड ८५ लाख १३ हजारका ३ सेट खोकना साइटमा मौज्दात रहेको प्रतिवेदनमा उल्लेख छ। 'खरिद भएका सामग्रीहरू प्रयोगविहीन हुँदा खिया लाग्ने तथा सामग्रीको आयु घट्ने अवस्था देखिएकाले यसतर्फ आयोजनाले ध्यान दिनुपर्दछ,' प्रतिवदेनमा भनिएको छ। त्यस्तै निर्माण क्षेत्रबाट निस्कने ढुंगा, गिट्टी, अन्य निर्माण सामग्रीको दस्तुर सम्बन्धित डिभिजन वन कार्यालयलाई बुझाई प्रचलित कानुनबमोजिम प्रयोग गर्न सक्ने, सडकमा प्रयोग नहुने भएमा प्राप्त भएका निर्माण सामग्री डिभिजन वन कार्यालयले तोकेको स्थानमा स्टक पाइलिङ गर्नुपर्ने उल्लेख भए पनि वन क्षेत्र प्रयोग गर्दा प्राप्त भएका निर्माण सामग्रीको अभिलेख तयार गरेको छैन । आयोजनाले सोको अभिलेख राख्न प्रतिवेदनमा सुझाव दिइएको छ। महालेखापरीक्षकको प्रतिवेदनले परामर्श सेवामा मात्रै २ अर्ब २ करोड ७ लाख खर्च भएको बताएका छन्। जुन निर्माण खर्चको ४८५ प्रतिशत र कूल खर्चको ४१० प्रतिशत रहेको छ। आयोजनाको निर्माण अवधि थपिँदै गर्दा परामर्श सेवाको लागत पनि बढ्ने हुँदा समयमै आयोजना सम्पन्न गर्न सुझाव दिइएको छ। त्यस्तै परामर्शदाताको कार्यक्षेत्रगत शर्त तयार गर्दा सार्वजनिक खरिद नियमावली, २०६४ को नियम ६९ (च१ ) मा सम्झौता पश्चात् काम गर्न नसक्ने गरी बिरामी भएको, दुर्घटनामा परेको वा मृत्यु भएको बाहेक मुख्य जनशक्तिको रूपमा प्रस्तावित व्यक्तिलाई परिवर्तन गर्न नसक्ने व्यवस्था छ। तर, सम्झौतापछि २ पटक टिम लिडरसमेत गुणस्तर नियन्त्रण इन्जिनियर, पुल डिजाइन इन्जिनियर, सुरुङ डिजाइन इन्जिनियर तथा स्लोप स्टेबलाइजेसनलगायतका वैदेशिक विज्ञ एवं नेपाली विज्ञसमेत परिवर्तन गरेको र यसरी योजनामा पटकपटक विज्ञ फेरबदल गर्ने कार्यले गुणस्तरमा असर पर्ने सुझाव दिइएको छ। त्यस्तै आयोजनाको प्याकेज नं ११ अन्तर्गत ललितपुर खोकनामा ६४ किलोमिटर सडकको रेखाङ्कन र जग्गा अधिग्रहणसम्बन्धी विवादका कारण उक्त क्षेत्रको डिजाइन तयार भएको छैन। त्यस्तै ५ हजार १७२ रोपनी जग्गा अधिग्रहण गर्नुपर्नेमा ३४४ रोपनी जग्गा अधिग्रहण गर्न अझै बाँकी छ। उक्त जग्गाहरू ललितपुरको खोकना क्षेत्रकै रहेको बताइएको छ। खोकनामा भएको जग्गा विवादको समाधानको लागि रक्षा मन्त्रीको अध्यक्षतामा समिति गठन भएको छ। ' यसरी आयोजनाको प्याकेजहरूको काम समयमा सुरु नहुँदा डिजाइन र सुपरभिजन कार्यको लागि थप लागत र समय अवधि वृद्धि हुने अवस्था छ। लक्षित अवधिभित्र आयोजना पूरा गर्ने गरी विवादको निरूपण र डिजाइनसम्बन्धी कार्य पूरा गर्नुपर्दछ,' महालेखापरीक्षकको प्रतिवेदनमा भनिएको छ। काठमाडौंदेखि बाराको निजगढसम्म ७२५ किलोमिटर द्रूतमार्ग निर्माण गर्न नेपाल सरकार मन्त्रिपरिषद्को २०७४ वैशाख २१ को निर्णयअनुसार २०७४ साउन २७ मा नेपाली सेनालाई हस्तान्तरण भएको थियो। निर्माण कार्य २०८०।८१ सम्म कार्यसम्पन्न गर्ने गरी प्रारम्भ भएकोमा मन्त्रिपरिषद्को २०८० वैशाख ५ को निर्णयबाट आयोजनाको लागत नबढ्ने गरी २०८३ चैतसम्म अवधि थप गरिएको छ। आयोजनाको सुरु लागत २ खर्ब १३ अर्ब ९५ करोड (कन्टिन्जेन्सीसमेत) रहेकोमा विस्तृत आयोजना प्रतिवेदन संशोधन पश्चात् द्रूत मार्गको कूल लम्बाई ७०९७७ किलोमिटर, ८९ पुल, ६ सुरुङ मार्ग र लागत २ खर्ब ११ अर्ब ९३ करोड कायम भएको छ। आयोजनालाई विभिन्न ११ क्लष्टरमा विभाजन गरी कार्यान्वयनको लागि १३ प्याकेज बनाइएको छ। आयोजनाको १३ प्याकेजमध्ये ७ प्याकेजको खरिद व्यवस्थापन सम्पन्न भई यस वर्षसम्म ४९ अर्ब २४ करोड २ लाख खर्च भएको देखिन्छ। अन्य प्याकेजमध्ये ३ प्याकेजको बोलपत्र आह्वान भएकोमा अदालतमा विचाराधीन रहेको, २ प्याकेजको ठेक्का व्यवस्थापन प्रक्रियामा रहेको अवस्था छ। प्याकेज नं ११ अन्तर्गत ललितपुरको खोकना क्षेत्र मा ६४ किलोमिटर सडकको रेखाङ्कन र जग्गा अधिग्रहणसम्बन्धी विवादका कारण डिजाइन तयार भएको छैन।"
भीरबाट लडेर युवकको मृत्यु,दार्चुला : दार्चुलामा यार्सागुम्बा खोज्न गएका युवकको भीरबाट लडेर मृत्यु भएको छ। जिल्लाको अपिहिमाल गाउँपालिका३ राताभिटाका २४ वर्षीय मिलन कार्कीको लडेर मृत्यु भएको जिल्ला प्रहरी कार्यालय दार्चुलाले जनाएको छ। अपिहिमाल गाउँपालिका३ स्थितको काँटै दोनथे भन्ने वनमा यार्सागुम्बा खोज्ने क्रममा शुक्रबार कार्कीको मृत्यु भएको हो। यार्सा खोजेर बाँस बस्ने ठाउँमा फर्कने क्रममा उनको लडेर मृत्यु भएको हो। जिल्ला प्रहरी कार्यालयका अनुसार सबैलाई सदरमुकाम ल्याउन समस्या भएको बताइएको छ।
राज्यका अंगहरू एकले अर्कालाई छलिरहेका छन् : सभामुख घिमिरे,"विराटनगर : प्रतिनिधिसभाका सभामुख देवराज घिमिरेले देशका प्रमुख अंगहरू एकले अर्कालाई छल्ने गरेको बताएका छन्। उच्च अदालत बार एसोसिएसन विराटनगरले प्रचलित कानुनी व्यवस्थाहरुको प्रयोगमा देखिएको समस्या तथा समाधानको सम्बन्धमा शनिबार आयोजना गरेको अन्तर्क्रियात्मक कार्यक्रमलाई सम्बोधन गर्दै उनले प्रमुख अंगहरूकै कारण कानुनका क्षेत्रमा अप्ठेरा झेल्नुपरिरहेको बताए। कानुनका क्षेत्रमा खासगरी ३ वटा अप्ठेरा हामीले झेलिरहेका छौं। देशका प्रमुख अंगहरू कार्यपालिका, व्यवस्थापिका र न्यायपालिका एकले अर्कालाई कसरी छल्न सकिन्छ भनेर लागेका छन्, घिमिरेले भने, सहयोगी, सहयोगात्मक र एकअर्कामा मिलेर कसरी देशको अर्थात् विधिको शासनलाई प्रभावकारी बनाउन सकिन्छ भनेर लाग्नुपर्ने थियो। तर, त्यस्तो हुन नसक्दा नहुनुपर्ने कुराहरू भइरहेको छ। शक्ति पृथकीकरणको सिद्धान्त र पावर मेनेजको आधारमा गरिएका प्राक्टिसबाट प्रजातान्त्रिक ढंगले देशको शासन सञ्चालन गर्नु परिरहे पनि यसबीचमा समन्वयको अभाव रहेको उनको भनाइ छ। कार्यपालिका सम्भव भएसम्म व्यवस्थापिकालाई छलेर अगाडि जान पाए सजिलो हुने थियोभन्ने ठान्छ, उनी भन्छन्, न्यायपालिका सम्भव भएसम्म अरुका अधिकारलाई आफूतिर तानेर आफ्ना निर्णयहरू गरेर जान चाहन्छ। अहिले सबै कुराहरू न्यायपालिकामा जाने र न्यायपालिकाले के कुरा हेर्ने तथा के कुरा नहेर्ने एवं त्यसको असर के हुन्छ भन्ने नहेरिकन भटाभट निर्णय गरिदिँदा सैद्धान्तिक र व्यवहारिक रूपमा समस्या देखा पर्न थालेको घिमिरेले बताए। मैले छोटो अवधिमा पनि यो अनुभूति गरेको छु। यो कुराको अन्त्य गर्नका लागि कानुन व्यवसायीबाट बहस र छलफल हुन सकोस् र सल्लाह एवं सुझाव आओस्। त्यसलाई कार्यान्वयन गर्दै अभावमा रहेका कुरालाई ३ वटै अंगको समन्वयकारी भूमिकाबाट व्यवहारमा लागू गरेर जान सकियोस्, उनले भने। विशेष गरेर संसदको काम कानुन बनाउने भएपनि संसदले कानुन बनाउने कुरामा लाग्न नपाएको सभामुख घिमिरेको भनाइ छ। संसद कानुन बनाउने विषयभन्दा पनि अन्य कुरामा गइरहेको उनले बताए। संसदले सरकारका काम कारबाहीको अनुगमन, नियन्त्रण, निर्देशन र कार्यान्वयन गर्ने काम पनि गर्न नसकेको घिमिरेले स्वीकार गरे। कानुन कार्यान्वयनको अवस्था लेखाजोखा गरेर सच्याउनुपर्ने, संशोधन वा प्रतिस्थापन गर्नुपर्ने र खारेज गर्नुपर्नेतर्फ राज्यको ध्यान जान नसकेको उनको भनाइ छ। संविधानका आधारमा बन्नुपर्ने कैयौं कानुनहरू बनेका छैनन्, उनले भने, अर्कोतर्फ संघीयता नेपालका लागि उपयुक्त छैन र खारेजीका लागि बहस एवं छलफल गर्नुपर्छ भनेर बौद्धिक क्षेत्रबाट कुराहरू आइरहेका छन्। आवश्यक कानुनका अभावमा धेरै समस्याहरू आइरहेको सभामुख घिमिरेले बताए।"
जिम्मेवार अभिभावक बन्ने कि!,"आजकलका बालबालिका अटेरी भएका हुन्? धेरैले यस्तो प्रश्न गर्छन्। समय पहिलेजस्तो छैन। हामी बच्चा हुँदा सोच्ने शैली, तौरतरिका र व्यवहारमा पहिलेभन्दा अहिलेका बालबालिकामा धेरै परिवर्तन आएको छ। केही समयअघि ८१० वर्षको उमेरमा नै घरको धेरैजसो जिम्मेवारी बोक्ने चलन थियो। तर, आजकालका बच्चाहरू आफैं खानसमेत सक्दैनन्। गाउँघरमा भैंसी, गाईगोरू पाल्ने चलन थियो र कतिपय स्थानमा अहिले पनि छ। गाउँले परिवेशमा हुर्केका अधिकांशले भकारो सोहोर्ने, घाँस काट्ने, गाईबस्तुको गोठालो बन्ने खाले जीवनशैली भोगेको हुनुपर्छ। बिहानै भकारो सोहोर्ने, घर सरसफाई, तरकारी बारीमा पानी लगाउने, घरका सबै काम सकेर अध्ययनका लागि विद्यालय जाने चलन थियो। यसरी पढ्नेहरू पढाइमा पनि अब्बल हुन्थे भने घरको काममा पनि उत्तिकै पोख्त। तर, आज समय फेरिएको छ। गाईबस्तु पाल्ने र खेतीकिसानी गर्ने चलन हराउँदै गएको छ। भान्सामा प्याकेटको दूध, बोरामा चामल र प्लाष्टिकको झोलामा दाल आउँछ। जीवनशैली फरक र सहज भएको छ। यतिका सुविधा हुँदाहुँदै पनि के हामीले उमेरअनुसार छोराछोरीलाई घरको काम गर्न सिकाएका छौं? पैसा कमाउने, पढाईमा तीक्ष्ण भए पनि जीवन चलाउनका लागि पकाउने, सरसफाई गर्ने, कपडा धुनेलगायतका जीवन धान्ने काम त गर्नैपर्छ। बोरामै आएको चामल भए पनि सिठी लगाएर पकाउनैपर्छ। पढाईमात्र होइन, जीवन चलाउने कला पनि उत्तिकै महत्वपूर्ण छ। सर्टिफिकेटमा ए प्लस ल्याए पनि बच्चाले उमेरअनुसारको काम गर्न जान्दैन वा सिकेको छैन भने किताबी पढाइको अर्थ छैन। हरेक बुबाआमाको चाहना आफ्ना सन्तान असल र सफल होउन् भन्ने नै हुन्छ। तर, बच्चाले सफल हुने मार्ग अबलम्वन गरेको छ कि छैन? त्यो महत्वपूर्ण हुन्छ। बच्चालाई कसरी जिम्मेवार बनाउने त? उज्वल भविष्य सुनिश्चित गर्न पालनपोषण, सही मार्ग निर्देशनका लागि सहयोग गर्ने तर निर्णय लिन उनीहरूलाई नै दिने गर्नुपर्छ। बालबालिकामा सकारात्मक व्यवहार निर्माण गर्ने पहिलो जिम्मेवार अभिभावक नै हुन्। पहिलेजस्तो बच्चालाई गाली गरेर, हप्काएर सही बाटोमा ल्याउन सकिने अवस्था छैन। सही मार्ग, सही सुझाव र परेको बेला सहयोगजस्ता सकारात्मक कार्यलाई निरन्तरता दिँदा बालबालिकामा सकारात्मक ऊर्जा उत्पन्न हुन्छ। हामी उनीहरू असल हुन्, समाजमा उनीहरूको असल पहिचान होस् भन्ने चाहन्छौं। तर, आफूले कस्तो अभ्यास गर्दैछौं? यसतर्फ ध्यान दिनु आवश्यक छ। समाजले चाहेको व्यवहार निर्माण गरेर उज्वल भविष्य बनाउनका लागि सही र सक्षम अभिभावक हुनु पहिलो शर्त हो। हामीकहाँ बालबालिकाका विषयमा संवेदनशील हुने चलन छैन। बच्चा त हुन् । यिनीहरूलाई के थाहा छ र? भनेर कम मूल्यांकन गर्ने गरिन्छ। बच्चा हुँदा यो हामीमध्ये अधिकांशले भोगेको हुनुपर्छ। अभिभावकले बालबालिकाप्रति विशेष ध्यान दिनुपर्ने धेरै विषयहरू छन्। उनीहरूले सोधेका प्रश्नका उत्तर दिने प्रयास गर्नुपर्छ। यदि अभिभावकले उनीहरूले सोधेका प्रश्नका उत्तर नदिएर अलमल्याउने हो भने प्रश्न गर्ने बानी नै हराएर जान्छ। जब बच्चाले प्रश्न गर्न छोड्छ, त्यसपछि उसमा विभिन्न समस्या देखिन थाल्छन्। उसले आफूलाई एक्लो अनूभुत गर्न थाल्छ। खुसी र दुःखभित्रै दबाउने प्रयत्न गर्छ। बाल्यावस्था जीवनको महत्वपूर्ण चरण हो। यो अवस्थाका बच्चाहरूमा देखिएका सामाजिक व्यवहार पछिसम्म पनि रहिरहन्छन्। उमेर बढ्दै गएपछि व्यवहारलाई परिवर्तन गर्न सजिलो हुँदैन। असल सन्तान चाहनेले पहिले असल अभिभावक बन्ने कोसीस गर्नैपर्छ। असल, ज्ञानी बच्चासँगै स्वस्थ शरीर जरुरी हुन्छ। उनीहरूको स्वास्थ्यप्रति अभिभावक सजग हुनुपर्छ। बाल्यावस्थामा मांशपेसी र स्नायुप्रणालीको राम्रो विकास हुन्छ। यो बेला पौष्टिक आहारको व्यवस्था गर्नु अभिभावकको जिम्मेवारी हुन्छ। यो उमेरमा हाँस्न, खेल्न, नाँच्न दिनुपर्छ। बौद्धीक विकासका कार्यक्रमहरू हेर्न दिने र सन्देशमूलक कथाहरू सुनाउँदा उनीहरूको क्षमता बढ्छ। मद्यपान, धुम्रपानजस्ता कुलतबाट टाढा राख्नुपर्छ। कतिपयले चुरोट, रक्सी ल्याउन बच्चाहरूलाई अह्राउने गर्छन्। यो एकदमै गलत हो। बच्चाले पसलबाट यस्ता पद्धार्थ लिएर आउने क्रममा लत बसाउन पनि सक्छन्। घरमा उनीहरूका अगाडि रक्सी, चुरोट पिउने कैयन अभिभावकहरू हाम्रो समाजमा छन्। बुवाआमानै छोराछोरीका पहिलो मार्गनिर्देशक हुन्। मार्गनिर्देशकले नै गलत बाटो अपनाएपछि कसरी असल सन्तान निर्माण हुन्छन्? सबै बालबालिका एकैखाले हुँदैनन्। क्षमता र रुचि फरक हुन्छन्। कोही अति क्षमतावान् हुन्छन् भने कोही एभरेज। कोही शारीरिकरूपमा कमजोर पनि हुन सक्छन्। कसैको ढिलो बुझ्ने क्षमता हुन्छ। बालबालिकालाई एक अर्कामा तुलना गर्नुहुँदैन। उनीहरूको मनोबल सधैं उच्च राख्ने काम गर्नुपर्छ। बालबालिकाहरूलाई लिंग, भाषा, धर्म, वर्ण, जातका नाममा फरक व्यवहार गर्नुहुँदैन। हामीले थाहा नपाई विभेद गरेका पनि हुनसक्छौं। यसतर्फ सचेत हुनुपर्छ। आजकल बालबालिकाहरू मानसिकरूपमा कमजोर बन्दै गएका छन्। उनीहरूमाथि केही गलत व्यवहार भयो भने आत्महत्याजस्ता गम्भीर निर्णय लिइरहेका छन्। जीवन फेरि पाइँदैन। यस्ता निर्णय कुनै पनि हालतमा समस्याका समाधान होइनन् भनेर सिकाउनुपर्छ। समस्यासँग भाग्ने होइन, डटेर सामना गर्नुपर्छ भनेर सिकाउने अभिभावकको खाँचो छ। साना समस्यासँग आत्तिने होइन, समाधानका लागि पहल गर्न अग्रसर हुनुपर्छ। जीवनोपयोगी सीपले प्रत्येक परिस्थितिसँग डटेर अगाडि बढ्न सक्षम बनाउँछ। सही निर्णय लिन, समस्याको समाधान गर्न, हरेक परिस्थितिमा आफूलाई अनुकूल बनाउनसक्ने क्षमताको विकास हुन्छ। शारीरिक, मानसिक, संवेगात्मकरूपमा स्वस्थ बालबालिका नै हाम्रा भविष्य हुन्। हाम्रा नानीहरूको पहिलो पाठशाला घर हो। अभिभावक पहिलो गुरु हुन्। बालबालिकामा राम्रो व्यवहार निर्माण गर्न अभिभावकले राम्रो वातावरण घरमा नै तयार गर्नुपर्छ। बालबालिकाका लागि असल संस्कार सिकाउन उनीहरूमा गरिएको लगानी नै सुन्दर भविष्य निर्माणको आधार हो। त्यसैले बालबालिकालाई असल संस्कार र पर्याप्त समय दिएर जिम्मेवार अभिभावक बनौं।"
५ वर्षदेखि अलपत्र सडकको काम सुरु,"जोमसोम : उपल्लो मुस्ताङमा विगत ५ वर्षदेखि अलपत्र परेको (चराङछोसेर) २५ किलोमिटर ग्राभेल सडकको काम सुरु गरिएको छ। २०७३०७४ सालमा ठेक्का सम्झौता भएको (चराङछोसेर) सडक निर्माण कम्पनीको ढिलासुस्तीले ढिला भएको थियो। भारतीय नाकाबन्दी सुरुवाती चरणमा कालिगण्डकी करिडोर (बेनीजोमसोमकोरला) सडक आयोजना सुरु भएको थियो। चीनको कोरला नाकासम्म सडक स्तरोन्नति गर्न आयोजनाले पहिलो चरणमा बेनीजोमसोम ७४ किमी कालोपत्रे र दोस्रो चरणमा जोमसोमकोरला ११० किमी ७ खण्डमा ग्राभेल गर्ने गरी बजेट विनियोजन भएको थियो। जोमसोमझैते ४ खण्ड र झैते कोरला ३ खण्ड गरी ७ खण्डमा ग्राभेल सडक विस्तार गर्न ७ वटा सेसनमा ठेक्का लगाइएको थियो। त्यसबेला ग्राभेल सडक निर्माण गर्न लगाइएका ७ खण्ड सेसन मध्ये ६ वटा सेसन २०७६ साल अगावै निर्माण सम्पन्न भई आयोजनालाई हस्तान्तरण भइसकेको थियो। तर, जोमसोम कोरला ६ वटा सेसन आयोजनालाई हस्तान्तरण हुँदा चराङछोसेर सडकको काम निर्माण कम्पनीले अलपत्र छोडेको थियो। ७ वर्षअघि २४ करोड लागतमा तामाङगौरी पार्वती कोशी एण्ड न्यौपाने जेभी कन्स्ट्रक्सनले चराङछोसेर सडकको ठेक्का हात पारेको थियो। सडकका लागि सुरुवाती चरणमा काम गरेको जोइन भेन्जर काशी एण्ड न्यौपाने कन्स्ट्रक्सनले काम गर्ने गरी फिल्डमा परिचालन भएको थियो। तर, यो कम्पनीले आधा भन्दा केही प्रतिशत बढी काम गरेपछि काम गर्न नसकेर सम्पर्कविहीन बनेको थियो। त्यसपछि आँकलझुकल काम गरेको जस्तो गरेर आयोजनाको आँखामा छारो हाल्ने काम गरे पनि निर्माणको काम ८५ प्रतिशत पुग्दा चराङचराङ छोसेर सडकको काम ठप्पै भयो। यो सडकको काम हेन्डल गरेको कोशी एण्ड न्यौपाने जेभी काममा नफर्किएपछि पछिल्लो समय कालोसूचीबाट जोगिनकै लागि भए पनि जोइनको अर्को पार्टनर गौरी पार्वती काममा फर्किएको आयोजनाका सूचना अधिकारी विष्णु चापागाईंले जानकारी दिए।"
अब छोराछोरीको कमाइको १० प्रतिशत बाबुआमालाई दिनुपर्छ: मन्त्री चौधरी,"भक्तपुर : महिला, बालबालिका तथा ज्येष्ठ नागरिकमन्त्री भगवती चौधरीले सरकारले छोराछोरीको कमाइको १० प्रतिशत रकम बाबुआमालाई दिनुपर्ने नीति ल्याउने तयारीमा रहेको बताएकी छन्। भक्तपुरमा सामुदायिक विकास तथा सेवा केन्द्र एवं सामुदायिक प्रहरी सेवा केन्द्र गठ्ठाघरको २०औँ स्थापना दिवस एवं सामुदायिक दर्पण लोकार्पण कार्यक्रममा नहाँले ज्येष्ठ नागरिक ऐन, ज्येष्ठ नागरिक नियमावलीको संशोधन पारित भएसँगै यस्तो नीति कार्यान्वयनमा आउने बताइन्। आफ्नो आमाबाबुको सुरक्षा र संरक्षण हरेक छोराछोरीको दायित्व भए पनि आमाबाबु आफ्नै घरबाट अपहेलितमा पर्न थालेपछि ऐन पारित भएसँगै सरकारले कमाइको १० प्रतिशत बाबुआमालाई दिनुपर्ने व्यवस्था कार्यान्वयनमा आउने उनको भनाइ छ। 'आमाबाबु आफ्नै छोराछोरी वा हकवालाबाट अपहेलित भएर कोठामै बस्नुपर्ने अवस्था छ। त्यसैले अब छोराछोरी वा हकवालाले आफ्नो औपचारिक वा अनौपचारिक जुनसुकै क्षेत्रबाट हुने कमाइको १० प्रतिशत रकम आफ्नो बाबुआमलाई दिनैपर्ने व्यवस्था गर्न लागेका छौं,' मन्त्री चौधरीले भनि्न। विधेयक पारित भएर ऐनले दिएको अधिकारलाई सात सय ५३ वटै पालिकामा पठाएर यसलाई कार्यान्वयनमा ल्याउने तयारी गरिरहेको भन्दै उनले संविधानले दिएको हकलाई अब ज्येष्ठ नागरिकले उपभोग गर्न पाउने बताइन्। महिला, बालबालिका तथा ज्येष्ठ नागरिक मन्त्रालयले ज्येष्ठ नागरिकको अनुभव साट्ने थलोका रूपमा विकास गर्न सबै पालिकामा ज्येष्ठ नागरिक दिवा केन्द्र र ज्येष्ठ नागरिक मिलन केन्द्र स्थापना गर्ने तयारी गरेको उनको भनाइ थियो।"
सहकारी ठगी पीडितले न्याय नपाएसम्म कांग्रेसको संघर्ष जारी रहन्छ : नेता महर,"काठमाडौं : नेपाली कांग्रेसका केन्द्रीय सदस्य नैनसिंह महरले सहकारी ठगीको मारमा परेका ७० लाख जनताले न्याय नपाएसम्म कांग्रेसको लडाइँ जारी नै रहने कुरा बताएका छन्। चितवन कांग्रेसले सञ्चालन गरेको प्रशिक्षक प्रशिक्षण तालिम समारोहका प्रमुख अतिथि नेता महरले जनताको नजरमा दोषी प्रमाणित भइसकेका पार्टीका नेता र पार्टीलाई कारबाहीको दायरामा ल्याउन र पीडित जनताले सञ्चित गरेको रकम फिर्ता गर्न कांग्रेस संसदीय छानबिन समितिमा मात्रै भर नपर्ने र जनपेक्षाअनुसार सदनदेखि सडक संघर्ष जारी नै राख्ने बताए। अहिले गिरीबन्दु टी स्टेटदेखि सुदर्शन सहकारीसम्म गठबन्धन सरकारमा संलग्न पार्टी र तिनका प्रमुख नेताहरू नै संलग्न हुनु दुर्भाग्यपूर्ण भएको उनको भनाइ छ। अहिलेको गठबन्धन सरकारले नेपाली जनताको सार्वजनिक सम्पत्ति दोहन गरिरहेको महरको आरोप छ। कांग्रेसको भरखरै सम्पन्न बैठकमा गिरीबन्दु टी स्टेटमा भएको अर्बौ रकम चलखेलको पर्दाफास गर्न आफूले प्रस्ताव गरे पनि निर्णय बाहिर आउँदा त्यस विषयमा नलेखिएको उनको भनाइ थियो। कांग्रेसका नेता कार्यकर्ता मनबाटै जनमुखी हुनु आवश्यक रहेको बताउँदै उनले आज जलवायु परिवर्तनका कारण नेपालका हिमालहरू खाली हुँदै गएको र त्यसको असर वातावरणमा परेकोप्रति चिन्ता व्यक्त गरे। जनवायु परिवर्तनका कारण तराई क्षेत्रमा अत्याधिक तामक्रम बढेर जनता कष्टकर जीवन बिताउन बाध्य रहेकाले जलवायु परिवर्तनको असर न्यूनीकरणबारे पार्टीले सबै तहमा प्रशिक्षणात्क सचेतना अभियानमा जुट्नुपर्ने महरको धारणा छ। 'हामीले राजनीतिसँग समाज र जनताका मद्दा बोक्नुपर्छ। केन्द्रदेखि टोल समितिसम्ममा प्रकोपीय जोखिमबाट बच्न 'जलवायु परिवर्तन तथा प्रकोप जोखिम न्यूनीकरण कार्यदल' गठन गरेर वातावरण संरक्षणमा योगदान दिनु पर्छ,' उनले भने। राजनीतिक इतिहासमा राप्रपा, माओवादी, मधेसी जनधिकार र साझा विवेकशिल पार्टीको कनै बेला ठूलै आकार र स्याल हुँय्या भएको प्रसंग उठाउँदै महरले अहिले भने ती पार्टीलाई अस्तित्व बचाउनै गाह्रो परिरहेको बताए। 'अहिले नयाँ आएका राजनीतिक दलहरूको गतिविधि र भूमिकाले अर्को चुनावसम्म उनीहरुको पनि बिजोग हुने निश्चित छ,' उनले भने। जेठ १७ देखि १९ सम्म सञ्चालित प्रशिक्षक तालिममा ५३ जना जिल्ला स्तरीय नेताहरूको सहभागीता रहेको छ भने प्रशिक्षणमा कांग्रेस केन्द्रीय सदस्य गोबिन्द पोखरेल, अजयबाबु सिवाकोटी, प्रकाश स्नेही, प्राध्यापक कृष्ण पौडेल, कांग्रेस नीति अनुसन्धान तथा प्रशिक्षण प्रतिष्ठानका निर्देशक डा सुरेश आचार्य, कांग्रेस चितवनका सभापति राजेश्वर खनाललगायतले प्रशिक्षण दिएका थिए।"
मासु खाँदा सल्यानमा चार जना बिरामी,दाङ : कुखुराको मासु खाँदा सल्यानमा चार जना बिरामी परेका छन्। एक परिवारका २ जना र छिमेकी २ जना गरी ४ जना बिरामी परेक हुन्। सल्यानको कपुरकोट गाउँपालिका ५ का राम बहादुर विकको घरमा शनिबार मासु खाएर चार जना बिरामी भएको प्रहरीले जानकारी दिएको छ। मासु खएर बेहोस अवस्थामा फेला परेपछि उपचारका लागि अस्प्ताल लगिएको थियो। विहान कुखुराको मासु खाइसकेपछि उनीहरू बेहोस भएको प्रहरीको भनाइ छ। मासु खाएर बिरामी भएका चारै जनाको तुल्सीपुरमा उपचार भइरहेको छ। तुलसीपुरमा रहेको नागरिक केयर हस्पिटलमा उपचार भइरहेको र सबै जनाको स्वस्थ्य अवस्थामा सुधार आएको हस्पिटलका सञ्चालक सुरज ज्ञवालीले जानकारी दिए। अस्पतालका चिकित्सकले 'फुडप्वाइजन' भएको आशंका गरेका छन्।
किसानलाई आधुनिक उपकरण प्रदान,"नुवाकोट : कृषिमा लागत कम गरेर उत्पादन वृद्धि गर्ने उद्देश्यले नुवाकोटको ग्रामीण भेगमा किसान जागरण कार्यक्रम सञ्चालन गरिएको छ। यस कार्यक्रमअन्तर्गत नुवाकोटका किसानहरूलाई आधुनिक उपकरणहरू हस्तान्तरण गरिएको छ। किसानहरूलाई साना कृषियन्त्र उपकरण वितरण योजनाअन्तर्गत चालु आवमा नुवाकोटमा ९० लाख रुपैयाको उपकरण किसानलाई हस्तान्तरण गरिएको छ। यसबाट किसानलाई उत्प्रेरणा मिलेको छ। प्रधानमन्त्री कृषि आधुनिकरण परियोजना धान जोन कार्यक्रम अन्तर्गत स्थानीय तहको समन्वयमा विभिन्न गाउँपालिकामा रहेका कृषि सहकारी तथा कृषि समूहहरूलाई आधुनिकरण प्रविधि हस्तान्तरण गरिएको हो। परियोजन कार्यान्वयन एकाई नुवाकोटले लिखु र तादी गापा रहेका विभिन्न वडामा रहेका किसानलाई विभिन्न प्रकारका कृषि उपकरण हस्तान्तरण गरेको हो। कृषि सहकारी, कृषक समूह तथा कृषि फार्महरुलाई अनुदानमा उपलव्ध गराइएको कृषि यन्त्र तथा उपकरणहरु लिखु गापाको थानसिङमा कार्यक्रमकावीच लिखु गापाका अध्यक्ष ध्रुव श्रेष्ठले हस्तान्तरण गरे। उनले यसबाट किसानलाई आधुनिक खेती प्रणालीको सुरुवात गर्न सजिलो भएको बताए। अध्यक्ष श्रेष्ठले किसानलाई प्रोत्साहाको कार्यक्रम पालिकाले सदैव सञ्चालन गर्ने बताए।"
"यार्सा संकलनमा गएका दुईजनाको मृत्यु, एक सिकिस्त",मुगु : यार्सागुम्बा टिप्न गएका दुईजनाको लेक लागेर मृत्यु भएको छ। पाटन ठूलो कोइकिमा लेक लागेर बिरामी परेपछि उपचारका लागि मुगु गाउँ ल्याइएका छायानाथ रारा नगरपालिका १२ शोभा गाउँका २९ वर्षीय मानबहादुर बुढा र सोही नगरपालिकाको कम्फा गाउँका शोभान बुढाको मृत्यु भएको सशस्त्र प्रहरी जवान तिलक बढुवालले जानकारी दिए। जिल्ला प्रहरी कार्यालय मुगुका प्रहरी नायब उपरीक्षक वीरेन्द्र थापाले पनि यार्सा संकलनमा गएका दुई जनाको लेक लागेर मृत्यु भएको र एक जना सिकिस्त बिरामी भएका बताए। सिकिस्त बिरामी भएका कम्फा गाउँका राजबहादुर सावतलाई उपचारका निम्ति मुगुपाटनबाट मुगुगाउँतर्फ ल्याउँदै गरेको बताए। गत वर्ष यार्सा टिप्न पाटन पुगेका तीन जनाको हिउँ पहिरोमा परेर र एक जनाको लडेर मृत्यु भएको थियो। मुगुका २४ भन्दाबढी क्षेत्रमा यार्सा संकलन गर्न मुगुमकार्मारोङ गाउँपालिकाले गत वैशाख २५ गते प्रवेश खुला गरेको हो।
अत्यधिक गर्मीले बर्दियाका विद्यालय थप तीन दिन बन्द,"बर्दिया : बर्दियामा अत्यधिक गर्मीका कारण मधुवन नगरपालिकाका सबै विद्यालय थप तीन दिनका लागि बन्द गर्ने निर्णय भएको छ। यसअघि जेठ १६ देखि १८ गतेसम्म विद्यालय बन्द गरिएको थियो। नगर शिक्षा समितिको आजको बैठकले जेठ २२ गतेबाट सञ्चालनमा आउने गरी थप तीन दिन विद्यालय बन्द गर्ने निर्णय गएको सो शाखाका प्रमुख नारायण खनालले बताए। बर्खे बिदाबाट कट्टा हुनेगरी सबै विद्यालयको प्रशासनिक कार्य गर्नगराउन बाधा नपर्ने गरी पठनपाठन कार्यमात्र बन्द गरिएको मधुवन नगरपालिकाका शिक्षा सुपरीवेक्षक खगेन्द्रप्रसाद खनालले बताए। बिदा घोषणा गरे पनि मौसम सुधार भएको खण्डमा भने पठनपाठन गर्न सकिने शिक्षा शाखा सुपरीवेक्षक खनालले जानकारी दिए। अत्यधिक गर्मी बढेका कारण जिल्ला अस्पताल तथा विभिन्न मेडिकलमा बिरामीको संख्या बढेका छन्। बिरामीको चापले अस्पतालमा शय्याको अभाव हुन थालेको जिल्ला अस्पतालका मेडिकल सुपरिटेन्डेन्ट डा सुवास पाण्डेले बताए। उनका अनुसार गर्मी र तातो हावाका कारण बिरामी हुनेको संख्या दिनप्रतिदिन बढिरहेका छन्। गर्मीका कारण लू लागेका, झाडापखाला र विभिन्न प्रकारका छालाजन्य रोगका बिरामी अस्पतालमा बढी आउने गरेको डा पाण्डेले बताए। बालबालिकामा शरीरभर रातो बिबिरा आउने, बिबिरा पाकेर घाउ बन्ने र सङ्क्रमण हुने भएकाले सावधानी अपनाउनुपर्ने उनले बताए।"
धानको बेर्ना सुकेपछि कालीकोटका किसान चिन्तित,"कालीकोट : कालीकोटका किसान यतिबेला चिन्तामा छन्। खेतमा रोपेको धानको बेर्ना सुक्दै गएपछि किसान चिन्तित भएका हुन्। लामो समय खडेरी परेका कारण खोला, मुहानबाट ल्याएको कुलो सुकेपछि धानको बेर्ना पनि सुक्दै गएको हो। एकातिर हिउँदे गँहुबाली पनि पानि नपरेका कारण सुकेको थियो। राष्कोट नगरपालिका९ की अगुवा किसान बाटुल्ली उपाध्यायले गएका वर्षहरूमा नियमित वर्षा भएका कारण धानका बेर्नाहरू नसुकेको बताइन्। उनले भनिन्, यो वर्ष खोलामा पानी छैन। धानका बेर्नाहरू सुक्दै गएका छन्। धानका बेर्ना जोगाउनका लागि स्थानीय सरकारले पहल गरिदिनुपर्छ। जिल्लाको सबैभन्दा बढी धान उत्पादन हुने क्षेत्र राष्कोट नगरपालिका हो। तर धान, गहुँ उत्पादनमा आएको कमिले त्यहाँका किसानहरू दिन प्रतिदिन पलायन हुँदै गएका छन्। फुकोट९ का किसान अनिलराज बरालले धानको बेर्ना सुकेपछि असारमा खेती गर्न नसकिने बताए। जवान परिवार पाल्न विदेश जानुपर्ने अवस्था आएको उनको भनाइ छ। यस्तै जिल्लाको अलि बढी धान उत्पादन हुने क्षेत्र तिलागुफा नगरपालिकाको चिल्खाया हो। चिल्खायाका किसानहरू पनि निक्कै चिन्तित छन्। केही दिनअघि आएको सामान्य वर्षाका कारण किसानले खेतमा धानका बेर्ना राखे पनि पानी नपरेपछि धानका बेर्ना सुकेको चिल्खायाका स्थानीय धर्मराज शाहीले बताए। उनले भने, खडेरीका कारण धानबाली राम्रो हुने देखिएको छैन। यसका लागि स्थानीय सरकारले समयमै भोकमरी समस्या समाधान गर्न केही सोच्नुपर्ने हुन्छ। जिल्ला कृषि विकास कार्यालयका प्रमुख भरत बस्नेतले पानी जम्मा गर्ने पोखरी बनाएको ठाउँमा किसानलाई राहत पुगे पनि बाँकी ठाउँका किसानहरूलाई गाह्रो भएको बताए। उनले भने, आगामी दिनमा धान उत्पादन हुने पकेट क्षेत्रका किसानहरूका लागि सिँचाइ पोखरी निर्माण गर्न कार्यालयको तर्फबाट बजेट केन्द्रित गर्नेछौं। पलाँता गाउँपालिका७ का किसान टोपबहादुर बमले पलाँता सिँचाइ क्षेत्र नभएकाले सरकारले समयमै विकल्प सोच्नुपर्ने बताए। उनले भने, बाह्रै महिना खडेरी हुने पलाँतामा भोकमरी भइसकेको छ। अब कसरी बाँच्ने होला। जिल्ला समन्वय समिति कालीकोटका प्रमुख धनजित बहादुर शाहीले जिल्लाका ९ वटै स्थानीय तहका प्रमुख उपप्रमुख र प्रमुख प्रशासकीय अधिकृतहरूलाई बोलाएर खडेरीका विषयमा बैठक बस्ने बताए।"
नेपालमा मनसुन भित्रन अझै केही दिन लाग्ने,"काठमाडौं : नेपालमा मनसुन भित्रन अझै केही दिन लाग्ने भएको छ। यस वर्षको मनसुन हाल भारतको उत्तर पूर्वी भूभाग, बंगलादेश, भुटान हुँदै भारतको सिक्किमसम्म आइपुगेको छ। नेपालको पूर्वी भूभागमा मनसुन भित्रिन अझै केही दिन लाग्ने देखिएको मौसम पूर्वानुमान महाशाखाले जनाएको छ। महाशाखाले शनिबार मनसुन आगमन अनुगमन बुलेटिन जारी गरेर उक्त जानकारी दिएको हो। नेपालको पूर्वी भूभागमा मनसुन आगमन हुने सरदर मिति जुन १३ रहेको छ। यस वर्षको मनसुनी प्रणालीलाई मौसम पूर्वानुमान महाशाखाले निरन्तर अनुगमन गरिरहेको जनाएको छ।"
दीर्घकालीन रूपमा श्रम क्षेत्रका समस्या समाधान गर्न प्रयास भइरहेको छ : श्रममन्त्री,"काठमाडौं : श्रम रोजगार तथा सामाजिक सुरक्षामन्त्री डोलप्रसाद अर्यालले धेरैभन्दा धेरै युवाहरूलाई आफ्ना उद्योगमा रोजगारी दिन उद्योगीहरूलाई आग्रह गरेका छन्। शनिबार जनकपुरमा मधेश प्रदेश श्रमाधान रोजगार मेला उद्घाटन गर्दै मन्त्री अर्यालले मधेशमा रोजगारी क्षेत्रमा व्यापक समस्या रहेको र मधेशबाट ठूलो संख्यामा युवाहरू वैदेशिक रोजगारीमा जान बाध्य रहेको भन्दै धेरै भन्दा धेरै युवाहरूलाई आफ्ना उद्योगमा रोजगारी दिन उद्योगीहरूलाई आग्रह गरेका हुन्। स्वदेश र विदेशमा भएका नेपाली श्रमिकका धेरै समस्याहरू एउटै माध्यमबाट समस्या संकलन र समाधान गर्न श्रमाधान सुरु गरिएको उनले बताए। उनले श्रमिक र रोजगारदाताका समस्या आवश्यकता बारे बुझ्ने र दीर्घकालीन रूपमा श्रम क्षेत्रका समस्या समाधानका लागि महत्वपूर्ण भूमिका खेल्ने विश्वास व्यक्त गरे। मधेश प्रदेशका सबै नागरिकलाई मेलाबारे जानकारी गराई सकेसम्म देशको श्रम बजारको आवश्यकता अनुसार सीप सिकेर अवसरको सदुपयोग गर्न पनि मन्त्री अर्यालले आग्रह गरे। उनले नेपालबाट भारत जाने श्रमिकहरूको तथ्यांक संकलनको काम पनि सरकारले गरिरहेको जानकारी दिए। दुई दिनसम्म चल्ने मेलामा श्रम तथा रोजगारसँग सम्बन्धित सरकारी निकायको स्टल, रोजगारदाता, म्यानपावर व्यवसायी, विभिन्न सामाजिक संस्थाहरू लगायतका स्टल रहेका छन्।"
स्वास्थ्य मन्त्रालयद्वारा तीन सदस्यीय उच्चस्तरीय समिति गठन,"काठमाडौँ : सरकारले सरकारी स्वास्थ्य संस्थामा उपचार तथा शल्यक्रियाका लागि लामो समयसम्म पालो पर्खनुपर्ने अवस्था अन्त्य गर्नका लागि अध्ययन गरी प्रतिवेदन पेस गर्न उच्चस्तरीय समिति गठन गरेको छ। स्वास्थ्य तथा जनसङ्ख्या मन्त्रालयले शुक्रबार मन्त्रिस्तरीय निर्णयबाट अतिरिक्त स्वास्थ्य सचिव डा दिपेन्द्ररमण सिंहको संयोजकत्वमा तीन सदस्यीय समिति गठन गरेको हो। उक्त समितिमा गुणस्तर मापन तथा नियमन महाशाखाका प्रमुख मदनकुमार उपाध्याय सदस्य र वरिष्ठ जनस्वास्थ्य प्रशासक डा गुणनिधि शर्मा सदस्यसचिव रहेका मन्त्रालयले जनाएको छ। सरकारी अस्पतालमा नागरिकले सहजरुपमा स्वास्थ्य सेवा पाउन नसकेको भन्ने जनगुनासा आएपछि प्रधानमन्त्री पुष्पकमल दाहाल प्रचण्डले उक्त समस्याको दीर्घकालीन समाधानका लागि आवश्यक कदम चाल्न स्वास्थ्य तथा जनसङ्ख्यामन्त्री प्रदीप यादवलाई निर्देशन दिएका थिए। समितिले काठमाडौं उपत्यकाभित्रका सङ्घीय अस्पतालको स्थलगत अनुगमन गरी अस्पतालमा शल्यक्रियाका लागि लामो सयमसम्म पालो कुर्नुपर्ने, प्रेषण (रिफर), सेवाको गुणस्तर तथा प्रक्रियागत झन्झटलगायत अवस्थाका बारेमा अध्ययन गर्ने कार्यादेश दिइएको छ। यसैगरी नागरिकको शल्यक्रियाका लागि भइरहेको ढिलाइका कारण, अस्पतालको विद्यमान शल्यक्रिया सेवा दिने विशेषज्ञ चिकित्सकको सङ्ख्या, उनीहरुको दैनिक सेवा विवरण तयार पार्न पनि समितिलाई निर्देशन दिइएको छ। समितिले अस्पतालबाट प्रवाह हुने बहिरङ्ग (ओपिडी) सेवा सम्बन्धमा सो क्षेत्र हेर्ने चिकित्सकको सङ्ख्या, निजहरुले दैनिक बिरामी हेरेको सङ्ख्या, प्रेषणको अवस्थाका बारेमा विस्तृत विवरण तयार पार्नेछ। समितिले अस्पतालमा प्रवाह हुने प्रयोगशाला तथा रेडियोलोजी सेवाको विस्तृत विवरण, सोही सेवाका लागि अन्यन्त्र रिफर गरेको भए सोको विवरण प्रस्तुत गर्नेछ। यस्तै अस्पतालमा बिरामीको चाप, जनशक्ति, साधनस्रोत एवं अन्य पूर्वाधारको अवस्था अध्ययन गरी समयमै गुणस्तरीय सेवा प्रवाह भएनभएको अवस्था जानकारी गराउँदै समितिले सुझाव पेस गर्ने मन्त्रालयले जनाएको छ। कार्यादेशमा उल्लेख भएका विवरणसहित दुई साताभित्र प्रभावकारी स्वास्थ्य व्यवस्थापनका लागि अल्पकालीन, मध्यकालीन र दीर्घकालीन कार्ययोजना पेस गर्न निर्देशन दिइएको छ।"
"बजेटमा ओलीको आपत्ति, भने सत्तारुढ दलहरूसँग छलफल गरिएन, पार्टीको बजेटजस्तो देखियो","काठमाडौं : नेकपा एमाले अध्यक्ष केपी शर्मा ओलीले सरकारले सार्वजनिक गरेको बजेट अर्थमन्त्रीको भन्दा पनि पार्टीको बजेटजस्तो देखिएको बताएका छन्। संसद भवन नयाँ बानेश्वरमा बसेको एमाले संसदीय दलको बैठकलाई सम्बोधन गर्दै ओलीले बजेट सरकारमा सहभागी दलहरूसँग परामर्श नगरी आएको आरोप लगाए। उनले सत्तारुढ दलमा छलफल नहुँदा अर्थमन्त्रीको भन्दा पनि पार्टीको बजेटजस्तो देखिन गएको टिप्पणी गरे। उनले बजेटमा रकमको बाँडफाँट पनि एकतिरमात्रै ढल्किएजस्तो देखिएको र बजेटको समग्र निर्माण प्रक्रियामा कमि देखिएको बताए। मुलुकले समाजवाद निर्माणको बाटो लिएको अवस्थामा त्यसका आधारहरू तयार गरि समाजवाद उन्मुख बजेट, नीति तथा कार्यक्रम र योजनाहरू समाउन नसिकएकाले केही अन्यौलजस्तो देखिएको उनले बताए। बजेटमा भने राम्रा कार्यक्रहरू आएको उनको भनाइ छ। अध्यक्ष ओलीले बजेटमा देखिएका कमीलाई औल्याउँदै एमालेले बजेटलाई समर्थन र पारित गर्ने स्पष्ट पारे। उनले बजेटमा रहेका आफ्ना मतहरूलाई संसदमा हुने छलफलका क्रममा स्पष्ट राख्न र प्रयाप्त छलफल गर्दै पारित गर्ने वातावरण बनाउन आफ्ना सांसदहरूलाई निर्देशन दिए।"
हङकङमा सगरमाथा र गणतन्त्र दिवस,"हङकङ : हङकङस्थित नेपाली महावाणिज्यदूतावासको आयोजनामा सगरमाथा र गणतन्त्र दिवस मनाइएको छ। नेपालका तेन्जिङनोर्गे शेर्पा र न्युजिल्यान्डका एडमन्ड हिलारीले पहिलोपटक सगरमाथामा पाइला टेकेको ७१औं वर्ष पुगेको खुसीयाली र देशमा १७औं गणतन्त्र स्थापना भएको ऐतिहासिक दिनको स्मरण गर्दै, कार्यक्रमको आयोजना गरिएको हो। कार्यक्रममा हङकङका सगरमाथा आरोही मिस्टर जोन त्साङ तथा हङकङ विशेष प्रशासकीय क्षेत्र सरकारले मान्यता दिएको हङकङ चाइना माउन्टेरिङ एन्ड क्लाइमिङ युनियनका प्रतिनिधिहरूलाई सम्मान गरिएको थियो। युनियनका प्रतिनिधि मिस लीले कार्यक्रमको सम्बोधन गर्दै नेपालका हिमाल, सांस्कृतिक विविधता र प्राकृतिक सुन्दरताको खुलेर प्रशंसा गरेकी थिइन्। दोस्रो चरणको कार्यक्रमअन्तर्गत हङकङका विभिन्न संघसंस्थाका प्रतिनिधि, व्यवसायी, बुद्धिजीवीहरूले गणतन्त्र दिवसको शुभकामना दिएका थिए। कार्यक्रममा एनआरएनए आईसीसीको तर्फबााट टीका गुरुङ, जीएनआरएनए हङकङका अध्यक्ष पृथ्वी राना, हङकङ नेपाली महासंघ अध्यक्ष रीता गुरुङ, नेपाल चेम्बर्स अफ कर्मस हङकङका अध्यक्ष लवकुमार गुरुङ, एनआरएनए हङकङ अध्यक्ष गोकर्ण ढकाल, जनप्रगतिशील मञ्चका हरि तमु, प्रवासी नेपाली मञ्चबाट सत्य घले, जनसम्पर्क मञ्च हङकङबाट शैलेन्द्र बोगटी, याउचिमोङ डिस्ट्रिक काउन्सिलर अरुणा गुरुङलगायतले सम्पूर्ण नेपालीहरूलाई गणतन्त्र दिवसको गरिमा, खुसीयाली र शुभकामना व्यक्त गरेका थिए। कार्यक्रममा दूतावासका अधिकारीहरूले सम्माननीय राष्ट्रपति रामचन्द्र पौडेल र प्रधानमन्त्री पुष्पकमल दाहालद्वारा जारी गरिएको गणतन्त्र दिवसको सम्बोधन वाचन गरेर सुनाएका थिए। आयोजक तथा कार्यक्रमका सभापतिसमेत रहेका हङकङ, मकाउ महावाणिज्यदूत उदयबहादुर रानामगरले समृद्ध नेपाल र सुखी नेपाली बनाउने राष्ट्रिय लक्ष्य प्राप्ति गर्न र संस्थागत गर्नका लागि शुभकामना दिएका थिए। मगरले सगरमाथा हाम्रो पहिचान मात्र हैन धरोहर र आस्था पनि हो भन्दै, हङकङबाट सगरमाथा आरोहण गर्नेहरूलाई प्रशंसाका साथै आगामी दिनमा पर्यटकहरूका लागि दूतावासले गर्ने सहयोग र प्रवद्र्धनमा सहकार्य गर्ने प्रतिबद्धतासमेत व्यक्त गरे। हङकङस्थित ब्लुओसन रेस्टुरेन्टको सभाहलमा आयोजना गरिएको कार्यक्रमलाई कन्सुल सतिश गुरुङले सञ्चालन गरेका थिए।"
सुक्खा पहिरोले नदी थुनिएपछि पर्यटक अलपत्र,दोलखा : दोलखाको बिगु गाउँपालिका१ स्थित लामाबगरको देउरालीमा सुक्खा पहिरो खसेर आंशिक रूपमा थुनिएको क्यालु खोला सामान्य अवस्थामा आएको छ। त्यहाँ रहेका पर्यटक भने अझै अलपत्र अवस्थामै छन्। शुक्रबार बिहान करिब ११ बजेतिर सडक खन्ने क्रममा देउराली नजिकै खसेको सुक्खा पहिरोले तामाकोशी नदी आंशिक रूपमा थुनिएको थियो। माथिल्लो तामाकोशीको बाँधस्थलभन्दा केही माथि सुक्खा पहिरो खसेको थियो। पहिरोले सडक अवरुद्ध भएपछि चीनसँगको सिमाना लप्ची गाउँमा रहेको लप्ची रेछेन शेर्पा दोर्जे गुम्बा तथा ध्यान केन्द्रको उद्घाटन र दीर्घायु पूजामा सहभागी भई फर्कंदै गरेका २५ विदेशीसहित ६० जना पर्यटक देउराली क्षेत्रमा अलपत्र परेका थिए। अहिले उनीहरू दुगड ग्रुुपको सहयोगमा वैकल्पिक मार्ग प्रयोग गरी लामाबगर आइपुगेका विगु गाउँपालिका१ का वडाध्यक्ष मेमबहादुर तामाङले बताए। सुक्खा पहिरो गएको ठाउँ माथिल्लो तामाकोशी जलविद्युत् आयोजनाको ड्याम रहेको लामाबगरभन्दा झन्डै तीन किलोमिटर माथि पर्ने वडाध्यक्ष तामाङले बताए। सुक्खा पहिरो गएको ठाउँमा पुग्न माथिल्लो तामाकोशी आयोजनाको ड्यामसँगैको एक किलोमिटर सुरुङ मार्ग हुँदै तीन किलोमिटर पार गर्नुपर्ने वडा अध्यक्ष तामाङको भनाइ छ। सुक्खा पहिरोले झन्डै दुई घण्टा तामाकोशी नदी थुनिएको थियो। नदी थुनिएको खबर पाएपछि तामाकोशी आयोजनाले विद्युत् उत्पादन गरेर ड्यामको पानी घटाएको र अहिले नदी खुलेर पानी सामान्य अवस्थामा बग्न थालेको आयोजनाका प्रमुख कार्यकारी अधिकृत मोहन गौतमले बताए। सुक्खा पहिरोले तामाकोशी नदी थुनिए पनि माथिल्लो तामाकोशी आयोजनालाई कुनै समस्या नभएको प्रमुख कार्यकारी अधिकृत गौतमको भनाइ छ।
नेपालगञ्जका विद्यालयमा गर्मी बिदा बढाइयो,नेपालगञ्ज : अत्यधिक गर्मी बढेपछि बाँकेको नेपालगञ्ज उपमहानगरपालिकाले गर्मी बिदा बढाएको छ। उपमहानगरपालिकाले आगामी असार ७ गतेसम्म विद्यालयमा गर्मी बिदा दिएको छ। अत्यधिक गर्मी र लुले पठनपाठनमा समस्या भएपछि यही जेठ २० देखि असार ७ गतेसम्म गर्मी बिदा दिने निर्णय भएको पालिकाका महाशाखा प्रमुख गोर्खबहादुर थापाले बताए। यसअघि नेपालगञ्ज उपमहानगरपालिकाले यही जेठ १५ देखि १८ गतेसम्म गर्मी बिदा दिएको थियो। उपमहानगरपालिकाको शिक्षा महाशाखाको क्यालेन्डरमा भने यस वर्ष जेठ २७ देखि असार १४ गतेसम्म गर्मी बिदा दिने उल्लेख छ। नेपालगञ्ज उपमहानगरपालिका भित्रका विद्यालयमा असार ९ गतेदेखि पठनपाठन हुने बताइएको छ। केही दिनअघि नेपालगञ्जको अधिकतम तापक्रम ४४ दशमलव २ डिग्री सेल्सियससम्म मापन भएको थियो। गर्मीका कारण यहाँको जनजीवन कष्टकर बनेको छ।
कृषकलाई हाते ट्रयाक्टर वितरण,"म्याग्दी : म्याग्दीको रघुगङ्गा गाउँपालिका३ का कृषकलाई हाते ट्रयाक्टर वितरण गरिएको छ। परम्परागत कृषि प्रविधिलाई आधुनिकीकरण गर्दै कृषकको लागत घटाउन र उत्पादन बढाउन हाते ट्रयाक्टर (मिनिटेलर हलो) वितरण गरिएको हो। वडा कार्यालयको कृषि प्रवर्द्धन वार्षिक स्वीकृत कार्यक्रमअन्तर्गत ३८ कृषकलाई अनुदानमा हाते ट्रयाक्टर वितरण गरिएको वडाध्यक्ष खिमबहादुर शाहीले जानकारी दिए। वडा कार्यालयले माग गरेका कृषक र कृषक समूहलाई ५० प्रतिशत अनुदानमा हाते ट्रयाक्टर उपलब्ध गराएको उनले बताए। ४० हजार रुपैयाँ मूल्यका हाते ट्रयाक्टरमा कृषक र गाउँपालिकाले २०२० हजार रुपैयाँको दरले साझेदारी भएको छ, छिट्टै व्यावसायिक रुपमा तरकारी खेती गर्ने कृषकलाई प्लाष्टिक टनेलसमेत अनुदानमा वितरण गर्ने योजना बनाएका छौँ, वडाध्यक्ष शाहीले भने। शुक्रबार वडा कार्यालयमा आयोजित कार्यक्रममा वडाध्यक्ष शाही, वडा सदस्य जितबहादुर खत्री, आइती दर्जीलगायतले कृषकलाई हाते ट्रयाक्टर वितरण गरे। यस वर्ष कृषि प्रवर्द्धन कार्यक्रमअन्तर्गत आठ लाख ५० हजार रुपैयाँमा ३८ कृषकलाई हाते ट्रयाक्टर र २५ कृषकलाई प्लाष्टिक टनेलमा ५० प्रतिशतको दरले अनुदान दिएको वडा कार्यालयले जनाएको छ। गाउँघरमा गोरु पाल्ने चलन हराएर जान थालेको र खेतबारी जोत्न समस्या भएको अवस्थामा वडा कार्यालयले अनुदानमा हाते ट्रयाक्टर दिएपछि राहत मिलेको रघुगङ्गा गाउँपालिका३ मौवाफाँटका कृषक सुरतबहादुर चन्दले बताए। गोरु पाल्नै छाडे, हलो जुवा बनाउने सीप पनि हराएर जान थालेको छ, महिलाहरुले समेत जोत्न मिल्ने भएकाले हाते ट्रयाक्टर उपयोगी छ, हिउँदे र बर्खे खेती लगाउन हाते ट्रयाक्टरबाट सहज हुन्छ, उनले भने। म्याग्दीमा पछिल्लो समय खेती किसानीको काममा परम्परागत रुपमा गोरुले खेतबारी जोत्ने चलन हराएको छ भने हाते ट्रयाक्टर लगायतका यान्त्रिक उपकरणको प्रयोग बढ्दो छ। हाते ट्रयाक्टरले छोटो समयमा धेरै खेतबारी जोत्न सकिने भएकाले समयको बचत हुने र गोरु पाल्नुपर्ने झन्झट नहुने पिप्लेका कृषक प्रकाश शर्माले बताए। सडक सञ्जालको पहुँच विस्तार भएसँगै जिल्लाको ग्रामीण भेगमा खेतबारी जोत्ने काममा हाते ट्रयाक्टरको प्रयोग बढ्दै गएको छ।"
सामाजिक सञ्जालका दुष्प्रचारले मिडियाहरू जोखिममा,"काठमाडौं : अन्नपूर्ण मिडिया नेटवर्कले आफ्ना सञ्चारगृहमा कार्यरत पत्रकारहरूलाई मिसडिस इन्फरमेसनबारे जानकारी दिन कार्यशालाको आयोजना गरेको छ। अन्नपूर्ण मिडिया नेटवर्कको मुख्यालयमा बिहीबार र शुक्रबार सञ्चालन गरिएको कार्यशालामा विज्ञहरूले प्रशिक्षण दिएका थिए। सहभागीलाई प्रेस काउन्सिलका अध्यक्ष बालकृष्ण बस्नेत, अन्नपूर्ण पोस्ट्का प्रधान सम्पादक अखण्ड भण्डारी, साइबर सुरक्षाविज्ञ पूर्वन्यायाधीश डा श्रीकृष्ण भट्टराई र मिथ्या सूचना अध्येता किरण चापागाईंले प्रशिक्षण दिएका थिए। अन्नपूर्ण एक्पे्रसका सम्पादक कमलदेव भट्टराईले प्रशिक्षणको सहजीकरण गरेका थिए। प्रेस काउन्सिलका अध्यक्ष बस्नेतले सामाजिक सञ्जालमा हुने दुष्प्रचारको बाढीले मिडियाहरू जोखिममा परेको बताए। उनले भने, मिथ्या सूचनाको मारमा मिडियाहरू छन्। सरकारले प्रेस जगत्लाई बचाउनका लागि लाग्नुपर्छ। अन्नपूर्ण पोस्ट्का प्रधान सम्पादक अखण्ड भण्डारीले मिथ्या सूचनाको बाढीबाट सञ्चारकर्मीहरू जोगिनुपर्ने बताए। उनले भने, हामीले प्रकाशन गरेका सूचना हटाउनु नपरोस् भन्ने ढंगबाट काम गर्नु पर्छ। डा भट्टराईले नेपालका डाटाहरू साइबर दृष्टिकोणले निकै असुरक्षित भएकाले सरकार गम्भीर हुनुपर्ने बताए। नेपालमा साइबर आक्रमण बढ्दै गएको छ। तर यसको नियन्त्रणका कानुन, प्रविधिको पहुँच र दक्ष जनशक्ति उत्पादनका लागि सरकारले तत्काल काम गर्नुपर्छ।"
सगरमाथा आरोही बस्ताकोटीको भावपूर्ण बिदाइ,"पोखरा : सर्वोच्च शिखर सगरमाथाको सफल आरोहण गरेर फर्कने क्रममा निधन भएका पोखराका युवा पर्यटन व्यवसायी विनोदबाबु बस्ताकोटीको शुक्रबार पोखरामा भावपूर्ण बिदाइ गरिएको छ। सफल सगरमाथा आरोही बस्ताकोटीको सम्मानका साथ पोखरा परिक्रमा गरी अन्तिम बिदाइ गरियो। पोखरा२६ खरानीफाँटका ३७ वर्षीय बस्ताकोटीले जेठ ९ गते बिहान विश्वको सर्वोच्च शिखर सगरमाथाको सफल आरोहण गरेका थिए। घरपरिवारमा पनि जानकारी नगराई सरप्राइज दिने गरी सगरमाथा चुम्ने र खुसी बाढ्ने उद्देश्यका साथ सगरमाथा आरोहणमा निस्केका बस्ताकोटीले सर्वोच्च शिखर त चुमे तर त्यो खुसी परिवार, साथीभाइ, इष्टमित्रसँग साट्न भने पाएनन्। बस्ताकोटीको निधनमा परिवार र गाउँ नै शोकमा छ। पोखरा र देशले युवा पर्यटन व्यवसायी गुमाएको छ। आरोहणबाट फर्कने क्रममा ८ हजार २ सय ५ मिटरको उचाइको चौथो शिविरमा आइपुग्दा अचानक बिरामी भई उनको निधन भएको बताइएको छ। स्वर्गीय बस्ताकोटीको पार्थिव शरीरलाई पोखरा सभागृहमा श्रद्धाञ्जलिका लागि राखिएको थियो। गण्डकी प्रदेशका मुख्यमन्त्री सुरेन्द्रराज पाण्डेले राष्ट्रिय झण्डा ओढाएर सम्मान गरे। निवर्तमान मुख्यमन्त्री खगराज अधिकारी, पोखरा महानगरपालिकाका प्रमुख धनराज आचार्य, उपप्रमुख मञ्जुदेवी गुरुङलगायतले उनलाई श्रद्धाञ्जलि दिए। बस्ताकोटीलाई नगर प्रहरीले सलामी दिएको थियो। बस्ताकोटीलाई वडानम्बर २६ ले वडा रत्न घोषणा गरेको वडाध्यक्ष नरेन्द्र थापाले बताए।"
आजसम्म बाँचेकाहरू,"सीमामा रहेका जो मानिस छन्, आआफ्ना सुखदुःखका पछ्यौरी ओडेका छन् शरीरका धागाहरू बिस्तारै गल्न थालेका छन्। वृद्धोन्मुख वाणीको सुसेली हाल्दै हिउँजस्ता चम्किलो कपाल टल्काउँदै मिठो र परिपक्व समयको सपनामा ज्ञान र अनुभवसहित आफ्नो यही यात्रामा आदर र श्रद्धा निश्चित छन् : अब केही जित्नु छैन यादहरूसमेत ओइलाउन थालेका छन्, भन्छन् आनन्दित भएका समयहरूलाई समेत बिर्संदै जानु पर्छ। जीवनको यो दोधारमा, अनविज्ञता महसुस गर्छन् जब उत्तराधिकारीसमेत अनिश्चित लाग्छ, शरदका रंगीन पातहरूजस्ता, ठण्डा अनि थकित एक उदास र उल्लेखनीय यात्राभित्र इश्वरीय संकेतमा आफ्ना परमानन्दित मन खोलेर ध्वनिहरू सार्वजनिक गर्छन् कि त आफूहरू मात्र अहिलेसम्म बाँच्नु पथ्र्याे, अथवा जिन्दगीभर लिएको जिम्मेवारी र दिएको मायाको पनि हिसाब (बिमा) हुनपर्थ्यो।"
"पुस्तकभित्र बीपी, पुस्तकबाहिर बीपी","विश्वेश्वरप्रसाद कोइरालाका बारेमा केही कुरा त आफैंले जानेर, बुझेर पनि थाहा पाएकै हो। त्यस अतिरिक्त विभिन्न व्यक्तिले विभिन्न कालखण्डमा उहाँको व्यक्तित्व र जीवनीका बारेमा प्रस्तुत गरिएका सामग्रीबाट पनि धेरै थाहा पाएबुझेकै हो। यसरी धेरैभन्दा धेरै मानिसले विचार प्रकट गरेका व्यक्तित्वमध्ये गणनाको सुरुतिरै पर्ने नाम हो यो। उनका बारेमा लेखिएका र प्रकाशन भएका सामग्री प्रशस्तै हुँदाहुँदै पनि कृष्ण खनालले २०८० सालमा विश्वेश्वरप्रसाद कोइराला: चेतना, चिन्तन र राजनीति भन्ने पुस्तक पाठकसामु प्रस्तुत गरेका छन्। पुस्तक पल्टाउँदै जाँदा हरेक पंक्तिले मन तान्दै गए। पूरै दिन बिताउन व्यावसायिक व्यस्तताले दिएन, बचेको समय त्यसमा लगाएँ। लेखनको स्तरीयताले ज्यादा छोयो। कतिपय हरफ अत्यन्तै चित्ताकर्षक लागे। बीपीका विचार अगाडि बढिरह्यो तर उनको राजनीति भने दुर्घटनामा पयो (पृ१७)। बन्द समाजमा राजनीति सुरक्षित छ भन्न सकिन्न, कुनै पनि बेला विस्फोट र धराशायी हुनसक्छ। परिवारको राजनीतिक फाइदा उठाएर सन्तानहरू कोही पदमा त पुग्लान् तर संस्कार जोगिन्छ भन्ने कुनै जरुरी छैन (पृ१३५)। राजनीतिक नेतृत्व स्थापित हुन पारिवारिक विरासतमात्र पर्याप्त हँुदैन, व्यक्तिको विशिष्ट बुझाइ र भूमिका पनि उत्तिकै अपेक्षित हुन्छ (पृ१३४)। २०४६ सालमा प्रजातन्त्रको पुनस्र्थापनापछि गिरिजाप्रसाद कोइरालाको राजनीतिले परिवारको त्यो मूल्यलाई सुरक्षित राख्न सकेको देखिँदैन (पृ१३४)। लेखकले आफ्ना विचार, विश्लेषण र निष्कर्षहरूलाई सन्दर्भ सामग्रीहरूको पुष्ट्याइँले विश्वसनीय र गहकिलो बनाएको पाइन्छ। यसले पुस्तक लेख्नुभन्दा अगावै गरिएको धेरै सन्दर्भ सामग्रीको अध्ययन र मेहनतले मुलुक बाहिरको प्रसंग र ऐतिहासिक क्षणहरूलाई समेत पुस्तकभित्र समेट्न सकेको देखिन्छ। जसले बढी खुराक दिएको छ। लेखनमा कतैकतै अभिव्यक्तिले सन्तुलन गुमाएको पनि लाग्छ। बीपीको सबैप्रति प्रेमभाव र निकटता पाइन्छ भनेर चाहे त्यो अपदस्त गरिएपछि गोली हानी हत्या गरिएका कंगोका प्रधानमन्त्री प्याट्रिस लुमुम्बाकी पत्नी (पुस्तकमा नाम उल्लेख भएको छैन, उहाँको नाम पाउलिन ओपान्गो हो) हुन् वा गोली प्रहारबाट मारिएका अमेरिकी राष्ट्रपति जोनएफ केनेडीकी पत्नी लेडी जेक्लिन, उनीहरूप्रति भावनात्मक निकटता राख्छन् भन्ने अभिव्यक्तिमा एकजना पात्रकी श्रीमतीको नामसमेत उल्लेख गर्नु र अर्का पात्रकी श्रीमती मात्र भनेर नाम उल्लेख नगर्दा पाठकको अपेक्षा पनि खल्लो हुन पुग्ने र दुवैजनाप्रति समान न्याय गरेको नदेखिने भाव उत्पन्न हुन्छ (पृ७५)। विश्वेश्वरप्रसाद कोइरालाले नेपाली राष्ट्रिय कांग्रेस गठनको समयमा र पछि उद्घाटनको समारोहमा बोल्दा नेपाल भारतकै अभिन्न भाग हो भन्ने भनाइ वास्तवमा नेपाल र भारत दुई देश होइनन् भन्ने भनाइले सिर्जना गरेको तरंगलाई जुन मनोवैज्ञानिक आधारमा व्याख्या गर्दै त्यसले उहाँको राष्ट्रियताको छविलाई विवादास्पद बनाए पनि त्यो भनाइले विवाद उठाएको जस्तै भावार्थ दिँदैन (पृ४६) भन्ने तर्क निकै सुन्दरतम् भए पनि पाठकले पचाउन गाह्रै मान्छन् भन्ने लाग्छ। यस्ता असहमतिका बुँदाहरू अरू पनि हुन सक्छन् जसको सम्पूर्ण उल्लेख गर्न यहाँ सम्भव छैन। लेखकमा बीपीको विचार र व्यक्तित्वको प्रभावले उनीप्रति केही सकारात्मक पूर्वाग्रह र अतिशयोक्ति रहेको महसुस पनि हुन सक्छ। ती कुरा सबै व्यक्तिमा पाइने गुणभित्रै पर्ने हुनाले त्यसलाई अन्यथा ठान्न मिल्दैन। बीपीका चेतना, चिन्तन र राजनीतिभित्र उनीसँग सम्बन्धित विवरणमात्र नभएर उनको मनोविज्ञान, उनको दर्शन र उनका आचरणहरूको विश्लेक्षण गर्ने गहुंगो कामसमेत भएका छन्। बीपीबारे लेखकले प्रस्तुत गरेका विचार पक्षमा सबैको सहमति नहुन पनि सक्छ। किनकि विचार भन्नेबित्तिकै त्यो सापेक्षिक नै हुन्छ। आलोचना र असहमति नहुने विचार हुँदैनन्। तर असहमति प्रकट गर्ने पाठकले लेखककै जस्तोगरी आफ्ना असहमतिलाई पुष्टि गर्न पनि ठूलै मेहनत गर्नुपर्ने हुन्छ। इतिहासका धेरै अस्पष्ट र विवादग्रस्त भएका विषयवस्तुलाई तथ्यपरक ढंगले पर्गेलेर स्पष्ट पार्ने सत्प्रयास भएको पाइन्छ। उदाहरणका रूपमा २००७ फागुन ७ गते राजा त्रिभुवनले गरेको घोषणामा प्रयोग भएको गणतन्त्र शब्दको बारेमा त्यसको यथार्थता राम्रोसँग पुष्टि भएको छ। बीपी नेपालका स्वनामधन्य पात्र हुन्। उनको परिचय गराइरहनु पर्दैन। तथापि यस पुस्तकमा खनालले बीपीबारे यसअघि उजागर नभएका धेरै पक्ष उजागर गरेका छन्। बीपीसँग जोडिएर इतिहास भइसकेका कुराहरूलाई थप तथ्यसहित प्रस्तुत गरिएको छ। बीपी र उनीसँग जोडिएको इतिहासको बारेमा कुनै कुरा पनि नछोडी सर्वपक्षीय परिचय र विश्लेषणलाई पुस्तकले समेटेको छ। पुस्तक लेखनीको बहावले पछिल्लो कालखण्डमा नेपाली राजनीतिक संस्कृतिमा देखापरेको विकृत रूपहरूका मुख्य मुख्य घटनालाई नेपाली राजनीतिको रोगको रूपमा केलाउनसमेत पछि परेको छैन। त्यसमा अझ थप गर्नु पर्ने केही विषय छुटेको पनि महसुस हुन्छ। जति विकृतिहरूको प्रस्तुति छ, तिनको समाधानका लागि राजनीतिक दल र तिनीहरूको नेतृत्वले ख्याल गर्नुपर्ने, सुध्रिनु र सुधार गर्नुपर्ने मोटामोटी सुझावहरू प्रस्तुत भएका छन्। पुस्तकमा बीपीका महत्त्वपूर्ण विचार र अन्य ऐतिहासिक सामग्रीलाई अरू लेखनका हरफभन्दा भिन्न पारेर एउटा छुट्टै ब्लकमा प्रस्तुत गरेर सायद महत्त्वपूर्ण सामग्री र विचारहरूले विशेष रूपमा पाठकको ध्यान तान्न सकेको पाएँ। बीपीको सादगी जीवन तथा उच्च सोच र संस्कृतिका पक्षहरूले लेखकलाई पनि राम्रो प्रभाव पारेको जस्तो लाग्छ। प्रायःजसो पुस्तकमा लेखकले आफ्नो व्यक्तिगत परिचयका लागि एकदुई पृष्ठ छट्ट्याउँछन्। यस पुस्तकमा लेखकले नाममात्र राखेका छन्। यो पुस्तक पढ्ने विद्वतजनले भविष्यमा लेखककै बाटो हिँडेर बीपीलाई अझ खोतल्न पनि सक्लान् भन्ने मनोभाव उत्पन्न भएको छ। पुस्तकको भाषा, शैली र प्रस्तुती प्रशंसनीय नै लाग्छ। निजी स्वार्थपूर्ति गर्ने साधनको रूपमा राज्यको शक्ति र स्रोतलाई प्रयोग गर्ने संस्कृतिले व्याप्त भइरहेको अहिलेको परिवेशमा यो पुस्तक लेख्ने कार्य प्रशंसनीय नै छ। बीपीका परिवारका सदस्यहरूले उनको विरासत प्राप्त गरेर राज्यसत्ताका विभिन्न जिम्मेवारीमा पुगे पनि त्यो काम गर्न सकेनन् जुन बीपीले गरे। न त बीपीका नामबाट खोलिएका संस्थाहरूले नै गर्न सके। तर, बीपीसँग केवल विचारले बाँधिएका नातागोता र राज्यसत्ताको उपयोगबाट टाढा रहेका खनालले भने बीपीप्रति गुन लगाए।"
नयाँ चरण सुधारका लागि आयोग गठनको प्रतिबद्धता सकारात्मक,"काठमाडौं : आर्थिक वर्ष २०८१०८२ को बजेटमा नयाँ चरणको सुधारका लागि आयोग गठन गर्ने प्रतिबद्धतालाई नेपाल उद्योग वाणिज्य महासंघले सकारात्मक रूपमा लिएको छ। महासंघले बजेटअघि आयोग गठनको माग गरेको थियो। महासंघले २०८० असोज २५ गते बृहत् आर्थिक बहस आयोजना गरी पहिलोपटक विद्यमान आर्थिक सुधार एवम् दीर्घकालीन विकासका लागि नयाँ चरणको आर्थिक सुधार कार्यक्रम लागू गर्न आयोग गठन गर्न माग गर्दै यसका लागि निरन्तर पैरवी गरिरहेको थियो। उक्त आयोगमा निजी क्षेत्रको समेत सहभागिता भई नीतिगत सुधार र स्थायित्वका लागि विशेष योजना बन्ने विश्वास महासंघले लिएको छ। यसैगरी महासंघको प्रवर्द्धनमा साना व्यवसायीसमेतको बचत संकलन गरी लगानी कम्पनी स्थापनाका लागि भइरहेको पहललाई बजेटले समर्थन गर्दै सरकारले पनि प्रवद्र्धन गर्ने विषय समेटिएको छ। यसले लगानीको वातारण नबनिरहेका बेला साना लगानीकर्तालाई प्रोत्साहित गर्दै ठूला परियोजना निर्माण र रुग्ण उद्योग समेतको पुनर्उत्थानमा सहयोग पुग्ने देखिन्छ। महासंघले लगानी दशकको माग गरिरहेको सन्दर्भमा सरकारले कृषिमा लगानी दशक घोषणा गरेको छ। पहाडमा फलफूल खेती, राजमार्ग केन्द्रित व्यवसायलगायतका विषय समेटिएको छ। तर कृषिमा निजी क्षेत्रको लगानी आकर्षित गर्न बजेटका प्रावधान पर्याप्त छैन। पर्यटन प्रवर्द्धन गर्न विवाह र सभा समारोहका लागि नेपाललाई विशेष हबका रूपमा विकास गर्नुपर्ने महासंघको माग बजेटमा समेटिएको छ। यसैगरी भारतीय सीमा नजिक हिल स्टेसन निर्माणका लागि निजी क्षेत्रलाई सहयोग प्रदान गर्न गरिएको माग सम्बोधन भएको छ। यसमा शिक्षा र स्वास्थ्यलगायतका पर्यटनसमेत जोडेर सरकारले पहुँचमार्ग, बिजुली र पानीको व्यवस्था गर्नुपर्ने महासंघको राय छ। स्टार्ट अपका लागि कोषको रकम यसपटक बढाइएको छ। महासंघको पहलमा बनेको स्टार्ट अप नीतिअनुसार काम अगाडि बढ्ने विश्वास छ। सूचना प्रविधि हब निर्माणको पहल सकारात्मक छ। उत्पादनमूलक उद्योगको कुल गार्हस्थ्य उत्पादनमा निरन्तर हिस्सा घटिरहेको सन्दर्भमा बजेटले थप कार्यक्रमसहित मनोबल बढाउने सम्भावनालाई सरकारले ध्यान दिन सकेन। अतिकम विकसित मुलुकबाट स्तरोन्नति हुँदा पर्न सक्ने प्रभाव न्यूनीकरणका लागि ठोस कार्यक्रम आउन सकेका छैनन्। बजेटको पहिलो प्राथमिकता नै आर्थिक सुधार र निजी क्षेत्रको प्रवर्द्धन रहनु स्वागतयोग्य कदम हो। महासंघले आर्थिक रूपान्तरणका लागि निजी क्षेत्र प्रवद्र्धन विशेष कार्यक्रम माग गरेको थियो। सोहीअनुसार पहिलो प्राथमिकता पाएको छ।"
वैभव गुमाएको बुर्तिवाङ,"प्राकृतिक सौन्दर्य र सांस्कृतिक विविधताको इन्द्रेणी बागलुङको बुर्तिवाङ बजार। तमान र भुजीखोला मिसिएर बनेको बडिघाटको सुसाहट, तल रहेको हरियो फाँट अनि स्थानीय कला सभ्यताको पहिचान दिने गरी बनाइएका भवनको मौलिक सौन्दर्य। अनेकमा एक र एकमा अनेक भएर बसेका थुप्रै समुदायका पृथक् भाषा, संस्कृति, मौलिक परम्परा र रीतिरिवाजको त्रिवेणी बुर्तिवाङको छुट्टै पहिचान थियो। सदरमुकामबाट ९० किलोमिटर दूरीमा रहेको पश्चिम बागलुङको व्यापारिक केन्द्र तथा विश्वविख्यात नेपालको एकमात्र सिकार आरक्ष ढोरपाटन सिकार आरक्षको प्रवेशद्वार भएकाले यहाँको पर्यटकीय महŒव पनि कम होइन। तर पछिल्लो समय बुर्तिवाङले आफ्नो मौलिक सौन्दर्य र पहिचान गुमाउँदैछ। अवैज्ञानिक रूपमा हुने विकासको नाममा यहाँको सौन्दर्य क्षयीकरण हुँदैछ। अदूरदर्शी र योजनाविहीन विकासले बजार कुरूप बन्दैछ। संघीय व्यवस्था कार्यान्वयनसँगै मुलुकमा तीन तहका सरकार क्रियाशील छन्। तीनै सरकारबीच प्रभावकारी समन्वय र योजनाबद्ध विकास हुने हो भने उदाउँदो सहरका रूपमा हेरिएका स्थानको विकासमा यति भद्रगोल बेथिति पक्कै हुने थिएन। बुर्तिबाङको विकास त कस्तो भयो कस्तो, अहिले घडेरीका भाउ हातको १५ देखि २० लाख पुगेको छ, बोवाङबाट बजार झरेका एक वृद्धको अनुभवले यहाँको विकासले कुन दिशा समातेको छ भन्ने बुझ्न सकिन्छ। घडेरीको मूल्यवृद्धिलाई विकासको सूचक मान्ने बुझाइ फेरिएको छैन। घडेरीको मूल्य दिनप्रतिदिन अकासिँदै गर्दा सुन्दर र मौलिक ग्रामीण सहरले आफ्नो रूपरंग गुमाएर कंक्रिटको अव्यवस्थित ओडारको थुप्रोमा परिणत हुँदै गएको छ। यहाँको इतिहास, संस्कृति र सौन्दर्य बुझेका पुराना नेता तथा सामाजिक अभियन्ता नीलबहादुर पुन सुन्दर नगरको बिग्रिँदो अवस्थाप्रति चिन्तित छन्। मगर संस्कृतिको केन्द्र मानिएको पुरानो सांस्कृतिक सहर बिना योजना बजार विस्तार गरेर कुरूप बनाइयो घडेरीको दाम बढाउनेबाहेक अरू कुनै काम हुन नसकेको पुनको गुनासो छ। पाँचथरको चिवाभन्ज्याङबाट सुरु भई बैतडीको झुलाघाट पुगेर टुंगिने मध्यपहाडी लोकमार्गले छिचोल्दै जाने तथा पश्चिम बागलुङसँगै गुल्मी, प्युठान र रुकुमसमेतको केन्द्र भएकाले सरकारले बुर्तिवाङलाई आधुनिक सहरको रूपमा विकास गर्ने योजना अघि सारेको १३ वर्ष भयो। दुर्भाग्य बुर्तिबाङ सरकारी योजनाअन्तर्गत न आधुनिक सहरको रूपमा विकसित भयो न त मौलिक सौन्दर्य र पहिचान नै जोगाउन सक्यो। संसारका थुप्रै मुलुकमा सरकारले योजनाबद्ध तरिकाले सहर बसाउने प्रचलन छ। यस्ता सहरमा उक्त स्थानको प्राचिन सभ्यता, ऐतिहासिक एवं पुराताŒिवक महŒवका सम्पदा, स्थानीय वास्तुकला झल्किने संरचनाको साथै जलाधार र प्राकृतिक भूवनोटलाई समेत न्यायपू्र्ण तरिकाले संरक्षण गर्दै आधुनिक सहरका पूर्वाधार विकास गरिन्छ। व्यवस्थित फुटपाथ तथा साइकल लेनको समेत प्रयोग गर्न मिल्ने फराकिला सडक, आपत्कालीन सुरक्षा तथा उद्धार संयन्त्रको सहज पहुँचको सुनिश्चितता, दैनिक जीवनयापनका लागि आवश्यक, स्वच्छ खानेपानी, ऊर्जा, उपभोग्य सामग्रीको उपलब्धता, पाठशाला, व्यायामशाला, औषधालय, देवालय आदिको सहज पहुँच। सार्वजनिक पार्क, उद्यान, खेल मैदान तथा अन्य संरक्षित स्थलको पर्याप्त बन्दोबस्ती आधुनिक सहर निर्माणका मापदण्ड र अनिवार्य सर्त हुन्। बेलायतको मिल्टन काइन्स सहर उदाहरण मान्न सकिन्छ। यो बेलायत सरकारले सन् १९६० मा एक विशेष निर्णय गरेर बसाएको आधुनिक सहर हो। हुन त क्षेत्रफलका हिसाबले यसलाई बुर्तिबाङसँग तुलना गर्न मिल्दैन तर आधुनिक सहर कसरी बसाइन्छ र कस्तो हुनुपर्छ भन्ने सवालमा भने यो उत्कृष्ट उदाहरण हुन सक्छ। मिल्टन काइन्सलाई आधुनिक र नयाँ सहरको रूपमा विकास गर्ने निर्णयसँगै सहरको निर्माण र नियमन गर्ने जिम्मा स्थानीय निकायलाई दिइयो। जसअन्तर्गत गठित विकास निगमले सम्पूर्ण निर्माणको जिम्मा लियो। सहरको डिजाइन गर्नुपहिले त्यहाँको पुरातात्विक तथा भौगर्भिक अध्ययन अनुसन्धान गराइएको थियो। तत्पश्चात पुराना रुखलाई रुख संरक्षण आदेशमार्फत संरक्षित गरियो भने प्राचिन भवनलाई सूचीकृत गरी संरक्षित घोषित गरियो। जलाशय र त्यसको वरिपरिका क्षेत्रलाई संरक्षित क्षेत्रको रूपमा रेखांकित गरियो। अनिमात्र आधुनिक सहरको आर्किटेक्ट, इन्जिनियर र विज्ञहरूबाट मिल्टन काइन्स नामक नयाँ सहरको डिजाइन गराइएको थियो। पहिले तयार पारिएका डिजाइन पत्रपत्रिका तथा आर्किटेक्ट इन्जिनियरिङका जर्नलहरूमा प्रकाशित गरिन्थो। त्यसबाट निगमले डिजाइनमा भएका कमी, कमजोरी थाहा पाउने र सच्याउने अवसर पाउथ्यो। यसरी डिजाइन गरेर बनाइएको थियो बेलायतको नयाँ र आधुनिक सहर मिल्टन काइन्स। तब यो सहरमा आज पनि बिनारोकटोक मानवविहीन रोबोटले ढोकाढोकामा खाना, सामग्री तथा पार्सलहरू डलिभरी गर्न सक्छ। सडकहरू चौडा छन्। साइकल र पैदल यात्रीका लागि फराकिला र छुट्टै लेन छुट्ट्याइएका छन्। बेलायतका अन्य सहरमा भन्दा सबै सडकहरू फराकिला छन् र राष्ट्रिय मापदण्डअनुसार तीव्र गतिमा यातायातका साधनहरू चलाउन सकिन्छ। वनभित्र हरियो सहर भन्ने अवधारणा अनुसार यो नगरको निर्माण गरिएको छ। सहरको सम्पूर्ण भागलाई सार्वजनिक पार्कले छिचोलेको छ। यहाँ प्रत्येक १० जना मानिस बराबर करिब १६ वर्ग किमि सार्वजनिक पार्क छुट्ट्याइएको छ। मिल्टन काइन्स निवासी गैरआवाशीय नेपाली संघ यूकेका उपाध्यक्ष तथा नेपाली व्यवसायी सुरेश परियारका अनुसार मिल्टन काइन्समा सार्वजनिक सवारी, विद्यालय, व्यायामशाला, ट्रेकिङ रुटको प्रशस्तै व्यवस्था गरिएको छ। सहरको मौलिकता संरक्षणलाई उच्च प्राथमिकता दिएको छ। पुराना निजी भवनसमेत अगाडि देखिने भागको रूपरंगमा केही फेरबदल गर्न पाइँदैन। पानीका स्रोतको उच्चतम तरिकाले संरक्षण गरिएको छ। हो, यसलाई भनिन्छ आधुनिक सहरको प्लानिङ। यता नेपाल सरकारको आधुनिक सहरको योजना भने विचित्रको छ। बाटोघाटो, सडकबत्ती, सार्वजनिक पार्क उद्यानलगायत मापदण्ड निर्धारण नगरी योजना बनाइन्छ। आनाआनाका टुक्रा जग्गामा अव्यवस्थित घर निर्माण रोकिएको छैन। पुराताŒिवक तथा ऐतिहासिक सम्पदाको संरक्षण गरिएको छैन। सरकारले एक दशक अगाडि आधुनिक सहर बनाउने घोषणा गरेको बुर्तिवाङ सहर, काठमाडौंको अस्तव्यस्त खसीबजार जस्तो भइसकेको छ। साइकल यात्राको कुरै छोडौं, एकोहोरो सवारीसमेत सहज चल्ने गरी बाटो छोडिएको छैन, सडकको रेखांकन योजनाअनुसार गरिएको छैन। जताजता घडेरी परे उतै बाटो लगिएको छ। पहिले बजारको तल भएको हरियो फाँट घडेरीको रूपमा मासिएको छ। नगरको सौन्दर्य बढाइरहेको बडीघाट खोला अतिक्रमणको चपेटामा परेको छ। सहरी विकास मन्त्रालयले बनाउन लागेको बसपार्कसमेत खोलाको पानी बग्ने किनार चापेर निर्माण भइरहेको छ। खोला नाला संरक्षणसम्बन्धी कानुन बनाउने निकाय नै खोला अतिक्रमण गरेर संरचना निर्माण गरिरहेको छ। सरकारले देशभर ४० आधुनिक तथा व्यवस्थित सहर निर्माण गर्ने योजना अगाडि सारेको दसकौं बितिसक्दा कामले गति लिन सकेको छैन। न त त्यसका लागि दीर्घकालीन योजनासहितका पूर्वाधारको नै काम हुन सकेको छ। मध्यपहाडी लोकमार्गमा १० वटा आधुनिक सहर निर्माण योजनामध्ये एक रहेको बुर्तिवाङको अहिलेको अवस्थाले सरकारको योजनालाई नै गिज्याइरहेजस्तो लाग्छ। र प्रस्तावित अन्य सहर निर्माणको काम पनि अघि बढ्न सकेको छैन। बुर्तिबाङ बजारको बिरूप अवस्थाले सरकार तथा मातहतका निकायको निकम्मापनलाई उजागर गरेको छ। सरकारले कुनै कामका लागि बजेट मात्र छुट्ट्याउनुलाई पनि योजना मानिन्छ। अनि आफ्नो क्षेत्रमा यस्तो बजेट ल्याउन सक्नुलाई नेताहरू ठूलो उपलब्धि मान्ने गर्छन्। केबल सस्तो लोकप्रियताका लागि योजना ल्याउनु, योजना पूर्वअध्ययन अनुसन्धान नगरिनु, योजना बनाउँदा विज्ञको राय नलिनु, वातावरणीय प्रभावको अध्ययन नहुनु। सहरको समग्र डिजाइन नगरी फुटकर निर्माणमा मात्र ध्यान दिनु, बुर्तिबाङको अस्तव्यस्त विनाशको प्रमुख कारण हुन। अझ स्थानीय तहको नेतृत्वमा नगरको दिगो विकास सम्बन्धी परिष्कृत दृष्टिकोण नहुनुलगायत कारणले बुर्तिवाङको यो हालत भएकोमा शंका छैन। अहिले घडेरीको दाम बढेर खुसी भएका स्थानीयवासी भविष्यमा कुरूप र अव्यवस्थित सहरका कारण अवश्य पछुताउनु पर्नेछ। अव्यवस्थित बजारले दुर्घटना निम्त्याउँछ। गतिलो राजनीतिक नेतृत्व नहँुदाको बुर्तिबाङको यस्तो हालत भएको राजनीतिज्ञ तथा समाजसेवी चन्द्र अर्यालको बुझाइ छ। पछिल्लो परिवर्तनपछि स्थानीय तहमा अधिकार त आयो तर बुर्तिबाङले जिम्मेबार नेतृत्व पाएन उनले भने। ढोरपाटन नगरपालिकाका मेयर देवकुमार नेपाली अहिले सार्वजनिक जीवनमा छैनन्। सहकारी ठगी प्रकरणमा प्रहरीको मोस्ट वान्टेड सूचीमा रहेका उनी कहाँ छन् अत्तोपत्तो छैन। यसअघि पनि नेतृत्व सम्हालेका उनी नगरपालिका क्षेत्रका बजार र बस्तीलाई व्यवस्थित गर्नुको सट्टा आफ्नो जीवनलाई थप रवाफिलो बनाउनतर्फ लागे। बजारको बीचमा आलिसान भवन ठड्याए अनि त्यसको छतबाट हेलिकप्टरमार्फत आवतजावत गर्न थाले। बुर्तिबाङको राजनीति बुझेका मानिसहरू देवकुमार नगर समृद्धिको योजना तथा दिगो विकाससम्बन्धी वैचारिक स्पष्टताको अभावका बाबजुद आर्थिक तथा अन्य प्रभावका आधारमा मेयर बनेको ठान्दछन्। मेयर बनेपछि उनले बुर्तिबाङमा बनाएको टावर (ठूलो भवन)ले मापदण्ड पूरा गरेकोमा स्थानीयहरू विश्वस्त छैनन्। यो विशाल र चम्किलो एउटा घरले बजारका सबै घरको सौन्दर्य घटाएको छ। उद्योग वाणिज्य संघ बुर्तिबाङका अध्यक्ष ढालेन्द्र छन्त्यालले बुर्तिबाङले बन्दीपुरले जस्तै आफ्नो मौलिकता जोगाउन नसकेकोमा चिन्तित छन्। बजारको पुरानो स्वरूपसँग जोडिएको सांस्कृतिक पहिचान संरक्षणमा ध्यान नदिइनु दुर्भाग्य भएको उनी बताउँछन्। बजार क्षेत्रमा यातायातका साधन प्रवेशमा रोक लगाउने र पुराना भवनलाई पुरानै स्वरूपमा जोगाएर राख्ने कार्यका लागि बारम्बार आग्रह गर्दा पनि नगरपालिकाले सुनुवाइ नगरेको छन्त्यालको गुनासो छ। आधुनिक सहरको सरकारी योजना अलपत्र बनिरहँदा स्थानीय तहको लापरबाही र मनमौजीले बुर्तिवाङजस्ता थुप्रै सहरको मौलिक पहिचान गुम्दै गएको छ। स्थानीय सरकारको अधिकार तथा स्रोतसाधनको जिम्मेबार ढंगले प्रयोग गर्न सक्ने, आधुनिक सहरका मापदण्ड तथा विशेषता बारेमा जानकार नेतृत्व स्थानीय सरकारले पाएको भए आज बुर्तिबाङ नेपालकै सुन्दर नगर कहलाउने थियो। ढोरपाटन जान र बुर्तिबाङमा सुस्ताउन पर्यटकलाई अपिल गर्न सक्थ्यो। तर पैसाको तुजुक देखाउने, अपारदर्शी कारोबारमार्फत राजनीतिमा भित्रिएका अनि सर्वसाधारणविरुद्ध ठगीमा संलग्न एक छट्टुको हातमा अधिकार सम्पन्न नगरपालिका पयो। अतः उनले नगरलाई ओझेल पार्दै आफ्नो घर चम्काए। चटके राजनीतिको मारमा परेको सुन्दर बुर्तिबाङलाई बचाउन अझै पनि ढिला भएको छैन। खोला र खोलासँग जोडिएको जमिनलाई सार्वजनिक जग्गामा परिणत गरी उद्यानको रूपमा विकसित गर्न सकिन्छ। पुराना भवनलाई अनुदान दिएर मौलिकता जोगाउन सकिन्छ। बजारको पारिपट्टि विकास नभै सकेको स्थानको जग्गा एकीकरण गरी मापदण्डअनुसार फराकिलो बाटो निर्माण गरेर मझौला तर मगर तथा थकाली संस्कृति झल्किने खालका वा पुरानो बुर्तिबाङकै शैलीका आधुनिक र पक्की भवनमात्र बनाउने गरी सहरी विकासको योजना बनाउन सकिन्छ। अब बन्ने संरचनामा आकस्मिक सेवालगायत आधुनिक सहरका न्यूनतम मापदण्ड पूरा गरे मात्र पनि यो नगरले नयाँ स्वरूप लिनेछ। वन, बस्ती र बजारको विकास गर्न बुर्तिबाङको भूबनावट अत्यन्तै राम्रो छ। स्थानीय कला कौशलको प्रतिनिधित्व गर्ने पुराना संरचनाको पूर्ण संरक्षण, स्थानीय मौलिकता झल्कने प्राचिन वस्तु, जलाधार तथा भौगोलिक बनावटलाई कुनै असर नपार्ने गरी आधुनिक सहरको विकासका लागि केवल राजनीतिक इच्छाशक्ति चाहिन्छ।"
प्रज्ञा प्रतिष्ठान राजनीतिक सत्तालाई सल्लाह दिने प्राज्ञिक सत्ता हो,"पुराना कार्यक्रमलाई नयाँ सोचबाट अघि बढाइरहेको छ नेपाल प्रज्ञा प्रतिष्ठानले यतिबेला। अनि केही नयाँ सोचसहित नयाँ कार्यक्रम पनि चलाइरहेको छ। २०१४ सालमा स्थापना गरिएको प्रतिष्ठान अहिले ६७ वर्षमा यात्रारत छ। तर पनि कुलपति बनेर विद्यालय पुग्दा भूपाल राईलाई शिक्षकले प्रश्न गरे, २५ वर्ष भयो पढाको, आजसम्म कुलपतिको अनुहार देखेकै थिइनँ। चितवन मेघौलीस्थित कुमाल बस्ती रैथाने ज्ञान उत्सव गरिरहँदा एक कुमाालले राईलाई सोधे, ६७ वर्षको इतिहास भन्नुहुन्छ प्रतिष्ठानको, अहिलेसम्म कहाँ हुनुहुन्थ्यो ? सबैको प्रज्ञा प्रतिष्ठान बनाउने योजनामा रहेका कुलपति भन्छन्, खासमा प्रतिष्ठान राजनीतिक सत्ताालाई सल्लाह दिने प्राज्ञिक सत्ताा हो तर त्यसरी काम भएकै छैन। प्रज्ञा प्रतिष्ठानका कुलपति भूपाल राईसँग अन्नपूर्णकर्मी गोपीकृष्ण ढुंगानाले गरेको प्राज्ञिक भलाकुसारी : नेपाल प्रज्ञा प्रतिष्ठानको नेतृत्व सम्हालेपछि के कस्ता काम गर्नुभयो ? खासगरी दुई प्रकारका काम भएका छन्। पहिलो, पुराना कामहरूमा नयाँ दृष्टिकोणसहित काम गरेका छौं। दोस्रो, नयाँ काम स्थापित गरेका छौं। मुलुकका विभिन्न स्थानमा पुग्दा प्रज्ञा प्रतिष्ठानको विषय र इतिहासमा चर्चा चल्छ। यो २०१४ सालमा स्थापना भयो, हाल ६७ वर्ष भयो। यति पुरानो संस्थाको कुलपति हुँ भन्दा पनि धेरैलाई थाहा छैन यसबारे। सामान्य मानिसलाई प्रज्ञा प्रतिष्ठान थाहै छैन रहेछ। यो कुराले चिन्तित बनायो। अब जनतासम्म पुयाउनु पर्छ भन्ने ठानें। ती नयाँ काम के के हुन् ? दुईवटा नयाँ काम थालें, एउटा विद्यालयसँग कुलपति, विद्यार्थीसँग कुलपति, दोस्रो, संस्कृति, लोकवार्ता तथा मौखिक इतिहास विभाग जुन मेरो नेतृत्वमा प्रतिष्ठानमा छ, त्यसबाट ठाउँठाउँमा रैथाने ज्ञान उत्सव गर्दै हिँडेको छु। यस क्रममा अभिभावक, शिक्षक, विद्यार्थी, जनप्रतिनिधि र अधिकांश नागरिकलाई नेपाल प्रज्ञा प्रतिष्ठान थाहा नभएको पाएँ। ६७ वर्ष सकारात्मक बाटोमा हिँडेनछ। पुराना कार्यक्रममा नयाँ दृष्टिकोण चाहिँ के हुन् ? राष्ट्रिय कविता महोत्सवलाई बहुभाषी र समावेशी बनायौं। यसले कवि पनि धेरै समेटिए। पहिलो, दोस्रो र तेस्रो नगरी उत्कृष्ट १० छनोट गर्न थाल्यौं। प्रतियोगिताको नाममा अमूक कविलाई भिडाउने काम हुन्थ्यो, हामीले माहोल सिर्जना गर्ने काम गरेका छौं। किनकि प्रज्ञा प्रतियोगिता गर्ने थलो होइन, माहोल सिर्जना गर्ने थलो हो। स्थापित काम भाषा साहित्यको काम गर्छ भन्ने नै थियो। अरू विभाग छायाँमा परिरहेका थिए, जस्तोः दर्शनशास्त्र विभाग, सामाजिक शास्त्र विभाग, मातृभाषा विभाग, संस्कृति र अन्य विभाग छन्। भाषासाहित्यका गतिविधिले यी सबैलाई छायाँमा पारेको बुझेपछि अहिले सबै विभागलाई समानान्तर ढंगले व्यापकता दिएका छौं। वर्षमा एकपटक दिवस मनाउने मातृभाषा विभागबाट अहिले हरेक महिना विभिन्न भाषाका कवितावाचन र विभिन्न भाषामा बहस कार्यक्रम गर्छौं। अबका योजना के छन् ? थुप्रै योजना छन् तर बजेटको सीमाले काम अघि बढाउन कठिन छ। पहिलो, प्रतिष्ठानबाट सातवटै प्रदेश चिनाउने एउटाएउटा इतिहास तयार पार्ने हो जसमा भाषा, जातजाति, भूगोल, पर्यटन, संस्कृति आदिका इतिहास खोज्नु छ। तीनवर्षे कार्यकाल बाँकी छ, सकिएला नसकिएला सुरु भएको छ। यसअघि पनि यस्तै केही सुरु भएको रहेछ। सातै प्रदेशलाई विहंगम ढंगले बुझ्ने एउटै किताबमा निकाल्ने योजना छ। दोस्रो, यहाँबाट प्रकाशित बृहत् नेपाली शब्दकोषलाई वैज्ञानिक बनाउने। सबैको स्वामित्वबोध गर्नेगरी परिमार्जित गर्ने। धेरै प्रविष्टि शब्द, अर्थ आदि विवादित छन्। उजुरीका रूपमा आएका छन्। तेस्रो, भवनको दाहिने कुनामा केही दिवंगत स्रष्टाका प्रतिमा छन्, त्यहाँ अन्य धेरै राख्न लायक कविलेखकको प्रतिमा राखेर प्रतिमा कुञ्ज बनाउने योजना छ। चौथो, संघीय गणतान्त्रिक नेपालमा छौं, गणतन्त्र कसरी निर्माण भयो ? राजनीतिक, सांस्कृतिक अवयवहरू के हुन् ? त्यो इतिहास छैन, लेख्नु छ। बाहिर बस्दा देखेका र भनेका गुनासा अहिले के कति पूरा गर्नुभयो ? पहिलो प्राज्ञ सभाको बैठकमा २०१४ सालयताका अविच्छिन्न उत्तराधिकारी हौं तर विच्छिन्न विचारसहितको भनेको थिएँ। बाहिरबाट यो गरेनन् त्यो गरेनन् भन्नेभन्दा पनि भित्र बसेर विच्छिन्न विचारसहितका काम गर्न सकिन्छ सकिन्न भन्ने हो। किनकि परम्परागत ढंगले सञ्चालन गरिरहे संस्था त बाँच्छ तर जहाँको तहीँ हुन्छ, जनतामा स्थापित हुँदैन। तिनलाई नयाँ वैचारिकी प्रयोग गर्दा संस्था पनि बाँच्छ, जनतासम्म नि पुग्छ। त्यसैले सुरुमै एउटा मन्त्र बनायौं, सबै भाषा, सबै ज्ञान : सबैको प्रज्ञा प्रतिष्ठान। झापाको एउटा विद्यालय पुग्दा शिक्षकले भन्नुभयो, २५ वर्ष भयो पढाको, आजसम्म कुलपतिको अनुहार देखेकै थिइनँ। चितवन मेघौलीमा कुमाल बस्ती छ। रैथाने ज्ञान उत्सव गरिरहँदा एकजनाले सोध्नुभयो, ६७ वर्षको इतिहास भन्नुहुन्छ प्रतिष्ठानको, अहिलेसम्म कहाँ हुनुहुन्थ्यो ? परम्परा तोड्नु हुँदैन भन्ने मानसिकताका मानिस एक किसिमका छन् तर सधैं यसरी चल्दैन। त्यसैले सबैको साझा थलो बनाउने अभियानमा छु। यही मन्त्रले जवाफ दियो होला। अहिले बाहिर बस्नेहरूले यो प्राज्ञ परिषद्लाई एकपक्षीय मुद्दा बोकेर काम गरिरहेको छ भन्छन् नि। हो ? यो आरोपमात्र हो। मित्थ्या आरोप हो यो एकांगी हुन्छ, आलोचना चाहिँ जरुरी छ। मूलमन्त्र जुन भनें त्यो नै सबैलाई समेट्ने खालको छ नि। २०२२ सालदेखि सञ्चालित कविता महोत्सवलाई सबैको बनाउनु भनेको त सबैलाई समेट्नु होइन र ? एकपक्षीय भन्नु एकांगी दृष्टिकोण मात्र हो। जो पनि बाहिर हुँदा प्रज्ञाका कमजोरी देख्छ, प्रज्ञामा पसेपछि सबै राम्रो गरें भन्छन्। यो किन हुँदोरैछ ? नेपाल प्रज्ञा प्रतिष्ठान सबैको साझा थलो हो त्यसैले सबैको बनाउनै पर्छ। यो विचारले प्रज्ञा चलाउँदैछु। अबको तीन वर्षपछि म यहाँबाट निस्कँदा प्रज्ञामा हामीले गरेको काम यही मूलमन्त्रको आधारमा गरिएकाले सर्वपक्षीय हो, भयो भन्ने मानिसको आवाज आयो भने त भयो त। सबैलाई प्रतिष्ठानमा आउने रहर हुन्छ, भाषासाहित्य र संस्कृतिका। सबैले एकैपटक ठाउँ पाउँदैनन् किनकि ११ जनाको प्राज्ञ परिषद् र ३५ जनाको प्राज्ञ सभा न हो। त्यसपछि राम्रो गर्नेलाई पनि त्यसले बर्बाद गयो भन्ने मानसिकता देखाउँछ, त्यो संस्कृति ओकलिदिन्छ। आफूमात्र पुगौं, यो देशमा ममात्र छु, अरू कोही पनि छैन, कसैले गर्दैनन् भन्ने विचलित संस्कृति हो। यहाँ आउने सोच पूरा भएन भने आक्षेप लगाउने काम हुन्छ। मेरो चिन्ता हिजोसम्म प्रज्ञा प्रतिष्ठान सबैको थिएन, म बनाइरहेछु। यति हुँदाहुँदै पनि प्रतिष्ठानका लक्ष्य र उद्देश्यहरू अनुरूपका काम चाहिँ भए भएनन् ? ६७ वर्षको इतिहासमा यसले भाषा र साहित्यको मात्र काम गरेछ। यत्रो इतिहास हुँदा पनि शिक्षक, कुमाल, थारूहरूलाई थाहा छैन भनेपछि कसरी पूरा भयो त ? बौद्धिक विलास गरेर समय काट्ने काम मात्र किन भयो प्रज्ञा प्रतिष्ठानमा ? बागलुङ, पर्वत र म्याग्दीमा हामी टिम नै गएर गाउँगाउँमा प्रज्ञा प्रतिष्ठान आउँछ भनेर केही गयौं। यसले जे गर्नुपथ्र्यो, त्यो गरिरहेको थिएन। म यो कुरा यसअघिका सबै कुलपति, उपकुलपति, सदस्यसचिव र सदस्यहरूलाई भन्न सक्छु। सबै विभागलाई उत्तिकै महŒव दिएर काम गरिएनछ। अहिले समानान्तर रूपमा सबै विभागलाई चलायमान बनाएका छौं। प्रबुद्ध वर्गलाई पनि प्रतिष्ठानमा दर्शन शास्त्र छ भन्ने थाहा रहेन छ। प्रज्ञा प्रतिष्ठानलाई नै आरोप छ कि केही विद्वान्लाई बोलाएर कार्यपत्र प्रस्तुत गर्न लगाउँछ र त्यहाँ एक डेढ सयलाई मात्र बोलाउँछ र कार्यक्रमहरू गोष्ठीमा सीमित राख्छ। के भन्नुहुन्छ ? यो त यथार्थ हो। जे देखे त्यही भने, सत्य कुरो नै भने, भएकै कुरो भनेका हुन्। त्यसैले यो परम्परा तोड्न त विद्यार्थीसँग कुलपति, रैथाने ज्ञान उत्सव आदि सुरु गरेको त। हरेक कामबाट जनतासँग जोडिनु आवश्यक देखेरै सबैलाई समेट्न खोजेका हौं। तपाईं कुलपति बनेर आउँदा के के एजेन्डा बोकेर आउनु भएको थियो ? बृहत्तर योजना छन्। मूल एजेन्डा आउनासाथ एकांगी स्वरूपको प्रतिष्ठानलाई सबै भाषा, ज्ञानको बनाउने हो जुन रारा पुगेर उद्घोष गयौं। दोस्रो, भाषा र साहित्यबाहेकका सबै विभागलाई सक्रिय र चलायमान बनाउने। तेस्रो, ६७ वर्षको इतिहास भए पनि प्रज्ञा प्रतिष्ठान सबैलाई थाहा छैन। प्राज्ञिक थलोको प्रारूप भएकाले विद्यार्थीलाई जोड्नु पर्छ। शिक्षकलाई थाहा छैन, विद्यार्थीले के थाहा पाउनु। परिवर्तनको सौन्दर्यशास्त्र निर्माण गर्नु अर्को हो। पाँचौं, शब्दकोषको विवाद समाधान गर्नु, न्यायोचित ढंगले परिमार्जन गर्नु। प्रज्ञा प्रतिष्ठानमा समस्या पनि त होलान् नि ? बजेटकै सीमा छ सबैभन्दा ठूलो। वार्षिक बजेटले त धान्ने कुरै भएन। मन्त्रालयबाट आएको बजेटले पनि भने जसरी काम गर्न सक्ने अवस्था छैन। कर्मचारीका समस्या संस्थाभित्रकै हो। यो मिलाउन सकिन्छ। जुन प्राज्ञिक समस्या होइन, संस्थागत समस्या हो। सरकारले के गर्दियो भने खुलेर काम गर्न सक्नुहुन्छ ? मुख्य कुरो भनेको वार्षिक बजेट बढाउनु पर्छ। सोचेका योजना पूरा गर्न बाटो खुल्छ। प्रज्ञा प्रतिष्ठान भनेको पूरै नेपाललाई गाइड गर्ने, संस्कृति निर्माण गर्ने र प्राज्ञिक सत्ता निर्माण गर्ने थलो हो। यसको महŒवलाई नेपाल सरकारले तत्कालै बुझिहाल्नु पर्छ। मूल्य बुझ्नुपर्छ। नबुझ्ने भनेको सरकारमा आउने सबैलाई थाहा हुनुपर्छ प्रतिष्ठानको मूल्य र मर्यादा। कर्मचारी सबैले बुझ्नुपर्छ। कस्तो राजनीतिक सत्तालाई कस्तो प्राज्ञिक सत्ताले काम गर्नुपर्छ भनेर सरोकारवालाले बुझ्नुपर्छ। यो महेन्द्र राजा हुँदा व्यवहारमै काम भयो। सरकारमा आउनेले यो थलो यस्तो हो भनेर थाहा पाउनै पर्छ। सबै स्रष्टाको थलो प्रज्ञा प्रतिष्ठान बन्ने सकेन भन्ने पनि गुनासो छ नि। प्रज्ञा प्रतिष्ठान नै एउटा त्यस्तो थलो हो जुन सबैखाले कवि, लेखक र सबै विचारका सर्जकको थलो हो। यतिसम्म कि राज्यसत्ताका विरोधीहरूको पनि काम गर्ने थलो हो। सबै धारलाई समेट्ने योजना हाम्रो छ। राज्यपक्ष वा प्रतिपक्षको होस्, जुनसुकैको पनि साझा हो, बनाउने नै हो। मातृभाषा गोष्ठी हेरौं न, २०७८ सालको जनगणनाले १२४ भाषा भएको देश भनेकोमा सबैलाई विमर्शमा ल्याउँदैछौं। को कम्युनिस्ट, को कांग्रेस, को राप्रपा ? हामीले त भाषा, संस्कृति र समुदाय हेर्ने हो। अनुसन्धान गर्ने, गराउने र बजेट छुट्ट्याउने तरिका त परम्परागत नै देखिन्छ त ? आन्तरिक पत्रपत्रिकाका कार्यकारी सम्पादकले पाउने सुविधा दोब्बर बनाएका छौं, लेखकलाई पनि बढाएका छौं। अनुसन्धानमा बढाउन बजेट बढेरै आउनु पर्छ। कस्तो रिसर्च गर्ने भन्ने चाहिँ सोचिरहेछौं। पुरानो ढाँचाको रिसर्चलाई रोकेका छौं। हजारौं खर्च दिएर गराइएको अनुसन्धान पाण्डुलिपिमै सीमित हुन्छन्, थन्किन्छन् गोदाममै। किन ? सबै रिसर्च राम्रै हुन्छ भन्ने त हुँदैन। रिसर्च गराउने हो, त्यसपछि मूल्यांकन गराउने हो। प्रतिष्ठान चलेको संस्था भएकाले त्यसको ओजसँग मिल्ने अनुसन्धान भएन भने प्रकाशन गर्ने भन्ने त कुरो आउँदैन नि त। अनुसन्धानकर्ता नै मेरो वा तेरोवाला नरोजेर उसको क्षमता मूल्यांकन गरेर योजना दिए त सबै काममा उत्कृष्ट नतिजा आउला नि ? अनुसन्धान गर्छु भनेर आएपछि रोक्ने कुरो आएन। तर अब चाहिँ प्रस्तावको विषय हेरेर दिन्छौं। पुरानै कुरा पुरानै ढाँचाका कुरालाई अब दिँदैनौं। आवश्यकीय ज्ञानका विषयका कुरालाई दिन्छौं, आह्वान पनि गर्छौं। अनुसन्धानकर्तालाई विषय नै ल्याऊ भन्छौं। अब चाहिँ अनुसन्धानकर्तालाई मूल्यांकन गरेरै काम जिम्मा दिने परिपाटी बसाल्छौं।"
कोशी प्रदेशस्तरीय पुरुष ब्याडमिन्टन प्रतियोगिता असार ६ देखि,"काठमाडौं : संखुवासभाको सदरमुकाम खाँदबारीमा कोशी प्रदेशस्तरीय पुरुष ब्याडमिन्टन प्रतियोगिता हुने भएको छ। प्रतियोगिता आउँदो असार ६ देखि ८ गतेसम्म हुनेछ। जिल्ला ब्याडमिन्टन संघले खाँदबारीमा पत्रकार सम्मेलन गरेर प्रदेशस्तरीय पुरुष डबल र भेट्रान्स ब्याडमिन्टन प्रतियोगिता हुने जानकारी दिएको हो। प्रतियोगितामा पुरुष डबलतर्फ विजयी हुने टिमले जनही ६० हजार नगद पाउने छन्। उपविजेताले ३५ हजार रुपैयाँ पाउने संघका अध्यक्ष राजु श्रेष्ठले बताए। भेट्रान्सतर्फका विजयीले भने जनही ५० हजार र उपविजेताले ३० हजार रुपैयाँ पुरस्कार पाउने अध्यक्ष श्रेष्ठले जानकारी दिए। प्रतियोगितामा कोशी प्रदेश, भारत र विभिन्न प्रदेशका खेलाडी सहभागी हुने आयोजकले जनाएको छ।"
कर्णालीका ३ जिल्लामा टेलिमेडिसिन सेवा,"मुगु : कर्णाली प्रदेशका तीन जिल्लाका अस्पताल र सामुदायिक अस्पतालमा टेली मेडिसन सेवा सञ्चालन हुने भएको छ। कर्णाली प्रदेशका मुगु, हुम्ला र जाजरकोट जिल्लाका जिल्ला अस्पताल सामुदायिक अस्पताल र स्वास्थ्य चौकीबाट टेलीमेडिसिन सेवा सञ्चालनमा आउने भएको हो। छायाँ नेपालको आर्थिक सहयोग र कर्णाली प्रदेश सरकार सामाजिक विकास मन्त्रालयको समन्वयमा मुगु जिल्ला अस्पताल, कार्मारोङ गाउँपालिकामा रहेको रिउस सामुदायिक अस्पताल, छाँयानाथ रारा नगरपालिकाको बाम स्वास्थ्य चौकी, हुम्लाको खार्पुनाथ गाउँपालिका स्वास्थ्य चौकी र जिल्ला अस्पताल सहित जाजरकोटको जिल्ला अस्पतालमा जेठको अन्तिम सातादेखि टेलीमेडिसिन सेवा सञ्चालन हुने छायाँ नेपाल कर्णाली प्रदेशले जानकारी दिएको छ। कर्णाली प्रदेश सरकार सामाजिक विकास मन्त्रालयकोे दूर चिकित्सा तथा विद्युतीय स्वास्थ्य सेवा दूर चिकित्सा तथा विद्युतीय स्वास्थ्य सेवा कार्यक्रम सञ्चालन कार्यविधि २०८० कार्यान्वयन गरी दूर चिकित्सा तथा विद्युतीय स्वास्थ्य सेवाको माध्यमबाट स्वास्थ्य सेवामा सबैको सहज पहुँच अभिवृद्धिका लागि यो सेवाको सुरुवात गरिएको छायाँ नेपाल कर्णाली प्रदेश संयोजक मिन बहादुर रावलले जानकारी दिए। संयोजक रावलका अनुुसार सञ्चालनमा आएको सेवा पाईलट परियोजना हो। पालिकालाई उप स्ईंटलाइट, जिल्ला अस्पताललाई स्ईंटलाइट र प्रदेश अस्पताललाई हव अस्पतालका रूपमा मुगु, हुम्ला र जाजरकोट जिल्लाबाट सेवा सुरु गरिने भएको छ। यो सेवा सञ्चालनका लागि कर्णाली प्रदेश सरकारले आवश्यक चिकित्सकिय जनशक्तिको व्यवस्थापनमा सहजीकरण गर्ने छ।"
भारतमा आज लोकसभा निर्वाचनको अन्तिम चरणको मतदान,"नयाँ दिल्ली : भारतमा आज लोकसभा निर्वाचनका लागि सातौँ तथा अन्तिम चरणको मतदान हुँदैछ। यस निर्वाचनका लागि सात राज्य र एक केन्द्र शासित प्रदेशका ५७ सिटमा मतदान हुँदैछ। पञ्जाब र उत्तर प्रदेशका १३१३ सिट, पश्चिम बङ्गालका नौ सिट, बिहारका आठ, उडिसाका छ, हिमाचल प्रदेशका सबै चार सिट, झारखण्डका तीन सिट र चण्डीगढको एक सिटमा आज मतदान हुँदैछ। लोकसभा चुनावको अन्तिम चरणको प्रचारप्रसार बिहीबार साँझ सम्पन्न भएको थियो। प्रधानमन्त्री नरेन्द्र मोदी, कांग्रेस नेता राहुल गान्धी र अन्य धेरै दलका नेता अन्तिम चरणको निर्वाचनमा चुनावी मैदानमा हुनुहुन्छ। यो निर्वाचनमा कूल नौ सय चार जनाले उम्मेदवारी दिएका छन्। सात चरणको लोकसभा चुनावको लामो प्रचारका क्रममा प्रधानमन्त्री मोदीले ७५ दिनमा दुई सयभन्दा बढी प्रचार कार्यक्रमहरू आयोजना गर्नुभयो। यसमा र्यालीहरू र रोड शोहरू समावेश थिए। आफ्नो चुनावी अभियान समाप्त गरेपछि प्रधानमन्त्री मोदी बिहीबार साँझ तमिलनाडूको कन्याकुमारीमा विवेकानन्द रक मेमोरियलमा ध्यानका लागि पुगेका थिए। ध्यान आजसम्म जारी रहनेछ। ध्यानमण्डपममा स्वामी विवेकानन्दले ध्यान गरेको ठाउँमा प्रधानमन्त्री मोदीले दिनरात ध्यान गर्ने बताइएको छ। लोकसभा चुनावको अघिल्लो छ चरणको मतदान अप्रिल १९, अप्रिल २६, मे ७, मे १३, मे २० र मे २५ मा भएको थियो। मतगणना जुन ४ अर्थात मङ्गलबार सुरु हुनेछ र नतिजा सोही दिन आउने अपेक्षा गरिएको छ।"
७२ ले लिन्छन् बैंक बाहिरबाट कर्जा,"काठमाडौं : बैंक तथा वित्तीय संस्थामा सर्वसाधारणको पहुँच बचतमा पुगेको भए पनि कर्जामा भने निकै कम देखिन्छ। नेपाल राष्ट्र बैंकको पछिल्लो तथ्यांकअनुसार निक्षेप खाता संख्या ५ करोड ११ लाख ७८ हजार पुग्दा कर्जा खाता भने १८ लाख ४५ हजारमात्रै छ। यसअनुसार पनि अझै पनि ७१८३ प्रतिशत जनसंख्या बैंकिङ प्रणालीबाहिर रहेर कर्जाको कारोबार गर्न बाध्य भएको राष्ट्र बैंकको एक अध्ययनले पुष्ट्याएको छ। उक्त प्रतिशतका आर्थिक आवश्यकता पूरा गर्न परिवार तथा साथीभाइमा निर्भर रहेको हुनुपर्छ। केन्द्रीय बैंकले गरेको नेपालमा वित्तीय साक्षरताको आधारभूत सर्वेक्षणले ४६३४ प्रतिशत वयस्क जनसंख्याले कर्जा प्रयोग गरेकोमा १७६० प्रतिशतले मात्र बैंक कर्जा उपयोग गरेको प्रष्ट्याएको छ। नेपालको वित्तीय समावेशीकरणको स्थिति प्रस्तुत गर्ने क्रममा भएको उक्त सर्वेक्षणअनुसार वयस्क जनसंख्या को वित्तीय सेवाको प्रयोगका सूचकहरूमा सर्वाधिक (८६६४ प्रतिशत)ले बचत, लगानी वा अवकाश उपकरण, ७३७८ प्रतिशतले भुक्तानी उपकरण, ४६३४ प्रतिशतले ऋण वित्तीय समावेशीकरण नीति, २०८१ घ उपकरण र ३००२ प्रतिशतले मात्र बिमा सेवा प्रयोग गरेको पाइएको छ। यसअघि २०७८ मा गरिएको अध्ययनले नेपालमा वित्तीय पहुँच प्रतिवेदनअनुसार कम्तीमा एक व्यक्ति एक खाताको आधारमा ६७३ प्रतिशत जनसंख्याको बैंक तथा वित्तीय संस्थामा खाता रहेको देखाएको थियो। यद्यपि तोकिएको क्षेत्रमा कर्जा प्रवाहसम्बन्धी व्यवस्था बैंक तथा वित्तीय संस्थाबाट प्रवाह हुने कर्जामा सबै क्षेत्रको पहुँच पुगोस् र सन्तुलित ढंगले कर्जा विस्तार होस् भन्ने उद्देश्यले निर्देशन जारी भई केही तोकिएका क्षेत्रहरूमा न्यूनतम कर्जा विस्तार हुनुपर्ने व्यवस्था राष्ट्र बैंकले गरेको छ। सोहीबमोजिम क वर्गका वाणिज्य बैंकले २०८४ असार मसान्तसम्म कृषि, ऊर्जा र लघु, घरेलु, साना एवम् मझौला उद्यममा कुल कर्जा तथा सापटको क्रमश: १५, १० र १५ प्रतिशत कर्जा प्रवाह गर्नुपर्नेछ। त्यसैगरी, ख र ग वर्गका वित्तीय संस्थाले कृषि, लघु, घरेलु तथा साना उद्यमव्यवसाय, ऊर्जा र पर्यटन क्षेत्रमा २०८४ असार मसान्तसम्ममा क्रमश: २० प्रतिशत र १५ प्रतिशत कर्जा प्रवाह गर्नुपर्नेछ। अझै वित्तीय स्थायित्वलाई मध्यनजर गर्दै वित्तीय सेवाको विस्तार, प्रगाढता अभिवृद्धिका साथै वित्तीय साक्षरता प्रवद्र्धन र वित्तीय ग्राहक संरक्षणमार्फत वित्तीय समावेशीकरण प्रवद्र्धन गर्ने उद्देश्यले राष्ट्र बैंकले शुक्रबार (जेठ १८ गते) वित्तीय समावेशीकरण नीति, २०८१ सार्वजनिक गरेको छ। उक्त नीतिले वित्तीय पहुँचको विस्तार, वित्तीय सेवाको प्रयोगमा विस्तार, उद्यमशीलता तथा आर्थिक गतिविधिमा विस्तार, वित्तीय साक्षरता प्रवद्र्धन, वित्तीय ग्राहकको हित संरक्षण, तथ्यांक संकलन र मापन गर्ने कार्यलाई प्राथमिकतामा राखेको छ। वित्तीय समावेशीकरण नीतिको कार्यान्वयन पक्ष केन्द्रीय बैंकले सार्वजनिक गरेको सो नीतिले यसपटक गर्ने कार्यान्वयनको दायरा तोकेको छ। जसअन्तर्गत यस वर्ष राष्ट्रिय वित्तीय समावेशीकरण रणनीतिको मस्यौदा नेपाल सरकारसमक्ष पेस गर्ने भएको छ। राष्ट्रिय वित्तीय समावेशीकरण रणनीतिले तय गरेका कार्ययोजना क्रमश: लागू गरिनेछ। यस नीति र राष्ट्रिय वित्तीय समावेशीकरण रणनीतिका विषयसमेत मध्यनजर गरी मौद्रिक नीति, वार्षिक कार्ययोजना तथा बजेट तर्जुमा गरिने भएको छ। वित्तीय समावेशिता अभिवृद्धिको लागि इजाजतपत्र तथा अनुमति प्राप्त संस्थाका लागि यस नीतिको कार्यान्वयनमा सहयोग हुने गरी निर्देशनहरू जारी गरिनेछ। यस नीति कार्यान्वयनका लागि अन्य सरोकारवाला निकायसँग आवश्यक समन्वय र सहकार्य गरिनेछ, सार्वजनिक नीतिमा उल्लेख छ। वित्तीय समावेशीकरणको सम्बन्धमा विगतमा तर्जुमा गरिएका योजना तथा कार्यक्रम र त्यसको कार्यान्वयनको क्रममा जारी गरिएका निर्देशन र अभ्याससमेतका आधारमा वित्तीय समावेशीकरण नीति अवलम्बन गरिएको राष्ट्र बैंकले बताएको छ। जसअन्तर्गत समावेशी वित्तीय पहुँच, वित्तीय साक्षरता वित्तीय शिक्षालाई समयसापेक्ष ढंगले विस्तार गर्ने, डिजिटल प्रविधिमा नवप्रवर्तन, लैंगिक तथा वातावरणमैत्री बैंकिङ प्रवद्र्धन, दिगो र समावेशी वित्तीय प्रणालीको विकास गर्नेछ। त्यसैगरी, वित्तीय पूर्वाधारको विकास वित्तीय साक्षरता र समावेशिता अभिवृद्धि, वित्तीय आचरणसम्बन्धी नियामकीय भूमिका निभाउने, साझेदारी र सहकार्य वित्तीय समावेशिता अभिवृद्धि, वित्तीय समावेशिता अभिवृद्धिका लागि उत्तरदायित्व र जवाफदेहिता सुनिश्चितता गर्नेलगायत रहेका छन्। यससँगै, लघु साना तथा मझौला उद्योगव्यवसायलाई प्रवद्र्धन गर्ने उद्यमशीलता विकास, व्यावसायिक क्षमता विकास, पूर्वाधार तथा प्रविधिको विकास, लगानीमैत्री वातावरणको निर्माण, उपयुक्त किसिमको ऋण तथा न्यून ब्याजको व्यवस्थाका साथै विभिन्न निकायबाट प्रवाह हुने सेवालाई प्रविधिमैत्री बनाई बंैकिङ प्रणालीमा लक्षित ग्राहकको पहुँच वृद्धि गर्नुको साथै प्रक्रियागत सरलीकरण गरी लघु, साना तथा मझौलास्तरका उद्योग, व्यापार तथा व्यवसायलाई प्रोत्साहन गर्ने नीति लिइएको छ। वित्तीय समावेशीकरणका आयाम समावेशीकरणका विभिन्न आयामलाई मध्यनजर गर्दा समावेशीकरणको उद्देश्यलाई निकै महत्त्वका साथ अघि बढाउनुपर्ने राष्ट्र बैंकले महसुस गरेको छ। राष्ट्र बैंकका अनुसार यसका लागि अवलम्बन गरिने विभिन्न कार्यक्रमहरू र जारी गरिने निर्देशन तथा मार्गदर्शनमा तादात्म्य हुनुपर्ने देखिन्छ। यद्यपि अहिलेसम्मको वित्तीय पहुँचको गतिलाई सन्तोषजनक मान्न सकिन्छ। पछिल्लो समय बझाङको साइपालबाहेक सबै स्थानीय तहमा वाणिज्य बैंकको शाखा सञ्चालनमा छन्। यससँगै बैंक तथा वित्तीय संस्थाको शाखा सञ्जाल ११ हजार ५ सय ८९ पुगेका छन्। त्यसैगरी, सोही अवधिमा डिजिटल वालेट प्रयोगकर्ता संख्या १ करोड ८९ लाख ४१ हजार ७ सय ९३, मोबाइल बैंकिङ ग्राहक संख्या २ करोड १३ लाख ६३ हजार ९ सय ८९, इन्टरनेट बंैकिङ ग्राहक संख्या १८ लाख ५६ हजार १ सय ९५ छन्। त्यसैगरी, कनेक्ट आईपीएस प्रयोगकर्ता संख्या ११ लाख ८ हजार ४ सय ३६ रहेका छन्। सोही अवधिमा एटीएम संख्या ४ हजार ८ सय ५५, मोबाइल बैंकिङ प्रयोगकर्ता २ करोड १३ लाख ६४ हजार, निक्षेप खाता संख्या ५ करोड ११ लाख ७८ हजार पुगेको र कर्जा खाता संख्या १८ लाख ४५ हजार नाघेको छ ।"
सडकबाट माग्दैमा भिसा पाइन्न,"काठमाडौं : क्रिकेटर सन्दीप लामिछानेलाई अमेरिकाको भिसा (प्रवेशाज्ञा) जसरी पनि दिनै पर्ने माग गर्दै सडकमा प्रदर्शन गर्न मिल्छ ? अन्तर्राष्ट्रिय कानुनका विज्ञ भन्छन्, सार्वभौमसत्ता सम्पन्न कुनै पनि राष्ट्रले अन्य मुलुकको नागरिकलाई भिसा दिनेनदिने निर्णय सम्बन्धित राष्ट्रमा निहित अधिकार हो। भिसा दिन माग गर्ने प्रवृत्तिलाई भीडतन्त्रको संज्ञा दिन्छन् प्रतिनिधिसभा, अन्तर्राष्ट्रिय सम्बन्ध तथा पर्यटन समितिका सभापति राजकिशोर यादव। सरकार कमजोर भएको र प्रणाली (सिस्टम) पनि प्रभावकारी नहुँदा अराजक व्यक्तिहरू सडकमा देखा पर्छन्, सांसद यादव भन्छन्, अहिले नेपाली समाज अराजकतातर्फ अघि बढ्दै गएको उदाहरण हो, भिसाको माग गर्दै सडकमा प्रदर्शनमा उत्रनु। सामाजिक सञ्जालमा पनि जे मन लाग्यो त्यही लेख्ने तथा प्रतिक्रिया व्यक्त गर्ने प्रवृत्तिहरू देखिएको उनले बताए। भिसा दिने वा नदिने अधिकार नितान्त दूतावासको हो। रेखा शर्मा,मन्त्री, सूचना तथा सञ्चार मन्त्रालय अन्तर्राष्ट्रिय कानुनका जानकार एवम् पूर्वन्यायाधीश बलराम केसीका अनुसार, भिसाको माग गर्दै प्रदर्शन वा नाराबाजी गर्नु ठीक होइन। कुनै पनि मुलुकका नागरिकलाई भिसा दिनेनदिने भन्ने निर्णय गर्ने अधिकार सार्वभौमसत्ता सम्पन्न मुलुकलाई छ, सर्वोच्च अदालतका पूर्वन्यायाधीश केसी भन्छन्, सार्वभौम मुलुकले जो कसैलाई भिसा दिएन भन्दैमा विरोध वा प्रदर्शन गर्न मिल्दैन। टी२० विश्वकप खेल्न जान सन्दीपलाई भिसा दिन माग गर्दै उनका समर्थकहरू बुधबार माइतीघरमा भेला भए। त्यस्तै, अन्य समर्थकहरूले नयाँ बानेश्वर र महाराजगन्जमा प्रदर्शन गरे। जुन प्रदर्शनमा सांसद ज्ञानेन्द्र शाहीसमेत थिए। सामाजिक सञ्जालमा यसका माग तीव्र भए। अमेरिका र अमेरिकी दूतावासमाथि टिप्पणी गर्ने उत्तिकै रहे। यस्ता क्रियाकलापलाई सस्तो लोकप्रियताको संज्ञा दिन्छन् पूर्वन्यायाधीश केसी। भियना अभिसन्धिअनुसार निर्णय गर्न सम्बन्धित दूतावास सार्वभौम हुन्छ। पठाइएको मुलुकको कानुन लागू हुँदैन। सडक प्रदर्शनबाट भिसा दिन दबाब दिनु हुँदैन। जो कोहीलाई आफ्नो मुलुकमा प्रवेशका लागि भिसा नदिने अधिकारमाथि प्रश्न गर्न मिल्दैन। दमननाथ ढुंगाना,संविधानविद् कूटनीतिक माध्यमबाट परराष्ट्रमन्त्रीले राजदूतावासमार्फत सम्बन्धित सरकारसँग कुरा गर्नुपर्ने विषय हो, पूर्वन्यायाधीश केसी भन्छन्, भिसाको माग गर्दै प्रदर्शन गर्ने वा विरोधमा उत्रने प्रवृत्ति संसारमा कहीँ पनि देखेको छैन। केसीका अनुसार, अमेरिकाले भारतका प्रधानमन्त्री नरेन्द्र मोदीलाई समेत विगतमा भिसा दिएको थिएन। तर, भिसा नदिएकामा सडकमा प्रदर्शन भएन। मानवशास्त्री जनक राई भीडतन्त्रलाई राजनीतिक दलहरूले काखी च्याप्ने प्रवृत्ति बढेको बताउँछन्। त्यही योजनाअनुरूप राष्ट्रिय प्रजातन्त्र पार्टीका प्रवक्तासमेत रहेका शाही सडकमा उत्रेको उनको भनाइ छ। भीडलाई राजनीतिक पार्टीका नेताहरूले आफ्नो अनुकूल लाभमा प्रयोग गर्ने प्रवृत्ति धेरै देखिन्छ। त्यही प्रवृत्तिको एउटा स्वरूप हो यो, मानवशास्त्री राई भन्छन्, भिसाको माग गर्दै सडक प्रदर्शन गर्नुले राम्रो सन्देश दिँदैन। सामान्यतया कुनै पनि मुलुकको परराष्ट्र नीतिलाई त्यस मुलुकले अवलम्बन गरेको आन्तरिक नीतिको विस्तारित रूपमा लिने गरिन्छ। सरकारले क्रिकेटर सन्दीपलाई भिसा दिने नदिने अधिकार नितान्त अमेरिकी दूतावासको भएको जानकारी दिएको छ। सरकारकी प्रवक्तासमेत रहेकी सूचना तथा सञ्चारमन्त्री रेखा शर्माले क्रिकेटर सन्दीपलाई सरकारले पहल गरे पनि भिसा दिने नदिने अधिकार दूतावासको भएको बताइन्। विश्वकप खेल्न अमेरिकाको भिसा प्रदान गर्न सरकारले पहल गरे पनि भिसा दिन वा नदिने अधिकार नितान्त दूतावासको हो, उनले भनिन्। सन्दीपले अमेरिकामा हुन लागेको विश्वकपमा खेल्न जान अमेरिकी भिसा निवेदन दिएका थिए। बुधबार सामाजिक सञ्जालमा लामिछानेले आफूले भिसा नपाएको जानकारी दिएका थिए। परराष्ट्र मन्त्रालयले कूटनीतिक नोट पठाउँदासमेत अमेरिकी दूतावासले सन्दीपलाई भिसा दिन अस्वीकार गरेको छ। गत बुधबार अन्तर्वार्ताका लागि दूतावासका पुगेका सन्दीपको दोस्रोपटक पनि भिसा अस्वीकृत भएको थियो। भिसा दिनेनदिने भन्ने निर्णय गर्ने अधिकार सार्वभौमसत्ता सम्पन्न मुलुकलाई छ। बलराम केसी, अन्तर्राष्ट्रिय कानुनका जानकार पूर्वसभामुख एवम् संविधानविद् दमननाथ ढुंगानाका अनुसार, भिसा नदिएको विषयलाई लिएर प्रश्न गर्न मिल्दैन। कुनै पनि मुलुकले जो कोहीलाई आफ्नो मुलुकमा प्रवेशका लागि भिसा नदिने अधिकारमाथि हामीले प्रश्न गर्न मिल्दैन, उनले भने। नेपाल क्रिकेट संघ (क्यान) ले विज्ञप्ति जारी गर्दै सरकार र आईसीसीले समन्वय गर्दा समेत सन्दीपलाई अमेरिकी दूतावासले भिसा नदिएको जनाएको छ। क्यानका अध्यक्ष चतुरबहादुर चन्दले आईसीसीले सन्दीप नेपालको १५ सदस्यीय स्क्वाडमा राखेको जानकारी गराउँदासमेत भिसा नपाएको सामाजिक सञ्जालमा उल्लेख गरेका छन्। सन् २०१९ मा पनि क्यारेबियन प्रिमियर लिग (सीपीएल) खेल्न जान लागेका लामिछानेलाई अमेरिकी दूतावासले सुरुमा भिसा दिएको थिएन। भिसाको माग गर्दै सडक प्रदर्शनमा उत्रनु समाज अराजकतातर्फ अघि बढ्दै गएको उदाहरण हो। राजकिशोर यादव, सभापति, अन्तर्राष्ट्रिय सम्बन्ध तथा पर्यटन समिति जबर्जस्ती करणी अभियोगमा जिल्ला अदालत काठमाडौंंले दोषी ठहर गरे पनि उच्च अदालत पाटनले सन्दीपलाई सफाइ दिएको थियो। त्यसपछि क्यानले ट्वान्टी२० विश्वकप खेल्ने नेपाली टोलीमा सन्दीपलाई पनि सहभागी गराएको थियो। विश्वकप क्रिकेटका लागि अन्य नेपाली खेलाडी अमेरिका पुगिसकेका छन्। प्रस्थानपूर्व प्रोत्साहन गर्न अमेरिकी दूतावासका केही अधिकारीले क्रिकेट टोलीसँग भेट पनि गरेका थिए। दूतावासका अधिकारीले आउँदै गरेका खेलहरूका निम्ति सम्पूर्ण टिमलाई शुभकामनासमेत दिएका थिए।"
कहिले पाउँछन् हुम्लीले गाडी चढ्न ?,"हुम्ला : चिलगाडी यात्रा जिल्ला सदरमुकाम सिमकोटमा विमानस्थल निर्माणको काम २०२८ सालबाट सुरु भएको हो। निर्माणकार्य सुरु भएको ठीक ६ वर्षमै सम्पन्न भएसँगै २०३४ सालबाट जहाज (चिलगाडी) चल्न थाल्यो। ४५ वर्षअघि घरआँगनमै चिलगाडी अवतरण हुँदा सिमकोट गाउँपालिका६ का ७१ वर्षीय अदानसिंह रावतको खुसीको सीमा थिएन्। रावत खुसी हुनुको एउटै कारण थियो घर र नेपालगन्ज, सुर्खेत जोड्ने माध्यमका रूपमा आँगनमै चिलगाडी आयो। २०३८ सालको कात्तिकमा सरकारी स्वामित्व रहेको नेपाल एयरलाइन्सले ३ सय ५ रुपैयाँमा नेपालगन्जको खजुरास्थित राँझा विमानस्थलमा झारेको अनुभव रावतसँग छ। हुनेखाने र बिरामीले मात्रै चिलगाडी चढ्थे गरिबहरू १३ दिन पैदल हिँडेर बर्दियाको राजापुर झर्थे, उनले थपे, विमानस्थल निर्माणसँगै जहाजहरू आउने र जाने गरेपछि हामी हुम्ली सर्वसाधारणलाई निकै राहत हुँदै आयो। तर पछिल्लो समय सुविधा हुनुपर्नेमा चिलगाडीमा चढ्ने यात्रुहरू महँगो भाडा तिरेर उच्च शिक्षा आर्जन गर्न, स्वास्थ्य उपचार गर्न जिल्ला बाहिर देशका विभिन्न ठाउँमा आउजाउ गर्नुपर्ने बाध्यताका सिकार हुँदै गएका छन्। कोही बिरामी हँुदा चिलगाडी चल्ने सिमकोट विमानस्थलसम्म पुग्न तीनचार दिन हिँड्नुपर्ने बाध्यता चंखेली गाउँपालिका४ का ७५ वर्षीय साउने रोकायालाई छ। जिल्लाबाट जाने र आउने जहाजको भाडा, उपचार खर्च र खान बस्न लाग्ने रकमको जोहो गरेर सदरमुकाम सिमकोट आउँदै बिरामीको अवस्था निकै नाजुक भइसक्ने बताएका रोकाया सिमकोटमा जहाजको टिकट पाउनु र समयमै झर्नु अर्को ठूलो दुःख हुने अनुभव सुनाउँछन्। सिमकोटबाट नेपालगन्ज झर्ने चिलगाडीको भाडा २ सय ५ रुपैयाँबाट अहिले १५ हजार ५ सय र सुर्खेतसिमकोट साढे १२ हजार भाडा पुग्दा पनि सहज रूपमा टिकट नपाउनु हामी हुम्लीका लागि ठूलो विडम्बना हो रोकायाले भने, जिल्लाका नेताले प्रदेशको नेतृत्वदेखि केन्द्रका मन्त्रीसम्म बने। मुख्यमन्त्री, मन्त्री र सांसद हुने नेताहरूका जीवनस्तर फेरिया तर हाम्रा आउँजाउँका कष्ट उस्ताई (उस्तै) रह्या (रहे)। २४ वर्षमा हुम्लीको सडक सपना अधुरै कर्णाली करिडोरबाट हुम्लालाई राष्ट्रिय सडक सञ्जालमा जोड्ने कुरा उठान भएको २४ वर्ष बित्यो। ६ सय ८२ किलोमिटरको दूरीमा रहेको सदरमुकाम सिमकोट अझै पनि राष्ट्रिय सडक सञ्जालमा जोडिएको छैन। सिमकोट हुँदै उत्तरी नाका हिल्सा जोड्ने लक्ष्यका साथ कोरिडोरको शिलान्यास २०५६ मा गरियो। कर्णाली प्रदेशको राजधानीदेखि हिल्सा नाका पुग्न कुल लम्बाइ ४ सय १० किलोमिटर भएको यो सडकको निर्माणको जिम्मा सुरुदेखि २०६६ सम्म सडक विभाग आफंैले लियो। नेपाली सेनाबाहेकको १ सय ४५ किलोमिटर हिल्सा सिमकोट सडकखण्ड ९५ किलोमिटर तथा सिमकोट सल्लीसल्ला सडक खण्डको ट्र्याक खोल्न र चार वटा पुलनिर्माणको लागि आर्थिक वर्ष २०६९०७० देखि आर्थिक वर्ष २०७९८० सम्म आयोजनाको लागत ४ अर्ब १० करोड लागत रहेको भौतिक पूर्वाधार तथा यातायात मन्त्रालयको आर्थिक वर्ष २०७६०७७ को वार्षिक प्रगति प्रतिवेदनको तथ्यांकमा उल्लेख रहेको छ। सो प्रतिवेदनअनुसार भौतिक प्रगति २२ दशमलव ५ प्रतिशत कुल १ सय ४५ किलोमिटरमध्ये १ सय ३० किलोमिटर ट्र्याक खोलेको देखिन्छ। हिल्सा सिमकोट सडक योजना कार्यालय हुम्लाको तथ्यांक हेर्दा संघबाट ३ अर्ब २३ करोड २३ लाख २३ हजार ७ सय १२ रुपैयाँ १० पैसा बजेट कर्णाली करिडोरको लागि ट्र्याक खोल्ने र ग्राबेलको लागि अर्बौं बजेट आएपछि समयमै काम नहुँदा २ अर्ब २१ करोड २५ लाख ३६ हजार १ सय ६० रुपैयाँ ६५ पैसा खर्च भएको छ भने १ अर्ब १९ करोड ७८ लाख ७ हजार ५ सय ५१ रुपैयाँ ४५ पैसा फिर्ता गएको हिल्सा सिमकोट सडक योजना हुम्लाले जनाएको छ। राज्यले बजेट खर्च त गयो रकम हुम्लीको सडक सपना पूरा हुन पाएन। विभागले गर्ने काममा निकै विलम्ब भयो। स्थानीय स्तरबाट सरकारप्रति चर्को असन्तुष्टि बढ्यो। हरेक वर्षको बजेट भाषणमा सिमकोट सडक सञ्जालमा जोड्ने विषयले प्राथमिकता पायो। तर हरेक साल्तमामको अन्तमा अपेक्षित प्रगति हुन नसक्दा स्थानीयमा बढेको चर्को दबाबमा सरकारले ९ चैत २०७१ मा सरकारले कालीकोटको लैफुखुलालुदेखि हुम्लाको सर्केगाडको सलिसल्लासम्मको १ सय २३ किलोमिटर सडकखण्ड निर्माणको जिम्मा नेपाली सेनालाई दिने निर्णय गयो। नेपाली सेनाले जिम्मा पाएपछि कोरिडोरको ट्र्याक खोल्ने कामले तुलनात्मक रूपमा तीव्रता पायो। सेनाले ७ वर्षमा १२३ किलोमिटर सडक निर्माण सरकारले राष्ट्रिय गौरवको आयोजनाका रूपमा अघि बढाएको कर्णाली कोरिडोरको ट्र्याक खोल्ने कामको जिम्मा पाएपछि नेपाली सेनाले ७ वर्षमा १ सय २३ किलोमिटर सडक निर्माण गरेको छ। कालीकोटको नरहरीनाथ गाउँपालिकाको खुलालुदेखि हुम्लाको सल्लीसल्ला खण्डको १ सय २३ किलोमिटर सडकखण्ड निर्माणका लागि सरकारको २०७१ चैत ९ गतेको बैठकबाट जिम्मा पाएको सेनाले ७ वर्ष अर्थात् २०७८ साल साउन १ गते उक्त खण्ड निर्माण गरेर हिल्सा सिमकोट सडक योजना कार्यालय प्रमुख विसुन्दास लामा र बाजुराको हिमाली गाउँपालिकाका अध्यक्ष गोविन्द लामालाई एक कार्यक्रमको बीच हस्तान्तरण गरेको कर्णाली करिडोर सडक निर्माण दलका तत्कालीन प्रमुख मेजर सेनानी इन्जिनियर मिलन कार्कीले जानकारी दिए। उनका अनुसार त्यसपछि हुम्लाका ताजकोट, अदनचुली, चंखेली र सर्केगाड गाउँपालिकाका केन्द्र राष्ट्रिय सडक सञ्जालमा जोडिए। जिल्लाको दक्षिणका स्थानीय तह राष्ट्रिय सडक सञ्जालमा जोडिएसँगै बाँकेको नेपालगन्ज, सुर्खेत वीरेन्द्रनगर, कालीकोट हुँदै हुम्लाको सल्लीसल्लासम्म दैनिक १५ देखि २० बोलेरो जिप र ३० देखि ३५ सम्म मालवाहक ट्रकहरूले आउजाउ गर्न सुरु गरिरहेका छन्। यद्यपि, जिल्ला सदरमुकाम सिमकोट जोडिन अझै केही महिना कुर्नै पर्नेछ। सिमकोटलाई सडक सञ्जालमा जोड्न खार्पुनाथ गाउँपालिका१ छारे र सर्केगाड गाउँपालिका३ को ब्युवार काँधको ७ किलोमिटर कडा चट्टानमा नेपाली सेनामार्फत अहिले धमाधम काम गरेर अन्तिम चरण पुगेको छ। कालीकोटको खुलालुदेखि सलिसल्लासिमकोट हँुदै हिल्सा नाकासम्मको २ सय ६९ किलोमिटरको दूरी छ। जसमध्ये हुम्लाको सिमकोटहिल्सा नाकासम्म ९५ किलोमिटर, सिमकोटदेखि लालीबगरसम्म २३ किलोमिटर, सर्केगाड गाउँपालिका३ को लेप्च्यादेखि सल्लीसल्लासम्म १९ किलोमिटर गरी १ सय ३७ किलोमिटर सडकको ट्र्याक हिल्सा सिमकोट सडक योजना हुम्लाले निर्माण गरे पनि बाँकी सडक नेपाली सेनाले निर्माण गरेको छ। ११ किलोमिटर कडा चट्टानमा सेनालाई देशका ७७ जिल्लामा राष्ट्रिय सडक सञ्जालमा जोडिन बाँकी हुम्लाको सिमकोट मात्र रहेपछि प्रतिनिधिसभाको विकास तथा प्रविधि समिति सभापति कल्याणीकुमारी खड्काको संयोजकमा २०७८ कात्तिक ११, १२ र १३ गते स्थलगत अनुगमन गयो। समितिले स्थलगत अवलोकन भ्रमण गर्ने भनी समितिको २०७७ चैत २२ गते बसेको बैठकले निर्णय गरेको थियो। समितिको स्थलगत रिपोर्टसहितको सिफारिसपछि तत्कालीन भौतिक पूर्वाधार मन्त्री बसन्तकुमार नेम्बाङले निर्माणाधीन कर्णाली कोरिडोरको हवाई अनुगमन गरे। सिमकोटलाई सडक सञ्जालमा जोड्न बाँकी रहेको कडा चट्टान छिचोल्ने काम सेनाको विकल्प नहुने राय जिल्लाका राजनीतिक दल र नागरिक अगुवाबाट मन्त्री नेम्बाङले पाए। अवलोकन पछि बाँकी ११ किलोमिटर लेप्च्यादेखि छारेसुनाखाडालालीबगर खण्डको कडा चट्टान भएको ११ किलोमिटर खण्डमा नेपाली सेनाले धमाधम काम गरिरहेको छ। सेनाले जिम्मा पाएको काम सम्पन्न गरेर हिल्सा सिमकोट सडक योजनालाई बुझाउन अन्तिम तयारी गरेको छ। सो खण्डको सडकमा फाटफुट गाडी चल्न थालेका छन्। पुल निर्माणमा पनि उस्तै कालीकोट जिल्लाको नहरीनाथ गाउँपालिकादेखि बाजुरा हुँदै हुम्ला जिल्लाको सल्लीसल्लासम्म नौवटा पक्की पुल निर्माणको ठेक्का भइसकेका छन्। विभिन्न निर्माण कम्पनीले जिम्मा लिए पनि समय पुल निर्माणकार्य ढिलासुस्ती गरेपछि गाडी गुड्ने पुल अलपत्र छन। कालीकोटको खुलालु, सन्नीघाट, फुघाटखोलाको पुल निर्माणका लागि २०७९ असार २८ गते बीकेओ आई बिल्डससँग १८ करोड २५ लाखमा सम्झौता भएको छ। सम्झौता भएको ४९ महिनाभित्र काम सम्पन्न हुनुपर्ने हिल्सा सिमकोट सडक योजना कार्यालय हुम्लाले जानएको छ। बाजुरामा पर्ने जुड्डीखोला, बड्डीखोला, हुम्ला र बाजुरा जिल्लाको सिमाना कबाडीखोला, हुम्लाको गल्फागाड खोला, सल्लीसल्ला नदी र सर्केगाडखोलामा पुल निर्माण गर्न लुम्बनी सिंह जेबी धनगढीसँग ०७९ साल असार २८ गते ४५ करोड ३१ लाख लागतमा निर्माण सम्झौता भएको छ। पुल निर्माण नहुँदा सुर्खेत नेपालगन्ज आउजाउ गर्न गाडी खोला तरेर आउजाउ गर्न बाध्य छन्। काठको पुलमा जोखिम यात्रा गर्दै सवारीसाधन कोरिडोरअन्तर्गतका विभिन्न खोलाका पुल समयमा निर्माण सम्पन्न हुन नसक्दा स्थानीय स्तरमा सञ्चालन हुने सवारीसाधन काठको पुलमा जोखिपूर्ण यात्रा गर्न बाध्य छन्। पुल निर्माण नभएपछि सधैं काठेपुलमा आफूले बाध्य भएर गाडी चल्ने गरेको नाम्खा गाउँपालिका५ की छोइजुम लामाले बताइन्। काठेपुल कतिबेला भत्किन्छ भन्ने डरैडरमा गाडी चढ्नुपर्छ। सिमकोटदेखि यारीसम्म चारवटा खोलामा पुल बनेको छैनन्, कहिले बन्ला र ढुक्क हुन पाइएला लामाले भनिन्, धेरै वर्ष पहिलेदेखि पुल निर्माण हुन्छ भन्ने सुनेका थियौं तर आजसम्म पुल निर्माण नभएपछि अहिले त हामीले आशा पनि मारिसक्यौं। पक्की पुल नबन्दा काठेपुलमा जोखिम मोल्दै गाडी गुडाउनु परेको गुनासो सदरमुकाम सिमकोटदेखि विभिन्न क्षेत्रमा गाडी चलाउँदै आएका गाडीचालकको गुनासो छ। खोलामा काठको पुलको यात्रा निकै जोखिम भएको बताएका सिमकोट गाउँपालिका २ का चाल जोर बोहराले भने सडक पनि जताततै खोल्साखोल्सी छन्। बेलाबेलामा गाडी फस्छन्। खोलामा लगाएका काठमा पुलको काठ पनि घामपानीले छिट्टै कुहिन्छ। कुहिएको काठको पुलमा गाडी गुडाउँदा कतिखेर खोलामा परिन्छ भन्ने डरले हाम्रो सातो जान्छ। तर विकल्प पनि त हामीसँग छैन। अकालमा ज्यान गुमाउँदै बिरामी हुम्ला राष्ट्रिय सडक सञ्जालमा नजोडिएको र हवाई यात्राको टिकट सहज नभएपछि यहाँका दर्जनौैंले अकालमा ज्यान गुमाएका छन्। निमोनिया झाडापखाला र रुघाखोकीबाट पीडित सिमकोट गाउँपालिका६ माथिल्लो गाउँका ६ महिने बालक इमरन सुनारको जहाज कुर्दाकुर्दै २०७९ साल साउन २६ गते अकालमा ज्यान गयो। चङ्खेली गाउँपालिका ५ नेप्का गाउँकी ३७ वर्षकी बेलकु तामाङको २९ चैत २०७७ मा उपचारको अभावमा अकालमै मृत्यु भयो। सुत्केरी हुने व्यथा बढ्दै गएपछि सुरक्षित सुत्केरी गराउन जिल्ला अस्पताल हुम्लासम्म लैजान सडक यातायात नभएको र हवाई सुविधा सम्भव नभएपछि गाउँमा उनको अकालमै ज्यान गयो। सर्केगाड गाउँपालिका४ की १८ वर्षीय अनुरूपा विक सुत्केरी व्यथा लागेको सात दिनमा पनि जिल्ला अस्पताल सिमकोट र अन्य सुविधा सम्पन्न अस्पतालमा लिने यातायातको व्यवस्था नहुँदा गएको कात्तिक १५ गते घरमै ज्यान गयो। चार दिनदेखि सुत्केरी व्यथाले छटपटाइरहेकी सर्केगाड गाउँपालिका७ की २४ वर्षीय पवित्रा शाही र अदानचुली गाउँपालिका ५ काँखे गाउँकी २० वर्षीया रंगिता शाहीले पनि गएको वर्ष थप उपचारका लागि हेलिकोप्टर आउने आसमा आकाश हेर्दाहेर्दै ज्यान गुमाउनु पयो। सयमा हुम्ला राष्ट्रिय सडक सञ्जालमा नजोडिँदा अकालमा ज्यान गुमाउने हुम्लाका सुनार, तामाङ त प्रतिनिधि पात्रमात्रै हुन। उनीहरू जस्तै सामान्य रोग लाग्दा पनि यातायात अभावमा अस्पताल लिन नपाएर घरमै ज्यान गुमाउने हुम्लीहरूको संख्या अधिक छ। सडक यातायात नजोडिएको र जिल्लाबाट बाहिर जाने एक मात्र विकल्पका रूपमा रहेको हवाई सेवाको टिकट सर्वसाधारणले नपाउने भएपछि हुम्लाका बिरामीलाई मृत्युवरण गर्नुको विकल्प नभएको श्रीमती गुमाएका अदानचुली५ का बलबहादुर शाहीले बताए। महँगी चौबर वा कति ? सडक सञ्जालमा जिल्ला नजोडिए पछि गाउँमा पनि महँगी उस्तै छ। सडक बनाएर गाडी गुडाउने नेताका कुरा नौ वर्षदेखि सुन्दै आएकी सर्केगाड गाउँपालिका२ उनापानीकी ६१ वर्षीया हैता रावतका अनुसार गएका ९ वर्षदेखि गाउँमा नेता र कुरामात्रै आउँछन् गाडी आउँदैनन्। नेपालगन्ज सुर्खेतमा सस्तोमा पाइने ३० रुपैयाँ साबुन हुम्ला जिल्लाको सदरमुकाम सिमकोटमा ५० रुपैयाँ मूल्यमा किन्नुको विकल्प छैन। कर्णाली कोरिडोरको बाटो नबनेपछि जिल्लाका व्यापारी प्रतिकेजी दुई सय भाडा तिरेर व्यापारिक सामान ढुवानी गर्नु परेको छ। महँगो भाडाकै कारण कर्णाली प्रदेशको राजधानी सुर्खेतमा ७५ देखि ८० रुपैयाँ पर्ने चामल हुम्लाको सदरमुकाम सिमकोटमा १ सय ८० देखि २ सय ५० रुपैयाँमा पर्ने नाम्खा गाउँपालिका२ का छिरिङदोजाम लामाले बताए। नेपालगन्जमा सुर्खेतजस्ता सहरमा प्रतिकेजी ८० रुपैयाँमा पाइने चिनीको हुम्लाको सदरमुकाम सिमकोटमा दुई सय तिर्न हामी हुम्ली बाध्य छौं, लामाले भने यदि समयमा सडक सञ्जालमा जिल्ला जोडिएको भए यति बिध्न महँगो सामग्री किन्न बाध्य हामी हुने थिएनौं। खच्चडको भरमा ढुवानी हवाई सेवा अत्यधिक महँगो र सडक सञ्जाल नजोडिएका कारण हुम्लाका लागि निर्माण र दैनिक उपभोग्य सामग्री ढुवानीको जिम्मा खच्चडहरूले पाएका छन्। जुम्लाको खलंगाबजार र मुगुको गमगढीदेखि सिमकोटसम्मा दैनिक उपभोग्य वस्तु र निर्माण सामग्रीको ढुवानी गर्न कर्णाली करिडोर सडक खण्डमा दैनिक ७ देखि ८ सयसम्म खच्चड दैनिक उपभोग्य सामग्री बोकेर आवतजावत गर्छन्। देशका अन्य जिल्लामा गाडीबाट दैनिक उपभोग्य वस्तुको ढुवानी हुने गर्छ। तर, कर्णाली करिडोर खण्डमा दैनिक खच्चडकै सहायताबाट सामानको ढुवानी धानेका छन्। खच्चडले नै हुम्ली नागरिकलाई सहजता बनाएको छ। दैनिक उपभोग्य वस्तुदेखि विकास निर्माणका सामग्री खच्चडबाट नै ढुवानी हुँदै आएको छ। तीन वर्षपहिले जुम्लादेखि खच्चड ल्याएर हुम्ला पुगेका जुम्लाका २२ वर्षीय युवा सिंह रावलले खच्चडबाट दैनिक सामान ढुवानी गर्दै आएको बताए। दैनिक २० वटा खच्चडबाट व्यापारिक तथा विकास निर्माणका सामग्रीहरू ढुवानी गर्दै आएको सिंह रावल बताउँछन्। दैनिक मुगु, बाजुराका सडकबाट दैनिक उपभोग्य वस्तुको ढुवानी गर्दै आएका सिंहले भने लामो हिँडाइले गर्दा कहिले खच्चड थकित त कहिले म आफैं, तै पनि मेरो यात्रा रोकिएको छैन। खच्चडबाट सामान ढुवानी गर्दा महिनामा कम्तीमा एक लाख कमाइ हुने उनले बताए। कर्णालीको हुम्ला, जुम्ला र मुगुका बेरोजगार झन्डै दुई सय जना युवा पुस्ता खच्चड व्यवसायमा लागेका छन्। कहिले चार हजार मिटरभन्दा अग्लो चंखेली हिमालको बाटोबाट चिसो हावा खाँदै त कहिले बाजुराको कोल्टी हुँदै गर्मीमा खेल्दै दैनिक उपभोग्य वस्तुको खच्चडबाट ढुवानी गर्न बाध्य छन् युवा। कर्णालीका अधिकांश बेरोजगार युवापुस्ता दैनिक खच्चडसँगै दिन बिताउँदै आएका छन्। मुगुहुम्ला र बाजुराहुम्लाका सडकमा दैनिक सयौंको संख्यामा खच्चडले सामान ढुवानी गर्दै आएका छन्। मुगु जिल्लाको गमगडीदेखि हुम्ला जिल्लाको सदरमुकाम सिमकोटसम्म सामान ढुवानी गर्न आठ दिन लाग्ने खच्चड व्यवसायीहरू बताउँछन्। मुगुको गमगढीदेखि हुम्लाको सातवटै स्थानीय तहमा दैनिक उपभोग्य वस्तुदेखि विकास निर्माणका सामान खच्चडबाट नै ढुवानी हुँदै आएको छ। नुन, तेल, चामल, सिमेन्ट, डिजेल, पेट्रोलदेखि विकास निर्माणका आवश्यक सामान दैनिक रूपमा खच्चडबाट नै हुम्ला पुग्ने गरेको हो। यतिमात्र नभई निजी घर निर्माणका लागि आवश्यक पर्ने जस्तापातासमेत खच्चडबाट नै ढुवानी हुने गरेको खच्चड व्यवसायी बताउँछन्। मुगुबाट सिमकोटम्म प्रतिकेजी ८० देखि ९० रुपैयाँसम्ममा खच्चडबाट सामान ढुवानी हुने गरेको छ। दैनिक ६ हजारदेखि १५ हजार केजीसम्मको सामान खच्चडले नै बोकेर ल्याउने गरेको खच्चड व्यवसायी चंखेली गाउँपालिका६ का पाल्दन बुढाले जानकारी दिए। मुगुको भट्टेचौरदेखि हुम्लाको खार्पुनाथ गाउँपालिकाको सुनाखाडासम्म करिब आठ दर्जन होटेलको व्यवसाय पनि खच्चडले नै धानेको छ। हुम्लामा करिब आठ सयको संख्यामा खच्चड रहेको खच्चड व्यवसायीले बताएका छन्।"
त्रिविको जग्गा खोजी गर्न त्रितालको संयोजकत्वमा समिति,"काठमाडौं : सरकारले त्रिभुवन विश्वविद्यालयका नाममा जग्गाको खोजी गर्न पूर्वसचिव शारदाप्रसाद त्रितालको संयोजकत्वमा समिति गठन गरेको छ। यो समितिमा पूर्वसहसचिवद्वय महेन्द्रकुमार थापा र जानकीवल्लभ अधिकारी सदस्य छन्। त्यस्तै प्राडा प्रेमसागर थापा त्रिवि विज्ञ सदस्य र शिक्षा, विज्ञान तथा प्रविधि मन्त्रालयका उपसचिव सदस्यसचिव छन्। बिहीबार बसेको मन्त्रिपरिषद्को बैठकले त्रिविका नाममा विभिन्न ठाउँमा रहेको जग्गामध्ये प्रारम्भिक चरणमा काठमाडौंं उपत्यकाभित्रको जग्गाको अध्ययन अनुसन्धान तथा छानबिन एवम् भवनलगायत अन्य अचल सम्पत्तिको खोजी गर्न समिति गठन गरिएकोे सरकारकी प्रवक्ता एवम् सञ्चार तथा सूचना प्रविधि मन्त्री रेखा शर्माले जानकारी दिएकी छन््। त्रिताल संयोजकत्वको समितिलाई त्रिविको जग्गा, भवनलगायत चल सम्पत्ति खोजी गरी लगत संकलन, संरक्षण, उपभोग, व्यवस्थापन र आवश्यक अन्य कार्यका लागि अध्ययन गरी ठोस प्रतिवेदन पेस गर्न भनिएको छ। यसअघि पूर्वसचिव त्रितालकै संयोजकत्वको समितिले बालुवाटारस्थित ललिता निवासको जग्गा हिनामिनाको छानबिन गरेको थियो। २०७५ असार १५ को मन्त्रिपरिषद्को निर्णयअनुसार त्रितालको संयोजकत्वमा बनेको सरकारी, सार्वजनिक, गुठी र सरकारद्वारा अधिग्रहण तथा जफत गरिएको जग्गाहरूको हिनामिना सम्बन्धमा छानबिन गरी कारबाहीका लागि सुझाव पेस गर्न बनेको उच्चस्तरीय समितिमा पूर्वसहसचिव थापा पनि थिए। यो समितिले नै भूमाफिया, कर्मचारी र राजनीतिक व्यक्तिहरूका बीचको मिलोमतोमा ललिता निवासको १ सय ४३ रोपनीभन्दा जग्गा हिनामिनाको भएको खुलासा गरेको थियो। २०४९ देखि २०६९ सम्म करिब १ सय ४३ रोपनी जग्गा विभिन्न निर्णयबाट व्यक्तिका नाममा जग्गा गएको थियो। २०६७ वैशाख ३१ गते मन्त्रिपरिषद्को निर्णयले एकैचोटि करिब १ सय १३ रोपनी जग्गा व्यक्तिका नाममा गएको थियो। यो ठूलो नीति भ्रष्टाचारको नमुना हो। तत्कालीन प्रधानमन्त्री केपी शर्मा ओलीको पालामा तत्कालीन गृहसचिव (हाल अख्तियारका प्रमुख आयुक्त) प्रेमकुमार राईको अग्रसरतामा यो समिति बनेको थियो। यो ललिता निवास काण्डका रूपमा चर्चित छ। ललिता निवास काण्डमा अख्तियार दुरुपयोग अनुसन्धान आयोग र प्रहरी केन्द्रीय अनुसन्धान ब्युरो सीआईबीले पनि छानबिन गरी मुद्दा चलाइरहेको छ तर ललिता निवासको व्यक्तिको नाममा गइसकेको १ सय ४३ रोपनीभन्दा बढी फिर्ता गर्न अदालतले पनि आदेश दिइसकेको छ। फिर्ताकोे प्रक्रिया पनि चलिरहेको छ। यो प्रकरण संलग्न कतिपयलाई अदालतले सजाय पनि दिइसकेको छ तर राजनीतिक नेतृत्वले उन्मुक्ति पाएका छन्। त्यस्तै, २०७६ जेठ ६ मा सरकारले विशेष अदालतका पूर्वअध्यक्ष न्यायाधीश मोहनरमण भट्टराईको संयोजकत्वमा सरकारी, सार्वजनिक र गुठी जग्गा संरक्षणसम्बन्धी पाँच सदस्यीय जाँचबुझ आयोग गठन गरेको थियो। जसले अछामको बैजनाथ गुठीको जग्गा, बाँकेको बागेश्वरी मन्दिरको जग्गा, धरानको सर्दुखोला जलाधार क्षेत्रलगायतको आठ हजारभन्दा बढी रोपनी जग्गा हिनामिनासहितको ३३ वटा प्रतिवेदन सरकारलाई बुझाएको थियो। यो समितिको प्रतिवेदनमा कार्यान्वयन गर्न सरकारले खासै चासो दिएको छैैन। भट्टराई संयोजकत्वको समिति रहेका जानकीवल्लभ अधिकारी त्रिवि जग्गा खोजी गर्न बनेको यो नयाँ समितिमा राखिएको छ। सरकारले ललिता निवास जग्गा छानबिन गर्न बनेको समितिको त्रिताल संयोजकत्वको समिति र भट्टराई संयोजकत्वको जाँचबुझ आयोगमा भूमिका निर्वाह गरेका पूर्वप्रशासकहरूलाई राखेर त्रिवि जग्गा खोजबिन गर्ने समिति बनाएको छ।"
सोचमा गुडिरहेका साइकल,"गत वर्ष असार २० गतेको दुखःद् घटना। सीसी क्यामेराको उक्त भिडियो सामाजिक सञ्जालहरूमा भाइरल भयो। विराटनगरमा राति साइकलमा घर फर्किरहेका आरती स्टिल उद्योगका मजदुर पवन साह घर फर्कंदै थिए। आउँदै गरेको कार टक्क रोकियो। हट्टाकट्टा कटुवाल युवक कारबाट रवाफिँदै आक्रामक तवरले ओर्लिए। एकसुरमा आइरहेका साइकलयात्री साहको मुखमा मुक्का बजारे। अप्रत्याशित मुक्काले साह तत्काल बेहोस भई ढले। त्यसपछि कारबाट अर्को युवक पनि ओर्लन्छन्् र भुइँमा लडेको साइकल सडक छेउमा मिल्काउँछन्। मुक्का हान्ने युवकले रगताम्य बेहोसीलाई खुट्टा तानेर सडकमा घिसार्दै किनारामा छाडिदिन्छन्। अनि दुवै कारमा हुइँकिन्छन्। समाजमा मर्दै गरेको मानवीयताको चित्र त्यो भिडियोमा छ। हुनेखाने वर्गका युवाको कमजोर श्रमजीवीप्रतिको सोच र संस्कार नाङ्गो पारिदिएको छ। आम साइकलयात्रीप्रति समाजका उच्च वर्गहरूको हेपाहा प्रवृत्ति छर्लंग भयो। भिडियो भाइरल भएसँगै मिडिया र सामाजिक सञ्जालमा दोषी युवकहरूलाई कारबाही गर्न माग गरिए। प्रहरीले युवक आशिष भेटवाल र अन्यलाई ज्यान मार्ने मुद्दामा समात्यो। घटनाले साइक्लिस्ट समुदायहरूमा आक्रोश पैदा गयो। नेपाल साइकल सोसाइटीको तर्फबाट दोषीउपर कारबाहीको माग गर्दै साइकल लेन र पूर्वाधार निर्माण नगरिएको कारण यस्ता घटना घटिरहने हुनाले साइकल लेन र पूर्वाधार निर्माणको जोडदार माग गयो। संवेदनशील घटनाको उठान र साइकलयात्रीको सडक अधिकारका लागि कहीँ कतै चर्चा चिन्तन गर्नुपर्ने आवश्यकता न विभिन्न स्थानमा विभिन्न कार्यक्रम गर्ने आयोजकहरूले देखे न साइकल अभियानमा लागेकाहरूले। केही महिनापछि नै विराटनगरको त्यो घटनाका ज्यानमारा मुद्दाका अभियुक्त जिल्ला अदालतबाट मात्र एक लाख धरौटीमा रिहा भए। उता घाइते साह अझै चोटले पीडित छन्। २०७९ माघ २७ गते राष्ट्रपति विद्या भण्डारीको सवारी समय। प्रमुख सडकहरूमा आम मानिसको आउजाउ रोकियो। साँझ ४५ बजेतिरको अफिस समयमा लाखौं नागरिकको यात्राबीच सडकमै रोकिन बाध्य गरियो। ऊक्त दिन भने एक कर्मरथी सर्जनको टाउको राज्यको डन्डाले फुटायो। ट्रमा हस्पिटलका वरिष्ठ हाडसर्जन डा जनिथलाल सिंह सर्जरी सकेर घर फर्किंदा सधैं झैं साइकलमै निस्किएका थिए। राष्ट्रपतिको सवारीका लागि सडक रोकिएको पाए। उनले आफू ट्रमा हस्पिटलको डाक्टर भएको र अपरेसन सकेर ड्युटीपछि घर फर्किएको बताउँदै हस्पिटलको परिचयपत्र निकाल्दै गर्दा फिल्मी शैलीमा प्रहरीले कठालो समातेर मर्माहत हुनेगरी टाउकोमै लाठी बजायो। सयौं बिरामीको ज्यान जोगाउने हाडको क्यान्सरको सर्जन आफैं ज्यान गुमाउने अवस्था भोगे। त्यही ढलेका उनी गम्भीर चोट लागेकाले आफ्नै ट्रमा सेन्टरमा भर्ना भए। तत्कालै सरोकारवाला सबै प्रहरीको विरोधमा सामूहिक रूपमै सडकमा ओर्लिएर विरोध गरे। घटना क्षणभरमै चारैतिर पुग्यो। सामाजिक सञ्जालमा तीव्र विरोध फैलियो। हस्पिटलका डाक्टरहरूले सडकमा विरोध आन्दोलन गरे। घटनाको निन्दा भए, देशभरका सबै अस्पतालमा आकस्मिक सेवाबाहेक सबै सेवा बन्द गरिए। सदा साइकल प्रयोग गर्ने उनै डाक्टर साइकल चलाउन सहज हुने भएर प्रायः टिसर्ट र हाफ पाइन्ट लगाउँछन्। चिल्लो कार र सुकिलो कोट पाइन्टमा भएको भए यी डाक्टरले यो विपद् खेप्नु पर्थेन। गत वर्षको १ मे। विश्व साइकलयात्री पुष्कर शाह राष्ट्रिय स्वतन्त्र पार्टीको उपाध्यक्षको निमन्त्रणामा पार्टी अफिस बसुन्धरामा पुगे। बिहान सिमसिम पानीमा रुझ्दै साइकलमा पुगेका उनलाई अफिसको गेटमा सुरक्षागार्डले रोके। उनले साइकललाई पार्किङका लागि स्थान नभएको भन्दै प्रवेश निषेध गरेछन्। त्यसपछि खुरुखुरु घर फर्के र तीतो भोगाइ फेसबुकमा पोखे। फेसबुक स्टाटस भाइरल भयो भने कयौं मिडियाले यो समाचार बनाए। यसले एउटा विवाद सतहमा ल्यायो। प्रवेश निषेध नै गर्नुपर्ने साइकल के कथित अछूत साधन हो र ? शदियौंदेखि दलितलाई कथित उच्च जातका मानिसले घरदैलो र मन्दिरहरूमा प्रवेशमा रोक लगाए जस्तो अमानवीय विभेद भोगिरहेछन् सहरमा साइकलवालाहरूले। तर पनि यी भोगाइहरू न मिडिया न त समाज, कसैले चर्चाबहस गर्नुपर्ने आवश्यकता ठान्दैनन्। बालाजुबाट साइकल चलाउँदै एक अधबंैसे व्यक्ति नयाँबजारको चौडा बाटोमा सडकको छेउछेउ लागेर आफ्नै गतिमा गुडिरहेका थिए। पछाडिबाट आइरहेको माइक्रोबस साइक्लिस्टलाई छेउतिर चेप्दै, बाटो छेक्दै साइकलको ठीक अगाडितिर रोकियो। पेसेन्जर झार्नु थियो। निरीह साइकलवाला वाक्क मान्दै रोकिए। रिसले मुर्मुरिए पनि लुरुक्क छेऊ लागेर गुडे। उनले साइकल चलाएको १६ वर्ष भयो। यस दौरानमा बस, माइक्रोबस, कार, ट्रिपर, मोटरसाइकल सबैबाट उस्तै व्यवहार भोगेका छन् उनले। उनलाई लाग्छ अरूलाई सुनाएर के फरक पर्छ र ? ललितपुरको थैबबाट कुपण्डोल हुँदै लाजिम्पाटको होटलमा काम गर्न निस्कने श्याम महर्जन सहिद गेटतिरको सडकमा गाडीहरूबाट पन्छिँदै आफ्नै साइडबाट पुरानो बुढो साइकलमा विस्तारै गुडिरहेका हुन्छन्। अफिस समय थियो। प्रतिस्पर्धा गरेर धेरै यात्रु बोक्न हतारमा गुडिरहेका बस र माइक्रो साइकल नजिकैबाट हुत्तिएर जान्छन्। तिनका सहचालक चिच्याउँछन्, ए साइकल मर्लास्, बाटो छोड्। मुटु बिझ्ने गालीले उनको मन झसंग हुन्छ, शरीर गल्छ। श्यामहरूले यस्ता अनेक नियति भोग्नुपर्ने आखिर कहिलेसम्म ? कुपण्डोलमा सरकारी कार्यालय बागमती सभ्यता विकास प्राधिकरण पुगेका थियांै। मसँगै दिवसलाल प्रधान, अजय राणालाई गेटमा रोकाइयो, बाहिर कुर्नुस्। उपत्यकाका सडकहरूमा ध्वनि, धुवाँ र धूलो खाँदै साइकलमा ६ किमिको यात्रा तय गरी पुग्दा साइकलका साथीहरूलाई गेट बाहिर रापिलो घाममै रोकिदिए। जबकि कार्यालय प्राङ्गणभित्रको बगैंचा र वरिपरिका कुर्सीहरू खाली थिए। पटक्कै चित्त बुझेन। हामी आमनागरिकलाई सहज र सम्मानित रूपले सरकारी कार्यालयभित्र जान नपाउनुपर्ने कारण के ? किन रोकिन्छ यसरी ? भित्र प्रोजेक्ट डाइरेक्टरसँगको मिटिङ थियो। उक्त रवैयाप्रति अलिक ठाडो प्रश्नहरू र प्रतिकार गरें। अनिमात्र भित्र जान दिइयो तर साइकलचाहिँ बाहिरै राख्न गेटपालेले आग्रह गरे। जबकि त्यति नै बेला चिल्लो राता प्लेटका निजी कारहरू आए। पालेले सर्लक्क गेट खोलिदियो। बिना सोधपुछ र बेरोकटोक कारहरू भित्र छिरे। कारलाई बिना रोकटोक प्रवेश तर साइकललाई निषेध ? पंक्तिकारले यी कुराको प्रतिकार नगरेको भए आज कुपण्डोल बागमती किनारमा पम्प ट्र्याक साइकल पार्क बनाउन जग्गा प्राप्ति हुने थिएन सायद। माइतीघर सेन्टजेभियर कलेजसँगैको नाम चलेको ब्याङ्केटमा हाम्रै टिमको साथीको बिहे थियो। साइकल लिएर हामी साथीहरू त्यहाँ पुग्यौं। पार्किङ एरियाको रुखमा साइकल बाँध्यौं। गार्डले अँध्यारो कुनामा पार्क गर्न भने। आखिर चिल्लो कारवाला पाहुना र साइकलवाला पाहुनामा के भिन्नता छ ? यस्ता अनगिन्ती अनुभवहरू बैंक, कलेज, मल, होटलहरूमा हजारौं साइकलयात्रीले भोग्ने गरेका छन्। साइकलयात्रीप्रति हुने यी भेदभाव, विभेद र अपमान किन दोहोरिरहन्छन् ? किन कहिल्यै समाप्त हुँदैनन् ? नेपालमा मोटरगाडीको प्रवेश साइकलप्रतिको सामाजिक सोचलाई बुझ्नअघि मोटरगाडी, कारको आगमनको इतिहासमा खोतलौं। शृंखलाबद्ध हत्या, षड्यन्त्र, कोतपर्वहरूले स्थापित भएको निरंकुश राणाशासनको अविरल एक शताब्दीसम्म जनतालाई कजाउँदै राज गरेका राणाहरूले जनताको करबाट संकलित राष्ट्रिय ढुकुटी खर्चेर निजी प्रयोजनका लागि आलिसान दरबार र महल बनाएका थिए। बिनामुआब्जा जनताको खेतबारी जमिन खोस्दै ऊनीहरूबाटै बिना ज्याला मजदुरी गराएर सिंहदरबारलगायत दरबार बनाए। राणाहरूले राष्ट्रको उन्नतिका लागि कतै नभई आफ्नो शानशौकत र सुविधा भोगका लागि निजी दरबारहरू ठड्याएका थिए। यसरी नै शौकिन जीवनशैलीलाई थप शौकिन र रवाफिलो बनाउन भारतबाट मगाइएका मोटरगाडी, कारहरू आदिवासी तामाङ र नेवार बलामीहरूको काँधमा बोकाएर भीमफेदी हुँदै कयौं दिन लगाएर काठमाडौं भिœयाइएको हो। १९६३ सालतिर गेहेन्द्रशमशेर राणाले फोर्ड मोटरगाडी काठमाडौं भिœयाए। शासकहरूका विलासी जीवनका लागि दमित समुदायको काँधमा बोकेर भित्रिएको थियो महँगो मोटरकार संस्कृति। ब्रिटेनका प्रिन्स एडबार्ड सन् १९२२ मा चितवनको कसरामा सिकार खेल्न भारतको सिमानाबाट कारमा चढेर आएका थिए। यो नै नेपालमा छिरेको पहिलो कार थियो। यान्त्रिक कार देखेर लोभिएका राणाशासक। छिट्टै चार दर्जन गाडी आफ्ना लागि भारतबाट मगाए। टोनी हेगेनका अनुसार सन् १९३९ मा जर्मनका तानाशाह हिटलरले जुद्धशमशेर र राजा त्रिभुवनलाई दुई जर्मन मर्सिडिज बेन्ज कार उपहार दिएका थिए। जुन कार त्यसबेला राजा त्रिभुवनले प्रयोग गरिरहे। थापाथलीको इन्जिनियर क्याम्पसमा उक्त पुरानो कार विद्यार्थीलाई पढाउन बुझाउन राखिएका थिए। हाल उक्त गाडी राष्ट्रिय संग्रहालय छाउनीमा राखिएको हुनुपर्छ। नेपाल छिरेको मोटरकार संस्कृतिको नाजीहरूसँगको यो ऐतिहासिक साइनो पनि गाँसिएको छ। राजा महेन्द्रले शाही सवारीका लागि अमेरिकन क्रिसलर र मर्सिडिज बेन्ज मगाए। युरोपबाट मगाएर भारतको कलकत्ता बन्दरगाहबाट रेलमा अमलेखन्जसम्म ल्याएर भीमफेदीदेखि कारको पाङ्ग्रा निकालेर गाडीलाई बाँसमा बाँधेर ३४ दर्जन स्थानीय बलिया भरियाहरूलाई बोकाए। तिनले चित्लाङ, कुशुले चौर, मार्खु पौवा, कुलेखानी, पाखेलको रुटहुँदै थानकोट ल्याएका थिए। सुरुआतमा झारा प्रथाअन्तर्गत गरिब भरियाहरूलाई बिनाज्याला काम गर्न लगाइन्थ्यो। पछि ५ आनादेखि १ रुपैयाँसम्म दिने गरियो। नाइके भरियाले १ रुपैयाँ कमिसन लिने गथ्र्याे। भीमफेदीबाट काँधमा बोकेर काठमाडौं ल्याउँदै गरेको त्यो समयको भिडियो सामाजिक सञ्जालमा कयौंले हेरेकै होलान्। यसरी राणा शासकहरूमा घोडबग्गीपछि मोटरकार संस्कृतिले जरो गाड्यो। काठमाडौंमा सडक बन्नुअघि नै मोटरगाडी छिराइएका थिए। नेपालमा साइकल प्रवेशको कथा भने अर्को लेखमा गरौंला। कार संस्कृतिको बजारीकरण र सरकारको अनावश्यक रवैया कार संस्कृति र बजारको जगजगी अहिले सहर, सत्ता र समाजभर व्याप्त छ। अधिकांश विज्ञापनमा कार, मोटरगाडी, बाइकहरूको आधिपत्य छ। साइकलको त छैन भने पनि हुन्छ। चिल्लो सडकमा चिल्लो कार, बाइकको हकाइ र सुन्दर सेलेब्रेटीलाई प्रस्तुत गरिने आकर्षक र कलात्मक विज्ञापनहरूले आर्थिक रूपले क्रयशक्ति बढ्दै गरेका वर्गका नेपालीको उपभोक्तावादी मनोविज्ञानलाई मज्जैले म्यानिपुलेट गरेको पाइन्छ। नेपालको राष्ट्रिय घाटाका प्रमुख आयातहरूमा सबैभन्दा दोस्रो र तेस्रो स्थान यही कार, गाडी, बाइकहरू र तिनका पार्टपुर्जाहरूले ओगटेको छ। पहिलो, तिनलाई चाहिने इन्धन पेट्रोलियम पदार्थ नै भयो। एसईई सकेर १२ पुग्नेबित्तिकै मोटरसाइकलको डिमान्डले कयौं बाबुआमालाई कायल बनाएको छ। दुई दशकअघिसम्म साइकलहरूले भरिने कलेज, स्कुलका साइकल स्ट्यान्डहरू अहिले त हराइसकेका छन्। पुल्चोक क्याम्पस, त्रिचन्द्र कलेज, आरआर क्याम्पस, ल क्याम्पस, पद्मकन्या क्याम्पस आदिमा हिजोका दिनमा देखिने साइकल स्ट्यान्डहरू आज नामोनिसान नहुने गरी गायब भएका छन्। नेपाल राष्ट्र बैंकका अनुसार आर्थिक वर्ष २०७५७६ मा बैंकिङ क्षेत्रले सवारी कर्जामा १ खर्ब ८३ अर्ब ६६ करोड लगानी गरेको थियो जबकि यसको पाँच वर्षअघिसम्म ६४ अर्ब थियो। २०७७७८ आर्थिक वर्षमा १ खर्ब ६० अर्ब, ६५ करोड र ७८७९ वर्षमा १ खर्ब ५७ अर्ब र १६ करोड हायर पर्चेज लोनअन्तर्गत सवारी कर्जामा बैंकिङ लगानी गरेको थियो। त्यस्तै, ७९८० वर्षमा १ खर्ब ५९ अर्ब २१ करोड ६० लाख र २०८० को मंसिर मसान्तसम्ममा १ खर्ब २९ अर्ब १ करोड ३० लाख लगानी गरेको छ। सार्वजनिक साधनभन्दा दसौं गुणाले निजी सवारीसाधनहरूमा लगानी वृद्धि हुने गरेको छ। संघीय सरकारले मात्र आर्थिक वर्ष २०७५७६ मा ५ अर्ब ६७ करोड रुपैयाँ मोटरगाडीहरू खरिद गरेको पाइन्छ भने इन्धन, मर्मत र बिमामा ५ अर्ब ८४ करोड खर्च गरेको थियो। २०७४७५ मा ५ अर्ब ६२ करोड मोटरगाडी खरिद र ६ अर्ब ६१ करोड इन्धन, मर्मत र बिमा खर्च। ७३७४ मा ४ अर्ब ७१ करोड मोटरगाडी खरिद र ६ अर्ब ७१ करोड इन्धन, मर्मत र बिमामा। ७२७३ मा २ अर्ब २२ करोड मोटरगाडी खरिद र ४ अर्ब २ करोड इन्धन, मर्मत र बिमामा खर्चिएको तथ्यांक छ। हिसाब गर्दा उक्त ४ आवमा मात्र संघीय सरकारले ४१ अर्ब ४० करोड यातायात प्रयोजनका लागि खर्च गरेको देखिन्छ। प्रदेश सरकारहरूका खर्चलाई जोड्ने हो भने ६० अर्बको खर्च नाघ्छ। ७५३ स्थानीय सरकारहरूमा समेत खर्च जोड्ने हो भने लगभग ८० अर्ब नाघ्न सक्छ। त्यसपछि त अनुपात बढेको छ। पछिल्ला वर्षहरूमा अझै कति खर्च गरिए होला ? लेखाजोखा छैन। सरकारी निकायहरूबाट बहिष्कृत साइकल बारेको अधिकार हाम्रो राजनीतिक, सामाजिक, आर्थिक र मनोविज्ञानमा यी चार संस्कृतिको स्थापित साम्राज्यमा सीमान्तकृत साधनका रूपमा साइकललाई सडक कुनामा रुग्ण र नियोजित रूपमा कुप्चाइएको छ। साइकललाई निम्न, निर्बल, कमजोर, असहाय र तुच्छ साधनका रूपमा नियतवश विस्थापित गर्न खोजिएको देखिन्छ। सडक निर्माणका सबैजसो सरकारी नीति, डिजाइन र सोच मोटरकार, गाडी अर्थात् सवारीसाधन केन्द्रित छन्। २ लेनदेखि ६८ लेनसम्मका राजमार्गहरूमा पनि मोटरगाडीलाई नै निर्माण गरिन्छन्। तर वातावरणमैत्री साइकललाई लेन कहीँ कतै दिइँदैन। तराईमा बृहत् साइकल संस्कृति छ। दुर्भाग्य, साइकल लेन छैन। साइकलयात्रीहरू दुर्घटनाहरूमा मारिन्छन्। सम्बन्धित सरकारी निकायहरूका हाकिमहरूका सोचमा खोट हुन्जेल आमनागरिकका प्रत्यक्ष उपभोग हुने सडक, बाटा, राजमार्गहरूमा साइकलयात्रीहरू असुरक्षित भइरहनेछन्। सडक नीति, निर्माण, डिजाइनका प्रारूप र प्रोभिजनहरूमा नै बहिष्कृत गरिएपछि यसका परिणतिहरूमा लाखौं साइकलयात्रीले सडक, बाटाहरूमा माथिका भोग्नुपरेका अपहेलित अनगिन्ती घटना र दुर्घटना उदाहरणहरू हुन्। समाजमा साइकलप्रति कमजोर, दुर्बल, पश्चगामी, आउटडेटेड र विकास विरोधी बिम्ब निर्माणमा हाम्रा सडक सोच, नीति र डिजाइनहरूको प्रमुख भूमिका रहेको छ। आममानिसबाट सडक, बाटाहरूमा साइकल र साइकलयात्रीप्रतिको व्यवहार, त्यही अनुरूप हँुदै आएको हो। साइकलयात्रीहरू अपहेलित दैनिक घटनाहरू सरकारी नेतृत्व र हाकिमहरूका सोचहरू, ऊनीहरूद्वारा निर्मित नीतिनियमहरूले निर्माण गरेका अपेक्षित परिणामहरू हुन्, सामाजिक बाईप्रोडक्टहरू हुन्। विकसित र चेतनशील देशहरूमा राज्य सरकारहरूले वायुप्रदूषण, अर्बन पब्लिक हेल्थका लागि साइकल प्रयोगका लागि प्राथमिकताका साथ प्रोत्साहन गर्न अनेक कार्यक्रम चलाउने गरिन्छ। तर हामीकहाँ सरकारी स्तरबाटै निरुत्साहित गरिन्छ। खै तीनकुनेमाइतीघर साइकल लेन ? सन् २०१३ मा सडक विभागबाट डेडिकेटेड साइकललेन निर्माण गरियो माइतीघरदेखि तीनकुनेसम्म २७ किमि। जसमा साइकललेन डिजाइनमा हुनुपर्ने सामान्य ज्ञान पनि छुटाएका कारण कयौं आधारभूत प्रारूपहरू नै छुटाइयो। जसका कारण साइकललेन त फुटपाथजस्तो भयो। डेडिकेटेड साइकल लेन हुदाँहुँदै पनि यसको सही प्रयोग हुन सकेन। यसलाई पुनः प्रयोग गर्न लायक बनाउन पूर्वमेयर विद्यासुन्दर शाक्यले नेपाल साइकल सोसाइटीलाई अध्ययन र रिडिजाइनको जिम्मा दिए। सोसाइटीले तयार गरेर दिएको रिपोर्ट र रिडिजाइनलाई कार्यान्वयनको चरणमा कहिल्यै लगिएन। सम्बन्धित विभागका हाकिमले बजेट धेरै भयो भनेर चासो राखेनन्। सवारीमा अर्बौं खर्च गर्ने हाम्रो सरकार साइकलमा करोड खर्च गर्न हिच्किचाउँछ। हाल उक्त साइकल लेनलाई मिल्काएर फुटपाथ र उक्त क्षेत्रमा नेवारी शैलीको पाटी बस स्ट्यान्ड निर्माण गरिएको छ। पाटी बनाउनु साह्रै सराह्रनीय कार्य हो तर उक्त साइकल लेन पुनर्जीवित गर्दै बस स्ट्यान्ड पनि एउटै डिजाइनमा इन्टिग्रेटेड गर्न सकिन्थ्यो। संसारकै वायु प्रदूषित सहर काठमाडौंले वायु प्रदूषणको प्रमुख कारण मोटरकार, गाडी र बाइकको विकल्पमा प्रोत्साहित गर्नुपर्ने साइकललाई नेपालले भने झनै निमिट्यान्न पारिरहेछ। एक दशकअघि बाबुराम भट्टराई प्रधानमन्त्री हुँदा सडक विभागले १३ सय मिटर लम्बाइको कालीमाटीबल्खु चौडा सडकमा दुवैतर्फ १५ मिटर चौडा साइकल लेन निर्माण गर्ने कुरा गरेको थियो। तर त्यो कुरामै सीमित भयो। कता हराए पहिले बनाइएका साइकल लेन ? सम्भवतः काठमाडौंको पहिलो साइकल लेन सन् १९९८ पर्यटन वर्षलाई मध्यनजर गरेर बनेको एयरपोर्टतिर बनेको एकतर्फी एक किमि साइकल लेन हुनुपर्छ। उक्त साइकल लेन हाल गायब छ। त्यस्तै, मेचीमहाकाली राजमार्गअन्तर्गत झापा जिल्लामा राजमार्ग सडकको छेउछाउ रुखबिरुवाका झ्याङले छोपेको २ फुटको पिच गरिएको बाटो कतैकतै भेटिन्छ। जुन साइकलयात्रीका लागि बनाइएको बुझ्न सकिन्छ। हाल ऊक्त संरचना पनि हराइसकेका छन्। पुनः विस्तारित राजमार्ग ६६ लेनका बनाइए पनि स्थानीय साइकलयात्रीहरूको सुरक्षित यात्रा गर्ने अधिकार बञ्चित हुँदै गएको छ। साइकल लेन प्रोभिजनबाटै हटाइएको छ। एक दशकअघि १०३५ किमि लामो कोटेश्वरकलंकीको ६ लेनको विस्तार गर्ने सुरुवाती क्रममा साइकल लेन डिजाइनमै राखिएको कुरा आएको थियो। तर तयार भइसक्दा साइकल लेन हटाइएको पाइयो भने फुटपाथ पनि गतिलो बनेको पाइएन। चिनियाँ सरकारको अनुदानमा बनेको ऊक्त रिङरोडमा साइकल लेन बनाउन चीन सरकार चीनमा जस्तै साइकल लेन बनाउन राजी थिए। काठमाडौं रिङरोड विस्तार प्रोजेक्टका प्रोजेक्ट मेनेजर अशोक तिवारीले साइकल लेन निर्माणका लागि दक्ष जनशक्ति र प्राविधिक चीनबाट झिकाउने र आवश्यक निर्माण सामग्रीसमेत त्यतैबाट ल्याउने प्रस्ताव राखेका थिए। तर मन्त्रालय उच्च कर्मचारीहरूले उक्त साइकल लेन नराख्ने निर्णय गरेको सुनिन आएको थियो। आज कयौं साइकल यात्रीले उक्त खण्डमा सडक दुर्घटनामा ज्यान गुमाइसकेका छन्। चक्रपथको निर्माणाधीन लेनमा राख्ने कि ? काठमाडौं चक्रपथको आधा खण्ड कोटेश्वरकलंकी त बनिसक्यो। जहाँ साइकल लेन राख्ने प्रस्ताव ल्याएर पनि रिजेक्ट भएको थियो। उक्त खण्डमा हाल दैनिक हुने दुर्घटनाबाट पाठ सिकेर अब बन्न लागेको अर्को खण्ड कलंकीचाबहिलकोटेश्वर खण्डमा साइकल लेन राख्नुपर्ने देखिन्छ। तर कुनै आशा गर्न सकिने अवस्था भेटिन्न। सम्बन्धित निकायकाहरूले साइकल लेन ह्विलचेयर प्रयोगकर्ताहरूका लागि पनि प्रयोग हुन्छ भन्ने पनि बुझ्न सकेको देखिँदैन। कोटेश्वरबाट जडीबुटी जाने चौडा सडकमा डेडिकेटेड साइकल लेन जस्तै संरचना देखिन्छ। तर फुटपाथसँगैको उक्त खाली ठाउँलाई साइकल लेनको रूपमा सदुपयोग गर्न सडक निर्माणकर्ता सरकारी निकायमा चासो कहाँ भेटिनु ? यस आर्थिक वर्षमा मेघौलीमा साइकल लेन बनाइने भनेर बजेटमा उल्लेख गरिएको छ। तर कार्यान्वयन जिरो। समाजशास्त्री चैतन्य मिश्रको भनाइअनुसार हाल हाम्रो समाजमा पृथकीकरण र तहीकरण तीव्र छ। हिजो धनी गरिब मिश्रित भएर बसेका सहरी बस्तीहरूमा धनी र गरिबको खाल्डो र सेग्रेगेसन बढ्दो छ। धनीहरू बस्ने आवासीय क्षेत्रहरू, टाउन प्लानिङ, कोलोनी र भीआईपी बस्ती, टोलहरू र गरिब बस्ने अँध्यारा गल्लीहरूबीच दूरी तन्किँदै छ। वर्गभेदका दर्जन बढी उदाहरण सबैसामु छन्। त्यसैले दैनिक रूपमा साइकल प्रयोग गर्नेहरू हाल समाजका ज्यादै निम्न तहका मानिन्छन्, भलै ती उच्च पेसामा संलग्न किन नहोउन् वा सोखले साइकल चलाइरहेका किन नहुन् अथवा वातावरणमैत्री बनेका किन नहुन् ? हालैका दिनहरूमा राजधानीबाट साइकलमा दैनिक जीविका चलाउनेहरू यसका अर्का उदाहरण हुन्। पठाओ, भोज वा फुडमाडौंका साइकल डेलिभरी गर्ने साइकल प्रयोगकर्ता युवा जो विदेश नगएर स्वदेशमै सेवा गरिरहेका छन्, तिनलाई गरिखाने वातावरण खै ? सरकार किन बेवास्ता गर्छ यसरी सधैं ?"
एक्रोपोलिसदेखि नेक्रोपोलिससम्म,"नियात्रा पठनको आनन्द दिन खप्पिस नियात्राकार हुन्, कृष्ण बजगाईं। अवलोकनभन्दा खोजीनीतिलाई बढी प्राथमिकता दिने उनले हरेक यात्रालाई निजात्मक अनुभूतिसँगै भोगाइ र देखाइका अनुभवअनुभूतिलाई नियात्रामा लेख्दै आएका छन्। युरेसियाको स्पर्श, भाया साक्रा, दाइबुचु र उमिहोतारु नियात्रा संग्रह रुचाएका उनका नियात्राकृति हुन्। युङफ्राउ भुँडीपुराणले प्रकाशन गरेको उनको पछिल्लो नियात्राकृति हो। बजगाईंको नियात्रा लेखनमा यात्राको वर्णनभन्दा उनको विचार र चिन्तन पक्ष सशक्त रूपमा प्रस्तुत हुन्छ। वर्णन मात्रैले भन्दा विचार र चिन्तनले नै हो लेखनलाई शक्तिशाली र प्रभावशाली बनाउने। उनका नियात्रामा यी दुवै गुण पाइन्छ। उनका विचार र चिन्तनले खारिएका भावनाहरूले यात्राको वर्णनलाई निकै ओजपूर्ण बनाएको अनुभूति हुन्छ। नियात्राको बहुआयामिक पक्षलाई उनका सुन्दर विचार, भावना र कल्पनाको जलपले निकै चम्किलो पारेको पाइन्छ। यसैले उनका नियात्राहरू पाठकीय आकर्षणभित्र पर्ने गरेका छन्। सुरुचिपूर्ण नियात्राको पठनले पाठकहरू आनन्दित र सन्तुष्ट हुने गरेका छन्। लामो समयदेखि विदेशमा बसेर पेसागत अथवा व्यावसायिक कर्मसँगै साहित्यसाधनामा पनि निरन्तर लागिरहेका उनी डायस्पोरिक साहित्यकार हुन्। त्यसैले उनका हरेक लेखनमा डायस्पोरिक स्वादको आनन्द प्राप्त गर्न सकिन्छ। निजी तथा व्यावसायिक भ्रमणका सिलसिलामा विश्वका अनेक मुलुक पुगेका नियात्राकारले आफूले पाइला टेकेका हरेक ठाउँका भौगोलिक, आर्थिक, सामाजिक, सांंस्कृतिक र राजनीतिक सूचना र जानकारीलाई निजी अनुभूतिसँग सुन्दर सम्मिश्रण गरेर पाठकलाई साहित्यिक खुराक दिन्छन्। अघिल्ला नियात्राकृति जस्तै युङफ्राउ पनि त्यस्तै खुराकले भरिएको नवीनतम कृति हो। यस संग्रहमा सन् २०२१ को सेप्टेम्बरदेखि सन् २०२३ को अगस्टसम्मका विभिन्न समयमा ग्रिस, स्विट्जरल्यान्ड, पोर्चुगल र बेलायतका रमणीय एवम् विश्वप्रख्यात स्थलहरूमा यात्रा गर्दाका अनुभव र अनुभूति सँगालिएका २७ नियात्रा संग्रृहीत छन्। ग्रिसको एथेन्स र त्यस वरपरका प्रख्यात स्थानहरूको यात्रा र अवलोकनमा आधारित ११ नियात्रा छन् भने स्विट्जरल्यान्डको जेनेभा सहर, युङफ्राउ हिमाल, लाउटरब्रनेन उपत्यका, बर्नको सडक, जुरिच आदि प्रसिद्धस्थलको यात्रामा आधारित ७ नियात्रा छन्। पोर्चुगलको लिस्बोन, टागस नदी किनारदेखि वेल्हम टावर, सिन्ट्रा, क्यास्काइस, क्रिस्टो रेई आदि स्थानको यात्रामा आधारित ५ र बेलायतका क्याम्पिङ साइट, नटिङ्घम क्यासल, वेस्टमिन्स्टर आबे र नेक्रोपोलिस आदि स्थानको यात्रामा आधारित ४ नियात्रा छन्। कृतिको नामकरण स्विट्जरल्यान्डकी कुमारीसँग शीर्षकको नियात्राभित्रको युङफ्राउ हिमालको नामबाट गरिएको छ। जर्मन शब्द युङफ्राउको अर्थ हो कुमारी। स्विट्जरल्यान्डको हिमालको नाम जर्मन भाषामा किन राखियो भन्ने जिज्ञासा पाठकको मनमा उठ्न सक्छ। तर यो जिज्ञासा मेट्ने प्रयास भने नियात्राकारले गरेका छैनन्। एक्लै अथवा सपरिवार र सोद्देश्य वा निरुद्देश्य कुनै ठाउँको यात्रामा जाँदाका बखत तत्काल उत्पन्न हुने विचार, भावना र कल्पनालाई सुन्दर लेखनशिल्पद्वारा लिपिबद्ध गरिएका शब्दका थुँगाहरूले नियात्रा पठनको भरपुर आनन्दसँगै विश्वप्रसिद्ध व्यक्तित्वहरूका बारेमा दिइएका जानकारीबाट पाठक यथेष्ट लाभान्वित हुनेछन्। आफू जहाँजहाँ पुग्यो, तत्तत् स्थानमा पाठकलाई पनि निकै कौतुहलसाथ पुयाउन सक्नु अथवा पाठकलाई पनि नित्राया पठनको क्रममा नियात्राकारसँगै तत्तत् स्थानमा पुगेको अनुभूति गराउन सक्नु उनको नियात्राकारिताको प्रमुख विशेषता हो। नियात्रामा तत्तत् स्थानको भौगोलिक, प्राकृतिक, सामाजिक, सांस्कृतिक, ऐतिहासिक, धार्मिक, आर्थिक, राजनीतिक, भाषिक आदि अर्थपूर्ण बनेका छन्। यात्राका क्रममा अनुभव र अनुभूति सँगाल्नेमात्रै होइन, त्यसलाई सकेसम्म रोचक ढंगमा पाठकलाई जानकारी गराउने ध्येय बजगाईंको छ। नियात्राको उपलब्धि आफैंमा सीमित नराखी आमपाठकलाई बाँडेर त्यस्तो उपलब्धिलाई सार्वजनिक बनाउने उनको प्रयास प्रशंसनीय छ, सराह्रनीय छ। नियात्राकारको खुसीमा पाठक पनि खुसी हुने र उनका सुस्केरामा पाठक पनि सुस्केरा हाल्ने स्थिति उत्पन्न हुनु लेखकीय उत्कृष्टता हो। नियात्राहरूमा यात्राको वर्णनसँगै यात्राका अनुभव र अनुभूतिको मिठो सम्मिश्रणले नियात्रा रोचक र पठनीय बनेको पाइन्छ। यात्रामा वस्तु होइन, अनुभूति र अनुभव सँगाल्नुपर्छ (पृष्ठ १७) भन्ने नियात्राकारको बुझाइ उनका हरेक नियात्रामा झल्किएको पाइन्छ। बजगाईंका नियात्रामा रमाउँदै गर्दा पाठकका मनमा त्यति धेरै तथ्यतथ्यांकयुक्त जानकारी यात्राकै क्रममा जुटाउँछन् कि यात्रापछि खोजीनीति गर्छन् भन्ने कौतुहल अवश्य जाग्छ। पक्कै पनि यात्राकै क्रममा सबै जानकारी जुटाउन समय र परिस्थितिका कारण सम्भव हुँदैन। उल्लेख्य कुरा के हो भने पाठकप्रति इमान्दार र जिम्मेवार लेखकले मात्रै यसरी पाठकका रुचि र जिज्ञासालाई सम्बोधन गर्छन्। यात्रा गर्ने र यात्राको वर्णन मात्रै लेख्ने हो भने त्यस्तो नियात्रा पठनीय नहुन पनि सक्छ र नियात्राकार पाठकप्रति इमान्दार र जिम्मेवार नभएको देखिन्छ। यस अर्थमा उनी पाठकप्रति इमान्दार र जिम्मेवार रहेका देखिन्छ। ऐतिहासिक ग्रिसेली थिएटर द थिएटर अफ डायानाइससको अस्तित्वलाई नै संकटमा पारेर भइरहेको मानवीय क्रियाकलापप्रति लक्षित गर्दै उनी विचार यसरी पोख्छन्, यस धरामा अनन्तकालसम्म बाँच्ने न कुनै भौतिक संरचना छन्। न त कुनै धर्म, शक्ति र सत्ता छन्। किन मानिस तिनमा घमण्ड गर्छन् ? तिनकै लागि किन मारपिट र लडाइँ गर्छन् ? (पृष्ठ २६)। उनका कुनैकुनै नियात्रा निबन्धजस्ता पनि छन्। जेनेभामा भाँच्चिएको कुर्सी र रोएको मन एउटा भावुक निबन्ध जस्तै छ। तर पनि पाठक यो पढ्दा भावुक हुन्छन्। भाँच्चिएको कुर्सीको बयानले पाठकको मनमा भावुकतासँगै मानवीय संवेदना समेत जागृत गराउँछ। युङफ्राउ संग्रृहीत नियात्राहरूमा विश्वप्रसिद्ध व्यक्तित्वहरूको बारेमा पनि यथेष्ट जानकारी छ। सोक्रेटिस अर्थात् सुकरात, एरिस्टोटल अर्थात् अरस्तु, आइन्स्टाइन, रुसो, भास्को दा गामा, रविन हुडजस्ता चर्चित व्यक्तित्वका बारेमा यथेष्ट जानकारी दिएर थप रोचक बनाएका छन् उनले। नियात्रा संग्रहको शीर्षक चयनदेखि पुस्तकमा नियात्रालाई देशगत क्रमबद्धतामा प्रस्तुत गर्ने र सिलसिलाबद्ध एवम् लयात्मक प्रस्तुतिमा नियात्राकारले विशेष ध्यान दिएकाले पाठकीय आकर्षण थपिने पक्का छ। एक्रोपोलिसमा एक बिहानबाट सुरु भएको संग्रह नेक्रोपोलिसमा एक साँझमा पुगेर टुंगिएको छ। सरल भाषा, सहज प्रवाह, काव्यात्मक लेखनशैली, विचार र भावनाको समायोग, पाठकीय अभिरुचिप्रतिको सचेतता आदि कारण यो कृति पठनीय बनेको छ।"
वर्षा मापनका लागि नागरिक वैज्ञानिक,"दोलखा : वर्षात्को समयमा मौसमबारे सर्वसाधारणलाई जानकारी गराउन र विपत् व्यवस्थापनका लागि मनसुनी वर्षा मापन गर्न भीमेश्वर नगरपालिकाले ९ वटै वडाका ५५ जना युवाहरूको एक टोलीलाई नागरिक वैज्ञानिक तयार गरिएको छ। पूर्वानुमानमा आधारित पूर्वकार्य गर्नका निम्ति नागरिक प्रयोगबाट मापन तथा दृश्यावलोकनका लागि नागरिक वैज्ञानिक तयार गरिएको हो। उनीहरूलाई विपत््का घटनाको सूचना र वर्षा मापनका लागि प्रविधिमा प्रशिक्षण गराएको नगरपालिकाका विपत्् व्यवस्थापन शाखाका सम्पर्क अधिकृत सुरेश राउतले बताए। विपत्पूर्व तयारी थाल्न नगरपालिकाले युवाहरूलाई मोबाइल एपमार्फत सूचना संकलन र हरेक दिन वर्षामापन गर्ने प्रविधि दिएको छ भने नागरिक वैज्ञानिकको काम हरेक दिन बिहान एपबाट गाउँको अवस्था, वर्षा मापन, पहिरोको जोखिम भएको क्षेत्रको तस्बिरसहितको सूचना नगरपालिकामा अपडेट गराउनुपर्ने राउतको भनाइ छ। आईएचआरआर र एसफोरडब्लू नेपालको सहकार्यमा नगरपालिकामा जलवायु परिवर्तन र विपत््को पूर्वतयारी स्वरूप भिक्ट्री परियोजना सुरु गरी नागरिक वैज्ञानिक कार्यक्रम सञ्चालन गरिएको नगरपालिकाले जनाएको छ। प्रविधिसहित युवालाई विपत्् व्यवस्थापन सूचना प्रणाली बलियो बनाउन नागरिक वैज्ञानिकलाई प्लास्टिकको रिसाइकल गरेको गेजका रूपमा विकास गरेर वर्षा मापन उपकरण उपलब्ध गराइएको छ। २ दशमलव २५ लिटरको बोतललाई खुला स्थानमा राखेर वर्षामापन विधिबारे सिकाइएको आईएचआरआरका निर्देशक सुरज गौतमले बताए। मनसुनको याममा सबै वडाबाट हरेक दिन प्राप्त तथ्यांकले एपबाट सबैलाई जानकारी पाउन सकिने उनको भनाइ छ। नेपालको पहाडी जिल्ला दोलखाको भीमेश्वर नगरपालिका र बर्दियाको बारबर्दिया नगरपालिकामा यो प्रविधिको परीक्षण भइरहेको छ।"
उद्योगमा लोडसेडिङ गरेर निर्यातको हतारो,"काठमाडौं : विद्युत् प्राधिकरणले स्वदेशी उद्योगमा विद्युत् नदिई भारत निर्यात गरेको उद्योगीव्यवसायीले आरोप लगाएका छन्। नेपाल उद्योग परिसंघले शुक्रबार प्रेस विज्ञप्ति प्रकाशित गरी उद्योगमा अघोषित लोडसेडिङ जारी राखेर बिजुली भारत निर्यात गरेको आरोप लगाएको हो। उद्योगमा तीन महिना बढी समयदेखि अघोषित लोडसेडिङ गराई भारत बिजुली निर्यात गरिएको परिसंघका अध्यक्ष राजेश अग्रवालले बताए। प्राधिकरणले खुद निर्यातकर्ता बन्ने होडमा आन्तरिक उद्योगहरूलाई लोडसेडिङ गराइरहेको बताए। विद्युत् उत्पादन बढ्यो भनेर भारत निर्यात सुरु गरिएको छ। तर, अझै उद्योगले लोडअनुसारको विद्युत् पाएका छैनन्। बेलुका ७ बजेदेखि बिहान ७ बजेसम्म विद्युत् काटिएको छ, अग्रवालले भने। दिउँसोमा पनि ट्रिपिङ हुने गरेको उनले जानकारी दिए। नेपाल उद्योग वाणिज्य महासंघले पनि औद्योगिक क्षेत्रमा अघोषित लोडसेडिङ भइरहेको बताएको छ। महासंघका उपाध्यक्ष सुरकृष्ण वैद्यले वीरगन्ज, विराटनगर र भैरहवा औद्योगिक करिडोरमा अघोषित लोडसेडिङ जारी रहेको बताए। महासंघका अर्का उपाध्यक्ष हेमराज ढकालले पनि प्राधिकरणले अघोषित लोडसेडिङ जारी राख्दै बिजुली निर्यात गर्नु उपयुक्त नहुने बताए। उत्पादनमूलक उद्योगलाई प्रवद्र्धन गर्नुको सट्टा हतोत्साहित गर्ने काम प्राधिकरणले गरेको उनले आरोप लगाए। प्राधिकरणले वर्षा लागेसँगै आन्तरिक विद्युत् उत्पादन बढेकोले धेरै भएको बिजुली भारत निर्यात सुरु गरिएको बिहीबार विज्ञप्तिमार्फत जानकारी गराएको थियो। प्राधिकरणका अनुसार सोमबारदेखि दैनिक ४०० मेगावाट विद्युत् निर्यात गर्दै आइरहेको छ। प्राधिकरणका कार्यकारी निर्देशक कुलमान घिसिङले विज्ञप्तिमा भनेका छन्, खोला तथा नदीमा पानीको बहाव क्रमिक रूपमा बढ्दै गइरहेकाले विद्युत् उत्पादन पनि वृद्धि भइरहेको छ। आन्तरिक माग पूरा गरी अतिरिक्त भएको १ हजारदेखि १२ सय मेगावाट विद्युत् प्रतिस्पर्धी बजार र द्विपक्षीय सम्झौताबमोजिम यस वर्ष निर्यात लक्ष्य राखिएको छ, निर्यात स्वीकृतिका लागि आयोजनाहरूको सूची भारतको केन्द्रीय विद्युत् प्राधिकरणसमक्ष प्रस्ताव पठाइएको छ। उनले बाराको पिलुवा सबस्टेसनबाट परवानीपुर सबस्टेसनसम्मको करिब १८ किलोमिटर १३२ केभी डबल सर्किट प्रसारण लाइनको क्षमता विस्तारका लागि एउटा सर्किट बन्द गरी तार (कन्डक्टर) बदल्ने काम भइरहेकाले वीरगन्ज क्षेत्रका उद्योगहरूमा विद्युत् आपूर्तिको केही समस्या रहेको उल्लेख पनि गरेका छन्। प्राधिकरण भार सम्प्रेषण केन्द्रले उक्त प्रसारण लाइनको क्षमता विस्तार आगामी एक हप्तामा सकी सरल बिजुली सुचारु गर्ने बताएको छ। विद्युत्को आन्तरिक खपत पनि बढेको छ। अहिले दैनिक करिब साढे ४ करोड युनिट विद्युत् खपत भइरहेको छ। दैनिक उच्च माग २ हजार मेगावाट पुगेको छ। अहिले कुल आन्तरिक जडित क्षमता करिब २९ सय मेगावाट छ। यो वर्षको विद्युत् उत्पादन करिब ३५ सय मेगावाट पुग्ने बताइएको छ। एकातिर आन्तरिक खपतपछि बाँकी रहेको बिजुली भारत पठाउने प्राधिकरण बताउँछ भने अर्कोतिर भने औद्योगिक क्षेत्रले लोडसेडिङमा खेपिरहेको छ। प्राधिकरणले चालु आर्थिक वर्षभित्र खुद निर्यातकर्ता बन्नका लागि हिउँदमा पनि कम विद्युत् आयात गरेको र वर्षा सुरुसँगै विद्युत् निर्यातमा मात्र लागेको परिसंघ अध्यक्ष अग्रवाल भन्छन्। प्राधिकरणका अनुसार यस वर्षको हिउँदयाममा १५ अर्ब २१ करोड रुपैयाँको विद्युत् भारतबाट आयात गरिएकोे छ। यस अवधिमा १ अर्ब ८१ करोड ४८ लाख युनिट विद्युत् आयात गरिएको छ। प्राधिकरणले गत वर्षको जेठदेखि यस वर्षको हालसम्म १५ अर्ब ६२ करोड रुपैयाँको विद्युत् निर्यात गरेको छ। तर, चालु आर्थिक वर्ष २०८००८१ को साउनदेखि हालसम्म १३ अर्ब ४७ करोड रुपैयाँको मात्र विद्युत् भारतमा बेचेको छ। आयात गरिएको विद्युत्को मूल्य निर्यात गरिएकोभन्दा सस्तो रहेको प्राधिकरण बताउँछ। निर्यात गरिएको विद्युत्को प्रतियुनिट औसत मूल्य ९ रुपैयाँ २ पैसा रहेको छ भने आयातको प्रतियुनिट औसत मूल्य ८ रुपैयाँ ३८ पैसा छ। आर्थिक वर्षको बाँकी अवधि (जेठ मध्यदेखि असार मसान्त)मा निर्यात हुने विद्युत्को परिणामले आयातभन्दा निर्यात बढि हुने र पहिलोपल्ट खुद निर्यातकर्ताका रूपमा रहने प्राधिकरणको भनाइ छ। हाल, द्विपक्षीय सम्झौताबमोजिम भारतको बिहार राज्यलाई करिब २ सय मेगावाट विद्युत् बिक्रीका लागि पावर ट्रेड कम्पनीसँग र करिब ४०० हरियाणा राज्यलाई बिक्री गर्न एनटीपीसी विद्युत् व्यापार निगम लि (एनभीभीएन)सँग सम्झौता गरी स्वीकृतिका लागि भारतको केन्द्रीय विद्युत् प्राधिकरणमा प्रस्ताव पठाइसकेको प्राधिकरण बताउँछ। भारतको केन्द्रीय विद्युत् प्राधिकरणले हालसम्म नेपालका १५ वटा जलविद्युत् आयोजनाहरूबाट उत्पादित ६५६ मेगावाट विद्युत् प्रतिस्पर्धी बजारमा निर्यातका लागि स्वीकृति दिएको छ। ६५६ मेगावाटबाटै मध्यकालीन विद्युत् सम्झौताबमोजिम हरेक वर्ष जुनअक्टोबरसम्म पाँच वर्षका लागि ११० मेगावाट विद्युत् एनभीभीएनलाई बिक्री गर्न स्वीकृति दिइएको छ। एनभीभीएनले उक्त विद्युत् हरियाणा राज्यलाई बिक्री गर्दै आएको छ। नेपालले रियल टाइम मार्केटमा विद्युत् खरिद बिक्रीको पनि अनुमति पाएको छ। ६५६ मेगावाटमध्ये ढल्केबरमुजफ्फपुर ४०० केभी अन्तरदेशीय प्रसारण लाइनबाट ५८६ र ७० मेगावाट महेन्द्रनगरटनकपुर १३२ केभी प्रसारण लाइनबाट निर्यात भइरहेको छ।"
स्थानीयले जग्गादान गरे पनि बन्न सकेन प्रशासकीय भवन,"जोमसोम : चार वर्षअघि स्थानीयले सित्तैमा जग्गादान गरेको भए पनि मुस्ताङको थासाङ गाउँपालिकाले अझै आफ्नो प्रशासकीय भवन निर्माण सुरु गर्न सकेको छैन। २०७७ सालमा थासाङ२ लार्जुङका स्थानीय केही व्यक्तिले गाउँपालिकाका लागि प्रशासकीय भवन बनाउन करिब ६ रोपनी जग्गा निःशुल्क दान गरेका थिए। तर, स्थानीयले दिएको जग्गामा राजनीतिक असमझदारी र विभिन्न कारणले थासाङ गाउँपालिकाले अझै आफ्नो प्रशासकीय भौतिक संरचना निर्माणको प्रक्रिया अघि बढाउन सकेको छैन। थासाङ गाउँपालिकालाई प्रशासकीय भवन तथा कर्मचारी आवास भवन निर्माणका लागि थासाङ२ का स्थानीय प्रवीण गौचन, दुरेन्द्र शेरचन, विष्णुप्रसाद शेरचन र राम थकालीलगायतले करिब ६ रोपनीभन्दा बढी जग्गा गाउँपालिकाका नाममा नामसारी गरी निःशुल्क जग्गा प्रदान गरेका थिए। उनीहरूले बेनीजोमसोम सडकमार्गअन्तर्गत थासाङ२ स्थित कोवाङ स्वास्थ्यचौकीको पश्चिम सडकको पछिल्लो साइडमा निःशुल्क जग्गादान गरेका हुन्। संघीयता कार्यान्वयनसँगै कोवाङ खन्तीको भट्टचन समाजघरमा भाडामा कार्यालय सञ्चालन गर्दै आइरहेको थासाङ गाउँपालिकाले प्रशासकीय भवनलगायतका संरचना निर्माण गर्न सित्तैमा व्यक्तिगत जग्गा प्राप्त गरे पनि चार वर्ष बितिसक्दा पनि कुनै पूर्वाधार निर्माण गर्न सकिरहेको छैन। चालु आर्थिक वर्ष गाउँपालिकाको प्रशासकीय भवन बनाउन गाउँ कार्यपालिका र गाउँसभाले ३ करोड बजेट विनियोजन गरेको भए पनि संघीय सरकारले बजेट सुनिश्चित गर्न नसक्दा प्रशासकीय भवन निर्माणको ठेक्का प्रक्रिया अघि बढ्न नसकेको प्रमुख प्रशासकीय अधिकृत महेश अधिकारीले जानकारी दिए। गाउँपालिकालाई भवन बनाउन पहिले नै जग्गादान भएको रहेछ। गाउँपालिकाले ४० र संघीय अनुदान ६० प्रतिशत साझेदारीमा भवन बनाउने प्रावधान छ। माथिबाट बजेट सुनिश्चित नहुँदा पूर्वाधार निर्माण गर्ने प्रक्रिया अघि बढ्न सकिरहेको छैन, उनले भने, चालु वर्ष गाउँपालिकाले आफ्नो तर्फबाट विनियोजन गरेको रकम स्रोत सुनिश्चित नहुँदा फ्रिज हुने पक्का छ। आगामी आर्थिक वर्ष फेरि गाउँपालिकाले पूर्वाधार निर्माणका लागि बजेट विनियोजन थपघट गर्न सक्छ। यसैगरी थासाङका वडाध्यक्ष गौतम शेरचनले गाउँपालिकाको प्रशासकीय भवन बनाउन स्थानीयवासीबाट निःशुल्क जग्गादान भएको र त्यसको गाउँपालिकालेसमेत विस्तृत परियोजना प्रतिवेदन (डीपीआर) समेत निर्माण गरिसकेको जानकारी दिए। उनले गाउँपालिकाको प्रशासकीय भवन र कर्मचारी आवास भवन बनाउन गापा अध्यक्षसमेतको टोली मन्त्रालय पुगेर माग गरेको भए पनि त्यसको स्रोत सुनिश्चित हुन ढिलाइ भइरहेको बताए। मन्त्रालयले लागत बढी भयो घटाउनु भनेको थियो, हामीले प्रशासकीय भवनको मात्रै लागत सिफारिस गरेका छौं, अझै पनि बजेट आउने नआउने टुंगो लागेको छैन, उनले भने। थासाङका स्थानीय समाजसेवी कृष्णकुमार शेरचनले थासाङको प्रशासकीय भवन बनाउन दुई वर्षअगावै गाउँपालिकाले बजेट विनियोजन गरेको सुनाए। गाउँपालिकाको बैठकमा बजेट गर्ने बेला नेपाली कांग्रेसबाट निर्वाचित उपाध्यक्षसहित पाँच जना वडाध्यक्षहरूले गापाको बजेट विनियोजनप्रति असहमति जनाउँदै नोट अफ डिसेन्ट जारी गरेकाले त्यसबेला ठेक्का खुलाउन नसकेको उनले बताए। उनले त्यसबेला गापाको बजेट विनियोजनप्रति दलीय सहमति, सहकार्य र समन्वय हुन नसकेको र संघीय बजेटको सुनिश्चितता नभई गाउँपालिकाले बजेट विनियोजन गरेको भन्दै कांग्रेसका जनप्रतिनिधिले त्यसमा असहमति जनाएको स्थानीय शेरचनको भनाइ छ। उनले विगतका कमी, कमजोरीहरूलाई आत्मसात् गर्दै राजनीतिक समझदारी र सहकार्य गरी अघि बढ्नुको विकल्प नभएको बताए। संघीयता कार्यान्वयनमा आएसँगै सुरु भएको स्थानीय तहको केन्द्र विवादको समस्याले थासाङको प्रशासकीय भवन निर्माण प्रभावित बन्दै आइरहेको थियो। थासाङमा एक पक्षले गाउँपालिकाको केन्द्र थासाङ ३ लेतेमा हुनुपर्ने अडान राखेको थियो। अर्को पक्षले थासाङको केन्द्र कोवाङमा हुनुपर्ने भनेको थियो। भौगोलिक केन्द्र विवादको रस्साकस्सी विवादले थासाङ गाउँपालिकाको भवन निर्माण ओझेलमा पर्दै आएको छ। भौगोलिक र राजनीतिक उतारचढावले गिजोलिएको थासाङको केन्द्र विवाद अझै सर्वोच्च अदालतमा विचाराधीन अवस्थामा छ। त्यसबेला थासाङको केन्द्र हेरफेरका लागि संघीय मामिला मन्त्रालयले ६ महिना समय निर्धारण गरेको थियो। बहुमत पक्षले केन्द्र कोवाङमै हुनुपर्ने भनेका थिए। सोहीअनुसार संघीय सरकारले थासाङको केन्द्र कोवाङमै रहने गरी राजपत्रमा सूचना प्रकाशित गरेको थियो। थासाङमा कांग्रेस र एमाले पक्षका जनप्रतिनिधिहरूबीचको टसल अझै कायमै छ। जसका कारण थासाङको प्रशासकीय भौतिक संरचना निर्माणको काम सुरु हुन सकिरहेको छैन।"
आज देशका यी स्थानमा वर्षा हुने,"काठमाडौं : नेपालमा स्थानीय वायु, पश्चिमी वायूको आंशिक प्रभावसँगै भारतको उत्तरप्रदेशदेखि पश्चिम बङ्गालसम्म फैलिएको न्यूनचापीय क्षेत्रको आंशिक प्रभाव परेको छ । हाल कोशी प्रदेशलगायत देशको पहाडी भूभागमा आंशिक बदली रहेको जल तथा मौसम पूर्वानुमान् महाशाखाले जनाएको छ । बाँकी भूभागमा भने मौसम मुख्यतया सफा रहेको छ । कोशी प्रदेशका केही स्थानमा मेघगर्जनचट्या्ङ्ग हावाहुरीसहित हल्का वर्षा भइरहेको छ । महाशाखाले जारी गरेको बुलेटिन अनुसार कोशी र वाग्मती प्रदेशका थोरै स्थानमा तथा बाँकी पहाडी भूभागको एकदुई स्थानमा मेघगर्जनचट्या्ङ्ग सहित हल्कादेखि मध्यम वर्षाको सम्भावना छ । कोशी र वाग्मती प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको समेत सम्भावना छ । आज राति कोशी, मधेश, वाग्मती, गण्डकी र सुदुरपश्चिम प्रदेशमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने महाशाखाले जनाएको छ ।"
"पुस्तकभित्र बीपी, पुस्तकबाहिर बीपी","विश्वेश्वरप्रसाद कोइरालाका बारेमा केही कुरा त आफैंले जानेर, बुझेर पनि थाहा पाएकै हो। त्यस अतिरिक्त विभिन्न व्यक्तिले विभिन्न कालखण्डमा उहाँको व्यक्तित्व र जीवनीका बारेमा प्रस्तुत गरिएका सामग्रीबाट पनि धेरै थाहा पाएबुझेकै हो। यसरी धेरैभन्दा धेरै मानिसले विचार प्रकट गरेका व्यक्तित्वमध्ये गणनाको सुरुतिरै पर्ने नाम हो यो। उनका बारेमा लेखिएका र प्रकाशन भएका सामग्री प्रशस्तै हुँदाहुँदै पनि कृष्ण खनालले २०८० सालमा विश्वेश्वरप्रसाद कोइराला: चेतना, चिन्तन र राजनीति भन्ने पुस्तक पाठकसामु प्रस्तुत गरेका छन्। पुस्तक पल्टाउँदै जाँदा हरेक पंक्तिले मन तान्दै गए। पूरै दिन बिताउन व्यावसायिक व्यस्तताले दिएन, बचेको समय त्यसमा लगाएँ। लेखनको स्तरीयताले ज्यादा छोयो। कतिपय हरफ अत्यन्तै चित्ताकर्षक लागे। बीपीका विचार अगाडि बढिरह्यो तर उनको राजनीति भने दुर्घटनामा पयो (पृ१७)। बन्द समाजमा राजनीति सुरक्षित छ भन्न सकिन्न, कुनै पनि बेला विस्फोट र धराशायी हुनसक्छ। परिवारको राजनीतिक फाइदा उठाएर सन्तानहरू कोही पदमा त पुग्लान् तर संस्कार जोगिन्छ भन्ने कुनै जरुरी छैन (पृ१३५)। राजनीतिक नेतृत्व स्थापित हुन पारिवारिक विरासतमात्र पर्याप्त हँुदैन, व्यक्तिको विशिष्ट बुझाइ र भूमिका पनि उत्तिकै अपेक्षित हुन्छ (पृ१३४)। २०४६ सालमा प्रजातन्त्रको पुनस्र्थापनापछि गिरिजाप्रसाद कोइरालाको राजनीतिले परिवारको त्यो मूल्यलाई सुरक्षित राख्न सकेको देखिँदैन (पृ१३४)। लेखकले आफ्ना विचार, विश्लेषण र निष्कर्षहरूलाई सन्दर्भ सामग्रीहरूको पुष्ट्याइँले विश्वसनीय र गहकिलो बनाएको पाइन्छ। यसले पुस्तक लेख्नुभन्दा अगावै गरिएको धेरै सन्दर्भ सामग्रीको अध्ययन र मेहनतले मुलुक बाहिरको प्रसंग र ऐतिहासिक क्षणहरूलाई समेत पुस्तकभित्र समेट्न सकेको देखिन्छ। जसले बढी खुराक दिएको छ। लेखनमा कतैकतै अभिव्यक्तिले सन्तुलन गुमाएको पनि लाग्छ। बीपीको सबैप्रति प्रेमभाव र निकटता पाइन्छ भनेर चाहे त्यो अपदस्त गरिएपछि गोली हानी हत्या गरिएका कंगोका प्रधानमन्त्री प्याट्रिस लुमुम्बाकी पत्नी (पुस्तकमा नाम उल्लेख भएको छैन, उहाँको नाम पाउलिन ओपान्गो हो) हुन् वा गोली प्रहारबाट मारिएका अमेरिकी राष्ट्रपति जोनएफ केनेडीकी पत्नी लेडी जेक्लिन, उनीहरूप्रति भावनात्मक निकटता राख्छन् भन्ने अभिव्यक्तिमा एकजना पात्रकी श्रीमतीको नामसमेत उल्लेख गर्नु र अर्का पात्रकी श्रीमती मात्र भनेर नाम उल्लेख नगर्दा पाठकको अपेक्षा पनि खल्लो हुन पुग्ने र दुवैजनाप्रति समान न्याय गरेको नदेखिने भाव उत्पन्न हुन्छ (पृ७५)। विश्वेश्वरप्रसाद कोइरालाले नेपाली राष्ट्रिय कांग्रेस गठनको समयमा र पछि उद्घाटनको समारोहमा बोल्दा नेपाल भारतकै अभिन्न भाग हो भन्ने भनाइ वास्तवमा नेपाल र भारत दुई देश होइनन् भन्ने भनाइले सिर्जना गरेको तरंगलाई जुन मनोवैज्ञानिक आधारमा व्याख्या गर्दै त्यसले उहाँको राष्ट्रियताको छविलाई विवादास्पद बनाए पनि त्यो भनाइले विवाद उठाएको जस्तै भावार्थ दिँदैन (पृ४६) भन्ने तर्क निकै सुन्दरतम् भए पनि पाठकले पचाउन गाह्रै मान्छन् भन्ने लाग्छ। यस्ता असहमतिका बुँदाहरू अरू पनि हुन सक्छन् जसको सम्पूर्ण उल्लेख गर्न यहाँ सम्भव छैन। लेखकमा बीपीको विचार र व्यक्तित्वको प्रभावले उनीप्रति केही सकारात्मक पूर्वाग्रह र अतिशयोक्ति रहेको महसुस पनि हुन सक्छ। ती कुरा सबै व्यक्तिमा पाइने गुणभित्रै पर्ने हुनाले त्यसलाई अन्यथा ठान्न मिल्दैन। बीपीका चेतना, चिन्तन र राजनीतिभित्र उनीसँग सम्बन्धित विवरणमात्र नभएर उनको मनोविज्ञान, उनको दर्शन र उनका आचरणहरूको विश्लेक्षण गर्ने गहुंगो कामसमेत भएका छन्। बीपीबारे लेखकले प्रस्तुत गरेका विचार पक्षमा सबैको सहमति नहुन पनि सक्छ। किनकि विचार भन्नेबित्तिकै त्यो सापेक्षिक नै हुन्छ। आलोचना र असहमति नहुने विचार हुँदैनन्। तर असहमति प्रकट गर्ने पाठकले लेखककै जस्तोगरी आफ्ना असहमतिलाई पुष्टि गर्न पनि ठूलै मेहनत गर्नुपर्ने हुन्छ। इतिहासका धेरै अस्पष्ट र विवादग्रस्त भएका विषयवस्तुलाई तथ्यपरक ढंगले पर्गेलेर स्पष्ट पार्ने सत्प्रयास भएको पाइन्छ। उदाहरणका रूपमा २००७ फागुन ७ गते राजा त्रिभुवनले गरेको घोषणामा प्रयोग भएको गणतन्त्र शब्दको बारेमा त्यसको यथार्थता राम्रोसँग पुष्टि भएको छ। बीपी नेपालका स्वनामधन्य पात्र हुन्। उनको परिचय गराइरहनु पर्दैन। तथापि यस पुस्तकमा खनालले बीपीबारे यसअघि उजागर नभएका धेरै पक्ष उजागर गरेका छन्। बीपीसँग जोडिएर इतिहास भइसकेका कुराहरूलाई थप तथ्यसहित प्रस्तुत गरिएको छ। बीपी र उनीसँग जोडिएको इतिहासको बारेमा कुनै कुरा पनि नछोडी सर्वपक्षीय परिचय र विश्लेषणलाई पुस्तकले समेटेको छ। पुस्तक लेखनीको बहावले पछिल्लो कालखण्डमा नेपाली राजनीतिक संस्कृतिमा देखापरेको विकृत रूपहरूका मुख्य मुख्य घटनालाई नेपाली राजनीतिको रोगको रूपमा केलाउनसमेत पछि परेको छैन। त्यसमा अझ थप गर्नु पर्ने केही विषय छुटेको पनि महसुस हुन्छ। जति विकृतिहरूको प्रस्तुति छ, तिनको समाधानका लागि राजनीतिक दल र तिनीहरूको नेतृत्वले ख्याल गर्नुपर्ने, सुध्रिनु र सुधार गर्नुपर्ने मोटामोटी सुझावहरू प्रस्तुत भएका छन्। पुस्तकमा बीपीका महत्त्वपूर्ण विचार र अन्य ऐतिहासिक सामग्रीलाई अरू लेखनका हरफभन्दा भिन्न पारेर एउटा छुट्टै ब्लकमा प्रस्तुत गरेर सायद महत्त्वपूर्ण सामग्री र विचारहरूले विशेष रूपमा पाठकको ध्यान तान्न सकेको पाएँ। बीपीको सादगी जीवन तथा उच्च सोच र संस्कृतिका पक्षहरूले लेखकलाई पनि राम्रो प्रभाव पारेको जस्तो लाग्छ। प्रायःजसो पुस्तकमा लेखकले आफ्नो व्यक्तिगत परिचयका लागि एकदुई पृष्ठ छट्ट्याउँछन्। यस पुस्तकमा लेखकले नाममात्र राखेका छन्। यो पुस्तक पढ्ने विद्वतजनले भविष्यमा लेखककै बाटो हिँडेर बीपीलाई अझ खोतल्न पनि सक्लान् भन्ने मनोभाव उत्पन्न भएको छ। पुस्तकको भाषा, शैली र प्रस्तुती प्रशंसनीय नै लाग्छ। निजी स्वार्थपूर्ति गर्ने साधनको रूपमा राज्यको शक्ति र स्रोतलाई प्रयोग गर्ने संस्कृतिले व्याप्त भइरहेको अहिलेको परिवेशमा यो पुस्तक लेख्ने कार्य प्रशंसनीय नै छ। बीपीका परिवारका सदस्यहरूले उनको विरासत प्राप्त गरेर राज्यसत्ताका विभिन्न जिम्मेवारीमा पुगे पनि त्यो काम गर्न सकेनन् जुन बीपीले गरे। न त बीपीका नामबाट खोलिएका संस्थाहरूले नै गर्न सके। तर, बीपीसँग केवल विचारले बाँधिएका नातागोता र राज्यसत्ताको उपयोगबाट टाढा रहेका खनालले भने बीपीप्रति गुन लगाए।"
प्रज्ञा प्रतिष्ठान राजनीतिक सत्तालाई सल्लाह दिने प्राज्ञिक सत्ता हो,"पुराना कार्यक्रमलाई नयाँ सोचबाट अघि बढाइरहेको छ नेपाल प्रज्ञा प्रतिष्ठानले यतिबेला। अनि केही नयाँ सोचसहित नयाँ कार्यक्रम पनि चलाइरहेको छ। २०१४ सालमा स्थापना गरिएको प्रतिष्ठान अहिले ६७ वर्षमा यात्रारत छ। तर पनि कुलपति बनेर विद्यालय पुग्दा भूपाल राईलाई शिक्षकले प्रश्न गरे, २५ वर्ष भयो पढाको, आजसम्म कुलपतिको अनुहार देखेकै थिइनँ। चितवन मेघौलीस्थित कुमाल बस्ती रैथाने ज्ञान उत्सव गरिरहँदा एक कुमाालले राईलाई सोधे, ६७ वर्षको इतिहास भन्नुहुन्छ प्रतिष्ठानको, अहिलेसम्म कहाँ हुनुहुन्थ्यो ? सबैको प्रज्ञा प्रतिष्ठान बनाउने योजनामा रहेका कुलपति भन्छन्, खासमा प्रतिष्ठान राजनीतिक सत्ताालाई सल्लाह दिने प्राज्ञिक सत्ताा हो तर त्यसरी काम भएकै छैन। प्रज्ञा प्रतिष्ठानका कुलपति भूपाल राईसँग अन्नपूर्णकर्मी गोपीकृष्ण ढुंगानाले गरेको प्राज्ञिक भलाकुसारी : नेपाल प्रज्ञा प्रतिष्ठानको नेतृत्व सम्हालेपछि के कस्ता काम गर्नुभयो ? ती नयाँ काम के के हुन् ?दुईवटा नयाँ काम थालें, एउटा विद्यालयसँग कुलपति, विद्यार्थीसँग कुलपति, दोस्रो, संस्कृति, लोकवार्ता तथा मौखिक इतिहास विभाग जुन मेरो नेतृत्वमा प्रतिष्ठानमा छ, त्यसबाट ठाउँठाउँमा रैथाने ज्ञान उत्सव गर्दै हिँडेको छु। यस क्रममा अभिभावक, शिक्षक, विद्यार्थी, जनप्रतिनिधि र अधिकांश नागरिकलाई नेपाल प्रज्ञा प्रतिष्ठान थाहा नभएको पाएँ। ६७ वर्ष सकारात्मक बाटोमा हिँडेनछ। पुराना कार्यक्रममा नयाँ दृष्टिकोण चाहिँ के हुन् ? राष्ट्रिय कविता महोत्सवलाई बहुभाषी र समावेशी बनायौं। यसले कवि पनि धेरै समेटिए। पहिलो, दोस्रो र तेस्रो नगरी उत्कृष्ट १० छनोट गर्न थाल्यौं। प्रतियोगिताको नाममा अमूक कविलाई भिडाउने काम हुन्थ्यो, हामीले माहोल सिर्जना गर्ने काम गरेका छौं। किनकि प्रज्ञा प्रतियोगिता गर्ने थलो होइन, माहोल सिर्जना गर्ने थलो हो। स्थापित काम भाषा साहित्यको काम गर्छ भन्ने नै थियो। अरू विभाग छायाँमा परिरहेका थिए, जस्तोः दर्शनशास्त्र विभाग, सामाजिक शास्त्र विभाग, मातृभाषा विभाग, संस्कृति र अन्य विभाग छन्। भाषासाहित्यका गतिविधिले यी सबैलाई छायाँमा पारेको बुझेपछि अहिले सबै विभागलाई समानान्तर ढंगले व्यापकता दिएका छौं। वर्षमा एकपटक दिवस मनाउने मातृभाषा विभागबाट अहिले हरेक महिना विभिन्न भाषाका कवितावाचन र विभिन्न भाषामा बहस कार्यक्रम गर्छौं। अबका योजना के छन् ?थुप्रै योजना छन् तर बजेटको सीमाले काम अघि बढाउन कठिन छ। पहिलो, प्रतिष्ठानबाट सातवटै प्रदेश चिनाउने एउटाएउटा इतिहास तयार पार्ने हो जसमा भाषा, जातजाति, भूगोल, पर्यटन, संस्कृति आदिका इतिहास खोज्नु छ। तीनवर्षे कार्यकाल बाँकी छ, सकिएला नसकिएला सुरु भएको छ। यसअघि पनि यस्तै केही सुरु भएको रहेछ। सातै प्रदेशलाई विहंगम ढंगले बुझ्ने एउटै किताबमा निकाल्ने योजना छ। दोस्रो, यहाँबाट प्रकाशित बृहत् नेपाली शब्दकोषलाई वैज्ञानिक बनाउने। सबैको स्वामित्वबोध गर्नेगरी परिमार्जित गर्ने। धेरै प्रविष्टि शब्द, अर्थ आदि विवादित छन्। उजुरीका रूपमा आएका छन्। तेस्रो, भवनको दाहिने कुनामा केही दिवंगत स्रष्टाका प्रतिमा छन्, त्यहाँ अन्य धेरै राख्न लायक कविलेखकको प्रतिमा राखेर प्रतिमा कुञ्ज बनाउने योजना छ। चौथो, संघीय गणतान्त्रिक नेपालमा छौं, गणतन्त्र कसरी निर्माण भयो ? राजनीतिक, सांस्कृतिक अवयवहरू के हुन् ? त्यो इतिहास छैन, लेख्नु छ। बाहिर बस्दा देखेका र भनेका गुनासा अहिले के कति पूरा गर्नुभयो ?पहिलो प्राज्ञ सभाको बैठकमा २०१४ सालयताका अविच्छिन्न उत्तराधिकारी हौं तर विच्छिन्न विचारसहितको भनेको थिएँ। बाहिरबाट यो गरेनन् त्यो गरेनन् भन्नेभन्दा पनि भित्र बसेर विच्छिन्न विचारसहितका काम गर्न सकिन्छ सकिन्न भन्ने हो। किनकि परम्परागत ढंगले सञ्चालन गरिरहे संस्था त बाँच्छ तर जहाँको तहीँ हुन्छ, जनतामा स्थापित हुँदैन। तिनलाई नयाँ वैचारिकी प्रयोग गर्दा संस्था पनि बाँच्छ, जनतासम्म नि पुग्छ। त्यसैले सुरुमै एउटा मन्त्र बनायौं, सबै भाषा, सबै ज्ञान : सबैको प्रज्ञा प्रतिष्ठान। झापाको एउटा विद्यालय पुग्दा शिक्षकले भन्नुभयो, २५ वर्ष भयो पढाको, आजसम्म कुलपतिको अनुहार देखेकै थिइनँ। चितवन मेघौलीमा कुमाल बस्ती छ। रैथाने ज्ञान उत्सव गरिरहँदा एकजनाले सोध्नुभयो, ६७ वर्षको इतिहास भन्नुहुन्छ प्रतिष्ठानको, अहिलेसम्म कहाँ हुनुहुन्थ्यो ? परम्परा तोड्नु हुँदैन भन्ने मानसिकताका मानिस एक किसिमका छन् तर सधैं यसरी चल्दैन। त्यसैले सबैको साझा थलो बनाउने अभियानमा छु। यही मन्त्रले जवाफ दियो होला। अहिले बाहिर बस्नेहरूले यो प्राज्ञ परिषद्लाई एकपक्षीय मुद्दा बोकेर काम गरिरहेको छ भन्छन् नि। हो ?यो आरोपमात्र हो। मित्थ्या आरोप हो यो एकांगी हुन्छ, आलोचना चाहिँ जरुरी छ। मूलमन्त्र जुन भनें त्यो नै सबैलाई समेट्ने खालको छ नि। २०२२ सालदेखि सञ्चालित कविता महोत्सवलाई सबैको बनाउनु भनेको त सबैलाई समेट्नु होइन र ? एकपक्षीय भन्नु एकांगी दृष्टिकोण मात्र हो। जो पनि बाहिर हुँदा प्रज्ञाका कमजोरी देख्छ, प्रज्ञामा पसेपछि सबै राम्रो गरें भन्छन्। यो किन हुँदोरैछ ?नेपाल प्रज्ञा प्रतिष्ठान सबैको साझा थलो हो त्यसैले सबैको बनाउनै पर्छ। यो विचारले प्रज्ञा चलाउँदैछु। अबको तीन वर्षपछि म यहाँबाट निस्कँदा प्रज्ञामा हामीले गरेको काम यही मूलमन्त्रको आधारमा गरिएकाले सर्वपक्षीय हो, भयो भन्ने मानिसको आवाज आयो भने त भयो त। सबैलाई प्रतिष्ठानमा आउने रहर हुन्छ, भाषासाहित्य र संस्कृतिका। सबैले एकैपटक ठाउँ पाउँदैनन् किनकि ११ जनाको प्राज्ञ परिषद् र ३५ जनाको प्राज्ञ सभा न हो। त्यसपछि राम्रो गर्नेलाई पनि त्यसले बर्बाद गयो भन्ने मानसिकता देखाउँछ, त्यो संस्कृति ओकलिदिन्छ। आफूमात्र पुगौं, यो देशमा ममात्र छु, अरू कोही पनि छैन, कसैले गर्दैनन् भन्ने विचलित संस्कृति हो। यहाँ आउने सोच पूरा भएन भने आक्षेप लगाउने काम हुन्छ। मेरो चिन्ता हिजोसम्म प्रज्ञा प्रतिष्ठान सबैको थिएन, म बनाइरहेछु। यति हुँदाहुँदै पनि प्रतिष्ठानका लक्ष्य र उद्देश्यहरू अनुरूपका काम चाहिँ भए भएनन् ?६७ वर्षको इतिहासमा यसले भाषा र साहित्यको मात्र काम गरेछ। यत्रो इतिहास हुँदा पनि शिक्षक, कुमाल, थारूहरूलाई थाहा छैन भनेपछि कसरी पूरा भयो त ? बौद्धिक विलास गरेर समय काट्ने काम मात्र किन भयो प्रज्ञा प्रतिष्ठानमा ? बागलुङ, पर्वत र म्याग्दीमा हामी टिम नै गएर गाउँगाउँमा प्रज्ञा प्रतिष्ठान आउँछ भनेर केही गयौं। यसले जे गर्नुपथ्र्यो, त्यो गरिरहेको थिएन। म यो कुरा यसअघिका सबै कुलपति, उपकुलपति, सदस्यसचिव र सदस्यहरूलाई भन्न सक्छु। सबै विभागलाई उत्तिकै महŒव दिएर काम गरिएनछ। अहिले समानान्तर रूपमा सबै विभागलाई चलायमान बनाएका छौं। प्रबुद्ध वर्गलाई पनि प्रतिष्ठानमा दर्शन शास्त्र छ भन्ने थाहा रहेन छ। प्रज्ञा प्रतिष्ठानलाई नै आरोप छ कि केही विद्वान्लाई बोलाएर कार्यपत्र प्रस्तुत गर्न लगाउँछ र त्यहाँ एक डेढ सयलाई मात्र बोलाउँछ र कार्यक्रमहरू गोष्ठीमा सीमित राख्छ। के भन्नुहुन्छ ?यो त यथार्थ हो। जे देखे त्यही भने, सत्य कुरो नै भने, भएकै कुरो भनेका हुन्। त्यसैले यो परम्परा तोड्न त विद्यार्थीसँग कुलपति, रैथाने ज्ञान उत्सव आदि सुरु गरेको त। हरेक कामबाट जनतासँग जोडिनु आवश्यक देखेरै सबैलाई समेट्न खोजेका हौं। तपाईं कुलपति बनेर आउँदा के के एजेन्डा बोकेर आउनु भएको थियो ?बृहत्तर योजना छन्। मूल एजेन्डा आउनासाथ एकांगी स्वरूपको प्रतिष्ठानलाई सबै भाषा, ज्ञानको बनाउने हो जुन रारा पुगेर उद्घोष गयौं। दोस्रो, भाषा र साहित्यबाहेकका सबै विभागलाई सक्रिय र चलायमान बनाउने। तेस्रो, ६७ वर्षको इतिहास भए पनि प्रज्ञा प्रतिष्ठान सबैलाई थाहा छैन। प्राज्ञिक थलोको प्रारूप भएकाले विद्यार्थीलाई जोड्नु पर्छ। शिक्षकलाई थाहा छैन, विद्यार्थीले के थाहा पाउनु। परिवर्तनको सौन्दर्यशास्त्र निर्माण गर्नु अर्को हो। पाँचौं, शब्दकोषको विवाद समाधान गर्नु, न्यायोचित ढंगले परिमार्जन गर्नु। प्रज्ञा प्रतिष्ठानमा समस्या पनि त होलान् नि ?बजेटकै सीमा छ सबैभन्दा ठूलो। वार्षिक बजेटले त धान्ने कुरै भएन। मन्त्रालयबाट आएको बजेटले पनि भने जसरी काम गर्न सक्ने अवस्था छैन। कर्मचारीका समस्या संस्थाभित्रकै हो। यो मिलाउन सकिन्छ। जुन प्राज्ञिक समस्या होइन, संस्थागत समस्या हो। सरकारले के गर्दियो भने खुलेर काम गर्न सक्नुहुन्छ ?मुख्य कुरो भनेको वार्षिक बजेट बढाउनु पर्छ। सोचेका योजना पूरा गर्न बाटो खुल्छ। प्रज्ञा प्रतिष्ठान भनेको पूरै नेपाललाई गाइड गर्ने, संस्कृति निर्माण गर्ने र प्राज्ञिक सत्ता निर्माण गर्ने थलो हो। यसको महŒवलाई नेपाल सरकारले तत्कालै बुझिहाल्नु पर्छ। मूल्य बुझ्नुपर्छ। नबुझ्ने भनेको सरकारमा आउने सबैलाई थाहा हुनुपर्छ प्रतिष्ठानको मूल्य र मर्यादा। कर्मचारी सबैले बुझ्नुपर्छ। कस्तो राजनीतिक सत्तालाई कस्तो प्राज्ञिक सत्ताले काम गर्नुपर्छ भनेर सरोकारवालाले बुझ्नुपर्छ। यो महेन्द्र राजा हुँदा व्यवहारमै काम भयो। सरकारमा आउनेले यो थलो यस्तो हो भनेर थाहा पाउनै पर्छ। सबै स्रष्टाको थलो प्रज्ञा प्रतिष्ठान बन्ने सकेन भन्ने पनि गुनासो छ नि।प्रज्ञा प्रतिष्ठान नै एउटा त्यस्तो थलो हो जुन सबैखाले कवि, लेखक र सबै विचारका सर्जकको थलो हो। यतिसम्म कि राज्यसत्ताका विरोधीहरूको पनि काम गर्ने थलो हो। सबै धारलाई समेट्ने योजना हाम्रो छ। राज्यपक्ष वा प्रतिपक्षको होस्, जुनसुकैको पनि साझा हो, बनाउने नै हो। मातृभाषा गोष्ठी हेरौं न, २०७८ सालको जनगणनाले १२४ भाषा भएको देश भनेकोमा सबैलाई विमर्शमा ल्याउँदैछौं। को कम्युनिस्ट, को कांग्रेस, को राप्रपा ? हामीले त भाषा, संस्कृति र समुदाय हेर्ने हो। अनुसन्धान गर्ने, गराउने र बजेट छुट्ट्याउने तरिका त परम्परागत नै देखिन्छ त ?आन्तरिक पत्रपत्रिकाका कार्यकारी सम्पादकले पाउने सुविधा दोब्बर बनाएका छौं, लेखकलाई पनि बढाएका छौं। अनुसन्धानमा बढाउन बजेट बढेरै आउनु पर्छ। कस्तो रिसर्च गर्ने भन्ने चाहिँ सोचिरहेछौं। पुरानो ढाँचाको रिसर्चलाई रोकेका छौं। हजारौं खर्च दिएर गराइएको अनुसन्धान पाण्डुलिपिमै सीमित हुन्छन्, थन्किन्छन् गोदाममै। किन ?सबै रिसर्च राम्रै हुन्छ भन्ने त हुँदैन। रिसर्च गराउने हो, त्यसपछि मूल्यांकन गराउने हो। प्रतिष्ठान चलेको संस्था भएकाले त्यसको ओजसँग मिल्ने अनुसन्धान भएन भने प्रकाशन गर्ने भन्ने त कुरो आउँदैन नि त। अनुसन्धानकर्ता नै मेरो वा तेरोवाला नरोजेर उसको क्षमता मूल्यांकन गरेर योजना दिए त सबै काममा उत्कृष्ट नतिजा आउला नि ?अनुसन्धान गर्छु भनेर आएपछि रोक्ने कुरो आएन। तर अब चाहिँ प्रस्तावको विषय हेरेर दिन्छौं। पुरानै कुरा पुरानै ढाँचाका कुरालाई अब दिँदैनौं। आवश्यकीय ज्ञानका विषयका कुरालाई दिन्छौं, आह्वान पनि गर्छौं। अनुसन्धानकर्तालाई विषय नै ल्याऊ भन्छौं। अब चाहिँ अनुसन्धानकर्तालाई मूल्यांकन गरेरै काम जिम्मा दिने परिपाटी बसाल्छौं।"
आजसम्म बाँचेकाहरू,"सीमामा रहेका जो मानिस छन्, आआफ्ना वृद्धोन्मुख वाणीको सुसेली हाल्दैहिउँजस्ता चम्किलो कपाल टल्काउँदैमिठो र परिपक्व समयको सपनामा ज्ञान र अनुभवसहित आफ्नो यही यात्रामाआदर र श्रद्धा निश्चित छन् : अब केही जित्नु छैन यादहरूसमेत ओइलाउन थालेका छन्, भन्छन्आनन्दित भएका समयहरूलाई समेत बिर्संदै जानु पर्छ। जीवनको यो दोधारमा, अनविज्ञता महसुस गर्छन्जब उत्तराधिकारीसमेत अनिश्चित लाग्छ,शरदका रंगीन पातहरूजस्ता, ठण्डा अनि थकित एक उदास र उल्लेखनीय यात्राभित्र इश्वरीय संकेतमा आफ्ना परमानन्दित मन खोलेर ध्वनिहरू सार्वजनिक गर्छन्कि त आफूहरू मात्र अहिलेसम्म बाँच्नु पथ्र्याे, अथवा जिन्दगीभर लिएको जिम्मेवारी र दिएको मायाको पनि हिसाब (बिमा) हुनपर्थ्यो।"
त्रिविको जग्गा खोजी गर्न त्रितालको संयोजकत्वमा समिति,"काठमाडौं : सरकारले त्रिभुवन विश्वविद्यालयका नाममा जग्गाको खोजी गर्न पूर्वसचिव शारदाप्रसाद त्रितालको संयोजकत्वमा समिति गठन गरेको छ। यो समितिमा पूर्वसहसचिवद्वय महेन्द्रकुमार थापा र जानकीवल्लभ अधिकारी सदस्य छन्। त्यस्तै प्राडा प्रेमसागर थापा त्रिवि विज्ञ सदस्य र शिक्षा, विज्ञान तथा प्रविधि मन्त्रालयका उपसचिव सदस्यसचिव छन्। बिहीबार बसेको मन्त्रिपरिषद्को बैठकले त्रिविका नाममा विभिन्न ठाउँमा रहेको जग्गामध्ये प्रारम्भिक चरणमा काठमाडौंं उपत्यकाभित्रको जग्गाको अध्ययन अनुसन्धान तथा छानबिन एवम् भवनलगायत अन्य अचल सम्पत्तिको खोजी गर्न समिति गठन गरिएकोे सरकारकी प्रवक्ता एवम् सञ्चार तथा सूचना प्रविधि मन्त्री रेखा शर्माले जानकारी दिएकी छन््। त्रिताल संयोजकत्वको समितिलाई त्रिविको जग्गा, भवनलगायत चल सम्पत्ति खोजी गरी लगत संकलन, संरक्षण, उपभोग, व्यवस्थापन र आवश्यक अन्य कार्यका लागि अध्ययन गरी ठोस प्रतिवेदन पेस गर्न भनिएको छ। यसअघि पूर्वसचिव त्रितालकै संयोजकत्वको समितिले बालुवाटारस्थित ललिता निवासको जग्गा हिनामिनाको छानबिन गरेको थियो। २०७५ असार १५ को मन्त्रिपरिषद्को निर्णयअनुसार त्रितालको संयोजकत्वमा बनेको सरकारी, सार्वजनिक, गुठी र सरकारद्वारा अधिग्रहण तथा जफत गरिएको जग्गाहरूको हिनामिना सम्बन्धमा छानबिन गरी कारबाहीका लागि सुझाव पेस गर्न बनेको उच्चस्तरीय समितिमा पूर्वसहसचिव थापा पनि थिए। यो समितिले नै भूमाफिया, कर्मचारी र राजनीतिक व्यक्तिहरूका बीचको मिलोमतोमा ललिता निवासको १ सय ४३ रोपनीभन्दा जग्गा हिनामिनाको भएको खुलासा गरेको थियो। २०४९ देखि २०६९ सम्म करिब १ सय ४३ रोपनी जग्गा विभिन्न निर्णयबाट व्यक्तिका नाममा जग्गा गएको थियो। २०६७ वैशाख ३१ गते मन्त्रिपरिषद्को निर्णयले एकैचोटि करिब १ सय १३ रोपनी जग्गा व्यक्तिका नाममा गएको थियो। यो ठूलो नीति भ्रष्टाचारको नमुना हो। तत्कालीन प्रधानमन्त्री केपी शर्मा ओलीको पालामा तत्कालीन गृहसचिव (हाल अख्तियारका प्रमुख आयुक्त) प्रेमकुमार राईको अग्रसरतामा यो समिति बनेको थियो। यो ललिता निवास काण्डका रूपमा चर्चित छ। ललिता निवास काण्डमा अख्तियार दुरुपयोग अनुसन्धान आयोग र प्रहरी केन्द्रीय अनुसन्धान ब्युरो सीआईबीले पनि छानबिन गरी मुद्दा चलाइरहेको छ तर ललिता निवासको व्यक्तिको नाममा गइसकेको १ सय ४३ रोपनीभन्दा बढी फिर्ता गर्न अदालतले पनि आदेश दिइसकेको छ। फिर्ताकोे प्रक्रिया पनि चलिरहेको छ। यो प्रकरण संलग्न कतिपयलाई अदालतले सजाय पनि दिइसकेको छ तर राजनीतिक नेतृत्वले उन्मुक्ति पाएका छन्। त्यस्तै, २०७६ जेठ ६ मा सरकारले विशेष अदालतका पूर्वअध्यक्ष न्यायाधीश मोहनरमण भट्टराईको संयोजकत्वमा सरकारी, सार्वजनिक र गुठी जग्गा संरक्षणसम्बन्धी पाँच सदस्यीय जाँचबुझ आयोग गठन गरेको थियो। जसले अछामको बैजनाथ गुठीको जग्गा, बाँकेको बागेश्वरी मन्दिरको जग्गा, धरानको सर्दुखोला जलाधार क्षेत्रलगायतको आठ हजारभन्दा बढी रोपनी जग्गा हिनामिनासहितको ३३ वटा प्रतिवेदन सरकारलाई बुझाएको थियो। यो समितिको प्रतिवेदनमा कार्यान्वयन गर्न सरकारले खासै चासो दिएको छैैन। भट्टराई संयोजकत्वको समिति रहेका जानकीवल्लभ अधिकारी त्रिवि जग्गा खोजी गर्न बनेको यो नयाँ समितिमा राखिएको छ। सरकारले ललिता निवास जग्गा छानबिन गर्न बनेको समितिको त्रिताल संयोजकत्वको समिति र भट्टराई संयोजकत्वको जाँचबुझ आयोगमा भूमिका निर्वाह गरेका पूर्वप्रशासकहरूलाई राखेर त्रिवि जग्गा खोजबिन गर्ने समिति बनाएको छ।"
स्थानीयले जग्गादान गरे पनि बन्न सकेन प्रशासकीय भवन,"जोमसोम : चार वर्षअघि स्थानीयले सित्तैमा जग्गादान गरेको भए पनि मुस्ताङको थासाङ गाउँपालिकाले अझै आफ्नो प्रशासकीय भवन निर्माण सुरु गर्न सकेको छैन। २०७७ सालमा थासाङ२ लार्जुङका स्थानीय केही व्यक्तिले गाउँपालिकाका लागि प्रशासकीय भवन बनाउन करिब ६ रोपनी जग्गा निःशुल्क दान गरेका थिए। तर, स्थानीयले दिएको जग्गामा राजनीतिक असमझदारी र विभिन्न कारणले थासाङ गाउँपालिकाले अझै आफ्नो प्रशासकीय भौतिक संरचना निर्माणको प्रक्रिया अघि बढाउन सकेको छैन। थासाङ गाउँपालिकालाई प्रशासकीय भवन तथा कर्मचारी आवास भवन निर्माणका लागि थासाङ२ का स्थानीय प्रवीण गौचन, दुरेन्द्र शेरचन, विष्णुप्रसाद शेरचन र राम थकालीलगायतले करिब ६ रोपनीभन्दा बढी जग्गा गाउँपालिकाका नाममा नामसारी गरी निःशुल्क जग्गा प्रदान गरेका थिए। उनीहरूले बेनीजोमसोम सडकमार्गअन्तर्गत थासाङ२ स्थित कोवाङ स्वास्थ्यचौकीको पश्चिम सडकको पछिल्लो साइडमा निःशुल्क जग्गादान गरेका हुन्। संघीयता कार्यान्वयनसँगै कोवाङ खन्तीको भट्टचन समाजघरमा भाडामा कार्यालय सञ्चालन गर्दै आइरहेको थासाङ गाउँपालिकाले प्रशासकीय भवनलगायतका संरचना निर्माण गर्न सित्तैमा व्यक्तिगत जग्गा प्राप्त गरे पनि चार वर्ष बितिसक्दा पनि कुनै पूर्वाधार निर्माण गर्न सकिरहेको छैन। चालु आर्थिक वर्ष गाउँपालिकाको प्रशासकीय भवन बनाउन गाउँ कार्यपालिका र गाउँसभाले ३ करोड बजेट विनियोजन गरेको भए पनि संघीय सरकारले बजेट सुनिश्चित गर्न नसक्दा प्रशासकीय भवन निर्माणको ठेक्का प्रक्रिया अघि बढ्न नसकेको प्रमुख प्रशासकीय अधिकृत महेश अधिकारीले जानकारी दिए। गाउँपालिकालाई भवन बनाउन पहिले नै जग्गादान भएको रहेछ। गाउँपालिकाले ४० र संघीय अनुदान ६० प्रतिशत साझेदारीमा भवन बनाउने प्रावधान छ। माथिबाट बजेट सुनिश्चित नहुँदा पूर्वाधार निर्माण गर्ने प्रक्रिया अघि बढ्न सकिरहेको छैन, उनले भने, चालु वर्ष गाउँपालिकाले आफ्नो तर्फबाट विनियोजन गरेको रकम स्रोत सुनिश्चित नहुँदा फ्रिज हुने पक्का छ। आगामी आर्थिक वर्ष फेरि गाउँपालिकाले पूर्वाधार निर्माणका लागि बजेट विनियोजन थपघट गर्न सक्छ। यसैगरी थासाङका वडाध्यक्ष गौतम शेरचनले गाउँपालिकाको प्रशासकीय भवन बनाउन स्थानीयवासीबाट निःशुल्क जग्गादान भएको र त्यसको गाउँपालिकालेसमेत विस्तृत परियोजना प्रतिवेदन (डीपीआर) समेत निर्माण गरिसकेको जानकारी दिए। उनले गाउँपालिकाको प्रशासकीय भवन र कर्मचारी आवास भवन बनाउन गापा अध्यक्षसमेतको टोली मन्त्रालय पुगेर माग गरेको भए पनि त्यसको स्रोत सुनिश्चित हुन ढिलाइ भइरहेको बताए। मन्त्रालयले लागत बढी भयो घटाउनु भनेको थियो, हामीले प्रशासकीय भवनको मात्रै लागत सिफारिस गरेका छौं, अझै पनि बजेट आउने नआउने टुंगो लागेको छैन, उनले भने। थासाङका स्थानीय समाजसेवी कृष्णकुमार शेरचनले थासाङको प्रशासकीय भवन बनाउन दुई वर्षअगावै गाउँपालिकाले बजेट विनियोजन गरेको सुनाए। गाउँपालिकाको बैठकमा बजेट गर्ने बेला नेपाली कांग्रेसबाट निर्वाचित उपाध्यक्षसहित पाँच जना वडाध्यक्षहरूले गापाको बजेट विनियोजनप्रति असहमति जनाउँदै नोट अफ डिसेन्ट जारी गरेकाले त्यसबेला ठेक्का खुलाउन नसकेको उनले बताए। उनले त्यसबेला गापाको बजेट विनियोजनप्रति दलीय सहमति, सहकार्य र समन्वय हुन नसकेको र संघीय बजेटको सुनिश्चितता नभई गाउँपालिकाले बजेट विनियोजन गरेको भन्दै कांग्रेसका जनप्रतिनिधिले त्यसमा असहमति जनाएको स्थानीय शेरचनको भनाइ छ। उनले विगतका कमी, कमजोरीहरूलाई आत्मसात् गर्दै राजनीतिक समझदारी र सहकार्य गरी अघि बढ्नुको विकल्प नभएको बताए। संघीयता कार्यान्वयनमा आएसँगै सुरु भएको स्थानीय तहको केन्द्र विवादको समस्याले थासाङको प्रशासकीय भवन निर्माण प्रभावित बन्दै आइरहेको थियो। थासाङमा एक पक्षले गाउँपालिकाको केन्द्र थासाङ ३ लेतेमा हुनुपर्ने अडान राखेको थियो। अर्को पक्षले थासाङको केन्द्र कोवाङमा हुनुपर्ने भनेको थियो। भौगोलिक केन्द्र विवादको रस्साकस्सी विवादले थासाङ गाउँपालिकाको भवन निर्माण ओझेलमा पर्दै आएको छ। भौगोलिक र राजनीतिक उतारचढावले गिजोलिएको थासाङको केन्द्र विवाद अझै सर्वोच्च अदालतमा विचाराधीन अवस्थामा छ। त्यसबेला थासाङको केन्द्र हेरफेरका लागि संघीय मामिला मन्त्रालयले ६ महिना समय निर्धारण गरेको थियो। बहुमत पक्षले केन्द्र कोवाङमै हुनुपर्ने भनेका थिए। सोहीअनुसार संघीय सरकारले थासाङको केन्द्र कोवाङमै रहने गरी राजपत्रमा सूचना प्रकाशित गरेको थियो। थासाङमा कांग्रेस र एमाले पक्षका जनप्रतिनिधिहरूबीचको टसल अझै कायमै छ। जसका कारण थासाङको प्रशासकीय भौतिक संरचना निर्माणको काम सुरु हुन सकिरहेको छैन।"
वैभव गुमाएको बुर्तिवाङ,"प्राकृतिक सौन्दर्य र सांस्कृतिक विविधताको इन्द्रेणी बागलुङको बुर्तिवाङ बजार। तमान र भुजीखोला मिसिएर बनेको बडिघाटको सुसाहट, तल रहेको हरियो फाँट अनि स्थानीय कला सभ्यताको पहिचान दिने गरी बनाइएका भवनको मौलिक सौन्दर्य। अनेकमा एक र एकमा अनेक भएर बसेका थुप्रै समुदायका पृथक् भाषा, संस्कृति, मौलिक परम्परा र रीतिरिवाजको त्रिवेणी बुर्तिवाङको छुट्टै पहिचान थियो। सदरमुकामबाट ९० किलोमिटर दूरीमा रहेको पश्चिम बागलुङको व्यापारिक केन्द्र तथा विश्वविख्यात नेपालको एकमात्र सिकार आरक्ष ढोरपाटन सिकार आरक्षको प्रवेशद्वार भएकाले यहाँको पर्यटकीय महŒव पनि कम होइन। तर पछिल्लो समय बुर्तिवाङले आफ्नो मौलिक सौन्दर्य र पहिचान गुमाउँदैछ। अवैज्ञानिक रूपमा हुने विकासको नाममा यहाँको सौन्दर्य क्षयीकरण हुँदैछ। अदूरदर्शी र योजनाविहीन विकासले बजार कुरूप बन्दैछ। संघीय व्यवस्था कार्यान्वयनसँगै मुलुकमा तीन तहका सरकार क्रियाशील छन्। तीनै सरकारबीच प्रभावकारी समन्वय र योजनाबद्ध विकास हुने हो भने उदाउँदो सहरका रूपमा हेरिएका स्थानको विकासमा यति भद्रगोल बेथिति पक्कै हुने थिएन। बुर्तिबाङको विकास त कस्तो भयो कस्तो, अहिले घडेरीका भाउ हातको १५ देखि २० लाख पुगेको छ, बोवाङबाट बजार झरेका एक वृद्धको अनुभवले यहाँको विकासले कुन दिशा समातेको छ भन्ने बुझ्न सकिन्छ। घडेरीको मूल्यवृद्धिलाई विकासको सूचक मान्ने बुझाइ फेरिएको छैन। घडेरीको मूल्य दिनप्रतिदिन अकासिँदै गर्दा सुन्दर र मौलिक ग्रामीण सहरले आफ्नो रूपरंग गुमाएर कंक्रिटको अव्यवस्थित ओडारको थुप्रोमा परिणत हुँदै गएको छ। यहाँको इतिहास, संस्कृति र सौन्दर्य बुझेका पुराना नेता तथा सामाजिक अभियन्ता नीलबहादुर पुन सुन्दर नगरको बिग्रिँदो अवस्थाप्रति चिन्तित छन्। मगर संस्कृतिको केन्द्र मानिएको पुरानो सांस्कृतिक सहर बिना योजना बजार विस्तार गरेर कुरूप बनाइयो घडेरीको दाम बढाउनेबाहेक अरू कुनै काम हुन नसकेको पुनको गुनासो छ। पाँचथरको चिवाभन्ज्याङबाट सुरु भई बैतडीको झुलाघाट पुगेर टुंगिने मध्यपहाडी लोकमार्गले छिचोल्दै जाने तथा पश्चिम बागलुङसँगै गुल्मी, प्युठान र रुकुमसमेतको केन्द्र भएकाले सरकारले बुर्तिवाङलाई आधुनिक सहरको रूपमा विकास गर्ने योजना अघि सारेको १३ वर्ष भयो। दुर्भाग्य बुर्तिबाङ सरकारी योजनाअन्तर्गत न आधुनिक सहरको रूपमा विकसित भयो न त मौलिक सौन्दर्य र पहिचान नै जोगाउन सक्यो। संसारका थुप्रै मुलुकमा सरकारले योजनाबद्ध तरिकाले सहर बसाउने प्रचलन छ। यस्ता सहरमा उक्त स्थानको प्राचिन सभ्यता, ऐतिहासिक एवं पुराताŒिवक महŒवका सम्पदा, स्थानीय वास्तुकला झल्किने संरचनाको साथै जलाधार र प्राकृतिक भूवनोटलाई समेत न्यायपू्र्ण तरिकाले संरक्षण गर्दै आधुनिक सहरका पूर्वाधार विकास गरिन्छ। व्यवस्थित फुटपाथ तथा साइकल लेनको समेत प्रयोग गर्न मिल्ने फराकिला सडक, आपत्कालीन सुरक्षा तथा उद्धार संयन्त्रको सहज पहुँचको सुनिश्चितता, दैनिक जीवनयापनका लागि आवश्यक, स्वच्छ खानेपानी, ऊर्जा, उपभोग्य सामग्रीको उपलब्धता, पाठशाला, व्यायामशाला, औषधालय, देवालय आदिको सहज पहुँच। सार्वजनिक पार्क, उद्यान, खेल मैदान तथा अन्य संरक्षित स्थलको पर्याप्त बन्दोबस्ती आधुनिक सहर निर्माणका मापदण्ड र अनिवार्य सर्त हुन्। बेलायतको मिल्टन काइन्स सहर उदाहरण मान्न सकिन्छ। यो बेलायत सरकारले सन् १९६० मा एक विशेष निर्णय गरेर बसाएको आधुनिक सहर हो। हुन त क्षेत्रफलका हिसाबले यसलाई बुर्तिबाङसँग तुलना गर्न मिल्दैन तर आधुनिक सहर कसरी बसाइन्छ र कस्तो हुनुपर्छ भन्ने सवालमा भने यो उत्कृष्ट उदाहरण हुन सक्छ। मिल्टन काइन्सलाई आधुनिक र नयाँ सहरको रूपमा विकास गर्ने निर्णयसँगै सहरको निर्माण र नियमन गर्ने जिम्मा स्थानीय निकायलाई दिइयो। जसअन्तर्गत गठित विकास निगमले सम्पूर्ण निर्माणको जिम्मा लियो। सहरको डिजाइन गर्नुपहिले त्यहाँको पुरातात्विक तथा भौगर्भिक अध्ययन अनुसन्धान गराइएको थियो। तत्पश्चात पुराना रुखलाई रुख संरक्षण आदेशमार्फत संरक्षित गरियो भने प्राचिन भवनलाई सूचीकृत गरी संरक्षित घोषित गरियो। जलाशय र त्यसको वरिपरिका क्षेत्रलाई संरक्षित क्षेत्रको रूपमा रेखांकित गरियो। अनिमात्र आधुनिक सहरको आर्किटेक्ट, इन्जिनियर र विज्ञहरूबाट मिल्टन काइन्स नामक नयाँ सहरको डिजाइन गराइएको थियो। पहिले तयार पारिएका डिजाइन पत्रपत्रिका तथा आर्किटेक्ट इन्जिनियरिङका जर्नलहरूमा प्रकाशित गरिन्थो। त्यसबाट निगमले डिजाइनमा भएका कमी, कमजोरी थाहा पाउने र सच्याउने अवसर पाउथ्यो। यसरी डिजाइन गरेर बनाइएको थियो बेलायतको नयाँ र आधुनिक सहर मिल्टन काइन्स। तब यो सहरमा आज पनि बिनारोकटोक मानवविहीन रोबोटले ढोकाढोकामा खाना, सामग्री तथा पार्सलहरू डलिभरी गर्न सक्छ। सडकहरू चौडा छन्। साइकल र पैदल यात्रीका लागि फराकिला र छुट्टै लेन छुट्ट्याइएका छन्। बेलायतका अन्य सहरमा भन्दा सबै सडकहरू फराकिला छन् र राष्ट्रिय मापदण्डअनुसार तीव्र गतिमा यातायातका साधनहरू चलाउन सकिन्छ। वनभित्र हरियो सहर भन्ने अवधारणा अनुसार यो नगरको निर्माण गरिएको छ। सहरको सम्पूर्ण भागलाई सार्वजनिक पार्कले छिचोलेको छ। यहाँ प्रत्येक १० जना मानिस बराबर करिब १६ वर्ग किमि सार्वजनिक पार्क छुट्ट्याइएको छ। मिल्टन काइन्स निवासी गैरआवाशीय नेपाली संघ यूकेका उपाध्यक्ष तथा नेपाली व्यवसायी सुरेश परियारका अनुसार मिल्टन काइन्समा सार्वजनिक सवारी, विद्यालय, व्यायामशाला, ट्रेकिङ रुटको प्रशस्तै व्यवस्था गरिएको छ। सहरको मौलिकता संरक्षणलाई उच्च प्राथमिकता दिएको छ। पुराना निजी भवनसमेत अगाडि देखिने भागको रूपरंगमा केही फेरबदल गर्न पाइँदैन। पानीका स्रोतको उच्चतम तरिकाले संरक्षण गरिएको छ। हो, यसलाई भनिन्छ आधुनिक सहरको प्लानिङ। यता नेपाल सरकारको आधुनिक सहरको योजना भने विचित्रको छ। बाटोघाटो, सडकबत्ती, सार्वजनिक पार्क उद्यानलगायत मापदण्ड निर्धारण नगरी योजना बनाइन्छ। आनाआनाका टुक्रा जग्गामा अव्यवस्थित घर निर्माण रोकिएको छैन। पुराताŒिवक तथा ऐतिहासिक सम्पदाको संरक्षण गरिएको छैन। सरकारले एक दशक अगाडि आधुनिक सहर बनाउने घोषणा गरेको बुर्तिवाङ सहर, काठमाडौंको अस्तव्यस्त खसीबजार जस्तो भइसकेको छ। साइकल यात्राको कुरै छोडौं, एकोहोरो सवारीसमेत सहज चल्ने गरी बाटो छोडिएको छैन, सडकको रेखांकन योजनाअनुसार गरिएको छैन। जताजता घडेरी परे उतै बाटो लगिएको छ। पहिले बजारको तल भएको हरियो फाँट घडेरीको रूपमा मासिएको छ। नगरको सौन्दर्य बढाइरहेको बडीघाट खोला अतिक्रमणको चपेटामा परेको छ। सहरी विकास मन्त्रालयले बनाउन लागेको बसपार्कसमेत खोलाको पानी बग्ने किनार चापेर निर्माण भइरहेको छ। खोला नाला संरक्षणसम्बन्धी कानुन बनाउने निकाय नै खोला अतिक्रमण गरेर संरचना निर्माण गरिरहेको छ। सरकारले देशभर ४० आधुनिक तथा व्यवस्थित सहर निर्माण गर्ने योजना अगाडि सारेको दसकौं बितिसक्दा कामले गति लिन सकेको छैन। न त त्यसका लागि दीर्घकालीन योजनासहितका पूर्वाधारको नै काम हुन सकेको छ। मध्यपहाडी लोकमार्गमा १० वटा आधुनिक सहर निर्माण योजनामध्ये एक रहेको बुर्तिवाङको अहिलेको अवस्थाले सरकारको योजनालाई नै गिज्याइरहेजस्तो लाग्छ। र प्रस्तावित अन्य सहर निर्माणको काम पनि अघि बढ्न सकेको छैन। बुर्तिबाङ बजारको बिरूप अवस्थाले सरकार तथा मातहतका निकायको निकम्मापनलाई उजागर गरेको छ। सरकारले कुनै कामका लागि बजेट मात्र छुट्ट्याउनुलाई पनि योजना मानिन्छ। अनि आफ्नो क्षेत्रमा यस्तो बजेट ल्याउन सक्नुलाई नेताहरू ठूलो उपलब्धि मान्ने गर्छन्। केबल सस्तो लोकप्रियताका लागि योजना ल्याउनु, योजना पूर्वअध्ययन अनुसन्धान नगरिनु, योजना बनाउँदा विज्ञको राय नलिनु, वातावरणीय प्रभावको अध्ययन नहुनु। सहरको समग्र डिजाइन नगरी फुटकर निर्माणमा मात्र ध्यान दिनु, बुर्तिबाङको अस्तव्यस्त विनाशको प्रमुख कारण हुन। अझ स्थानीय तहको नेतृत्वमा नगरको दिगो विकास सम्बन्धी परिष्कृत दृष्टिकोण नहुनुलगायत कारणले बुर्तिवाङको यो हालत भएकोमा शंका छैन। अहिले घडेरीको दाम बढेर खुसी भएका स्थानीयवासी भविष्यमा कुरूप र अव्यवस्थित सहरका कारण अवश्य पछुताउनु पर्नेछ। अव्यवस्थित बजारले दुर्घटना निम्त्याउँछ। गतिलो राजनीतिक नेतृत्व नहँुदाको बुर्तिबाङको यस्तो हालत भएको राजनीतिज्ञ तथा समाजसेवी चन्द्र अर्यालको बुझाइ छ। पछिल्लो परिवर्तनपछि स्थानीय तहमा अधिकार त आयो तर बुर्तिबाङले जिम्मेबार नेतृत्व पाएन उनले भने। ढोरपाटन नगरपालिकाका मेयर देवकुमार नेपाली अहिले सार्वजनिक जीवनमा छैनन्। सहकारी ठगी प्रकरणमा प्रहरीको मोस्ट वान्टेड सूचीमा रहेका उनी कहाँ छन् अत्तोपत्तो छैन। यसअघि पनि नेतृत्व सम्हालेका उनी नगरपालिका क्षेत्रका बजार र बस्तीलाई व्यवस्थित गर्नुको सट्टा आफ्नो जीवनलाई थप रवाफिलो बनाउनतर्फ लागे। बजारको बीचमा आलिसान भवन ठड्याए अनि त्यसको छतबाट हेलिकप्टरमार्फत आवतजावत गर्न थाले। बुर्तिबाङको राजनीति बुझेका मानिसहरू देवकुमार नगर समृद्धिको योजना तथा दिगो विकाससम्बन्धी वैचारिक स्पष्टताको अभावका बाबजुद आर्थिक तथा अन्य प्रभावका आधारमा मेयर बनेको ठान्दछन्। मेयर बनेपछि उनले बुर्तिबाङमा बनाएको टावर (ठूलो भवन)ले मापदण्ड पूरा गरेकोमा स्थानीयहरू विश्वस्त छैनन्। यो विशाल र चम्किलो एउटा घरले बजारका सबै घरको सौन्दर्य घटाएको छ। उद्योग वाणिज्य संघ बुर्तिबाङका अध्यक्ष ढालेन्द्र छन्त्यालले बुर्तिबाङले बन्दीपुरले जस्तै आफ्नो मौलिकता जोगाउन नसकेकोमा चिन्तित छन्। बजारको पुरानो स्वरूपसँग जोडिएको सांस्कृतिक पहिचान संरक्षणमा ध्यान नदिइनु दुर्भाग्य भएको उनी बताउँछन्। बजार क्षेत्रमा यातायातका साधन प्रवेशमा रोक लगाउने र पुराना भवनलाई पुरानै स्वरूपमा जोगाएर राख्ने कार्यका लागि बारम्बार आग्रह गर्दा पनि नगरपालिकाले सुनुवाइ नगरेको छन्त्यालको गुनासो छ। आधुनिक सहरको सरकारी योजना अलपत्र बनिरहँदा स्थानीय तहको लापरबाही र मनमौजीले बुर्तिवाङजस्ता थुप्रै सहरको मौलिक पहिचान गुम्दै गएको छ। स्थानीय सरकारको अधिकार तथा स्रोतसाधनको जिम्मेबार ढंगले प्रयोग गर्न सक्ने, आधुनिक सहरका मापदण्ड तथा विशेषता बारेमा जानकार नेतृत्व स्थानीय सरकारले पाएको भए आज बुर्तिबाङ नेपालकै सुन्दर नगर कहलाउने थियो। ढोरपाटन जान र बुर्तिबाङमा सुस्ताउन पर्यटकलाई अपिल गर्न सक्थ्यो। तर पैसाको तुजुक देखाउने, अपारदर्शी कारोबारमार्फत राजनीतिमा भित्रिएका अनि सर्वसाधारणविरुद्ध ठगीमा संलग्न एक छट्टुको हातमा अधिकार सम्पन्न नगरपालिका पयो। अतः उनले नगरलाई ओझेल पार्दै आफ्नो घर चम्काए। चटके राजनीतिको मारमा परेको सुन्दर बुर्तिबाङलाई बचाउन अझै पनि ढिला भएको छैन। खोला र खोलासँग जोडिएको जमिनलाई सार्वजनिक जग्गामा परिणत गरी उद्यानको रूपमा विकसित गर्न सकिन्छ। पुराना भवनलाई अनुदान दिएर मौलिकता जोगाउन सकिन्छ। बजारको पारिपट्टि विकास नभै सकेको स्थानको जग्गा एकीकरण गरी मापदण्डअनुसार फराकिलो बाटो निर्माण गरेर मझौला तर मगर तथा थकाली संस्कृति झल्किने खालका वा पुरानो बुर्तिबाङकै शैलीका आधुनिक र पक्की भवनमात्र बनाउने गरी सहरी विकासको योजना बनाउन सकिन्छ। अब बन्ने संरचनामा आकस्मिक सेवालगायत आधुनिक सहरका न्यूनतम मापदण्ड पूरा गरे मात्र पनि यो नगरले नयाँ स्वरूप लिनेछ। वन, बस्ती र बजारको विकास गर्न बुर्तिबाङको भूबनावट अत्यन्तै राम्रो छ। स्थानीय कला कौशलको प्रतिनिधित्व गर्ने पुराना संरचनाको पूर्ण संरक्षण, स्थानीय मौलिकता झल्कने प्राचिन वस्तु, जलाधार तथा भौगोलिक बनावटलाई कुनै असर नपार्ने गरी आधुनिक सहरको विकासका लागि केवल राजनीतिक इच्छाशक्ति चाहिन्छ।"
नयाँ चरण सुधारका लागि आयोग गठनको प्रतिबद्धता सकारात्मक,"काठमाडौं : आर्थिक वर्ष २०८१०८२ को बजेटमा नयाँ चरणको सुधारका लागि आयोग गठन गर्ने प्रतिबद्धतालाई नेपाल उद्योग वाणिज्य महासंघले सकारात्मक रूपमा लिएको छ। महासंघले बजेटअघि आयोग गठनको माग गरेको थियो। महासंघले २०८० असोज २५ गते बृहत् आर्थिक बहस आयोजना गरी पहिलोपटक विद्यमान आर्थिक सुधार एवम् दीर्घकालीन विकासका लागि नयाँ चरणको आर्थिक सुधार कार्यक्रम लागू गर्न आयोग गठन गर्न माग गर्दै यसका लागि निरन्तर पैरवी गरिरहेको थियो। उक्त आयोगमा निजी क्षेत्रको समेत सहभागिता भई नीतिगत सुधार र स्थायित्वका लागि विशेष योजना बन्ने विश्वास महासंघले लिएको छ। यसैगरी महासंघको प्रवर्द्धनमा साना व्यवसायीसमेतको बचत संकलन गरी लगानी कम्पनी स्थापनाका लागि भइरहेको पहललाई बजेटले समर्थन गर्दै सरकारले पनि प्रवद्र्धन गर्ने विषय समेटिएको छ। यसले लगानीको वातारण नबनिरहेका बेला साना लगानीकर्तालाई प्रोत्साहित गर्दै ठूला परियोजना निर्माण र रुग्ण उद्योग समेतको पुनर्उत्थानमा सहयोग पुग्ने देखिन्छ। महासंघले लगानी दशकको माग गरिरहेको सन्दर्भमा सरकारले कृषिमा लगानी दशक घोषणा गरेको छ। पहाडमा फलफूल खेती, राजमार्ग केन्द्रित व्यवसायलगायतका विषय समेटिएको छ। तर कृषिमा निजी क्षेत्रको लगानी आकर्षित गर्न बजेटका प्रावधान पर्याप्त छैन। पर्यटन प्रवर्द्धन गर्न विवाह र सभा समारोहका लागि नेपाललाई विशेष हबका रूपमा विकास गर्नुपर्ने महासंघको माग बजेटमा समेटिएको छ। यसैगरी भारतीय सीमा नजिक हिल स्टेसन निर्माणका लागि निजी क्षेत्रलाई सहयोग प्रदान गर्न गरिएको माग सम्बोधन भएको छ। यसमा शिक्षा र स्वास्थ्यलगायतका पर्यटनसमेत जोडेर सरकारले पहुँचमार्ग, बिजुली र पानीको व्यवस्था गर्नुपर्ने महासंघको राय छ। स्टार्ट अपका लागि कोषको रकम यसपटक बढाइएको छ। महासंघको पहलमा बनेको स्टार्ट अप नीतिअनुसार काम अगाडि बढ्ने विश्वास छ। सूचना प्रविधि हब निर्माणको पहल सकारात्मक छ। उत्पादनमूलक उद्योगको कुल गार्हस्थ्य उत्पादनमा निरन्तर हिस्सा घटिरहेको सन्दर्भमा बजेटले थप कार्यक्रमसहित मनोबल बढाउने सम्भावनालाई सरकारले ध्यान दिन सकेन। अतिकम विकसित मुलुकबाट स्तरोन्नति हुँदा पर्न सक्ने प्रभाव न्यूनीकरणका लागि ठोस कार्यक्रम आउन सकेका छैनन्। बजेटको पहिलो प्राथमिकता नै आर्थिक सुधार र निजी क्षेत्रको प्रवर्द्धन रहनु स्वागतयोग्य कदम हो। महासंघले आर्थिक रूपान्तरणका लागि निजी क्षेत्र प्रवद्र्धन विशेष कार्यक्रम माग गरेको थियो। सोहीअनुसार पहिलो प्राथमिकता पाएको छ।"
एक्रोपोलिसदेखि नेक्रोपोलिससम्म,"नियात्रा पठनको आनन्द दिन खप्पिस नियात्राकार हुन्, कृष्ण बजगाईं। अवलोकनभन्दा खोजीनीतिलाई बढी प्राथमिकता दिने उनले हरेक यात्रालाई निजात्मक अनुभूतिसँगै भोगाइ र देखाइका अनुभवअनुभूतिलाई नियात्रामा लेख्दै आएका छन्। युरेसियाको स्पर्श, भाया साक्रा, दाइबुचु र उमिहोतारु नियात्रा संग्रह रुचाएका उनका नियात्राकृति हुन्। युङफ्राउ भुँडीपुराणले प्रकाशन गरेको उनको पछिल्लो नियात्राकृति हो। बजगाईंको नियात्रा लेखनमा यात्राको वर्णनभन्दा उनको विचार र चिन्तन पक्ष सशक्त रूपमा प्रस्तुत हुन्छ। वर्णन मात्रैले भन्दा विचार र चिन्तनले नै हो लेखनलाई शक्तिशाली र प्रभावशाली बनाउने। उनका नियात्रामा यी दुवै गुण पाइन्छ। उनका विचार र चिन्तनले खारिएका भावनाहरूले यात्राको वर्णनलाई निकै ओजपूर्ण बनाएको अनुभूति हुन्छ। नियात्राको बहुआयामिक पक्षलाई उनका सुन्दर विचार, भावना र कल्पनाको जलपले निकै चम्किलो पारेको पाइन्छ। यसैले उनका नियात्राहरू पाठकीय आकर्षणभित्र पर्ने गरेका छन्। सुरुचिपूर्ण नियात्राको पठनले पाठकहरू आनन्दित र सन्तुष्ट हुने गरेका छन्। लामो समयदेखि विदेशमा बसेर पेसागत अथवा व्यावसायिक कर्मसँगै साहित्यसाधनामा पनि निरन्तर लागिरहेका उनी डायस्पोरिक साहित्यकार हुन्। त्यसैले उनका हरेक लेखनमा डायस्पोरिक स्वादको आनन्द प्राप्त गर्न सकिन्छ। निजी तथा व्यावसायिक भ्रमणका सिलसिलामा विश्वका अनेक मुलुक पुगेका नियात्राकारले आफूले पाइला टेकेका हरेक ठाउँका भौगोलिक, आर्थिक, सामाजिक, सांंस्कृतिक र राजनीतिक सूचना र जानकारीलाई निजी अनुभूतिसँग सुन्दर सम्मिश्रण गरेर पाठकलाई साहित्यिक खुराक दिन्छन्। अघिल्ला नियात्राकृति जस्तै युङफ्राउ पनि त्यस्तै खुराकले भरिएको नवीनतम कृति हो। यस संग्रहमा सन् २०२१ को सेप्टेम्बरदेखि सन् २०२३ को अगस्टसम्मका विभिन्न समयमा ग्रिस, स्विट्जरल्यान्ड, पोर्चुगल र बेलायतका रमणीय एवम् विश्वप्रख्यात स्थलहरूमा यात्रा गर्दाका अनुभव र अनुभूति सँगालिएका २७ नियात्रा संग्रृहीत छन्। ग्रिसको एथेन्स र त्यस वरपरका प्रख्यात स्थानहरूको यात्रा र अवलोकनमा आधारित ११ नियात्रा छन् भने स्विट्जरल्यान्डको जेनेभा सहर, युङफ्राउ हिमाल, लाउटरब्रनेन उपत्यका, बर्नको सडक, जुरिच आदि प्रसिद्धस्थलको यात्रामा आधारित ७ नियात्रा छन्। पोर्चुगलको लिस्बोन, टागस नदी किनारदेखि वेल्हम टावर, सिन्ट्रा, क्यास्काइस, क्रिस्टो रेई आदि स्थानको यात्रामा आधारित ५ र बेलायतका क्याम्पिङ साइट, नटिङ्घम क्यासल, वेस्टमिन्स्टर आबे र नेक्रोपोलिस आदि स्थानको यात्रामा आधारित ४ नियात्रा छन्। कृतिको नामकरण स्विट्जरल्यान्डकी कुमारीसँग शीर्षकको नियात्राभित्रको युङफ्राउ हिमालको नामबाट गरिएको छ। जर्मन शब्द युङफ्राउको अर्थ हो कुमारी। स्विट्जरल्यान्डको हिमालको नाम जर्मन भाषामा किन राखियो भन्ने जिज्ञासा पाठकको मनमा उठ्न सक्छ। तर यो जिज्ञासा मेट्ने प्रयास भने नियात्राकारले गरेका छैनन्। एक्लै अथवा सपरिवार र सोद्देश्य वा निरुद्देश्य कुनै ठाउँको यात्रामा जाँदाका बखत तत्काल उत्पन्न हुने विचार, भावना र कल्पनालाई सुन्दर लेखनशिल्पद्वारा लिपिबद्ध गरिएका शब्दका थुँगाहरूले नियात्रा पठनको भरपुर आनन्दसँगै विश्वप्रसिद्ध व्यक्तित्वहरूका बारेमा दिइएका जानकारीबाट पाठक यथेष्ट लाभान्वित हुनेछन्। आफू जहाँजहाँ पुग्यो, तत्तत् स्थानमा पाठकलाई पनि निकै कौतुहलसाथ पुयाउन सक्नु अथवा पाठकलाई पनि नित्राया पठनको क्रममा नियात्राकारसँगै तत्तत् स्थानमा पुगेको अनुभूति गराउन सक्नु उनको नियात्राकारिताको प्रमुख विशेषता हो। नियात्रामा तत्तत् स्थानको भौगोलिक, प्राकृतिक, सामाजिक, सांस्कृतिक, ऐतिहासिक, धार्मिक, आर्थिक, राजनीतिक, भाषिक आदि अर्थपूर्ण बनेका छन्। यात्राका क्रममा अनुभव र अनुभूति सँगाल्नेमात्रै होइन, त्यसलाई सकेसम्म रोचक ढंगमा पाठकलाई जानकारी गराउने ध्येय बजगाईंको छ। नियात्राको उपलब्धि आफैंमा सीमित नराखी आमपाठकलाई बाँडेर त्यस्तो उपलब्धिलाई सार्वजनिक बनाउने उनको प्रयास प्रशंसनीय छ, सराह्रनीय छ। नियात्राकारको खुसीमा पाठक पनि खुसी हुने र उनका सुस्केरामा पाठक पनि सुस्केरा हाल्ने स्थिति उत्पन्न हुनु लेखकीय उत्कृष्टता हो। नियात्राहरूमा यात्राको वर्णनसँगै यात्राका अनुभव र अनुभूतिको मिठो सम्मिश्रणले नियात्रा रोचक र पठनीय बनेको पाइन्छ। यात्रामा वस्तु होइन, अनुभूति र अनुभव सँगाल्नुपर्छ (पृष्ठ १७) भन्ने नियात्राकारको बुझाइ उनका हरेक नियात्रामा झल्किएको पाइन्छ। बजगाईंका नियात्रामा रमाउँदै गर्दा पाठकका मनमा त्यति धेरै तथ्यतथ्यांकयुक्त जानकारी यात्राकै क्रममा जुटाउँछन् कि यात्रापछि खोजीनीति गर्छन् भन्ने कौतुहल अवश्य जाग्छ। पक्कै पनि यात्राकै क्रममा सबै जानकारी जुटाउन समय र परिस्थितिका कारण सम्भव हुँदैन। उल्लेख्य कुरा के हो भने पाठकप्रति इमान्दार र जिम्मेवार लेखकले मात्रै यसरी पाठकका रुचि र जिज्ञासालाई सम्बोधन गर्छन्। यात्रा गर्ने र यात्राको वर्णन मात्रै लेख्ने हो भने त्यस्तो नियात्रा पठनीय नहुन पनि सक्छ र नियात्राकार पाठकप्रति इमान्दार र जिम्मेवार नभएको देखिन्छ। यस अर्थमा उनी पाठकप्रति इमान्दार र जिम्मेवार रहेका देखिन्छ। ऐतिहासिक ग्रिसेली थिएटर द थिएटर अफ डायानाइससको अस्तित्वलाई नै संकटमा पारेर भइरहेको मानवीय क्रियाकलापप्रति लक्षित गर्दै उनी विचार यसरी पोख्छन्, यस धरामा अनन्तकालसम्म बाँच्ने न कुनै भौतिक संरचना छन्। न त कुनै धर्म, शक्ति र सत्ता छन्। किन मानिस तिनमा घमण्ड गर्छन् ? तिनकै लागि किन मारपिट र लडाइँ गर्छन् ? (पृष्ठ २६)। उनका कुनैकुनै नियात्रा निबन्धजस्ता पनि छन्। जेनेभामा भाँच्चिएको कुर्सी र रोएको मन एउटा भावुक निबन्ध जस्तै छ। तर पनि पाठक यो पढ्दा भावुक हुन्छन्। भाँच्चिएको कुर्सीको बयानले पाठकको मनमा भावुकतासँगै मानवीय संवेदना समेत जागृत गराउँछ। युङफ्राउ संग्रृहीत नियात्राहरूमा विश्वप्रसिद्ध व्यक्तित्वहरूको बारेमा पनि यथेष्ट जानकारी छ। सोक्रेटिस अर्थात् सुकरात, एरिस्टोटल अर्थात् अरस्तु, आइन्स्टाइन, रुसो, भास्को दा गामा, रविन हुडजस्ता चर्चित व्यक्तित्वका बारेमा यथेष्ट जानकारी दिएर थप रोचक बनाएका छन् उनले। नियात्रा संग्रहको शीर्षक चयनदेखि पुस्तकमा नियात्रालाई देशगत क्रमबद्धतामा प्रस्तुत गर्ने र सिलसिलाबद्ध एवम् लयात्मक प्रस्तुतिमा नियात्राकारले विशेष ध्यान दिएकाले पाठकीय आकर्षण थपिने पक्का छ। एक्रोपोलिसमा एक बिहानबाट सुरु भएको संग्रह नेक्रोपोलिसमा एक साँझमा पुगेर टुंगिएको छ। सरल भाषा, सहज प्रवाह, काव्यात्मक लेखनशैली, विचार र भावनाको समायोग, पाठकीय अभिरुचिप्रतिको सचेतता आदि कारण यो कृति पठनीय बनेको छ।"
सोचमा गुडिरहेका साइकल,"गत वर्ष असार २० गतेको दुखःद् घटना। सीसी क्यामेराको उक्त भिडियो सामाजिक सञ्जालहरूमा भाइरल भयो। विराटनगरमा राति साइकलमा घर फर्किरहेका आरती स्टिल उद्योगका मजदुर पवन साह घर फर्कंदै थिए। आउँदै गरेको कार टक्क रोकियो। हट्टाकट्टा कटुवाल युवक कारबाट रवाफिँदै आक्रामक तवरले ओर्लिए। एकसुरमा आइरहेका साइकलयात्री साहको मुखमा मुक्का बजारे। अप्रत्याशित मुक्काले साह तत्काल बेहोस भई ढले। त्यसपछि कारबाट अर्को युवक पनि ओर्लन्छन्् र भुइँमा लडेको साइकल सडक छेउमा मिल्काउँछन्। मुक्का हान्ने युवकले रगताम्य बेहोसीलाई खुट्टा तानेर सडकमा घिसार्दै किनारामा छाडिदिन्छन्। अनि दुवै कारमा हुइँकिन्छन्। समाजमा मर्दै गरेको मानवीयताको चित्र त्यो भिडियोमा छ। हुनेखाने वर्गका युवाको कमजोर श्रमजीवीप्रतिको सोच र संस्कार नाङ्गो पारिदिएको छ। आम साइकलयात्रीप्रति समाजका उच्च वर्गहरूको हेपाहा प्रवृत्ति छर्लंग भयो। भिडियो भाइरल भएसँगै मिडिया र सामाजिक सञ्जालमा दोषी युवकहरूलाई कारबाही गर्न माग गरिए। प्रहरीले युवक आशिष भेटवाल र अन्यलाई ज्यान मार्ने मुद्दामा समात्यो। घटनाले साइक्लिस्ट समुदायहरूमा आक्रोश पैदा गयो। नेपाल साइकल सोसाइटीको तर्फबाट दोषीउपर कारबाहीको माग गर्दै साइकल लेन र पूर्वाधार निर्माण नगरिएको कारण यस्ता घटना घटिरहने हुनाले साइकल लेन र पूर्वाधार निर्माणको जोडदार माग गयो। संवेदनशील घटनाको उठान र साइकलयात्रीको सडक अधिकारका लागि कहीँ कतै चर्चा चिन्तन गर्नुपर्ने आवश्यकता न विभिन्न स्थानमा विभिन्न कार्यक्रम गर्ने आयोजकहरूले देखे न साइकल अभियानमा लागेकाहरूले। केही महिनापछि नै विराटनगरको त्यो घटनाका ज्यानमारा मुद्दाका अभियुक्त जिल्ला अदालतबाट मात्र एक लाख धरौटीमा रिहा भए। उता घाइते साह अझै चोटले पीडित छन्। २०७९ माघ २७ गते राष्ट्रपति विद्या भण्डारीको सवारी समय। प्रमुख सडकहरूमा आम मानिसको आउजाउ रोकियो। साँझ ४५ बजेतिरको अफिस समयमा लाखौं नागरिकको यात्राबीच सडकमै रोकिन बाध्य गरियो। ऊक्त दिन भने एक कर्मरथी सर्जनको टाउको राज्यको डन्डाले फुटायो। ट्रमा हस्पिटलका वरिष्ठ हाडसर्जन डा जनिथलाल सिंह सर्जरी सकेर घर फर्किंदा सधैं झैं साइकलमै निस्किएका थिए। राष्ट्रपतिको सवारीका लागि सडक रोकिएको पाए। उनले आफू ट्रमा हस्पिटलको डाक्टर भएको र अपरेसन सकेर ड्युटीपछि घर फर्किएको बताउँदै हस्पिटलको परिचयपत्र निकाल्दै गर्दा फिल्मी शैलीमा प्रहरीले कठालो समातेर मर्माहत हुनेगरी टाउकोमै लाठी बजायो। सयौं बिरामीको ज्यान जोगाउने हाडको क्यान्सरको सर्जन आफैं ज्यान गुमाउने अवस्था भोगे। त्यही ढलेका उनी गम्भीर चोट लागेकाले आफ्नै ट्रमा सेन्टरमा भर्ना भए। तत्कालै सरोकारवाला सबै प्रहरीको विरोधमा सामूहिक रूपमै सडकमा ओर्लिएर विरोध गरे। घटना क्षणभरमै चारैतिर पुग्यो। सामाजिक सञ्जालमा तीव्र विरोध फैलियो। हस्पिटलका डाक्टरहरूले सडकमा विरोध आन्दोलन गरे। घटनाको निन्दा भए, देशभरका सबै अस्पतालमा आकस्मिक सेवाबाहेक सबै सेवा बन्द गरिए। सदा साइकल प्रयोग गर्ने उनै डाक्टर साइकल चलाउन सहज हुने भएर प्रायः टिसर्ट र हाफ पाइन्ट लगाउँछन्। चिल्लो कार र सुकिलो कोट पाइन्टमा भएको भए यी डाक्टरले यो विपद् खेप्नु पर्थेन। गत वर्षको १ मे। विश्व साइकलयात्री पुष्कर शाह राष्ट्रिय स्वतन्त्र पार्टीको उपाध्यक्षको निमन्त्रणामा पार्टी अफिस बसुन्धरामा पुगे। बिहान सिमसिम पानीमा रुझ्दै साइकलमा पुगेका उनलाई अफिसको गेटमा सुरक्षागार्डले रोके। उनले साइकललाई पार्किङका लागि स्थान नभएको भन्दै प्रवेश निषेध गरेछन्। त्यसपछि खुरुखुरु घर फर्के र तीतो भोगाइ फेसबुकमा पोखे। फेसबुक स्टाटस भाइरल भयो भने कयौं मिडियाले यो समाचार बनाए। यसले एउटा विवाद सतहमा ल्यायो। प्रवेश निषेध नै गर्नुपर्ने साइकल के कथित अछूत साधन हो र ? शदियौंदेखि दलितलाई कथित उच्च जातका मानिसले घरदैलो र मन्दिरहरूमा प्रवेशमा रोक लगाए जस्तो अमानवीय विभेद भोगिरहेछन् सहरमा साइकलवालाहरूले। तर पनि यी भोगाइहरू न मिडिया न त समाज, कसैले चर्चाबहस गर्नुपर्ने आवश्यकता ठान्दैनन्। बालाजुबाट साइकल चलाउँदै एक अधबंैसे व्यक्ति नयाँबजारको चौडा बाटोमा सडकको छेउछेउ लागेर आफ्नै गतिमा गुडिरहेका थिए। पछाडिबाट आइरहेको माइक्रोबस साइक्लिस्टलाई छेउतिर चेप्दै, बाटो छेक्दै साइकलको ठीक अगाडितिर रोकियो। पेसेन्जर झार्नु थियो। निरीह साइकलवाला वाक्क मान्दै रोकिए। रिसले मुर्मुरिए पनि लुरुक्क छेऊ लागेर गुडे। उनले साइकल चलाएको १६ वर्ष भयो। यस दौरानमा बस, माइक्रोबस, कार, ट्रिपर, मोटरसाइकल सबैबाट उस्तै व्यवहार भोगेका छन् उनले। उनलाई लाग्छ अरूलाई सुनाएर के फरक पर्छ र ? ललितपुरको थैबबाट कुपण्डोल हुँदै लाजिम्पाटको होटलमा काम गर्न निस्कने श्याम महर्जन सहिद गेटतिरको सडकमा गाडीहरूबाट पन्छिँदै आफ्नै साइडबाट पुरानो बुढो साइकलमा विस्तारै गुडिरहेका हुन्छन्। अफिस समय थियो। प्रतिस्पर्धा गरेर धेरै यात्रु बोक्न हतारमा गुडिरहेका बस र माइक्रो साइकल नजिकैबाट हुत्तिएर जान्छन्। तिनका सहचालक चिच्याउँछन्, ए साइकल मर्लास्, बाटो छोड्। मुटु बिझ्ने गालीले उनको मन झसंग हुन्छ, शरीर गल्छ। श्यामहरूले यस्ता अनेक नियति भोग्नुपर्ने आखिर कहिलेसम्म ? कुपण्डोलमा सरकारी कार्यालय बागमती सभ्यता विकास प्राधिकरण पुगेका थियांै। मसँगै दिवसलाल प्रधान, अजय राणालाई गेटमा रोकाइयो, बाहिर कुर्नुस्। उपत्यकाका सडकहरूमा ध्वनि, धुवाँ र धूलो खाँदै साइकलमा ६ किमिको यात्रा तय गरी पुग्दा साइकलका साथीहरूलाई गेट बाहिर रापिलो घाममै रोकिदिए। जबकि कार्यालय प्राङ्गणभित्रको बगैंचा र वरिपरिका कुर्सीहरू खाली थिए। पटक्कै चित्त बुझेन। हामी आमनागरिकलाई सहज र सम्मानित रूपले सरकारी कार्यालयभित्र जान नपाउनुपर्ने कारण के ? किन रोकिन्छ यसरी ? भित्र प्रोजेक्ट डाइरेक्टरसँगको मिटिङ थियो। उक्त रवैयाप्रति अलिक ठाडो प्रश्नहरू र प्रतिकार गरें। अनिमात्र भित्र जान दिइयो तर साइकलचाहिँ बाहिरै राख्न गेटपालेले आग्रह गरे। जबकि त्यति नै बेला चिल्लो राता प्लेटका निजी कारहरू आए। पालेले सर्लक्क गेट खोलिदियो। बिना सोधपुछ र बेरोकटोक कारहरू भित्र छिरे। कारलाई बिना रोकटोक प्रवेश तर साइकललाई निषेध ? पंक्तिकारले यी कुराको प्रतिकार नगरेको भए आज कुपण्डोल बागमती किनारमा पम्प ट्र्याक साइकल पार्क बनाउन जग्गा प्राप्ति हुने थिएन सायद। माइतीघर सेन्टजेभियर कलेजसँगैको नाम चलेको ब्याङ्केटमा हाम्रै टिमको साथीको बिहे थियो। साइकल लिएर हामी साथीहरू त्यहाँ पुग्यौं। पार्किङ एरियाको रुखमा साइकल बाँध्यौं। गार्डले अँध्यारो कुनामा पार्क गर्न भने। आखिर चिल्लो कारवाला पाहुना र साइकलवाला पाहुनामा के भिन्नता छ ? यस्ता अनगिन्ती अनुभवहरू बैंक, कलेज, मल, होटलहरूमा हजारौं साइकलयात्रीले भोग्ने गरेका छन्। साइकलयात्रीप्रति हुने यी भेदभाव, विभेद र अपमान किन दोहोरिरहन्छन् ? किन कहिल्यै समाप्त हुँदैनन् ? नेपालमा मोटरगाडीको प्रवेश साइकलप्रतिको सामाजिक सोचलाई बुझ्नअघि मोटरगाडी, कारको आगमनको इतिहासमा खोतलौं। शृंखलाबद्ध हत्या, षड्यन्त्र, कोतपर्वहरूले स्थापित भएको निरंकुश राणाशासनको अविरल एक शताब्दीसम्म जनतालाई कजाउँदै राज गरेका राणाहरूले जनताको करबाट संकलित राष्ट्रिय ढुकुटी खर्चेर निजी प्रयोजनका लागि आलिसान दरबार र महल बनाएका थिए। बिनामुआब्जा जनताको खेतबारी जमिन खोस्दै ऊनीहरूबाटै बिना ज्याला मजदुरी गराएर सिंहदरबारलगायत दरबार बनाए। राणाहरूले राष्ट्रको उन्नतिका लागि कतै नभई आफ्नो शानशौकत र सुविधा भोगका लागि निजी दरबारहरू ठड्याएका थिए। यसरी नै शौकिन जीवनशैलीलाई थप शौकिन र रवाफिलो बनाउन भारतबाट मगाइएका मोटरगाडी, कारहरू आदिवासी तामाङ र नेवार बलामीहरूको काँधमा बोकाएर भीमफेदी हुँदै कयौं दिन लगाएर काठमाडौं भिœयाइएको हो। १९६३ सालतिर गेहेन्द्रशमशेर राणाले फोर्ड मोटरगाडी काठमाडौं भिœयाए। शासकहरूका विलासी जीवनका लागि दमित समुदायको काँधमा बोकेर भित्रिएको थियो महँगो मोटरकार संस्कृति। ब्रिटेनका प्रिन्स एडबार्ड सन् १९२२ मा चितवनको कसरामा सिकार खेल्न भारतको सिमानाबाट कारमा चढेर आएका थिए। यो नै नेपालमा छिरेको पहिलो कार थियो। यान्त्रिक कार देखेर लोभिएका राणाशासक। छिट्टै चार दर्जन गाडी आफ्ना लागि भारतबाट मगाए। टोनी हेगेनका अनुसार सन् १९३९ मा जर्मनका तानाशाह हिटलरले जुद्धशमशेर र राजा त्रिभुवनलाई दुई जर्मन मर्सिडिज बेन्ज कार उपहार दिएका थिए। जुन कार त्यसबेला राजा त्रिभुवनले प्रयोग गरिरहे। थापाथलीको इन्जिनियर क्याम्पसमा उक्त पुरानो कार विद्यार्थीलाई पढाउन बुझाउन राखिएका थिए। हाल उक्त गाडी राष्ट्रिय संग्रहालय छाउनीमा राखिएको हुनुपर्छ। नेपाल छिरेको मोटरकार संस्कृतिको नाजीहरूसँगको यो ऐतिहासिक साइनो पनि गाँसिएको छ। राजा महेन्द्रले शाही सवारीका लागि अमेरिकन क्रिसलर र मर्सिडिज बेन्ज मगाए। युरोपबाट मगाएर भारतको कलकत्ता बन्दरगाहबाट रेलमा अमलेखन्जसम्म ल्याएर भीमफेदीदेखि कारको पाङ्ग्रा निकालेर गाडीलाई बाँसमा बाँधेर ३४ दर्जन स्थानीय बलिया भरियाहरूलाई बोकाए। तिनले चित्लाङ, कुशुले चौर, मार्खु पौवा, कुलेखानी, पाखेलको रुटहुँदै थानकोट ल्याएका थिए। सुरुआतमा झारा प्रथाअन्तर्गत गरिब भरियाहरूलाई बिनाज्याला काम गर्न लगाइन्थ्यो। पछि ५ आनादेखि १ रुपैयाँसम्म दिने गरियो। नाइके भरियाले १ रुपैयाँ कमिसन लिने गथ्र्याे। भीमफेदीबाट काँधमा बोकेर काठमाडौं ल्याउँदै गरेको त्यो समयको भिडियो सामाजिक सञ्जालमा कयौंले हेरेकै होलान्। यसरी राणा शासकहरूमा घोडबग्गीपछि मोटरकार संस्कृतिले जरो गाड्यो। काठमाडौंमा सडक बन्नुअघि नै मोटरगाडी छिराइएका थिए। नेपालमा साइकल प्रवेशको कथा भने अर्को लेखमा गरौंला। कार संस्कृतिको बजारीकरण र सरकारको अनावश्यक रवैया कार संस्कृति र बजारको जगजगी अहिले सहर, सत्ता र समाजभर व्याप्त छ। अधिकांश विज्ञापनमा कार, मोटरगाडी, बाइकहरूको आधिपत्य छ। साइकलको त छैन भने पनि हुन्छ। चिल्लो सडकमा चिल्लो कार, बाइकको हकाइ र सुन्दर सेलेब्रेटीलाई प्रस्तुत गरिने आकर्षक र कलात्मक विज्ञापनहरूले आर्थिक रूपले क्रयशक्ति बढ्दै गरेका वर्गका नेपालीको उपभोक्तावादी मनोविज्ञानलाई मज्जैले म्यानिपुलेट गरेको पाइन्छ। नेपालको राष्ट्रिय घाटाका प्रमुख आयातहरूमा सबैभन्दा दोस्रो र तेस्रो स्थान यही कार, गाडी, बाइकहरू र तिनका पार्टपुर्जाहरूले ओगटेको छ। पहिलो, तिनलाई चाहिने इन्धन पेट्रोलियम पदार्थ नै भयो। एसईई सकेर १२ पुग्नेबित्तिकै मोटरसाइकलको डिमान्डले कयौं बाबुआमालाई कायल बनाएको छ। दुई दशकअघिसम्म साइकलहरूले भरिने कलेज, स्कुलका साइकल स्ट्यान्डहरू अहिले त हराइसकेका छन्। पुल्चोक क्याम्पस, त्रिचन्द्र कलेज, आरआर क्याम्पस, ल क्याम्पस, पद्मकन्या क्याम्पस आदिमा हिजोका दिनमा देखिने साइकल स्ट्यान्डहरू आज नामोनिसान नहुने गरी गायब भएका छन्। नेपाल राष्ट्र बैंकका अनुसार आर्थिक वर्ष २०७५७६ मा बैंकिङ क्षेत्रले सवारी कर्जामा १ खर्ब ८३ अर्ब ६६ करोड लगानी गरेको थियो जबकि यसको पाँच वर्षअघिसम्म ६४ अर्ब थियो। २०७७७८ आर्थिक वर्षमा १ खर्ब ६० अर्ब, ६५ करोड र ७८७९ वर्षमा १ खर्ब ५७ अर्ब र १६ करोड हायर पर्चेज लोनअन्तर्गत सवारी कर्जामा बैंकिङ लगानी गरेको थियो। त्यस्तै, ७९८० वर्षमा १ खर्ब ५९ अर्ब २१ करोड ६० लाख र २०८० को मंसिर मसान्तसम्ममा १ खर्ब २९ अर्ब १ करोड ३० लाख लगानी गरेको छ। सार्वजनिक साधनभन्दा दसौं गुणाले निजी सवारीसाधनहरूमा लगानी वृद्धि हुने गरेको छ। संघीय सरकारले मात्र आर्थिक वर्ष २०७५७६ मा ५ अर्ब ६७ करोड रुपैयाँ मोटरगाडीहरू खरिद गरेको पाइन्छ भने इन्धन, मर्मत र बिमामा ५ अर्ब ८४ करोड खर्च गरेको थियो। २०७४७५ मा ५ अर्ब ६२ करोड मोटरगाडी खरिद र ६ अर्ब ६१ करोड इन्धन, मर्मत र बिमा खर्च। ७३७४ मा ४ अर्ब ७१ करोड मोटरगाडी खरिद र ६ अर्ब ७१ करोड इन्धन, मर्मत र बिमामा। ७२७३ मा २ अर्ब २२ करोड मोटरगाडी खरिद र ४ अर्ब २ करोड इन्धन, मर्मत र बिमामा खर्चिएको तथ्यांक छ। हिसाब गर्दा उक्त ४ आवमा मात्र संघीय सरकारले ४१ अर्ब ४० करोड यातायात प्रयोजनका लागि खर्च गरेको देखिन्छ। प्रदेश सरकारहरूका खर्चलाई जोड्ने हो भने ६० अर्बको खर्च नाघ्छ। ७५३ स्थानीय सरकारहरूमा समेत खर्च जोड्ने हो भने लगभग ८० अर्ब नाघ्न सक्छ। त्यसपछि त अनुपात बढेको छ। पछिल्ला वर्षहरूमा अझै कति खर्च गरिए होला ? लेखाजोखा छैन। सरकारी निकायहरूबाट बहिष्कृत साइकल बारेको अधिकार हाम्रो राजनीतिक, सामाजिक, आर्थिक र मनोविज्ञानमा यी चार संस्कृतिको स्थापित साम्राज्यमा सीमान्तकृत साधनका रूपमा साइकललाई सडक कुनामा रुग्ण र नियोजित रूपमा कुप्चाइएको छ। साइकललाई निम्न, निर्बल, कमजोर, असहाय र तुच्छ साधनका रूपमा नियतवश विस्थापित गर्न खोजिएको देखिन्छ। सडक निर्माणका सबैजसो सरकारी नीति, डिजाइन र सोच मोटरकार, गाडी अर्थात् सवारीसाधन केन्द्रित छन्। २ लेनदेखि ६८ लेनसम्मका राजमार्गहरूमा पनि मोटरगाडीलाई नै निर्माण गरिन्छन्। तर वातावरणमैत्री साइकललाई लेन कहीँ कतै दिइँदैन। तराईमा बृहत् साइकल संस्कृति छ। दुर्भाग्य, साइकल लेन छैन। साइकलयात्रीहरू दुर्घटनाहरूमा मारिन्छन्। सम्बन्धित सरकारी निकायहरूका हाकिमहरूका सोचमा खोट हुन्जेल आमनागरिकका प्रत्यक्ष उपभोग हुने सडक, बाटा, राजमार्गहरूमा साइकलयात्रीहरू असुरक्षित भइरहनेछन्। सडक नीति, निर्माण, डिजाइनका प्रारूप र प्रोभिजनहरूमा नै बहिष्कृत गरिएपछि यसका परिणतिहरूमा लाखौं साइकलयात्रीले सडक, बाटाहरूमा माथिका भोग्नुपरेका अपहेलित अनगिन्ती घटना र दुर्घटना उदाहरणहरू हुन्। समाजमा साइकलप्रति कमजोर, दुर्बल, पश्चगामी, आउटडेटेड र विकास विरोधी बिम्ब निर्माणमा हाम्रा सडक सोच, नीति र डिजाइनहरूको प्रमुख भूमिका रहेको छ। आममानिसबाट सडक, बाटाहरूमा साइकल र साइकलयात्रीप्रतिको व्यवहार, त्यही अनुरूप हँुदै आएको हो। साइकलयात्रीहरू अपहेलित दैनिक घटनाहरू सरकारी नेतृत्व र हाकिमहरूका सोचहरू, ऊनीहरूद्वारा निर्मित नीतिनियमहरूले निर्माण गरेका अपेक्षित परिणामहरू हुन्, सामाजिक बाईप्रोडक्टहरू हुन्। विकसित र चेतनशील देशहरूमा राज्य सरकारहरूले वायुप्रदूषण, अर्बन पब्लिक हेल्थका लागि साइकल प्रयोगका लागि प्राथमिकताका साथ प्रोत्साहन गर्न अनेक कार्यक्रम चलाउने गरिन्छ। तर हामीकहाँ सरकारी स्तरबाटै निरुत्साहित गरिन्छ। खै तीनकुनेमाइतीघर साइकल लेन ? सन् २०१३ मा सडक विभागबाट डेडिकेटेड साइकललेन निर्माण गरियो माइतीघरदेखि तीनकुनेसम्म २७ किमि। जसमा साइकललेन डिजाइनमा हुनुपर्ने सामान्य ज्ञान पनि छुटाएका कारण कयौं आधारभूत प्रारूपहरू नै छुटाइयो। जसका कारण साइकललेन त फुटपाथजस्तो भयो। डेडिकेटेड साइकल लेन हुदाँहुँदै पनि यसको सही प्रयोग हुन सकेन। यसलाई पुनः प्रयोग गर्न लायक बनाउन पूर्वमेयर विद्यासुन्दर शाक्यले नेपाल साइकल सोसाइटीलाई अध्ययन र रिडिजाइनको जिम्मा दिए। सोसाइटीले तयार गरेर दिएको रिपोर्ट र रिडिजाइनलाई कार्यान्वयनको चरणमा कहिल्यै लगिएन। सम्बन्धित विभागका हाकिमले बजेट धेरै भयो भनेर चासो राखेनन्। सवारीमा अर्बौं खर्च गर्ने हाम्रो सरकार साइकलमा करोड खर्च गर्न हिच्किचाउँछ। हाल उक्त साइकल लेनलाई मिल्काएर फुटपाथ र उक्त क्षेत्रमा नेवारी शैलीको पाटी बस स्ट्यान्ड निर्माण गरिएको छ। पाटी बनाउनु साह्रै सराह्रनीय कार्य हो तर उक्त साइकल लेन पुनर्जीवित गर्दै बस स्ट्यान्ड पनि एउटै डिजाइनमा इन्टिग्रेटेड गर्न सकिन्थ्यो। संसारकै वायु प्रदूषित सहर काठमाडौंले वायु प्रदूषणको प्रमुख कारण मोटरकार, गाडी र बाइकको विकल्पमा प्रोत्साहित गर्नुपर्ने साइकललाई नेपालले भने झनै निमिट्यान्न पारिरहेछ। एक दशकअघि बाबुराम भट्टराई प्रधानमन्त्री हुँदा सडक विभागले १३ सय मिटर लम्बाइको कालीमाटीबल्खु चौडा सडकमा दुवैतर्फ १५ मिटर चौडा साइकल लेन निर्माण गर्ने कुरा गरेको थियो। तर त्यो कुरामै सीमित भयो। कता हराए पहिले बनाइएका साइकल लेन ? सम्भवतः काठमाडौंको पहिलो साइकल लेन सन् १९९८ पर्यटन वर्षलाई मध्यनजर गरेर बनेको एयरपोर्टतिर बनेको एकतर्फी एक किमि साइकल लेन हुनुपर्छ। उक्त साइकल लेन हाल गायब छ। त्यस्तै, मेचीमहाकाली राजमार्गअन्तर्गत झापा जिल्लामा राजमार्ग सडकको छेउछाउ रुखबिरुवाका झ्याङले छोपेको २ फुटको पिच गरिएको बाटो कतैकतै भेटिन्छ। जुन साइकलयात्रीका लागि बनाइएको बुझ्न सकिन्छ। हाल ऊक्त संरचना पनि हराइसकेका छन्। पुनः विस्तारित राजमार्ग ६६ लेनका बनाइए पनि स्थानीय साइकलयात्रीहरूको सुरक्षित यात्रा गर्ने अधिकार बञ्चित हुँदै गएको छ। साइकल लेन प्रोभिजनबाटै हटाइएको छ। एक दशकअघि १०३५ किमि लामो कोटेश्वरकलंकीको ६ लेनको विस्तार गर्ने सुरुवाती क्रममा साइकल लेन डिजाइनमै राखिएको कुरा आएको थियो। तर तयार भइसक्दा साइकल लेन हटाइएको पाइयो भने फुटपाथ पनि गतिलो बनेको पाइएन। चिनियाँ सरकारको अनुदानमा बनेको ऊक्त रिङरोडमा साइकल लेन बनाउन चीन सरकार चीनमा जस्तै साइकल लेन बनाउन राजी थिए। काठमाडौं रिङरोड विस्तार प्रोजेक्टका प्रोजेक्ट मेनेजर अशोक तिवारीले साइकल लेन निर्माणका लागि दक्ष जनशक्ति र प्राविधिक चीनबाट झिकाउने र आवश्यक निर्माण सामग्रीसमेत त्यतैबाट ल्याउने प्रस्ताव राखेका थिए। तर मन्त्रालय उच्च कर्मचारीहरूले उक्त साइकल लेन नराख्ने निर्णय गरेको सुनिन आएको थियो। आज कयौं साइकल यात्रीले उक्त खण्डमा सडक दुर्घटनामा ज्यान गुमाइसकेका छन्। चक्रपथको निर्माणाधीन लेनमा राख्ने कि ? काठमाडौं चक्रपथको आधा खण्ड कोटेश्वरकलंकी त बनिसक्यो। जहाँ साइकल लेन राख्ने प्रस्ताव ल्याएर पनि रिजेक्ट भएको थियो। उक्त खण्डमा हाल दैनिक हुने दुर्घटनाबाट पाठ सिकेर अब बन्न लागेको अर्को खण्ड कलंकीचाबहिलकोटेश्वर खण्डमा साइकल लेन राख्नुपर्ने देखिन्छ। तर कुनै आशा गर्न सकिने अवस्था भेटिन्न। सम्बन्धित निकायकाहरूले साइकल लेन ह्विलचेयर प्रयोगकर्ताहरूका लागि पनि प्रयोग हुन्छ भन्ने पनि बुझ्न सकेको देखिँदैन। कोटेश्वरबाट जडीबुटी जाने चौडा सडकमा डेडिकेटेड साइकल लेन जस्तै संरचना देखिन्छ। तर फुटपाथसँगैको उक्त खाली ठाउँलाई साइकल लेनको रूपमा सदुपयोग गर्न सडक निर्माणकर्ता सरकारी निकायमा चासो कहाँ भेटिनु ? यस आर्थिक वर्षमा मेघौलीमा साइकल लेन बनाइने भनेर बजेटमा उल्लेख गरिएको छ। तर कार्यान्वयन जिरो। समाजशास्त्री चैतन्य मिश्रको भनाइअनुसार हाल हाम्रो समाजमा पृथकीकरण र तहीकरण तीव्र छ। हिजो धनी गरिब मिश्रित भएर बसेका सहरी बस्तीहरूमा धनी र गरिबको खाल्डो र सेग्रेगेसन बढ्दो छ। धनीहरू बस्ने आवासीय क्षेत्रहरू, टाउन प्लानिङ, कोलोनी र भीआईपी बस्ती, टोलहरू र गरिब बस्ने अँध्यारा गल्लीहरूबीच दूरी तन्किँदै छ। वर्गभेदका दर्जन बढी उदाहरण सबैसामु छन्। त्यसैले दैनिक रूपमा साइकल प्रयोग गर्नेहरू हाल समाजका ज्यादै निम्न तहका मानिन्छन्, भलै ती उच्च पेसामा संलग्न किन नहोउन् वा सोखले साइकल चलाइरहेका किन नहुन् अथवा वातावरणमैत्री बनेका किन नहुन् ? हालैका दिनहरूमा राजधानीबाट साइकलमा दैनिक जीविका चलाउनेहरू यसका अर्का उदाहरण हुन्। पठाओ, भोज वा फुडमाडौंका साइकल डेलिभरी गर्ने साइकल प्रयोगकर्ता युवा जो विदेश नगएर स्वदेशमै सेवा गरिरहेका छन्, तिनलाई गरिखाने वातावरण खै ? सरकार किन बेवास्ता गर्छ यसरी सधैं ?"
कर्णालीका ३ जिल्लामा टेलिमेडिसिन सेवा,"मुगु : कर्णाली प्रदेशका तीन जिल्लाका अस्पताल र सामुदायिक अस्पतालमा टेली मेडिसन सेवा सञ्चालन हुने भएको छ। कर्णाली प्रदेशका मुगु, हुम्ला र जाजरकोट जिल्लाका जिल्ला अस्पताल सामुदायिक अस्पताल र स्वास्थ्य चौकीबाट टेलीमेडिसिन सेवा सञ्चालनमा आउने भएको हो। छायाँ नेपालको आर्थिक सहयोग र कर्णाली प्रदेश सरकार सामाजिक विकास मन्त्रालयको समन्वयमा मुगु जिल्ला अस्पताल, कार्मारोङ गाउँपालिकामा रहेको रिउस सामुदायिक अस्पताल, छाँयानाथ रारा नगरपालिकाको बाम स्वास्थ्य चौकी, हुम्लाको खार्पुनाथ गाउँपालिका स्वास्थ्य चौकी र जिल्ला अस्पताल सहित जाजरकोटको जिल्ला अस्पतालमा जेठको अन्तिम सातादेखि टेलीमेडिसिन सेवा सञ्चालन हुने छायाँ नेपाल कर्णाली प्रदेशले जानकारी दिएको छ। कर्णाली प्रदेश सरकार सामाजिक विकास मन्त्रालयकोे दूर चिकित्सा तथा विद्युतीय स्वास्थ्य सेवा दूर चिकित्सा तथा विद्युतीय स्वास्थ्य सेवा कार्यक्रम सञ्चालन कार्यविधि २०८० कार्यान्वयन गरी दूर चिकित्सा तथा विद्युतीय स्वास्थ्य सेवाको माध्यमबाट स्वास्थ्य सेवामा सबैको सहज पहुँच अभिवृद्धिका लागि यो सेवाको सुरुवात गरिएको छायाँ नेपाल कर्णाली प्रदेश संयोजक मिन बहादुर रावलले जानकारी दिए। संयोजक रावलका अनुुसार सञ्चालनमा आएको सेवा पाईलट परियोजना हो। पालिकालाई उप स्ईंटलाइट, जिल्ला अस्पताललाई स्ईंटलाइट र प्रदेश अस्पताललाई हव अस्पतालका रूपमा मुगु, हुम्ला र जाजरकोट जिल्लाबाट सेवा सुरु गरिने भएको छ। यो सेवा सञ्चालनका लागि कर्णाली प्रदेश सरकारले आवश्यक चिकित्सकिय जनशक्तिको व्यवस्थापनमा सहजीकरण गर्ने छ।"
सुक्खा पहिरोले नदी थुनिएपछि पर्यटक अलपत्र,दोलखा : दोलखाको बिगु गाउँपालिका१ स्थित लामाबगरको देउरालीमा सुक्खा पहिरो खसेर आंशिक रूपमा थुनिएको क्यालु खोला सामान्य अवस्थामा आएको छ। त्यहाँ रहेका पर्यटक भने अझै अलपत्र अवस्थामै छन्। शुक्रबार बिहान करिब ११ बजेतिर सडक खन्ने क्रममा देउराली नजिकै खसेको सुक्खा पहिरोले तामाकोशी नदी आंशिक रूपमा थुनिएको थियो। माथिल्लो तामाकोशीको बाँधस्थलभन्दा केही माथि सुक्खा पहिरो खसेको थियो। पहिरोले सडक अवरुद्ध भएपछि चीनसँगको सिमाना लप्ची गाउँमा रहेको लप्ची रेछेन शेर्पा दोर्जे गुम्बा तथा ध्यान केन्द्रको उद्घाटन र दीर्घायु पूजामा सहभागी भई फर्कंदै गरेका २५ विदेशीसहित ६० जना पर्यटक देउराली क्षेत्रमा अलपत्र परेका थिए। अहिले उनीहरू दुगड ग्रुुपको सहयोगमा वैकल्पिक मार्ग प्रयोग गरी लामाबगर आइपुगेका विगु गाउँपालिका१ का वडाध्यक्ष मेमबहादुर तामाङले बताए। सुक्खा पहिरो गएको ठाउँ माथिल्लो तामाकोशी जलविद्युत् आयोजनाको ड्याम रहेको लामाबगरभन्दा झन्डै तीन किलोमिटर माथि पर्ने वडाध्यक्ष तामाङले बताए। सुक्खा पहिरो गएको ठाउँमा पुग्न माथिल्लो तामाकोशी आयोजनाको ड्यामसँगैको एक किलोमिटर सुरुङ मार्ग हुँदै तीन किलोमिटर पार गर्नुपर्ने वडा अध्यक्ष तामाङको भनाइ छ। सुक्खा पहिरोले झन्डै दुई घण्टा तामाकोशी नदी थुनिएको थियो। नदी थुनिएको खबर पाएपछि तामाकोशी आयोजनाले विद्युत् उत्पादन गरेर ड्यामको पानी घटाएको र अहिले नदी खुलेर पानी सामान्य अवस्थामा बग्न थालेको आयोजनाका प्रमुख कार्यकारी अधिकृत मोहन गौतमले बताए। सुक्खा पहिरोले तामाकोशी नदी थुनिए पनि माथिल्लो तामाकोशी आयोजनालाई कुनै समस्या नभएको प्रमुख कार्यकारी अधिकृत गौतमको भनाइ छ।
कहिले पाउँछन् हुम्लीले गाडी चढ्न ?,"हुम्ला : चिलगाडी यात्रा जिल्ला सदरमुकाम सिमकोटमा विमानस्थल निर्माणको काम २०२८ सालबाट सुरु भएको हो। निर्माणकार्य सुरु भएको ठीक ६ वर्षमै सम्पन्न भएसँगै २०३४ सालबाट जहाज (चिलगाडी) चल्न थाल्यो। ४५ वर्षअघि घरआँगनमै चिलगाडी अवतरण हुँदा सिमकोट गाउँपालिका६ का ७१ वर्षीय अदानसिंह रावतको खुसीको सीमा थिएन्। रावत खुसी हुनुको एउटै कारण थियो घर र नेपालगन्ज, सुर्खेत जोड्ने माध्यमका रूपमा आँगनमै चिलगाडी आयो। २०३८ सालको कात्तिकमा सरकारी स्वामित्व रहेको नेपाल एयरलाइन्सले ३ सय ५ रुपैयाँमा नेपालगन्जको खजुरास्थित राँझा विमानस्थलमा झारेको अनुभव रावतसँग छ। हुनेखाने र बिरामीले मात्रै चिलगाडी चढ्थे गरिबहरू १३ दिन पैदल हिँडेर बर्दियाको राजापुर झर्थे, उनले थपे, विमानस्थल निर्माणसँगै जहाजहरू आउने र जाने गरेपछि हामी हुम्ली सर्वसाधारणलाई निकै राहत हुँदै आयो। तर पछिल्लो समय सुविधा हुनुपर्नेमा चिलगाडीमा चढ्ने यात्रुहरू महँगो भाडा तिरेर उच्च शिक्षा आर्जन गर्न, स्वास्थ्य उपचार गर्न जिल्ला बाहिर देशका विभिन्न ठाउँमा आउजाउ गर्नुपर्ने बाध्यताका सिकार हुँदै गएका छन्। कोही बिरामी हँुदा चिलगाडी चल्ने सिमकोट विमानस्थलसम्म पुग्न तीनचार दिन हिँड्नुपर्ने बाध्यता चंखेली गाउँपालिका४ का ७५ वर्षीय साउने रोकायालाई छ। जिल्लाबाट जाने र आउने जहाजको भाडा, उपचार खर्च र खान बस्न लाग्ने रकमको जोहो गरेर सदरमुकाम सिमकोट आउँदै बिरामीको अवस्था निकै नाजुक भइसक्ने बताएका रोकाया सिमकोटमा जहाजको टिकट पाउनु र समयमै झर्नु अर्को ठूलो दुःख हुने अनुभव सुनाउँछन्। सिमकोटबाट नेपालगन्ज झर्ने चिलगाडीको भाडा २ सय ५ रुपैयाँबाट अहिले १५ हजार ५ सय र सुर्खेतसिमकोट साढे १२ हजार भाडा पुग्दा पनि सहज रूपमा टिकट नपाउनु हामी हुम्लीका लागि ठूलो विडम्बना हो रोकायाले भने, जिल्लाका नेताले प्रदेशको नेतृत्वदेखि केन्द्रका मन्त्रीसम्म बने। मुख्यमन्त्री, मन्त्री र सांसद हुने नेताहरूका जीवनस्तर फेरिया तर हाम्रा आउँजाउँका कष्ट उस्ताई (उस्तै) रह्या (रहे)। २४ वर्षमा हुम्लीको सडक सपना अधुरै कर्णाली करिडोरबाट हुम्लालाई राष्ट्रिय सडक सञ्जालमा जोड्ने कुरा उठान भएको २४ वर्ष बित्यो। ६ सय ८२ किलोमिटरको दूरीमा रहेको सदरमुकाम सिमकोट अझै पनि राष्ट्रिय सडक सञ्जालमा जोडिएको छैन। सिमकोट हुँदै उत्तरी नाका हिल्सा जोड्ने लक्ष्यका साथ कोरिडोरको शिलान्यास २०५६ मा गरियो। कर्णाली प्रदेशको राजधानीदेखि हिल्सा नाका पुग्न कुल लम्बाइ ४ सय १० किलोमिटर भएको यो सडकको निर्माणको जिम्मा सुरुदेखि २०६६ सम्म सडक विभाग आफंैले लियो। नेपाली सेनाबाहेकको १ सय ४५ किलोमिटर हिल्सा सिमकोट सडकखण्ड ९५ किलोमिटर तथा सिमकोट सल्लीसल्ला सडक खण्डको ट्र्याक खोल्न र चार वटा पुलनिर्माणको लागि आर्थिक वर्ष २०६९०७० देखि आर्थिक वर्ष २०७९८० सम्म आयोजनाको लागत ४ अर्ब १० करोड लागत रहेको भौतिक पूर्वाधार तथा यातायात मन्त्रालयको आर्थिक वर्ष २०७६०७७ को वार्षिक प्रगति प्रतिवेदनको तथ्यांकमा उल्लेख रहेको छ। सो प्रतिवेदनअनुसार भौतिक प्रगति २२ दशमलव ५ प्रतिशत कुल १ सय ४५ किलोमिटरमध्ये १ सय ३० किलोमिटर ट्र्याक खोलेको देखिन्छ। हिल्सा सिमकोट सडक योजना कार्यालय हुम्लाको तथ्यांक हेर्दा संघबाट ३ अर्ब २३ करोड २३ लाख २३ हजार ७ सय १२ रुपैयाँ १० पैसा बजेट कर्णाली करिडोरको लागि ट्र्याक खोल्ने र ग्राबेलको लागि अर्बौं बजेट आएपछि समयमै काम नहुँदा २ अर्ब २१ करोड २५ लाख ३६ हजार १ सय ६० रुपैयाँ ६५ पैसा खर्च भएको छ भने १ अर्ब १९ करोड ७८ लाख ७ हजार ५ सय ५१ रुपैयाँ ४५ पैसा फिर्ता गएको हिल्सा सिमकोट सडक योजना हुम्लाले जनाएको छ। राज्यले बजेट खर्च त गयो रकम हुम्लीको सडक सपना पूरा हुन पाएन। विभागले गर्ने काममा निकै विलम्ब भयो। स्थानीय स्तरबाट सरकारप्रति चर्को असन्तुष्टि बढ्यो। हरेक वर्षको बजेट भाषणमा सिमकोट सडक सञ्जालमा जोड्ने विषयले प्राथमिकता पायो। तर हरेक साल्तमामको अन्तमा अपेक्षित प्रगति हुन नसक्दा स्थानीयमा बढेको चर्को दबाबमा सरकारले ९ चैत २०७१ मा सरकारले कालीकोटको लैफुखुलालुदेखि हुम्लाको सर्केगाडको सलिसल्लासम्मको १ सय २३ किलोमिटर सडकखण्ड निर्माणको जिम्मा नेपाली सेनालाई दिने निर्णय गयो। नेपाली सेनाले जिम्मा पाएपछि कोरिडोरको ट्र्याक खोल्ने कामले तुलनात्मक रूपमा तीव्रता पायो। सेनाले ७ वर्षमा १२३ किलोमिटर सडक निर्माण सरकारले राष्ट्रिय गौरवको आयोजनाका रूपमा अघि बढाएको कर्णाली कोरिडोरको ट्र्याक खोल्ने कामको जिम्मा पाएपछि नेपाली सेनाले ७ वर्षमा १ सय २३ किलोमिटर सडक निर्माण गरेको छ। कालीकोटको नरहरीनाथ गाउँपालिकाको खुलालुदेखि हुम्लाको सल्लीसल्ला खण्डको १ सय २३ किलोमिटर सडकखण्ड निर्माणका लागि सरकारको २०७१ चैत ९ गतेको बैठकबाट जिम्मा पाएको सेनाले ७ वर्ष अर्थात् २०७८ साल साउन १ गते उक्त खण्ड निर्माण गरेर हिल्सा सिमकोट सडक योजना कार्यालय प्रमुख विसुन्दास लामा र बाजुराको हिमाली गाउँपालिकाका अध्यक्ष गोविन्द लामालाई एक कार्यक्रमको बीच हस्तान्तरण गरेको कर्णाली करिडोर सडक निर्माण दलका तत्कालीन प्रमुख मेजर सेनानी इन्जिनियर मिलन कार्कीले जानकारी दिए। उनका अनुसार त्यसपछि हुम्लाका ताजकोट, अदनचुली, चंखेली र सर्केगाड गाउँपालिकाका केन्द्र राष्ट्रिय सडक सञ्जालमा जोडिए। जिल्लाको दक्षिणका स्थानीय तह राष्ट्रिय सडक सञ्जालमा जोडिएसँगै बाँकेको नेपालगन्ज, सुर्खेत वीरेन्द्रनगर, कालीकोट हुँदै हुम्लाको सल्लीसल्लासम्म दैनिक १५ देखि २० बोलेरो जिप र ३० देखि ३५ सम्म मालवाहक ट्रकहरूले आउजाउ गर्न सुरु गरिरहेका छन्। यद्यपि, जिल्ला सदरमुकाम सिमकोट जोडिन अझै केही महिना कुर्नै पर्नेछ। सिमकोटलाई सडक सञ्जालमा जोड्न खार्पुनाथ गाउँपालिका१ छारे र सर्केगाड गाउँपालिका३ को ब्युवार काँधको ७ किलोमिटर कडा चट्टानमा नेपाली सेनामार्फत अहिले धमाधम काम गरेर अन्तिम चरण पुगेको छ। कालीकोटको खुलालुदेखि सलिसल्लासिमकोट हँुदै हिल्सा नाकासम्मको २ सय ६९ किलोमिटरको दूरी छ। जसमध्ये हुम्लाको सिमकोटहिल्सा नाकासम्म ९५ किलोमिटर, सिमकोटदेखि लालीबगरसम्म २३ किलोमिटर, सर्केगाड गाउँपालिका३ को लेप्च्यादेखि सल्लीसल्लासम्म १९ किलोमिटर गरी १ सय ३७ किलोमिटर सडकको ट्र्याक हिल्सा सिमकोट सडक योजना हुम्लाले निर्माण गरे पनि बाँकी सडक नेपाली सेनाले निर्माण गरेको छ। ११ किलोमिटर कडा चट्टानमा सेनालाई देशका ७७ जिल्लामा राष्ट्रिय सडक सञ्जालमा जोडिन बाँकी हुम्लाको सिमकोट मात्र रहेपछि प्रतिनिधिसभाको विकास तथा प्रविधि समिति सभापति कल्याणीकुमारी खड्काको संयोजकमा २०७८ कात्तिक ११, १२ र १३ गते स्थलगत अनुगमन गयो। समितिले स्थलगत अवलोकन भ्रमण गर्ने भनी समितिको २०७७ चैत २२ गते बसेको बैठकले निर्णय गरेको थियो। समितिको स्थलगत रिपोर्टसहितको सिफारिसपछि तत्कालीन भौतिक पूर्वाधार मन्त्री बसन्तकुमार नेम्बाङले निर्माणाधीन कर्णाली कोरिडोरको हवाई अनुगमन गरे। सिमकोटलाई सडक सञ्जालमा जोड्न बाँकी रहेको कडा चट्टान छिचोल्ने काम सेनाको विकल्प नहुने राय जिल्लाका राजनीतिक दल र नागरिक अगुवाबाट मन्त्री नेम्बाङले पाए। अवलोकन पछि बाँकी ११ किलोमिटर लेप्च्यादेखि छारेसुनाखाडालालीबगर खण्डको कडा चट्टान भएको ११ किलोमिटर खण्डमा नेपाली सेनाले धमाधम काम गरिरहेको छ। सेनाले जिम्मा पाएको काम सम्पन्न गरेर हिल्सा सिमकोट सडक योजनालाई बुझाउन अन्तिम तयारी गरेको छ। सो खण्डको सडकमा फाटफुट गाडी चल्न थालेका छन्। पुल निर्माणमा पनि उस्तै कालीकोट जिल्लाको नहरीनाथ गाउँपालिकादेखि बाजुरा हुँदै हुम्ला जिल्लाको सल्लीसल्लासम्म नौवटा पक्की पुल निर्माणको ठेक्का भइसकेका छन्। विभिन्न निर्माण कम्पनीले जिम्मा लिए पनि समय पुल निर्माणकार्य ढिलासुस्ती गरेपछि गाडी गुड्ने पुल अलपत्र छन। कालीकोटको खुलालु, सन्नीघाट, फुघाटखोलाको पुल निर्माणका लागि २०७९ असार २८ गते बीकेओ आई बिल्डससँग १८ करोड २५ लाखमा सम्झौता भएको छ। सम्झौता भएको ४९ महिनाभित्र काम सम्पन्न हुनुपर्ने हिल्सा सिमकोट सडक योजना कार्यालय हुम्लाले जानएको छ। बाजुरामा पर्ने जुड्डीखोला, बड्डीखोला, हुम्ला र बाजुरा जिल्लाको सिमाना कबाडीखोला, हुम्लाको गल्फागाड खोला, सल्लीसल्ला नदी र सर्केगाडखोलामा पुल निर्माण गर्न लुम्बनी सिंह जेबी धनगढीसँग ०७९ साल असार २८ गते ४५ करोड ३१ लाख लागतमा निर्माण सम्झौता भएको छ। पुल निर्माण नहुँदा सुर्खेत नेपालगन्ज आउजाउ गर्न गाडी खोला तरेर आउजाउ गर्न बाध्य छन्। काठको पुलमा जोखिम यात्रा गर्दै सवारीसाधन कोरिडोरअन्तर्गतका विभिन्न खोलाका पुल समयमा निर्माण सम्पन्न हुन नसक्दा स्थानीय स्तरमा सञ्चालन हुने सवारीसाधन काठको पुलमा जोखिपूर्ण यात्रा गर्न बाध्य छन्। पुल निर्माण नभएपछि सधैं काठेपुलमा आफूले बाध्य भएर गाडी चल्ने गरेको नाम्खा गाउँपालिका५ की छोइजुम लामाले बताइन्। काठेपुल कतिबेला भत्किन्छ भन्ने डरैडरमा गाडी चढ्नुपर्छ। सिमकोटदेखि यारीसम्म चारवटा खोलामा पुल बनेको छैनन्, कहिले बन्ला र ढुक्क हुन पाइएला लामाले भनिन्, धेरै वर्ष पहिलेदेखि पुल निर्माण हुन्छ भन्ने सुनेका थियौं तर आजसम्म पुल निर्माण नभएपछि अहिले त हामीले आशा पनि मारिसक्यौं। पक्की पुल नबन्दा काठेपुलमा जोखिम मोल्दै गाडी गुडाउनु परेको गुनासो सदरमुकाम सिमकोटदेखि विभिन्न क्षेत्रमा गाडी चलाउँदै आएका गाडीचालकको गुनासो छ। खोलामा काठको पुलको यात्रा निकै जोखिम भएको बताएका सिमकोट गाउँपालिका २ का चाल जोर बोहराले भने सडक पनि जताततै खोल्साखोल्सी छन्। बेलाबेलामा गाडी फस्छन्। खोलामा लगाएका काठमा पुलको काठ पनि घामपानीले छिट्टै कुहिन्छ। कुहिएको काठको पुलमा गाडी गुडाउँदा कतिखेर खोलामा परिन्छ भन्ने डरले हाम्रो सातो जान्छ। तर विकल्प पनि त हामीसँग छैन। अकालमा ज्यान गुमाउँदै बिरामी हुम्ला राष्ट्रिय सडक सञ्जालमा नजोडिएको र हवाई यात्राको टिकट सहज नभएपछि यहाँका दर्जनौैंले अकालमा ज्यान गुमाएका छन्। निमोनिया झाडापखाला र रुघाखोकीबाट पीडित सिमकोट गाउँपालिका६ माथिल्लो गाउँका ६ महिने बालक इमरन सुनारको जहाज कुर्दाकुर्दै २०७९ साल साउन २६ गते अकालमा ज्यान गयो। चङ्खेली गाउँपालिका ५ नेप्का गाउँकी ३७ वर्षकी बेलकु तामाङको २९ चैत २०७७ मा उपचारको अभावमा अकालमै मृत्यु भयो। सुत्केरी हुने व्यथा बढ्दै गएपछि सुरक्षित सुत्केरी गराउन जिल्ला अस्पताल हुम्लासम्म लैजान सडक यातायात नभएको र हवाई सुविधा सम्भव नभएपछि गाउँमा उनको अकालमै ज्यान गयो। सर्केगाड गाउँपालिका४ की १८ वर्षीय अनुरूपा विक सुत्केरी व्यथा लागेको सात दिनमा पनि जिल्ला अस्पताल सिमकोट र अन्य सुविधा सम्पन्न अस्पतालमा लिने यातायातको व्यवस्था नहुँदा गएको कात्तिक १५ गते घरमै ज्यान गयो। चार दिनदेखि सुत्केरी व्यथाले छटपटाइरहेकी सर्केगाड गाउँपालिका७ की २४ वर्षीय पवित्रा शाही र अदानचुली गाउँपालिका ५ काँखे गाउँकी २० वर्षीया रंगिता शाहीले पनि गएको वर्ष थप उपचारका लागि हेलिकोप्टर आउने आसमा आकाश हेर्दाहेर्दै ज्यान गुमाउनु पयो। सयमा हुम्ला राष्ट्रिय सडक सञ्जालमा नजोडिँदा अकालमा ज्यान गुमाउने हुम्लाका सुनार, तामाङ त प्रतिनिधि पात्रमात्रै हुन। उनीहरू जस्तै सामान्य रोग लाग्दा पनि यातायात अभावमा अस्पताल लिन नपाएर घरमै ज्यान गुमाउने हुम्लीहरूको संख्या अधिक छ। सडक यातायात नजोडिएको र जिल्लाबाट बाहिर जाने एक मात्र विकल्पका रूपमा रहेको हवाई सेवाको टिकट सर्वसाधारणले नपाउने भएपछि हुम्लाका बिरामीलाई मृत्युवरण गर्नुको विकल्प नभएको श्रीमती गुमाएका अदानचुली५ का बलबहादुर शाहीले बताए। महँगी चौबर वा कति ? सडक सञ्जालमा जिल्ला नजोडिए पछि गाउँमा पनि महँगी उस्तै छ। सडक बनाएर गाडी गुडाउने नेताका कुरा नौ वर्षदेखि सुन्दै आएकी सर्केगाड गाउँपालिका२ उनापानीकी ६१ वर्षीया हैता रावतका अनुसार गएका ९ वर्षदेखि गाउँमा नेता र कुरामात्रै आउँछन् गाडी आउँदैनन्। नेपालगन्ज सुर्खेतमा सस्तोमा पाइने ३० रुपैयाँ साबुन हुम्ला जिल्लाको सदरमुकाम सिमकोटमा ५० रुपैयाँ मूल्यमा किन्नुको विकल्प छैन। कर्णाली कोरिडोरको बाटो नबनेपछि जिल्लाका व्यापारी प्रतिकेजी दुई सय भाडा तिरेर व्यापारिक सामान ढुवानी गर्नु परेको छ। महँगो भाडाकै कारण कर्णाली प्रदेशको राजधानी सुर्खेतमा ७५ देखि ८० रुपैयाँ पर्ने चामल हुम्लाको सदरमुकाम सिमकोटमा १ सय ८० देखि २ सय ५० रुपैयाँमा पर्ने नाम्खा गाउँपालिका२ का छिरिङदोजाम लामाले बताए। नेपालगन्जमा सुर्खेतजस्ता सहरमा प्रतिकेजी ८० रुपैयाँमा पाइने चिनीको हुम्लाको सदरमुकाम सिमकोटमा दुई सय तिर्न हामी हुम्ली बाध्य छौं, लामाले भने यदि समयमा सडक सञ्जालमा जिल्ला जोडिएको भए यति बिध्न महँगो सामग्री किन्न बाध्य हामी हुने थिएनौं। खच्चडको भरमा ढुवानी हवाई सेवा अत्यधिक महँगो र सडक सञ्जाल नजोडिएका कारण हुम्लाका लागि निर्माण र दैनिक उपभोग्य सामग्री ढुवानीको जिम्मा खच्चडहरूले पाएका छन्। जुम्लाको खलंगाबजार र मुगुको गमगढीदेखि सिमकोटसम्मा दैनिक उपभोग्य वस्तु र निर्माण सामग्रीको ढुवानी गर्न कर्णाली करिडोर सडक खण्डमा दैनिक ७ देखि ८ सयसम्म खच्चड दैनिक उपभोग्य सामग्री बोकेर आवतजावत गर्छन्। देशका अन्य जिल्लामा गाडीबाट दैनिक उपभोग्य वस्तुको ढुवानी हुने गर्छ। तर, कर्णाली करिडोर खण्डमा दैनिक खच्चडकै सहायताबाट सामानको ढुवानी धानेका छन्। खच्चडले नै हुम्ली नागरिकलाई सहजता बनाएको छ। दैनिक उपभोग्य वस्तुदेखि विकास निर्माणका सामग्री खच्चडबाट नै ढुवानी हुँदै आएको छ। तीन वर्षपहिले जुम्लादेखि खच्चड ल्याएर हुम्ला पुगेका जुम्लाका २२ वर्षीय युवा सिंह रावलले खच्चडबाट दैनिक सामान ढुवानी गर्दै आएको बताए। दैनिक २० वटा खच्चडबाट व्यापारिक तथा विकास निर्माणका सामग्रीहरू ढुवानी गर्दै आएको सिंह रावल बताउँछन्। दैनिक मुगु, बाजुराका सडकबाट दैनिक उपभोग्य वस्तुको ढुवानी गर्दै आएका सिंहले भने लामो हिँडाइले गर्दा कहिले खच्चड थकित त कहिले म आफैं, तै पनि मेरो यात्रा रोकिएको छैन। खच्चडबाट सामान ढुवानी गर्दा महिनामा कम्तीमा एक लाख कमाइ हुने उनले बताए। कर्णालीको हुम्ला, जुम्ला र मुगुका बेरोजगार झन्डै दुई सय जना युवा पुस्ता खच्चड व्यवसायमा लागेका छन्। कहिले चार हजार मिटरभन्दा अग्लो चंखेली हिमालको बाटोबाट चिसो हावा खाँदै त कहिले बाजुराको कोल्टी हुँदै गर्मीमा खेल्दै दैनिक उपभोग्य वस्तुको खच्चडबाट ढुवानी गर्न बाध्य छन् युवा। कर्णालीका अधिकांश बेरोजगार युवापुस्ता दैनिक खच्चडसँगै दिन बिताउँदै आएका छन्। मुगुहुम्ला र बाजुराहुम्लाका सडकमा दैनिक सयौंको संख्यामा खच्चडले सामान ढुवानी गर्दै आएका छन्। मुगु जिल्लाको गमगडीदेखि हुम्ला जिल्लाको सदरमुकाम सिमकोटसम्म सामान ढुवानी गर्न आठ दिन लाग्ने खच्चड व्यवसायीहरू बताउँछन्। मुगुको गमगढीदेखि हुम्लाको सातवटै स्थानीय तहमा दैनिक उपभोग्य वस्तुदेखि विकास निर्माणका सामान खच्चडबाट नै ढुवानी हुँदै आएको छ। नुन, तेल, चामल, सिमेन्ट, डिजेल, पेट्रोलदेखि विकास निर्माणका आवश्यक सामान दैनिक रूपमा खच्चडबाट नै हुम्ला पुग्ने गरेको हो। यतिमात्र नभई निजी घर निर्माणका लागि आवश्यक पर्ने जस्तापातासमेत खच्चडबाट नै ढुवानी हुने गरेको खच्चड व्यवसायी बताउँछन्। मुगुबाट सिमकोटम्म प्रतिकेजी ८० देखि ९० रुपैयाँसम्ममा खच्चडबाट सामान ढुवानी हुने गरेको छ। दैनिक ६ हजारदेखि १५ हजार केजीसम्मको सामान खच्चडले नै बोकेर ल्याउने गरेको खच्चड व्यवसायी चंखेली गाउँपालिका६ का पाल्दन बुढाले जानकारी दिए। मुगुको भट्टेचौरदेखि हुम्लाको खार्पुनाथ गाउँपालिकाको सुनाखाडासम्म करिब आठ दर्जन होटेलको व्यवसाय पनि खच्चडले नै धानेको छ। हुम्लामा करिब आठ सयको संख्यामा खच्चड रहेको खच्चड व्यवसायीले बताएका छन्।"
हङकङमा सगरमाथा र गणतन्त्र दिवस,"हङकङ : हङकङस्थित नेपाली महावाणिज्यदूतावासको आयोजनामा सगरमाथा र गणतन्त्र दिवस मनाइएको छ। नेपालका तेन्जिङनोर्गे शेर्पा र न्युजिल्यान्डका एडमन्ड हिलारीले पहिलोपटक सगरमाथामा पाइला टेकेको ७१औं वर्ष पुगेको खुसीयाली र देशमा १७औं गणतन्त्र स्थापना भएको ऐतिहासिक दिनको स्मरण गर्दै, कार्यक्रमको आयोजना गरिएको हो। कार्यक्रममा हङकङका सगरमाथा आरोही मिस्टर जोन त्साङ तथा हङकङ विशेष प्रशासकीय क्षेत्र सरकारले मान्यता दिएको हङकङ चाइना माउन्टेरिङ एन्ड क्लाइमिङ युनियनका प्रतिनिधिहरूलाई सम्मान गरिएको थियो। युनियनका प्रतिनिधि मिस लीले कार्यक्रमको सम्बोधन गर्दै नेपालका हिमाल, सांस्कृतिक विविधता र प्राकृतिक सुन्दरताको खुलेर प्रशंसा गरेकी थिइन्। दोस्रो चरणको कार्यक्रमअन्तर्गत हङकङका विभिन्न संघसंस्थाका प्रतिनिधि, व्यवसायी, बुद्धिजीवीहरूले गणतन्त्र दिवसको शुभकामना दिएका थिए। कार्यक्रममा एनआरएनए आईसीसीको तर्फबााट टीका गुरुङ, जीएनआरएनए हङकङका अध्यक्ष पृथ्वी राना, हङकङ नेपाली महासंघ अध्यक्ष रीता गुरुङ, नेपाल चेम्बर्स अफ कर्मस हङकङका अध्यक्ष लवकुमार गुरुङ, एनआरएनए हङकङ अध्यक्ष गोकर्ण ढकाल, जनप्रगतिशील मञ्चका हरि तमु, प्रवासी नेपाली मञ्चबाट सत्य घले, जनसम्पर्क मञ्च हङकङबाट शैलेन्द्र बोगटी, याउचिमोङ डिस्ट्रिक काउन्सिलर अरुणा गुरुङलगायतले सम्पूर्ण नेपालीहरूलाई गणतन्त्र दिवसको गरिमा, खुसीयाली र शुभकामना व्यक्त गरेका थिए। कार्यक्रममा दूतावासका अधिकारीहरूले सम्माननीय राष्ट्रपति रामचन्द्र पौडेल र प्रधानमन्त्री पुष्पकमल दाहालद्वारा जारी गरिएको गणतन्त्र दिवसको सम्बोधन वाचन गरेर सुनाएका थिए। आयोजक तथा कार्यक्रमका सभापतिसमेत रहेका हङकङ, मकाउ महावाणिज्यदूत उदयबहादुर रानामगरले समृद्ध नेपाल र सुखी नेपाली बनाउने राष्ट्रिय लक्ष्य प्राप्ति गर्न र संस्थागत गर्नका लागि शुभकामना दिएका थिए। मगरले सगरमाथा हाम्रो पहिचान मात्र हैन धरोहर र आस्था पनि हो भन्दै, हङकङबाट सगरमाथा आरोहण गर्नेहरूलाई प्रशंसाका साथै आगामी दिनमा पर्यटकहरूका लागि दूतावासले गर्ने सहयोग र प्रवद्र्धनमा सहकार्य गर्ने प्रतिबद्धतासमेत व्यक्त गरे। हङकङस्थित ब्लुओसन रेस्टुरेन्टको सभाहलमा आयोजना गरिएको कार्यक्रमलाई कन्सुल सतिश गुरुङले सञ्चालन गरेका थिए।"
सडकबाट माग्दैमा भिसा पाइन्न,"काठमाडौं : क्रिकेटर सन्दीप लामिछानेलाई अमेरिकाको भिसा (प्रवेशाज्ञा) जसरी पनि दिनै पर्ने माग गर्दै सडकमा प्रदर्शन गर्न मिल्छ ? अन्तर्राष्ट्रिय कानुनका विज्ञ भन्छन्, सार्वभौमसत्ता सम्पन्न कुनै पनि राष्ट्रले अन्य मुलुकको नागरिकलाई भिसा दिनेनदिने निर्णय सम्बन्धित राष्ट्रमा निहित अधिकार हो। भिसा दिन माग गर्ने प्रवृत्तिलाई भीडतन्त्रको संज्ञा दिन्छन् प्रतिनिधिसभा, अन्तर्राष्ट्रिय सम्बन्ध तथा पर्यटन समितिका सभापति राजकिशोर यादव। सरकार कमजोर भएको र प्रणाली (सिस्टम) पनि प्रभावकारी नहुँदा अराजक व्यक्तिहरू सडकमा देखा पर्छन्, सांसद यादव भन्छन्, अहिले नेपाली समाज अराजकतातर्फ अघि बढ्दै गएको उदाहरण हो, भिसाको माग गर्दै सडकमा प्रदर्शनमा उत्रनु। सामाजिक सञ्जालमा पनि जे मन लाग्यो त्यही लेख्ने तथा प्रतिक्रिया व्यक्त गर्ने प्रवृत्तिहरू देखिएको उनले बताए। भिसा दिने वा नदिने अधिकार नितान्त दूतावासको हो। रेखा शर्मा,मन्त्री, सूचना तथा सञ्चार मन्त्रालय अन्तर्राष्ट्रिय कानुनका जानकार एवम् पूर्वन्यायाधीश बलराम केसीका अनुसार, भिसाको माग गर्दै प्रदर्शन वा नाराबाजी गर्नु ठीक होइन। कुनै पनि मुलुकका नागरिकलाई भिसा दिनेनदिने भन्ने निर्णय गर्ने अधिकार सार्वभौमसत्ता सम्पन्न मुलुकलाई छ, सर्वोच्च अदालतका पूर्वन्यायाधीश केसी भन्छन्, सार्वभौम मुलुकले जो कसैलाई भिसा दिएन भन्दैमा विरोध वा प्रदर्शन गर्न मिल्दैन। टी२० विश्वकप खेल्न जान सन्दीपलाई भिसा दिन माग गर्दै उनका समर्थकहरू बुधबार माइतीघरमा भेला भए। त्यस्तै, अन्य समर्थकहरूले नयाँ बानेश्वर र महाराजगन्जमा प्रदर्शन गरे। जुन प्रदर्शनमा सांसद ज्ञानेन्द्र शाहीसमेत थिए। सामाजिक सञ्जालमा यसका माग तीव्र भए। अमेरिका र अमेरिकी दूतावासमाथि टिप्पणी गर्ने उत्तिकै रहे। यस्ता क्रियाकलापलाई सस्तो लोकप्रियताको संज्ञा दिन्छन् पूर्वन्यायाधीश केसी। भियना अभिसन्धिअनुसार निर्णय गर्न सम्बन्धित दूतावास सार्वभौम हुन्छ। पठाइएको मुलुकको कानुन लागू हुँदैन। सडक प्रदर्शनबाट भिसा दिन दबाब दिनु हुँदैन। जो कोहीलाई आफ्नो मुलुकमा प्रवेशका लागि भिसा नदिने अधिकारमाथि प्रश्न गर्न मिल्दैन। दमननाथ ढुंगाना,संविधानविद् कूटनीतिक माध्यमबाट परराष्ट्रमन्त्रीले राजदूतावासमार्फत सम्बन्धित सरकारसँग कुरा गर्नुपर्ने विषय हो, पूर्वन्यायाधीश केसी भन्छन्, भिसाको माग गर्दै प्रदर्शन गर्ने वा विरोधमा उत्रने प्रवृत्ति संसारमा कहीँ पनि देखेको छैन। केसीका अनुसार, अमेरिकाले भारतका प्रधानमन्त्री नरेन्द्र मोदीलाई समेत विगतमा भिसा दिएको थिएन। तर, भिसा नदिएकामा सडकमा प्रदर्शन भएन।मानवशास्त्री जनक राई भीडतन्त्रलाई राजनीतिक दलहरूले काखी च्याप्ने प्रवृत्ति बढेको बताउँछन्। त्यही योजनाअनुरूप राष्ट्रिय प्रजातन्त्र पार्टीका प्रवक्तासमेत रहेका शाही सडकमा उत्रेको उनको भनाइ छ। भीडलाई राजनीतिक पार्टीका नेताहरूले आफ्नो अनुकूल लाभमा प्रयोग गर्ने प्रवृत्ति धेरै देखिन्छ। त्यही प्रवृत्तिको एउटा स्वरूप हो यो, मानवशास्त्री राई भन्छन्, भिसाको माग गर्दै सडक प्रदर्शन गर्नुले राम्रो सन्देश दिँदैन। सामान्यतया कुनै पनि मुलुकको परराष्ट्र नीतिलाई त्यस मुलुकले अवलम्बन गरेको आन्तरिक नीतिको विस्तारित रूपमा लिने गरिन्छ। सरकारले क्रिकेटर सन्दीपलाई भिसा दिने नदिने अधिकार नितान्त अमेरिकी दूतावासको भएको जानकारी दिएको छ। सरकारकी प्रवक्तासमेत रहेकी सूचना तथा सञ्चारमन्त्री रेखा शर्माले क्रिकेटर सन्दीपलाई सरकारले पहल गरे पनि भिसा दिने नदिने अधिकार दूतावासको भएको बताइन्। विश्वकप खेल्न अमेरिकाको भिसा प्रदान गर्न सरकारले पहल गरे पनि भिसा दिन वा नदिने अधिकार नितान्त दूतावासको हो, उनले भनिन्। सन्दीपले अमेरिकामा हुन लागेको विश्वकपमा खेल्न जान अमेरिकी भिसा निवेदन दिएका थिए। बुधबार सामाजिक सञ्जालमा लामिछानेले आफूले भिसा नपाएको जानकारी दिएका थिए। परराष्ट्र मन्त्रालयले कूटनीतिक नोट पठाउँदासमेत अमेरिकी दूतावासले सन्दीपलाई भिसा दिन अस्वीकार गरेको छ। गत बुधबार अन्तर्वार्ताका लागि दूतावासका पुगेका सन्दीपको दोस्रोपटक पनि भिसा अस्वीकृत भएको थियो। भिसा दिनेनदिने भन्ने निर्णय गर्ने अधिकार सार्वभौमसत्ता सम्पन्न मुलुकलाई छ। बलराम केसी, अन्तर्राष्ट्रिय कानुनका जानकार पूर्वसभामुख एवम् संविधानविद् दमननाथ ढुंगानाका अनुसार, भिसा नदिएको विषयलाई लिएर प्रश्न गर्न मिल्दैन। कुनै पनि मुलुकले जो कोहीलाई आफ्नो मुलुकमा प्रवेशका लागि भिसा नदिने अधिकारमाथि हामीले प्रश्न गर्न मिल्दैन, उनले भने। नेपाल क्रिकेट संघ (क्यान) ले विज्ञप्ति जारी गर्दै सरकार र आईसीसीले समन्वय गर्दा समेत सन्दीपलाई अमेरिकी दूतावासले भिसा नदिएको जनाएको छ। क्यानका अध्यक्ष चतुरबहादुर चन्दले आईसीसीले सन्दीप नेपालको १५ सदस्यीय स्क्वाडमा राखेको जानकारी गराउँदासमेत भिसा नपाएको सामाजिक सञ्जालमा उल्लेख गरेका छन्। सन् २०१९ मा पनि क्यारेबियन प्रिमियर लिग (सीपीएल) खेल्न जान लागेका लामिछानेलाई अमेरिकी दूतावासले सुरुमा भिसा दिएको थिएन। भिसाको माग गर्दै सडक प्रदर्शनमा उत्रनु समाज अराजकतातर्फ अघि बढ्दै गएको उदाहरण हो। राजकिशोर यादव, सभापति, अन्तर्राष्ट्रिय सम्बन्ध तथा पर्यटन समिति जबर्जस्ती करणी अभियोगमा जिल्ला अदालत काठमाडौंंले दोषी ठहर गरे पनि उच्च अदालत पाटनले सन्दीपलाई सफाइ दिएको थियो। त्यसपछि क्यानले ट्वान्टी२० विश्वकप खेल्ने नेपाली टोलीमा सन्दीपलाई पनि सहभागी गराएको थियो। विश्वकप क्रिकेटका लागि अन्य नेपाली खेलाडी अमेरिका पुगिसकेका छन्। प्रस्थानपूर्व प्रोत्साहन गर्न अमेरिकी दूतावासका केही अधिकारीले क्रिकेट टोलीसँग भेट पनि गरेका थिए। दूतावासका अधिकारीले आउँदै गरेका खेलहरूका निम्ति सम्पूर्ण टिमलाई शुभकामनासमेत दिएका थिए।"
सामाजिक सञ्जालका दुष्प्रचारले मिडियाहरू जोखिममा,"काठमाडौं : अन्नपूर्ण मिडिया नेटवर्कले आफ्ना सञ्चारगृहमा कार्यरत पत्रकारहरूलाई मिसडिस इन्फरमेसनबारे जानकारी दिन कार्यशालाको आयोजना गरेको छ। अन्नपूर्ण मिडिया नेटवर्कको मुख्यालयमा बिहीबार र शुक्रबार सञ्चालन गरिएको कार्यशालामा विज्ञहरूले प्रशिक्षण दिएका थिए। सहभागीलाई प्रेस काउन्सिलका अध्यक्ष बालकृष्ण बस्नेत, अन्नपूर्ण पोस्ट्का प्रधान सम्पादक अखण्ड भण्डारी, साइबर सुरक्षाविज्ञ पूर्वन्यायाधीश डा श्रीकृष्ण भट्टराई र मिथ्या सूचना अध्येता किरण चापागाईंले प्रशिक्षण दिएका थिए। अन्नपूर्ण एक्पे्रसका सम्पादक कमलदेव भट्टराईले प्रशिक्षणको सहजीकरण गरेका थिए। प्रेस काउन्सिलका अध्यक्ष बस्नेतले सामाजिक सञ्जालमा हुने दुष्प्रचारको बाढीले मिडियाहरू जोखिममा परेको बताए। उनले भने, मिथ्या सूचनाको मारमा मिडियाहरू छन्। सरकारले प्रेस जगत्लाई बचाउनका लागि लाग्नुपर्छ। अन्नपूर्ण पोस्ट्का प्रधान सम्पादक अखण्ड भण्डारीले मिथ्या सूचनाको बाढीबाट सञ्चारकर्मीहरू जोगिनुपर्ने बताए। उनले भने, हामीले प्रकाशन गरेका सूचना हटाउनु नपरोस् भन्ने ढंगबाट काम गर्नु पर्छ। डा भट्टराईले नेपालका डाटाहरू साइबर दृष्टिकोणले निकै असुरक्षित भएकाले सरकार गम्भीर हुनुपर्ने बताए। नेपालमा साइबर आक्रमण बढ्दै गएको छ। तर यसको नियन्त्रणका कानुन, प्रविधिको पहुँच र दक्ष जनशक्ति उत्पादनका लागि सरकारले तत्काल काम गर्नुपर्छ।"
७२ ले लिन्छन् बैंक बाहिरबाट कर्जा,"काठमाडौं : बैंक तथा वित्तीय संस्थामा सर्वसाधारणको पहुँच बचतमा पुगेको भए पनि कर्जामा भने निकै कम देखिन्छ। नेपाल राष्ट्र बैंकको पछिल्लो तथ्यांकअनुसार निक्षेप खाता संख्या ५ करोड ११ लाख ७८ हजार पुग्दा कर्जा खाता भने १८ लाख ४५ हजारमात्रै छ। यसअनुसार पनि अझै पनि ७१८३ प्रतिशत जनसंख्या बैंकिङ प्रणालीबाहिर रहेर कर्जाको कारोबार गर्न बाध्य भएको राष्ट्र बैंकको एक अध्ययनले पुष्ट्याएको छ। उक्त प्रतिशतका आर्थिक आवश्यकता पूरा गर्न परिवार तथा साथीभाइमा निर्भर रहेको हुनुपर्छ। केन्द्रीय बैंकले गरेको नेपालमा वित्तीय साक्षरताको आधारभूत सर्वेक्षणले ४६३४ प्रतिशत वयस्क जनसंख्याले कर्जा प्रयोग गरेकोमा १७६० प्रतिशतले मात्र बैंक कर्जा उपयोग गरेको प्रष्ट्याएको छ। नेपालको वित्तीय समावेशीकरणको स्थिति प्रस्तुत गर्ने क्रममा भएको उक्त सर्वेक्षणअनुसार वयस्क जनसंख्या को वित्तीय सेवाको प्रयोगका सूचकहरूमा सर्वाधिक (८६६४ प्रतिशत)ले बचत, लगानी वा अवकाश उपकरण, ७३७८ प्रतिशतले भुक्तानी उपकरण, ४६३४ प्रतिशतले ऋण वित्तीय समावेशीकरण नीति, २०८१ घ उपकरण र ३००२ प्रतिशतले मात्र बिमा सेवा प्रयोग गरेको पाइएको छ। यसअघि २०७८ मा गरिएको अध्ययनले नेपालमा वित्तीय पहुँच प्रतिवेदनअनुसार कम्तीमा एक व्यक्ति एक खाताको आधारमा ६७३ प्रतिशत जनसंख्याको बैंक तथा वित्तीय संस्थामा खाता रहेको देखाएको थियो। यद्यपि तोकिएको क्षेत्रमा कर्जा प्रवाहसम्बन्धी व्यवस्था बैंक तथा वित्तीय संस्थाबाट प्रवाह हुने कर्जामा सबै क्षेत्रको पहुँच पुगोस् र सन्तुलित ढंगले कर्जा विस्तार होस् भन्ने उद्देश्यले निर्देशन जारी भई केही तोकिएका क्षेत्रहरूमा न्यूनतम कर्जा विस्तार हुनुपर्ने व्यवस्था राष्ट्र बैंकले गरेको छ। सोहीबमोजिम क वर्गका वाणिज्य बैंकले २०८४ असार मसान्तसम्म कृषि, ऊर्जा र लघु, घरेलु, साना एवम् मझौला उद्यममा कुल कर्जा तथा सापटको क्रमश: १५, १० र १५ प्रतिशत कर्जा प्रवाह गर्नुपर्नेछ। त्यसैगरी, ख र ग वर्गका वित्तीय संस्थाले कृषि, लघु, घरेलु तथा साना उद्यमव्यवसाय, ऊर्जा र पर्यटन क्षेत्रमा २०८४ असार मसान्तसम्ममा क्रमश: २० प्रतिशत र १५ प्रतिशत कर्जा प्रवाह गर्नुपर्नेछ। अझै वित्तीय स्थायित्वलाई मध्यनजर गर्दै वित्तीय सेवाको विस्तार, प्रगाढता अभिवृद्धिका साथै वित्तीय साक्षरता प्रवद्र्धन र वित्तीय ग्राहक संरक्षणमार्फत वित्तीय समावेशीकरण प्रवद्र्धन गर्ने उद्देश्यले राष्ट्र बैंकले शुक्रबार (जेठ १८ गते) वित्तीय समावेशीकरण नीति, २०८१ सार्वजनिक गरेको छ। उक्त नीतिले वित्तीय पहुँचको विस्तार, वित्तीय सेवाको प्रयोगमा विस्तार, उद्यमशीलता तथा आर्थिक गतिविधिमा विस्तार, वित्तीय साक्षरता प्रवद्र्धन, वित्तीय ग्राहकको हित संरक्षण, तथ्यांक संकलन र मापन गर्ने कार्यलाई प्राथमिकतामा राखेको छ। वित्तीय समावेशीकरण नीतिको कार्यान्वयन पक्ष केन्द्रीय बैंकले सार्वजनिक गरेको सो नीतिले यसपटक गर्ने कार्यान्वयनको दायरा तोकेको छ। जसअन्तर्गत यस वर्ष राष्ट्रिय वित्तीय समावेशीकरण रणनीतिको मस्यौदा नेपाल सरकारसमक्ष पेस गर्ने भएको छ। राष्ट्रिय वित्तीय समावेशीकरण रणनीतिले तय गरेका कार्ययोजना क्रमश: लागू गरिनेछ। यस नीति र राष्ट्रिय वित्तीय समावेशीकरण रणनीतिका विषयसमेत मध्यनजर गरी मौद्रिक नीति, वार्षिक कार्ययोजना तथा बजेट तर्जुमा गरिने भएको छ। वित्तीय समावेशिता अभिवृद्धिको लागि इजाजतपत्र तथा अनुमति प्राप्त संस्थाका लागि यस नीतिको कार्यान्वयनमा सहयोग हुने गरी निर्देशनहरू जारी गरिनेछ। यस नीति कार्यान्वयनका लागि अन्य सरोकारवाला निकायसँग आवश्यक समन्वय र सहकार्य गरिनेछ, सार्वजनिक नीतिमा उल्लेख छ। वित्तीय समावेशीकरणको सम्बन्धमा विगतमा तर्जुमा गरिएका योजना तथा कार्यक्रम र त्यसको कार्यान्वयनको क्रममा जारी गरिएका निर्देशन र अभ्याससमेतका आधारमा वित्तीय समावेशीकरण नीति अवलम्बन गरिएको राष्ट्र बैंकले बताएको छ। जसअन्तर्गत समावेशी वित्तीय पहुँच, वित्तीय साक्षरता वित्तीय शिक्षालाई समयसापेक्ष ढंगले विस्तार गर्ने, डिजिटल प्रविधिमा नवप्रवर्तन, लैंगिक तथा वातावरणमैत्री बैंकिङ प्रवद्र्धन, दिगो र समावेशी वित्तीय प्रणालीको विकास गर्नेछ। त्यसैगरी, वित्तीय पूर्वाधारको विकास वित्तीय साक्षरता र समावेशिता अभिवृद्धि, वित्तीय आचरणसम्बन्धी नियामकीय भूमिका निभाउने, साझेदारी र सहकार्य वित्तीय समावेशिता अभिवृद्धि, वित्तीय समावेशिता अभिवृद्धिका लागि उत्तरदायित्व र जवाफदेहिता सुनिश्चितता गर्नेलगायत रहेका छन्। यससँगै, लघु साना तथा मझौला उद्योगव्यवसायलाई प्रवद्र्धन गर्ने उद्यमशीलता विकास, व्यावसायिक क्षमता विकास, पूर्वाधार तथा प्रविधिको विकास, लगानीमैत्री वातावरणको निर्माण, उपयुक्त किसिमको ऋण तथा न्यून ब्याजको व्यवस्थाका साथै विभिन्न निकायबाट प्रवाह हुने सेवालाई प्रविधिमैत्री बनाई बंैकिङ प्रणालीमा लक्षित ग्राहकको पहुँच वृद्धि गर्नुको साथै प्रक्रियागत सरलीकरण गरी लघु, साना तथा मझौलास्तरका उद्योग, व्यापार तथा व्यवसायलाई प्रोत्साहन गर्ने नीति लिइएको छ। वित्तीय समावेशीकरणका आयाम समावेशीकरणका विभिन्न आयामलाई मध्यनजर गर्दा समावेशीकरणको उद्देश्यलाई निकै महत्त्वका साथ अघि बढाउनुपर्ने राष्ट्र बैंकले महसुस गरेको छ। राष्ट्र बैंकका अनुसार यसका लागि अवलम्बन गरिने विभिन्न कार्यक्रमहरू र जारी गरिने निर्देशन तथा मार्गदर्शनमा तादात्म्य हुनुपर्ने देखिन्छ। यद्यपि अहिलेसम्मको वित्तीय पहुँचको गतिलाई सन्तोषजनक मान्न सकिन्छ। पछिल्लो समय बझाङको साइपालबाहेक सबै स्थानीय तहमा वाणिज्य बैंकको शाखा सञ्चालनमा छन्। यससँगै बैंक तथा वित्तीय संस्थाको शाखा सञ्जाल ११ हजार ५ सय ८९ पुगेका छन्। त्यसैगरी, सोही अवधिमा डिजिटल वालेट प्रयोगकर्ता संख्या १ करोड ८९ लाख ४१ हजार ७ सय ९३, मोबाइल बैंकिङ ग्राहक संख्या २ करोड १३ लाख ६३ हजार ९ सय ८९, इन्टरनेट बंैकिङ ग्राहक संख्या १८ लाख ५६ हजार १ सय ९५ छन्। त्यसैगरी, कनेक्ट आईपीएस प्रयोगकर्ता संख्या ११ लाख ८ हजार ४ सय ३६ रहेका छन्। सोही अवधिमा एटीएम संख्या ४ हजार ८ सय ५५, मोबाइल बैंकिङ प्रयोगकर्ता २ करोड १३ लाख ६४ हजार, निक्षेप खाता संख्या ५ करोड ११ लाख ७८ हजार पुगेको र कर्जा खाता संख्या १८ लाख ४५ हजार नाघेको छ ।"
उद्योगमा लोडसेडिङ गरेर निर्यातको हतारो,"काठमाडौं : विद्युत् प्राधिकरणले स्वदेशी उद्योगमा विद्युत् नदिई भारत निर्यात गरेको उद्योगीव्यवसायीले आरोप लगाएका छन्। नेपाल उद्योग परिसंघले शुक्रबार प्रेस विज्ञप्ति प्रकाशित गरी उद्योगमा अघोषित लोडसेडिङ जारी राखेर बिजुली भारत निर्यात गरेको आरोप लगाएको हो। उद्योगमा तीन महिना बढी समयदेखि अघोषित लोडसेडिङ गराई भारत बिजुली निर्यात गरिएको परिसंघका अध्यक्ष राजेश अग्रवालले बताए। प्राधिकरणले खुद निर्यातकर्ता बन्ने होडमा आन्तरिक उद्योगहरूलाई लोडसेडिङ गराइरहेको बताए। विद्युत् उत्पादन बढ्यो भनेर भारत निर्यात सुरु गरिएको छ। तर, अझै उद्योगले लोडअनुसारको विद्युत् पाएका छैनन्। बेलुका ७ बजेदेखि बिहान ७ बजेसम्म विद्युत् काटिएको छ, अग्रवालले भने। दिउँसोमा पनि ट्रिपिङ हुने गरेको उनले जानकारी दिए। नेपाल उद्योग वाणिज्य महासंघले पनि औद्योगिक क्षेत्रमा अघोषित लोडसेडिङ भइरहेको बताएको छ। महासंघका उपाध्यक्ष सुरकृष्ण वैद्यले वीरगन्ज, विराटनगर र भैरहवा औद्योगिक करिडोरमा अघोषित लोडसेडिङ जारी रहेको बताए। महासंघका अर्का उपाध्यक्ष हेमराज ढकालले पनि प्राधिकरणले अघोषित लोडसेडिङ जारी राख्दै बिजुली निर्यात गर्नु उपयुक्त नहुने बताए। उत्पादनमूलक उद्योगलाई प्रवद्र्धन गर्नुको सट्टा हतोत्साहित गर्ने काम प्राधिकरणले गरेको उनले आरोप लगाए। प्राधिकरणले वर्षा लागेसँगै आन्तरिक विद्युत् उत्पादन बढेकोले धेरै भएको बिजुली भारत निर्यात सुरु गरिएको बिहीबार विज्ञप्तिमार्फत जानकारी गराएको थियो। प्राधिकरणका अनुसार सोमबारदेखि दैनिक ४०० मेगावाट विद्युत् निर्यात गर्दै आइरहेको छ। प्राधिकरणका कार्यकारी निर्देशक कुलमान घिसिङले विज्ञप्तिमा भनेका छन्, खोला तथा नदीमा पानीको बहाव क्रमिक रूपमा बढ्दै गइरहेकाले विद्युत् उत्पादन पनि वृद्धि भइरहेको छ। आन्तरिक माग पूरा गरी अतिरिक्त भएको १ हजारदेखि १२ सय मेगावाट विद्युत् प्रतिस्पर्धी बजार र द्विपक्षीय सम्झौताबमोजिम यस वर्ष निर्यात लक्ष्य राखिएको छ, निर्यात स्वीकृतिका लागि आयोजनाहरूको सूची भारतको केन्द्रीय विद्युत् प्राधिकरणसमक्ष प्रस्ताव पठाइएको छ। उनले बाराको पिलुवा सबस्टेसनबाट परवानीपुर सबस्टेसनसम्मको करिब १८ किलोमिटर १३२ केभी डबल सर्किट प्रसारण लाइनको क्षमता विस्तारका लागि एउटा सर्किट बन्द गरी तार (कन्डक्टर) बदल्ने काम भइरहेकाले वीरगन्ज क्षेत्रका उद्योगहरूमा विद्युत् आपूर्तिको केही समस्या रहेको उल्लेख पनि गरेका छन्। प्राधिकरण भार सम्प्रेषण केन्द्रले उक्त प्रसारण लाइनको क्षमता विस्तार आगामी एक हप्तामा सकी सरल बिजुली सुचारु गर्ने बताएको छ। विद्युत्को आन्तरिक खपत पनि बढेको छ। अहिले दैनिक करिब साढे ४ करोड युनिट विद्युत् खपत भइरहेको छ। दैनिक उच्च माग २ हजार मेगावाट पुगेको छ। अहिले कुल आन्तरिक जडित क्षमता करिब २९ सय मेगावाट छ। यो वर्षको विद्युत् उत्पादन करिब ३५ सय मेगावाट पुग्ने बताइएको छ। एकातिर आन्तरिक खपतपछि बाँकी रहेको बिजुली भारत पठाउने प्राधिकरण बताउँछ भने अर्कोतिर भने औद्योगिक क्षेत्रले लोडसेडिङमा खेपिरहेको छ। प्राधिकरणले चालु आर्थिक वर्षभित्र खुद निर्यातकर्ता बन्नका लागि हिउँदमा पनि कम विद्युत् आयात गरेको र वर्षा सुरुसँगै विद्युत् निर्यातमा मात्र लागेको परिसंघ अध्यक्ष अग्रवाल भन्छन्। प्राधिकरणका अनुसार यस वर्षको हिउँदयाममा १५ अर्ब २१ करोड रुपैयाँको विद्युत् भारतबाट आयात गरिएकोे छ। यस अवधिमा १ अर्ब ८१ करोड ४८ लाख युनिट विद्युत् आयात गरिएको छ। प्राधिकरणले गत वर्षको जेठदेखि यस वर्षको हालसम्म १५ अर्ब ६२ करोड रुपैयाँको विद्युत् निर्यात गरेको छ। तर, चालु आर्थिक वर्ष २०८००८१ को साउनदेखि हालसम्म १३ अर्ब ४७ करोड रुपैयाँको मात्र विद्युत् भारतमा बेचेको छ। आयात गरिएको विद्युत्को मूल्य निर्यात गरिएकोभन्दा सस्तो रहेको प्राधिकरण बताउँछ। निर्यात गरिएको विद्युत्को प्रतियुनिट औसत मूल्य ९ रुपैयाँ २ पैसा रहेको छ भने आयातको प्रतियुनिट औसत मूल्य ८ रुपैयाँ ३८ पैसा छ। आर्थिक वर्षको बाँकी अवधि (जेठ मध्यदेखि असार मसान्त)मा निर्यात हुने विद्युत्को परिणामले आयातभन्दा निर्यात बढि हुने र पहिलोपल्ट खुद निर्यातकर्ताका रूपमा रहने प्राधिकरणको भनाइ छ। हाल, द्विपक्षीय सम्झौताबमोजिम भारतको बिहार राज्यलाई करिब २ सय मेगावाट विद्युत् बिक्रीका लागि पावर ट्रेड कम्पनीसँग र करिब ४०० हरियाणा राज्यलाई बिक्री गर्न एनटीपीसी विद्युत् व्यापार निगम लि (एनभीभीएन)सँग सम्झौता गरी स्वीकृतिका लागि भारतको केन्द्रीय विद्युत् प्राधिकरणमा प्रस्ताव पठाइसकेको प्राधिकरण बताउँछ। भारतको केन्द्रीय विद्युत् प्राधिकरणले हालसम्म नेपालका १५ वटा जलविद्युत् आयोजनाहरूबाट उत्पादित ६५६ मेगावाट विद्युत् प्रतिस्पर्धी बजारमा निर्यातका लागि स्वीकृति दिएको छ। ६५६ मेगावाटबाटै मध्यकालीन विद्युत् सम्झौताबमोजिम हरेक वर्ष जुनअक्टोबरसम्म पाँच वर्षका लागि ११० मेगावाट विद्युत् एनभीभीएनलाई बिक्री गर्न स्वीकृति दिइएको छ। एनभीभीएनले उक्त विद्युत् हरियाणा राज्यलाई बिक्री गर्दै आएको छ। नेपालले रियल टाइम मार्केटमा विद्युत् खरिद बिक्रीको पनि अनुमति पाएको छ। ६५६ मेगावाटमध्ये ढल्केबरमुजफ्फपुर ४०० केभी अन्तरदेशीय प्रसारण लाइनबाट ५८६ र ७० मेगावाट महेन्द्रनगरटनकपुर १३२ केभी प्रसारण लाइनबाट निर्यात भइरहेको छ।"
वर्षा मापनका लागि नागरिक वैज्ञानिक,"दोलखा : वर्षात्को समयमा मौसमबारे सर्वसाधारणलाई जानकारी गराउन र विपत् व्यवस्थापनका लागि मनसुनी वर्षा मापन गर्न भीमेश्वर नगरपालिकाले ९ वटै वडाका ५५ जना युवाहरूको एक टोलीलाई नागरिक वैज्ञानिक तयार गरिएको छ। पूर्वानुमानमा आधारित पूर्वकार्य गर्नका निम्ति नागरिक प्रयोगबाट मापन तथा दृश्यावलोकनका लागि नागरिक वैज्ञानिक तयार गरिएको हो। उनीहरूलाई विपत््का घटनाको सूचना र वर्षा मापनका लागि प्रविधिमा प्रशिक्षण गराएको नगरपालिकाका विपत्् व्यवस्थापन शाखाका सम्पर्क अधिकृत सुरेश राउतले बताए। विपत्पूर्व तयारी थाल्न नगरपालिकाले युवाहरूलाई मोबाइल एपमार्फत सूचना संकलन र हरेक दिन वर्षामापन गर्ने प्रविधि दिएको छ भने नागरिक वैज्ञानिकको काम हरेक दिन बिहान एपबाट गाउँको अवस्था, वर्षा मापन, पहिरोको जोखिम भएको क्षेत्रको तस्बिरसहितको सूचना नगरपालिकामा अपडेट गराउनुपर्ने राउतको भनाइ छ। आईएचआरआर र एसफोरडब्लू नेपालको सहकार्यमा नगरपालिकामा जलवायु परिवर्तन र विपत््को पूर्वतयारी स्वरूप भिक्ट्री परियोजना सुरु गरी नागरिक वैज्ञानिक कार्यक्रम सञ्चालन गरिएको नगरपालिकाले जनाएको छ। प्रविधिसहित युवालाई विपत्् व्यवस्थापन सूचना प्रणाली बलियो बनाउन नागरिक वैज्ञानिकलाई प्लास्टिकको रिसाइकल गरेको गेजका रूपमा विकास गरेर वर्षा मापन उपकरण उपलब्ध गराइएको छ। २ दशमलव २५ लिटरको बोतललाई खुला स्थानमा राखेर वर्षामापन विधिबारे सिकाइएको आईएचआरआरका निर्देशक सुरज गौतमले बताए। मनसुनको याममा सबै वडाबाट हरेक दिन प्राप्त तथ्यांकले एपबाट सबैलाई जानकारी पाउन सकिने उनको भनाइ छ। नेपालको पहाडी जिल्ला दोलखाको भीमेश्वर नगरपालिका र बर्दियाको बारबर्दिया नगरपालिकामा यो प्रविधिको परीक्षण भइरहेको छ।"
"फास्ट ट्र्याकमा सेनाको बदमासी, पर्यटक भिसामा आएकालाई कानुनविपरीत करोड बढी बाँडियो","काठमाडौं : राष्ट्रिय गौरवको आयोजना काठमाडौंतराई द्रूतमार्ग (फास्ट ट्र्याक)को निर्माण जिम्मा पाएको नेपाली सेनाले कानुन विपरीत करोडौं रकम बाँडेको खुलेको छ। महालेखापरीक्षकको प्रतिवेदनले सेनाले पर्यटक भिसामा आएका विदेशी नागरिकलाई ७६ हजार बढी अमेरिकी डलर (एक करोड बढी रुपैयाँ) बाँडेको उल्लेख गरेको छ। नेपालमा पर्यटक भिसामा आएका विदेशी नागरिकले पारिश्रमिक लिएर काम गर्न नपाउने प्रावधान छ। तर, त्यसविपरीत सेनाले दक्षिण कोरियाबाट आएका नागरिकलाई करोडौं रकम बाँडेको हो। 'पर्यटक भिसा पाउने विदेशी नागरिकले नेपालभित्र रहँदा पारिश्रमिक लिएर काम गर्न नपाउने व्यस्था छ। तर, त्यसविपरीत दक्षिण कोरियाको पर्यटक भिसामा आएका सिनियर जिओलोजिष्ट, स्लोप स्टेपलाइजेसन स्पेसलिष्टलगायतका विज्ञ टोलीले मासिक पारिश्रमिक लिएका छन्। उनीहरूले क्रमशः अमेरिकी डलर २९ हजार ६६३, २३ हजार ६१५ र २२ हजार ८३६ लिएको महालेपरीक्षकको तथ्यांकमा देखिएको छ,' प्रतिवेदनमा भनिएको छ। महालेखापरीक्षकको कार्यालयले अध्यागमनसम्बन्धी कानुनी व्यवस्थाको पालना गर्न सुझाव दिएको छ। त्यस्तै सेनाले करिब ८ करोड बराबारको बेली ब्रिजको सामान अलपत्र पारेको प्रतिवेदनमा उल्लेख छ। सेनाले १४ सेट किनेको बेली ब्रिजमध्ये ८ सेट जडान गरे पनि ६ सेटमध्ये ३ खोकनामा अलपत्र रहेको र उक्त सामग्रीमा खिया लागेको प्रतिवेदनमा उल्लेख छ। 'आयोजनाले ५१ मिटर लम्बाइका १४ सेट बेली ब्रिजका लागि ४१ करोड ४० लाख २३ हजारको सामग्री खरिद गरेको छ। सम्झौताअनुसार १४ सेट बेली ब्रिज र सोको लागि आवश्यक पार्ट्स आपूर्ति गरेकोमा ८ सेटमात्र जडान गरेको देखिन्छ। बाँकी रहेका ६ सेटमध्ये ३ सेट ब्रिजिङ महाशाखाबाट जडान भएको तथा ७ करोड ८५ लाख १३ हजारका ३ सेट खोकना साइटमा मौज्दात रहेको प्रतिवेदनमा उल्लेख छ। 'खरिद भएका सामग्रीहरू प्रयोगविहीन हुँदा खिया लाग्ने तथा सामग्रीको आयु घट्ने अवस्था देखिएकाले यसतर्फ आयोजनाले ध्यान दिनुपर्दछ,' प्रतिवदेनमा भनिएको छ। त्यस्तै निर्माण क्षेत्रबाट निस्कने ढुंगा, गिट्टी, अन्य निर्माण सामग्रीको दस्तुर सम्बन्धित डिभिजन वन कार्यालयलाई बुझाई प्रचलित कानुनबमोजिम प्रयोग गर्न सक्ने, सडकमा प्रयोग नहुने भएमा प्राप्त भएका निर्माण सामग्री डिभिजन वन कार्यालयले तोकेको स्थानमा स्टक पाइलिङ गर्नुपर्ने उल्लेख भए पनि वन क्षेत्र प्रयोग गर्दा प्राप्त भएका निर्माण सामग्रीको अभिलेख तयार गरेको छैन । आयोजनाले सोको अभिलेख राख्न प्रतिवेदनमा सुझाव दिइएको छ। महालेखापरीक्षकको प्रतिवेदनले परामर्श सेवामा मात्रै २ अर्ब २ करोड ७ लाख खर्च भएको बताएका छन्। जुन निर्माण खर्चको ४८५ प्रतिशत र कूल खर्चको ४१० प्रतिशत रहेको छ। आयोजनाको निर्माण अवधि थपिँदै गर्दा परामर्श सेवाको लागत पनि बढ्ने हुँदा समयमै आयोजना सम्पन्न गर्न सुझाव दिइएको छ। त्यस्तै परामर्शदाताको कार्यक्षेत्रगत शर्त तयार गर्दा सार्वजनिक खरिद नियमावली, २०६४ को नियम ६९ (च१ ) मा सम्झौता पश्चात् काम गर्न नसक्ने गरी बिरामी भएको, दुर्घटनामा परेको वा मृत्यु भएको बाहेक मुख्य जनशक्तिको रूपमा प्रस्तावित व्यक्तिलाई परिवर्तन गर्न नसक्ने व्यवस्था छ। तर, सम्झौतापछि २ पटक टिम लिडरसमेत गुणस्तर नियन्त्रण इन्जिनियर, पुल डिजाइन इन्जिनियर, सुरुङ डिजाइन इन्जिनियर तथा स्लोप स्टेबलाइजेसनलगायतका वैदेशिक विज्ञ एवं नेपाली विज्ञसमेत परिवर्तन गरेको र यसरी योजनामा पटकपटक विज्ञ फेरबदल गर्ने कार्यले गुणस्तरमा असर पर्ने सुझाव दिइएको छ। त्यस्तै आयोजनाको प्याकेज नं ११ अन्तर्गत ललितपुर खोकनामा ६४ किलोमिटर सडकको रेखाङ्कन र जग्गा अधिग्रहणसम्बन्धी विवादका कारण उक्त क्षेत्रको डिजाइन तयार भएको छैन। त्यस्तै ५ हजार १७२ रोपनी जग्गा अधिग्रहण गर्नुपर्नेमा ३४४ रोपनी जग्गा अधिग्रहण गर्न अझै बाँकी छ। उक्त जग्गाहरू ललितपुरको खोकना क्षेत्रकै रहेको बताइएको छ। खोकनामा भएको जग्गा विवादको समाधानको लागि रक्षा मन्त्रीको अध्यक्षतामा समिति गठन भएको छ। ' यसरी आयोजनाको प्याकेजहरूको काम समयमा सुरु नहुँदा डिजाइन र सुपरभिजन कार्यको लागि थप लागत र समय अवधि वृद्धि हुने अवस्था छ। लक्षित अवधिभित्र आयोजना पूरा गर्ने गरी विवादको निरूपण र डिजाइनसम्बन्धी कार्य पूरा गर्नुपर्दछ,' महालेखापरीक्षकको प्रतिवेदनमा भनिएको छ। काठमाडौंदेखि बाराको निजगढसम्म ७२५ किलोमिटर द्रूतमार्ग निर्माण गर्न नेपाल सरकार मन्त्रिपरिषद्को २०७४ वैशाख २१ को निर्णयअनुसार २०७४ साउन २७ मा नेपाली सेनालाई हस्तान्तरण भएको थियो। निर्माण कार्य २०८०।८१ सम्म कार्यसम्पन्न गर्ने गरी प्रारम्भ भएकोमा मन्त्रिपरिषद्को २०८० वैशाख ५ को निर्णयबाट आयोजनाको लागत नबढ्ने गरी २०८३ चैतसम्म अवधि थप गरिएको छ। आयोजनाको सुरु लागत २ खर्ब १३ अर्ब ९५ करोड (कन्टिन्जेन्सीसमेत) रहेकोमा विस्तृत आयोजना प्रतिवेदन संशोधन पश्चात् द्रूत मार्गको कूल लम्बाई ७०९७७ किलोमिटर, ८९ पुल, ६ सुरुङ मार्ग र लागत २ खर्ब ११ अर्ब ९३ करोड कायम भएको छ। आयोजनालाई विभिन्न ११ क्लष्टरमा विभाजन गरी कार्यान्वयनको लागि १३ प्याकेज बनाइएको छ। आयोजनाको १३ प्याकेजमध्ये ७ प्याकेजको खरिद व्यवस्थापन सम्पन्न भई यस वर्षसम्म ४९ अर्ब २४ करोड २ लाख खर्च भएको देखिन्छ। अन्य प्याकेजमध्ये ३ प्याकेजको बोलपत्र आह्वान भएकोमा अदालतमा विचाराधीन रहेको, २ प्याकेजको ठेक्का व्यवस्थापन प्रक्रियामा रहेको अवस्था छ। प्याकेज नं ११ अन्तर्गत ललितपुरको खोकना क्षेत्र मा ६४ किलोमिटर सडकको रेखाङ्कन र जग्गा अधिग्रहणसम्बन्धी विवादका कारण डिजाइन तयार भएको छैन।"
सहकारी ठगी पीडितले न्याय नपाएसम्म कांग्रेसको संघर्ष जारी रहन्छ : नेता महर,"काठमाडौं : नेपाली कांग्रेसका केन्द्रीय सदस्य नैनसिंह महरले सहकारी ठगीको मारमा परेका ७० लाख जनताले न्याय नपाएसम्म कांग्रेसको लडाइँ जारी नै रहने कुरा बताएका छन्। चितवन कांग्रेसले सञ्चालन गरेको प्रशिक्षक प्रशिक्षण तालिम समारोहका प्रमुख अतिथि नेता महरले जनताको नजरमा दोषी प्रमाणित भइसकेका पार्टीका नेता र पार्टीलाई कारबाहीको दायरामा ल्याउन र पीडित जनताले सञ्चित गरेको रकम फिर्ता गर्न कांग्रेस संसदीय छानबिन समितिमा मात्रै भर नपर्ने र जनपेक्षाअनुसार सदनदेखि सडक संघर्ष जारी नै राख्ने बताए। अहिले गिरीबन्दु टी स्टेटदेखि सुदर्शन सहकारीसम्म गठबन्धन सरकारमा संलग्न पार्टी र तिनका प्रमुख नेताहरू नै संलग्न हुनु दुर्भाग्यपूर्ण भएको उनको भनाइ छ। अहिलेको गठबन्धन सरकारले नेपाली जनताको सार्वजनिक सम्पत्ति दोहन गरिरहेको महरको आरोप छ। कांग्रेसको भरखरै सम्पन्न बैठकमा गिरीबन्दु टी स्टेटमा भएको अर्बौ रकम चलखेलको पर्दाफास गर्न आफूले प्रस्ताव गरे पनि निर्णय बाहिर आउँदा त्यस विषयमा नलेखिएको उनको भनाइ थियो। कांग्रेसका नेता कार्यकर्ता मनबाटै जनमुखी हुनु आवश्यक रहेको बताउँदै उनले आज जलवायु परिवर्तनका कारण नेपालका हिमालहरू खाली हुँदै गएको र त्यसको असर वातावरणमा परेकोप्रति चिन्ता व्यक्त गरे। जनवायु परिवर्तनका कारण तराई क्षेत्रमा अत्याधिक तामक्रम बढेर जनता कष्टकर जीवन बिताउन बाध्य रहेकाले जलवायु परिवर्तनको असर न्यूनीकरणबारे पार्टीले सबै तहमा प्रशिक्षणात्क सचेतना अभियानमा जुट्नुपर्ने महरको धारणा छ। 'हामीले राजनीतिसँग समाज र जनताका मद्दा बोक्नुपर्छ। केन्द्रदेखि टोल समितिसम्ममा प्रकोपीय जोखिमबाट बच्न 'जलवायु परिवर्तन तथा प्रकोप जोखिम न्यूनीकरण कार्यदल' गठन गरेर वातावरण संरक्षणमा योगदान दिनु पर्छ,' उनले भने। राजनीतिक इतिहासमा राप्रपा, माओवादी, मधेसी जनधिकार र साझा विवेकशिल पार्टीको कनै बेला ठूलै आकार र स्याल हुँय्या भएको प्रसंग उठाउँदै महरले अहिले भने ती पार्टीलाई अस्तित्व बचाउनै गाह्रो परिरहेको बताए। 'अहिले नयाँ आएका राजनीतिक दलहरूको गतिविधि र भूमिकाले अर्को चुनावसम्म उनीहरुको पनि बिजोग हुने निश्चित छ,' उनले भने। जेठ १७ देखि १९ सम्म सञ्चालित प्रशिक्षक तालिममा ५३ जना जिल्ला स्तरीय नेताहरूको सहभागीता रहेको छ भने प्रशिक्षणमा कांग्रेस केन्द्रीय सदस्य गोबिन्द पोखरेल, अजयबाबु सिवाकोटी, प्रकाश स्नेही, प्राध्यापक कृष्ण पौडेल, कांग्रेस नीति अनुसन्धान तथा प्रशिक्षण प्रतिष्ठानका निर्देशक डा सुरेश आचार्य, कांग्रेस चितवनका सभापति राजेश्वर खनाललगायतले प्रशिक्षण दिएका थिए।"
राज्यका अंगहरू एकले अर्कालाई छलिरहेका छन् : सभामुख घिमिरे,"विराटनगर : प्रतिनिधिसभाका सभामुख देवराज घिमिरेले देशका प्रमुख अंगहरू एकले अर्कालाई छल्ने गरेको बताएका छन्। उच्च अदालत बार एसोसिएसन विराटनगरले प्रचलित कानुनी व्यवस्थाहरुको प्रयोगमा देखिएको समस्या तथा समाधानको सम्बन्धमा शनिबार आयोजना गरेको अन्तर्क्रियात्मक कार्यक्रमलाई सम्बोधन गर्दै उनले प्रमुख अंगहरूकै कारण कानुनका क्षेत्रमा अप्ठेरा झेल्नुपरिरहेको बताए। कानुनका क्षेत्रमा खासगरी ३ वटा अप्ठेरा हामीले झेलिरहेका छौं। देशका प्रमुख अंगहरू कार्यपालिका, व्यवस्थापिका र न्यायपालिका एकले अर्कालाई कसरी छल्न सकिन्छ भनेर लागेका छन्, घिमिरेले भने, सहयोगी, सहयोगात्मक र एकअर्कामा मिलेर कसरी देशको अर्थात् विधिको शासनलाई प्रभावकारी बनाउन सकिन्छ भनेर लाग्नुपर्ने थियो। तर, त्यस्तो हुन नसक्दा नहुनुपर्ने कुराहरू भइरहेको छ। शक्ति पृथकीकरणको सिद्धान्त र पावर मेनेजको आधारमा गरिएका प्राक्टिसबाट प्रजातान्त्रिक ढंगले देशको शासन सञ्चालन गर्नु परिरहे पनि यसबीचमा समन्वयको अभाव रहेको उनको भनाइ छ। कार्यपालिका सम्भव भएसम्म व्यवस्थापिकालाई छलेर अगाडि जान पाए सजिलो हुने थियोभन्ने ठान्छ, उनी भन्छन्, न्यायपालिका सम्भव भएसम्म अरुका अधिकारलाई आफूतिर तानेर आफ्ना निर्णयहरू गरेर जान चाहन्छ। अहिले सबै कुराहरू न्यायपालिकामा जाने र न्यायपालिकाले के कुरा हेर्ने तथा के कुरा नहेर्ने एवं त्यसको असर के हुन्छ भन्ने नहेरिकन भटाभट निर्णय गरिदिँदा सैद्धान्तिक र व्यवहारिक रूपमा समस्या देखा पर्न थालेको घिमिरेले बताए। मैले छोटो अवधिमा पनि यो अनुभूति गरेको छु। यो कुराको अन्त्य गर्नका लागि कानुन व्यवसायीबाट बहस र छलफल हुन सकोस् र सल्लाह एवं सुझाव आओस्। त्यसलाई कार्यान्वयन गर्दै अभावमा रहेका कुरालाई ३ वटै अंगको समन्वयकारी भूमिकाबाट व्यवहारमा लागू गरेर जान सकियोस्, उनले भने। विशेष गरेर संसदको काम कानुन बनाउने भएपनि संसदले कानुन बनाउने कुरामा लाग्न नपाएको सभामुख घिमिरेको भनाइ छ। संसद कानुन बनाउने विषयभन्दा पनि अन्य कुरामा गइरहेको उनले बताए। संसदले सरकारका काम कारबाहीको अनुगमन, नियन्त्रण, निर्देशन र कार्यान्वयन गर्ने काम पनि गर्न नसकेको घिमिरेले स्वीकार गरे। कानुन कार्यान्वयनको अवस्था लेखाजोखा गरेर सच्याउनुपर्ने, संशोधन वा प्रतिस्थापन गर्नुपर्ने र खारेज गर्नुपर्नेतर्फ राज्यको ध्यान जान नसकेको उनको भनाइ छ। संविधानका आधारमा बन्नुपर्ने कैयौं कानुनहरू बनेका छैनन्, उनले भने, अर्कोतर्फ संघीयता नेपालका लागि उपयुक्त छैन र खारेजीका लागि बहस एवं छलफल गर्नुपर्छ भनेर बौद्धिक क्षेत्रबाट कुराहरू आइरहेका छन्। आवश्यक कानुनका अभावमा धेरै समस्याहरू आइरहेको सभामुख घिमिरेले बताए।"
दीर्घकालीन रूपमा श्रम क्षेत्रका समस्या समाधान गर्न प्रयास भइरहेको छ : श्रममन्त्री,"काठमाडौं : श्रम रोजगार तथा सामाजिक सुरक्षामन्त्री डोलप्रसाद अर्यालले धेरैभन्दा धेरै युवाहरूलाई आफ्ना उद्योगमा रोजगारी दिन उद्योगीहरूलाई आग्रह गरेका छन्। शनिबार जनकपुरमा मधेश प्रदेश श्रमाधान रोजगार मेला उद्घाटन गर्दै मन्त्री अर्यालले मधेशमा रोजगारी क्षेत्रमा व्यापक समस्या रहेको र मधेशबाट ठूलो संख्यामा युवाहरू वैदेशिक रोजगारीमा जान बाध्य रहेको भन्दै धेरै भन्दा धेरै युवाहरूलाई आफ्ना उद्योगमा रोजगारी दिन उद्योगीहरूलाई आग्रह गरेका हुन्। स्वदेश र विदेशमा भएका नेपाली श्रमिकका धेरै समस्याहरू एउटै माध्यमबाट समस्या संकलन र समाधान गर्न श्रमाधान सुरु गरिएको उनले बताए। उनले श्रमिक र रोजगारदाताका समस्या आवश्यकता बारे बुझ्ने र दीर्घकालीन रूपमा श्रम क्षेत्रका समस्या समाधानका लागि महत्वपूर्ण भूमिका खेल्ने विश्वास व्यक्त गरे। मधेश प्रदेशका सबै नागरिकलाई मेलाबारे जानकारी गराई सकेसम्म देशको श्रम बजारको आवश्यकता अनुसार सीप सिकेर अवसरको सदुपयोग गर्न पनि मन्त्री अर्यालले आग्रह गरे। उनले नेपालबाट भारत जाने श्रमिकहरूको तथ्यांक संकलनको काम पनि सरकारले गरिरहेको जानकारी दिए। दुई दिनसम्म चल्ने मेलामा श्रम तथा रोजगारसँग सम्बन्धित सरकारी निकायको स्टल, रोजगारदाता, म्यानपावर व्यवसायी, विभिन्न सामाजिक संस्थाहरू लगायतका स्टल रहेका छन्।"
"बजेटमा ओलीको आपत्ति, भने सत्तारुढ दलहरूसँग छलफल गरिएन, पार्टीको बजेटजस्तो देखियो","काठमाडौं : नेकपा एमाले अध्यक्ष केपी शर्मा ओलीले सरकारले सार्वजनिक गरेको बजेट अर्थमन्त्रीको भन्दा पनि पार्टीको बजेटजस्तो देखिएको बताएका छन्। संसद भवन नयाँ बानेश्वरमा बसेको एमाले संसदीय दलको बैठकलाई सम्बोधन गर्दै ओलीले बजेट सरकारमा सहभागी दलहरूसँग परामर्श नगरी आएको आरोप लगाए। उनले सत्तारुढ दलमा छलफल नहुँदा अर्थमन्त्रीको भन्दा पनि पार्टीको बजेटजस्तो देखिन गएको टिप्पणी गरे। उनले बजेटमा रकमको बाँडफाँट पनि एकतिरमात्रै ढल्किएजस्तो देखिएको र बजेटको समग्र निर्माण प्रक्रियामा कमि देखिएको बताए। मुलुकले समाजवाद निर्माणको बाटो लिएको अवस्थामा त्यसका आधारहरू तयार गरि समाजवाद उन्मुख बजेट, नीति तथा कार्यक्रम र योजनाहरू समाउन नसिकएकाले केही अन्यौलजस्तो देखिएको उनले बताए। बजेटमा भने राम्रा कार्यक्रहरू आएको उनको भनाइ छ। अध्यक्ष ओलीले बजेटमा देखिएका कमीलाई औल्याउँदै एमालेले बजेटलाई समर्थन र पारित गर्ने स्पष्ट पारे। उनले बजेटमा रहेका आफ्ना मतहरूलाई संसदमा हुने छलफलका क्रममा स्पष्ट राख्न र प्रयाप्त छलफल गर्दै पारित गर्ने वातावरण बनाउन आफ्ना सांसदहरूलाई निर्देशन दिए।"
सडकबाट माग्दैमा भिसा पाइन्न,"काठमाडौं : क्रिकेटर सन्दीप लामिछानेलाई अमेरिकाको भिसा (प्रवेशाज्ञा) जसरी पनि दिनै पर्ने माग गर्दै सडकमा प्रदर्शन गर्न मिल्छ ? अन्तर्राष्ट्रिय कानुनका विज्ञ भन्छन्, सार्वभौमसत्ता सम्पन्न कुनै पनि राष्ट्रले अन्य मुलुकको नागरिकलाई भिसा दिनेनदिने निर्णय सम्बन्धित राष्ट्रमा निहित अधिकार हो। भिसा दिन माग गर्ने प्रवृत्तिलाई भीडतन्त्रको संज्ञा दिन्छन् प्रतिनिधिसभा, अन्तर्राष्ट्रिय सम्बन्ध तथा पर्यटन समितिका सभापति राजकिशोर यादव। सरकार कमजोर भएको र प्रणाली (सिस्टम) पनि प्रभावकारी नहुँदा अराजक व्यक्तिहरू सडकमा देखा पर्छन्, सांसद यादव भन्छन्, अहिले नेपाली समाज अराजकतातर्फ अघि बढ्दै गएको उदाहरण हो, भिसाको माग गर्दै सडकमा प्रदर्शनमा उत्रनु। सामाजिक सञ्जालमा पनि जे मन लाग्यो त्यही लेख्ने तथा प्रतिक्रिया व्यक्त गर्ने प्रवृत्तिहरू देखिएको उनले बताए। भिसा दिने वा नदिने अधिकार नितान्त दूतावासको हो। रेखा शर्मा,मन्त्री, सूचना तथा सञ्चार मन्त्रालय अन्तर्राष्ट्रिय कानुनका जानकार एवम् पूर्वन्यायाधीश बलराम केसीका अनुसार, भिसाको माग गर्दै प्रदर्शन वा नाराबाजी गर्नु ठीक होइन। कुनै पनि मुलुकका नागरिकलाई भिसा दिनेनदिने भन्ने निर्णय गर्ने अधिकार सार्वभौमसत्ता सम्पन्न मुलुकलाई छ, सर्वोच्च अदालतका पूर्वन्यायाधीश केसी भन्छन्, सार्वभौम मुलुकले जो कसैलाई भिसा दिएन भन्दैमा विरोध वा प्रदर्शन गर्न मिल्दैन। टी२० विश्वकप खेल्न जान सन्दीपलाई भिसा दिन माग गर्दै उनका समर्थकहरू बुधबार माइतीघरमा भेला भए। त्यस्तै, अन्य समर्थकहरूले नयाँ बानेश्वर र महाराजगन्जमा प्रदर्शन गरे। जुन प्रदर्शनमा सांसद ज्ञानेन्द्र शाहीसमेत थिए। सामाजिक सञ्जालमा यसका माग तीव्र भए। अमेरिका र अमेरिकी दूतावासमाथि टिप्पणी गर्ने उत्तिकै रहे। यस्ता क्रियाकलापलाई सस्तो लोकप्रियताको संज्ञा दिन्छन् पूर्वन्यायाधीश केसी। भियना अभिसन्धिअनुसार निर्णय गर्न सम्बन्धित दूतावास सार्वभौम हुन्छ। पठाइएको मुलुकको कानुन लागू हुँदैन। सडक प्रदर्शनबाट भिसा दिन दबाब दिनु हुँदैन। जो कोहीलाई आफ्नो मुलुकमा प्रवेशका लागि भिसा नदिने अधिकारमाथि प्रश्न गर्न मिल्दैन। दमननाथ ढुंगाना,संविधानविद् कूटनीतिक माध्यमबाट परराष्ट्रमन्त्रीले राजदूतावासमार्फत सम्बन्धित सरकारसँग कुरा गर्नुपर्ने विषय हो, पूर्वन्यायाधीश केसी भन्छन्, भिसाको माग गर्दै प्रदर्शन गर्ने वा विरोधमा उत्रने प्रवृत्ति संसारमा कहीँ पनि देखेको छैन। केसीका अनुसार, अमेरिकाले भारतका प्रधानमन्त्री नरेन्द्र मोदीलाई समेत विगतमा भिसा दिएको थिएन। तर, भिसा नदिएकामा सडकमा प्रदर्शन भएन।मानवशास्त्री जनक राई भीडतन्त्रलाई राजनीतिक दलहरूले काखी च्याप्ने प्रवृत्ति बढेको बताउँछन्। त्यही योजनाअनुरूप राष्ट्रिय प्रजातन्त्र पार्टीका प्रवक्तासमेत रहेका शाही सडकमा उत्रेको उनको भनाइ छ। भीडलाई राजनीतिक पार्टीका नेताहरूले आफ्नो अनुकूल लाभमा प्रयोग गर्ने प्रवृत्ति धेरै देखिन्छ। त्यही प्रवृत्तिको एउटा स्वरूप हो यो, मानवशास्त्री राई भन्छन्, भिसाको माग गर्दै सडक प्रदर्शन गर्नुले राम्रो सन्देश दिँदैन। सामान्यतया कुनै पनि मुलुकको परराष्ट्र नीतिलाई त्यस मुलुकले अवलम्बन गरेको आन्तरिक नीतिको विस्तारित रूपमा लिने गरिन्छ। सरकारले क्रिकेटर सन्दीपलाई भिसा दिने नदिने अधिकार नितान्त अमेरिकी दूतावासको भएको जानकारी दिएको छ। सरकारकी प्रवक्तासमेत रहेकी सूचना तथा सञ्चारमन्त्री रेखा शर्माले क्रिकेटर सन्दीपलाई सरकारले पहल गरे पनि भिसा दिने नदिने अधिकार दूतावासको भएको बताइन्। विश्वकप खेल्न अमेरिकाको भिसा प्रदान गर्न सरकारले पहल गरे पनि भिसा दिन वा नदिने अधिकार नितान्त दूतावासको हो, उनले भनिन्। सन्दीपले अमेरिकामा हुन लागेको विश्वकपमा खेल्न जान अमेरिकी भिसा निवेदन दिएका थिए। बुधबार सामाजिक सञ्जालमा लामिछानेले आफूले भिसा नपाएको जानकारी दिएका थिए। परराष्ट्र मन्त्रालयले कूटनीतिक नोट पठाउँदासमेत अमेरिकी दूतावासले सन्दीपलाई भिसा दिन अस्वीकार गरेको छ। गत बुधबार अन्तर्वार्ताका लागि दूतावासका पुगेका सन्दीपको दोस्रोपटक पनि भिसा अस्वीकृत भएको थियो। भिसा दिनेनदिने भन्ने निर्णय गर्ने अधिकार सार्वभौमसत्ता सम्पन्न मुलुकलाई छ। बलराम केसी, अन्तर्राष्ट्रिय कानुनका जानकार पूर्वसभामुख एवम् संविधानविद् दमननाथ ढुंगानाका अनुसार, भिसा नदिएको विषयलाई लिएर प्रश्न गर्न मिल्दैन। कुनै पनि मुलुकले जो कोहीलाई आफ्नो मुलुकमा प्रवेशका लागि भिसा नदिने अधिकारमाथि हामीले प्रश्न गर्न मिल्दैन, उनले भने। नेपाल क्रिकेट संघ (क्यान) ले विज्ञप्ति जारी गर्दै सरकार र आईसीसीले समन्वय गर्दा समेत सन्दीपलाई अमेरिकी दूतावासले भिसा नदिएको जनाएको छ। क्यानका अध्यक्ष चतुरबहादुर चन्दले आईसीसीले सन्दीप नेपालको १५ सदस्यीय स्क्वाडमा राखेको जानकारी गराउँदासमेत भिसा नपाएको सामाजिक सञ्जालमा उल्लेख गरेका छन्। सन् २०१९ मा पनि क्यारेबियन प्रिमियर लिग (सीपीएल) खेल्न जान लागेका लामिछानेलाई अमेरिकी दूतावासले सुरुमा भिसा दिएको थिएन। भिसाको माग गर्दै सडक प्रदर्शनमा उत्रनु समाज अराजकतातर्फ अघि बढ्दै गएको उदाहरण हो। राजकिशोर यादव, सभापति, अन्तर्राष्ट्रिय सम्बन्ध तथा पर्यटन समिति जबर्जस्ती करणी अभियोगमा जिल्ला अदालत काठमाडौंंले दोषी ठहर गरे पनि उच्च अदालत पाटनले सन्दीपलाई सफाइ दिएको थियो। त्यसपछि क्यानले ट्वान्टी२० विश्वकप खेल्ने नेपाली टोलीमा सन्दीपलाई पनि सहभागी गराएको थियो। विश्वकप क्रिकेटका लागि अन्य नेपाली खेलाडी अमेरिका पुगिसकेका छन्। प्रस्थानपूर्व प्रोत्साहन गर्न अमेरिकी दूतावासका केही अधिकारीले क्रिकेट टोलीसँग भेट पनि गरेका थिए। दूतावासका अधिकारीले आउँदै गरेका खेलहरूका निम्ति सम्पूर्ण टिमलाई शुभकामनासमेत दिएका थिए।"
अब छोराछोरीको कमाइको १० प्रतिशत बाबुआमालाई दिनुपर्छ: मन्त्री चौधरी,"भक्तपुर : महिला, बालबालिका तथा ज्येष्ठ नागरिकमन्त्री भगवती चौधरीले सरकारले छोराछोरीको कमाइको १० प्रतिशत रकम बाबुआमालाई दिनुपर्ने नीति ल्याउने तयारीमा रहेको बताएकी छन्। भक्तपुरमा सामुदायिक विकास तथा सेवा केन्द्र एवं सामुदायिक प्रहरी सेवा केन्द्र गठ्ठाघरको २०औँ स्थापना दिवस एवं सामुदायिक दर्पण लोकार्पण कार्यक्रममा नहाँले ज्येष्ठ नागरिक ऐन, ज्येष्ठ नागरिक नियमावलीको संशोधन पारित भएसँगै यस्तो नीति कार्यान्वयनमा आउने बताइन्। आफ्नो आमाबाबुको सुरक्षा र संरक्षण हरेक छोराछोरीको दायित्व भए पनि आमाबाबु आफ्नै घरबाट अपहेलितमा पर्न थालेपछि ऐन पारित भएसँगै सरकारले कमाइको १० प्रतिशत बाबुआमालाई दिनुपर्ने व्यवस्था कार्यान्वयनमा आउने उनको भनाइ छ। 'आमाबाबु आफ्नै छोराछोरी वा हकवालाबाट अपहेलित भएर कोठामै बस्नुपर्ने अवस्था छ। त्यसैले अब छोराछोरी वा हकवालाले आफ्नो औपचारिक वा अनौपचारिक जुनसुकै क्षेत्रबाट हुने कमाइको १० प्रतिशत रकम आफ्नो बाबुआमलाई दिनैपर्ने व्यवस्था गर्न लागेका छौं,' मन्त्री चौधरीले भनि्न। विधेयक पारित भएर ऐनले दिएको अधिकारलाई सात सय ५३ वटै पालिकामा पठाएर यसलाई कार्यान्वयनमा ल्याउने तयारी गरिरहेको भन्दै उनले संविधानले दिएको हकलाई अब ज्येष्ठ नागरिकले उपभोग गर्न पाउने बताइन्। महिला, बालबालिका तथा ज्येष्ठ नागरिक मन्त्रालयले ज्येष्ठ नागरिकको अनुभव साट्ने थलोका रूपमा विकास गर्न सबै पालिकामा ज्येष्ठ नागरिक दिवा केन्द्र र ज्येष्ठ नागरिक मिलन केन्द्र स्थापना गर्ने तयारी गरेको उनको भनाइ थियो।"
नेपालगञ्जका विद्यालयमा गर्मी बिदा बढाइयो,नेपालगञ्ज : अत्यधिक गर्मी बढेपछि बाँकेको नेपालगञ्ज उपमहानगरपालिकाले गर्मी बिदा बढाएको छ। उपमहानगरपालिकाले आगामी असार ७ गतेसम्म विद्यालयमा गर्मी बिदा दिएको छ। अत्यधिक गर्मी र लुले पठनपाठनमा समस्या भएपछि यही जेठ २० देखि असार ७ गतेसम्म गर्मी बिदा दिने निर्णय भएको पालिकाका महाशाखा प्रमुख गोर्खबहादुर थापाले बताए। यसअघि नेपालगञ्ज उपमहानगरपालिकाले यही जेठ १५ देखि १८ गतेसम्म गर्मी बिदा दिएको थियो। उपमहानगरपालिकाको शिक्षा महाशाखाको क्यालेन्डरमा भने यस वर्ष जेठ २७ देखि असार १४ गतेसम्म गर्मी बिदा दिने उल्लेख छ। नेपालगञ्ज उपमहानगरपालिका भित्रका विद्यालयमा असार ९ गतेदेखि पठनपाठन हुने बताइएको छ। केही दिनअघि नेपालगञ्जको अधिकतम तापक्रम ४४ दशमलव २ डिग्री सेल्सियससम्म मापन भएको थियो। गर्मीका कारण यहाँको जनजीवन कष्टकर बनेको छ।
वर्षा मापनका लागि नागरिक वैज्ञानिक,"दोलखा : वर्षात्को समयमा मौसमबारे सर्वसाधारणलाई जानकारी गराउन र विपत् व्यवस्थापनका लागि मनसुनी वर्षा मापन गर्न भीमेश्वर नगरपालिकाले ९ वटै वडाका ५५ जना युवाहरूको एक टोलीलाई नागरिक वैज्ञानिक तयार गरिएको छ। पूर्वानुमानमा आधारित पूर्वकार्य गर्नका निम्ति नागरिक प्रयोगबाट मापन तथा दृश्यावलोकनका लागि नागरिक वैज्ञानिक तयार गरिएको हो। उनीहरूलाई विपत््का घटनाको सूचना र वर्षा मापनका लागि प्रविधिमा प्रशिक्षण गराएको नगरपालिकाका विपत्् व्यवस्थापन शाखाका सम्पर्क अधिकृत सुरेश राउतले बताए। विपत्पूर्व तयारी थाल्न नगरपालिकाले युवाहरूलाई मोबाइल एपमार्फत सूचना संकलन र हरेक दिन वर्षामापन गर्ने प्रविधि दिएको छ भने नागरिक वैज्ञानिकको काम हरेक दिन बिहान एपबाट गाउँको अवस्था, वर्षा मापन, पहिरोको जोखिम भएको क्षेत्रको तस्बिरसहितको सूचना नगरपालिकामा अपडेट गराउनुपर्ने राउतको भनाइ छ। आईएचआरआर र एसफोरडब्लू नेपालको सहकार्यमा नगरपालिकामा जलवायु परिवर्तन र विपत््को पूर्वतयारी स्वरूप भिक्ट्री परियोजना सुरु गरी नागरिक वैज्ञानिक कार्यक्रम सञ्चालन गरिएको नगरपालिकाले जनाएको छ। प्रविधिसहित युवालाई विपत्् व्यवस्थापन सूचना प्रणाली बलियो बनाउन नागरिक वैज्ञानिकलाई प्लास्टिकको रिसाइकल गरेको गेजका रूपमा विकास गरेर वर्षा मापन उपकरण उपलब्ध गराइएको छ। २ दशमलव २५ लिटरको बोतललाई खुला स्थानमा राखेर वर्षामापन विधिबारे सिकाइएको आईएचआरआरका निर्देशक सुरज गौतमले बताए। मनसुनको याममा सबै वडाबाट हरेक दिन प्राप्त तथ्यांकले एपबाट सबैलाई जानकारी पाउन सकिने उनको भनाइ छ। नेपालको पहाडी जिल्ला दोलखाको भीमेश्वर नगरपालिका र बर्दियाको बारबर्दिया नगरपालिकामा यो प्रविधिको परीक्षण भइरहेको छ।"
मासु खाँदा सल्यानमा चार जना बिरामी,दाङ : कुखुराको मासु खाँदा सल्यानमा चार जना बिरामी परेका छन्। एक परिवारका २ जना र छिमेकी २ जना गरी ४ जना बिरामी परेक हुन्। सल्यानको कपुरकोट गाउँपालिका ५ का राम बहादुर विकको घरमा शनिबार मासु खाएर चार जना बिरामी भएको प्रहरीले जानकारी दिएको छ। मासु खएर बेहोस अवस्थामा फेला परेपछि उपचारका लागि अस्प्ताल लगिएको थियो। विहान कुखुराको मासु खाइसकेपछि उनीहरू बेहोस भएको प्रहरीको भनाइ छ। मासु खाएर बिरामी भएका चारै जनाको तुल्सीपुरमा उपचार भइरहेको छ। तुलसीपुरमा रहेको नागरिक केयर हस्पिटलमा उपचार भइरहेको र सबै जनाको स्वस्थ्य अवस्थामा सुधार आएको हस्पिटलका सञ्चालक सुरज ज्ञवालीले जानकारी दिए। अस्पतालका चिकित्सकले 'फुडप्वाइजन' भएको आशंका गरेका छन्।
स्थानीयले जग्गादान गरे पनि बन्न सकेन प्रशासकीय भवन,"जोमसोम : चार वर्षअघि स्थानीयले सित्तैमा जग्गादान गरेको भए पनि मुस्ताङको थासाङ गाउँपालिकाले अझै आफ्नो प्रशासकीय भवन निर्माण सुरु गर्न सकेको छैन। २०७७ सालमा थासाङ२ लार्जुङका स्थानीय केही व्यक्तिले गाउँपालिकाका लागि प्रशासकीय भवन बनाउन करिब ६ रोपनी जग्गा निःशुल्क दान गरेका थिए। तर, स्थानीयले दिएको जग्गामा राजनीतिक असमझदारी र विभिन्न कारणले थासाङ गाउँपालिकाले अझै आफ्नो प्रशासकीय भौतिक संरचना निर्माणको प्रक्रिया अघि बढाउन सकेको छैन। थासाङ गाउँपालिकालाई प्रशासकीय भवन तथा कर्मचारी आवास भवन निर्माणका लागि थासाङ२ का स्थानीय प्रवीण गौचन, दुरेन्द्र शेरचन, विष्णुप्रसाद शेरचन र राम थकालीलगायतले करिब ६ रोपनीभन्दा बढी जग्गा गाउँपालिकाका नाममा नामसारी गरी निःशुल्क जग्गा प्रदान गरेका थिए। उनीहरूले बेनीजोमसोम सडकमार्गअन्तर्गत थासाङ२ स्थित कोवाङ स्वास्थ्यचौकीको पश्चिम सडकको पछिल्लो साइडमा निःशुल्क जग्गादान गरेका हुन्। संघीयता कार्यान्वयनसँगै कोवाङ खन्तीको भट्टचन समाजघरमा भाडामा कार्यालय सञ्चालन गर्दै आइरहेको थासाङ गाउँपालिकाले प्रशासकीय भवनलगायतका संरचना निर्माण गर्न सित्तैमा व्यक्तिगत जग्गा प्राप्त गरे पनि चार वर्ष बितिसक्दा पनि कुनै पूर्वाधार निर्माण गर्न सकिरहेको छैन। चालु आर्थिक वर्ष गाउँपालिकाको प्रशासकीय भवन बनाउन गाउँ कार्यपालिका र गाउँसभाले ३ करोड बजेट विनियोजन गरेको भए पनि संघीय सरकारले बजेट सुनिश्चित गर्न नसक्दा प्रशासकीय भवन निर्माणको ठेक्का प्रक्रिया अघि बढ्न नसकेको प्रमुख प्रशासकीय अधिकृत महेश अधिकारीले जानकारी दिए। गाउँपालिकालाई भवन बनाउन पहिले नै जग्गादान भएको रहेछ। गाउँपालिकाले ४० र संघीय अनुदान ६० प्रतिशत साझेदारीमा भवन बनाउने प्रावधान छ। माथिबाट बजेट सुनिश्चित नहुँदा पूर्वाधार निर्माण गर्ने प्रक्रिया अघि बढ्न सकिरहेको छैन, उनले भने, चालु वर्ष गाउँपालिकाले आफ्नो तर्फबाट विनियोजन गरेको रकम स्रोत सुनिश्चित नहुँदा फ्रिज हुने पक्का छ। आगामी आर्थिक वर्ष फेरि गाउँपालिकाले पूर्वाधार निर्माणका लागि बजेट विनियोजन थपघट गर्न सक्छ। यसैगरी थासाङका वडाध्यक्ष गौतम शेरचनले गाउँपालिकाको प्रशासकीय भवन बनाउन स्थानीयवासीबाट निःशुल्क जग्गादान भएको र त्यसको गाउँपालिकालेसमेत विस्तृत परियोजना प्रतिवेदन (डीपीआर) समेत निर्माण गरिसकेको जानकारी दिए। उनले गाउँपालिकाको प्रशासकीय भवन र कर्मचारी आवास भवन बनाउन गापा अध्यक्षसमेतको टोली मन्त्रालय पुगेर माग गरेको भए पनि त्यसको स्रोत सुनिश्चित हुन ढिलाइ भइरहेको बताए। मन्त्रालयले लागत बढी भयो घटाउनु भनेको थियो, हामीले प्रशासकीय भवनको मात्रै लागत सिफारिस गरेका छौं, अझै पनि बजेट आउने नआउने टुंगो लागेको छैन, उनले भने। थासाङका स्थानीय समाजसेवी कृष्णकुमार शेरचनले थासाङको प्रशासकीय भवन बनाउन दुई वर्षअगावै गाउँपालिकाले बजेट विनियोजन गरेको सुनाए। गाउँपालिकाको बैठकमा बजेट गर्ने बेला नेपाली कांग्रेसबाट निर्वाचित उपाध्यक्षसहित पाँच जना वडाध्यक्षहरूले गापाको बजेट विनियोजनप्रति असहमति जनाउँदै नोट अफ डिसेन्ट जारी गरेकाले त्यसबेला ठेक्का खुलाउन नसकेको उनले बताए। उनले त्यसबेला गापाको बजेट विनियोजनप्रति दलीय सहमति, सहकार्य र समन्वय हुन नसकेको र संघीय बजेटको सुनिश्चितता नभई गाउँपालिकाले बजेट विनियोजन गरेको भन्दै कांग्रेसका जनप्रतिनिधिले त्यसमा असहमति जनाएको स्थानीय शेरचनको भनाइ छ। उनले विगतका कमी, कमजोरीहरूलाई आत्मसात् गर्दै राजनीतिक समझदारी र सहकार्य गरी अघि बढ्नुको विकल्प नभएको बताए। संघीयता कार्यान्वयनमा आएसँगै सुरु भएको स्थानीय तहको केन्द्र विवादको समस्याले थासाङको प्रशासकीय भवन निर्माण प्रभावित बन्दै आइरहेको थियो। थासाङमा एक पक्षले गाउँपालिकाको केन्द्र थासाङ ३ लेतेमा हुनुपर्ने अडान राखेको थियो। अर्को पक्षले थासाङको केन्द्र कोवाङमा हुनुपर्ने भनेको थियो। भौगोलिक केन्द्र विवादको रस्साकस्सी विवादले थासाङ गाउँपालिकाको भवन निर्माण ओझेलमा पर्दै आएको छ। भौगोलिक र राजनीतिक उतारचढावले गिजोलिएको थासाङको केन्द्र विवाद अझै सर्वोच्च अदालतमा विचाराधीन अवस्थामा छ। त्यसबेला थासाङको केन्द्र हेरफेरका लागि संघीय मामिला मन्त्रालयले ६ महिना समय निर्धारण गरेको थियो। बहुमत पक्षले केन्द्र कोवाङमै हुनुपर्ने भनेका थिए। सोहीअनुसार संघीय सरकारले थासाङको केन्द्र कोवाङमै रहने गरी राजपत्रमा सूचना प्रकाशित गरेको थियो। थासाङमा कांग्रेस र एमाले पक्षका जनप्रतिनिधिहरूबीचको टसल अझै कायमै छ। जसका कारण थासाङको प्रशासकीय भौतिक संरचना निर्माणको काम सुरु हुन सकिरहेको छैन।"
सुक्खा पहिरोले नदी थुनिएपछि पर्यटक अलपत्र,दोलखा : दोलखाको बिगु गाउँपालिका१ स्थित लामाबगरको देउरालीमा सुक्खा पहिरो खसेर आंशिक रूपमा थुनिएको क्यालु खोला सामान्य अवस्थामा आएको छ। त्यहाँ रहेका पर्यटक भने अझै अलपत्र अवस्थामै छन्। शुक्रबार बिहान करिब ११ बजेतिर सडक खन्ने क्रममा देउराली नजिकै खसेको सुक्खा पहिरोले तामाकोशी नदी आंशिक रूपमा थुनिएको थियो। माथिल्लो तामाकोशीको बाँधस्थलभन्दा केही माथि सुक्खा पहिरो खसेको थियो। पहिरोले सडक अवरुद्ध भएपछि चीनसँगको सिमाना लप्ची गाउँमा रहेको लप्ची रेछेन शेर्पा दोर्जे गुम्बा तथा ध्यान केन्द्रको उद्घाटन र दीर्घायु पूजामा सहभागी भई फर्कंदै गरेका २५ विदेशीसहित ६० जना पर्यटक देउराली क्षेत्रमा अलपत्र परेका थिए। अहिले उनीहरू दुगड ग्रुुपको सहयोगमा वैकल्पिक मार्ग प्रयोग गरी लामाबगर आइपुगेका विगु गाउँपालिका१ का वडाध्यक्ष मेमबहादुर तामाङले बताए। सुक्खा पहिरो गएको ठाउँ माथिल्लो तामाकोशी जलविद्युत् आयोजनाको ड्याम रहेको लामाबगरभन्दा झन्डै तीन किलोमिटर माथि पर्ने वडाध्यक्ष तामाङले बताए। सुक्खा पहिरो गएको ठाउँमा पुग्न माथिल्लो तामाकोशी आयोजनाको ड्यामसँगैको एक किलोमिटर सुरुङ मार्ग हुँदै तीन किलोमिटर पार गर्नुपर्ने वडा अध्यक्ष तामाङको भनाइ छ। सुक्खा पहिरोले झन्डै दुई घण्टा तामाकोशी नदी थुनिएको थियो। नदी थुनिएको खबर पाएपछि तामाकोशी आयोजनाले विद्युत् उत्पादन गरेर ड्यामको पानी घटाएको र अहिले नदी खुलेर पानी सामान्य अवस्थामा बग्न थालेको आयोजनाका प्रमुख कार्यकारी अधिकृत मोहन गौतमले बताए। सुक्खा पहिरोले तामाकोशी नदी थुनिए पनि माथिल्लो तामाकोशी आयोजनालाई कुनै समस्या नभएको प्रमुख कार्यकारी अधिकृत गौतमको भनाइ छ।
अत्यधिक गर्मीले बर्दियाका विद्यालय थप तीन दिन बन्द,"बर्दिया : बर्दियामा अत्यधिक गर्मीका कारण मधुवन नगरपालिकाका सबै विद्यालय थप तीन दिनका लागि बन्द गर्ने निर्णय भएको छ। यसअघि जेठ १६ देखि १८ गतेसम्म विद्यालय बन्द गरिएको थियो। नगर शिक्षा समितिको आजको बैठकले जेठ २२ गतेबाट सञ्चालनमा आउने गरी थप तीन दिन विद्यालय बन्द गर्ने निर्णय गएको सो शाखाका प्रमुख नारायण खनालले बताए। बर्खे बिदाबाट कट्टा हुनेगरी सबै विद्यालयको प्रशासनिक कार्य गर्नगराउन बाधा नपर्ने गरी पठनपाठन कार्यमात्र बन्द गरिएको मधुवन नगरपालिकाका शिक्षा सुपरीवेक्षक खगेन्द्रप्रसाद खनालले बताए। बिदा घोषणा गरे पनि मौसम सुधार भएको खण्डमा भने पठनपाठन गर्न सकिने शिक्षा शाखा सुपरीवेक्षक खनालले जानकारी दिए। अत्यधिक गर्मी बढेका कारण जिल्ला अस्पताल तथा विभिन्न मेडिकलमा बिरामीको संख्या बढेका छन्। बिरामीको चापले अस्पतालमा शय्याको अभाव हुन थालेको जिल्ला अस्पतालका मेडिकल सुपरिटेन्डेन्ट डा सुवास पाण्डेले बताए। उनका अनुसार गर्मी र तातो हावाका कारण बिरामी हुनेको संख्या दिनप्रतिदिन बढिरहेका छन्। गर्मीका कारण लू लागेका, झाडापखाला र विभिन्न प्रकारका छालाजन्य रोगका बिरामी अस्पतालमा बढी आउने गरेको डा पाण्डेले बताए। बालबालिकामा शरीरभर रातो बिबिरा आउने, बिबिरा पाकेर घाउ बन्ने र सङ्क्रमण हुने भएकाले सावधानी अपनाउनुपर्ने उनले बताए।"
किसानलाई मिनिटिलर वितरण,सिन्धुपाल्चोक : सुनकोशी गाउँपालिकाले ५० प्रतिशत अनुदानमा गाउँपालिकाका दुई सय १० किसानलाई मिनिटिलर वितरण गरेको छ। कूल २८ हजार आठ सय रुपैयाँमध्ये पालिकाले उक्त रकमको ५० प्रतिशत १४ हजार चार सय उपलब्ध गराएको हो। किसानले १४ हजार चार सय पालिकाको खातामा जम्मा गराएपछि किसानलाई मिनिटिलर उपलब्ध गराइएको गाउँपालिकाका अध्यक्ष टपिन्द्र तिमिल्सिनाले जानकारी दिए। उनका अनुसार गाउँपालिकाले मिनिटिलर खरिद गर्न विद्युतीय प्रणालीमार्फत इबिडिङ (बोलपत्र आह्वान) गरेको थियो। सबैभन्दा कम रकममा उपलब्ध गराउने स्मार्ट एग्रो सेलुसन प्रालिलाई मिनिटिलर खरिद गर्न दिने पालिकाले निर्णय गरेको थियो। बजारमा न्यूनतम ४० देखि ५० हजारसम्म पर्ने मिनिटिलर पालिकासँगको सहकार्यमा १४ हजार दुई सयमा पाउँदा उत्साहित भएको सुनकोशी१ का किसान प्रेमप्रसाद न्यौपानेले बताए। यस वर्ष पालिकाले समूहलाई पहिलो प्राथमिकतामा राखेर मिनिटिलर अनुदानमा दिने भनेकामा समूह बाहिरबाट पनि माग आएकाले आवेदन दिने सबैलाई उपलब्ध गराइएको गाउँपालिकाका प्रमुख प्रशासकीय अधिकृत मोहनकुमार श्रेष्ठले बताए।
'बाध्य भएर ब्रिटिस गोर्खा भर्ती स्थगनको मागसहित सर्वोच्चमा मुद्दा हाल्यौं',"काठमाडौं : ब्रिटिस गोर्खा सत्याग्रह संयुक्त संघर्ष समिति युके नेपालले ब्रिटिस गोर्खा भर्ती स्थगन गर्न माग गर्दै सर्वोच्च अदालतमा मुद्दा दर्ता गर्न बाध्य भएको जनाएको छ। बेलायतीसरह समान पेन्सनलगायत माग राख्दै आन्दोलनरत ब्रिटिस गोर्खा सत्याग्रह संयुक्त संघर्ष समिति युके नेपालले शनिबार काठमाडौंमा पत्रकार सम्मेलन गर्दै आफूहरूको मागका बारेमा नेपाल सरकारले बेलायतसँग कूटनीतिक पहल नगरेको भन्दै ब्रिटिस गोर्खा भर्ती स्थगन गर्न माग गर्दै सर्वोच्च अदालतमा मुद्दा दर्ता गर्न बाध्य भएको जनाएको हो। ब्रिटिस गोर्खामाथि भएको विभेदको अन्त्य, त्रिपक्षीय सन्धीको मर्म र भाव अनुसार समान पेन्सन, १९४७ को त्रिपक्षीय सन्धीको समय सापेक्ष परिमार्जन नभएसम्म ब्रिटिस सेनामा भर्तीप्रथा स्थगन वा रोक्नुपर्ने भएकाले सर्वोच्चमा रिट निवेदन गर्न बाध्य भएको ब्रिटिस गोर्खा सत्याग्रह संयुक्त संघर्ष समिति युके नेपालका प्रमुख संयोजक कृष्णबहादुर राईले बताए। उनले ब्रिटिस गोर्खा भर्ती भएका नेपालीलाई दासको रूपमा हेरेको र सेवा सुविधामा विभेद गरेको भन्दै सरकारलाई पटकपटक ध्यानाकर्षण गराए पनि सरकार गैरजिम्मेवार रूपमा प्रस्तुत भएको धारणा राखे। उनले यसअघि ६ पटक सरकारसँग भएको वार्ताबाट पनि कुनै सहमति नभएकाले बेलायतमा आमरण अनसन बस्ने घोषणा गरे।"
स्वास्थ्य मन्त्रालयद्वारा तीन सदस्यीय उच्चस्तरीय समिति गठन,"काठमाडौँ : सरकारले सरकारी स्वास्थ्य संस्थामा उपचार तथा शल्यक्रियाका लागि लामो समयसम्म पालो पर्खनुपर्ने अवस्था अन्त्य गर्नका लागि अध्ययन गरी प्रतिवेदन पेस गर्न उच्चस्तरीय समिति गठन गरेको छ। स्वास्थ्य तथा जनसङ्ख्या मन्त्रालयले शुक्रबार मन्त्रिस्तरीय निर्णयबाट अतिरिक्त स्वास्थ्य सचिव डा दिपेन्द्ररमण सिंहको संयोजकत्वमा तीन सदस्यीय समिति गठन गरेको हो। उक्त समितिमा गुणस्तर मापन तथा नियमन महाशाखाका प्रमुख मदनकुमार उपाध्याय सदस्य र वरिष्ठ जनस्वास्थ्य प्रशासक डा गुणनिधि शर्मा सदस्यसचिव रहेका मन्त्रालयले जनाएको छ। सरकारी अस्पतालमा नागरिकले सहजरुपमा स्वास्थ्य सेवा पाउन नसकेको भन्ने जनगुनासा आएपछि प्रधानमन्त्री पुष्पकमल दाहाल प्रचण्डले उक्त समस्याको दीर्घकालीन समाधानका लागि आवश्यक कदम चाल्न स्वास्थ्य तथा जनसङ्ख्यामन्त्री प्रदीप यादवलाई निर्देशन दिएका थिए। समितिले काठमाडौं उपत्यकाभित्रका सङ्घीय अस्पतालको स्थलगत अनुगमन गरी अस्पतालमा शल्यक्रियाका लागि लामो सयमसम्म पालो कुर्नुपर्ने, प्रेषण (रिफर), सेवाको गुणस्तर तथा प्रक्रियागत झन्झटलगायत अवस्थाका बारेमा अध्ययन गर्ने कार्यादेश दिइएको छ। यसैगरी नागरिकको शल्यक्रियाका लागि भइरहेको ढिलाइका कारण, अस्पतालको विद्यमान शल्यक्रिया सेवा दिने विशेषज्ञ चिकित्सकको सङ्ख्या, उनीहरुको दैनिक सेवा विवरण तयार पार्न पनि समितिलाई निर्देशन दिइएको छ। समितिले अस्पतालबाट प्रवाह हुने बहिरङ्ग (ओपिडी) सेवा सम्बन्धमा सो क्षेत्र हेर्ने चिकित्सकको सङ्ख्या, निजहरुले दैनिक बिरामी हेरेको सङ्ख्या, प्रेषणको अवस्थाका बारेमा विस्तृत विवरण तयार पार्नेछ। समितिले अस्पतालमा प्रवाह हुने प्रयोगशाला तथा रेडियोलोजी सेवाको विस्तृत विवरण, सोही सेवाका लागि अन्यन्त्र रिफर गरेको भए सोको विवरण प्रस्तुत गर्नेछ। यस्तै अस्पतालमा बिरामीको चाप, जनशक्ति, साधनस्रोत एवं अन्य पूर्वाधारको अवस्था अध्ययन गरी समयमै गुणस्तरीय सेवा प्रवाह भएनभएको अवस्था जानकारी गराउँदै समितिले सुझाव पेस गर्ने मन्त्रालयले जनाएको छ। कार्यादेशमा उल्लेख भएका विवरणसहित दुई साताभित्र प्रभावकारी स्वास्थ्य व्यवस्थापनका लागि अल्पकालीन, मध्यकालीन र दीर्घकालीन कार्ययोजना पेस गर्न निर्देशन दिइएको छ।"
सगरमाथा आरोही बस्ताकोटीको भावपूर्ण बिदाइ,"पोखरा : सर्वोच्च शिखर सगरमाथाको सफल आरोहण गरेर फर्कने क्रममा निधन भएका पोखराका युवा पर्यटन व्यवसायी विनोदबाबु बस्ताकोटीको शुक्रबार पोखरामा भावपूर्ण बिदाइ गरिएको छ। सफल सगरमाथा आरोही बस्ताकोटीको सम्मानका साथ पोखरा परिक्रमा गरी अन्तिम बिदाइ गरियो। पोखरा२६ खरानीफाँटका ३७ वर्षीय बस्ताकोटीले जेठ ९ गते बिहान विश्वको सर्वोच्च शिखर सगरमाथाको सफल आरोहण गरेका थिए। घरपरिवारमा पनि जानकारी नगराई सरप्राइज दिने गरी सगरमाथा चुम्ने र खुसी बाढ्ने उद्देश्यका साथ सगरमाथा आरोहणमा निस्केका बस्ताकोटीले सर्वोच्च शिखर त चुमे तर त्यो खुसी परिवार, साथीभाइ, इष्टमित्रसँग साट्न भने पाएनन्। बस्ताकोटीको निधनमा परिवार र गाउँ नै शोकमा छ। पोखरा र देशले युवा पर्यटन व्यवसायी गुमाएको छ। आरोहणबाट फर्कने क्रममा ८ हजार २ सय ५ मिटरको उचाइको चौथो शिविरमा आइपुग्दा अचानक बिरामी भई उनको निधन भएको बताइएको छ। स्वर्गीय बस्ताकोटीको पार्थिव शरीरलाई पोखरा सभागृहमा श्रद्धाञ्जलिका लागि राखिएको थियो। गण्डकी प्रदेशका मुख्यमन्त्री सुरेन्द्रराज पाण्डेले राष्ट्रिय झण्डा ओढाएर सम्मान गरे। निवर्तमान मुख्यमन्त्री खगराज अधिकारी, पोखरा महानगरपालिकाका प्रमुख धनराज आचार्य, उपप्रमुख मञ्जुदेवी गुरुङलगायतले उनलाई श्रद्धाञ्जलि दिए। बस्ताकोटीलाई नगर प्रहरीले सलामी दिएको थियो। बस्ताकोटीलाई वडानम्बर २६ ले वडा रत्न घोषणा गरेको वडाध्यक्ष नरेन्द्र थापाले बताए।"
५ वर्षदेखि अलपत्र सडकको काम सुरु,"जोमसोम : उपल्लो मुस्ताङमा विगत ५ वर्षदेखि अलपत्र परेको (चराङछोसेर) २५ किलोमिटर ग्राभेल सडकको काम सुरु गरिएको छ। २०७३०७४ सालमा ठेक्का सम्झौता भएको (चराङछोसेर) सडक निर्माण कम्पनीको ढिलासुस्तीले ढिला भएको थियो। भारतीय नाकाबन्दी सुरुवाती चरणमा कालिगण्डकी करिडोर (बेनीजोमसोमकोरला) सडक आयोजना सुरु भएको थियो। चीनको कोरला नाकासम्म सडक स्तरोन्नति गर्न आयोजनाले पहिलो चरणमा बेनीजोमसोम ७४ किमी कालोपत्रे र दोस्रो चरणमा जोमसोमकोरला ११० किमी ७ खण्डमा ग्राभेल गर्ने गरी बजेट विनियोजन भएको थियो। जोमसोमझैते ४ खण्ड र झैते कोरला ३ खण्ड गरी ७ खण्डमा ग्राभेल सडक विस्तार गर्न ७ वटा सेसनमा ठेक्का लगाइएको थियो। त्यसबेला ग्राभेल सडक निर्माण गर्न लगाइएका ७ खण्ड सेसन मध्ये ६ वटा सेसन २०७६ साल अगावै निर्माण सम्पन्न भई आयोजनालाई हस्तान्तरण भइसकेको थियो। तर, जोमसोम कोरला ६ वटा सेसन आयोजनालाई हस्तान्तरण हुँदा चराङछोसेर सडकको काम निर्माण कम्पनीले अलपत्र छोडेको थियो। ७ वर्षअघि २४ करोड लागतमा तामाङगौरी पार्वती कोशी एण्ड न्यौपाने जेभी कन्स्ट्रक्सनले चराङछोसेर सडकको ठेक्का हात पारेको थियो। सडकका लागि सुरुवाती चरणमा काम गरेको जोइन भेन्जर काशी एण्ड न्यौपाने कन्स्ट्रक्सनले काम गर्ने गरी फिल्डमा परिचालन भएको थियो। तर, यो कम्पनीले आधा भन्दा केही प्रतिशत बढी काम गरेपछि काम गर्न नसकेर सम्पर्कविहीन बनेको थियो। त्यसपछि आँकलझुकल काम गरेको जस्तो गरेर आयोजनाको आँखामा छारो हाल्ने काम गरे पनि निर्माणको काम ८५ प्रतिशत पुग्दा चराङचराङ छोसेर सडकको काम ठप्पै भयो। यो सडकको काम हेन्डल गरेको कोशी एण्ड न्यौपाने जेभी काममा नफर्किएपछि पछिल्लो समय कालोसूचीबाट जोगिनकै लागि भए पनि जोइनको अर्को पार्टनर गौरी पार्वती काममा फर्किएको आयोजनाका सूचना अधिकारी विष्णु चापागाईंले जानकारी दिए।"
धानको बेर्ना सुकेपछि कालीकोटका किसान चिन्तित,"कालीकोट : कालीकोटका किसान यतिबेला चिन्तामा छन्। खेतमा रोपेको धानको बेर्ना सुक्दै गएपछि किसान चिन्तित भएका हुन्। लामो समय खडेरी परेका कारण खोला, मुहानबाट ल्याएको कुलो सुकेपछि धानको बेर्ना पनि सुक्दै गएको हो। एकातिर हिउँदे गँहुबाली पनि पानि नपरेका कारण सुकेको थियो। राष्कोट नगरपालिका९ की अगुवा किसान बाटुल्ली उपाध्यायले गएका वर्षहरूमा नियमित वर्षा भएका कारण धानका बेर्नाहरू नसुकेको बताइन्। उनले भनिन्, यो वर्ष खोलामा पानी छैन। धानका बेर्नाहरू सुक्दै गएका छन्। धानका बेर्ना जोगाउनका लागि स्थानीय सरकारले पहल गरिदिनुपर्छ। जिल्लाको सबैभन्दा बढी धान उत्पादन हुने क्षेत्र राष्कोट नगरपालिका हो। तर धान, गहुँ उत्पादनमा आएको कमिले त्यहाँका किसानहरू दिन प्रतिदिन पलायन हुँदै गएका छन्। फुकोट९ का किसान अनिलराज बरालले धानको बेर्ना सुकेपछि असारमा खेती गर्न नसकिने बताए। जवान परिवार पाल्न विदेश जानुपर्ने अवस्था आएको उनको भनाइ छ। यस्तै जिल्लाको अलि बढी धान उत्पादन हुने क्षेत्र तिलागुफा नगरपालिकाको चिल्खाया हो। चिल्खायाका किसानहरू पनि निक्कै चिन्तित छन्। केही दिनअघि आएको सामान्य वर्षाका कारण किसानले खेतमा धानका बेर्ना राखे पनि पानी नपरेपछि धानका बेर्ना सुकेको चिल्खायाका स्थानीय धर्मराज शाहीले बताए। उनले भने, खडेरीका कारण धानबाली राम्रो हुने देखिएको छैन। यसका लागि स्थानीय सरकारले समयमै भोकमरी समस्या समाधान गर्न केही सोच्नुपर्ने हुन्छ। जिल्ला कृषि विकास कार्यालयका प्रमुख भरत बस्नेतले पानी जम्मा गर्ने पोखरी बनाएको ठाउँमा किसानलाई राहत पुगे पनि बाँकी ठाउँका किसानहरूलाई गाह्रो भएको बताए। उनले भने, आगामी दिनमा धान उत्पादन हुने पकेट क्षेत्रका किसानहरूका लागि सिँचाइ पोखरी निर्माण गर्न कार्यालयको तर्फबाट बजेट केन्द्रित गर्नेछौं। पलाँता गाउँपालिका७ का किसान टोपबहादुर बमले पलाँता सिँचाइ क्षेत्र नभएकाले सरकारले समयमै विकल्प सोच्नुपर्ने बताए। उनले भने, बाह्रै महिना खडेरी हुने पलाँतामा भोकमरी भइसकेको छ। अब कसरी बाँच्ने होला। जिल्ला समन्वय समिति कालीकोटका प्रमुख धनजित बहादुर शाहीले जिल्लाका ९ वटै स्थानीय तहका प्रमुख उपप्रमुख र प्रमुख प्रशासकीय अधिकृतहरूलाई बोलाएर खडेरीका विषयमा बैठक बस्ने बताए।"
कहिले पाउँछन् हुम्लीले गाडी चढ्न ?,"हुम्ला : चिलगाडी यात्रा जिल्ला सदरमुकाम सिमकोटमा विमानस्थल निर्माणको काम २०२८ सालबाट सुरु भएको हो। निर्माणकार्य सुरु भएको ठीक ६ वर्षमै सम्पन्न भएसँगै २०३४ सालबाट जहाज (चिलगाडी) चल्न थाल्यो। ४५ वर्षअघि घरआँगनमै चिलगाडी अवतरण हुँदा सिमकोट गाउँपालिका६ का ७१ वर्षीय अदानसिंह रावतको खुसीको सीमा थिएन्। रावत खुसी हुनुको एउटै कारण थियो घर र नेपालगन्ज, सुर्खेत जोड्ने माध्यमका रूपमा आँगनमै चिलगाडी आयो। २०३८ सालको कात्तिकमा सरकारी स्वामित्व रहेको नेपाल एयरलाइन्सले ३ सय ५ रुपैयाँमा नेपालगन्जको खजुरास्थित राँझा विमानस्थलमा झारेको अनुभव रावतसँग छ। हुनेखाने र बिरामीले मात्रै चिलगाडी चढ्थे गरिबहरू १३ दिन पैदल हिँडेर बर्दियाको राजापुर झर्थे, उनले थपे, विमानस्थल निर्माणसँगै जहाजहरू आउने र जाने गरेपछि हामी हुम्ली सर्वसाधारणलाई निकै राहत हुँदै आयो। तर पछिल्लो समय सुविधा हुनुपर्नेमा चिलगाडीमा चढ्ने यात्रुहरू महँगो भाडा तिरेर उच्च शिक्षा आर्जन गर्न, स्वास्थ्य उपचार गर्न जिल्ला बाहिर देशका विभिन्न ठाउँमा आउजाउ गर्नुपर्ने बाध्यताका सिकार हुँदै गएका छन्। कोही बिरामी हँुदा चिलगाडी चल्ने सिमकोट विमानस्थलसम्म पुग्न तीनचार दिन हिँड्नुपर्ने बाध्यता चंखेली गाउँपालिका४ का ७५ वर्षीय साउने रोकायालाई छ। जिल्लाबाट जाने र आउने जहाजको भाडा, उपचार खर्च र खान बस्न लाग्ने रकमको जोहो गरेर सदरमुकाम सिमकोट आउँदै बिरामीको अवस्था निकै नाजुक भइसक्ने बताएका रोकाया सिमकोटमा जहाजको टिकट पाउनु र समयमै झर्नु अर्को ठूलो दुःख हुने अनुभव सुनाउँछन्। सिमकोटबाट नेपालगन्ज झर्ने चिलगाडीको भाडा २ सय ५ रुपैयाँबाट अहिले १५ हजार ५ सय र सुर्खेतसिमकोट साढे १२ हजार भाडा पुग्दा पनि सहज रूपमा टिकट नपाउनु हामी हुम्लीका लागि ठूलो विडम्बना हो रोकायाले भने, जिल्लाका नेताले प्रदेशको नेतृत्वदेखि केन्द्रका मन्त्रीसम्म बने। मुख्यमन्त्री, मन्त्री र सांसद हुने नेताहरूका जीवनस्तर फेरिया तर हाम्रा आउँजाउँका कष्ट उस्ताई (उस्तै) रह्या (रहे)। २४ वर्षमा हुम्लीको सडक सपना अधुरै कर्णाली करिडोरबाट हुम्लालाई राष्ट्रिय सडक सञ्जालमा जोड्ने कुरा उठान भएको २४ वर्ष बित्यो। ६ सय ८२ किलोमिटरको दूरीमा रहेको सदरमुकाम सिमकोट अझै पनि राष्ट्रिय सडक सञ्जालमा जोडिएको छैन। सिमकोट हुँदै उत्तरी नाका हिल्सा जोड्ने लक्ष्यका साथ कोरिडोरको शिलान्यास २०५६ मा गरियो। कर्णाली प्रदेशको राजधानीदेखि हिल्सा नाका पुग्न कुल लम्बाइ ४ सय १० किलोमिटर भएको यो सडकको निर्माणको जिम्मा सुरुदेखि २०६६ सम्म सडक विभाग आफंैले लियो। नेपाली सेनाबाहेकको १ सय ४५ किलोमिटर हिल्सा सिमकोट सडकखण्ड ९५ किलोमिटर तथा सिमकोट सल्लीसल्ला सडक खण्डको ट्र्याक खोल्न र चार वटा पुलनिर्माणको लागि आर्थिक वर्ष २०६९०७० देखि आर्थिक वर्ष २०७९८० सम्म आयोजनाको लागत ४ अर्ब १० करोड लागत रहेको भौतिक पूर्वाधार तथा यातायात मन्त्रालयको आर्थिक वर्ष २०७६०७७ को वार्षिक प्रगति प्रतिवेदनको तथ्यांकमा उल्लेख रहेको छ। सो प्रतिवेदनअनुसार भौतिक प्रगति २२ दशमलव ५ प्रतिशत कुल १ सय ४५ किलोमिटरमध्ये १ सय ३० किलोमिटर ट्र्याक खोलेको देखिन्छ। हिल्सा सिमकोट सडक योजना कार्यालय हुम्लाको तथ्यांक हेर्दा संघबाट ३ अर्ब २३ करोड २३ लाख २३ हजार ७ सय १२ रुपैयाँ १० पैसा बजेट कर्णाली करिडोरको लागि ट्र्याक खोल्ने र ग्राबेलको लागि अर्बौं बजेट आएपछि समयमै काम नहुँदा २ अर्ब २१ करोड २५ लाख ३६ हजार १ सय ६० रुपैयाँ ६५ पैसा खर्च भएको छ भने १ अर्ब १९ करोड ७८ लाख ७ हजार ५ सय ५१ रुपैयाँ ४५ पैसा फिर्ता गएको हिल्सा सिमकोट सडक योजना हुम्लाले जनाएको छ। राज्यले बजेट खर्च त गयो रकम हुम्लीको सडक सपना पूरा हुन पाएन। विभागले गर्ने काममा निकै विलम्ब भयो। स्थानीय स्तरबाट सरकारप्रति चर्को असन्तुष्टि बढ्यो। हरेक वर्षको बजेट भाषणमा सिमकोट सडक सञ्जालमा जोड्ने विषयले प्राथमिकता पायो। तर हरेक साल्तमामको अन्तमा अपेक्षित प्रगति हुन नसक्दा स्थानीयमा बढेको चर्को दबाबमा सरकारले ९ चैत २०७१ मा सरकारले कालीकोटको लैफुखुलालुदेखि हुम्लाको सर्केगाडको सलिसल्लासम्मको १ सय २३ किलोमिटर सडकखण्ड निर्माणको जिम्मा नेपाली सेनालाई दिने निर्णय गयो। नेपाली सेनाले जिम्मा पाएपछि कोरिडोरको ट्र्याक खोल्ने कामले तुलनात्मक रूपमा तीव्रता पायो। सेनाले ७ वर्षमा १२३ किलोमिटर सडक निर्माण सरकारले राष्ट्रिय गौरवको आयोजनाका रूपमा अघि बढाएको कर्णाली कोरिडोरको ट्र्याक खोल्ने कामको जिम्मा पाएपछि नेपाली सेनाले ७ वर्षमा १ सय २३ किलोमिटर सडक निर्माण गरेको छ। कालीकोटको नरहरीनाथ गाउँपालिकाको खुलालुदेखि हुम्लाको सल्लीसल्ला खण्डको १ सय २३ किलोमिटर सडकखण्ड निर्माणका लागि सरकारको २०७१ चैत ९ गतेको बैठकबाट जिम्मा पाएको सेनाले ७ वर्ष अर्थात् २०७८ साल साउन १ गते उक्त खण्ड निर्माण गरेर हिल्सा सिमकोट सडक योजना कार्यालय प्रमुख विसुन्दास लामा र बाजुराको हिमाली गाउँपालिकाका अध्यक्ष गोविन्द लामालाई एक कार्यक्रमको बीच हस्तान्तरण गरेको कर्णाली करिडोर सडक निर्माण दलका तत्कालीन प्रमुख मेजर सेनानी इन्जिनियर मिलन कार्कीले जानकारी दिए। उनका अनुसार त्यसपछि हुम्लाका ताजकोट, अदनचुली, चंखेली र सर्केगाड गाउँपालिकाका केन्द्र राष्ट्रिय सडक सञ्जालमा जोडिए। जिल्लाको दक्षिणका स्थानीय तह राष्ट्रिय सडक सञ्जालमा जोडिएसँगै बाँकेको नेपालगन्ज, सुर्खेत वीरेन्द्रनगर, कालीकोट हुँदै हुम्लाको सल्लीसल्लासम्म दैनिक १५ देखि २० बोलेरो जिप र ३० देखि ३५ सम्म मालवाहक ट्रकहरूले आउजाउ गर्न सुरु गरिरहेका छन्। यद्यपि, जिल्ला सदरमुकाम सिमकोट जोडिन अझै केही महिना कुर्नै पर्नेछ। सिमकोटलाई सडक सञ्जालमा जोड्न खार्पुनाथ गाउँपालिका१ छारे र सर्केगाड गाउँपालिका३ को ब्युवार काँधको ७ किलोमिटर कडा चट्टानमा नेपाली सेनामार्फत अहिले धमाधम काम गरेर अन्तिम चरण पुगेको छ। कालीकोटको खुलालुदेखि सलिसल्लासिमकोट हँुदै हिल्सा नाकासम्मको २ सय ६९ किलोमिटरको दूरी छ। जसमध्ये हुम्लाको सिमकोटहिल्सा नाकासम्म ९५ किलोमिटर, सिमकोटदेखि लालीबगरसम्म २३ किलोमिटर, सर्केगाड गाउँपालिका३ को लेप्च्यादेखि सल्लीसल्लासम्म १९ किलोमिटर गरी १ सय ३७ किलोमिटर सडकको ट्र्याक हिल्सा सिमकोट सडक योजना हुम्लाले निर्माण गरे पनि बाँकी सडक नेपाली सेनाले निर्माण गरेको छ। ११ किलोमिटर कडा चट्टानमा सेनालाई देशका ७७ जिल्लामा राष्ट्रिय सडक सञ्जालमा जोडिन बाँकी हुम्लाको सिमकोट मात्र रहेपछि प्रतिनिधिसभाको विकास तथा प्रविधि समिति सभापति कल्याणीकुमारी खड्काको संयोजकमा २०७८ कात्तिक ११, १२ र १३ गते स्थलगत अनुगमन गयो। समितिले स्थलगत अवलोकन भ्रमण गर्ने भनी समितिको २०७७ चैत २२ गते बसेको बैठकले निर्णय गरेको थियो। समितिको स्थलगत रिपोर्टसहितको सिफारिसपछि तत्कालीन भौतिक पूर्वाधार मन्त्री बसन्तकुमार नेम्बाङले निर्माणाधीन कर्णाली कोरिडोरको हवाई अनुगमन गरे। सिमकोटलाई सडक सञ्जालमा जोड्न बाँकी रहेको कडा चट्टान छिचोल्ने काम सेनाको विकल्प नहुने राय जिल्लाका राजनीतिक दल र नागरिक अगुवाबाट मन्त्री नेम्बाङले पाए। अवलोकन पछि बाँकी ११ किलोमिटर लेप्च्यादेखि छारेसुनाखाडालालीबगर खण्डको कडा चट्टान भएको ११ किलोमिटर खण्डमा नेपाली सेनाले धमाधम काम गरिरहेको छ। सेनाले जिम्मा पाएको काम सम्पन्न गरेर हिल्सा सिमकोट सडक योजनालाई बुझाउन अन्तिम तयारी गरेको छ। सो खण्डको सडकमा फाटफुट गाडी चल्न थालेका छन्। पुल निर्माणमा पनि उस्तै कालीकोट जिल्लाको नहरीनाथ गाउँपालिकादेखि बाजुरा हुँदै हुम्ला जिल्लाको सल्लीसल्लासम्म नौवटा पक्की पुल निर्माणको ठेक्का भइसकेका छन्। विभिन्न निर्माण कम्पनीले जिम्मा लिए पनि समय पुल निर्माणकार्य ढिलासुस्ती गरेपछि गाडी गुड्ने पुल अलपत्र छन। कालीकोटको खुलालु, सन्नीघाट, फुघाटखोलाको पुल निर्माणका लागि २०७९ असार २८ गते बीकेओ आई बिल्डससँग १८ करोड २५ लाखमा सम्झौता भएको छ। सम्झौता भएको ४९ महिनाभित्र काम सम्पन्न हुनुपर्ने हिल्सा सिमकोट सडक योजना कार्यालय हुम्लाले जानएको छ। बाजुरामा पर्ने जुड्डीखोला, बड्डीखोला, हुम्ला र बाजुरा जिल्लाको सिमाना कबाडीखोला, हुम्लाको गल्फागाड खोला, सल्लीसल्ला नदी र सर्केगाडखोलामा पुल निर्माण गर्न लुम्बनी सिंह जेबी धनगढीसँग ०७९ साल असार २८ गते ४५ करोड ३१ लाख लागतमा निर्माण सम्झौता भएको छ। पुल निर्माण नहुँदा सुर्खेत नेपालगन्ज आउजाउ गर्न गाडी खोला तरेर आउजाउ गर्न बाध्य छन्। काठको पुलमा जोखिम यात्रा गर्दै सवारीसाधन कोरिडोरअन्तर्गतका विभिन्न खोलाका पुल समयमा निर्माण सम्पन्न हुन नसक्दा स्थानीय स्तरमा सञ्चालन हुने सवारीसाधन काठको पुलमा जोखिपूर्ण यात्रा गर्न बाध्य छन्। पुल निर्माण नभएपछि सधैं काठेपुलमा आफूले बाध्य भएर गाडी चल्ने गरेको नाम्खा गाउँपालिका५ की छोइजुम लामाले बताइन्। काठेपुल कतिबेला भत्किन्छ भन्ने डरैडरमा गाडी चढ्नुपर्छ। सिमकोटदेखि यारीसम्म चारवटा खोलामा पुल बनेको छैनन्, कहिले बन्ला र ढुक्क हुन पाइएला लामाले भनिन्, धेरै वर्ष पहिलेदेखि पुल निर्माण हुन्छ भन्ने सुनेका थियौं तर आजसम्म पुल निर्माण नभएपछि अहिले त हामीले आशा पनि मारिसक्यौं। पक्की पुल नबन्दा काठेपुलमा जोखिम मोल्दै गाडी गुडाउनु परेको गुनासो सदरमुकाम सिमकोटदेखि विभिन्न क्षेत्रमा गाडी चलाउँदै आएका गाडीचालकको गुनासो छ। खोलामा काठको पुलको यात्रा निकै जोखिम भएको बताएका सिमकोट गाउँपालिका २ का चाल जोर बोहराले भने सडक पनि जताततै खोल्साखोल्सी छन्। बेलाबेलामा गाडी फस्छन्। खोलामा लगाएका काठमा पुलको काठ पनि घामपानीले छिट्टै कुहिन्छ। कुहिएको काठको पुलमा गाडी गुडाउँदा कतिखेर खोलामा परिन्छ भन्ने डरले हाम्रो सातो जान्छ। तर विकल्प पनि त हामीसँग छैन। अकालमा ज्यान गुमाउँदै बिरामी हुम्ला राष्ट्रिय सडक सञ्जालमा नजोडिएको र हवाई यात्राको टिकट सहज नभएपछि यहाँका दर्जनौैंले अकालमा ज्यान गुमाएका छन्। निमोनिया झाडापखाला र रुघाखोकीबाट पीडित सिमकोट गाउँपालिका६ माथिल्लो गाउँका ६ महिने बालक इमरन सुनारको जहाज कुर्दाकुर्दै २०७९ साल साउन २६ गते अकालमा ज्यान गयो। चङ्खेली गाउँपालिका ५ नेप्का गाउँकी ३७ वर्षकी बेलकु तामाङको २९ चैत २०७७ मा उपचारको अभावमा अकालमै मृत्यु भयो। सुत्केरी हुने व्यथा बढ्दै गएपछि सुरक्षित सुत्केरी गराउन जिल्ला अस्पताल हुम्लासम्म लैजान सडक यातायात नभएको र हवाई सुविधा सम्भव नभएपछि गाउँमा उनको अकालमै ज्यान गयो। सर्केगाड गाउँपालिका४ की १८ वर्षीय अनुरूपा विक सुत्केरी व्यथा लागेको सात दिनमा पनि जिल्ला अस्पताल सिमकोट र अन्य सुविधा सम्पन्न अस्पतालमा लिने यातायातको व्यवस्था नहुँदा गएको कात्तिक १५ गते घरमै ज्यान गयो। चार दिनदेखि सुत्केरी व्यथाले छटपटाइरहेकी सर्केगाड गाउँपालिका७ की २४ वर्षीय पवित्रा शाही र अदानचुली गाउँपालिका ५ काँखे गाउँकी २० वर्षीया रंगिता शाहीले पनि गएको वर्ष थप उपचारका लागि हेलिकोप्टर आउने आसमा आकाश हेर्दाहेर्दै ज्यान गुमाउनु पयो। सयमा हुम्ला राष्ट्रिय सडक सञ्जालमा नजोडिँदा अकालमा ज्यान गुमाउने हुम्लाका सुनार, तामाङ त प्रतिनिधि पात्रमात्रै हुन। उनीहरू जस्तै सामान्य रोग लाग्दा पनि यातायात अभावमा अस्पताल लिन नपाएर घरमै ज्यान गुमाउने हुम्लीहरूको संख्या अधिक छ। सडक यातायात नजोडिएको र जिल्लाबाट बाहिर जाने एक मात्र विकल्पका रूपमा रहेको हवाई सेवाको टिकट सर्वसाधारणले नपाउने भएपछि हुम्लाका बिरामीलाई मृत्युवरण गर्नुको विकल्प नभएको श्रीमती गुमाएका अदानचुली५ का बलबहादुर शाहीले बताए। महँगी चौबर वा कति ? सडक सञ्जालमा जिल्ला नजोडिए पछि गाउँमा पनि महँगी उस्तै छ। सडक बनाएर गाडी गुडाउने नेताका कुरा नौ वर्षदेखि सुन्दै आएकी सर्केगाड गाउँपालिका२ उनापानीकी ६१ वर्षीया हैता रावतका अनुसार गएका ९ वर्षदेखि गाउँमा नेता र कुरामात्रै आउँछन् गाडी आउँदैनन्। नेपालगन्ज सुर्खेतमा सस्तोमा पाइने ३० रुपैयाँ साबुन हुम्ला जिल्लाको सदरमुकाम सिमकोटमा ५० रुपैयाँ मूल्यमा किन्नुको विकल्प छैन। कर्णाली कोरिडोरको बाटो नबनेपछि जिल्लाका व्यापारी प्रतिकेजी दुई सय भाडा तिरेर व्यापारिक सामान ढुवानी गर्नु परेको छ। महँगो भाडाकै कारण कर्णाली प्रदेशको राजधानी सुर्खेतमा ७५ देखि ८० रुपैयाँ पर्ने चामल हुम्लाको सदरमुकाम सिमकोटमा १ सय ८० देखि २ सय ५० रुपैयाँमा पर्ने नाम्खा गाउँपालिका२ का छिरिङदोजाम लामाले बताए। नेपालगन्जमा सुर्खेतजस्ता सहरमा प्रतिकेजी ८० रुपैयाँमा पाइने चिनीको हुम्लाको सदरमुकाम सिमकोटमा दुई सय तिर्न हामी हुम्ली बाध्य छौं, लामाले भने यदि समयमा सडक सञ्जालमा जिल्ला जोडिएको भए यति बिध्न महँगो सामग्री किन्न बाध्य हामी हुने थिएनौं। खच्चडको भरमा ढुवानी हवाई सेवा अत्यधिक महँगो र सडक सञ्जाल नजोडिएका कारण हुम्लाका लागि निर्माण र दैनिक उपभोग्य सामग्री ढुवानीको जिम्मा खच्चडहरूले पाएका छन्। जुम्लाको खलंगाबजार र मुगुको गमगढीदेखि सिमकोटसम्मा दैनिक उपभोग्य वस्तु र निर्माण सामग्रीको ढुवानी गर्न कर्णाली करिडोर सडक खण्डमा दैनिक ७ देखि ८ सयसम्म खच्चड दैनिक उपभोग्य सामग्री बोकेर आवतजावत गर्छन्। देशका अन्य जिल्लामा गाडीबाट दैनिक उपभोग्य वस्तुको ढुवानी हुने गर्छ। तर, कर्णाली करिडोर खण्डमा दैनिक खच्चडकै सहायताबाट सामानको ढुवानी धानेका छन्। खच्चडले नै हुम्ली नागरिकलाई सहजता बनाएको छ। दैनिक उपभोग्य वस्तुदेखि विकास निर्माणका सामग्री खच्चडबाट नै ढुवानी हुँदै आएको छ। तीन वर्षपहिले जुम्लादेखि खच्चड ल्याएर हुम्ला पुगेका जुम्लाका २२ वर्षीय युवा सिंह रावलले खच्चडबाट दैनिक सामान ढुवानी गर्दै आएको बताए। दैनिक २० वटा खच्चडबाट व्यापारिक तथा विकास निर्माणका सामग्रीहरू ढुवानी गर्दै आएको सिंह रावल बताउँछन्। दैनिक मुगु, बाजुराका सडकबाट दैनिक उपभोग्य वस्तुको ढुवानी गर्दै आएका सिंहले भने लामो हिँडाइले गर्दा कहिले खच्चड थकित त कहिले म आफैं, तै पनि मेरो यात्रा रोकिएको छैन। खच्चडबाट सामान ढुवानी गर्दा महिनामा कम्तीमा एक लाख कमाइ हुने उनले बताए। कर्णालीको हुम्ला, जुम्ला र मुगुका बेरोजगार झन्डै दुई सय जना युवा पुस्ता खच्चड व्यवसायमा लागेका छन्। कहिले चार हजार मिटरभन्दा अग्लो चंखेली हिमालको बाटोबाट चिसो हावा खाँदै त कहिले बाजुराको कोल्टी हुँदै गर्मीमा खेल्दै दैनिक उपभोग्य वस्तुको खच्चडबाट ढुवानी गर्न बाध्य छन् युवा। कर्णालीका अधिकांश बेरोजगार युवापुस्ता दैनिक खच्चडसँगै दिन बिताउँदै आएका छन्। मुगुहुम्ला र बाजुराहुम्लाका सडकमा दैनिक सयौंको संख्यामा खच्चडले सामान ढुवानी गर्दै आएका छन्। मुगु जिल्लाको गमगडीदेखि हुम्ला जिल्लाको सदरमुकाम सिमकोटसम्म सामान ढुवानी गर्न आठ दिन लाग्ने खच्चड व्यवसायीहरू बताउँछन्। मुगुको गमगढीदेखि हुम्लाको सातवटै स्थानीय तहमा दैनिक उपभोग्य वस्तुदेखि विकास निर्माणका सामान खच्चडबाट नै ढुवानी हुँदै आएको छ। नुन, तेल, चामल, सिमेन्ट, डिजेल, पेट्रोलदेखि विकास निर्माणका आवश्यक सामान दैनिक रूपमा खच्चडबाट नै हुम्ला पुग्ने गरेको हो। यतिमात्र नभई निजी घर निर्माणका लागि आवश्यक पर्ने जस्तापातासमेत खच्चडबाट नै ढुवानी हुने गरेको खच्चड व्यवसायी बताउँछन्। मुगुबाट सिमकोटम्म प्रतिकेजी ८० देखि ९० रुपैयाँसम्ममा खच्चडबाट सामान ढुवानी हुने गरेको छ। दैनिक ६ हजारदेखि १५ हजार केजीसम्मको सामान खच्चडले नै बोकेर ल्याउने गरेको खच्चड व्यवसायी चंखेली गाउँपालिका६ का पाल्दन बुढाले जानकारी दिए। मुगुको भट्टेचौरदेखि हुम्लाको खार्पुनाथ गाउँपालिकाको सुनाखाडासम्म करिब आठ दर्जन होटेलको व्यवसाय पनि खच्चडले नै धानेको छ। हुम्लामा करिब आठ सयको संख्यामा खच्चड रहेको खच्चड व्यवसायीले बताएका छन्।"
किसानलाई आधुनिक उपकरण प्रदान,"नुवाकोट : कृषिमा लागत कम गरेर उत्पादन वृद्धि गर्ने उद्देश्यले नुवाकोटको ग्रामीण भेगमा किसान जागरण कार्यक्रम सञ्चालन गरिएको छ। यस कार्यक्रमअन्तर्गत नुवाकोटका किसानहरूलाई आधुनिक उपकरणहरू हस्तान्तरण गरिएको छ। किसानहरूलाई साना कृषियन्त्र उपकरण वितरण योजनाअन्तर्गत चालु आवमा नुवाकोटमा ९० लाख रुपैयाको उपकरण किसानलाई हस्तान्तरण गरिएको छ। यसबाट किसानलाई उत्प्रेरणा मिलेको छ। प्रधानमन्त्री कृषि आधुनिकरण परियोजना धान जोन कार्यक्रम अन्तर्गत स्थानीय तहको समन्वयमा विभिन्न गाउँपालिकामा रहेका कृषि सहकारी तथा कृषि समूहहरूलाई आधुनिकरण प्रविधि हस्तान्तरण गरिएको हो। परियोजन कार्यान्वयन एकाई नुवाकोटले लिखु र तादी गापा रहेका विभिन्न वडामा रहेका किसानलाई विभिन्न प्रकारका कृषि उपकरण हस्तान्तरण गरेको हो। कृषि सहकारी, कृषक समूह तथा कृषि फार्महरुलाई अनुदानमा उपलव्ध गराइएको कृषि यन्त्र तथा उपकरणहरु लिखु गापाको थानसिङमा कार्यक्रमकावीच लिखु गापाका अध्यक्ष ध्रुव श्रेष्ठले हस्तान्तरण गरे। उनले यसबाट किसानलाई आधुनिक खेती प्रणालीको सुरुवात गर्न सजिलो भएको बताए। अध्यक्ष श्रेष्ठले किसानलाई प्रोत्साहाको कार्यक्रम पालिकाले सदैव सञ्चालन गर्ने बताए।"
भीरबाट लडेर युवकको मृत्यु,दार्चुला : दार्चुलामा यार्सागुम्बा खोज्न गएका युवकको भीरबाट लडेर मृत्यु भएको छ। जिल्लाको अपिहिमाल गाउँपालिका३ राताभिटाका २४ वर्षीय मिलन कार्कीको लडेर मृत्यु भएको जिल्ला प्रहरी कार्यालय दार्चुलाले जनाएको छ। अपिहिमाल गाउँपालिका३ स्थितको काँटै दोनथे भन्ने वनमा यार्सागुम्बा खोज्ने क्रममा शुक्रबार कार्कीको मृत्यु भएको हो। यार्सा खोजेर बाँस बस्ने ठाउँमा फर्कने क्रममा उनको लडेर मृत्यु भएको हो। जिल्ला प्रहरी कार्यालयका अनुसार सबैलाई सदरमुकाम ल्याउन समस्या भएको बताइएको छ।
कृषकलाई हाते ट्रयाक्टर वितरण,"म्याग्दी : म्याग्दीको रघुगङ्गा गाउँपालिका३ का कृषकलाई हाते ट्रयाक्टर वितरण गरिएको छ। परम्परागत कृषि प्रविधिलाई आधुनिकीकरण गर्दै कृषकको लागत घटाउन र उत्पादन बढाउन हाते ट्रयाक्टर (मिनिटेलर हलो) वितरण गरिएको हो। वडा कार्यालयको कृषि प्रवर्द्धन वार्षिक स्वीकृत कार्यक्रमअन्तर्गत ३८ कृषकलाई अनुदानमा हाते ट्रयाक्टर वितरण गरिएको वडाध्यक्ष खिमबहादुर शाहीले जानकारी दिए। वडा कार्यालयले माग गरेका कृषक र कृषक समूहलाई ५० प्रतिशत अनुदानमा हाते ट्रयाक्टर उपलब्ध गराएको उनले बताए। ४० हजार रुपैयाँ मूल्यका हाते ट्रयाक्टरमा कृषक र गाउँपालिकाले २०२० हजार रुपैयाँको दरले साझेदारी भएको छ, छिट्टै व्यावसायिक रुपमा तरकारी खेती गर्ने कृषकलाई प्लाष्टिक टनेलसमेत अनुदानमा वितरण गर्ने योजना बनाएका छौँ, वडाध्यक्ष शाहीले भने। शुक्रबार वडा कार्यालयमा आयोजित कार्यक्रममा वडाध्यक्ष शाही, वडा सदस्य जितबहादुर खत्री, आइती दर्जीलगायतले कृषकलाई हाते ट्रयाक्टर वितरण गरे। यस वर्ष कृषि प्रवर्द्धन कार्यक्रमअन्तर्गत आठ लाख ५० हजार रुपैयाँमा ३८ कृषकलाई हाते ट्रयाक्टर र २५ कृषकलाई प्लाष्टिक टनेलमा ५० प्रतिशतको दरले अनुदान दिएको वडा कार्यालयले जनाएको छ। गाउँघरमा गोरु पाल्ने चलन हराएर जान थालेको र खेतबारी जोत्न समस्या भएको अवस्थामा वडा कार्यालयले अनुदानमा हाते ट्रयाक्टर दिएपछि राहत मिलेको रघुगङ्गा गाउँपालिका३ मौवाफाँटका कृषक सुरतबहादुर चन्दले बताए। गोरु पाल्नै छाडे, हलो जुवा बनाउने सीप पनि हराएर जान थालेको छ, महिलाहरुले समेत जोत्न मिल्ने भएकाले हाते ट्रयाक्टर उपयोगी छ, हिउँदे र बर्खे खेती लगाउन हाते ट्रयाक्टरबाट सहज हुन्छ, उनले भने। म्याग्दीमा पछिल्लो समय खेती किसानीको काममा परम्परागत रुपमा गोरुले खेतबारी जोत्ने चलन हराएको छ भने हाते ट्रयाक्टर लगायतका यान्त्रिक उपकरणको प्रयोग बढ्दो छ। हाते ट्रयाक्टरले छोटो समयमा धेरै खेतबारी जोत्न सकिने भएकाले समयको बचत हुने र गोरु पाल्नुपर्ने झन्झट नहुने पिप्लेका कृषक प्रकाश शर्माले बताए। सडक सञ्जालको पहुँच विस्तार भएसँगै जिल्लाको ग्रामीण भेगमा खेतबारी जोत्ने काममा हाते ट्रयाक्टरको प्रयोग बढ्दै गएको छ।"
"यार्सा संकलनमा गएका दुईजनाको मृत्यु, एक सिकिस्त",मुगु : यार्सागुम्बा टिप्न गएका दुईजनाको लेक लागेर मृत्यु भएको छ। पाटन ठूलो कोइकिमा लेक लागेर बिरामी परेपछि उपचारका लागि मुगु गाउँ ल्याइएका छायानाथ रारा नगरपालिका १२ शोभा गाउँका २९ वर्षीय मानबहादुर बुढा र सोही नगरपालिकाको कम्फा गाउँका शोभान बुढाको मृत्यु भएको सशस्त्र प्रहरी जवान तिलक बढुवालले जानकारी दिए। जिल्ला प्रहरी कार्यालय मुगुका प्रहरी नायब उपरीक्षक वीरेन्द्र थापाले पनि यार्सा संकलनमा गएका दुई जनाको लेक लागेर मृत्यु भएको र एक जना सिकिस्त बिरामी भएका बताए। सिकिस्त बिरामी भएका कम्फा गाउँका राजबहादुर सावतलाई उपचारका निम्ति मुगुपाटनबाट मुगुगाउँतर्फ ल्याउँदै गरेको बताए। गत वर्ष यार्सा टिप्न पाटन पुगेका तीन जनाको हिउँ पहिरोमा परेर र एक जनाको लडेर मृत्यु भएको थियो। मुगुका २४ भन्दाबढी क्षेत्रमा यार्सा संकलन गर्न मुगुमकार्मारोङ गाउँपालिकाले गत वैशाख २५ गते प्रवेश खुला गरेको हो।
कर्णालीका ३ जिल्लामा टेलिमेडिसिन सेवा,"मुगु : कर्णाली प्रदेशका तीन जिल्लाका अस्पताल र सामुदायिक अस्पतालमा टेली मेडिसन सेवा सञ्चालन हुने भएको छ। कर्णाली प्रदेशका मुगु, हुम्ला र जाजरकोट जिल्लाका जिल्ला अस्पताल सामुदायिक अस्पताल र स्वास्थ्य चौकीबाट टेलीमेडिसिन सेवा सञ्चालनमा आउने भएको हो। छायाँ नेपालको आर्थिक सहयोग र कर्णाली प्रदेश सरकार सामाजिक विकास मन्त्रालयको समन्वयमा मुगु जिल्ला अस्पताल, कार्मारोङ गाउँपालिकामा रहेको रिउस सामुदायिक अस्पताल, छाँयानाथ रारा नगरपालिकाको बाम स्वास्थ्य चौकी, हुम्लाको खार्पुनाथ गाउँपालिका स्वास्थ्य चौकी र जिल्ला अस्पताल सहित जाजरकोटको जिल्ला अस्पतालमा जेठको अन्तिम सातादेखि टेलीमेडिसिन सेवा सञ्चालन हुने छायाँ नेपाल कर्णाली प्रदेशले जानकारी दिएको छ। कर्णाली प्रदेश सरकार सामाजिक विकास मन्त्रालयकोे दूर चिकित्सा तथा विद्युतीय स्वास्थ्य सेवा दूर चिकित्सा तथा विद्युतीय स्वास्थ्य सेवा कार्यक्रम सञ्चालन कार्यविधि २०८० कार्यान्वयन गरी दूर चिकित्सा तथा विद्युतीय स्वास्थ्य सेवाको माध्यमबाट स्वास्थ्य सेवामा सबैको सहज पहुँच अभिवृद्धिका लागि यो सेवाको सुरुवात गरिएको छायाँ नेपाल कर्णाली प्रदेश संयोजक मिन बहादुर रावलले जानकारी दिए। संयोजक रावलका अनुुसार सञ्चालनमा आएको सेवा पाईलट परियोजना हो। पालिकालाई उप स्ईंटलाइट, जिल्ला अस्पताललाई स्ईंटलाइट र प्रदेश अस्पताललाई हव अस्पतालका रूपमा मुगु, हुम्ला र जाजरकोट जिल्लाबाट सेवा सुरु गरिने भएको छ। यो सेवा सञ्चालनका लागि कर्णाली प्रदेश सरकारले आवश्यक चिकित्सकिय जनशक्तिको व्यवस्थापनमा सहजीकरण गर्ने छ।"
नेपालमा मनसुन भित्रन अझै केही दिन लाग्ने,"काठमाडौं : नेपालमा मनसुन भित्रन अझै केही दिन लाग्ने भएको छ। यस वर्षको मनसुन हाल भारतको उत्तर पूर्वी भूभाग, बंगलादेश, भुटान हुँदै भारतको सिक्किमसम्म आइपुगेको छ। नेपालको पूर्वी भूभागमा मनसुन भित्रिन अझै केही दिन लाग्ने देखिएको मौसम पूर्वानुमान महाशाखाले जनाएको छ। महाशाखाले शनिबार मनसुन आगमन अनुगमन बुलेटिन जारी गरेर उक्त जानकारी दिएको हो। नेपालको पूर्वी भूभागमा मनसुन आगमन हुने सरदर मिति जुन १३ रहेको छ। यस वर्षको मनसुनी प्रणालीलाई मौसम पूर्वानुमान महाशाखाले निरन्तर अनुगमन गरिरहेको जनाएको छ।"
सामाजिक सञ्जालका दुष्प्रचारले मिडियाहरू जोखिममा,"काठमाडौं : अन्नपूर्ण मिडिया नेटवर्कले आफ्ना सञ्चारगृहमा कार्यरत पत्रकारहरूलाई मिसडिस इन्फरमेसनबारे जानकारी दिन कार्यशालाको आयोजना गरेको छ। अन्नपूर्ण मिडिया नेटवर्कको मुख्यालयमा बिहीबार र शुक्रबार सञ्चालन गरिएको कार्यशालामा विज्ञहरूले प्रशिक्षण दिएका थिए। सहभागीलाई प्रेस काउन्सिलका अध्यक्ष बालकृष्ण बस्नेत, अन्नपूर्ण पोस्ट्का प्रधान सम्पादक अखण्ड भण्डारी, साइबर सुरक्षाविज्ञ पूर्वन्यायाधीश डा श्रीकृष्ण भट्टराई र मिथ्या सूचना अध्येता किरण चापागाईंले प्रशिक्षण दिएका थिए। अन्नपूर्ण एक्पे्रसका सम्पादक कमलदेव भट्टराईले प्रशिक्षणको सहजीकरण गरेका थिए। प्रेस काउन्सिलका अध्यक्ष बस्नेतले सामाजिक सञ्जालमा हुने दुष्प्रचारको बाढीले मिडियाहरू जोखिममा परेको बताए। उनले भने, मिथ्या सूचनाको मारमा मिडियाहरू छन्। सरकारले प्रेस जगत्लाई बचाउनका लागि लाग्नुपर्छ। अन्नपूर्ण पोस्ट्का प्रधान सम्पादक अखण्ड भण्डारीले मिथ्या सूचनाको बाढीबाट सञ्चारकर्मीहरू जोगिनुपर्ने बताए। उनले भने, हामीले प्रकाशन गरेका सूचना हटाउनु नपरोस् भन्ने ढंगबाट काम गर्नु पर्छ। डा भट्टराईले नेपालका डाटाहरू साइबर दृष्टिकोणले निकै असुरक्षित भएकाले सरकार गम्भीर हुनुपर्ने बताए। नेपालमा साइबर आक्रमण बढ्दै गएको छ। तर यसको नियन्त्रणका कानुन, प्रविधिको पहुँच र दक्ष जनशक्ति उत्पादनका लागि सरकारले तत्काल काम गर्नुपर्छ।"
आज देशका यी स्थानमा वर्षा हुने,"काठमाडौं : नेपालमा स्थानीय वायु, पश्चिमी वायूको आंशिक प्रभावसँगै भारतको उत्तरप्रदेशदेखि पश्चिम बङ्गालसम्म फैलिएको न्यूनचापीय क्षेत्रको आंशिक प्रभाव परेको छ । हाल कोशी प्रदेशलगायत देशको पहाडी भूभागमा आंशिक बदली रहेको जल तथा मौसम पूर्वानुमान् महाशाखाले जनाएको छ । बाँकी भूभागमा भने मौसम मुख्यतया सफा रहेको छ । कोशी प्रदेशका केही स्थानमा मेघगर्जनचट्या्ङ्ग हावाहुरीसहित हल्का वर्षा भइरहेको छ । महाशाखाले जारी गरेको बुलेटिन अनुसार कोशी र वाग्मती प्रदेशका थोरै स्थानमा तथा बाँकी पहाडी भूभागको एकदुई स्थानमा मेघगर्जनचट्या्ङ्ग सहित हल्कादेखि मध्यम वर्षाको सम्भावना छ । कोशी र वाग्मती प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको समेत सम्भावना छ । आज राति कोशी, मधेश, वाग्मती, गण्डकी र सुदुरपश्चिम प्रदेशमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने महाशाखाले जनाएको छ ।"
