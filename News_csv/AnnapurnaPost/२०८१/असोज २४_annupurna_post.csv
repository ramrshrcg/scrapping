शीर्षक,विवरण
"थारूको दसैं, जहाँ मादल बजाएर देउता जगाइन्छ","थारू समुदायको पृथक भाषा, संस्कृति र चालचलन रहेको छ। थारूहरूले आफ्ना चाडपर्वहरू पनि पृथक तरिकाले मनाउने गर्छन्। दसैं अर्थात् डश्यामा गरिने विधि प्रक्रियाले पनि थारूहरूको संस्कृतिमा कति मौलिकता छन् भन्ने प्रस्ट हुन्छ। दसैंको आगमनसँगै थारु गाउँमा लिपपोत, सरसफाइ गरिन्छ। घर पोत्नकै लागि धौरा वा किचली माटो ल्याइन्छ। घर पोतेर टलक्क टल्काइन्छ। वनबाट दाउरा ल्याउनु, पात टिप्नु, डुना टपरी गाँस्नु, धान कुटाउनु, चामलको पिठो पिसाउनु सामान्य कुरा भइहाले, विशेषतः देउतालाई चढाउनका लागि घरघरमा रक्सी बनाइन्छ। घरको मूल देउताका लागि तौला अर्थात् एकपाने रक्सी अनिवार्य चाहिन्छ। अन्य समुदायमा घटस्थापनकै दिन जमरा राख्ने चलन भए पनि थारूहरूले त्यसको भोलिपल्ट अर्थात् असोज महिनाको शुक्लपक्षमा दुतियाको दिन नुहाई धुवाई गरेर जमरा राख्छन्। जमरा राख्दा डेहुरार (थारूहरूको मूल देवता रहेको स्थान)मा मौलिक तरिकाले पूजापाठ गरी जमरा राखिन्छ। थारूहरूले मकैको जमरा राख्ने चलन छ। त्यस्तै दसैंमा पूजाका लागि पहेँलो जमरा र बेबरी (बाबरी)को आवश्यकता पर्छ। हरेक घरको आँगनमा बेबरी अनिवार्य रोपिएको हुन्छ। दसैंको पूजामा थारू समुदायमा मात्र बेबरीको प्रयोग हुँदै आएको देखिन्छ। पञ्चमीको दिन दहित थरका थारूहरू श्राद्ध दिने गर्छन्। श्राद्धका लागि दहितहरूलाई गाउँलेहरूको करेसाबारीबाट तरकारी चोरी ल्याउने प्रचलन छ। यसलाई एउटा परम्पराको रूपमा लिएकाले गाउँलेहरू त्यो दिन तरकारी चोरी गर्ने कार्यलाई सामान्यरूपमा लिने गर्छन्। थारू समुदायमा देउतालाई चढाउनका लागि वानधुप बनाउने गरिन्छ। वानधुप विशेष प्रकारको धुप हो। धानले जिब्रोमा कोरेर निकालेको रगत र त्यसमा धानको फुला साथै सातवटा वस्तुको समिश्रण गरेर बनाइएको विशेष प्रकारको पूजा सामग्री हो। सप्तमीको दिन दसैंमा पकाउने विशेष प्रकारको ढिक्रीका लागि ढकिया सरसफाइ गरिन्छ, यसलाई पैनस टोपी धुने भनिन्छ। पैनस टोपी धुने दिन अन्य सामग्रीहरू पनि सरसफाइ गरिन्छ। ढिक्रहवा अष्टमीको दिनलाई थारूहरूले ढिक्रहवा भन्ने गर्छन्। यो दिन दिउँसो गुरुवालाई वरैनहरू भुखौरी खुवाउने प्रचलन छ। गुरुवाबाट सेवा लिएवापत सम्मानस्वरुप गाउँलेहरूले फलफूल, अम्बा, केरा, उखुँ र एक बोटल रक्सी र दक्षिणा स्वरुप पैसा दिएर भुखौरी खुवाउने गरिन्छ। उक्त दिन बेलुकी विशेष पूजा हुन्छ। घरमुली वा जेठो छोराबाट पूजा गर्ने प्रचलन छ। पूजामा महिलापुरुषको समान सहभागिता रहने गर्छ। पुरुषलाई पुजेरुवा र महिलालाई पुजिहिन्या भनिन्छ। यो दिन दुवै जना ब्रत बसेका हुन्छन्। डेहुरारको मुख्य देउतासहित घरका विभिन्न देउताको स्थानमा बत्ती बाली गोलो आकारको ढिक्री, जमरा, बेबरी, रक्सी (तौला र बजारी) र पानी चढाएर पूजा गरिन्छ। पूजामा दहितको घरबाट ल्याइएको वानधुप चढाउँछन्। यसरी पूजा गर्दा घरमा बैबर्कट आउने, रोगव्याधी नाश हुने, घरमा कुनै दुःखकष्ट नहुने विश्वास रहँदै आएको छ। पूजा गर्ने बेला मादल अनिवार्य बजाउनुपर्छ। मादलको विशेष ताल त्रासन ठोक्ने गरिन्छ। त्रासनको ताल (झवाङ्ग झवाङ्गनक झवाङ्ग झवाङ्गनक) मा बजाउने गरिन्छ। यो तालले एक किसिमको झन्झनाहट उत्पन्न हुने गर्छ। यसरी त्रासन ठोकेर देउता जगाउने काम गरिन्छ। भेँडाको प्रतीकको रूपमा डेहुरार पूजाकोठामा चार वटा खुट्टा बनाएर कुभिन्डो राखिएको हुन्छ। यो दिन विशेष गरेर थारूहरूको देउता अखरिया, खेख्रीमैयाँ, धमराज, धुरखम्बा, मैसासुर, कोल्हुमसानको पूजा गरिन्छ। थारूहरूको थरअनुसार अन्य नामले पनि पुजिन्छ। उक्त दिन रातभरि देउता जगाउने गरिन्छ, जसलाई डिया जगैना भनिन्छ। परम्परागत सख्या नाच, झुमरा नाच, लाठी नाचमा रम्ने गरिन्छ। पूजा गरेर बर्की मार गीत पनि गाइन्छ। त्यसरात गाउँमा सबैभन्दा बढी रौनकता छाउँछ। गाउँभरि विभिन्न समूहमा परम्परागत नाच नाचिन्छ। बर्दिवाको बगाल, घसकटुवाको बगाल, गरढुरिया बगाल, त्यस्तै झलारी बगालको झुमरा नाच, महिलाहरूको संख्या नाच, युवाहरूको लाठी नाचले गाउँ नै गुन्जायमान हुन्छ। सबै समूह घरघर गएर नाच गर्छन्। रातभरि नाचेपछि विहान सबेरै सबै समूह गाउँको चौराहामा भेला हुन्छन्। घरबाट देउतालाई चढाइएको रक्सी करैमा बोकेर ल्याउँछन्। अनि, सबैले प्रसादको रूपमा खान्छन्। यसलाई भेरुवाक डारु पनि भनिन्छ। पित्रहवा नवमीको दिन एक बिहानै पुजेरुवा हसिया र लोटा लिएर नदी तथा जलासयमा नुहाउन जान्छन्। नुहाइधुवाई गरी खेतमा गएर चुर्कीको बढ्नी अर्थात् काँसको कुचो काटेर ल्याउँन्। हरेक वर्ष पूजाकोठामा नयाँ बढनी फेर्ने प्रचलन हुन्छ। अघिल्लो दिनजस्तै पुजिहिन्याद्वारा घरमा सबै देउताको स्थानमा बत्ती बाल्ने र पूजाको सामग्री तयार गर्ने काम गरिन्छ। पुजेरुवा परम्परागत विधिअनुसार अघिल्लो दिनजस्तै डौना बेबरी फूल, जमरा, धुप, अक्षता चढाइ अगरबत्ती बाली पूजापाठ गर्छन्। उक्त दिन पूजा गर्दा मादल बजाइँदैन। यस दिन अघिल्लो दिन तयार गरिएको कुभिन्डो काटेर देउतालाई चढाइन्छ। कुनै ठाउँमा ल्वांग पनि चढाउने प्रचलन छ। देउताअनुसार भाले, बंगुरको पाठा काट्ने प्रचलन पनि छ। पूजा गरेर सेतो टीका लगाउने प्रचलन छ। दसैंमा थारुहरू पितृ पूजा पनि गर्ने गर्छन्। नवमीको दिनलाई पित्रहवा पनि भनिन्छ। पूजा सकेपछि दिउँसो प्रत्येक घरबाट पूजा गरेको सामग्रीहरू ढकियामा उठाएर पुजिहन्यिाहरू मौलिक पहिरनमा सजिएर लाम लागेर टाउकोमा ढकिया र ढकियामा पित्तर राखी नजिकको खोलामा पित्तर सेलाउन जान्छन्, जसलाई पित्तर अस्रइना भनिन्छ। पित्तर अस्राइसकेपछि नुहाइ धुवाई गरी महिलाहरू घरतिर फर्किन्छन्। यसरी महिलाहरू घर फर्किँदा हार्षोल्लासका साथ नाचगान गरिन्छ। टीका दशमीको दिन गाउँमा साझा टीका लगाउने प्रचलन छ। यसलाई राज टीका पनि भनिन्छ। गाउँको महटाँवा ककन्डार, वरघरको घरमा वा भुँइहार थानमा पहिले टीका लगाइन्छ। गाउँलेहरू एक ठाँउमा जम्मा भई अगुवा मान्यजनको हातबाट टीका लगाउने प्रचलन छ। टीकामा सेतो टीका जमरा, डौना, बेबरीसमेत हुने गर्छ। साँझ टीका लगाइसकेपछि घरघरमा आआफ्नो मान्यजनको हातबाट टीका र आशिर्वाद लिने गरिन्छ। टीकाको दिन बरैनहरू एक बोटल रक्सी, जमरा, बेबरी लिई गुरुवाको घरमा टीका लगाउन जाने चलन छ। गुरुवालाई पनि थारू समुदायले सम्मानित स्थान दिएको हुन्छ। गुरुवाको घरमा गएर बरैनहरू गुरुवाको हातबाट टीका थाप्ने र आशिष लिन्छन्। यहाँ पनि अक्सर सेतो टीका नै लगाइन्छ। सेतो टीका शान्तिको प्रतीक मानिन्छ। सेतो टीकाले सबैतिर शान्तिको कामना गरिएको बुझिन्छ। थारूहरूमा सेतो टीका लगाउने प्रचलन रहे पनि पछिल्लो समय रातो टीका लगाउन थालिएको छ। टीका लगाइसकेपछि बेलुकी महटाँवा, बरघरको घरमा सख्या नाच नाचिन्छ। थारू युवा युवती (ठँरिया, बठिनिया) मिलेर सामूहिकरूपमा नाचिने नाच उक्त दिन विशेष हुन्छ। उसो त दसैंभरि नै विशेष हुन्छ। त्यसदिन युवतीहरू मौलिक पहिरन, लहँगा, कुरथाँ, चोलिया, गोन्या, गरगहनासहित नव दुलहीजस्तै सिंगारिएर नाच गर्न आएका हुन्छन्। त्यस्तै युवाहरू मादल बजाउँछन्, उनीहरू पनि मौलिक भेषभुषामा सजिएका हुन्छन्। पुरुषहरू कुर्ता, धोती, सर्त, अगुच्छा, लगाएर घाँटीमा डौना बेबरीको माला लगाएर सिंगारिएको मादलसहित उपस्थित हुन्छन्। महटाँवाको आँगनमा रौनक छाउँछ। अघिअघि मन्डरिया पछिपछि नचनियाहरूको लाम हुन्छ। यसमा आवश्यकताअनुसार दुई लाइन, चार लाइन गरी नाच्ने गरिन्छ। लाइनमा पैयाँ लाग्ने र पछि घेरा बनाएर नाच्ने र सख्या गीत गाउने प्रचलन छ। सख्या गीत गाउन एक जना मोरह्निया हुन्छन्, जसले गीत उठाउँछिन र अरु पछिपछि गाउँछन्, नृत्य पनि गर्छन्। मादलको तालमा जिउ डाल चलाउने, मन्जिरा बजाउने कलात्मक शैली अत्यन्त मनमोहक देखिन्छ। अन्त्यमा परम्परागत दसैंमा आदिवासी ज्ञान, संस्कार संस्कृतिका विभिन्न कुराहरू जोडिएका छन्। यसले आदिवासी थारूहरूको संस्कृतिको जगेर्ना गर्न र पुस्तान्तरण गर्न सघाउ पुर्याउँछ। समय परिवर्तनसँगै अहिले थारू समुदाय पनि आधुनिकीकरण, सामेलीकरणसँग अछुतो छैन। विश्व भुमण्डलीकरण, आधुनिकीकरणको प्रभाव थारू समुदायमा पनि पर्दै गएको छ। जसका कारण पुराना मौलिक संस्कृति विस्तारै लोप हुँदै गएका छन्। आजकल थारू समुदायमा यी सबै विधि प्रक्रिया निकै कम देख्न पाइन्छ।"
नेपाल प्रहरीले काठमाडौं उपत्यकामा दुई दिन बस निःशुल्क चलाउने,"काठमाडौं : नेपाल प्रहरीले काठमाडौं उपत्यकामा दुई दिन बस निःशुल्क चलाउने भएको छ। बिहीबार सूचना जारी गर्दै सार्वजनिक यातायातका साधनहरू कम चल्ने भएकाले सर्वसाधारणलाई सहजताका लागि निःशुल्क बस चलाउने जानकारी दिएको हो। सूचना अनुसार एउटा बस रिङरोडभित्र र अर्को बस रिङरोडबाहिरका यात्रुलाई मध्यनजर गरेर सञ्चालन सञ्चालन गरिने छ। काठमाडौं उपत्यकाभित्र एक नम्बर रुटवाला बस प्रहरी प्रधान कार्यालय नक्सालबाट छुटेर, बालुवाटार, टिचिङ, चक्रपथ, नयाँ बसपार्क, बालाजु, स्वयम्भू, कलंकी, बल्खु, सातदोबाटो, लगनखेल, जावलाखेल, थापाथली, माइतीघर, पुतलीसडक र जयनेपाल हल पुगी पुनः सोही रुटबाट नक्सालसम्म फिर्ता हुने प्रहरीले जनाएको छ। यसैगरी दुई नम्बर रुटको बस नक्सालबाट छुट्टिएर रातोपुल, गौशाला, एयरपोर्ट, कोटेश्वर, ठिमी, सल्लाघारी, सूर्यविनायक, चाबहिल, सुकेधारा, चक्रपथ, टिचिङ, बालुवाटार हुँदै फेरि प्रहरी प्रधान कार्यालय नक्साल आइपुग्नेछ।"
बाजागाजासहित तलेजुमा भित्र्याइयो बडादसैंको फूलपाती,"नुवाकोट : नुवाकोटको धार्मिक तथा ऐतिहासिक तलेजु मन्दिरमा बिहीबार बाजागाजा र तामझामका साथ बडादसैंको फूलपाती भित्र्याइएको छ। विदुर नगरपालिका२ स्थित तलेजु भवानी मन्दिरमा सरकारका प्रतिनिधि, सर्वसाधारणको उपस्थिति र नेपाली सेनाको सलामीका साथ बस्नेत, मगर र अर्याल समुदायले संकलन गरेको फूलपाती विशेष कार्यक्रमका बीच भित्र्याइएको हो। नुवाकोटको फूलपाती भित्र्याउने परम्परा मल्लकालदेखि नै सञ्चालन भएको र १८०१ असोज १५ गते पृथ्वीनारायण शाहले तेस्रो प्रयासमा नुवाकोट विजय प्राप्त गरेपछि झनै महत्व बढेर गएको सरकारका प्रतिनिधि द्बारे महेन्द्रकुमार शाहीले बताए। फूलपाती भित्र्याउने परम्परा गोरखा र हनुमानढोकामा जति महत्वपूर्ण छ। नुवाकोटको पनि उत्तिकै छ। विशेष गरी फूलपाती बोक्न र बडादसैंमा आउनेहरूको सुविधाका लागि विभिन्न स्थानको गोरेटो बाटो मर्मत गरिएसँगै यस कार्यमासमेत सुविधा भएको हो। नुवाकोटको फूलपाती भित्र्याउने परम्परा गोरखा र काठमाडौंको हनुमानढोकाको जत्तिकै महत्वपूर्ण रहेको छ। नुवाकोटवासीले सदियौं पुरानो मंगल गाउने कल्छिनी २०६४ सालदेखि बन्द भएकोमा त्यसलाई निरन्तरता दिन सरकारसँग अनुरोध गरेका छन्। यसको निरन्तरताका लागि आफूहरूले स्थानीय, प्रदेश तथा संघीय सरकारलाई अनुरोध गरिसकेको भए पनि काम पुनः सुरु हुन नसकेको द्बारे शाहीको भनाइ छ। मंगल गाउने कल्छिनीको पुनः सुरु गर्न सरकारीतर्फबाट नुवाकोटवासीले सरकारसँग माग गरेका छन्। हनुमान ढोकामा मंगली गाउने नौ जनाको समूह रहेकोमा सरकारले त्यसलाई नुवाकोटको फूलपातीमा ल्याएर पहिलेझैं पुनः सुरु गर्न दबाब दिन स्थानीय, प्रदेश तथा संघीय सरकारका प्रतिनिधिलाई नुवाकोटवासीले अनुरोध गरेका छन्। ब्राम्हणहरूद्बारा संकलित फूलपाती नुवाकोटको तलेजु मन्दिरसम्म उपासेद्बारा बोकेर भित्र्याउने प्रचलन रहेको छ। सरकारी प्रतिनिधिसहितका सर्वसाधारण पहिले साततले दरबार राष्ट्रिय संग्रहालयमा भेला भएर जंगल पुगेर बाजागाजासहित नौ प्रकारका फूलपातीलाई विशेष जात्रासहित भित्राएका हुन्। प्रसिद्ध तलेजुमा फूलपाती भित्राउनुअघि फूलपाती ल्याउने स्थान र फूलपाती भित्र्याउने स्थानमा लिपपोत गरी शुद्ध, चोखो बनाई विशेष पूजापाठ गरिएको थियो। सयौंको संख्यामा उपस्थित सर्वसाधारण साततले दरबार राष्ट्रिय संग्रहालयबाट र्यालीसहित निस्केर फूलपाती लिन धोवीधाराको चौतारामा पुगेर संकलित फूलपाती लिएर तलेजुमा बाजागाजा र तामझामका साथ भित्र्याइएको हो। सो अवसरमा तलेजु भवानीको मन्दिरमा सरकारीस्तरबाट एउटा बोका बलि दिइएको छ। जंगल र बगैंचा पुगेर बस्नेत, मगर र अर्याल समुदायले संकलन गरेको फूलपाती बाजागाजा र उच्च सुरक्षाका साथ भित्र्याइएको हो। बाजागाजासहित दुई किलोमिटर दूरीबाट लावालस्करसहित पुगेर संकलन गरेर ल्याइएको फूलपाती भित्र्याइएको हो। नुवाकोटको तलेजु मन्दिरमा भित्र्याइएको फूलपाती विजयादशमीको प्रसाद ग्रहणका लागि काठमाडौं हनुमानढोका लैजाने चलन रहेको छ। हनुमानढोकामा पुगेको नुवाकोटको फूलपातीलाई टीकासहित प्रसादका रूपमा राष्ट्राध्यक्ष लगायतले ग्रहण गर्ने प्रचलन रहेको छ।"
मजदुरलाई छैन दसैंको रौनक,"जोमसोम : हिन्दू नेपालीहरूको घर आँगनमा दसैं पर्वको रौनक छाइरहँदा मुस्ताङका मजदुरलाई दसैं पर्वको रौनकले पटक्कै छोएको छैन। मीठो खाने ,राम्रो लगाउने, आफन्त, इष्टमित्रहरूबीच भेटघाट गर्ने, मान्यजन्यबाट टीका र आर्शीवाद ग्रहण गर्ने र आफूभन्दा कम उमेरकालाई टीका लगाएर आर्शीवाद दिने दसैं पर्वको मुख्य विशेषता रहे पनि मजदुरलाई दसैं पर्व नजिकिएको समेत पत्तै छैन। मुस्ताङको घरपझोङ गाउँपालिका४ जोमसोमस्थित जनहित स्कुलको उत्तरतर्फ कोरला सडक नजिकै पूर्वको अग्लो पहाडको फेंदमा बाह्रै महिना डेढ दर्जनभन्दा महिला मजदुरले गिट्टी कुट्ने गर्छन्। उनीहरू सबै जिल्ला बाहिरबाट ज्याला मजदुरी गर्दै मुस्ताङमै बसिरहेका छन्। नत उनीहरूलाई हिउँदयामको हिमपात र चिसो सिरेटो पर्वाह छ नत दसैंतिहार जस्ता महत्वपूर्ण चाडपर्वहरूको अनुभूति नै गर्छन्। उनीहरूलाई चिन्ता छ त केवल दुईचार पैसा कसरी कमाइएला र आफ्ना बालबच्चाहरूलाई सहज रुपमा पठनपाठन गरेर दैनिक छाक टार्न सकिएला भन्ने नै छ। जोमसोमको अग्लो पहाडको फेंदमुनि बिहानदेखि बेलुकी साँझसम्म बसेर गिट्टी कुट्नै उनीहरूको जीवन दैनिकी जस्तै बनिरहेको छ। बाग्लुङ बुर्तिबाङकी अप्सरा दर्जी (नाम परिवर्तन) २ वर्षदेखि कोठा भाडामा लिएर श्रीमानसँगै ज्याला मजदुरी काममा खटिने गरेकी छिन्। ३ छोराछोरीसहित मुस्ताङ आएकी उनले त्यही पहाडको फेंदमुनि बसेर हातमा फोका निक्लिने सम्म एक तमासले दिनहुँ गिट्टी कुट्न खटिन्छिन्। उनका श्रीमानले पनि मजदुरी काम गर्छन्। दसैं पर्वमा सबै घरतिर लागे तपाई किन नगएको भन्ने प्रश्नमा अप्सरा भन्छिन्, घरमा गएर के गर्नु खर्च मात्रै बढ्छ, यहाँ काम गरे त पैसा पनि कमाइन्छ, खर्च पनि जोगिन्छ। बच्चाहरू यतै पढ्छन्, स्कुल पनि धेरै दिन बिदा छैन, जाउआउ दुख मात्रै हुन्छ, चाडपर्वले गरिव र विपन्नलाई तनाव मात्रै दिने गरेको उनले सुनाइन्। यस्तै, लमजुङकी अर्की महिला मजदुर पार्वती तामाङले पनि दसैं पर्व मनाउने प्रचलन रहे पनि आफूहरू यहाँको काम छोडेर घर नफर्किएको उल्लेख गरिन। चाडपर्व केही दिनका लागि हो, यो आउँछ जान्छ, हामी जस्ताका लागि दसैं होइन दशा हो,उनले निराश हुँदै भनिन्, गाउँघर र छरछिमेकीको याद त आउँछ नी, के गर्नु गएर ,जान आउनै तीनदिन लाग्छ, काम छोडेर गएपछि उही ऋणको भारी बोक्नु मात्रै त हो। अप्सरा र पार्वती त प्रतिनिधि पात्र मात्रै हुन्। उनीहरू जस्तै थुप्रै मजदुरहरू छन् जसलाई दसैं पर्वको रौनकले पटक्कै छोएको देखिंदैन। फोटो खिच्न अप्ठ्यारो मान्दै नाम परिवर्तन गर्ने सर्तहरूमा उनीहरूले चिसो भुगोल मुस्ताङमा गिट्टी कुट्दै जीविकोपार्जन गरिरहेको यथार्थ कुरा व्यक्त गरे। दैनिक एक ट्याक्टर गिट्टी कुद्दा ७ हजारमा बिक्री हुन्छ। त्यति कुट्न एक जनालाई हप्ता दिनभन्दा बढी समय लाग्छ। एक तमासले गिट्टी कुट्दा ग्लोब्स लगाए पनि हातमा फोका उठ्छन्। घामपानी, हावाहुरी र हिमपात र चिसो सहदै गिट्टी कुट्ने उनीहरूको रहर थिएन केवल बाध्यताको उपज मात्रै थियो। उनीहरूले मेहनतले कुटेको गिट्टी एक ट्याक्टर पुगेपछि ठेकेदार र ट्याक्टरवाला त्यही लिन आउछन्। ठेकेदारले काम सकिएपछि एकमुष्ट हिसाब गरेपछि मात्रै उनीहरूको हातमा पैसा थमाईदिन्छन्। मुस्ताङमा संघीय तथा प्रादेशिक योजनाहरूमा काम गर्ने कतिपय जिल्ला बाहिरका मजदुर पनि दसैं मान्न घर फर्किएका छैन। राष्ट्रिय गौरवको आयोजना (बेनीजोमसोमकोरला) सडक आयोजनामा कार्यरत कतिपय मजदुर दसैं पर्वमा घर नफर्किएको आयोजना प्रमुख धुव्र झाले जानकारी दिए। उनले दसैंमा पनि सडक निर्माणको काम नरोकिने बताए। यस्तै, पूर्वाधार विकास कार्यालय मुस्ताङका प्रमुख अजय श्रेष्ठले कार्यालय अन्तर्गतका पूर्वाधार विकासका काममा दसैं पर्वले आंशिक रुपमा प्रभावित बनाए पनि कतिपय ठाउँहरूमा काम भइरहेको बताए। केही मजदुर दसैं मान्न घर फर्किसके,कतिपय मजदुर यही छन्, उनले भने, हामीले विकास काम नरोक्ने गरी दसैंमा घर नजाने मजदुरलाई विकासको काममा व्यवस्थापन मिलाई सकेका छौं। दसैं पर्व नजिकिएसँगै मुस्ताङ सुनसान बन्दै गएको छ। जिल्ला स्थित कार्यालयका कर्मचारी र सुरक्षाकर्मी दसैं पर्वमा घर फर्किएकाले मुस्ताङ जिल्ला सुनसान बन्दै गएको जिल्ला प्रहरी कार्यालय मुस्ताङले जनाएको छ। दसैं पर्वकै कारण मुस्ताङ भ्रमण गर्ने नेपाली पर्यटकको उपस्थित समेत ज्यादै न्यून भएको छ। तर, विदेशी पर्यटकहरूको भने आंशिक चहलपहल कायमै छ।"
अर्घाखाँचीबाट यो दसैंमा डेढ करोडको खसीबोका निर्यात,"अर्घाखाँची : अर्घाखाँचीबाट यो दसैंका लागि झण्डै डेढ करोडको खसीबोका बाहिरी जिल्ला निर्यात भएको छ। अर्घाखाँचीमा झण्डै ८ करोडको खसीबोका खपत भएको र यो दसैंमा मात्र डेढ करोड बढीको खसीबोका आसपासका जिल्लामा निर्यात भएको भेटेरिनरी अस्पताल तथा पशुसेवा विज्ञकेन्द्र अर्घाखाँचीका प्रमुख विष्णु प्रसाद पौडेलले बताए। अर्घाखाँचीमा कृषकहरू व्यावसायिक बाख्रापालनमा लागेका छन्। बाख्रापालनका लागि उचित वातावरण तथा पर्याप्त चरन र घाँसको व्यवस्था हुनुका साथै भनेको समयमा नगदै बिक्री हुने भएपछि कृषकहरू बाख्रापालनमा लागेका हुन्। जिल्लाभर करिब ५५ हजार माउ बाख्रा रहेको केन्द्रका प्रमुख पौडेलको भनाइ छ। उक्त माउ बाख्राबाट उत्पादन भएका पाठापाठीहरू तथा मासुजन्य खसी बोकाहरू कपिलवस्तु, दाङ, रुपन्देही तथा काठमाडौं, पोखरा लगायतका स्थानमा मासुका लागि जाने गरेको छ। पहिला पहिला बाहिर जिल्लाबाट खसीबोका आयात हुनेमा अहिले जिल्ला निर्यात गर्न सफल भएको छ। बाख्रापालनकाट कृषकहरू लाभान्वित भएका छन्। जिल्लाबाट वार्षिक तीन सय मेट्रिकटन मासुजन्य बोका तथा बाख्राहरू जिल्ला बाहिर निर्यात हुने गरेको छ। जसलाई पैसोमा हिसाब गर्दा झण्डै १० करोडको खसीबोका, बाख्रा तथा मासुजन्य पदार्थ जिल्लाबाट बाहिर जाने गरेको छ।"
साढे ९ लाखसहित १६२ जुवाडे पक्राउ,"सुदूरपश्चिम : सुदूरपश्चिम प्रदेश प्रहरी कार्यालयले दसैं, तिहार र छठ पर्व लक्षित सुरक्षा योजना कार्यान्वयन गर्ने क्रममा १६२ जुवाडेलाई पक्राउ गरेको छ। कैलाली र कञ्चनपुर जिल्लाका विभिन्न स्थानबाट जुवातास खेलिरहेको अवस्थामा ९ लाख ६४ हजार छ सय ८६ सहित उनीहरूलाई पक्राउ गरिएको प्रहरीले जनाएको छ। पक्राउ पर्नेमा कैलालीबाट ७७ र कञ्चनपुरबाट ८५ जना रहेका र उनीहरूलाई कानुनबमोजिम कारबाही अघि बढाइएको प्रदेश प्रहरी कार्यालय धनगढीका प्रमुख प्रहरी नायब महानिरीक्षक रवीन्द्र केसीले बताए। प्रदेशका ९ जिल्लामा सामान्य अवस्थामा सात हजार पाँच सय प्रहरी परिचालित हुने गरेकामा चाडपर्व लक्षित सुरक्षा योजना कार्यान्वयनका लागि थप चार हजार गरी ११ हजार पाँच सय प्रहरी परिचालन गरिएको उनले जानकारी दिए।"
मोटरसाइकलको ठक्करबाट एक जनाको मृत्यु,कैलाली : जिल्लाको घोडाघोडी नगरपालिका१ जनकपुरमा मोटरसाइकलको ठक्करबाट एक जनाको मृत्यु भएको छ। सडकमा हिँडिरहेको अवस्थामा सुप प्र ०१०१० प १७४ नम्बरको मोटरसाइकलले ठक्कर दिँदा ७८ वर्षीय मणीराम सापकोटाको मृत्यु भएको हो। इलाका प्रहरी कार्यालय सुखडका प्रहरी नायव उपरीक्षक दीपेन्द्र कुमाल पालका अनुसार आज दिउँसो ४ बजेतिर मोटरसाइकलले ठक्कर दिँदा गम्भीर घाइते भएका सापकोटाको घोडाघोडी अस्पतालमा पुर्याए लगत्तै मृत घोषणा गरिएको थियो। मोटरसाइकल चालक घोडाघोडी नगरपालिका१ बेलारका २५ वर्षीय खडक रेग्मी प्रहरीको नियन्त्रणमा रहेको पालले बताए।
श्रीमानको खुर्पा प्रहारबाट श्रीमती गम्भीर घाइते,"दाङ : दाङको तुलसीपुरमा श्रीमानले खुर्पा प्रहार गरी श्रीमतीलाई गम्भीर घाइते बनाएका छन्। तुल्सीपुर१३ दमार गाउँमा ४० वर्षीय निरा बादीलाई उनका श्रीमान राजकुमारले आक्रमण गरेको इलाका प्रहरी कार्यालय तुलसीपुरका सूचना अधिकारी तथा प्रहरी निरीक्षक प्रकाश थापाले बताए। ८१० दिन अगाडि श्रीमान श्रीमतीबीच घरायसी विवाद हुँदा निरा तुलसीपुर१३, बखरियास्थित माइती घरमा गएर बस्दै आएको र असोज २२ गते उनका श्रीमान ५२ वर्षीय राजकुमार बादी श्रीमतीलाई लिने भनेर माइती घरमा गएको अवस्था पुनः दुई जनाबीच वादविवाद भएको प्रहरीले जनाएको छ। सोही क्रममा राजकुमारले घाँस काट्न प्रयोग गरिने खुर्पाले प्रहार गर्दा श्रीमती निराको घाँटी, हात र मुखमा गहिरो चोट लागेको र उनी गम्भीर घाइते भएको प्रहरीले जनाएको छ। गम्भीर घाइते उनलाई राप्ती प्रादेशिक अस्पताल तुलसीपुरमा प्रारम्भिक उपचारपछि थप उपचारका लागि नेपालगन्ज रिफर गरिएको छ। श्रीमतीमाथि प्रहार गरेको खुर्पा राजकुमार आफ्नै टाउकोमा समेत प्रहार गर्दा गहिरो चोट लागेको र उनको राप्ती प्रादेशिक अस्पतालमा उपचार भइरहेको प्रहरीले जनाएको छ।"
झापाको मेचीनगरमा चाइनिज लसुन र सुपारी बरामद गर्न खोज्दा विवाद,"झापा : पूर्वी नाका झापाको मेचीनगरस्थित सतीघट्टादेखि बाहुण्डाँगीहुँदै तिरिङ पुग्नेसम्मका नाकाहरूबाट खुलेआम तस्करी हुने गरेको छ। सो नाकाहरूबाट ठूलो परिमाणमा चाइनिज लाइटर, सुख्खा सुपारी, लसुन भारत निकासी भइरहेको छ भने लत्ताकपडा, हार्डवेयर, मोटरपार्टस, मोबाइल पार्टस्, इलेकट्रोनिक्सदेखि खाद्यान्न सामग्रीहरू भन्सार छलेर दिनहुँ नेपाल भित्रिरहेको स्रोतको दाबी छ। प्रहरीकै सेटिङमा भारत निकासी हुन लागेको सुक्खा सुपारी र चाइनिज लसुन सशस्त्र प्रहरी बल नेपाल नम्बर २ गणबाट इन्स्पेक्टर दिवस न्यौपाने नेतृत्वमा खटिएको एलआरपीको टोलीले बुधबार साँझ ५ बजेर १० मिनेटमा बरामद गरेको थियो। मेचीनगर नगरपालिका६ काँकडभिट्टास्थित मेचीडाँडामा भारत लैजाने प्रयास गर्दै गरेको लसुन र सुपारी सशस्त्रले बरामद गर्न खोज्दा विवाद भएको थियो। सशस्त्र स्रोतका अनुसार कुमार लिम्बु भान्जाको गोदामबाट दुई वटा सिटी सफारीमा सुपारी र लसुन लोड गरी मेचीडाँडा पुर्याएर अनलोड गरिरहेका थिए। त्यही बेला गणको एलआरपी टोली त्यहाँ पुगेपछि सिटी सफारी चालकहरू सामान छाडेर भागेका थिए। सो सामान सशस्त्रले बरामद गर्न खोज्दा त्यहाँका स्थानीयहरूले सशस्त्रमाथि हातपात गर्न खोज्दा विवाद भएको सशस्त्र प्रहरी बल नेपाल नम्बर २ गणका एसपी कवीन्द्र राईले जानकारी दिए। सशस्त्रमाथि छुरा हान्न खोज्दा विवाद भएको विषयमा जिज्ञासा राख्दा एसपी राईले भने, महिलाहरू हातपात चाहिँ गर्न खोजेको हो, भीडमा अरू के के भयो त्यो रिपोर्टिङ आफूलाई प्राप्त भएको छैन। सामान बरामद गरी सशस्त्रले ल्याएको उनले बताए। सशस्त्रले डेढ लाख मूल्य बराबरको सामान बरामद गरेको थियो। गत फागुन १९ गते मेचीनगर७ स्थित नेपालभारत सीमानजिकको गैरीगाउँमा स्थानीय र सशस्त्र प्रहरीबीच खुकुरी हानाहान भएको थियो। भारतबाट भन्सार छलेर ल्याइएको लत्ताकपडा बरामद गर्न खोज्दा खुकुरी प्रहारबाट सशस्त्र र केही स्थानीय घाइते समेत भएका थिए। पटक पटक सशस्त्रमाथि धारिलो हतियार प्रहारका घटना भइरहँदा पनि तस्करी गतिविधि रोक्नुको साटो उल्टै मौलाउँदै गएको छ। असोज १९ गते बिहानको राती २ बजेतिर लसुन बोकेर भारततर्फ जाँदै गरेकी मेचीनगर७ गैरीगाउँ बस्ने भुवन खरेलकी श्रीमती अन्दाजी ३५ वर्षीया हिमा पोखरेल खरेलको अकालै मृत्यु भएको छ। मेची नदीले बगाउँदा उनको मृत्यु भएको थियो। उनले जिरे लिम्बुको लसुन बोकेर भारत जाँदै थिइन्। सो घटना प्रहरी र कारोबारीले परिवारसँग भित्रभित्रै मिलाउँदा बाहिरै आएन। सशस्त्र प्रहरी नम्बर १ बाहिनीका प्रमुख सशस्त्र प्रहरी नायब महानिरीक्षक (डीआइजी) अञ्जनीकुमार पोखरेलको सरुवा भई डीआइजी शम्भु सुवेदीले पूर्वको कमान्ड सम्हालेदेखि नै मेचीनगरका विभिन्न नाकाबाट तस्करीको लाइन खुलेको हो। सो नाकाहरूबाट चाइनिज लाइटर, सुख्खा सुपारी, लसुन भारत लगे बापत मोटो रकमको लाइन चौकी, इलाका, जिल्लादेखि प्रदेश प्रमुखसम्मलाई दिइएको छ। चाइनिज लाइटर, सुख्खा सुपारी, लसुनको काम गर्नेहरू जिरे लिम्बु, राम राई, कुमार लिम्बु, अम्बर पराजुली, उमेश श्रेष्ठ, राजन खड्का, रञ्जित कट्टेल र श्याम थापा रहेका छन्। उनीहरू सबै मिलेर दिनमा तीनदेखि चार कन्टेनरसम्म काम गर्दो रहेछ, स्रोतले भन्यो, काम गरे बापत मासिक ५० हजारदेखि चार लाखसम्मको लाइन खर्च तिरेको रहेछ। मेचीडाँडामा दिनभरि सुपारी, लसुन र लाइट ल्याएर थुपारिन्छ। राती भएपछि सुरु हुन्छ भारत पठाउने काम, उनले थपे। सशस्त्रले कडाइ गरेको जिज्ञासामा उनले भने, अहिले बाहुण्डागीमा रहेका सशस्त्रका इन्स्पेक्टरले सबै जनाको कामको जिम्मा लिएको रहेछ, नेपाल प्रहरी त पहिलादेखि नै मिलेकै हो। सशस्त्र एसपी राईसँग मेचीनगरबाट चाइनिज लाइटर, सुक्खा सुपारी, लसुनको व्यापक तस्करी भइरहेको छ भन्ने बारेमा जिज्ञासा राख्दा उनले भने, यस बारेमा आफूलाई थाहा छैन, तुरुन्तै काँकडभिट्टा गुल्म इन्चार्ज डीएसपीलाई सो बारेमा जानकारी गराएर त्यस्ता अवैध गतिविधि रोक्छु। गणबाट असई राजकुमार म्याङबोलाई सादा पोसाकमा खटाइएको छ। असई म्याङबो ६ महिनादेखि सादा पोसाकमा खटिए पनि अवैध गतिविधि भने रोकिएको छैन। उल्टै तस्करहरूलाई सहज चाहिँ भएको छ। साथै गैरीगाउँ, मेचीडाँडा, मेची पुल लगायतको क्षेत्रबाट लत्ताकपडा, हार्डवेयर, मोटरपार्टस, मोबाइल पार्र्टस, इलेकट्रोनिक्स र खाद्यान्न सामग्रीहरू भित्रिरहेको छ। काँकडभिट्टा भित्राउन सो सामान धुलाबारी, बिर्तामोड, दमक र इटहरीसम्मका बजार सम्म पुर्याइन्छ।"
साहित्यतर्फको नोबेल पुरस्कार दक्षिण कोरियाली लेखकलाई,"काठमाडौं : मानसिक र शारीरिक यातनाका साथै ऐतिहासिक घटनाहरूबीच पत्राचारका लागि लेखक हान काङ बिहीबार साहित्यतर्फको नोबेल पुरस्कार जित्ने पहिलो दक्षिण कोरियाली बनेकी छन्। स्विडिश एकेडेमीले भनेको छ, '५३ वर्षीया हानलाई ऐतिहासिक आघातहरूको सामना गर्ने र मानव जीवनको नाजुकता उजागर गर्ने उहाँको तीव्र काव्यात्मक गद्यका लागि नोबेलबाट सम्मानित गरिएको छ।' लघुकथा लेखक एवं उपन्यासकार हान उनको पुस्तक द भेजिटेरियनका लागि सबैभन्दा बढी परिचित छन्। सन् २०१६ मा म्यान बुकर पुरस्कार जितेको उक्त पुस्तक अङ्ग्रेजीमा अनुवाद गरिएको उनको पहिलो उपन्यास हो। तीन भागमा लेखिएको यो पुस्तकले एउटी महिलाको मासु खान छाड्ने निर्णय र त्यसले उनको व्यक्तिगत जीवनमा पार्ने विनाशकारी परिणामहरूको विवरण दिन्छ। हानको सन् २०१४ को उपन्यास ह्युमन एक्ट्स सन् १९८० मा दक्षिण कोरियाली सेनाद्वारा गरिएको नरसंहारबाट प्रेरित छ। जहाँ लोकतान्त्रिक विद्रोहबीच एक युवकको मृत्युको बारेमा छ। दुई वर्षपछि उनले द ह्वाइट बुक प्रकाशित गरिन्। उक्त पुस्तक जन्मेको केही घन्टापछि बितेकी उनकी जेठी बहिनीलाई समर्पित गरिएको छ। उक्त पुस्तकमा एकेडेमीले उनको काव्यात्मक शैलीबारे उल्लेख गरेको छ। एकेडेमीले हानको सन् २०१० को पुस्तक द विन्ड ब्लोज, गो लाई मित्रता र कलाकारिताको बारेमा जटिल उपन्यास भन्दै उपन्यासमा दुःख र परिवर्तनका लागि तीव्र चाहना प्रबल रूपमा उपस्थित छ भनी वर्णन गरेको छ। सन् २०१३ देखि सन् २०१७ सम्म पार्क गनह्येको राष्ट्रपति कालमा पार्कको सरकारको आलोचनाका लागि कालो सूचीमा राखिएका नौ हजारभन्दा बढी कलाकारमध्ये हान एक थिए।"
शक्ति जागरणको महापर्व,"सम्भव भए दुर्गासप्तशती विधिपूर्वक पाठ गर्न सकिन्छ। पूरा सम्भव नभए शुद्घसँग दुर्गाकवच पूर्णरूपमा पाठ गरे हुन्छ। दुर्गादेवीको कृपा अवश्य मिल्छ। नवरात्रको महिमा : नवरात्र हरेक चान्द्रमासको शुक्ल प्रतिपदादेखि नवमीसम्म पर्छ। साधकहरूका लागि तन्त्रशास्त्रअनुसार माघ, चैत, असार र आश्विनको नवरात्र बढी महत्त्वपूर्ण हुने गर्छ। किनकि यही समय देवीको भोजन, शयन, कोल्टे फेर्ने र बिउँझिने बेला हो। यी बेलामध्ये पनि वासन्तिक र शारदीय नवरात्र विशेष रूपले प्रसिद्ध छ। चैत र आश्विनको नवरात्रमा पनि आश्विनमा पर्ने शारदीय नवरात्र शक्ति जागरणका लागि सर्वाधिक महत्त्वको हुन्छ भनेर स्वीकार गरिएको छ। मार्कण्डेय पुराणको देवी माहात्म्यमा यसको विशेष वर्णन छ। यस नवरात्रमा जसले देवीको माहात्म्य विधिपूर्वक सुन्दछ वा देवीको निमित्त अनुष्ठान गर्दछ। त्यसले सबै बाधालाई पार गर्दै धनधान्य पुत्रादि सन्ततिहरू र प्रतिष्ठा हासिल गर्छ। शरत्काले महापूजा (दुर्गा सप्तशती १११२१२)। कुल परम्पराअनुसार नौ दिनसम्म नवदुर्गा (शैलपुत्री, ब्रह्मचारिणी, चन्द्रघण्टा, कुष्माण्डा, स्कन्दमाता, कात्यायनी, कालरात्रि, महागौरी, सिद्धिदात्री) देवीको पूजा व्रत अनुष्ठान गरिने सनातनीहरूको धार्मिक सांस्कृतिक आध्यात्मिक पर्वलाई नवरात्र वा नौरथा भनिन्छ। यस नौरथामा दीक्षित साधकहरू महाविद्या काली तारा षोडशीच बगला भुवनेश्वरी धुमा छिन्ना च मातङ्गी भैरवी कमलात्मिका अथवा सिद्धविद्या कुब्जिका चण्डिका बाला सिद्धलक्ष्मी सरस्वती अन्नपूर्णा च गायत्री पार्वती चापराजिता विन्ध्यादिवासिनी ह्येता : सिद्धविद्या : प्रकीर्तिता : जसको पूजा उपासना गर्ने गर्छन्। रुद्रयामल, देवीयामल, भद्रकालीकल्प, उग्रचण्डी कल्प, मार्कण्डेय पुराण, पुरश्चर्यार्णव, देवीभागवत आदि तान्त्रिक र पौराणिक ग्रन्थहरूमा देवी उपासनाका विषयमा प्रशस्त उपायहरू उल्लेख गरिएका छन्। न्यास, मन्त्र र विनियोगको विस्तृत विवरण मन्त्र महार्णवमा पनि भेटिन्छ। शैव शाक्ततन्त्रको विषय नै शक्ति उपासनामा केन्द्रित छ। सनातनधर्मी साधकहरूले शक्ति जागरणका लागि नवरात्रमा नौओटी देवीहरूको पूजा अनुष्ठान गर्ने परम्परा धेरै प्राचीन कालदेखि चलिआएको हो। त्यसका लागि विशेष अवसर हो, आश्विन शुक्लपक्षको नवरात्र। विविध नाम रूप भएका नौथरी देवीहरूको उपासना गरिने हँुदा यस पर्वलाई नवरात्र भनिएको हो। व्रत अनुष्ठानको परिपालन : लोकमान्यताअनुसार आशौच आदि परेका बेला देवीको पूजा अनुष्ठान गर्न हुँदैन। वारण पूरा भएपछि दिन छोट्ट्याएर पनि अनुष्ठान गर्न सकिने कुरा धर्मसिन्धुमा उल्लेख छ। विविध कारणले नौ दिनसम्म व्रत अनुष्ठानमा सहभागी हुन नसक्ने मानिस फूलपातीदेखि नवमीसम्म, महाष्टमी वा महानवमीको दिनमा पनि पूजा अनुष्ठान गर्न सक्छन्। अभ्यास र शारीरिक क्षमताअनुसार केही पनि नखाई, फलाहार गरी, दिउँसोको मुख्यकाल वा रातमा एक छाक खाई, पानी मात्र पिएर वा नपकाएको सादा अन्न ग्रहण गरेर पनि नवरात्रको व्रत अनुष्ठान गर्न सकिन्छ। उपवास भनेको इष्टसिद्धिका लागि आराध्या शक्तिको नजिक हुनु हो। नखाएर खानामै मन अल्झिरह्यो भने पनि अनुष्ठान पूर्ण हुँदैन। चित्त अस्थिर र विचलित हुनु भएन। स्वल्पाहार गरेर, रिसराग झैझगडा छोडेर एकाग्रचित्तले देवी आराधनामा सक्रिय हुनुपर्छ। शरीर आलस्य र प्रमादरहित भयो भने व्रत अनुष्ठानमा सहयोग पुग्छ। संकल्प र प्रतिज्ञा दृढ भयो भने व्रत अनुष्ठान सहज हुन्छ। आसनको स्थिरता : फल प्राप्ति कामनाले गरिने कुनै पनि पूजा अनुष्ठानमा आसनको स्थिरता र मनको एकाग्रता आवश्यक पर्छ। उद्देश्य पवित्र छैन भने तन्त्र र शक्ति उपासनाले प्रतिफल नदिन सक्छ। व्यक्ति, राष्ट्र र लोककल्याणको भावनाले गरिने पूजा अनुष्ठानहरूमा सात्विक भावको अपेक्षा रहन्छ। मायावी, अधर्मी र क्रूर कर्ममा प्रवृत्ति राख्ने मनुष्यको साधना दीर्घकालसम्म फलीभूत हुँदैन। लंकामा राम र रावण पक्षका बीच युद्ध चलिरहेको थियो। यज्ञविधान र तन्त्रविद्याका ज्ञाता इन्द्रजितले राक्षसहरूको अभ्युदयका लागि शक्ति प्राप्त गर्ने उद्देश्यले निकुम्भिला चैत्यमा पूजा हवन आरम्भ गरे। गतश्चैत्यं निकुम्भिलाम् (वाल्मीकि रामायण युद्धकाण्ड ८२।२५) ब्रह्मास्त्रले सुसज्जित हुँदा पनि इन्द्रजितले युद्ध जित्न सकेनन्। आसन स्थिर भएन, संकल्प अपुरो रह्यो। अनुष्ठानकै बिचमा युद्ध गर्न आतुर देवद्रोही राक्षस वर्गले दिव्यास्त्रहरू हुँदाहुँदै पनि सफलता हासिल गर्न सकेनन्। त्यसैले स्थिरासन र पूर्ण निष्ठा एवं समर्पणको भाव शक्ति साधनामा प्रबल रहन्छ। दुर्गा देवीको स्वरूप : देवी अथर्वशीर्षमा उल्लेख भएअनुसार सबै देवताले देवीको नजिक पुगेर नम्र भई सोधे, तिमी को हौ ? देवीले भनिन्, ब्रह्मस्वरूपिणी हुँ। मबाटै प्रकृति पुरुषात्मक सद्रूप र असद्रूप जगत्को उत्पत्ति भएको हो। आनन्दरूपा हुँ। विज्ञान र अविज्ञान रूपा हुँ। जानने योग्य ब्रह्म र अब्रह्म, पञ्चीकृत र अपञ्चीकृत महाभूत पनि मै । दृश्य जगत्को कणकणमा बसेकी छु। वेद र अवेद, विद्या र अविद्या, अजा र अनजा मै हुँ। तल, माथि, यता र उता सबैतिर छु। रुद्र र वसुहरूलाई, आदित्य र विश्वदेवहरूलाई, मित्र र वरुणलाई, इन्द्र र अग्निलाई एवं अश्विनी कुमारहरूलाई भरणपोषण गर्ने मै हुँ। सोम, त्वष्टा, पूषा र भगलाई नि अड्याएकी छु। सृष्टि, स्थिति र प्रलयको कारकमै हुँ। महाकाली, महालक्ष्मी, महासरस्वती र महात्रिपुरसुन्दरी मेरै रूप हुन्। प्राणीहरूमा जीवनदायिनी शक्ति मै हुँ। सनातन इतिहास, परम्परा र शास्त्रको वर्णेय विषयसँग अपरिचित हुनेहरू लैंगिक समानताको कुरा उठाउने गर्छन्। देवीको उपासना पद्धति उठाएर हेर्दा स्त्री तत्त्व नै जीवन र जगत्को महत्त्वपूर्ण पक्ष हो भन्ने बोध हुन्छ। रात्रिसूक्तमा ब्रह्माले महाकालीको स्तुति गर्दै भने स्वाहा, स्वधा र वषट्कार तिमी नै हौ। तिमी जीवनदायिनी सुधा हौ। नित्य ओंकाररूप प्रणवमा अकार, उकार, मकार र विन्दुनाद पनि तिमी नै हौ। तिमी नै यस विश्व ब्रह्माण्डको भार वहन गछ्र्याै। तिमीबाट नै जगत्को सृष्टि हुन्छ। पालन पनि तिमी नै गछ्र्यौ। अन्तिममा संहार पनि तिमी नै गछ्र्याै। सृष्टिरूपा, स्थितिरूपा र संहाररूपा तिमी नै हौ। महाविद्या, महामाया, महामेधा, महास्मृति, महामोहरूपा, महादेवी र महासुरी पनि तिमी नै हौ। तिनै गुणलाई उत्पन्न गर्ने सबैको प्रकृति पनि तिमी नै हौ। सद्रूप असद्रूप जे जे शक्तिहरू छन् ती सबै तिमीबाट नै स्फुरण भएका हुन्। आँखाले देखिने दृश्य, कानले सुनिने र मुखले बोलिने शब्दरूपा तिमी नै हौ। दुर्गा सप्तशतीको एघारौं अध्यायमा उल्लेख छ, हे देवी ! सबै विद्या तिम्रै भेद हुन्। संसारमा जन्मिने र हुर्किने सबै स्त्रीहरू तिम्रै रूप हुन्। तिमी मात्र सारा विश्व जगत्मा व्याप्त छ्यौ। तिम्रो स्तुतिगान गरेर टुंगिदै टुंगिँदैन। विद्या : समस्तास्तव देवि भेदा : स्त्रिय : समस्ता : सकला जगत्सु। त्वयैकया पूरितमम्बयैतत् का ते स्तुति : स्तव्यपरा परोक्ति : (११।६) दुर्गा उपासनाको फल : ब्रह्माण्डको प्राणशक्ति दुर्गादेवीको उपासना गरेर पाइने फलको वर्णन पनि बयान गरेर सकिँदैन। दु : खेन गम्यते ज्ञायतेऽस्याम् (ड प्रत्यय) दु : खेन गियते स्तुयते वा (अङ्प्रत्यय) व्युत्पत्ति गर्दा दुर्गा शब्दको निष्पत्ति हुन्छ। कठिन परि श्रम गरेर जानिने, बुझिने र पुज्न सकिने दुर्गादेवीको उपासना गर्दा चारै पुरुषार्थ हासिल हुन्छ। विविध पूजा उपकरण वा चन्दन फूल धुप आदिले पूजा गरेर दिव्य गुण भएकी सर्वव्यापिका सदाचारिणी दुर्गादेवीको गुणानुवाद गर्दा धन, पुत्रादि सन्तति, बुद्धि र उत्तम गति पाइन्छ। ददाति वित्तं पुत्रांश्च मतिं धर्मे गतिं शुभाम् (दुर्गासप्तशती)जानेर निष्ठापूर्वक दुर्गादेवीको आराधना गर्दा, उनको माहात्म्य र उत्पत्तिको कथा सुुन्दा अथवा पाठ गर्दा, उनले युद्धमा देखाएको पराक्रम सुन्दा मानिस निर्भय हुन्छ। जायते निर्भय : पुमान् (ऐ १२।१४) कल्याणमयी बुद्धि दिने दुर्गादेवीको विधिवत् उपासना गरेपछि गुमेको प्रतिष्ठा र राज्य पनि हासिल हुन्छ। दुर्गा उपासनाबाट सामूहिक कल्याण, भयनाश, विपत्तिनाश, सबै प्रकारको सुरक्षा र अभ्युदय, रोग र बाधा शान्ति, आरोग्य प्राप्ति, दु : ख नाश, शक्ति सामथ्र्य प्राप्ति, पारिवारिक सुखशान्ति, प्रसन्नता र भुक्ति मुक्तिको संयोग जुट्छ। उपासना र विधिको अनुसरण : कर्म, ज्ञान र भक्तिकी त्रिवेगी दुर्गादेवीको उपासना, विधि र प्रक्रियावारे जिज्ञासा उत्पन्न हुनसक्छ। नवरात्र विशेष गरेर देवीतन्त्र अर्थात् शक्तितन्त्रमा आधारित पर्व हो। तन्त्रमा वामाचार र दक्षिणाचार दुई मुख्य मार्ग छन्। शक्तिको उपासना दुवै मार्गबाट गर्न सकिन्छ। वामाचार भडकलो छ। त्यसमा मारण मोहन उच्चाटन विदेषण आदि बोक्सेरो काम र त्यसै अनुसारको पूजा उपकरण र मन्त्रहरू प्रयोग हुने भएकाले सर्वसाधारणका लागि वामाचार विधि कठिन छ। साधारण जनले सरल र सुगम उपायबाट शक्तिको स्रोतसम्म पुग्ने बाटो रोज्नु पर्छ। सकाम अर्थात् सांसारिक सुख भोग, धन, मान, प्रतिष्ठाको चाहना राखेर श्रद्धा र भक्तिपूर्वक दुर्गा देवीको उपासना गर्न सकिन्छ। निष्काम अर्थात् कुनै कामना नराखी केवल कर्तव्य ठानेर पनि श्रद्धा भक्ति पूर्वक दुर्गा देवीको उपासना गर्न सकिन्छ। कर्मको फल र प्रभाव त जसरी पनि आइपर्छ। सुरथ राजा र समाधि नाम गरको वैश्य दुवैले दुर्गा देवीको उपासना गरेर फरकफरक फल पाए। मनोवृत्ति र स्वभाव अनुसार, वासना र त्यसको प्रभाव अनुसार मानिसहरू आराधनामा प्रवृत्त हुन्छन्। सर्वाङसुन्दरी महामाया भगवती दुर्गा देवीको उपासना पीठ र यन्त्र निर्माण गरेर, प्राणप्रतिष्ठा गरिएको मूर्ति स्थापना गरेर, शापोद्वार पूर्वक आरम्भ गर्नुपर्छ। नवग्रह र सर्वतोभद्रादि यन्त्र र यन्त्रस्थ देवताको अतिरिक्त आवाहन गरेर पनि कतिपय साधकहरू नवरात्रको आरम्भ गर्छन्। यसमा पनि साधन र स्रोतको पर्याप्त आवश्यकता पर्छ। जति ठूलो आकांक्षा त्यति ठूलो मनोबल। हर्ष : कामश्च दर्पश्च धर्म : क्रोध : शमो दम : अर्थादेतानि सर्वाणि प्रवर्तन्ते नराधिप (वाल्मीकि रामायण युद्धकाण्ड ८३।३९) प्रसन्नता, इच्छा, अभिमान, धर्म, रिस, शान्ति र दबाब यी सबै धन भएमा मात्र सफल हुन्छन्। जसको साथमा धन हुन्छ, उसको धर्म र कासरूप सारा प्रयोजनहरू सिद्ध हुन्छन्। त्यसैले संकल्प र आत्मबललाई दृढ गरेर आफूसँग जे जस्तो सामग्री उपलब्ध छ, त्यसैको प्रयोग गरेर दुर्गा देवीको उपासना गर्नुपर्छ। जमरा राखेको ठाउँमा बिहान र बेलुका बत्ती बाल्न सकिन्छ। सम्भव भए दुर्गासप्तशती विधिपूर्वक पाठ गर्न सकिन्छ। पूरा सम्भव नभए शुद्धसँग दुर्गाकवच पूर्णरूपमा पाठ गरे हुन्छ। दुर्गादेवीको कृपा अवश्य मिल्छ। नवरात्रको महिमा : नवरात्र हरेक चान्द्रमासको शुक्ल प्रतिपदादेखि नवमीसम्म पर्छ। साधकहरूका लागि तन्त्रशास्त्रअनुसार माघ, चैत, असार र आश्विनको नवरात्र बढी महत्त्वपूर्ण हुने गर्छ। किनकि यही समय देवीको भोजन, शयन, कोल्टे फेर्ने र बिउँझिने बेला हो। यी बेलामध्ये पनि वासन्तिक र शारदीय नवरात्र विशेष रूपले प्रसिद्ध छ। चैत र आश्विनको नवरात्रमा पनि आश्विनमा पर्ने शारदीय नवरात्र शक्ति जागरणका लागि सर्वाधिक महत्त्वको हुन्छ भनेर स्वीकार गरिएको छ। मार्कण्डेय पुराणको देवी माहात्म्यमा यसको विशेष वर्णन छ। यस नवरात्रमा जसले देवीको माहात्म्य विधिपूर्वक सुन्दछ वा देवीको निमित्त अनुष्ठान गर्दछ। त्यसले सबै बाधालाई पार गर्दै धनधान्य पुत्रादि सन्ततिहरू र प्रतिष्ठा हासिल गर्छ। शरत्काले महापूजा (दुर्गा सप्तशती १११२१२)। कुल परम्पराअनुसार नौ दिनसम्म नवदुर्गा (शैलपुत्री, ब्रह्मचारिणी, चन्द्रघण्टा, कुष्माण्डा, स्कन्दमाता, कात्यायनी, कालरात्रि, महागौरी, सिद्धिदात्री) देवीको पूजा व्रत अनुष्ठान गरिने सनातनीहरूको धार्मिक सांस्कृतिक आध्यात्मिक पर्वलाई नवरात्र वा नौरथा भनिन्छ। यस नौरथामा दीक्षित साधकहरू महाविद्या काली तारा षोडशीच बगला भुवनेश्वरी धुमा छिन्ना च मातङ्गी भैरवी कमलात्मिका अथवा सिद्धविद्या कुब्जिका चण्डिका बाला सिद्धलक्ष्मी सरस्वती अन्नपूर्णा च गायत्री पार्वती चापराजिता विन्ध्यादिवासिनी ह्येता : सिद्धविद्या : प्रकीर्तिता : जसको पूजा उपासना गर्ने गर्छन्। रुद्रयामल, देवीयामल, भद्रकालीकल्प, उग्रचण्डी कल्प, मार्कण्डेय पुराण, पुरश्चर्यार्णव, देवीभागवत आदि तान्त्रिक र पौराणिक ग्रन्थहरूमा देवी उपासनाका विषयमा प्रशस्त उपायहरू उल्लेख गरिएका छन्। न्यास, मन्त्र र विनियोगको विस्तृत विवरण मन्त्र महार्णवमा पनि भेटिन्छ। शैव शाक्ततन्त्रको विषय नै शक्ति उपासनामा केन्द्रित छ। सनातनधर्मी साधकहरूले शक्ति जागरणका लागि नवरात्रमा नौओटी देवीहरूको पूजा अनुष्ठान गर्ने परम्परा धेरै प्राचीन कालदेखि चलिआएको हो। त्यसका लागि विशेष अवसर हो, आश्विन शुक्लपक्षको नवरात्र। विविध नाम रूप भएका नौथरी देवीहरूको उपासना गरिने हँुदा यस पर्वलाई नवरात्र भनिएको हो। व्रत अनुष्ठानको परिपालन : लोकमान्यताअनुसार आशौच आदि परेका बेला देवीको पूजा अनुष्ठान गर्न हुँदैन। वारण पूरा भएपछि दिन छोट्ट्याएर पनि अनुष्ठान गर्न सकिने कुरा धर्मसिन्धुमा उल्लेख छ। विविध कारणले नौ दिनसम्म व्रत अनुष्ठानमा सहभागी हुन नसक्ने मानिस फूलपातीदेखि नवमीसम्म, महाष्टमी वा महानवमीको दिनमा पनि पूजा अनुष्ठान गर्न सक्छन्। अभ्यास र शारीरिक क्षमताअनुसार केही पनि नखाई, फलाहार गरी, दिउँसोको मुख्यकाल वा रातमा एक छाक खाई, पानी मात्र पिएर वा नपकाएको सादा अन्न ग्रहण गरेर पनि नवरात्रको व्रत अनुष्ठान गर्न सकिन्छ। उपवास भनेको इष्टसिद्धिका लागि आराध्या शक्तिको नजिक हुनु हो। नखाएर खानामै मन अल्झिरह्यो भने पनि अनुष्ठान पूर्ण हुँदैन। चित्त अस्थिर र विचलित हुनु भएन। स्वल्पाहार गरेर, रिसराग झैझगडा छोडेर एकाग्रचित्तले देवी आराधनामा सक्रिय हुनुपर्छ। शरीर आलस्य र प्रमादरहित भयो भने व्रत अनुष्ठानमा सहयोग पुग्छ। संकल्प र प्रतिज्ञा दृढ भयो भने व्रत अनुष्ठान सहज हुन्छ। आसनको स्थिरता : फल प्राप्ति कामनाले गरिने कुनै पनि पूजा अनुष्ठानमा आसनको स्थिरता र मनको एकाग्रता आवश्यक पर्छ। उद्देश्य पवित्र छैन भने तन्त्र र शक्ति उपासनाले प्रतिफल नदिन सक्छ। व्यक्ति, राष्ट्र र लोककल्याणको भावनाले गरिने पूजा अनुष्ठानहरूमा सात्विक भावको अपेक्षा रहन्छ। मायावी, अधर्मी र क्रूर कर्ममा प्रवृत्ति राख्ने मनुष्यको साधना दीर्घकालसम्म फलीभूत हुँदैन। लंकामा राम र रावण पक्षका बीच युद्ध चलिरहेको थियो। यज्ञविधान र तन्त्रविद्याका ज्ञाता इन्द्रजितले राक्षसहरूको अभ्युदयका लागि शक्ति प्राप्त गर्ने उद्देश्यले निकुम्भिला चैत्यमा पूजा हवन आरम्भ गरे। गतश्चैत्यं निकुम्भिलाम् (वाल्मीकि रामायण युद्धकाण्ड ८२।२५) ब्रह्मास्त्रले सुसज्जित हुँदा पनि इन्द्रजितले युद्ध जित्न सकेनन्। आसन स्थिर भएन, संकल्प अपुरो रह्यो। अनुष्ठानकै बिचमा युद्ध गर्न आतुर देवद्रोही राक्षस वर्गले दिव्यास्त्रहरू हुँदाहुँदै पनि सफलता हासिल गर्न सकेनन्। त्यसैले स्थिरासन र पूर्ण निष्ठा एवं समर्पणको भाव शक्ति साधनामा प्रबल रहन्छ। दुर्गा देवीको स्वरूप : देवी अथर्वशीर्षमा उल्लेख भएअनुसार सबै देवताले देवीको नजिक पुगेर नम्र भई सोधे, तिमी को हौ ? देवीले भनिन्, ब्रह्मस्वरूपिणी हुँ। मबाटै प्रकृति पुरुषात्मक सद्रूप र असद्रूप जगत्को उत्पत्ति भएको हो। आनन्दरूपा हुँ। विज्ञान र अविज्ञान रूपा हुँ। जानने योग्य ब्रह्म र अब्रह्म, पञ्चीकृत र अपञ्चीकृत महाभूत पनि मै । दृश्य जगत्को कणकणमा बसेकी छु। वेद र अवेद, विद्या र अविद्या, अजा र अनजा मै हुँ। तल, माथि, यता र उता सबैतिर छु। रुद्र र वसुहरूलाई, आदित्य र विश्वदेवहरूलाई, मित्र र वरुणलाई, इन्द्र र अग्निलाई एवं अश्विनी कुमारहरूलाई भरणपोषण गर्ने मै हुँ। सोम, त्वष्टा, पूषा र भगलाई नि अड्याएकी छु। सृष्टि, स्थिति र प्रलयको कारकमै हुँ। महाकाली, महालक्ष्मी, महासरस्वती र महात्रिपुरसुन्दरी मेरै रूप हुन्। प्राणीहरूमा जीवनदायिनी शक्ति मै हुँ। सनातन इतिहास, परम्परा र शास्त्रको वर्णेय विषयसँग अपरिचित हुनेहरू लैंगिक समानताको कुरा उठाउने गर्छन्। देवीको उपासना पद्धति उठाएर हेर्दा स्त्री तत्त्व नै जीवन र जगत्को महत्त्वपूर्ण पक्ष हो भन्ने बोध हुन्छ। रात्रिसूक्तमा ब्रह्माले महाकालीको स्तुति गर्दै भने स्वाहा, स्वधा र वषट्कार तिमी नै हौ। तिमी जीवनदायिनी सुधा हौ। नित्य ओंकाररूप प्रणवमा अकार, उकार, मकार र विन्दुनाद पनि तिमी नै हौ। तिमी नै यस विश्व ब्रह्माण्डको भार वहन गछ्र्याै। तिमीबाट नै जगत्को सृष्टि हुन्छ। पालन पनि तिमी नै गछ्र्यौ। अन्तिममा संहार पनि तिमी नै गछ्र्याै। सृष्टिरूपा, स्थितिरूपा र संहाररूपा तिमी नै हौ। महाविद्या, महामाया, महामेधा, महास्मृति, महामोहरूपा, महादेवी र महासुरी पनि तिमी नै हौ। तिनै गुणलाई उत्पन्न गर्ने सबैको प्रकृति पनि तिमी नै हौ। सद्रूप असद्रूप जे जे शक्तिहरू छन् ती सबै तिमीबाट नै स्फुरण भएका हुन्। आँखाले देखिने दृश्य, कानले सुनिने र मुखले बोलिने शब्दरूपा तिमी नै हौ। दुर्गा सप्तशतीको एघारौं अध्यायमा उल्लेख छ, हे देवी ! सबै विद्या तिम्रै भेद हुन्। संसारमा जन्मिने र हुर्किने सबै स्त्रीहरू तिम्रै रूप हुन्। तिमी मात्र सारा विश्व जगत्मा व्याप्त छ्यौ। तिम्रो स्तुतिगान गरेर टुंगिदै टुंगिँदैन। विद्या : समस्तास्तव देवि भेदा : स्त्रिय : समस्ता : सकला जगत्सु। त्वयैकया पूरितमम्बयैतत् का ते स्तुति : स्तव्यपरा परोक्ति : (११।६) दुर्गा उपासनाको फल : ब्रह्माण्डको प्राणशक्ति दुर्गादेवीको उपासना गरेर पाइने फलको वर्णन पनि बयान गरेर सकिँदैन। दु : खेन गम्यते ज्ञायतेऽस्याम् (ड प्रत्यय) दु : खेन गियते स्तुयते वा (अङ्प्रत्यय) व्युत्पत्ति गर्दा दुर्गा शब्दको निष्पत्ति हुन्छ। कठिन परि श्रम गरेर जानिने, बुझिने र पुज्न सकिने दुर्गादेवीको उपासना गर्दा चारै पुरुषार्थ हासिल हुन्छ। विविध पूजा उपकरण वा चन्दन फूल धुप आदिले पूजा गरेर दिव्य गुण भएकी सर्वव्यापिका सदाचारिणी दुर्गादेवीको गुणानुवाद गर्दा धन, पुत्रादि सन्तति, बुद्धि र उत्तम गति पाइन्छ। ददाति वित्तं पुत्रांश्च मतिं धर्मे गतिं शुभाम् (दुर्गासप्तशती)जानेर निष्ठापूर्वक दुर्गादेवीको आराधना गर्दा, उनको माहात्म्य र उत्पत्तिको कथा सुुन्दा अथवा पाठ गर्दा, उनले युद्धमा देखाएको पराक्रम सुन्दा मानिस निर्भय हुन्छ। जायते निर्भय : पुमान् (ऐ १२।१४) कल्याणमयी बुद्धि दिने दुर्गादेवीको विधिवत् उपासना गरेपछि गुमेको प्रतिष्ठा र राज्य पनि हासिल हुन्छ। दुर्गा उपासनाबाट सामूहिक कल्याण, भयनाश, विपत्तिनाश, सबै प्रकारको सुरक्षा र अभ्युदय, रोग र बाधा शान्ति, आरोग्य प्राप्ति, दु : ख नाश, शक्ति सामथ्र्य प्राप्ति, पारिवारिक सुखशान्ति, प्रसन्नता र भुक्ति मुक्तिको संयोग जुट्छ। उपासना र विधिको अनुसरण : कर्म, ज्ञान र भक्तिकी त्रिवेगी दुर्गादेवीको उपासना, विधि र प्रक्रियावारे जिज्ञासा उत्पन्न हुनसक्छ। नवरात्र विशेष गरेर देवीतन्त्र अर्थात् शक्तितन्त्रमा आधारित पर्व हो। तन्त्रमा वामाचार र दक्षिणाचार दुई मुख्य मार्ग छन्। शक्तिको उपासना दुवै मार्गबाट गर्न सकिन्छ। वामाचार भडकलो छ। त्यसमा मारण मोहन उच्चाटन विदेषण आदि बोक्सेरो काम र त्यसै अनुसारको पूजा उपकरण र मन्त्रहरू प्रयोग हुने भएकाले सर्वसाधारणका लागि वामाचार विधि कठिन छ। साधारण जनले सरल र सुगम उपायबाट शक्तिको स्रोतसम्म पुग्ने बाटो रोज्नु पर्छ। सकाम अर्थात् सांसारिक सुख भोग, धन, मान, प्रतिष्ठाको चाहना राखेर श्रद्धा र भक्तिपूर्वक दुर्गा देवीको उपासना गर्न सकिन्छ। निष्काम अर्थात् कुनै कामना नराखी केवल कर्तव्य ठानेर पनि श्रद्धा भक्ति पूर्वक दुर्गा देवीको उपासना गर्न सकिन्छ। कर्मको फल र प्रभाव त जसरी पनि आइपर्छ। सुरथ राजा र समाधि नाम गरको वैश्य दुवैले दुर्गा देवीको उपासना गरेर फरकफरक फल पाए। मनोवृत्ति र स्वभाव अनुसार, वासना र त्यसको प्रभाव अनुसार मानिसहरू आराधनामा प्रवृत्त हुन्छन्। सर्वाङसुन्दरी महामाया भगवती दुर्गा देवीको उपासना पीठ र यन्त्र निर्माण गरेर, प्राणप्रतिष्ठा गरिएको मूर्ति स्थापना गरेर, शापोद्वार पूर्वक आरम्भ गर्नुपर्छ। नवग्रह र सर्वतोभद्रादि यन्त्र र यन्त्रस्थ देवताको अतिरिक्त आवाहन गरेर पनि कतिपय साधकहरू नवरात्रको आरम्भ गर्छन्। यसमा पनि साधन र स्रोतको पर्याप्त आवश्यकता पर्छ। जति ठूलो आकांक्षा त्यति ठूलो मनोबल। हर्ष : कामश्च दर्पश्च धर्म : क्रोध : शमो दम : अर्थादेतानि सर्वाणि प्रवर्तन्ते नराधिप (वाल्मीकि रामायण युद्धकाण्ड ८३।३९) प्रसन्नता, इच्छा, अभिमान, धर्म, रिस, शान्ति र दबाब यी सबै धन भएमा मात्र सफल हुन्छन्। जसको साथमा धन हुन्छ, उसको धर्म र कासरूप सारा प्रयोजनहरू सिद्ध हुन्छन्। त्यसैले संकल्प र आत्मबललाई दृढ गरेर आफूसँग जे जस्तो सामग्री उपलब्ध छ, त्यसैको प्रयोग गरेर दुर्गा देवीको उपासना गर्नुपर्छ। जमरा राखेको ठाउँमा बिहान र बेलुका बत्ती बाल्न सकिन्छ। सम्भव भए दुर्गासप्तशती विधिपूर्वक पाठ गर्न सकिन्छ। पूरा सम्भव नभए शुद्धसँग दुर्गाकवच पूर्णरूपमा पाठ गरे हुन्छ। दुर्गादेवीको कृपा अवश्य मिल्छ।"
नो हर्न अभियानलाई कडाइ गरिँदै,"काठमाडौं : उपत्यकामा सवारी साधनबाट हुने ध्वनि प्रदूषण कम गर्ने उद्देश्यले सञ्चालन गरिएको नो हर्न अभियानलाई थप कडाइ गर्न थालिएको छ। काठमाडौं उपत्यकामा २०७४ वैशाख १ गतेदेखि हर्न निषेधित क्षेत्र घोषणा गरेको थियो। सुरुवाती दिनमा यसको कार्यान्वयन प्रभावकारी भए पनि पछिल्ला दिनहरूमा क्रमशः हर्नको प्रयोगमा केही वृद्धि भएपश्चात कडाइका साथ कारबाही समेत ट्राफिक प्रहरीले गर्दै आएको छ। नो हर्नलाई अभियानकै रुपमा सञ्चालन गरी पर्चा पम्प्लेट वितरण, सचेतना कार्यक्रम सञ्चालन, नो हर्न स्टिकर टाँस लगायत विविध कार्यक्रम गरि हर्नको अनावश्यक प्रयोगमा कमी आएको थियो। सवारी साधनले अनावश्यक रूपमा हर्न बजाएर वृद्धि हुने ध्वनि प्रदूषणलाई निरुत्साहित गरी प्रदूषण कम गर्न कडाइका साथ प्रस्तुत हुँदै आएको काठमाडौं उपत्यका ट्राफिक प्रहरी कार्यालयका प्रमुख प्रहरी नायव महानिरीक्षक भरत बहादुर बोहराले बताए। जथाभावी हर्न बजाउँदा पैदलयात्री विशेषगरी बालबालिका, जेष्ठ नागरिक तथा बिरामीहरूको स्वास्थ्यमा धेरै असर गर्ने गुनासोहरूलाई समेत ध्यानमा राखी नियमित निगरानी र कारबाही गरिँदै आएको डीआईजी बोहराले बताए। पछिल्लो समय ट्राफिक प्रहरी नभएको स्थानमा फेरि सवारी साधनहरूले हर्न बजाउन सुरु गरेका छन्। गत आव ०८०८१ मा अनावश्यक रूपमा हर्नको प्रयोग गर्ने १० हजार १२३ सवारी साधनलाई ट्राफिक प्रहरीले कारबाही गरेको छ भने यस वर्ष समेत नौ हजार आठ सय ३० सवारी साधनलाई कारबाही गरेको ट्राफिक प्रहरीले जनाएको छ। सामान्यतः मानिसको सामान्य सुन्ने क्षमता २६ डेसिबलसम्म हुने र सुन्नका लागि ६० डेसिबलसम्मको ध्वनि स्वीकारयोग्य हुन्छ। ७० डेसिबलको ध्वनी स्वास्थ्यको लागी हानिकारक हुन्छ। ध्वनि प्रदूषणले श्रवण शक्तिमा ह्रास हुने, रक्तचाप बढ्दै जाने, हृदयघात हुने, पक्षघात हुने, श्वासप्रश्वास प्रणालीमा असर हुने, स्मरण शक्तिमा कमी आउने लगायत असर गर्ने गर्दछ। जथाभावी रूपमा साइलेन्सरलाई मोडिफाई गरेर, फिल्टर निकालेर वा कम्पनीबाट नै ठूलो आवाज निकाल्ने मोटरसाइकलहरू र प्रेसर हर्न बजाउने सवारी साधनले बढी ध्वनि प्रदूषण गर्ने गरेको छ।"
"काठमाडौंमा दिउँसै १९ लाख चोरी, चार जना पक्राउ","काठमाडौं : चिनियाँ नागरिकको डेराबाट लकर फोडेर १९ लाख लुट्ने चार जना पक्राउ परेका छन्। उनीहरूले काठमाडौंको पेप्सीकोलास्थित घरको तेस्रो तल्लामा बस्दै आएकी ५७ वर्षीय लोज्या ल्यानको कोठाबाट १९ लाख नगद चोरी गरेको काठमाडौं उपत्यका अपराध अनुसन्धान कार्यालयले जानकारी दिएको छ। उनीहरूले असोज २२ गते दिउँसो घरबाट चोरी गरेका थिए। पक्राउ पर्नेमा नुवाकोटका २८ वर्षीय मनिष सापकोटा, काभ्रेका २७ वर्षीय धनेष लामा, नुवाकोटका २८ वर्षीय डियुक सापकोटा र नुवाकोटकै २६ वर्षीया श्रीमाया तामाङ रहेको प्रहरीले जानकारी दिएको छ। उनीहरूको साथबाट १६ लाख ४९ हजार ७४० रुपैयाँ बरामद गरिएको प्रहरीको भनाइ छ। त्यस्तै चोरी गरेको लकर, सोही रकमबाट खरिद गरिएको एनएस २०० मोटरसाइकल र ६ थान मोबाइल बरामद गरिएको प्रहरी उपरीक्षक काजी कुमार आचार्यले जानकारी दिए।"
खोलाले बगाएर र डुबेर तीनजनाको मृत्यु,"विराटनगर : खोलाले बगाएर र खोला तथा पोखरीमा डुबेर मोरङमा बिहीबार तीनजनाको मृत्यु भएको छ । मृतकमध्ये १ बालिका र वृद्धसहित २ जना पुरुष छन् । केराबारी गाउँपालिका९ का ८६ वर्षीय गोविन्दप्रसाद बजगाईंको लोहन्द्रा खोलाले बगाएर मृत्यु भएको छ । खोलाले बगाएर मृत्यु भएको अवस्थामा बिहीबार बिहान ११:३० बजेतिर शव फेला परेको प्रहरीले जनाएको छ । घरदेखि अन्दाजी डेढ किलोमिटर उत्तरमा रहेको खोलाले बगाएर मृत्यु भएको अवस्थामा वृद्धको शव भेटिएको जानकारी स्थानीयले प्रहरीलाई दिएका थिए । तर्ने क्रममा उनलाई खोलाले बगाएको हुनसक्ने प्रहरीको अनुमान छ । इलाका प्रहरी कार्यालय बेलबारीका इन्स्पेक्टर कृष्णबहादुर खत्री नेतृत्वको टोलीले कानुनी प्रक्रिया पूरा गरी शवलाई पोस्टमार्टमका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर पठाएको छ । घटनाको अनुसन्धान सुरु गरिएको प्रहरीले जनाएको छ । त्यस्तै, खोलामा डुबेर रतुवामाई नगरपालिका(१० का ३८ वर्षीय बखतबहादुर मगरको मृत्यु भएको छ । कट्नु खोलामा डुबिरहेको अवस्थामा बिहान ९स्३० बजेतिर शव फेला परेको थियो । प्रहरीका अनुसार उनी बुधबार बेलुकादेखि बेपत्ता थिए । डुबेर मृत्यु भएको अवस्थामा भोलिपल्ट शव फेला परेको हो । इलाका प्रहरी कार्यालय सिजुवका इन्स्पेक्टर होमप्रसाद अधिकारी नेतृत्वको टोलीले कानुनी प्रक्रिया पूरा गरी शवलाई पोस्टमार्टमका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर पठाएको छ । यसैबीच, रतुवामाई नगरपालिका(२ मा पोखरीमा डुबेर बालिकाको मृत्यु भएको छ । अनन्त शर्माका १२ वर्षीया छोरी सन्ध्या शर्माको मृत्यु भएको प्रहरीले जनाएको छ । प्रहरीका अनुसार छिमेकी विमल राजवंशीको पोखरीमा डुबेर घाइते भएको अवस्थामा दिउँसो १२स्४० बजेतिर सन्ध्यालाई फेला पारिएको थियो । घाइते अवस्थामा उद्दार गरेर उपचारका लागि नगर अस्पताल झुर्किया लैजाने क्रममा बाटोमै बालिकाको मृत्यु भएको प्रहरीले जनाएको छ । अस्पताल पुर्याउनसाथ दिउँसो १स्४५ बजेतिर चिकित्सकले मृत घोषित गरेका हुन् । पोखरीमा पौडी खेल्ने क्रममा घटना भएको प्रारम्भिक अनुसन्धानबाट खुलेको छ । इलाका प्रहरी कार्यालय सिजुवका इन्स्पेक्टर होमप्रसाद अधिकारी नेतृत्वको टोलीले कानुनी प्रक्रिया पूरा गरी शवलाई पोस्टमार्टमका लागि रंगेली अस्पताल पठाएको छ । प्रहरीले घटनाको अनुसन्धान सुरु गरिएको जनाएको छ ।"
टेनिस स्टार नडालद्वारा सन्यासको घोषणा,"काठमाडौं : टेनिस स्टार रफायल नडालले सन्यासको घोषणा गरेका छन्। २२ पटक ग्र्यान्ड स्लाम जितिसकेका ३८ वर्षीय नडालले सन्यास लिने घोषणा गरेका हुन्। यस वर्षको डेविस कपको फाइनल नै उनको करियरको अन्तिम खेल हुने बताइएको छ। 'तपाइँहरूलाई एउटा जानकारी दिलाउन चाहन्छु कि म व्यवसायिक टेनिसबाट सन्यास लिँदैछु,' भिडियो सन्देशमा उनले भनेका छन्। उनले पछिल्ला केही वर्ष आफ्ना लागि निकै अप्ठ्यारो भएकाले आगामी दिनमा टेनिस खेल्नसक्ने सम्भावना नदेखिएको बताएका छन्।"
टुँडीखेलमा फूलपाती बढाइँ (फोटो फिचर),"काठमाडौं : बडादसैंअन्तर्गत फूलपातीका अवसरमा नेपाली सेनाले सैनिक मञ्च टुँडीखेलमा फूलपाती बढाइँ विशेष समारोह आयोजना गरेको छ। समारोहमा राष्ट्रपति रामचन्द्र पौडेल, उपराष्ट्रपति रामसहाय प्रसाद यादव, प्रधानमन्त्री केपी शर्मा ओलीलगायत सहभागी थिए। समारोहमा नेपाली सेनाको टुकडीले राष्ट्रपति पौडेललाई सलामी अर्पण गरेको थियो। सो अवसरमा सेनाले फूलपाती बढाइँ कवाजअन्तर्गत राइफलबाट छिटो लहरे र एकठ्ठा तथा तोपबाट बढाइँ गरेको थियो। बढाइँ कार्यक्रममा सैनिक हेलिकोप्टरद्वारा पुष्पवृष्टिका साथै राष्ट्रिय गीतसहित विभिन्न धुन प्रस्तुत गरिएको थियो। नेपाली सेनाले सैनिक मञ्चमा हर्षोल्लासपूर्वक फूलपाती बढाइँ गर्ने पुरानो चलन हो। गोर्खाबाट ल्याइएको जमरा र फूलपाती हनुमान ढोकाको दसैंघरमा भित्र्याउने साइत मिलाएर टुँडीखेलमा फूलपाती बढाइँ गरिन्छ।"
भत्किएका पुल र सडक तत्काल पुननिर्माण गर्न खोटाङबासीको माग,"धरान : बाढीले क्षति पुर्याएको पुल र सडक तत्काल पुननिर्माण गर्न खोटाङ जिल्लावासीले सरकारसँग माग गरेका छन् । खोटाङबाट निर्वाचित प्रतिनिधिसभा सदस्य रामकुमार राईको पहलमा काठमाडौंमा बसेको सर्वदलीय सर्वपक्षीय बैठकले जिल्लामा भएको क्षतिको एकिन गरी पुननिर्माण गर्न माग गरेको हो । असोज ९ देखि १२ गतेसम्म परेको भीषण वर्षाका कारण तराईका जिल्लासँग जोड्ने सुनकोशीको पुल बगाएको छ । दिक्तेल गाईघाट सडक अवरुद्ध छ । त्यस्तै दिक्तेल भोजपुर सडकमा समेत क्षति पुपगेको प्रतिनिधिसभा सदस्य रामकुमार राई पासाङले बताए । उनले जिल्लाका १० पालिकाबाट सदरमुकाम दिक्तेलसम्म जोडने सडक बाढीर पहिरोले बगाएका कारण सर्वसाधारणलाई आवतजावतमा गम्भीर समस्या भएका कारण क्षतिको मुल्यांकन गरी तत्काल पुननिर्माण गर्न सरकारसँग माग गरेका छन् । उनले खोटाङको विकासमा सामूहिकरुपमा लागि पर्न आग्रह गरेका छन् । एमाले केन्द्रीय सदस्य उषा कला राईले बाढी पहोरोले खोटाङलाई धेरै क्षति पुर्याएका कारण जिल्लाको विकास र पुननिर्माणका लागि सबै राजनैतिक दलहरूले सामुदायिक प्रयत्न गर्नुपर्ने बताइन् । बैठकले खोटाङ जिल्लाको पुननिर्माणका लागि जिल्लाका नेतादेखि प्रधानमन्त्री केपी शर्मा ओलीलाई भेटेर ध्यानाकर्षण पत्र बुझाउने एमाले कोशी प्रदेश कमिटीका सदस्य प्रभातविक्रम कटुवालले जानकार दिए। बैठकमा राप्रपा,एमाले, जसपालगायत राजनीति दलका नेताहरू सहभागी थिए।"
टिकटकद्वारा नेपालमा साना र मझौला व्यवसायहरूलाई सशक्त बनाउनका लागि कार्यशालाको आयोजना,"काठमाडौं : नेपालमा साना र मझौला व्यवसायलाई सशक्तिकरण गर्ने उद्देश्यले टिकटकले भर्खरै काठमाडौंमा आफ्नो बहुप्रतीक्षित कार्यशाला सम्पन्न गरेको छ।  मास्टरक्लास नामक कार्यशालाले आफ्नो व्यवसाय बढाउन टिकटक प्लेटफर्मको शक्ति कसरी प्रयोग गर्ने भनेर जान्न उत्सुक व्यवसायी, मार्केटर र उद्यमीहरूको एक विविधतायुक्त समूहलाई एकसाथ ल्याएको थियो। दिनभरि भएको कार्यशालामा सहभागीहरूले ब्रान्ड भिजिबिलिटी बढाउन, युवा वर्गसँग जोडिन र आफ्ना उत्पादन र सेवाहरूलाई रचनात्मक रूपमा प्रदर्शन गर्न टिकटकका अद्वितीय सुविधाहरूको लाभ कसरी उठाउने भन्ने बारे गहन प्रशिक्षण प्राप्त गरेका थिए। कार्यशालाले विशेषज्ञहरूको नेतृत्वमा टिकटक मार्फत् गर्न सकिने प्रवर्धनका विविध पक्षहरूलाई समेट्ने सत्रहरूको श्रृंखला प्रस्तुत गरेको थियो। सहभागीहरूलाई यस प्लेटफर्मको शक्तिशाली कन्टेन्ट क्रियशन टुल्स, दर्शकहरूको संलग्नताका लागि उत्तम अभ्यासहरू र टिकटक अभियानहरूलाई प्रभावकारी बनाउने रणनीतिहरूको परिचय गराइएको थियो। उनीहरूले टिकटक आकर्षक प्लेटफर्म भएका कारण साना व्यवसायहरूले कायम र सम्भावित ग्राहकहरूसम्म पुग्न ठूलो लगानी गर्नु नपर्ने कुरा पनि बुझ्न पाएका थिए। त्यस क्रममा सहभागीहरूलाई टिकटकको कम्युनिटी गाइडलाइन्स, प्लेटफर्ममा उपलब्ध सुरक्षा सुविधा र कन्टेन्ट मोडरेसन प्रक्रियाको बारेमा जानकारी गराउने एक विशेष सत्रको पनि आयोजना गरिएको थियो। कार्यशालामा टिकटकको विविध र गतिशील प्रयोगकर्ता आधारसँग प्रतिध्वनित हुने खालका कन्टेन्ट सिर्जना गर्नेबारे जानकारीमूलक र अन्तरक्रियात्मक दुवै खाले सत्रहरूको डिजाइन गरिएको थियो।  कार्यक्रमले साना र मझौला व्यवसायका लागि एक बहुमूल्य नेटवर्किङ अवसर पनि प्रदान गरेको थियो किनकि सहभागीहरूले उक्त कार्यशालामा विभिन्न उद्योगका साथीहरूसँग जोडिन, अनुभवहरू बाँड्न र साझा चुनौती र समाधानका बारेमा छलफल गर्ने मौका पाएका थिए। यस सहयोगी वातावरणले स्थानीय व्यवसायहरूबीच हार्दिकताको भावनालाई बढावा दिँदै थप साझेदारी र सामूहिक विकासको नेतृत्व गर्ने अपेक्षा गरिएको छ। यो पहल डिजिटल युगमा फस्टाउनका लागि आवश्यक पर्ने उपकरण र स्रोतहरू उपलब्ध गराएर विश्वभरका साना व्यवसायलाई सशक्त बनाउने टिकटकको फराकिलो प्रतिबद्धताको एक हिस्सा हो। साना तथा मझौला व्यवसायको क्षेत्रले नेपालको अर्थतन्त्रमा महत्त्वपूर्ण भूमिका खेल्ने भएकाले पनि टिकटकले यसलाई प्रबर्धन गरेर नेपालको विकास यात्रामा आफू प्रमुख साझेदार बन्ने लक्ष्य राखेको छ।"
मधेसले पनि मनाउँछ दसैं,"दसैंमा खसी मार हान्ने, नयाँ लुगा लगाउने र टीका थाप्नेमा मधेसी समुदाय अगाडि देखिँदैनन्। तर, दसैंको अर्को पक्ष भने दुर्गा भवानीको पूजामा उनीहरू निकै सशक्त छन्। दसैं भन्नेबित्तिकै घरमा खसी मार हान्ने, नयाँ लुगा लगाएर आफन्तहरूको घरमा टीका थाप्ने भन्ने बुझाइ छ। ठ्याक्कै यो पक्षमा चाहिँ कमजोर भएकाले धेरैलाई मधेसीहरूले दसैं मनाउँदैनन् कि ? भन्ने छ। तर दसैंमा खसी मार हान्ने, नयाँ लुगा लगाउने र टीका थाप्ने मात्रै चाहिँ होइन। दसैंको अर्को पक्ष भने दुर्गा भवानीको पूजा हो। यसमा मधेसी समुदाय निकै सशक्त छन्। पूर्ण आस्था र विधि पुर्याएर नवरात्रिको नौ दिन पूजा गर्ने, बलि दिने, चौकचौकमा सार्वजनिक तथा व्यक्तिगत रूपमा दुर्गाको मूर्ति बनाउने, खोइजा भर्ने, झिझिया नृत्य गर्ने, शक्तिपीठहरूमा मेला लगाउने जस्ता महत्त्वपूर्ण पक्षहरू दसैंसँग जोडिएका छन्। अहिले तराईका चोकहरू पनि सच्चिएका छन्। ठूलाठूला पण्डाल अनि दुर्गाका मूर्र्ति, भगवतीका मन्दिरहरूमा मेलाको तयारी बढेका छन्। हुन त तराईमा बडादसैंभन्दा पनि यो उत्सवलाई दुर्गापूजा, नवरथा, नवरात्रि वा दशहरा भन्न बढी रुचाइन्छ। जितियाको १०औं दिनमा हुने घटस्थापनाभन्दा अगाडिदेखि नै दशहराको तयारी निष्ठाका साथ सुरु गर्ने गर्छन्। दसैंको घटस्थापनालाई कलस्थापन भनिन्छ भने दशमीको दिनलाई जात्रा भनिन्छ। नवरात्रिको पहिलो दिन दुर्गा भगवतीको पूजास्थलमा कलश स्थापना गरिने भएकाले कलस्थापन भनिएको हो भने दशमीको दिन पूजा गरेर त्यो कलश जलाशयमा सेलाउने र भगवती माता प्रस्थान गर्ने भएकाले जात्रा भनिएको हो। यस जात्राका दिन नीलकण्ठ चराको दर्शन गर्ने प्रचलन छ। नीलकण्ठलाई नेपालीमा ठेउवा वा ठेहुवा र अंग्रेजीमा इन्डियन रोलर भनिन्छ। यसको शरीरको लम्बाइ वयस्कमा ३० देखि ३४ सेमिको हुन्छ। एउटा पखेटादेखि अर्को पखेटाको अन्तिम छेउसम्मको चौडाइ ६५ देखि ७४ सेमिसम्मको हुन्छ। यो चराले ट्यारट्यार ट्यारट्यार ठस् कर्कस ध्वनि निकाल्ने गर्छ। कलस्थापनको दिन बिहानै घर तथा आँगन गोबरले लिपेर कलश स्थापना गर्छन्। र दुर्गा पूजाको आरम्भ गर्छन्। नवदुर्गाको पूजा भएकाले यसलाई नवरात्रि भनिएको हो। धेरैले यो नवरात्रिमा अनिलो खाने, फलहार मात्रै गरेर दैनिक पूजा आराधना गर्ने हुन्छ। दसैं भन्नेबित्तिकै धेरैले खसी मार हान्ने, च्याङ्ग्रा ल्याउने सम्झन्छौ। तर मधेस समुदायमा अझै पनि धेरैले नवरात्रिको अवधिभरि माछामासु खाँदैनन्। साथै कलस्थापनदेखि जात्रासम्म घरका बालबालिकालाई दुष्ट प्रवृत्तिको प्रभावबाट जोगाउन भन्दै नाइटोमा कालो टीका लगाइदिने, घाँटीमा लसुन झुन्ड्याइदिने, आँखामा गाजल लगाइदिने र टोलछिमेकमा हिँडडुल नगर्न सुझाव दिइने हुन्छ। र यो प्रचलन अझै पनि छ। मधेस समुदायमा खसी काट्नेभन्दा पनि बलि दिने मात्रै हुन्छ भन्दा फरक नपर्ला। समान्यतः घटस्थापनाको दिनदेखि नै मूर्ति स्थापना गरेर पूजापाठ सुरु गरे पनि मूर्तिको आँखा भने छोपेर राखिएको हुन्छ। सप्तमीको दिन फूलपाती भित्र्याएपछि दुर्गा, भगवतीको मूर्तिको आँखा खोलिने चलन छ। दुर्गा भगवतीको आँखा खोलेपछि देवीलाई बलि दिनुपर्ने हुन्छ। भक्तजनहरूले भाकल गरेअनुसार तथा दक्षताअनुसार खसी, बोका, राँगा, परेवा, हाँस आदिको बलि दिन्छन्। शाकाहारीहरूले घिरौला, कुभिण्डो आदिका बलि दिन्छन्। मधेस समुदायका शाकाहारीहरूले दसैंको बेला घिरौला, कुभिण्डोलाई बलिका प्रतीक मानेकाले खाँदैनन्। तर मासु खानैका लागि खसी मार हान्ने चाहिँ गर्ने प्रचलन छैन। दसैंंमा मधेस समुदायमा विशेष किसिमको लोकनृत्य गर्ने प्रचलन छ। घैंटोमा धेरै प्वाल पारेर त्यसमा दियो राखी टाउकोमा राखेर महिलाहरूले दैनिक जसो नृत्य गर्ने गर्छन्। यसलाई झिझिया नृत्य भनिन्छ। पछिल्लो समय यो झिभिया नृत्यको लोकप्रियता बढ्दै गएको छ। बिशेष कार्यक्रमहरूमा यसले स्थान पाउने गरेको देखिन्छ। यसमा नृत्य गर्ने महिलाहरूले खासगरी आसुरी शक्तिलाई गाली गर्ने, विरोध गर्ने गर्छन्। घटस्थापनादेखि १० दिनसम्म विशेष रूपमा झिझिया नाच नाच्ने चलन छ। पूर्णिमाको दिन झिझियाको विशेष पूजा हुन्छ। र, पानीमा विसर्जन गरेर त्यसलाई समापन गर्ने चलन छ। मधेसमा फूलपातीकै दिनदेखि दुर्गा भवानीलाई खोइच भर्ने परम्पराको पनि आफ्नै विशिष्ट महत्त्व छ। फूलपाती भित्र्याइसकेपछि बिहानदेखि अबेर रातिसम्म भगवती मन्दिरहरूमा खोइच भर्न घुइँचो लाग्ने गर्छन्। मधेस समुदायका विशेषतः महिलाहरू यसमा सरिक हुन्छन्। देवीले खोइच भरेपछि सबै मनोकामना पूरा हुने, देवीको दरबारबाट कोही खाली हात फर्किनु नपर्ने जनविश्वास छ। खोइच भर्ने महिलाले नुहाइधुवाइ गरेर, उपवास गरेर देवीको मूर्ति अगाडि मनोकामनासहित साडीको आँचल (खोइज) थाप्ने गर्छन्। खोइज भर्ने काम फूलपातिपछि भनिए पनि अष्टमी तिथिमा मुख्य रूपमा भर्ने गरिन्छ। तराईमा दशहराको अवसरमा पूजा नै पूजा हुन्छ। कतैकतै देवस्थानको सामूहिक पूजा गर्ने परम्परा पनि छ। त्यसैले नजिकका शक्तिपीठ, देवस्थान तथा गाउँका मन्दिरहरूमा सामूहिक रूपमा पूजा गर्ने, मेला लगाउने, प्रतियोगिता (विशेषतः कुस्ती) गर्ने चलन अहिले पनि छ। चौकहरूमा दुर्गा भगवतीको माटोको मूर्तिलाई विभिन्न ठाउँमा पण्डाल बनाई स्थापना गरिएको हुन्छ। टीकाको दिन यसरी राखिएको जमरा र टीका नौ दिन पूजा गरेका पुजारीले भक्तजनलाई आशीर्वादको रूपमा लगादिने हुन्छ। र त्यसपछि जात्रालाई उत्सवका रूपमा मनाउँछन्।"
"काठमाडौंबाट रामेछाप जाँदै गरेको बस दोलखामा दुर्घटना : एक जनाको मृत्यु, ८ घाइते",दोलखा : काठमाडौंबाट रामेछापको गुप्तेश्वर जाँदै गरेको बागमती प्रदेश ०१००६ ख ४८४३ नम्बरको यात्रुबाहक बस बिहीबार दोलखाको भीमेश्वर नगरपालिका ८ बोचको चरङ्गेमा दुर्घटना हुँदा एकजनाको मृत्यु भएको छ भने ८ जना घाइते भएका छन् दुर्घटनामा २३ वर्षीय लोक बहादुर श्रेष्ठको मृत्यु भएको दोलखा प्रहरी प्रमुख डिएसपी युवराज खड्काले जानकारी दिए। उनका अनुसार गम्भीर घाइते २५ वर्षीय धनबहादुर खड्कालाई प्राथमिक उपचारपछि काठमाडौं रिफर गरिएको च्यारोल्पा अस्पताल चरिकोटले जनाएको छ । ओभर स्पीडका कारण दुर्घटना भएको डिएसपी खड्काले जानकारी दिए । बसमा ४३ जना सवार थिए ।
हनुमानढोकाको दसैंघरमा भित्र्याइयो फूलपाती,"काठमाडौं : प्रत्येक वर्ष दुर्गा पक्षअन्तर्गत आश्विन शुक्ल सप्तमीका दिनमा मनाइने फूलपाती पर्व घर घरमा शास्त्रीय विधिअनुसार शुभ साइतको प्रतीक फूलपाती भित्र्याइएको छ। काठमाडौंको हनुमानढोकाको दसैंघरमा पनि फूलपाती भित्र्याइएको छ। गोरखा दरबारस्थित दसैंघरबाट काठमाडौंको हनुमानढोका दरबारका लागि पठाइएको फूलपाती दसैंघरमा भित्र्याइएको हो। तत्कालीन गोरखाका राजा पृथ्वीनारायण शाहले काठमाडौंको हनुमानढोका दरबारबाट राजकाज सुरु गरेदेखि बर्सेनि बडादसैंको सातौं दिन गोरखा दरबारको दसैंघरबाट फूलपातीसहितको डोली काठमाडौंको हनुमानढोका दरबार पुर्याएर भित्र्याउने प्रचलन रहँदै आएको छ। गोरखा दरबारको दसैंघरबाट सतिपिपलस्थित फूलपाती चौतारासम्म फूलपातीको डोली दरबारका सुसारेहरूले बोकेर ल्याई त्यहाँबाट हनुमानढोका दरबार पठाउने प्रचलन रहँदै आएको हनुमानढोका दसैंघरका मूल पूजारी देवराज अर्यालले बताए। घटस्थापनाका दिनदेखि वैदिक विधिपूर्वक दुर्गालाई आह्वान गरी पूजाआजा गरिएको दसैंघर अथवा पूजाकोठामा शुभसाइतको प्रतीकका रूपमा उखु, हलेदो, केराको बोट, धानको बाला, बेलपत्र, दारिम, जयन्ती, अशोकको फूल र अन्य नयाँ पालुवासमेत भित्र्याइन्छ। नवपत्रिकाको नामले समेत चिनिने फूलपाती नौ देवीको प्रतीकका रूपमा भित्र्याई शास्त्रीय विधिअनुसार शक्तिको आराधनाका साथ पूजा गर्ने वैदिक विधि रहेको छ, आश्विन शुक्ल प्रतिपदाका दिनमा वैदिक विधिपूर्वक घटस्थापना गरी जमरा राखेपछि सुरु हुने दसैं अर्थात् दुर्गापूजाको सामाजिक चहलपहल भने फुलपातीकै दिनदेखि बढ्ने गर्छ।"
राँगोले हानेर एक जनाको मृत्यु,काठमाडौं : राँगोले हानेर एक जनाको मृत्यु भएको छ। मृत्यु हुनेमा पोखरा महानगरपालिका३३ गैरीगाउँका ४० वर्षीय धनान्जय आचार्य रहेका छन्। भैँसी चराउन गएका आचार्य साँझसम्म पनि नफर्किएपछि खोजी गरिएको थियो। स्याङजाको पुतलीबजार नगरपालिका६ ठुलाखेतस्थित जंगलमा उनको शव फेला परेको थियो। सूचना पाएपछि प्रहरी चौकी भरत पोखरी कास्कीबाट प्रहरी टोली घटनास्थलमा गएको थियो।
लागुऔषधसहित सात कारोबारी पक्राउ,"धरान : सुनसरी प्रहरीले लागुऔषधसहित सातजनालाई पक्राउ गरेको छ । सुनसरीको बराहक्षेत्र नगरपालिका३ नडाहास्थित कुमार कुमार राइको होटलबाट उनीहरूलाइ पक्राउ गरिएको जिल्ला प्रहरी कार्यालय सुनसरीका प्रवक्ता डिएसपी रामप्रसाद तिमल्सिनाले बताए । नडाहामा राइले सञ्चालन गरेको होटलमा लागुऔषध कारोबार भइरहेको सूचनाका आधारमा प्रहरीले छापा मारी उनीहरुलाई नियन्त्रणमा लिएको हो । लागुऔषधिसहित बराहक्षेत्र नगरपालिका३ का अनिल विक, कन्चन राई, सन्दिप राई, वडा नम्बर७ को कर्ण राई, आकास राई, अस्बिन श्रेष्ठ र हिमन सुनुवारलाई पक्राउ गरिएको डिएसपी तिमल्सिनाले बताए । उनीहरूको साथबाट ट्रामाडोल ३ सय ५ पिस, डिकोलिक २ सय ९० पिस तथा ९ हजार ९ सय १५ रुपैयाँ बरामद गरिएको उनले बताए । पक्राउ परेका सातैजनालाई इलाका प्रहरी कार्यालयको हिरासतमा राखेर थप अनुसन्धान थालिएको प्रहरीले जानाएको छ ।"
ऋतुअनुसार मनाइने ती चार दसैं,"दशमीको दिन जया, विजयासहित अपराजिता पूजन, शमी वृक्ष पूजन, सीमाल्लंघन आदि विधानको पालनबारे धर्मसिन्धुमा र अन्य शास्त्रमा उल्लेख छ। जय जय भगवती ! जय जय दुर्गे ! जय जय काली कल्याणी ! दुर्गति नाशक दुर्गै जस्ती दुर्गे भगवती रानी कुनै कालको पहिलो युगमा देवहरूले दु : ख पाई शक्ति जगाई भजन गरेथे तिम्रो दर्शनलाईं माई ! तिम्रो दर्शनलाई। यसरी दसैंमा भगवती दुर्गाको स्तुति, आराधना गरिन्छ। देवीलाई प्रसन्न पार्दै, शक्ति आर्जन गरेर हर्षोल्लाससँग परिवारका सदस्य सँगसँगै बसेर दसैं पर्व मनाइन्छ। दसैंमा देवीको यन्त्र, चित्र, पूर्ण कलश, प्रतिमा, हातहतियार र पुस्तकको स्वरूपमा पूजाआराधना गरिन्छ। सनातन धर्मावलम्बीहरूको घरमा चण्डी र रामायण दुवै ग्रन्थ पाठ र पूजन गरिन्छ। सनातन धर्मावलम्बीको प्रमुख चाड हो दसैं। प्राचीन समयमा चार पल्टसम्म दसैं मनाउने चलन थियो। ऋतुअनुसार चार पल्ट वसन्त, गृष्म, शिशिर र शारदीय ऋतुमा दसैं मनाउँदा चैत्र, असार, असोज र पुस महिना पर्छ। हिजोआज भने वसन्त ऋतुमा पर्ने चैतेदसैं र शरद ऋतुको असोज महिनामा पर्ने शारदीय दसैं मनाउँदै आइएको छ। चैते दसैंमा भने जमरा राख्ने र मान्यजनको हातबाट टीका थाप्ने चलन छैन। देवीको पूजा र पाठ भने गरिन्छ। दसैंमा सेतो, पहेंलो, रातो र कालो (मोहनी) रंगको टीका भगवतीलाई अर्पण गरेर ललाटमा धारण गर्ने प्रचलन छ। दुर्गादेवीका विभिन्न प्रतिमाहरू : ब्रह्माले मार्कण्डेयलाई नवदुर्गा देवीहरूको नाम स्मरण गराएको उल्लेख चण्डीको दुर्गाकवचमा छ। चण्डीमा नवदुर्गाका नामसँगै देवीले आवश्यकताअनुसार विभिन्न स्वरूपमा आएर आफ्ना भक्तजनको उद्धार गरेको वर्णन छ। खानाको अभाव भएको बेला संसारको भरणपोषण गर्न शाकम्भरी अर्थात् सागको स्वरूपमा आएर प्राणीहरूको रक्षा गर्ने उल्लेख चण्डीमा छ। स्त्री शक्तिको विराट स्वरूपसँगै ममतामयी आमा र रौद्र स्वरूपकी काली, चामुण्डा र महिषमर्दिनीलाई दसैंमा पुजिन्छ। देवीका रौद्र र सौम्य दुबै स्वरूपका मूर्तिहरू पुज्ने प्रचलन छ। दसैंमा पार्वती माताका विभिन्न नौ वटा स्वरूपको समग्र वा छुट्टाछुट्टै स्वरूपको प्रतिमा तयार गरेर पुज्ने चलन छ। पीठ र देवीका स्थायी प्रतिमाहरू भएका मन्दिरमा पशुपक्षी र तरकारीको समेत बलि दिने चलन छ। चण्डी पुस्तकमा नवदुर्गाको रूपमा शैलपुत्री, ब्रह्मचारिणी, चन्द्र घण्टा, कुष्माण्डा, स्कन्दमाता, कात्यायनी, कालरात्रि, महागौरी, सिद्धिदात्री मातालाई सम्बोधन गरिएको छ। देवीका नामहरू शास्त्र र पूजा परम्परामा फरकफरक छन्। काठमाडौं उपत्यकामा अष्टमातृका, ब्रह्मचारिणी, माहेश्वरी, कौमारी, वैष्णवी, बाराही, इन्द्रायणी, महाकाली, महालक्ष्मीलाई पुज्दै त्रिपुरासुन्दरी समावेश गरेर नवदुर्गा भनेर पूजा अर्पण गर्दै बलि चढाइन्छ। डोटी क्षेत्रमा सप्तमातृकाको स्वरूपमा कीर्ति, लक्ष्मी, धृति, मेधा, स्वहा, प्रज्ञा र सरस्वतीको नाम उच्चारण गरिन्छ। श्री दुर्गा सप्तशती चण्डीमा देवीले विभिन्न स्वरूपमा विविध आयुधद्वारा असुरहरूको दमन गरेको वर्णन छ। माहेश्वरीले त्रिशूल, वैष्णवीले चक्र, कौमारीले शक्ति, वाराहीले तुण्डाग्र (थुतुनो) र दारा, नरसिंहिले नंग, ऐन्द्रीले वज्र आदि हातहतियार प्रयोग गरेर विभिन्न असुरहरूलाई दमन गरेर रक्तबिजको रगत कालीले पिएको वर्णन शास्त्रमा विस्तृत रूपमा आउँछ। काली माताले रक्तबीजको रगत पिएपछि दाँत अनारको फूलजस्तै रातो रंगको देखियो र उनलाई रक्तदन्तिकाको नामले सम्बोधन गर्न थालियो। १८ वटा हात भएकी, विविध आयुध लिएकी, महिषको स्वरूपमा आएको असुरको छातीमा त्रिशूल रोपेको दृश्य अंकन गरिएको दुर्गाका प्रतिमाहरू दसैंमा पुज्ने चलन छ। विसं ५६० को विजयेश्वरी देवीको प्रतिमा पलाञ्चोकमा प्रतिष्ठा गरिएको छ। लिच्छवि राजा मानदेवको राज्यकालमा विजयस्वामिनीले भक्तिपूर्वक स्थापना गरेको विजयेश्वरी देवीको प्रतिमा आज विश्वकै उत्कृष्ट कलामा पर्छ। यी देवीलाई साक्षात् भगवतीको स्वरूपमा पुज्छन्। श्री दुर्गा सप्तशती चण्डीमा उल्लेख भएका देवीहरूको स्वरूपको संक्षिप्त वर्णन यस प्रकार छ : १) शैलपुत्री, पर्वत अर्थात् हिमालयकी छोरीको मुहार शान्त स्वरूपको छ। उनको शिरमा अर्ध चन्द्र, हातमा कमल पुष्प र त्रिशूल छ। शैलपुत्रीको वाहन वृष हो। २) ब्रह्मचारिणी, नामबाटै यिनको स्वरूप र आभाको अनुमान गर्न सकिन्छ। यिनको दर्शन गर्नाले संयम, सदाचार र वैराग्यको वृद्धि हुने विश्वास छ। अक्षमाला र कमण्डलु लिएकी सौम्य स्वरूपकी यी देवीको आराधना दसैं प्रारम्भ भएको दोस्रो दिन गरिन्छ। ३) चन्द्रघण्टा, यी देवीको आराधना गरेमा साधकले मणिपुर चक्रको सिद्धि प्राप्त गर्छ भन्ने वर्णन शास्त्रमा पाइन्छ। वीरता र निर्भयता प्राप्त गर्न चन्द्र घण्टाको आराधना गरिन्छ। दस भुजा भएकी चन्द्र घण्टाको शिरमा घण्टी आकारको अर्धचन्द्र भएकाले नै यी देवीलाई चन्द्रघण्टा भनेर आराधना गरिन्छ। यिनको सम्पूर्ण शरीर सुन झैं चम्किलो छ। ४) कुष्माण्डा, अण्डस्वरूप ब्रह्माण्ड उत्पन्न गरेकीले यी देवीलाई कुष्माण्डा भनेर स्मरण, पूजन गरिन्छ। सौर्यमण्डलभित्रको लोकमा यिनको निवास छ। आठ भुजा भएकी यी देवीले कमण्डलु, धनुष, बाण, कमल पुष्प, अमृतपूर्ण कलश, चक्र, गदा, रक्तयुक्त पात्र धारण गर्छिन्। ५) स्कन्दमाता, बालक स्कन्द कुमारलाई दुवै हातले च्यापेर स्नेह, ममता दर्शाएको स्वरूपमा यिनलाई प्रस्तुत गरिन्छ। सिंहमा सवार स्कन्द माताका चार भुजामा वरद मुद्रा, कमलपुष्प राखिन्छ। ममताकी प्रतीक हुन् स्कन्दमाता। ६) कात्यायनी, चार भुजा भएकी यी देवी महर्षि कात्यायनको घरमा पुत्रीको रूपमा जन्मिएको वर्णन छ। धर्म, अर्थ, काम र मोक्ष चारै फल प्राप्त गर्न यी देवीको आराधना गरिन्छ। यिनले अभय र वरद् मुद्रा प्रदर्शन गरेर भक्तलाई नडराउने वरदान अहोरात्र प्रदान गर्छिन्। ७) कालरात्रि, गधामा चढेर यताउता हिँड्ने यी देवीलाई कालरात्रि भनेर सम्बोधन गरिन्छ। यिनको पूजा आराधना मध्यरातमा गरिन्छ। यिनको डरलाग्दो स्वरूप हुन्छ। ८) महागौरी (श्वेताम्बरा), नवरथाको आठौं दिन महागौरीको स्मरण, पूजन र भजन गरिन्छ। डमरु, त्रिशूल धारण गरेकी महागौरीलाई सेतो वस्त्र र सेतै गहना धारण गरेर सेतै वृषमा सवार देखाइन्छ। दुर्गा माताको आठौं शक्तिको रूपमा महागौरीलाई विशेष पूजा गर्ने दिन अष्टमीमा होम गरेर विभिन्न पकवान मातालाई अर्पण गरिन्छ। ९) सिद्धिदात्री, नवौं दिन सिद्धिदात्री माताको पूजा आराधना गरिन्छ। कमलको फूलमा विराजित शंख, चक्र, गदा र कमल पुष्प नै हातमा धारण गरेकी यी देवीलाई बिभिन्न सिद्धि प्रदान गर्ने देवीको रूपमा स्मरण गरिन्छ। अष्टमातृका (ब्रह्मायणी, माहेश्वरी, कौमारी, वैष्णबी, वाराही, इन्द्रायणी, महाकाली, महालक्ष्मी)मा त्रिपुरसुन्दरी समावेश गरेर नवदुर्गा स्वरूपमा पूजन गरिन्छ। डोटी क्षेत्रमा प्रचलित ज्युँती लोककला विविध संस्कार, पूजा र व्रतमा आजसम्म बनाउने प्रचलन छ। ज्युँतीमा बनाइने सप्तमातृकाका नामहरू चण्डिमा भन्दा फरक छ : १) कीर्ति २) लक्ष्मी ३) धृति ४) मेधा ५) स्वहा ६) प्रज्ञा र ७) सरस्वतीको नाम स्मरण गर्दै चित्र कोरिन्छ। यसै गरेर नवदुर्गाको स्वरूपमा रुद्रचण्डा, प्रचण्डा, चण्डोग्रा, चण्डनायक, चण्डा, चण्डवती, चण्डरूपा, अतिचण्डिका र उग्रचण्डालाई पुज्ने चलन पनि छ। भक्तपुरको उग्रचण्डादेवी : राजा भूपतिन्द्र मल्लले भक्तपुरको खौमा टोलमा उग्रचण्डादेवी र भैरवको प्रस्तर मूर्ति बनाउनलाई प्रतिष्ठा गरेका थिए। मूर्तिमा अभिलेख समेत भएकाले उग्रचण्डी र भैरव दुवै मूर्तिको विशेष महत्त्व छ। दुवै मूर्तिमा तिथिमिति एउटै छ। प्रस्तरको पद्यपीठको तल्लो भागमा लेखिएको अभिलेखको भाकाको सार यस प्रकार छ : नेसं ८२७ (विसं १७६४) वैशाख शुक्ल अक्षय तृतीया बुधबार रोहिणी नक्षत्र अतिगण्ड योग मेष राशिमा सूर्य, वृष राशिमा चन्द्रमा रहेको बेलामा श्री श्री जय भूपतिन्द्र मल्लदेवले श्री ३ उग्रचण्डा देवीको मूर्ति बनाउन लगाई प्रतिष्ठा गर्नुभयो। १८ वटा भुजा भएकी उग्रचण्डादेवीको दायाँ हातमा खड्ग, बाण, शंख, बज्र, अंकुश, त्रिशूल, डमरु र कपालपात्र छ भने देब्रे हातमा खटवाग, ढाल, धनु, गदा, पाश, असुरको कपालको मुठा, र बिन्दु मुद्रा प्रदर्शन गरिएको छ। मल्लकालको प्रस्तर कलाको यो बेजोड नमुुना हो। पण्डालमा नयाँ मूर्ति बनाएर नदीमा बिसर्जन गरेर प्रदूषण बढाउने कि प्राचीन मूर्तिहरू खोजी खोजी, संरक्षण गर्दै पूजा आराधना गर्ने ? उपसंहार : पुरुषार्थ चिन्तामणि, व्रतराज, कालतत्व विवेचन, धर्मसिन्धुमा विजया दशमीबारे उल्लेख छ। दशमीको दिन जया, विजयासहित अपराजिता पूजन, शमी वृक्ष पूजन, सीमाल्लंघन (दशमीको दिन आफ्नै राज्यको सीमा नाघेर पुन : राज्यमै फर्कने) आदि विधानको पालनबारे धर्मसिन्धुमा र अन्य शास्त्रमा उल्लेख छ। भारतको बडोदा, मैसुर आदि रियासतमा घोडा, हात्तीको जुलुस निकाल्ने चलन पनि थियो। नेपालमा दसैंको अवसरमा शास्त्रीय मालश्री राग र धुन बजाएर दुर्गा माताको स्तुति गायन गर्ने ऐतिहासिक परम्परा कायमै छ।"
उपचार सहयोग अभियानमा ४ लाख रुपैयाँ संकलन,साउदी : वैदेशिक रोजगारीका क्रममा साउदी अरेबिया पुगेका सप्तरीका रामपाल सदा सडक दुर्घटनामा परी घाइते भएका थिए। उनी उपचार नपाएर सडकमा भौतारिएका थिए। उनको उपचारका लागि साउदीमा रहेका नेपाली लालीगुराँस रेष्टुरेन्ट सञ्चालक यम तमुले अभियान चलाएर ४ लाख रुपैयाँ संकलन गरेका छन् भने घाइते रामपाललाई लिएर उनी स्वयंम आउँदो अक्टोबर १२ को नेपाल एयरलाइन्सबाट नेपाल जाँदै छन्। गत ३० जुलाई २०२४ का दिन काममा जाने क्रममा रियाद सहरको ३५ नम्बर भन्ने स्थानमा स्कुटी दुर्घटनामा परी बायाँ खुट्टा भाचिनुको साथै शरीरको दायाँ भागमा गहिरो चोट लागेको थियो। उनको किङ खालिद हस्पिटलमा उपचार गरिएको थियो। उपचारपछि १७ अगस्ट २०२४ का दिन कार्यरत कम्पनीमा जाँदा कम्पनीले भित्र छिर्न नदिँदा उनी उक्त सडकमै अलपत्र परेका थिए। सदाले कम्पनीले आफूमाथि गरेको व्यवहारबारे व्यावसायिक यम तमुलाई जानकारी गराएका थिए। त्यसपछि उनले अलपत्र परेका रामपालका बारेमा राजदूतावास रियादमा तत्काल जानकारी गराएका थिए। अलपत्र परेका रामपालको उद्धारका लागि दूतावासले सम्बन्धित कम्पनी र निकायलाई खबर गरी स्वदेश फिर्ता पठाउने प्रकिया अगाडि बढाएको थियो।
उपत्यकाबाट ८ लाख यात्रु बाहिरिए,काठमाडौं : काठमाडौँ उपत्यकाबाट दसैं मान्नका लागि आठ लाख यात्रु बाहिरिएका छन्। बाढीपहिरो र विपदका कारण सडक अवरुद्ध भएसँगै यसवर्ष विगतका भन्दा कम यात्रु बाहिरिएका हुन्। नेपाल यातायात व्यवसायी राष्ट्रिय महासंघले यस वर्षको दसैँमा १५ देखि १८ लाख यात्रु उपत्यका बाहिरिने अनुमान गरेको थियो। सडकमा कठिन यात्रा हुने भएकाले कम संख्यामा यात्रु बाहिरिएको हुन सक्ने काठमाडौं उपत्यका ट्राफिक प्रहरीले जनाएको छ। अघिल्लो वर्षका दसैंमा काठमाडौं उपत्यका सुनसान देखिने भए पनि यस वर्ष चहलपहल छ। बाढी पहिरोका कारण सडक सञ्चालनमा अवरोध भएपछि अनुमानभन्दा कम बाहिरिएका हुन्।
"समाजमा निराशा, नकारात्मकता, विद्वेष फैलाउने प्रवृत्ति देखा परेको छ, यसका विरुद्ध लागौं : एमाले","काठमाडौं : नेकपा एमालेले लोकतन्त्र,गणतन्त्र,संविधान र परिवर्तनको पक्षमा दृढतापूर्वक उभिन आह्वान गरेको छ । पार्टी कार्यालय च्यासलमा बिहीबार बसेको एमाले सचिवालय बैठकले समाजमा निराशा, नकारात्मकता,विद्वेष फैलाउने प्रवृत्ति देखापरेको भन्दै देश बनिरहेको छ भन्ने सकारात्मक सन्देशकासाथ लोकतन्त्र, गणतन्त्र, संविधान र परिवर्तनको पक्षमा दृढतापूर्वक उभिन पार्टी पंक्तिलाई आव्हान गरेको एमाले उपमहासचिव प्रदीप ज्ञवालीले जानकारी दिए। बैठकले हालैको बाढीपहिरोबाट प्रभावितको पुनःस्थापना,राहत र खोजी बाँकी भएकाले सम्पूर्ण जनसंगठन,कार्यकर्ता र जनप्रतिनिधिलाई स्वयंसेवी भूमिकासहित सहयोगमा निरन्तर लागिरहन आव्हान समेत गरेको उनले बताए । सचिवालय बैठकले मंसिर १६ गते हुने स्थानीय तहको उपनिर्वाचनका लागि कार्तिक २२ गतेसम्म तल्ला कमिटीले आवश्यक निर्णय गरेर केन्द्रीय कार्यालयमा पठाउन र उपनिर्वाचनमा सक्रिय रुपमा परिचालन गर्ने व्यवस्था प्रदेश कमिटीले गर्ने निर्णय गरेको छ। त्यस्तै, बैठकले पार्टीको स्थायी भवन कीर्तिपुर नगरपालिका वडा नम्बर २ मा निर्माण गर्ने निर्णय समेत गरेको छ । शुक्रबार १२ बजेर २५ मिनेटमा पार्टी कार्यालयको भवन शिलान्यास गर्ने कार्यक्रम रहेको उपमहासचिव ज्ञवालीले बताए। त्यस्तै ज्ञवालीले प्राकृतिक प्रकोपको तयारी र त्यसपछि उत्पन्न परिस्थीतिको सामना सरकारको सामथ्र्यले भ्याएसम्म गरेको उल्लेख गरे।"
रड प्रहार गरेर फरार भएका दुई जना पक्राउ,"काठमाडौं : ज्यान मार्ने उद्योगका फरार व्यक्तिहरू पक्राउ परेका छन्। पक्राउ पर्नेमा काभ्रेको तेमाल घर भई हाल भक्तपुरको च्यामासिहं बस्ने ३० वर्षीय टासी लामा भन्ने संजिव तामाङ र रसुवा नौकुण्ड गाउँपालिका५ घर भई काठमाडौंको गोकर्णेश्वर नगरपालिका४ बस्ने ४१ वर्षीय मिलन भन्ने दिल बहादुर गङदान रहेका छन्। जिल्ला प्रहरी परिसर काठमाडौंका अनुसार काठमाडौं जिल्ला गोकर्णेश्वर नगरपालिका८, बेशीगाउँस्थित सडक खण्डमा ४६ वर्षीय पुण्य राज गौतममाथि रड प्रहार गरेर फरार भएका थिए। आक्रमण भएको सूचना पाएपछि जिल्ला प्रहरी परिसर काठमाडौं तथा प्रहरी वृत्त बौद्धको संयुक्त टोलीले खोजी कार्य गरेका थिए। उनीहरूलाई काठमाडौंको गंगाहिटीबाट पक्राउ गरी प्रहरी वृत्त बौद्धबाट थप अनुसन्धान भइरहेको परिसरका सूचना अधिकारी एवं नवराज अधिकारीले बताए। घाइते गौतमको नेपाल मेडिकल कलेज शिक्षण अस्पतालमा उपचार भइरहेको प्रहरीले जनाएको छ।"
"मुस्ताङमा फूलपाती भित्र्याइयो, मुक्तिनाथमा विशेष पूजा","जोमसोम : हिमाली जिल्ला मुस्ताङमा धार्मिक परम्परा अनुसार बडा दशैं पर्वको फूलपाती भित्र्याइएको छ । नेपाली सेना ,सशस्त्र प्रहरी र नेपाल प्रहरीले आश्विन शुल्क सप्तमीको दिन बिहीबार आआफ्नो शक्तिपीठमा फूलपाती भित्र्याएका छन् । मुस्ताङको जोमसोमस्थित नारायण दल गणबाट नेपाली सेनाले नवरात्रको पहिलोदिन घटस्थापनामा राखिएका फूलपातीलाई बाँजागाँजासहित जोमसोमको गणेश मन्दिरमा पुर्याएको थियो ।यसैगरी जोमसोमस्थित सशस्त्र प्रहरी बल ३३ नं गुल्म र जिल्ला प्रहरी कार्यालयले आआफ्नो फूलपाती गणेश मन्दिर पुर्याएका थिए । यसरी लगिएको फूलपाती गणेश मन्दिर पुर्याएपछि ३ वटै सुरक्षा निकायका पुरोहितहरले सामूहिक पुजाआजा गरेका थिए । फूलपातीको हिन्दु धार्मिक परम्परा अनुसार पुरोहितले पुजापाठ गरेपछि नेपाली सेना ,सशस्त्र प्रहरी र नेपाल प्रहरीको टोलीले भगवती सलामी अर्पण गरेका थिए । फूलपाती भित्र्याउने कार्यक्रममा नारायण दलगणका गणपति प्रमुख सेनानी लेखनाथ कटुवाल,जिल्ला प्रहरी कार्यालय मुस्ताङका प्रमुख डिएसपी सुर्यबहादुर बोगटी र सशस्त्र प्रहरी बल ३३ नं गुल्म हेडक्वाटरका प्रमुख डिएसपी मनिकर्ण राई लगायत ३ वटै सुरक्षा निकायको उपस्थिति जनाए । जिल्ला प्रहरी कार्यालय मुस्ताङका पुरोहित टेक पौडेलले फूलपाती भित्र्याउने कार्यक्रमले दशैं पर्व विधिवत शुभारम्भ भएको सन्देश प्रवाह गर्ने उल्लेख गरे ।उनका अनुसार नवरात्र अवधिभर नवदुर्गा भवानीको नियमित पुजाआजा हुने, नवपत्र अर्थात नौ प्रकारका वस्तु मिश्रण गरिएको फूलपाती नजिकैको शक्ति पीठमा पुजाआजा गरेपछि पुनः आआफ्नो स्थानमा भित्र्याउने प्रचलन रहेको छ । मुस्ताङमा सेना,सशस्त्र र प्रहरीले आआफ्नो दुर्गा मन्दिरमा फूलपाती भित्र्याएको जिल्ला प्रहरी कार्यालय मुस्ताङका पुरोहित पौडेलको भनाइ छ । फूलपातीमा धान,हलेदोको पात,उखुको पात,वेलपत्र, केराको पात,अदुवा,कुभिन्डो केराल आदी नौ प्रकारको वस्तु समावेश गरिएको हुन्छ । नवरात्र सुरु भएदेखि घटना स्थापनाको दिनसम्म नियमित आआफ्नो स्थानको दुर्गा मन्दिरमा फूलपातीको नियमित पूजाआजा गरिने पुरोहित पौडेलले बताए । यसरी नवरात्रको आठौं दिन कालरात्रीको पुजा हुने र कालरात्रीमा कालो बोको बली दिने चलन छ । यस्तै, नवमीमा नवमी पुजा हुने र दशैं पर्वको दिन देवीलाई विर्सजन गरिने उनले बताए । विभिन्न कारणले दशैं पर्वमा आफ्नो घर जान नपाएका ३ वटै सुरक्षा निकायका सैनिक तथा प्रहरीहरूले आफ्नो स्थानबाट दशै टिका ग्रहण गर्ने गर्छन् । मुस्ताङको जोमसोममा नेपाली सेना,सशस्त्र प्रहरी र नेपाल प्रहरीले बाँजागाँजासहित फूलपाती भित्र्याउने कार्यक्रमलाई जोमसोमका स्थानीय नागरिक र पर्यटकले निकै उत्सुकतापूर्वक अवलोकन गरेका थिए । यसैगरी बडा दशै फूलपातीको अवसरमा मुस्ताङको पवित्र धार्मिक स्थल मुक्तिनाथमा बिहिबार बिहान विशेष पुजा सम्पन्न भएको मुक्तिनाथ विकास समितिका प्रतिनिधि रविन सुवेदीले जानकारी दिए । मुक्तिनाथमा पुजारी कृष्णप्रसाद सुवेदीले नवदुर्गा भवनीको विशेष पूजा गरेका उनले बताए । बडा दशैंको दिन विभिन्न कारणले दशैं टिका लगाउन नपाएकाहरूलाई पुजारी कृष्णप्रसाद सुवेदीले टिका र जमरा लगाएर आर्शिवाद दिने गर्छन् ।"
गोरखाको उपहार फूलपातीसँगै जाजरकोट दरबारमा भित्र्याइयो,"जाजरकोट : तत्कालिन गोरखा राज्यका राजा पृथ्वी नारायण शाहले नेपाल एकीकरण अभियानका सिलसिलामा दुईसय ५६ वर्षअघि जाजरकोट राज्यलाई उपहारस्वरुप दिएको खड्ग अर्थात् तरवार बडा दशैंको फूलपातीको अवसर पारेर शक्तिको प्रतिकको रुपमा जाजरकोट दरवारमा भित्र्याइएको छ। वडादशैंका अवसरमा फूलपाती भित्र्याउने कार्यक्रम अनुसार तत्कालिन जाजरकोट राज्यको शक्तिको प्रतिकको रुपमा रहेको उक्त खड्ग बिहीबार जाजरकोटको पुरानो सदरमुकाम जगतिपुरबाट जाजरकोट दरवारमा भित्र्याइएको हो । सरकारी कर्मचारी, सुरक्षाकर्मी र स्थानीयहरूको व्यापक सहभागितामा शंख ध्वनी र बाजागाजासहित भेरी नगरपालिका ४ गैरीखालीमा पुजाआजा र सलामी दिएर मंगलबार विहान उक्त खड्गलाई जाजरकोट दरवार लगिएको थियो । बोकाको बली दिएर प्रमुख जिल्ला अधिकारी उमाकान्त अधिकारीले विधि पूर्वक पुजाआजा गरेर दरबारमा फूलपाती र खडग भित्र्याएका हुन् । सो अवसरमा नेपाली सेना, सशस्त्र प्रहरी र नेपाल प्रहरीले संयुक्त सलामी दिएका थिए । विक्रम सम्वत १८२५ माघ ५ गते काँसीको मणिकर्णिकाघाटमा गोरखाका राजा पृथ्वीनारायण शाहले तत्कालिन जाजरकोटी राजा हरि शाहसँग नेपाल एकीकरण अभियान सफल पार्ने उद्देश्यले धर्मसन्धी गर्दै उक्त खड्ग ( तरवार ) जाजरकोट राज्यलाई उपहारस्वरुप दिएका थिए । दुई राज्यका बीचमा एक अर्कालाई सहयोग गर्ने सम्झौता गर्दै दुवै राजाले मितेरी साइनो गाँसेर उपहार साटासाट गर्ने क्रममा उक्त खड्ग जाजरकोटी राजालाई दिइएको जाजरकोट सम्पदा संरक्षण प्रतिष्ठानका अध्यक्ष जनक केसीले बताए । उनले झन्डै ७ सय वर्षअघि स्थापना भएको जाजरकोट राज्यको सुरुको राजधानी जगतिपुरमा राखिएको उक्त खड्ग अर्थात तरवार १८५२ सालमा अहिलेको सदरमुकाम खलंगामा राजधानी सारिएपछि दशैंको फूलपातीका दिन विशेष पुजाआजासहित जगतिपुरबाट खलंगा दरवारमा ल्याउने परम्परा सुरू भएको बताए । फुलपातीका दिन विशेष पुजाआजा सहित बली दिएर जाजरकोट दरबारमा रहेको जमारा घरमा उक्त खड्ग भित्र्याउने परम्परा रहेको छ । जाजरकोट दरबारमा हाल जिल्ला प्रशासन कार्यालय रहेको छ । पहिला राजाले गर्ने खड्ग पुजा २०१८ साल पछि प्रमुख जिल्ला अधिकारीले गदै आएका छन् । जाजरकोटलाई केन्द्रविन्दु बनाएर गत बर्ष गएको भूकम्पले दरबारमा क्षति पुर्याएपछि त्रिपालले ढाकेर राखिएको छ । त्यही क्षतिग्रस्त दरबारमा विधिपूर्वक शक्तिको प्रतिक खड्ग भित्र्याइएको हो । जगतिपुरमा रहेको राजा र देवताको शक्तिलाई विस्तारै खलंगास्थित दरवारमा सार्ने उद्देश्यले प्रत्यक वर्ष फूलपातीका दिन पुजाआजासहित उक्त खड्गलाई खर्के देउताको रुपमा पुज्ने गरेको भेरी नगरपालिका ४ का खम्बजंग शाहले बताए । फुलपातीका दिन जाजरकोट दरवारमा भित्र्याइएको उक्त खड्गलाई दशैंको फूलपाती अर्थात सप्तमी, महाअस्टमी, महानवमी र विजयादशीमीको दिन सम्म पन्चे वाचाको ध्वनीका साथ बोका, रांगाको बली दिएर भव्य रुपमा पुजाआजा गरि दशमीकै दिन टीका लगाइसकेपछि जगतिपुरमै फर्काउने परम्परा रहेपनि मुलुकको १० वर्षे माओवादी द्वन्दवका क्रममा असुरक्षाका कारण उक्त खड्ग २०५८ देखि जिल्ला प्रहरी कार्यालयको परिसरमै रहेको कालिका मन्दिरमै राख्ने गरिएको थियो । यस वर्षदेखि पुरानै परम्परा अनुसार जगतिपुरबाट खड्ग जाजरकोट दरबारमा भित्र्याइएको प्रमुख जिल्ला अधिकारी उमाकान्त अधिकारीले बताए । जाजरकोट राज्यको उत्पति र खड्ग सुरुमा राखिएको मन्दिरको गरिमा र महत्व जोगाउनका लागि उक्त खड्गलाई जगतिपुरमै राख्ने पुरानै परम्पराको निरन्तरता दिने काम भएको प्रजिअ अधिकारीले बताए ।"
सल्यानमा फोर्स गाडी दुर्घटना : १६ जना घाइतेमध्ये चारको अवस्था गम्भीर,दाङ : सल्यानमा फोर्स गाडी दुर्घटना हुँदा १६ जना घाइते भएका छन्। बाँकेको नेपालगञ्जबाट रुकुम पश्चिमको चौरजहारी जाँदै गरेको फोर्स गाडी बिहीबार बिहान सल्यानको कुमाख गाउँपालिकामा दुर्घटना भएको ईलाका प्रहरी कार्यालय रागेचौरले जनाएको छ। लु २ ख ५००२ नम्बरको फोर्स गाडी सल्यानको कुमाख गाउँपालिका१ बुरेलीखोलामा दुर्घटना हुँदा १६ जना यात्रु घाइते भएको सल्यान प्रहरीले जनाएको छ । घाइतेमध्ये चार जनाको अवस्था गम्भीर रहेको र १२ जना सामान्य रहेको छ। उनीहरुको स्थानीय अस्पतालमा उपचार भइ रहेको छ ।
"पाल्पाका दशैंघर, कोतघर, देवीका मन्दिर तथा घरघरमा फूलपाती भित्र्याइयो","तानसेन : आश्विन शुक्ल सप्तमीका दिन आज पाल्पाका दशैं घर, कोतघर, देवीका मन्दिर तथा घर घरमा फूलपाती भित्र्याइएको छ। शास्त्रीय विधिअनुसार शुभ साइत पारेर घटस्थापनाका दिनदेखि वैदिक विधिपूर्वक दुर्गालाई आह्वान गरी पूजाआजा गरिएको दसैँ घर अथवा पूजाकोठामा शुभ साइतको प्रतीकका रूपमा उखु, हलेदो, केराको बोट, धानको बाला, बेलपत्र, दारिम, जयन्ती, अशोकको फूल र मानवृक्ष लाई फूलपातीको रुपमा भित्र्याउने परम्परा रहेको पाइन्छ। नवपत्रिकाको नामले समेत चिनिने फूलपाती नौवटी देवीको प्रतीकको रूपमा भित्र्याई शास्त्रीय विधिअनुसार शक्तिको आराधनाका साथ पूजा गर्ने वैदिक विधि रहेको पाइन्छ। केरामा ब्रह्मायणी, दारिममा रक्तदन्तिका, धानमा लक्ष्मी, हलेदोमा दुर्गा, मानवृक्षमा चामुण्डा, उखुमा कालिका, बेलपत्रमा शिवा, अशोकमा शोकरहिता र जयन्तीमा कात्तिकी देवीको आह्वान गरी पूजा गरिन्छ, यी देवी नवदुर्गाका सहायक देवीको रुपमा रहेको शास्त्रीय मान्यता रहेको छ। फूलपाती भित्र्याएपछि नौवटै देवीको विधिपूर्वक पूजा आराधना गरिन्छ। नेपाली सेनाको ब्याण्डबाजासहित, जिल्ला प्रशासन, नेपाली सेना, नेपाल प्रहरी, शसस्त्र प्रहरीले संयुक्त रुपमा फूलपाती बढाईमा सहभागी भएका थिए। व्याडबाजा सहितको टोलीले तानसेनको दशैघर, निशानमन्दिर, भगवती मन्दिरको साथै बजारमा फूलपाती टिपेर हुदै नेपाली सेनाको व्यारेकमा पुगी पुन नवदुर्गा पुजा पाठ गरि पुन दशैघर भित्र्याउने गरिन्छ। यसैगरी पाल्पाको दर्लामहाकाली, रम्भादेवी, रैनादेवी लगायतका देवीका मठ मन्दिरमा तथा कोतघरमा देवीको पुजाआजा गरी फुलपाती भित्र्याइएको छ।"
दुर्गासप्तशती : मायातत्त्व विज्ञान,"मायातत्व विज्ञानको सनातन वैदिक हिन्दु परम्परामा महत्तवपूर्ण स्थान छ। परब्रह्मको अचिन्त्य मायाशक्ति नै योगमायाशक्ति, जीवमायाशक्ति र जगत्मायाशक्ति हो। शक्ति उपासना र वेदतुल्य ग्रन्थ : आदिशक्ति जगदम्बा शक्ति स्वरूपा लोककल्याण हेतु अनेक रूप धारण गर्नुहुन्छ। सर्वरूपमयी देवी, सर्वदेवीमयं जगत्। अतोऽहं विश्वरूपां तां, नमामि परमेश्वरिम् भनी शास्त्रहरूमा छन्। यस प्रकार आदिशक्ति जगदम्बा पराशक्ति त्रिशक्ति, नवदुर्गा, दस महाविद्या र यस्तै अनन्त नामबाट पूज्य हुनुहुन्छ। सनातन वैदिक परम्परामा आदिकालदेखि नै आदिशक्ति जगदम्बाको साधनामा प्रयोग भैआएको श्री दुर्गा सप्तशती ग्रन्थलाई श्रीरुद्री, श्रीमद्भगवत गीता, श्रीमद्भगवत महापुराणजस्तै महत्त्वपूर्ण ग्रन्थ अझ वेदतुल्य ग्रन्थका रूपमा लिइन्छ। भुवनेश्वरी संहितामा भनिएको छ जसरी वेद अनादि छ, त्यसरी नै सप्तशती पनि अनादि छ। सृष्टिको आदिकालमा बह्माजीलाई सृष्टिको ज्ञान र वैदिक ज्ञान आदिशक्ति जगदम्बाबाट नै भएको थियो। त्यसैले नै परमेश्वरी देवीलाई परम विद्याको रूपमा पनि पुजिन्छ। कलौ चण्डीविनायकौ अर्थात् कलियुगमा चण्डी र गणेशको साधना श्रेयष्कर हुन्छ भन्ने भनाइ छ। शास्त्रका वचनअनुसार कलियुगमा भगवती दुर्गा र बुद्धिदाता श्रीगणेशको उपासना तत्काल फलदिने हुन्छ। चण्डी र गणेशको साधना विधि पनि सरल छ। अहिले पनि दैनिक सप्तशती ग्रन्थको सम्पूर्ण वा आंशिक नित्य पाठ गर्ने चलन छ। चण्डी वा सप्तशती पाठ नगरी बिहानको भोजन नगर्ने देवी उपासक धेरै छन्। विषम परिस्थितिमा दुष्टहरूको नाश र सज्जनहरूको पालन गर्न आदिशक्ति भगवती माताको अवतरण हुन्छ। सत्य युगमा देवताहरूलाई त्रेता युगमा भगवान् श्रीरामलाई, द्वापर युगमा पाँच पाण्डवहरूलाई अनि कलियुगमा श्री गोरखनाथलाई श्री दुर्गा भवानीले कृपा गर्नु भएको प्रसंग धेरै शास्त्रमा उल्लेख छ। शिवजी स्वयं भन्नुहुन्छ, ऐंकारी सृष्टिरूपायै ह्रिंकारी प्रतिपालिका। क्लिंकारी कामरुपिण्यै बीजरूपे नमोऽस्तु ते। श्री दुर्गा शप्तशती ग्रन्थ स्वयं भगवतीको मूर्ति हो। यसमा सात सय श्लोक भएका कारण यसलाई दुर्गा सप्तशती भनिन्छ। यो मार्कण्डेय पुराणको अंश हो। जसरी ज्ञानयोगको सर्वोत्तम ग्रन्थ श्रीमद्भगवत गीतालाई मानिन्छ, त्यसरी नै दुर्गा सप्तशती शक्ति उपासनाको सर्वश्रेष्ठ ग्रन्थ मानिन्छ। यसमा सृष्टिको प्रतीकात्मक व्याख्या गरिएको छ। ऐं ह्रिं क्लिं शक्ति वा मायाको प्रतीकात्मक वर्णन र गुढ रहस्य यसै ग्रन्थमा वर्णित पाइन्छ। यसमा कुल सात सय श्लोक, तेह्र अध्याय छ। मुख्य रूपमा तीन चरित्र छ। प्रथम चरित्र (प्रथम अध्याय) मध्यम चरित्र (द्वितीयदेखि चतुर्थसम्म) उत्तम चरित्र (पञ्चमदेखि सबै) गरी तीन चरित्रमा विभाजन गरिएको छ। प्रथम चरित्रकी देवी महाकाली, मध्यम चरित्रकी देवी महालक्ष्मी र उत्तम चरित्रकी देवी महासरस्वती छन्। प्रत्येक चरित्रमा सातसात देविको उल्लेख भएको प्रथम चरित्रमा काली, तारा, छिन्नमस्ता, सुमुखी, भुवनेश्वरी, बाला र कुब्जाको उल्लेख छ। द्वितीय चरित्रमा लक्ष्मी, ललिता, काली, दुर्गा, गायत्री, अरून्धती, सरस्वती तथा तृतीय चरित्रमा ब्राह्मी, माहेश्वरी, कौमारी, वैष्णवी, वाराही, नारसिंही तथा चामुण्डा (शिवा)को उल्लेख छ। दुर्गा, रक्तदन्तिका र भ्रामरीलाई श्री दुर्गा सप्तशतीको बीज मानिएको छ। तन्त्रका दृष्टिले यस ग्रन्थमा मारणको ९०, मोहनको ९०, उच्चाटनको २००, स्तम्भनको २०० वशीकरणको ६० र विद्वेषणको ६० प्रयोग दिइएको छ। यसरी हेर्दा कुल ७०० श्लोकमार्फत ७०० प्रयोग भएको ग्रन्थ हो भन्न सकिन्छ। श्री दुर्गा सप्तशती ग्रन्थले धर्म अर्थ काम मोक्षचारै पुरुषार्थ प्रदान गर्छ। मार्कण्डेय ऋषि : भगवान् शिवका उपासक महामुनी मृकण्डु र माता मरुद्वतीका पुत्र, भृगु कुलमा उत्पन्न भएका चिरञ्जीवी मार्कण्डेय ऋषि श्री दुर्गा सप्तशतीका प्रथम वाचक र प्रमुख साधक हुन्। मृकण्डुका पुत्र भएका कारण नै उनलाई मार्कण्डेय भनिएको हो। यिनी महान् ज्ञानी, योगी, तपस्वी र अति उत्तम भक्त थिए। दिव्य ज्ञानले परिपूर्ण यिनी अष्ट चिरञ्जीवीमध्ये एक हुन्। जो सदा २५ वर्षीय युवा स्वरूपमा प्रतीत हुन्छन्। महाभारत वन पर्वको १८३४२४३ मा भनिएको छ, अजरश्चामरश्चैव रूपौदार्यगुणान्वित : । व्यदृश्यत तथा युक्तो यथा स्यात् पञ्चविंशक : । दुवै कथनहरूमा तपस्चर्या, अभिवादनशीलता, सेवाभाव, विनयभावजस्ता सद्गुणकै कारण दीर्घायु, सद्विद्या, यश प्राप्त गर्न सफल भएका हुन् भन्ने मूलभाव रहेको छ। यी सबै गुण शिव र शक्तिको उपसनाले नै उनले प्राप्त गरेका थिए। यस विषयमा प्रचलित कथा संक्षिप्त रूपमा यस प्रकार रहेको छ : मार्कण्डेय ऋषि सोह्र वर्ष पुगेपछि जब यमदूतसहित यमराज आएका थिए, त्यसै बखत उनले मृत्युञ्जयका रूपमा आराधना गरिरहेको शिवलिंगबाट स्वयं शिवजी प्रकट भई यमराजलाई भनेका थिए कि यी मेरा भक्त मार्कण्डेय सोह्र वर्षमात्र बाँच्ने सत्य हो तर त्यो आयु मानवको हैन मेरो हुनेछ। यसपछि शिवजीले मार्कण्डेय ऋषिलाई भने त्रिभुवनको सार आदिमायाको सेवा गरेर उनलाई प्रसन्न गर, तिमी सधैं बाँच्नेछौं। ब्रह्मदेवबाट पनि पूर्वकालमा उनले देवीको बारेमा धेरै कथा सुनेका थिए। शिवजीको आदेशबमोजिम ऋषि मार्कण्डेय त्रिभुवनको सार आदिमायाको सेवा गर्ने अधिकार र ज्ञानका लागि भगवान् नरनारायणको आराधना गर्न थाले। उनले आफ्नो चित्तलाई सबैतिरबाट हटाई केवल भगवान्मा लगाई ध्यान गर्न थाले। यसरी ध्यान गर्दा छ मन्वन्तर बित्यो। उनी वितराग भई तपस्यामा भाव निमग्न भए। काम, क्रोध, लोभ, मोहजस्ता विकार र भोग मुक्तिजस्ता लालसा कुनैलाई पनि हृदयमा स्थान नदिई निश्छल भक्तिले तपस्यारत भएकोदेखि श्री हरि नरनारायण रूपमा प्रकट हुनुभयो। यसरी श्रीहरिलाई आमुन्ने देखेर श्री चरणमा साष्टांग दण्डवत प्रणाम गरी स्तुति गर्न लागे। भगवान्ले प्रसन्न भई वर माग भन्नुभयो। मुनिले भन्नुभयो हे प्रभो ! हजुरका श्री चरणको दर्शन हुनु नै प्राणीका लागि परम पुरुषार्थ हो। मेरा लागि अब पाउन बाँकी के नै छ र ? तथापि मेरो एक इच्छा छ कि हजुरको जुन मायाका कारण सत् वस्तु असत् र असत् वस्तु सत् हुन्छ। ज्ञानमा भ्रम र भेदयुक्त प्रतीत हुन्छ, म तिनै मायाको दर्शन गर्न चाहन्छु। यति सुन्ने बित्तिकै भगवान्ले पनि एवमस्तु भनी योगज समाधिमार्फत महाप्रलयदेखि अनन्त आकाशसम्म दर्शन गराई दिनुभयो। शुद्ध सात्विक, ऐकान्तिक, एकाग्र बुद्धि भएका चिरचञ्चल चित्त र इन्द्रियलाई वशीभूत गरेका महामुनि मार्कण्डेयको अन्त : स्करणमा स्थित हृदयकमलका पत्रहरूमा विज्ञानरूपी मायातत्व विज्ञान अविर्भाव भयो। सरल रूपमा भन्ने हो भने वेद, उपनिषद् पुराण, तन्त्रलगायतका शास्त्रहरूमा माहुरीको मह झैं सञ्चित यस मायातत्त्व विज्ञानको सार श्री दुर्गा सप्तशती मार्कण्डेयको हृदयमा अविर्भुत हुन पुग्यो। मायातत्त्व विज्ञानलाई बुझ्ने, व्याख्या गर्ने, साररूपमा परिभाषित गर्ने र प्रयोग गर्ने विधि नै सप्तशती प्रयोग हो। तत्पश्चात उनले सप्तशती ग्रन्थको वाचन र साधना गरे। श्री दुर्गा सप्तशतीको वाचन र साधना गरिसकेपछि कैलाशमा शिवपार्वतीसमक्ष उनले आफ्नो साधना अर्पण गरे। माता पार्वतीले खुसी भै सप्तशृंग पहाडमा सप्तशती ग्रन्थको वाचन गरेर सुनाउने आग्रह गरेबमोजिम मार्कण्डेयले सप्तशृंग पहाडको टाकुरोमा बसी साधना गरे त्यही माता आउनुभयो। उहाँले मातृभावमा सप्तशती पाठ सुन्नु भयो। सप्त श्रृंगमा माताले पाठ सुनिसकेपछि चन्द्रमा र सूर्य रहुन्जेल जसले मेरो पूजाआराधना सप्तशतीको प्रयोगबाट गर्छ। सबै दु : खबाट मुक्ति र सुख मिल्छ भनी आशीर्वाद दिनुभयो। यो घटनापछि नै शप्तसती लोक कल्याणका लागि पृथ्वीमा जनसाधारणका लागि पनि प्राप्य हुन पुग्यो। मायातत्त्व विज्ञानको सनातन वैदिक हिन्दु परम्परामा महत्त्वपूर्ण स्थान रहेको छ। मायातत्त्व परब्रह्मको शक्ति हो। परब्रह्मको अचिन्त्य मायाशक्ति नै योगमायाशक्ति, जीवमायाशक्ति र जगत्मायाशक्ति हो। यी तिनै मायाशक्ति एक हुन् तर पनि तिन झैं प्रतीत हुन्छन्। योगमायालाई अन्तरंगा शक्ति, स्वरूपशक्ति तथा सर्व श्रेष्ठ शक्ति मानिन्छ। यही शक्ति नै परब्रह्मको निजी शक्ति पनि हो। जीवमाया शक्तिबाट जीवहरूको सृष्टि र जगत्मायाबाट अनन्तकोटि ब्रह्माण्ड सृष्टि हुन्छ। यो विज्ञान पनि हो, दर्शन पनि हो। सृष्टिको गहन र गम्भीर रहस्य ढाक्ने क्षमता भएकी पर र अपरभन्दा पर रहने परमेश्वरीको सर्वोत्कृष्ट सेवामा प्रयोग हुने सरल सुलभ ग्रन्थ दुर्गासप्तशती हो। यो ग्रन्थको महिमा अवर्णनीय नै छ। यसको सदुपयोग गरौं, लोक कल्याणका लागि साधना गरौं !"
दशैंमा खसी बोका बिक्रीबाट ६ करोड भित्र्याए पाल्पाली महिलाले,"तानसेन : पाल्पाका महिलाले खसी बोका बेचेर दशैंका लागि लाखौं रुपैयाँ कमाएका छन् । खसी बोकाबाट प्रशस्त आम्दानी भएपछि पाल्पाका महिलाका लागि दशैं मनाउन खर्चको अभाव छैन । हुनेखानेको नेपालीको घरमा दशैंमा एउटा खसीबोका काटेर मासु खाने प्रचलन छ। यही परम्परालाई ध्यानमा राख्दै पाल्पाली महिला उधमीहरूले चार हजार खसीबोका बिक्री गरेर ६ करोड रुपैयाँ गाउँमा भित्राएका छन् । निस्दी गाउँपालिका वडा नं५ गल्धाकी दरिसरा जर्घाले यसपटकको दशैंमा ५ वटा खसीबोका बिक्री गरेर ९५ हजार ४० रुपैयाँ आम्दानी गरेकी छन् । खसी बोकाको आम्दानीले दशैंजस्ता चाडपर्व मात्रै नभइ अन्य घरखर्च चलाउँदै आएको जर्घाले बताइन् । गल्घाकै रिन कुमारी राईले पनि दशैंको समयमा गाउँमै तौलिएर ५ वटा खसीबोका बिक्री गरी ९९ हजार ६ सय ३० रुपैयाँ आम्दानी गरेकी छन् । आफ्नो प्रमुख आम्दानी नै बाख्रा पालन भएको र वर्षमा एक दुई लाख रुपैयाँ खसी बोका बिक्री गरेर आम्दानी गर्दै आएको राईले बताइन् । वर्षौदेखि नै दशैं तिहारजस्ता चाडपर्वमा खसी बोका बेचेर नै मनाउँदै आएको राईले बताइन् । दशैंका लागि स्वाबलम्वन सामाजिक उधमी महिला सहकारी संस्था निस्दी ४ पाल्पाले २ सय ५० खसीबोका बिक्रीबाट ३३ लाख रुपैयाँ,गल्धा सामाजिक उधमी महिला सहकारी संस्थाले निस्दी ५ गल्धाले ५ सयवटा खसी बोका बिक्रीबाट ७५ लाख ४० हजार, जलदेवी सामाजिक उधमी महिला सहकारी संस्थाबाट ३ सय ५० खसीबोका बिक्रीबाट ४७ लाख रुपैयाँ,मनकामना सामाजिक उधमी महिला सहकारी संस्था पूर्वखोला १ सिलुवाबाट ४ सय खसीबोका बिक्रीबाट ५४ लाख रुपैयाँ २८० वटा, उपहार सामुदायिक उधमी महिला सहकारी संस्था रम्भा २ फोक्सिङकोटले ४ सय खसीबोका बिक्रीबाट ५६ लाख ६० हजार रुपैयाँ आम्दानी गरेका छन् । मिलनसार सामुदायिक उधमी महिला सहकारी संस्था तानसेन १३ बौघापोखराथोकल ३ सय ५० खसी बोका बिक्रीबाट ५४ लाख ६० हजार, खानीछाप सामुदायिक उधमी महिला सहकारी संस्था बगनासकाली ४ खानीछापले २ सय ५० वटा खसी बोका बिक्रिबाट ३४ लाख २० हजार, शुभसन्देश कृषि तथा पशु विकास महिला सहकारी संस्था पुर्वखोला २ जल्पाले २ सय ५० वटा खसी बोका बिक्रीबाट ३४ लाख रुपैयाँ आम्दानी गरेका छन् । पाल्पामा खसी बोकाको कारोवार गर्दै आएका १४ वटा सहकारीहरूले वार्षिक रुपमा १२ हजारसम्म र दशैमा मात्र ४ हजार खसी बोका बिक्री गर्ने गरेका छन्। दशैं तिहार जस्ता चाडपर्वमा भारतीय बजारबाट खसी बोका भित्रिने गरेपनि केहि वर्षयता पाल्पामा खसी बोका खरिद गर्न बुटवल भैरहवा,नारायाणघाट, पोखरा, विरगंजसम्मका व्यापारीहरू पुग्ने गरेका छन् । महिलाले उत्पादन गरेका खसी बोकाहर व्यापारीहरूले सहकारीमार्फत खरिद गर्दै आएका छन् । गाउँगाउँमा स्वरोजगार बढाउन, पशुपालनमा वृद्धि गर्न रम्भा गाउँपालिकाले खसी बोका पालन गर्ने किसानलाई प्रोत्साहनस्वरुप प्रति केजी २५ रुपैयाँ अनुदान दिँदै आएको छ । रम्भाले वडा नंं २ फोक्सिङकोट लाई बाख्रा पकेट क्षेत्रको रुपमा घोषणा गरी कार्यक्रम गर्दै आएको पालिका अध्यक्ष विष्णु प्रसाद भण्डारीले बताए । गाउँगाउँमा महिला उपभोक्तालाई संगठित गर्ने, समूह बनाउने र समूहलाई सहकारीमा जोडी उनीहरूको बजारसँग जोड्ने प्रविधि,सीप सहयोग गर्ने, उधमी बन्नका लागि आवश्यक पर्ने सहुलियत ऋणको लागि हेफर इन्टरनेशनल नेपालले सहयोग गर्दै आएको संस्थाका कार्यक्रम अधिकृत शोभाखर न्यौपानेले बताए । महिला सचेतीकरणको कारण गाउँगाउँमा महिला उधमीहरू विचौलियबाट ठगिनबाट बच्दै बजारमुल्य अनुसार खसी बोका बिक्री गर्न पाएका छन। हेफरले पाल्पामा विभिन्न १५ वटा सामाजिक उद्यमी महिला सहकारी संस्थामार्फत ३४४ वटा समूहका ६ हजार ९ सय ७३ घरपरिवारमा उत्पादनलाई बजारसँग जोड्ने, आधुनिक प्रविधि तथा सिपको बारेमा जानकारी गराउने,व्यवसायका लागि आवश्यक पुँजी सहयोग गर्दै आएको छ । ५ वर्षअघिसम्म पाल्पामा भारतीय खसी बोकाको व्यापार राम्रो थियो । तानसेन बजारमा भारतीय बजारबाट आएका खसी बोकाको मासु बिक्री हुन्थ्यो । केही वर्षदेखि नै पाल्पा मासु खसी बोकाको मासुमा आत्मनिर्भर भएको छ । अहिले तानसेनका मासु पसलमा स्थानीय खसी बोकाको मासु बिक्रीहुँदै आएको छ । दशैंमा मासुको अत्याधिक खपत हुने भएकाले अधिकांश उपभोक्ताले स्थानीय जिउँदो खसी नै खरिद गर्दै आएका छन्।"
ऊर्जा मन्त्रालयले विद्युत् प्राधिकरणका कुलमान घिसिङलाई सोधेको १५ बुँदे स्पष्टीकरणमा के छ ?,"काठमाडौं : ऊर्जा मन्त्रालयले नेपाल विद्युत् प्राधिकरणका कार्यकारी निर्देशक कुलमान घिसिङलाई १५ बुँदे स्पष्टीकरण सोधेको छ । मंगलबार सचिवस्तरीय निर्णयले १५ दिनभित्र विवरण बुझाउन कार्यकारी निर्देशक घिसिङलाई १५ बुँदे स्पष्टीकरण माग गरिएको हो। कार्यकारी निर्देशक घिसिङलाई स्पष्टीकरण सोध्ने कानूनी अधिकार सरकारसँग भएकाले उर्जा मन्त्रालयका उपसचिव माधवराज मरासिनीले पठाएको पत्रमा विवरण उपलब्ध गराउने सम्बन्धमा भन्ने विषय उल्लेख छ। प्राधिकरण स्रोतका अनुसार दशैंपछि घिसिङले मन्त्रालयलाई विवरण पठाउने तयारी गरेका छन्। ट्रान्सफर्मर, पोल खरिद र टेन्डर आह्वान तयारीमा स्मार्ट मिटरलगायतका सामग्री खरिदमा प्राधिकरणले भ्रष्टाचार गरेको आशंका भएकाले विवरण माग गरिएको मन्त्रालय स्रोतको भनाई छ। विद्युत प्राधिकरणका कार्यकारी निर्देशक घिसिङलाई १५ बुँदे स्पष्टीकरणमा ४ वर्ष अवधिमा बोर्ड बैठकले गरेका कर्मचारी सेवा शर्त, कार्यकारी निर्देशकलाई प्रत्यायोजन गरेको अधिकार, छिमेकी मुलुकसँग गरिएको सम्झौता एवम् समझदारी, नेपाल विद्युत प्राधिकरणका सहायक कम्पनीका ४ वर्षको वित्तीय विवरण, विगत ५ वर्षका केन्द्रीय स्टोर प्रमुखको विवरण, फर्छ्यौट हुन बाँकी बेरुजुको अध्यावधिक विवरण, विगत ४ वर्षमा सञ्चालक समितिका सदस्यहरुको विदेश भ्रमणको विवरण माग गरिएको छ। यस्तो छ स्पष्टीकरण विवरण : १ नेपाल विद्युत प्राधिकरणको कर्मचारी सेवा, शर्तसम्बन्धी विनियमावली (संशोधनसहितको) एवम् आर्थिक प्रशासन विनियमावली (संशोधन समेत) र सोसँग सम्बन्धित विगत ४ वर्ष अवधिमा सञ्चालक समितिले गरेका विभिन्न मितिका निर्णयहरु । २ नेपाल विद्युत प्राधिकरणको सञ्चालक समितिले विगत ४ वर्षको अवधिमा कार्यकारी निर्देशकलाई प्रत्यायोजन गरेको अधिकारको विवरण (निर्णय मिति खुल्ने गरी) । ३ नेपाल विद्युत प्राधिकरणले छिमेकी मुलुकहरुका व्यावसायिक संस्थाहरुसँग गरेको विभिन्न मितिका सम्झौता एवम् समझदारी पत्रहरुको विवरण । ४ नेपाल विद्युत प्राधिकरणका सहायक कम्पनीहरुमा रहेको प्राधिकरणको शेयर संरचना एवम् ती कम्पनीहरुको सञ्चालक समितिमा प्रतिनिधित्व गर्ने पदाधिकारीहरुको विवरण । साथै, ती कम्पनीहरुमा नेपाल विद्युत प्राधिकरणको तर्फबाट हाल काजमा खटिएका कर्मचारीहरुको विवरण । ५ नेपाल विद्युत प्राधिकरणका सहायक कम्पनीहरुको विगत ४ वर्षको वित्तीय विवरण । ६ नेपाल विद्युत प्राधिकरणले विद्युत खरिद सम्झौता गरी सञ्चालनमा रहेका आयोजनाहरुबाट   पूर्ण रुपमा हुन नसकेको अवस्था भए वैकल्पिक मार्ग प्रयोग गरिएको आयोजनाहरुको विवरण । ७ हिमाल पावर लिमिटेडद्वारा प्रवर्द्धित ६० मेगावाटको खिम्ति १ जलविद्युत आयोजनासँग स्वामित्व हस्तान्तरणबारे नेपाल विद्युत प्राधिकरणले गरेको वार्तासँग सम्बन्धित विवरणप्रतिवेदनहरु । ८ विगत चार आर्थिक वर्षदेखि त्यस प्राधिकरणका विभाग, निर्देशनालय र कार्यकारी निर्देशकबाट स्वीकृत भएका बोलपत्र सम्बन्धी विवरण (जस्तै, ठेक्काको नाम, स्वीकृत भएको रकम भुक्तानीको विवरण, ती ठेक्कासँग सम्बन्धित दायित्वहरुको विवरण आदि) । साथै, यदि विवाद पर्न गएको भए विवादका कारण र कार्य सम्पन्न हुन नसकेका ठेक्का सम्झौताको वर्तमान अवस्था । ९ विगत चार वर्षमा भएका सञ्चालक समितिका सदस्यहरुको विदेश भ्रमण सम्बन्धि विवरण । ती भ्रमणसँग सम्बन्धित खर्चको विवरण एवम् ती खर्च भुक्तानीको स्रोतसम्बन्धी विवरण । १० डेडिकेटेड फिडरट्रंक लाइन सम्बन्धी नेपाल विद्युत प्राधिकरणले उठाउन बाँकी रहेको महसुल सम्बन्धमा सञ्चालक समितिमा पेश भएका विभिन्न प्रतिवेदन एवम् सो महसुलका सम्बन्धमा सञ्चालक समितिबाट विभिन्न मितिमा भएका निर्णयहरु । ११ नेपाल विद्युत प्राधिकरणले विभिन्न बोलपत्र मार्फत् खरिद गरी जडान हुन बाँकी स्टोरमा मौज्दात रहेका ट्रान्सफरमरको अद्यावधिक विवरण (खरिदको लागि प्राप्त माग संकलन र खरिद योजना, खरिद नं, खरिद मूल्य एवम् हालको अवस्था सहित) १२ हाल बोलपत्र आह्वानको लागि तयारी भइरहेको स्मार्ट मिटर लगायतका वस्तु सामाग्रीहरुको विवरण एवम् प्रतिस्थापन कार्ययोजना (परिमाण एवम् अनुमानित लागत रकम सहित ) । १३ नेपाल विद्युत प्राधिकरणले आफैंले विभिन्न स्थानहरुमा सिमेन्टेड पोल प्लान्टहरु स्थापना गरी उत्पादन गरेका पोलहरुको लागत मूल्य, बोलपत्रहरुबाट खरिद भएमा विभिन्न पोलहरुको खरिद मूल्य एवम् सो सम्बन्धी परिमाणहरुको गत ४ आर्थिक वर्षको अद्यावधिक विवरण । १४ महालेखा परीक्षकको वार्षिक प्रतिवेदनमा औँल्याइएका बेरुजुमध्ये हालसम्म फछ्र्यौट हुन बाँकी रहेका बेरुजुको अद्यावधिक विवरण । १५ नेपाल विद्युत प्राधिकरणको केन्द्रीय स्टोर प्रमुखको रुपमा गत ५ वर्षदेखि कोको कार्यरत रहेका छन् ? उनीहरुको पद र योग्यता खुलेको विवरण । यो पनि पढ्नुहोस डेडिकेटेड र ट्रंकलाइनको बक्यौता बुझाउन बाँकी ४९ उद्योगको नाम सार्वजनिक"
भारतले दियो ३८ करोड बराबरको दसवटा प्रिफ्याब्रिकेटेड स्टील ब्रिज (पुल)का पार्टपुर्जा,"काठमाडौं : भारत सरकारले ३८ करोड बराबरको दसवटा प्रिफ्याब्रिकेटेड स्टील ब्रिज (पुल)का पार्टपुर्जा नेपाललाई हस्तान्तरण गरेको छ। बाढी पहिरोले प्रभावित पारेको क्षेत्रका लागि भारत सरकारले पहिलो खेपमा उक्त पार्टपुर्जा हस्तान्तरण गरेको भारतीय दूतावासले जनाएको छ। सरकारको आग्रहपछि नेपालको सडक कनेक्टिभिटीलाई पुनःस्थापना गर्न भारतले अनुदानस्वरुप उक्त पार्टपूर्जा हस्तान्तरण गरेको जानकारी दिएको छ। वीरगञ्जस्थित भारतीय महावाणिज्य दूतावासका महावाणिज्यदूत देवी सहाय मीनाले बुधबार पर्साका प्रमुख जिल्ला अधिकारी दिनेश सागर भुसाललाई उक्त सामान हस्तान्तरण गरेका थिए। प्रिफ्याब्रिकेटेड स्टील ब्रिजका बाँकी खेपहरू आगामी दिनमा नेपाल सरकारलाई उपलब्ध गराइने भारतीय दूतावासले जानकारी दिएको छ। त्यस्तै बाढी र पहिरोबाट प्रभावित परिवारलाई सहयोग गर्न पछिल्लो दुई दिनमा भारतले अत्यावश्यक सरसफाई सामाग्री, औषधी, लाइफ ज्याकेट, स्लीपिङ्ग म्याट, खाद्यवस्तु, इन्फ्लेटेबल रबर बोट, मोटर, टारपोलिन, स्लीपिङ्ग ब्याग, कम्बल, क्लोरिन ट्याब्लेट र पानीका बोतल सहितको २५ टनभन्दा बढीको राहत सामाग्री उपलब्ध गराइसकेको छ।"
एमालेको सचिवालय बैठक बस्दै,"काठमाडौं : नेकपा एमालेका अध्यक्ष केपी शर्मा ओलीले सचिवालय बैठक बोलाएका छन्। आज पौने १२ बजे पार्टी हेडक्वाटर च्यासलमा बस्ने गरी बैठक बोलाइएको एमाले प्रचार विभाग प्रमुख राजेन्द्र गौतमले जानकारी दिए। बैठकमा समसामयिक राजनीति, बाढीपहिरो, विपद्मा एमाले र सरकारले खेलेको भूमिकाबारे छलफल हुनेछ।"
डेडिकेटेड र ट्रंकलाइनको बक्यौता बुझाउन बाँकी ४९ उद्योगको नाम सार्वजनिक,"काठमाडौं : नेपाल विद्युत् प्राधिकरणले डेडिकेटेड र ट्रंकलाइनबाट विद्युत उपभोग गरेका ४९ उद्योगलाई कात्तिक ८ गतेभित्र बक्यौता रकम बुझाउन सूचना जारी गरेको छ । प्राधिकरणले बिहीबार ४९ वटा उद्योगको नाम सार्वजनिक गर्दै महसुल नबुझाएमा कानुन बमोजिम असुल उपर गर्ने चेतावनी दिएको हो । ऊर्जा, जलस्रोत सिंचाईमन्त्री दीपक खड्काले नेपाल विद्युत प्राधिकरणका कार्यकारी निर्देशक कुलमान घिसिङलाई मंगलबार १५ बुँदे स्पष्टीकरणसहित हालसम्मको विवरण मागेलगत्तै आज गोरखापत्रमा महसुल तिर्न उद्योगीको नाममा सूचना निकालिएको छ। प्राधिकरणले विद्युत प्राधिकरण सञ्चालनक समितिको साउनको बैठकको निर्णय अनुसार सूचना जारी गरेको हो। बुधबार प्राधिकरणको सञ्चालक समितिको बैठक बोलाइएको भएपनि अन्तिम समयमा स्थगित भएको थियो। प्राधिकरणले पुरानै निर्णय अनुसार २०७२ माघदेखि २०७५ वैशाखसम्मको बक्यौता रकम तिर्न उद्योगहरुलाई पुनः ताकेता गरेको छ । प्राधिकरणका प्रवक्ता चन्दन घोषले भदौ २४ गते नै डेडिकेटेड तथा ट्रंकलाइन बक्यौता भएका उद्योगलाई कात्तिक ८ गतेको अल्टिमेटमसहित पत्र पठाइएको जानकारी दिए। प्राधिकरण आर्थिक प्रशासन विनियमावली, ०६८, विद्युत् वितरण विनियमावली, २०६९ को विनियम २० र विद्युत् महसुल संकलन विनियमावली, ०७३ को विनियम ५ (१३) मा प्राधिकरणका उपभोक्ताहरूलाई बिलिङ गर्दा जुनसुकै कारणबाट छुट भएमा सोको जानकारी भएपश्चात् जुनसुकै समयमा छुट बिल गर्ने कानुनी व्यवस्था रहेको छ। सोही व्यवस्थालाई टेकेर प्राधिकरणले औद्योगिक ग्राहकहरूलाई छुट बिल जारी गरेको बताउँदै आएको छ। प्राधिकरणले बक्यौता नतिरेको भन्दै गत असार २५ गतेदेखि उद्योगको लाइन काट्न सुरु गरेको थियो। सरकार परिवर्तनसँगै प्राधिकरणले लाइन जोडेको थियो। सरकारले ३ महिनाभित्र बक्यौता विवाद सुल्झाउन नसके पुनः लाइन काट्ने प्राधिकरणले त्यतिबेलै बताएको थियो। प्राधिकरणले ठ्याक्कै ३ महिनामा बक्यौता बुझाउने गरी अल्टिमेटम सहितको पत्र उद्योगहरूलाई पुनः पठाएको जनाएको छ। प्राधिकरणले असार ९ गते पनि १५ दिनको अल्मिेटमसहित बक्यौता तिर्न सम्बन्धित ६१ उद्योगीलाई पत्राचार गरेको थियो। प्राधिकरणले लाल आयोगको सिफारिसबमोजिम २०७२ माघदेखि २०७५ वैशाखसम्मको करिब ६ अर्ब ६० करोड रुपैयाँ बक्यौता १५ दिनभित्र बुझाउने गरी सम्बन्धित उद्योगलाई पत्र पठाएको थियो। अहिले पनि सोही अवधिको बक्यौता बुझाउन उद्योगलाई पत्र काटिएको हो। लाइन काट्ने सम्बन्धमा प्राधिकरणले नियमन आयोगको सहमतिका लागि पनि पत्र पठाएको छ। प्रवक्ता घोषले आयोगको निर्देशनका लागि भदौ २६ गते नै पत्र पठाइएको जानकारी दिए। प्राधिकरण र निजी उद्योगीबीच डेडिकेटेड फिडर तथा ट्रंक लाइनको विद्युत् महसुलको विवाद उत्कर्षमा पुगेपछि २०८० माघ २४ गते सरकारले आयोग गठन गरेको थियो। सर्वोच्च अदालतका पूर्वन्यायाधीश गिरीशचन्द्र लालको संयोजकत्वमा गठित आयोगले करिब ३ महिना लगाएर प्रतिवेदन तयार गर्यो। प्रतिवेदनमा विवादित तीन समयका बारेमा उल्लेख गरेको छ। २०७२ साउनदेखि २०७२ पुससम्म, २०७२ माघदेखि २०७५ वैशाखसम्म र २०७५ जेठदेखि जेठमसान्तसम्मको समयलाई अध्ययन गरेको प्रतिवेदनमा भनिएको छ। यता केपी शर्मा ओलीको नेतृत्वमा नयाँ सरकार गठनसँगै उचालिएको डेडिकेटेड तथा ट्रंकलाइन विवादलाई सुल्झाउन सार्वजनिक लेखा समितिले पुनः अध्ययन गरेको थियो। बक्यौता विवाद उत्कर्षमा पुगेको बेलामा समितिले प्राधिकरणसँगै बक्यौता भएको प्रमाण पेस गर्न निर्देशन दिएको थियो। लेखा समितिको निर्देशनपछि प्राधिकरणले आवश्यक सबै कागजात तथा प्रमाण समितिमा बुझाएको थियो। प्राधिकरणले समितिलाई पठाएको प्रमाणहरूको अध्ययन गरिएको समिति सचिव एकराम गिरी बताउँछन्। प्राधिकरणले पठाएको टाइम्स अफ डे(टीओडी) मिटर लगायतका प्रमाणहरूका आधारमा बक्यौता उठाउन सक्ने निष्कर्ष निकालिएको उनले जानकारी दिए। घिसिङलाई १५ बुँदे स्पष्टीकरण यता विद्युत प्राधिकरणका कार्यकारी निर्देशक घिसिङलाई १५ बुँदे स्पष्टीकरणमा ४ वर्ष अवधिमा बोर्ड बैठकले गरेका कर्मचारी सेवा शर्त, कार्यकारी निर्देशकलाई प्रत्यायोजन गरेको अधिकार, छिमेकी मुलुकसँग गरिएको सम्झौता एवम् समझदारी, नेपाल विद्युत प्राधिकरणका सहायक कम्पनीका ४ वर्षको वित्तीय विवरण, विगत ५ वर्षका केन्द्रीय स्टोर प्रमुखको विवरण, फर्छ्यौट हुन बाँकी बेरुजुको अध्यावधिक विवरण, विगत ४ वर्षमा सञ्चालक समितिका सदस्यहरुको विदेश भ्रमणको विवरण माग गरिएको छ। ट्रान्सफर्मर, पोल खरिद र टेन्डर आह्वान तयारीमा स्मार्ट मिटरलगायतका सामग्री खरिदमा प्राधिकरणले भ्रष्टाचार गरेको आशंका भएकाले विवरण माग गरिएको मन्त्रालय स्रोतको भनाई छ। हेर्नुहोस् प्राधिकरणले जारी गरेको सूचना :"
लोभलाग्दो आम्दानीको स्रोत बन्दै अकबरे खुर्सानी,"बेनी : म्याग्दीको बेनी नगरपालिका३ भकिम्लीका कृषकले जिल्लामै पहिलो पटक अकबरे (डल्ले) जातको खुर्सानीको व्यवसायिक खेती थालेका छन् । म्याग्दीमा यसअघि अकबरे खुर्सानीको व्यवसायिक खेती भएको थिएन । घरायसी उपभोगका लागि मात्र अकबरे खुर्सानी खेती हुँदै आएको थियो । कृषि ज्ञान केन्द्र म्याग्दीका प्रमुख सञ्जिव बास्तोलाले भकिम्लीका कृषकले व्यक्तिगत र सामूहिक रुपमा व्यवसायिक अकबरे खेती गर्न थालेका जानकारी दिए । भूगोल र हावापानी अनुकूल भएकाले भकिम्लीको व्यवसायिक अकबरे खुर्सानी खेती सफल देखिएको छ,उनले भने, बेनी, दरवाङ, तातोपानी, गलेश्वरलगायत बजार क्षेत्रमा आवश्यक पर्ने अकबरे खुर्सानी तराई र पूर्वी पहाडी जिल्लाबाट ल्याउने क्रम घटेको छ । भकिम्लीको गंगा पशुपंक्षी तथा फलफूल कृषि फार्मका सञ्चालक खिमबहादुर आले मगरले कोदो,मकैलगायत परम्परागत खाद्यबालीको विकल्पमा सात रोपनी जमिनमा हालसम्म उत्पादन भएको सात सय किलोग्राम अकबरे खुर्सानी बेचेर एक लाख ७५ हजार रुपैयाँ आम्दानी गरेको बताए । बेनीका तरकारी पसलमा होलसेलमा प्रतिकिलो दुई सय ५० का दरले अकबरे खुर्सानी बिक्री भएको छ,'उनले भने,परम्परागत अन्नबालीको तुलनामा खुर्सानी खेतबाट धेरै गुणा बढी आम्दानी गर्न सकिन्छ । आलेका साथै बेलढुंगा कृषक समूहले सात रोपनी, चिनाखेतका दिपक पुन, दिवस घर्तीलगायतका किसानले व्यवसायिक अकबरे खुर्सानी खेती गरेका छन् । बेलढुंगा कृषक समूहका सचिव भिमबहादुर रोकाले ताप्लेजुङबाट बिउ ल्याएर परीक्षणका लागि गरेको अकबरे खुर्सानी खेती सफल भएपछि व्यवसायिक खेती थालेको बताए । १९ जना किसानले पाँचपाँच लाख रुपैयाँका दरले लगानी गरेर ३५ रोपनी जग्गा भाडामा लिएर बसाईसराईसँगै बाझिएको खेतबारीमा खनजोत गरि खुर्सानी, किबी, सुन्तला, आलु खेती र नर्सरी सञ्चालन गरेका छन् । दिउँसो २२ देखि २५ डिग्री सेल्सियस र राती १५ देखि २० डिग्री सेल्सियस तापक्रम हुने उच्च पहाड र तराईको भूगोलमा अकबरे खुर्सानी खेती गर्न सकिन्छ । खुर्सानी खेती भकिम्लीका कृषकलाई तरकारी खेती प्रर्वद्धन कार्यक्रममार्फत अनुदान उपलब्ध गराएको कृषि ज्ञान केन्द्रका प्रमुख बास्तोलाले बताए ।"
खैरो हिरोइनसहित दुईजना कारोबारी पक्राउ,धरान : लागुऔषध खैरो हिरोइन (ब्राउन सुगर)सहित सुनसरी प्रहरीले दुईजना कारोबारीलाई पक्राउ गरेको छ । बुधबार राति धरान१५ का राजु थापाको घरमा छापा मारी उनीहरूलाई पक्राउ गरिएको जिल्ला प्रहरी कार्यालय सुनसरीका प्रवक्ता डिएसपी रामप्रसाद तिमल्सिनाले जानकारी दिए। विशेष सूचनाको थापाको घरमा लागुऔषध बिक्री वितरण भइरहेको भन्ने खबर प्राप्त हुनसाथ इलाका प्रहरी कार्यालय धरानबाट प्रहरी निरीक्षक दिवस कुवर नेतृत्वको टोलिले थापा र अभिशेक मगरलाई नियन्त्रणमा लिएको हो। उनीहरूले खाटको कुनामा प्लास्टिकमा लुकाई छिपाई राखेको अवस्थामा लागुऔषध बरामद गरिएको डिएसपी तिमल्सिनाले बताए । डिएसपी तिमल्सिनाले पक्राउ परेकाहरूको साथबाट ७ सय ९० मिलिग्राम खैरो हिरोइन र दुईथान मोबाइल बरामद गरिएको बताए । पक्राउ परेका दुबैजनालाई इलाका प्रहरी कार्यालय धरानको हिरासतमा राखेर थप अनुसन्धान भइरहेको धरानका डिएसपी प्रकाश जबेगुले बताए।
विश्व च्याम्पियनसिपमा नेपालका दुई खेलाडी,"काठमाडौं : मिक्स मार्सल आर्ट्सको विश्व च्याम्पियन्सिपमा नेपालबाट दुई पुरुष खेलाडीले प्रतिस्पर्धा गर्ने भएका छन् । प्रतियोगिता अक्टोबर ११ देखि १३ तारिखसम्म जर्मनीको फ्रैंफर्टमा हुँदैछ । च्याम्पियनसिपमा इजिकेल परियार र निराजन मुक्तानले नेपालको चुनौती प्रस्तुत गर्ने छन् । इजिकेलले किक बक्सिङको ७०७५ केजी तौलसमूहमा प्रतिस्पर्धा गर्नेछन् । नीराजनले किक बक्सिङकै ६० केजीमुनि तथा उमा कुङफुको ट्रेडिसनल फम्समा सहभागिता जनाउने छन् । इन्टरनेसनल कम्ब्याट अर्गनाइजेसन (आईसीओ), जर्मनीको आयोजनामा हुने प्रतियोगितामा सहभागी हुन उनीहरू बुधबार जर्मनी प्रस्थान गरेका हुन् । टोलीलाई आदिवासी खेलकुद संघ नेपालका अध्यक्षसमेत रहेका नेपाल उमा कुङफु संघका महासचिव भूपेन्द्र गुरुङले बिदाइ गरे । तीन अन्तर्राष्ट्रिय प्रतियोगितामा निर्णायकको भूमिका निर्वाह गरिसकेका गुरुङले तीनवटै अन्तर्राष्ट्रिय प्रतियोगितामा स्वर्ण पनि जितेका छन् । दुवै खेलाडीबाट पदकको आशा गरिएको गुरुङले जानकारी दिए ।"
नौरथाको अन्तर्य,"दसैं पर्वलाई विजयादशमी भनिन्छ। यो दिन देवीले दानवीय दुष्प्रवृत्तिामाथि विजय गरी दानवमाथि पनि सद्भाव कायम गरेको विजयोत्सव हो। नवरात्र : देवीको आराधना रात्रिमा विशेष फलदायी हुन्छ भन्ने मान्यता रहेकाले आश्विन शुक्ल र चैत्रशुक्ल प्रतिपदादेखि नवमीसम्मका नौरात्रि पराम्बा दुर्गाका नौवटा विशिष्ट रूपको विशेष पूजा आराधना गरी अटल श्रद्धाभक्तिसाथ मनाइने यो पर्वविशेषलाई नवरात्र वा नौरथा पर्व पनि भनियो। वैदिक सनातनी परम्परामा चैत्र शुक्ल, आषाढ शुक्ल, आश्विन शुक्ल र माघ शुक्ल गरी एक वर्ष चक्रभित्र चारवटा नवरात्र पर्छन्। तीमध्ये आश्विन शुक्ल प्रतिपदा र चैत्र शुक्ल प्रतिपदादेखि दशमीसम्मका दुईवटा पर्व दसैं नामले बढी प्रसिद्ध छन्। चैत्र शुक्लको दश दिने पर्व चैते दसैं र आश्विन शुक्ल प्रतिपदादेखि कोजाग्रत पूर्णिमासम्मको पर्वलाई बडादसैं भनिन्छ। वासन्ती चैतेदसैं र शारदीय बडादसैं महान् पर्व हुन्। बडादसैं भित्रका विशेष कृत्य नवदुर्गा उपासना : बडा दसैंअन्तर्गत आश्विन शुक्ल प्रतिपदा र सप्तमीदेखि दशमीसम्मका पाँच दिन विशेष हर्षोल्लासले मनाइने धार्मिक सांस्कृतिक कृत्य हुन्। प्रतिपदाका दिन घर लिपपोत गरी नदी वा पवित्र ठाउँबाट ल्याएको बालुवाको बेदी बनाएर मन्त्रविधिपूर्वक जौलगायत सप्तधान्य छरी जमरा राखिन्छ। दीप, कलश र गणेशको विधिवत् पूजापछि वेदीमाथि तामा वा माटाको घडा स्थापना गरेर घडामा गाईको गोबर टाँसेर रेखा बनाई औषधितत्वयुक्त जौ टाँसिन्छ। तामाको थालीमा देवीप्रतिमा राखी दैवीशक्तिपुञ्ज महाकाली, महालक्ष्मी र महासरस्वतीका प्रतीक नौ स्वरूपा नवदुर्गाको प्राणप्रतिष्ठा गरेर विधिवत् घटस्थापना गरिन्छ। देवीशक्तिको पूजा आराधना, स्तुतिपाठ, जप र ध्यानको प्रारम्भ गर्ने यो दिन दसैंको पहिलो कृत्य हो। नवरात्रबाट सम्बोधित दसैंको यो पहिलो दिन शैलपुत्री स्वरूपा देवीको उपासना गरिन्छ। दोस्रो दिनदेखि नवौं दिनसम्म क्रमश : ब्रह्चारिणी, चन्द्रघण्टा, कुष्माण्डा, स्कन्दमाता, कात्यायनी, कालरात्रि, महागौरी र सिद्धिदातृ स्वरूपा देवीको पूजा आराधना गरिन्छ। देवीका नौ स्वरूपलाई सप्तशती चण्डीले भनेको छ : प्रथमं शैलपुत्री च द्वितीयं ब्रह्मचारिणी। तृतीयं चन्द्रद्धण्टेति कुष्माण्डेति चतुर्थकम्।। पञ्चमं स्कन्दमातेति षष्ठं कात्यायनीति च। सप्तमं कालरात्रीति महागौरीति चाष्टमम्।। नवमं सिद्धिदातृ च नवदुर्गा प्रकीर्तिता।।। क्रिया, कृपा र ज्ञानशक्तिकी त्रिवेणी योगमाया महाकाली, महालक्ष्मी र महासरस्वतीको उपासना गर्ने निर्देश चण्डीमा छ। पहिलो दिन गरिने पूजा। शैल (हिमालय) पुत्रीका रूपमा प्रादुर्भाव भएकी भगवती शैलपुत्रीको रूपलाई पद्यहस्तां शूलधरां,वृषभवाहनीम्। अर्धचन्द्रयुतां मुकुटधरां शैलपुत्री स्वरूपाम्। भनी स्तुति गर्नु पर्छ। जसको भावार्थ कमलको फूल र त्रिशूल लिएर साँढेमाथि चढेकी, अर्धचन्द्रयुक्त मुकुट धारण गरेकी देवी भन्ने हुन्छ। दोस्रो दिन ब्रह्मचारिणीको रूपमा प्रादुर्भाव भगवतीलाई श्वेताम्बर परिधानां कमलदल भूषणाम्। अक्षमाला कमण्डलुधरां ज्योतिर्मय स्वरूपाम्।। अक्षयफल वरदायिनीं विजयशालिनी स्वरुपिणीम्। सर्वसिद्धि प्रदे देवी ब्रह्मचारिणी नमाऽेस्तुते।।भनी स्तुति गरिन्छ। यसको भाव सेतो वस्त्र लाएर कमलको फूलको गहनाले सजिएकी, जपमाला र कमन्डलु धारणसाथ ज्योतिर्मय रूपकी, अविनाशी, अक्षय वरदान दिने, विजयशालिनी रूपवती देवी सिद्धिबुद्धि र वरदातृलाई नमस्कार भन्ने हुन्छ। चन्द्रघण्टाको रूपमा प्रादुर्भाव भगवती स्वरूपलाई पिण्डजप्रवरारुढा चण्डकोपास्त्रकैर्युता। प्रसादं तनुते मह्यम् चन्द्रघण्टेति विश्रुता।। भनी चित्रण गरिएको पाइन्छ। जसको भाव मस्तकमा खुर्पेचन्द्रयुक्त घण्टाको मुकुट लाएकी, सिंहवाहिनी, स्वर्णमय पवित्र शरीर भएकी, दश हातमा चम्किला अस्त्रशस्त्र धारण गरी शत्रु तथा दुषित तत्त्वलाई परास्त गरी भक्तलाई सदैव रक्षा गर्ने भगवती भन्ने हुन्छ। चौथो दिन कुष्माण्डाका नामले प्रादुर्भाव भगवतीको स्वरूपलाई सुरासम्पूर्णकलशं रुधिराप्लुतमेव च। दधाना हस्तपद्याभ्यां कूष्माण्डा शुभदास्तु मे।। भनिएको छ। हातहरूमा कमण्डलु, धनुष, वाण, कमलको फूल, अमृतकलश, चक्र, गदा लिएर सर्वसिद्धि प्रदाता जपमालाधारी, सिंहवाहिनी, अष्टभुजा भगवती भन्ने हुन्छ। पाँचौं दिनकी स्कन्दमाता स्वरूपा भगवतीलाई सिंहासनगता नित्यं पद्याश्रितकरद्वया। शुभदास्तु सदा देवी स्कन्दमाता यशस्विनी।। भनिएको छ। सिंहमा सवार भई पद्यासनमा बसी दुई हातमा कमलका फूल लिएकी, कार्तिकेयकी आमा, कल्याणकी खानी, चतुर्भुजा भगवतीले कल्याण गरुन् भन्ने यसको भाव हो। छैठौं दिन उपासना गरिने कात्यायनीको स्वरूपलाई चन्द्रहासोज्जलकरा शार्दूलवरवाहना। कात्यायनी शुभं दद्याद्देवी दानवघातिनी।। भनिएको छ। उज्ज्वल स्वरूप, मन्दमुस्कान, सबै हात उठाएकी, श्रेष्ठ सिंहवाहिनी, देवशत्रु संहारिणी, चतुर्भुजा कात्यायनीले कल्याण गरुन् भन्ने भाव हो। सातौं दिन उपासना गरिने कालरात्रि स्वरूपा देवीलाई एकवेणी जपाकर्णपूरा नग्ना खरास्थिता। लम्बोष्ठी कर्णिकाकर्णी तैलाभ्यक्त शरीरिणी।। वामपादोलसत्लोहलताकण्टकभूषणा। वर्धमूर्धध्वजा कृष्णा कालरात्रि भयंकरी।। भनिएको छ। जसको भाव गाढा कृष्णवर्णको मनोहर रूप, छरिएको कपाल, अल्पवस्रको पहिरन, गधामाथि चढेकी, लामा ओठ, शरीरभरि तेल घसेकी, गलामा चम्किलो वरमाला लगाएकी, दुई हात माथि र दुई हात तल राखी वरमुद्रा, अभयमुद्रा, त्रिशूल र खड्गधारी कालरात्रि देवी भन्ने हो। आठौं दिन उपासना गरिने दुर्गाको महागौरी स्वरूपलाई श्वेते वृषे समारुढा श्वेताम्बरधरा शुचि : । महागौरी शुभं दद्यान्महादेव प्रमोददा।। भनिएको छ। पवित्र सेतो वस्त्र र गहना लाएर सेतो साँढेमाथि चढेकी, महादेवलाई आमोदप्रमोदले खुसी पार्ने चतुर्भुजा भगवती भक्तकल्याणकारिणी भन्ने यसको भाव हो। दुर्गाको नवौं सिद्धिदातृ स्वरूपलाई सिद्धगन्धर्वयक्षाद्यैरसुरैरमरैरपि। सेव्यमाना सदा भूयात् सिद्धिदा सिद्धिदायिनी।। भनिएको छ। यसको भाव सिद्ध, गन्धर्व, यक्ष, राक्षस र देवताहरूले पनि सेवा र स्तुति गरिएकी, सिद्धिप्रदाता, सिंहवाहिनी, कमलपुष्पासनी, चतुर्भुजा, सिद्धिदातृ भगवती कल्याणकारी बनून् भन्ने हो। निष्कर्ष : नौ दिनसम्म भगवती दुर्गाका पृथक् नौ रूपको पूजा, आराधना गरिने नवरात्र अवधिका सप्तमीमा बेलपत्रलगायतका नौ वा सोभन्दा बढी विभिन्न फूलवनस्पतिहरू संकलन गरी फूलपाती भित्र्याउने काम गरिन्छ। अष्टमीलाई महाअष्टमी पर्व मानी महाकाली शक्तिको पूजाआराधनासाथ विशेष बलि दिएर देवीका शस्त्रअस्त्र तथा हातहतियारको पूजा हुन्छ। आठ दिनसम्म कन्याकुमारीको पूजा नगरिएको भए महानवमीमा २ वर्षदेखि १० वर्षसम्मका नौवटी कन्या र वटुक भैरवको विशेष पूजा गर्ने गरिन्छ। दसौं दिन नियमित पूजा आराधना सकेर देवीदेवताको विधिवत् बिसर्जन गरी सो दिनलाई विजयादशमी मानेर नौरात्रिसम्म गरिएको शक्तिपूजाको प्रसाद परिवार र नाताकुटुम्ब भेला भएर मान्यजन तथा गुरुपुरोहितबाट लगाएर विशेष पर्वका रूपमा धूमधामसाथ मनाइन्छ। असोजकार्तिकमा पर्ने बडादसैं नेपालीको राष्ट्रिय सांस्कृतिक चाड हो, जसलाई हिन्दु धार्मिक, सांस्कृतिक पर्वका नामले विश्वले पनि चिन्छ। हाम्रा पूर्वज ऋषिमुनिहरूले मानवमात्रको सुख, शान्ति, सुस्वास्थ्य र दीर्घायुका लागि तय गरिएका बडादसैं लगायतका धार्मिक, सांस्कृतिक पर्वका कारण हामी भाग्यमानी मात्र नभएर पूर्वजहरूप्रति ऋणी पनि छौं। यी महान् पर्वले निर्देशन गरेका आचरण र साधनाको परिपालन गरी हाम्रो जीवनपद्धति चलाएमा जीवनमा सुख, शान्ति र सुस्वस्थ रही अन्त्यमा मोक्ष प्राप्त गर्ने सन्देश दिनु नौरथा वा नवरात्र पर्वको उद्देश्य हो। शरदकालीन पवित्र समयमा शक्तिपुञ्ज दुर्गा भवानीको पूजा आराधना गर्ने विधिविधान श्रीमद्देवी भागवत र दुर्गा सप्तशती आदिले निर्दिष्ट गरेका छन्। पुराणहरूमा उल्लेख भएअनुसार राजा रघु र भगवान् रामले पनि देवीको उपासना गरेर आसुरी शक्तिमाथि विजय गरेका अनुकरणीय कथाहरू पढ्न पाइन्छन्। बडादसैं आद्याशक्ति भवानीको आराधना गरी शरद ऋतुको प्राकृतिक माधुर्यलाई पनि आफ्ना जीवनमा भित्र्याएर सुखी र समृद्ध बन्नेबनाउने मुख्य पर्व पनि हो। कुबाटोमा हिँड्नेलाई दण्ड दिएको सम्झनामा मनाइने उत्सव भएकाले नवदुर्गाको पूजा शक्ति समाराधनाको महान् पर्व हो। शक्ति वा प्रकृतिका अनेक नाम, रूप र गुण भेदले प्रसिद्ध नवरूपा देवीको नौरथामा उपासना गरी देवीको पाठ पारायण, ध्यान, जप, तप र यज्ञादि गरिन्छन्। मनुष्य मात्र त के देवतालाई पनि मोहबाट छुट्न शक्तिको आवश्यकता पर्ने हुँदा अज्ञानबाट मुक्तिका लागि शक्तिको सहयोग चाहिन्छ। हाम्रो धर्म, संस्कृति र परम्परामा शक्तिको अपरम्पार महत्त्व भएको कारण हाम्रो शरीरमा पनि शक्तिको अनिवार्य आवश्यकता हुने भएकाले नवरथा पर्वमा देवीका विविध स्वरूपको पूजा र उपासना गर्ने आदर्श परम्परा बसालिएको पाइन्छ। समयचक्रको एउटा कालखण्ड शारदीय ऋतुमा शक्ति उपासना र समाराधनालाई हाम्रो धर्म तथा संस्कृतिले बढी महत्त्व दिएको चुरो कुरो बुझ्न जरुरी छ। गुणवत्ताकै कारणले शरदकालले हाम्रो धर्म संस्कृतिमा अझ बढी महत्त्व पाएको हुँदा बडादसैंमा नवदुर्गाको महत्त्व बढेको हो। आश्विन शुक्ल प्रतिपदादेखि आरम्भ हुने बडा दसैंमा प्रतिपदा तिथिका दिन जमरा राखी प्रारम्भ गरिएकी देवी शक्तिको आराधनाका क्रममा प्रतिपदादेखि दशमीसम्मका १० दिनमध्ये सप्तमी तिथिमा भित्र्याएका नवपत्रिका फूलपातीले महासरस्वतीको सात्विक स्वरूपको आराधना गरिन्छ। महाअष्टमी भगवती महाकाली रूप प्रकट भएको पर्वतिथि भएकाले राजसी विशेष पूजा गरिन्छ। पौराणिक साहित्यमा भवानीलाई भवरोगनाशिनी अर्थात् रोग, शोक, भोक, महामारी, दु : ख, दारिद्रयबाट छुटाउने शक्ति भनिएको छ। यस दिन महालक्ष्मीको पूजा गरी खड्ग स्थापना गरेर अष्टादश भुजा भगवतीको विशेष पूजा गरेर राति गुप्तपूजा पनि गरिन्छ। देवीका शस्त्रअस्त्र विशेष हातहतियारलाई कालीको रूप मानी पूजा पनि यसै दिन हुन्छ। नवमी तिथि महानवमी पर्वको दिन हो। यो दिन देवीको मोहिनी रूपको पूजा हुन्छ। शुम्भ निशुम्भको बधको बेला भागेर गएका दैत्य रांगा, बोका, आदि पशुपक्षीमा राक्षस प्रवेश गरेको देखेर देवीले पशुपक्षीलाई खोजीखोजी बलि दिएको सम्झनामा बलि दिने चलन छ। देवीले मोहिनी रूप धारण गरी दानव बध गरेकाले नवमीलाई मोहिनी भनिएको हो। कुमारी पूजा पनि यसै दिन हुन्छ। नवमी तिथि देवीको नवौं स्वरूप सिद्धिदातृको पूजा पर्व हो। दसैंंको विशेष दिन दशौं दिन हो, जसका नामबाट दसैं पर्वलाई विजयादशमी भनिन्छ। यो दिन देवीले दानवीय दुष्प्रवृत्तिमाथि विजय गरी दानवमाथि सद्भाव कायम गरेको विजयोत्सव हो। जसलाई स्वीकारी घरका मान्यजनबाट दुबोसहितका पहेंला जमरा र विजयको प्रतीक रातो टीका देवीको प्रसाद लगाएर आशीर्वाद ग्रहण गरिन्छ ।"
मध्यरातमा खुकुरी प्रहार गरी महिलाको हत्या,गोरखा : गएराती गोरखाको च्याङ्लीमा खुकुरी प्रहार गरी महिलाको हत्या भएको छ। मध्यरात १२ बजेतिर पालुङ्टार नगरपालिका ७ पुर्ने पिपलस्थित आफ्नै घरभित्र अपरिचित व्यक्तिको खुकुरी प्रहारबाट २८ वर्षकी रश्मि कुमालको हत्या भएको प्रहरीले जनाएको छ। घटना भएलगत्तै डुम्रेस्थित लक्ष्मी सामुदायिक अस्पतलामा सामान्य उपचारपछि राती दुई बजे दमौली अस्पताल पुर्याउँदा अस्पतालले मृत्यु घोषणा गरेको प्रहरीले जनाएको छ। घटनास्थलमा अस्थायी प्रहरी पोस्ट बिरुवाटार र ईलाका प्रहरी कार्यालय ठाँटीपोखरीबाट प्रहरी टोली पुगेर अनुसन्धान गरिरहेको छ। मोबाइल एसएमएस चेक गर्दा घटनामा संलग्न व्यक्तिको पहिचान खुलेको तर उनी राती नै फरार भइसकेको प्रहरीले जनाएको छ। रश्मीका श्रीमान विदेशमा रहेको र उनकै आफन्त घटनामा संलग्न रहेको प्रहरीको प्रारम्भिक अनुसन्धानबाट खुलेको छ।
"सुनसरीमा गलैचा उद्योगमा आगलागी, ८० करोड बढिको क्षति","धरान : सुनसरीको दुहबी नगरपालिका३ स्थित धरानका व्यवसायी प्रिन्स अग्रवालको गलैचा उद्योगमा बुधबार राति भीषण आगलागी भएको छ । गए रातिदेखि लागेको आगो पूर्णरुपमा नियन्त्रणमा नआएको जिल्ला प्रहरी कार्यालय सुनसरीका डिएसपी रामप्रसाद तिमल्सिनाले बताएका छ्न् । उद्योग सञ्चालनका क्रममा विद्युत सर्ट भइ आगलागी भएको हुनसक्ने डिएसपी तिमल्सिनाले बताए । आगलागीका कारण एक बिघा क्षेत्रफलमा निर्माण गरिएको भवन र मेसिन र गोदाममा राखेका गलैचा,सिरक, डस्ना, चकटी, म्यट्रेस, कार्पेट, एउटा गाडीलगायतका सामग्री जलेर नष्ट भएको सुनसरी उद्योग वाणिज्य संघका प्रथम उपाध्यक्ष गोपाल श्रेष्ठले जानकारी दिएका छन् । उनका अनुसार उद्योगको गोदाममा राखेको ४० करोडको सामग्री र मेसिन र भौतिक संरचना गरी ८० करोड बढिको क्षति भएको छ । आगलागी भएपछि बिराटनगर, इटहरी, धरान, दुहबी, इनरुवा, झुम्कालगायतका स्थानबाट दमक आएपनि आगो नियन्त्रणमा समस्या भएको थियो । प्रहरीले भने क्षतिको यकिन विवरण आइनसकेको जनाएको छ ।"
उत्साह जगाउने पर्व बडादसैं,"दसैंमा दर्शन मात्र छैन, विज्ञान पनि छ। ऊर्जाको विज्ञान ठूलो विज्ञान हो, ज्ञानको विज्ञान अझ ठूलो हो। सबैको विज्ञान मानव मस्तिष्क हो। प्राकृतिक महाविपत्तिलगत्तै भित्रिएको विजयादशमी पर्वलाई स्वागत गरिरहेका छौं यस वर्ष। असोज १७ गते घटस्थापना भएसँगै आरम्भ भएको नवरात्र उपासना २६ गते टीका, प्रसाद र जमरा वितरण गर्दै उत्कर्षमा पुग्छ। असोज मसान्त कोजाग्रत पूर्णिमासँगै विसर्जित हुँदैछ बडादसैं। दसैंमा दर्शन मात्र छैन, विज्ञान पनि छ। ऊर्जाको विज्ञान ठूलो विज्ञान हो, ज्ञानको विज्ञान अझ ठूलो हो। सबैको विज्ञान मानव मस्तिष्क हो। र त ज्ञानको प्रतीक महासरस्वती, भोग र योगको प्रतीक महालक्ष्मी अनि संसारलाई खेलौना सरह क्षणभरमै अन्त्य गर्न सक्ने दुर्गा अर्थात् महाकालीको उपासना नै दसैं हो। समग्र ऊर्जाको स्रोत यिनै त्रिदेवी हुन्। असोज ११ र १२ गते जे जस्तो विपत्ति भोग्यौं, त्यसबाट पनि स्पष्ट हुन्छ अदृश्य दैवीसत्ता मानवमात्रको नियन्त्रणभन्दा बाहिर छ। देवीको खास नाम भनेको दुर्गतिनाशिनी नै हो। हाम्रो देश अध्यात्म र धर्मको विज्ञानसँग जोडिएको देश हो। यो भोगभूमि होइन, योग भूमि हो। कुपात्र असुरहरूमाथि सुपात्र देवताहरूले विजय प्राप्त गरेको हर्षस्वरूप उनै महामाया, जगत्जननी, त्रिपुरासुन्दरी देवी दुर्गाको सम्झना नै दसैं हो। भवरोग नाशिनी दुर्गा भवानीको धर्ती अवतरित दिन चैत्र शुक्ल अष्टमी र उनको भगवतीको रूपमा उदय भएको दिन आश्विन शुक्ल अष्टमी हो। दुर्गाका धेरै नाम छन्। त्यसमा शैलपुत्रीदेखि सिद्धिदात्रीसम्म मुख्य हुन् र नवरात्रिमा हरेक दिन अलग नामले उपासना गरिन्छ। सप्तशती चण्डीमा देवीका ब्राह्मी, वैष्णवी, कौमारी, बाराही, माहेश्वरी रूपको चर्चा छ। संसारको उत्पत्ति, स्थिति र प्रलय उनैबाट हुने गर्छ। प्रकृति र पुरुषरूपी यो संसारको संहार पनि उनैबाट हुन्छ। देवताहरूसामु प्रार्थनाबाट खुसी भएकी देवीले आफू ब्रह्मस्वरूपिणी भएकीले सर्वत्र एकछत्र रूपमा उनलाई हेर्न भनेकी छन्। उनका दुई प्रमुख स्वरूपमा सवै जीवमा चित्स्वरूप परासत्ता र सबै पदार्थमा जडस्वरूप अपरासत्ता स्विकार्न भनेकी छन्। दानवमाथि विजय प्राप्त गरेका देवीदेवतालाई ब्रह्म सत्ताको बोध गराउँछिन्। सम्पूर्णमा तेज, ओज र वैभव दिने देवी दुष्टहरूका लागि दुवुद्र्धिका रूपमा र सज्जनहरूका लागि सुमति र सुकीर्तिमा स्थापित हुन्छिन्। शास्त्रहरू प्रतीकात्मक हुन्छन्। सप्तशतीमा वर्णित रक्तबीज मानवमा भएको रक्तदोष हो। रक्तचाप, अनेकौं विकार, कुण्ठा र वैमनस्यता एकपछि अर्को बढ्दै जान्छन्। शुम्भ र निशुम्भ मान्छेको शंका र उपशंका हो। महिषासुर शरीरको बडप्पन, मान, पद, प्रतिष्ठाको बडप्पन हो। चण्ड र मुण्ड मानिसका आवेग र तनावहरू हुन्। धुम्रलोचन आँखाको दृष्टिभ्रम हो, अज्ञानताको पर्दामा ढाकिँदा ज्ञानरूपीे दीपज्योति प्रकाशित हुन सक्दैन। ज्ञान, विवेक, संयम र तनावरहित जीवनबाट आवेग, क्रोध, ईष्र्या, वैमनस्यताहरू हटेर जान्छन्, आसुरी प्रवृत्तिहरू हट्छन्। यी सबैको बलिदान साँचो बलिदान हो। बलिदान भन्नाले त्याग, समर्पण हो। रगतका थोपाथोपा शुद्धीकरण गर्दै समाजप्रति समर्पण हुनु भनिएको हो। मानवमा भएका ती दुर्बलतालाई बलिदान गरी प्रेम, सदाचार, भाइचारा स्थापित गर्नु हो। घरघरमा वा शक्तिपीठहरूमा बलिदान गर्नुपर्ने हिंसा र क्रोध नै हो। अष्टमी, नवमीको संकेतले जीवनको ८०, ९० वर्षको संकेत गर्छ। यतिबेला जीवनमा बाँकी रहेका सबै आसुरी भावको बलिदान गरी मोक्ष प्राप्तिको प्रयासका लागि देवीको उपासना भनिएको हो। महागौरीको पूजाको संकेत जीवनको ८०९० को समयमा पुनः गौरी अर्थात् बाल्यभाव जस्तो हृदय कोमल हुन्छ भनिएको हो। यसर्थ आफ्नो हिंसा आदि भावलाई बलिदानको सट्टा पशुपक्षीजस्ता अबोध प्राणीलाई बलिदान दिनु दया, शान्ति, करुणा, मैत्री चाहने कुनै पनि मानिसका लागि राम्रो हुन्न। पहिलो दिनको उपासना आफ्नै स्थापना, दोस्रो दिन ब्रह्मचारिणी भनेको सरस्वती, सिर्जना ज्ञानको प्ररम्भ दुई दशकसम्म, तेस्रो दिन चन्द्रघण्टा, ज्ञान र विज्ञानको प्रयोग र प्रचार हुन्छ। चौथो दिन कुष्माण्डा कुत्सित पेटका लागि बचत र भरणपोषण, छैटौं स्कन्दमाता उपासनाबाट बुढ्यौली पाँच दशकपछि अग्रजप्रतिको विश्वास र रुचि बढाउँछ। छैटौं दिन साठीवर्षे समय, जीवनदेखि हार खाएको अनुभूति गर्दै देवी कात्यायनीप्रति हार गुहारको माग गर्ने काम हुन्छ। सातौं दिन कालरात्रि कालपाशमा जान लागेको महसुस गर्दै आफ्नो सट्टा अबोध पशुपन्छी पठाउने तयारी हुन्छ। आठांै महगौरी भन्नाले ८० को उमेर फेरि बच्पन जस्तो व्यवहार हुन्छ भने नवौं सिद्धिदात्रीले आफूले सिद्धि प्राप्तिको महसुस गर्दै दसौं दिन अपराजिताको उपासना गरी आफू शतायुको महसुस गरिन्छ। यसरी सिद्धि प्राप्त गरेकाले आशीर्वाद दिन योग्य भएको सम्झी आशीर्वाद वितरण गर्न अग्रसर गराउने पर्व हो, दसैं। विधि र प्रक्रिया अनि नवरात्रिको राम्रो उपासना नगरी टीका प्रसाद वितरण गर्न तम्सिनु हुन्न र यसबाट आशीर्वादको सही प्रयोग हुन्न। यसमा मन्त्र शक्तिको विज्ञान पनि छ। नवरात्रिभरि पूजा गरेको दसैंघरमा विजयादशमीका दिन देवी अपराजिताको विशेष पूजा गरी सप्तशती पाठको अन्तिम अध्याय एवं क्षमाप्रार्थनासमेत गरिन्छ। पूर्णपात्र, यथाशक्य दान, हवनादी कार्य गरी विसर्जन पूजापछि आफ्ना मंगलकारी इष्टदेव, कुलदेव, पितृदेवहरूलाई रातो दही अक्षता, फूल, दुबो, जमरा अर्पण गरिन्छ। भिœयाइएको फूलपाती विसर्जनपछि गुरु, पुरोहित मान्यजनका हातबाट मूलघडाको जल अभिषेक गर्दै मंगलसूचक टीकाप्रसाद वितरण आरम्भ गरी विजयादशमीको उत्कर्षणतिर पुगिन्छ। सर्वत्र शुभकामना, हर्ष, श्री, विजय, उत्साह, उमंग एवं कल्याणको कामना गर्दै टीकाप्रसाद वितरण गरिन्छ। कल्याण होस्, चिरायु रहोस् पशुवाहनादी, हात्ती घोडा बढून, धन्यधान्यले पूर्ण भई ऐश्वर्य वैभवशालीको साथै ईश्वरमा स्थिर भक्ति लागोस् भन्ने शुभकामना दिई परमेश्वर दाहिना होऊन् भनिन्छ। यसरी मान्यजन, सज्जनहरूका हातबाट विधानले टकीाप्रसाद लगाइने र यसरी टीकाप्रसाद दिने सामथ्र्य राख्ने दसैंपर्व विधानमा हेलचेक्र्याई भयो भने निश्चय नै मनोकामना पूर्ण हुँदैनन्, सिद्धि प्राप्त हुँदैन। विजयादशमीलाई टाढा रहेका आफन्तको भेटघाट र संयोगको रूपमा पनि लिने गरिन्छ। मुलुकको भौगोलिक बनावट, टाढारहेका आफन्तहरूको समेत ध्यान राखी दसैंको जमरा, टीका र प्रसाद ग्रहण गर्ने समय झन्डै कोजाग्रत पूर्णिका दिनसम्म कायम राखी दसैंलाई १५ दिने लामो समयपछि विसर्जन गरिन्छ।"
"हराए चंगा, देखिनै छोडे पिङ","पिङ, चङ्गा, निधारभरि टीका लगाएर गाउँ डुल्नु, कट्कटिएका नयाँ नोट खल्तीमा हुनु दसैंका विशेष चित्र हुन् । काठमाडौं : रातोमाटो र सेतो कमेरोले लिपपोत गरेर टिलिक्क टल्काएको घरआँगन । आँगनको डिलमा फुलेका सयपत्री र मखमली फूलका रौनक । बारीको कान्लामा फुलेका अनेकथरी फूलहरूको मादकता बेग्लै छ । घरमाथिको करेसाको डिलमा उभिएर चंगा उडाइरहेका बालबच्चा । लट्टाईको धागो र चंगाको बेगमा दौडिरहेका अभिभावकको हतारो । घरको मूलबाटोमै खम्बा गाडेर बनाइएको पिङमा भुलिरहेका युवायुवती । दसैं सम्झनासाथ यी र यस्तै दृश्य याद हुन्छन् । घरघरमा दसैं भित्त्याउने हतारोले काममा दौडिएका युवायुवती सुस्ताउने ठाउँ हो, पिङ । पिङका लठ्ठामा बालबच्चा झ्याम्मिने र रमाउँदै खेलेको देख्दा हेर्नेलाई समेत आनन्द लाग्छ । दसैं भन्नासाथ झ्याप्प मानसपटलमा दृश्य हुन् यी । पिङ, चङ्गा, निधारभरि टीका लगाएर गाउँ डुल्नु, कट्कटिएका नयाँ नोट दसैंका विशेष चित्र हुन् । पछिल्लो समय सहर होस् या गाउँ पिङविहीन हुन थालेका छन् । चंगा त देख्न पाइनै छाड्यो । चंगा उडाउने बालबच्चा इन्टरनेटको लतमा परेका छन् । पिङमा भेला हुने युवायुवती र केटाकेटी मोबाइलमा घण्टौं बस्न थालेका छन् । गाउँगाउँमा पुगेको विकास, प्रविधिको पहँुच र इन्टरनेटको विस्तारले गाउँको अग्र्यानिक दृश्य देखिन छाडेको छ । चंगा र धागोजस्तै गहिरो सम्बन्ध दसैंं परम्परासँग जोडिएका चंगा, पिङ मनोरञ्जनका माध्यम हुन् । यसको महिमा मनोरञ्जनमा मात्र सीमित छैन । चंगा र पिङले उमंगको संकेत गर्छ । वर्षा सकिएको र जाडो सुरु हुनेबेलाको दसैंको मौसम आफैंमा मनमोहक हुन्छ । बाबियोले बनाएको लिंगेपिङको डोरीमा टहलिँदै हावाको वेगमा अल्मलिनुको स्वाद बेग्लै हो । हाम्रा धार्मिक परम्परासँग जोडिएका कुराहरू आफैंमा वैज्ञानिक छन् । पिङ र चंगासँग पनि विज्ञान जोडिएको छ । जस्तो चंगाले मौसमी अवस्थाबारे पनि जानकारी दिन्छ । चंगा उडाउनु भनेको खुला र मोहक मौसमको सूचक हो । उचाइ र विजयको प्रतीकजस्तै लाग्ने चंगाको बहाव साँच्चिकै शानदार हुन्छ । चंगा र धागोको सम्बन्धलाई हरकोहीले निकै नजिकको र अन्योन्या िश्रत सम्बन्धको रूपमा व्याख्या विवेचना गर्ने गर्छन् । यसले सम्बन्धको निकटता र विशेष महिमा झल्काउँछ । नजिकका प्रिय आफन्तलाई चिनाउन होस् या प्रेमिल जोडीलाई उपमा दिनुहोस् धागो र चंगाजस्तै बनौं भन्ने गरिन्छ । चंगा उडाउन मन्द हावाको बहाव चाहिन्छ । शरद ऋतुमा लहलह झुल्ने धानका बालाहरू छुँदै बहेको हावाको झोक्कामा उमंग भेटिन्छ । विजय र वर्चस्वको बोझ लिएर उड्ने चंगा एक रोमाञ्चक खेलमात्र होइन, जीवन दर्शन पनि हो । यो उमंगको प्रतीक हो, स्वच्छन्दको प्रतीक हो, उचाइको प्रतीक हो । भनिन्छ, चंगा उडाउँदा हामी दुःख, पिर भुल्छौं । दम्भ, रिस, राग भुल्छौं । मनमा उमंग छाइरहेको हुन्छ । यसले हामीमा महत्त्वाकांक्षा जगाउँछ । धर्तीकै साथमा भए पनि कहिलेकाहीँ आकाश छुनुपर्छ भन्ने सन्देश दिन्छ । आकाश र धर्तीलाई जोड्ने चंगाको धागो सम्बन्धको मापन हो । धागोले बाँधिएर लट्टाईबाट नियन्त्रण गरिने चंगा अनेक मान्यता, अन्धविश्वास र अनौठो प्रयोगको आधार पनि रहेको छ । मानिसको महत्त्वाकांक्षालाई आकाशको उचाइसम्म लिएर जाने चंगा उडाउनु आफैंमा कलात्मक सीप हो । खुसी र उमंग खोज्न पिङ दसैंका बेला खेलिने लिंगेपिङ होस् पनि चर्के पिङ यो खेल बडो रमाइलो हुन्छ । दसैंको एक दिन धर्ती छाड्नुपर्छ भन्ने पुरानो मान्यता पनि छ । यसैले पनि सो दिन बच्चा हुन् या युवा वा बुढापाका नै किन नहुन पिङमा झुलिरहेको देखिन्छ । पिङ खासमा मनोरञ्जनकै लागि खेलिन्छ । दसैंंमा रमाउने बहानामध्ये पिङ एक उत्कृष्ट तरिका पनि हो । पिङ खेल्दा हाम्रो शारीरिक कसरत पनि हुने गर्छ । यसले गर्दा शरीरलाई स्वस्थ्य राख्न सहयोग पुग्छ । दसैं मनाउन गाउँघर पुगेका केटाकेटी पिङमा मच्चिएको देख्दा हरकोही खुसीले रमाउछ । गाउँको सिरान होस् या चौतारी वा खुल्ला चौर नै किन नहोस् समाजका सबैजना मिलेर पिङ हाल्ने परम्परा हो हाम्रो । पिङलाई स्वतन्त्रताको प्रतीकको रूपमा पनि लिने गरिन्छ । दसैंं परम्परासँग जोडिएका चंगा, पिङलगायतका मनोरञ्जनका माध्यम अहिले लोप हुने लाइनमा छन् । दसैं आउनुअघि आकाशभरि देखिने चंगा अहिले सम्झनामा मात्रै बाँकी छ । अनेकन महत्त्व रहेका हाम्रा पुराना संस्कृति जोगाउन नयाँ पुस्ताले चासो दिन सकेनन् । संस्कृति संरक्षणमा राज्यको योगदान हुन सकेन । संस्कृति जोगाउन युवावर्ग नै लाग्नुपर्छ संस्कृतिविद् डा गोविन्द टण्डनका अनुसार नेपाली समाजमा दसैंको सामाजिक, सांस्कृतिक र धार्मिक महत्त्व छ । देवी माताहरू दुर्गा भवानी, लक्ष्मी र सरस्वतीको पूजा हुने भएकाले पनि यसको बेग्लै धार्मिक महत्त्व छ । दसैंको टीकासँगै लगाइने जमरा, ठूलालाई सम्मान गर्ने र आशीर्वाद लिने तथा एकअर्कामा सम्बन्ध सुधार गर्ने चाड भएकाले पनि यसको सामाजिक महत्त्व छ । सामाजिकीकरणको लागि पनि दसैंले मुख्य भूमिका खेलेको हुन्छ । मनोरञ्जनको चाड पनि हो । पिङ र चंगा दसैंका मुख्य आकर्षक हुन् । दसैंको अवसरमा सरकारी कर्मचारीदेखि स्कुल कलेजका विद्यार्थीको पनि लामो बिदा हुन्छ । यो समय सदुपयोग गर्न चंगा खेल्नु निकै उपयुक्त हुन्छ । पछिल्लो समय स्कुलमा दिने लामा र बोझिला गृहकार्य, दसैं परियोजनालगायत मोबाइल र टीभीले गर्दा केटाकेटीहरू प्रायः घरभित्रै थुनिएको देखिन्छ । युवाहरू त गाउँमा छँदै छैनन् । सक्ने युरोप गए, कोही खाडी देशतिर छन्, । कोही सहरबजारमा छन् । गाउँ युवाविहीन भइसक्यो । खाली चौरमा सामूहिक खेल खेल्ने, प्राक्टिस गर्ने तथा शारीरिक खेल खेल्ने चलन समाजमा हराउँदै गएको संस्कृतिविद् टण्डनको बुझाइ छ । उनी भन्छन्, दसैंको सांस्कृतिक र सामाजिक महत्त्व सिकाउन अहिलेका अभिभावक नै चुकिरहेका छन् । सामाजिक संघसंस्था तथा गुठीहरूले सामाजिक काम गर्न नै छाडे । राज्य तथा सामाजिक स्तरबाट उनीहरूमा सांस्कृतिक चेतना सिकाउन छाडियो । पहिले गुठी तथा टोल विकास सघंसंस्थाले गाउँको बीचमा पिङ हाल्ने गर्थे । अहिले गुठीहरू लोप भइसके । संस्कृतिमा आक्रमण भयो अर्का संस्कृतिविद् तथा दाङ विश्वविद्यालयका प्राध्यापक डा गुरुप्रसाद सुवेदीका अनुसार हाम्रो सस्कृतिको मूल आधार प्राचीन वैदिक बाङ्मय हो । प्राचीन वैदिक परम्परामा शक्ति आराधनाको मुद चिन्तन यहीबाट सुरु भएको हो । हरेक संस्कृतिका मूल जरो त्यही हुनुपर्छ । संस्कृतिमा आक्रमण हुने, विकृति फैलने, अतिक्रमण हँुदै जाने व्यक्तिको संस्कारमा आएको विचलनका कारणले हुन्छ । फाइदा र बेफाइदा हेर्ने बहानामा हाम्रा चालचलन र संस्कार बदलिए । पिङमा रमाउने परम्परा, मान्यजनकहाँ गएर टीका आशीर्वाद लिने परम्परा, चंगा उठाउने चलन लोप प्रायः भए । सुवेदीका अनुसार दसैं संस्कृति हिन्दुहरूको मात्रै नभएर सम्पूर्ण नेपालीहरूको चाड हो । यसलाई पुनर्बोध गर्नुपर्छ । आफ्नो अस्तित्व र नेपालीपन जोगाउन सबैले संस्कृति संरक्षण गर्नेपर्छ । हाम्रा पुर्खाहरूको परम्परालाई जोगाउन पर्छ नै । चंगा र पिङ खेल्ने परम्परा हराएको बताउँदै संस्कृतिविद् सुवेदीले हाम्रो संस्कृतिमाथि विदेशी संस्कृतिको अतिक्रमण भएको बताए । उनका अनुसार, हाम्रा चालचलन, संस्कार र परम्परामा विभेद छ । राम्रा छैनन् भन्दै आरोप लगाउने र विदेशी संस्कार मनाउने परम्परा बढेको छ । प्रविधिको विकाससँगै बालबच्चा, युवायुवती मोबाइलमा व्यस्त हुन थाले । उनीहरूसँग सामाजिक कामको लागि समय भएन । अभिभावकले सही गाइड गर्न सकेनन् । आफ्नो परिवार, समाज र परिवेश नै नचाहने जमातको विकास भइरहेको छ । पारिवारिक संस्कृतिको मूल चिन्तन नै भत्कन थालेको छ । दसैं भनेको खाने र रमाउने भन्नेमै सीमित भयो पछिल्लो समय दसैंको मान्यता नै बदलिएकोमा संस्कृतविद् टण्डनको चिन्ता छ । उनी भन्छन्, अहिले दसैं भन्नासाथ किनमेल गर्ने र खानेपिउने भन्ने मात्रै सम्झिन थालिएको छ । मासु धेरै खाने, मीठा र चिल्ला परिकार खाने चाडको रूपमा दसैं चिनिँदैछ । जुन गलत हो । विकासको गति गाउँगाउँमा फैलिएजस्तै दसैं तथा अन्य चाडपर्वको स्वरूप पनि बदलिए । चाडपर्वहरू सधंै उही रूपमा रहँदैनन् । पहिले र अहिलेकोमा धेरै भिन्नता भएजस्तै अहिले र भोलिमा पनि फरकपन देखिन्छ । राम्रा कुरालाई आत्मसाथ गर्दै, नराम्रो चलन हटाउँदै परिस्कृत रूपमा दसैं मनाउन जरुरी छ ।"
"दोलखामा जिप दुर्घटना, एकै परिवारका छजना घाइते",दोलखा : काठमाडौंबाट मेलुङ गाउँपालिका ४ जाँदै गरेको जिप शैलुङ गाउँपालिका २ मा दुर्घटना हुँदा एकै परिवारका ६ जना घाइते भएका छन् । प्रदेश ०१ ०२७ च २७५१ नम्बरको जिप अनियन्त्रित भएर दुर्घटना भएको दोलखाका प्रहरी प्रमुख डिएसपी युवराज खड्काले जानकारी दिए । घाइतेहरूको उद्दार गरेर उपचारका लागि पशुपति चौँलागाई अस्पताल चरिकोट ल्याइएको छ । गम्भीर घाइते २२ वर्षीय प्रिया तामाङ र २३ वर्षीय राज तामाङलाई काठमाडौं रिफर गरिएको छ। अन्य ४ जनाको पशुपति चौँलागाई अस्पतालमा उपचार भइरहेको छ ।
भारतीय उद्योगपति रतन टाटाको निधन,"नयाँदिल्ली : टाटा सन्सका भूतपूर्व अध्यक्ष रतन टाटाको बुधबार साँझ निधन भएको छ। ८६ वर्षीय टाटाको मुम्बईस्थित क्यान्डी अस्पतालमा उपचारका क्रममा निधन भएको हो। उनलाई उच्च रक्तचापको समस्या थियो। सन् १९३७ डिसेम्बर २८ मा मुम्बईमा जन्मिएका टाटा रतन टाटा ट्रस्ट र दोराबजी टाटा ट्रस्टका अध्यक्ष थिए। उनी सन् १९९१ देखि सन् २०१२ मा सेवानिवृत्त हुनुअघिसम्म टाटा समूहको होल्डिङ कम्पनी टाटा सन्सको अध्यक्ष बनेका थिए। सन् २००८ मा उनलाई देशको दोस्रो सर्वोच्च नागरिक पुरस्कार पद्म विभूषणबाट सम्मानित गरिएको थियो। उनको निधनप्रति राष्ट्रपति द्रोपदी मुर्मू, उपराष्ट्रपति जगदीप धनखर, प्रधानमन्त्री नरेन्द्र मोदी, विपक्षी दलका नेता राहुल गान्धी, विभिन्न राज्यका मुख्यमन्त्रीलगायतले दुःख व्यक्त गर्दै श्रद्धाञ्जलि अर्पण गरेका छन्। राष्ट्रपति मुर्मूले परोपकार र परोपकारमा टाटाको योगदानलाई अमूल्य भन्दै प्रशंसा गरिन्। राष्ट्रपति मुर्मूले भनिन्, रतन टाटाको दुःखद निधनमा भारतले एक आइकन गुमाएको छ उहाँले कर्पोरेट विकासलाई राष्ट्र निर्माणसँग र उत्कृष्टतालाई नैतिकतासँग जोडेको छ। त्यसैगरी प्रधानमन्त्री नरेन्द्र मोदीले टाटाको निधनप्रति शोक व्यक्त गर्दै रतन टाटाजी एक दूरदर्शी व्यापारिक नेता, एक दयालु आत्मा र एक असाधारण मानवको रुपमा स्मरण गरेका छन्। उनले भनेका छन्, उहाँले भारतको सबैभन्दा पुरानो र सबैभन्दा प्रतिष्ठित व्यापारिक घरानालाई स्थिर नेतृत्व प्रदान गर्नुभयो। उहाँको योगदान बोर्डरूम भन्दा धेरै टाढा गयो। उहाँले आफ्नो विनम्रता, दया र हाम्रो समाजलाई अझ राम्रो बनाउने अटूट प्रतिबद्धताका कारण धेरै मानिसहरू उहाँलाई मन पराउने गर्थे।"
चेपाङको दसैंमा वनकेराको पात,"पाखापखेरामा बस्ने चेपाङले वनकेराको पातलाई मौलिक संस्कार मान्दै आएका छन्। वनरात्री सुरु भएपछि चेपाङहरूलाई वनकेराको पात खोज्ने चटारो हुन् । घर नजिकैको वनमा वनकेरा खोज्न जाने उनीहरूको चलन नै हुन्छ । वनकेराको पातसँग चेपाङको दसैं जोडिएको हुन्छ । जमरा राखेसँगै वनकेराको पात घर ल्याएर ओइलाउन राख्छन् । वनकेराको पातसँग चेपाङको परम्परा जोडिएको छ । दसैंमा चेपाङ समुदायमा वनकेराको पातले विशेष अर्थ राखेको हुन्छ । वनकेराको पातलाई लगेर गभाएर ओइलाउन राख्छौं । पछि टपरी बनाएर खाना खान दिने हो, वाक्राङकी बुद्धिमाया चेपाङले भनिन्, वनकेराको पात नभए हाम्रो दसैं नै खल्लो हुन्छ । पातलाई अँध्यारो कोठामा राख्छन् । ओइलाएर पहेलो भएपछि केराको पातबाट दुना र टपरी बनाउँछन् । दसैंमा टीका लगाउन आएका पाहुनालाई त्यही दुना टपरीमा खान दिएर सत्कार गर्छन् । यो हरेक चेपाङको घरमा दसैंमा हुने परम्परा हो । जति नै ठूला मान्यवर भए पनि वनकेराको पातबाट बनाइएको टपरीमा खान दिन्छन् । वनकेरा काटेर टपरी बनाएपछि चेपाङजातीले दसैं मनाउने हो, बुद्धिराज चेपाङले भने, वनकेराको पात हाम्रो चिनारी हो । अघिल्लो पुस्तामा थाल नभपछि टपरी बनाउने चलन थियो । पाखापखेरामा बस्ने चेपाङले वनकेराको पातलाई मौलिक संस्कार मान्दै आएका छन् । यही प्रचलनबाट सुरु भएको वनकेराको पात चेपाङको संस्कृतिको पहिचान बनेको चेपाङ अभियन्ता केपीकिरण शर्माले बताए । धेरै चेपाङहरू धर्म परिवर्तनमा लागेका छन् । केही चेपाङ बस्ती अझै पनि हिन्दु धर्ममा अडिएर दशैं मनाउछन् , उनले भने, आफ्नो धर्मसंस्कृति जोगाउन उनीहरू सुविधा भएपछि परम्परा जोगाउन लागिपरेका छन् । पछिल्लो समय थाल कचौराको प्रयोग भएपछि टीकाको दिनमा चेपाङहरू दुना टपरी नै प्रयोग गर्छन् । झन्डै चार पुस्तादेखी वनजंगल, डाँडामा बस्दै आएका चेपाङहरू हिन्दु परम्पराअनुसार दसैं मनाउँछन् । उनीहरू दसैंमा रातो टीका लगाउँछन् ।"
घर फर्किन परदेशीलाई टिकट पाउन सास्ती,"दुबई : कपिलवस्तुका शिव डाँगीले कम्पनीमा भनसुन गरेर जतोतसो बिदा मिलाए । गतहप्ता दिल्लीको यात्रा रोजे । वैदेशिक रोजगारीको लागि १० वर्षदेखि डांगी दुबईमा कार्यरत छन् । ५ वर्षदेखि घरपरिवारसँग दसैं मान्न नपाएका डाँगी काठमाडौंको हवाई टिकट किन्न दुबईका धेरै ट्राभल्स धाए । सीधा नेपालको टिकट महँगो भए पछि उनले दिल्ली हुँदै नेपालसम्मको वैकल्पिक यात्रा रोजे । डाँगीलाई कम्पनीले बिदामा घर जानका लागि टिकट भत्ताबापत १५ सय दिराम दिने गरेको छ । दसैंको बेलामा त १५ सय रिदामले घर जानै पनि नपुग्ने र आउनका लागि झन धेरै पैसा खर्चिनुपर्ने उनको भनाइ छ । झापाका मनोज मिश्रले एक महिना अगाडि नै टिकटको जोहो गरेका थिए । ८० वर्ष उमेर पुगेका डाँडाका घाम जस्ता बुवाको हातको टीका थाप्न उनले झन्डै ३ हजार दिराम (१ लाख १० हजार रुपैयाँ) खर्च गरेर टिकट किने । सँगै बस्ने उनका साथीले भने ४५ (१ लाख ६४ लाख रुपैयाँ) सय दिराम तिर्नु परेको थियो । कपिलवस्तुका डाँगीलाई ट्राभल्सले नेपालको सीधा टिकट चाहिए ५ हजार दिराम (१ लाख ८२ हजार रुपैयाँ) पर्ने सुनाएपछि उनी भारत हुँदै नेपाल जाने निधो गरेका हुन् । यतिखेर दुबईको बरदुबईमा रहेका नेपाली ट्राभल्सहरूमा नेपाल जाने टिकट किन्ने नेपालीहरूको भिँड लागेको छ । कतिपय नेपालीहरूले टिकट महँगो भएको भन्दै आफ्नो छुट्टी स्थगित गरेका छन् । सामान्य अवस्थामा १२ सय दिर्हामदेखि १५ सय दिर्हाम (४०५० हजार रुपैयाँ) पर्ने टिकटलाई दसैंको अवसर पारेर जहाज कम्पनीहरूले महँगो पैसा असुल गरिरहेका छन् । अन्य दिनहरूमा यूएईबाट नेपाल दैनिक ६ वटा उडान हुनेगरे पनि दसैंको बेलामा दैनिक १२ वटा सम्म सिधा र ट्रान्जिटका ८ गरेर २० वटा जहाजले काठमाडौं अवतरण गर्छन् । १५ दिनको अवधिमा यूएईबाट ५० हजारभन्दा बढी नेपालीहरूले दशैं मान्न नेपाल जाने अनुमान छ । भारत, कुबेत र अन्य राष्ट्र भएर नेपाल जाने यात्रीहरूको संख्या एकिन छैन । पछिल्लो अवस्थामा नेपालमा बाढी पहिरोले गर्दा बाटोको अनिश्चितताले गर्दा भारत हुँदै नेपाल जाने सँख्या उल्लेख्य बढेको दुबईमा रहेको नमस्ते ट्राभल्सका संचालक एकेन्द्र थापाको भनाइ छ । पूर्वका झापा, मोरङ र सुनसरी घर हुनेहरू भारतको कलकत्ताबाट बागडुग्रा एअरपोर्ट हुँदै र धनगढी, महेन्द्रनगर जस्ता पश्चिम घर हुनेहरू दिल्ली र लखनउ एअरपोर्ट हुँदै नेपाल जानेको क्रम बढेको थापाले बताए । एयरलाइन्सहरूले नेपालीहरूको चाडको बेलामा धेरै नेपालीहरूले यात्रा गर्ने हुनाले महँगोमा टिकट बेच्ने गरेका छन् । अन्य बेला हप्ताको ३ दिन मात्र उडान भर्ने नेपालको एकमात्र ध्वजाबाहक नेपाल एयरलाइन्स र नेपालकै हिमालय एयरलाइन्सले पनि १ लाख रुपैयाँभन्दा बढी लिएर यात्रु ओसारेका छन् । एक महिना पहिले दुबईमा टिकट नपाएर नेपालीश्रमिकहरूले सास्ती खेपिरहेको बेलामा भने नेपाल एयरलाइन्सले आफ्नो जहाजलाई नियमित चेकजाँचमा पठाएको थियो । उडानमा अनियमितता र समयको अविश्वसानीयता हुँदा अधिकांश नेपाली यात्रुहरू विदेशी एयरलाइन्सको भर पर्ने गरेका छन् । अन्य कुनै जहाजको टिकट नपाए विकल्पमा नेपाल एयरलाइन्स रोज्ने गरेको झापाकै युवराज मिश्रले बताए । यूएईको रस अल खैमहमा बिगत १६ वर्षदेखि कार्यरत मिश्रले यसैबीचमा गरेको १० पटकको यात्रामा १ पटक मात्र नेपाल एयरलाइन्स चढेको बताउँछन् । कतिबेला उड्ने हो, उड्ने हो कि हैन भरै हुन्न, आफ्नो एयरलाइन्स भनेर कसरी रिस्क लिने ? मिश्रले भने । दसैंको बेलामा यूएईबाट मात्र ५० हजारभन्दा बढीश्रमिकहरू नेपाल जाने गरेको अनुमान छ । त्यस्तै कतार र साउदी अरबबाट २० देखि ३० हजारको हाराहारी गरी खाडीका मुलुकहरूबाट दसैं मान्नका लागि भनेर १ लाख भन्दा बढीश्रमिकहरू दशैं मान्न नेपाल जाने गरेको अनुमान छ । दसैंको बेला टिकट किन यति अचाक्ली महँगो हुन्छ ? व्यवसायी थापाका अनुसार अहिलेको खुला बजारमा माग र पूर्तिको अवस्थाको कारण नै जहाजको भाडा बढेको हो । दसैंको बेलामा यात्रा गर्ने नेपालीहरूको संख्या बढी हुने र जहाजको संख्या कम हुने गर्छ । सामान्य दिनहरूमा दैनिक ५ सय यात्रुले यात्रा गर्थे भने दसैंको बेला दैनिक ३ हजारको हाराहारीमा यात्रुहरूले यात्रा गर्ने गरेका छन् । अर्को तिर यो बेला नेपाल जानेको संख्या बढ्ने तर नेपालबाट यूएई आउनेको संख्या केही कम हुने कारण पनि जहाजको भाडा महँगो हुने र अन्य मुलुकहरूको हकमा पनि यस्तो हुने गरेको व्यवसायी थापाको भनाइ छ । अर्कोतिर नेपालबाट दुबई घुम्न जानेहरूको संख्या ह्वात्तै बढेको छ । विभिन्न ट्राभल्सहरूमार्फत समूहमा दुबई घुम्न जाने नेपाली पर्यटकहरूको संख्या बर्सेनि बढिरहेको छ । नेपाली दूताबास अबुधाबीका अनुसार गत वर्ष २ लाख ७५ नेपालीहरू दुबईमा पर्यटक भिसामा आएका थिए । नेपालबाट दुबई उडान गर्ने जहाजको यात्रु चाप हेर्ने हो भने सन् २०२४ मा साढे ३ लाख नेपालीहरू पर्यटक भिसामा दुबई आउने अनुमान गर्न सकिन्छ । यद्यपि थापाले भने जस्तो ४० हजार रुपैयाँको टिकटलाई १ लाख ८० हजार रुपैयाँ पुग्नुलाई माग र पूर्तिको हिसाबलाई मात्र भने सकिन्न ।श्रमिक बोक्ने बजेटेड एयरलाइन्सलाई अनुगमन र निर्देशन गर्ने निकायको अभाबमा एअरलाइन्सको मिलेमतोमा भाउ बढाइएको छ । अन्तर्रास्ट्रिय एअरलाइन्सलाई नेपालको कानुन मात्रले नियमन गर्न सक्दैन । बरु यही समयमा नेपाल एअरलाइन्स र हिमालयले पनि अचाक्ली भाडा असुल गरे । शव पुर्याउनै सास्ती दसैंमा यात्रुको चाप बढेको भन्दै यूएईमा मृत्यु भएका नेपाली कामदारहरूका शवलाई नेपाल पठाउन कठिनाइ भइरहेको छ । यूएईबाट काठमाडौं उडान भर्ने एयरलाइन्सहरूले लाश बोक्न आनाकानी गरेका छन् । दुबईमा मृत्यु भएका मकवानपुरका भीम बहादुर घिसिङको लाश नेपाल जाने पर्खाइमा दुबईको अस्पतालमा रहेको छ । यसैगरी अर्घाखाँचीका ताराबहादुर झाँक्री मगर र रौतहटका निरबहादुर थिङको शव पनि सम्पूर्ण प्रक्रिया पूरा गरी जहाज कुरेर दुबईको मर्चरीमा रहेका छन् । मोरङका विद्यानन्द राजवंशीको लाश पनि दसैंको कारण जहाजले बोक्न नमानेकाले यूएईको अस्पतालमा रहेको छ । सामान्य अवस्थामा दैनिक १ देखि २ वटासम्म लाश नेपाल पठाउने गरेको भए पनि अहिले यात्रुको चाप बढी भएकोले जहाजहरूले सेड्युल मिलाउन नसकेको नेपाली समाज यूएईका अध्यक्ष बेद प्रसाद अर्यालले बताए । अर्यालका अनुसार अहिले सम्पूर्ण पकृया पुरा गरेर नेपाल पठाउने पालोको पर्खाइमा बसेका लाशहरूको संख्या ५ रहेको छ । महिनौं अगाडि टिकट काटेर घर जाने यात्रुहरूको सामानको कारण लोड बढी हुनाले जहाजहरूले दसंै अगाडि लाश बोक्न आनाकानी गरेको उनको बुझाई छ । अध्यक्ष अर्यालका अनुसार अहिले यूएईमा १५ वटाभन्दा बढी नेपालीहरूको लाश नेपाल पठाउने प्रक्रियामा रहेका छन् ।"
आश्विन शुक्ल सप्तमी : आज घरघरमा फूलपाती भित्र्याइँदै,"काठमाडौं : आश्विन शुक्ल सप्तमीका दिन आज घरघरमा फूलपाती भित्र्याइँदैछ । नेपाल पञ्चाङ्ग निर्णायक विकास समितिका अनुसार आज फूलपाती भित्र्याएपछि नौवटै देवीको विधिपूर्वक पूजा आराधना गरिन्छ । घटस्थापनाका दिनदेखि वैदिक विधिपूर्वक दुर्गालाई आह्वान गरी पूजाआजा गरिएको दसैँ घर अथवा पूजाकोठामा शुभ साइतको प्रतीकका रूपमा उखु, हलेदो, केराको बोट, धानको बाला, बेलपत्र, दारिम, जयन्ती, अशोकको फूल र मानवृक्ष भित्र्याउने गरिन्छ । नवपत्रिकाको नामले समेत चिनिने फूलपाती नौवटी देवीको प्रतीकको रूपमा भित्र्याई शास्त्रीय विधिअनुसार शक्तिको आराधनाका साथ पूजा गर्ने वैदिक विधि रहेको छ। यस्तै, हनुमानढोका दरबारको दसैँ घरमा गोरखाबाट ल्याइएको फूलपाती भित्र्याउने परम्परा छ । गोरखाबाट धादिङको जीवनपुरसम्म दसैँ घरका पूजारीसहित मगर जातिका छ जनाले ल्याउने र धादिङको जीवनपुरबाट काठमाडौँको जमलसम्म काठमाडौँबाट गएका ब्राह्मण जातिका छ जनाले ल्याउने परम्परा रही आएको छ । जमलबाट हनुमानढोकासम्म निजामती सेवाका उच्च पदस्थ अधिकारी, गुर्जुका पल्टन, ब्याण्डबाजा, पञ्चेबाजा र सांस्कृतिक नाचगानसहितको लावालस्करका साथमा फूलपाती ल्याउने गरिएको छ ।"
सडक खुलाउन हेलिकोप्टरबाट डिजेल ढुवानी,"काभ्रे : महाभारत र खानीखोला गाउँपालिका क्षेत्रमा अविरल वर्षाका कारण बाढीपहिरो गएर सडक, विद्युत र सञ्चार सम्पर्क विहीन भएको क्षेत्रमा सडक सञ्जाल खुलाउन हेलिकोप्टरबाट डिजेल ढुवानी गरिएको छ। दशैंको बेलामा आम नागरिकलाई सहज सेवा प्रदान गर्नका लागि अवरुद्ध सडक खुलाएर यातायात सञ्चालन गरी सेवा प्रदान गर्न हवाई मार्गबाट इन्धन ढुवानी गरेको हो। धुलिखेलदेखि खानीखोला गाउँपालिकाको केन्द्र तालढुंगामा नेपाली सेनाको हेलिकप्टरमार्फत दुई हजार लिटर डिजेल ल्याइएको गाउँपालिका अध्यक्ष इन्द्रबहादुर थिङले जानकारी दिए। बाढी पहिरोको कारण केन्द्र जोड्न कुनै पनि सडक नभएको तत्काल चल्ने बनाउनको लागि डिजेल आवश्यक रहेकोले सेनाको हेलिमार्फत ल्याइएको अध्यक्ष थिङले बताए। पनौती बनेपा जोड्ने मुख्य सडक खोपासीकामीडाँडास्याउरीथलीतालढुंगा र तालढुंगा सुकुमफेदी बाटोलाई पनि खुलाउने काम भइरहेको अध्यक्ष थिङले बताए। त्यसैगरी जिल्लाको महाभारत गाउँपालिकाको केन्द्र देवीटारलाई जिल्ला सदरमुकामसंग टुटेको सडकसञ्जाल जोड्नको लागि हेलिकप्टरमार्फत डिजेल ढुवानी गरी काम भइरहेको छ। नेपाली सेनाको हेलिकोप्टरबाट इन्धन डिजेल लगेर काम गरिरहेको गाउँ पालिका अध्यक्ष कान्छा लाल जिम्बाले जानकारी दिए। गाउँपालिका केन्द्रदेखि महादेवटारतर्फ र महादेवटारबाट सानो पोखरा, ठूलो पोखरा पात्ले, स्याप्लेडाँडातर्फ सरसफाई कार्य अगाडि बढाएको अध्यक्ष जिम्बाले जानकारी दिए। प्राकृतिक विपत्तिमा परेर सडकसँगै विद्युत सेवा र सञ्चार सम्पर्क समेत विच्छेद भएपछि पालिकाले सडक, विद्युत र सञ्चारलाई प्राथमिकतामा राखेर काम गरिरहेको जनाएको छ। सडक सञ्जालहरु बाढीपहिरोले क्षति पुगेपछि नागरिकलाई खाद्यान्न, विद्युत, सञ्चार र स्वास्थ्य उपचार गर्न जिल्ला सदरमुकामसँग जोड्न पालिकाले सडकलाई पहिलो प्राथमिकतामा राखेर काम गरेको अध्यक्ष जिम्बाले बताए। जिल्लाको दुई पालिका महाभारत र खानिखोला गाउँपालिकामा विद्युतको धेरै खम्बाहरु वर्षाले ढलेको कारण ढुवानीमा समस्या, तार व्यवस्थापनमा कठिनाइका कारण अझै विद्युत प्रसारण लाइन सुचारु गर्न सकेको छैन।"
दसैं बिदामा पनि प्रेस काउन्सिलको नियमन,"काठमाडौं : प्रेस काउन्सिल नेपालले दसैंको विदामा समेत मिडियाको नियमनलाई निरन्तर दिने भएको छ। बुधबार एक प्रेस विज्ञप्ति जारी गरी काउन्सिलले दसैं बिदाको समयमा आएका उजुरी, गुनासाहरूमा अनुगमन र सुनुवाई हुने जानकारी गराएको हो। सहप्रशासकीय अधिकृत एवं सहप्रवक्ता रामशरण बोहराले जारी गरेको विज्ञप्तिमा काउन्सिलको अनलाइन उजुरी प्रणाली तथा वेबसाइटमा उजुरीका लागि तोकिएको ठेगानामा इमेल गर्न सकिने उल्लेख छ। नेपाली मिडियाको नियमनकारी निकाय काउन्सिलले बडा दसैं, तिहार, छठलगायतका राष्ट्रिय पर्वहरु र नेपाल संवत् ११४५ को अवसरमा सम्पूर्ण सञ्चार माध्यम, सञ्चाकर्मी, आम पत्रकार, सबै नागरिकप्रति शुभकामना समेत प्रदान गरेको छ। चाडपर्वहरुले राष्ट्रिय एकता, भातृत्व र सामाजिक विकासमा महत्वपूर्ण योगदान पुर्याउने उल्लेख गर्दै यसलाई कायम राख्न सञ्चारमाध्यमको अहम भूमिका हुने काउन्सिलले जनाएको छ। चाडपर्वका समयमा पनि सदाझैँ सही सूचना प्रवाह गर्ने सञ्चारकर्मी, पत्रकार एवं आमसञ्चार माध्यमको कर्तव्य र जिम्मेवारी रहेको उल्लेख गर्दै विज्ञप्तिमा गलत, समाजमा उत्तेजनाअफवाह फैलाउने, धार्मिक, सांस्कृतिक एवं सामाजिक सद्भाव बिगार्ने, हिंसा एवं आतङ्कलाई प्रशय दिने गरी समाचार सामग्री प्रकाशन प्रसारण नगर्न भनिएको छ। काउन्सिल अध्यक्ष बालकृष्ण बस्नेतले मिडियाकर्मीले हरसमय तथ्यपूर्ण, मर्यादित र जिम्मेवार पत्रकारिता गर्नुपर्ने भएकाले काउन्सिलले विदाको अवधिमा समेत नियमनको काम जारी राख्ने निर्णय गरेको बताए। काउन्सिलले भ्रामक, अश्लील एवं अमर्यादित, वैयक्तिक गोपनीयता प्रतिकूलका सामग्री सम्प्रेषण नगर्ननगराउन सञ्चारकर्मी, आम पत्रकार एवं सञ्चार माध्यमअन्तर्गत रहेका युट्युब च्यानल लगायतका सामाजिक सञ्जालका प्रयोगकर्ताहरूलाई आग्रह समेत गरेको छ।"
