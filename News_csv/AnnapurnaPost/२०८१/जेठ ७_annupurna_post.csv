शीर्षक,विवरण
मंगलबार देशका यी स्थानमा हुने छ वर्षा,"काठमाडौं : मंगलबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार देशको पहाडी भूभागका केही स्थानहरूमा तथा तराई भूभागका एकदुई स्थानमा मेघगर्जनचट्याङहावा हुरीसहित हल्कादेखि मध्यम वर्षाको सम्भावना रहेको छ। देशको उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। मंगलबार राति देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी, बागमती र गण्डकी प्रदेशका थोरै स्थानहरू र बाँकी प्रदेशका पहाडी भूभागका एकदुई स्थानमा मेघगर्जनचट्याङहावा हुरीसहित हल्का वर्षाको सम्भावना रहेको महाशाखाले जनाएको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
बेचबिखनका मुद्दाका फरार अभियुक्त पक्राउ,"नुवाकोट : मानव बेचबिखन तथा ओसारपसार मुद्दाका दोषी ठहरिएकी नुवाकोटको दुप्चेश्वरकी महिलालाई प्रहरीले पक्राउ गरेको छ। मानव बेचबिखन तथा ओसारपसार मुद्दामा दोषी ठहर भई ७ वर्ष कैद सजाय तोकिएकी नुवाकोटको दुप्चेश्वर गाउँपालिका६ की ३८ वर्षीया लक्ष्मी नेपाली फरार रहेकोमा प्रहरीले पक्राउ गरेको हो। लक्ष्मीले २०७५ पुस २२ गते १७ वर्षीया बालिकालाई ललाई फकाई, प्रलोभन देखाई घरबाट काठमाडौं लगि काठमाडौंबाट अन्य व्यक्तिलाई जिम्मा लगाई काठमाडौबाट प्लेन टिकट काटी भारतको नयाँ दिल्ली पुर्याई बेच्ने र बेश्यागमनको काममा लगाउने कार्यमा संलग्न भएको देखिएको थियो। मानव बेचबिखन तथा ओसार पसार मुद्दामा उच्च अदालत पाटनको गत २०७९ साल असार १९ गतेको फैसलाले ७ वर्ष कैद सजाय तोकी फरार रहेकोमा प्रहरीको विशेष टोलीले उनलाई पक्राउ गरेको जिल्ला प्रहरी कार्यालय नुवाकोटले जनाएको छ। नेपालीलाई काठमाडौंको नयाँ बसपार्कमा लुकीछिपी बसेको भन्ने विशेष सूचनाको आधारमा जिल्ला प्रहरी कार्यालय नुवाकोटबाट खटिएको प्रहरी अधिकृतसहितको टोलीले खोजतलास गर्ने क्रममा काठमाडौं महानगरपालिका२६ नयाँ बसपार्कभित्र पार्किङ स्थलमा पक्राउ गरेको प्रहरी नायव उपरीक्षक तिलक भारतीले जानकारी दिए।"
हिमाल केन्द्रीत विज्ञ संवाद हुँदै,"काठमाडौं : हिमाल, जनता र जलवायु परिवर्तनसम्बन्धी विज्ञ संवाद हुने भएको छ। नेपाल सरकारले बुधबार र बिहीबार काठमाडौंको चन्द्रागिरी हिलमा अन्तर्राष्ट्रिय विज्ञ संवाद सम्मेलनको आयोजना गर्दैछ। प्रधानमन्त्री पुष्पकमल दाहालले सम्मेलनको उद्घाटन गर्ने कार्यक्रम रहेको छ। २८औं कोप सम्मेलनमा उठाइएको कसले हामिलाई क्लाइमेट क्राइसिसबाट बचाउँछ? भन्ने साइड इभेन्ट संवादको नेतृत्व गर्दै काठमाडौंमा संवादको आयोजना गर्न लागिएको हो। प्रधानमन्त्रीले संयुक्त राष्ट्रसंघीय फ्रेमवर्क कन्भेन्सन ऑन क्लाइमेट चेन्ज (यूएनएफसीसीसी) वार्ता प्रक्रियामा पर्वतीय एजेन्डालाई बढावा दिँदै जलवायु परिवर्तनको बारेमा आवाज उठाउने घोषणा गरेका थिए। नेपालले संयुक्त राष्ट्र संघको सम्मेलनमा संरक्षण र जलवायु परिवर्तनका लागि निरन्तर वकालत गर्दै आएको छ। सम्मेलनमा यूएनएफसीसीसी अन्तर्गतको एसबीएसटीएका अध्यक्ष, बंगलादेश तथा भुटानका मन्त्रीहरू, किर्गिज गणतन्त्रका विशेष राजदूतको उपथितिति रहनेछ। त्यसैगरी पर्वत साझेदारीका प्रतिनिधि, विकास साझेदारहरू, उच्च स्तरका कर्मचारीहरू कार्यक्रममा सहभागी हुनेछन्। कार्यक्रममा जलवायु परिवर्तन, हिमाली र सामुद्रिक समस्यामा व्यापकरूपमा काम गरिरहेका २५ भन्दा बढी देशका २०० भन्दा बढी सहभागीहरू सहभागी हुनेछन्। वन तथा वातावरण मन्त्री नवलकिशोर साह सुदीले हिमाली समस्यालाई विश्वव्यापी जलवायु वार्ताको रूपमा अगाडि बढाउन विभिन्न पक्षसँग सहकार्य गर्न तयार रहेको बताए। उनले थपे, यो सम्मेलन पहाड, मानिस र जलवायुसम्बन्धी अन्तर्राष्ट्रिय विज्ञ संवादको 'कॉल अफ द माउन्टेनः कसले हामीलाई जलवायु संकटबाट बचाउँछ?' शीर्षकको उच्चस्तरीय साइड इभेन्टको फलोअप हो। वन तथा वातावरण मन्त्रालयका सचिव डा गोविन्दप्रसाद शर्माले संयुक्त राष्ट्रसंघले आयोजना गर्न लागेको हिमालसम्बन्धी विज्ञ वार्ता अघि नेपाल सरकारका लागि हिमाल र त्यसभन्दा बाहिरका विषयमा विश्वभरका सहभागी र प्रतिष्ठित व्यक्तिसँग छलफल गर्ने अवसर भएको बताए। अन्तर्राष्ट्रिय विशेषज्ञ संवादमा तीनवटा विषयवस्तुहरूअन्तर्गत १० सत्रहरू हुनेछन्। जसमा जलवायु विज्ञान र पर्वतीय प्रमाणहरू, पर्वतीय समाधानहरूः साझा आधारहरू र साझा समझ र पर्वतीय सम्भाव्यताः स्रोतहरू र अवसरहरू रहेका छन्। प्रत्येक सत्रमा मुख्य वक्ता, प्रस्तुति र प्यानल छलफल हुनेछ र ५० भन्दा बढी विश्वव्यापी वक्ताहरूले छलफल गर्नेछन्। यस संवादबाट अध्यक्षको सारांश तयार गरी नेपालमा उपस्थित हुने एसबीएसटीएका अध्यक्ष ह्यारी भरुल्सलाई हस्तान्तरण गरिनेछ। विज्ञ संवादको नेतृत्व जलवायु परिवर्तन व्यवस्थापन महाशाखा, वन तथा वातावरण मन्त्रालयले जलवायु परिवर्तनका विषयमा काम गर्ने विभिन्न साझेदारहरूको सहयोगमा गरिरहेको छ।"
बैंकको ऋण नतिर्ने अभियान चलाउनेहरूले अर्थतन्त्र डुबाउँछन् : गभर्नर अधिकारी,"वीरेन्द्रनगर : गभर्नर महाप्रसाद अधिकारीले बैंकको ऋण नतिर्ने अभियान चलाउनेहरू मुलुकको अर्थतन्त्र डुबाउने खेलमा रहेको बताएका छन्। नेपाल राष्ट्र बैंक प्रदेश कार्यालय सुर्खेतले आयोजना गरेको बैंकर तथा व्यवसायीहरूबीच अन्तरक्रिया कार्यक्रममा उद्यम तथा व्यवसायीहरूले उठाएका सवालहरूको जवाफ दिँदै नेपाल गभर्नर अधिकारीले यस्तो बताएका हुन्। उनले दुर्गा प्रसाई र लघुवित्त पीडित संघर्ष समितिहरूलाई लक्षित गर्दै भने, बैंकको ऋण नतिर्ने वा मिना गर्ने मागसहित अभियान चलाइरहेकाहरू मुलुकको अर्थतन्त्र डुबाउने खेलमा छन्। हामी त्यस्ताको पछाडि लाग्नु हुँदैन। हामीले मुलुकको अर्थतन्त्रलाई व्यवस्थित बनाएर उद्यमी तथा व्यवसायीहरूको हितलाई पनि ध्यान दिनुपर्छ। त्यसका लागि नेपाल राष्ट्र बैंक प्रतिबद्ध छ। गर्भनर अधिकारीले भने, पीडित कस्तालाई भन्ने हो। लघुवित्तले कसलाई पीडा दिए। कसैको व्यावसायिक प्रयोजनमा लगानी गर्ने निकाय कसरी पीडक हुन्छ। पैसा पाउने मान्छे कसरी पीडित हुन्छ। उनले नेपालको उद्यमशीलता र समग्र अर्थतन्त्रलाई बढावा गर्ने कार्यमा लघु वित्तहरूको ठूलो योगदान रहेको उनले बताए। उनले विगतमा नेपाल राष्ट्र बैंकको नीति अनुसार सहुलियत कर्जाको व्यवस्था गरेपछि कर्णालीमा २ वर्षमा एक जना व्यवसायीले मात्र सुविधा लिएको स्मरण गर्दै स्थिर ब्याजमा कर्जा लिने व्यवसायीहरूको ब्याजमा पनि तलमाथि नभएको बताए।"
"२७ अंकले बढ्यो नेप्से परिसूचक, ५ अर्ब ८५ करोडको सेयर कारोबार","काठमाडौं : सेयर कारोबार साताको दोस्रो दिन सोमबार नेप्से परिसूचक २७ अंकले वृद्धि भएको छ। नेप्से परिसूचक २७५४ अंकले बढेर २०९२ विन्दुमा पुगेको छ। सेन्सेटिभ इण्डेक्स १९९ प्रतिशतले बढेर ३७४०७ विन्दुमा अडिएको छ। दोहोरो अंकले बढेको सेयर बजारमा चार कम्पनीको सेयर सकारात्मक सर्किट लेभलमा कारोबार भयो। सामुदायिक लघुवित्त वित्तीय संस्था, बुद्ध भूमि नेपाल हाइड्रोपावर,भगवती हाइड्रोपावर डेभलपमेन्ट र नेरुडे मिरमिरे लघुवित्त वित्तीयको सेयर सकारात्मक सर्किट लेभलमा कारोबार भयो। यसदिन ३१५ स्क्रिप्सको १ करोड ४३ लाख ७० हजार ६८९ कित्ता सेयर ५ अर्ब ८५ करोड ४३ लाख ५४ हजार २१२ रुपैयाँमा खरिदबिक्री भए। कारोबार रकम आइतबारको तुलनामा बढी हो। सो दिन ५ अर्ब २५ करोड १० लाख मूल्य बराबरको सेयर कारोबार भएको थियो। अघिल्लो दिन नेप्से परिसूचक ४५६९ अंकले बढेको थियो। कारोबार रकमका आधारमा पोखरा फाइनान्स शीर्ष स्थानमा रह्यो। पाँचवटा समूहको उपसूचक नकारात्मक देखिदा ८ वटा समूहका उपसूचक सकारात्मक देखिएका छन्। बैंकिङ समूहको उपसूचक सर्वाधिक ४१८ प्रतिशतले बढेको छ। आज १३५ स्टकको मूल्य बढ्दा १०७ वटाको घट्यो भने बाँकी ४ को मूल्य स्थिर रह्यो।"
अर्थतन्त्र पुनःरुत्थानका लागि लगानीमैत्री बजेटको आवश्यकता,"काठमाडौं : औद्योगिक उत्पादनमा कमी र लगानीकर्ताको विश्वासमा कमीका कारण नेपालमा आर्थिक शिथिलता गहिरिँदै गएको छ। माग र लगानीको कमीले उद्योगहरू पूर्ण क्षमतामा सञ्चालन हुन सकेका छैनन्। यसका पछाडि सरकार तथा उपभोक्ताको खर्च मुख्य रहेको छ। विशेष गरी कोभिड१९ महामारी र त्यसयता लिइएका केही नीतिगत व्यवस्थाका कारण समस्या गहिरिएको हो। साथै देशबाट युवा वर्गको उच्च मात्रामा भइरहेको पलायनले पनि मुख्य भूमिका खेलेको छ भन्न सकिन्छ। कलकारखाना पूर्ण क्षमतामा नचल्दा रोजगारी र समग्र आर्थिक उत्पादकत्वमा प्रत्यक्ष असर परेको त स्पष्ट नै छ। चालु आर्थिक वर्ष २०८०८१ मा आर्थिक वृद्धिदर आधारभूत मूल्यमा तीन दशमलव पाँच प्रतिशत र उत्पादकको मूल्यमा तीन दशमलव प्रतिशत हुने राष्ट्रिय तथ्याङ्क कार्यालयको अनुमान रहेको छ। आन्तरिक उपभोगमा मुख्य योगदान गर्ने मध्यमवर्गका युवाहरू रोजगारीको अवसरको खोजीमा विदेशिएका छन्। यसबाट स्थानीय श्रम बजारमा अवसर नै नभएको भन्ने नकारात्मक भाष्यसमेत निर्माण भइरहेको छ। यहाँभन्दा थोरैमात्र बढी पारिश्रमिक पाउने कामका लागि समेत युवाहरू विदेशिइरहेको अवस्थामा आन्तरिक उद्योगव्यवसायमा दक्ष तथा अर्धदक्ष श्रमिकमजदुर नै नपाउने स्थिति बनिरहेको छ। विदेशमा काम गर्ने नेपालीहरूको रेमिट्यान्सले विदेशी मुद्रा र घरायसी आम्दानीको महत्वपूर्ण स्रोत प्रदान गरिरहँदा बाह्य क्षेत्रले केही सकारात्मक सङ्केतहरू देखाएको छ। तर यसले बजारमा अपेक्षित उपभोग नबढ्दा समग्र व्यापार चक्रमा सुधार भएको छैन। नेपालको निर्यात आधार साँघुरो छ भने अन्तर्राष्ट्रिय बजारमा कडा प्रतिस्पर्धाको सामना गरिरहेको छ। सूचना प्रविधि क्षेत्रको सेवा व्यापार निर्यातमा केही सुधार देखिए पनि यसमा अझै नीतिगत अन्यौल देखिन्छ। यसरी समग्र व्यापार असन्तुलनले देशको समग्र औद्योगिक वातावरणमै असर पारिरहेको छ। दोस्रो कुरा देशभित्र लगानीको स्तर घटेको छ। कूल गार्हस्थ्य उत्पादन (जीडीपी) र रोजगारीमा ठूलो योगदान दिने निजी क्षेत्र पनि यतिबेला विविध कारणले प्रभावित भएको अवस्था छ। निजी क्षेत्रको मनोबल घट्दै गइरहेको छ। अनिश्चित आर्थिक अवस्था र उच्च सञ्चालन लागतले व्यावसायिक आत्मविश्वासमा ह्रास ल्याएको छ। उता अप्रत्याशित आर्थिक वातावरण र बारम्बार भइरहने नीति परिवर्तनका कारण लगानीकर्ताहरू समेत दिल खोलेर लगानी गर्नुअघि धेरै पटक सोच्न थालेको अनुभव सुनाउन थालेका छन्। सरकारको राजस्व उठाउने क्षमता खुम्चिएको छ। सार्वजनिक खर्च कमजोर हुँदा त्यसले समग्र आर्थिक चक्रमै असर पारिरहेको छ। यी आन्तरिक तथा बाह्य कारणबाट उत्पन्न चुनौतीहरूलाई सम्बोधन नगरी अर्थतन्त्रलाई पुनःरुत्थान गर्न सम्भव छैन। त्यसैले यसका लागि नेपाल सरकारले बजेटमार्फत स्पष्ट प्रभावकारी नीतिहरू तर्जुमा गर्न आवश्यक देखिन्छ। यी चुनौतीहरूलाई मध्यनजर गर्दै बजेटले लगानीका लागि अनुकूल वातावरण सिर्जना गर्ने, मागलाई प्रोत्साहन गर्ने र दिगो आर्थिक वृद्धि सुनिश्चित गर्नेतर्फ केन्द्रित हुनुपर्छ। नेपाल उद्योग वाणिज्य महासङ्घको ५७औँ वार्षिकोत्सवको उद्घाटन सत्रलाई सम्बोधन गर्दा तत्कालीन आर्थिक शिथिलताबाट बाहिर निस्कन मैले अहिलेका लागि मुख्यतया यी पाँचवटा विषय उठाएको थिएँ। पहिलो वर्तमान आर्थिक संकट समाधानको रणनीति तयार गर्ने, दोस्रो लगानीको वातावरण बनाउने, तेस्रो राज्य र निजी क्षेत्रबीचको साझेदारी सुदृढ गर्ने, चौथो दक्ष जनशक्ति उत्पादन र रोजगारी सृजना गर्ने र पाँचौँ व्यवसायीहरूको मनोबल उच्च बनाउन राज्यको मर्यादाक्रममा निजी क्षेत्रको स्थान निर्धारण गर्ने। वास्तवमा हामीले यिनै विषयहरूमा नै निरन्तर रूपमा पैरवी गर्दै आएका पनि छौं। बागलुङको ढोरपाटनमा सम्पन्न महासङ्घको तेस्रो कार्यकारिणी समितिको बैठकले तत्कालीन आर्थिक समस्याको समाधानको लागि राष्ट्रिय आर्थिक बहसको आयोजना गर्ने निर्णय गरेका थियौँ र त्यसलगत्तै असोजको तेस्रो साता काठमाडौंमा आयोजना पनि गर्यौँ। अर्थतन्त्रका सबै सरोकारवालाहरूको उपस्थितिमा गरिएको सो राष्ट्रिय आर्थिक बहसको निचोड पनि अर्थतन्त्र अप्ठेरो अवस्थामा रहेकाले सरकार र सरोकारवाला निकायबाट यथोचित नीति अख्तियार होस् र आर्थिक एजेण्डामा सबैको मतैक्य होस् भन्ने नै थियो। त्यसपछि सरकारले पनि हाम्रो यही एजेण्डामा सहमत हुँदै सर्वदलीय आर्थिक बहसको आयोजना गर्यो र त्यसमा प्रधानमन्त्रीले मुलुकका उद्योगी, व्यवसायी एवं समग्र निजी क्षेत्रका प्रतिनिधिहरूसँग उनीहरूको आवाज र आवश्यकता पनि सुन्नुभएको थियो। यसरी निजी क्षेत्रले रोगको पहिचान गरेर त्यसको निदानका लागि आवश्यक औषधि पनि सिफारिस गरेकाले विस्तारै निजी क्षेत्रको आवाज राज्यले सुन्न थालेको महसुस पनि भएको छ। नेपाल राष्ट्र बैंकले बैंक दर, नीतिगत दर सहजीकरण गर्दै बैंकको ब्याजदर घटाउँदै पनि आएको छ। अर्थ मन्त्रलयले हामीसँग निरन्तर छलफल अघि बढाएको छ। लगानी सम्मेलनको मुखैमा भएका केही कानुनको संशोधन र द्विपक्षीय लगानी सम्झौताको खाकाको अनुमोदनलाई यसको उदाहरणका रूपमा पनि लिन सकिन्छ। आर्थिक पुनःरुत्थान, बजेटको रुझान नीतिगत स्थिरता आर्थिक वृद्धि र विकासको आधारशीला हो। नेपालमा लगानी आकर्षित गर्न, व्यवसायिक आत्मविश्वास बढाउन र दिगो आर्थिक गतिविधिहरू सुनिश्चित गर्न स्थिर नीतिगत वातावरण कायम गर्नु आवश्यक छ। बारम्बार नीति परिवर्तन वा असङ्गत नियामक ढाँचाले अनिश्चितता सिर्जना गरिरहेको छ। जसले समग्र आर्थिक वृद्धिमै असर पारिरहेको छ। नीतिगत स्थिरतामा लगानीकर्ताको विश्वास निर्भर हुन्छ । जब नीतिहरू स्थिर हुन्छन्, लगानीकर्ताले अधिक निश्चितताका साथ योजना बनाउन सक्छन्। यो आत्मविश्वासले लगानीकर्तालाई नयाँ परियोजनाहरूमा पुँजी जुटाउन र हाल सञ्चालनमा रहेका उद्योगव्यावसाय विस्तार गर्न प्रोत्साहित गर्छ। अनुकूल व्यावसायिक वातावरण सिर्जना गर्न समयानुकूल आर्थिक सुधारका कार्यक्रममा ध्यान दिनुपर्ने अवस्था छ। यसका लागि आउँदो बजेटमार्फत नयाँ चरणको आर्थिक सुधारको कार्यक्रम घोषणा गर्नुपर्दछ। यसका लागि आवश्यक अर्को महत्वपूर्ण कुरा शासकीय सुधार हो। नियामक प्रक्रियालाई सरल बनाउन र अनावश्यक प्रशासनिक झन्झटहरू हटाउनका लागि बजेटमार्फत नयाँ चरणको शासकीय सुधारका कार्यक्रम घोषणा गर्नुपर्दछ। लगानीकर्ताहरूलाई उनीहरूको लगानी सुरक्षित गरिनेछ र कुनै पनि विवादहरू निष्पक्षरूपमा द्रुत ढङ्गबाट समाधान गरिनेछ भन्ने विश्वास अहिले चाहिएको छ। न्यायिक प्रणालीको सुदृढीकरण र व्यावसायिक कानुनहरू स्पष्ट र निरन्तर रूपमा लागू हुने सुनिश्चित गर्नाले लगानीकर्ताको विश्वास बढ्छ। सरकारी सेवाहरूको दक्षता र प्रभावकारितामा सुधार गर्न सार्वजनिक क्षेत्र सुधारलाई यसले समेट्नुपर्छ। भ्रष्टाचार घटाउन, पारदर्शिता बढाउन र सार्वजनिक क्षेत्रको जवाफदेहिता सुधार गर्ने विषयलाई बजेटले सही ढङ्गले सम्बोधन गर्नुपर्दछ। अर्को पक्ष भनेको करमा सुधार हो। करको आधारलाई फराकिलो बनाउने र कर सङ्कलनको प्रभावकारितामा सुधार गर्ने प्रयास जारी छ तर अहिलेसम्म ठोस नतिजा आउन सकेको छैन। नेपालको वर्तमान कर प्रणालीलाई बढीभन्दा बढी करदातामैत्री, व्यवसायमैत्री र आधुनिक बनाउन हालको संरचनागत तथा कानुनी व्यवधानमुखी व्यवस्थाहरूलाई सुधार गर्नुपर्दछ। अहिले तीन तहका सरकार रहँदा र संविधानले नै तीन तहका कर असुल गर्ने अधिकारहरू बाँडफाँट गरी छुट्याइदिएको अवस्थामा अब विगतमा बनाइएका कानुनहरूलाई पनि सोही ढाँचामा सुधार गर्नुपर्ने अवस्था छ। प्रभावकारी र पारदर्र्शी कर प्रणालीले अनुपालनलाई प्रोत्साहित गर्दछ र करदाताहरूलाई बढी बोझ सृजना नगरी सरकारी राजस्व बढाउँछ। प्रगतिशील कर नीतिले लगानी र नवप्रवर्तनका लागि प्रोत्साहन गर्दछ र आर्थिक गतिविधिलाई गति दिन्छ। सुरक्षित र व्यावसायिक वातावरण सिर्जनाका लागि पनि कानुनी सुधारहरू गर्न आवश्यक छ। त्यसैगरी अर्को विषय हो वित्तीय क्षेत्र सुधार। नेपालको वित्तीय प्रणालीले पछिल्लो समयमा निकै समस्या झेल्दै आएको छ। आर्थिक गतिविधिहरूको विस्तार, अर्थतन्त्रको विकास र आर्थिक क्रियाकलाप फस्टाउनका लागि आवश्यक पुँजीमा पहुँच सुनिश्चित गर्न आवश्यक छ। विशेष गरी साना तथा मझौला उद्योगका लागि ऋण उपलब्धता बढाउन बैंकिङ क्षेत्रको भूमिका महत्वपूर्ण छ। ऋण जोखिम मूल्याङ्कनमा सुधार गर्ने र ऋणदाताहरूको जोखिम कम गर्न ऋण सुनिश्चितता योजनाहरू लागू गर्नेजस्ता उपायहरूहरूको सुधार आवश्यक छ। त्यस्तै व्यापार नीतिमा सुधारको पक्ष अहिलेको अर्काे आवश्यकता हो भन्ने लाई लाग्दछ । नेपाल सन् २०२६ पछि अतिकम विकसित मुलुकबाट विकासशील मुलुकमा स्तरोन्नति हुँदैछ । यस प्ररिपेक्षमा नेपाललाई विश्व अर्थतन्त्रमा थप प्रभावकारी रुपले समाहित गर्न व्यापार नीति सुधार आवश्यक छ । व्यापार अवरोधहरू घटाउन, भन्सार प्रक्रियालाई सरल बनाउन र नेपालले स्तरोन्नतिपछि गुमाउन सक्ने मुलुकहरूसँग गरिने द्विपक्षीय व्यापार सम्झौता वार्ताले निर्यात अवसर बढाउन र विदेशी लगानी आकर्षित गर्न सक्छ । यस्तो अवस्थामा नेपालले आफ्नो तुलनात्मक लाभको क्षेत्र पहिल्याउन र क्षेत्रीय तथा विश्वव्यापी मूल्य शृङ्खलाहरूमा पूर्ण रूपमा सहभागी तुल्याउन अहिलेको व्यापार नीति पर्याप्त हुने छैन । नयाँ परिप्रेक्षमा विश्व व्यापार सङ्गठन (डब्लुटिओ)का प्रावधानहरूअनुसार नेपालले पाउने र गुमाउने क्षेत्रहरूबारे अध्ययन आवश्यक छ । निजी क्षेत्रको प्रतिनिधिमूलक संस्था नेपाल उद्योग वाणिज्य महासङ्घ यसमा सरकारसँग सहकार्य र साझेदारीका लागि तत्पर छौँ । यसर्थ, अर्थतन्त्रको बाह्य क्षेत्र सकारात्मक भए पनि मुलतः आन्तरिक मागमा आएको कमीका कारण देखिएको समस्या समाधान गरी दिगो र उच्च आर्थिक वृद्धि गर्नु बजेटको मुख्य उद्देश्य हुनुपर्छ । अर्थतन्त्र पुनःरुत्थान गर्न र औद्योगिक क्षमता अभिवृद्धि गर्न, चरणबद्ध सुधार योजना अघि सार्नुपर्दछ । मुलुकको अर्थतन्त्रमा ८१ प्रतिशत र रोजगारीमा ८६ प्रतिशत योगदान पुयाइरहेको निजी क्षेत्रको सहभागितामा नयाँ चरणको आर्थिक पुनःसंरचनाको घोषणा गर्नुपर्छ । लगानी सम्मेलन अघिको सुधारले यसलाई बाटो खुलेको छ र धेरै परिवर्तन सम्भव रहेको मैले देखेको छु । अर्काे एउटा विषय यो छ कि भूतप्रवाही कानुनले लगानीकर्तालाई जटिल बनाइदिएको छ । यसमा सुधारका लागि कार्यपालिका र न्यायपालिका दुवै पक्षबाट ठोस पहल हुनुपर्ने आवश्यकता छ । त्यसैले कम्तीमा पाँच वर्षको लागि प्रमुख नीति परिवर्तनमा रोक लगाएर स्थिर वातावरण सुनिश्चित गर्नुपर्छ । यसबाट स्वदेशी र विदेशी लगानीकर्ताहरूका लागि पनि समुचित वातावरण बन्नेछ भन्ने मलाई विश्वास छ । आन्तरिक स्रोतको सीमिततासँगै वैदेशिक सहायतामा समेत कमी आइरहेको सन्दर्भमा स्वदेशी एवं वैदेशिक लगानी र प्रविधि आकर्षित गर्न लगानी प्रवद्र्धन दशकका रूपमा आगामी वर्षदेखि विशेष कार्यक्रम सञ्चालन गर्नुपर्छ । यसअन्तर्गत एकलविन्दु सेवाको प्रभावकारिता र थप नीतिगत सुधार आवश्यक हुनेछ । यसका साथै, मुलुकभर छरिएर रहेका साना लगानीकर्ताहरूलाई समेटी निजी क्षेत्र विशेषगरी नेपाल उद्योग वाणिज्य महासङ्घद्वारा प्रवद्र्धन गरिएको लगानी कम्पनीलाई प्रोत्साहनका लागि विशेष घोषणा गर्नुपर्ने पनि हाम्रो माग रहेको छ ।  नेपाल उद्योग वाणिज्य महासङ्घका अध्यक्ष ढकालसँग राससले गरेको कुराकानीमा आधारित"
सहकारी ठगीमा संलग्न गृहमन्त्री रवि लामिछानेलाई कारबाही माग गर्दै तरुण दलको मसाल जुलुस प्रदर्शन,"काठमाडौं : नेपाली कांग्रेसको भातृसंगठन तरुण दलले सहकारीको रकम हिनामिनामा संलग्न गृहमन्त्री रवि लामिछानेलाई कारबाही गर्नुपर्ने मागसहित मसाल जुलुस प्रदर्शन गरेको छ। तरुण दलका नेताकार्यकर्ताले नाराबाजी गर्दै सोमबार साँझ पुरानो बानेश्वरमा मसाल जुलुस प्रदर्शन गरेका हुन्। तरुण दलका काठमाडौं सचिव दिनेश विक्रम शाहले सहकारी ठगलाई जोगाउने सरकार र आफ्ना नेताहरूलाई संगीन आरोप लगाउने गृहमन्त्रीविरुद्ध मसाल जुलुस प्रदर्शन गरेको बताए। 'सहकारी पीडितलाई न्याय दिनुको साटो सरकारले तानाशाही प्रवृत्ति देखाएको छ। देशकै गृहमन्त्रीले आफूमाथि लागेको आरोपको डरले कांग्रेस नेतामाथि विभिन्न आरोप लगाउनु नै खेदजनक छ। यसको हामी विरोध गर्छौं,' उनले भेन। उनीहरूले 'सहकारी पीडितलाई न्याय दे, सरकारको तानाशाही प्रवृत्ति बन्द गर, सहकारी ठगलाई कारबाही गर, गृहमन्त्री राजीनामा दे'लगायत नाराबाजी गरेका थिए।"
किन पक्राउ परेका थिए महानगरको फोहोर बोक्ने चालक?,"काठमाडौं : काठमाडौं महानगरपालिकाको फोहोर बोक्ने गाडीका चालक रिहा भएका छन्। मेयर बालेन्द्र शाह (बालेन)को चेतावनीपछि प्रहरी नियन्त्रणमा रहेका चार जना चालक रिहा भएको महानगरपालिकाले जानकारी दिएको छ। मेयर बालेनले पनि सामाजिक सञ्जालमार्फत् चालकहरू रिहा भएको बताएका छन्। 'फोहोरको गाडी चलाउने चालकलाई ससम्मान छोडेको खबर पाएँ। जो कोहीले यत्ति बुझ्नुहोला पदमा तलमाथि होला, भूमिकामा तलमाथि होला। तर, नियम, कानुन र भूमिकामा बस्ने हरेक कर्मचारीको, हरेक महानगरबासीको आत्मसम्मान हुन्छ। त्यसमा कसैले सम्झौता गर्न पाइँदैन। काठमाडौं महानगर यसमा संवेदनशील छ,' उनले भनेका छन्। आफ्नो कर्तव्य निभाइरहेका आफ्ना कुनै कर्मचारी अनाहकमा अपमान महानगरले नसहनेको उनको भनाइ छ। यसअघि प्रहरी ती चालकहरूलाई पक्राउ गरेपछि बालेनले रिहाइ गर्न चेतावनी दिएका थिए। उनले रिहा नभएसम्म सिंहदरवार, पार्टी कार्यालय र नेताहरूको घरको फोहोर नउठाउने घोषणा गरेका थिए। महानगरपालिकाका पूर्वाधार सल्लाहकार सुनिल लम्सालले बञ्चरेडाँडामा फोहोर लिएर गएका गाडीलाई अवरोध सिर्जना भएकाले समस्या आएको बताए। उनले फोहोर बोक्ने गाडीलाई त्यहाँ प्रदर्शनरत व्यक्तिहरूले क्षति पुर्याएको समेत बताए। फोहोर फाल्न अवरोध भएपछि महानगर प्रमुखको निर्देशनमा फोहोर बोकेका गाडी माओवादी पार्टी कार्यालय र राष्ट्रिय स्वतन्त्र पार्टीको कार्यालयमा पठाइएको महानगरका एक कर्मचारीले बताए। त्यसैक्रममा गाडी चालकलाई प्रहरी नियन्त्रणमा लिएका थिए। प्रहरीले भने पक्राउ नगरिएको बरु वातावरण विभाग पठाएको दाबी गरेको छ।"
कुटपिट तथा अंगभंग सम्बन्धी कसुर मुद्दाका फरार प्रतिवादीहरु पक्राउ,काठमाडौं : कुटपिट अंगभंग सम्बन्धी कसुर मुद्दाका फरार प्रतिवादीहरु पक्राउ परेका छन्। पक्राउ पर्नेमा काभ्रेको रोशी गाउँपालिका४ घर भई हाल ललितपुरको इमाडोल बस्ने २६ वर्षीय मिलन तामाङ र तेमाल गाउँपालिका७ घर भई हाल भक्तपुरको सल्लाघारी बस्ने २८ वर्षीय विजय लामा रहेका छन्। उनीहरूले २०८० फागुन १७ गते काठमाडौंको कोटेश्वरस्थित केएलसी क्लब अगाडि राजन बरुवाललाई अंगभंग हुने गरी कुटपिट गरेका थिए। घटनापश्चात फरार रहेका उनीहरूलाई काठमाडौं उपत्यका अपराध अनुसन्धान कार्यालयले टोलीले ललितपुरको महालक्ष्मिस्थानबाट पक्राउ गरेको हो। पक्राउ परेका दुवैलाई अनुसन्धान तथा कारबाहीका लागि प्रहरी वृत्त नयाँबानेश्वर पठाइएको प्रवक्तासूचना अधिकृत रविन्द्र रेग्मीले बताए।
ग्यालेक्सी एम१५ फाइभजी लन्च गर्ने औपचारिक घोषणा,"काठमाडौं : सामसङ नेपालले धेरै सेग्मेन्टकै अग्रणी सुविधाहरूसहित ग्यालेक्सी एम१५ फाइभजी लन्च गर्ने औपचारिक घोषणा गरेको छ। अत्यधिक लोकप्रिय ग्यालेक्सी एम सिरिजमा नवीनतम विशेषताहरु थप गरेर प्रयोगकर्ताहरूलाई सुपर   डिस्प्ले, मोन्स्टर ब्याट्री र शक्तिशाली प्रोसेसरहरू समावेश गरिएको छ। यो डिभाइसमा प्रतिष्ठित ग्यालेक्सी सिग्नेचर डिजाइन भएकाले भव्यता र परिष्कृततालाई जोड दिएको कम्पनीले जनाएको छ। यो ब्लू टोपाज र स्टोन ग्रे गरी दुई आकर्षक रंगमा उपलब्ध हुनेछ। यो    द्वारा सञ्चालित छ। जसले निर्देशित कार्यहरू सजिलैसँग ह्यान्डल गर्न सक्छ। ग्यालेक्सी एम१५ फाइभजी सेग्मेन्टकै सर्वश्रेष्ठ   ब्याट्री भएकाले स्मार्टफोनलाई दुई दिनसम्म पावर गर्न सक्छ। सामसङले पनि उपभोक्ताहरूका लागि एक वास्तविक २५ सामसङ एडेप्टर निःशुल्क उपलब्ध गराउँदै आएको छ। ग्यालेक्सी एम१५ फाइभजी ले सेगमेन्टकै सर्वश्रेष्ठ  सुपर  डिस्प्ले प्रदान गर्दछ, जसले सामाजिक सञ्जाल फिडहरू मार्फत बाहिरी सेटिङहरूमा पनि स्क्रोलिङ गर्छ, टेक्नोलोजी जान्ने   र मिलेनियल ग्राहकहरूका लागि यो पर्फेक्ट छ। सफा र स्पष्ट तस्बिरहरूका लागि यो डिभाइसमा  ट्रिपल क्यामेरा र  फ्रन्ट क्यामेरा छ। यसले भ्वाइस फोकस जस्ता आविष्कारहरूका साथ उपभोक्ता अनुभवलाई पुनः परिभाषित गर्दछ, जसले कल गर्दा वरिपरिको आवाज घटाउँछ। यो डिभाइस उत्कृष्ट, डिफेन्स ग्रेड  सेक्युरिटीको साथ पनि आउँछ। जसले तपाईंको स्मार्टफोनमा गोपनीयता र सुरक्षाको कुरा गर्दा तपाईंलाई चिन्तामुक्त बनाउँछ। यी डिभाइसहरूमा सामसङको सबैभन्दा नवीन सुरक्षा सुविधाहरू मध्ये एक    पनि समावेश छ। हार्डवेयरमा आधारित सुरक्षा प्रणालीले प्रणालीको मुख्य प्रोसेसर र मेमोरीबाट भौतिक रूपमा अलग्गै सुरक्षित   बनाएर हार्डवेयर र सफ्टवेयर आक्रमणहरू विरुद्ध राम्रो सुरक्षा प्रदान गर्दछ। यसका साथै यसमा क्वीक शेयर सुविधाले प्रयोगकर्ताहरूलाई तुरुन्तै फाइलहरू, फोटोहरू र कागजातहरू टाढा भए पनि तपाईंको ल्यापटप र ट्याब लगायतका कुनै पनि अन्य उपकरणसँग शेयर गर्न सक्षम गर्दछ। ग्यालेक्सी एम१५ फाइभजी मार्फत सामसङले फोर जेनेरेशन ओएस अपग्रेडहरू र पाँच वर्षको सुरक्षा अपडेटहरू उपलब्ध गराएर ग्राहकको सन्तुष्टि प्रतिको आफ्नो प्रतिबद्धतालाई फेरि पूरा गर्दैछ। जसले प्रयोगकर्ताहरूलाई आगामी वर्षहरूमा नवीनतम सुविधाहरू र परिष्कृत सुरक्षाको आनन्द लिन सक्ने सुनिश्चित गर्दैछ। ग्यालेक्सी एम१५ फाइभजी स्टोरेज भेरिएन्ट   को लागि २५ हजार ९९९ रुपैयाँ मूल्य निर्धारण गरिएको छ। साथै, देशभरका २००० भन्दा बढी अधिकृत सामसङ स्टोरहरूमा उपलब्ध सामसङ इन्स्टा फाइनान्स सेवा लिएर तपाईंले आफ्नो नागरिकता मात्र देखाएर शून्य प्रतिशत ब्याजदरमा ईएमआईमा सजिलैसँग यो नयाँ फोन प्राप्त गर्न सक्ने छन्।"
प्रशासन कार्यालयका अधिकृतको गोली हानी हत्या गर्ने व्यक्ति १६ वर्षपछि पक्राउ,"वीरगन्ज : १६ वर्ष पहिले जिल्ला प्रशासन कार्यालय पर्साका तत्कालीन अधिकृतको गोली हानी हत्या गरेर फरार रहेका अभियुक्तलाई प्रहरीले पक्राउ गरेको छ। पक्राउ पर्नेमा पर्साकै सखुवा प्रसौनी गाउँपालिका५ बलुवाका ७२ वर्षीय प्रेम गिरी रहेका छन्। पक्राउ परेका गिरीले २०६५ असोज २२ गते जिल्ला प्रहरी कार्यालय पर्साका तत्कालीन शाखा अधिकृत ५२ वर्षीय मोहन प्रसाद मैनालीको गोली हानी हत्या गरेका थिए। त्यसअघि २०५७ भदौ १२ गते पर्साकै विन्दावासिनी गाउँपालिका४ का ३० वर्षीय देवेन्द्र यादवको घरमा डकैती गर्ने क्रममा गिरीसहितको डाँका समूहले यादवको पनि गोली हानी हत्या गरेका थिए। मैनाली र यादवको हत्या गर्ने गिरी हातहतियार तथा खरखजाना मुद्दाका पनि फरार अभियुक्त रहेका थिए। दुई व्यक्तिको हत्या, डाँका मुद्दा र हातहतियार तथा खरखजाना मुद्दामा अदालतबाट दोषी ठहर भई सजाय समेत तोकी सकिएका गिरी भारतको पनि विभिन्न स्थानमा भएका हत्या,चोरी, डकैती लगायतका आपराधिक क्रियाकलापमा संलग्न थिए। लामो समयदेखि नेपाल प्रहरीको सर्वाधिक खोजी (मोस्ट वान्टेड)को सूचीमा रहेका गिरीलाई प्रहरीले आइतबार पक्राउ गरेको हो। विशेष सूचनाका आधारमा जिल्ला प्रहरी कार्यालय पर्साबाट आइतबार खटिएको प्रहरी टोलीले बलुवास्थित आफ्नै घरमा लुकीछिपी बसेको अवस्थामा गिरीलाई पक्राउ गर्न सफल भएको प्रहरी नायब उपरीक्षक कुमार विक्रम थापाले बताए। पक्राउ गरिएका गिरीलाई जिल्ला प्रहरी कार्यालयको हिरासतमा राखेर उनीविरुद्ध पर्सा जिल्ला अदालतबाट म्याद थप अनुमति लिई थप अनुसन्धान गरिरहेको थापाले जानकारी दिए।"
गुमेको संसार फेरि देख्न पाए जेष्ठ नागरिकले,"तानसेन : रिब्दीकोटको कुसुमखोला स्वास्थ्य चौकी भित्र एक हातले लौटो टेकेका, छोरा छोरी आफन्तको सहारामा हिँडेका, आँखामा चश्मा लगाएका वृद्ध वृद्धाहरूको भिडभाड थियो। कोही कुर्सीमा बसेका थिए। कोही लौरो टेक्दै छोरा छोरी तथा आफन्त साथमा स्वास्थ्य चौकीमा आउँदै थिए। जम्मा भएका वृद्ध वृद्धाहरू एक आपसमा गफ गर्दै थिए, अब त फेरि संसार देखिने भयो। स्वास्थ्य चौकीमा आएका वृद्ध वृद्धाहरू कोही पालो कुर्दै थिए। कोही ब्लड प्रेसर चेक जाँच गर्दै थिए। कोही ल्याब टेस्ट गर्दै थिए। उपस्थित भएका वृद्ध वृद्धाहरू अब फेरि नयाँ जीवन पाइने आसामा खुशी देखिन्थे। पालिका भरीका वृद्ध वृद्धाहरूलाई संसार देखाउने काम गरेको छ पाल्पाको रिब्दीकोट गाउँपालिकाले। पालिका भित्र मोतियाविन्दु कारण आँखा नदेख्ने सबै नागरिकहरूलाई पालिकाले आँखा देख्ने बनाएको छ। गाउँपालिका र नेपाल नेत्र ज्योति संघ पाल्पा लायन्स लाकौल आँखा अस्पतालको सहकार्यमा पालिकाभरीका जेष्ठ नागरिकहरूलाई संसार देखाउने काम गरेको हो। गाउँपालिका भरीका सबै वडाका बस्ती बस्ती टोल टोलमा गरी १८ स्थानमा आँखा शिविर सञ्चालन गरेर मोतियाविन्दु रोग लागेका सबै बिरामीहरूलाई दुई दिने शिविरमार्फत निःशुल्क रुपमा अप्रेसन गरी गुमेको आँखाको ज्योति पुनः फर्काएर संसार देख्ने बनाएको हो। गाउँपालिकाका जनतालाई हाम्रो साथमा स्थानीय सरकार छ भन्ने प्रत्याभूति दिलाउने हो। सोहीअनुसार म बनाउँछु मेरो रिब्दीकोट अभियान अन्तर्गत पाल्पा लायन्स लाकौल आँखा अस्पतालसँग सहकार्यबाट एउटै अभियानमा ५ हजार २ सय भन्दा बढी नागरिकहरूको आँखा जाँच गरेर उनीहरूलाई आवश्यकता अनुसारको उपचार गरेको छौं। १ सय ३९ जनाको निःशुल्क अप्रेसन गरिएको छ, पालिका अध्यक्ष नारायणबहादुर कार्कीले भने। पालिकाले आँखा अप्रेशन गर्ने जेष्ठ नागरिक तथा बिरामी कुरुवालाई घर घरबाट ल्याउने लैजाने, खान बस्नको व्यवस्था गरेको र छुटेका अप्रेसन गर्नुपर्ने आँखा बिरामीहरूलाई तानसेन तथा भैरहवा पठाउने जातव्यबस्था समेत रहेको पालिका उपाध्यक्ष कान्ता अधिकारीले बताइन्। जनहितका लागि पालिकाको यो निकै महत्वपूर्ण काम हो। आधारभूत स्वास्थ्य सेवा निःशुल्क पाउनु पर्छ भनी संविधानको मुल भावना अनुसार एकै पटक पालिका भरीका ५२ सय व्यक्तिले आँखाको उपचार सेवा पाएका हुन्। यो अभियानले नागरिकहरूलाई स्थानीय सरकार भएको अनुभूति भएको छ। आगामी वर्ष पनि जनतालाई प्रत्यक्ष सरोकार राख्ने स्वास्थ्य कार्यक्रमलाई प्राथमिकता दिइरहेका छौं, प्रमुख प्रशासकीय अधिकृत लेखनाथ पोखरेलले भने। १३९ जनाको शल्यक्रिया गरिएको गाउँपालिकाका स्वास्थ्य शाखा प्रमुख सुनिल अधिकारीले बताए। अप्रेसन गरेका सबै नागरिकलाई ब्लाङ्केट समेत प्रदान गरिएको शाखा प्रमुख अधिकारीले बताए। नेपाल नेत्र ज्योति संघ पाल्पा लायन्स लाकौल आँखा अस्पतालका व्यवस्थापक सन्तोष दर्जीले आँखाको शल्यक्रिया गरेपछि नियमित हेरचाह तथा नियमित आई ड्रप लगाउने, धूलो धुवाँमा नजाने जस्ता काम गरेमा लामो समयसम्म आँखा देख्न सकिने बताए। मलाई २ वर्षअघि नै मोतियाविन्दु भएको थियो। गाउँपालिकाले वडामै आँखा शिविर राख्यो। आँखा जचाएँ। गाउँपालिकाले निःशुल्क अप्रेसन गरिदिएकाले अब दुवै आँखाले देख्ने भएको छु, रिब्दीकोट गाउँपालिका२ लघुवाकी विष्णु कुमारी नेपालले भनिन्। लघुवाकै केशवराज नेपालले पनि निःशुल्क रुपमा मोतियाविन्दुको अप्रेशन गरी आँखा देख्ने भएकोमा जीवनमा धेरै खुशी थपिएको बताए। गाउँपालिकाले निकै राम्रो अभियान चलाएको कुसुमखोलाका मेघराज आचार्यले बताए। म बनाउँछु मेरो रिब्दीकोट अन्तर्गत नवयुवा बचत समूह खस्यौलीले शल्यक्रियाका लागि आएका बिरामी, आफन्त तथा कुरुवा, चिकित्सक, नर्सहरूको सहयोगका लागि निःशुल्क रुपमा खानेपानी, जुस खाजा, खानाको व्यवस्थापन गरेको थियो।"
पाटनमा पूर्वराजा ज्ञानेन्द्र शाह,काठमाडौं : पूर्वराजा ज्ञानेन्द्र शाहले ऐतिहासिक तथा सांस्कृतिक महत्त्व र पहिचान बोकेको ललितपुरस्थित पाटनको विभिन्न धार्मिक क्षेत्रहरूमा यात्रा गरेका छन्। सोमबार पूर्वराजाले पाटन क्षेत्रमा पूजा तथा अवलोकन गरेका हुन्।
रातो पासपोर्ट प्रकरणमा भ्रम फैलाएको भन्दै गृहमन्त्री लामिछानेमाथि कारबाही गर्न सभामुखसँग गुरुङको माग,"काठमाडौं : नेपाली कांग्रेस उपसभापति एवं सांसद धनराज गुरुङले उपप्रधान तथा गृहमन्त्री रवि लामिछानेलाई कारबाही गर्न माग गरेका छन्। सभामुख देवराज घिमिरेलाई पत्र लेख्दै उनले संसदको रोस्टमबाट तथ्यहीन र आधारहीन आरोप लगाएको भन्दै कारबाही गर्न माग गरेका हुन्। रातो पासपोर्ट प्रकरणमा अदालतबाट सफाइ पाइसकेको अवस्थामा गृहमन्त्री लामिछानेले आम नागरिकलाई भ्रममा पार्न खोजेको, अदालतले गरेको फैसलामाथी धावा बोलेको उनको आरोप छ। 'माननीय गृहमन्त्रीले प्रतिनिधिसभाको रोस्टमबाट तथ्यहीन, आधारहीन कुरा गरी नेपाली कांग्रेसका प्रतिनिधि सभाका सदस्यहरूमाथि मानमर्दन गर्न खोजेको, हुँदै नभएको कुरालाई बढाई चढाई गरेर आम नागरिकलाई भ्रममा पार्न खोजेको, अदालतले गरेको फैसलामाथि धावा बोलेको, अदालतको निर्णयको बर्खिलाप गरी अदालतको समेत अवहेलना गरेको, अदालतबाट सफाइ पाइसकेका रातो कूटनीतिक पासपोर्टको विषयलाई तोडमोड गरी आम नागरिकबीच भ्रम सिर्जना गर्न खोजेको, आफूलाई अदालतभन्दा माथि राखी अभिव्यक्ति दिएको व्यहोरा स्मरण गराउन चाहन्छु,' गुरुङले पत्रमा भनेका छन्। उनले गृहमन्त्री लामिछानेलाई बोलेको कुरा पुष्टि गर्न चेतावनी दिएका छन्। 'उहाँले बोलेको कुराहरू पुष्टि गर्न म उहाँलाई चुनौती दिन चाहन्छु। यदि पुष्टि नभएमा उहाँमाथि कारबाही गर्न माग गर्दछु,' उनले भनेका छन्। प्रतिनिधि सभा नियमावलीको नियम २१९ मा सभाका सदस्यले पालना गर्नुपर्ने आचरण पनि गृहमन्त्रीले पालना नगरेको भन्दै उनले गृहमन्त्री लामिछानेलाई संसदको अवहेलनामा कारबाही गर्न सभामुखलाई आग्रह गरेका छन्।"
दैलेखबाट सुर्खेत आउँदै गरेको बस दुर्घटना हुँदा दुई जनाको मृत्यु,"वीरेन्द्रनगर : सुर्खेतको वीरेन्द्रनगरस्थित कटकुवामा बस दुर्घटना हुँदा दुई जनाको मृत्यु भएको छ। मृतकको पहिचान खुलेको छैन। दैलेखदेखि सुर्खेतको वीरेन्द्रनगर आउँदै गरेको कर्णाली प्रदेश ०२००१ ख ०८५२ नम्बरको मिनी बस काठकुवामा दुर्घटना भएको हो। दुई जनाको घटनास्थलमै मृत्यु भएको जिल्ला प्रहरी कार्यालय सर्खेतका प्रमुख एसपी रुपेश खड्काले जानकारी दिए। उनका अनुसार दुर्घटनामा घाइते भएकाहरूको उद्धार कार्य भइरहेको छ। उनले भने, बसमा १५ जनाभन्दा बढी भएको अनुमान छ। हामी घाइतेलाई उद्धार गर्दै अस्पताल पुर्याइरहेका छौँ। मृतकको पहिचान खुलेको छैन। घाइतेहरूको विवरण संकलन भइसकेको छैन। बस सोमबार दिउँसो साढे १ बजे दुर्घटना भएको हो।"
"सभामुखले पदीय मर्यादा राख्नुभएन, दलको कार्यकर्ताजस्तो देखिनुभयो : कांग्रेस","काठमाडौं : प्रमुख प्रतिपक्षी दल नेपाली कांग्रेसले सभामुख देवराज घिमिरेले पदीय भूमिका निर्वाह नगरेको ठहर गरेको छ। नयाँ बानेश्वरमा बसेको कांग्रेस संसदीय दलको बैठकले सभामुखको भूमिका राजनीतिको दलको कार्यकर्ताजस्तो देखिएको बताए। 'आजको दृश्यले सभामुखको पदीय गरिमा नभएको ठहर गरेका छौं। त्यो गरिमा र मर्यादा राख्न पर्थ्यो। तर, राजनीति दलका कार्यकर्ताजस्तो पेस हुनु सभामुखजस्तो पदको लागि शोभनीय हुँदैन। सभामुखज्युलाई संसदीय परम्परा जोगाउन भूमिका निभाउन ध्यानाकर्षण गराउन चाहन्छौं,' कांग्रेसका प्रमुख सचेतक रमेश लेखकले भने। उनले सत्तापक्षले बहुमतको दम्भ देखाएको आरोप लगाए। संसदमा देखिएको दृश्य नेपालको संसदीय इतिहासमा नौलो घटना र दुःखदायी घटना भएको उनको भनाइ छ। यसले संसदीय परम्परालाई कमजोर पार्ने उनले बताए। 'विपक्षीलाई स्पेश नदिने, बोल्न नदिने, समय हुँदाहुँदै आजै विश्वासको मत लिने र संसदलाई ब्यारेक बनाएर विश्वासको मत लिनु खेदजनक छ,' उनले भने, 'सभामुखज्युले आझ विपक्षी दललाई पनि बोल्न दिनुभएन। त्यसको पछाडि सत्तापक्षको बहुमतको दम्भ छ। सत्तापक्षको निरंकुशताको मनोवृत्ति छ। लोकतन्त्र र मूल्य र मान्यता विपरीत नजान चेतवानी दिएका छौं,' उनले भने। उनले विश्वासको मत लिने समय हुँदाहुँदै प्रतिपक्षी सरकारले बल मिच्याई र तानाशाही प्रवृत्ति देखाएको उनको आरोप छ।"
उपेन्द्र यादवले सर्वोच्चमा दिएको रिट 'हेर्न नभ्याइने' मा,"काठमाडौं : जनता समाजवादी नेपाल पार्टीका अध्यक्ष उपेन्द्र यादवले सर्वोच्च अदालतमा दायर गरेको रिट 'हेर्न नभ्याइने' भएको छ। न्यायाधीश प्रकाश कुमार ढुंगानाको इजलासमा रिटमाथि सुनुवाइका लागि पेशी तोकिएको थियो। प्रधानमन्त्री पुष्पकमल दाहाल 'प्रचण्ड' ले आज लिन लागेको विश्वासको मतको मतदान प्रक्रियामा सहभागी हुन नदिन जसपा नेपालका अध्यक्ष यादवले आइतबार सर्वोच्चमा रिट दायर गरेका थिए। प्रधानमन्त्री प्रचण्डले सोमबार प्रतिनिधिसभाबाट विश्वासको मत प्राप्त गरेका छन्। उनको पक्षमा १५७ सांसदले मत दिएका थिए। जसपा नेपालबाट फुटेर दर्ता भएको अशोक राई नेतृत्वको जसपाका सातजना सांसदलाई प्रधानमन्त्री 'प्रचण्ड' लाई विश्वासको मत दिनबाट रोक्न यादव सर्वोच्च पुगेका हुन्। यसअघि सर्वोच्च अदालतले राई नेतृत्वको जसपालाई यथास्थितिमा राख्न अल्पकालीन अन्तरिम आदेश जारी गरेको थियो। जसपा नेपालबाट फुटेर दर्ता भएको जसपाको निर्णय यथास्थितिमा राख्न दिएको अल्पकालीन अन्तरिम आदेश कार्यान्वयनको माग गर्दै उनी सर्वोच्च पुगेका हुन्। जसपामा अध्यक्ष राईसहित सुशीला श्रेष्ठ,नवलकिशोर साह,प्रदीप यादव,रञ्जु झा,वीरेन्द्र महतो र हसिना खान सांसद छन्। प्रधानमन्त्री प्रचण्डले आज विश्वासको मत लिने कार्यसूची छ। यादव नेतृत्वको जसपा नेपालबाट छुट्टिएर ७ जना सांसदले २०८१ साल वैशाख २३ गते छुट्टै दल दर्ता गराएका थिए। निर्वाचन आयोगले सो दललाई वैशाख २४ गते दर्ता गरेको थियो। आयोगको निर्णयविरुद्ध यादवले सर्वोच्चमा रिट दायर गरेका थिए। राई नेतृत्वको जसपा प्रचण्ड नेतृत्वको सरकारमा सहभागी भएको छ। जसपाबाट प्रदीप यादव स्वास्थ्य मन्त्री,नवलकिशोर साह सुडी वनमन्त्री र हसिना खान राज्यमन्त्री छन्।"
बेपत्ता योद्धाका बारेमा राज्य बेपरवाह देखिए : विप्लव,काठमाडौं : नेपाल कम्युनिस्ट पार्टीका महासचिव नेत्रविक्रम चन्द विप्लवले बेपत्ता योद्धाहरूका बारेमा राज्य बेपरवाहजस्तो देखिएको बताएका छन्। राष्ट्रिय बेपत्ता योद्धा स्मरण दिवसको सन्दर्भमा आयोजित कार्यक्रममा उनले मुलुकको परिवर्तनमा सहिद बेपत्ताहरूको महत्वपूर्ण योगदान भए पनि अहिले बेपत्ता योद्धाहरूका बारेमा राज्य बेपरवाहजस्तो देखिएको बताए। उनले जनयुद्धमा बेपत्ता भएकाहरू राज्यको परिवर्तनका हकदार भएकाले उनीहरूको स्वामित्व राज्यले लिनुपर्ने बताए। संक्रमणकालीन न्यायका विषयमा दलहरूबीच फरकफरक नभइ समाज धारणा बनाउनुपर्ने र बेपत्ता योद्धा परिवारका गुनासा सुन्नुपर्ने उनले बताए। सहिद परिवारका बारेमा राज्य अलि गम्भीर देखिए पनि बेपत्ता परिवारको खोजीका लागि राज्य गम्भीर नदेखिएको उनको भनाइ छ।
मुस्ताङमा दुर्लभ कस्तुरी मृग मृत फेला,जोमसोम : मुस्ताङमा हिमाली संरक्षित दुर्लभ वन्यजन्तु कस्तुरी मृग फेला परेको छ। घरपझोङ गाउँपालिका३ पुथाङ एअरपोर्टको कम्पाण्ड बाहिर सोमबार बिहान संरक्षित वन्यजन्तु पोथी कस्तुरी मृग फेला परेको एक्याप जोमसोमले जनाएको छ। पुथाङको एअरपोर्ट नजिक कस्तुरी मृग मृत अवस्थामा स्थानीयले देखेपछि एक्याप जोमसोम कार्यालयलाई जानकारी गराइएको थियो। त्यसपछि एक्यापको कर्मचारी टोलीले घटनास्थलमा पुगेको थियो। टोलीले घटनास्थलको अध्ययन र मुचुल्का गरी मृत कस्तुरी मृत त्यहाँबाट एक्याप कार्यालयमा ल्याइएको थियो। मुस्ताङमा पहिलो पटक संरक्षित वन्यजन्तु कस्तुरी मृत भेटिएको एक्याप जोमसोमका कार्यालय प्रमुख प्रमोदराज रेग्मीले जानकारी दिए। वन्यजन्तु वा छाडा कुकुरको आक्रमणबाट कस्तुरी मृगको मृत्यु भएको प्रमुख रेग्मीले बताए। पशु चिकित्सक लालमणी अर्यालले मृत कस्तुरीको विभिन्न भागमा चोटपटक लागेको र कस्तुरीको विभिन्न अंगहरु वन्यजन्तु वा कुकुरले खाइसकेको अवस्था रहेको बताए।
बजेट अभावमा खानेपानी आयोजना निर्माण ठप्प,"म्याग्दी : म्याग्दीको सदरमुकाम बेनी बजारमा खानेपानी आपूर्तिको वैकल्पिक व्यवस्था मिलाउन र गुणस्तर सुधार गर्न सञ्चालित आयोजना निर्माण बजेट अभावमा ठप्प भएको छ। निर्माण कम्पनीलाई अघिल्लो आर्थिक वर्षदेखिको एक करोड ३८ लाख भुक्तानी गर्नुपर्ने योजनाका लागि चालु आवमा एक लाखमात्र बजेट प्राप्त भएपछि निर्माण प्रभावित भएको हो। संघीय खानेपानी तथा ढल व्यवस्थापन आयोजना म्याग्दीले बेनी खानेपानी आयोजनाको क्षमता विस्तार कार्यक्रमअन्तर्गत २०७८ असोजमा काठमाडौंको एएम प्याराडाइजसँग दुई करोड ४६ लाखमा ठेक्का सम्झौता गरेको थियो। निर्माण कम्पनीका इञ्जिनियर अजय तिमिल्सिनाले यसअघि गरेको कामको भुक्तानी नपाएको भन्दै थप बजेट प्राप्त हुने सुनिश्चित नभएपछि गत फागुनदेखि निर्माण रोकिएको बताए। ९० प्रतिशत भौतिक प्रगति भएको आयोजनामा गत वर्ष काम गरेको ५६ लाख भुक्तानी पाउन बाँकी छ, उनले भने, समयमा भुक्तानी नपाएको र खरिद ऐन संशोधनसँगै ठेक्काको म्याद थप हुने भएपछि काम रोकिएको हो। उनका अनुसार १८ महिनाको ठेक्का अवधि बढेर तीन वर्ष पुग्न लागेको छ। आयोजनामार्फत खडेरी, मुहान सुक्दा, पाइप फुटेको, पहिरोका कारण बेनीमा खानेपानी आपूर्ति बन्द भई हाहाकार हुने समस्या हटाउन विकल्पका रुपमा म्याग्दी नदीको पानी तानेर वितरण गर्ने व्यवस्था मिलाउन पानी शुद्धीकरण गर्ने संरचना तयार पारिएको बेनी खानेपानी उपभोक्ता संस्थाका अध्यक्ष रमेश गिरीले बताए। उनका अनुसार बराहपाखोमा तीन लाख ४० हजार लिटर क्षमताको रिजर्भ ट्यांकी निर्माण भइसकेको छ। साथै ५९४ घनलिटर क्षमताको दुई वटा पानी शुद्धीकरण गर्ने गर्ने फिल्टर पलान्ट निर्माण सकिएको छ। नयाँ प्रविधिको सेडिमेशन र सो साण्डफिल्टर ट्यांकीमा प्रयोगमा ल्याउन नसक्दा पानी शुद्धीकरण गर्न अतिरिक्त खर्च बढेको अध्यक्ष गिरीले बताए। बजेट अभावमा पानी शुद्धीकरण गर्ने ट्यांकीमा राख्ने सामग्री ल्याउन नसक्दा नयाँ संरचनाको प्रयोग हुन सकेको छैन, उनले भने, पुरानो ट्यांकीमा पानी शुद्धीकरण गर्ने संरचना मर्मत गर्दा धेरै खर्च बढिरहेको छ। बेनी नगरपालिका२ स्थित कालीगण्डकी नदी किनारको इनारदेखि एक सय ३० मिटर उचाइमा बेनी बजारको शिरमा रहेको बराहपाखोस्थित रिजर्भ ट्यांकीसम्म करिब नौ सय मिटर चार इञ्चको जिआइ पाइप जडान गरेर लिफ्ट प्रविधिमार्फत पानी तान्ने व्यवस्था मिलाइएको बेनी खानेपानी उपभोक्ता संस्थाले जनाएको छ। हाल दुई वटा पम्पबाट प्रतिसेकेण्ड १० लिटरका दरले पानी तानिएको छ। तीनवटै पम्प चलाउँदा प्रतिसेकेण्ड १५ लिटरका दरले पानी आपूर्ति गर्न सकिने संघीय खानेपानी तथा ढल व्यवस्थापन आयोजनाका इञ्जिनियर नवीन सुवेदीले बताए। लिफ्ट प्रविधि सञ्चालन भए पनि पानी शुद्धीकरण गर्ने संरचना प्रयोगमा आउन नसकेको उनले बताए। आयोजनालाई पूर्णता दिन खानेपानी मन्त्रालयमा थप बजेट माग गरिए पनि सफल नहुँदा समस्या परेको इञ्जिनियर सुवेदीले बताए। आयोजनाले दुई वर्षअघि बेनी खानेपानी आयोजनाको क्षमता विस्तारका लागि ४२ लाख ८१ हजार आठ सय २० को लागतमा दुई लाख लिटर क्षमताको ट्यांकी निर्माण गरेको थियो। आयोजनाको हाल एक लाख लिटर क्षमताको एउटा र दुई लाख लिटर क्षमताको दुई वटा रिजर्भ ट्यांकी छन्। मुहानबाट ट्यांकीमा संकलन हुने पानी शुद्धीकरण गरेर वितरण गर्ने संरचना तयार पार्न लागिएको इञ्जिनियर सुवेदीले बताए। उनका अनुसार बेनी७, ८ र २ का एक हजार एक सय घरधुरीलाई रिठाखर्क, पुम्दी र कोप्रेको मुहानबाट प्रति सेकेण्ड ३३ लिटरका दरले पानी आपूर्ति हुने क्षमता छ। दैनिक पाँच लाख ६० हजार लिटरका दरले खानेपानी वितरण गरिँदै आइएको बेनी खानेपानी तथा सरसफाइ उपभोक्ता संस्थाका प्रबन्धक यामबहादुर विकले जानकारी दिए। उनका अनुसार २७ किलोमिटर दूरीको रिठाखर्क र पुम्दीको मुहानबाट आपूर्ति हुने पानी पहिरो र निर्माणाधीन बेनीजोमसोम सडकका कारण प्रभावित भएको छ। रासस"
"महानगरका चालक समातिएपछि बालेनले भने सिंहदरबार, पार्टी कार्यालय र नेताहरूको घरको फोहोर उठ्दैन","काठमाडौं : काठमाडौं महानगरपालिकाका मेयर बालेन्द्र शाह (बालेन)ले सिंहदरबारको फोहोर नउठाउने घोषणा गरेका छन्। फोहोर बोक्ने महानगरका चार जना चालकलाई पक्राउ गरेको भन्दै मेयर बालेनले सिंहदरबार, पार्टी कार्यालय र नेताहरूको घरको फोहोर नउठाउने घोषणा गरेका हुन्। उनले त्यसका लागि जुध्न आफू तयार रहेको बताएका छन्। 'भ्रष्टलाई समाउन सक्नु भएन, काठमाडौंमा फोहोर बोक्ने चार चालकलाई समाउनुभएछ यो सरकारले। जबसम्म ससम्मान चालकहरू रिहा हुन्नन्, सिंहदरबारलगायत सबै पार्टी कार्यालय र नेताहरूको घरको फोहोर उठ्दैन। को को जुध्न आउने हो, आए हुन्छ, कसैलाई बाँकी छोडिँदैन,' उनले सामाजिक सञ्जालमार्फत भनेका छन्। केही समयअघि उनले महानगरको गाडी रोकेको भन्दै सिंहदरबार जलाउने अभिव्यक्ति सामाजिक सञ्जालबाट दिएका थिए"
सुर्खेत बस दुर्घटना : मृतक दुवै जनाको सनाखत (अपडेट),"वीरेन्द्रनगर : सुर्खेतमा भएको बस दुर्घटनामा मृत्यु भएका दुवै जनाको सनाखत भएको छ। सुर्खेतको कटकुवामा भएको बस दुर्घटनामा दैलेखको डुंगेश्वर गाउँपालिका६ का २२ वर्षीय भिमसेन राना र बर्दियाको ठाकुरबाबा नगरपालिका३ का अन्दाजी ७० वर्षीय शेरबहादुर खड्काको मृत्यु भएको हो। सोमबार दिउँसो साढे १ बजे दैलेखको दुल्लु नगरपालिका११, भुकाहाँबाट सुर्खेत आउँदै गरेको कर्णाली प्रदेश ०२ ००१ ख ०८५२ नम्बरको मिनीबस सुर्खेतदैलेख सडक खण्डको कटकुवामा दुर्घटना भएको हो । प्रहरीका अनुसार दुर्घटनामा परी २१ जना घाइते भएका छन्। घाइतेमध्ये एक जना बाहेकको अवस्था सामान्य रहेको छ। घाइतेहरूको कर्णाली प्रदेश अस्पताल र कर्णाली केयरमा उपचार भइरहेको छ। दुर्घटनाको कारण भने खुलिसकेको छैन।"
कांग्रेसले बोलायो केन्द्रीय समिति र संसदीय दलको संयुक्त बैठक,काठमाडौं : नेपाली कांग्रेसले केन्द्रीय समिति र संसदीय दलको संयुक्त बैठक बोलाएको छ। जेठ ९ गते विहान ११ बजेका लागि संयुक्त बैठक आह्वान भएको पार्टीका मुख्य सचिव कृष्ण पौडेलले बताए। नेपाली कांग्रेसले सहकारीको रकम हिनामिना प्रकरणमा संसदीय छानबिन समिति बनाउनुपर्ने माग गर्दै निरन्तर संसद अवरुद्ध पार्दै आएको छ। सहकारीको रकम हिनामिना प्रकरणमा गृहमन्त्री रवि लामिछानेको समेत संलग्नता रहेको भन्दै कांग्रेसले संसदीय छानबिन समिति नबनेसम्म संसद अवरुद्ध पार्ने बताएको छ। यसैबीच सोमबार प्रधानमन्त्री पुष्पकमल दाहालले कांग्रेसको अवरोधका बीच संसदबाट विश्वासको मत पाएका छन्। सभामुख देवराज घिमिरेले प्रमुख प्रतिपक्षी दलको अवरोधलाई नजरअन्दाज गरेर संसद अगाडि बढाएको कांग्रेसको आरोप छ। पछिल्लो समय राजनीतिमा देखिएको उतारचढावका बारेमा कांग्रेस बैठकमा छलफल हुने बताइएको छ।
"विश्वासको मत मात्रै माग्दिनँ, देशमा देखिएको निराशा चिर्न साथ र सहयोग मागेको छु : प्रधानमन्त्री","काठमाडौं : प्रधानमन्त्री पु्ष्पकमल दाहालले प्रतिनिधिसभा बैठकमा विश्वासको मत मागेका छन्। प्रमुख प्रतिपक्ष नेपाली कांग्रेससहित विपक्षी दलहरूको नाराबाजीबीच प्रधानमन्त्री प्रचण्डले विश्वासको मत लिन लागेका हुन्। विश्वासको मत लिनुपूर्व प्रतिनिधिसभालाई सम्बोधन गर्दै प्रधानमन्त्री प्रचण्डले देशमा देखिएको निराशा चिर्न साथ र सहयोग चाहेको बताएका छन्। सोह्रौं आयोजनाका लक्ष्यहरू हासिल गर्न संसद र सरकारले धेरै काम गर्न बाँकी रहेको उल्लेख गर्दै प्रधानमन्त्री प्रचण्डले सरकारका दीर्घकालिन प्रतिबद्धताहरू सम्मानित संसदको साथ र सहयोग बिना पूरा हुन नसक्ने बताए। 'आगामी दशक तीव्र विकासको दशक भनेका छौँ । त्यसका लागि बृहत छलफल र साझा राष्ट्रिय दृष्टिकोण चाहिएको छ,'प्रधानमन्त्री प्रचण्डले भने, 'भारत र बङ्गलादेशससँग विद्युत् व्यापार सम्झौता भइसकेको र चीनसँग पनि निर्यातको सम्भावना बढिरहेका बेला गेमचेञ्जर ठूला विद्युत् आयोजनामा धेरै काम गर्न बाँकी छ ।' उनले समष्टिगत आर्थिक परिसूचकहरू त सकारात्मक भए,तर अर्थतन्त्रलाई पूर्ण गतिशील बनाउन सरकार र संसदले एकीकृत प्रयास आवश्यक रहेको बताए। 'म आज यो सार्वभौम संसदसँग केवल विश्वासको मत माग्दिनँ, देशमा देखिएको निराशा चिर्न सार्थक साथ र सहयोग माग्छु,प्रधानमन्त्री प्रचण्डले भने ,'लोकतन्त्रले जगाएको सामाजिक र राजनीतिक चेतनालाई लोकतन्त्रकै विरूद्ध प्रयोग गर्ने प्रयासविरूद्ध संसदको हस्तक्षेप माग्दछु ।' सङ्घीयताको वास्तविक कार्यान्वयन र शान्ति प्रक्रियाको तार्किक निष्कर्षका लागि पनि आफूले विश्वास पाउनुपर्ने बताए। उद्यमशीलताका माध्यमबाट आर्थिक उन्नति र रोजगारीका लागि नीतिगत गाँठाहरू फुकाउन संसदको हस्तक्षेप गर्नुपर्नेमा जोड दिँदै प्रधानमन्त्रीले निरपेक्ष गरिबीको रेखामुनि रहेको ठूलो सङ्ख्यालाई सम्मानपूर्ण जीवनसम्म लैजान एकीकृत प्रयास आवश्यक रहेको औंल्याए। व्यवहारिक र नीतिगत सुधारमा सरकारले लिएको अग्रसरताले लगानीकर्तामा एकदमै सकारात्मक प्रभाव परेको उल्लेख गर्दै प्रधानमन्त्रीले कतारका राजा, जापानका विदेशमन्त्री लगायतका उच्चस्तरीय भ्रमणबाट राष्ट्रको प्रतिष्ठा र अन्तर्राष्ट्रिय आयाम फराकिलो भएको बताए। 'जलवायु परिवर्तनमा अब नेपालले पर्वतीय देशहरूका तर्फबाट विश्वव्यापी नेतृत्व गर्ने अवस्था बनेको छ,'प्रधानमन्त्री प्रचण्डले भने,'पर्यटक आगमनमा कीर्तिमान कायम भएको छ । रासायनिक मलदेखि पाठ्यपुस्तकसम्मको अभावका समाचार अब इतिहास भएका छन् ।'"
व्यापार घाटा घटाउन निर्यात प्रबर्द्धन गर्ने कार्ययोजना,"काठमाडौं : नेपाल चेम्बर अफ कमर्सले आगामी तीन वर्षमा निर्यात प्रबर्द्धन गरी व्यापार घाटा कम गर्ने कार्ययोजना सार्वजनिक गरेको छ। रणनीतिक सुधार योजना, राजस्वमा नीतिगत सुधार, वित्तीय व्यवस्थापन र कृषिको उत्पादन वृद्धि एवं आत्मनिर्भर अर्थतन्त्रको निर्माणका लागि चेम्बरले ४९ बुँदाको कार्यक्रम कार्ययोजना तय गरेको हो। यसैक्रममा वार्षिक निर्यात क्षमता १० खर्र्ब रुपैयाँ पुर्याउने गरी योजना तर्जुमा समेत गरेको छ। चेम्बरका अध्यक्ष कमलेश अग्रवाल नेतृत्वको नयाँ कार्यसमितिले आइतबार आयोजित पत्रकार सम्मेलनमा तीनवर्षे रणनीति योजना सार्वजनिक गरेका हुन्। यसैगरी कृषि, जलस्रोत, पर्यटन, तथा सूचनाप्रविधि क्षेत्रमा स्वदेशीसँगै विदेशी लगानी आकर्षित गरी उत्पादनदेखि बजारीकरणसम्म सहजीकरण गरिने चेम्बरले जनाएको छ। कार्यक्रममा चेम्बरका अध्यक्ष अग्रवालले विश्व व्यापार संगठनको सदस्य बनेयता नेपालले निरन्तर व्यापार घाटा बेहोरिरहेको बताए। हाल आयातको हिस्सा ९० र निर्यातको हिस्सा १० प्रतिशतको अनुपातमा छ। यसलाई घटाउन निर्यात योग्य वस्तुहरूको पहिचान एवं प्रवर्द्धन गरी निर्यातको वातावरण बनाइने उनको भनाइ छ। वार्षिक १० खर्र्बको निर्यात क्षमता पुयाउने गरी ठोस निर्यात प्रवर्द्धन रणनीतिक योजना तर्जुमाका लागि पहल गरिनेछ, अध्यक्ष अग्रवालले भने। सातै प्रदेशमा निर्यात घर स्थापनासम्बन्धी अवधारणाको व्यावहारिक कार्यान्वयनका लागि पहल गर्ने चेम्बरले उल्लेख गरेको छ। व्यापार प्रवर्द्धनका लागि निर्यात सहजीकरण एवं अन्तर्राष्ट्रियस्तरको क्वारेन्टिन ल्याब स्थापनाका लागि पहल गर्ने उनले बताए। यस्तै रेमिट्यान्सलाई उत्पादनमूलक क्षेत्रमा प्रोत्साहन गर्न नीतिगत कार्ययोजना बनाउने चेम्बरले जनाएको छ। वैदेशिक रोजगारबाट फर्किएका युवाहरूको सीपलाई अध्यागमनमा लगत संकलन गर्ने र युवाहरूको सीपलाई स्वदेशी उत्पादनमा लगाउनका लागि प्रवर्द्धन कार्यक्रम सञ्चालन गरिने बताएको छ। चेम्बरले दिगो आर्थिक विकासका लागि स्थिर सरकार र नीतिगत स्थायित्वमा जोड दिएको छ। आर्थिक वर्ष २०८१०८२ देखि लागू हुने १६औं पञ्चवर्षीय योजना, सरकारको नीति तथा कार्यक्रम, बजेट र मौद्रिक नीतिबीचको प्रभावकारी तालमेलका लागि पहल गर्ने चेम्बरले उल्लेख गरेको छ। पुँजीगत खर्च वृद्धि एवं आवधिक योजनाको प्रभावकारी कार्यान्वयन, पुँजीगत खर्च समयमै सम्पन्न गर्नका लागि समयबद्ध तालिका बनाएर परिणाम दिनेगरी काम गर्नका लागि नीतिगत पहल गरिनेमा समेत चेम्बरले उल्लेख गरेको छ। कुल गार्हस्थ्य उत्पादन जीडीपीमा थोक तथा खुद्रा व्यापार क्षेत्रको योगदान १४ प्रतिशत रहेको भन्दै चेम्बरले व्यावसायिक एवं रोजगारी अभिवृद्धिका लागि व्यापार सहजीकरण गर्दै जीडीपीमा थोक तथा खुद्रा व्यापार क्षेत्रको योगदानलाई थप वृद्धि गर्न पहल गरिने भएको छ। पूर्वाधारका योजनालाई पाइलट प्रोजेक्टका रूपमा विकास गरी विदेशी लगानीको आकर्षणका लागि पहल गरिने भएको छ। तुलनात्मक लाभ भएका कृषि, जलस्रोत, पर्यटन, तथा सूचना प्रविधि क्षेत्रमा स्वदेशीसँगै विदेशी लगानी भित्र्याउनका लागि पहल गर्ने जनाएको छ। विश्व व्यापार संगठन, बिम्स्टेक र साफ्टा आदिमा गरिएका प्रतिबद्धताअनुसार भन्सार दरबन्दी घटाउन पहल गरिनेछ। सूचना प्रविधि उद्योगलाई रोजगारी र सेवा निर्यातको प्रमुख क्षेत्रका रूपमा विकास गर्न पहल गरिनेछ, अध्यक्ष अग्रवालले थप्दै भने। चेम्बरले भन्सारमा कारोबार मूल्यलाई मान्यता दिई सन्दर्भ मूल्यलाई खारेज गर्न निरन्तर पहलसमेत गर्ने भएको छ।"
कांग्रेसको अवरोधपछि राष्ट्रियसभा बैठक पनि स्थगित,काठमाडौं : प्रमुख प्रतिपक्षी नेपाली कांग्रेसका सांसदहरू अवरोध गरेपछि राष्ट्रियसभाको बैठक स्थगित भएको छ । सोमबार बैठक सुरु हुनेबितिकै कांग्रेस सांसदहरुले उठेर विरोध जनाएका थिए । राष्ट्रियसभा अध्यक्ष नारायण प्रसाद दाहालले सहज रुपमा बैठक अघि बढाउन आग्रह गरेका थिए। तर कांग्रेस सांसदहरुले विपक्षीले उठाउँदै आएको सहकारी अनियमितताका विषयमा संसदीय छानबिन समिति गठन नगरेसम्म सदनका कार्यसूची अघि बढ्न नसक्ने जनाएका थिए । कांग्रेसको अवरोधपछि राष्ट्रियसभा अध्यक्ष दाहालले जेठ ८ गते मंगलबारसम्मका लागि बैठक स्थगित गरेका हुन्। प्रमुख प्रतिपक्षी दल कांग्रेससहित विपक्षी दलको नाराबाजीबीच प्रतिनिधिसभामा प्रधानमन्त्री पुष्पकमल दाहाल प्रचण्डले चौथो पटक विश्वासको पाएका छन्। प्रधानमन्त्री प्रचण्डले विश्वासको मत मागिरहँदा विपक्षी दलहरूले चर्को नाराबाजी गरेका थिए।
मोटरसाइकल दुर्घटनामा गाउँपालिकाका सबइन्जिनियरको मृत्यु,"विराटनगर : विराटचोकघिनाघाट सडक खण्डअन्तर्गत मोरङको ग्रामथानस्थित सडकमा रोकेर राखेको टिपरमा मोटरसाइकल ठोक्किएर दुर्घटना हुँदा सब इन्जिनियर (ओभरसियर)को मृत्यु भएको छ । सुन्दरहरैँचाको हरैँचाबाट विराटनगरतर्फ आउँदै गरेको को १ ब १३८४ नम्बरको सरकारी मोटरसाइकल ग्रामथान गाउँपालिका५ तेतरिया चोकमा आइतबार राति ८:५० बजेतिर दुर्घटनामा परेको हो । सडकको साइडमा रोकेर राखेको ना ५ ख ७०७९ नम्बरको टिपरको पछाडिको भागमा मोटरसाइकल ठोक्किर दुर्घटना हुँदा चालक ३५ वर्षीय मोहम्मद मुक्तार खानको मृत्यु भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए । उनका अनुसार खान ग्रामथान गाउँपालिकाका सब इन्जिनियर (ओभरसियर) हुन् । सप्तरी घर भएका उनी विराटनगर महानगरपालिका१ मा डेरा बस्दै आएका थिए । दुर्घटनामा परेर गम्भीर घाइते भएका खानलाई उपचारका लागि विराटनगरको आर्या न्युरो अस्पताल पुयाउनसाथ चिकित्सकले मृत घोषित गरेको जानकारी डीएसपी बस्नेतले दिए । शवलाई पोस्टमार्टमका लागि विराटनगरको कोशी अस्पतालमा राखिएको छ । घटनाका सम्बन्धमा अनुसन्धान भइरहेको प्रहरीले जनाएको छ । मोटरसाइकल चालक खानको लापरबाहीकै कारण दुर्घटना भएको प्रहरीको प्रारम्भिक अनुसन्धानबाट खुलेको छ । प्रहरीका अनुसार आफूले चलाइरहेको सवारीसाधनतर्फ चालकले ध्यान केन्द्रित नगर्दा दुर्घटना भएको पाइएको हो । गाउँपालिकाका इन्जिनियर निशुभ लुइँटेलका अनुसार काम भइरहेको साइडको अनुगमन गरेर फर्किने क्रममा खान दुर्घटनामा परेका हुन् । दुर्घटनामा परी घाइते भएको अवस्थामा फेला पारेर उद्धार गर्दै उपचारका लागि लगिएको थियो,उनले भने, अस्पताल पुर्याउनसाथ चिकित्सकले मृत घोषित गरिदिएका हुन् । दुर्घटनालगत्तै प्रहरीले टिपर र चालक झापाको बिर्तामोड नगरपालिका२ का ४३ वर्षीय तीर्थराज ठाकुरलाई प्रहरीले नियन्त्रणमा लिएको छ ।"
सङ्खुवासभामा चट्याङले एकै गोठका ७२ भेंडा मरे,"सङ्खुवासभा : सङ्खुवासभाको सभापोखरी गाउँपालिकामा एकै गोठका ७२ वटा भेडा मरेका छन्। शनिबार राति ११ बजेतिर परेको चट्याङमा परेर सभापोखरी५ फाकुवाका शोमबहादुर लिम्बुको ७२ वटा भेडा एकै ठाउँमा मरेको पूर्व वडाध्यक्ष याम सुब्बाले जानकारी दिए। सभापोखरी५ को तेरुङवा खर्कमा लिम्बुको भेडी गोठमा रहेका भेडा एकै ठाउँमा मरेका हुन्। हावाहुरी सहित पानी र असिनाबाट बच्न रुखको छहारीमा बसेका सबै भेडा एकै ठाउँमा मरेको पूर्व वडाध्यक्ष सुब्बाले बताए। भेडी गोठ सञ्चालक शोमबहादुरले भने, गोठका ४ सय भेडा मध्ये ७२ वटा भेडा चट्याङले मार्यो। १४ लाख ४० हजार भन्दा बढीको क्षति भएको उनले बताए। १६ वर्ष भयो भेडापालन गरेको, पहिलो पटक यस्तो घटना भयो, शोमबहादुरले भने। व्यावसायिक पशुपालकहरूसँग पशु बिमाका बारेमा ज्ञान नहुँदा बेलाबेलामा ठूलो क्षति व्यहोर्ने गरेका छन्। शोमबहादुरले ४ सय वटा भेडा पालेको भए पनि पशु बिमा भने गरेका छैनन्। सभापोखरी गाउँपालिकामा ९ घर परिवारले व्यावसायिक भेडा पालन गर्दै आएका छन् भने एक जनाले च्याङ्ग्रा पालन समेत सुरु गरेका छन्। गाउँबाट उच्च स्थानहरूमा रहेका खर्कहरूमा भेडी गोठहरू लाने गरेका छन्। भेडा पालकहरूले ५ हजार मिटर उचाइसम्मका खर्कहरूमा भेडी गोठहरू लैजाने गरेका छन्। त्यस क्षेत्रका ५०५५ वटा खर्कहरू रहेका छन्।"
आगामी बजेटका लागि राजस्व,"केही व्यापारीले विगतमा मूल्य अभिवृद्धि करको एकल दर न्यायिक नभएकाले बहुदर लगाउनुपर्ने दबाब दिएका थिए। आव २०८१०८२ को बजेट निर्माण प्रक्रिया अन्तिम चरणमा पुग्दैछ। यसले सामान्यतः आगामी आर्थिक वर्षमा गरिने सार्वजनिक खर्चको क्षेत्र तथा परिमाण र ती खर्च व्यहोर्ने आयका स्रोत तथा तिनीहरूबाट जुटाइने रकमको फेहरिस्त दिने भए पनि मुलुकको दिगो आर्थिक विकासका लागि आगामी वर्षहरूमा अपनाउँदै जानुपर्ने कर सुधारको संकेत पनि बजेटले दिनु उपयुक्त हुन्छ। प्रसिद्ध अर्थशास्त्री एडम स्मिथले २ सय ४८ वर्षअगाडि राम्रो कर प्रणाली स्थिर तथा अनुमान गर्न योग्य हुनुपर्ने भनेर प्रतिपादन गरेको सिद्धान्त अहिलेसम्म विश्वभर स्वीकार्य हुँदै आएको छ। कर प्रणाली स्थिर तथा अनुमान गर्न योग्य भएमा स्वदेशी तथा विदेशी लगानीकर्तालाई आफ्नो कारोबारसम्बन्धी दीर्घकालीन सोच बनाई कार्यान्वयन गर्न सहज हुने भएकाले त्यस्तो कर प्रणालीले मुलुकमा उपयुक्त लगानी तथा व्यावसायिक वातावरण सिर्जना गरेर दिगो आर्थिक विकासको सम्भावना बढाउँछ। आन्तरिक तथा बाह्य कारणले कर प्रणालीमा बीचबीचमा संशोधन गर्न आवश्यक हुन सक्छ। तर पनि त्यस्ता संशोधनहरू सकेसम्म न्यूनतम राख्ने र तिनीहरूको आवश्यकताका बारेमा सरोकारवालासँग पारदर्शी रूपमा परामर्श गर्नैपर्ने प्रक्रिया अपनाउनु पर्छ। जसलाई २०८१०८२ को बजेटले स्पष्ट गर्नुपर्छ। राजस्व प्रस्ताव तर्जुमा गर्ने व्यवस्था : कर सुधारसम्बन्धी प्रस्तावहरू करको सैद्धान्तिक मान्यता, अन्तर्राष्ट्रिय असल अभ्यास, तिनीहरूबाट दीर्घकालीन रूपमा आर्थिक तथा सामाजिक क्षेत्रमा पर्न सक्ने असरको बारेमा गहिरो अध्ययन गर्नका साथै सरोकारवालासँग व्यापक रूपमा परामर्श गरेर तर्जुमा गर्नुपर्छ। राजस्व नीति तर्जुमा तथा राजस्व प्रक्षेपण गर्ने लगायतका कार्य गर्न विभिन्न मुलुकमा अर्थ मन्त्रालयमा राजस्व नीति तथा प्रक्षेपण शाखा खडा गरी त्यसमा विशेषज्ञहरूको व्यवस्था गरिएको हुन्छ। हामीकहाँ राजस्व प्रस्तावसम्बन्धी कार्य गर्न अर्थ मन्त्रालयमा राजस्व व्यवस्थापन महाशाखाको व्यवस्था गरिए पनि त्यसमा राजस्व प्रशासनका कर्मचारीहरू एक पटकमा सामान्यतः दुई वर्ष जतिका लागि काम गर्र्ने हुँदा राजस्व नीति निर्माण तथा प्रक्षेपण विषयमा विज्ञताको विकास हुने सम्भावना हुँंदैन। हचुवाका आधारमा अप्रत्याशित रूपमा नयाँ कर लगाउने र करका दर बढाउने प्रचलन बन्द गरिनु पर्छ। एकैपटक व्यापक रूपमा कर सुधार गर्न राजनीतिक हिसाबले सहज हुँदैन। अर्कोतर्फ बजेट निर्माण गर्ने समयमा सरकारी तथा गैरसरकारी क्षेत्रको प्रतिनिधित्व भएको राजस्व परामर्श समिति गठन गरिने प्रचलन भए पनि त्यसको संरचना, अवधि तथा कार्यविधिको आधारमा त्यस समितिले गम्भीर प्रकृतिको अध्ययन तथा अनुसन्धान गरेर राजस्व प्रस्ताव तर्जुमा गर्ने सम्भावना छैन। राजस्वसम्बन्धी विषयमा अध्ययन तथा अनुसन्धान गरेर राजस्व नीति निर्माण तथा राजस्व प्रक्षेपण गर्ने लगायतका कार्यहरू गर्न २०७७ मा नेपाल राजस्व परामर्श समिति गठन गरिएको थियो। तर व्यवहारमा यस समितिले पनि परम्परागत रूपमा बजेट निर्माण गर्ने समयमा दुईतीन महिना विभिन्न क्षेत्रसँग परामर्श गरेर प्रतिवेदन तयार गरेर अर्थ मन्त्रालयमा पेस गर्ने जस्तो परम्परालाई तोड्न नसकेकाले नेपाल सरकारले यसलाई २०७९ मा खारेज गरेको थियो। हालैका वर्षहरूमा विभिन्न निकायमा अत्यधिक राजनीतीकरण भयो। जसले योग्यता, अनुभव तथा क्षमताका आधारमा सही ठाउँमा सही मान्छे छानिने कम सम्भावना देखियो। त्यसैले राजनीतिक प्रभाव पर्न सक्ने राजस्व समितिभन्दा पनि अर्थ मन्त्रालयमा राजस्व नीति तथा प्रक्षेपण शाखा स्थापना गर्नुपर्छ र त्यसमा राजस्व नीति, कानुन तथा राजस्व प्रक्षेपणको बारेमा उपयुक्त शैक्षिक योग्यता, अनुभव तथा दक्षता भएका विज्ञ कर्मचारीको व्यवस्था गर्नुपर्छ। तिनीहरूले निरन्तर रूपमा राजस्वसम्बन्धी अध्ययन तथा अनुसन्धान गर्ने, त्यसको आधारमा राजस्व प्रस्ताव तर्जुमा गर्ने र त्यस प्रक्रियामा लगानीकर्तालगायतका सरोकारवालालाई सक्रिय रूपमा संलग्न गराउने व्यवस्था अपनाउने सम्बन्धी जानकारी आगामी आर्थिक वर्षको बजेटबाट दिनुपर्छ। राजस्व नीतिसम्बन्धी दीर्घकालीन सोच : राजस्व नीतिसम्बन्धी दीर्घकालीन सोच हुनुपर्छ। बर्सेनि अपनाइने राजस्व प्रस्तावहरू दीर्घकालीन सोच अनुरूप हुनुपर्छ। विस्तृत अध्ययन तथा अनुसन्धान नगरेर हचुवाको आधारमा अप्रत्याशित रूपमा नयाँ कर लगाउने वा करका दर परिवर्तन गर्ने परम्परा अन्त्य गर्नुपर्छ। एकातिर करमा विभिन्न छुटहरू दिएर विद्यमान करको आधार घटाउने र अर्कोतर्फ विद्यमान करका दरको संख्या तथा तह बढाउने र साना मसिना नयाँ कर लगाउने विगतको परम्परा आगामी आर्थिक वर्षको बजेटले पछ्याउनु हुँदैन। त्यसको सट्टा विद्यमान करको आधार विस्तार गर्ने, करका दरको संख्या तथा तह घटाउने र राजस्व संकलनमा खासै योगदान नगरेर करको आर्थिक, अनुपालन तथा संकलन लागत मात्र बढाउने साना मसिना करहरू खारेज गर्नुपर्छ। लगानी र व्यवसाय आयको तुलनामा रोजगारी आयमा करको भार बढी भएको अवस्थामा सामाजिक सुरक्षा करको नामले लगाएको मिनी आयकरले निश्चित आय हुने कर्मचारीमा करको भार झनै बढाएकोे छ। रोजगारी आयमा कुनै किसिमको छुट नदिएर कर लगाउने व्यवस्था व्यक्तिगत आयकरको सिद्धान्त र अन्तर्राष्ट्रिय असल अभ्यासविपरीत छ। जसले सामाजिक न्याय कायम गर्न लगाउने आयकरलाई असमान बनाएको छ। यसैले सामाजिक सुरक्षा करलाई खारेज गर्ने र त्यस्तो आयमा व्यक्तिगत आयकरबाहेक सामाजिक सुरक्षा कर वा यस्तै अन्य कुनै नामले कुनै कर नलगाउने नीति अपनाइने सन्देश आगामी बजेटले दिनुपर्छ। सामाजिक सुरक्षा खर्च धान्न गाह्रो हुँदै गएको सन्दर्भमा निजी क्षेत्रमा लागू गरिएको योगदानमा आधारित सामाजिक सुरक्षा व्यवस्थासँग सामनजस्य हुने गरेर सार्वजनिक क्षेत्रका कर्मचारीका लागि पनि योगदानमा आधारित सामाजिक सुरक्षा व्यवस्था लागू गर्नुपर्छ। कुनै किसिमको आय तथा वचत नहुनेका लागि राज्यले सामान्य कर राजस्वबाट सामाजिक सुरक्षा लाभ प्रदान गर्नुपर्छ। त्यसका लागि अन्य करको तुलनामा मूल्य अभिवृद्धि करबाट कम आर्थिक लागतमा बढी राजस्व परिचालन गर्न सम्भव हुने भएकाले यस करबाट थप राजस्व संकलन गर्ने नीति अपनाउनु पर्छ। अन्त्यमा, कर सुधारसम्बन्धी प्रस्तावहरू करको सैद्धान्तिक मान्यता, अन्तर्राष्ट्रिय असल अभ्यास, तिनीहरूबाट दीर्घकालीन रूपमा आर्थिक तथा सामाजिक क्षेत्रमा पर्न सक्ने असरको बारेमा गहिरो अध्ययन गर्न साथै सरोकारवालासँग व्यापक रूपमा परामर्श गरेर तर्जुमा गर्नुपर्छ। हचुवाका आधारमा अप्रत्याशित रूपमा नयाँ कर लगाउने र करका दर बढाउने प्रचलन बन्द गरिनुपर्छ। कर सुधार गर्दा त्यसबाट कोही कमाउने र कोही गुमाउने हुन्छन्। सामान्यतः कर सुधारबाट गुमाउन सक्नेहरूले त्यसको बारेमा सुरुमै आकलन गर्न सक्ने हुँदा तिनले विरोध गर्ने तर कर सुधारबाट फाइदा हुनेलाई त्यसको जानकारी नहुने हँुदा तिनीहरू कर सुधारको खुलेर समर्थन गर्दैनन्। त्यसैले एकैपटक व्यापक रूपमा कर सुधार गर्न राजनीतिक हिसाबले सहज हुँदैन। उदाहरणका लागि कुनै वस्तु तथा सेवामा दिइएको मूल्य अभिवृद्धि कर छुट हटाउन सकिन्छ। जसमा ती वस्तु तथा सेवाको कारोबार गर्नेले विरोध गर्ने तर त्यसरी छुट हटाएको कारणले मूल्य अभिवृद्धि कर प्रणाली आर्थिक तथा प्रशासनिक हिसाबले सक्षम भई राजस्व संकलनमा वृद्धि हुने हुन्छ। जसबाट फाइदा पाउने लाखौं व्यक्ति तथा संस्थालाई त्यसबारे जानकारी नहुँदा तिनले त्यसको खुलेर समर्थन गर्दैनन्। यसैगरी, मूल्य अभिवृद्धि कर एकल दरले लगाइएकाले यो कर आर्थिक तथा प्रशासनिक हिसाबले सक्षम भएको, त्यसबाट लाखौं साना करदातालाई करसम्बन्धी औपचारिकता निभाउन सरल भएको, प्रभावशाली व्यक्ति तथा बिचौलियालाई भन्सार तथा अन्तःशुल्कमा जस्तो करका दरमा चलखेल गरेर नाजायज फाइदा लिने सम्भावना नरहेको, व्यापारीलाई बढी दरले करलाग्ने वस्तु तथा सेवामा कम दर लगाई राजस्व चुहावट गर्ने गुञ्जायस नभएको, राजस्वको सबैभन्दा ठूलो स्रोतमा पारदर्शिता तथा स्थिरता आएको जस्ता अनगिन्ती कारणले करोडौं नेपालीलाई फाइदा भएको पाइन्छ। तर पनि त्यसबारे तिनलाई जानकारी नभएकाले एकल दरको सर्वसाधारणले वकालत गरेको पाइँदैन। तर अर्कोतर्फ केही व्यापारीले विगतमा मूल्य अभिवृद्धि करको एकल दर न्यायिक नभएकाले बहुदर लगाउनुपर्ने भनेर दबाब दिने गरेका थिए। यसरी बहुदर लगाएर मूल्य अभिवृद्धि करलाई न्यायिक बनाउने प्रस्ताव मूल्य अभिवृद्धि करको मूल मान्यता तथा अन्तर्राष्ट्रिय असल अभ्यासविपरीत मात्र नभै बहुदरबाट मूल्य अभिवृद्धि कर व्यवहारमा न्यायिक भएको उदाहरण विश्वमा कतै पाइँदैन। सीमित व्यापारी भारतमा वस्तु तथा सेवा कर (जीएसटी) बहुदरले लगाएपछि नेपालमा मूल्य अभिवृद्धि करको एकल दर भएकाले सीमा व्यापारमा विचलन आएको छ। त्यसो हुँदा बहुदर लगाउन दबाव दिँदै आएका छन्। जीएसटीमा विभिन्न छुट दिएको र बहुदरले लगाएकाले यो कर आर्थिक हिसाबले असक्षम र प्रशासनिक हिसावले जटिल बन्यो। त्यसैले यस करको संरचनामा ठूलो सुधार गर्नुपर्ने भनेर भारतमा अर्थशास्त्री, नीतिनिर्माता, सुधारवादी र सही कारोबार गर्ने उद्योगी, व्यापारी तथा व्यवसायीहरूले जोडदार माग गर्दै आएका छन्। एकल दरको लागि प्रतिबद्ध भएको भारतको संघीय सरकारले प्रदेशका अर्थमन्त्रीहरूसमेत रहेको जीएसटी काउन्सिलमा सहमति कायम गर्न सकेमा भारतमा जीएसटी ढिलो वा चाँडो एकल दरले लाग्ने निश्चित छ। अर्कोतर्फ, मूल्य अभिवृद्धि करको एकल दरका कारणले सीमा व्यापारमा विचलन आयो। जसले बहुदर लगाउन आवश्यक भएको भन्ने नाजायज तर्क यस करको सिद्धान्त र अन्तर्राष्ट्रिय असल अभ्याससँग मेल खाँदैन। अन्तर्राष्ट्रिय व्यापारमा आएको विचलन कम गर्ने सन्दर्भमा विचार गर्नुपर्ने कर भन्सार महसुल हो, मूल्य अभिवृद्धि कर होइन। मूल्य अभिवृद्धि करको सिद्धान्त तथा अन्तर्राष्ट्रिय असल अभ्यासअनुसार यस करलाई सामाजिक न्याय कायम गर्ने र सीमा व्यापारको समस्या सम्बोधन गर्नेे हतियारभन्दा पनि यस करलाई विस्तृत आधारमा एकल दरले लगाएर सक्षमतासाथ अधिक राजस्व परिचालन गर्ने नीति अपनाउनुपर्ने व्यहोरा आगामी वर्षको बजेटले स्पष्ट गर्नुपर्छ। मुलुकको विकासका लागि आवश्यक राजस्व परिचालन गर्न असहज हुँदै गएको सन्दर्भमा सरकारले करको आधार विस्तार गरेर करका मध्यम स्तरका थोरै दरबाट बढी राजस्व परिचालन गर्ने नीति अपनाउनु पर्छ। यस किसिमको कर प्रणाली आर्थिक हिसाबले सक्षम, प्रशासनिक हिसाबले सरल र सामाजिक हिसाबले समान हुन्छ। त्यस्तो कर प्रणालीमा बराबर परिवर्तन गर्न आवश्यक हुँदैन। त्यसबाट कर प्रणालीमा स्थिरता आउने र कर अनुमान गर्न योग्य हुने भएकाले लगानी आकर्षित भई आर्थिक विकासको गति बढ्दै जान्छ। आर्थिक विकास हुँदै गएपछि करको आधार विस्तार भई राजस्व संकलन स्वतः बढ्दै जाने अवस्था सिर्जना हुन्छ। आगामी वर्षको बजेटले यस्तो कर प्रणालीको विकास गर्दै जाने संकेत दिनुपर्छ।"
मुलुकको कार्यकारी प्रमुखले बहुमत परीक्षण गर्छुभन्दा प्रभावित बनाउनु हुँदैन : सभामुख घिमिरे,"काठमाडौं : प्रतिनिधि सभाका सभामुख देवराज घिमिरेले मुलुकको कार्यकारी प्रमुखले आफ्नो बहुमत परीक्षण गर्छु भनेर संसदमा प्रस्ताव गर्दा प्रभावित बनाउनु नहुने बताएका छन्। सोमबार कार्यव्यवस्था परामर्श समितिको बैठकमा उनले प्रधानमन्त्री पुष्पकमल दाहालले विश्वासको मत लिएभएकाले गम्भीरताका साथ लिन प्रमुख प्रतिपक्षी र प्रतिपक्षी दलहरुको ध्यानाकर्षण गराएका हुन्। संसदीय अभ्यासमा केही यस्ता बिजनेस पनि हुन्छन्, जहाँ सत्तापक्ष र प्रतिपक्ष एक ठाउँमा आउनुपर्दछ। जस्तो कि केही दिनअघिमात्रै हामीले नीति तथा कार्यक्रम प्रस्तुत गर्दा सौहार्दता प्रस्तुत गरेका छौं। प्रधानमन्त्रीको विश्वासको मतको विषय पनि यस्तै हो। सभामख घिमिरे भने,एक सातापछि नै बजेट ल्याउँदैछौं। मुलुकको कार्यकारी प्रमुखले आफ्नो बहुमत परीक्षण गर्छु भनेर सम्मानित संसदमा प्रस्ताव गरेको अवस्थामा यसलाई प्रभावित बनाउनुहुँदैन। संसदको नेतृत्वको हिसाबले मैले यसको व्यवस्थापन गर्नैपर्दछ। यसलाई गम्भीरतापूर्वक लिन म प्रमुख प्रतिपक्षी र प्रतिपक्षी दलहरुको ध्यानाकर्षण गराउँदछु। उनले अहिलेको सत्तापक्ष भोलि प्रतिपक्ष र आजको प्रतिपक्ष भोलि सत्तापक्ष हुनसक्ने बताए। संसद्मा कस्तो परम्परा बसाउने भन्ने विषयलाई गम्भीरतापूर्वक लिनुपर्ने तर्क गरे। आजको सत्तापक्ष भोलि प्रतिपक्ष र आजको प्रतिपक्ष भोलि सत्तापक्ष हुने नै हो। त्यसले प्रमुख प्रतिपक्षी दललाई वेटिङ इन गभर्मेन्ट पनि भनिन्छ। हामीले आज कस्तो अभ्यास बसाउने, कस्तो परम्परा बसाउने भन्ने विषयलाई गम्भीरतापूर्वक लिनुपर्दछ। उनले भनेआज प्रधानमन्त्रीलाई विश्वासको मत दिने कार्यक्रममा नै अवरोध गर्ने कुराले कालान्तरसम्म प्रभावित बनाउँदछ। संसदीय छानबिन समिति गठनका लागि आवश्यक गृहकार्य भइरहेको घिमिरेको भनाई छ। उनले भने,यही बीचमा प्रमुख विपक्षीले हिजो दुई महिनापछि गृहमन्त्रीलाई बोल्न सहजिकरण गरेको थियो। यो पनि सहमतिको एउटा अंश हो। अब ध्रुवीकरण होइन, सहकार्य गर्नुपर्दछ। आज सहकार्य गरौं। संसदमा मतभेदहरु हुन्छन्, विषयमा बहसहरू हुन्छन्। तर, सँगसँगै सहमति गरेर अगाडि बढ्ने हाम्रो अभ्यास पनि छ।"
ल्होत्से हलमा कांग्रेस संसदीय दलको बैठक जारी,"काठमाडौं : प्रमुख प्रतिपक्षी दल नेपाली कांग्रेसको संसदीय दलको बैठक जारी छ। बैठक बानेश्वरस्थित संसद भवनको ल्होत्से हलमा जारी छ। विपक्षी दलको बैठक सकिएलगत्तै दलको बैठक बसेको हो। विपक्षमा कांग्रेससहित राप्रपा,जसपा नेपाल, लोसपा र जनमोर्चा छन्। प्रधानमन्त्री पुष्पकमल दाहाल 'प्रचण्ड'ले कांग्रेसको नाराबाजीबीच विश्वासको मत लिएपछि पार्टीले संसदमा प्रस्तुत हुने आगामी रणनीति तय गर्न बैठक बोलाएको सहमहामन्त्री एवं सांसद बद्री प्रसाद पाण्डेले जानकारी दिए। बैठक सकिएलगत्तै पत्रकार सम्मेलन गर्ने कांग्रेसको तयारी छ। प्रतिनिधिसभामा प्रधानमन्त्री प्रचण्डले १५७ मत पाएपछि सभामुख देवराज घिमिरेले बहुमत प्राप्त गरेको घोषणा गरेका थिए। प्रधानमन्त्रीले विश्वासको मत लिइरहँदा कांग्रेससहित विपक्षी दलहरूले नाराबाजी गरेका थिए। विपक्षीको नाराबाजीबीच प्रधानमन्त्रीको मतको प्रक्रिया अघि बढ्नुलाई इतिहासमा गलत नजिर स्थापित भएको कांग्रेसको ठहर छ। सहकारी ठगी प्रकरणमा उपप्रधान एवं गृहमन्त्री रवि लामिछानेमाथि अनुसन्धान गर्न संसदीय छानबिन समितिको माग गर्दै कांग्रेसले संसदमा अवरोध जनाउँदै आएको छ। सत्ता पक्ष र प्रतिपक्षबीच संसदीय छानबिन समिति गठनमा सहमति भएपनि त्यसको कार्यादेशमा टुंगो लागेको छैन। कांग्रेसले संसदीय छानबिन समिति गठन नभएसम्म संसदमा अवरोध कायम राख्ने अडान लिएको छ।"
मुलुकको कार्यकारी प्रमुखले बहुमत परीक्षण गर्छुभन्दा प्रभावित बनाउनु हुँदैन : सभामुख घिमिरे,"काठमाडौं : प्रतिनिधि सभाका सभामुख देवराज घिमिरेले मुलुकको कार्यकारी प्रमुखले आफ्नो बहुमत परीक्षण गर्छु भनेर संसदमा प्रस्ताव गर्दा प्रभावित बनाउनु नहुने बताएका छन्। सोमबार कार्यव्यवस्था परामर्श समितिको बैठकमा उनले प्रधानमन्त्री पुष्पकमल दाहालले विश्वासको मत लिएभएकाले गम्भीरताका साथ लिन प्रमुख प्रतिपक्षी र प्रतिपक्षी दलहरुको ध्यानाकर्षण गराएका हुन्। संसदीय अभ्यासमा केही यस्ता बिजनेस पनि हुन्छन्, जहाँ सत्तापक्ष र प्रतिपक्ष एक ठाउँमा आउनुपर्दछ। जस्तो कि केही दिनअघिमात्रै हामीले नीति तथा कार्यक्रम प्रस्तुत गर्दा सौहार्दता प्रस्तुत गरेका छौं। प्रधानमन्त्रीको विश्वासको मतको विषय पनि यस्तै हो। सभामख घिमिरे भने,एक सातापछि नै बजेट ल्याउँदैछौं। मुलुकको कार्यकारी प्रमुखले आफ्नो बहुमत परीक्षण गर्छु भनेर सम्मानित संसदमा प्रस्ताव गरेको अवस्थामा यसलाई प्रभावित बनाउनुहुँदैन। संसदको नेतृत्वको हिसाबले मैले यसको व्यवस्थापन गर्नैपर्दछ। यसलाई गम्भीरतापूर्वक लिन म प्रमुख प्रतिपक्षी र प्रतिपक्षी दलहरुको ध्यानाकर्षण गराउँदछु। उनले अहिलेको सत्तापक्ष भोलि प्रतिपक्ष र आजको प्रतिपक्ष भोलि सत्तापक्ष हुनसक्ने बताए। संसद्मा कस्तो परम्परा बसाउने भन्ने विषयलाई गम्भीरतापूर्वक लिनुपर्ने तर्क गरे। आजको सत्तापक्ष भोलि प्रतिपक्ष र आजको प्रतिपक्ष भोलि सत्तापक्ष हुने नै हो। त्यसले प्रमुख प्रतिपक्षी दललाई वेटिङ इन गभर्मेन्ट पनि भनिन्छ। हामीले आज कस्तो अभ्यास बसाउने, कस्तो परम्परा बसाउने भन्ने विषयलाई गम्भीरतापूर्वक लिनुपर्दछ। उनले भनेआज प्रधानमन्त्रीलाई विश्वासको मत दिने कार्यक्रममा नै अवरोध गर्ने कुराले कालान्तरसम्म प्रभावित बनाउँदछ। संसदीय छानबिन समिति गठनका लागि आवश्यक गृहकार्य भइरहेको घिमिरेको भनाई छ। उनले भने,यही बीचमा प्रमुख विपक्षीले हिजो दुई महिनापछि गृहमन्त्रीलाई बोल्न सहजिकरण गरेको थियो। यो पनि सहमतिको एउटा अंश हो। अब ध्रुवीकरण होइन, सहकार्य गर्नुपर्दछ। आज सहकार्य गरौं। संसदमा मतभेदहरु हुन्छन्, विषयमा बहसहरू हुन्छन्। तर, सँगसँगै सहमति गरेर अगाडि बढ्ने हाम्रो अभ्यास पनि छ।"
एमालेको प्रश्न : विश्वासको मत लिने प्रक्रियासमेत अवरोध गरेर कांग्रेसले कस्तो लोकतान्तिक अभ्यास गर्न खोजेको हो ?,"काठमाडौं : नेकपा एमालेले सरकार परिवर्तन गर्न गरिएका प्रयास विफल भएको कांग्रेसले सदनमा व्यक्त गरेको दाबी गरेको छ। प्रधानमन्त्री पुष्पकमल दाहाल प्रचण्डले प्रतिनिधि सभाको बैठकमा चौथो पटक आज विश्वासको मत मागेपछि उनको समर्थन गर्दै एमालेका उपाध्यक्ष विष्णुप्रसाद पौडेलले पर्दाभित्रबाट सरकार बदल्ने खेल माकुरोको जालो जसरी च्यातिएपछि कांग्रेसमा बेचैनी, छट्पटी भएको दाबी गरेका हुन्। उनले संवैधानिक व्यवस्था अनुसार मुलुकलाई अगाडि बढाउनुपर्ने धारणा राखे। पौडेलले जसपा नेपाल र एकीकृत समाजवादीसमेतलाई लक्षित गर्दै भने, यो प्रतिनिधिसभाले सरकार परिवर्तन होइन, यो सरकारलाई अझ धेरै बल दिन चाहन्छ भन्ने कुरा घटनाक्रमले पुष्टि गरेको छ। सरकार परिवर्तनको प्रयास माकुरोको जाल जसरी च्यातिएपछि स्वभाविक रुपमा त्यसका प्रतिक्रियाहरु सदनमा प्रकट भइरहेका छन्। उनले एमाले मुलुकलाई स्थिरता दिन कांग्रेस लगायत विपक्ष दलले पनि विश्वासको मत दिनुपर्ने धारणा राखे। विश्वासको मत लिने प्रक्रियासमेत अवरोध गरेर कस्तो लोकतन्त्रको अभ्यास गर्न खोजेको भन्दै पौडेलले प्रश्न गरे। उनले भने,संविधानको व्यवस्था अनुसार जब सम्माननीय प्रधानमन्त्री ज्यूले सदनको विश्वास लिनका लागि अग्रसर हुनुभएको छ। विश्वासको मत लिने प्रक्रिया समेत अवरोध गरेर कांग्रेस कस्तो लोकतन्त्रको अभ्यास गर्न खोजेको हो ? पौडेलले पहिले पनि कांग्रेसले विश्वासको मत दिएर लोकतान्त्रिक संस्कार प्रकट गरेको स्मरण गरे। उनले भने,प्रधानमन्त्रीले विश्वासको मत छ भनेर पुन: विश्वासको मत लिदा पनि सदन अवरोध गर्ने यो कस्तो खालको लोकतन्त्रको अभ्यास हो ? कांग्रेसका सांसदहरुलाई आग्रह गर्छु तपाईंहरुले वेल घेराउ गरिराख्नुभएको छ, सहमतिमा आउनुहोस्। पौडेलले वर्तमान प्रधानमन्त्रीको नेतृत्वमा बनेको सरकारले सबै समस्या समाधान गर्दै मुलुकमा सुशासन कायम हुन्छ भन्ने विश्वास जनतामा जाग्न सुरु भएको बताए। उनले अहिले मुलुकमा विकासले स्पष्ट दिशा तय गरेको जिकिर गरे। उनले सहज रुपमा संसदको क्रियाकलाप अघि बढाउने वातावरण बनाउन आग्रह समेत गरे। प्रतिनिधि सभाको बैठकमा प्रधानमन्त्री पुष्पकमल दाहालले आज चौथो पटक आज विश्वासको मत मागेका छन्। यो पनि पढ्नुहोस कांग्रेसको नाराबाजीबीच प्रधानमन्त्री प्रचण्डले विश्वासको मत लिँदै सरकारको निर्भिक र निष्पक्ष कारबाहीले जनतामा लोकतन्त्रप्रति भरोसा जागेको छ : प्रधानमन्त्री विश्वासको मत मात्रै माग्दिनँ, देशमा देखिएको निराशा चिर्न साथ र सहयोग मागेको छु : प्रधानमन्त्री"
कांग्रेसको नाराबाजीबीच प्रधानमन्त्री प्रचण्डले विश्वासको मत लिँदै,काठमाडौं : प्रधानमन्त्री पुष्पकमल दाहाल प्रचण्डले विश्वासको मत मागेका छन्। प्रतिनिधिसभाको बैठकमा कांग्रेसको नाराबाजीबीच सभामुखले रोष्ट्रम मा ल्याउन मर्यादापालकलाई निर्देशन दिएपछि प्रचण्ड रोष्ट्रममा पुगेका हुन्। उनले अहिले संसदमा विश्वासको मतका लागि प्रस्ताव पेश गरेका छन्। प्रचण्डले चौथो पटक विश्वासको मत लिन लागेका हुन्। जनता समाजवादी पार्टी नेपाल सरकारबाट बाहिरिएपछि प्रधानमन्त्री प्रचण्डले विश्वासको मत लिन लागेका हुन्। प्रमुख प्रतिपक्षी दल नेपाली कांग्रेसले सहकारी ठगी प्रकरणमा उपप्रधान एवं गृहमन्त्री रवि लामिछानेमाथि संसदीय छानबिन समिति गठनको माग गर्दै संसदमा अवरोध गर्दै आएको छ।
प्रधानमन्त्रीको विश्वासको मतका लागि मत विभाजन प्रक्रिया जारी,"काठमाडौं : प्रधानमन्त्री पुष्पकमल दाहाल प्रचण्डले विश्वासको मत मागेपछि संसदमा मत विभाजनको प्रक्रिया जारी रहेको छ। प्रमुख प्रतिपक्षी दल नेपाली कांग्रेसले संसदमा नाराबाजी गरिरहेपनि सभामुख देवराज घिमिरेले मत विभाजनको प्रक्रिया अघि बढाएका हुन्। सभामुख देवराज घिमिरेले मत विभाजनका लागि भएका व्यवस्था र नियम जानकारी गराएर प्रक्रिया अगाडि बढाएका हुन्। आज पहिलो बैठकमा कांग्रेसले वेल घेराउ गरेपछि १५ मिनेटका लागि सभामुखले बैठक स्थगित गरेका थिए। त्यसपछि बसेको बैठकमा विश्वासको मत लिने प्रक्रिया अगाडि बढाइएको हो। जनता समाजवादी पार्टी नेपालले सरकारलाई दिएको समर्थन वैशाख ३१ गते फिर्ता लिएकाले प्रधानमन्त्री प्रचण्डले चौथो पटक विश्वासको मत लिएका हुन्। नेपालको संविधानको धारा १०० को उपधारा (२) बमोजिम प्रतिनिधि सभाबाट विश्वास प्राप्त गर्न प्रतिनिधि सभा नियमावली, २०७९ को नियम १५५ बमोजिम प्रस्ताव पेश गरिएको हो। संविधानको धारा १०० को उपधारा (२)मा सरकारमा सहभागी दलले समर्थन फिर्ता लिएमा प्रधानमन्त्रीले ३० दिनभित्र विश्वासको मत लिनुपर्ने संवैधानिक व्यवस्था छ। प्रधानमन्त्रीलाई विश्वासको मत प्राप्त गर्न १३८ सांसदको समर्थन आवश्यक पर्छ। संसदको गतिरोध कायम रहेको,नीति तथा कार्यक्रम र बजेट पारित गर्नुपर्ने भएकाले त्यस अगावै प्रधानमन्त्री प्रचण्डले विश्वासको मत लिन लागेका हुन्। जेठ १ गते सरकारले नीति तथा कार्यक्रमा ल्याएको छ तर छलफल हुन सकेको छैन। जेठ १५ गते बजेट ल्याउनै पर्ने संवैधानिक व्यवस्था छ।"
विश्वासको मतपछि प्रधानमन्त्रीको प्रतिक्रिया  कांग्रेसको अहिलेको क्रियाकलापको नतिजा आगामी चुनावमा देखिन्छ,काठमाडौं : प्रधानमन्त्री पुष्पकमल दाहाल 'प्रचण्ड'ले कांग्रेसको अहिलेको क्रियाकलापको नतिजा आगामी चुनावमा देखिने टिप्पणी गरेका छन्। सोमबार संसद भवनमा कांग्रेसले कस्तो मूल्य चुकाउनुपर्ने हो भन्ने सञ्चारकर्मीको प्रश्नमा प्रधानमन्त्री प्रचण्डले यो अब आउने चुनावमा देखिने प्रतिक्रिया दिए । पटकपटक विश्वासको मत लिने अवस्थाका विषयमा प्रतिक्रिया दिँदै प्रधानमन्त्री प्रचण्डले नेपालमा मात्रै नभइ विश्वमा पनि पटकपटक विश्वासको मत लिनुपर्ने घटना भएको भन्दै जरुरी परे १०१२ वटा विश्वासको मत लिने जिकिर गरे। प्रधानमन्त्री प्रचण्डले सोमबार चौथौपटक विश्वासको मत प्राप्त गरेका हुन्।
प्रधानमन्त्री प्रचण्डले चौथोपटक पाए विश्वासको मत,"काठमाडौं : प्रधानमन्त्री पुष्पकमल दाहाल 'प्रचण्ड'ले संसदमा चौथो पटक विश्वासको मत पाएका छन्। प्रतिनिधिसभाको सोमबार बसेको बैठकमा भएको मतविभाजनमा प्रधानमन्त्री प्रचण्डले विश्वासको मत पाएका हुन्। प्रधानमन्त्री प्रचण्डले राखेको विश्वासको मतको प्रस्तावको पक्षमा १५७ मत खस्यो भने विपक्षमा शून्य मत खसेको छ। एक सांसद भने तटस्थ बसे। बैठकमा १५८ मत खसेको थियो। सभामुख देवराज घिमिरेले उक्त मत सुनाएलगत्तै प्रधानमन्त्री प्रचण्डले बहुमत प्राप्त गरेको घोषणा गरे। जनता समाजवादी पार्टी नेपाल सरकारबाट बाहिरिएपछि प्रधानमन्त्री प्रचण्डले विश्वासको मत लिएका हुन्। प्रधानमन्त्री प्रचण्डले विश्वासको मत मागिरहँदा प्रमुख प्रतिपक्षी दल नेपाली कांग्रेससहित विपक्षी दलहरूले चर्को नाराबाजी गरेका थिए। संसदको कामकारवाही अघि बढाउन सभामुख घिमिरेले विपक्षी दलहरूलाई आग्रह गरेका थिए। तर,उनीहरू आफ्नो अडानबाट पछि नहटेपछि सभामुख घिमिरेले विपक्षी दललाई पेलेरै सदन अघि बढाएका थिए। संसदीय छानबिन समिति गठनको माग गर्दै आएको कांग्रेसले संसद अवरोध गरेपछि पहिलो बैठक १५ मिनेटका लागि स्थगित भएको थियो। त्यसपछि बसेको बैठकमा प्रधानमन्त्रीले विश्वासको मतका लागि सदनमा प्रस्ताव पेश गरेका थिए। कांग्रेससहित विपक्षी दलहरूले उपप्रधान एवं गृहमन्त्री रवि लामिछानेमाथि छानबिन गर्न संसदीय छानबिन समितिको माग गर्दै बैठक अवरोध गरेका हुन्। प्रचण्डले पछिल्लोपटक २०८० फागुन ३० गते विश्वासको मत पाएका थिए । प्रचण्डले आफूलाई प्रतिनिधिसभामा तेस्रो पटक विश्वासको मतका लागि पेश गरेको प्रस्तावको पक्षमा १५७ मत र विपक्षमा ११० मत खसेको थियो। प्रधानमन्त्री प्रचण्डलाई नेकपा एमाले,माओवादी केन्द्र,रास्वपा, जसपा, नेकपा एकीकृत, नागरिक उन्मुक्ति र तीनजना स्वतन्त्र सांसद ( प्रभु साह,अमरेश कुमार सिंह र योगेन्द्र मण्डल) ले विश्वासको मत दिएका हुन्। कांग्रेस,राप्रपा,लोसपा,जनमतलगायतले मत दिएका थिएनन्। प्रचण्डले त्यसअघि २६ पुस २०७९ मा पहिलो पटक र ६ चैत्रमा दोस्रो पटक विश्वासको मत लिएका थिए। पहिलो पटक बैठकमा उपस्थित २७० सांसदमध्ये २६८ जनाले प्रचण्डलाई मत दिएका थिए। दोस्रो पटक बैठकमा उपस्थित २६२ सांसदमध्ये १७२ जनाले मत दिएका थिए। गत २०७९ पुस १० गते कांग्रेसको गठबन्धन तोडेर एमाले नेतृत्वको गठबन्धनबाट प्रचण्ड प्रधानमन्त्री नियुक्त भएका हुन्।"
कोशी योजना आयोगको उपाध्यक्ष डा अधिकारी नियुक्त,"विराटनगर : कोशी प्रदेश सरकारले अर्थशास्त्रका उपप्राध्यापक डा राजेन्द्र अधिकारीलाई प्रदेश योजना आयोगको उपाध्यक्ष नियुक्त गरेको छ। विराटनगरमा सोमबार बसेको प्रदेश मन्त्रिपरिषद्को बैठकले अधिकारीलाई योजना आयोगको उपाध्यक्ष नियुक्त गर्ने निर्णय लिएको हो। झापाको बिर्तामोड नगरपालिका७ निवासी अधिकारीलाई उपाध्यक्ष नियुक्त गर्न मुख्यमन्त्री हिक्मतकुमार कार्कीले प्रस्ताव गरेका थिए। प्रदेशका आन्तरिक मामिला तथा कानुनमन्त्री लीलाबल्लभ अधिकारीका अनुसार प्रदेश योजना आयोग गठन तथा कार्य सञ्चालन आदेश २०७५ को दफा ३ को उपदफा (२) खण्ड (ख) बमोजिम डा अधिकारीलाई उपाध्यक्ष नियुक्त गरिएको हो। आयोगका सदस्यहरू भने नियुक्त भइसकेका छैनन्। योजना आयोगमा मुख्यमन्त्री अध्यक्ष हुने व्यवस्था छ। सरकार परिवर्तन भएसँगै योजना आयोगमा नयाँ नियुक्ति हुने गरेको छ। उपाध्यक्ष नियुक्त भएका अधिकारी झापास्थित मेची बहुमुखी क्याम्पसको अर्थशास्त्रका उपप्राध्यापक हुन् । उनले नेपाली अर्थतन्त्रमा मुद्रा आपूर्ति र मूल्यस्तरबीचको सम्बन्ध विषयमा विद्यावारिधि गरेका छन्। कोशीको मन्त्रिपरिषद् बैठकले मुख्य न्यायाधिवक्ताको कार्यालयको आर्थिक वर्ष २०७९०८० को वार्षिक प्रतिवेदन प्रदेशसभामा पेस गर्ने र राप्रपा संसदीय दलका नेता भक्तिप्रसाद सिटौलालाई क्यानाडा जान कुटनीतिक राहदानीको लागि संघीय सरकारमा सिफारिस गर्ने निर्णयसमेत गरेको मन्त्री अधिकारीले बताए। उनका अनुसार सोलुखुम्बुको सोलुदूधकुण्ड नगरपालिका, संखुवासभाको खाँदबारी नगरपालिका र ताप्लेजुङको फुङ्लिङ नगरपालिकालाई आप्रवासन केन्द्र स्थापनाका लागि ५ लाख २ हजार रूपैयाँ बजेट उपलब्ध गराउने निर्णय पनि भएको छ। आप्रवासन केन्द्रले जिल्ला प्रशासन कार्यालयसँग समन्वय गरेर वैदेशिक रोजगारीमा जानेहरूलाई काउन्सिलिङ गर्ने गरेको छ। प्रदेश सरकारले काउन्सिलिङ कक्ष निर्माणका लागि बजेट पठाउने निर्णय गरेको हो।"
प्रधानमन्त्रीको विश्वासको मत प्रक्रियामा कांग्रेसको अवरोध लोकतन्त्रको भद्दा मजाक : गृहमन्त्री,काठमाडौं : उपप्रधान एवं गृहमन्त्री रवि लामिछानेले संसदमा सम्बोधन गर्ने क्रममा आफूले कसैलाई आरोप वा धम्की नदिएको बताएका छन्। सोमबार संसद भवनमा सञ्चारकर्मीसँग कुरा गर्दै लामिछानेले संसदमा बोल्ने क्रममा आफूले सहकारीमा आफूजस्तै अरु प्रकरणमा अरुको नाम पनि सञ्चारमाध्यममा आएको दृष्टान्त दिएको प्रष्टिकरण गरे । छापामा आएकै भरमा आफूमाथि छानविन गर्ने हो भने अरुमाथि पनि छानविन गर्नुपर्छ भन्ने आफ्नो धारणा रहेको उनको भनाइ छ । लामिछानेले गिरिबन्दु प्रकरणमा छानविन गर्नुपर्ने र दोषीलाई कारवाही गर्न आफू तयार रहेको बताए। उनले सहकारी प्रकरणमा समिति बनाउनका लागि कार्यदल नै बनाइसकेको अवस्थामा अहिले कांग्रेस नै तयार नदेखिएको जिकिर गरे । सहकारी पीडितलाई न्याय दिने गरि सरकारले काम गर्ने उनको भनाइ छ । गृहमन्त्री लामिछानेले प्रधानमन्त्रीले विश्वासको मत लिने क्रममा कांग्रेसले गरेको अवरोध लोकतन्त्रको भद्दा मजाक भएको टिप्पणी गरे। विश्वासको मत कहिले लिने भन्ने अधिकार प्रधानमन्त्रीको भएको उनले बताए।
सरकारको निर्भिक र निष्पक्ष कारबाहीले जनतामा लोकतन्त्रप्रति भरोसा जागेको छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सरकारका कामले सुशासनको क्षेत्रमा आशा जागेको दाबी गरेका छन्। प्रतिनिधि सभाको बैठकमा चौथो पटक आज विश्वासको मत माग्दै उनले पछिल्ला दिनमा लोकतन्त्र कताकता नेतातन्त्र जस्तो देखिएपनि अहिले सुधार भएको दाबी गरेका हुन्। प्रधानमन्त्री प्रचण्डले राजनीतिक नेतृत्व कानुनभन्दा माथि हुन नसक्ने दाबी गरे। उनले भने,पछिल्ला दिनमा लोकतन्त्र कताकता नेतातन्त्र जस्तो देखिँदै गएको थियो। राजनीतिक नेतृत्व कानुनभन्दा माथि भएको डरलाग्दो वैचारिकी बनिरहेको थियो । तर भुटानी शरणार्थी, ललिता निवास, सुन काण्ड, बालमन्दिर, बासबारी जग्गाकाण्डमा सरकारको निर्भिक र निष्पक्ष कारवाहीले जनतामा लोकतन्त्र र त्यसको शक्तिप्रति ठूलो भरोसा जागेको छ। प्रचण्डले सरकारले सबैजसो मोर्चामा सार्थक उपलब्धि र गौरव हासिल गर्दागर्दै पनि जनता समाजवादी पार्टी नेपालले सरकारलाई दिएको समर्थन फिर्ता लिएको उल्लेख गरे। प्रधानमन्त्री प्रचण्डले फेरि देशमा देखिएको चुनौतीलाई सम्बोधन गर्न सबै एकताबद्ध भएर अगाडि बढ्नुपर्नेमा जोड दिए। प्रधानमन्त्री प्रचण्डले भने, सुरूदेखिको निरन्तर सहयात्राका लागि जसपा नेपालप्रति आभारी छु । सरकारलाई समर्थन वा विरोधको उसको राजनीतिक अधिकारको पनि म सम्मान गर्छु । तर राष्ट्रका चुनौतीहरूको सामना गर्न फेरि पनि मिलेर अगाडि बढ्न आग्रह गर्छु । नीति तथा कार्यक्रम पेश गरिसक्नुभएको र बजेटको छलफल चलिरहेको अवस्थामा आफूले सरकारका दीर्घकालिन प्रतिबद्धताहरू सम्मानित संसदको साथ र सहयोग बिना पूरा हुन नसक्ने बताए।"
राडुकानुले फ्रेन्च ओपनबाट हात झिकिन्,"लन्डन : बेलायती टेनिस स्टार इम्मा राडुकानुले फ्रेन्च ओपन छनोटबाट हात झिकेकी छन् । सन् २०२१ को अमेरिकी (यूएस) ओपन विजेता राडुकानुले फ्रेन्च ओपनको छनोट प्रतियोगिता नखेल्ने निर्णय लिएकी हुन् । २१ वर्षीया राडुकानुले फ्रेन्च ओपनको छनोट प्रतियोगिताबाट किन हात झिकिन् भन्ने कुरा भने खुलाइएको छैन । फ्रेन्च ओपनको छनोट प्रतियोगिता सोमबारदेखि सुरु हुँदैछ । राडुकानुले छनोट प्रतियोगिताको पूर्वसन्ध्यामा सहभागिता नजनाउने निर्णय लिएकी हुन् । फ्रेन्च ओपन भने मे २६ बाट फ्रान्सको राजधानी पेरिसमा सुरु हुँदैछ । क्ले कोर्टको ग्रान्डस्लामका लागि वाइल्ड कार्ड नदिएका कारण राडुकानुले प्रतियोगिताबाट हात झिकेको हुन सक्ने अन्तर्राष्ट्रिय सञ्चार माध्यमले जनाएका छन् । गत महिना म्याड्रिड ओपनको पहिलो चरणमै हार बेहोरेपछि उनले कुनै पनि खेल खेलेकी छैनन् । अर्जेन्टिनाकी क्वालिफायर मारिया लुर्डेस कार्लसँग सिधा सेटमा पराजय बेहोरेपछि राडुकानुले आफू मानसिक तथा भावनात्मक रुपमा थाकेको बताएकी थिइन् । पछिल्लो केही साता मेरा लागि निकै महत्वपूर्ण रहे । तर, आजको प्रदर्शनबाट के स्पष्ट भएको छ भने म मानसिक तथा भावनात्मक रुपमा थाकेको छु, उनले त्यतिखेर भनेकी थिइन्, म अगाडि बढ्ने कोसिस गरिरहेको छु । यो हार पनि यसको सिकाइ हुनसक्छ । पछिल्लो समय राडुकानु विश्व वरीयतामा दुई सय १२औं स्थानमा छिन् । गत वर्ष खुट्टाको शल्यक्रियाका कारण तीन सय तीन स्थानमा झरेकी थिइन् ।"
बल्ब लगाउने क्रममा करेन्ट लागेर मृत्यु,विराटनगर : विराटनगरमा आफ्नै घरभित्र करेन्ट लागेर आइतबार राति एक जना पुरुषको मृत्यु भएको छ। विराटनगर महानगरपालिका१९ खद्रा टोलका ३० वर्षीय राजु ऋषिदेवको मृत्यु भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले जानकारी दिए। उनका अनुसार घरभित्र बिजुलीको बल्ब लगाउने क्रममा राति ९ बजेतिर ऋषिदेवलाई करेन्ट लागेको खुलेको छ। करेन्ट लागेर गम्भीर घाइते भएका उनलाई उपचारका लागि कोशी अस्पताल पठाइएको थियो। अस्पताल पुर्याउनसाथ चिकित्सकले मृत घोषित गरेका हुन्। कोशी अस्पतालमा शवको पोस्टमार्टम गरेर घटनाको अनुसन्धान सुरु गरिएको डीएसपी बस्नेतले बताए।
प्रधानमन्त्रीले विश्वासको मत पाएपछि कांग्रेसको प्रतिक्रिया : संसदीय इतिहासमा अनौठो नजिर स्थापित भयो,"काठमाडौं : नेपाली कांग्रेसले प्रतिपक्ष दललाई पेलेर प्रधानमन्त्री पुष्पकमल दाहाल प्रचण्ड आजै विश्वासको मत लिएकोप्रति आपत्ति जनाएको छ। सोमबार प्रतिनिधि सभाको दोस्रो बैठकमा प्रधानमन्त्री प्रचण्डले विश्वासको मत प्राप्त गरेपछि नेपाली कांग्रेसका प्रवक्ता प्रकाशशरण महतले संसदीय छानबिन समिति गठन गरेर सदन चलाउन आग्रह गर्दागर्दै आएपनि प्रधानमन्त्रीले आजै लिनपर्ने कारण नरहेको बताएका हुन्। आज कार्यसूचीमा राखेर विश्वासको मत लिने प्रक्रिया अगाडि नबढाउने आग्रह गर्दा आजै लिने निर्णय गरेको उल्लेख गरे। उनले संसदीय इतिहासमा अनौठो नजिर स्थापित भएको बताए। महतले संविधानको खिलापमा सत्ता गठबन्धन लागेको दाबी गरे। उनले भने,आजको दृश्यले यस्तो लाग्दैछ, संविधानको खिलापमा सत्ता गठबन्धन पनि लागेको छ। सहकारी प्रकरणमा रवि लामिछानेमात्र नभई उहाँहरुको पनि सहभागिता छ। उहाँहरुलाई पनि डर लागेको हुनसक्छ। महतले लामिछानेले हिजो संसदमा अनर्गल प्रचार र आरोप गरेको दाबी गरे।"
करोडौंको जग्गा व्यक्तिको नाममा मालपोतका कर्मचारीविरुद्ध मुद्दा,"काठमाडौं : करोडौं मूल्यको सार्वजनिक जंगलको जग्गा व्यक्तिको नाममा कायम गरिएको खुलासा भएको छ। कैलालीको साविक नारायणपुर८ अन्तर्गतको कित्ता नं ९०८ को फिल्डबुकको जंगल भनी कायम भएको १५ बिघा जग्गा व्यक्ति विशेषको नाममा कायम गरिएको पाइएको छ। मालपोत कार्यालय टीकापुरले २०६८ सालमा त्यो सार्वजनिक प्रकृतिको जग्गाको कित्ताकाट गरेर व्यक्तिको नाममा बनाइएको थियो। २०२१ सालमा जंगल जनिइसकेको कित्ता नं १३९ बाट कित्ताकाट भई जंगल नै कायम रहेको कित्ता नं ३५१ को २७ बिघा १४ कठ्ठा १७ धुर सरकारी सार्वजनिक जग्गामध्ये १५ बिघा बिन्द्रा रावल, कमलबहादुर रावल, सुशीलबहादुर रावल, बिमलबहादुर रावलको संयुक्त नाममा स्रेस्ता पुर्जा कायम गरी हक हस्तान्तरण गरेको पाइएको छ। पछि त्यो जग्गाको दर्ता स्रेस्तासम्बन्धी सम्पूर्ण कागजातहरू कार्यालयको अभिलेखबाट समेत नष्ट गरेको अख्तियार दुरुपयोग अनुसन्धान आयोगको अनुसन्धानबाट खुलेको छ। अख्तियारले करोडौं मूल्यबराबरको जंगलको जग्गा व्यक्तिको नाममा कायम गरेको भन्दै कैलाली मालपोत कार्यालयका तत्कालीन प्रमुख मोहन स्नेही सराइली र नापी कार्यालय प्रमुख मानबहादुर चन्दसहित ८ जनाविरुद्ध विशेष अदालतमा भ्रष्टाचार मुद्दा दायर गरेको छ। मालपोत कार्यालय, टीकापुरका तत्कालीन नायव सुब्बा अग्निबहादुर शाही, सर्भेक्षक दशरथ मण्डल, आफ्नो नाममा जग्गाधनी दर्ता प्रमाणपुर्जा बनाउने विन्द्रा रावल, कमलबहादुर रावल, सुशीलबहादुर रावल र बिमलबहादुर रावललाई अख्तियारले प्रतिवादी बनाएको छ। उनीहरूले २०८०२०८१ को मालपोत कार्यालय टीकापुरको न्यूनतम मूल्यांकन पुस्तिकामा उल्लिखित २४ करोड ६ लाख ६९ हजार सार्वजनिक सम्पत्तिको हानिनोक्सानी पुयाएको आरोपपत्रमा उल्लेख छ। चलन चल्तीको मूल्य त अझै धेरै हुन्छ। भ्रष्टाचार निवारण ऐनबमोजिम कैद तथा बिगोबमोजिमको जरिवाना गरीको माग दाबी पनि गरिएको अख्तियारका प्रवक्ता एवं सहसचिव नरहरी घिमिरेले जानकारी दिए। नापी कार्यालय टीकापुरका तत्कालीन कार्यालय प्रमुख एवं नापी अधिकृत चन्द र सर्भेक्षक मण्डलले यो जग्गा व्यक्तिको नाममा कायम गर्ने उद्देश्यले कार्यालयको अभिलेखलाई अनदेखा गरी सो जग्गा हकभोगको हो भन्ने बेहोराको प्रतिवेदन पेस गरेको पाइएको छ। सोही प्रतिवेदनको आधारमा कित्ताकाट आदेश दिई साविक जंगल जनिएको जग्गा कित्ताकाट हुँदै जंगलकै नाममा कायम रहेको भन्ने विषयको अभिलेख कहीँकतै उल्लेख नगरेको देखिएको छ। यो जग्गा कित्ताकाटको पत्र दस्तखत गरी मालपोत कार्यालयमा पत्रचार गरेको आरोप पत्रमा उल्लेख छ। सोही नापी कार्यालय टीकापुरबाट प्राप्त कित्ताकाट पत्र, नक्सा, प्लट रजिष्टर उतारलाई आधार बनाइ यो जग्गा गैरकानुनी तवरबाट बिन्द्रा रावल, कमलबहादुर रावल सुशीलबहादुर रावल बिमलबहादुर रावलको संयुक्त नाममा जग्गाधनी दर्ता प्रमाणपुर्जा बनाई दिएका थिए।"
मोटरसाइकल दुर्घटनामा गाउँपालिकाका सबइन्जिनियरको मृत्यु,"विराटनगर : विराटचोकघिनाघाट सडक खण्डअन्तर्गत मोरङको ग्रामथानस्थित सडकमा रोकेर राखेको टिपरमा मोटरसाइकल ठोक्किएर दुर्घटना हुँदा सब इन्जिनियर (ओभरसियर)को मृत्यु भएको छ । सुन्दरहरैँचाको हरैँचाबाट विराटनगरतर्फ आउँदै गरेको को १ ब १३८४ नम्बरको सरकारी मोटरसाइकल ग्रामथान गाउँपालिका५ तेतरिया चोकमा आइतबार राति ८:५० बजेतिर दुर्घटनामा परेको हो । सडकको साइडमा रोकेर राखेको ना ५ ख ७०७९ नम्बरको टिपरको पछाडिको भागमा मोटरसाइकल ठोक्किर दुर्घटना हुँदा चालक ३५ वर्षीय मोहम्मद मुक्तार खानको मृत्यु भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए । उनका अनुसार खान ग्रामथान गाउँपालिकाका सब इन्जिनियर (ओभरसियर) हुन् । सप्तरी घर भएका उनी विराटनगर महानगरपालिका१ मा डेरा बस्दै आएका थिए । दुर्घटनामा परेर गम्भीर घाइते भएका खानलाई उपचारका लागि विराटनगरको आर्या न्युरो अस्पताल पुयाउनसाथ चिकित्सकले मृत घोषित गरेको जानकारी डीएसपी बस्नेतले दिए । शवलाई पोस्टमार्टमका लागि विराटनगरको कोशी अस्पतालमा राखिएको छ । घटनाका सम्बन्धमा अनुसन्धान भइरहेको प्रहरीले जनाएको छ । मोटरसाइकल चालक खानको लापरबाहीकै कारण दुर्घटना भएको प्रहरीको प्रारम्भिक अनुसन्धानबाट खुलेको छ । प्रहरीका अनुसार आफूले चलाइरहेको सवारीसाधनतर्फ चालकले ध्यान केन्द्रित नगर्दा दुर्घटना भएको पाइएको हो । गाउँपालिकाका इन्जिनियर निशुभ लुइँटेलका अनुसार काम भइरहेको साइडको अनुगमन गरेर फर्किने क्रममा खान दुर्घटनामा परेका हुन् । दुर्घटनामा परी घाइते भएको अवस्थामा फेला पारेर उद्धार गर्दै उपचारका लागि लगिएको थियो,उनले भने, अस्पताल पुर्याउनसाथ चिकित्सकले मृत घोषित गरिदिएका हुन् । दुर्घटनालगत्तै प्रहरीले टिपर र चालक झापाको बिर्तामोड नगरपालिका२ का ४३ वर्षीय तीर्थराज ठाकुरलाई प्रहरीले नियन्त्रणमा लिएको छ ।"
"काठमाडौं उपत्यकासहित विभिन्न स्थानमा बर्षा, यस्तो छ तीन दिनको मौसम","काठमाडौं : काठमाडौं उपत्यकासहित देशका विभिन्न भागमा बर्षा भइरहेको छ। मौसम पूर्वानुमान महाशाखाका अनुसार हाल कोशी, मधेश र लुम्बिनी प्रदेशका थोरै स्थानहरुमा मेघगर्जनचट्याङ्गहावा हुरीसहित हल्का बर्षा भइरहेको छ । नेपालमा स्थानीय वायु र पश्चिमी वायुको आंशिक प्रभाव रहेको महाशाखाले जनाएको छ। सोमबार दिउँसो कोशी, बाग्मती, गण्डकी र कर्णालि प्रदेशलगायत देशका पहाडी भूभागमा आंशिक देखि साधारणतया बदली रही बाँकी भूभागमा आंशिक बदली रहने छ। देशको पहाडी भूभागका थोरै स्थानहरूमा तथा तराई भूभागका एकदुई स्थानमा मेघगर्जनचट्याङ्गहावा हुरीसहित मध्यम वर्षाको सम्भावना रहेको महाशाखाको बुलेटिनमा उल्लेख छ। देशको उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। राती पनि कोशी, मधेश, बागमती र गण्डकी प्रदेशको केही स्थानहरूमा साथै लुम्बिनी प्रदेश लगायत बाँकि पहाडी भूभागहरुका एक दुइ स्थानमा मेघगर्जनचट्याङ्गहावाहुरीसहित मध्यम वर्षाको सम्भावना रहेको छ। कोशी, मधेश र बाग्मति प्रदेशको एकदुई स्थानमा भारी वर्षको पनि सम्भावना रहेको छ । कोशी, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। मंगलबार देशको उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। बुधबार देशको पहाडी भूभागका केही स्थानहरूमा तथा तराई भूभागका एकदुई स्थानमा मेघगर्जनचट्याङ्गहावा हुरीसहित हल्कादेखि मध्यम वर्षाको सम्भावना रहेको छ। देशको उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ।"
चिया कूटनीति,"वास्तवमा आधुनिक वैज्ञानिक युगमा चिया गफ होइन, चिया कूटनीतिको आवश्यकता छ। वास्तवमा यो चिनियाँ चिया कूटनीतिको प्रोएक्टिभ संस्करण थियो। संक्षिप्त सांकेतिक वाक्यमा व्यक्त गर्नुपर्दा, नेपाल चिया कूटनीति (टीडिप्लोमेसी) मा अझै प्रोएक्टिभ हुनु पर्नेछ। वास्तवमा आधुनिक वैज्ञानिक युगमा चिया गफ होइन, चिया कूटनीतिको आवश्यकता छ। विश्वमा चियाको सुरुआत गर्ने पहिलो राष्ट्र चीन हो। चीनको सिया राजवंशकाल (२१०० ईपू१६०० ईपू) भन्दा अघि २७३७ ईशापूर्वमा चिनियाँ सम्राट् शेन नुङले चियाको पात पत्ता लगाए। यसरी विश्वमा चिया खाने प्रचलनको सुरुआतकर्ता पनि नुङ नै कहलिए। जो एक पौराणिक व्यक्तित्व थिए। दार्शनिक थिए। उनी शासक भए पनि कृषि क्षेत्र उनको सर्वाधिक रोजाइ र खोजको विषय थियो। उनको रुचि जडीबुटी औषधि विज्ञानमा पनि थियो। चिनियाँ प्रतिवेदनअनुसार शेन नुङले जोखिम मोलेर प्रतिदिन करिब एक सय जडीबुटी चाख्थे। त्यसबाट मानिसका लागि चाहिने योग्य र स्वास्थ्यवद्र्धक जडीबुटीहरू पत्ता लगाउँथे। त्यसरी पत्ता लगाएका स्वास्थ्यवद्र्धक वनस्पति तथा जडीबुटीलाई आफ्ना जनतामाझ पुयाई, सेवन गराउन लगाउँथे। उनको यो कार्य गुणधर्ममा आधारित थियो। सम्राट् नुङले जडीबुटी परीक्षण गर्दै जाने क्रममा लामो समयदेखि चियाको पातसम्बन्धी खोज अध्ययन गरे। मानव शरीरका लागि चियाको पात बहुउपयोगी र स्वास्थ्यवद्र्धक वनस्पति रहेको तथ्य बुझे। तद्अनुसार चियाको पातमा पोलिफेनोल हुन्छ, जसले ब्याक्टोरियालाई मार्छ र विषलाई डिटक्सिफाई गर्छ। चीनमा सिया राजवंशकालभन्दा पछाडिका शताब्दीहरूमा चियाको विकास र प्रयोग संस्थागत हुँदै गयो। चीनको शाङ् राजवंशकाल (१६०० ईपू१०५० ईपू) मा ठीक यता दक्षिणतिर ऋग्वेदको रचनाकालीन समय (१५०० ईपू१००० ईपू) ताका चीन र चीनभन्दा बाहिरका मुलुकहरूमा चियाको चर्चा चुलिँदै गयो। चीनको चऊ राजवंशकाल (१०५० ईपू२५६ ईपू) मा ठीक यता दक्षिणमा किराँत राज्यका प्रथम संस्थापक राजा यलम्बर हाङ्कालीन समय (८०० ईशापूर्व) मा चिनियाँ चियाले थप चर्चाप्रसिद्धि पाउँदै गयो। चीनको वसन्त र शरद अवधि (७७० ईपू४५७ ईपू) मा ठीक यता दक्षिणमा विश्व शान्तिका अग्रनायक गौतमबुद्ध (जन्म ६२३ ईशापूर्व) कालीन समयको ५८८ ईपूपछि पृथ्वीभरि बुद्धको ज्ञानको ज्योति फैलिने क्रमसँगै चीन गएका नेपाली तथा भारतीय व्यापारी, बौद्ध भिक्षु, अनुयायीहरूले चिनियाँ चियालाई दक्षिण एसियामा भित्र्याए। यसरी नेपाली बौद्ध दर्शन र चिनियाँ चिया संस्कृतिबीच गहिरो सम्बन्धको विकास भयो। चिनियाँ हान राजवंशकाल (२०६ ईपू२२० ईपू) अन्तर्गतका शासक चाङ् छिन (१६४ ईपू१४ ईपू) ले चियालाई औपचारिक व्यापारिक रूपमा चीनको छाङ्आनबाट मध्य एसिया, पश्चिम एसिया र युरोपसम्म निर्यात गर्न लगाए। चीनको थाङ राजवंशकाल (सन् ६१८सन् ९०७) का सम्राट्हरूले तत्कालीन विश्वमा सबैभन्दा शक्तिशाली, विशाल साम्राज्यको नेतृत्व सम्हाल्दै थिए। यससँगै चिनियाँ चियाले पनि विश्वबजारमा एकाधिकार कायम राख्न सफल भयो। छैटौं शताब्दीदेखि २०औं शताब्दीसम्म युनान, सिचुआन र तिब्बतमा घोडाको पिठ्युँमाथि चियाको भारी बोकाएर व्यापार गर्ने प्रचलन थियो। नेपाल चिया कूटनीति (टीडिप्लोमेसी) मा अझै प्रोएक्टिभ हुनु पर्नेछ। यसरी हान र तिब्बतबीच ताङ र सोङ राजवंशकालदेखि गणतन्त्र चीनसम्मको अवधिमा चिया र घोडाको आदानप्रदानबाट बनेको प्रमुख ऐतिहासिक सडकलाई टिहर्स रोड भनिन्छ। यसको लम्बाइ करिब २२५० किलोमिटर लामो छ। सातौं शताब्दीमा नेपालमा अंशुवर्मा, शिवदेव, उदयदेव, भृकुटीको प्रसिद्धि चुलिएको थियो। त्यसैगरी चीनमा काओचु, थाइजोङ, काओजोङ, झोङचोङजस्ता शक्तिशाली राजाहरूको शासन चलेको थियो। चिनियाँ थाङ राजवंशकालको सातौं शताब्दीमा तिब्बतमा शक्तिशाली राजा स्रङचङ गम्पोको शासन चलिरहेको थियो। यिनै तिब्बती गम्पोसँग तत्कालीन नेपालका राजा उदयदेव र रानी भद्रावतीको गर्भबाट सन् ६२४ मा काभ्रेको खोपासीमा जन्मिनु भएकी भृकुटीको विवाह सन् ६३३ मा सम्पन्न भएको इतिहास छ। यता, भृकुटीले नेपालबाट दाइजोस्वरूप तिब्बतमा बुद्धका मूर्तिहरू, बौद्ध ग्रन्थ, ताराका मूर्ति आदि लगिन्। उता, चिनियाँ शक्तिशाली सम्राट् ताइजोङकी छोरी वेन चेङको विवाह पनि उनै गम्पोसँग सन् ६४१ मा सम्पन्न भएको थियो। वेन चेङले चीनबाट तिब्बतमा विवाह गरी आउँदा दाइजोको रूपमा चिया पनि ल्याउनु भएको थियो। त्यसपछि तिब्बतमा तिब्बतवासीको चिया पिउने बानी विस्तारै सुरु भयो। वास्तवमा यो चिनियाँ चिया कूटनीतिको प्रोएक्टिभ संस्करण थियो। तिब्बतमा रहेकी नेपाली राजकुमारी भृकुटीले माइती देशमा पठाएकी धार्मिक दूतहरू, बौद्धमार्गीहरू, भिक्षुहरू र तिब्बती कूटनीतिज्ञहरूमार्फत तिब्बतमा चीनबाट ल्याइएका चियाहरू नेपालमा पठाएकी थिइन्। यसरी नेपालमा चीन (तिब्बत) बाट आयातीत चिया नेपाली चुलोचौकोमा एक नियमित पेयपदार्थ, खाद्य आदतको रूपमा संस्कार नै बनिसकेको थियो। सन् ६१८ को पहिलो र दोस्रो दशकमा नेपालका उत्तरी हिमाली नाकाहरू खुल्ने क्रममा बढोत्तरी आयो। हिमाली नाकाहरू खुलेसँगै भोटेली चिनियाँ चियालाई हिमालय सीमा पार गरी नेपालमा ल्याउन सजिलो बनायो। यस अवधिमा भोटेली चिनियाँ चियाले नेपालमा राष्ट्रव्यापी रूपमा स्थान ओगट्न सफल भयो। नेपालको उच्च हिमाली भेगमा टिबेटन चिया संस्कृतिले प्रसिद्धि कमायो। अहिले पनि यस भेगमा टिबेटन चियाको लोकप्रियता बढ्दो छ। टिबेटन चियामा चियापत्ती, चौंरीको दूध र घिउ, नुन आदि हालेर बाक्लो बनाएर सेवन गर्ने प्रचलन छ। चिनियाँ चियाले नेपालतिरको उच्च हिमालय सीमा पारमात्र गरेन, चीनबाट समुद्र पार गरी जापानतिर पनि गयो। आठौं शताब्दीको सुरुमा चिनियाँहरूले जापानमा औपचारिक रूपमा चियाको परिचय गराए। सन् ७२९ मा जापानी सम्राट्ले राजदरबारमा आयोजित जेन बौद्धदर्शनको कार्यक्रममा सहभागी हुने एक सय बौद्ध गुरुहरूलाई चीनको चिया चखाएका थिए। पन्ध्रौं, सोह्रौं, सत्रौं शताब्दीमा चीनको चिया व्यावसायिक रूपमा पश्चिम युरोपभरि फैलियो। त्यो बेला संसारमा सबैभन्दा बढी चिया सेवन गर्ने देश बेलायत थियो। बोस्टोन टी पार्टीसँग जोडिएको राजनीतिक परिणामबाट जुलाई ४, १७७६ मा स्वतन्त्र भएको अमेरिकाको इतिहासभित्र पनि चियाको महŒव लुकेको छ। चियाको प्रयोग संसारभरिका सैनिक ब्यारेकहरूमा पनि गर्न थालियो। विश्वमा चियाका बहुराष्ट्रिय उद्योग, कम्पनीहरू सञ्चालनमा छन्। राजनीतिक, कूटनीतिक, व्यापारिक गतिविधिहरूमा चियाको प्रयोग बढ्दो छ। सामान्यतयाः ग्रिन टी, लेमन टी, हर्बल टी, ब्ल्याक टी र चियापत्ती, दूध, चिनी, पानीको मात्रा मिलाएर उमालेको मिल्क टीजस्ता विभिन्न स्वरूपमा चियाको सेवन गर्ने गरिन्छ। नेपालका लागि चिनियाँ सांस्कृतिक, पर्यटकीय, कूटनीतिक नियोगका कार्यालयहरूले प्रत्येक वर्ष नेपालमा दि टी फर हार्मोनी याची कल्चरल स्यालुन विशेष कार्यक्रमको आयोजना गर्ने गर्छन्। यस वर्ष पनि २१ मे २०२४ मा टी फर हार्मोनी विशेष कार्यक्रमको आयोजना गरिँदैछ। यो कार्यक्रमले सहभागीमाझ चिनियाँ चियाको इतिहास, प्रचलन, चिया संस्कृति आदानप्रदानलाई सहज बनाइ दुईदेशीय आपसी भाइचारा, शिष्टता र खुसी साटासाट गर्ने अवसर मिलेको छ। संक्षिप्त सांकेतिक वाक्यमा व्यक्त गर्नुपर्दा, नेपाल चिया कूटनीति (टीडिप्लोमेसी) मा अझै प्रोएक्टिभ हुनु पर्नेछ। (नेपाल, चीन राजनीतिक आर्थिक सम्बन्धका विद्यावारिधि शोधकर्ता हुन्।)"
एमाले बाजुराको अध्यक्षमा लालबहादुर ओली र सचिवमा काशीबहादुर विक निर्वाचित,बाजुरा : नेपाल कम्युनिष्ट पार्टी (एमाले) बाजुराको अध्यक्षमा लालबहादुर ओली निर्वाचित भएका छन् । नयाँ नेतृत्वका लागि भएको मतदान ओलीले २१८ मत प्राप्त गर्दा प्रत्यासी भरतबहादुर थापाले २०३ मत पाए । उपाध्यक्षमा निर्वाचित जनककुमार बोहराले दुई सय ७४ मत प्राप्त गर्दा प्रत्यासी मेघराज शाहीले एक सय २० मत पाए । सचिवमा विजयी काशीबहादुर विकले दुई सय ४१ पाउँदा प्रत्यासी जनक विष्टले एक सय ७१ मत पाए । साथै उपसचिव (खुला)मा विजयी हरिबहादुर रोकायाले दुई सय ७७ प्राप्त गर्दा प्रत्यासी मानबहादुर रोकायाले एक सय १५ मत तथा उपसचिव (महिला)मा विजयी राजकला सार्कीले दुई सय ७७ मत पाउँदा प्रत्यासी कल्पना महतले एक सय २६ मत प्राप्त गर्नुभएको प्रमुख निर्वाचन अधिकृत तुलाबहादुर थापाले जानकारी दिए । यही जेठ १ गतेबाट सुरु भएको आठौँ अधिवेशनमा चार सय ३९ जना प्रतिनिधि थिए । जसमा चार सय २५ मत खसेको थियो । पदाधिकारीको मतगणना सकिएपछि जिल्ला कमिटी सदस्यको मतगणना सुरु गरिएको निर्वाचन कमिटीले जनाएको छ । रासस
दुई नेताको अहम्मा अल्झिएको संसद्,"काठमाडौं : आफैंले जिताएका सांसदका गतिविधि हेरेर जनता भन्न थाले, काम छैन भने सांसद बन्नू। संसदीय समिति बनाउने कि नबनाउने भन्नेमा महिनौं बितिसक्यो। बनाउने कुरा मिल्यो रे ! फेरि कार्यक्षेत्रमै कुरा मिलेन रे ! उपप्रधान तथा गृहमन्त्री रवि लामिछानेलाई बोल्न नदिने अडान बल्यो टुंगियो। तर, यसले समाधान अझै निकालेन। उही काइते झगडामा सांसदहरू दिन बिताइरहेका छन्। मूल रूपमा गृहमन्त्री लामिछाने र कांग्रेस महामन्त्री गगन थापाको दोहोरीमा संसद्का धेरै दिन खेर गइसकेका छन्। आइतबार लामिछानेले संसद्मा बोलेको प्रत्युत्तर थापाले संसद् परिसरबाटै पत्रकार सम्मेलन गरेर दिएका छन्। चुनौती दुवैका, दुवैलाई उमेरले झन्डै एक वर्ष जेठाकान्छा हुन्, रवि लामिछाने र गगन थापा। कुनै बेलाका यी दाजुभाइ वाकयुद्धमा अन्तत: आमनेसामने भएका छन्। ४९ वर्षीय लामिछाने प्रतिनिधिसभा बैठकमा र ४८ वर्षका थापाले संसद् बाहिर एक अर्का आक्षेप मात्र लगाएनन, चुनौती नै दिए। नेपाली कांग्रेसका महामन्त्री थापा राजनीतिमा झन्डै ३० वर्षअघि प्रवेश गरेका हुन्। राष्ट्रिय स्वतन्त्र पार्टीका अध्यक्षसमेत रहेका लामिछानेले २०४६ सालदेखि नेपाल विद्यार्थी संघको सदस्यका रूपमा सक्रिय हुँदै राजनीतिमा प्रवेश थापालाई संसद्भित्र गम्भीर आक्षेप लगाए। उपप्रधान एवं गृहमन्त्री लामिछानेले भने, कांग्रेसका महामन्त्री थापाबाट त्रिचन्द्र क्याम्पसमा स्ववियु सभापति हुँदा पार्क बनाउन दिइएको बजेटमा ३० लाख रुपैयाँ भ्रष्टाचार भएको, त्रिविको वेबसाइट बनाउन ५ लाख पैसा लिएर वेबसाइट नबनाएको, प्याक्टबाट १५ करोड लिएर नुवाकोटमा बाख्रा पालन गरेको र गोल्फुटारमा मासु पसल खोलेको तर केही समयपछि बन्द गरेको समाचार आएको थियो। के यो र यस्तै समाचारका हेडलाइनका आधारमा नि संसदीय छानबिन समिति गठन गर्ने हो ? सहकारी ठगी : जीबी राईले गरेको फोहोर ! उपप्रधान एवं गृहमन्त्री लामिछाने ६ महिनादेखि सहकारी ठगी प्रकरणमा विवादित बनेका छन्। २०७९ सालबाट राजनीतिमा प्रवेश गरेका हुन्, लामिछाने। काठमाडौं४ बाट निर्वाचित थापाले सहकारी ठगी प्रकरणमा संलग्नता भएको दाबी गरेपछि लामिछाने आक्रोशित भएका छन्। चितवन २ बाट निर्वाचित लामिछानेले व्यंग्य गर्दै भने, जीबी राईले गरेका सबै फोहोर मैले सफा गर्नुपर्छ भन्ने छैन। ओखलढुंगाका गितेन्द्रबाबु (जीबी) राई गोर्खा ग्रुप अफ कम्पनीको प्रमुख हुन्। राईले सञ्चालन गरेको ग्यालेक्सी फोर के टेलिभिजनका प्रबन्ध निर्देशक थिए, लामिछाने। टेलिभिजन सञ्चालनका क्रममा राईले सहकारीको रकम लगानी गरेका थिए। राई नेतृत्वको समूहले सातवटा सहकारी सञ्चालन गरेको थियो। जसमध्ये तीनवटा सहकारीमा जीबी नै अध्यक्ष छन्। सहकारी नेटवर्क खडा गरी बचतकर्ताको अर्बौं रकम ठगी गरेका राई फरार छन्। कांग्रेस महामन्त्री थापाले सहकारी ठगी प्रकरणमा लामिछानेको संलग्नता रहेको प्रमाण भएको दाबी गर्दै आएका छन्। त्यसका लागि संसदीय छानबिन समिति गठन हुनुपर्ने माग उनको छ। तर, लामिछानेले आफूमाथि अन्याय भएको जिकिर गरे। संसदीय छानिबनका लागि बाध्य पार्ने कार्य अनुचित हो। अनैतिक हो। अराजनैतिक हो। अवैधानिक हो। अन्याय हो। अति हो र अत्याचार गर्नु हो। म अत्याचार, अन्याय सहन तयार छु, उनले भने। देउवालाई व्यंग्य आफूमाथिको अभियोगमाथि बोल्न पाउनुपर्ने माग राख्दै आएका हुन्, लामिछाने। प्रतिनिधिसभाको बैठकमा बोल्ने अवसर पाएका लामिछानेले अधिकांश समय नेपाली कांग्रेसका नेताहरूप्रति लक्षित गर्दै व्यंग्य गरे। लिखित सम्बोधनका साथ रोष्ट्रममा उभिएका लामिछानेले कांग्रेस सभापति शेरबहादुर देउवा, पत्नी आरजु देउवा राणा, उपसभापति धनराज गुरुङ, महामन्त्री थापासहितका नेताहरूबारे पनि विभिन्न समाचार प्रकाशित भएको चर्चा गर्दै छानबिन समिति बनाउन तयार हो कि होइन ? भन्दै प्रश्न गरे। कांग्रेस सभापति देउवालाई समेत व्यंग्य गर्दै आफूलाई प्रधानमन्त्रीको अफर गरेको बताए। गृहमन्त्री हुन नैतिक रूपमा नमिल्ने भए प्रधानमन्त्री हुन चाहिँ कुन नैतिक रूपले मिल्ने रहेछ ? अफर गर्नेहरूले कान रातो पार्नुपर्दैन। म राजनीतिमा गोपनीयतालाई ख्याल राख्ने मान्छे हुँ, कांग्रेसले गरेको प्रधानमन्त्रीको प्रस्ताव अस्वीकार गरेका कारण संसदीय छानबिन समितिको माग गरिरहेको लामिछानेको दाबी थियो। राति प्रधानमन्त्रीको अफर। अफर अस्वीकार गरेपछि भोलिपल्ट सदन अबरुद्ध र संसदीय समितिको माग। यो राजनीतिक नैतिकताको कुनचाहिँ किताबको कुनचाहिँ पृष्ठमा पर्छ ? लामिछानेले प्रश्न गरे। उनले आफूलाई संसद्मा बोल्न नदिएकोमा आपत्ति जनाए। लामिछानेले भने, बीपी, किसुनजी र गणेशमानजीको पार्टी यस्तो अलोकतान्त्रिक हुन्छ ? लोकतान्त्रिक दलले अर्को पार्टीको सांसदलाई बोल्न नदिने निर्णय गर्न मिल्छ ? यो कुन अभ्यास हो ? मिडियादेखि रुष्ट एफएम रेडियो, टेलिभिजन हुँदै विभिन्न सञ्चार गृहको सञ्चालकको अनुभव बटुलेका छन्, लामिछानेले। तर, प्रतिनिधिसभाको बैठकमा उनले आफूमाथि मिडियाले निरन्तर प्रहार गरेको आरोप लगाए। मिडियालाई जवाफ दिन आफू तयार नभएको र मिडिया मिलाउन पनि नलाग्ने उनको भनाइ थियो। सदनमा बोल्न पत्रपत्रिका मिडिया पढ्नुपर्ने रहेछ, कानुनको लाइनलाइन पढ्न पर्ने भनेको पत्रिकाको हेडलाइन पढ्नुपर्ने रहेछ, लामिछानेले भने, मिडियाको हेडलाइनले अपराध गर्ने मान्छे डराउँछ होला। रास्वपा कायरहरूको पार्टी होइन रवि लामिछाने कायर हैन, उनले भने, हामीसँग दरिलो मुटु छ, मिडिया ट्रायलको खेल चल्दैन। खेल्न र हार्न केही छैन, झुठा मुद्दा र उजुरीसँग डराउँदैन। झुक्न एक इन्च पनि स्वीकार्य छैन। गगनले दिए चुनौती गृहमन्त्री लामिछानेले संसद्मा विपक्षी नेपाली कांग्रेसका नेताहरूमाथि कटाक्ष गरे। छानबिनको दायरामा पर्न सक्ने धम्की थिए। आफूमाथिको सहकारी ठगीको आरोपमा कम बोले। कांग्रेस महामन्त्री थापाका अनुसार, गृहमन्त्री लामिछानेले संसदमा आफू अगाडि र पछाडि कोही पनि बोल्न नहुने जिद्दी गरेका थिए। गृहमन्त्री लामिछानेले बोलिसकेपछि आफ्नो कुरा सदनमा राख्न सभामुख देवराज घिमिरेलाई अनुरोध गर्दा समय नमिलेको उनले बताए। गृहमन्त्री लामिछानेको आरोप लगाए लगत्तै कांग्रेस महामन्त्री थापाले पत्रकार सम्मेलन गरे। आफूमाथि छानबिन समिति बनाउन चुनौती दिए। गृहमन्त्री लामिछाने संसदीय छानबिन समितिबाट लामिछाने डराएको उनको दाबी थियो। सूर्य दर्शन सहकारीकबाट रवि लामिछानेले ऋण लिनु भएको प्रमाण यो कागज हो, सञ्चारकर्मीलाई कागजात देखाउँदै महामन्त्री थापाले भने, सूर्यदर्शन सहकारीमा माग फारम भरेर सिग्नेचर गरेर मलाई १ करोड चाहियो भनेर भरेको फारम यो हो। सुप्रिम सहकारीबाट पनि कहिले २ करोड कहिले १ करोड लिएको रिपोर्ट छ। महामन्त्री थापा २०७३ सालमा स्वास्थ्य तथा जनसंख्यामन्त्री भएका थिए। लामिछानेले भनेका थिए, स्वास्थ्यमन्त्री भएका बेला १४ करोड लिएर कसैले प्राध्यापक राजकुमार रौनियारलाई बीपी स्वास्थ्य विज्ञान प्रतिष्ठानमा उपकुलपति बनाएको र पैसा बुझाउनुपर्ने भन्दै आएका दाबीहरू पनि समाचारमा प्रशस्त आएका थिए। संघीय संसद् भवन नयाँ बानेश्वरको ल्होत्से हलमा आयोजित पत्रकार सम्मेलनमा महामन्त्री थापाले रास्वपाकै मात्र छानबिन समिति बनाउन पनि चुनौती दिए। हेर्नुस् त आज मलाई उहाँले केके भन्नुभयो। म फेरि उहाँलाई अनुरोध गर्छु, लौ न तपाईंले एउटा छानबिन समिति बनाइदिनुस्, महामन्त्री थापाले चुनौती दिए, गगन थापामाथि छानबिन गर्न रास्वपा पार्टीकै मात्र छानबिन समिति बनाइदिए पनि हुन्छ, लौ न बनाइदिनुस्। छानबिन समितिको माग राख्दै हिउँदे अधिवेशनदेखि नै कांग्रेसले सदन अवरुद्ध गर्दै आएको छ। गत साता संसद्मै सत्ता र प्रतिपक्षका सांसदबीच धकेलाधकेल नै भएको थियो। कांग्रेस महामन्त्री थापाले भने,सहकारी ठगि प्रकरणमा संसदीय छानबिन समिति नबनेसम्म संसदका कामकारबाही अघि बढ्न सक्दैन। प्रतिनिधिसभा र पत्रकार सम्मेलनमार्फत रवि लामिछाने र गगन थापाको आरोप प्रत्यारोप रवि लामिछाने : सूर्यदर्शन सहकारीको एक पैसा पनि मेरो खातामा आएको छैन। गगन थापा : सूर्यदर्शन सहकारीकबाट रवि लामिछानेले ऋण लिनुभएको प्रमाण यो कागज हो। सूर्यदर्शन सहकारीमा माग फारम भरेर सिग्नेचर गरेर मलाई एक करोड चाहियो फारम यो हो।  रवि लामिछाने : संसदीय छानबिनका लागि म कहिल्यै डराएको छैन। गगन थापा : संसदीय छानबिन समितिप्रति गृहमन्त्री डराइरहनु भएको छ।  रवि लामिछाने : मिडियामा विगतमा विभिन्न नेताका बारेमा आएका समाचारका आधारमा संसदीय समिति बनाउन हामी तयार भएका हौं ? गगन थापा : गृहमन्त्रीले त धमाधम फाइल खोल्ने हो नि ! फाइल खोलेर देखाउनुहोस्। धम्काउने होइन। गगन थापामाथि छानबिन गर्न रास्वपा पार्टीकै मात्र छानबिन समिति बनाइदिए पनि हुन्छ, लौ न बनाइदिनुस्।  रवि लामिछाने : देशका गोप्य सूचना बेच्ने एजेन्टलाई पनि संसद्बाट बाहिर पठाइयोस्। गगन थापा : म फेरि उहाँलाई अनुरोध गर्छु, लौ न तपाईंले एउटा छानबिन समिति बनाइदिनुस्।"
कांग्रेसको नाराबाजीपछि प्रतिनिधिसभा बैठक स्थगित,काठमाडौं : प्रमुख प्रतिपक्षी दल नेपाली कांग्रेसले अवरोध जनाएपछि प्रतिनिधिसभा बैठक १५ मिनेटका लागि स्थगित भएको छ। बैठक सुरू हुनेवित्तिकै कांग्रेससहित विपक्षी दलका सांसदहरूले नाराबाजी सुरू गरेका हुन्। संसदको कार्यसूची अघि बढाउन सभामुख देवराज घिमिरेले आग्रह गरेपनि कांग्रेस सांसदहरूले नमानेपछि बैठक १५ मिनेटका लागि स्थगित गरिएको हो। आजको बैठकमा प्रधानमन्त्री पुष्पकमल दाहाल 'प्रचण्ड'ले विश्वासको मत लिने कार्यसूची छ। सहकारी ठगी प्रकरणमा उपप्रधान एवं गृहमन्त्री रवि लामिछानेमाथि संसदीय छानबिन समितिको माग गर्दै कांग्रेसले संसद बैठकमा अवरोध गर्दै आएको छ। सत्तापक्ष र प्रतिपक्षी संसदीय छानबिन समिति भएपनि समितिको कार्यादेशमा टुंगो लाग्न सकेको छैन। छानबिन समिति नबनेसम्म संसदमा अवरोध कायम राख्ने कांग्रेसको रणनीति छ।
सात सांसदलाई प्रधानमन्त्रीलाई विश्वासको मत दिनबाट रोक्न उपेन्द्रले दिएको रिटमा आज सुनुवाइ,"काठमाडौं : जनता समाजवादी नेपाल पार्टीका अध्यक्ष उपेन्द्र यादवले सर्वोच्च अदालतमा दायर गरेको रिटमा आज सुनुवाइ हुने भएको छ। रिटको पेशी न्यायाधीश प्रकाश कुमार ढुंगानाको इजलासमा तोकिएको छ। प्रधानमन्त्री पुष्पकमल दाहाल 'प्रचण्ड'लाई विश्वासको मत दिनबाट रोक्न जसपा नेपालका अध्यक्ष यादवले सोमबार सर्वोच्चमा रिट दायर गरेका थिए। जसपा नेपालबाट फुटेर दर्ता भएको अशोक राई नेतृत्वको जसपाका सातजना सांसदलाई प्रधानमन्त्री 'प्रचण्ड' लाई विश्वासको मत दिनबाट रोक्न यादव सर्वोच्च पुगेका हुन्। यसअघि सर्वोच्च अदालतले राई नेतृत्वको जसपालाई यथास्थितिमा राख्न अल्पकालीन अन्तरिम आदेश जारी गरेको थियो। जसपा नेपालबाट फुटेर दर्ता भएको जसपाको निर्णय यथास्थितिमा राख्न दिएको अल्पकालीन अन्तरिम आदेश कार्यान्वयनको माग गर्दै उनी सर्वोच्च पुगेका हुन्। जसपामा अध्यक्ष राईसहित सुशीला श्रेष्ठ,नवलकिशोर साह, प्रदीप यादव, रञ्जु झा, वीरेन्द्र महतो र हसिना खान सांसद छन्। प्रधानमन्त्री प्रचण्डले आज विश्वासको मत लिने कार्यसूची छ। यादव नेतृत्वको जसपा नेपालबाट छुट्टिएर ७ जना सांसदले २०८१ साल वैशाख २३ गते छुट्टै दल दर्ता गराएका थिए। निर्वाचन आयोगले सो दललाई वैशाख २४ गते दर्ता गरेको थियो। आयोगको निर्णयविरुद्ध यादवले सर्वोच्चमा रिट दायर गरेका थिए। राई नेतृत्वको जसपा प्रचण्ड नेतृत्वको सरकारमा सहभागी भएको छ। जसपाबाट प्रदीप यादव स्वास्थ्य मन्त्री, नवलकिशोर साह सुडी वनमन्त्री र हसिना खान राज्यमन्त्री छन्।"
हेलिकोप्टर दुर्घटनामा इरानका राष्ट्रपति र विदेशमन्त्रीको निधन,काठमाडौं : इरानका राष्ट्रपति इब्राहिम रइसीको निधन भएको छ। आइतबार पूर्वी अजरबैजानको पश्चिमी प्रान्त जोफा क्षेत्रमा हेलिकोप्टर दुर्घटना हुँदा इरानका राष्ट्रपति र विदेशमन्त्री हुसैन अमिरअब्दुल्लाहियनलगायतको निधन भएको अन्तर्राष्ट्रिय सञ्चार माध्यमले जनाएका छन्। इरानी मिडिया एजेन्सीहरूका अनुसार हेलिकोप्टरमा दुई पुरुष र अन्य सात जना सवार थिए। मौसम प्रतिकुल बनेपछि उनीहरु सवार हेलिकोप्टर ल्यान्डिङ हुन सकेको थिएन। 'फोर्स ल्यान्डिङ'का क्रममा हेलिकोप्टर दुर्घटना भएको प्रारम्भिक अनुमान गरिएको छ। आज दुर्घटनाग्रस्त अवस्थामा राष्ट्रपति सवार हेलिकोप्टर फेला परेको हो। इरानी अधिकारीका अनुसार हेलिकोप्टर पूर्ण रूपमा जलेको छ। घटनाबारे थप विवरण सार्वजनिक हुन बाँकी छ।
"संसदीय छानबिन समितिमा कांग्रेसको अडान कायमै, संसद चल्न नदिने","काठमाडौं :प्रमुख प्रतिपक्षी दल नेपाली कांग्रेसले सहकारी प्रकरणमा रवि लामिछानेमाथि संसदीय छानबिन समिति नबनेसम्म संसद चल्न नदिने अडान यथावत रहेको बताएको छ। सोमबार बिहान बसेको संसदीय दलको बैठकले संसदीय छानबिन समिति नबनेसम्म संसदका कार्यसूचीमा प्रवेश गर्न नदिने निर्णय गरेको हो। बैठक पछि पत्रकारहरूसँग कुराकानी गर्दै प्रमुख सचेतक रमेश लेखकले संसदीय छानबिन समिति गठन नभएसम्म प्रधानमन्त्री प्रचण्डलाई विश्वासको मत दिने प्रक्रियालगायत अन्य कार्यसूचीमा प्रवेश गर्न नदिने बताए। 'समिति बनाएर सदनमा आउनुहोस्। रवि लामिछानेमाथि अनुसन्धान गर्नु्होस। समिति बनाएर सदनमा आउनु्होस्। विश्वासको मत मात्रै होइन सरकारका जति कार्यसूची छन्। राति १२१ बजेसम्म सदन चलाउनुहोस् हामी तयार छौं,'उनले भने,'यदि प्रधानमन्त्रीलाई इज्जतका साथ विश्वासको मत लिनुछ भने पहिला समिति बनाउनुहोस्।' सहकारी ठगी प्रकरणमा उपप्रधान एवं गृहमन्त्री रवि लामिछानेमाथि संसदीय छानबिन समिति गठनको माग गर्दै कांग्रेसले संसदमा अवरोध गर्दै आएको छ। संसदीय समिति गठनमा सत्ता पक्ष र प्रतिपक्षबीच सहमति भएपनि कार्यादेशमा टुंगो लागेको छैन।"
गृहमन्त्री लामिछानेले अरुलाई आरोप लगाएर आफू अभियोगबाट भाग्ने प्रयास गरे : कांग्रेस,"काठमाडौं : नेपाली कांग्रेसले सहकारी ठगीमा संलग्न उपप्रधान एवम् गृहमन्त्री रवि लामिछानेमाथि छानबिन हुनुपर्ने अडान कायम राखेको छ। आज बिहान बसेको संसदीय दलको बैठकपश्चात प्रमुख सचेतक रमेश लेखकले लामिछानेमाथि संसदीय छानबिन समिति नबनेसम्म सदन चल्न नदिने बताएका छन्। लेखकले संसद्मा गृहमन्त्री लामिछानेले बोलेको विषय असत्य, कपोलकल्पित र भ्रामक भएको बताए। उनी आफूमाथि लागेको अभियोगबाट भाग्ने प्रयास गरेको कांग्रेसको ठहर छ। लेखकले भने, लामिछानेका अभिव्यक्ति भ्रामक रहेका छन्। अरुलाई कथाकथित आरोप लगाएर आफू भाग्ने प्रयास गर्नुभयो। सहकारीको रकम ठगीमा लामिछाने लागेको प्रस्ट देखिएको उनको दाबी छ।"
प्रधानमन्त्रीले विश्वासको मत लिनु अघि कार्यव्यवस्था परामर्श समितिको बैठक बस्दै,"काठमाडौं : प्रधानमन्त्री पुष्पकमल दाहाल प्रचण्ड चौथो पटक आज विश्वासको मत लिने भएपछि कार्यव्यवस्था बैठक बोलाइएको छ। प्रधानमन्त्रीले विश्वासको मत लिने विषयमा छलफल गर्न आज बिहान १० बजे नयाँ बानेश्वर, शंकर हलमा कार्यव्यवस्था परामर्श समितिको बैठक बोलाइएको सभामुखका प्रेस सल्लाहकार शेखर अधिकारीले जानकारी दिए। आइतबार बेलुका संसद सचिवालयले जारी गरेको सम्भावित कार्यसूचीमा सोमबार प्रधानमन्त्री प्रचण्डले विश्वासको मत लिने उल्लेख छ। जनता समाजवादी पार्टी नेपालले सरकारलाई दिएको समर्थन वैशाख ३१ गते फिर्ता लिएकाले प्रधानमन्त्री प्रचण्डले चौथो पटक विश्वासको मत लिन लागेका हुन्। कार्यसूचीमा नेपालको संविधानको धारा १०० को उपधारा (२) बमोजिम प्रतिनिधि सभाबाट विश्वास प्राप्त गर्न प्रतिनिधि सभा नियमावली, २०७९ को नियम १५५ बमोजिम प्रस्ताव पेश गर्नुहुने र उक्त प्रस्तावलाई निर्णयार्थ प्रस्तुत गरिने उल्लेख छ। यस अगाडि प्रधानमन्त्री प्रचण्डले प्रतिनिधिसभाको बैठकमा विश्वासको मत लिनका लागि व्यवस्था मिलाउन संघीय संसद् सचिवालयलाई पत्र पठाएका थिए। संविधानको धारा १०० को उपधारा (२)मा सरकारमा सहभागी दलले समर्थन फिर्ता लिएमा प्रधानमन्त्रीले ३० दिनभित्र विश्वासको मत लिनुपर्ने संवैधानिक व्यवस्था छ। प्रधानमन्त्रीलाई विश्वासको मत प्राप्त गर्न १३८ सांसदको समर्थन आवश्यक पर्छ। संसदको गतिरोध कायम रहेको,नीति तथा कार्यक्रम र बजेट पारित गर्नुपर्ने भएकाले त्यस अगावै प्रधानमन्त्री प्रचण्डले विश्वासको मत लिन लागेका हुन्। जेठ १ गते सरकारले नीति तथा कार्यक्रमा ल्याएको छ तर छलफल हुन सकेको छैन। जेठ १५ गते बजेट ल्याउनै पर्ने संवैधानिक व्यवस्था छ। आइतबारको बैठकमा उपप्रधान एवम् गृहमन्त्री रवि लामिछानेले कांग्रेस उठाएका प्रश्नको जवाफ दिएपछि सोमबारसम्म स्थगित भएको छ।"
पेट्रोलियम उत्पादनमा लगन नकटोस्,"संसारमा पेट्रोलियम पदार्थको युग समाप्त हुँदा यहाँ उत्पादन भयो भने त्यो प्रयोजनविहीन हुन बेर लाग्दैन । तसर्थ लगन कट्न दिनु हुँदैन । नेपालले आयात गर्ने वस्तुहरूको पहिलो नम्बरमै आउँछ पेट्रोलियम पदार्थ । पोहोर सालमात्रै मुलुकमा ३ अर्ब ५३ अर्ब रुपैयाँको पेट्रोलियम पदार्थ आयात भएको थियो । त्यसमा पनि पेट्रोल झन्डै ६७ अर्ब रुपैयाँको त पेट्रोलमात्रै थियो । अरू डिजेल र ग्यास हुन् । आयात त्यस्तै वस्तुको गरिन्छ, जुन आफूसँग छैन । तर नेपाल त आयातमा यसरी फसेको छ कि नुनदेखि सुनसम्ममात्रै होइन यही भूमिमा भएका र उत्पादन हुन सक्ने वस्तु पनि आयातमात्रै गरिरहेको छ । भान्साका धेरै वस्तु आयातीत हुन्छन् भने अरू त के कुरा ? पेट्रोलियम पदार्थको कुरा गर्दा पनि नेपालमै त्यो वस्तु नभएको होइन । तर उपयोगमात्रै नभएको हो । नेपालका धेरै ठाउँमा पेट्रोलको खानी छ भन्ने पत्ता लागिसकेको छ । तर त्यसको उपयोग गर्नपट्टि नलागी आयातमा निर्भर हुनु परेको छ । आफैंकहाँ भएको प्राकृतिक स्रोत त्यत्तिकै छाडेर आयात गर्नु पक्कै पनि हितकर काम होइन । अहिले दैलेखको भैरवी गाउँपालिका१ स्थित जलजलेमा पेट्रोलियम अन्वेषणको काम अन्तिम चरणमा पुगेको छ । त्यहाँ पेट्रोलियम पदार्थ पत्ता लगाएर उपयोगमा ल्याउन जमिन खनिएको छ । चार हजार मिटरमुनिसम्म खोतलेर खनिज पदार्थ पेट्रोलियमको परीक्षण गरिँदैछ । केही महिनामा सर्भेक्षण पूरा हुने छेकछन्द छ । अहिलेसम्म जमिनमुनि थन्किएको स्रोत उत्खननको सुरुआती काम हुनु स्वागतयोग्य नै हो । तर सुरु भएको काम पूरा नहुने वा ढिला हुनेचाहिँ नेपालको रोग छ । त्यस्तोचाहिँ नहोस् । नेपालको चुरे पहाडको केही भूभाग र तराईको भाग पेट्रोलियम पदार्थको स्रोत भएको मानिन्छ । मोरङमा पनि उत्खनन गर्न खनखान गरिएको थियो, तर त्यहाँ भेटिएन । दैलेखमा भने जमिनको सतहमै आगो बल्नेलगायत उदाहरण भएको हुँदा त्यहाँ पेट्रोलियम पदार्थ छ भन्ने बलियो प्रमाण देखिन्छ । दैलेखमा पेट्रोल वा ग्यास जे छ त्यो उत्खनन गरी प्रशोधन गरेर नेपालले उपयोग गर्न सके उत्तम हो । तर त्यसका लागि लाग्ने खर्च र आयात तथा भएको उत्पादनको परिणामको हिसाबकिताब पनि गर्नुपर्छ । भावनाका भरमा महँगो लगानी र खर्च चाहिँ गर्नु हुँदैन । पेट्रोलियम पदार्थको खपत विस्तारै कम हुने दिन पनि आउँदै छ । संसार जीवाष्म इन्धनको विकल्पमा जाँदैछ र गइरहेको छ । तसर्थ नेपालले गर्ने उत्खनन र उत्पादन यस्तो नहोस् कि लगनपछिको पोते । संसारमा पेट्रोलियम पदार्थको युग समाप्त हुँदा यहाँ उत्पादन भयो भने त्यो प्रयोजनविहीन हुन बेर लाग्दैन । तसर्थ लगन कट्न दिनु हुँदैन ।"
प्रतिनिधिसभा बैठकमा कांग्रेसको नाराबाजी,काठमाडौं : उपप्रधान एवं गृहमन्त्री रवि लामिछानेमाथि संसदीय छानबिन समितिको माग गर्दै आएको प्रमुख प्रतिपक्षी दल नेपाली कांग्रेसले प्रतिनिधिसभा बैठकमा नाराबाजी गरेको छ। बैठक सुरू हुनेवित्तिकै कांग्रेस सांसदहरू सिटबाट उठेर नाराबाजी गरिरहेका छन्। कांग्रेसले आफूलाई बोल्नका लागि समय माग गरेका छन्।
"कांग्रेस संसदीय दलको बैठक जारी, कार्यव्यवस्था परामर्श समितिको बैठक प्रभावित","काठमाडौं : प्रमुख प्रतिपक्षी दल नेपाली कांग्रेसको संसदीय दलको बैठक जारी रहेको छ। आजको बैठकमा लामिछानेले संसद्मा कांग्रेसमाथि लगाएका आरोप, संसदीय छानबिन समितिको विषय र प्रधानमन्त्रीको विश्वासको मतको विषयमा केन्द्रित रहेर छलफल भइरहेको छ। नेपाली कांग्रेसले सहकारी रकम हिनामिना प्रकरणमा संसदीय छानबिन समिति गठन नभएसम्म आफ्नो पार्टीले सदन अवरोध जारी राख्ने अडान लिएको छ। सहकारी ठगी प्रकरणका विषयमा संसदीय छानबिन समिति बनाउने विषयमा गठित कार्यदलमा सहमति नभएपछि कांग्रेसले आजको सदनमा अवरोध गर्ने तयारी समेत गरेको एक सांसदले जानकारी दिए। आइतबार सदनमा गृहमन्त्री रवि लामिछाने सम्बोधन गरेपछि बैठक स्थगन गरिएको थियो । आज बिहान ११ बजे बस्ने प्रतिनिधि सभाको बैठकमा कसरी प्रस्तुत हुने भन्ने रणनीति पनि तय गर्न कांग्रेस छलफलमा जुटेको हो। प्रधानमन्त्री पुष्पकमल दाहाल प्रचण्डले प्रतिनिधिसभाबाट आज विश्वासको मत लिन लागेका छन्। नेपालको संविधानको धारा १०० को उपधारा (२) बमोजिम उनले प्रतिनिधिसभाबाट विश्वासको मत लिन लागेका हुन्। कांग्रेसको संसदीय दलको बैठक ढिलो बसेपछि बिहान १० बजे बोलाइएको कार्यव्यवस्था परामर्श समितिको बैठक प्रभावित भएको छ। कार्यव्यवस्थामा कांग्रेसबाट प्रतिनिधित्व गर्ने सांसद सहभागी भएका छैनन्। प्रधानमन्त्री प्रचण्डले आज विश्वासको मत लिने भएपछि कार्यव्यवस्था बैठक बोलाइएको थियो। प्रतिनिधि सभाको बैठक बिहान ११ बजे बोलाइएको छ।"
"बनेन समिति, जुटेन कार्यक्षेत्रमा सहमति","काठमाडौं : सहकारी अपचलनबारे छानबिन गर्न बन्ने संसदीय छानबिन समितिको कार्यक्षेत्रमा उपप्रधान तथा गृहमन्त्री रवि लामिछानेको नाम उल्लेख गर्ने कि नगर्ने भन्नेमा आइतबार दलीय सहमति जुट्न सकेन। त्यसैकारण संसदीय समिति पनि बनेन। उपप्रधान तथा गृहमन्त्री लामिछानेलाई संसद्मा बोल्न दिन विपक्षी कांग्रेस तयार भयो, तर उसले समितिको अध्ययन कार्यक्षेत्रमा लामिछानेको नाम समावेश गर्नुपर्ने अडान लिएको थियो। तर, सत्तापक्षले भने, व्यक्ति केन्द्रित छानबिन समिति बन्न नहुने अडान राख्यो। त्यसैकारण संसद्को अवरोध पनि फुकेन। शीर्ष नेतृत्वबीच आइतबार बिहान प्रधानमन्त्री निवास बालुवाटारमा भएको छलफलमा सहकारी अपचलनमा संसदीय समिति बनाउने सैद्धान्तिक सहमति जुटेको थियो। तर, कार्यक्षेत्र तय गर्न बनेको कार्यदलले सहमति जुटाउन नसकेको हो। प्रमुख प्रतिपक्ष कांग्रेस र सत्तापक्षको कार्यदलबीच समितिको कार्यक्षेत्रबारे आइतबार पटकपटक छलफल भयो। संसदीय छानबिन समितिको कार्यादेश के हुने भन्ने तय गर्न गठित समितिले बुँदागत रूपमा सहमति जुटाउन भने सकेन। कांग्रेस प्रमुख सचेतक रमेश लेखकले सरकार संसदीय समिति बनाउन तयार भए पनि आरोप लागेका उपप्रधान एवं गृहमन्त्री लामिछानेमाथि अनुसन्धान गर्न तयार नभएको बताए। संसदीय छानबिन समिति बनाउने भन्ने कुरामा सहमति नै छ। त्यसका लागि कार्यादेशसहितको तयारी गरेर जाने भन्ने कुरा भइरहेको छ। सत्तापक्षका साथीहरूको कस्तो देखियो भने झापामा आगो लाग्यो कञ्चनपुरमा निभाउन जाउँ भने जस्तो देखियो। उनले भने, संघीय संसद्मा देशभरमा जे विषय उठेको छ। त्यो विषयका बारेमा प्रवेश नगर्ने, बोल्दै नबोल्ने र त्यो बाहेकका अरू कुरामा प्रवेश गरेर झारो टार्ने रूपमा प्रस्तुत हुनुभएकाले कुरामिलिरहेको छैन। संसदीय समितिको नाममा झारो टार्ने काममा सरकार लागेकाले ढिला भइरहेको बताउँदै लेखकले समग्र सहकारीको समस्या पनि कसरी समाधान गर्ने कुरा पनि उल्लेख गरेर जाने, जोखिमयुक्त, संकटग्रस्त सहकारीका बारेमा पनि बोलेर जाउँ, त्यसका सँगसँगै सहकारीबाट विभिन्न व्यक्ति, निजी कम्पनीमा रकम अपचलन, हिनामिना, दुरुपयोगबारे पनि उल्लेख गर्न भने पनि सत्तापक्ष विषय केन्द्रित हुन नमानेको पनि बताए। हामीले भनेको समग्र सहकारीको समस्या पनि कसरी समाधान गर्ने कुरा पनि उल्लेख गरेर जाउँ। जोखिमयुक्त, संकटग्रस्त सहकारीका बारेमा पनि बोलेर जाउँ, त्यसका सँगसँगै सहकारीबाट विभिन्न व्यक्ति, निजी कम्पनीमा रकम अपचलन, हिनामिना, दुरुपयोग भएको छ। लेखकले भने, त्यसमा उपप्रधान एवं गृहमन्त्रीकै नाम जोडिएकाले कांग्रेसले मुद्दा उठाएको छ, सर्वत्र कुरा उठेको छ भने के हो यसका बारेमा पनि छानबिन गरेर जाउँ भन्ने हो। उहाँहरूको कुरा जिम्मेवारपूर्ण आएन। प्रमुख सचेतक लेखकले उपप्रधान एवं गृहमन्त्री लामिछानेमाथि आरोप लागेकाले उनको नाम राखेरै संसदीय समिति बनाउने बारेमा सहमति जुट्न नसकेको र कांग्रेस आफूहरूको मागबाट पछि नहट्ने बताए। कांग्रेस सहमहामन्त्री जीवन परियारले दुवै पक्षबाट विचारहरू आए पनि कांग्रेसले गृहमन्त्री लामिछानेमाथि छानबिन गर्नुपर्ने माग संसद्मा राखेको र कार्यदलमा पनि सोही विषयमा अडान यथावत् रहेको बताए। गृहमन्त्री छानबिनको दायरामा आउनुपर्ने अडान प्रतिपक्ष दलले कायमै राखे पनि सत्ता पक्षमा रहेका दलहरू रवि लामिछानेको नाम राखेर नै समिति नबनाउने भन्दै आएको बताए। परियारले भने, गृहमन्त्रीको नाम नै राखेर समिति बनाउनु उपयुक्त हुँदैन भन्ने सत्ता पक्षको कुरा छ। कुनकुन सहकारी, वा बचतकर्ताहरूका बारेमा छलफल गर्न सकिन्छ तर नाम राख्न सकिँदैन भन्ने उहाँहरूको कुरा हो। सहकारीको नाम राखेर जाने कुरामा सत्तापक्ष पनि सकारात्मक हुनुहुन्छ।' छानबिन गर्नुपर्ने व्यक्तिकै नाम नराखेपछि समितिको अर्थ हुँदैन तर, अहिलेको गतिरोध अन्त्यका लागि बीचको बाटो खोज्न कांग्रेस तयार रहेको उनले बताए। राष्ट्रिय स्वतन्त्र पार्टीका सांसद शिशिर खनालले शीर्ष नेतृत्वबिच भएको सहमतिअनुसार नै कार्यादेश आउनुपर्ने आफूहरूको अडान रहेको बताए। उपप्रधानमन्त्री लामिछानेले सदनमा उठेका प्रश्नको जवाफ सदनबाट नै दिन पाउनुपर्ने उनले बताए। कुनै पनि व्यक्तिलाई अहिले नै दोषी करार गर्न नमिल्ने उल्लेख गर्दै उनले समिति दिने निष्कर्षको विषयमा कुनै आपत्ति नरहेको बताए। उनले भने, समिति बन्दै गर्दा भोलि समितिले दिने निष्कर्ष भोलिको विषय हो। आज नाम नै तोकेर कुनै एक व्यक्तिलाई दोषी बनाएर अगाडि बढ्नुपर्ने कुरा उपयुक्त होइन। उहाँहरूको प्रस्तावले त गृहमन्त्रीलाई नै दोषी नै करार गर्नुभएको छ। यसमा हामी सहमत छैनौँ तर छानबिनले दिने निष्कर्षका लागि हामी तयार नै छौं। एमाले प्रमुख सचेतक महेश बर्तौलाले गृहमन्त्रीको नामै तोकेर छानबिन समिति बन्न नसक्ने बताए। प्रमुख प्रतिपक्षको कुराको व्यक्तिमाथि भएको अडानमा ऐक्यबद्धता जनाउन सकिँदैन। रवि लामिछानेको नाम किटेरै जानुपर्ने भनेपछि सहमति नजुटेको हो। समितिले छानबिन गर्नु पहिला नै ठगीमा जोडिएको, अपचलनमा संलग्न हो भन्ने हिसाबले नाम राख्नुपर्छ भन्ने विषय आएको छ, त्यसमा सहमति हुने स्थिति बन्दैन, बर्तौलाले भने, संसदीय समितिले एउटा व्यक्तिमाथि लक्षित भएर मात्रै काम गर्ने, छानबिन गर्ने हुँदैन। समग्र सहकारी, जहाँ बदमासी भएको छ, ठगी भएको छ, प्रश्न उठेका छन्, गलत ढंगले कर्जा प्रवाह भई ठगी भएको विषयमा छानबिन गरौं भन्यौं। संसदीय समितिले समग्र सहकारीको ठगीको छानबिन गरी सुझावसहित प्रतिवेदन तयार पार्ने कार्यादेश बनाउनुपर्ने सत्तापक्षको भनाइ छ।"
"कांग्रेससहित विपक्षी दलको बैठक जारी, सरकारविरुद्ध साझा धारणा बनाइने","काठमाडौं : प्रमुख प्रतिपक्ष दल नेपाली कांग्रेससहित विपक्षी दलको बैठक सुरू भएको छ। बानेश्वरस्थित संसद् भवनमा बैठक सुरू भएको हो। आजको संसद बैठकमा कसरी प्रस्तुत हुने भन्नेबारे साझा धारणा बनाउन कांग्रेस सभापति शेरबहादुर देउवाले विपक्षी दलहरूलाई छलफलका लागि बोलाएका हुन्। बैठकमा कांग्रेससहित राप्रपा,जसपा लोसपा र जनमोर्चाका शीर्ष नेताहरू सहभागी छन्। सहकारी ठगी प्रकरणमा उपप्रधान एवं गृहमन्त्री रवि लामिछानेमाथि अनुसन्धान गर्न संसदीय छानबिन समिति बनाउन सत्ता पक्ष र प्रतिपक्ष सहमत भएका छन्। तर समितिको टीओआरमा सहमति जुट्न सकेको छैन्। प्रतिनिधिसभा बैठक बिहान ११ बजेका लागि बोलाएको भएपनि बस्न सकेको छैन। आइतबारको संसद बैठकमा गृहमन्त्री लामिछानेलाई बोल्न दिएपछि कांग्रेसले अवरोध गरेको थियो। त्यसपछि बैठक सोमबार बिहान ११ बजेसम्मका लागि स्थगित गरेको थियो। समितिको कार्यादेशमा सहमति नभएसम्म संसदको कामकारवाही अघि बढाउन नदिने कांग्रेसको रणनीति छ। कानुनमन्त्री पदम गिरीको संयोजकत्वमा गठित कार्यदलमा नेकपा एमालेका महेश बर्तौाला,कांग्रेसका जीवन परियार र राष्ट्रिय स्वतन्त्र पार्टीका शिशिर खनाल रहेका छन्।"
कांग्रेस संसदीय दलको बैठक बस्दै,काठमाडौं : प्रमुख प्रतिपक्षी दल नेपाली कांग्रेसको संसदीय दलको बैठक सोमबार बिहान बस्ने भएको छ । कांग्रेस संसदीय दल कार्यसमिति र संसदीय दलको बैठक सोमबार बिहान बस्न लागेको कांग्रेस संसदीय दलका प्रमुख सचेतक रमेश लेखकले जानकारी दिए । उनका अनुसार संसदीय दल कार्यसमितिको बैठक बिहान ८:३० बजे र संसदीय दलको बैठक बिहान ९ बजे संघीय संसद् भवन नयाँ बानेश्वरस्थित ल्होत्से हलमा बस्नेछ। नेपाली कांग्रेसले सहकारी रकम हिनामिना प्रकरणमा संसदीय छानबिन समिति गठन नभएसम्म आफ्नो पार्टीले सदन अवरोध जारी राख्ने अडान लिएको छ। आइतबार सदनमा गृहमन्त्री रवि लामिछाने सम्बोधन गरेपछि बैठक स्थगन गरिएको थियो । आज बिहान ११ बजे बस्ने प्रतिनिधि सभाको बैठकमा कसरी प्रस्तुत हुने भन्ने रणनीति पनि तय गर्ने कांग्रेसले जनाएको छ। प्रधानमन्त्री पुष्पकमल दाहाल प्रचण्डले प्रतिनिधिसभाबाट आज विश्वासको मत लिन लागेका छन्। नेपालको संविधानको धारा १०० को उपधारा (२) बमोजिम उनले प्रतिनिधिसभाबाट विश्वासको मत लिन लागेका हुन्। आजको बैठकमा यीनै विषयमा केन्द्रित रहेर छलफल हुनेछ।
अब नेपालमा बैदिक सनातन खेती प्रणाली,"अभिराज आचार्य । नेपाल भूमि बैदिक र तन्त्रभूमि पनि हो। यहाँ धेरै मन्त्रद्रष्टा ऋषि र ऋषिका पनि थिए। उहाँहरूले दिएका मन्त्रहरूको समूलरूप वेद हो। साधनाभूमि पनि हो नेपाल। तन्त्रका दृष्टिले हेर्दा हरेक पहाड शिवलिंगको रूपमा छन्। कमलदलको रूपमा काठमाडौं उपत्यकाको भूमि छ। नेपालको सम्पूर्ण भूमिको सन्दर्भमा भारत वर्षलाई हेर्ने हो भने माता सीताको प्रकट यही भूमिमा भएको छ। जनक राजाको हलो जोत्ने प्रसंगले हामीलाई के सन्देश दिन्छ भने कृषिमा आधुनिकीकरण त्रेतायुगदेखि नै नेपालबाटै सुरु भएको हो। वेदमा पनि कतैकतै यो सन्दर्भ छ। यसमा पनि सीता माताको प्रकट यो भूमिमा हुनु अझ बढी महत्व बनेको प्रमाण मिल्छ। यो सन्दर्भलाई श्रीस्वामी समर्थ नास्तिक भारतका प्रमुख शिष्य नितिन श्रीराम मोरेले पनि कृषिको प्राचीनतम स्वरूप नेपालमै पाइने बताएका थिए। ५ करोडभन्दा बढी फलोअर्स भएको यो संस्थाले यसरी नेपाललाई महत्व दिएर खेतीको सुरुआत नेपालबाटै भएको हो भन्नु नेपालका लागि गर्वको विषय हो। श्रीस्वामी समर्थ सेवा एवं आध्यात्मिक विकास मार्ग नेपाल बैदिक सनातनी गुरुपरम्परामा आधारित संस्था हो। जसले जीवनवृत्ति निर्वाहका लागि आधुनिक युग सुहाउँदो बनाउन र समृद्धि प्रदान गर्न १८ विभिन्न विषय र क्षेत्रका विभागमार्फत काम गर्छ। नेपालको स्वायत्त संस्था यसले पनि १८ मध्ये एक कृषिमा केन्द्रित काम गर्छ। नेपालमा रासायनिक मल प्रयोगले बिग्रिएकाले बैदिक परम्पराबाट खेतीकिसानी गर्न सकिन्छ भनेर हामी लागेका छौं। गौसेवा गरी पञ्चगव्यको प्रयोग, मन्त्र र स्त्रोत्रहरूको प्रयोग, प्रांगारिक मल आदि प्रयोग किसानलाई गाउँगाउँमै पुगेर निःशुल्क सिकाउँछौं। (आचार्य श्रीस्वामी समर्थ सेवा एवं आध्यात्मिक विकास मार्ग नेपालका अध्यक्ष हुन्।)"
गोदाममै थन्कियो कैदीको परिश्रम,"भैरहवा : भैरहवा कारागारका कैदीबन्दीहरूले बनाएको मुढालगायतका फर्निचर सामग्री गोदाममै थन्किएको छ। कैदीबन्दीले बनाएका सामग्रीको बजारीकरणको समस्याले बिक्री नभएपछि गोदाममै थन्किएका हुन्। अन्यत्र प्रतिष्ठानमा बनाइएको मुढालगायत फर्निचरभन्दा कारागारमा उत्पादित यी सामग्री सस्तो पनि हुन्छ। तर, कैदीबन्दीले उत्पादन गरेको सामग्रीको बजारीकरणमा कसैको ध्यान नजाँदा लामो समयदेखि गोदाममै थन्किएका छन्। जसले गर्दा कारागारभित्रै आफ्नो सीप सदुपयोग गरेर आफ्नो र घरपरिवारको गुजारा टार्र्दै आएका कैदीबन्दी चिन्तामा छन्। हामीले उत्पादन गरेको सामग्री बजार मूल्यभन्दा करिब १५ प्रतिशत सस्तो पर्छ तर बजारीकरण नहुँदा बिक्री भएका छैनन््, भैरहवाका कारागारका कैदीबन्दी चौकीदार रमेश चौधरीले भने, जसकारण हामीलाई निकै समस्या परेको छ। लगानी डुब्ने पीडाले सताउँछ। जिल्ला कारागार रूपन्देहीमा रहेका कैयौं कैदीबन्दी र थुनुवाले आफ्नो सीपअनुसार पलङ, डाइनिङ टेबल, दराज, मुढालगायतका फर्निचर र घरायसी सामग्री बनाउने गरेका छन्। यी सामग्री बिक्री गरेर उनीहरूले आफ्नौ दैनिकीसँगै घर खर्चसमेत चलाउँदै आएका छन्। कतिपय साथीहरूले आफ्नो सीपमार्फत कारागारमै परिश्रम गरेर प्राप्त आम्दानीले छोराछोरीको पढाइदेखि लिएर घर खर्चसमेत चलाउने गरेका छन्, उनले भने तर, पछिल्लो करिब पाँच महिनायता उत्पादित सामग्री बिक्री नहुँदा घरखर्च धान्नसमेत गाह्रो भएको छ। उनकाअनुसार कारागारको गोदाममा करिब १४ लाख रुपैयाँ बराबरको मुढालगायतका फर्निचर थन्किएको छ। कारागारमा उत्पादित सामग्री खरिदका लागि विगतमा मुलुकका विभिन्न स्थानबाट व्यापारीहरू आउने गरेका थिए। जसकारण कैदीबन्दीद्वारा उत्पादित सामग्री कारागारबाट सहजै बिक्री हुने गरेको थियो। तर, आर्थिक मन्दीको चपेटामा कारागारका कैदीबन्दीसमेत परेको देखिएको छ। व्यापारीहरू खरिददारीका लागि आउन छाडेको महिनौं भइसकेको छ। सरकारी स्तरबाट पनि बजारीकरणका लागि खासै पहल नभएको कैदीबन्दीहरूको गुनासो छ। सीप जानेका कैदीबन्दीहरूलाई कारागारका नाइके, चौकीदार र सहनाइके कैदीबन्दीहरूले आफ्नो लगानीमा बाहिरबाट कच्चा पदार्थ उपलब्ध गराइ मुढालगायतका फर्निचर बनाउन लगाउँछन्। उत्पादित सामग्रीलाई उनीहरूले नै स्थानीय व्यापारीसँग सम्पर्क गरेर बिक्री गर्ने गर्छन््। कारागारमा यसरी घरेलु उद्योग सञ्चालन हुँदा कैदीबन्दीहरूले अतिरिक्त कमाइको अवसर मिल्ने गर्छ। तर, लामो समय उत्पादित सामाग्री बिक्री नहुँदा लगानी डुब्ने चिन्तामा छन्। कैदीबन्दीले उत्पादन गरेको वस्तुको बिक्रीवितरणको अधिकार आफूहरूलाई नभए पनि सहजीकरण भने गर्ने गरिएको कारागार कार्यालय रूपन्देहीका प्रमुख जगतबहादुर बस्नेत बताउँछन्। कम्तिमा सरकारी स्तरबाट कैदीबन्दीले बनाएका सामग्री खरिद गर्ने डिपो सञ्चालन हुने र सरकारले नै खरिद गर्ने हो भने सहजता हुने थियो, बस्नेतले भने, यसका लागि तीनैतहका सरकारले पहल गर्नुपर्छ जस्तो मलाई लाग्छ। उनले उत्पादित सामग्रीको सहज बजारीकरणका लागि निजी क्षेत्रले पनि सहयोग गर्नुपर्ने औंल्याए। कारागार सुधारगृह हो, यसैले पनि कैदीबन्दीको सीपले बजार पाउनुपर्छ, निजी क्षेत्रले समन्वय गरेर सामान खरिद गरे कैदीबन्दीलाई पनि राहत हुने थियो। उनीहरूमा हौसला बढ्ने थियो।, उनले भने। व्यापारी नआउँदा उत्पादित वस्तुको बिक्री ठप्प जस्तै छ। कैदीबन्दीहरूले गुजारा चलाउनका लागि सरकारीस्तरबाट दैनिक ७ सय ग्राम चामल र ८० रूपैयाँ नगद पाउने गर्छन््। यसबाट उनीहरूले साँझ बिहानको खानानास्ता, साबुन, कपडालगायतका दैनिक उपभोग्य वस्तुको आवश्यकता पुरा गर्न नै गाह्रो हुन्छ। जसले गर्दा घर खर्चका लागि पठाउन पुग्दैन। यसैले उनीहरूले आफ्नो सीपको सदुपयोग गरेर कारागारभित्रै अतिरिक्त काम गर्छन््। कारागारभित्र बस्दा सीपअनुसार काम, ज्याला र अतिरिक्त कमाइको अवसर पाएपछि उनीहरू त्यसैमा तल्लीन हुन्छन्। सरकारले उत्पादित वस्तुको बजारीकरणमा गरेर सहजीकरण गरिदिए कैदीबन्दीहरू जेलमुक्त भएपछि स्थापित र दक्ष श्रमिक बन्न सक्छन्, बस्नेतले भने।"
