शीर्षक,विवरण
बालविवाहको डरलाग्दो तथ्यांक,"हालैको एक दिन प्रधानमन्त्री केपी शर्मा ओलीले २० देखि ३० वर्ष उमेरभित्रै विवाह गरेर बच्चा जन्माउन युवाहरूलाई सल्लाह दिए । उनले त्यस्तो सुझाव दिनुका पछाडिको कारण जनसंख्या वृद्धिदर घट्न थाल्यो भन्ने चिन्ता हुनुपर्छ । त्यसमाथि युवा पलायनले पनि देश रित्तिने चिन्ता छँदैछ । तर नेपालमा युवा होइन किशोर उमेरमै विवाह हुने गरेको तथ्यांकले देखाएको छ । यो प्रधानमन्त्रीले गरिरहेको भन्दा फरक चिन्ताको विषय हो । नारा नै छ विवाहवारी २० वर्ष पारि । तर वारि नै नेपाली किशोरीहरूको विवाह हुने गरेको १० देखि १५ वर्ष उमेरका बालबालिकाको विवाहवारी दर उच्च रहेको राष्ट्रिय जनगणनाले देखाउँछ । जब कि २० वर्ष पारि नारामात्रै होइन नियम पनि हो । नेपालमा विवाह गर्ने उमेर २० वर्ष संहिताले तोकेको छ । त्यसभन्दा कम उमेरमा विवाह गरे स्वतः रद्दमात्रै हुँदैन, विवाह गर्नेगराउनेलाई ३ वर्षसम्म कैद र ३० हजार रुपैयाँसम्म जरिबाना हुन्छ । कतिपयले १५ वर्ष नपुग्दै पनि विवाह गरेका छन् । यस्तो प्रवृत्ति मधेस र कर्णाली तथा सुदूरपश्चिम प्रदेशमा बढी देखिन्छ । यसको मतलब अझै त्यहाँ अझै चेतनाको उज्यालो कम छ । बालविवाह गराएका मुद्दा मामिलाका घटना पनि त्यहाँबाट सार्वजनिक भइरहेका छन् । बालविवाहविरुद्ध अभियान पनि चलिरहेका छन् । तर पालिकाहरूले त्यस्ता अभियानमा अझै मलजल गर्न जरुरी देखिन्छ । धेरैजसो मुलुकमा विवाहको उमेर १८ वर्ष मानिन्छ । तर हाम्रोमा भने २० छ । यसमा पनि त्रुटि छ । यसैले कतिपय बलात्कारसम्बन्धी मुद्दा यही कानुनी व्यवस्थाका कारण पनि भएका छन् । खासमा विश्वव्यापी मान्यता नै १८ वर्षमा बालिग हुने भन्ने हो । देशको नेतृत्व छनोट गर्न मतदानका अधिकार १८ वर्षमै दिइन्छ । देशको भविष्य निर्धारण गर्ने अधिकार दिने तर आफ्नै व्यक्तिगत भविष्यको अधिकारचाहिँ नदिने व्यवस्था मिल्दो र व्यावहारिक छैन । यसमाथि पुनर्विचार गरिनुपर्छ र विवाहको उमेर १८ वर्ष कायम गरिनुपर्छ । तर त्यसो भन्दैमा त्यसभन्दा कम उमेरमा हुने विवाहप्रति चाहिँ कुनै पनि हालतमा सम्झौता नगरी बन्देज नै लगाउनुपर्छ । शारीरिक रूपमा सशक्त नभई हुने विवाहले खासगरी किशोरीहरूको जीवन कठिन बनाउँछ र उनीहरूका बच्चाहरूको पनि ।"
विकासमा ढिलासुस्ती ? कर्णालीका प्रहरी भवन हेरौं,"वीरेन्द्रनगर : कर्णाली प्रदेश सरकारले सुर्खेतको रामघाट प्रहरी चौकी बनाउन २०७६ सालमा टेन्डर आह्वान गर्यो । २०७६ जेठ २१ गते सुपरस्टार निर्माण सेवा कम्पनीलाई भवन निर्माणको ठेक्का दिइयो । १ करोड ५७ लाख ५८ हजार ३ सय ८० रुपैयाँमा ठेक्का लागेको थियो । ठेकेदार कम्पनीलाई २०७७ साल जेठ २० गतेभित्र भवन बनाउने समयसीमा तोकिएको थियो । सम्झौताअनुसार ठेकेदार कम्पनीले धमाधम काम गर्यो । भवन निर्माणको काम ७८ प्रतिशत पूरा पनि भयो । प्रदेश सरकारले ८५ लाख ९ हजार ८ सय ८९ रुपैैयाँ खर्च निकासा गर्यो । बाँकी रह्यो ८७ लाख ८१ हजार ५ सय रुपैैयाँ । तर, प्रदेश सरकारले बाँकी रकम विनियोजन नै गरिदिएन । पैसा नपाएको भन्दै ठेकेदारले काम बीचमै रोक्यो । निर्माणको काम अलपत्र पर्यो । जबकि ठेक्का सम्झौताअनुसार अब शौचालय निर्माण, रंगरोगन, मार्बल र झ्यालढोका राख्ने काममात्रै बाँकी छ । जिल्ला प्रहरी कार्यालय सुर्खेतका प्रमुख (एसपी) रूपेश खड्काले बजेट अभावमा भवन निर्माणको काम रोकिएको बताए । बजेटको सुनिश्चितता गरिदिन प्रदेश सरकारसँग पहल गरिरहेका छौं, एसपी खड्काले भने, सरकारले बजेट विनियोजन गर्यो भने दुई महिनामा काम सम्पन्न हुन्छ । जोखिमयुक्त भाडाको भवनमा बसिरहेका प्रहरी आफ्नै भवनमा सर्न पाउनेछन् । सल्यानको सल्लीबजारस्थित इलाका प्रहरी चौकीको भवन, ब्यारेक, मेस र शौचालय निर्माणका लागि प्रदेश सरकारले २०७६ सालमा ठेक्का आह्वान गर्यो । २०७६ जेठ २४ गते ठेक्का सम्झौता भयो । त्यसको काम पनि २०७७ जेठ २३ गते निर्माण सम्पन्न गरिसक्नुपर्ने समयसीमा थियो । २ करोड ३० लाख ७७ हजार ५ सय २३ रुपैैयाँमा ठेक्का लागेको थियो । इप्रकाका भौतिक संरचनाको काम ८२ प्रतिशत सम्पन्न भएपछि बजेटकै समस्या दोहोरियो । प्रदेश सरकारले १ करोड ७२ लाख ६५ हजार ९ सय ४५ रुपैैयाामात्रै भुक्तानी गर्यो । ठेकेदारले बाँकी १ करोड ६ लाख ५० हजार रकम माग्यो । तर, प्रदेश सरकारले दिएन । त्यसपछि बनिसकेका संरचना पनि बेबारिसे बने । भवनमा रंगरोगन, थुनुवा कक्षमा काठ बिछ्याउने, शौचालयमा टायल राख्ने, झ्यालढोका मिलाउने, बिजुली तथा सेनेटरीको काम मात्रै बाँकी छ । भौगोलिक रूपमा कर्णालीमा कठिनाइ त छ नै । भौतिक संरचनाको अभाव पनि उस्तै छ । चौबिसै घण्टा जनताको सुरक्षामा खटिने यहाँको प्रहरी प्रशासन आफैं भने जीर्ण र असुरक्षित भवनमा बस्छ । त्यसैकारण जनताको सुरक्षामा रातदिन तल्लीन सुरक्षा निकाय आफैं भने असुरक्षित महसुस गरिरहेको छ । त्यसैकारण, कर्णाली प्रदेश सरकारले २०७६ सालमा जोखिमयुक्त प्रहरी भवन हटाएर सुविधासम्पन्न बनाउने निर्णय गर्यो । १२ वटा प्रहरी कार्यालयको एकमुष्ठ ठेक्का लगायो । ठेकेदारहरूले भवन निर्माणका काम आधाभन्दा बढी पूरा गरे । त्यसपछि प्रदेश सरकारसँग बाँकी रकम मागे । तर प्रदेश सरकारले दिएन, बन्दाबन्दैका भवन बीचमै अलपत्र परे । जाजरकोटको जगतीपुर इलाका प्रहरी चौकी कार्यालय भवन पनि त्यसको सिकार भयो । इप्रका भवन ब्यारेक, मेस र शौचालय निर्माणको काम ८८ प्रतिशत पूरा भएपछि बीचमै रोकियो । २ करोड ८६ लाख २५ हजार ५ सय ६१ रुपैैयाँमा ठेक्का दिइएको थियो । चौकीलगायतका संरचना बनाउन २०७६ जेठ ३० गते ठेकेदारसँग सम्झौता भएको थियो । एक वर्षभित्र सम्पन्न गर्ने भनेर २०७६ जेठमै निर्माण सुरु भएको जाजरकोटको जगतिपुर प्रहरीचौकी। अन्तिम चरणमा पुगेर काम रोकियो। २ करोड ९ लाख २२ हजार ७७ रुपैैयाँ खर्च भएपछि ठेकेदारले बाँकी ८२ लाख १३ हजार रकम माग्यो । प्रदेश सरकारले छुट्ट्याइदिएन । १२ प्रतिशत काम बाँकी रहेकै अवस्थामा जगतीपुर इलाका प्रहरी चौकीको काम अलपत्र पर्यो । कार्यालय प्रमुखको भान्छामा ग्रिनाइट र टायल राख्ने, ट्यांकी राख्ने, थुनुवा कक्षबाहेक अरू सबैमा भ्यान्टिलेसन बनाउने, थुनुवा कक्षमा काठ बिछ्याउने, दोस्रो पटक रंग लगाउने, बिजुली तथा सेनेटरीको काम मात्र बाँकी रहेको अवस्थामा छ । दैलेखको राकम कर्णाली इलाका प्रहरी चौकीको कार्यालय भवनको हालत पनि उस्तै छ । चौकी भवन, ब्यारेक, मेस र शौचालय निर्माणका लागि प्रदेश सरकारको आन्तरिक मामिला तथा कानुन मन्त्रालयले २०७६ साल जेठ २३ गते ठेक्का लगाएको थियो । २०७७ जेठ २२ गते निर्माण सम्पन्न गरिसक्नुपर्ने समयसीमा थियो । भवनको काम ७४ प्रतिशत सम्पन्न भइसकेको छ । २ करोड ५१ लाख २१ हजार ५ सय ९१ रुपैैयाँ ठेक्का सम्झौता गरिएकोमा बिलअनुसार १ करोड ३० लाख ४३ हजार ८ सय १ रुपैैयाँ खर्च भइसकेको छ । बाँकी अपुग ५९ लाख ५० हजार बजेट प्रदेश सरकारले विनियोजन नगरिदिँदा भवनको काम रोकियो । अहिलेसम्म त्यहाँको शौचालय तथा सेफ्टीट्यांकी, बिजुली जडान, रंगरोगन, मार्बल, सेनिटरी र मार्बलको काम बाँकी छ । प्रहरीले आग्रह गरेपछि ठेकेदारले शौचालय, सेफ्टीट्यांकी र बिजुली जडानको काम भइरहेको छ । ठेकेदारको ढिलासुस्तीले विकास निर्माणका काम प्रभावित भएका खबर त नौलो भएनन् । तर, सम्झौताअनुसार ठेकेदारले काम गर्छु भन्दाभन्दै पनि सरकारले बजेट नदिएपछि काम रोकिएको घटना भने पक्कै आश्चर्यलाग्दो हो । अर्को अचम्म त के भने, निर्माण व्यवसायी र प्रहरीका उच्च अधिकारीले पटकपटक प्रदेश सरकारसँग प्रहरीका निर्माणाधीन भौतिक संरचनाका लागि बजेट मागेका छन् । तर, सरकारले बजेट विनियोजन गर्नै मानेको छैन । पटकपटक फेरिरहने सरकारको नेतृत्वको मारमा यहाँका प्रहरी भवन परेको जानकारहरू बताउँछन् । हुन त, ठेक्का सम्झौता गर्दाका कमजोरीका कारण बजेट विनियोजन गर्न कठिनाइ भएको प्रदेश सरकारका उच्च अधिकारीहरू बताउँछन् । ठेक्का लगाउँदा बहुवर्षीय नभनी एक वर्षमा पूरा गर्ने समयसीमा दिइएको थियो । त्यसबेला आर्थिक वर्षको अन्त्यमा ठेक्का सम्झौता भएको थियो । त्यही बेला कोरोनाको महामारी आयो । भौतिक संरचनाको काम त्यस वर्ष तीव्र गतिमा हुन सकेन । अर्थात्, एक वर्षभित्र काम सकिएन् । एक वर्ष मात्र समय दिएर ठेक्का सम्झौता गरिएका आयोजनामा पुनः बजेट विनियोजन गर्न प्रदेश सरकारले ध्यान दिएन । निर्माण व्यवसायीले अदालतमा मुद्दा हाले । चार वटा प्रहरी चौकीका लागि बजेट सुनिश्चित गर्न २०७८ सालमा अदालतले आदेश दियो । तर अहिलेसम्म पनि ती भवनका लागि बजेट छुट्ट्याइएको छैन । अरु, ८ वटा प्रहरी चौकीको विषयमा परेका मुद्दा सर्वोच्च अदालतमा विचाराधीन छन् । फैसला नआएकाले तिनको काम अघि बढ्ने कुरै भएन । प्रक्रियागत समस्याका कारण निर्माणाधीन प्रहरी कार्यालयका लागि सरकारले बजेट छुट्ट्याउन नसकिएको हो। यामलाल कँडेल,मुख्यमन्त्री कर्णाली प्रदेश कर्णालीमा प्रहरीका भवन अहिलेसम्म पूरा नहुनुको प्रमुख दोषी प्रदेश सरकार हो । पटक पटक आग्रह गर्दा पनि सरकारी निकायले कुरै सुनेनन्।तारा शाह,निर्माण व्यवसायी निर्माण व्यवसायी काम सम्पन्न गर्न तयार हुँदाहुँदै पनि अपुग बजेटको सुनिश्चितता नभएकै कारण काम रोकिएको छ ।अर्जुन चन्द ठकुरी, डीआईजी नेपाल प्रहरी सुर्खेतको रामघाट प्रहरी चौकी र दैलेखको इलाका प्रहरी चौकी राकमसहित चार वटा प्रहरी चौकी निर्माणको ठेकेदार हो, सुपर स्टार निर्माण सेवा । उक्त कम्पनीका सञ्चालक तारा शाहले सरकारकै असहयोगका कारण कर्णालीमा निर्माणको काम अलपत्र पर्ने गरेको बताइन् । ठेक्का सम्झौता गर्दा मन्त्रालयका कर्मचारीले टिप्पणी के उठाए भन्ने विषयमा हामीले हेर्ने कुरा भएन, शाह भन्छिन्, कम्तीमा दुई वर्ष लाग्ने भौतिक संरचनाहरूको समयसीमा एक वर्ष राख्ने, समयसीमाभित्रै गरेको कामको समयमा भुक्तानी नदिने, त्यसपछि समयसीमा बढाऔं भन्दा त्यो पनि नमान्ने । त्यसैकारण कर्णालीका प्रहरीका भवन अहिलेसम्म पूरा नहुनुको प्रमुख दोषी प्रदेश सरकार हो । एक वर्षभित्र सम्पन्न गर्ने भनेर २०७६ जेठमै निर्माण सुरु भएको सुर्खेत रामघाटको प्रहरी चौकी। प्रदेश सरकारले बजेट नछुट्ट्याउँदा निर्माणको अन्तिम चरणमा रोकियो । तस्बिर : बिस्नप्रसाद न्यौपाने काम गर्ने बेला कोरोना महामारी आएकाले त्यसबेला कामले गति नलिएको उनको भनाइ छ । पटकपटक प्रदेश सरकारका सम्बन्धित निकायमा अपुग बजेटका लागि आग्रह गर्दा पनि बजेट अभाव देखाएर अधुरा योजनामा बजेट नै नछुट्ट्याएको उनको भनाइ छ । काम गरेको रकम लिन पनि अदालत गुहार्नु परेपछि काम अघि बढाउन नसकिएको शाहको भनाइ छ । २०७६ को जेठमै ठेक्का सम्झौता भएको जिल्ला प्रहरी कार्यालय जुम्लाको कार्यालय भवन, कार्यालय प्रमुखको निवास, ब्यारेक, मेस र शौचालयको काम हालसम्म १८ प्रतिशतमात्र भएको छ । त्यसबारेको मुद्दा अदालतमा विचाराधीन छ । त्यसैकारण काम ठप्प छ । ५ करोड ४५ लाख ९१ हजार ९ सय २४ रुपैैयाँ लागतमा ठेक्का लगाइएको थियो । प्रदेश सरकारले ठेक्का सम्झौताको म्याद नथपेर बजेट विनियोजन नगर्दा भवन निर्माणको काम जगमै रोकियो । २ करोड ८६ लाख ८४ हजार १ सय १७ रुपैैयाँ लागतमा निर्माण गर्न थालिएको मुगुको प्रहरी चौकी पनि १५ प्रतिशत काम पूरा भएपछि ठप्प छ । कालीकोटको इलाका प्रहरी चौकी थिर्पु र इलाका प्रहरी चौकी रास्कोटको भवन बनाउने काम लथालिङ छ । २ करोड ६१ लाख ९४ हजार ५७ रुपैैयाँ लागतमा निर्माण हुने इलाका प्रहरी चौकी थिर्पुको काम २६ प्रतिशत पूरा भएको छ । २ करोड ६१ लाख ६५ हजार २ सय ९१ रुपैैयाँ लागतमा निर्माण गर्न थालिएको इलाका प्रहरी चौकी रास्कोटको काम ३६ प्रतिशत मात्रै सम्पन्न भएको छ । ३ करोड १४ लाख ८८ हजार ३ सय ६ रुपैैयाँ लागतमा निर्माण गर्न थालिएको जिल्ला प्रहरी कार्यालय डोल्पाको काम जम्मा ४१ प्रतिशतमै रोकिएको छ । ३ करोड ७५ लाख ९२ हजार १ सय ९५ रुपैैयाँ लागतमा निर्माण गर्न थालिएको डोल्पाकै प्रहरी चौकी धो पनि जम्मा ३ प्रतिशतमात्र काम गरेर रोकिएको छ । ३ करोड ३ लाख ८० हजार ३५ रुपैैयाँ लागतमा निर्माण गर्न थालिएको हुम्लाको मैलाकवाडी प्रहरी चौकीको काम पनि ४३ प्रतिशत सम्पन्न भएपछि रोकिएको छ । २ करोड ३६ लाख २९ हजार ५ सय ३१ रुपैैयाँ लागतमा निर्माण गर्न थालिएको हुम्लाकै सीमा हिल्सा प्रहरी चौकीको काम ३० प्रतिशत भएर रोकिएको छ । यी सबै प्रहरी चौकीहरूको ठेक्का पाएका कम्पनीले कामको भुक्तानी पाएका छैनन् । बाँकी रहेको बजेट प्रदेश सरकारले नछुट्ट्याएपछि काम अघि बढाउन नसकिएको ठेकेदारहरू बताउँछन् । प्रदेश सरकारले सुनुवाइ नगरेको भन्दै उनीहरू सर्वोच्च अदालत पुगेका छन् । कर्णाली प्रदेश प्रहरी प्रमुख (डीआइजी) अर्जुन चन्द ठकुरीले निर्माण व्यवसायीको ढिलासुस्ती र प्रदेश सरकारले आवश्यक बजेट नछुट्ट्याइदिँदा प्रहरीका भौतिक संरचना निर्माणको कामले पूर्णता नपाएको बताउँछन् । प्रदेश सरकारले २०७६ सालमा ठेक्का लगाएका १२ वटा प्रहरी कार्यालयका भौतिक संरचना कुनै पनि सम्पन्न भएका छैनन्, डीआईजी ठकुरीले भने, सुर्खेतको रामघाट प्रहरी चौकी, सल्यानको सल्लीबजारस्थित इलाका प्रहरी चौकी, जाजरकोटको जगतीपुर इलाका प्रहरी चौकी र दैलेखको राकम कर्णाली इलाका प्रहरी चौकीको काम अन्तिम अवस्थामा छन । निर्माण व्यवसायी काम सम्पन्न गर्न तयार हुँदाहुँदै पनि अपुग बजेटको सुनिश्चितता नभएकै कारण काम रोकिएको छ । त्यसबारे प्रदेश सरकारका निकायहरूसँग समन्वय भइरहेको ठकुरीले बताए । बाँकी ८ वटा प्रहरी कार्यालयहरूको त निर्माण व्यवसायीले मुद्दा लडिरहेका छन् । त्यसको छिनोफानो कहिले हुने र कहिले काम पूरा हुने अन्योलता नै छ । यसले प्रहरीलाई सेवा प्रवाह गर्न समस्या भइरहेको छ । २ सय ५३ प्रहरीका युनिट जीर्ण भवनमा एकातिर प्रहरी भवन बन्दाबन्दै अलपत्र परेका छन । अर्कोतिर प्रहरीले पाउनुसम्म दुःख पाएको छ । निर्माण थालिएका चौकीका प्रहरी भाडाका जीर्ण भवनबाट सेवा दिइरहेका छन् । त्यति मात्र होइन, कर्णालीमा अधिकांश प्रहरी चौकीहरू जीर्ण भवनमा सञ्चालनमा छन् । कतिपय स्थानमा प्रहरीलाई बस्ने भवन नै छैनन् । भएका कतिपय भवन र संरचनामा प्रहरीले ज्यान जोगाएर बस्नुपर्ने बाध्यता छ । भौतिक संरचनाको अभावमा दुर्गममा कार्यरत प्रहरीले भाडाका घरसमेत प्रयोग गर्दै आइरहेका छन् । यसले दुर्गममा प्रहरीलाई आफ्ना काम प्रभावकारी रूपमा गर्न समस्या भइरहेको छ । प्रदेश प्रहरी कार्यालयका अनुसार कर्णालीमा जम्मा ३ सय ३२ प्रहरी युनिटमध्ये २ सय ५३ प्रहरी युनिट जीर्ण भवनमा सञ्चालन भइरहेका छन् । प्रहरीका अनुसार कर्णालीमा जग्गा भएका तथा भवन निर्माण नभएका १ सय ७५ वटा प्रहरी युनिट छन् । आफ्नो जग्गा नै नभएका १ सय ५७ प्रहरी युनिट छन् । आफ्नै भवन निर्माण भई सञ्चालनमा रहेका ७९ वटा मात्र प्रहरी युनिट छन् । १ सय ३ वटा प्रहरी युनिट संघीय सरकारबाट नियमित भाडा प्राप्त हुने गरी भाडाका भवनमा सञ्चालनमा छन् । १ सय ३१ वटा प्रहरी युनिट स्थानीय सरकार, स्थानीय नागरिकलगायतका अन्य दाताकै भरमा भाडामा बसिरहेका छन् । भवन निर्माणको चरणमा रहेका ८ वटा प्रहरी युनिटका विषयमा अदालतमा मुद्दा चलिरहेको छ । ४ वटा प्रहरी युनिटमा प्रदेश सरकारले आवश्यक बजेट सुनिश्चितता नगर्दा निर्माणको अन्तिम अवस्थामा रोकिएको र संघीय सरकारबाट बजेट विनियोजन भई ५ वटा प्रहरी युनिटहरूको काम अन्तिम अवस्थामा पुगेको छ । प्रहरीका अनुसार हुम्ला, मुगु, जुम्ला, डोल्पालगायतका हिमाली भेगमा अधिकांश प्रहरी युनिटहरू जीर्ण भवनमा सञ्चालनमा छन् । जहाँ प्रहरीका लागि भौतिक संरचनाको उपलब्धता र सुविधा सन्तोषजनक छैन । प्रहरी अहिले पनि संघीय सरकारको मातहतमा छ । त्यसकारण पनि प्रहरीलाई भौतिक स्रोत र साधनमा सुविधासम्पन्न बनाउने जिम्मेवारी संघीय सरकारकै हो । तर, पनि प्रदेश सरकारले प्रहरीका भौतिक संरचना निर्माण गर्न २०७६ सालदेखी नै सुरुवात गरेको थियो । प्रदेश सरकारले थालेका भौतिक संरचनाहरू पनि अहिलेसम्म लथालिंग अवस्थामा छन् । कर्णाली प्रदेश सरकारका मुख्यमन्त्री यमलाल कँडेलले प्रक्रियागत समस्याका कारण कर्णालीका निर्माणाधीन प्रहरी कार्यालयमा सरकारले बजेट छुट्ट्याउन नसकेको बताए । यो अहिलेको समस्या होइन, मुख्यमन्त्री कँडेलले भने, २०७७ सालदेखिकै समस्या हो । एक वर्ष आयोजनामा विनियोजित बजेट समयमै कार्य सम्पन्न गरिनुपर्ने थियो । तर समयमै काम सम्पन्न भएन । त्यसपछिका सरकारहरूले नै बजेट नछुट्ट्याएको अवस्था हो । अहिले चालु आर्थिक वर्षमा ती संरचनाका बजेट विनियोजन भएको छैन । तर पनि सरकारी संरचना भएकाले आवश्यक प्रक्रिया पूरा गरेर थप बजेटको सुनिश्चितता गरी निर्माण सम्पन्न गर्नुपर्ने मुख्यमन्त्री कँडेलको भनाइ छ । एक वर्षभित्र सम्पन्न गर्ने भनेर २०७६ जेठमै निर्माण सुरु भएको सुर्खेत रामघाटको प्रहरी चौकी। प्रदेश सरकारले बजेट नछुट्ट्याउँदा निर्माणको अन्तिम चरणमा रोकियो । िबिस्नप्रसाद न्यौपाने एक वर्षभित्र सम्पन्न गर्ने भनेर २०७६ जेठमै निर्माण सुरु भएको जाजरकोटको जगतिपुर प्रहरीचौकी। अन्तिम चरणमा पुगेर काम रोकियो। िबिस्नप्रसाद न्यौपाने"
प्रधानमन्त्री ओलीसँग चीन अन्तर्राष्ट्रिय विकास सहयोग निकायका उपाध्यक्ष वेईकुनको भेट,"काठमाडौं : प्रधानमन्त्री केपी शर्मा ओलीसमक्ष चीन अन्तर्राष्ट्रिय विकास सहयोग निकायका उपाध्यक्ष याङ वेईकुनले बिहीबार शिष्टाचार भेट गरेका छन्। प्रधानमन्त्री निवास बालुवाटारमा भएको भेटमा उपप्रधानमन्त्री एवं अर्थमन्त्री विष्णुप्रसाद पौडेलसँग बिहीबार भएको छलफल र सहमतिबारे प्रधानमन्त्री ओलीलाई जानकारी गराइएको छ। उनीहरुबीच नेपालचीनको द्विपक्षीय हित, विकास, सहयोगको बारेमा पनि छलफल भएको बालुवाटार स्रोतले जनाएको छ। अर्थ मन्त्रालय चिनियाँ पक्षबीच काठमाडौं चक्रपथको कलंकीदेखि बसुन्धरा महाराजगञ्जसम्मको ८२ किलोमिटर सडक निर्माण, हिल्सासिमिकोट सडक खण्डलाई दुई लेनमा स्तरोन्नति, मुस्ताङको कोरला नाकामा आइसिपी र आइसिडी निर्माण र अरनिको राजमार्गको मर्मत सुधार तथा पहिरो नियन्त्रण सम्बन्धी कार्यको सम्भाव्यता अध्ययन गर्ने सम्बन्धी चारवटा छुट्टाछुट्टै सहयोग आदान प्रदानसम्बन्धी पत्रमा हस्ताक्षर भएको थियो। नेपाल सरकारको तर्फबाट अर्थ सचिव डा घिमिरेले र चीनको तर्फबाट चीन अन्तर्राष्ट्रिय विकास सहयोग निकायका उपाध्यक्ष याङ वेइहुनले सहमतिमा हस्ताक्षर गरेका छन्। अर्थ मन्त्रालयले ऋणलाई अनुदानमा परिणत गर्न आग्रह गर्दै चिनियाँ पक्षलाई पत्र लेखेको छ। अर्थ मन्त्रालयमा आयोजित कार्यक्रममा अर्थ मन्त्रालय अन्तर्राष्ट्रिय आर्थिक सहायता समन्वय महाशाखा प्रमुख धनीराम शर्माले सो पत्र चीन अन्तर्राष्ट्रिय विकास सहयोग निकायका उपाध्यक्ष याङ वेइकुनलाई हस्तान्तरण गरे। त्यस्तै उक्त कार्यक्रममा उपप्रधानमन्त्री एवं अर्थमन्त्री विष्णुप्रसाद पौडेलले चीन नेपालको असल छिमेकी भएको र नेपालको अर्थतन्त्रको अवस्थालाई विशेष ध्यान दिँदै पोखरा क्षेत्रीय अन्तर्राष्ट्रिय विमानस्थल निर्माण गर्दा लिइएको ऋणलाई अनुदानमा बदल्न चिनियाँ पक्षलाई आग्रह गरेका थिए। उनले नेपाल सरकारले गरेको आग्रह चिनियाँ पक्षबाट पूरा हुने विश्वास व्यक्त गरे।"
७४९ बाट छानिए उत्कृष्ट ६ पालिका,"बुटवल : संघीय मामिला तथा सामान्य प्रशासन मन्त्रालयले देशभरका स्थानीय तहहरूबीच गराएको प्रतिस्पर्धाको आधारमा ६ वटा पालिकाहरूलाई उत्कृष्ट घोषणा गरी सम्मान गरेको छ। बिहीबार मन्त्रालयमा छानिएका पालिकाहरूलाई कदरपत्रले सम्मानित गरिएको छ। स्थानीय तह संस्थागत क्षमता स्वमूल्यांकन (लिसा) कार्यक्रमअन्तर्गत देशभरबाट ७ सय ४९ वटाले अनलाइन आवेदन दिएका थिए। मन्त्रालयका स्थानीय तह समन्वय शाखाका उपसचिव रेशम कँडेलले पालिकाहरूले संस्थागत सुशासन र गरेको कामको गुणस्तर परीक्षणपछि तीनतीनवटा गाउँपालिका र नगरपालिकालाई उत्कृष्ट घोषित गरिएको हो। धादिङको नीलकण्ठ नगरपालिका (९२५०), रुपन्देहीको तिलोत्तमा नगरपालिका (९२) र चितवनको रत्ननगर नगरपालिका (९१५) उत्कृष्ट भएका छन्। त्यस्तै, धादिङको बेनीघाट रोराङ गाउँपालिका (८७२५), गुल्मीको रुरुक्षेत्र गाउँपालिका (८७) र सिन्धुपाल्चोकको इन्द्रावती गाउँपालिका (८७) उत्कृष्ट भए। चितवनको राप्ती नगरपालिका, धनुषाको क्षिरेश्वरनाथ नगरपालिका, सिन्धुपाल्चोकको हेलम्बु र सप्तरीको विष्णुपुर गाउँपालिका प्रतिस्पर्धामा सहभागी नै भएनन्। एक सय पूर्णांकलाई आधार मानेर पालिकाहरूको मूल्यांकन गरिएको थियो। अघिल्लो आर्थिक वर्षमा नमुनाको रूपमा लिएर पालिकाहरूको छनौेट हुने गर्दथ्यो। तर, यसवर्ष बृहत् रूपमा पालिकाहरूको गुणस्तर परीक्षण गरेरै उत्कृष्ट घोषित भएको कँडेलले जानकारी दिए। पालिकाहरूले आर्थिक वर्ष २०७९८० मा गरेको कार्यसम्पादन मूल्यांकन हेरिएको थियो। संघ सरकारले स्थानीय तहलाई दिने अनुदानमा उत्कृष्ट पालिकाहरूलाई विशेष प्राथमिकता हुन्छ, कँडेलले भने, यसपालि उनीहरूले गरेको कामको गुणस्तर परीक्षणबाट उत्कृष्ट छनोट गरिएको छ। मूल्यांकनपछिको सम्मानले पालिकाको विकासमा दीर्घकालीन महत्व राख्छ। मन्त्रालयले यसका लागि स्थानीय तह संस्थागत क्षमता स्वमूल्यांकन कार्यविधि २०७७, पहिलो संशोधन २०७८ बनाएको छ। के गरे पालिकाले ? संघीय मामिला तथा सामान्य प्रशासन मन्त्रालयले विभिन्न १० वटा विषय क्षेत्र र सूचकहरूलाई आधार मानेर मूल्यांकन पालिकाहरूको मूल्यांकन गर्ने गर्छ। मूल्यांकनका लागि मुख्य सूचकभित्र विभिन्न १ सय ६७ वटा उपसूचकहरूसमेत मूल्यांकनको आधारको रूपमा राखिएको थियो। उत्कृष्ट भएका सबै पालिकाहरूले ती सूचकहरू पूरा गरेका छन्। त्यसैको आधारमा उत्तीर्ण अंकसहित मन्त्रालयले छनौट गरेको हो। लुम्बिनी प्रदेशकै पहिलो र नेपालमा तेस्रो अंक सहित उत्कृष्ट भएको रुपन्देहीको तिलोत्तमा नगरपालिका पटकपटक उत्कृष्ट घोषित हुँदै आएको छ। यस नगरपालिकालाई नेपाल नगरपालिका संघले २०७७ सालमा सुशान तथा सेवा प्रवाह र २०७८ सालमा सामाजिक विकासतर्फ उत्कृष्ट काम गरेको भन्दै प्रतिस्पर्धाको आधारमा पुरस्कृत गरेको थियो। हामीले बजेट निर्माण र कार्यान्वयनमा विशेष ध्यान दिएर काम गरिरहेका हुन्छौँ, नगरप्रमुख रामकृष्ण खाण भन्छन्, हामीले गरेको कार्यसम्पादनबाट नगरवासीहरूको सन्तुष्टिको मापन पनि हेर्छौं। काम गर्ने तर जनता खुसी नहुने हो भने त्यस्तो विकासको कुनै अर्थ हुँदैन्। विकास निर्माणसँगै संस्थागत तथा वित्तिय सुशासन अझ अर्को महत्वपूर्ण पाटो हो। यो नगरपालिका विभिन्न अन्तर्राष्ट्रिय संघसंस्थाहरूसँगको आबद्धतासँगै आइएसओ सर्टिफाइडसमेत हो। निरन्तरको सम्मानले कर्मचारी र जनप्रतिनिधिहरूलाई काम गर्नका लागि थप प्रेरणा जाग्ने नगरपालिकाका प्रमुख प्रशासकीय अधिकृत नारायण अर्यालको प्रतिक्रिया छ। समग्र पालिकाको उद्देश्य नागरिकलाई सरल र सहज रूपमा सेवा दिनुनै हो, उनले भने, काम गर्ने सिलसिलामा माथिल्लो निकायले गरेको मूल्यांकनले हौसलासँगै थप जिम्मेवार बनाउँदो रहेछ। चितवनको रत्नगर नगरपालिकाका नगरप्रमुख प्रलाद सापकोटाले नगरवासीलाई बीना व्याँज तीन लाख रुपैयाँ उद्यमशीलताका लागि ऋण दिने व्यवस्था मिलाएको जानकारी दिए। कामहरू त धेरै गरेका छौँ,उनले भने, तर, कतिपय नीति तथा कार्यक्रमले नागरिकहरूको मन छोएको पाइयो। त्यसमध्येको एक हो बिना ब्याजको ऋण। उनले सरकारले तोकेको समयभन्दा जहिल्यै अगाडि नै वार्षिक नीति, कार्यक्रम तथा बजेट ल्याउने गरिएको जानकारी दिए। विपन्न वर्गलाई स्वास्थ्य बिमा, १६ वटै वडामा स्वास्थ्यचौकी, सवै वडा आफ्नै जग्गा र भाडामा सञ्चालन भएको सापकोटाले बताए। संविधानले तोकेको ऐन, नियम र पालिकाले छुट्टै कार्यविधि बनाएर मात्र वार्षिक बजेट खर्च गर्ने गरिएको रुरुक्षेत्र गाउँपालिका गुल्मीकी उपाध्यक्ष मीनादेवी गौतमले जानकारी दिइन्। विकास निर्माणको योजनाको प्रभावकारीअनुगमन र मूल्यांकन गर्छौं,उनले भनिन्, गत आवमा ८६ दशमलव १८ प्रतिशत विकिास बजेट खर्च भएको छ। उनले सबैको साथ र सहयोगले मात्र पालिका उत्कृष्ट बन्न सफल भएको प्रतिक्रिया दिइन्। के गरे उत्कृष्टले ? यी हुन् मूल्यांकनका विषयक्षेत्र र सूचकहरू"
चाडपर्वमा खाद्य वस्तुको सहज आपूर्ति र महँगी नियन्त्रण गर्न सरकारलाई निर्देशन,"काठमाडौं : संसदीय समितिले चाडपर्व लक्षित गरी अत्यावश्यक दैनिक खाद्य वस्तुहरूको सहज र सरल आपूर्तिको व्यवस्था गर्न सरकारलाई निर्देशन दिएको छ। सिंहदरबारमा शुक्रबार बसेको प्रतिनिधिसभा अन्तर्गतको उद्योग तथा वाणिज्य र श्रम तथा उपभोक्ता हित समितिको बैठकले चाडपर्वमा हुनसक्ने कालोबजारी र कृतिम अभावलाई रोक्दै अत्यावश्यक दैनिक खाद्य वस्तुहरूको सहज र सरल आपूर्तिको व्यवस्था गर्न सरकारलाई निर्देशन दिएको हो। त्यस्तै अस्वभाविक मूल्यवृद्धिलाई रोक्न मन्त्रालय र मातहतबाट हुने गरेको बजार अनुगमनलाई प्रभावकारी बनाउँदै सुपथ मूल्य पसलहरूको विस्तार गर्न उद्योग, वाणिज्य तथा आपूर्ति मन्त्रालयलाई निर्देशन दिएको समिति सभापति अब्दुल खानले बताए। समितिले देशका विभिन्न स्थानमा गरेको अनुगमनका क्रममा तीनै तहका सरकारबीच समन्वय नदेखिएकाले अनुगमनसम्बन्धी कार्यमा तीन तहको सरकारबीच समन्वयका लागि आवश्यक कानुन, जनशक्ति र बजेटलगायतको विस्तृत कार्ययोजना तयार गरी समितिमा पेस गर्न पनि निर्देशन दिएको उनले बताए। त्यस्तै बैठकले अनुगमनलाई प्रभावकारी बनाउनका लागि अहिले देखिएका समस्या समाधानको उपायसहितको जानकारी समितिलाई गराउन निर्देशन दिएको सभापति खानले जानकारी दिए। बैठकमा उद्योग, वाणिज्य तथा आपूर्ति मन्त्री दामोदर भण्डारीले मुलुकको बजार प्रभावित हुनसक्ने कारणप्रति सरकार सजग रहेको भन्दै सहजरूपमा आपूर्ति गर्नका लागि सरकार गम्भीर रहेको बताए। उनले अहिले ६ महिनालाई पुग्ने खाद्यान्न मौज्दात रहेको बताए। मन्त्री भण्डारीले अनुगमनका क्रममा यसअघि देखिएका जटिलता र त्रुटिहरूलाई हल गर्दै यसलाई प्रभावकारी बनाइने बताए। बैठकमा समिति सदस्य लगायत उपभोक्ता हितका क्षेत्रमा कार्यरत संघसंस्थाका प्रतिनिधिहरुले चाडपर्वमा समयमा कालोबजारी र कृतिम अभाव निकै बढ्ने गरेको भन्दै समयमा नै यसको नियन्त्रण गरि कृतिम महँगीलाई रोक्नुपर्ने सुझाव दिएका थिए।"
पूर्व विशिष्ट व्यक्तिलाई दिँदै आएको सेवा सुविधा फिर्ता गर्ने लुम्बिनी प्रदेश सरकारको निर्णय,"अर्घाखाँची : लुम्बिनी प्रदेशका मुख्यमन्त्री चेतनारायण आचार्यको मन्त्रिपरिषद्ले पूर्व विशिष्ट व्यक्तिलाई दिने सेवा सुविधा फिर्ता गर्ने निर्णय गरेको छ।आर्थिक संकट निम्तिएको समयमा मितव्ययिता अपनाउन लुम्बिनी प्रदेश सरकारले पूर्वपदाधिकारीको सेवा सुविधा फिर्ता लिने निर्णय गरेको हो। बिहीबार बसेको मन्त्रिपरिषद्को बैठकले पूर्व विशिष्ट व्यक्तिहरुलाई दिने सेवा सुविधा फिर्ता गर्ने निर्णय गरेको सरकारका प्रवक्ता तथा कृषि तथा भूमि व्यवस्था मन्त्री दिनेश पन्थिले जानकारी दिए। विसं २०७९ भदौ ३१ गतेको मन्त्रिपरिषद् बैठकबाट पूर्व विशिष्ट पदाधिकारीका अर्थात पूर्व मुख्यमन्त्री तथा सभामुखले सेवा सुविधा लिँदै आएका थिए। आर्थिक संकट निम्तिएको समयमा मितव्ययीता अपनाउन पूर्व विशिष्ट व्यक्तिहरुलाई दिँदै आएको सेवा सुविधा फिर्ता गर्ने निर्णय गरिएको उनले बताए। यो अन्तर्गत पूर्व विशिष्ट व्यक्तिले गाडी, इन्धन,मर्मत, चालक, पिएसओको सुविधा लिँदै आएका थिए। यस्तै प्रदेश सरकारले आफ्ना मन्त्रीहरुलाई आचारसंहिता लागु गर्ने निर्णय गरेको छ। बैठकले कर्मचारी संगठन ओएनएम पास गर्ने निर्णय गरेको छ। घरेलु कार्यालय र पर्यटन कार्यालयलाई एकआपसमा गाभ्ने निर्णय गरेको हो। घरेलु तथा साना उद्योग कार्यालयलाई पर्यटन कार्यालयसँग गाभेर घरेलु तथा पर्यटन बनाइएको हो। यसअघि पर्यटन कार्यालय दुई स्थानमा मात्रै थियो। नेपालगञ्ज र भैरहवामा रहेका कार्यालयबाट सेवा प्रवाह गर्न र सेवा लिन गाह्रो भएको थियो। पर्यटन कार्यालयको सेवा लिन सहज बनाउने उद्देश्यले निर्णय गरिएको हो।"
प्रहरीको ३० वर्षे अवकाश थमौती,"काठमाडौं : सर्वोच्च अदालतले ३० वर्षे सेवाअवधिका आधारमा नेपाल प्रहरीमा अनिवार्य अवकाश दिने निर्णय तत्काल कार्यान्वयन नगर्न अन्तरिम आदेश जारी गरेको छ । ३० वर्षे अवधिको आधारमा सेवाबाट अनिवार्य अवकाशमा जानुपर्ने पत्र पठाएपछि प्रहरी वरिष्ठ उपरीक्षक (एसएसपी) जीवनकुमार श्रेष्ठसहित २१ जनाले दायर गरेको रिट निवेदनमा सर्वोच्चले अन्तरिम आदेश जारी गरेको हो । न्यायाधीश हरिप्रसाद फुयाँलको एकल इजलासले अन्तरिम आदेश दिँदै कारण देखाउ आदेश पनि जारी गरेको छ । रिट निवेदकहरूले भदौ १५ गते अनिवार्य अवकाश पाउँदै थिए । सर्वोच्चको प्रहरी कर्मचारीहरूलाई २०८१ भदौ १६ गते वा प्रहरी नियमावलीको नियम १२७ (घ) बमोजिमको ३० वर्षे अवधिको आधारमा सेवाबाट अवकाश हुने भनी दिइएका पत्राचारहरू हाललाई कार्यान्वयन नगर्नू, नगराउनू र त्यस्तो आधारमा कसैलाई कुनै पत्राचार नगर्नु, नगराउनु भनी अन्तरिम आदेश जारी गरेको हो । निजहरूको पदीय जिम्मेवारीमा परिवर्तन नगर्नू, नगराउनू र प्रहरी किताबखानामा यस सम्बन्धमा आवश्यक व्यवस्था मिलाउनु भनी विपक्षीहरूलाई लेखी पठाउनू, आदेशमा भनिएको छ । सर्वोच्चले रिट निवेदक र निवेदक जस्तै अवस्थामा रहेका प्रहरी कर्मचारीको हकमा अन्तरिम आदेश जारी गरेको हो । रिट निवेदनमा प्रधानमन्त्री तथा मन्त्रिपरिषद्को कार्यालय, गृह मन्त्रालय, प्रहरी प्रधानकार्यालय र प्रहरी किताब खानालाई विपक्षी बनाइएको छ । भर्ना भई विभिन्न तालिम एवं अनुभव लिएर सेवारत प्रहरीहरू सेवा अवधिका आधारमा अनिवार्य अवकाशमा जाँदा राज्यलाई भार पर्ने रिट निवेदनमा उल्लेख छ । ३० वर्षे सेवा अवधिका आधारमा नेपाल प्रहरीमा ९० जना र सशस्त्र प्रहरीमा १८ जना गरी १ सय ८ जना यहीँ भदौ १५ गते अनिवार्य अवकाश जाँदै थिए । सर्वोच्चको अन्तरिम आदेशपछि तत्कालका लागि अवकाशको बाटो बन्द भएको छ । सर्वोच्चको निर्देशनात्मक आदेशको निरन्तर उल्लंघन सर्वोच्चका ५ जना न्यायाधीश सम्मिलित बृहत् पूर्ण इजलासले २०७० चैत २० मा सरकारको नाममा निर्देशनात्मक आदेश जारी गर्यो, उमेर हदको कारणले सेवाबाट अवकाश लिने व्यवस्था गर्दा नियमावली संशोधनको बाटो नअपनाइ प्रहरी ऐनमा नै चाहिने आवश्यक व्यवस्था गरी मिलाउनू । ००० २०७१ मंसिर २० गते सर्वोच्च अदालतकै ५ जना न्यायाधीको बृहत् पूर्ण इजलासले पनि सरकारको नाममा निर्देशनात्मक आदेश जारी गर्दै भन्यो, प्रहरी नियमावली २०७१ को नियम १४० (१) को नोकरी अवधि गणनाको विषयमा प्रत्यायोजित विधायन अर्थात्नियमावलीमा व्यवस्थापन गर्न नमिल्ने हुँदा सारभूत कानुन अर्थात् प्रहरी ऐनमा नै आवश्यक व्यवस्था मिलाउनू । ००० नेपालको संविधान धारा १२६ (२) र धारा १२८ (४)मा सर्वोच्च अदालतको आदेश वा निर्णयको सबैले पालना गर्नुपर्ने संवैधानिक व्यवस्था रहेको छ । तर, सरकारले नै एक दशक बितिसक्दा पनि सर्वोच्च अदालतको आदेश पालना नगरेको पाइएको छ । न्यायाधीश हरि फुयाँलको एकल इजलासले सर्वोच्चका यसअघिका आदेशहरूको निरन्तर उल्लंघन भइरहेको ठहर गरेको छ । प्रहरी वरिष्ठ उपरीक्षक (एसएसपी)जीवनकुमार श्रेष्ठसहित २१ जना प्रहरीलाई तीस वर्षे नोकरी अवधि पूरा भएको भन्दै अवकाशपत्र पठाइएपछि दायर रिट निवेदनको सुनुवाइ गर्दै सर्वोच्चले यसअघिका आदेशको निरन्तर उल्लंघन भएको निष्कर्ष निकालेको हो । यस अदालतबाट भएका आदेश वा निर्णय, संविधान र कानुनको व्यवस्था वा प्रतिपादन गरेको कानुनी सिद्धान्त सबैले पालना गर्नुपर्ने देखिन्छ । यस अदालतबाट माथि उल्लेखित आदेशहरू नेपाल सरकारलगायत सबै प्रत्यर्थीहरूले मान्नु र कार्यान्वयन गर्नू, गराउनुपर्नेमा द्धिविधा देखिँदैन । कानुनको शासन मान्ने देशमा यस्तो अवज्ञा क्षम्य हुने देखिँदैन । यस अदालतबाट उल्लेखित आदेशहरू भएको एक दशक बितेको देखिन्छ, बिहीबार जारी आदेशमा भनिएको छ, प्रासंगिक रूपमा हेर्दासमेत सेवा अवधिको ५०५१ वर्षमै ७५ प्रतिशत पेन्सन लिई सेवा निवृत्त हुनु निवेदक र राज्य दुवैको हितमा देखिँदैन । नेपाल जस्तो शक्ति पृथकीकरणको सिद्धान्तलाई संविधानमै अंगिकार गर्ने संविधानको सर्वोच्चता भएको देशमा सामान्यतया यो अदालत कार्यपालिका र व्यवस्थापिकाको क्षेत्राधिकारभित्र प्रवेश गर्नु उपयुक्त हुँदैन । यद्यपि, दशकौंसम्म यस अदालतबाट भएका निर्देशनात्मक आदेशको निरन्तर उल्लंघन भइरहँदा अपवाद स्वरुप यस अदालतले कार्यपालिका र व्यवस्थापिकाले गर्नुपर्ने बाध्यात्मक कार्य नगरेको अवस्थामा विशेष आदेश जारी गर्न नसक्ने भन्ने देखिँदैन । आदेश उल्लंघन हुँदा कारबाही किन नगर्ने ? सर्वोच्चको बृहत् पूर्ण इजलासका निर्देशनात्मक आदेशहरू किन कार्यान्वयन नभएको हो ? भन्दै इजलासले जवाफ माग गरेको छ ।आदेशमा भनिएको छ, बृहत् पूर्ण इजलासका आदेशहरू किन कार्यान्वयन नभएको हो ? र, यस सम्बन्धमा संविधानको धारा १२८ (४) बमोजिम कारबाही किन चलाउनु नपर्ने हो ? भन्ने सम्बन्धमा प्रत्यर्थी विपक्षीहरूबाट १५ दिनभित्र छुट्टाछुट्टै जवाफ मगाउनू ।"
सहकारीको रकम हिनामिनाबारे छानबिन गर्न गठित समितिले आज रवि लामिछानेको बयान लिँदै,"काठमाडौं : सहकारीको बचत ठगी, अपचलन, दुरुपयोग र हिनामिनाबारे छानबिन गर्न गठित संसदीय छानबिन विशेष समितिले आज राष्ट्रिय स्वतन्त्र पार्टीका सभापति रवि लामिछानेलाई बयान लिने भएको छ। पूर्वउपप्रधान तथा गृहमन्त्री लामिछानेलाई गोरखा मिडिया नेटवर्क प्रालिको पूर्वप्रबन्ध निर्देशकको हैसियतमा बयानका लागि आज दिउँसो २ बजे सोधपुछका लागि समितिले पत्राचार गरेको हो। गोरखा मिडिया नेटवर्कबाट सञ्चालित ग्यालेक्सी टेलिभिजनमा जीबी राई अध्यक्ष र रवि लामिछाने प्रबन्ध निर्देशक भएर काम गरेकाले उनको नाम मुछिएको हो। लामिछानेले नै सार्वजनिक गरे अनुसार उनले कम्पनीमा १५ प्रतिशत स्वेट सेयर लिएका थिए। उनीहरूले पोखराको सूर्य दर्शन सहकारी, साहारा चितवन बहुउद्देश्यीय सहकारी बुटवलको सुप्रिम सहकारीबाट गोर्खा मिडियाको खातामा ट्रान्सफर गरेको आरोप लागेको छ। लामिछानेलाई भन्दा अगाडि बिहान ११ बजे गोरखा मिडिया नेटवर्कका सञ्चालक छविलाल जोशीलाई पनि सोधपुछका लागि समितितले बोलाएको छ। सहकारी संस्था बचत रकम दुरुपयोग सम्बन्धमा संसदीय छानबिन विशेष समितिको कार्यविधि, २०८१ मा गोरखा मिडिया नेटवर्क प्रालिलगायत अन्य कम्पनी वा संस्थाहरूमा प्रवाह भएको रकमको स्थिति, सो रकम गैरकानुनी रूपमा प्रवाह भए वा नभएको र त्यस्तो गैरकानुनी वा अनुचित कार्यमा कोही संलग्न देखिएमा त्यस्ता व्यक्तिहरूको बारेमा अध्ययन छानबिन गर्न सकिने उल्लेख छ। लामिछानेले गोर्खा मिडिया नेटवर्क प्रालिको प्रबन्ध निर्देशक बन्ने प्रयोजनका लागि आर्थिक स्रोत जुटाउन सुप्रिम बचत तथा ऋण सहकारीको दुई करोड बचत अपचलन गरिएको आरोप लाग्दै आएको छ। सुप्रिम सहकारीलाई समस्याग्रस्त र सार्वजनिक रूपमा प्रश्न उठेको सहकारी संस्थाको रूपमा कार्यविधिको अनुसूची १ मा समेटिएको छ। उक्त कार्यविधिको अनुसूची २ मा गोरखा मिडिया नेटवर्क प्रालिलगायत अन्य कम्पनी वा संस्थाका तत्कालीन र वर्तमान पदाधिकारीसँग छलफल, सोधपुछ, गर्ने उल्लेख छ। गोरखा मिडिया नेटवर्कका अध्यक्ष जीबी राई मलेसियामा फरार छन्। उनको खोजी भइरहेको गृहमन्त्री रमेश लेखकले बताएका छन्। लामिछाने गृहमन्त्री हुँदा नै दायर मुद्दामा सर्वोच्च अदालतका न्यायाधीशको राय बाझियो लामिछाने गृहमन्त्री हुँदा नै दायर भएको मुद्दामा सर्वोच्च अदालतका दुई न्यायाधीशको राय बाझिएको थियो। न्यायाधीशद्वय सपना प्रधान मल्ल र शारङ्गा सुवेदीको फरकफरक राय आएपछि अन्तिम सुनुवाई हुन सकेको छैन। न्यायाधीश मल्लले सहकारी ठगीजस्तो मुद्दामा पीडितको न्यायको हक, कानुनको सर्वोच्चता, मानव अधिकारको मूल्य मान्यता र दण्डहीनताको अवस्थाप्रति अदालत सधैं गम्भिर रहेको उल्लेख गर्दै आफ्ना मातहतका अनुसन्धान गर्ने निकायलाई निर्धक्क, निष्पक्ष र स्वतन्त्र भएर अनुसन्धान गर्न दिनु उपप्रधानमन्त्री तथा गृहमन्त्रीको नाममा परमादेश जारी गरेकी छन्। त्यस्तै मल्लको रायमा न्यायाधीश सुवेदीले आम नागरिकप्रतिको जिम्मेवारी र जवाफदेहिताप्रति प्रतिवद्धता व्यक्त गर्दै नैतिक कर्तव्य बोध गरी गृहमन्त्रीले मार्ग प्रशस्त गर्न परमादेशको आदेश जारी हुने ठहर्ने उल्लेख गरेकी थिइन्। सहकारीको रकम अपचलनको आरोप लागेका तत्कालीन गृहमन्त्री लामिछानेलाई निलम्बनको माग गर्दै सर्वोच्च अदालतमा रिट दायर भएको थियो। गृहमन्त्री लामिछाने पदमा रहेर सहकारी ठगीको छानबिन निष्पक्ष नहुने भन्दै निलम्बनको माग गर्दै अधिवक्ता अनुपम भट्टराईले सर्वोच्चमा रिट दायर गरेका हुन्। तर हाल उनयाँ गठबन्धन बनेसँगै लामिछाने र उनको दल सरकार बाहिर छ। सहकारी ठगीमाथि अनुसन्धान हुनुपर्ने तत्कालीन रास्वपा महामन्त्रीकै माग राष्ट्रिय स्वतन्त्र पार्टीका निलम्बित महामन्त्री डामुकुल ढकालले रवि लामिछानेमाथि सहकारी ठगी र दुई वटा पासपोर्ट प्रयोगबारे अनुसन्धान गर्नुपर्ने दोहोर्याइ रहेका छन्। रास्वपालाई बुझाएको स्पष्टीकरणमा सहकारी ठगी मुद्दामा तपाइँमाथि पार्टीबाट स्वतन्त्र छानबिन समिति किन गठन नहुने ? भन्दै ढकालले प्रश्न गरेका थिए। उनले सर्वोच्च अदालतको संयुक्त इजलासले लामिछानेमाथि सहकारी ठगीसम्बन्धी छानबिन हुनुपर्ने फैसला गरिसकेकाले फैसला मान्ने कि नमान्ने ? पार्टीभित्र पनि अनुसन्धान गर्न दिने कि नदिने ? भन्दै प्रश्न गरेका छन्। सहकारी ठगी मुद्दामा तपाईँ माथि पार्टीबाट स्वतन्त्र छानबिन समिति किन गठन नहुने ? तपाईँले आजको दिन सम्म आफ्नो कुनै गल्ती छैन, आफूमाथि छानबिन वा अनुसन्धान पनि हुन नसक्ने जिकिर गर्दै समग्र पार्टी र आम नेपाली जनतालाई पटक पटक ढाँट्नु भएको छ। म स्वयंले पनि तपाईँको ढाँटलाई सत्य मानेर बसिरहेको थिए तर असार २०, २०८१ गते न्यायाधीशहरू सपना प्रधान मल्ल र शारङ्गा सुवेदीको सर्वोच्च अदालतको संयुक्त इजलासले तपाईँमाथि सहकारी ठगीसम्बन्धी छानबिन हुनुपर्ने फैसला गरिसकेको छ। ढकालले स्पष्टीकरण पत्रका भनेका छन्, सर्वोच्च अदालतको फैसलालाई तपाईँ मान्ने कि नमान्ने ?फैसला अनुसार पार्टीभित्र पनि अनुसन्धान गर्न दिने कि नदिने ? देशमा सुशासन ल्याउनका लागि खोलिएको पार्टीको सभापतिले आफू माथि लागेका आरोपको अनुसन्धान गर्न दिने हिम्मत राख्नुपर्छ। छानबिनका लागी तयार हुने आँट छ ? रवि लामिछाने ज्यू ? सहकारी ठगी प्रकरणमा छानबिन गर्न प्रतिनिधिसभाले गत जेठ १५ मा संसदीय समिति गठन गरेको थियो। नेकपा एमालेका सांसद सूर्य थापा संयोजक रहेको समितिमा एमालेकी सांसद सरिता भुसाल पनि सदस्य छिन्। सत्तारूढ दलहरू नेकपा (माओवादी केन्द्र) का लेखनाथ दाहाल, राष्ट्रिय स्वतन्त्र पार्टीका शिशिर खनाल सदस्य छन्। त्यस्तै, प्रमुख प्रतिपक्षी नेपाली कांग्रेसका सांसदहरू बद्रीप्रसाद पाण्डे र ईश्वरीदेवी न्यौपाने र र राष्ट्रिय प्रजातन्त्र पार्टीका सांसद ध्रुवबहादुर प्रधान सदस्य छन्। समितिको म्याद भदौभित्र नै सकिँदैछ।"
नेपाली कांग्रेसको केन्द्रीय समिति बैठक जारी,"काठमाडौं : सत्तारुढ दल नेपाली कांग्रेसको केन्द्रीय समिति बैठक जारी रहेको छ। पार्टी कार्यालय सानेपामा सुरु भएको बैठकमा आगामी निर्वाचनमा गठबन्धन गर्नेनगर्ने लगायतका ११ वटा एजेण्डा रहेका छन्। गत साउन २३ गतेदेखि प्रारम्भ भएको बैठक २८ गतेसम्म चलेको थियो। बैठकमा ११ वटा विभिन्न प्रस्तावित विषयहरूमाथि धारणा राख्ने क्रम जारी रहेको मुख्य सचिव कृष्णप्रसाद पौडेलले जानकारी दिए। उनका अनुसार बैठक आजदेखि जारी रहेको हो। पार्टी महामन्त्री विश्वप्रकाश शर्माले दुईपटकभन्दा बढी प्रधानमन्त्री बन्न नपाउने भनी पार्टीमा राखेको प्रस्तावले संस्थापक पक्ष झस्किएको छ। संस्थापन पक्ष मध्यमार्गी बाटो अपनाएर महामन्त्री शर्माको प्रस्ताव पारित गर्ने तयारीमा छ। महामन्त्री शर्माको परिमार्जित प्रतिवेदनमा राष्ट्रपति, प्रधानमन्त्री, मन्त्री र सांसदको कार्यकाल तोक्नुपर्ने उल्लेख छ। शर्माको प्रतिवेदनमा भनिएको छ, राष्ट्रपति एकपटक, प्रधानमन्त्री दुईपटक, मन्त्री तीनपटक र सांसद ४ पटक हुन पाउने पद्धति बसाल्नुपर्छ। कांग्रेसले यो पद्धतिको अनुशरण गर्नुपर्छ, संवैधानिक बस्दोबस्तका लागि पनि कांग्रेसले यो प्रस्ताव पारित गर्नुपर्छ। कांग्रेसभित्र चुनावी गठबन्धन गर्ने कि नगर्ने भन्ने विषयलाई लिएर महासमिति बैठकदेखि नै विवाद छ। महामन्त्री थापाको प्रतिवेदनमा भनिएको छ, निर्वाचनपूर्वको गठबन्धन लोकतन्त्रमा नियमित राजनीतिक अवस्था नभएर एउटा बाध्यात्मक परिस्थितिको उपज थियो भन्ने कुरालाई मनन गर्दै कांग्रेस यस महासमिति बैठकबाट पार्टीका सदस्यहरू, शुभेच्छुक तथा समर्थक र आमनागरिकलाई पूर्ण विश्वास दिलाउँदै दृढ संकल्प गर्छ, हामी भविष्यमा हुने आवधिक निर्वाचनहरू आफ्नै ताकतमा एक्लै लड्नेछौं र हाम्रो मतदातालाई नेपाली कांग्रेसको चुनाव चिह्न रूख मा नै मत हाल्न पाउने अवस्था सुनिश्चित गर्ने छौं। संस्थापन पक्ष मध्यमार्गी बाटो अपनाएर महामन्त्री शर्माको प्रस्ताव पारित गर्ने तयारीमा छ। तस्बिर : अभिषेक महर्जन"
कांग्रेस बैठकमा परराष्ट्रमन्त्रीको ब्रिफिङ : कांग्रेसएमाले नेतृत्वको सरकारलाई भारतले राम्रो 'रेस्पोन्स'गर्यो,"काठमाडौं : परराष्ट्रमन्त्री डा आरजु राणा देउवाले नेपाली कांग्रेसको केन्द्रीय समितिलाई हालैको आफ्नो भारत भ्रमणबारे जानकारी गराएकी छन्। नेपाली कांग्रेसकी केन्द्रीय सदस्य डा राणाले शुक्रबार बसेको केन्द्रीय कार्यसमितिको बैठकमा भ्रमणबारे जानकारी गराउँदै भारत भ्रमण सफल भएको बताइन्। नेपाल र भातरबीचको आपसी सद्भाव अभिवृद्धि गर्न यस भ्रमणले उल्लेखनीय भूमिका निर्वाह गरेको जानकारी पनि उनले बैठकलाई दिइन्। परराष्ट्रमन्त्री डा राणा भारतको चार दिने औपचारिक भ्रमण सकेर बिहीबार स्वदेश फर्किएकी हुन् । कांग्रेस केन्द्रीय समितिको बैठकमा उनले यस भ्रमणबाट दुई मुलुकका बीचमा रही आएको मैत्रीपूर्ण, सहयोगात्मक, बहुआयामिक र घनिष्ट सम्बन्धलाई मजबुत तुल्याउन योगदान पुगेको विश्वास आफूले लिएको बताइन्। उनले नेपालमा ठूला पार्टी मिलेर बनेको स्थायी प्रकृतिको सरकारलाई भारतले राम्रो रेस्पोन्सगरेको आफूले पाएको अनुभव बैठकमा सुनाइन्। मन्त्री डा राणाले आफूले भारतका प्रधानमन्त्री नरेन्द्र मोदी र विदेशमन्त्री डा एसजयशंकरसँग भेटवार्ता गरेको र ती वार्तामा नेपालको हित र चासोका सबै विषयहरू राखेको बताउँदै यसबाट आगामी दिनमा उच्चस्तर एवं विभिन्न तहमा सम्पर्क विस्तार गर्न तथा द्विपक्षीय संयन्त्रहरूका माध्यमबाट सहयोग र सहकार्य थप प्रवर्द्धन गर्न मार्गदर्शन गरेको उनको भनाइ छ। भ्रमणका क्रममा गत सोमबार भारतीय प्रधानमन्त्री नरेन्द्र मोदीसँग नयाँ दिल्लीमा शिष्टाचार भेट भएको र त्यस भेटका क्रममा आपसी हित तथा विद्यमान सहकार्यलाई थप विस्तार गर्ने विषयमा विचारको आदानप्रदान भएको उनले जानकारी गराइन्। भेटका क्रममा प्रधानमन्त्री केपी शर्मा ओलीका तर्फबाट भारतका प्रधानमन्त्री मोदीलाई नेपालको राजकीय भ्रमणको निमन्त्रणा पत्र हस्तान्तरण गरेको र प्रधानमन्त्री मोदीले उपयुक्त समयमा आफू नेपाल आउने बताएको जानकारी मन्त्री डा राणाले दिइन्। सोही दिन विदेशमन्त्री एसजयशंकरसँग भएको भेटवार्तामा आपसी हितका साथै उर्जा,व्यापार तथा पारवहन, कनेक्टिभिटी, लगानी, हवाई मार्ग, पूर्वाधार निर्माण, बाढी तथा डुबान समस्या, पञ्चेश्वर बहुउद्देश्यीय आयोजना, खेलकूद, सीमा पूर्वाधारलगायतका विषयमा कुराकानी भएको उनले जानकरी दिइन्। भ्रमणका क्रममा उठाइएका नेपालको चासो र हितका विषयहरूको कार्यान्वयन गरी पूर्णता दिन संयुक्त संयन्त्र एवं अन्य निकायद्वारा प्रक्रिया छिट्टै अगाडि बढाइने पनि उनले जानकारी दिइन्। बैठकमा मन्त्री डा राणाले नेपाली कांग्रेसले राज्यका हरेक निकायमा महिलाको प्रतिनिधित्वको विषयलाई थप ध्यान दिनुपर्ने धारणा राखेकी थिइन्। उनले पार्टीभित्र अनुशासन अति जरुरी रहेको बताइन।"
कांग्रेसमा मध्यमार्गी निर्णयको तयारी,"काठमाडौं : एमालेसँगको सातबुँदे सहमतिअनुसार दुई वर्षपछि कांग्रेस सभापति शेरबहादुर देउवा प्रधानमन्त्री बन्ने छन्। तर, पार्टी महामन्त्री विश्वप्रकाश शर्माले दुईपटकभन्दा बढी प्रधानमन्त्री बन्न नपाउने भनी पार्टीमा राखेको प्रस्तावले संस्थापक पक्ष झस्किएको छ। संस्थापन पक्ष मध्यमार्गी बाटो अपनाएर महामन्त्री शर्माको प्रस्ताव पारित गर्ने तयारीमा छ। कांग्रेस केन्द्रीय कार्यसमितिको बैठक आज बस्दै छ। महामन्त्री शर्माको परिमार्जित प्रतिवेदनमा राष्ट्रपति, प्रधानमन्त्री, मन्त्री र सांसदको कार्यकाल तोक्नुपर्ने उल्लेख छ। शर्माको प्रतिवेदनमा भनिएको छ, राष्ट्रपति एकपटक, प्रधानमन्त्री दुईपटक, मन्त्री तीनपटक र सांसद ४ पटक हुन पाउने पद्धति बसाल्नुपर्छ। कांग्रेसले यो पद्धतिको अनुशरण गर्नुपर्छ, संवैधानिक बस्दोबस्तका लागि पनि कांग्रेसले यो प्रस्ताव पारित गर्नुपर्छ। शर्माले प्रदेशको हकमा पनि पद्धति बसाल्नुपर्ने बताएका छन्। उक्त विषयको बिरोध भने बैठकमै संस्थापन पक्षका बहुमत र इतर समूहका नेताहरूले बोल्ने क्रममा गरेका थिए। पार्टीका प्रवक्तासमेत रहेका डा प्रकाशशरण महत तथा परराष्ट्रमन्त्रीसमेत रहेकी डा आरजु देउवा राणालगायतले संविधानविपरीत प्रस्ताव ल्याइएको भन्दै प्रतिवाद गरेका थिए। महासमिति बैठकमा पनि यसबारे छलफल भएको थियो, तर प्रतिवेदन केन्द्रीय कार्यसमितिबाट परिमार्जनसहित पास गर्ने भनिएका कारण कुनै निर्णय भएन। यसअघिको केन्द्रीय समिति बैठकमा केन्द्रीय सदस्य राणाले भनेकी थिइन्, संविधानमा हुँदै नभएको कुरा विधानमा ल्याउन हुँदैन। संविधानले जति पटक पनि प्रधानमन्त्री बन्न दिएको छ। यस्तो प्रस्ताव कसरी स्वीकार्य हुन्छ ? प्रवक्ता महतले यसबारेमा भने, संविधानमा नभएका यस्ता विषय छलफलमा आउनु पनि नमिल्ने कुरा हुन्। अर्कोतिर प्रधानमन्त्रीको कार्यकाल तोक्नेबारे संविधानमै नभएको कुरा हामीले तोक्नु राम्रो होइन। यस्तो प्रस्ताव पास हुने भन्ने नै हुँदैन। खाली यो छलफल चलाउन सकिने मात्र होला। अर्का नेता डा गोविन्दराज पोख्रेल पनि संविधानमा नभएका यस्ता विषयमा गरिने भनेको सहमतिको बाटो मात्र भएको बताउँछन्। उनले भने, कि भने संसद्मा प्रस्ताव लगेरै पारित गराउनुपर्यो। हामीले छिमेकी देश भारतको पनि हेर्न सक्छौं। भारतका प्रधानमन्त्री नरेन्द्र मोदी पनि ३ पटक प्रधानमन्त्री भइसक्नुभएको छ। अब यस्ता विषयमा कि पार्टीभित्र एक किसिमको सहमतिको वातावरण सिर्जना गर्ने हो। नत्र यो विषय संसद्मै छलफलका लागि लैजानुपर्छ। अनि मात्र स्वतः अनुशरण हुन्छन्। अर्का नेता कल्याण गुरुङ भने को कतिपटक कुन पदमा बस्ने भन्ने विषय खालि स्टन्ड गर्नका लागि ल्याइएको बताउँछन्। उनी भन्छन्, यो कुनै पूर्वतयारी अध्ययन नगरी ल्याइएको विषय हो। यो पार्टीको विधान र संविधानसँग सम्बन्धित विषय हो। यदि यो आवश्यक छ भन्ने लाग्छ भने अहिले निर्वाचनसम्बन्धी कानुन पनि आउँदै छ। महामन्त्रीजीहरू आफैं संसद्मा हुनुहुन्छ। संसद्मा यो मुद्दा जोडतोडका साथ उठाएर विधेयक ल्याउनुपर्यो कानुन बनाउनुपर्यो भनेर लग्यो भने यो कांग्रेस मात्र नभई सिंगो अरू राजनीतिक दलभित्रको समस्या पनि समाधान उन्मुख हुनेछ। सरसर्ती हेर्दा उहाँहरूले ल्याएको प्रस्तावमा उहाँहरू नै इमान्दार हुनुहुन्न। महामन्त्री शर्माले रूपान्तरणका विभिन्न विधिमध्ये एउटा बहिर्गमन भएको बताएका छन्। उक्त प्रस्ताव आफ्नो व्यक्तिगत नभई महामन्त्रीका रूपमा ल्याएको पनि शर्माले स्पष्ट पारेका छन्। प्रतिवेदनमाथि छलफलपश्चात् सञ्चारमाध्यमलाई प्रतिक्रिया दिँदै शर्माले भनेका थिए। यो महामन्त्रीका रूपमा ल्याइएको प्रतिवेदन हो। पारित गर्दा उपयुक्त हुन्छ भन्ने मेरो अडान यथावत् हो। यद्यपि शर्माको प्रतिवेदनमा सहमति जनाउने केन्द्रीय सदस्यको संख्या कम नै छ। उपसभापति धनराज गुरुङ, पूर्वउपसभापतिद्वय विजय गच्छदार, विमलेन्द्र निधि लगायतका नेताले पनि शर्माको प्रस्तावमा समर्थन जनाएका छैनन्।कांग्रेसकै अर्का नेता रामहरि खतिवडा भने जनताले अनुमोदन गरेर पठाइसकेको विषयमा रोक्नका लागि पार्टीले निर्णय गर्न नसक्ने बताएका छन्। उनले भने, कोही एक व्यक्तिलाई निरन्तर ४,५ पटक जनताले चुनेर पठाउँछन् भने अरूले रोकेर रोकिने कुरै हैन। यस्ता विषयमा पार्टीले कुनै निर्णय गर्दैन। यो खालि बहकिने कुरा मात्र हो। खतिवडाले विधान संशोधन समिति गठन गरेर अहिलेको बैठक सकिने बताएका छन्। अर्का नेता नैनसिंह महरले भने अल्पमत र महुमतको प्रणालीमा बैठकको निर्णय गरिने बताएका छन्। उनले भने, अहिले महामन्त्रीजीले ल्याउनुभएको होला। यो विषयमा मैले धेरै अगाडिदेखि भन्दै आएको कुरा हो, एउटैै व्यक्ति ३ पटकभन्दा बढी एउटै पदमा बस्न मिल्दैन यो प्रवृत्ति हटाउनुपर्छ भनेको हुँ। यो परम्पराजस्तो गरी जगडिएको विषय हो। यसलाई तोड्न जरुरी छ। जे भए पनि छलफल भएको छ। यसमा बहुमत र अल्पमतको कुरा ल्याइन्छ। इतर पक्षका केही नेता भने अर्का महामन्त्री गगन थापालाई अगाडि बढ्नबाट रोक्नकै लागि यो प्रकृतिको प्रस्ताव ल्याएको आरोपसमेत महामन्त्री शर्मालाई लगाउँदै आएका छन्। किनभने थापा ४ पटक सांसद भइसकेका छन्। इतर पक्षका एक नेताले भने, यो त गगनजिलाई नै रोक्ने दाउ गरेर ल्याइएको प्रस्ताव जस्तो देखिन्छ। किनभने शर्माजीको प्रतिस्पर्धीनै थापाजी हुनुहुन्छ अहिलेको समयमा। महामन्त्री शर्माको एक्जिट पोलिसीको पक्षमा केन्द्रीय सदस्य मधु आचार्यले भनेका छन्, ल्याटरल इन्ट्री र एक्जिट पोलिसी जस्ता प्रस्ताव स्वागत योग्य छन्। गठबन्धनका विषयमा बीचको बाटो त्यसो त कांग्रेसभित्र चुनावी गठबन्धन गर्ने कि नगर्ने भन्ने विषयलाई लिएर महासमिति बैठकदेखि नै विवाद छ। सभापति देउवासहित संस्थापन पक्षका अधिकांश नेता चुनावी गठबन्धनबारे अहिले बोल्न नहुने, तात्कालीन परिस्थितिलाई मध्यनजर राख्दै निर्णय लिनुपर्ने विषय भएको कुरा राख्दै आएका छन्। महामन्त्री थापाको प्रतिवेदनमा भनिएको छ, निर्वाचनपूर्वको गठबन्धन लोकतन्त्रमा नियमित राजनीतिक अवस्था नभएर एउटा बाध्यात्मक परिस्थितिको उपज थियो भन्ने कुरालाई मनन गर्दै कांग्रेस यस महासमिति बैठकबाट पार्टीका सदस्यहरू, शुभेच्छुक तथा समर्थक र आमनागरिकलाई पूर्ण विश्वास दिलाउँदै दृढ संकल्प गर्छ, हामी भविष्यमा हुने आवधिक निर्वाचनहरू आफ्नै ताकतमा एक्लै लड्नेछौं र हाम्रो मतदातालाई नेपाली कांग्रेसको चुनाव चिह्न रूख मा नै मत हाल्न पाउने अवस्था सुनिश्चित गर्ने छौं। बैठकमा बोल्दै अधिकांश नेताहरूले चुनावी गठबन्धन गर्न नहुने पक्षमा कुरा उठाएका थिए। गठबन्धनका बिषयमा भने केन्द्रीय कमिटी बैठकले मध्यमार्गी बाटोमा निर्णय गर्ने तयारीमा छ।"
कांग्रेस केन्द्रीय कार्यसमितिको बैठक : सानेपामा लम्किएका पाइला (तस्बिर),"काठमाडौं : नेपाली कांग्रेस केन्द्रीय कार्यसमितिको बैठक आजबाट पुन: सुरु भएको छ। गत साउन २३ गतेदेखि प्रारम्भ भएको बैठक २८ गतेसम्म चलेको थियो। बैठकमा ११ वटा विभिन्न प्रस्तावित विषयहरूमाथि धारणा राख्ने क्रम जारी रहेको मुख्य सचिव कृष्णप्रसाद पौडेलले जानकारी दिए। उनका अनुसार बैठक आजदेखि सुचारु भएको हो। पार्टी सभापति शेरबहादुर देउवा,उपसभापति पूर्णबहादुर खड्का,शंशाक कोइराला, बालकृष्ण खाणसहित पार्टीका नेता,मन्त्री, सांसदहरू पार्टी मुख्यालय सानेपामा पुगिसकेका छन्। पार्टी महामन्त्री विश्वप्रकाश शर्माले दुईपटकभन्दा बढी प्रधानमन्त्री बन्न नपाउने भनी पार्टीमा राखेको प्रस्तावले संस्थापक पक्ष झस्किएको छ। संस्थापन पक्ष मध्यमार्गी बाटो अपनाएर महामन्त्री शर्माको प्रस्ताव पारित गर्ने तयारीमा छ। महामन्त्री शर्माको परिमार्जित प्रतिवेदनमा राष्ट्रपति, प्रधानमन्त्री, मन्त्री र सांसदको कार्यकाल तोक्नुपर्ने उल्लेख छ। शर्माको प्रतिवेदनमा भनिएको छ, राष्ट्रपति एकपटक, प्रधानमन्त्री दुईपटक, मन्त्री तीनपटक र सांसद ४ पटक हुन पाउने पद्धति बसाल्नुपर्छ। कांग्रेसले यो पद्धतिको अनुशरण गर्नुपर्छ, संवैधानिक बस्दोबस्तका लागि पनि कांग्रेसले यो प्रस्ताव पारित गर्नुपर्छ। कांग्रेसभित्र चुनावी गठबन्धन गर्ने कि नगर्ने भन्ने विषयलाई लिएर महासमिति बैठकदेखि नै विवाद छ। सभापति देउवासहित संस्थापन पक्षका अधिकांश नेता चुनावी गठबन्धनबारे अहिले बोल्न नहुने, तात्कालीन परिस्थितिलाई मध्यनजर राख्दै निर्णय लिनुपर्ने विषय भएको कुरा राख्दै आएका छन्। महामन्त्री थापाको प्रतिवेदनमा भनिएको छ, निर्वाचनपूर्वको गठबन्धन लोकतन्त्रमा नियमित राजनीतिक अवस्था नभएर एउटा बाध्यात्मक परिस्थितिको उपज थियो भन्ने कुरालाई मनन गर्दै कांग्रेस यस महासमिति बैठकबाट पार्टीका सदस्यहरू, शुभेच्छुक तथा समर्थक र आमनागरिकलाई पूर्ण विश्वास दिलाउँदै दृढ संकल्प गर्छ, हामी भविष्यमा हुने आवधिक निर्वाचनहरू आफ्नै ताकतमा एक्लै लड्नेछौं र हाम्रो मतदातालाई नेपाली कांग्रेसको चुनाव चिह्न रूख मा नै मत हाल्न पाउने अवस्था सुनिश्चित गर्ने छौं। तस्बिरमा हेर्नुहोस् पार्टी कार्यालयमा भएको बैठकमा जाँदै गरेका नेताहरु तस्बिर : अभिषेक महर्जन"
"मैले ऋण लिएको छैन, अरुले लिएको ऋणको जिम्मा लिन सक्दिनँ : रवि लामिछाने","काठमाडौं : पूर्व गृहमन्त्री तथा राष्ट्रिय स्वतन्त्र पार्टीका सभापति रवि लामिछानेले आफू कुनै पनि सहकारीको सदस्य नभएको र ऋणसमेत नलिएको दाबी गर्दै अरुले लिएको ऋणको जिम्मा लिन नसक्ने बताएका छन्। सहकारी संस्था बचत रकम दुरुपयोगसम्बन्धी संसदीय छानबिन विशेष समितिले शुक्रवार लिएको बयानमा लामिछानेले आफूले कुनै पनि सहकारीबाट ऋण नलिएको दाबी गरे। गोरखा मिडिया नेटवर्क प्रालि तत्कालीन प्रबन्ध निर्देशक लामिछानेसँग सहकारीबाट मिडिया नेटवर्ककालागि सहकारीबाट लिइएको ऋणको विषयमा विभिन्न प्रश्न गरिएको थियो। मैले १५ प्रतिशत स्वेट शेयर वापत लिएको थिएँ। यो कुरा सार्वजनिक रूपमा पनि भनिसकेको छु, लामिछानेको भनाइ उद्धृत गर्दै समितिका एक सदस्यले भने, म सहकारीको सदस्य हैन। कुनै पनि ऋण सहकारीबाट लिएको छैन। म सहकारीबाट मिडियाले लिएको ऋणको जिम्मा लिन सक्दिनँ। समिति सदस्यका अनुसार, गोर्खा मिडिया नेटवर्कका अध्यक्ष जीबी राईसँग व्यवसायिक सम्बन्ध मात्र रहेको लामिछानेले बताएका थिए। विभिन्न सहकारीबाट गोर्खा मिडिया नेटवर्कमा आएको रकमका सम्बन्धमा उनले अनविज्ञता देखाए। आर्थिक व्यवस्थापनको पाटोमा मलाई कुनै जानकारी हुने कुरा भएन। छैन पनि, लामिछानेले भने। विभिन्न सहकारीबाट लिइएको ऋण र आफ्नो नाममा लिइएको ऋण, कागजात लगायतका सबै विषयहरूमा आफ्नो कुनै जानकारी र संलग्नता नरहेको लामिछानेको जिकिर थियो। गोर्खा मिडिया नेटवर्कको प्रबन्ध निर्देशकका रूपमा मात्र कार्य गरेको उल्लेख गर्दै लामिछानेले आर्थिक र व्यवस्थापकीय पाटोमा नेटवर्कका अध्यक्ष जीवीराईलाई जानकारी हुने बताएका थिए। समितिले सोधेका कतिपय प्रश्नमा लामिछानेले ठाडै अस्वीकार गरेका थिए। बयानको क्रममा लामिछानेले आफू कुनै पनि सहकारी सदस्य नभएको दावी गरेका थिए। गोरखा मिडिया नेटवर्कमा जागिर मात्र गरेको हुँ, लामिछानेले भने, सहकारीबाट लिइएको ऋणको विषयमा जिम्मा लिन सक्दिनँ। समिति सभापति सूर्य थापाका अनुसार, लामिछानेले आर्थिक स्रोत जुटाउने कार्य जीबी राईले गर्ने गरेको बताएका थिए। कहाँबाट कसरी रकम प्राप्त भयो भन्ने कुरा जीबीराइ नै थाहा हुने विषय राख्नु भएको छ, थापाले भने। बयान दिएर फर्केपछि सञ्चारकर्मीसँग बोल्दै लामिछानेले सहकारी पीडितको विषयमा आफूले यस अघि पनि पटकपटक आवाज उठाएको बताए। मकै पोलेर रकम जम्मा गरेकाहरुको रकम हो। राजनीति दलको नेताको हिसाबले मेरो जिम्मेवारी हो, लामिछानले भने, सहकारी पीडितका पक्षमा यस अघि पनि बोलेको छुँ। बचतकर्ताहरूको वचत फिर्ता नभएसम्म म, पार्टीका नेताहरू अन्तिमसम्म सबैभन्दा बढी लड्न तयार छौं। समितिले गोरखा मिडिया नेटवर्कका सञ्चालक छविलाल जोशीसँग शुक्रबार विहान बयान लिएको थियो। त्यसलगत्तै बयान दिएका लामिछानेलाई सोध्न झण्डै ५० प्रश्न तयार गरिएको थियो। साँझ पाँच बजेसम्म झण्डै आधा प्रश्न मात्र सोधिएको एक सदस्यले बताए। लामिछानेसँग तीन घण्टा सोधपुछ गरिएको थियो।"
"मुकुल ढकालको दावी : रविले भ्रष्टाचार, पासपोर्ट दुरूपयोग र सहकारी ठगी गरेको प्रमाण मसँग छ","ढकालले पार्टी विधान र आचारसंहिता विपरीत आफूले कुनै काम नगरेको दावी गर्दै लामिछानेको निरङकुशता, व्यक्ति केन्द्रित व्यवहार र सोचबाट पार्टी जोगाउन लागिपरेको जिकिर गरेका छन्। उनले सहकारी,भ्रष्टाचार ,राहदानी दुरूपयोगलगायत प्रकरणमा लामिछाने दोषी करार गर्न आफूसँग प्रमाण भएको दावी गरेका छन्। काठमाडौं : राष्ट्रिय स्वतन्त्र पार्टीका पूर्व महामन्त्री मुकुल ढकालले पार्टीले सोधेको दोस्रो स्पष्टीकरणको जवाफ दिएका छन्। भदौ ५ गते बसेको रास्वपाको केन्द्रीय समिति बैठकले ढकाललाई साधारण सदस्यबाट पनि किन नहटाउने भन्दै स्पष्टीकरण माग गरेको थियो । उनले त्यसको जवाफ दिँदै आफूमाथिको कारबाही पार्टीको विधान,नियमावली,कार्यविधि,पार्टी केन्द्रीय समितिको विगतको निर्णयको बर्खिलाप भएको बताएका छन्। पार्टीलाई स्वार्थको झुन्डबाट बचाउन आफूले केही कदमहरू चालेको बताउँदै उनले त्यो कदमलाई पार्टीको हित विपरीत भन्नु सरासर गलत भएको बताएका छन्। यसअघि ३० साउनमा पनि रास्वपाले मुकुलसँग २४ घण्टे स्पष्टीकरण सोधेको थियो। जसको जवाफमा ढकालले सभापति रवि लामिछानेलाई नैतिक धरातलमा उभिएको पुष्टि गर्न चुनौती दिएका थिए। रास्वपाले २५ असारमा ढकाललाई महामन्त्री,प्रवक्ता र केन्द्रीय सदस्यबाट हटाएको थियो। सचिवालयले सोधेको स्पष्टीकरणमा ढकालले चित्त बुझ्दो जवाफ नदिएपछि केन्द्रीय समिति बैठकले दोस्रोपटक स्पष्टीकरण सोध्ने निर्णय गरेको हो। उनले दोस्रो पटक स्पष्टीकरण सोधेर सभापति रवि लामिछानेले पार्टीमा विधिविधान विपरीत,थितिरहित हैकमे निरङ्कुश शासन चलाइरहेको आरोप लगाउँदै आफू पार्टी जोगाउन लागिपरेको बताएका छन्। उनले आफूमाथि गरिएको कारबाहीको कागजात प्रमाणहरूको प्रतिलिपि माग्दा सभापति लामिछानेले उल्टै स्पष्टीकरण पठाएको आरोप लगाएका छन्। स्पष्टीकरणको जवाफ दिँदै उनले भने,'उपरोक्त सम्बन्धमा मलाई पुनः स्पष्टीकरण पेश गर्ने बारे विषयमा पसं ०८१८२ चनं ०५७ मिति २०८१०५०५ गते कविन्द्र बुर्लाकोटी हस्ताक्षरित पत्र प्राप्त भएकोमा मैले मिति २०८१०४२८ मा तपाईं रवि लामिछाने,पार्टी सभापतिलाई सम्बोधन गरी ममाथि गरिएको भनिएको कारबाहीको कागजात प्रमाणहरूको प्रमाणित प्रतिलिपि उपलब्ध गरिपाऊँ भनी लेखिएको पत्र पार्टी कार्यालयमा दर्ता नगरी उल्टै स्पष्टीकरणको पत्र पठाउनु भयो । साथै मिति २०८१०४३१ गते तपाईँ रवि लामिछानेलाई सम्बोधन गरी मैले मलाई गरिएको भनिएको कारबाहीको कागजात प्रमाणहरूको प्रतिलिपि माग गरिएको मिति २०८१०४२८ मा लेखिएको पत्रका बारेमा स्मरण गराएको थिएँ । मेरो माग बमोजिम प्रमाणहरूको प्रतिलिपि माग गरिएको पत्र दर्ता गरी सो बमोजिम कागजात उपलब्ध गराउनको सट्टा यसरी फेरी स्पष्टीकरण सोध्नाले तपाईँले पार्टीमा विधि विधान विपरीत,थितिरहित हैकमे निरङ्कुश शासन चलाइरहेको स्पष्ट हुन्छ । मेरो माग बमोजिम कागजात उपलब्ध गराउनु हुन पुनः अनुरोध गर्दछु । ' उनले पार्टी विधान र आचारसंहिता विपरीत आफूले कुनै काम नगरेको दावी गर्दै लामिछानेको निरङकुशता, व्यक्ति केन्द्रित व्यवहार र सोचबाट पार्टी जोगाउन लागिपरेको जिकिर गरेका छन्। उनले सहकारी,भ्रष्टाचार ,राहदानी दुरूपयोगलगायत प्रकरणमा लामिछाने दोषी करार गर्न आफूसँग प्रमाण भएको दावी गरेका छन्। 'पार्टीको विधान र आचारसंहिता विपरीत मैले कुनै काम गरेको छैन। बरु पार्टी जोगाउन म लडिरहेको छु । आज पार्टीलाई तपाईँ रवि लामिछानेको निरङ्कुशता, व्यक्ति केन्द्रित व्यवहार र सोचबाट जोगाउन लागिपरेको छु । तपाईं उपर सत्य र प्रमाणका आधारमा प्रश्न उठाउनु पार्टी विरुद्ध लाग्नु होइन । प्रश्नका माध्यमबाट पार्टी शुद्धीकरण गर्न पाउने नेपालको संविधानले नै दिएको मेरो लोकतान्त्रिक र राजनीतिक अधिकार हो । तपाईँ रवि लामिछानेले सहकारीमा ठगी गर्नु भएको छ, तपाईंले मन्त्री हुँदा भ्रष्ट्राचार गर्नु भएको छ र तपाईं राहदानी दुरुपयोग गरेको एक अपराधी हो भनेर म प्रमाणित गर्न सक्छु । सहकारी मुद्दामा तपाईँ ६८ वर्ष वा त्योभन्दा बढी जेल जान सक्नुहुन्छ, भ्रष्ट्राचार मुद्दामा पनि जेल जान सक्नुहुन्छ । राहदानी दुरुपयोगमा तपाईं कहिले निर्वाचनमा भाग लिन पाउनु हुन्न । यी सँगै अन्य धेरै ठाउँमा किर्ते , ठगीमा संलग्न हुनुहुन्छ । आफू ठगी, भ्रष्ट्राचारी र राहदानी दुरुपयोगको अपराधी होइन भनेर प्रमाणित गर्नुको सट्टा तपाईँ दुराशयका साथ ममाथि कारबाहीको प्रयास गर्दै हुनुहुन्छ । आम पार्टी सदस्य एवं नेतागणका राजनीतिक भविष्यलाई तपाईंले कसरी आफ्नो निहित स्वार्थका लागी प्रयोग गरिरहनु भएको छ, म त छर्लङ्गै छु ,'उनले भनेका छन्,' पार्टीमा तपाईंले गरेको कुकर्मको पर्दाफास गर्नु पार्टीको संस्थापकको हैसियतले मेरो कर्तव्य हो । आफ्नो वाक कलाको आधारमा जनतालाई भ्रमित पार्दै हुनुहुन्छ र प्रश्न गर्नेलाई कारबाहीको डन्डा चलाउने दुस्साहस गर्दै हुनुहुन्छ । यसले नेपाली माटोमा नै लोकतन्त्रमाथि खतरा उत्पन्न भएको छ । आज पार्टी जोगाउनकै लागि म बोल्दै गर्दा कारबाही गर्ने प्रयास जुन गर्नुहुँदै छ।यसको परिणाम स्वरूप पार्टीमा कसैले बोल्ने हिम्मत गर्ने छैनन् । ' पार्टी स्थापना गर्दा लोकतान्त्रिक पार्टीको परिकल्पना गरिएको तर २ वर्ष नबित्दै पार्टीको लोकतन्त्र शब्दमा मात्र सीमित भएको उनको भनाइ छ। नेपाली जनताले पटकपटक बलिदानी र त्याग गरेर ल्याएको लोकतन्त्र लामिछानेको निरङ्कुशतासँग नहार्ने बताउँदै उनले सिंहको मुटु छ भनेर भाषण गर्ने तर फिस्टो चराको जत्रो पनि मुटु नभएको भन्दै टिप्पणी समेत गरेका छन् । उनले लामिछाने भ्रष्टाचारमा लिप्त हुँदा ठग,भ्रष्ट र अपराधीको पन्जाबाट पार्टीलाई मुक्त गराउन लाग्दा पार्टीको विधान विपरीत काम नहुने उनको भनाइ छ। पार्टी विपरीत गतिविधिमा आफू नभइ लामिछाने नै लागेको उनको आरोप छ। उनले भनेका छन्,'तपाईंजस्तो ठग,भ्रष्ट र अपराधीको पन्जाबाट पार्टीलाई मुक्त गराउन लड्नु,पार्टीको हितमा हो। लड्नु,पार्टीको हितमा हो,पार्टी विपरीत होइन । यसरी म पार्टी र जनताको हितका लागि लडिरहँदा पार्टीबाट साधारण सदस्य समेत नरहने गरी कारबाहीको प्रयास गर्नु भनेको लोकतन्त्रमाथि नै हमला गर्नु सरह हुनेछ । पार्टी विपरीत म होइन तपाईं लाग्नु भएको छ ।'"
मधेसमा संघ र प्रदेशका सचिवबीच लफडा,"जनकपुरधाम : मधेस प्रदेशको स्वास्थ्य तथा जनसंख्या मन्त्रालय दुई सचिवको विवादले अस्तव्यस्त भएको छ। संघीय सरकारबाट सरुवा लिएर आएका डा संजय कुमार ठाकुरलाई मधेसको स्वास्थ्य तथा जनसंख्या मन्त्रालयका निमित्त सचिव डा प्रमोद कुमार यादवले हाजिरै गर्न नदिएपछि दुई सचिवको विवाद छताछुल्ल हुँदै हालः सर्वोच्च अदालतसम्म पुगेको हो। हालः सर्वोच्चको आदेशमा ठाकुर मन्त्रालयमा सचिवका रूपमा हाजिर भए पनि जिम्मेवारी दिइएको छैन। मन्त्रालयमा सरकारको ११ औँ तहका कर्मचारी डा प्रमोद कुमार यादवलाई सचिवको जिम्मेवारी दिएर संघीय सचिव ठाकुरलाई मन्त्रालयमा थन्क्याउने काम भएको छ। आफ्नो कोठासमेत स्वयं व्यवस्थापन गरेको सचिव ठाकुर बताउँछन्। उनको कोठामा दुई चार कुर्सीबाहेक केही छैन। मधेसको मन्त्रिपरिषद्ले २०८० जेष्ठमा डा यादवलाई स्वास्थ्य तथा जनसंख्या मन्त्रालयमा निमित्त सचिव तोके पनि संवैधानिक व्यवस्थाअनुसार संघीय मन्त्रिपरिषदको २०८१ जेष्ठ २४ गतेको निर्णयअनुसार सचिवको जिम्मेवारीमा आएका डा ठाकुरलाई सुरुमा हाजिरी नै गर्न दिइएन। सर्वोच्चको २०८१ असार २३ को आदेशपछि ठाकुर हाजिर भए पनि मन्त्रालयको सम्पूर्ण कामकाज निमित्त सचिव यादवले नै गरिरहेको छ। डा ठाकुरले मन्त्रिपरिषदको बैठकले जिम्मेवारी दिएका कारण प्रदेश सरकारलाई सचिव नचाहिएको भए त्यही प्रक्रियाबाट फिर्ता गरे जान तयार रहेको तर हाजिरी नै हुन नदिएपछि अन्तरिम आदेशका आधारमा हाजिर भएको सुनाउँदै अहिलेसम्म खातापात निमित्त सचिवले मन्त्रीको इशारामा चलाएको आरोप लगाए। यता डा यादवले आफूलाई प्रदेश सरकार सचिवका रूपमा कामको जिम्मेवारी दिएको कारण काम गरिरहेको बताए। सर्वोच्च अदालतले अन्तरिम आदेश कार्यान्वयनका लागि मधेसको मुख्यमन्त्री कार्यालय, प्रमुख सचिव लोकनाथ पौडयाल, स्वास्थ्य तथा जनसंख्या मन्त्री शत्रुधन प्रसाद सिंह र मन्त्रालयका निमित्त सचिव डा प्रमोद कुमार यादवको नाममा यथाशिघ्र आन्तरिम आदेश कार्यान्वयन गर्नगराउन आदेश दिएको छ। कानुनी व्यवस्थाअनुसार प्रदेशको मन्त्रालयको सचिव संघकै रहनेछ। सोही व्यवस्था अनुसार देशका सातै प्रदेश सरकारका मन्त्रालयमा संघबाटै पठाइएका सचिवहरुले काम गर्दैछ। सो पद रिक्त भएमा प्रदेश सरकारका मन्त्री तथा मन्त्रिपरिषदको निर्णयबाट निमित सचिव राखेर काम गर्ने तत्कालिन व्यवस्था छ। तर, संघबाट रिक्त पदपूर्ति भएमा निमित स्वतः हटने व्यवस्था छ। डा यादवलाई कोरोनाकालमा भ्रष्टाचार गरेको भनी आरोप लाग्न थालेपछि स्वास्थ्य आपूर्ति केन्द्रबाट सरुवा गरी प्रादेशिक अस्पताल जनकपुरधाममा पठाइएको थियो। त्यहाँ लापरबाही गरेपछि निर्वतमान मुख्यमन्त्री सरोजकुमार यादवले कारबाही गर्दै हटाएका थिए। तर, हटाएको एक साता नबित्दै स्वास्थ्य मन्त्रीले उनलाई गएको वर्ष जेष्ठ २४ गतेका दिन मन्त्रालयको रिक्त रहेको सचिव पदमा नियुक्त गरेका थिए। संघबाट सचिव नपाठएको कारण उनी एक वर्षदेखि निमिति सचिवको रुपमा काम गर्दै आएको थियो। कर्मचारी समायोजन ऐनअनुसार प्रदेशको मुख्य सचिव र सचिवलाई खटाउने जिम्मेवारी संघीय सरकारको छ। ऐनअनुसार करिब १० वर्षसम्म संघीय सरकारले नै मुख्य सचिव र सचिवलाई खटाउने व्यवस्था छ। तर, संघले समयमा सचिव नपठाउने, पठाएका सचिव पनि हाजिर नहुने, आएका सचिवलाई हाजिरै हुन नदिने र हाजिर भए पनि टिक्न नदिने समस्या सुरुदेखि नै छ। त्यसैगरी स्वास्थ्य मन्त्रालयमै लेखा अधिकृत नविन कुमार मिश्र आएपनि उनलाई कारोबारको जिम्मेवारी दिइएको छैन। उनको स्थानमा लेखापाल रामनरेश साहलाई जिम्मेवारी दिएर मिश्रलाई थन्क्याइएको छ। स्वास्थ्य मन्त्रालयमा मात्रै होइन प्रदेश सरकार अधिनस्त प्रादेशिक प्रयोगशालाको अवस्था समेत फरक छैन। स्थापना देखि नै निर्देशकका रूपमा कार्यरत संघीय सरकारका ११औँ तहका डा श्रवण कुमार मिश्रलाई हटाएर प्रदेश सरकारले नवौं तहका कुमार मृत्युञ्जय प्रसादलाई खटाएको छ। यस विषयलाई लिएर कर्मचारी बीच विवाद भएपछि अनुगमनका नाममा मृत्युञ्जय प्रसादलाई पदस्थापन गराउन मधेस प्रदेशका स्वास्थ्य तथा जनसंख्या मन्त्री र सचिव र मेडिकल माफियाको दलबल सहित प्रयोगशाला पुगेर हाजिर गराएका थिए। मिश्रले आफूलाई सरुवा भएको स्थानमा जान तयार रहेको तर २४ घण्टाभित्र छाडेर जाने पत्र आउनु विधिसम्मत नभएको बताउँदै यसको बुरबुझारथ गर्न समय चाहिने भएकाले निजामती ऐनमा भएको अवस्थाअनुसार नै बुझबुझारथ गरेर जाने तयारी गरेपनि जर्बजस्ती गरेको आरोप पत्रकार सम्मेलनमार्फत लगाए। मधेस प्रदेशमा प्रमुख सचिव, सचिव लगायत ३ हजार ५२ कर्मचारीको दरबन्दी भएपनि ८ सयभन्दा बढी रिक्त छन्। यस्तो समस्या भइरहँदा नातागोता र लेनदेनका आधारमा प्रदेश मातहतकै वरिष्ठलाई तानेर कनिष्ठलाई कार्यालय प्रमुखको जिम्मेवारीमा पठाउने मधेसमा देखिएको पुरानो रोग अझै कायमै छ। मधेस प्रदेशका स्वास्थ्य तथा जनसंख्या मन्त्री शत्रुधन सिंह कोइरीले स्वास्थ्य प्रयोगशालामा जाँदा आफूहरूले केही बेथिति रहेको र कुनै पनि व्यक्तिले विधिप्रक्रिया मानेर अगाडि बढनुपर्ने बताए। मधेस प्रदेशका मुख्यमन्त्री सतिशकुमार सिंहले संघीय सरकारले समेत कर्मचारी पठाउँदा खाली भएको ठाउँमा पठाउँदा विवाद नहुने अवस्था आउने बताउँदै यसतर्फ संघीय सरकारले समेत प्रदेश सरकारसँग समन्वय गरेर जानुपर्ने बताए। उनले खाली भएको ठाउँमा कर्मचारी पठाउँदा कुनै विवाद नहुने तर जहाँ कर्मचारीको पदपूर्ति हुँदा समेत कर्मचारी पठाउँदा विवाद आउने गरेको र त्यो विवाद नहुन दिन प्रदेश सरकारसंग संघीय सरकारले समन्वय गर्दा सहज हुने बताए।"
ठूला दल मिल्दा मुलुकमा व्याप्त समस्या समाधान गर्न सहज हुन्छ : गृहमन्त्री लेखक,काठमाडौं : गृहमन्त्री रमेश लेखकले दुई ठूला दल एकठाउँमा आएर सरकार निर्माण गर्दा मुलुकमा व्याप्त समस्या समाधान गर्न सहज हुने बताएका छन्। शुक्रबार जिल्ला प्रशासन कार्यालय धनुषाको भवनको शिलान्यास गर्दै गृहमन्त्री लेखकले दुई ठूलाको समिकरणबाट निर्माण भएको यो सरकारले मुलुकको आत्मविश्वास मात्रै नभई जटिल समस्या समाधान गर्न समेत सघाएको समेत दावी गरे। १८ वर्षदेखि संक्रमणकालिन न्याय सम्बन्धि विषय निष्कर्षमा पुग्न नसकेको अवस्थामा ठूला दल एक ठाउँ आएपनि यसलाई अघि बढाउन सफल भएको उनले बताए। उनले सरकार स्थीर नहुँदा त्यसको असर प्रदेशमा समेत परेकाले ठूला दलले समाधान दिन खोजेको उल्लेख गरे। अहिले निर्माण गरिएको नयाँ समिकरण मुलुकका लागि निर्विकल्प रहेकाले यसको विकल्प खोज्न उचित नहुने उनले बताए। उनले अहिलको सरकारलाई राष्ट्रिय सहमतिको सरकार बनाउन खोजिएको समेत उल्लेख गरे ।
काठमाडौंमा पूर्वाधार सम्मेलन आयोजना हुने,"काठमाडौं : नेपाल उद्योग परिसंघको आयोजनामा आगामी भदौ २७ र २८ गते काठमाडौंमा पाँचौँ संस्करणको पूर्वाधार सम्मेलन आयोजना हुने भएको छ। शुक्रबार काठमाडौंमा पत्रकार सम्मेलन गर्दै परिसंघले समृद्ध अर्थतन्त्र निर्माणको आधार पूर्वाधार विकास भन्ने उद्देश्यका साथ पूर्वाधार सम्मेलन आयोजना गर्न लागेको जनाएको हो। पूर्वाधारमा धेरै लगानी आवश्यक तर स्रोतको अभाव भइरहेको अवस्थामा पूर्वाधार क्षेत्रका लागि कसरी स्रोत जुटाउने विषयमा छलफल गर्दै सरकारलाई सुझाव उपलब्ध गराउने नेपाल उद्योग परिसंघका अध्यक्ष राजेश अग्रवालले बताए। पूर्वाधारका लागि लगानी प्रवर्द्धन, पूर्वाधार विकासका सफल अभ्यास, पूर्वाधार क्षेत्रको विकासका अवरोध लगायतका विषयमा राष्ट्रिय, अन्तर्राष्ट्रिय पूर्वाधार विज्ञ, लगानीकर्ता, तीनै तहका सरकार, निजी क्षेत्रका प्रतिनिधिबीच सम्मेलनमा गहन छलफल हुने उनले बताए। सम्मेलनमा छोटो समयमै पूर्वाधार क्षेत्रमा उल्लेख्य प्रगति हासिल गरेका देशका विज्ञहरू तथा लगानीकर्ताहरूको सहभागिता रहने परिसंघका अध्यक्ष अग्रवालले बताए। प्रधानमन्त्रीबाट उद्घाटन हुने सम्मेलनको विभिन्न सत्रमा उपप्रधानमन्त्री, संघीय सरकारका मन्त्रीहरू, प्रदेशका मुख्यमन्त्रीहरू, महानगरपालिकाका, राष्ट्रिय योजना आयोग, नेपाल राष्ट्र बैंक, एसियाली विकास बैंक, विश्व बैंक, राष्ट्रिय तथा अन्तर्राष्ट्रिय पूर्वाधार विज्ञहरूबाट प्रस्तुति हुने परिसंघले जनाएको छ।"
गम्भीर घाइते १२ जनालाई उपचारका लागि हेलिकोप्टरबाट काठमाडौं पठाइयो,"तनहुँ : तनहुँको आँबुखैरेनीमा भएको बस दुर्घटनाका गम्भीर घाइते १२ जनालाई उपचारका लागि हेलिकोप्टरबाट काठमाडौं पठाइएको छ। शुक्रबार पोखराबाट काठमाडौं जाँदै गरेको भारतीय पर्यटक बोकेको बस आँबुखैरेनी गाउँपालिकाको ऐनापहराबाट मर्स्याङ्दी नदीमा खसेको थियो। दुर्घटनामा १५ जनालाई अचेत र १४ जनालाई घाइते अवस्थामा उद्धार गरिएको थियो। तनहुँका प्रमुख जिल्ला अधिकारी जनार्दन गौतमले अहिलेसम्म १८ जनालाई दुर्घटनास्थलबाट सुरक्षित स्थानमा ल्याइएको र उद्धार जारी रहेको अन्नपूर्णलाई जानकारी दिए । प्रमुख जिल्ला अधिकारी गौतमले एकजना सामान्य घाइतेको आँबुखैरेनी अस्पतालमा उपचार भइरहेको र अर्का एकजना बच्चालाई उपचारका लागि भरतपुर अस्पताल लगिएको बताए। उनले उद्धार कार्य जारी रहेकाले दुर्घटनाको कारण पत्ता लगाउन नसकेको बताए। घाइतेहरूको उद्धारका लागि काठमाडौंबाट मेडिकल टिम लिएर सेनाको हेलिकोप्टर बस दुर्घटनास्थल गएको थियो। नेपाली सेना,नेपाल प्रहरी,सशस्त्र प्रहरी,गोताखोर र स्थानीयहरू उद्धारमा खटिएका छन्। दुर्घटनास्थल भिरालो र अप्ठ्यारो ठाउँ भएकाले उद्धारमा कठिनाइ भइरहेको प्रहरीले जनाएको छ।"
बस दुर्घटनाबारे तनहुँका प्रमुख जिल्ला अधिकारी जनार्दन गौतम के भन्छन्?,बस दुर्घटनाबारे तनहुँका प्रमुख जिल्ला अधिकारी जनार्दन गौतम के भन्छन्?
सुनकोशीमरिन डाइभर्सन आयोजना समय अगावै सम्पन्न गर्न ऊर्जामन्त्रीको निर्देशन,"काठमाडौं : उर्जा, जलस्रोत तथा सिँचाईमन्त्री दीपक खड्काले सुनकोशीमरिन डाइभर्सन बहुउद्देश्यीय आयोजनालाई समय अगावै सम्पन्न गर्न निर्देशन दिएका छन्। आयोजनाको प्रगतिबारे आज मन्त्रालयमा भएको छलफलमा उनले राष्ट्रिय गौरवको आयोजनालाई समयभन्दा अगाडि सक्नेगरी काम गर्न निर्देशन दिएका छन्। यो देशकै महत्वपूर्ण आयोजना हो। यसलाई तोकिएको समयअगावै सम्पन्न गरेर मुलुकले अधिकतम लाभ लिनुपर्छ, मन्त्री खड्काले भने। मन्त्री खड्काले मुलुकको सिँचाई र जलविद्युत् माग पूरा गर्न वैदेशिक ऋण लिएर निर्माण गर्न लागिएको आयोजनालाई तीन चरणमा काम गरेर भएपनि समयमै सक्नेतर्फ लाग्नुपर्नेमा जोड दिए। उनले आयोजना निर्माणको काम राज्य एक्लैले गर्न नसक्ने भएकाले सबैको साथ र सहयोग उत्तिकै आवश्यक रहेको उल्लेख गरे। ऊर्जा, जलस्रोत तथा सिँचाई राज्यमन्त्री पूर्णबहादुर तामाङले चालू आर्थिक वर्षभित्र ४० प्रतिशत काम सम्पन्न गर्नेगरी आयोजना निर्माणको कामलाई तीव्रता दिनुपर्ने बताए। आयोजना निर्माणका क्रममा देखिएका समस्या समाधानमा मन्त्रालय लाग्छ, काम तीव्र गतिमा हुनुपर्छ, राज्यमन्त्री तामाङले भने। उनले प्रत्येक हप्ताको कामको प्रगति मन्त्रालयमा पठाउनसमेत निर्देशन दिए। आयोजना निर्देशक मित्र बरालले धनुषा, महोत्तरी, सर्लाही, रौतहट र बाराका एक लाख २२ हजार हेक्टर क्षेत्रफलमा सिँचाई सुविधा पुर्याउने र ३१ मेगावाट विद्युत् उत्पादन गर्ने लक्ष्यका साथ सुरु भएको उक्त आयोजनाको हालसम्म भौतिक प्रगति ३४ प्रतिशत भएको बताए। उक्त आयोजनाको १३ दशमलव दुई किलोमिटर सुरुङ खन्ने काम सम्पन्न भइसकेको छ। सुरुको लागत ४६ अर्ब २२ करोड रहेपनि उक्त आयोजना सम्पन्न हुँदा ४९ अर्ब ४२ करोड लागत लाग्ने अनुमान आयोजनाले गरेको छ। उक्त आयोजना पट्टेलरमन जेभीले निर्माण गरिरहेको छ।"
यस्ता छन् मन्त्रिपरिषद् बैठकको निर्णयहरू,"काठमाडौं : सरकारले सहकारी विकास बोर्डको सदस्य सचिव पदमा डा खगराज खड्कालाई नियुक्त गर्ने निर्णय गरेको छ। भदौ ६ गते बिहीबार बसेको मन्त्रिपरिषद्का निर्णय सार्वजनिक गर्न शुक्रबार सिंहदरबारमा आयोजित पत्रकार सम्मेलनमा सरकारका प्रवक्ता पृथ्वीसुब्बा गुरुङले बोर्डको रिक्त सदस्य सचिव पदमा खगराज खड्का, रूपन्देहीलाई नियुक्त गर्ने निर्णय गरिएको जानकारी दिए। बैठकले सामाजिक सञ्जालको रूपमा प्रयोग भइरहेको टिकटकको प्रयोगमा लगाइएको रोक तोकिएका शर्तको पालना गर्ने गरि हटाउने निर्णय गरेको छ भने विज्ञापन बोर्ड र सुरक्षण मुद्रण केन्द्रमा गरी १६ अधिकृतस्तरको अस्थायी दरबन्दी सिर्जना गर्न स्वीकृति दिने निर्णय गरेको प्रवक्ता गुरुङले बताए। बैठकले आयल निगम लिमिडेटलाई जितपुर सिमरा उपमहानगरमा रहेको करिवब ५ विघा जग्गा प्राप्ती गर्न स्वीकृत प्रदान गरिएको उनले जानकारी दिए। त्यस्तै बैठकले काठमाडौं तराई मधेस द्रूतमार्ग सडक आयोजनालाई मकवानपुरमा करिब ३३ हजार ९ सय ७५ वर्ग मिटर जग्गा प्राप्ती गर्न स्वीकृत प्रदान गरेको छ।"
हिमपहिरोले थुनिएको नदीमा पानी बग्न थाल्यो,"जोमसोम : मुस्ताङको थासाङस्थित बोक्सी खोला माथि छिप्लुङमा हिमपहिरोले थुनिएको खोला सामान्य अवस्थामा फर्किन थालेको छ। शुक्रबार दिउँसो करिब १२ बजेदेखि हिमपहिरो गएपछि बोक्सामा पानीको सतह सुकेर ९० प्रतिशत घटेको थियो। हिमपहिरो थुनिएकाले बोक्सी खोला आसपास क्षेत्रका करिब ९ घरधुरी उच्च जोखिममा परेका थिए। शुक्रबार दिउँसो धौलागिरि क्षेत्रको पानापाथी हिमालको फेदबाट हिमनदी फुटेर थासाङको बोक्सी खोला माथिको लेकमा जमेर करिब ५ घण्टा नदी थुनिएको थियो। बोक्सी खोला माथिको लेकमा हिमपहिरो थुनिएको सूचनापछि प्रशासन, प्रहरी, सशस्त्र प्रहरी र नेपाली सेनाको संयुक्त टोली त्यस क्षेत्रमा पुगेको थियो। प्रशासन र सुरक्षाकर्मीले हिमपहिरोका कारण हुने सम्भावित जोखिम न्यूनीकरण गर्न बोक्सी खोला आसपासका जेष्ठ नागरिक र बालबालिकालाई अन्य स्थानमा स्थानान्तरण गरेको थियो। तर, बस्तीका अन्य र भौतिक सम्पत्तिलाई यथास्थानमा राखेर सुरक्षाकर्मीले निगरानी गरेका थिए। जिल्ला प्रहरी कार्यालय मुस्ताङका डीएसपी भोजराज पाण्डेयले हिमपहिरोले थुनिएको बोक्सी खोला पुन लयमा फर्किन थालेको जानकारी दिए। हिमपहिरो बोक्सी खोल थुनिएर तटीय बस्ती जोखिममा परेका थिए, डीएसपी पाण्डेयले भने, अहिले बोक्सी खोलामा पानीको सतह बिस्तारै बहन थालेको छ। डीएसपी पाण्डेले हिमनदी एकैसाथ फुटेको भए जोखिम हुने थियो तर हिमनदी विस्तारै पग्लिँदै पानी बहन थालेकाले सम्भावित जोखिम टरेको उल्लेख गरे। शुक्रबार धौलागिरी हिमालको मानापाथी हिमालको फेदबाट मुलिखर्क हुँदै खसेको हिमपहिरो छिप्लुङसम्म पुगेर थुनिएको थियो। थासाङको उक्त क्षेत्रमा २०७८ सालमा पनि हिमपहिरो जाँदा स्कुल विद्यार्थी र स्थानीय नागरिक हाताहाती भएका थिए। पछिल्लो समय जलवायु परिवर्तनका कारण जमिनको तापक्रम वृद्धि हुँदा हिमालको हिउँ र हिमनदी फुट्ने जोखिमले कालीगण्डकी नदीको तटीय क्षेत्रका बस्ती जोखिममा पर्न थालेका हुन्। मुस्ताङमा हिमपहिरो र कालीगण्डकी नदीको उकास बर्सेनि वृद्धि हुँदा यहाँका धेरैजसो बस्ती प्राकृतिक जोखिम पर्ने गरेका छन्।"
दुई दिने खरिद क्लिनिक कार्यशाला गोष्ठी सुरु,"काठमाडौं : राष्ट्रिय खानेपानी सरसफाइ तालिम केन्द्र नगरकोटमा आजदेखि दुई दिने खरिद क्लिनिक कार्यशाला गोष्ठी सुरु भएको छ। खानेपानी मन्त्रालयअन्तर्गत पर्ने खानेपानी तथा ढल व्यवस्थापन विभागले कार्यशाला सञ्चालन गरेको हो। खानेपानी मन्त्री प्रदीप यादवको प्रमुख आतित्थ्यामा विभागले आर्थिक वर्ष २०८१८२ को आयोजना कार्यान्वयन सम्बन्धी कार्यशाला आयोजना गरेको हो। गोष्ठीमा संघीय खानेपानी मन्त्रालय मातहतका देशभरीका कार्यालयका प्रमुखहरूको सहभागिता रहेको खानेपानी तथा ढल व्यवस्थापन विभागका महानिर्देशक रामकुमार श्रेष्ठले जानकारी दिए। आजको कार्यक्रममा खरिद क्लिनिक लगायतका विषयमा छलफल भएको र भोलि विभागले आफ्नो प्रतिवेदन पेश गर्ने उनले बताए। गोष्ठीमा दियालो टेक्नोलोजिज प्रालीले निर्माण गरेको आइओटी तथा स्वचालित खानेपानी उत्पादन तथा वितरण प्रणाली, खानेपानी व्यवस्थापन प्रणाली, विद्युत व्यवस्थापन प्रणाली, अटोमेसन लगायतका विविध विषयमा छलफल गरिएको थियो। यसैगरी स्मार्ट फ्लोमिटर, पानीको गुणस्तर अनुगमन लगायतका विषयमा पनि छलफल भएको थियो। गोष्ठीमा मन्त्रालयका सचिव ई प्रमिलादेवी शाक्य बज्राचार्य, सहसचिव मीन श्रेष्ठ सहितका कर्मचारीहरूको सहभागिता छ।"
तनहुँ बस दुर्घटनामा २७ जनाको मृत्यु भएको पुष्टि,"तनहुँ : तनहुँ बस दुर्घटनामा २७ जना यात्रुको मृत्यु भएको पुष्टि भएको छ। उनीहरूको तनहुँको आँबुखैरेनी अस्पतालमा पोस्टमार्टम भइरहेको छ। प्रहरीका अनुसार मृतक २६ जनाको आँबुखैरेनी अस्पतालमा पोस्टमार्टम भइरहेको छ। एक जनाको भने चितवनको भरतपुर अस्पतालमा उपचारका क्रममा मृत्यु भएको प्रहरीले जानकारी दिएको छ। 'अहिलेसम्म २७ जनाको मृत्यु भएको पुष्टि भएको छ। पोस्टमार्टम भएपछि मात्रै आधिकारिक कुरा आउँछ,' प्रहरी स्रोतले भन्यो। बस दुर्घटनामा घाइते भएका १६ जनालाई उपचारका लागि काठमाडौं पठाइएको छ। नेपाली सेनाको हेलिकोप्टरबाट घाइतेहरूलाई काठमाडौं पठाइएको हो। प्रहरीका अनुसार उनीहरूको शिक्षण अस्पतालमा उपचार भइरहेको छ। शुक्रबार पोखराबाट काठमाडौं जाँदै गरेको भारतीय पर्यटक बोकेको बस आँबुखैरेनी गाउँपालिकाको ऐना पहराबाट मर्स्याङ्दी नदीमा खसेको थियो बसमा ४३ यात्रु सवार रहेको बताइएको छ।"
बझाङमा लागुऔषधसहित दुईजना पक्राउ,बझाङ : बझाङमा लागुऔषधसहित दुईजना पक्राउ परेका छन्। पक्राउ पर्नेमा बुंगल नगरपालिका२ का जीप चालक दिपक धामी र सोही ठाउँका जीप साहु आइते धामी रहेका छन्। प्रहरीले बझाङबाट धनगढी जाँदै गरेको सुपप्र ०१००१ च ३९३३ नम्बरको जिपसहित दुवै जनालाई पक्राउ गरेको हो। दुवै जनालाई आज दिउँसो १२:४० बजे जयपृथ्वी राजमार्गअन्तर्गत बित्थडचिर गाउँपालिका३ दुधढल्लाबाट जिपको पछाडि मकैको बोराभित्र लुकाएको अवस्थामा नियन्त्रणमा लिएको हो। उनीहरूको साथबाट मकैको बोराभित्र सेतो प्लास्टिक र भित्र कालो प्लास्टिकमा बेरेर लगिएको ९ वटा पोका चरेश जस्तो देखिने कालो पदार्थ फेला परेको प्रहरीले जनाएको छ।
निर्माण व्यवसायमा देखिएका समस्याहरू सबै मिलेर समाधान गर्नुपर्छ : मुख्यमन्त्री कँडेल,"वीरेन्द्रनगर : कर्णाली प्रदेशका मुख्यमन्त्री यामलाल कँडेलले कर्णालीको विकास र समृद्धिका लागि निर्माण व्यवसायमा देखिएका समस्याहरू सबै मिलेर समाधान गर्नुपर्ने बताएका छन्। कर्णाली प्रदेश निर्माण व्यवसायी महासंघ कर्णाली प्रदेशको पाँचौं वार्षिक साधारणसभालाई सम्बोधन गर्दै प्रदेश सरकारका मुख्यमन्त्री कँडेलले यस्तो बताएका हुन्। उनले निर्माण व्यवसायीहरूको लापरबाहीका कारण सरकारले आलोचना खेप्नु परेको बताए। उनले भने, परीक्षामा निर्माण व्यवसायी सहभागी हुने अनि फेल चाहिँ हामी सरकार हुने अवस्था भयो। निर्माण व्यवसायीले राम्रो काम गरे। समयमै काम गरे सरकारले पनि काम गरेको देखिन्छ। कर्णाली प्रदेश सरकारले बजेट खर्च गर्न नसक्नुको समस्या पनि विकास निर्माणका योजनामा हुने ढिलासुस्ती हो। यो समस्या हल हुन जरुरी छ। उनले कर्णालीको विकासका लागि निर्माण व्यवसायी, राजनीतिकर्मी र नागरिकबीच तालमेलका साथ अगाडि बढ्नुपर्ने बताए। उनले भने, गाउँमा योजना जाँदा मैले ल्याएको भनेर उपभोक्तामा बस्नेहरूको कमी छैन। पहल गर्नेलाई धन्यवाद। तर योजना त्यहाँका सेवाग्राही आम नागरिकको हो। त्यसलाई व्यक्तिको विकास बनाउने गलत प्रवृत्तिलाई अन्त्य गर्नुपर्छ। मुख्यमन्त्री कँडेलले संघीय संसदमा र संघीय सरकारमा सहभागी ठेकेदारहरूले जिल्लामा लिएका प्रदेशको राजधानीमा नै सडकको हरिबिजोक रहेको बताउँदै आफूले जिम्मा लिएको काम समयमै सम्पन्न गर्न सबै निर्माण व्यवसायीलाई निर्देशन दिए। उनले भने, तपाईंहरू पुरस्कृत हुनेगरी काम गर्नुस्। त्यसपछि सरकारले समयमै भुक्तानी र अन्य सहजीकरण गर्नेछ। काममा लापरबाही गर्ने र अतिरिक्त शुल्क तिरी भुक्तानी लिनुपर्ने समस्या सधैंका लागि निर्मूल बनाऊ। राम्रो काम गरेपछि अतिरिक्त शुल्क तिर्नु पर्दैन।"
बाढीपहिरो विस्थापितलाई गरियो स्थानान्तरण,"सिन्धुपाल्चोक : सिन्धुपाल्चोकको त्रिपुरासुन्दरी गाउँपालिका४ पिस्कर बुस्लुङखोला बाढी पीडितलाई स्थानान्तरण गरिएको छ। बुस्लुङखोलाको बाढीले दर्जन घर जोखिममा परेका छन्। अविरल वर्षासँगै आएको बाढीका कारण घरहरू जोखिममा परेका हुन्। त्यसमध्ये उच्च जोखिममा परेका थामी बस्तीका चार घरपरिवारलाई सुरक्षित स्थानमा टेन्ट हालेर स्थानान्तरण गरिएको छ। बाढी पहिरोबाट उच्च जोखिममा परेका मनमाया थामी, बबिन्द्र थामी, बालकुमार थामी र सुवास थामीको परिवारलाई पाटेडाँडाको सुरक्षित जग्गामा टेन्ट हालेर सारिएको वडा अध्यक्ष टेकबहादुर गुभाजुले जानकारी दिए। गाउँपालिका, वडाका जनप्रतिनिधि, सुरक्षाकर्मी, स्थानीय जनताका सहभागितामा विस्थापित परिवारलाई उद्धार गरी टेन्ट निर्माण गरेर सारिएको हो। विस्थापित परिवारको त्यहाँ बाहेक अन्यत्र कत्तै जग्गाजमीन नभएकाले पाटेडाँडामा अरुको जग्गाको बाली काटेर टेन्ट हालेर सारिएको गुभाजुले बताए। विस्थापित परिवारलाई हिउँदमा सुरक्षित स्थानमा जग्गा खरीद गरी स्थानीय सरकारले स्थायी आवास निर्माण गरिदिने अध्यक्ष गुभाजुको भनाइ छ। विस्थापित परिवारलाई चार वटा टेन्ट हालेर राखिएको छ। बाढीपहिरोबाट पिस्कर उच्च जोखिममा रहेको वडा हो। गत वर्ष पनि ठाडोखोलाको पहिरोले एक युवकको ज्यान गएको थियो।"
डेरीमा आगलागी हुँदा साढे ३ लाखको क्षति,भक्तपुर : भक्तपुरको मध्यपुर थिमिमा रहेको डेरीमा आगलागी हुँदा करिब साढे तीन लाखभन्दा बढीको क्षति भएको छ। भक्तपुरको मध्यपुर थिमि नगरपालिका७ स्थित धुन्चे पाखामा सञ्चालित शिवदुति डेरीमा शुक्रबार आगलागी हुँदा ३ लाख ५४ हजार रुपैयाँ बराबरको सामग्री जलेर नष्ट भएको हो। भक्तपुर प्रहरी परिसरले डेरीमा ग्यासबाट दूध तताउने क्रममा ग्यास लिक अचानक आगलागी भएको जनाएको छ। परिसरका डीएसपी राजन कार्कीले धुन्छे पाखास्थित रत्न हैजुको दुई तले फलामको ट्रस्ट हालेको भुइँ तलामा हरी पराजुलीले सञ्चालन गरिएको डेरीमा आगलागी भएको जानकारी दिए। डीएसपी राजन कार्कीका अनुसार प्रहरीले शुक्रबार ८:२१ बजे खबर प्राप्त गरेको थियो। प्रहरी वृत्त ठिमी भक्तपुरबाट प्रहरी नायब उपरीक्षक प्रेम सागर केसीको २० जनाको टोली तथा स्थानीय बासिन्दाको सहयोगमा आगो नियन्त्रणमा लिइएको थियो।
सहकारी समितिले रवि लामिछानेसँग लियो बयान,"काठमाडौं : सहकारी संस्था बचत रकम दुरुपयोग संसदीय छानबिन विशेष समितिले रास्वपाका सभापति रवि लामिछानेसँग बयान लिएको छ। सिंहदरबारमा शुक्रबार बसेको समिति बैठकले तत्कालीन गोरखा मिडिया नेटवर्क प्रालिको प्रबन्ध निर्देशकको हैसियतले लामिछानेलाई बयानका लागि बोलाएको हो। गोर्खा मिडियामा विभिन्न सहकारीबाट गैरकानुनी रूपमा बचतकर्ताको रकम लगानी गरिएको बताइएको छ। यही विषयलाई लिएर केही महिनाअघि सदनमा हंगामा भएपछि छानबिन समिति गठन गरिएको थियो। गोर्खा मिडिया नेटवर्कमा काठमाडौंको स्वर्णलक्ष्मी, पोखराको सूर्यदर्शन, बुटवलको सुप्रिमलगायतका सहकारीबाट रकम सारिएको आरोप छ। त्यस्तै समितिले शुक्रबार नै गोर्खा मिडिया नेटवर्कका सञ्चालक छबिलाल जोशीसँग पनि बयान लिएको थियो। सहकारी बचत रकम दुरुपयोग सम्बन्धमा छानबिन गर्न संसदले गत १५ गते छानबिन समिति गठन गरेको थियो। समितिको तीनमहिनाको समयअवधि भदौ २३ गते सकिँदैछ। उक्त समयअवधिभित्रै प्रतिवेदन बुझाउने गरी प्रतिवेदनको मस्यौदा समेत तयार भइरहेको समितिले जनाएको छ।"
आँबुखैरेनी बस दुर्घटनाका १२ जना घाइतेलाई टिचिङ अस्पताल ल्याइयो,काठमाडौं : तनहुँको आँबुखैरेनी गाउँपालिका२ मा भएको बस दुर्घटनाका गम्भीर घाइते १२ जनालाई उपचारका लागि महाराजगन्जस्थित त्रिवि शिक्षण अस्पताल ल्याइएको छ। उनीहरूलाई नेपाली सेनाको हेलिकोप्टरबाट काठमाडौं ल्याएको हो। शुक्रबार पोखराबाट काठमाडौं जाँदै गरेको भारती पर्यटक बोकेको बस आँबुखैरेनी गाउँपालिकाको ऐना पहराबाट मर्स्याङ्दी नदीमा खसेको थियो। दुर्घटनामा १५ जनाको अचेत र १४ जनाको घाइते अवस्थामा उद्धार गरिएको थियो। तनहुँका प्रमुख जिल्ला अधिकारी जनार्दन गौतमले उद्धार कार्य जारी रहेको अन्नपूर्णलाई जानकारी दिएका छन्। दुर्घटनाका घाइते एकजनालाई आँबुखैरेनी अस्पतालमा उपचार भइरहेको र एकजना बालकलाई भरतपुर पठाइएको जानकारी दिए। बसमा ४३ जना यात्रु रहेको पुष्टि भएको छ। दुर्घटनामा फेला नपरेका यात्रुहरूको खोजि जारी रहेको तनहुँ प्रहरीले जानकारी दिएको छ।
"आँबुखैरेनी बस दुर्घटना: बस सञ्चालकले भने दुःखद घटना भयो, हामी आउँदैछौँ","भैरहवा : तनहुँको आँबुखैरेनीस्थित ऐना पहारामा नजिक मर्स्याङ्दी नदीमा खसेको भारतीय यात्रुवाहक बसमा सवार पर्यटकहरू भारतको महाराष्ट्र प्रदेशको रहेको खुलेको छ। पर्यटकहरू भारतको गोरखपुरस्थित केसरवानी परिवहन नामक ट्राभल्सबाट बस बुक गरी नेपाल भ्रमणमा आएका थिए। बसमा सवार यात्रुहरू महाराष्ट्र प्रदेशको रहेको केसरवानी परिवहनका (बस)का सञ्चालक अतुल केसरवानीले जानकारी दिए। नेपाल भ्रमणमा एक सय १० जना पर्यटकका लागि तीनवटा बस बुक गरिएको थियो, केसरवानी परिवहनका (बस) सञ्चालक अतुल केसरवानीले अन्नपूर्ण पोस्ट अनलाइनसँग टेलिफोन कुराकानीमा भने, दुःखद घटना भएको छ। हाम्रो टोली यहाँबाट नेपालका लागि निस्कने तयारीमा छ। हामी आउँदैछौँ। अहिले हामी यहाँ प्रशासनसँग कुराकानी गरिरहेका छौँ। पर्यटकहरू सवार यूपी ५३ एफटी ७६२३ नम्बरको भारतीय बस शुक्रबार पोखराबाट काठमाडौंतर्फ तर्फ गर्दा मर्स्याङ्दी नदीमा खसेको थियो। दुर्घटना भएको उक्त बस भदौ ४ गते आठ दिनको भन्सार प्रक्रिया पुरा गरी बेलहिया नाकाबाट मुलुकमा भित्रिएको भैरहवा भन्सार कार्यालयको सूचना प्रविधि शाखाले जनाएको छ। उक्त बस भदौ ११ गते फर्किने गरी प्रवेश गरेको थियो। पर्यटकहरू भारतको इलाहबादबाट बसमा सवार भएर चित्रकुट धामको दर्शन गरी गोरखपुर हुँदै नेपाल भित्रिएका थिए।"
शनिबार देशका यी स्थानमा हुने छ वर्षा,"काठमाडौं : शनिबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार सबै प्रदेशका केही स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। बागमती, गण्डकी, लुम्बिनी र सुदूरपश्चिम प्रदेशका एकदुई स्थानमा भारी वर्षाको पनि सम्भावना रहेको छ। शनिबार राति देशभर आंशिकदेखि साधारणतया बदली रहने छ। कोशी, बागमती, गण्डकी र सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ।"
"बसको ठक्करबाट एक युवकको मृत्यु, हनुमाननगर र राजविराजमा प्रदर्शन","राजविराज (सप्तरी) : बसको ठक्करबाट मोटरसाइकल चालकको मृत्यु भएपछि सप्तरीको हनुमानगर बजार आज तनाव ग्रस्त बन्यो। बसको ठक्करबाट मोटरसाइकल चालक सप्तरीको हनुमाननगर कंकालिनी नगरपालिका७ का १७ वर्षीय ध्रुव मण्डलको मृत्यु भएको आक्रोशमा स्थानीयले हनुमाननगर बजार बन्द गराइ प्रदर्शन गरेका छन्। स्थानीयले बजार क्षेत्रमा टायर बालेर चक्काजाम तथा बजार बन्द गराएका थिए। प्रदर्शनमा पूर्वसांसद अशोककुमार मण्डल, वडाध्यक्ष, मृतकका आफन्त लगायतको सहभागिता रहेको थियो। स्थानीयले घटनाको छानबिन, दोषीलाई कारबाही तथा मृतक परिवारलाई उचित क्षतिपूर्ति दिनुपर्ने लगायत माग अघि बढाएर हनुमाननगरमा विरोध जनाएका छन्। विराटनगरबाट राजविराजतर्फ आउँदै गरेको को ३० प ८१०९ नम्बरको मोटरसाइकललाई सोही दिशाबाट आउँदै गरेको को १ ख ४०४६ नम्बरको एसके डिलक्स नामक यात्रुबाहक बसले भारदहराजविराज सडकखण्डको जोगिनियामा पछाडिबाट ठक्कर दिएको थियो। जिल्ला प्रहरी कार्यालयका प्रहरी नायब उपरीक्षक ढुण्डिराज न्यौपानेले बसले मोटरसाइकल चालक मण्डललाई ठक्कर दिएपछि तत्कालै अस्पताल पुर्याइएकोमा चिकित्सकले मृत घोषित गरेको बताए। यसैबीच प्रदर्शनकारीले आन्दोलनका क्रममा एक एम्बुलेन्सबाट गर्भवतीलाई ओराली तोडफोडका साथै चालकमा माथि आक्रमण गरेको भन्दै सोको विरोधमा सदरमुकाम राजविराजमा एम्बुलेन्स चालकले उनीहरूको विरोधमा आन्दोलित भएका छन्। राजविराजहनुमाननगर सडकखण्डअन्तर्गत राजविराजको जिल्ला स्वास्थ्य कार्यालय अगाडि बीच सडक मै एम्बुलेन्स तेर्स्याएर चक्काजाम गर्दै एम्बुलेन्स चालकहरूले प्रदर्शन गरेका थिए। एम्बुलेन्स चालक सङ्घ सप्तरीका अध्यक्ष सुदिलाल साहकानुसार प्रदर्शनकारीले जनमुखी बहुउद्देश्यीय सहकारी संस्थाद्वारा सञ्चालित एम्बुलेन्स तोडफोड गर्नुका साथै चालक महिनारायण यादवमाथि कुटपिट गरेको आरोप लगाए। कुटपिटबाट घाइते भएका चालक यादवको स्थानीय गजेन्द्रनारायण सिंह अस्पतालमा उपचार भइरहेको छ। रासस"
"बाढी, पहिरोलगायतका विपदमा परी १९५ को मृत्यु","काठमाडौं : अविरल वर्षाको कारण गत जेठ २८ गतेदेखि देशका विभिन्न स्थानमा आएको बाढी, पहिरो लगायतका विपदमा परी आज दिउँसोसम्म एक सय ९५ जनाको मृत्यु भएको छ। बाढी, पहिरो लगायतका विपदमा परी काठमाडौं उपत्यकामा तीन, कोशी प्रदेशमा २७, मधेस प्रदेशमा आठ, बागमती प्रदेशमा ३६, गण्डकी प्रदेशमा ५६, लुम्बिनी प्रदेशमा ३७, कर्णाली प्रदेशमा १३ र सुदूरपश्चिम प्रदेशमा १५ गरी एक सय ९५ जनाको मृत्यु भएको केन्द्रीय प्रहरी प्रवक्ता एवं प्रहरी नायब महानिरीक्षक दानबहादुर कार्कीले जानकारी दिए। उनका अनुसार बाढी पहिरोमा परी काठमाडौं उपत्यकामा ११, कोशी प्रदेशमा ३८, मधेस प्रदेशमा १२, बागमती प्रदेशमा २७, गण्डकी प्रदेशमा ४७, लुम्बिनी प्रदेशमा १९, कर्णाली प्रदेशमा ५९ र सुदूरपश्चिम प्रदेशमा ३४ गरी दुई सय ४७ जना घाइते भएका छन्। बाढीपहिरोका कारण काठमाडौं उपत्यकामा २८ जना, कोशी प्रदेशमा ४९ जना, बागमती प्रदेशमा १२ जना, गण्डकी प्रदेशमा १४ जना, लुम्बिनी प्रदेशमा ४ जना, कर्णाली प्रदेशमा २ जना र सुदूरपश्चिम प्रदेशमा एक सय एक जना गरी आज सम्म जम्मा दुई सय दश जनाको उद्धार गरिएको प्रवक्ता कार्कीले बताए। उनले भने, बाढी पहिरोमा परी कोशी प्रदेशमा दुई जना, मधेस प्रदेशमा एक जना, बागमती प्रदेशमा ४१ जना, गण्डकी प्रदेशमा दुई जना, लुम्बिनी प्रदेशमा एक जना, कर्णाली प्रदेशमा एक जना र सुदूरपश्चिम प्रदेशमा एक जना गरी ४९ जना बेपत्ता भएका छन्। बेपत्ताको खोजी कार्य जारी छ। बाढीका कारण हालसम्म जम्मा चार सय आठ घर डुबानमा परेका प्रहरीले जनाएको छ। तीन सय ४२ वटा घर, एक सय २१ वटा गोठ, ५१ वटा पुल, छ वटा विद्यालय र दुई वटा सरकारी कार्यालयमा क्षति पुगेको छ। बाढी पहिरोले नौँ सय नौ वटा पशु चौपायाको मृत्यु भएको छ। उक्त अवधिमा विपद्का घटनाबाट पाँच हजार आठ सय ८३ घर परिवार विस्थापित भएका प्रवक्ता कार्कीले जानकारी दिए।"
"चितवनको सत्रकिलोमा गुड्दै गरेको बसमाथि ढुंगा खस्यो, अनियन्त्रित भएर १९ जना घाइते",चितवन : चितवन भरतपुर महानगरपालिका२९ सत्रकिलोस्थित मुग्लिङ सडक खण्डमा गुडिरहेको बसमाथि ढुंगा खसेको छ। एक्कासी ढुंगा खसेपछि बस अनियन्त्रित्र भएर सडकमा पल्टिदा १९ जना यात्रु घाइते भएका छन्। तनहुँको आँबुखैरेनीमा बस दुर्घटनाको उद्धार नसकिदै चितवनमा अर्को बस दुर्घटना भएको हो। रौतहटको गौरबाट पोखराका लागि जाँदै गरेको ग २ ख ४७ नम्बरको बसमाथि ढुंगा खस्दा अनियन्त्रित भएर १९ जना घाइते भएको चितवन प्रहरीले जनाएको छ। घाइतेहरूलाई उद्धार गरी उपचारका लागि भरतपुर अस्पताल पठाइएको प्रहरीले जनाएको छ। घाइतेमध्ये दुईजनाको अवस्था चिन्ताजनक छ। ढुंगा लागेर बसमा क्षति पुगेको छ। सडकमै बस पल्टिएपछि सवारी आवागमन अवरुद्ध भएको छ।
"मुस्ताङको छिप्लुङमा हिमपहिरो, बोक्सी खोला थुनियो","जोमसोम : मुस्ताङको थासाङ२ बोक्सी खोलामाथि शुक्रबार दिउँसो हिमपहिरो गएको छ। मुस्ताङको थासाङस्थित मानापाथी हिमालको फेदबाट मुलिखर्क हुँदै खसेको हिमपहिरोले छिप्लुङसम्म थुनिएको हो। थासाङ गाउँपालिका माथि मानापाथीबाट खसेको हिमपहिरो करिब १ हजार मिटरको दूरीमा जमेर बसेको थासाङ गाउँपालिका२ का वडाध्यक्ष गौतम शेरचनले जानकारी दिए। थासाङको गुरुसाङ्वो गुफामाथि छिप्लुङमा खसेको हिमपहिरो जमेर बसेको देखिन्छ, कुनै पनि बेला हिमपहिरो फुटेमा वा पग्लिएर तल झरेमा जोखिम निम्त्याउन सक्छ, वडाध्यक्ष शेरचनले भने, बोक्सी खोला आसपासका बस्ती हिमपहिरो फुटेमा मानवीय तथा भौतिक जोखिम हुनसक्छ। हामीले पनि आवश्यक सूचना दिइसकेका छौं। जिल्ला प्रशासन कार्यालय मुस्ताङले पनि थासाङको बोक्सी खोला माथि हिमपहिरो खसेर थुनिएको पुष्टि गरेको छ। प्रशासनले कुनै पनि बेला हिमपहिरो फुटेर जोखिम निम्त्याउन सक्ने भएकाले सावधानी अपनाउन त्यसक्षेत्रका बासिन्दालाई सचेत गराएको छ। यसअघि २०७८ सालमा पानीपाथी हिमालको फेदबाट हिमपहिरो खस्दा थासाङको कोवाङ, नाउरिकोट र बोक्सी खोला क्षेत्रका स्थानीय हाताहाती भएका थिए। त्यसबेला हिमपहिरो खस्दा हिमपहिरोको एक भाग कोवाङको लांकी खोलामा झरेको थियो भने अर्को भाग थासाङको बोक्सी खोलातर्फ मोडिएको थियो। यसपटक भने मानापाथीबाट खसेको हिमपहिरो बोक्सी खोलाको छिप्लुङसम्म थुनिएको छ। थासाङका स्थानीय कुमार अनुरागीका अनुसार पानी पाथी हिमालको फेंदबाट खसेको हिमपहिरोको असरले बोक्सी खोलामा पानीको सहत ९० प्रतिशत कम भएको छ।"
तनहुँको आबुखैरेनीमा बस दुर्घटना,"गोरखा : तनहुँको आबुखैरेनीमा बस दुर्घटना भएको छ। स्थानीयबासीका अनुसार बस मर्स्याङ्दी खोलामा खसेको छ। तनहुँको ऐनापहारा नजिकै बस दुर्घटना भएको हो। दुर्घटनामा घाइतेहरुको उद्दार भइरहेको छ। उद्धारमा सशस्त्र प्रहरी,नेपाल प्रहरी र स्थानीय खटिएका छन्। दुर्घटनास्थलमा १२१५ जना घाइतेको उद्धार गरिएको छ। कतिपय यात्रु गम्भीर घाइते र केही बेहोस अवस्थामा भेटिएका छन्। थप विवरण आउन बाँकी छ।"
भारतको उत्तराखण्डमा पहिरोमा पुरिएर चार नेपालीको मृत्यु,"काठमाडौं : भारतको उत्तराखण्डमा चार नेपालीको मृत्यु भएको छ। रुद्रप्रयागको फाटा क्षेत्रमा पहिरो जाँदा चार जना नेपालीको मृत्यु भएको अधिकारीहरूलाई उद्धृत गर्दै हिन्दुस्तान टाइम्सले जनाएको छ। मृत्यु हुनेमा तुल बहादुर, पूर्ण नेपाली, कृष्णा परिहर र चिकु बुरा रहेका छन्। जिल्ला विपद् व्यवस्थापन अधिकारी नन्दन सिंह रजवारका अनुसार बिहीबार राति १:३७ बजे गएको पहिरोमा उनीहरू पुरिएका थिए। पहिरोका कारण ब्यापक ट्राफिक जाम भएको र बेलैमा उद्दार हुन नसकेको बताइएको छ। ती अधिकारीका अनुसार भारी वर्षाका कारण पहिरो हटाउन जेसिभी पनि लैजान सकिएको थिएन। उनीहरूको शव त्यहाँस्थित जिल्ला प्रहरीलाई हस्तान्तरण गरिएको छ।"
देशभरमै दोस्रो र लुम्बिनीमा पहिलो बन्यो रुरुक्षेत्र गाउँपालिका,"गुल्मी : स्थानीय तह संस्थागत क्षमता स्वमूल्यांकनमा गुल्मीको रुरुक्षेत्र गाउँपालिका देशभरमै उत्कृष्ट बनेको छ। संघीय मामिला तथा सामान्य प्रशासन मन्त्रालयले आर्थिक वर्ष २०७९०८१ मा गरेको स्वमूल्यांकन प्रणाली (लिजा)मा रुरुक्षेत्र गाउँपालिका देशभरमै दोस्रो बनेको हो। देशका चार सय ६० गाउँपालिकामध्ये दोस्रो बनेको रुरुक्षेत्रले ८७ अंक प्राप्त गरेको छ। स्थानीय तह सुशासन स्वमूल्यांकनमा पेश भएका विभिन्न सूचकका आधारमा रुरुक्षेत्र गाउँपालिका लुम्बिनी प्रदेशमै पहिलो बन्न सफल भएको हो। गाउँपालिकाले गरेका हरेक क्रियाकलाप व्यवस्थित अभिलेखीकरण गरेका कारण देशभरमै दोस्रो र प्रदेशमा पहिलो बन्न सफल भएको रुरुक्षेत्र गाउँपालिकाका प्रमुख प्रशासकीय अधिकृत लक्ष्मण पाण्डेले जानकारी दिए। आर्थिक वर्षभर पालिकाले सञ्चालन गरेका नीति तथा कार्यक्रम, गाउँसभाका निर्णय,कार्यपालिका बैठकका निर्णय, गाउँपालिकाको बजेट खर्च, कर्मचारीले सम्पादन गर्नुपर्ने क्रियाकलाप लगायतका कार्यको व्यवस्थित अभिलेख राखेका कारण यो नतिजा आएको प्रशासकीय अधिकृत पाण्डेले बताए। उनले देशभरमै दोस्रो र लुम्बिनी प्रदेशमा पहिलो नतिजा ल्याउनमा सहयोग गर्ने सबैमा धन्यवाद दिँदै खुसी व्यक्त गरे। रुरुक्षेत्र गाउँपालिकालाई आगामी वर्ष देशमै पहिलो बनाउने लक्ष्यका साथ आफूहरू अगाडि बढिरहेको उनले बताए। मन्त्रालयले गरेको स्थानीय तह संस्थागत क्षमता स्वमूल्यांकनमा धादिङ बेनीघाट रोराङ गाउँपालिका देशभरमै पहिलो बनेको छ। जसले ८७२७ अंक प्राप्त गरेको छ। त्यस्तै गुल्मीको रुरुक्षेत्र र सिन्धुपाल्चोकको इन्द्रावती गाउँपालिकाले बराबर अंक प्राप्त गरेर देशभरमै दोस्रो बनेका छन्। दोस्रो स्थान हासिल गरेको सिन्धुपाल्चोकको इन्द्रावती गाउँपालिकाले ८७ अंक प्राप्त गरेको छ। स्थानीय तहको संस्थागत क्षमता स्वमूल्याङ्कनका १० वटा विषयक्षेत्र शासकीय प्रबन्ध, सङ्गठन तथा प्रशासन, वार्षिक बजेट तथा योजना व्यवस्थापन, वित्तीय एवम् आर्थिक व्यवस्थापन, सेवा प्रवाह, न्यायिक कार्य सम्पादन, भौतिक पूर्वाधार, सामाजिक समावेशीकरण, वातावरण संरक्षण तथा विपद् व्यवस्थापन, सहकार्य र समन्वय रहेका छन्। ती विषयगतक्षेत्र अन्तर्गत जम्मा १०० वटा सूचकहरू रहेका छन्। प्रत्येक सूचकका लागि एकएक अंक निर्धारण गरिएको छ। हरेक विषय क्षेत्रका सूचकहरूलाई समग्र स्थिति, प्रक्रियागत स्थिति र परिमाणात्मक स्थिति गरी तीन तहमा व्यवस्थित गरिएको छ। मन्त्रालयले स्थानीय तहको कार्यप्रक्रिया, उपलब्धीहरूका बारेका लेखाजोखा गरी सवल र दुर्बल पक्षको पहिचान, विकास र सुशासनमा देखिएका कमी कमजोरी स्वमूल्यांकन गर्ने गर्दछ। त्यस्तै देशभरका नगरपालिका मध्ये धादिङको नीलकण्ठ नगरपालिका पहिलो बनेको छ। जसले ९२५ अंक पाएको छ। रुपन्देही जिल्लाको तिलोत्तमा नगरपालिका दोस्रो र चितवनको रत्ननगर नगरपालिका तेस्रो बनेको छ। तिलोत्तमाले ९२ र रत्ननगरले ९१५० अंक प्राप्त गरेका छन्।"
आँबुखैरेनी गाउँपालिकाका अध्यक्षले भने उद्धार भइरहेकाले क्षतिको एकिन भएको छैन,"काठमाडौं : पोखराबाट आउँदै गरेको भारतीय नम्बरको बस तनहुँको आबुखैरेनीमा दुर्घटना भएको छ। बस मर्स्याङ्दी नदीमा खसेको हो। दुर्घटनास्थलमा पुगेका आबुखैरेनी गाउँपालिका अध्यक्ष शुक्र चुमानले क्षतिको बारेमा एकिन नभएको र अहिले उद्धार कार्य जारी भएको बताए। उनले भने, 'बस भिरालो ठाउँमा खसेको छ। उद्धारमा समेत कठिनाइ भइरहेको छ।' उनको अनुसार दुर्घटना भएको बस भारतीय नम्बर प्लेटको हो।"
चिकित्सको टोली लिएर बस दुर्घटनास्थलतर्फ गयो सेनाको हेलिकोप्टर,"काठमाडौं : मेडिकल टिमसहित लिएर सेनाको हेलिकोप्टर बस दुर्घटनास्थलतर्फ गएको छ। नेपाली सेनाको जनसम्पर्क तथा सूचना निर्देशनालयका अनुसार मेडिकल टिमसहितको टोली लिएर हेलिकोप्टर केहीबेर अघि दुर्घटनास्थल तर्फ गएको हो। पोखराबाट काठमाडौंका लागि छुटेको यूपी ५३ एफटी ७६२३ नम्बरको भारतीय बस शुक्रबार तनहुँको आँबुखैरेनी गाउँपालकाको ऐना पहराबाट मर्स्याङ्दी नदीमा खसको थियो। दुर्घटनास्थलबाट १५ जना अचेत र १४ जनाको घाइते अवस्थामा उद्धार गरिएको तनहुँ प्रहरीले जनाएको छ। बसमा ४३ जना यात्रु रहेको खुलेको छ। अन्य यात्रुको भने खोजि जारी रहेको प्रहरीले जनाएको छ। उद्धारमा गोताखोरको टोलीसहित नेपाल प्रहरी, सशस्त्र प्रहरी र स्थानीय खटिएका छन्।"
आँबुखैरेनी बस दुर्घटना: भैरहवा नाकाबाट भित्रिएको थियो भारतीय बस ( अपडेट ),भैरहवा : तनहुँको आँबुखैरेनीस्थित ऐना पहारामा नजिक मर्स्याङ्दी नदीमा खसेको भारतीय नम्बरको यात्रुवाहक बस रुपन्देहीको बेलहिया (भैरहवा) नाकाबाट भित्रिएको खुलेको छ। पोखराबाट काठमाडौंका लागि छुटेको यूपी ५३ एफटी ७६२३ नम्बरको भारतीय बस शुक्रवार मर्स्याङ्दी नदीमा खसको थियो। भैरहवा भन्सार कार्यालयको सूचना प्रविधि शाखाका अनुसार यूपी ५३ एफटी ७६२३ नम्बर प्लेटको भारतीय बस भदौ ४ गते आठ दिनको भन्सार प्रक्रिया पूरा गरी बेलहिया नाकाबाट नेपालमा भित्रिएको हो। उक्त बस भदौ ११ गते फर्किने गरी प्रवेश गरेको हो। दुर्घटनामा परेको बसमा सवार यात्रुहरूको उद्धार कार्य जारी रहेको प्रहरीले जनाएको छ। दुर्घटनाको कारण खुलेको छैन। यूपीको गोरखपुरमा रहेको केसरवानी ट्रभाल्सबाट बुक गरिएको बसमा पर्यटकहरू नेपाल आएका थिए। बसमा सवार यात्रुहरू भारतको महाराष्ट्रको रहेको बताइएको छ। उनीहरू भारतको इलाहबादबाट बसमा सवार भएर चित्रकुट धामको दर्शन गरी गोरखपुर हुँदै नेपाल भित्रिएका थिए। ११० जना पर्यटकहरूको नेपाल भ्रमणका लागि केसरवानी ट्राभल्सबाट तीन वटा बस बुक गरिएको थियो। जसमध्ये ४५ सिट संख्या रहेको उक्त एउटा बसको दुर्घटना भएको हो।
धादिङका दुई पालिका देशभरमै उत्कृष्ट,"धादिङ : संघीय मामिला तथा सामान्य प्रशासन मन्त्रालयले गरेको स्थानीय सरकार संस्थागत क्षमता मूल्यांकनमा धादिङका दुई पालिका देशकै उत्कृष्ट बनेका छन् । नगरपालिकातर्फबाट नीलकण्ठ नगरपालिका र गाउँपालिकातर्फ बेनीघाट रोराङ गाउँपालिका सर्वाधिक अंकसहित देशकै उत्कृष्ट बनेका हुन्। बुधबार दिउँसो मन्त्रालयमा आयोजित कार्यक्रममा नीलकण्ठ नगरपालिकालाई देशभरमध्येबाट उत्कृष्ठ घोषित गरिएको हो। मन्त्रालयले देशभरीका ७५३ वटै स्थानीय सरकारको संस्थागत क्षमता मूल्यांकन गरेको थियो । सोहीअनुसार नीलकण्ठ उत्कृष्ट,रूपन्देहीको तिलोत्तमा नगरपालिका दोस्रो र चितवनको रत्ननगर नगरपालिका तेस्रो भएका हुन्। गाउँपालिकाहरूमध्ये धादिङकै बेनीघाट रोराङ गाउँपालिका उत्कृष्ट भएको छ । दोस्रोमा गुल्मीको रुरूक्षेत्र गाउँपालिका र सिन्धुपाल्चोकको इन्द्रावती गाउँपालिका तेस्रो भएको छ । देशभरका नगरपालिका र गाउँपालिकामध्ये नीलकण्ठ नगरपालिकाले ९२५० अंक र बेनीघाट रोराङ गाउँपालिकाले ८७ अंक पाएको छ । 'सुशासन,आर्थिक पारदर्शीता,जवाफदेहिता,प्रवाह भइ रहेका सेवा,सूचनाको हकलगायत विभिन्न सूचकमा नगरपालिकाले उत्कृष्ट नजिता ल्याएको छ,'उनले भने,जनप्रतिनिधि,कर्मचारीको काम र नगरबासीको सुझाव तथा उत्प्रेरणाले नीलकण्ठ नगरपालिका देशकै उत्कृष्ट नगरपालिका बनेको हो नीलकण्ठ नगरपालिकाका नगर प्रमुख भिमप्रसाद ढुंगानाले बताए । यो उत्कृष्ट नतिजाले विकास निर्माण, शिक्षा, स्वास्थ्य, कृषि लगायतका क्षेत्रहरूमा थप परिस्कृत गर्न उत्साह थपेको नीलकण्ठ नगरपालिकाका उपप्रमुख दिपक विश्वकर्माले बताए । २०७२ सालमा स्थापना भएको नगरपालिका उमेरको हिसावले कान्छो भएपनि नरपालिकाले गरेको कामको लिजाको मूल्याङ्कनमा उत्कृष्ट नतिजा ल्याउन सफल भएको हो,'उनले भने । यो सम्मानले नगरपालिकाका जनप्रतिनिधि तथा कर्मचारीलाई थप हौसलासँगै आगामी दिनमा थप सुधार गर्न उत्प्रेरण मिलेको छ । विकास निर्माण,शिक्षा, स्वास्थ्य, कृषि, सुशासन, आर्थिक पारदर्शीता,जवाफदेहितालगायत हरेक क्षेत्रमा स्थानीय सरकारलाई दिएको काम, कर्तव्य र अधिकारको उच्चतम कार्यान्वयनले देशकै उत्कृष्ट गाउँपालिका बन्न सफल भएको बेनीघाट रोराङ गाउँपालिकाका अध्यक्ष कृष्ण बहादुर थपलिया (विवेक)ले बताए । देशैभरको उत्कृष्ट गाउँपालिकाको रुपमा छनौट हुनुले जनप्रतिनिधि तथा कर्मचारीलाई थप जिम्मेवारी बोध गरेको बेनीघाट रोराङ गाउँपालिकाका उपाध्यक्ष टाप बहादुर श्रेष्ठले बताए ।"
"१५ जना अचेत र १४ घाइतेको उद्धार, अन्य यात्रुको खोजि जारी","गोरखा : तनहुँको आँबुखैरेनीमा दुर्घटनाग्रस्त बसमा ४३ जना यात्रु रहेको खुलेको छ। शुक्रबार बिहान पोखराबाट काठमाडौं आउँदै गरेको भारतीय नम्बर प्लेटको बस ऐना पहराबाट मर्स्याङ्दी नदीमा खसेको थियो। दुर्घटनास्थलबाट १४ जनालाई अचेत अवस्थामा र १५ जनाको घाइते अवस्थामा उद्धार गरिएको तनहुँ प्रहरीले जनाएको छ। प्रहरीका अनुसार बसमा भारतीय पर्यटक रहेका थिए । प्रहरीका अनुसार बसमा दुईजना बस स्टाफसहित ४३ जना सवार थिए। अन्य यात्रुको खोजिकार्य जारी छ। यात्रुको उद्धारमा नेपाली सेना, सशस्त्र प्रहरी,नेपाल प्रहरी र गोताखोरको टोली खटिएको छ।"
