शीर्षक,विवरण
१२ हजार बढी बालबालिकालाई पोलियो खोप,नुवाकोट : नुवाकोटमा पोलियो रोगविरुद्धको खोप आइपीभीको तयारी अन्तिम चरणमा पुगेको छ। खोप र जनशक्ति व्यवस्थापन कार्य अन्तिम चरणमा पुगेको छ। जिल्लामा १२ हजार २ सय ८० बालबालिकालाई पोलियो रोगविरुद्धको खोप लगाउने जनस्वास्थ्य कार्यालय नुवाकोटले जनाएको छ। यसका लागि एक हजार जनशक्ति परिचालन हुने छन्। जनस्वास्थ्य प्रमुख महेन्द्रध्वज अधिकारीले यसअघि आइपीभी खोपको अभाव रहेकाले बालबालिकालाई खोप लगाउन नपाइएकाले अहिले अभियान सञ्चालन गरिएको जानकारी दिए। खोप अभियानमा नुवाकोटका लागि एक हजार चार सय २१ विद्यालयका अतिरिक्त तीन सय १९ खोप केन्द्र स्थापना गरी खोप प्रदान गरिने छ। उनले अभियानका लागि तीन सय १९ स्वास्थ्यकर्मी र ६ सय ३८ स्वयंसेविका परिचालन गरिने बताए।
मधेस प्रदेश : १० महिनामा करिब १९ प्रतिशत खर्च,"जनकपुरधाम : मधेस प्रदेशमा चालु आर्थिक वर्षको १० महिनामा १८ दशमलव आठ प्रतिशतमात्र खर्च भएको छ। मधेस प्रदेश लेखा नियन्त्रणको कार्यालय जनकपुरधामले मधेस प्रदेश सरकारको कूल बजेट ४४ अर्ब ११ करोड ४० लाख ३२ हजारमध्ये उक्त अवधिमा १८ दशमलव आठ प्रतिशतमात्र खर्च भएको जनाएको हो। उक्त अवधिमा चालु खर्चतर्फ २४ दशमलव ६४ प्रतिशत अर्थात चार अर्ब ४६ करोड ७४ लाख ६८ हजार तथा पुँजीगततर्फ १४ दशमलव ४४ प्रतिशत अर्थात तीन अर्ब ६९ करोड २१ लाख ८० हजार बजेट खर्च भएको कार्यालयका लेखा अधिकृत मनोज झाले जानकरी दिए। मधेस प्रदेशको वर्तमान सरकारमा सम्बन्धित मन्त्रालयमा मन्त्रीको हेरफेर, सचिवलगायत कर्मचारीको अभाव, निमित्तको भरमा मन्त्रालय सञ्चालन हुनु, योजना र बजेट बाँडफाँडलगायत समस्याले लक्ष्यअनुसार विनियोजित बजेट खर्च नभएको उनले बताए। चालु आर्थिक वर्षको पूर्ण बजेटमध्ये चालुतर्फ १८ अर्ब ५४ करोड ५८ लाख तथा पुँजीगततर्फ २५ अर्ब ५७ करोड ७५ लाख ७४ हजार अर्थात ४४ अर्ब ११ करोड ४० लाख ३२ हजार कूल बजेट रहेको सो कार्यालयले जनाएको छ। गत आर्थिक वर्षमा कूल बजेटको ६१ प्रतिशतमात्र खर्च भएको थियो। आर्थिक वर्ष सकिन एक महिनामात्र बाँकी रहेकाले यही अवस्थामा योपटक ५० प्रतिशतसमेत बजेट कार्यावन्यन हुन चुनौती रहेको जानकारहरूको भनाइ छ।"
एकीकृत समाजवादीले सदनको गतिरोध अन्त्यका लागि पहल गर्ने,"काठमाडौं : नेकपा एकीकृत समाजवादीले सदनको गतिरोध अन्त्यका लागि पहल गर्ने निर्णय गरेको छ। पार्टी केन्द्रीय कार्यालयमा बसेको बैठकले संसदीय छानबिन समिति बनाउने सैद्धान्तिक सहमति भइसकेकाले कार्यादेशमा नयाँ शिराबाट सहमति खोज्न पार्टीले भूमिका निर्वाह गर्ने निर्णय गरेको उपमहासचिव एवं केन्द्रीय प्रचार विभाग प्रमुख जगन्नाथ खतिवडाले जानकारी दिए। उनले प्रधानमन्त्री पुष्पकमल दाहाल, उपप्रधानमन्त्री तथा गृहमन्त्री रवि लामिछाने र नेपाली कांग्रेससँग छलफल गरी सदनको गतिरोध अन्त्य गर्न पार्टीका तर्फबाट पहल गर्ने जानकारी दिए। सत्तापक्ष र प्रमुख प्रतिपक्षी दलबीच कार्यादेशमा गृहमन्त्रीको नाम उल्लेख गर्ने कि नगर्नेमा विवाद छ। आजको बैठकले १०औं राष्ट्रिय महाधिवेशनको दस्तावेज जेठ १५ गते जिल्लामा पठाउने र महाधिवेशन तयारीका लागि थप छलफल गर्न सचिवालयको अर्को बैठक जेठ १४ गते बस्ने निर्णय गरेको छ। एकीकृत समाजवादीको दसौं महाधिवेशन आगामी असार १६ देखि २० गतेसम्म काठमाडौंमा हुँदैछ।"
सगरमाथा चुचुरोमा पुगेसँगै स्याङ्जाका सुरजले फहराए आँधीखोले झण्डा,स्याङ्जा : विश्वकै सर्वोच्च शिखर सगरमाथा हिमालको स्याङ्जाली युवा सुरजले सफल आरोहण गरेका छन्। आरोहणसँगै उनले सगरमाथामा आँधीखोले सभ्यता बोकेको लोगो अंकित झण्डा फहराए। स्याङ्जाका ३६ वर्षीय सुरज पौडेलले विश्वकै अग्लो चुचुरो सगरमाथामा आरोहणमा सफलता मिलेसँगै उनले आँधीखोले झण्डा फहराएका हुन्। आँधीखोला गाउँपालिका२ चिलाउनेवासका पौडेलले जेठ ७ गते बिहान १० बजेर २० मिनेटमा हिमाल आरोहणमा सफलता पाएका हुन्। हाल उनी सशस्त्र प्रहरी बलका प्रहरी निरीक्षक हुन्। उनी शेर्पा एक्स्ट्रिम प्रालिमार्फत चैत ३० मा सगरमाथा आरोहणका लागि प्रस्थान गरेका थिए। सर्वोच्च चुचुरोमा पुगेर उनले आफ्नो जन्मथलो आँधीखोला गाउँपालिकाको लोगो अंकित झण्डा र कर्मक्षेत्रको सशस्त्रको झण्डा पनि प्रदर्शन गरे।
ट्राफिक नियम उल्लंघन गर्नेबाट २ करोड बढी राजश्व संकलन,"वीरगन्ज : पर्सामा ट्राफिक नियम उल्लंघन गर्ने सवारी साधनका चालकलाई कारबाही गरेर जिल्ला ट्राफिक प्रहरी कार्यालयले १० महिनामा २ करोडभन्दा बढी राजश्व संकलन गरेको छ। चालु आर्थिक वर्षको साउनदेखि वैशाखसम्म १० महिनामा जिल्लाका विभिन्न स्थानमा ट्राफिक नियम उल्लंघन गरेकालाई कारबाही गरेर २ करोड १७ लाख १७ हजार ७५६ रुपैयाँ राजश्व संकलन गरिएको जिल्ला ट्राफिक प्रहरी कार्यालय पर्साका प्रमुख ट्राफिक प्रहरी निरीक्षक भाष्कर खतिवडाले जानकारी दिए। उनका अनुसार उक्त अवधिमा ट्राफिक नियम उल्लंघन गरेका २१ हजार ३ सय ५६ सवारी साधन कारबाहीमा परेका हुन्। तीमध्ये सबैभन्दा बढी ८ हजार ७०१ ट्रक चालकलाई कारबाही गरी जरिवाना बापत १ करोड २२ लाख ८७ हजार २ रुपैयाँ राजस्व संकलन गरिएको खतिवडाले जानकारी दिए। यस्तै ९ हजार ७ सय ३४ मोटरसाइकल चालकलाई कारबाही गरी ६८ लाख ४ हजार ५१ रुपैयाँ र १ सय ७७ यात्रुबाहक बसका चालकलाई कारबाही गरेर जरिवाना बापत १ लाख ६७ हजार ५ सय रुपैयाँ राजश्व संकलन गरिएको उनले बताए। उक्त अवधिमा ट्राफिक नियम उल्लंघन गरेका १ हजार ७ सय २८ वटा हलुका सवारीसाधन (जीप, कार तथा भ्यान)का चालकबाट १५ लाख ८८ हजार ७०३ रुपैयाँ, ३ सय १० ट्याक्टर चालकबाट २ लाख ४७ हजार रुपैयाँ र ७ सय १३ टेम्पुइरिक्सा चालकबाट ५ लाख २२ हजार ५०० रुपैयाँ जरिवाना उठाइएको खतिवडाले जानकारी दिए। यस्तै गत साउनदेखि वैशाख मसान्तसम्म १० महिनाकै अवधिमा पर्सा जिल्लामा भएका सवारी दुर्घटनामा परी ४२ जनाको मृत्यु भएको छ। यस्तै ५ सय ९२ जना घाइते पनि भएका छन्। जिल्लाका विभिन्न स्थानमा ४ सय १२ सवारी दुर्घटना भएको र ती दुर्घटनामा ५ सय ९१ वटा सवारीसाधन परेको खतिवडाले जानकारी दिए। ती दुर्घटनामा परी ३६ जना पुरुष, ५ जना महिला र एक जना बालक गरी ४२ जनाको मृत्यु भएको उनले बताए। ती दुर्घटनामा ७० जना गम्भीर घाइते र ५ सय २२ जना सामान्य घाइते भएको उनले बताए। उक्त अवधिमा सबै भन्दा बढी ४ सय १५ वटा मोटरसाइकल दुर्घटनामा परेको पनि जिल्ला ट्राफिक प्रहरी कार्यालय पर्साका प्रमुख ट्राफिक प्रहरी निरीक्षक खतिवडाले जानकारी दिए।"
विद्यार्थीलाई शैक्षिक सामग्री,"नुवाकोट : नुवाकोटको सूर्यगढी गाउँपालिका२ खट्पुरमा रहेको शिलाकन्यादेवी माविमा अध्ययनरत १७० विद्यार्थीहरुलाई ए स्कुल ब्यागका साथै स्टेशनरी सामग्रीहरु हस्तान्तरण गरिएको छ। विद्यालयलाई फुटबल, भलिबल, नेट लगायतका शैक्षिक सामग्री पनि हस्तान्तरण गरिएको छ। प्रतिनिधि सभा अर्जुननरसिंह केसीले कक्षा १ देखि १० सम्म अध्यनरत विद्यार्थीलाई एकएक थान स्कुल ब्यागका साथै स्टेशनरी सामग्रीहरु हस्तान्तरण गरे। विद्यार्थीहरुलाई झोला, स्टेसनरी, विद्यालयलाई खेलकुद सामग्रीहरु यशोदादेवीभगवानसिंह केसी मेमोरियल ट्रष्ट लगायत ६ जना व्यक्तिको सहयोगमा प्रदान गरिएको हो। तारकेश्वर गाउँपालिका४ मा रहेको सरस्वती आधारभूत विद्यालयलाई खेलकुद सामग्री हस्तान्तरण गरिएको छ। शैक्षिक सहयोगी रामकाजी थापाले खेलकुद सामग्री विद्यालयका प्रधानाध्यापक सीताराम ओस्तीलाई हस्तान्तरण गरेका हुन्।"
बझाङमा छुट्टाछुट्टै ठाउँमा लडेर दुई महिलाको मृत्यु,बझाङ : काफलको रुखबाट लडेर बझाङमा एक जनाको मृत्यु भएको छ। जिल्लाको वित्थडचिर गाउँपालिका७ ठूलीखालीमा काफल खान गएका बेला रुखबाट लडेर बुंगल नगरपालिका १० डौडकी प्रमा बागको रुखबाट लडेर मृत्यु भएको जिल्ला प्रहरी कार्यालय बझाङले जनाएको छ। आज घरबाट वित्थडचिर गाउँपालिकाको देउलेक बजारमा सामान किन्न भनेर आएकी र दिउँसो साढे १२ बजेतिरको समयमा साथीहरूसँगै ठूलीखाली वन क्षेत्रमा काफल खान भनेर आएको प्रहरी जनाएको छ। प्रहरीका अनुसार बागका साथीहरू काफल टिपेर फर्किए पनि उनी नफिर्किएपछि उनको खोजी गरिएको थियो। खोजी गर्दा उनी काफल खानका लागि रुखमा चडेकी र रुखबाट लडेर घटनास्थलमा नै मृत्यु भएको जिल्ला प्रहरी कार्यालय बझाङका प्रहरी नायव उपरीक्षक भरत शाहले जानकारी दिए। अहिले जिल्ला प्रहरी कार्यालय बझाङको टोली त्यसतर्फ गएको छ। यसैबीच बझाङकै केदारस्यूँ गाउँपालिकामा पनि एक जना महिलाको भीरबाट लडेर मृत्यु भएको छ। केदारस्यूँ गाउँपालिका ४ शैन्स्यु खेतकुचाकी सुनादेवी मल्लको आज मालुबेडे भिरबाट लडेर ज्यान गएको हो। उनको आज मालुबेडे भीरमा घाँस काट्ने क्रममा लडेर ज्यान गएको पारिवारिक श्रोतले जनाएको छ।
तातोपानी नाकाबाट ४ अर्बको विद्युतीय सवारीसाधन आयात,"सिन्धुपाल्चोक : नेपाल चीन बीचको उत्तरी नाका तातोपानीबाट चालु वर्षको १० महिनामा साढे ४ अर्ब मूल्य बराबरका १ हजार ४ सय विद्युतीय सवारीसाधन आयात भएको छ। जेठको पहिलो साताभित्र मात्रै ५ सय १२ सवारीसाधन नाकाबाट भित्रिएका छन्। यसरी आउनेमा सबैभन्दा बढी ५१ देखि १ सय किलोवाटसम्मका गाडी छन्। त्यसबाहेक विद्युतीय माइक्रो २१ वटा भित्रिएका छन्। नाकाबाट विद्युतीय माइक्रोबस, मिनीबस, जिप, भ्यान, कारजस्ता सवारीसाधनको आयात भइरहेको भन्सार कार्यालयले जनाएको छ। चालु वर्षको यस अवधिमा इलेक्ट्रिक र पेट्रोल गाडीको आयातबाट १ अर्ब २५ करोड ३१ लाख १६ हजार रुपैयाँ राजस्व संकलन भएको प्रमुख भन्सार अधिकृत दयानन्द केसीले बताए। पेट्रोल गाडीबाट करिब २२ लाख राजस्व संकलन भएको छ। चालु वर्षको यस अवधिमा एक थान पेट्रोल गाडीबाहेक सबै गाडी इलेक्ट्रिक गाडी आयात भएको केसीले जानकारी दिए। खरिद र भन्सारमा ल्याउँदासम्मको मूल्यअनुसार भन्सार दरबन्दी कायम गरिएको छ। आयात गरिएका सवारीसाधनको बजार मूल्य ४० देखि ८० लाख रुपैयाँसम्म कायम गरिएको छ। भन्सारका अनुसार ओमोडा, एकजी, डिपाल, सेरिज नामका कार तथा डीएफएसके नामका माइक्रोबस आयात भएका छन्। गत आवमा १ अर्ब ६७ करोड ४४ लाख मूल्य बराबरका सवारीसाधन आयात भएका थिए। त्यसबाट ५ करोड १० लाख राजस्व संकलन भएको थियो। चालु आवमा भने राजस्व संकलन गत वर्षको तुलनामा १ अर्ब नै बढी भएको छ। गत वर्ष २ सय ६० वटा सवारीसाधन मात्र आयात भएका थिए। तीमध्ये १२ वटा पेट्रोल गाडी र ४ वटा लरी थिए। चालु वर्षको यस अवधिमा गत वर्षको भन्दा १ हजार बढी इलेक्ट्रिक सवारीसाधन आयात भएका छन्। सवारीसाधनको आयात वृद्धिले आर्थिक वर्ष अन्त्य हुन डेढ महिना बाँकी हुँदै राजस्व संकलन लक्ष्य पूरा भएको छ। चालु वर्षका लागि ८ अर्ब ४२ करोड राजस्व लक्ष्य तोकेकामा उक्त लक्ष्य पूरा भएको भन्सार कार्यालयले जनाएको छ। जेठ १५ मा आउने बजेटसँगै कर बढ्ने डरले व्यवसायीले सवारीसाधनको आयात बढाएको हुनसक्ने सिन्धुपाल्चोक उद्योग वाणिज्य संघका अध्यक्ष बुद्धराज बस्नेत बताउँछन्। कर बढ्ने डरले व्यापारीहरुले सवारीसाधन आयातमा वृद्धि गरेको देखिन्छ। सवारीसाधनको अलवा तातोपानी नाकाबाट अन्य अत्यावस्यक सामग्रीको आयातमा पनि वृद्धि भइरहेको छ, बस्नेतले भने। तातोपानी भन्सार प्रमुख केसीका अनुसार चिनियाँ पक्षले नाकाबाट हुने व्यापारलाई पछिल्लो समय सहज बनाउन खोजेको छ। अहिले पनि तिब्बतको खासा क्षेत्रबाट आएका चिनियाँ कन्टेनरले ल्याएका सामान मितेरी पुलपारि नै अनलोड गरिँदै आएको छ। नेपाली कन्टेनर मितेरी पुलपारी गएर सामान ल्याउने गरिएको छ। तातोपानी नाकाबाट सामग्री आयात गर्दा अन्य नाकाबाट भन्दा ढुवानी भाडामा कमी, सीमाबाट काठमाडौं आउजाउको समय बचत, चीनका विभिन्न सहरबाट सीमासम्म सामान ल्याउन लाग्ने कम समयजस्ता कारणले पछिल्लो समय व्यापारीहरू तातोपानीतर्फ आकर्षित हुने गरेका छन्। व्यापारीहरूले नेपाली कन्टेनर सिधै खासा जाने व्यवस्था भएमा बढी सहज हुने बताउँदै आएका छन्। लक्ष्यभन्दा बढी राजस्व संकलन भूकम्पपछि लगातर बन्द भएको तातोपानी नाका २०८० वैशाख १८ गतेबाट दुईतर्फी आयात निर्यात शुरु भएसँगै लयमा फर्किएको छ। जसका कारण राजश्व संकलनमा वृद्धि भएको छ। चालु आर्थिक वर्षको चैत्र मसान्तसम्ममा तातोपानी भन्सार कार्यालयले लक्ष्यभन्दा बढी राजस्व संकलन गरिसकेको छ। चालु आवमा पाँच अर्ब ५९ करोड रावश्व संकलन गर्ने लक्ष्य लिएकोमा चैत्र मसान्तसम्ममा आठ अर्ब ५६ करोड राजश्व संकलन भएको तातोपानी भन्सार कार्यालयका सूचना अधिकारी सूर्यप्रसाद काफ्लेले जनाए। उनले यस वर्ष १२ अर्ब भन्दा बढी राजस्व उठ्ने विश्वास व्यक्त गरे। नाका पूर्ण रुपमा सञ्चालन भएपछि व्यापार बढेको उनले बताए। पछिल्लो समय मानिसहरुको आवतजावत बढिरहेको उनको भनाइ छ। तातोपानीबाट आहिलेसम्म ८ वटा कन्टेनरबाट झण्डै एक करोड बराबरको मुडा, फ्रेमजस्ता सामाग्री चीनको ल्हासा र अन्य बजारमा पुगेका छन्। कन्टेनर पारी पुगिरहँदा निर्यात थपिँदैछ, भने आयात बढ्दो छ, दैनिक १२ कन्टेनरबाट फलफूल र लत्ताकपडासहित अन्य सामाग्री आइरहेका छन्, काफ्लेले भने। आयातलाई चीनले फराकिलो बनाएसँगै निर्यातमा केही सुधार आएको उनले बताए। सडक मर्मत नहुँदा समस्या २०८० भदौ १५ गतेबाट दुईतर्फी आवतजावत सहित तातोपानी नाका पूर्ण रुपमा सञ्चालन भए यता आयात निर्यातमा वृद्धि भएको छ। नाका पुरानै लयमा फर्केको भएपनि बाह्रबिसेदेखि लिपिङसम्मको सडक मर्मत हुन नसक्दा व्यापारीहरु समस्यामा छन्। वर्षातको समय सुरु हुन लागिसकेको छ, सडक स्तरोन्नती सुरु नहुँदा यो वर्खामा सामान आयात निर्यात गर्न असहज हुने देखिन्छ, सिन्धुपाल्चोक उद्योग वाणिज्य संघका अध्यक्ष बुद्धराज बस्नेतले भने यो समस्या समाधान गर्न संघीय सरकारले छिटो कदम चाल्न जरुरी छ। उनका अनुसार प्रधानमन्त्रीको चीन भ्रमणका क्रममा नाका पुग्ने सडकको स्तरोन्नति चीनले गरिदिने विषयमा सहमति भएपनि काम सुरु हुन सकेको छैन। प्रमुख जिल्ला अधिकारी झक्कप्रसाद आचार्यले नाका क्षेत्रमा क्रमिक सुधार भए पनि धेरै काम हुन बाँकी रहेको बताए। बाटोलाई प्राथमिकता दिने सवालमा सबैको एकमत रहेको बताउँदै आचार्यले संघीय सरकारले बजेट निर्माण गर्दा सडक स्तरोन्नतिको विषयलाई प्राथमिकता दिनुपर्नेमा जोड दिए। अर्बौंको राजस्व उठाउने तातोपानी नाकालाई राज्यले गाईको दूध खाएर स्याहार नगरेजस्तो देखिन्छ, भोटेकोसी गाउँपालिकाका अध्यक्ष पासाङ नोर्बु शेर्पाले भने सडक नै नभएपछि दुई देशबीचको व्यापार सुदृढ हुन सक्दैन, स्थानीय सरकारले सक्ने जति त गरिरहेका छौं तर हामीले मात्रै गरेर पुग्दैन। संघीय सरकारले यसमा गम्भीर हुनुपर्छ। उनले आगामी वर्षसम्म पनि सडक सुधार नभए नाका सञ्चालनमा कठिनाइ हुनसक्ने भन्दै चिन्ता व्यक्त गरे। अध्यक्ष शेर्पाले राजस्व उठेअनुसार राज्यले तातोपानी नाकालाई विशेष ध्यान दिनुपर्नेमा जोड दिए।"
"रवि लामिछानेको नामका विषयमा प्रतिपक्षी लचक भएको सत्तापक्षको दाबी, कांग्रेस भन्छ उनीमाथि छानबिन नभएसम्म सहमति हुँदैन","काठमाडौं : सत्तारुढ दलले संसदीय छानबिन समितिको 'टीओआर'मा भोलि सहमति हुने दाबी गरेको छ। बिहीबार बसेको कार्यदलको बैठकमा प्रमुख प्रतिपक्षी दल नेपाली कांग्रेस गृहमन्त्री रवि लामिछानेको नामका विषयमा लचकता देखाएको सत्तापक्षको दाबी छ। नेकपा एमालेका प्रमुख सचेतक महेश बर्तौलाले भोलि साढे ८ बजे बस्ने बैठकले सहमति पत्रमा हस्ताक्षर गर्ने दाबी गरे। उनले पहिलोपटक कांग्रेस लचक भएर प्रस्तुत भएको र 'फेस सेभिङ'का विषयमा सत्तापक्षसँग प्रस्ताव राखेको दाबी गरे। 'रवि लामिछानेमाथि किटान गर्ने विषयमा प्रमुख प्रतिपक्षी दल थोरै लचक हुनुभयो। संसदमा उठिरहेको विषयमा ठीक ढंगले सम्बोधन होस् भनेर उहाँहरूले चाहनुभएको छ। यस विषयमा हामीले गठबन्धनमा कुरा राख्छौं,' सञ्चारकर्मीसँग उनले भने। उनले बैठकमा दुवै पक्षले लचकता देखाएको र भोलिको बैठकलाई अन्तिम मानेर ११ बजे हाउस सञ्चालन गर्ने बताए। उनले रविको ठाउँमा सहकारीको नाम राख्ने विषयमा कांग्रेस सकारात्मक देखिएको बताए। 'दुवै पक्षले लचकता अपनायौं। भोलिको बैठकलाई अन्तिम बनाएर ११ बजे हाउस खोल्ने भनेका छौं,' उनले भने, 'व्यक्ति केन्द्रित नगरेर सहकारीको नाम लेख्ने विषयमा करिब करिब सहमति जुटेको हो। जस्तै सूर्यदर्शन, सुम्रिम, स्वर्णलक्ष्मी, सानो पाइलालगायत सहकारीका नाम लेख्न सकिन्छ,' उनले भने। उनले भोलि सहमतिमा हस्ताक्षर भएकै पत्र सार्वजनिक गर्ने दाबी गरे। त्यस्तै राष्ट्रिय स्वतन्त्र पार्टीका सांसद शिशिर खनालले भने व्यक्तिभन्दा पनि सहकारीको नाम राखेर अगाडि बढ्नुपर्ने प्रस्ताव राखेको बताए। 'व्यक्ति केन्द्रित हुँदा न्योचित हुँदैन हामीले भनिरहेका छौं। सहकारीको नाम राखेर अगाडि बढ्ने कि भन्ने प्रस्ताव हामीले राखेका छौं। आजको बैठकमा कांग्रेस अलिक लचकता देखाएकै हो,' उनले भने। सत्तापक्षको दाबी कांग्रेसद्वारा इन्कार सत्तापक्षको दाबीलाई भने कांग्रेसले इन्कार गरेको छ। कांग्रेसका सहमहामन्त्री जीवन परियारले गृहमन्त्री रवि लामिछानेको नाम नराखेसम्म सदन अवरोध जारी रहने बताए। 'रवि लामिछानेको विषयमा छानबिन हुनुपर्छ त्यसमा दुईमत छैन। तर, सत्तापक्षले फरक ड्राफ्ट सुनाएको छ। त्यसमा पार्टीभित्र छलफल गरेर भोलि बैठकमा राख्छौं,' उनले भने। उनले गृहमन्त्रीले विभिन्न सहकारीको रकम गोरखा मिडिया र ग्यालेक्सी टेलिभिजनमा अपचलन गरेका कारण उनीमाथि छानबिन समिति माग भइरहेको बताए। 'गृहमन्त्री बहालमा रहँदा उनीमाथि लागेको आरोपबारे आवश्यक छानबिन हुन सक्दैन भन्ने हाम्रो बुझाइ छ। तर, जसका बारेमा हामीले माग उठाएका छौं। त्यहाँसम्म नपुगेसम्म हाम्रो अडान कायमै रहन्छ,' उनले भने। गोलमटोल भाषा राखेर छानबिन अगाडि बढ्न नसक्ने उनको भनाइ छ। 'गृहमन्त्री अपचलनमा सहभागी हुनुहुन्छ। बरु यसलाई कांग्रेसकै आरोप हो भनेर बुझे पनि हुन्छ। तर, सम्बन्धित व्यक्तिको विषयमा छानबिन नगर्ने हो भने सहमति हुँदैन,' उनले अडान दोहोर्याए। उनले फेस सेभिङ कांग्रेसलाई आवश्यक नभएको प्रस्ट पारे। 'फेस सेभिङ हामीलाई चाहिएको छैन। फेस सेभिङ सहकारी पीडितलाई चाहिएको छ। बचतकर्तालाई चाहिएको छ,' उनले भने।"
जलविद्युतको हब बन्दै बझाङ,"बझाङ : विद्युत उत्पादनमा बझाङ पहिलो नम्बरमा आउने भएको छ। बझाङमा ७० मेघावाट क्षमताका ३ वटा कांलगा हाइड्रोका आयोजनासहित अब निर्माण हुने चैनपुर सेती (२१० मेगावाट), बझाङ अप्पर सेती (२१६ मेगावाट), सेती नदी३ (८६ मेगावाट), सुनिगाड (२५ मेगावाट) र मालुमेला सेती नदी पिआरओआर (६४ मेगावाट) क्षमता आयोजना छन्। १ मेगावाट क्षमताको जेउडेगाडसहित अन्य सानाठूला विद्युत यहाँ छन्। जलविद्युत उत्पादनमा पछाडि परेको सुदूरपश्चिम प्रदेश अब बझाङमा उत्पादन हुने विद्युतले कायापलट हुने भएको छ। बझाङको साइपाल हिमालदेखि बगेको सेती नदीलाई अब बाहिर निस्केर आफ्नै लयमा बग्न सजिलो छैन। विद्युत गृहले सेती नदीलाई विभिन्न ठाउँमा सुरङभित्र लुकाउने भएका छन्। तर, यति धेरै विद्युत बझाङमै बन्ने भए पनि यतिबेला यहाँका आधा क्षेत्रमा अन्धकार छ। विद्युत पुगेकै ठाउँमा पनि नियमित विजुली आउँदैन। आकाशमा बादल घेरिन लाग्दा र हावाले पात हल्लाउनासाथ विद्युत अवरुद्ध हुँदा बझाङबासी आजित भइसकेका छन्। विद्युत अनियमित हुँदा थुप्रै विद्युतीय सामग्री बिग्रेको सदरमुकाम चैनपुरका व्यापारी मानमति बम सिंहले बताए। नियमित विद्युत आपूर्ति नहुँदा स्वास्थ्य क्षेत्र पनि प्रभावित भएको उनको भनाइ छ। अनियमित विद्युत आपूर्तिले स्वास्थ्य, सञ्चार र व्यवसायमा ठूलो समस्या पुर्याइरहेको छ। जिल्ला अस्पताल बझाङमा भ्याक्सिन २४सै घण्टा चिसोमा राख्नुपर्ने, अप्रेसन गर्नुपर्ने, भिडियो एक्सरे, एक्सरेलगायत सबै सेवा प्रभावित हुने गरेको छ। आफू निरन्तर लाइन सुधारका लागि लागिरहेको तर लामो रुट र अग्लो ठाउँबाट लाइन तानिएका कारण विद्युत सेवा नियमित हुन नसकेको विद्युत प्राधिकरण बझाङ वितरण केन्द्रका प्रमुख सुजन खड्काले जानकारी दिए। बझाङलाई उज्यालो बनाउने अभियान बझाङको राष्ट्रिय प्रसारण लाइनमा कालंगा हाइड्रोको १३२३३ केभी प्रसारण लाइन जोड्नका लागि अबको केही समयपछि ठेक्का सम्झौता हुने भएको छ। बझाङमा जोडिएको डडेल्धुराको स्याउलेदेखि बझाङ चैनपुरसम्मको ३३ केभिए लाइनमा बारम्बार समस्या देखिन थालेपछि नेपाल विद्युत प्राधिकरणले कालंगा हाइड्रोसँग सम्झौता गरी १३२३३ केभिए लाइन जोड्न लागेको हो। नेपाल विद्युत प्राधिकरणको वितरण प्रणाली स्तरउन्नती तथा विस्तार आयोजना प्रमुख बिजयसेन खड्काका अनुसार टेन्डर आह्नान भएर टेलमस इन्डिया कम्पनीलाई ठेक्का परेको र अबको दुई हप्ताभित्र सम्झौता हुने बताए। उनका अनुसार ठेकेदार तथा निर्माण कम्पनीले सम्झौता भएको मितिले १० महिनाभित्र यो सबस्टेशन निर्माणको काम गरिसक्नुपर्ने हुन्छ। करिब १५ करोड लागतमा नेपाल विद्युत प्राधिकरणअन्तर्गतको वितरण प्रणाली स्तरउन्नती तथा विस्तार आयोजनाले टेलमस इन्डिया कम्पनीसँग सम्झौता गर्दैछ। लामो र अग्लो स्थानबाट लाइन ल्याइएकाले बझाङ सामान्य मौसम परिवर्तन हुँदा पनि बिद्युत अवरुद्ध हुँदै आएको छ। यो कार्य सकिएपछि बझाङमा विद्युत अवरुद्ध हुने कार्य बिरलै हुने नेपाल विद्युत प्राधिकरणका उपकार्यकारी निर्देशक मनोज सिलवालले विश्वास व्यक्त गरे। उनले भने, बझाङको समस्याबारे म पूर्णरूपमा परिचित छु। त्यहाँ धेरै लामो लाइन, जंगल, भीर र सानो पोलमा विद्युत लाइन तानिएकाले मौसम परिवर्तनदेखि अरु बेला पनि सामान्यतया विद्युत अवरुद्ध भइरहन्छ। अब कालंगा हाइड्रो नै यो समस्या समाधान गर्ने उपयुक्त विकल्प हो। हामी प्रयासमा छौं। अबको १० महिनाभित्र बनिसक्छ। त्यसपछि बझाङबासीलाई समस्या हुँदैन। कालंगा हाइड्रो निर्माणका लागि माछापुच्छ्रे, एनएमबी र सिभिल बैंकको ८० प्रतिशत र कालंगा हाइड्रो प्रालिको २० प्रतिशत लगानी रहेको जानकारी प्राप्त भएको छ। ३ वटा आयोजना प्रवर्द्धन गर्न क्रमशः कालंगा हाइड्रो इनर्जी कम्पनी (कालंगागाड १५३३ मेगावाट), सानीगाड हाइड्रो कम्पनी (माथिल्लो कालंगागाड ३८४६ मेगावाट) र बुंगल हाइड्रो कम्पनी (सानीगाड १०७० मेगावाट) स्थापना गरिएको छ। उत्पादित विद्युत विद्युतगृहबाट करिब ३९ किलोमिटर ढाटा नेपाल विद्युत प्राधिकरणको दार्चुलास्थित चमेलिया आयोजनाको छेउमा निर्मित बलाँच सबस्टेसनमा जोडिएको छ। हालः कालंगाले उत्पादित विद्युत बझाङमा सवस्टेशन नहुँदा वितरण गरेको छैन।"
विद्यार्थीलाई सम्मान,"कपिलवस्तु : चिकित्साशास्त्र अध्ययनका लागि एमबीबीएसतर्फको पढाईमा पूर्ण छात्रवृत्ति पाएर पढाइ सुरु गरेका जेहेन्दार छात्रलाई सम्मान गरिएको छ। कपिलवस्तु नगरपालिका२ रमतलहवा गाउँका विद्यार्थी रामबृक्ष रैदासलाई लुम्बिनी प्रदेश सभाका सदस्य सुधाकर पाण्डेय, कपिलवस्तु नगरपालिकाका नगरप्रमुख सुदीप पौडेल लगायतले संयुक्त रुपमा प्रशंसा पत्रबाट सम्मान गरिएको छ। गाउँको मजुदरी गरेर छाक टार्ने अति विपन्न परिवारका रामबृक्षको लगनशील र कडा मेहनतबाट सरकारको निःशुल्क कोटामा एमबीबीएसको पढाइ सुरु गरेको प्रति उनको हौसला बढाउन सम्मान कार्यक्रम गरिएको वडा नम्बर२ का पूर्व वडाध्यक्ष राम भजन कलवारले बताए। कपिलवस्तु नगरपालिकाले २१ हजार, वडा नम्बर २ का पूर्व वडाध्यक्ष राम भजन कलवारले २१ हजार, पत्रकार गोपाल भण्डारीले ५ हजार ५ सय ५५, बुद्ध पद्म माविले ५ हजार, बुद्ध पद्म माविका प्राचार्य बाबुराम भण्डारीले ५ हजार र समाजसेवी मुख्तार अहमद खांले ५ हजार गरी ६२ हजार ५ सय रुपैया विद्यार्थी रामबृद्धलाई शैक्षिक सामग्री तथा खाजा खर्चका लागि सहयोग प्रदान गरेका छन्।"
सुर्खेतमा प्रेसर कुकर बम फेला,वीरेन्द्रनगर : सुर्खेतको वीरेन्द्रनगरमा प्रेसर कुकर बम फेला परेको छ। वीरेन्द्रनगर नगरपालिका१६ मेहेलीमा खेतबारी खन्ने क्रममा बिहीबार जमिनमुनि राखिएको अवस्थामा पुरानो प्रेसर कुकर बम फेला परेको हो। स्थानीय चन्द्रबहादुर बोहराको खेतबारी खन्ने क्रममा बम देखेपछि स्थानीयले प्रहरीलाई खबर गरेका थिए। सूचना पाउनासाथ अस्थायी प्रहरी पोष्ट मेहेली सुर्खेतका प्रहरी हवल्दार लालबहादुर बोहराको कमाण्डमा खटिएको टोलीले घटनास्थलमा तत्कालका लागि सिल गरेको जिल्ला प्रहरी कार्यालय सुर्खेतका प्रहरी उपरीक्षक रुपेश खड्काले बताए। बमलाई डिस्पोजल गर्ने उपकरणसहित नेपाली सेनाको टोली उक्त स्थान पुगेर डिस्पोज गर्ने तयारी गरेको छ। प्रहरीले उक्त घटना बारे थप अनुसन्धान गरिरहेको छ।
इरानी राष्ट्रपति रायसीको उनकै गृहनगरमा आज अन्त्येष्टि गरिने,"हेलिकप्टर दुर्घटनामा परी मृत्यु भएका इरानका राष्ट्रपति इब्राहिम रायसीको बिहीबार उनको गृहनगरमा अन्त्येष्टि गरिने भएको छ । बाँध उद्घाटन गरी फर्कने क्रममा आइतबार देशको उत्तरपश्चिम हिमाली क्षेत्रमा हेलिकप्टर दुर्घटना हुँदा ६३ वर्षीय रायसीसहित इरानी विदेशमन्त्री र अन्य छ जनाको मृत्यु भएको थियो । उनको अन्तिम विश्रामस्थल उत्तरपूर्वी शहर मशादमा रहेको एक महत्वपूर्ण शिया समाधिस्थल इमाम रेजाको पवित्र दरगाहमा हुनेछ । मशाद रायसीको जन्मस्थल हो । इरानी सञ्चारमाध्यमले बुधबार सार्वजनिक गरेको तस्बिरमा मशादका अधिकारीहरू अन्त्येष्टिको अन्तिम दिनको तयारी गरिरहेको देख्न सकिन्छ । अन्त्येष्टिको तयारी भइरहँदा इरानको दोस्रो ठूलो सहर मशादस्थित इमाम रेजा दरगाहको वरिपरि राईसी, कालो झण्डा र शिया प्रतीकहरूको ठूलो फोटोहरू राखिएको छ । राजधानी तेहरानमा बुधबार दिवङ्गत राष्ट्रपति रायसीलाई अन्तिम श्रद्धाञ्जलि दिन ठूलो भीड जम्मा भएको थियो । इरानी अधिकारी र सञ्चारमाध्यमले रायसीलाई शहीद को संज्ञा दिएका छन् । बुधबार तेहरानमा भएको श्रद्धाञ्जलि सभामा सर्वोच्च नेता अयातोल्लाह अली खामेनीले दुर्घटनामा ज्यान गुमाएका राष्ट्रपति रायसी र अन्य आठ जनाको कफिनअगाडि घुँडा टेकेर उनीहरूको आत्माको शान्तिका लागि प्रार्थना गरेका थिए । रासस"
"कांग्रेसका सांसद, सभापति, दाजुभाउजुलगायतमाथि छानबिन गर्न गृहमन्त्रीलाई विश्वप्रकाशको चुनौती","काठमाडौं : नेपाली कांग्रेसमा महामन्त्री विश्वप्रकाश शर्माले सहकारी प्रकरणमा गृहमन्त्रीले घुमाउरो स्वीकारोक्ति दिएको बताएका छन्। बिहीबार काठमाडौंमा नेविसंघ झापाकाठमाडौं सम्पर्क मञ्चको कार्यक्रममा शर्माले संसदमा अरुमाथि आरोप लगाएर गृहमन्त्रीले आफूमाथि लागेको आरोपको पनि घुमाउरो तरिकाले स्वीकारोक्ति दिएको बताएका हुन्। कांग्रेसको सांसद, सभापति, दाजु भाउजु लगायतमाथि नामै लेखेर छानबिन गर्न उनले चुनौती दिए । शर्माले जोमाथि छानविन भएर दोषी देखिन्छ उही नै जेल जाने भएकाले अरुलाई मुछ्न नहुने धारणा राखे। रवि लामिछानेलाई कांग्रेसले दोषी नभनेको स्पष्ट पार्दै उनले छानबिन समितिले निकाल्ने निष्कर्षलाई भने स्वीकार गर्न सक्नुपर्ने बताए। उनले संसदीय छानबिन समिति गठनमा सत्तापक्षले सबैलाई एकमुष्ट छानबिन गर्नुपर्छ भन्दा सहमति हुन नसकेको जानकारी दिए । उनले विदेशीलाई सूचना बेच्ने गृहमन्त्रीको अभिव्यक्तिलाई संसदको रेकर्डबाट हटाउनुपर्ने बताए।"
अब निर्वाचन प्रणाली परिवर्तन गरौं : उपेन्द्र यादव,विराटनगर : जनता समाजवादी पार्टी नेपालका अध्यक्ष उपेन्द्र यादवले मुलुकमा राजनीतिक स्थिरता कायम गर्न निर्वाचन प्रणाली परिवर्तन गर्नुपर्ने बताएका छन्। बिहीबार विराटनगरमा महाधिवेशन प्रतिनिधि छनौट कार्यक्रमलाई सम्बोधन गर्दै उनले मुलुकको अहिलेको संसदीय प्रणाली पटकपटक असफल भइसकेको भन्दै मुलुकमा राजनीतिक स्थिरता कायम गर्न निर्वाचन प्रणाली परिवर्तन गर्नुपर्ने बताए। प्रत्यक्ष निर्वाचित कार्यकारी राष्ट्रपति र समानुपातिक प्रणालीबाट छनौट हुने संसद आवश्यक भएको उनको भनाइ छ। उनले मुलुक स्वेच्छाचारी तानाशाहको चंगुलमा फस्ने सम्भावना देखिएकाले जनतालाई सचेत र सजग हुन आग्रहसमेत गरे। अध्यक्ष यादवले लोकतन्त्रलाई धरापमा पार्न प्रेस स्वतन्त्रता हनन् गर्ने कार्य सुरु भएको टिप्पणी गरे। उनले प्रधानमन्त्रीले नै हाकाहाकी पार्टी फुटाएको भनेकाले लोकतन्त्रको भविष्य आफूले नदेखेको बताए।
नेपालभारत सीमा नाका ६० घण्टाका लागि बन्द,"कपिलवस्तु : कपिलवस्तुको सीमावर्ती जिल्ला भारतको सिद्धार्थनगरमा शनिबार हुन लागेको लोकसभा निर्वाचनलाई मध्यनजर गर्दै आज बिहान ६ बजे देखि ६० घण्टाका लागि नेपाल भारत सीमा नाका बन्द गरिएको छ। निर्वाचनको सुरक्षा संवेदनशीलतालाई मध्यनजर गरी आज बिहान ६ बजेबाट मतदान हुने दिन शनिबार साँझ ६ बजेसम्मका लागि सबै सीमा नाकाहरू बन्द गरिएको सहायक प्रमुख जिल्ला अधिकारी भविश्वर घिमिरेले बताए। जिल्लाको कृष्णनगर, मर्यादपुर, चाकरचौडा, सिवलवा लगायतका नाकाहरूमा यातायात तथा मानिसको आवतजावतलाई पूर्ण रुपमा बन्द गरिएको छ। भारतको सिद्धार्थनगर जिल्ला र कपिलवस्तु तर्फका जिल्लाका प्रमुख जिल्ला अधिकारी, सुरक्षा निकायका प्रमुखहरूको आपसी बैठक र सहमतिबाट सीमा क्षेत्रबाट निर्वाचन सुरक्षालाई प्रभाव पार्ने गतिविधि हुन नदिन सीमा क्षेत्र बन्द गर्ने निर्णय गरिएको हो। यस अवधिमा औषधि उपचारका लागि अति आवश्यक काम पर्ने सर्वसाधारणले सीमा क्षेत्रमा खटिएका सुरक्षा अधिकारीसँग समन्वय गरी सीमा पार गर्न सकिने सहायक प्रमुख जिल्ला घिमिरेले बताए। नेपाल तर्फ हुने निर्वाचनका बेला पनि यसै गरी भारतीय पक्षले सीमा नाका बन्द गरेर हामीलाई सहयोग गर्छ, सहायक प्रजिअ घिमिरेले भने, हामीले पनि भारतीय लोक सभा निर्वाचनमा सुरक्षा संवेदनशीलता सहयोगका लागि सीमा नाका बन्द गरेका हौं। यस अवधिमा नेपाल तर्फका सीमा क्षेत्रमा खटिएका सशस्त्र प्रहरी र भारतीय सीमा सुरक्षा बलका सुरक्षाकर्मीहरूले सीमा क्षेत्रको दुवै तर्फ संवेदनशील ढंगबाट संयुक्त रुपमा सुरक्षा गस्तीहरू गरिरहेका छन्। सीमा नाका बन्द भएसँगै सीमा क्षेत्रका कृष्णनगर, मर्यादपुर, चाकरचौडा लगायतका नेपाली सीमा बजारहरू सुनसान देखिएका छन्।"
बुद्ध जन्मभूमिलाई विश्वशान्ति र धार्मिक पर्यटकको गन्तव्य बनाउँछौं : प्रधानमन्त्री,"काठमाडौं : प्रधानमन्त्री पुष्पकमल दाहालले वर्तमान सरकार बुद्धको विचार, मार्गदर्शन एवं बुद्ध जन्मभूमिलाई विश्वशान्ति र धार्मिक पर्यटकको गन्तव्यका रूपमा विकास गर्न क्रियाशील रहेको बताएका छन्। २५६८औं बुद्ध जयन्ती एवं लुम्बिनी दिवस मूल समारोहद्वारा बिहीबार लम्बिनीमा आयोजित कार्यक्रमलाई सम्बोधन गर्दै प्रधानमन्त्री दाहालले संसारभरिका करोडौं बौद्ध समुदाय एवं आम मानिसले समेत जीवनमा एकपटक दर्शनअवलोकन गर्नैपर्ने पवित्र तीर्थस्थलको विकासमा सरकार लागिपरेको बताए। उनले नेपालले आयोजना गरेको तेस्रो लगानी सम्मेलनमा बृहत्तर लुम्बिनी विकास परियोजनासम्बन्धी प्रस्ताव प्रस्तुत भई वैदेशिक लगानीका लागि विश्व समुदायलाई आह्वान गरिएको जानकारी दिए। यसले विश्वभरिका बौद्ध धर्मावलम्बीहरूलाई आकर्षण गरी धार्मिक पर्यटन एवं विश्वशान्तिमा गौतम बुद्ध र नेपालको योगदान प्रवर्द्धन हुने उनले विश्वास व्यक्त गरे। प्रधानमन्त्रीले शाक्यमुनि गौतमबुद्ध शील, समाधि र प्रज्ञाका प्रतिमूर्ति एवं शान्ति, एकता र सद्भावका सामूहिक प्रतीक भएको बताए। बृहत्तर लुम्बिनी विकास परियोजनाको सफल कार्यान्वयनमार्फत् उक्त सम्भावनालाई यथार्थमा बदल्न सकिने बताउँदै उनले यस कार्यका लागि प्रस्ताव बनाउन र पहल अगाडि बढाउन लुम्बिनी विकास कोषलाई उनले निर्देशन दिए। उनले लुम्बिनी बुद्धको जन्मस्थल मात्र नभई बौद्धदर्शनको उद्गमस्थल भएको धारणा राखे। नेपाल सरकारले सन् २००४ मा दोस्रो विश्व बौद्ध शिखर सम्मेलन आयोजना गरी सफलतापूर्वक सम्पन्न गरेको स्मरण गर्दै प्रधानमन्त्री दाहालले तेस्रो शिखर सम्मेलन छिटै आयोजना गरिने व्यहोरासमेत जानकारी दिए।"
"शैक्षिक भ्रमणमा रारा जाँदै गरेको जीप मुगुमा दुर्घटना, १२ जना घाइते","काठमाडौं : बाजुराबाट रारातर्फ जाँदै गरेको जीप दुर्घटना हुँदा १२ जना घाइते भएका छन् । शुक्रबार बिहान बाजुरास्थित हिमाली गाउँपालिका५ कोल्टीस्थित जनप्रकाश माध्यामिक विद्यालयका विद्यार्थीलाई शैक्षिक भ्रमणका लागि रारा जाँदै गरेको ग १ ज ८२४९ नम्बरको जीप मुगु खत्याड गाउँपालिका२ जाम हिलटपमा दुर्घटना भएको हो । दुर्घनामा नौजना विद्यार्थी, दुई शिक्षक र एकजना चालक घाइते भएको जिल्ला प्रहरी कार्यालयले जानकारी दिएको छ। घाइतेहरूको रातापानी प्राथमिक स्वास्थ्य चौकीमा उपचार भइरहेको छ। घाइतेहरूको स्वास्थ्य अवस्था सामान्य रहेको प्रहरीले जनाएको छ। दुर्घटनाको कारण भने खुलेको छैन।"
जहाजले ठक्कर दिँदा कर्मचारी घाइते,मुगु : मुगुस्थित रारा विमानस्थलमा जहाजले ठक्कर दिँदा सोही विमानस्थलमा कार्यरत कर्मचारी घाइते भएका छन्। यात्रु बोकेर नेपालगन्जका लागि उड्ने तयारीमा रहेको सीता एअरको टुइनेटर जहाजको अघिल्लो भागले ठक्कर दिँदा सोही जहाजका मुगु स्टेशन प्रमुख धीरेन्द्र भाम घाइते भएका हुन्। जहाजका चालकलाई विमान उडान संकेत गरिरहेका बेला चालकले बोलाएपछि जहाजतर्फ जाँदै गर्दा जहाजको अघिल्लो भागले ठक्कर दिँदा भाम घाइते भएको प्रहरी नायव उपरीक्षक वीरेन्द्र थापाले जानकारी दिए। घाइते कर्मचारी भामलाई सीता एयरकै जहाजमार्फत उपचारका लागि नेपालगन्ज लगिएको प्रहरी नायव उपरीक्षक थापाले बताए।
कुन प्रदेशको अर्थतन्त्र कस्तो ?,"कोशी प्रदेश कोशी प्रदेशको कुल गार्हस्थ्य उत्पादनमा अर्थतन्त्रको आकार ९ खर्ब ३ अर्ब(१५८४ प्रतिशत) हुने प्रारम्भिक अनुमान गरिएको छ। अघिल्लो आर्थिक वर्षमा कोशीको आकार करिब ८ खर्ब ४९ अर्ब रहने संशोधित अनुमान गरिएको छ। आर्थिक वर्ष २०७९८० मा यस प्रदेशले १५८८ प्रतिशत योगदान पुर्याउने संशोधित अनुमान रहेको छ। त्यसैगरी, यस प्रदेशको कुल गार्हस्थ्य उत्पादनको वृद्धिदर चालु वर्ष ३५१ प्रतिशत हुने प्रारम्भिक अनुमान र गत आर्थिक वर्षमा २१३ प्रतिशत रहने संशोधित अनुमान छ। कोशी प्रदेशको यस वर्ष कुल गार्हस्थ्य उत्पादनमा सबैभन्दा धेरै (३२८० प्रतिशत) योगदान कृषि, वन तथा मत्य क्षेत्रको रहने र सबैभन्दा न्यून (०३२ प्रतिशत) योगदान प्रशासनिक सहयोगी सेवा क्षेत्रको रहने प्रारम्भिक अनुमान छ। गत आव २०७९८० मा पनि कृषि क्षेत्रको योगदान अग्रस्थान (३२६८ प्रतिशत) मा हुने प्रारम्भिक अनुमान र प्रशासनिक सहयोगी सेवा क्षेत्रको योगदान अन्तिम स्थान (०३१) मा रहने संशोधित अनुमान गरिएको छ। कोशी प्रदेशमा क्षेत्रगत रूपमा यस वर्ष कुल मूल्य अभिवृद्धिको वृद्धिदर सबैभन्दा धेरै (२२३२ प्रतिशत) आवास तथा भोजन सेवा क्षेत्रको र सबैभन्दा थोरै (२६७ प्रतिशत) उत्पादनमूलक उद्योग क्षेत्रको हुने प्रारम्भिक अनुमान गरिएको छ। मधेस प्रदेश मधेस प्रदेशको कुल गार्हस्थ्य उत्पादनमा ७ खर्ब ४८ अर्ब योगदान रहने प्रारम्भिक अनुमान गरिएको छ। गत वर्षको यस्तो संशोधित अनुमान करिब ७ खर्ब ३ अर्ब रुपैयाँ रहेको छ। यस प्रदेशले राष्ट्रिय तहको कुल गार्हस्थ्य उत्पादनमा यस वर्ष १३१२ प्रतिशत योगदान पुर्याउने प्रारम्भिक अनुमान सरकारी तथ्यांकको छ। अघिल्लो वर्ष १३१४ प्रतिशत योगदान पुर्याउने संशोधित अनुमान रहेको छ। यस प्रदेशको कुल गार्हस्थ्य उत्पादनको वृद्धिदर चालु वर्ष ३७८ प्रतिशत हुने प्रारम्भिक अनुमान र गत वर्ष १५० प्रतिशत रहने संशोधित अनुमान गरिएको छ। चालु वर्षमा मधेस प्रदेशको कुल गार्हस्थ्य उत्पादनमा सबैभन्दा धेरै (३५१९ प्रतिशत) योगदान कृषि, वन तथा मत्य क्षेत्रको रहने र सबैभन्दा न्यून (०१५ प्रतिशत) योगदान खानी तथा उत्खनन क्षेत्रको रहने प्रारम्भिक अनुमान रहेको छ। अघिल्लो वर्षमा पनि कृषि क्षेत्रको योगदान अग्रस्थान (३४८१ प्रतिशत) मा हुने प्रारम्भिक अनुमान र खानी तथा उत्खनन क्षेत्रको योगदान अन्तिम स्थान (०१६) मा रहने संशोधित अनुमान गरिएको छ। मधेस प्रदेशमा क्षेत्रगत रूपमा कुल मूल्य अभिवृद्धिको वृद्धिदर सबैभन्दा धेरै (२१९५ प्रतिशत) आवास तथा भोजन सेवा क्षेत्रको र सबैभन्दा थोरै (२१९ प्रतिशत) निर्माण क्षेत्रको हुने प्रारम्भिक अनुमान गरिएको छ। अघिल्लो वर्षमा यस्तो वृद्धिदर सबैभन्दा धेरै (१५६९ प्रतिशत) विद्युत् क्षेत्रको र सबैभन्दा थोरै (३३६ प्रतिशत) थोक तथा खुद्रा व्यापार र मोटर भेहिकल मर्मत क्षेत्रको रहने संशोधित अनुमान गरिएको छ। बागमती प्रदेश कुल गार्हस्थ्य उत्पादनमा करिब एकतिहाइ हिस्सा ओगट्ने बागमती प्रदेशले २० खर्ब ७५ अर्बको अर्थतन्त्रको आकार रहने प्रारम्भिक अनुमान गरिएको छ भने गत वर्ष यस प्रदेशको यस्तो आकार करिब १९ खर्ब ३८ अर्ब रहने संशोधित अनुमान गरिएको छ। यस प्रदेशको कुल गार्हस्थ्य उत्पादनको वृद्धिदर चालु आव २०८०८१ मा ३९६ प्रतिशत हुने प्रारम्भिक अनुमान र गत आव २०७९८० मा १७७ प्रतिशत रहने संशोधित अनुमान गरिएको छ। चालु वर्ष कुल ग्राहस्थमा सबैभन्दा धेरै (२१५३ प्रतिशत) योगदान थोक तथा खुद्रा व्यापार, मोटर भेहिकल मर्मत क्षेत्रको रहने र सबैभन्दा न्यून (०२८ प्रतिशत) योगदान पानी आपूर्ति तथा फोहर व्यवस्थापन क्षेत्रको रहने प्रारम्भिक अनुमान रहेको छ। गत वर्षमा पनि थोक तथा खुद्रा व्यापार, मोटर भेहिकल मर्मत क्षेत्रको योगदान अग्रस्थान (२१९८ प्रतिशत) मा हुने प्रारम्भिक अनुमान र पानी आपूर्ति तथा फोहोर व्यवस्थापन क्षेत्रको योगदान अन्तिम स्थान (०३० प्रतिशत) मा रहने संशोधित अनुमान गरिएको छ। बागमती प्रदेशमा क्षेत्रगत रूपमा हेर्दा चालु वर्षका लागि कुल मूल्य अभिवृद्धि वृद्धिदर सबैभन्दा धेरै (२०९३ प्रतिशत) आवास तथा भोजन सेवा क्षेत्रको र सबैभन्दा थोरै (२७१ प्रतिशत) निर्माण क्षेत्रको हुने प्रारम्भिक अनुमान गरिएको छ। त्यसैगरी, गत आव २०७९८० का लागि कुल मूल्य अभिवृद्धि वृद्धिदर सबैभन्दा धेरै (१८७० प्रतिशत) आवास तथा भोजन सेवा क्षेत्रको र सबैभन्दा थोरै (२९८ प्रतिशत) थोक तथा खुद्रा व्यापार र मोटर भेहिकल मर्मत क्षेत्रको रहने संशोधित अनुमान गरिएको छ। गण्डकी प्रदेश गण्डकी प्रदेशको कुल गार्हस्थ्य उत्पादनमा योगदान ५ खर्ब १७ अर्ब हुने प्रारम्भिक अनुमान गरिएको छ भने गत वर्ष यस्तो अनुमान ४ खर्ब ८४ अर्ब रहने भनिएको छ। यस प्रदेशले राष्ट्रिय तहको कुल गार्हस्थ्य उत्पादनमा ९०६ प्रतिशत योगदान पुर्याउने प्रारम्भिक अनुमान गरिएको छ भने गत वर्षमा पनि यस प्रदेशले ९०६ प्रतिशत नै योगदान पुर्याउने संशोधित अनुमान रहेको छ। त्यसैगरी, यस प्रदेशको अर्थतन्त्रको आकारको वृद्धिदर चालु वर्षमा ४५५ प्रतिशत हुने प्रारम्भिक अनुमान र गत वर्ष ३३० प्रतिशत रहने संशोधित अनुमान गरिएको छ। चालु आव २०८०८१ मा गण्डकी प्रदेशको कुल गार्हस्थ्य उत्पादनमा सबैभन्दा धेरै (२५७२ प्रतिशत) योगदान कृषि, वन तथा मक्षय क्षेत्रको रहने र सबैभन्दा न्यून (०३१ प्रतिशत) योगदान प्रशासनिक सहयोगी सेवा क्षेत्रको रहने प्रारम्भिक अनुमान रहेको छ। गत गत आव २०७९८० मा पनि कृषि क्षेत्रको योगदान अग्रस्थान (२५४३ प्रतिशत) मा हुने प्रारम्भिक अनुमान र प्रशासनिक सहयोगी सेवा क्षेत्रको योगदान अन्तिम स्थान (०३१) मा रहने संशोधित अनुमान गरिएको छ। गण्डकी प्रदेशमा कुल मूल्य अभिवृद्धिको वृद्धिदर सबैभन्दा धेरै (२२८४ प्रतिशत) आवास तथा भोजन सेवा क्षेत्रको र सबैभन्दा थोरै (१९६ प्रतिशत) निर्माण क्षेत्रको हुने प्रारम्भिक अनुमान गरिएको छ। त्यसैगरी, गत वर्षका लागि कुल मूल्य अभिवृद्धि वृद्धिदर सबैभन्दा धेरै (२१९७ प्रतिशत) विद्युत् क्षेत्रको र सबैभन्दा थोरै (२७६ प्रतिशत) थोक तथा खुद्रा व्यापार र मोटर भेहिकल मर्मत क्षेत्रको रहने संशोधित अनुमान गरिएको छ। लुम्बिनी प्रदेश चालु वर्षका लागि लुम्बिनी प्रदेशको अर्थतन्त्रको आकार ८ खर्ब १४ अर्ब हुने प्रारम्भिक अनुमान गरिएको छ भने गत वर्षमा ७ खर्ब ६४ अर्ब रहने संशोधित अनुमान गरिएको छ। यस प्रदेशको कुल गार्हस्थ्य उत्पादनको वृद्धिदर चालु आव २०८०८१ मा ४०५ प्रतिशत हुने प्रारम्भिक अनुमान र गत आव २०७९८० मा १९९ प्रतिशत रहने संशोधित अनुमान गरिएको छ। लुम्बिनी प्रदेशको कुल गार्हस्थ्य उत्पादनमा सबैभन्दा धेरै (२९६३ प्रतिशत) योगदान कृषि, वन तथा मक्षय क्षेत्रको रहने र सबैभन्दा न्यून (०३४ प्रतिशत) योगदान प्रशासनिक सहयोगी सेवा क्षेत्रको रहने प्रारम्भिक अनुमान रहेको छ। क्षेत्रगत रूपमा हेर्दा चालु आव २०८०८१ का लागि कुल मूल्य अभिवृद्धि वृद्धिदर सबैभन्दा धेरै (२८९३ प्रतिशत) विद्युत् क्षेत्रको र सबैभन्दा थोरै (१४३ प्रतिशत) उत्पादनमूलक उद्योग क्षेत्रको हुने प्रारम्भिक अनुमान गरिएको छ। कर्णाली प्रदेश कर्णाली प्रदेशको कुल गार्हस्थ्य उत्पादनमा योगदान २ खर्ब ४४ अर्ब हुने प्रारम्भिक अनुमान गरिएकोमा गत वर्षको संशोधित अनुमान २ खर्ब २९ अर्ब रहेको छ। यस प्रदेशको कुल गार्हस्थ्य उत्पादनको वृद्धिदर चालु आव २०८०८१ मा ३३९ प्रतिशत हुने प्रारम्भिक अनुमान र गत आव २०७९८० मा १९६ प्रतिशत रहने संशोधित अनुमान गरिएको छ। चालु वर्षमा प्रदेशको कुल गार्हस्थ्य उत्पादनमा सबैभन्दा धेरै (२९५१ प्रतिशत) योगदान कृषि, वन तथा मत्य क्षेत्रको रहने र सबैभन्दा न्यून (०१७ प्रतिशत) योगदान प्रशासनिक सहयोगी सेवा क्षेत्रको रहने प्रारम्भिक अनुमान रहेको छ। यस्तै, क्षेत्रगत रूपमा हेर्दा चालु वर्ष कुल मूल्य अभिवृद्धि वृद्धिदर सबैभन्दा धेरै (२२५२ प्रतिशत) आवास तथा भोजन सेवा क्षेत्रको र सबैभन्दा थोरै (१०२ प्रतिशत) निर्माण क्षेत्रको हुने प्रारम्भिक अनुमान गरिएको छ। सुदूरपश्चिम प्रदेश सुदूरपश्चिम प्रदेशको ४ खर्ब ४ अर्ब रुपैयाँको अर्थतन्त्रको आकार हुने प्रारम्भिक अनुमान गरिएको छ। यो चालु वर्षको अनुमान हो। गत वर्ष ३ खर्ब ८१ अर्ब रहने संशोधित अनुमान गरिएको छ। यस प्रदेशको कुल गार्हस्थ्य उत्पादनको वृद्धिदर चालु आव २०८०८१ मा ३४१ प्रतिशत हुने प्रारम्भिक अनुमान र गत आव २०७९८० मा १५२ प्रतिशत रहने संशोधित अनुमान गरिएको छ। चालु आव २०८०८१ मा सुदूरपश्चिम प्रदेशको कुल गार्हस्थ्य उत्पादनमा सबैभन्दा धेरै (३३०० प्रतिशत) योगदान कृषि, वन तथा मक्ष्य क्षेत्रको रहने र सबैभन्दा न्यून (०१३ प्रतिशत) योगदान प्रशासनिक सहयोगी सेवा क्षेत्रको रहने प्रारम्भिक अनुमान रहेको छ। सुदूरपश्चिम प्रदेशमा क्षेत्रगत रूपमा हेर्दा चालु आव २०८०८१ का लागि कुल मूल्य अभिवृद्धि वृद्धिदर सबैभन्दा धेरै (२२३३ प्रतिशत) आवास तथा भोजन सेवा क्षेत्रको र सबैभन्दा थोरै (१८२ प्रतिशत) उत्पादनमूलक उद्योग क्षेत्रको हुने प्रारम्भिक अनुमान गरिएको छ।"
गण्डकी प्रदेशसभा बैठकमा कांग्रेस सहभागी नहुने,"गण्डकी : गण्डकी प्रदेशसभाको शुक्रबार बस्ने बैठकमा नेपाली कांग्रेस सहभागी नहुने भएको छ। नेपाली कांग्रेस गण्डकी प्रदेशसभा संसदीय दलले प्रदेशसभाको उक्त बैठकमा सहभागी नहुने जनाएको छ। कांग्रेस संसदीय दल, गण्डकी प्रदेशले विज्ञप्ति जारी गर्दै मुख्यमन्त्री खगराज अधिकारीले विश्वासको मत लिने क्रममा असंवैधानिक तवरबाट बहुमत प्राप्त गरेको घोषणा प्रक्रियाविरुद्ध कांग्रेस संसदीय दलले सर्वोच्च अदातलमा दायर गरेको रिटको अन्तिम सुनुवाइ नहुँदासम्म गण्डकी प्रदेशसभाको बैठक एवं प्रदेश सरकारका काममा पार्टीको सहभागिता नहुने जनाएको छ। 'अदालतको आदेशको अवहेलना हुने गरी कामचलाउ प्रदेश सरकारले यही जेठ ११ गते दिउँसो ३ बजे प्रदेशसभा बैठक आह्वान गरी आगामी बजेटका सन्दर्भमा पूर्व छलफल गराउने कार्यप्रति नेपाली कांग्रेस संसदीय दलको गम्भीर असहमती रहेको छ,' नेपाली कांग्रेस गण्डकी प्रदेश संसदीय दलका प्रमुख सचेतक नन्दप्रसाद न्यौपानेद्वारा जारी विज्ञप्तिमा भनिएको छ। अदालतको आदेशविपरीत कार्य गरे गराइएमा कांग्रेस संसदीय दललाई मान्य नहुने र त्यसबाट उत्पन्न परिस्थितिको जिम्मेवार स्वयं प्रदेश सरकार र आदेश उल्लङ्घन गर्ने पक्ष नै हुने विज्ञिप्तिमा उल्लेख छ।"
उपत्यकाबासीलाई खानेपानी उपलब्ध गराउन सरकार प्रतिवद्ध : प्रधानमन्त्री,"ललितपुर : प्रधानमन्त्री पुष्पकमल दाहाल प्रचण्डले नीति तथा कार्यक्रमअनुरूप आगामी वर्षको बजेटमा कृषि क्षेत्रलाई उच्च प्राथमिकता दिने सरकारको तयारी रहेको बताएका छन्। कोन्ज्योसोम गाउँपालिकाद्वारा बिहीबार आयोजित त्रिमूर्ति प्रतिमा समुद्घाटन समारोहलाई सम्बोधन गर्दै प्रधानमन्त्री सरकारको नीति तथा कार्यक्रम र बजेटबाट कृषि क्षेत्रले पर्याप्त लाभ लिनसक्ने बताए । उनले नीति तथा कार्यक्रममा उत्पादकत्व वृद्धि र रोजगारी सिर्जनालाई उच्च प्राथमिकता दिएर नीतिगत व्यवस्था गरिएको स्पष्ट पारे। सरकारले अघिल्लो महिनामात्रै तेस्रो लगानी सम्मेलन उत्साहजनक रूपमा सम्पन्न गरेको उल्लेख गर्दै प्रधानमन्त्री प्रचण्डले उक्त सम्मेलनमा ठोट्ने खोलाको पानी प्रयोग गरी उपत्यकाबासीको पानीको समस्या समाधान गर्न विदेशी लगानीकर्ताका लागि परियोजनाको प्रारूप प्रस्ताव गरिएको जानकारी दिए। 'मेरो विश्वास छ उक्त प्रस्तावअनुरूप यस आयोजनाका निम्ति विदेशी लगानी जुट्नेछ,'प्रधानमन्त्री प्रचण्डले भने,'यसबाट पानीको बहुउपयोग हुने किसिमका बृहत आयोजना सञ्चालन गर्न सम्भव हुनेछ ।' कोन्ज्योसोम गाउँपालिकाका केही वडाहरूलाई नयाँ शहरको रूपमा विकास गर्न सकिने सम्भावना रहेको उल्लेख गर्दै प्रधानमन्त्रीले त्यसका निम्ति आगामी दिनमा सम्भाव्यता अध्ययन हुँदै जाने बताए । उनले यस क्षेत्रका लेलेचन्दनपुर, नल्लुचौघरेउन्युचौरमानिखेलगोटिखेल र बिर्खेधारादलचोकीशङ्खुइकुडोल गरी ३ वटा सडक दक्षिण ललितपुरको लाइफ लाइनका रूपमा विकास हुने क्रममा रहेको र यसले ललितपुरको दक्षिणी क्षेत्रको विकासमा गुणात्मक फड्को हान्ने विश्वास व्यक्त गरे। काठमाडौं उपत्यकाबाट नजिकको दुरीमा प्राकृतिक मनोरम दृश्यावलोकन गर्न सकिने स्थान कोञ्जोसोम भएको उल्लेख गर्दै प्रधानमन्त्री प्रचण्डले ग्रामीण अर्थतन्त्र र पर्यटन प्रवर्द्धन गरेर आयआर्जन गर्न सकिने बताए । उनले यस क्षेत्रमा पर्यटकहरूको बसाइ लम्बाएर विदेशी मुद्रा आर्जनका निम्तिसमेत राजधानी नजिकका यस्ता पर्यटकीय गन्तव्यहरूको विशिष्ट भूमिका रहने विश्वास व्यक्त गरे। यो क्षेत्र कृषि,तरकारी खेती,पशुपालन,दूध र मासु उत्पादनका दृष्टिले अत्यन्त सम्भावनायुक्त क्षेत्र भएको उल्लेख गर्दै प्रधानमन्त्री प्रचण्डले कृषिको आधुनिकीकरण,यान्त्रिकीकरण,विविधिकरण र बजारीकरणका माध्यमबाट यस क्षेत्रका जनताले पर्याप्त लाभ लिन सक्ने बताए। ललितपुर जिल्लाभित्र पर्ने अत्यन्त महत्त्वपूर्ण र मनोरम गाउँपालिकाका रूपमा स्थापित कोन्ज्योसोमले कृषि र पर्यटनमार्फत् ग्रामीण अर्थतन्त्रको सवलीकरण एवं विकासमा रचनात्मक भूमिका खेल्दै आएको बताउँदै प्रधानमन्त्री प्रचण्डले अर्गानिक कृषि उत्पादन,पर्यटकीय सम्भावनाहरूको खोजी एवं गाउँपालिकाभित्र विद्यमान सबै साधनस्रोतहरूको अधिकतम उपयोगका निम्ति विभिन्न नीति, योजना र कार्यक्रम तर्जुमा गरी कार्यान्वयन गर्नुपर्नेमा जोड दिए। करिब ७८ प्रतिशत तामाङ समुदायको बसोबास रहेको यस कोन्ज्योसोम गाउँपालिकाको नामाकरण स्थानीय पहिचान झल्किने गरी तामाङ भाषामा गरिएको छ,'प्रधानमन्त्री प्रचण्डले भने,'यसबाट यस गाउँपालिकाभित्रका विविधतायुक्त संस्कृतिको प्रवर्द्धन हुनुका साथै प्राकृतिक एवं सांस्कृतिक पर्यटकीय गन्तव्यका रूपमा विकास गर्नसमेत महत्त्वपूर्ण योगदान पुग्दै आएको छ ।' प्रधानमन्त्री प्रचण्डले स्थानीय भाषा,कला र संस्कृतिको प्रवर्द्धन गरी उत्पीडित वर्ग,जाति र समुदायको पहिचान र आत्मस्वाभिमान स्थापित गर्नुका साथै यस्ता रचनात्मक क्रियाकलापले पर्यटन प्रवर्द्धनमा समेत गुणात्मक योगदान पुर्याउने विश्वास व्यक्त गरे। कोन्ज्योसोम प्रतिमा निर्माणमा संघ,प्रदेश र स्थानीय तीनै तहको भूमिका र योगदान रहेको उल्लेख गर्दै प्रधानमन्त्री प्रचण्डले तीनै तहका सरकारहरूको संयुक्त लागत साझेदारीमा निर्माण गरिएको त्रिमूर्तिले यस क्षेत्रको ऐतिहासिकताको समेत प्रतिनिधित्व गर्ने विश्वास व्यक्त गरे।"
खसी चोरीको आरोपमा एक जना पक्राउ,"काभ्रे : खशी चोरीको आरोपमा एक जना पक्राउ परेका छन् । पक्राउ पर्नेमा काभ्रेपलाञ्चोक जिल्लाको बनेपा नगरपालिका८ नयाँ बस्तीका ५७ वर्षीय जुजुकाजी सिफर रहेका छन्। उनलाई खशी चोरी गरेको आरोपमा पक्राउ गरिएको इलाका प्रहरी कार्यालय बनेपाले जनाएको छ । प्रहरीका अनुसार जेठ ८ गते दिउँसो ३ बजे भक्तपुरको सुर्यविनायक नगरपालिका८ स्थित अस्थायी प्रहरी पोष्ट आशापुरीबाट खटिएको प्रहरी गस्ती टोलीले सवारी साधन चेक जाँच गर्ने क्रममा उनलाई पक्राउ गरेको हो। उक्त खसी काभ्रेपलाञ्चोक जिल्लाको पनौती नगरपालिका३ तिनखुट्टे स्थित बस्ने रुद्र प्रसाद सापकोटाको घर गोठमा बाँधि राखेको भेटिएपछि उनी पक्राउ परेका हुन्। उनलाई काभ्रेपलाञ्चोक जिल्ला अदालतबाट म्याद थप गरेर अनुसन्धान गरिरहेको बताइएको छ । पक्राउ परेका सिफरबाट प्रहरीले बा ७० प ६५२५ नम्बरको स्कुटर थान१, ३८ केजीको सेतो रंगको खसी बरामद गरेको छ।"
विराटनगरमा गुण्डागर्दी गर्ने समूह पक्राउ,"विराटनगर : कोशी प्रदेशको राजधानी विराटनगरमा गुण्डागर्दीका माध्यमबाट आतंक मच्चाउने समूह पक्राउ परेको छ। समूहका ६ जना पक्राउ परेका हुन्। पक्राउ पर्नेमा विराटनगर महानगरपालिका७ का २० वर्षीय छिरिङ भनिने नेनी शेर्पा, विराटनगर११ का १८ वर्षीय सारुख मियाँ शेख, १९ वर्षीय फैजल खान, विराटनगर१२ का १८ वर्षीय सुमित ठाकुर, १९ वर्षीय प्रियसिलनारायण चौधरी र २० वर्षीय सौजन गुरुङ रहेका छन्। मोरङ प्रहरीको हिरासतमा राखेर उनीहरूमाथि कानुनी कारबाहीको प्रक्रिया अघि बढाइएको छ। यही समूहका ४ जना फरार छन्। फरार हुनेमा विराटनगर७ का २७ वर्षीय अंकित लिम्बू, मोरङको कटहरी गाउँपालिका२ का २३ वर्षीय सरोज यादव, करन साह र लुसिफर भनिने रोहित ठाकुर रहेका छन्। उनीहरूको खोजी तीव्र पार्दै पक्राउ परेकाविरुद्ध अभद्र व्यहार मुद्दा चलाउन म्याद थप गरेर अनुसन्धानको बाँकी प्रक्रिया अघि बढाइएको जानकारी मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले दिए। पक्राउ परेकालाई छाड्न र मुद्दा नचलाउन केही नेताले दबाब दिएका थिए। तर, दबाबको बेवास्ता गर्दै प्रहरीले कारबाही अघि बढाएको हो। गुण्डा समूहमाथि मोरङ प्रहरीको अपराध अनुसन्धान शाखाका इन्सपेक्टर हेमराज ओलीको नेतृत्वमा थप अनुसन्धान भइरहेको छ। डीएसपी बस्नेतका अनुसार गुण्डागर्दी गर्ने समूहले विराटनगर४ एयरपोर्ट लाइनमा रहेको सिंहासन रेस्टुरेन्ट परिसरमा जेठ ६ गते राति १०:३० बजेतिर आतंक मच्चाएको थियो। अंकित लिम्बूको नेतृत्वमा हतियारसहित पुगेको समूहले रेस्टुरेन्टका कर्मचारी एवं सुपरभाइजर राहुल सहनीमाथि आक्रमण गरेको बस्नेतको भनाइ छ। उनका अनुसार अंकित नेतृत्वको समूहले पछिल्लो समय विराटनगरमा गुण्डाराज चलाउन खोजेको देखिन्छ। अंकितले चिनजानका युवाहरूलाई भेला पारेर संगठित गर्दै गुण्डागर्दीमा प्रयोग गरेको उनको भनाइ छ। यो समूहले विभिन्न होटल तथा रेस्टुरेन्टमा खाएको पैसा नतिर्ने र पैसा माग्दा आक्रमणमै उत्रिने गरेको खुल्यो। सिंहासनमा पनि यही प्रकृतिको घटना भएको हो, उनले भने, मापसे (मादक पदार्थ सेवन) गरेको र नास्ता खाएको पैसा माग्दा रेस्टुरेन्टका सुपरभाइजरमाथि नै आक्रमण गरेको प्रारम्भिक अनुसन्धानबाट खुलेको छ। विस्तृत अनुसन्धानपछि थप विषय प्रष्ट हुन्छ। केही दिनअघि सिंहासन रेस्टुरेन्टमा खाएको पैसा नतिरिकन बाहिरिन खोजेपछि अंकितको समूहसँग सुपरभाइजर राहुलले पैसा मागेका थिए। त्यही रिसईबी राखेर बसेको समूहले ४ दिनपछि रेस्टुरेन्ट परिसरमै पुगेर उनलाई आक्रमण गरेको डीएसपी बस्नेतले बताए। उनका अनुसार यो समूहले रेस्टुरेन्टमा तिर्न बाँकी रकमका बारेमा यकिन गर्ने काम भइरहेको छ। घटनाको दृष्य देखिने सीसी क्यामेराको फुटेज पनि बाहिर आएको छ। रेस्टुरेन्ट परिसरमा राहुलसहित ३४ जना गफ गरेर बसिरहेको फुटेजमा देखिन्छ। त्यत्तिकैमा एउटा समूह रेस्टुरेन्ट परिसरमा छिरेर उनलाई आक्रमणमा गर्न थालेको थियो। रातको समयमा एक्कासि छिरेको समूहले मुक्का हान्न थालेपछि रेस्टुरेन्टका कर्मचारीले मूल ढोका बन्द गर्न खोजेका थिए। तर, जबरजस्ती खोलेर एउटा हुल भित्र पस्यो। राहुलमाथि केही व्यक्तिले मुक्का प्रहार गर्न थाले। एक जनाले पेस्तोलजस्तो वस्तु निकालेर ताक्दै गरेको देखिन्छ। अर्का व्यक्तिले खुकुरीले हानेका छन्, बस्नेतले भने, रेस्टुरेन्ट परिसरमा रहेकाले छुट्याउन खोजे। तर, हतियार निकालिएपछि सबै जना त्रसित भएछन्। राहुलले छलिएर ज्यान बचाएको पाइयो। उनका अनुसार गस्ती गर्दै प्रहरी पुगेका कारण घटनामा संलग्नहरू फरार भएको र ठूलो क्षति हुन नपाएको हो। पेस्तोल नक्कली रहेको प्रहरीको भनाइ छ। पेस्तोल नक्कली भएपनि सक्कलीजस्तै देखिन्छ। तर्साउनका लागि बोकेर हिँड्ने गरेको खुल्यो, डीएसपी बस्नेत भन्छन्, तर, आक्रमण चैं ज्यान मार्ने हिसाबले गरेको देखिन्छ। राहुल छलिन सफल भएका कारण अप्रिय घटना हुन पाएन र ठूलो चोटपटक पनि लागेन। घटनास्थलनजिक प्रहरी नपुगेको भए चैं घटनाले कस्तो रूप लिन्थ्यो भनेर भन्न नसकिने बस्नेतको भनाइ छ। गाडीको साइरन बजाउँदै प्रहरी गस्तीमा निस्किएको रहेछ। प्रहरी आइपुग्यो भनेर हल्ला हुन थालेपछि आक्रमणकारीहरू छिन्नभिन्न भएर भागेछन्, उनले भने, घटनास्थलबाट एक जनालाई पक्राउ गरियो। अरु दिव्य रत्न होटलबाट पक्राउ परेका हुन्। उनका अनुसार नक्कली पेस्तोल देखाउने छिरिङ भनिने नेनीलाई घटनास्थलबाट पक्राउ गरिएको हो। खुकुरी प्रहार भने अंकितले गरेको डीएसपी बस्नेतले बताए। वारदातस्थलबाट प्रहरीले १७ इन्च लामो खुकुरीको दाप बरामद गरेको छ। खुकुरी बरामद भइसकेको छैन। नक्कली पेस्तोल विराटनगर७ हाटखोलास्थित दिव्य रत्न होटलबाट बरामद भएको डीएसपी बस्नेतले बताए। उनका अनुसार उक्त होटल गुण्डा समूहको नेतृत्व गरेका अंकित लिम्बूको हो। होटलको २०६ नम्बर कोठाभित्र लुकाइएको स्टिलको लेप भएको, ७ ईन्च लम्बाई र मेड इन चाइना लेखिएको पेस्तोलजस्तो देखिने वस्तु बरामद भएपनि त्यो नक्कली रहेको उनले बताए। यद्यपि, यो समूहसँग सक्कली पेस्तोल नै रहेको हुनसक्ने प्रहरीको आशंका छ। सक्कली पेस्तोल नै रहेको सूचना छ। त्यससँग सम्बन्धित थप विवरण संकलन गर्ने काम भइरहेको छ, प्रहरी स्रोतले भन्यो, होटलमा खानतलासी गर्दा नक्कली मात्रै बरामद भयो। गम्भीर ढंगले अनुसन्धान अघि बढाएर सम्भावित स्थानमा छापा हान्ने काम भइरहेको छ। प्रहरीका अनुसार घटना भएको दिन प्रियसिलनारायण चौधरीको जन्मदिन थियो। दिव्य रत्न होटलमा उनको जन्मदिन मनाउँदै राहुललाई आक्रमण गर्ने योजना बनाइएको डीएसपी बस्नेत बताउँछन्। उनका अनुसार योजनाबद्ध हिसाबले नै घटना गराएको देखिन्छ। गुण्डागर्दी गर्ने समूहले राहुललाई त्यसअघि पनि धम्क्याएको प्रहरीको भनाइ छ। मोरङ प्रहरी प्रमुख एसपी नवराज कार्की गुण्डागर्दीविरुद्ध प्रहरीले विशेष कारबाही अघि बढाएको बताउँछन्। पछिल्लो घटनाक्रमबाट केही व्यक्तिले ग्याङ खडा गरेर गुण्डागर्दी गर्न खोजेको देखिन्छ। गुण्डागर्दीका माध्यमबाट समाजमा आतंक सिर्जना हुन हुँदैन भनेर प्रहरी चनाखो छ, उनले भने, गुण्डाराज चलाउनेविरुद्ध प्रहरी निर्मम बन्छ। त्यस्तालाई तत्काल नियन्त्रणमा लिएर कानुनको दायरामा ल्याउँछ। एसपी कार्कीका अनुसार घटनामा संलग्न रहेकाको कनेक्सन खोतल्दै विशेष ढंगले अनुसन्धान अघि बढाइएको छ। उनीहरूको संलग्नता एवं सम्बन्ध कहाँकहाँ र कोकोसँग रहेछ भनेर बुझ्ने काम भइरहेको छ। कसैको सपोर्टबिना समूह बनाएर आतंक मच्चाउन सम्भव नहुनसक्छ, उनी भन्छन्, गुण्डागर्दी गर्ने र आतंक मच्चाएर समाजमा अशान्ति फैलाउनेसँग कुनै सम्झौता हुँदैन। त्यस्तालाई कारबाहीको दायरामा ल्याएर शान्ति सुरक्षाको अवस्था मजवुत बनाउनु प्रहरीको दायित्व हो। विगतमा गुण्डागर्दीमा संलग्नहरूका बारेमा पनि प्रहरीले सूक्ष्म ढंगले निगरानी गरिरहेको जानकारी कार्कीले दिए।"
बाघको आक्रमणबाट बर्दियामा एक महिलाको मृत्यु,गुलरिया : बर्दियामा बाघको आक्रमणबाट आज एक महिलाको मृत्यु भएको छ। मृत्यु हुनेमा बाँकेको बैजनाथ गाउँपालिका८ हसनापुरकी ३५ वर्षीया मनिसा रोकाय रहेकी छन्। बाँसगढी नगरपालिका४ जनचेतना सामुदायिक वन नजिक बाघको आक्रमणबाट रोकायको मृत्यु भएको जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालले जानकारी दिए। मृतक रोकाय आफ्नी दिदी ४० वर्षीया कैलाशपति थारुसँगै बाँसगढी नगरपालिका४ बठुवा जाने क्रममा बाघको आक्रमणमा परेकी हुन्। उनकी दिदी कैलाशपति भने सकुशल रहेकी प्रहरीले जनाएको छ। डिभिजन वन कार्यालय बर्दियाका प्रमुख प्रविण विडारीले घटनाबारे अनुसन्धान भइरहेको बताए।
खानेपानीको सास्ती कहिलेसम्म ?,"सिंहदरबारदेखि १५ किलोमिटरको दूरीको आसपासमा बस्ने महिलालाई खानेपानीको जोहो गर्न सास्ती छ। बिहानै उठेर ढुंगेधारामा पानीको लागि पालो कुर्नुपर्छ। चितुवाको आक्रमणको त्रास, लाखौं खर्चेर इनार निर्माण गर्दा पनि पर्याप्त पानीको अभाव झेल्नु परेको गुनासो सुनिन्छ। पानी बोक्दा कतिपयमा शारीरिक समस्याहरू पनि देखिएका छन्। ढाड र कम्मर दुख्ने समस्या बढेको छ। बालबालिकाहरूको पढाइमा असर गरेका अनुभूतिहरू महिलाको छ। मुलुकको संघीय राजधानीको नजिकैको बस्तीमा खानेपानीको जोहो गर्न यति धेरै सास्ती छ भने दूरदराजका बस्तीहरूको अवस्था के होला ? खानेपानी मन्त्रालयको तथ्यांकलाई आधार मान्दा नेपालमा ९५ प्रतिशत जनसंख्यालाई आधारभूत स्तरकोे र २५ प्रतिशत जनसंख्यालाई उच्च र मध्यम स्तरको खानेपानी सेवामा पहुँच पुगेको भनिएको छ। तर राष्ट्रिय जनगणना २०७८ को तथ्यांकलाई आधार मान्दा अहिले पनि ८ दशमलव ६ प्रतिशत घरपरिवारहरू इनार, कुवा, ढुंगेधारा, खोला नदीजस्ता असुरक्षित पानीको स्रोतमा निर्भर रहनुपर्ने बाध्यता छ। खानेपानीको सन्दर्भमा सरकारले राष्ट्रिय तथा अन्तर्राष्ट्रिय स्तरमा गरेका प्रतिबद्धता व्यक्त गरेको छ। नेपालको संविधान २०७२ मा खानेपानीलाई प्रत्येक नागरिकको अधिकारको रूपमा स्थापित छ। तर, कार्यान्वयनको पक्ष फितलो अवस्था छ। पाइप प्रणालीबाट पानी वितरण गर्न थालेको १ सय २९ वर्ष पूरा गर्दा पनि ४३ प्रतिशत घरधुरीहरूमा पाइप प्रणालीको पहुँच नहँुदा चापाकल, कुवा, खोला, इनार, ढुंगेधारा, जार, बोटल, ट्यांकरजस्ता स्रोतमा निर्भर छन्। खानेपानी प्रणालीहरूमध्ये २५ प्रतिशतले मात्र राम्रो सेवा दिएको, ४० प्रतिशतले प्रणालीहरूलाई त पूर्ण रूपमा मर्मत गर्नुपर्ने अवस्था र करिब ७० प्रतिशत प्रयोग भएका खानेपानीका स्रोतहरू असुरक्षित रहेको अवस्थामा हाल खानेपानी प्रणालीहरूबाट वितरित खानेपानीको सेवा र गुणस्तरमा गम्भीर प्रश्न खडा भएको छ। राष्ट्रिय खानेपानी, सरसफाइ तथा स्वच्छता (खासस्व) नीति २०८० मा विस २१०० सम्म सबै नेपालीलाई चौबिसैघण्टा सुरक्षित खानेपानी सेवा उपलब्ध गराउने लक्ष्य राखिएको छ। तर पुरानो कार्यशैली, खानेपानीमा वर्तमान लगानीको अवस्था, खानेपानीका संरचनाहरूमा मर्मत तथा सम्भारमा गम्भीर समस्या छ। खानेपानी सेवा प्रदायकहरूको क्षमता र पानीको गुणस्तर कायम गर्न भएका प्रयासहरू दृष्टिगत गर्दा नेपालीहरूले खानेपानीको सास्तीबाट सजिलै छुटकारा पाउने आधारहरू देखिँदैन। यो भन्दैमा हामीसँग विकल्पहरू नभएका होइन। छोटो समयमा सबल नेतृत्वसहित सुरक्षित पानी वितरण गर्न सक्ने क्षमता बनाइसकेका खानेपानी उपभोक्ता समितिहरू, नेपाल खानेपानी संस्थानका केही शाखाहरू र साना उपभोक्ता समितिहरूका राम्रा अभ्यासहरूलाई सिको गर्नु आवश्यक छ। सबैलाई पहुँच योग्य, सर्वसुलभ, गुणस्तरीय र आर्थिक रूपले धान्न सक्ने खानेपानीको सेवा प्रदान गर्न सकिन्छ। केही प्रभावकारी उपायहरू लागू गर्न सकेमा खानेपानीको लागि भोग्नु परेको सास्तीबाट छुटकारा पाउन सकिन्छ। खानेपानी सेवा प्रदायकहरूको जवाफदेहिताको सुनिश्चितासहित स्पष्ट जिम्मेवारी सर्वसाधारणले बुझ्ने गरी तोकिनु पर्दछ। यसो गर्दा उभोक्ताहरूले सेवाप्रदायहरूले वाचा गरे अनुरूपको सेवा प्राप्त गर्न सकेनन् भने उजुरी गर्न सक्छन्। यो प्रक्रियाले सेवा प्रदायकहरूलाई जवाफदेही हुन बाध्य पार्छ। सेवा स्तर सुधार गर्न दबाब सिर्जना गर्छ। यसको लागि खानेपानी, सरसफाइ तथा स्वच्छता नीति २०८० कार्यान्वयन गर्न सकिन्छ। नयाँ धारा जडान, नियमित पानीको महसुल निर्धारण तथा संकलनमा धेरैजसो खानेपानी सेवा प्रदायकहरूमा अन्योलता देखिएको छ। केही राम्रा भनिएका सेवाप्रदायकहरूमा पनि चल र अचल सम्पत्ति जम्मा गर्ने होडबाजी हुनु सुशासनको हिसाबले गम्भीर कुरा हो। सेवाप्रदायकहरूले जम्मा गर्ने चल र अचल सम्पत्तिको सीमा, सेवास्तर सुधारको कार्ययोजना र संकलित महसुल उपभोक्ताको हितमा कसरी प्रयोग गर्ने भन्ने स्पष्ट खाका धेरै उपभोक्तामा पाइँदैन। यी सबै कुराको समाधान खानेपानी प्रणाली सञ्चालन गर्ने सेवा प्रदायकहरूले निर्माण गर्ने व्यावसायिक तथा खानेपानीको सम्पत्ति व्यवस्थापन योजनाले दिन सक्छ। यी योजनाहरू निर्माण साथै कार्यान्वयनको लागि सम्बन्धित स्थानीय सरकारहरूले सेवाप्रदायकहरूको दर्ता तथा नवीकरणको समयमा निर्माण भए नभए सेवाप्रदायकहरूले ताकेता गर्न सक्छन्। कमजोर आर्थिक अवस्थाका सेवाप्रदायकहरूको क्षमता अभिवृद्धि गर्न पनि स्थानीय सरकारले महŒवपूर्ण भूमिका निर्वाह गर्न सक्छ। खानेपानीको महसुल कति तोक्ने भन्ने सम्बन्धमा विभिन्न राष्ट्रहरूका फरकफरक अभ्यासहरू छन्। सामान्यतया खानेपानी प्रणालीको नियमित मर्मत तथा सम्भार गर्न पुग्ने गरी एक परिवारको आम्दानीको ० दशमलव ७ देखि २ प्रतिशभन्दा माथि नजाने गरी सेवा प्रदायकले महसुल तोक्ने चलन छ। महसुलले उपभोक्ताहरूमा अपनत्व निर्माण, सुरक्षित पानी प्राप्त गर्न महसुल तिर्नुपर्छ भन्ने धारणको विकास गर्नुका साथै पानीको दुरुपयोग हुनबाट बचाउँछ। महसुल तिर्न नसक्ने घरपरिवारहरूलाई पहिचान गरी छुट्टै व्यवस्था गरी सुरक्षित पानीको पहुँच सुनिश्चित गर्ने जिम्मेवारी स्थानीय सरकारको हुन्छ। दिगो विकास लक्ष्य २०३० मा खानेपानीसँग सम्बन्धित दिगो विकास लक्ष्य हासिल गर्न अहिले खानेपानी, सरसफाइ तथा स्वच्छता (खासस्व)मा विनियोजित बजेट अपुग छ। सन् २०१६ मा नेपाल सरकारले विनियोजन गरेको बजेट र त्यो बेलाको मुद्रास्फीतिलाई आधार मान्दा खासस्वको क्षेत्रमा सन् २०३० सम्म ६९६ दशमलव ९१५ अर्ब बजेट विनियोजन गर्नुपर्ने देखिन्छ भने त्यो बेलाको बजेट विनियोजन र मुद्रास्फीतिलाई आधार मान्दा सन् २०३० सम्म ११२ अर्ब रकम राजस्व क्षेत्रमा अपुग देखिन्छ। सरकारको एकल प्रयासले मात्र सबै रकम जुटाउन गाह्रो भएको खण्डमा महसुल, कर, व्यापार र विकास साझेदार तथा निजी क्षेत्रहरूको लगानीका स्रोतहरू हुन सक्छ। सरकारले यसको लागि लगानी मैत्री वातावरणको निर्माण गर्नुपर्ने हुन्छ। तीनै तहका सरकारहरूले खानेपानीमा लगानी गर्दा बहुआयामिक फाइदाहरू हुन्छन् भन्ने बुझाइ आउनुपर्ने देखिन्छ। खानेपानीमा गरिने लगानीले दिगो विकास लक्ष्यमा मात्र होइन प्रत्यक्ष वा अप्रत्यक्ष रूपमा दिगो विकासका अन्य लक्ष्यहरूलाई पनि सहयोग गरेको हुन्छ। यो बुझाइ नेतृत्व तह र नीति निर्माण गर्ने तहमा हुनु जरुरी छ। यसको लागि नियमित पैरवी पनि गर्नुपर्ने देखिन्छ। आम सर्वसाधारणले पनि स्वच्छ पानी समुन्द्र मन्थनबाट निकालेको अमृत समान हुँदैछ भन्ने बुझेर पानीका स्रोतहरूको संरक्षण र विकास गर्न जरुरी छ।"
विपन्न विद्यार्थीलाई पोसाक सहयोग,"डोल्पा : डोल्पाका पाँच सय पाँच विद्यार्थीलाई विद्यालय पोसाक सहयोग गरिएको छ। जिल्लाको ठुलीभेरी नगरपालिका र मुड्केचुला गाउँपालिका ६ वटा विद्यालयमा अध्ययनरत पाँचसय पाँच जना गरिब, विपन्न विद्यार्थीलाई निःशुल्क रुपमा विद्यालय पोसाक सहयोग गरिएको हो। ठुलीभेरी नगरपालिकाभित्र पर्ने आदर्श माध्यमिक विद्यालयका १४८, बिडिथान आधारभूत विद्यालयका ११०, गौरी आधारभूत विद्यालयका ६४, मन्मा आधारभूत विद्यालयका ३४, बाबिरो आधारभूत विद्यालयका ५५ र मुड्केचुला गाउँपालिकाभित्र पर्ने मालिका माध्यमिक विद्यालयका ९४ जना विद्यार्थीलाई पोसाक सहयोग गरिएको हो। स्थानीय युवा समाजसेवी जीवन शाही र नवीन शाहीको पहलमा विदेशमा अध्ययन गरिरहेका विद्यार्थीहरूबाट सहयोग संकलन गरेर विद्यार्थीहरूलाई वितरण गरिएको बताइएको छ। त्यसैगरी मन्मा आधारभूत विद्यालयमा खानेपानी अभाव भएकाले मर्मतका लागि पाइप समेत सहयोग गरिएको जीवन शाहीले बताए। विद्यालयमा अध्यनरत सम्पूर्ण विद्यार्थीले सहयोग पाएपछि शिक्षक, विद्यार्थी र अभिभावकले पहलकर्तालाई धन्यवाद दिएका छन्।"
"संसदीय छानबिन समितिको 'टिओआर'मा सहमति जुटाउने प्रयास, कार्यदलको बैठक जारी","काठमाडौं : संसदीय छानबिन समितिको कार्यदेश बनाउने गठित कार्यदलको बैठक सुरु भएको छ। कानुन तथा संसदीय मामिला मन्त्रि पदम गिरीको संयोजकत्वमा गठित बैठकले छानबिन समितिको 'टीओआर'का विषयमा सहमति जुटाउने प्रयास गरिरहेको छ। बैठकमा सत्तारुढ दलबाट एमालेका प्रमुख सचेतक महेल बर्तौला, राष्ट्रिय स्वतन्त्र पार्टीबाट शिशिर खनाल र प्रमुख प्रतिपक्षी दल नेपाली कांग्रेसबाट सहमहामन्त्री जीवन परियार र नेता ज्ञानेन्द्र कार्की सहभागी छन्। यसअघि सहकारीको रकम हिनामिना प्रकरणमा संसदीय छानबिन समिति बनाउने सहमति भए पनि कार्यदेशमा टुंगो लागेको थिए। प्रमुख प्रतिपक्षी दलले गृहमन्त्रीसमेत रहेका रवि लामिछानेको नामसमेत उल्लेख गर्नुपर्ने अडान लिएको छ भने सत्तारुढ दलले व्यक्ति केन्द्रित भन्दा पनि समग्र सहकारी समस्यका विषयमा छानबिन समिति बन्ने अडान लिँदै आएको छ।"
"पाँच वर्षपछि एकठाउँमा उभिँदैछन् चीन, जापान र कोरिया","काठमाडौं : पाँच वर्षपछि दक्षिण कोरिया, चीन र जापानका नेताहरू एकठाउँ उभिने भएका छन्। अर्को हप्ता दक्षिण कोरियाको सियोलमा त्रिपक्षीय शिखर सम्मेलन हुने भएको छ। कोरियाका राष्ट्रपति युन सुक युलले चिनियाँ प्रधानमन्त्री ली किआङ र जापानी प्रधानमन्त्री फुमियो किशिदाबीच त्रीपक्षीय भेटवार्ता हुने बताएका छन्। तीन देशका व्यापारीहरूलाई प्रोत्साहित गर्ने एजेण्डामा उनीहरूबीच छलफल हुने अन्तर्राष्ट्रिय सञ्चारमाध्यमहरूले जनाएका छन्। पछिल्लोपटक तीन देशका नेताहरूबीच सन् २०१९ मा भेटवार्ता भएको थियो। कोरिया र जापानबीच सीमासम्बन्धी विवाद कायमै रहेको छ। एसियाका तीन ठूला देशका नेताहरूबीचको भेटले शक्तिशाली राष्ट्रहरूले चासो देखाइरहेको एजेन्सीहरूले उल्लेख गरेका छन्। 'ताइवान' मामिलामा अमेरिका र चीनबीच ठूलो द्वन्द्व चल्दै आएको छ। चीनको ताइवान नीतिमा जापान र कोरियाको भूमिकाबारे अमेरिकालगायत शक्ति राष्ट्रहरूको ठूलो चासो रहेको समाचारहरूमा उल्लेख छ। यता कोरियाको विदेश मन्त्रालयले एक चीन नीतिलाई सम्मान गर्ने बताएको छ। चीन नीतिमा कुनै परिवर्तन नभएको कोरियाले धारणासमेत सार्वजनिक गरेको छ।"
विश्व बैंकद्वारा ४६ लाख अमेरिकी डलरको अनुदान,"काठमाडौं : विश्व बैंकद्वारा लैंगिक हिंसाविरुद्ध विकृति हटाउन ४६ लाख अमेरिकी डलर अनुदानको आयोजनाको शुभारम्भ गरिएको छ। महिला, बालबालिका तथा ज्येष्ठ नागरिक मन्त्री भगवती चौधरी र माल्दिभ्स, नेपाल र श्रीलंकाका लागि विश्व बैंकका राष्ट्रिय निर्देशक फारिस हदादजेर्भोसले मंगलबार संयुक्त रूपमा संघीय नेपालमा लैंगिक हिंसाविरुद्धको प्रतिकार्य संस्थागतीकरण आयोजनाको सुरुवात गरेका हुन्। नेपाल सरकार र विश्व बैंकबीच यस आयोजनाका लागि २०८१ वैशाख १२ मा वित्तीय सम्झौतामा हस्ताक्षर भएको थियो। उक्त त्रिवर्षीय आयोजनाले कोशी र लुम्बिनी प्रदेशका ६ नगरपालिकामा कानुनी सहायता, मनोसामाजिक परामर्श र चिकित्सा सहायताजस्ता लैंगिक हिंसाविरुद्धको बहुक्षेत्रीय प्रतिकार्य सेवामा महिला तथा बालिकाको पहुँच बढाउन मद्दत गर्ने भएको छ। यसले लैंगिक हिंसापीडित करिब ४९ हजार महिला तथा बालिकालाई गुणस्तरीय सेवामा राम्रो पहुँचमार्फत लाभान्वित गराउने लक्ष्य लिएको छ। उक्त आयोजनाका लागि राज्य तथा शान्ति निर्माण कोष (स्टेट एन्ड पिसबिल्डिङ ट्रस्ट फन्ड) ले ४६ लाख अमेरिकी डलरबराबरको अनुदान उपलब्ध गराएको छ। यस आयोजनाको कार्यान्वयन महिला, बालबालिका तथा ज्येष्ठ नागरिक मन्त्रालयद्वारा गरिने भएको छ। विश्व बैंककाअनुसार आयोजनाले संस्थागत संरचना र क्षमता सुदृढ गर्नुका साथै सेवाको पहुँच र गुणस्तर सुधारमा ध्यान केन्द्रित गरी लैंगिक हिंसाविरुद्धका नवीनतम उपायहरूसम्बन्धी नमुना कार्यक्रम सञ्चालन गर्नेछ। यसैगरी, लैंगिक हिंसाविरुद्धको सुदृढ प्रतिकार्यका लागि पहिलो प्रतिकार्यकर्ता (फस्ट रेस्पोन्डर) र स्थानीय सरोकारवालाको व्यवहार परिवर्तनलाई बढावा दिने भएको छ। यसैक्रममा महिला, बालबालिका तथा ज्येष्ठ नागरिक मन्त्री भगवती चौधरी लैंगिक हिंसाको सम्बोधनलाई नेपाल सरकारले प्राथमिकतामा राखेको बताउँछिन्। चौधरीका अनुसार नगर, प्रदेश र संघीय तहमा लैंगिक हिंसाविरुद्धका प्रतिकार्य संयन्त्रहरूलाई आबद्ध गर्ने कार्यमूलक समन्वय प्रणाली स्थापनाका लागि यस आयोजनाले सहयोग गर्नेछ। यस्तै, विश्व बैंकका राष्ट्रिय निर्देशक फारिस हदादजेर्भोस यस आयोजनाले विशेषगरी अति दुर्गम र पुग्न कठिन क्षेत्रमा लैंगिक हिंसाविरुद्धका सेवाहरूमा तत्काल पहुँच प्राप्त गर्न, हिंसाको उजुरी गर्न र यसका लागि सहयोग माग्न महिला तथा बालिकालाई सशक्तीकरण गर्ने बताउँछन्। उनी भन्छन्, नेपालको हरित, उत्थानशील र समावेशी विकासमा टेवा पुयाउन यो ज्यादै महŒवपूर्ण छ।"
"क्रिकेटर सन्दीप लामिछानेलाई अमेरिका पठाउन क्यानको दौडधुप, खेलकुदमन्त्रीसँग छलफल","काठमाडौं : टी२० विश्वकपको लागि अमेरिका जान क्रिकेटर सन्दीप लामिछानेलाई नेपालस्थित अमेरिकी दूतावासले भिसा दिन अस्विकार गरेपछि नेपाल क्रिकेट संघ (क्यान)ले पहल थालेको छ। अमेरिकाले भिसा नदिएपछि लामिछानेले विश्वकप गुमाउने भन्दै क्यानले प्रधानमन्त्री कार्यालय, गृहमन्त्री र खेलकुदमन्त्रीसँग पहल थालेको हो । राप्रपाका प्रमुख सचेतक ज्ञान बहादुर शाहीले लामिछानेलाई विश्वकप खेल्न अमेरिका जाने भिसा प्रक्रियाका लागि प्रधानमन्त्री कार्यालयदेखि गृहमन्त्री र खेलकुदमन्त्रीसँग पहल गरिरहेको जानकारी गराएका छन्। लामिछाने, क्यान सचिव पारस खड्का, लामिछानेको वकिल सरोज घिमिरेसहित सांसद शाही बिहान खेलकुदमन्त्री विराजभक्त श्रेष्ठलाई भेट्न पुल्चोकस्थित मन्त्री क्वार्टरमा पुगेका छन्। उनले लामिछानेले विश्वकप खेल्ने बाटो खुल्ने आशा व्यक्त गरे। शाहीले फेसबुकमा लेखेका छन्,आज एकाबिहानैदेखि सन्दिप लामिछानेलाई विश्वकप खेल्न अमेरिका जाने भिसा प्रक्रियाका लागि नेपाल सरकारका सबै निकाय प्रधानमन्त्री कार्यालय,गृहमन्त्री र खेलकुद मन्त्री ज्युसँग पहल गरेका छौं। आशा छ विश्वकप खेल्ने बाटो खुल्ने छ ? नेपाली चन्द्र सुर्य झन्डा फरफराउने छ ! जय नेपाल। क्रिकेटर लामिछानेले सामाजिक सञ्जालमार्फत् बुधबार आफूले भिसा नपाएको जानकारी दिएका थिए। उनले सन् २०१९ मा जस्तै यसपटक पनि काठमाडौंस्थित अमेरिकी दूतावासले भिसा दिन अस्वीकार गरेको बताए। विश्वकप खेल्न नपाएपछि उनले आफ्ना समर्थकहरूसँग माफी मागेका छन्। बलात्कार अभियोग लागेका लामिछानेलाई हालै उच्च अदालत पाटनले सफाइ दिएको थियो। काठमाडौं जिल्ला अदालतबाट ८ वर्ष कैद सजाय भएको मुद्दा उल्टाउँदै पाटनले आरोप पुष्टि नहुने भन्दै लामिछानेलाई सफाइ दिएको थियो। नेपालले रोहित पौडेलको कप्तानीमा १५ सदस्यीय टोली अमेरिका पठाइसकेको छ। त्यतिबेला सन्दीपको मुद्दा अदालतमा विचाराधीन भएकाले टोलीमा समेटिएका थिएनन्। उच्च अदालत पाटनबाट गत बुधबार सफाइ दिएसँगै लामिछानेको विश्वकप खेल्ने बाटो खुलेको हो। टी२० विश्वकपको तयारीका लागि वेस्ट इन्डिजमा नेपाली क्रिकेट टोलीले अभ्यास खेल पनि खेलेको छ। नेपाली टोलीले क्यानडा र अमेरिकासँग अभ्यास खेल खेल्नेछ। क्यानडासँग मे २७ र अमेरिकासँग मे ३० मा वार्मअप म्याच हुनेछ। नेपालले जुन ४ मा टी२० विश्वकपको आफ्नो पहिलो खेलमा नेपालले नेदरल्याण्ड्सको सामना गर्नेछ। समूह डीमा नेपालसहित दक्षिण अफ्रिका, श्रीलंका, बंगलादेश र नेदरल्यान्ड्स छन्। नेपालले दोस्रो खेल श्रीलंकासँग जुन ११, तेस्रो खेल दक्षिण अफ्रिकासँग जुन १४ र चौथो खेल बंगलादेशसंग जुन १६ मा खेल्नेछ।"
नालाको रडले छेडिएर सिमरामा एक बालक घाइते,सिमरा : बाराको सिमरा विमानस्थल अगाडि नालाको रडले छेडिएर बिहीबार बिहान एक आठ वर्षीय बालक घाइते भएका छन् । घाइते हुनेमा जीतपुरसिमरा उपमहानगरपालिका १ बस्ने प्रितराज गिरी रहेका छन् । विमानस्थलको मुख्य गेटदेखि उत्तरतर्फ जाने सडकमा बनाइएको नालामा उक्त घटना भएको हो । नालाको रडले बालकको पेटमा छेडेको छ । बालकलाई सिमरास्थित अल्पाइन अस्पतालबाट थप उपचारका लागि वीरगन्ज लगिएको छ । इलाका प्रहरी कार्यालय सिमराका प्रहरी नायब उपरीक्षक चिरञ्जिवी दाहालले बालकको परवानीपुरस्थित एलएस न्यूरो अस्पतालमा उपचार भइरहेको बताए । उनका अनुसार बालकको अवस्था गम्भीर छ । नाला निर्माणको ठेक्का लिएका ठेकेदार कम्पनीको लापरवाहीका कारण उक्त घटना भएको हो । नालाका लागि बनाइएको ढलानमा रड नछोपिएको र बालक खेल्ने क्रममा लडेर उक्त रडमा छेडिन पुगेको स्थानीयले जानकारी दिएका छन् । घटनालगत्तै स्थानीयले बालकलाई अस्पताल लगेका थिए । बालक थानीमाई आधारभूत विद्यालयको विद्यार्थी रहेको बुझिएको छ ।
पुस्तान्तरण राजनीतिमा मात्र !,"राजनीतिमा पुस्तान्तरणको बहस चलिरहेको बेला सुहाङ नेम्बाङले ३४ वर्षमा संसद्को यात्रा सुरु गर्दैछन् । यसले राजनीतिक दलहरू पुस्तान्तरणको लागि तयार हुन बाध्य हुँदैछन् भन्ने सन्देश दिएको छ। तर राजनीतिमा पुस्तान्तरण भएन भन्ने बहस जारी रहँदा अन्य क्षेत्रमा समेत पुस्तान्तरणको लागि बहस गर्नुपर्ने भएन र ? पुस्तान्तरण भन्नाले केवल युवाहरूलाई नेतृत्व दिने भनेर सक्षमता वा भिजन नहेरी खाली उमेरलाई मात्र हेरेर पद दिइयो भने त्यसले सकारात्मक परिणाम दिँदैन। नेपालका प्रायजसो सामाजिक अभियान एकांकी पाराले चलिरहेका छन्। जसले गर्दा त्यसले लक्षित समुदायलाई भन्दा अन्य व्यक्तिहरूलाई फाइदा भइरहेको हुन्छ। उदाहरणको लागि राज्यले प्रदान गरिरहेको कोटा हो। संविधान र कानुनले कोटाको व्यवस्था गरेपछि मेरो गाउँका श्याम दाइ अत्यन्त खुसी भएर नेताहरूको गुणगान गाउन व्यस्त थिए। किनकि उनले आफ्नो छोरो पनि डाक्टर बन्ने सपना देखेका रहेछन्। तर पढाइमा मेहनती छोराले पैसाको अभावमा उच्चशिक्षा हासिल गर्न नसकेर दुबईतिर हानिए पछि बल्ल बुझेछन् त्यो एमबीबीएसको छात्रवृत्तिको कोटा त दलितभित्रका सम्भ्रान्तहरूको लागि रहेछ। सायद उच्च शिक्षामा पनि छात्रवृत्तिको व्यवस्था भएको भए र आर्थिक अवस्थालाई मापदण्ड बनाएर छात्रवृत्ति दिएको भए श्याम दाइको छोरा अहिले डाक्टरी पढ्दै हुनेथिए। श्याम दाइ त एक प्रतिनिधि पात्र मात्र हुन्। यस्तो अवस्था आर्थिक रूपले विपन्न सबैले भोगिरहेका छन्। अहिले राजनीतिक दलहरूमा चाहेर वा नचाहेर भए पनि पुस्तान्तरण भइरहेको छ। किनकि सोही पदमा पटकपटक पुगिसकेका नेताहरूले राम्रो परिणाम दिन सक्दैनन् भन्ने कुरा आम सर्वसाधारणले बुझिसकेका छन्। तर पुस्तान्तरणसँगै अर्को चिन्ता भनेको पुस्तान्तरणको नाममा हामीले श्याम दाइको जस्तो नियति भोग्नु नपरोस् भन्ने हो। यसको लागि कुनै निश्चित उमेर समूहभन्दा नयाँ विचार भएका मानिसहरू आएर देशको विकास गरून् र जनतालाई राहत हुने कार्यक्रम लागू गरून् भन्ने हो। अमेरिकामा ८१ वर्षीय बाइडेन दोस्रो कार्यकालको लागि राष्ट्रपति हुने दौडमा छन् भने युक्रेनमा ४६ वर्षीय जेलेनस्किले सनकको भरमा राष्ट्रलाई युद्घमा होमेर जनतालाई दुःख दिइरहेका छन्। नेपालकै सन्दर्भमा हेर्ने हो भने पनि गत स्थानीय तहको निर्वाचनमा निर्वाचित काठमाडौंका मेयर बालेन्द्र साह, ललितपुरका चिरीबाबु महर्जन तथा धनगढीका गोपाल हमालहरूले उमेर फरक भए पनि राम्रो काम गरेर जनतामा आशाको सञ्चार गर्न सफल भएका छन्। नेपालमा केही भिजन नभएका नेताहरू बारम्बार सत्तामा दोहोरिएर देशको हितभन्दा आफ्नो हितमा काम गर्ने र देशमा सुशासनको प्रत्याभूति गर्न नसकेकोले अहिलेको अवस्था आएको हो। तसर्थ पुस्तान्तरणको नाममा अहिलेका अदूररदर्शी नेताहरूको स्थानमा कम उमेरका उस्तै प्रकृतिका नेताहरूको पुनरावृत्ति नहोस् भन्ने कुरामा आम जनता सजग हुनुपर्ने देखिन्छ। खासगरी बालेन साहले काठमाडौंको मेयरमा उम्मेदवारी दिएर निर्वाचित भएपश्चात पुस्तान्तरणको कुरा जबरजस्त स्थापित भएको छ। तर उनको लोकप्रियताको फाइदा लिएर निर्वाचित भएका अन्य दलका सांसदहरूले पुराना पार्टीहरूले भन्दा तात्विक रूपमा कुनै प्रभावकारी काम गरेको देखिँदैन। ती दलका नेताहरू समेत पुराना दललाई गाली गर्न र आफूलाई पानीमाथिको ओभानो देखाउन लागिरहेका छन्। तर खासमा नेपाली जनताको चाहना अन्य दललाई गाली गर्ने एकथान अर्को पार्टीभन्दा जनताका समस्याहरू समाधान गर्न भिजन दिने पार्टी वा नेता थियो। यदि पुस्तान्तरणको लागि दलहरू तयार भएमा कुनै एउटा पद वा निकायमा निश्चित कार्यकालसम्म मात्र रहन पाउने प्रकारको व्यवस्था गर्नुपर्दछ जस्तो दुई पटकभन्दा बढी सांसद, पार्टी सभापति, मन्त्री वा प्रधानमन्त्री बन्न नपाउने व्यवस्था। हो, हामी सबैले राजनीतिमा पुस्तान्तरणको कुरा गर्दै आइरहेका छौं। तर हामीले एक पटक आफूले सम्हालिरहेको जिम्मेवारी कति समयदेखि सम्हालिरहेको छु र पुस्तान्तरणको लागि मेरो योजना के छ भन्ने कुरामा पनि एकपटक ध्यान दिने कि ? मेरो एकजना आफन्त एउटा सामाजिक संस्थाको कार्यकारी निर्देशक भएको करिब डेढ दशक भइसकेको थियो। ती आफन्त र मेरो कैयौंदिन नेपालको राजनीति, पुस्तान्तरण, सामाजिक रूपान्तरणका विषयमा घण्टौं छलफल हुने गर्दथे। कुरैकुराको बीचमा मैले संस्थामा पुस्तान्तरणको योजना के छ भनेर सोध्दा ती आफन्तले दोस्रो तहको नेतृत्वको विकास गर्ने बारेमा केही नसोचेको पाइयो। निकट भविष्यमा पनि पुस्तान्तरण गर्ने कुनै योजना रहेनछ। अरूलाई पुस्तान्तरणको लामो भाषण दिने मेरो आफन्तले आफूले डेढ दशक संस्थालाई दिएको योगदान संस्थागत गरेर नयाँ सोच र विचारका साथ संस्था चलाउने समय भएन र ? पुस्तान्तरणको लागि सो संस्थामा काविल सहकर्मीहरूको कमी भएर होइन उहाँलाई आफूप्रति नै विश्वास नहुँदा हाम्रो नेताले जस्तै उहाँले पनि पद हस्तान्तरण गर्न सक्नु भएको छैन। सायद सो पदमा कुनै आफन्त ल्याउने चाहनासमेत होला। हो, नेपालको मुख्य समस्या यहँीनेर छ आफूले गरेसम्म सोही काम ठीक र अरूले गर्न लागेपछि बेठीक त्यसैले जबसम्म यो परिपाटीको सुधार गर्न सकिँदैन हाम्रो समस्याको समाधान निस्कनेवाला छैन। सार्वजनिक वा निजी संस्थाहरू जो सर्वसाधारणसँग प्रत्यक्ष सम्बन्धित हुन्छन्। तिनीहरूमा पुस्तान्तरण अत्यन्त आवश्यक छ जसले गर्दा ती संस्थाहरूले थप प्रभावकारी सेवा प्रवाह गर्न सकून्। नेपालको सन्दर्भमा हेर्दा विभिन्न कारणहरूले मानिस उपल्लो ओहदामा पुगेपछि आफ्नो क्षमता विस्तार गरेर अन्य पदमा जाने र सो पद अन्य व्यक्तिलाई पुस्तान्तरण गर्नुको साटो जसरी भए पनि सो पदमा आफू रहिरहन विभिन्न षड्यन्त्र गर्ने परिपाटी नै पुस्तान्तरणको मुख्य चुनौती हो। चाहे त्यो राजनीति होस् वा सामाजिक संघसंस्था वा निजी संस्थाहरू। यसको प्रत्यक्ष कारणले गर्दा श्रीमान् श्रीमती, दाजु भाइ, बुवा छोरा तथा नजिकका मित्रहरूको बीच मनमुटावका साथै विभिन्न समयमा सम्बन्धमै बिग्रह आउने किसिमका समस्या आएको कुरा हामीहरूले देख्दै वा सुन्दै आइरहेका छौं। विभिन्न अनुसन्धानहरूले समेत एउटा व्यक्तिले लामो समयसम्म एउटै पदमा काम गरिरहेमा उस्को उत्पादकत्व तथा सिर्जनशीलतामा नकारात्मक असर पर्ने कुरा देखाइरहेको छ। त्यसकारण पुस्तान्तरण अत्यन्त आवश्यक हो तर पुस्तान्तरणको नाममा गलत व्यक्तिहरू संवेदनशील स्थानमा पुग्ने कुरामा सचेत हुनु पर्दछ। नेपालकै सन्दर्भमा हेर्ने हो भने सचिवको निश्चित समयावधिपछि उमेर नपुगे पनि उनीहरू अनिवार्य अवकाशमा जानुपर्दछ। राष्ट्र बैंकले बैंकका प्रमुख कार्यकारीहरूको पदावधि अधिकतम कति हुने भन्ने तोकेको छ र सैनिक तथा प्रहरीमा समेत त्यस प्रकारको उदाहरण रहेको छ तर मानिसहरू त्यसलाई कसरी गलत व्याख्या गरेर फाइदा लिने भन्ने कुरामा केन्द्रित छन्। पुस्तान्तरणलाई केवल उमेर समूहसँग मात्र नजोडी मानिसको भिजन तथा दूरदर्शितासँग समेत जोडेर हेरिनु पर्दछ। पुस्तान्तरणलाई हाम्रो धरातलीय यथार्थताको आधारमा देशलाई सकारात्मक परिणाम दिने हिसाबले कार्यान्वयन गरिनुपर्दछ। र, म बाहेक अरू सबै पुस्तान्तरणको लागि तयार हुनुपर्दछ भन्ने भावना त्यागेमात्र पुस्तान्तरणको एजेन्डा सफल हुनेछ।"
बेपत्ता बङ्गलादेशी सांसद अनवारुल अजिमको कोलकातामा हत्या,"नया दिल्ली : बङ्गलादेशको सत्तारूढ पार्टीका सांसद अनवारुल अजिम बुधबार कोलकातामा मृत फेला परेका छन् । उनी गत शनिबारदेखि बेपत्ता भएका थिए। बङ्गलादेशका गृहमन्त्री असदुज्जमान खानले ढाकामा पत्रकार सम्मेलनमा सांसद अजिमको कोलकातामा हत्या भएको बताए। बङ्गलादेश समाचारपत्र डेली स्टारका अनुसार बुधबार आफ्नो निवासमा पत्रकाहरूसँग मन्त्री खानले यस सिलसिलामा बङ्गलादेश प्रहरीले तीन जनालाई पक्राउ गरेको जानकारी दिए। 'यसमा संलग्न सबै हत्यारा बङ्गलादेशी भएको हामीले अहिलेसम्म थाहा पाएका छौँ, यो सुनियोजित हत्या थियो', उनले भने। शवको ठेगानाबारे सोध्दा उनले आफूलाई अहिलेसम्म थाहा नभएको बताए। उनले भने, 'हामी चाँडै तपाईंहरूलाई यसको मनसायबारे सूचित गर्नेछौँ ।' भारतीय प्रहरीले मामिलामा सहयोग गरिरहेको उनले जानकारी दिए। बेपत्ता सांसद अजिम मे १२ मा भारत प्रवेश गरी मे १३ मध्याह्नतिर साथीहरूसँग मेडिकल जाँचका लागि कोलकाता नजिकैको विधाननगरस्थित एक घरमा अन्तिम पटक देखिएका थिए। कोलकाताको बिधाननगरमा रहेको पारिवारिक मित्रका अनुसार अजिमले दिल्ली जाने बताएका थिए तर मे १३ देखि हालसम्म उनीसँग सम्पर्क भएको छैन । ढाकामा उनको परिवार तथा विधाननगरमा मित्रसँग मोबाइल सन्देशहरू मात्र आदानप्रदान भएको छ । सन्देशहरूले उनको दिल्ली जाने उद्देश्य रहेको सङ्केत गरेका छन् । सञ्चारको अभाव र अचानक कथितरूपमा बेपत्ता भएकाले चिन्तित सांसदकी छोरीले आफ्नो बुबासँग सम्पर्क गर्न नसक्ने जानकारी पाएका सांसदका पारिवारिक मित्र गोपाल विश्वासले कोलकातास्थित विधाननगरको बारानगर प्रहरी चौकीमा बेपत्ता भएको उजुरी दिएका थिए ।"
दुर्लभ पाटे बाघ मृत भेटियो,"नवलपरासी : नवलपरासी (बर्दघाट सुस्तापूर्व)को विनयी त्रिवेणी गाउँपालिका२ विनयी खोलाको बगरमा पाटे बाघ मृत भेटिएको छ। बुधबार साँझ विनयी खोलाको बगरमा पोथी बाघ मृतावस्थामा भेटिएको डिभिजन वन कार्यालयका प्रमुख वसन्त केशव अधिकारीले बताए। 'विनयी खोलामा पानी पिउँदै गरेको अवस्थामा बाघ देखिएको र पानी पिएको स्थान बाट १०१२ मिटर हिँडेपछि ढलेको अवस्थामा बाघ भेटिएको हामीलाई खबर आएको थियो', उनले भने, 'स्थानीयले खबर गरेपछि डिभिजन वन र प्रहरीको टोली घटनास्थलमा पुग्दा बाघ मृत फेला परेको हो।' बाघको पछिल्लो भागमा जङ्गली जनावरले टोकेको जस्तो चोट रहेको जिल्ला प्रहरी कार्यालयका प्रहरी नायब उपरीक्षक वेदबहादुर पौडेलले बताए। मृत बाघलाई घटनास्थलबाट सब डिभिजन वन कार्यालय दम्किबास लगिएको र आज परीक्षण गरिने उनले जानकारी दिए। बर्दघाट सुस्तापूर्वमा गत फागुनयता योसहित तीन वटा दुर्लभ पाटे बाघ मरेका छन्।"
सबैभन्दा छिटो सगरमाथा आरोहण गर्ने महिला बनिन् फुञ्जो,"गोरखा : यसअघिका सबै रेडर्क तोड्दै गोरखाकी फुञ्जो झाङ्मु लामाले सगरमाथा आरोहणको नयाँ रेकर्ड कायम गरेकी छिन्। ८,८४८८६ मिटर अग्लो सगरमाथा १४ घण्टा ३१ मिनेटमा पार गर्दै उनले सबैभन्दा छिटो आरोहण गर्ने महिला बन्न सफल बनेकी हुन्। बुधबार अपरान्ह ३ बजेर ५२ मिनेट जाँदा आरोहण सुरु गरेकी उनले बिहिबार बिहान ६ बजेर २३ मिनेटमा सफल आरोहण गरेकी छन्। बेसक्याम्पबाट बेसक्याम्पसम्म सबैभन्दा छिटो आइपुगेर अर्को रेकर्डसमेत कायम गर्ने उद्देश्यले उनी अहिले बेसक्याम्पतर्फ आउँदै गरेको उनको आरोहणको व्यवस्थापन ट्याग नेपाल कम्पनीले जनाएको छ। यसअघि सन् २०२१ मा हङकङकी स्याङ यिन हङ (आडा)ले २५ घण्टा ५० मिनेटमा आरोहण गरेर सबैभन्दा छिटो सगरमाथा आरोहण गर्ने महिलाका रुपमा गिनिजबुकमा नाम लेखाएकी थिइन्। त्यसअघि सन् २०१८ मा उनै फुञ्जो झाङ्मुले ३९ घण्टा ६ मिनेटमा आरोहण गरेर छिटो आरोहणको रेकर्ड बनाएकी थिइन्। यसअघि दोलखाका पेम्बादोर्जे शेर्पाले आठघण्टा १० मिनेटमा सगरमाथा आरोहण गरेर सबैभन्दा छिटो सगरमाथा आरोहण गर्ने पुरुषका रुपमा गिनिजबुकमा रेकर्ड कायम गरेका छन्।"
विकल पौडेलको ६२ करोड अकुत सम्पत्ति,"काठमाडौं : सुरक्षण मुद्रण केन्द्रका तत्कालीन कार्यकारी निर्देशक विकल पौडेलको ६२ करोड १९ लाख १८ हजार अकुत सम्पत्ति आर्जन गरेको खुलेको छ। अख्तियार दुरुपयोग अनुसन्धान आयोगले गैरकानुन सम्पत्ति आर्जन गरी भ्रष्टाचार गरेको भन्दै पौडेलविरुद्ध विशेष अदालतमा मुद्दा दायर गरेको छ । उनीविरुद्ध भ्रष्टाचार निवारण ऐनको दफा २० को उपदफा २ बमोजिम २ वर्ष कैद तथा बिगोबमोजिम सजायको माग गरिएको छ। त्यस्तै आफू राष्ट्रसेवक रहेको बखत पेस गरेको सम्पत्ति विवरणमा उल्लेखित विवरणहरू उल्लेख नगरी वास्तविक भए रहेको सम्पत्ति लुकाइ छिपाइ झुट्टा विवरण पेस गरेको पुष्टि भएकाले भ्रष्टाचार निवारण ऐन, २०५९ को दफा १६ को उपदफा (२) बमोजिम कैद र जरिवाना गरी यसरी लुकाइ छिपाइ राखिएको सम्पत्ति जफत हुन गर्नसमेत मागदाबी गरिएको छ। साथै, पौडेलविरुद्ध नेपाल सरकार सञ्चार तथा सूचना प्रविधि मन्त्रालय, सुरक्षण मुद्रण विकास समिति, सुरक्षण मुद्रण केन्द्रको कार्यकारी निर्देशक समेतमा नियुक्त भएको पदाधिकारी भएकाले प्रतिवादी विकल पौडेलले भ्रष्टाचार निवारण ऐन, २०५९ को परिच्छेद २ (भ्रष्टाचारको कसुर र सजायसम्बन्धी व्यवस्था) अन्तर्गतका माथि उल्लेखित मागदाबी बमोजिमको कसुर गरेको हुँदा प्रतिवादी विकल पौडेललाई भ्रष्टाचार निवारण ऐन, २०५९ को दफा २४ बमोजिम थप सजायसमेत हुन मागदाबी गरिएको छ। पौडेलले स्रोत नखुलेको गैरकानरनी सम्पत्ति आर्जन गरी भ्रष्टाचार गरेको भन्ने उजुरी निवेदन सम्बन्धमा अख्तियारले अनुसन्धान गरेको थियो। अनुसन्धानका क्रममा पौडेलको घरकोठाबाट बरामद भएका विद्युतीय उपकरणहरूबाट प्राप्त प्रमाणहरू र स्वदेश तथा विदेशका विभिन्न निकायबाट प्राप्त प्रमाणहरूलाई विश्लेषण गरेको अख्तियारले जनाएको छ। अनुसन्धानमा पौडेलले आफू कार्यकारी पदमा रहेको निकायमा आपूर्ति हुने सामग्री खरिदबापत स्वदेशी तथा विदेशी आपूर्तिकर्ता कम्पनीहरूबाट कमिसन रकम प्राप्त गर्ने गरेको देखिएको छ। यो कमिसन रकम परिचालन गर्ने क्रममा उनको विभिन्न व्यक्ति तथा निकायसँग सम्पर्क रहेको देखिन्छ। प्राप्त कमिसन रकम लिई सिंगापुरस्थित युनाइटेड ओभरसिज बैंक र संयुक्त राज्य अमेरिकास्थित बैंक अफ अमेरिकामा रकम जम्मा गर्ने गरेको र सोमध्ये केही रकम विदेशमा नै परिचालन गर्ने गरेको तथ्य प्रमाणहरूबाट देखिएको अख्तियारले बताएको छ। सुरक्षण मुद्रण केन्द्रको कार्यकारी निर्देशक भएको २०७४०७५ देखि २०७९०८० को अवधिमा उनले आफैंले टेन्डरहरूको कोटेसन बनाई योजनाबद्ध ढंगले आफैंले चाहेको स्वदेशी आपूर्तिकर्ता डब्ल्यूडीएन, ओबिसीआई, म्याक्स, नेक्स्टजेन सेलुसन लगायतका कम्पनीहरूसँग ठेक्का सम्झौता गरेको अनुसन्धानमा देखिएको छ। यी स्वदेशी आपूर्तिकर्ताहरूले सोही अवधिमा विदेशी आपूर्तिकर्ता इन्स्टासेफ आईएनसीब्याकोटेक प्रालिजस्ता कम्पनीहरूसँग साझेदारी गरी सूचना प्रविधिसँग सम्बन्धित सामानहरू स्वदेशमा आपूर्ति गर्ने गरेको पाइएको छ। यो साझेदारीबापत विदेशी कम्पनीहरूले कमिसनबापत विकल पौडेलको सिंगापुरस्थित युनाइटेड ओभरसिज बैंक र संयुक्त राज्य अमेरिकास्थित बैंक अफ अमेरिकामा २८ करोड ९५ लाख ७५ हजार ६ सय ८९ जम्मा गरेको देखिएको छ। सुरक्षण मुद्रण केन्द्रको कार्यकारी निर्देशक भएको बखत नेपाल सरकारको कुनै स्वीकृति सहमति नलिई सिंगापुरको ब्याकोटेक प्रालि र इन्स्टासेफ आइएनसी नामक कम्पनीमा आफू नेपाल सरकारको कर्मचारी भएको बेहोरा लुकाएर अन्तर्राष्ट्रिय परामर्शदाताका रूपमा नियुक्ति लिएको र बिक्री एजेन्टका रूपमा काम गरेको अनुसन्धानमा देखिएको अख्तियारका प्रवक्ता एवं सहसचिव नरहरी घिमिरेले जानकारी दिए । अख्तियारका अनुसार सन् २०१९ देखि सन् २०२२ सम्ममा ब्याकोटेक प्रालिबाट मात्र बिक्री कमिसनबापत ९ हजार ९ सय ४४१६६ अमेरिकी डलर लिएको देखिन्छ। अख्तियारको आरोप पत्रअनुसार इन्स्टासेफ आईएनसीबाट बिक्री कमिसनबापत अमरिकी डलर लाख ३९ हजार ९६४४० लिएको बेहोरा सोही कम्पनीहरूबाट प्राप्त पत्रबाट खुल्न आएको छ। अनुसन्धानमा पौडेलले पटकपटक गरी ३ करोड ७७ लाख ९१ हजार १ सय रकम सायद ताहिर साह, अकबर हुसेन, मनोज कार्की, ऋचा खनाल समेतलाई ट्रान्सफर गरेको पाइएकोे छ। उनले विभिन्न मितिमा सिंगापुरस्थित प्रोसुडियन्सल एसुरेन्स कम्पनीमा २ करोड ४४ लाख ६३ हजार ८२२२७ बराबरको प्रिमियम भुक्तानी गरी जीवन बिमासमेत गरेको देखिएको छ। त्यस्तै सिंगापुरस्थित युनाइटेड ओभरसिज बैंकको वेल्थ एक्युमुलेसन प्लानअन्तर्गतको एउटा स्किम स्ट्रक्चर नोटमा अमेरिकी डलर २ लाख लगानी गरेको प्रमाण पौडलले प्रयोग गरिरहेको हटमेल इमेलबाट खुल्न आएको छ। सुरक्षण मुद्रण केन्द्रमा कार्यरत भएको समयमा पौडेलले प्रसान्थ जी भन्ने विदेशी व्यक्तिसँग गरेको सञ्चार संवादमा पटकपटक गरी २ लाख १४ हजार ३ सय अमेरिकी डलर कमिसन रकम संयुक्त राज्य अमेरिकास्थित बैंक अफ अमेरिकाको खातामा जम्मा गरेको खुल्न आएको छ। उनले कमिसनबापत बुझेको रकमबाट संयुक्त राज्य अमेरिकास्थित रोबिनहुड सेक्युरिटिस एलएलसीमा ८ करोड ४७ लाख ६० हजार ४४६८८ र रोबिनहुड मार्केटसको विभिन्न सेयरहरूमा ४ करोड ६२ लाख ३६ हजार ८२९२२ गरी जम्मा १३ करोड ९ लाख ९७ हजार २७६१० बराबरको लगानी गरेको नेपाल राष्ट्र बैंक तथा निजको साथबाट बरामद भएको विद्युतीय उपकरणहरूबाट खुल्न आएको पनि अख्तियारको आरोपपत्रमा उल्लेख छ। अनुसन्धानमा प्राप्त सम्पत्ति लुकाउन छिपाउनका लागि नाटकीय रूपमा परिवारसँग २०७५ मंसिर १३ गते अंश बुझेको लिखित भरपाइ गरेको देखिएको छ। हालसम्म विकल पौडेल आफ्नै आमा, बुबा र भाउजूसँग नै बस्दै आएको पाइएको छ तर उनको आमाले आफ्नो दुई छोरामध्ये विकल पौडेललाई मात्र शेषपछिको बकस दिएको र विकल पौडेलको गैर कानुनी सम्पत्तिको अनुसन्धान गरिरहेको बखतमा निजको आमाले सो शेषपछिको बकसपत्र रद्द गरेको पनि खुल्न आएको छ। पौडेलले कमिसनबापत बुझेको रकमबाट अंशबन्डापश्चात् पनि बुबा र आमाको नाममा घर जग्गा, सेयर तथा सवारी साधन खरिद गरेको देखिन्छ। उनकी आमा र दाइसँगको संयुक्त लगानीमा काठमाडौं साविक महांकाल८ मा क्षेत्रफल २९०२५ वर्गमिटरको जग्गा खरिद गरेको देखिएको छ। उनकी आमा र दाइको संयुक्त नाममा भक्तपुरको छालिङमा क्षेत्रफल ५ रोपनी ७ आनाको जग्गा खरिद गरेको देखिएको छ। पौडेलले भ्रष्टाचार गरी आर्जेको रकमले २४ सेप्टेम्बर २०२१ मा संयुक्त राज्य अमेरिकामा रहेकी श्रीमती एलिना बस्नेतको नाममा ६३७० टुल्लिपहुड लेन, जेम्सभीले एनवाई १३०७८ नाम गरेको स्थानमा अमेरिकी डलर ५ लाख १५ हजार लगानी गरी घर खरिद गरेको पारस्पारिक कानुनी सहायतामार्फत विवरण प्राप्त विवरणबाट देखिएको छ। पौडेलले २०७४०७५ देखि २०७९०८० को अवधिलाई जाँच अवधि कायम गरी आयव्ययको विश्लेषण गर्दा आयतर्फ २ करोड १ लाख ४३ हजार ८८८६८ रुपैयाँ देखिन्छ। व्ययतर्फ विदेशी बैंकमा मौज्दात, लगानीका लागि विभिन्न व्यक्तिहरूलाई दिएको रकम, स्वदेशी तथा विदेशका बैंक खातामार्फत विद्युतीय माध्यममार्फत गरेको खर्च लगायतको ६४ करोड २० लाख ६२ हजार ५७२ रुपैयाँ देखिन्छ। आमदानी र खर्च तथा लगानीमा ठूलो अन्तर देखिएको छ। पत्नी, बाबु र आमा पनि प्रतिवादी अख्तियारले विकल पौडेलकी श्रीमती एलिना बस्नेत, बाबु धर्मप्रसाद शर्मा पौडेल, आमा शीतल पौडेललाई प्रतिवादी बनाएको छ। तर, उनीहरूलाई विकलको गैरकानुनी सम्पत्ति आर्जन गर्ने कार्यमा नै सहयोग गरेको अवस्था नदेखिएको पनि भनेको छ। उनले गैरकानुनी रूपले आर्जन गरेको सम्पत्ति कहाँ, के, कुन कार्य गरी आर्जन गरेको हो भन्ने विवरण थाहा हुन सक्ने अवस्थासमेत हालसम्मको अनुसन्धानबाट खुल्न नसकेको देखिन्छ। विकल पौडेलले गैरकानुनी रूपमा आर्जन गरेको सम्पत्ति आफ्नो नाममा नगद, जिन्सी, सवारीसाधन, घरजग्गा खरिद गरी राखेको सम्म देखिँदा प्रतिवादीहरू एलिना बस्नेत, धर्मप्रसाद शर्मा पौडेल र शीतल पौडेललाई सम्पत्ति भ्रष्टाचार निवारण ऐन बमोजिम जफत तथा असुलउपर गर्ने प्रयोजनका लागि मात्र प्रतिवादी कायम गर्ने गरी माग दाबी गरिएको छ। विदेशी बैंकमा २८ करोड ९५ लाख ७५ हजार ६८९ प्रतिवादीहरू विकल पौडेल र एलिना बस्नेतको नाममा युनाइटेड ओभरसिज बैंक, सिंगापुर र बैंक अफ अमेरिका नेसनल एसोसिएसन, संयुक्त राज्य अमेरिकामा २८ करोड ९५ लाख ७५ हजार ६८९ रुपैयाँ जम्मा रहेको देखिन्छ। प्रतिवादी एलिना बस्नेतको नाममा जम्मा रहेको रकमसमेत संयुक्त राज्य अमेरिकामा रहेको बैंक अफ अमेरिका नेसनल एसोसिएसनमा र एलिना बस्नेत तथा विकल पौडेलको संयुक्त खातामा सिंगापुरमा रहेको बैंकोटेक प्रालिबाट सिधै रकम दाखिला भएको देखिन्छ। यो रकम कानुनी व्यवस्थाबमोजिम बिगो जफत तथा असुलउपर गर्न माग दाबी लिइएको छ। अमेरिकामा घर विकल पौडेलले अमरिकामा घर खरिद गरेको देखिन्छ। प्रतिवादीहरू विकल पौडेल र एलिना बस्नेत एकाघर सगोलका पतिपत्नी हुन्। एलिना बस्नेतको नामको अमेरिकाको घर खरिद गर्न प्रतिवादी विकल पौडेलले अमेरिकी डलर १ लाख २९ हजार तत्कालीन समयको विनिमयदरअनुसार १ करोड ५२ लाख ७० हजार ७४० रकम गिफ्टको नामबाट दिएको देखिन्छ। यो घर सम्पत्ति विवरणमा सुुरुदेखि नै नदेखाइ लुकाइ छिपाइ राखेको अख्तियारको आरोपपत्रमा उल्लेख छ। प्रतिवादी एलिना बस्नेत आयोगले गरेको तामेली म्यादमा अनुपस्थित रहन गएको र घर खरिद गर्दाको बाँकी रकम ४ करोड ५२ लाख ६२ हजार ३६० रुपैयाँको सम्बन्धमा कुनै स्रोत खुलाउन नसकेको देखिन्छ। यो घरको बाँकी रकम प्रतिवादी विकल पौडेलले गैरकानुनी रूपमा आर्जित रकम नै प्रयोग भएको अवस्था देखिन्छ। खरिद मूल्य तत्कालीन विनिमयदरअनुसार ६ करोड ५ लाख ३३ हजार १ सयसमेत घरजग्गा खरिद गरेको देखिन्छ। एलिना बस्नेतको नाममा रहेको ६ करोड ५ लाख ३३ हजार १ सय घरबाट माथि उल्लेखित कानुनी व्यवस्थाबमोजिम बिगो जफत तथा असुलउपर गर्न माग दाबी गरिएको छ। सेयर र बैंक मौज्दातको सम्पत्तिको जफतअसुलउपर तथा रोक्का निरन्तरता सम्बन्धमा प्रतिवादी विकल पौडेलको नाममा क्रमशः नेपालमा रहेको सेयर र नेपालको बैंक तथा वित्तीय संस्था मौज्जात गरी जम्मा ३८ लाख २७ हजार ४६२ रुपैयाँ गरेको पाइएको छ। यो रकम कानुनी व्यवस्थाबमोजिम जफत तथा असुलउपर गर्न माग दाबी लिइएको छ। आमा र बाबुको नाममा खरिद गरेको सम्पत्तिको सम्बन्धमा प्रतिवादी विकल पौडेलले गैरकानुनी तवरले आर्जन गरेको गैरकानुनी सम्पत्तिबाट नै आमा शीतल पौडेलको नाममा घर जग्गा र बाबु धर्मप्रसाद शर्मा पौडेलको नाममा विभिन्न कम्पनीको सेयर तथा सवारी साधनमा लगानी गरेको देखिएको छ। यसमा उनले ७ करोड ३१ लाख ८८ हजार ९ सय लगानी गरेको देखिन्छ। यो रकम कानुनी व्यवस्थाबमोजिम जफत तथा असुलउपर गर्न माग दाबी लिइएको छ। प्रतिवादी विकल पौडेल समेतको लगानी रहेको तथा पत्नी एलिना बस्नेत, बाबु धर्मप्रसाद शर्मा पौडेलको नाममा स्वदेशमा रहेको बैंक तथा वित्तीय संस्थामा रहेको बैंक मौज्दात ११ लाख ६५ हजार ९१२।९२ रुपैयाँ कानुनी व्यवस्था बमोजिम असुल गर्न माग दाबी लिइएको छ। अपुग बिगो जफतअसुलउपर गर्ने सम्बन्धमा अनुसन्धानबाट संकलित आधार प्रमाणहरूबाट प्रतिवादी विकल पौडेलले ६२ करोड १९ लाख १८ हजार ६८४ गैरकानुनी रूपमा आर्जन गरेको देखिन्छ। जसमा हा सम्मको अनुसन्धानबाट खुलेको निजको जफतअसुलउपर गर्ने सम्पत्ति ४४ करोड ५२ लाख ९१ हजार ०६४ रुपैयाँ बराबर रहेको छ। हालसम्मको अनुसन्धानबाट जफतअसुलउपर गर्न १७ करोड ६६ लाख २७ हजार ६१९ बराबरको सम्पत्ति अपुग हुन आएको देखिन्छ। यो बाँकी अपुगको विगो जफतअसुलउपर गर्ने सम्बन्धमा भ्रष्टाचार निवारण ऐन, २०५९ को दफा २० को उपदफा (२), ऐ ऐनको दफा १६ को उपदफा (२), ऐ ऐनको दफा ४७, अख्तियार दुरुपयोग अनुसन्धान आयोग ऐन, २०४८ को दफा २९ (ख) र पारस्परिक कानुनी सहायता ऐन, २०७० को दफा १२, कसुरजन्य सम्पत्ति तथा साधन (रोक्का, नियन्त्रण र जफत) ऐन, २०७० को दफा १० र ११ समेतको प्रचलित कानुनबमोजिम जफतअसुलउपर हुन माग दाबी लिइएको छ। प्रतिवादी विकल पौडेलले शेषपछिको बकसपत्र प्राप्त सम्बन्धमा प्रतिवादीहरू शीतल पौडेल र धर्मप्रसाद शर्मा पौडेल (दुई सन्तान विकल पौडेल र विवेक पौडेल) का नाममा रहेको सम्पत्ति निजहरूको अंशबन्डाअघि नै खरिद गरेको देखिएको छ। प्रतिवादी विकल पौडेलले मात्र आफ्नो नाममा २०७९ भदौ २९ मा निजको आमा शीतल पौडेलले अंशबन्डापश्चात एकल छोरालाई मात्र शेषपछिको बकसपत्र गरी दिएको देखिएको छ। प्रतिवादीहरू शीतल पौडेलसमेतले बयान गर्दा दाजुभाइमा आफूले गरेको कमाइको विषयमा पछि समस्या नहोस् भनेर शेषपछिको बकसपत्र गरेको भनी खुलाएको छ।"
बुद्ध जयन्ती : स्वयम्भूमा विशेष पूजासहित मेला,"काठमाडौं : शान्तिका अग्रदूतका रुपमा विश्वमा परिचित सिद्धार्थ गौतम बुद्धको २५६८ औं जयन्ती, बुद्धको पूजा, आराधना एवं प्रवचन गरी मनाइएको छ । सिद्धार्थ गौतमले विश्व शान्ति स्थापनाका लागि पुर्याएको योगदानको स्मरण स्वरुप यो पर्व मनाउने गरिएको हो । बुद्धको जन्म, ज्ञान प्राप्ति, मुत्यु वैशाख शुक्ल पूर्णिमाकै तिथिमा परेकाले यस दिन नेपाललगायत विश्वका बौद्ध धर्मावलम्बीले बुद्धप्रति भावपूर्ण श्रद्धा र भक्तिले बुद्धजयन्ती मनाउने गर्दछन् । बौद्ध धर्मावलम्बीले चैत्य, गुम्बा, विहारलगायत स्थलमा लामा एवं बौद्ध धर्मगुरु बसेर परम्परादेखि हुँदै आएको पूजालगायत विधि पूरा गर्ने गर्दछन् । यस अवसरमा काठमाडौंको स्वयम्भूमा विशेय पूजा आजासहित मेला लागेको छ । बुद्ध जयन्तीको अवसरमा स्वयम्भूमा लाग्ने वैशाख पूर्णिमा मेलालाई काठमाडौँ महानगरपालिकाले स्वयम्भू व्यवस्थापन तथा संरक्षण महासमितिसँग समन्वय गरी आर्थिक सहयोग तथा भीड व्यवस्थापन गरेको हो । तस्बिर : अभिषेक महर्जन"
ग्रामीण क्षेत्रका नागरिकलाई सीप सिकाउँदै घरेलु,"गुल्मी : ग्रामीण क्षेत्रका नागरिकलाई स्थानीय सीप सिकाएर स्वदेशमै आत्मनिर्भर तथा स्वरोजगार बनाउन थालिएको छ। बजारमा आधुनिक प्रविधिका भाँडाकुँडा भित्रिएसँगै नेपाली मौलिकता झल्कने स्थानीय कला र सीपबाट निर्माण गरिएका सामग्री लोप हुने क्रम बढ्दो छ। पहाडी जिल्ला गुल्मीको सत्यवती गाउँपालिकाका १५ स्थानीयलाई ३ सय ९० घण्टे तालिम प्रदान गरिएको छ। ग्रामीण क्षेत्रका नागरिकलाई घरेलु तथा साना उद्योग कार्यालय गुल्मीको आयोजना र सत्यवती गाउँपालिकाको समन्वयमा तालिम प्रदान गरिएको हो। जिल्लामा बाँस प्रशस्त मात्रमा पाइन्छ। यसबाट दैनिक जीवनमा प्रयोग गरिने थुपै्र फर्निचरका सामग्री निर्माण गर्न सकिन्छ। तर, पछिल्लो समय नयाँ पुस्तामा सीप र ज्ञानको अभावमा हस्तकलाको माध्यमबाट निर्माण गरिने सामग्री गाउँघरबाटै हराउन थालेका छन्। स्थानीय स्रोत र साधनको परिचालन गरी स्वदेशमै आत्मनिर्भर बनाउने हेतुले ग्रामीण क्षेत्रका नागरिकलाई सीप सिकाउन तालिमको आयोजना गरिएको तालिमका संयोजक तथा घरेलु तथा साना उद्योग कार्यालय गुल्मीका नारायण पन्थीले बताए। कार्यक्रम संयोजक पन्थीका अनुसार १३ प्रकारका बाँसबाट विभिन्न सामग्री बनाउन सिकाइएको छ। तालिममा बाँसबाट फूलदानी, तीनकुने फ्रेम फाइलबक्स, लेटरबक्स, मोबाइल स्ट्यान, पेन स्ट्यान, बुरुस स्ट्यान र चुरा स्ट्यानलगाएतका सामग्री बनाउन सिकाएको पन्थीले बताए। स्थानीय स्तरमा रहेको कच्चा पदार्थ र नागरिकको आवश्यकताअनुसार युवालाई तालिमको माध्यमबाट उद्यमी निर्माण गरी गाउँमै रोजगारी दिलाउने सत्यवती गाउँपालिका अध्यक्ष टीकाराम पाण्डेले जानकारी दिए। उनले तालिममा सिकेको सीपलाई प्रयोग गरेर गाउँमै व्यावसायिक रूपमा बाँसबाट सामग्री निर्माण गरी सहभागीलाई उद्यमी बन्नुपर्नेमा जोड दिए। बाँसबाट फर्निचरका सामग्री बनाउने तालिमबाट सहभागीले व्यावसायिक रूपमा उत्पादन अपेक्षा कार्यालयले राखेको घरेलु तथा साना उद्योग कार्यालय गुल्मीका कार्यालय प्रमुख सुरेन्द्र भण्डारीले बताए।"
जलवायु परिवर्तनबाट हिमाली क्षेत्रका महिलाले भोगेका समस्या सम्बोधन हुनेगरी काम गर्नुपर्छ : आरजु राणा,"काठमाडौं : प्रतिनिधिसभाको कृषि,सहकारी तथा प्राकृतिक स्रोत समितिका सभापति डाआरजु राणाले दिगो विकासले लिएको लक्ष्यअनुरुपको प्रगति नभएको भन्दै लक्ष्य पूरा गर्नका लागि सबैको सहकार्य आवश्यक रहेको बताएकी छन्। बुधबारदेखि सुरु हिमाल, मानव र जलवायु परिवर्तनः विशेषज्ञको अन्तर्राष्ट्रिय संवादको दोस्रो दिनको जलवायु न्याय, समानता र स्थानीय आवाजः लिङ्ग र युवा विषयक सत्रमा उनले दिगो विकासको सम्बन्धमा संयुक्त राष्ट्रसंघले सार्वजनिक गरेको प्रतिवेदन हेर्दा दिगो विकासको लक्ष्य सन्तोषजनक नरहेको बताएकी हुन्। जलवायुले ल्याएको चुनौती पहिल्याएर उनीहरूको क्षमता बढाउनुपर्नेमा उनको भनाइ छ । जलवायु परिवर्तनसम्बन्धी नीति कार्यान्वयन प्रभावकारी हुनुपर्नेमा उनले जोड दिए । 'स्थानीयस्तरका ज्ञानलाई प्रयोग गरेर जलवायुसम्बन्धी कार्यक्रम सञ्चालन गर्नुपर्छ,राजनीतिक सहमति जुटाउनुपर्छ,'उनले भने,'जलवायु परिवर्तनसम्बन्धी सम्झौता कानुनीरुपमा नै बाध्यकारी प्रावधान ल्याउनुपर्नेछ ।' नेपाली कांग्रेसकी नेतृ समेत रहेकी डा राणाले पछिल्लो समय पृथ्वीको तापक्रम पनि दिनानुदिन बढिरहेको र यसले हिमाली क्षेत्रमा जलवायु परिवर्तनको असर बढी परिरहेको बताइन् । 'जलवायु परिवर्तनको प्रभावका कारण प्रकोप बढेर हिमताल फुट्ने जोखिम बढेको छ,'राणाले भने,'जलवायु न्यायका कुरा गर्दा हिमाली क्षेत्रका महिलाले वातावरण जोगाउन खेलेको भूमिका महत्वपूर्ण छ,उहाँहरूले हिमालका हरेक कुनाकाप्चामा जोखिमका बाबजुद अघि बढेर जैविक विविधता संरक्षणमा भूमिका निर्वाह गरिरहनुभएको छ,'उनले भने,'जलवायुका कारण हिमाली क्षेत्रका महिलाले भोगेको समस्या सम्बोधन हुनेगरी काम गर्नुपर्छ ।' सर्वोच्च अदालतका न्यायाधीश सपना प्रधान मल्लले स्वच्छ वातावरणमा बाँच्न पाउने नागरिकको हक सुनिश्चित गराउन आवश्यक रहेको बताइन् । उनले नेपालीहरूले स्वच्छ वातावरणमा बाँच्न नपाएको भन्दै उनीहरूको मौलिक हक कार्यान्वयनका लागि अदालतको पहल जारी रहने पनि उल्लेख गरेको समाचार राससमा छ। प्रधानमन्त्री पुष्पकमल दाहाल प्रचण्डका जलवायुविज्ञ डा पपुलर जेण्टल भुसालले पर्वतीय क्षेत्रमा बढी सङ्कट परेको भन्दै समाधानका लागि सबै पर्वती मुलुकहरुको आवाज एउटै हुनुपर्नेमा जोड दिए । 'जलवायु नीति कार्यान्वयनको ठूलो खाडल त छ तर प्रभावकारी कार्यान्वयनका लागि सरकार लागिरहेको छ,'उनले भने,'आवश्यकताअनुसार जलवायु वित्त नहुँदा नीति कार्यान्वयनमा समस्या देखिएको हो ।' जलवायु परिवर्तनका लागि नागरिक समाज गठबन्धन,पाकिस्तानका प्रमुख कार्यकारी आईसा खानले जलवायु परिवर्तनले पारेको प्रभाव र समाधानमा भएका राम्रा सिकाइलाई आन्तरदेशबीच आधारप्रदान आवश्यक रहेको धारणा राखे। जलवायु अभियन्ता अन्जली चालिसे मुलुक पर्यावरणीयको सङ्कटका विषयमा अध्ययन अनुसन्धान आवश्यक रहेको भन्दै युवालाई यस कार्यमा परिचालन गर्नुपर्नेमा जोड दिइन्।"
दुईवटा राहदानीका विषयमा गृहमन्त्री लामिछानेमाथि छानबिन हुनुपर्छ : शेखर कोइराला,विराटनगर : नेपाली कांग्रेसका वरिष्ठ नेता डाशेखर कोइरालाले मुलुक दिशाविहिन रुपमा अघि बढिरहेको बताएका छन्। बिहीबार नेपाल प्रेस युनियनको ३३ औं स्थापना दिवसको अवसरमा विराटनगरमा आयोजना गरिएको कार्यक्रममा कोइरालाले मुलुक अधिनायकवाद र निरकुंशता तर्फअग्रसर हुँदै गएकाले पत्रकारहरूले सचेत हुनुपर्ने समेत बताए। उनले पत्रकारहरूलाई तर्साउने गरी कुनै पनि काम नगर्न सरकारलाई आग्रह गरे । कोइरालाले सहकारी ठगी काण्ड लुकाउने र संरक्षण गर्ने कार्य कुनै हालतमा सह्य नहुने जिकिर गर्दै प्रहरी प्रशासनलाई निष्पक्ष र स्वतन्त्र रुपमा काम गर्न दिने वातावरण बनाउनुपर्ने धारणा राखे। उनले कैलाश सिरोहीयालाई प्रतिशोध साध्न पक्राउ गरेको भन्दै दुईवटा राहदानी र नागरिकताका विषयमा पनि गृहमन्त्रीमाथि छानविन हुनुपर्ने बताए।
बर्डफ्लुको प्रकोपका कारण भारतको झारखण्डमा एक हजार पक्षी मारिए,नयाँ दिल्ली : पूर्वी भारतको झारखण्ड राज्यका अधिकारीहरूले बुधबार बर्डफ्लूको प्रकोपपछि कुखुरा तथा हाँस मार्न थालेका बताएका छन् । झारखण्डको राजधानी सहर राँचीमा रहेको सरकारी पोल्ट्री फार्ममा बर्डफ्लुका बिरामी फेला परेपछि स्थानीय सरकारी अधिकारीहरूले सतर्कता अपनाएका छन् । पशुपालन विभागका र्यापिड रेस्पोन्स कर्मचारीले मोराबादी क्षेत्रको कुखुरा फार्ममा हालसम्म सात सय ७० हाँससहित नौ सय २० पक्षी मारिएको अधिकारीहरूले बताए । कुखुरा फार्ममा रहेका चार हजार तीन सय अण्डा पनि कर्मचारीले नष्ट गरेका छन् ।
"अर्थतन्त्रको आकार ठूलो बागमतीको, विस्तारित गण्डकीको","काठमाडौं : चालु आर्थिक वर्षको कुल गार्हस्थ्य उत्पादनमा सबैभन्दा बढी योगदान बागमती प्रदेशको रहने अनुमान गरिएको छ। राष्ट्रिय तथ्यांक कार्यालयले सार्वजनिक गरेको प्रादेशिक कुल गार्हस्थ्य उत्पादन अनुमानसम्बन्धी तथ्यांकका अनुसार कुल गार्हस्थमा बागमतीको योगदान ३६४ प्रतिशत हुने अनुमान गरिएको हो। अर्थतन्त्रको आकारमा हुने वृद्धिदरमा भने गण्डकी प्रदेश पहिलो नम्बरमा रहेको छ। आर्थिक वर्ष २०८०८१ मा मुलुकको अर्थतन्त्र आकार ३८७ प्रतिशतले विस्तार भई करिब ५७ खर्ब ५ अर्ब हुने अनुमान गरिएको छ। अघिल्लो आर्थिक वर्षको संशोधित अनुमानबमोजिम कुल गार्हस्थ उत्पादनमा प्रादेशिक योगदान सीमान्त रूपमा मात्र परिवर्तन भएको बताइएको छ। गत वर्षको तुलनामा कुल गार्हस्थ्य उत्पादनमा कोशी, मधेस, कर्णाली र सुदूरपश्चिमको योगदान सीमान्त रूपमा घटेको छ भने बाँकी प्रदेशको योगदान सीमान्त रूपमा बढेको कार्यलयको रिपोर्टमा उल्लेख छ। यसैगरी राष्ट्रिय अर्थतन्त्रमा कोशी प्रदेशको योगदान १५८ प्रतिशत, लुम्बिनी प्रदेशको १४३ प्रतिशत, मधेस प्रदेशको १३१ प्रतिशत, गण्डकी प्रदेशको ९१ प्रतिशत, सुदूरपश्चिम प्रदेशको ७१ प्रतिशत र कर्णाली प्रदेशले ४३ प्रतिशत योगदान पुर्याउने प्रारम्भिक अनुमान कार्यालयको छ। कुल अर्थतन्त्रको आकारमा २० खर्ब ७४ अर्ब बागमतीको, ९ खर्ब ३ अर्ब कोशीको, ८ खर्ब १४ अर्ब लुम्बिनको, ७ खर्ब ४८ अर्ब मधेस प्रदेशको, ५ खर्ब १७ अर्ब गण्डकीको, ४ खर्ब ४ अर्ब सुदूरपश्चिमको र २ खर्ब ४४ अर्ब कर्णाली प्रदेशको योगदान हुने अनुमान कार्यलयको छ। विस्तारित अर्थतन्त्र गण्डकीको अनुमान गरिएको कुल गार्हस्थ्य उत्पादन वृद्धिदर ३८७ प्रतिशतभन्दा गण्डकी, लुम्बिनी र बागमती प्रदेशको वृद्धिदर धेरै र बाँकी प्रदेशको राष्ट्रिय वृद्धिदरभन्दा थोरै हुने प्रारम्भिक अनुमान छ। कुल गार्हस्थ्य उत्पादनको वृद्धिदर सबैभन्दा धेरै गण्डकी प्रदेशको हुने तथ्यांकले देखाउँछ। ४५५ प्रतिशतले गण्डकी प्रदेशमा अर्थतन्त्रको आकार बढ्ने अनुमान गरिएको हो। कुल गार्हस्थ्य उत्पादनमा गण्डकीको अर्थतन्त्रको आकार ९१ प्रतिशत अर्थात् ५ खर्ब १७ अर्बको भए पनि अर्थतन्त्रको आकारको वृद्धिदर भने विस्तारित भएको तथ्यांकले देखाएको छ। सबैभन्दा थोरै वृद्धिदर कर्णालीको ३३९ प्रतिशत हुने भनिएको छ। अर्थतन्त्रको वृद्धिदरमा दोस्रोमा लुम्बिनी प्रदेश(४०५प्रतिशत)को देखिएको छ। सबै प्रदेशमा आव२०७८७९ को वृद्धिदरभन्दा आव२०७९८० को वृद्धिदर कम देखिन्छ भने आव२०७९८० को वृद्धिदरभन्दा आव २०८०८१ को वृद्धिदर धेरै देखिन्छ। प्रदेशगत औद्योगिक क्षेत्रको योगदान औद्योगिक वर्गीकरणअनुसारको आर्थिक क्रियाकलापलाई हेर्दा गत आर्थिक वर्ष र चालु आर्थिक वर्षमा बागमती प्रदेशबाहेक सबै प्रदेशमा कृषि क्षेत्रको योगदान सबैभन्दा बढी देखिएको छ। बागमती प्रदेशमा थोक तथा खुद्रा व्यापार क्षेत्रको योगदान सबैभन्दा बढी देखिने उल्लेख छ। बागमती प्रदेशमा घरजग्गासम्बन्धी कारोबार तथा आफ्नै आवास सेवाको हिस्सा दोस्रो स्थानमा रहेको छ। कोशी, गण्डकी, लुम्बिनी, कर्णाली र सुदूरपश्चिम प्रदेशमा सार्वजनिक प्रशासन र रक्षा क्षेत्रको योगदान दोस्रो स्थानमा देखिन्छ । बागमती र मधेस प्रदेश बाहेक सबै प्रदेशहरूको कुल गार्हस्थ्य उत्पादनमा प्रशासनिक सहयोगी सेवा क्रियाकलापको योगदान सबैभन्दा न्यून देखिन्छ। बागमतीमा पानी आपूर्ति तथा फोहोर व्यवस्थापनसम्बन्धी क्रियाकलाप र मधेसमा खनिज तथा उत्खनन क्रियाकलापको योगदान सबैभन्दा न्यून देखिन्छ। व्यापार क्षेत्रले मधेस प्रदेशमा पनि दोस्रो हिस्सा नै ओगटेको देखिन्छ। त्यसैगरी, चालु आर्थिक वर्षमा औद्योगिक वर्गीकरणअनुसार, औद्योगिक क्षेत्रको कुल मूल्य अभिवृद्धि वृद्धिदर आवास तथा भोजन सेवाको सबैभन्दा धेरै (२१८४ प्रतिशत) रहने प्रारम्भिक अनुमान गरिएको छ। लुम्बिनी प्रदेशबाहेक अन्य सबै प्रदेशको सबैभन्दा धेरै वृद्धिदर यही क्षेत्रको रहने प्रारम्भिक अनुमान छ। लुम्बिनी प्रदेशमा विद्युत् क्षेत्रको वृद्धिदर सबैभन्दा धेरै देखिन्छ। त्यसैगरी सुदूरपश्चिम र कोशी प्रदेशमा उद्योग क्षेत्रको वृद्धिदर सबैभन्दा न्यून रहेको देखिन्छ भने अन्य प्रदेशमा निर्माण क्षेत्रको वृद्धिदर सबैभन्दा न्यून छ। निर्माण क्षेत्रको वृद्धिदर सबै प्रदेशमा ऋणात्मक देखिन्छ भने उत्पादनमूलक उद्योग क्षेत्रको वृद्धिदर कर्णाली प्रदेशबाहेक अन्य प्रदेशमा ऋणात्मक देखिन्छ। राष्ट्रिय तहमा पनि यी दुई क्षेत्रको वृद्धिदर ऋणात्मक रहने प्रारम्भिक अनुमान गरिएको छ। प्रतिव्यक्ति कुल गार्हस्थ्य उत्पादनमा सबैभन्दा बढी बागमतीको चालु वर्षमा प्रतिव्यक्ति कुल गार्हस्थ्य उत्पादन सबैभन्दा धेरै बागमती प्रदेशको योगादन हुने देखिन्छ। यस वर्ष २४८४ अमेरिकी डलर प्रतिव्यक्ति आय बागमतीको हुने भनिएको छ। देशको औसत प्रतिव्यक्ति आय भने १४३४ डलर हुने अनुमान गरिएको छ। अघिल्लो वर्षमा पनि बागमती कै प्रतिव्यक्ति आय अन्य प्रदेशको भन्दा बढी हुने संशोधित अनुमान गरिएको छ। सबैभन्दा थोरै भने मधेस प्रदेशको हुने प्रारम्भिक अनुमान रहेको छ। मधेस प्रदेशको प्रतिव्यक्ति आय ८९२ अमेरिकी डलर हुने देखिएको छ। यसैगरी दोस्रोमा गण्डकी प्रदेशको १५५७, कोशी प्रदेशको १३३६, लुम्बिनी प्रदेशको ११५९, सुदूरपश्चिम प्रदेशको ११११ र कर्णाली प्रदेशको १०६६ अमेरिकी डलर हुने प्रारम्भिक अनुमान गरिएको छ। राष्ट्रिय औसत प्रतिव्यक्ति आयसँग तुलना गर्दा बागमती र गण्डकी प्रदेशबाहेक अन्य प्रदेशको प्रतिव्यक्ति आय राष्ट्रिय औसतभन्दा कम रहेको देखिन्छ। आर्थिक वर्ष २०८०८१ मा मुलुकको अर्थतन्त्र आकार ३८७ प्रतिशतले विस्तार भई करिब ५७ खर्ब ५ अर्ब हुने अनुमान गरिएको छ। सराष्ट्रिय अर्थतन्त्रमा कोशी प्रदेशको योगदान १५८ प्रतिशत, लुम्बिनी प्रदेशको १४३ प्रतिशत, मधेस प्रदेशको १३१ प्रतिशत, गण्डकी प्रदेशको ९१ प्रतिशत, सुदूरपश्चिम प्रदेशको ७१ प्रतिशत र कर्णाली प्रदेशले ४३ प्रतिशत योगदान पुर्याउने प्रारम्भिक अनुमान कार्यालयको छ। कुल अर्थतन्त्रको आकारमा २० खर्ब ७४ अर्ब बागमतीको, ९ खर्ब ३ अर्ब कोशीको, ८ खर्ब १४ अर्ब लुम्बिनको, ७ खर्ब ४८ अर्ब मधेस प्रदेशको, ५ खर्ब १७ अर्ब गण्डकीको, ४ खर्ब ४ अर्ब सुदूरपश्चिमको र २ खर्ब ४४ अर्ब कर्णाली प्रदेशको योगदान हुने अनुमान कार्यलयको छ। कुन प्रदेशको अर्थतन्त्र कस्तो ? कोशी प्रदेश कोशी प्रदेशको कुल गार्हस्थ्य उत्पादनमा अर्थतन्त्रको आकार ९ खर्ब ३ अर्ब(१५८४ प्रतिशत) हुने प्रारम्भिक अनुमान गरिएको छ। अघिल्लो आर्थिक वर्षमा कोशीको आकार करिब ८ खर्ब ४९ अर्ब रहने संशोधित अनुमान गरिएको छ। आर्थिक वर्ष २०७९८० मा यस प्रदेशले १५८८ प्रतिशत योगदान पुर्याउने संशोधित अनुमान रहेको छ। त्यसैगरी, यस प्रदेशको कुल गार्हस्थ्य उत्पादनको वृद्धिदर चालु वर्ष ३५१ प्रतिशत हुने प्रारम्भिक अनुमान र गत आर्थिक वर्षमा २१३ प्रतिशत रहने संशोधित अनुमान छ। कोशी प्रदेशको यस वर्ष कुल गार्हस्थ्य उत्पादनमा सबैभन्दा धेरै (३२८० प्रतिशत) योगदान कृषि, वन तथा मत्य क्षेत्रको रहने र सबैभन्दा न्यून (०३२ प्रतिशत) योगदान प्रशासनिक सहयोगी सेवा क्षेत्रको रहने प्रारम्भिक अनुमान छ। गत आव २०७९८० मा पनि कृषि क्षेत्रको योगदान अग्रस्थान (३२६८ प्रतिशत) मा हुने प्रारम्भिक अनुमान र प्रशासनिक सहयोगी सेवा क्षेत्रको योगदान अन्तिम स्थान (०३१) मा रहने संशोधित अनुमान गरिएको छ। कोशी प्रदेशमा क्षेत्रगत रूपमा यस वर्ष कुल मूल्य अभिवृद्धिको वृद्धिदर सबैभन्दा धेरै (२२३२ प्रतिशत) आवास तथा भोजन सेवा क्षेत्रको र सबैभन्दा थोरै (२६७ प्रतिशत) उत्पादनमूलक उद्योग क्षेत्रको हुने प्रारम्भिक अनुमान गरिएको छ। मधेस प्रदेश मधेस प्रदेशको कुल गार्हस्थ्य उत्पादनमा ७ खर्ब ४८ अर्ब योगदान रहने प्रारम्भिक अनुमान गरिएको छ। गत वर्षको यस्तो संशोधित अनुमान करिब ७ खर्ब ३ अर्ब रुपैयाँ रहेको छ। यस प्रदेशले राष्ट्रिय तहको कुल गार्हस्थ्य उत्पादनमा यस वर्ष १३१२ प्रतिशत योगदान पुर्याउने प्रारम्भिक अनुमान सरकारी तथ्यांकको छ। अघिल्लो वर्ष १३१४ प्रतिशत योगदान पुर्याउने संशोधित अनुमान रहेको छ। यस प्रदेशको कुल गार्हस्थ्य उत्पादनको वृद्धिदर चालु वर्ष ३७८ प्रतिशत हुने प्रारम्भिक अनुमान र गत वर्ष १५० प्रतिशत रहने संशोधित अनुमान गरिएको छ। चालु वर्षमा मधेस प्रदेशको कुल गार्हस्थ्य उत्पादनमा सबैभन्दा धेरै (३५१९ प्रतिशत) योगदान कृषि, वन तथा मत्य क्षेत्रको रहने र सबैभन्दा न्यून (०१५ प्रतिशत) योगदान खानी तथा उत्खनन क्षेत्रको रहने प्रारम्भिक अनुमान रहेको छ। अघिल्लो वर्षमा पनि कृषि क्षेत्रको योगदान अग्रस्थान (३४८१ प्रतिशत) मा हुने प्रारम्भिक अनुमान र खानी तथा उत्खनन क्षेत्रको योगदान अन्तिम स्थान (०१६) मा रहने संशोधित अनुमान गरिएको छ। मधेस प्रदेशमा क्षेत्रगत रूपमा कुल मूल्य अभिवृद्धिको वृद्धिदर सबैभन्दा धेरै (२१९५ प्रतिशत) आवास तथा भोजन सेवा क्षेत्रको र सबैभन्दा थोरै (२१९ प्रतिशत) निर्माण क्षेत्रको हुने प्रारम्भिक अनुमान गरिएको छ। अघिल्लो वर्षमा यस्तो वृद्धिदर सबैभन्दा धेरै (१५६९ प्रतिशत) विद्युत् क्षेत्रको र सबैभन्दा थोरै (३३६ प्रतिशत) थोक तथा खुद्रा व्यापार र मोटर भेहिकल मर्मत क्षेत्रको रहने संशोधित अनुमान गरिएको छ। बागमती प्रदेश कुल गार्हस्थ्य उत्पादनमा करिब एकतिहाइ हिस्सा ओगट्ने बागमती प्रदेशले २० खर्ब ७५ अर्बको अर्थतन्त्रको आकार रहने प्रारम्भिक अनुमान गरिएको छ भने गत वर्ष यस प्रदेशको यस्तो आकार करिब १९ खर्ब ३८ अर्ब रहने संशोधित अनुमान गरिएको छ। यस प्रदेशको कुल गार्हस्थ्य उत्पादनको वृद्धिदर चालु आव २०८०८१ मा ३९६ प्रतिशत हुने प्रारम्भिक अनुमान र गत आव २०७९८० मा १७७ प्रतिशत रहने संशोधित अनुमान गरिएको छ। चालु वर्ष कुल ग्राहस्थमा सबैभन्दा धेरै (२१५३ प्रतिशत) योगदान थोक तथा खुद्रा व्यापार, मोटर भेहिकल मर्मत क्षेत्रको रहने र सबैभन्दा न्यून (०२८ प्रतिशत) योगदान पानी आपूर्ति तथा फोहर व्यवस्थापन क्षेत्रको रहने प्रारम्भिक अनुमान रहेको छ। गत वर्षमा पनि थोक तथा खुद्रा व्यापार, मोटर भेहिकल मर्मत क्षेत्रको योगदान अग्रस्थान (२१९८ प्रतिशत) मा हुने प्रारम्भिक अनुमान र पानी आपूर्ति तथा फोहोर व्यवस्थापन क्षेत्रको योगदान अन्तिम स्थान (०३० प्रतिशत) मा रहने संशोधित अनुमान गरिएको छ। बागमती प्रदेशमा क्षेत्रगत रूपमा हेर्दा चालु वर्षका लागि कुल मूल्य अभिवृद्धि वृद्धिदर सबैभन्दा धेरै (२०९३ प्रतिशत) आवास तथा भोजन सेवा क्षेत्रको र सबैभन्दा थोरै (२७१ प्रतिशत) निर्माण क्षेत्रको हुने प्रारम्भिक अनुमान गरिएको छ। त्यसैगरी, गत आव २०७९८० का लागि कुल मूल्य अभिवृद्धि वृद्धिदर सबैभन्दा धेरै (१८७० प्रतिशत) आवास तथा भोजन सेवा क्षेत्रको र सबैभन्दा थोरै (२९८ प्रतिशत) थोक तथा खुद्रा व्यापार र मोटर भेहिकल मर्मत क्षेत्रको रहने संशोधित अनुमान गरिएको छ। गण्डकी प्रदेश गण्डकी प्रदेशको कुल गार्हस्थ्य उत्पादनमा योगदान ५ खर्ब १७ अर्ब हुने प्रारम्भिक अनुमान गरिएको छ भने गत वर्ष यस्तो अनुमान ४ खर्ब ८४ अर्ब रहने भनिएको छ। यस प्रदेशले राष्ट्रिय तहको कुल गार्हस्थ्य उत्पादनमा ९०६ प्रतिशत योगदान पुर्याउने प्रारम्भिक अनुमान गरिएको छ भने गत वर्षमा पनि यस प्रदेशले ९०६ प्रतिशत नै योगदान पुर्याउने संशोधित अनुमान रहेको छ। त्यसैगरी, यस प्रदेशको अर्थतन्त्रको आकारको वृद्धिदर चालु वर्षमा ४५५ प्रतिशत हुने प्रारम्भिक अनुमान र गत वर्ष ३३० प्रतिशत रहने संशोधित अनुमान गरिएको छ। चालु आव २०८०८१ मा गण्डकी प्रदेशको कुल गार्हस्थ्य उत्पादनमा सबैभन्दा धेरै (२५७२ प्रतिशत) योगदान कृषि, वन तथा मक्षय क्षेत्रको रहने र सबैभन्दा न्यून (०३१ प्रतिशत) योगदान प्रशासनिक सहयोगी सेवा क्षेत्रको रहने प्रारम्भिक अनुमान रहेको छ। गत गत आव २०७९८० मा पनि कृषि क्षेत्रको योगदान अग्रस्थान (२५४३ प्रतिशत) मा हुने प्रारम्भिक अनुमान र प्रशासनिक सहयोगी सेवा क्षेत्रको योगदान अन्तिम स्थान (०३१) मा रहने संशोधित अनुमान गरिएको छ। गण्डकी प्रदेशमा कुल मूल्य अभिवृद्धिको वृद्धिदर सबैभन्दा धेरै (२२८४ प्रतिशत) आवास तथा भोजन सेवा क्षेत्रको र सबैभन्दा थोरै (१९६ प्रतिशत) निर्माण क्षेत्रको हुने प्रारम्भिक अनुमान गरिएको छ। त्यसैगरी, गत वर्षका लागि कुल मूल्य अभिवृद्धि वृद्धिदर सबैभन्दा धेरै (२१९७ प्रतिशत) विद्युत् क्षेत्रको र सबैभन्दा थोरै (२७६ प्रतिशत) थोक तथा खुद्रा व्यापार र मोटर भेहिकल मर्मत क्षेत्रको रहने संशोधित अनुमान गरिएको छ। लुम्बिनी प्रदेश चालु वर्षका लागि लुम्बिनी प्रदेशको अर्थतन्त्रको आकार ८ खर्ब १४ अर्ब हुने प्रारम्भिक अनुमान गरिएको छ भने गत वर्षमा ७ खर्ब ६४ अर्ब रहने संशोधित अनुमान गरिएको छ। यस प्रदेशको कुल गार्हस्थ्य उत्पादनको वृद्धिदर चालु आव २०८०८१ मा ४०५ प्रतिशत हुने प्रारम्भिक अनुमान र गत आव २०७९८० मा १९९ प्रतिशत रहने संशोधित अनुमान गरिएको छ। लुम्बिनी प्रदेशको कुल गार्हस्थ्य उत्पादनमा सबैभन्दा धेरै (२९६३ प्रतिशत) योगदान कृषि, वन तथा मक्षय क्षेत्रको रहने र सबैभन्दा न्यून (०३४ प्रतिशत) योगदान प्रशासनिक सहयोगी सेवा क्षेत्रको रहने प्रारम्भिक अनुमान रहेको छ। क्षेत्रगत रूपमा हेर्दा चालु आव २०८०८१ का लागि कुल मूल्य अभिवृद्धि वृद्धिदर सबैभन्दा धेरै (२८९३ प्रतिशत) विद्युत् क्षेत्रको र सबैभन्दा थोरै (१४३ प्रतिशत) उत्पादनमूलक उद्योग क्षेत्रको हुने प्रारम्भिक अनुमान गरिएको छ। कर्णाली प्रदेश कर्णाली प्रदेशको कुल गार्हस्थ्य उत्पादनमा योगदान २ खर्ब ४४ अर्ब हुने प्रारम्भिक अनुमान गरिएकोमा गत वर्षको संशोधित अनुमान २ खर्ब २९ अर्ब रहेको छ। यस प्रदेशको कुल गार्हस्थ्य उत्पादनको वृद्धिदर चालु आव २०८०८१ मा ३३९ प्रतिशत हुने प्रारम्भिक अनुमान र गत आव २०७९८० मा १९६ प्रतिशत रहने संशोधित अनुमान गरिएको छ। चालु वर्षमा प्रदेशको कुल गार्हस्थ्य उत्पादनमा सबैभन्दा धेरै (२९५१ प्रतिशत) योगदान कृषि, वन तथा मत्य क्षेत्रको रहने र सबैभन्दा न्यून (०१७ प्रतिशत) योगदान प्रशासनिक सहयोगी सेवा क्षेत्रको रहने प्रारम्भिक अनुमान रहेको छ। यस्तै, क्षेत्रगत रूपमा हेर्दा चालु वर्ष कुल मूल्य अभिवृद्धि वृद्धिदर सबैभन्दा धेरै (२२५२ प्रतिशत) आवास तथा भोजन सेवा क्षेत्रको र सबैभन्दा थोरै (१०२ प्रतिशत) निर्माण क्षेत्रको हुने प्रारम्भिक अनुमान गरिएको छ। सुदूरपश्चिम प्रदेश सुदूरपश्चिम प्रदेशको ४ खर्ब ४ अर्ब रुपैयाँको अर्थतन्त्रको आकार हुने प्रारम्भिक अनुमान गरिएको छ। यो चालु वर्षको अनुमान हो। गत वर्ष ३ खर्ब ८१ अर्ब रहने संशोधित अनुमान गरिएको छ। यस प्रदेशको कुल गार्हस्थ्य उत्पादनको वृद्धिदर चालु आव २०८०८१ मा ३४१ प्रतिशत हुने प्रारम्भिक अनुमान र गत आव २०७९८० मा १५२ प्रतिशत रहने संशोधित अनुमान गरिएको छ। चालु आव २०८०८१ मा सुदूरपश्चिम प्रदेशको कुल गार्हस्थ्य उत्पादनमा सबैभन्दा धेरै (३३०० प्रतिशत) योगदान कृषि, वन तथा मक्ष्य क्षेत्रको रहने र सबैभन्दा न्यून (०१३ प्रतिशत) योगदान प्रशासनिक सहयोगी सेवा क्षेत्रको रहने प्रारम्भिक अनुमान रहेको छ। सुदूरपश्चिम प्रदेशमा क्षेत्रगत रूपमा हेर्दा चालु आव २०८०८१ का लागि कुल मूल्य अभिवृद्धि वृद्धिदर सबैभन्दा धेरै (२२३३ प्रतिशत) आवास तथा भोजन सेवा क्षेत्रको र सबैभन्दा थोरै (१८२ प्रतिशत) उत्पादनमूलक उद्योग क्षेत्रको हुने प्रारम्भिक अनुमान गरिएको छ।"
निष्पक्ष अनुसन्धान गर्न दिनुपर्ने ठाउँमा गृहमन्त्रीले नै ढाकछोप गर्नु गम्भीर विषय : कोइराला,"विराटनगर : नेपाली कांग्रेसका नेता डाशेखर कोइरालाले सहकारी ठगीलगायतका विवादमा मुछिएका गृहमन्त्री रवि लामिछानेलाई चैं कानुन लाग्दैन ? भनेर प्रश्न गरेका छन्। प्रेस युनियन कोशी प्रदेशले विराटनगरमा बिहीबार आयोजना गरेको कार्यक्रमलाई सम्बोधन गर्दै डा कोइरालाले गृहमन्त्रीलाई किन कारबाही भएन भनेर प्रश्न गरेका हुन्। देशमा कानुन छ। दुईवटा नागरिकता र पासपोर्ट भएका गृहमन्त्रीलाई त्यो कानुन लाग्दैन ?, उनले प्रश्न गरे, उहाँलाई केही हुँदैन। किन हुँदैन ? गृहमन्त्री भएकै नाताले लामिछानेले सहकारी ठगीबाट उन्मुक्ति पाउन नसक्ने निष्कर्ष कांग्रेसको रहेको उनले सुनाए। गृहमन्त्री भएको नाताले उहाँलाई सहकारी ठगीबाट उन्मुक्ति दिने ? त्यो हुन सक्दैन। ठगीबाट उहाँले उन्मुक्ति पाउन सक्नु हुन्न भन्ने नेपाली कांग्रेसको ठहर छ, डा कोइरालाले भने, व्यक्ति होस् वा पार्टी कसैले पनि बचाउन सक्दैन। मकै पोलेर, पानी र चिया बेचेर सहकारीमा राखेको पैसा हिनामिना हुन्छ। गृहमन्त्री मैले केही गरेको छैन भन्नु हुन्छ। सहकारीका सम्बन्धमा लामिछानेले केही नगरेको भए गृह मन्त्रालय छाडेर अर्को मन्त्रालय रोज्नुपर्ने उनको भनाइ छ। दुःख गरेर राखेको पैसा सहकारीबाट हिनामिना हुँदा उहाँ मैले केही गरेको छैन भन्नु हुन्छ। छैन भने गृह मन्त्रालय छाडेर अर्को मन्त्रालय जानुस्, कोइरालाले भने, नेपाली कांग्रेसले राजीनामा पनि माग्दैन। पुलिसलाई स्वतन्त्र भएर काम गर्न दिनुस्। निष्पक्ष हिसाबले छानबिन एवं अनुसन्धान गर्न दिनुपर्ने ठाउँमा गृहमन्त्री नै ढाकछोप गर्न लाग्नु अत्यन्तै गम्भीर विषय भएको उनको भनाइ छ। कान्तिपुर मिडिया ग्रुपका अध्यक्ष कैलाश सिरोहिया पक्राउ परेको प्रसंग जोड्दै कोइरालाले प्रहरीले जे मन लाग्छ त्यही गरिरहेको आरोप लगाए। पुलिसले जे मन लाग्छ त्यही गर्ने ? उसलाई समात्नै पर्ने थियो ? कि उ भागिरहेको थियो ? पुलिसलाई अधिकार छ भनेर जेपनि गर्न पाउँछ ? त्यसरी गर्न पाइँदैन, उनले भने, मानिसको इज्जत हुन्छ। त्यसमा प्रहरीले खेलवाड गर्न पाउँछ ? जो मान्छेले बद्मासी गरेको छ, उसलाई केही नगर्ने। जो भागेकै छैन, उसलाई पक्राउ गर्ने ? बोलाएर बयान लिएको भए हुने थियो। यो सबै गृह प्रशासनले गराएको हो। डा कोइरालाले सिरोहिया पक्राउ पर्नुले देश विस्तारै निरंकुशता र अधिनायकवादतर्फ गइरहेको प्रष्ट हुने बताए। आज कैलाश सिरोहिया समातियो। भोलि अर्कै समातिएला। पर्सि एउटा छुट्ला, उनले भने, तर, हामी हेरेर रमाइरहेका छौं। देश विस्तारै निरंकुशतातर्फ जाँदै छ। यो कुरा सबैले बुझ्न जरुरी छ। सिरोहिया पक्राउ प्रकरणलाई देश निरंकुशता र अधिनायकवादतर्फ अघि बढिरहेको ट्रेलरका रूपमा बुझ्न सकिने उनको भनाइ छ। सिरोहियालाई पक्राउ गर्नु समग्र मिडिया क्षेत्रमाथिकै आक्रमण भएको उनले बताए। कैलाश सिरोहिया केही पनि हैन, उनले भने, सिरोहिया पक्राउ पर्नु चैं पत्रिका र मिडिया क्षेत्रमाथिकै आक्रमण हो। पत्रकारले पटक्कै डराउन नहुने पनि कोइरालाले बताए। भने, निर्भीक र निडर भएर अगाडि बढ्नुस्। नेपाली कांग्रेस तपाईंहरुको साथमा छ।"
मन्त्रिपरिषद् बैठक बस्दै,काठमाडौं : मन्त्रिपरिषद् बैठक बस्दैछ। प्रधानमन्त्री तथा मन्त्रपरिषद्को कार्यालय सिंहदरबारमा दिउँसो ३ बजे बैठक बस्नेछ। बैठकमा मन्त्रालयका नियमित एजेण्डाहरूमाथि छलफल हुने प्रधानमन्त्रीको सचिवालयले जनाएको छ।
"बुद्धको विचार, जन्मभूमिलाई विश्वशान्ति र धार्मिक पर्यटकको गन्तव्यका रूपमा विकास गर्छौं : प्रधानमन्त्री","लुम्बिनी : प्रधानमन्त्री पुष्पकमल दाहाल प्रचण्डले वर्तमान सरकार बुद्धको विचार, मार्गदर्शन एवं बुद्ध जन्मभूमिलाई विश्वशान्ति र धार्मिक पर्यटकको गन्तव्यका रूपमा विकास गर्न क्रियाशील रहेको दाबी गरेका छन्। २५६८ औं बुद्ध जयन्ती एवं लुम्बिनी दिवस मूल समारोहद्वारा आज लुम्बिनीमा आयोजित कार्यक्रमलाई सम्बोधन गर्दै प्रधानमन्त्री प्रचण्डले संसारभरिका करोडौँ बौद्ध समुदाय एवं आम मानिसले समेत जीवनमा एकपटक दर्शनअवलोकन गर्नैपर्ने पवित्र तीर्थस्थलको विकासमा सरकार लागिपरेको बताए। उनले भने, वर्तमान सरकार बुद्धको विचार, मार्गदर्शन एवं बुद्ध जन्मभूमिलाई विश्वशान्ति र धार्मिक पर्यटनको गन्तव्यका रूपमा विकसित गर्न क्रियाशील छ। प्रधानमन्त्री प्रचण्डले यसले विश्वभरिका बौद्ध धर्मावलम्बीहरूलाई आकर्षण गरी धार्मिक पर्यटन एवं विश्वशान्तिमा गौतम बुद्ध र नेपालको योगदान प्रवर्द्धन हुने विश्वास व्यक्त गरे। बुद्धको जन्मभूमि लुम्बिनीको भ्रमण गर्न पाउनु विश्वका प्रत्येक नागरिकका लागि गौरवको विषय हुन्छ, प्रधानमन्त्री प्रचण्डले भने, लुम्बिनीलाई विश्वभरिका बुद्धिष्टहरूको बर्थिङ सेन्टरका रूपमा विकास गर्ने र त्यसमार्फत् यस क्षेत्र र सिङ्गो देशको पर्यटन प्रवर्द्धनमा उच्च सफलता हासिल गर्ने सम्भावना छ। उनले शाक्यमुनि गौतमबुद्ध शील, समाधि र प्रज्ञाका प्रतिमूर्ति एवं शान्ति, एकता र सद्भावका सामूहिक प्रतीक भएको बताए। पूर्वीय दर्शन र चिन्तन परम्परामा बुद्धको विचार र त्यसको प्रभाव निकै महत्त्वपूर्ण छ, प्रधानमन्त्री प्रचण्डले भने, मानव सभ्यता र संस्कृतिको विकासमा, ज्ञान निर्माण (आर्जन) र प्रज्ञाको अभ्युदयमा बुद्धको मार्गदर्शन अत्यन्तै प्रभावशाली छ। बुद्धको जन्मले नेपाललाई विश्वमा चिनाउने मात्र नभई धार्मिक पर्यटनको माध्यमबाट असीमित सम्भावना समेत उपलब्ध गराएको छ। मौर्यसम्राट अशोकद्वारा निर्मित अशोक स्तम्भको शिलालेखले बुद्धको जन्म लुम्बिनीमा भएको तथ्य अकाट्य रूपमा प्रमाणित भएको उल्लेख गर्दै प्रधानमन्त्री प्रचण्डले सम्पूर्ण मानव जातिको साझा धरोहर एवं विश्व सम्पदाको महत्त्वपूर्ण अङ्ग पवित्र लुम्बिनीको द्रूत विकासका लागि सरकारले लुम्बिनीलाई राष्ट्रिय गौरवको आयोजनामा सामेल गरी लुम्बिनी गुरूयोजनाको बाँकी कार्य यथाशक्य पूरा गर्न लागिपरेको स्पष्ट पारे। लुम्बिनीलाई अन्तर्राष्ट्रिय बौद्धदर्शन र शिक्षाको अझ ठूलो केन्द्र बनाउन सकिने विश्वास व्यक्त गर्दै प्रधानमन्त्री प्रचण्डले लुम्बिनी बुद्धको जन्मस्थल मात्र नभई बौद्धदर्शनको उद्गमस्थल भएको स्पष्ट पारे। उनले भने, यस क्षेत्रलाई अन्तर्राष्ट्रिय बौद्धदर्शन र शिक्षाको केन्द्र बनाउन ठोस योजना अगाडि बढाएको छ। उनले बौद्ध विश्वविद्यालयको समग्र ध्यान बौद्धदर्शनको प्रवर्द्धनतर्फ केन्द्रित गर्न निर्देशन दिए। नेपाल सरकारले सन् २००४ मा दोश्रो विश्व बौद्ध शिखर सम्मेलन आयोजना गरी सफलतापूर्वक सम्पन्न गरेको स्मरण गर्दै प्रधानमन्त्रीले तेस्रो शिखर सम्मेलन छिटै आयोजना गरिने व्यहोरासमेत जानकारी दिए।"
कांग्रेस केन्द्रीय कार्यसम्पादन समितिमा रमेश लेखक मनोनीत,काठमाडौं : नेपाली कांग्रेसको केन्द्रीय कार्यसम्पादन समितिमा रमेश लेखक मनोनीत भएका छन्। प्रमुख सचेतकसमेत रहेका लेखकलाई सभापति शेरबहादुर देउवाले कार्यसम्पादन समिति सदस्यमा मनोनीत गरेका हुन्। यसअघि ३७ जना सदस्य रहेको कार्यसम्पादन समितिमा सभापति देउवाले लेखकलाई थपेका हुन्।
नेपालको पहिलो जित,"काठमाडौं : नेपालले एटीएफ यू१२ टेनिस टिम प्रतियोगिता (दक्षिण एसियाली क्षेत्रीय छनोट) को छाबमा बुधबार जित हात पारेको छ । चार राष्ट्र रहेको समूह बी को लिग खेलमा नेपालले भुटानलाई ३० को सोझो सेटमा पराजित गरी सान्त्वना जित हात पार्यो । यसअघि नेपाल श्रीलंका र पाकिस्तानसँग चुकेको थियो । यो नतिजासँगै नेपाल प्रतियोगिताबाट बाहिरिएको छ । पहिलो सिंगल्समा नेपालका विश्वविशेष डल्लाकोटीले डुडु तेन्जिङलाई ६०, ६३ र निश्चल ज्ञवालीले पेल्थोप छिरिङलाई ६२, ६३ को सोझो सेटमा पराजित गरे । डबल्समा नेपालका विश्व र साहनावाज आलमको जोडीले पेल्थोप र मिफाम छिरिङको जोडीलाई ६०, ६२ को सेटमा हराए । नेपाल टेनिस संघद्वारा आयोजित प्रतियोगिताको छात्रमै पाकिस्तानले श्रीलंका तथा भारतले बंगलादेशलाई समान ३० ले पन्छाए । योसँगै छात्रमा सेमिफाइनल समीकरण पूरा भएको छ । सेमिफाइनलमा भारतको भेट श्रीलंकासँग हुनेछ भने पाकिस्तानले बंगलादेशको सामना गर्नेछ । छात्रामा श्रीलंकाले नेपाललाई ३० ले पराजित गर्यो । सिंगल्समा लियङ सानुथी वोङले नेपालीकी सारा पन्तलाई ६०, ६० र श्रीलंकाकी दाम्सिलुनी सहन्साले अनुश्री धोजुलाई ६०, ६१ को सोझो सेटमा पन्छाए । डबल्समा श्रीलंकाका लियङले हेवासाम पथिराजाको जोडीले अनुश्री र आयुशा जिसीको जोडीलाई ६४, ६३ को सेटमा पाखा लगाए । नेपालको यो लगातार तेस्रो हार हो । यसअघि नेपाल बंगलादेश र भारतसँग पराजित भएको थियो ।"
प्रधानमन्त्रीको प्रमुख आतिथ्यमा लुम्बिनीमा समारोह हुँदै,"लुम्बिनी : आज २५६८ औँ बुद्धजयन्ती एवं लुम्बिनी दिवस । बुद्ध जन्मस्थल लुम्बिनीमा आज प्रधानमन्त्री पुष्पकमल दाहाल प्रचण्डको प्रमुख आतिथ्यमा विशेष समारोह हुँदैछ । बुद्धजयन्ती बौद्ध सम्प्रदायको मात्र नभई सबैको साझा उत्सव भएको बताउँदै लुम्बिनी विकास कोषका उपाध्यक्ष ल्हारक्याल लामाले पवित्र लुम्बिनीको विकास गर्ने आफ्नो सङ्कल्प सुनाउँदै त्यस निम्ति समाजका सबै वर्गको सहयोग अपरिहार्य भएको बताए। विशेष समारोहमा सहभागी हुन प्रधानमन्त्री दाहालसँगै उपप्रधानमन्त्री तथा परराष्ट्रमन्त्री नारायणकाजी श्रेष्ठ, लुम्बिनी विकास कोषका अध्यक्ष एंव संस्कृति पर्यटन तथा नागरिक उड्डयनमन्त्री हितबहादुर तामाङ, लुम्बिनी प्रदेशका मुख्यमन्त्री जोखबहादुर महरासहितका उच्चअधिकारी, कूटनीतिक नियोगका प्रमुख तथा पदाधिकारी लुम्बिनी आउने कार्यक्रम रहेको उनले जानकारी दिए। कोषका कोषाध्यक्ष तथा प्रचारप्रसार व्यवस्थापन उपसमितिका संयोजक ढुण्डिराज भट्टराईले लुम्बिनीसहित रामग्राम, कपिलवस्तु र देवदहमा विविध कार्यक्रम आयोजना गरिने बताए। बुधबार साँझ भारतीय दूतावाससँगको साझेदारीमा सांस्कृतिक कार्यक्रम आयोजना गरिएको थियो । हिजो साँझ देखि नै मायादेवी मन्दिरमा महापरित्राण पाठ जारी छ। आज बिहान अन्तर्राष्ट्रिय भिक्षु भिक्षुणीहरूको सहभागितामा प्रार्थनासभा तथा शोभायात्रा भएको छ । लुम्बिनीबाट आजै नेपाल, भारत र श्रीलङ्का त्रिदेशीय मोटरसाइकल यात्रासमेत प्रारम्भ गर्ने कार्यक्रम रहेको कोषाध्यक्ष भट्टराईले बताए। रासस"
सिरोहियालाई जनकपुरमा जघन्य अपराधीभन्दा निकृष्ट व्यवहार,"जनकपुरधाम : धनुषा जिल्ला अदालतमा जस्तै जघन्य अपराधका मुद्दाका इजलासमा पनि पत्रकारलाई मिलाएर अनुमति दिइन्थ्यो। तर, बुधबार १ नम्बर इजलासमा जति आग्रह गर्दा पनि कसैलाई पस्न दिइएन। किनभने, त्यहाँ कान्तिपुर मिडिया ग्रुप अध्यक्ष कैलाश सिरोहियाको नागरिकता मुद्दाको बहस थियो। उनलाई अदालतमा उपस्थित गराउँदा र बहस चलिरहेको बेला सञ्चारकर्मीहरूलाई अदालत परिसरमा समेत प्रवेश गर्न प्रहरीले रोक लगाएको थियो। त्यसअघि अदालत जान प्रयोग गरिने चौतर्फी बाटोमा प्रहरीले कडा सुरक्षा घेरा लगाएर सर्वसाधारणको आवतजावत नै निषेध गरेको थियो। उनलाई अदालतमा उपस्थित गराउने र बहस चलिरहेको बेलासम्म सञ्चारकर्मीहरूलाई अदालत परिसरमा समेत प्रवेश गर्न प्रहरीले रोक लगाएको थियो। त्यसअघि अदालत जान प्रयोग गरिने चौतर्फी बाटोमा समेत प्रहरीले कडा सुरक्षा घेरा लगाएर सर्वसाधारणको आवतजावतसमेत निषेध गरेको थियो। जिल्ला अदालत धनुषाको १ नम्बर बेन्चमा सिरोहियाको बहस चलिरहेको बेला सञ्चारकर्मीहरूलाई इजलास कक्षमा बस्ने अनुमति दिइएको थिएन। उनका परिवारका सदस्यहरू र कान्तिपुरका सम्पादकबाहेक स्थानीय पत्रकारहरूलाई अदालत परिसरमा प्रवेश गर्न रोक लगाइएको थियो। यसअघि थुप्रै ठूलठूला अपराधका घटनाहरू हुँदा इजलास कक्षमा सञ्चारकर्मीहरूलाई सीमित मात्रामै भए पनि बस्ने अनुमति दिइन्थ्यो। तर, सिरोहियाको बहस चलिरहँदा पत्रकारहरूलाई प्रवेश निषेध गर्नुले राज्यको शक्ति प्रदर्शन देखाएको छ, नेपाल पत्रकार महासंघ धनुषाका पूर्वअध्यक्ष अनिल मिश्र भन्छन्, मिडिया त हो नि, के गरी हाल्छ हामीले जे गरे पनि हुन्छ भन्ने खालको व्यवहार प्रहरीले देखायो। हामी सञ्चारकर्मीहरू सयौंको संख्यामा पनि थिएनौं। ५१० जनालाई समेत अदालत परिसरमा प्रवेशमा पनि रोक लगाउनुले राज्यपक्षको सञ्चारजगतलाई निषेध गर्ने मनसाय प्रष्ट्याएको छ। सिरोहियाको रिहाइको माग गर्दै जनकपुर लगायत मधेसका जिल्लाहरूमा नागरिकसमाज, स्थानीय पत्रकार, उद्योगी, व्यवसायी, राजनीतिक दलका नेता कार्यकर्ता र विभिन्न पेसागत संगठनलगायतले प्रदर्शन गरेका थिए। ३ दिन म्याद अदालतले सिरोहियालाई ३ दिन हिरासतमा राखेर अनुसन्धान अघि बढाउन प्रहरीलाई अनुमति दिएको छ। नागरिकता कसुरसम्बन्धी मुद्दामा मंगलबार काठमाडौंमा पक्राउ गरेर धनुषा ल्याइएका सिरोहियालाई बुधबार जिल्ला अदालतका न्यायाधीश चुरामन खड्काको इजलासले हिरासतमा राख्न अनुमति दिएको हो। उनलाई जिल्ला प्रहरी कार्यालय धनुषाको हिरासत कक्षमा अन्य थुनुवाहरूसँगै राखिएको जिप्रका धनुषाका प्रहरी उपरीक्षक भुवनेश्वर तिवारीले जानकारी गराएका छन्। मंगलबार थापाथलीस्थित कान्तिपुरको कार्यालयमा सिरोहियाको कार्यकक्षमै पुगेर प्रहरीले उनलाई पक्राउ गरेको थियो। त्यसपछि जिल्ला अदालत ल्याउन स्थलमार्गको प्रयोग गर्नुदेखि लिएर अन्य गतिविधिहरूले समेत यस प्रकरणलाई सत्तामा पुगेका व्यक्तिको प्रतिशोधका रूपमा चित्रित गरेको सर्वसाधारणको बुझाइ छ। कान्तिपुरको कार्यालयबाट सिरोहियालाई पक्राउ गर्ने बेला प्रहरीले उनको निजी गाडीमै बसाएर निकालेको थियो तर, सहरबाट बाहिरिनेबित्तिकै नेपाल पुलिसको बागमती प्रदेश ०१००२ झ ६०७९ नम्बरको गाडीमा बसाएर जनकपुरसम्म ल्याएको हो। बाटोमा खाना खान र यसो फ्रेस हुन केहीबेर गाडी रोकेको थियो। त्यसपछि बिहान ५ बजे जनकपुर आएर सोझै गाडी रोकियो, सिरोहियासँगै अर्को गाडीमा बसेर जनकपुरसम्म आएका अधिवक्ता रमण कर्णले अन्नपूर्णसँग भने, उहाँसँग प्रहरीले केही नराम्रो व्यवहार गर्ने कुनै कारण छैन। किनभने, उहाँले अनुसन्धान प्रक्रियामा पूर्ण सहयोग गर्नुभएको छ। सिरोहियासँग काठमाडौंबाट कान्तिपुरका सम्पादकसहित उनका परिवारका सदस्यहरू पनि जनकपुर आइपुगेका हुन्। काठमाडौंबाट जनकपुर आउन हवाईमार्ग प्रयोग गर्दा २५ मिनेटको समय मात्रै लाग्छ। हवाई यात्राका लागि यस मार्गमा दैनिक ९ वटा जहाज ओहोरदोहोर गर्छन्। तर, सिरोहियालाई मानसिक तनाव दिनकै लागि प्रहरीले स्थलमार्गको प्रयोग गरेको सञ्चारकर्मीहरूको बुझाइ छ। जनकपुर टुडेका सम्पादक तथा वरिष्ठ पत्रकार बृजकुमार यादव यसलाई मनोवैज्ञानिक यातनाका रूपमा लिन्छन्। हामीले शान्तिसुरक्षा कायम गर्न नियमित प्रक्रिया अपनाएका हौं, धनुषाका प्रहरी उपरिक्षक भुवनेश्वर तिवारीले भने, कुनै अप्रिय घटना नहोस् भनेर सावधानी मात्रै अपनाइएको हो। तर, प्रहरीको यस्तो गतिविधिले अनावश्यक त्रास र भयको अवस्था सिर्जना गरेर तनावको माहौल बनाएको उद्योग वाणिज्य संघ जनकपुरका अध्यक्ष जितेन्द्र महासेठ बताउँछन्। एकातर्फ देशमा उद्योग व्यापार धराशायी बनेको छ। अर्कोतर्फ जसले लगानी गरेको छ र लोकतन्त्रलाई संस्थागत गर्न पत्रकारितालाई मूल प्रवाहमा ल्याएको छ, त्यस्ता व्यक्तिलाई निशानामा पारेर पक्राउ गर्नु कदापी उचित होइन, महासेठले भने, राज्यपक्षको यो दमनकारी व्यवहारले लोकतन्त्रको उपहास गरेको छ। कैलाश सिरोहियासँग दोहोरो नागरिकता रहेको भन्दै वैशाख १६ गते जिल्ला प्रहरी कार्यालय धनुषामा सर्लाहीका इन्द्रजित महतोले जाहेरी दिएका थिए। जाहेरी दिने महतो गृहमन्त्री रवि लामिछाने सभापति रहेको राष्ट्रिय स्वतन्त्र पार्टीका मधेस प्रदेश कार्यसमितिका सदस्य हुन्। महतोकै उजुरीको आधारमा जिल्ला अदालत धनुषाले सिरोहियालाई पक्राउ गर्न प्रहरीलाई आदेश दिएको थियो। उनलाई पक्राउ गर्नुपर्ने आधार र कारणमा प्रहरीले सिरोहियाले जिल्ला प्रशासन कार्यालय धनुषाबाट ३९६९८८८६ नम्बरको नेपाली नागरिकता प्रमाणपत्र लिएको तर, निजले नागरिकता लिनुपूर्व नै उक्त नम्बरको नागरिकता शिवजी साहु तेलीको नाममा जारी भएको भनी उल्लेखित छ। तर, यसरी नागरिकता नम्बर दुई ठाउँमा प्रयोग हुनुमा नागरिकता बाहकभन्दा पनि नागरिकता दिने कर्मचारीको दोष रहेको स्थानीयवासीको ठम्याइँ छ। यो पनि पढ्नुहोस कान्तिपुर मिडिया ग्रुपका अध्यक्ष सिरोहियाविरुद्ध पक्राउ पुर्जी कान्तिपुर मिडिया ग्रुपका अध्यक्ष सिरोहियालाई प्रहरीले कार्यकक्षबाटै नियन्त्रणमा लियो सिरोहिया पक्राउ परेपछि पत्रकार महासंघले भन्यो प्रेस स्वतन्त्रतामाथि राज्यशक्तिको दुरुपयोग सहँदैनौं सिरोहिया पक्राउ परेपछि नेकपा एसले भन्यो प्रेस र राज्यबीच द्वन्द्व सिर्जना गर्न खोजियो प्रधानमन्त्री प्रचण्डले भने : सिरोहियासँग रिसइबी छैन,मुद्दा अदालती प्रक्रियाबाट टुंगो लाग्छ सिरोहियालाई हिरासतमा राखेर अनुसन्धान गर्न ३ दिनको म्याद थप सिरोहियालाई पक्रन स्वीकृति दिएको हुँ : प्रधानमन्त्री"
गाजामा हवाई आक्रमण : दुई हमास नेतासहित ५ लडाकूको मृत्यु,"हमासको ट्याङ्क प्रतिरोधी मिसाइल अभियानका प्रमुख नेतामध्ये एक व्यक्ति अहमद् यासेर अलकारासहित पाँच व्यक्ति खान युनूसमा आईडीएफको हवाई आक्रमणमा मारिएका छन् । उनले गाजा युद्धमा इजरायली रक्षा बल (आईडीएफ) विरुद्ध आक्रमण र आतङ्कवादी षड्यन्त्रको नेतृत्व गरेका थिए। इजरायलको आतङ्कवाद विरोधी सामान्य सुरक्षा सेवा शिन बेटको गुप्तचर सहयोगमा गरिएको कारबाहीमा अलकारा र गाजा डिभिजनका सूचना प्रणाली प्रमुख फदी सलिमसहित पाँच हमास लडाकू मारिएका छन् । लक्ष्य निर्देशित गर्न सकिने र अधिक विस्फोटक शक्ति भएकाले एन्टीट्याङ्क मिसाइलहरू आईडीएफ एकाइहरूका लागि रकेटभन्दा बढी खतरनाक हुन्छन् । यसबाहेक, इजरायली वायु सेनाका लडाकु विमानहरूले आईडीएफ दक्षिणी कमान्ड र इन्टेलिजेन्स विङको निर्देशनमा उत्तरी गाजा पट्टीको डार्ज टफाह क्षेत्रको फाहमी अल्जेरजावई विद्यालय परिसरबाट सञ्चालन गरिरहेका पाँच हमासलाई मारेका थिए । गाजाको जनसङ्ख्यालाई आफ्नो अनुकुल प्रयोग गर्दा हमासले नागरिकहरूलाई सुरक्षा कवचका रूपमा प्रयोग गरेको र खान युनुसको कारबाहीमा हमास नेताको मृत्यु हुनुले यसलाई पुष्टि गरेको आईडीएफले जनाएको छ । रासस"
प्रेसमाथि दबाब र त्रास सिर्जना गर्ने सरकारी नियत,"(कान्तिपुर मिडिया ग्रुपका अध्यक्ष कैलाश सिरोहियामाथि भएको धरपकडको विरोधमा ३१ सम्पादकले प्रधानमन्त्रीलाई बुझाएको संयुक्त पत्र) सम्माननीय प्रधानमन्त्रीज्यू, नेपालका प्रमुख सञ्चार माध्यममा कार्यरत हामी सम्पादकहरू पछिल्लोपटक सञ्चार गृहमा भएको धरपकडका सम्बन्धमा निम्न विषयहरूमा तपाईंको ध्यानाकर्षण गर्न चाहन्छौंः १ कान्तिपुर मिडिया ग्रुपका अध्यक्ष कैलाश सिरोहियालाई प्रहरीले उनकै कार्यकक्षबाट मंगलबार गिरफ्तार गरेको छ । नेपालको कानुन सबै नागरिकले समान रूपमा पालना गर्नुपर्छ र सिरोहियाले कानुनविपरीत कुनै पनि काम गरेका भए कानुनले तोकेबमोजिम सजाय भोग्नुपर्छ । यसका लागि आफू तयार रहेको सिरोहिया स्वयंले पनि सार्वजनिक रूपमै बताइसकेका छन् । २ जुन परिस्थितिमा, जस्तो आरोप लगाएर, जसरी कैलाश सिरोहियालाई गिरफ्तार गरियो, त्यसले गम्भीर प्रश्न खडा गरेको छ । कुनै पनि सञ्चार गृहभित्र प्रहरी प्रवेश गरी पक्राउ गरिएको घटनालाई हामीले प्रेसमाथि दबाब र त्रास सिर्जना गर्ने उद्देश्यका रूपमा लिएका छौं । उनलाई लगाइएका आरोपबारे सरकारी निकायले कहिल्यै सोधपुछ गरेको छैन । हिजो एक्कासि उनलाई नागरिकतासँग जोडिएका केही प्राविधिक विषयलाई लिएर गिरफ्तार गरिएको छ । यो विषय अब अदालतले नै निरुपण गर्ने छ । ३ प्रधानमन्त्रीज्यू, हामी तपाईंलाई स्मरण गराउन चाहन्छौं तपाईंको सरकारमा पहिलोपटक गृहमन्त्री बन्दा रवि लामिछाने नेपालका नागरिक थिएनन् । अदालतको फैसलापछि उनले नेपालको नागरिकता पुनः प्राप्त गरेका भए पनि एकैपटक दुई देशको राहदानी बोकेको गम्भीर कसुरमा उनी सजायका भागिदार थिए र छन् । ४ गृहमन्त्री रवि लामिछाने अहिले मिडियामाथि किन शत्रुभावका साथ जाइलागेका छन् भन्ने पनि हामी स्पष्ट गर्न चाहन्छौं । सहकारी ठगीको समस्या विकराल बनेको छ । अहिले लाखौं नेपालीले सहकारीमा बचत गरेको अर्बौं रुपैयाँ अपचलनमा परेको छ र उनीहरूले आफ्नै पैसा फिर्ता पाएका छैनन् । गृहमन्त्री रवि लामिछाने स्वयं र उनी पहिले साझेदार रहेको गोर्खा मिडिया नेटवर्कले विभिन्न सहकारीमा आममानिसले राखेको करिब १ अर्ब रुपैयाँ अपचलन गरेका समाचार मिडियाले निरन्तर लेखिरहेका छन् । मिडियाले लेखेका यिनै समाचारलाई उनले गरिमामय संसद्मा उभिएर आफूमाथि मिडिया ट्रायल भएको बताएका छन् । जब कि पालिका तहमा भएका छानबिन र स्वयं नेपाल प्रहरीको सीआईबीले गरेका छानबिनले उनी र उनी सञ्चालक रहेको मिडिया कम्पनीले सहकारीको रकम हिनामिना गरेको स्थापित गरेका छन् । सत्ता दुरुपयोग गरेर आफूमाथि अभियोजन हुने र मुद्दा लाग्ने कुरालाई गृहमन्त्रीले रोकेका छन् । हामी यसबारे पनि प्रधानमन्त्रीको ध्यानाकर्षण गराउन चाहन्छौं र उनीमाथि प्रहरीले गरिरहेको छानबिन निष्पक्षतापूर्वक अघि बढाउने र मुद्दाको निष्पक्षतापूर्वक अभियोजन हुने वातावरण बनाउनु तपाईंको जिम्मेवारी रहेको स्मरण गराउँछौं । ५ नेपाली सञ्चार जगतमा लामो समयदेखि काम गरिरहेका हामी सम्पादकहरू प्रेस स्वतन्त्रता, कानुनको शासन र आफ्नो जिम्मेवारीप्रति सचेत छौं । र, त्यसको रक्षा गर्न र आफ्नो जिम्मेवारी पूरा गर्न कुनै सम्झौता गर्ने छैनौं भन्ने पनि स्पष्ट गर्न चाहन्छौं ।"
गौतम बुद्धको जन्मभूमि नेपाल हुनु नेपालीका लागि गौरवको विषय : राष्ट्रपति,"काठमाडौं : राष्ट्रपति रामचन्द्र पौडेलले गौतम बुद्धको जन्मभूमि नेपाल हुनु नेपालीका लागि गौरवको विषय भएको बताएका छन्। बुद्ध जयन्तीको अवसरमा शुभकामना सन्देश जारी गर्दै उनले शान्तिका दूत बुद्धका प्रेरणादायी उपदेश र मार्गदर्शनको परिपालन गर्न सकेमा राष्ट्रिय एकतालाई थप सुदृढ बनाउन सकिने विश्वास व्यक्त गरेका हुन्। शान्तिका प्रतीकका रूपमा सम्मान गरिने महामानव गौतम बुद्धको जन्मभूमि नेपाल हुनु हामी सबै नेपालीहरूका लागि गौरवको विषय हो। सन्देशमा भनिएको छ, शान्तिका दूत बुद्धका प्रेरणादायी उपदेश र मार्गदर्शनको परिपालन गर्न सकेमा धार्मिक, सामाजिक तथा साँस्कृतिक विविधताबीच सहिष्णुता र आपसी सद्भाव कायम गर्दै राष्ट्रिय एकतालाई थप सुदृढ एवम् सबल बनाउन सकिने विश्वास मैले लिएको छु। वैशाख शुक्लपक्षको पूर्णिमा तिथिको दिन गौतम बुद्धको त्रिसंयोग अर्थात् जन्म, ज्ञान प्राप्ति र महानिर्वाण एकैदिन परेकाले आजको तिथिलाई विश्वभरका बौद्ध धर्मावलम्बीहरूद्बारा गौतम बुद्धप्रति अत्यन्त श्रद्धा एवम् भक्तिभाव व्यक्त गर्ने पावन दिनका रूपमा लिंदै बुद्ध जयन्ती मनाउने गरिएको सन्देशमा उल्लेख छ।। यस दिन बुद्धका मन्दिर, गुम्वा, विहार, मठ, स्तुपा र चैत्यमा बुद्धको विशेष पूजाअर्चना, प्रार्थना, ध्यान, प्रवचनलगायत विविध कार्यक्रमहरू गरी बुद्धप्रति भावपूर्ण श्रद्धा र भक्ति व्यक्त गरिन्छ। बौद्ध दर्शनका प्रवर्तक, राष्ट्रका गौरव एवम् विश्व शान्तिका अग्रदूत गौतम बुद्धको २५६८ औं बुद्ध जयन्तीकोअवसरमा शुभकामना दिँदै उनले गौतम बुद्धका कालजयी उपदेश र मार्गदर्शनलाई आत्मसात् गर्दै हरेक व्यक्ति , समाज र विश्व समुदायबीच शान्ति, सहअस्तित्व, सहिष्णुता र पारस्परिक सम्मान थप सुदृढ गर्दै लैजाने अभियानमा लाग्न विश्वका सम्पूर्ण मानवलाई प्रेरणा मिलोस् भन्ने शुभकामना व्यक्त गरेका छन्।"
उँभौली पर्वले सुसंस्कृत र समृद्ध समाज निर्माणका लागि प्रेरणा प्रदान गरोस् : पूर्वराष्ट्रपति भण्डारी,"काठमाडौं : पूर्वराष्ट्रपति विद्यादेवी भण्डारीले उँभौली पर्वले सुसंस्कृत र समृद्ध समाज निर्माणका लागि अग्रसर हुन सबैलाई प्रेरणा प्रदान गरोस् भन्ने कामना गरेकी छन्। उँभौलीका अवसरमा शुभकामना दिँदै उनले स्वदेश तथा विदेशमा रहेका राई, लिम्बू, याक्खा, सुनुवारलगायत सम्पूर्ण किरात दिदीबहिनी तथा दाजुभाइमा सुख, शान्ति र समृद्धिको कामना गरेकी छन्। पूर्वराष्ट्रपतिले भण्डारीले जारी गरेको शुभकामना सन्देशमामा भनिएको छ, भौगोलिक, जातीय, भाषिक एवं सांस्कृतिक विविधतायुक्त नेपाली समाजमा यस प्रकारका चाडपर्वको माध्यमबाट विविध जातजाति र समुदायबीच आपसी एकता, सद्भाव, सहिष्णुताको भावना अभिवृद्धि भई राष्ट्रिय एकतालाई थप सुदृढ बनाउन मद्दत पुग्ने विश्वास लिएको छु। प्रत्येक वर्ष वैशाख शुक्ल पूर्णिमाका दिन मनाइने उँभौली पर्व आज देशभरका भूमेस्थानमा पूजा आराधना गरी मनाइँदै छ। बाली लगाउनुअघि गाउँगाउँमा रहेका भूमेस्थानमा राम्रोसँग काम होस् भनी प्रकृतिको पूजा आराधना गरिने परम्परा रहेको छ। गर्मी बढ्ने भएकाले यो समुदायका मानिस बेँसीबाट लेकतिर उँभो लाग्ने भएकाले पनि यसको नाम उँभौली रहेको हो। वैशाख शुक्ल पूर्णिमादेखि चराचुरुङ्गीलगायत जङ्गली जनावर पनि उँभो लाग्ने किराँत समुदायको विश्वास छ। नदीमा माछा पनि गर्मीबाट बच्न बेँसीको नदीबाट लेकतिर लाग्छन् भन्ने भनाइ छ।"
"भूमेस्थानमा पूजा, आराधना गरी मनाइँदै उँभौली पर्व","काठमाडौं : प्रत्येक वर्ष वैशाख शुक्ल पूर्णिमाका दिन मनाइने उँभौली पर्व आज देशभरका भूमेस्थानमा पूजा आराधना गरी मनाइँदै छ । बाली लगाउनुअघि गाउँगाउँमा रहेका भूमेस्थानमा राम्रोसँग काम होस् भनी प्रकृतिको पूजा आराधना गरिने परम्परा रहेको छ । गर्मी बढ्ने भएकाले यो समुदायका मानिस बेँसीबाट लेकतिर उँभो लाग्ने भएकाले पनि यसको नाम उँभौली रहेको हो । वैशाख शुक्ल पूर्णिमादेखि चराचुरुङ्गीलगायत जङ्गली जनावर पनि उँभो लाग्ने किराँत समुदायको विश्वास छ । नदीमा माछा पनि गर्मीबाट बच्न बेँसीको नदीबाट लेकतिर लाग्छन् भन्ने भनाइ छ । मार्गशीर्ष शुक्ल पूर्णिमाका दिन बाली भित्र्याएर जाडो छल्न बेँसी झरेका मानिस आजदेखि उँभो लाग्छन् । उँभोको अर्थ खेतीपाती राम्रो होस्, धेरै होस्, उन्नति होस् भन्ने भनाइ पनि रहेको छ । यस पर्वका अवसरमा चण्डी नाचसमेत नाचिन्छ । यसै कारण वैशाख शुक्ल पूर्णिमाको दिनलाई चण्डी पूर्णिमा पनि भनिन्छ । किराँत समुदायमा पनि एकथरीले उँभौली पर्व उत्तरायण सुरु हुने दिन माघ १ गते नै मनाउने गर्छन् । उँधौली भने दक्षिणायन सुरु हुने दिन पारेर साउन १ गते मनाउँछन् । यस समुदायका धेरै मानिसले उँभौली वैशाख शुक्ल पूर्णिमा र उँधौली पर्व मार्गशीर्ष शुक्ल पूर्णिमाका दिन मनाउँछन् । यो पर्व किराँत राई समुदायको महत्वपूर्ण पर्वका रुपमा रहेको छ ।रासस"
घुम्न आउनूस् मधेस,"पर्सा : के छैन मधेससँग ? पर्यटकले खोज्ने र घुम्न चाहने जानकी मन्दिर, छिन्नमस्ता भगवती, गढीमाईजस्ता सयौं ऐतिहासिक तथा धार्मिक मठमन्दिर छन् । पर्यटकलाई लोभ्याउने थरीथरीका संस्कृति अनि प्राकृतिक चुरे छटा र पहाड पर्वत छन् । हेर्दै जिब्रो रसाउने थरीथरीका परिकार चाख्न पाइन्छ । तर, मधेसको वैभव र निधि गुमनाम जस्तै छ । यसैलाई प्रचारप्रसार गर्न घुम्न आउनूस् मधेस भन्ने अभियान थालिएको छ । स्थानीय स्तरबाट बाराको पर्सा राष्ट्रिय निकुञ्जबाट मधेसलाई चिनाउने अभियानको थालनी हो । आइतबार पर्सामा अन्तर्क्रिया तथा भ्रमण कार्यक्रमको आयोजना गर्दै होटल तथा पर्यटन व्यवसायी महासंघ मधेस प्रदेशले अभियानको सुरुवात गरेको अध्यक्ष हिरा गौतमले जानकारी दिए । मधेसमा किन पर्यटक आउने, केका लागि आउने ? के छ त मधेससँग ? यसको प्रश्नको उत्तर दिँदै उनले भने,विश्वका पर्यटकलाई मधेस घुम्न निमन्त्रणा गर्न थालेका छौं । यसलाई अभियानकै रूपमा अघि बढाएका छौं । मधेस प्रदेशमा आएका बाह्य तथा आन्तरिक पर्यटकलाई बस्न सानादेखि पाँचतारे होटल खुलेको उनले बताए । मधेस प्रदेशमा १ हजार ५ सयभन्दा बढी होटल, रेस्टुराँ छन् । अभियानले मधेसका पुरातात्विक, ऐतिहासिक, धार्मिक, मठमन्दिर तथा प्राकृति सौन्दर्यको संरक्षण, सम्बद्र्धन र विकासका लागि बहसपैरवी गरिरहेको छ । अन्नपूर्ण पोस्ट्ले देशभरिका एक हजार पर्यटन क्षेत्रबारे प्रकाशन गरेको खोजमूलक सामग्रीले अभियनमा निकै सहयोग गरेको महासंघका अध्यक्ष गौतमले जनाए । महासंघले पहिलो चरणमा मधेस प्रदेशमा आठवटै जिल्लाका ५५ धार्मिक तथा प्राकृतिक स्थलको संरक्षण, सम्बद्र्धन र विकासका लागि अभियान चलाइएको छ । महोत्तरीका जलेश्वरनाथ महादेव मन्दिर, रौजा मजार, टुटेश्वर महादेव मन्दिर, पञ्चधुरामाई मन्दिर र कालापानी पार्क (उद्यान) छनौट गरिएको छ । सप्तरीको कंकालिनी माई मन्दिर, सकरा भगवती, सिरहाका सहलेस फूलबारी, उत्तरायणी कमला सूचीमा छन् । त्यसैगरी धनुषाका धनुषाधाम, सर्लाहीका बागमती ताल र सागरनाथ वन विकास परियोजना, चन्द्रनगरस्थित नाढीमन ताल, रौतहटका नुनथर र जंगे झरना, बाराको गढीमाई मन्दिर र आधिभारस्थित पर्सा राष्ट्रिय निकुञ्ज र पर्साका भिसवाडाँडा र शंकराचार्यद्वार लगायतका स्थान छन् । पर्यटकलाई खानाले नै लोभ्याउँछ । मधेसको रैथाने खाना र खाजाको स्वाद चखाउनका लागि सडक खाना महोत्सव पनि आयोजन गरिँदै आएको छ । महोत्तरीबाट सडक खाना महोत्सव सुरु गरिएको थियो भने बाराबाट घुम्न आउनु भन्ने अभियान सुरु गरिएको हो ।"
लामिछानेलाई महान्यायाधिवक्ताले दिएको सफाइपत्र अवैध,"काठमाडौं : सहकारी ठगी प्रकरणमा गृहमन्त्री रवि लामिछानेको नाममा उजुरी, अभियोजन नभएको दाबी गर्दै महान्यायाधिवक्ता कार्यालयले दिएको पत्रको कानुनी वैधानिकता नरहेको दाबी गर्दै दायर रिट निवेदन दर्ता गर्न सर्वोच्च अदालतले आदेश दिएको छ। न्यायाधीश टेकप्रसाद ढुंगानाको इजलासले रिट निवेदन दर्ता गर्न सर्वोच्च अदालत प्रशासनलाई आदेश दिएको हो। सर्वोच्चले अधिवक्ता अनुपम भट्टराईले लामिछाने र महान्यायाधिवक्ता कार्यालयविरुद्ध पेस भएको रिट निवेदन दर्ता गर्न आफ्नो प्रशासनलाई आदेश दिएको हो। सर्वोच्च प्रशासनले जेठ १ गते उक्त रिट निवेदन दरपीठ गरेको थियो। दरपीठ बदरको माग गर्दै अधिवक्ता भट्टराईले अर्को निवेदन दिएका थिए। त्यसमा सुनुवाइ गर्दै सर्वोच्चले दरपीठ खारेज गरेको हो। सर्वोच्चको आदेशपछि रिट निवेदन दायर गरिने बाटो खुलेको अधिवक्ता भट्टराईले जानकारी दिए। रिट निवेदनमा महान्यायाधिवक्ता कार्यालयले सहकारी ठगी प्रकरणमा गृहमन्त्री रवि लामिछानेलाई दिएको पत्रको वैधताको प्रश्न उठाइएको छ। गत वैशाख २४ गते महान्यायाधिवक्ता कार्यालयले लामिछानेको नाममा कुनै उजुरी, अनुसन्धान तथा अभियोजन नदेखिएको जानकारी दिँदै पत्र दिएको थियो। उक्त रिट निवेदनमा उपप्रधान एवं गृहमन्त्री लामिछानेलाई पदबाट निलम्बन गर्न भनी प्रधानमन्त्री तथा मन्त्रिपरिषद्को नाममा अन्तरिक प्रकृतिको उपयुक्त आदेश जारी गर्न माग गरिएको छ। गृहमन्त्री लामिछानेले धारण गरेको जिम्मेवारीले सहकारी ठगीको अनुसन्धान प्रक्रियामा अनुचित प्रभाव र प्रतिकूल असर पार्ने र प्राकृतिक न्यायको सिद्धान्तविपरीतसमेत रहेको स्पष्ट भएको हुँदा अनुसन्धान प्रक्रिया चलिरहेको अवस्थामा अन्तरिम प्रकृतिको उपयुक्त आदेश जारी गर्न रिटमा माग गरिएको छ। महान्यायाधिवक्ताको कार्यालयले राजनीतिक स्वार्थका आधारमा निर्णय गर्दै आएको पृष्ठभूमिमा सहकारी प्रकरणमा गृहमन्त्री लामिछानेलाई दिइएको क्लिन चिटको पत्रले गैरन्यायिक र पीडितको न्याय पाउने हकलाई बन्देज लगाउने कार्यलाई प्रोत्साहन गरेको रिट निवेदनमा उल्लेख छ। महान्यायाधिवक्ता कार्यालयले कुनै उजुरी, छानबिन र हिनामिनामा संलग्न नरहेको भनी लामिछानेलाई पत्र थमाइनु सत्ताको दुरुपयोग भएको दाबी गरिएको छ। अनुसन्धान अभियोजनको जानकारी सम्बन्धमा जारी गरेको पत्रको कानुनी आधार नभएको हुँदा बदरको माग रिटमा गरिएको छ। सहकारी ठगीमा कसैले कुनै व्यक्तिउपर जाहेरी, सूचना, प्रतिवेदन पेस गर्छ भने सो व्यक्तिउपर निर्धक्क भएर अनुसन्धान गर्नु गराउनू भनी महान्यायाधिवक्ताको नाममा प्रतिशोधको आदेश जारी गर्नसमेत रिटमा माग गरिएको छ। रिट निवेदनमा महान्यायाधिवक्ता कार्यालय, महान्यायाधिवक्ता डा दिनमणि पोखरेल र उपप्रधान तथा गृहमन्त्री रवि लामिछानेलाई विपक्षी बनाइएको छ।"
अस्ट्रेलियामा भेटियो मानिसमा पहिलोपटक बर्ड फ्लु संक्रमण,"मेलबर्न : अस्ट्रेलियामा बर्ड फ्लु अर्थात एभियन इन्फ्लुएन्जाको पहिलो मानव केस रेकर्ड भएपछि भिक्टोरिया राज्यको स्वास्थ्य प्राधिकरणले बुधबार सार्वजनिक स्वास्थ्य सतर्कता जारी गरेको छ । भिक्टोरियन स्वास्थ्य विभागका अनुसार एच५एन१ एभियन इन्फ्लुएन्जाको यो केस यस वर्षको मार्चमा विदेशबाट फर्केका एक बच्चामा देखिएको थियो । गम्भीर लक्षण देखिएपछि सङ्क्रमित बच्चा पूर्णरूपमा निको भइसकेका छन् । यो रोग मानिसबीच सजिलै नसर्ने भएकाले स्वास्थ्य विभागले राज्यभर उक्त केसको फैलावटको कुनै प्रमाण नभएको र थप मानव केसको सम्भावना धेरै कम रहेको बताएको छ । मेलबर्नबाट करिब ८० किलोमिटर पश्चिममा रहेको ग्रामीण टाउनशिप मेरिडिथ नजिकैको अण्डा फार्ममा कुखुरामा एभियन इन्फ्लुएन्जा भाइरस भेटिएको थियो । उक्त केस मानव केससँग सम्बन्धित नभएको परीक्षणले देखाएको छ । एजेन्सीले विज्ञप्तिमा भन्यो, 'कुखुरापालकहरू, घरपछाडिको समुदाय र पक्षी मालिकहरूलाई अपरिचित पक्षीहरूको मृत्युको कुनै पनि घटना रिपोर्ट गर्न आग्रह गरिएको छ ।'"
सिरोहियालाई पक्रन स्वीकृति दिएको हुँ : प्रधानमन्त्री,"काठमाडौं : प्रधानमन्त्री पुष्पकमल दाहालले कान्तिपुर मिडिया ग्रुपका अध्यक्ष कैलाश सिरोहियालाई गिरफ्तार गर्न स्वीकृति दिएको खुलासा गरेका छन् । बालुवाटारमा विभिन्न सञ्चारगृहका सम्पादकहरूले लेखेको पाँचबुँदे संयुक्त पत्र बुझ्दै प्रधानमन्त्री दाहालले अदालतको आदेश पालनाका लागि सिरोहियालाई पक्राउ गर्न स्वीकृति दिएको बताए। अदालतले नै पक्राउ गर्न आदेश दिइसकेको अवस्थामा मैले त्यसो नगरौं भन्ने अवस्था भएन। त्यसैले कैलाशजीको पक्राउसम्बन्धी मैले जिम्मेवारी लिनुपर्छ, लिन्छु, प्रधानमन्त्री दाहालले भने, अदालतबाट पक्राउ पुर्जी आएपछि मैले स्वीकृत दिएको हुँ। प्रधानमन्त्री दाहालले आवश्यक कानुनी प्रक्रिया पूरा गरेपछि सिरोहिया छुट्ने आशा गरेको बताए। नागरिकताको विषयमा जिल्ला प्रहरी कार्यालय धनुषामा परेको उजुरीका आधारमा सिरोहियालाई थापाथलीस्थित कार्यकक्षबाटै प्रहरीले गिरफ्तार गरेको थियो। मूलधारका दैनिक अखबार, टेलिभिजन र अनलाइन मिडियाका सम्पादक एवं स्वतन्त्र पत्रकार गरी ३१ जनाले बुधबार संयुक्त पत्र जारी गर्दै मिडियामाथि भएको धरपकडप्रति आपत्ति जनाएका थिए। सोही पाँचबुँदे संयुक्त पत्र प्रधानमन्त्री दाहाललाई बुझाउँदै ध्यानाकर्षण गराउन अपराह्न बालुवाटार पुगेका थिए। सजिलै छुट्नुहुन्छ प्रधानमन्त्री दाहालले बुधबार चन्द्रागिरिमा आयोजित हिमाल, जनता तथा जलवायु परिवर्तन विषयक अन्तर्राष्ट्रिय विज्ञ संवाद कार्यक्रमको उद्घाटन कार्यक्रमपछि सञ्चारकर्मीसँग कुराकानी गर्दै सिरोहिया पक्राउ परेको विषयमा होहल्ला गर्न जरुरी नभएको बताए। अदालती प्रक्रिया बुझ्या छु, मैले। बढ्ता होहल्ला गर्न जरुरी लाग्दैन मलाई, प्रधानमन्त्री दाहालले भने, उहाँसँग केको रिसइबी ? उहाँ अदालती प्रक्रियाबाट निर्दोष हुनुहुन्छ, सजिलै छुट्नुहुन्छ। त्यो हल भइहाल्छ।"
"बुद्धका उपदेशहरू प्रासंगिक छन्, जन्मस्थलको प्रचार गरेर धार्मिक पर्यटन प्रवर्द्धन गरौं : सभामुख","काठमाडौं : सभामुख देवराज घिमिरेले गौतम बुद्ध अन्तर्राष्ट्रिय व्यक्तित्व र नेपालका राष्ट्रिय विभूति भएको बताएका छन्। २५६८ औं बुद्ध जयन्तीको अवसरमा शुभकामना व्यक्त गर्दै उनले मुलुकमा शान्ति, राष्ट्रिय एकता तथा पारस्परिक एकतालाई थप मजबुत बनाउन सबैलाई प्रेरित गर्न सकोस् भन्ने कामना गरेका छन्।। ईपूर्व ५६३ मा नेपालको लुम्बिनीमा जन्मिएका गौतम बुद्ध अन्तर्राष्ट्रिय व्यक्तित्व र नेपालका राष्ट्रिय विभूति हुन्। बुद्धलाई हिन्दूहरूले भगवान् विष्णुको अवतार र बुद्ध धर्मका संस्थापक मान्ने गर्दछन्। बुद्धको जन्म, वंश त्याग र उपदेशको विश्वभर नै चर्चा हुने गर्दछ। शुभकामना सन्देश भनिएको छ, कठोरताबाट नभई जीवन र लक्ष्यका बीच सन्तुलनको मध्य मार्ग अपनाएर सफलता प्राप्त हुने व्यावहारिक निष्कर्षको अवलम्बनबाट बुद्धले शान्तिको मार्ग पहिल्याएका थिए। सिद्धार्थ गौतमले विश्व शान्ति स्थापनाका लागि पुर्याएको योगदानको स्मरणस्वरुप बुद्ध जयन्ती मनाउने गरिएको छ। बुद्धको जन्म, ज्ञान प्राप्ति, महापरिनिर्वाण (मुत्यु) वैशाख शुक्ल पूर्णिमाकै तिथिमा परेकाले यस दिन नेपाललगायत विश्वका बौद्ध धर्मावलम्बीले भावपूर्ण श्रद्धा र भक्तिले बुद्धजयन्ती मनाउने गर्दछन्। नेपालको सन्दर्भमा आज पनि बुद्धका उपदेशहरू प्रासंगिक रहेको उनको भनाई छ। अहिंसा नै शान्ति र मैत्रीको आधारशिला हो जस्ता अनेकौं कालजयी सन्देशका वाहक भगवान् गौतम बुद्धको जन्मस्थानको प्रचार प्रसार गर्न सके मुलुकमा धार्मिक पर्यटन प्रवर्द्धन गर्न सहयोग हुने घिमिरेको विश्वास छ।"
जथाभावी फोहोर फ्याँके कारबाही,"अर्घाखाँची : अर्घाखाँचीको सन्धिखर्क नगरपालिकाले जथाभावी फोहोर फ्याक्नेलाई कारबाही गर्ने भएको छ । सन्धिखर्क र चुत्राबेसी बजारमा रहेको बागीखोला, घोचेखोला र भद्रीखोला क्षेत्रमा जथाभावी फोहोर फाल्ने प्रचलन बढेको भन्दै त्यस्ता व्यक्तिलाई कारबाही गर्ने सन्धिखर्क नगरपाकिलाका प्रमुख प्रशासकीय अधिकृत खुमलाल भुसालले बताए । फोहर फाल्ने व्यक्तिको सूचना दिन र सन्धिखर्क नगरलाई सफा बनाउने अभियानमा साथ दिन सबैलाई आग्रह गरेका छन् । सन्धिखर्कमा फोहरमैला व्यवस्थापन र राजस्व परिचालनलगायतका विभिन्न विषयमा भएको अन्तरक्रिया कार्यक्रममा नगर प्रवक्ता तथा वडाध्यक्ष मोतीजंग रायमाझीले नगरपालिका र खोला किनार सफा बनाउने दायित्व स्थानीयको भएकाले सबै मिलेर सरसफाइमा आगडि बढ्नुपर्ने बताए । सन्धिखर्क नगरपालिकाको आयोजनामा वडा नम्बर २ का टोल विकास संस्थाका पदाधिकारी र सन्धिखर्क नगरपालिकाबीच फोहरमैला व्यवस्थापन र राजस्व परिचालनसमेतका विभिन्न विषयमा अन्तरक्रिया कार्यक्रम सम्पन्न भएको थियो । कार्यक्रममा उपस्थित टोल विकास संस्थाका पदाधिकारीहरूले सफा र स्वच्छ सन्धिखर्क नगर बनाउन आफूहरू प्रतिबद्ध भएर लाग्ने बताएका सन्धिखर्क नगरपालिकाका सरसफाइ फोकल पर्सन मुक्ति खनालले बताए । सहभागीहरूले नगरबाट हुने विकास निर्माण र सेवा प्रवाहलाई प्रभावकारी बनाउन आग्रह गरेका थिए । टोल विकास संस्थाका पदाधिकारीलाई फोहोरमैला व्यवस्थापन, राजस्व परिचालन र विकास निर्माण लगायतका विभिन्न विषयमा जानकारी गराइएको थियो।"
भारतसँगका पर्साका सीमानाका बन्द,"वीरगञ्ज : भारतसँग सिमाना जोडिएका पर्साका नाका बन्द भएका छन्। विहार राज्यको पश्चिम चम्पारण जिल्लामा यही जेठ १२ गते हुने लोकसभा निर्वाचनका कारण नाका बन्द गरिएको हो। वीरगञ्ज भन्सार कार्यालयसहितका पर्सा जिल्लाका सीमानाका आज बिहान ६ बजेदेखि बन्द भएका पर्साका प्रमुख जिल्ला अधिकारी दिनेशसागर भुसालले बताए। जेठ १२ गते अपराह्न ६ बजेसम्म नेपालभारत सीमानाका बन्द हुने उनले जानकारी दिए। 'दुई मुलुकमध्ये कुनै एकमा निर्वाचनमा हुँदा ४८ घण्टाअगावै सीमानाका बन्द गर्ने परम्पराअनुसार नै नाका बन्द भएको हो', उनले भने। पर्साको एक सय सात किलोमिटर सीमा क्षेत्र भारतसँग जोडिएको छ। रासस"
"बुद्ध जयन्तीको शुभकामना दिंदै देउवाले भने : देशमा शान्ति कायम होस्, जनताले सबै प्रकारका दमनबाट मुक्ति पाऊन्","काठमाडौं : नेपाली कांग्रेसका सभापति एवं पूर्वप्रधानमन्त्री शेरबहादुर देउवाले बुद्ध जयन्तीको शुभकामना दिएकाका छन्। बुद्ध जयन्तीका अवसरमा आज शुभकामना सन्देश जारी गरेर उनले सम्पूर्ण नेपालीमा सुख, शान्ति, समृद्धि एवं उत्तरोत्तर प्रगतिको कामना गरेका हुन्। 'हाम्रो देश अझै पनि हिंसा, मानव अधिकार प्रतिकूल घटनाबाट मुक्त हुन सकेको छैन। मानव अधिकार विरोधी क्रियाकलाप सदाका लागि अन्त्य गर्न सबैले आआफ्नो क्षेत्रबाट जिम्मेवारीपूर्वक काम गर्नुपर्छ', उनले भने। साथै पूर्वप्रधानमन्त्री देउवाले शान्ति, सहिष्णुता तथा सद्भावका प्रणेता गौतम बुद्धको उपदेशलाई सबैले मन, वचन र कर्मले पालना गर्न आह्वान गरेका छन्। 'अशान्ति, हत्या र हिंसाको विरोध गरौँ । देशमा शान्ति कायम होस्, सबै प्रकारका दमनबाट सबैले मुक्ति पाऊन्', उनले शुभकामना सन्देशमा भनेका छन्।"
ओरालो आयातको अन्तर्य,"नेपालले विदेशबाट सामान किन्दा सबैभन्दा धेरै अंकको खर्च पेट्रोलियम पदार्थमा गरेको हुन्छ । सय रुपैयाँका किन्दा २१ रुपैयाँ १८ पैसा पेट्रोलियम पदार्थमा हुन्छ । २०८००८१ को १० महिनासम्ममा १३ खर्बको आयात गर्दा पेट्रोलियम पदार्थमा मात्रै २ खर्ब ७६ अर्ब रुपैयाँ खर्च भएको छ । सबैभन्दा धेरै जे चिज किनिन्छ, त्यो नेपालमा पनि छ भनेर खोजी भइरहेको चाहिँ छ । तर अन्वेषणमै सीमित छ । अझ पेट्रोलियमको विकल्प पनि नेपालमा जति अन्त कमै देशमा छ । त्यसको भरपूर उपयोगमा कमजोर छ मुलुक । विद्युतीय ऊर्जाको उत्पादन र प्रयोग बढाउने हो भने पेट्रोलियम पदार्थको आयात निकै हदसम्म कम गर्न सकिन्छ । तर त्यसो भइरहेको छैन । आर्थिक वर्ष २०८००८१ को वैशाखसम्म व्यापारघाटा ११ खर्ब ७७ अर्ब १८ करोड रुपैयाँ छ, जुन आफैंमा अघिल्लो समयको भन्दा कम हो । आयातको अनुपातका कमी आएको छ । यो भनेको देशमै उत्पादन वृद्धि भएर चाहिँ होइन । नेपालीको क्रयशक्ति कमजोर हुनुका कारणले आयातीत वस्तुमा कमी आएको हो । बाहिरबाट सामान किन्ने त परै स्वदेशकै उत्पादनको पनि बजार घटेको छ । बैंकहरूको ऋण प्रवाहमा कमी आएको छ । कारण पनि उही हो कि उद्योग व्यवसाय चलायमान छैन अनि कसले लिने ऋण ? बैंकमा लगानीयोग्य पुँजी थुप्रो लागेको छ । समग्रमा आर्थिक मन्दीकै कारण आयातमा पनि कमी आएको छ । आयातमा कमी आउनु भनेको भन्सार राजस्वमा पनि गिरावट हुनु हो । राज्यले पनि आम्दानी गुमाउनु हो । आर्थिक मन्दीको मुद्दालाई सम्बोधन गर्ने ठोक कदम सरकारले चाल्न सकेको छैन । खुद्रे केही प्रयास गरेको भए पनि ठूलो झट्काकै आवश्यकता अहिलेको मन्दीबाट उत्रनका लागि आवश्यक छ । अर्थतन्त्र झनै कमजोर हुँदै जानुमा सरकारमा भइरहेको अस्थिरता र त्यसले नागरिकमा उब्जाएको निराशा एउटा प्रमुख कारण हो । यस कुरालाई मनन् गर्ने दिशामा पनि सत्ताधारीहरू देखिन्नन् । अर्थतन्त्र उकास्न सबैभन्दा पहिला नागरिकको आत्मबल नै उकास्न जरुरी छ । अनि सरकारले आफ्नो विकास खर्च वृद्धि गर्नेदेखि निजी क्षेत्रमैत्री वातावरण बनाउनुपर्छ ।"
"बुद्धले देखाएको अहिंसा, शान्ति, मानव कल्याणको मार्ग र उपदेश आज पनि सान्दर्भिक : प्रधानमन्त्री प्रचण्ड","काठमाडौं : प्रधानमन्त्री पुष्पकमल दाहाल प्रचण्डले बुद्धको उपदेश र मार्गदर्शनलाई स्वीकार गरी अगाडि बढ्दा राष्ट्रिय एकता र आपसी सद्भावले उचाइ हासिल गर्ने बताएका छन्। विश्वशान्तिका अग्रदूत, राष्ट्रिय विभूति एवं बौद्ध दर्शनका प्रवर्तक गौतम बुद्धको २५६८औं जन्मजयन्तीको अवसरमा शुभकामना व्यक्त गर्दै उनले आजको सन्दर्भमा बुद्धको दर्शन र शिक्षाप्रति गौरव गर्नुपर्ने बताएका हुन्। प्रधानमन्त्री प्रचण्डले सुशासन, सामाजिक न्याय र समृद्धिको राष्ट्रिय आकांक्षा पूरा गर्न जनताको सकारात्मक भूमिका रहने विश्वास व्यक्त गरे। नेपालको पवित्र भूमि लुम्बिनीमा जन्मिएका शान्तिका अग्रदूत गौतम बुद्धले देखाउनुभएको अहिंसा, शान्ति, मानव कल्याणको मार्ग र उपदेश आज पनि उत्तिकै सान्दर्भिक छ। बुद्धको उपदेश र मार्गदर्शनलाई स्वीकार गरी अगाडि बढ्नसकेमा राष्ट्रिय एकता, सहिष्णुता र आपसी सद्भावले उचाइ हासिल प्राप्त गर्दछ। उनले भने, सुशासन, सामाजिक न्याय र समृद्धिको राष्ट्रिय आकांक्षा पूरा गर्न आम नेपाली जनताको सकारात्मक भूमिका रहने विश्वास लिएको छु। नेपालको भूमिमा जन्मिएका शान्तिका अग्रदुत बुद्धले सम्पूर्ण मानव जातिको कल्याणको संकल्पसहित गृहत्याग गरी कठोर परिश्रमबाट बोधीज्ञान प्राप्त गर्नुभएको प्रसङ्ग महत्वपूर्ण रहेको उनको भनाई छ। प्रचण्डले मानव जातिको सर्वाङ्गीण हित र शान्तिका लागि बुद्धले गरेको त्याग, लिएको विचार र अभ्यास नेपालीहरूका लागि विशेष ऐतिहासिक गौरवका विषय भएको बताए। बुद्धको दर्शन र विचारले अहिंसा, सद्भाव, मानव कल्याण र मानिसकै जीवनमा शान्तिको बाटो देखाएकोले उहाँका विचारहरू विश्वभरि लोकप्रिय र कालजयी रहन सकेका हुन्। मानव जातिको सर्वाङ्गीण हित र शान्तिका लागि उहाँले गर्नुभएको त्याग, लिनुभएको विचार र अभ्यास नेपालीहरूका लागि विशेष ऐतिहासिक गौरवका विषय हुन्। शुभकामना सन्देशमा भनिएको छ,आजको सन्दर्भमा बुद्धको दर्शन र शिक्षाप्रति गौरव गर्दै मानव जातिको हितका पक्षमा आपसी सद्भाव, सहकार्य एवं एकताका साथ अग्रसर हुनु नै बुद्धप्रति सच्चा सम्मान हुन जान्छ। उनले यस महत्वपूर्ण दिनले सबैलाई बुद्ध दर्शन र धर्मको अहिंसात्मक शान्ति सन्देश तथा भातृत्व भावनालाई आत्मसात गर्दै मिलेर अगाडि बढ्ने प्रेरणा मिलोस् भन्ने शुभकामना व्यक्त गरे। वैशाख शुक्लपक्षको पूर्णिमा तिथिका दिन बुद्धको जन्म, बुद्धत्व प्राप्ति र महापरिनिर्वाण एकैदिन परेकाले यस तिथिलाई विश्वभरका बौद्ध धर्मावलम्बीहरूद्वारा बुद्धप्रति श्रद्धा एवं भक्तिभाव व्यक्त गर्दै बुद्ध जयन्ती मनाउने गरिन्छ।"
बुद्ध जयन्ती मनाइँदै,"काठमाडौं : शान्तिका अग्रदूतका रुपमा विश्वमा परिचित सिद्धार्थ गौतमको २५६८ औँ जयन्ती आज भगवान् विष्णुको नवौँ अवतारका रुपमा जन्मिएका बुद्धको पूजा, आराधना एवं प्रवचन गरी मनाइँदै छ । प्रत्येक वर्ष वैशाख शुक्ल पूर्णिमाका दिन बुद्ध जयन्ती मनाइन्छ । सिद्धार्थ गौतमले विश्व शान्ति स्थापनाका लागि पुर्याएको योगदानको स्मरण स्वरुप यो पर्व मनाउने गरिएको हो । बुद्धको जन्म, ज्ञान प्राप्ति, महापरिनिर्वाण (मुत्यु) वैशाख शुक्ल पूर्णिमाकै तिथिमा परेकाले यस दिन नेपाललगायत विश्वका बौद्ध धर्मावलम्बीले बुद्धप्रति भावपूर्ण श्रद्धा र भक्तिले बुद्धजयन्ती मनाउने गर्दछन् । अहिंसा नै शान्ति र मैत्रीको आधारशिला हो यस्ता अनेकौँ कालजयी सन्देशका वाहक भगवान् गौतम बुद्धको २५६८ औँ जयन्ती शान्तिको कामना गर्दै आज देशभर मनाउन लागिएको हो । बौद्ध धर्मावलम्बीले चैत्य, गुम्बा, विहारलगायत स्थलमा लामा एवं बौद्ध धर्मगुरु बसेर परम्परादेखि हुँदै आएको पूजालगायत विधि पूरा गरिन्छ । आम मानिसलाई बेलुकी घरमा दीपावली गरेर बुद्ध जयन्ती मनाउन सरकारले आह्वान गरेको छ । यस अवसरमा लुम्बिनी, स्वयम्भू, बौद्धलगायत स्थलमा विविध कार्यक्रम आयोजना गरी बुद्ध जयन्ती मनाउने परम्परा छ । इसापूर्व ५६३ अर्थात् आजभन्दा २५६८ वर्षअघि रुपन्देही जिल्लास्थित लुम्बिनी उद्यानमा पिता राजा शुद्धोधन र माता मायादेवीको गर्भबाट वैशाख शुक्ल पूर्णिमाका दिन सिद्धार्थ गौतमको जन्म भएको थियो । राजकुमारका रुपमा जन्म लिएका सिद्धार्थ गौतम मानिसले पाएका दुःख देखेर चिन्तित बने । २९ वर्षको उमेरमा दरबार छोडी तपस्याका लागि निस्किएका थिए। रासस"
