शीर्षक,विवरण
गाउँपालिका अध्यक्षसहित ३ जनाविरुद्ध जातीय छुवाछुतमा जाहेरी दर्ता,"सिरहा : सिरहाको औरही गाउँपालिका५ मा महायज्ञका नाउँमा डोम परिवारलाई उठीबास लगाएको घटनामा गाउँपालिका अध्यक्षसहित ३ जनाविरुद्ध जातीय छुवाछुतमा जाहेरी परेको छ। पीडित परिवारले शनिबार दलितका अगुवासहित पुगेर जिल्ला प्रहरी कार्यालय सिरहामा जाहेरी दर्ता गराएका हु । पीडित दीपक मल्लिकले दिएको जातीय भेदभाव तथा छुवाछुतसम्बन्धी कसूरको जाहेरीमा गाउँपालिका अध्यक्ष शिवजी यादव, पूर्ववडाध्यक्ष दिलीप यादव र बजरंगी बाबालाई प्रतिवादी बनाइएको छ। गाउँपालिका अध्यक्ष र पूर्व वडा अध्यक्षलाई प्रहरीले शुक्रबार नै नियन्त्रणमा लिइसकेका छन्। अर्को आरोपित बजरंगी बाबा भने फरार छन्। उनको खोजी भइरहेको जिल्ला प्रहरी कार्यालय सिरहाले जनाएको छ। पीडित परिवारको जाहेरी प्राप्त भएको र यससँगै कानुनी कारबाही प्रक्रिया अघि बढेको सिरहाका प्रहरी प्रमुख एसपी रमेश पण्डितले जानकारी दिए। जातीय छुवाछूतसम्बन्धी कसुरमा ३ महिनादेखि ३ वर्षसम्म र ५० हजारदेखि २ लाखसम्म जरिवानाको कानुनी व्यवस्था छ। चैत १७ देखि आयोजना हुने भनिएको महायज्ञका नाममा फागुन १० मा अछूत भन्दै महायज्ञस्थलमा रहेको मल्लिकको घर गाउँपालिका अध्यक्ष शिवजी यादव, पूर्ववडाध्यक्ष दिलीप यादव र बजरंगी बाबाले डोजर लगाएर भत्काइदिएका थिए ।"
"नाउपाको बैठकमा सीके राउतको विशेष सम्बोधन, गर्व गर्न लायक पार्टी बनाउने उद्घोष","काठमाडौं : नागरिक उन्मुक्ति पार्टी (नाउपा)ले जनमत पार्टीसँग एकीकरण गर्न तीन सदस्यीय कार्यदल गठन गरेको छ। काठमाडौंमा बसेको पार्टीको दुई दिने केन्द्रीय कार्यसमिति बैठकले प्रतिनिधिसभा सदस्य गंगाराम चौधरीको संयोजकत्वमा कार्यदल बनाएको हो। सदस्यमा सुनिता चौधरी र रामलाल डंगौरा रहेका छन्। यसअघि फागुन अन्तिम साता बसेको जनमतको केन्द्रीय समितिको बैठकले नाउपासँग पार्टी एकीकरणका लागि कार्यदल बनाएको थियो। कार्यदलमा प्रतिनिधिसभा सदस्य अब्दुल खान संयोजक र डा शरदसिंह याव र बालगोविन्द चौधरी सदस्य छन्। त्यस्तै पार्टी एकीकरणलाई मुख्य एजेन्डा बनाएर बोलाइको नाउपाको केन्द्रीय कार्यसमिति बैठकमा जनमतका अध्यक्ष सीके राउतले विशेष सम्बोधन गरेका थिए। उनले थारुको पहिचानसमेत रहेको ढकियालाई गर्व गर्न लायक बनाउने उद्घोष गरे। 'तपाईंहरूको सहमति बिना यो एकता सम्भव छैन। सबैको सहमति र सम्मानले मात्रै हामी अन्तरमनदेखि एक हुन सक्छौं। तपाईंहरूलाई म वाचा गर्छु, ढकियामै गर्व गर्नसक्ने पार्टी बनाउँछौं,' उनले भने। ढकिया नाउपाको चुनाव चिन्ह पनि हो। त्यस्तै नाउपाका संरक्षक रेशम चौधरीले हातमात्र होइन, मनबाट मिल्न जरुरी रहेको बताए। उनले अध्यक्ष राउतलाई विपक्षी सिटमा बस्न तयार हुन पनि आग्रह गरे। 'न्याय पाएनौं भने डा साप संसद भवनको विपक्षीको सिटमा पनि बस्नुपर्ने हुनसक्छ। मन्त्री पद छोडेर सडकमा पनि आउनुपर्ने हुनसक्छ,' चौधरीले भने। बैठकपछि अन्नपूर्णसँग कुरा गर्दै अध्यक्ष राउतले नाउपा बैठकमा माहोल राम्रो देखिएको र पार्टी एकता निश्चित भएको दाबी गरे। 'बैठकमा निकै राम्रो माहोल देखें। दुई पार्टीबीच एकता हुने सम्भवतः निश्चित भएको छ,' उनले भने। उनले आफू र रेशम चौधरीमा कुनै स्वार्थ नहेकाले पार्टी संरचनामा पनि कुनै विवाद नआउने दाबी गरे। 'म र रेशमजीमा कुनै स्वार्थ छैन। हामी दुवै जना पदबाट धेरै टाढा छौं। जनताबाट उठेका पार्टी भएकाले हामीबीच कुनै विवाद हुँदैन,' उनले भने।"
"मलेसियामा नेपालीमाथि ठूलो धरपकड, एकैपटक २६ जना निकालिए","काठमाडौं : वैदेशिक रोजगारको प्रमुख गन्तव्य रहेको मलेसियाले नेपालीमाथि ठूलो धरपकड गरेको छ। अध्यागमन कानुन उल्लंघन गरेर बसिरहेका नेपालीमाथि मलेसिया सरकारले धरपकड गरेको हो। परराष्ट्र मन्त्रालय स्रोतका अनुसार मलेसियाको अध्यागमनले एकैपटक २६ जना नेपालीलाई निष्कासन गरेको छ। गत साता उनीहरूलाई मालिन्दो एयरलायन्सको विमानबाट नेपाल फर्काइएको हो। निष्कासनमा पर्नेमा सरदार, साह, राउत, श्रेष्ठ, कार्की, विक, सुडी, सहनी, बटार, राई, सहनी, शेर्पा, केसी थरी रहेका छन्। त्यस्तै घर्तीमगर, लोहार, सहनी, थारु, राना मगर, तामाङ, सदा, यादव, विश्वकर्मा, सहनी, राई, सरदार र बुढा थरीका व्यक्तिहरूलाई निष्कासन गरिएको परराष्ट्रका एक अधिकारीले बताए। उनले अन्नपूर्णसँग भने, 'मलेसियाको अध्यागमनले एकैपटक ठूलो संख्यामा नेपालीहरूलाई डीपोर्ट गरेको छ। डीपोर्ट हुनेहरूमा कसैको राहदानी नभएको त कोही गैरकानुनी तरिकाले लुकीछिपी बस्दै आएका रहेछन्।' मलेसियाले यसअघि अध्यागमन कानुन उल्लंघन गर्ने ८ जना नेपालीलाई निष्कासन गरेको थियो। निष्कासनमा पर्नेमा तामाङ, कार्की, विक, कोइरी, कहर, विष्ट, यादव र केसी थरी एकएक जना रहेका थिए। यो पनि पढ्नुस्: घरेलु हिंसामा संलग्न एक नेपालीलाई अष्ट्रेलियाले गर्यो निष्कासन"
क्षयरोगका बिरामीहरूको पहिचानका लागि शिविर,"नुवाकोट : क्षयरोगका बिरामीहरूको पहिचानका लागि नुवाकोटको विदुर नगरपालिकामा अभियान सञ्चालन गरिएको छ। दुई छुट्टाछुट्टै स्थानमा गरिएको दुई दिने क्षयरोग खोजपड्ताल शिविरमा क्षयरोगका बिरामीहरू पहिचान गरिएका छन्। नगरपालिकाको दुई स्थानमा सञ्चालन गरिएको निःशुल्क क्षयरोग खोजपड्ताल शिविरमा तीनसय ७३ जनाको स्वास्थ्य परीक्षण गरिएको छ। परीक्षणका क्रममा ४९ जना क्षयरोगका शंकास्पद बिरामी पहिचान गरिएको जनस्वास्थ्य निरीक्षक रामराजा भण्डारीले जानकारी दिए। विदुर नपा ५ देवीघाट जेष्ठ नागरिक संरक्षण तथा अध्ययन प्रतिष्ठान र विदुर १० स्थित शहरी स्वास्थ्य केन्द्र गेर्खुटारमा क्षयरोगीको पहिचान शिविर सञ्चालन गरिएको थियो। देवीघाटमा २१ जना तथा गेर्खुटारमा २८ जना शंकास्पद बिरामी फेला परेका हुन्। शंकास्पद बिरामीहरूको खकार नमूना थप परीक्षणका लागि त्रिशूली अस्पताल पठाइएको नगरपालिकाकी क्षयरोग स्वास्थ्य संयोजक गरिमा जोशीको भनाइ छ। उनका अनुसार स्वास्थ्य परीक्षणका क्रममा एआई प्रविधि प्रयोग गरिएको डिजिटल पोर्टेबल एक्सरे मेशिन मार्फत बिरामीहरूको छातीको परीक्षण गरिएको थियो परीक्षण कार्यमा राष्ट्रिय क्षयरोग केन्द्र, भक्तपुर, त्रिशूली अस्पतालका चिकित्सकहरूको टोली परिचालन गरिएको थियो।"
भारतीय दूतावासले मनायो २३औं स्वर्ण जयन्ती छात्रवृत्ति दिवस,"काठमाडौं : भारतीय दूतावासले २३औं स्वर्ण जयन्ती छात्रवृत्ति दिवस मनाएको छ। लैनचौरमा शनिबार आयोजित दिवसमा छात्रवृत्ति पाएका करिब दुई सय विद्यार्थीहरू सहभागी थिए। नेपालका लागि भारतीय राजदूत नवीन श्रीवास्तवले स्वर्ण जयन्ती छात्रवृत्ति प्राप्त गरेका दोस्रो ब्याचका मेधावी विद्वानहरुलाई राजदूतको स्वर्ण जयन्ती छात्रवृत्ति रोल अफ अनर प्रदान गरेका थिए। राजदूत श्रीवास्तवले विद्यार्थीहरूलाई बधाइ दिँदै आआफ्नो क्षेत्रमा अब्बल हुन आग्रह गरे। उनले भारतको स्टार्टअप इकोसिस्टम, इन्क्युबेशन सेन्टरहरू र अन्य सहकार्यका पहलहरूका बारेमा प्रकाश पारेका थिए। कार्यक्रममा विश्वविद्यालय अनुदान आयोग नेपालका अध्यक्ष डा देवराज अधिकारी, काठमाडौं विश्वविद्यालयका उपकुलपति डा अच्युत वाग्ले, राजर्षि जनक विश्वविद्यालयका उपकुलपति डा अमरप्रसाद यादव, पूर्वाञ्चल विश्वविद्यालयका उपकुलपति डा बिजु कुमार थपलिया, मध्यपश्चिम विश्वविद्यालयका उपकुलपति डा ध्रुव कुमार गौतम, वीपी कोइराला स्वास्थ्य विज्ञान प्रतिष्ठानका उपकुलपति डा ज्ञानेन्द्र गिरी; र कृषि तथा वन विज्ञान विश्वविद्यालयका उपकुलपति डा शारदा थपलियाले उपस्थित थिए। भारतले सन् २००२ मा प्रतिष्ठित स्वर्ण जयन्ती छात्रवृत्ति स्थापना गरेको थियो। यस छात्रवृत्ति योजनाबाट नेपालका ७७ जिल्लाबाट ३५०० जना भन्दा बढी नेपाली विद्यार्थीहरू लाभाञ्वित भएको दूतावासले जनाएको छ। अहिलेको ब्याचमा छात्रवृत्ति प्राप्त गर्नेहरू नेपालका ७५ जिल्लाबाट रहेका छन्, जसमध्ये एक तिहाइ छात्राहरू रहेका छन्। यस वर्ष ३ जना भिन्न क्षमता भएका विद्यार्थीहरू पनि छनोट गरिएको भारतीय दूतावासले जनाएको छ। भारत सरकारले प्रत्येक वर्ष इन्जिनियरिङ, चिकित्सा, दन्त विज्ञान, व्यवस्थापन, वाणिज्य, नर्सिङ, आयुर्वेद, नृत्य, रंगमञ्च र प्रदर्शन कला लगायत विभिन्न क्षेत्रहरूमा नेपाली विद्यार्थीहरूलाई लगभग १,५०० छात्रवृत्ति प्रदान गर्ने गरेको छ।"
कोशीविरुद्ध बागमतीको फराकिलो जित,"काठमाडौं : प्रधानमन्त्री कप पुरुष राष्ट्रिय प्रतियोगितामा बागमती प्रदेशले कोशी प्रदेशलाई हराउँदै प्रतियोगिताको तेस्रो जित दर्ता गरेको छ। बागमतीले कोशीलाई १३१ रनले हराएको हो। लमहीस्थित देउखुरी क्रिकेट रंगशलामा टस जितेर ब्याटिङ गरेको बागमतीले २४० रन बनाएको थियो। बागमतीले दिएको २४१ रनको लक्ष्य पछ्याएको कोशी २५३ ओभरमा १०९ रन बनाउँदै अलआउट भयो। कोशीका लागि ऐश भट्टराईले सर्वाधिक ३७ रन बनाए। उनले ४९ बलमा ५ चौका प्रहार गरे। सुजन थपलियाले २५ रन बनाए। फिर्दोस अन्सारीले २४ रन बनाउँदा अन्य कुनै पनि ब्याटरले दोहोरो अंकमा रन बनाउन सकेनन्। बागमतीको लागि सूर्य तामाङले सर्वाधिक ५ विकेट लिए। रिजन ढकालले ३ विकेट लिँदा साकार गजुरेलले २ विकेट लिए। त्यसअघि ब्याटिङ गरेको बागमती ४९३ ओभरमा २४० रन बनाउँदै अलआउट भएको थियो। बागमतीका लागि शुभ कंसाकारले सर्वाधिक ३९ रन बनाए। उनले २८ बलमा ६ चौका र १ छक्का प्रहार गरे। ओपनरद्वय आशुतोष घिरौया र इशान पाण्डेले क्रमशः २९ र २५ रन बनाए। कप्तान पृथु बास्कोटाले २४ रन बनाए। विपिन आचार्यले २५, सोनु देवकोटाले १८, गौतम केसी १६ र सूर्य तामाङले १७ रन बनाए। रिजन ढकाल २२ रनमा अविजित रहे। कोशीका लागि सुजन थपलिया र प्रकाश कार्कीले समान २२ विकेट लिए। फिर्दोस अन्सारी, ज्ञानेन्द्र श्रेष्ठ र दिपेश कँडेलले ११ विकेट लिए। कोशीले ७ खेलमा १ जित र ६ हार बेहोरेको छ। बागमतीले समान ७ खेलबाट ३ जित ४ हारसहित ६ अंक जोडेको छ।"
"रुट परिवर्तन गरी गाँजा तस्करी, झापामा १६ सय किलो गाँजासहित दुईवटा ट्रक नियन्त्रण","झापा : तस्करी समूहले रुट परिवर्तन गरी गाँजा तस्करी गरिरहेको खुलासा भएको छ। तस्कर समूहले धनकुटाबाट सुनसरी धरानको बाटो हुँदै मोरङ नाकाहरूबाट भारत पठाउँदै आइरहेको गाँजा अहिले इलामको रुट बनाएर झापाको बाटो प्रयोग गरी लैजान थालेको पाइएको छ। विशेष सूचनाको आधारमा सशस्त्र प्रहरीले शुक्रबार दिउँसो ४:२० बजेको समयमा झापाको बुद्धशान्ति गाउँपालिका४ बर्नेस्थित मेची राजमार्गबाट करिब १६ सय ३६ किलो गाँजासहित दुईवटा ट्रक नियन्त्रणमा लिएपछि यस्तो खुलासा भएको हो। इलामबाट झापातर्फ आउँदै गरेका को १ ख ५००१ र प्र १०२००२ ख ०५८४ नम्बरको मिनी ट्रकलाई सशस्त्र प्रहरी बल, नेपाल नम्बर १ बराह बाहिनी मुख्यालयबाट खटिएका एसपी विक्रम होमागाईको कमान्डमा खटिएको ६ जनाको विशेष अनुगमन टोली र नम्बर २ गण झापा मातहत सुरक्षा वेश टिमाईबाट खटिएको संयुक्त टोलीले चेकजाँच गर्दा ५७ वटा बोरा गाँजा बरामद गरेको छ। सशस्त्रले ट्रकसहित दुईजना पक्राउ समेत गरेको छ। पक्राउ पर्नेहरूमा धनकुटाको शहिदभूमि गाउँपालिका४ का २८ वर्षीय महेश राई र इलाम माईजोगमाई गाउँपालिका२ का ३७ वर्षीय गंगाबहादुर बस्नेत रहेका छन्। ट्रकहरूलाई नियन्त्रणमा लिने क्रममा ४ जनामध्ये दुई जना फरार भएको जनाइएको छ। पक्राउ परेकाहरूको साथबाट नेपाली ८७ हजार ८ सय ८० रुपैयाँ र ५ थान मोबाइल सेट बरामद भएको छ। पक्राउ परेकाहरूलाई आवश्यक कारबाहीका लागि जिल्ला प्रहरी कार्यालय झापामा बुझाइसकेको जनाइएको छ। सुनसरी प्रहरीले सयौँ केजी गाँजासहित दर्जनौँ बढी सवारी साधन नियन्त्रणमा लिएपछि तस्कर समूहले नयाँ योजना बनाएर गाँजा तस्करी गरिरहेको स्रोतको दाबी छ। सोही योजना अनुरूप तस्कर समूहले धनकुटाको गाँजा इलाम हुँदै झापाबाट लगिरहेका थिए। सोही सूचना सशस्त्रले पाएपछि बाहिनीबाट खटिएका टोलीले झापामा आएर दुई ट्रकसहित ठूलो मात्रामा गाँजा बरामद गर्न सफल भएको हो।"
चन्द्रपुरमा घाइते हात्ती यमगजको आतंक,"रौतहट : महिनौँदेखि चन्द्रपुर नगरपालिकाको जङ्गल क्षेत्रमा बस्दै आएको घाइते हात्ती यमगजको आतंकका कारण स्थानीय कृषकहरू ठूलो समस्यामा परेका छन्। विशेषगरी चन्द्रपुर३ गैंडाटार पुरानोटोल का किसानहरू बालीनाली नष्ट भएपछि आर्थिक संकटमा परेका छन्। स्थानीय कृषकका अनुसार घाइते भए पनि हात्ती रातको समयमा खेतबारीमा पसेर केरा, मकै, धान, काउली लगायतका बाली सखाप पार्ने गरेको छ। रातभर जाग्राम बस्नुपर्छ। हात्तीले खाएर मात्र होइन, कुल्चेर समेत बाली नष्ट पार्छ। खेतीयोग्य जमिनमै डेरा जमाएपछि समस्या झन् बढेको छ, स्थानीय कृषक सागर दाहालले गुनासो गरे। सामान्यतया घाइते हात्ती जङ्गलमै बस्ने गरे पनि हाल आएर गाउँ नजिकै नर्सरी क्षेत्रमा आश्रय लिएको छ। हात्तीले खेतीबाली नष्ट गर्नुका साथै स्थानीयवासीलाई समेत डरत्रास बढाएको छ। एकातिर हात्ती घाइते भएर असहाय छ, अर्कोतिर हाम्रो खेतबारी सखाप पार्दैछ। किसानको जीवनयापनमै असर पर्ने गरी हात्तीले क्षति पुर्याए पनि समाधानका लागि कुनै निकायले ध्यान दिएको छैन, स्थानीय कृषकहरूले गुनासो गरे। यसअघि पनि किसानहरूले डिभिजन वन कार्यालय र स्थानीय प्रशासनलाई हात्तीको आतंकबारे जानकारी गराएका थिए। तर, उद्धार र उचित व्यवस्थापनको अभावले समस्या झन् बढ्दै गएको छ। सरकारले हात्ती संरक्षण गर्छ तर किसानको क्षति कसले बेहोर्छ? खेती चौपट हुँदा राहत कसले दिन्छ? स्थानीय किसानहरूले प्रश्न उठाए। यस विषयमा चन्द्रपुर३ का वडाध्यक्ष बोधनाथ देवकोटाले घाइते हात्तीलाई तत्काल उद्धार गरेर अन्यत्र सार्नुपर्ने बताएका छन्। हात्तीलाई उद्धार गरी निकुञ्जले लैजानुपर्छ। यदि तत्काल उद्धार नगर्ने हो भने किसानहरूले बाध्य भएर डिभिजन वन कार्यालयमा धर्ना दिने र प्रदर्शन गर्नेछन्, उनले भने। स्थानीय कृषकहरूले घाइते हात्तीको दीर्घकालीन व्यवस्थापन गर्न सरकारसँग माग गरेका छन्। यदि तत्काल समाधान नभए किसानहरूले आन्दोलन चर्काउने चेतावनी दिएका छन्।"
बुढो रुख सुक्ने बेलामा हल्लिनु र राजतन्त्र फर्किनु उस्तै हो : डा भट्टराई,"जनकपुरधाम : नेपाल समाजवादी पार्टी (नयाँ शक्ति) का अध्यक्ष डा बाबुराम भट्टराईले बुढो भएर मर्न लागेको बाख्राको पुच्छर छटपटाउनु र राजतन्त्र फेरि फर्केर आउनु उस्तै भएको बताएका छन्। उनले बूढो रुख सुक्ने बेलामा हल्लिनु र राजतन्त्र फर्किनु उस्ताउस्तै भएको बताए। नेपाल समाजवादी पार्टीका (नयाँ शक्ति) प्रथम महाधिवेशनको भाव सम्प्रेषण कार्यक्रममा जनकपुरधाम आइपुगेका डा भट्टराईले राणा र राजाहरूको पालामा अहिले भन्दा तीन गुणा बढी भ्रष्टाचार भए पनि बन्द व्यवस्थाका कारण उनीहरूका गलत काम जनतासम्म पुग्नै नसकेकोले जनताले थाहै नपाएको बताए। उनले भने, आजभन्दा तीन गुणा बढी भ्रष्टाचार राजा र राणाहरूको पालोमा हुन्थ्यो। तर उनीहरूको गलत कामहरू जनतासम्म पुग्दैनथ्यो। आफ्ना गलत अभ्यास लुकाउन नागरिकलाई शिक्षाको अवसरबाट बन्चित गराएर भ्रष्टाचार गर्थे। डा भट्टराईले भने, जनतालाई शिक्षाबाट नै बन्चित गराइयो। अहिले जनता पढ्नलेख्न पाएको छ बोल्न पाएको छ। तर पहिले त राजाहरूले आफ्नै सत्ता सुरक्षित राख्नका लागि खोलिएका केही विद्यालयहरूमा उनीहरूकै भाइभारदार मात्र पढ्न पाउँथे। अहिले कम्तीमा सबै कहाँ शिक्षाको पहुँच पुग्न सकेको छ। राजतन्त्रलाई भूतको संज्ञा दिँदै भट्टराईले भने, राजतन्त्र भूत हो। भूत भ्रम हो। यस्तो भ्रम बोकेर हिंड्नेहरु निराशा र काल्पनिक सपनामा बाँच्छन्, जसको वास्तविक संसारसँग न सम्बन्ध छ, न सम्भावना। पत्रकारले सोधेको प्रश्नमा पूर्वप्रधानमन्त्री डा भट्टराईले विकास र समृद्धिको एजेन्डा दलहरूको नभएका कारण दलहरुप्रति वितृष्णा बढ्दै गएको जनाए। उनले प्रत्यक्ष कार्यकारी पक्षमा प्रचण्डसँगै रहे पनि कार्यगत एकता हुने सम्भावना नभएको बताए। उनले भने, प्रचण्डसँग निजी सम्बन्ध राम्रो छ, तर पुरानो सोचमा बाँचिरहनु भएकोले विचार नमिलेको हो। माओवादी विचार पुरानो भइसकेकोले अब नयाँ विचार लिएर अघि बढ्नुपर्ने हो भनेको हो मैले ! प्रचण्ड थोत्रे पुरानो गाडी लिएर हिँड्न खोजेकोले अब मैले चाहिँ पुराना गाडीमा बस्न नखोजेको हो। बाबुराम भट्टराईले आफूले राज्यबाट कुनै सुविधा नलिएको दाबी गर्दै कतिपयले अपारदर्शी ढंगले नियम कानुन नबनाई पटके हिसाबले गैरकानुनी ढंगले पैसा आर्जन गरेको प्रति दुःख व्यक्त गरे। हिन्दु धर्मको विषयमा डा भट्टराईसँग सोधिएको प्रश्नमा उनले भने, राज्यको कुनै धर्म हुँदैन। व्यक्तिको धर्म हुन्छ। पार्टीको धर्म हुँदैन। व्यक्तिको आस्था मात्र हुन्छ।"
बहुविशेषताभित्रको लोक,"वर्तमान संरचनाको गण्डकी प्रस्रवणभित्र विभिन्न ११० जातजातिका मानिस बसोबास गर्छन्। त्यसमध्ये यसै प्रस्रवण क्षेत्रका ११ जिल्लामा आदिकालदेखि आफ्नै परम्परा र जातीय संस्कार अवलम्बन गरेर बसोबास गर्ने जाति भने करिब ५० को संख्यामा छ। प्राप्त जानकारीअनुसार यस प्रदेशमा ब्राह्मण, क्षेत्री, मगर, गुरुङ, नेवार, मुसलमान, सन्न्यासीदशनामी, दमाई, कामी, सार्की, घर्ती, माझी, ठकुरी, कुमाल, गाइने, सुनुवार, थकाली, शेर्पा, यादव, दनुवार, सुनुवार, राजवंशी, लिम्बू, बादी, राई, तामाङ, थारू, तेली, बोटे, खवास, कलवार, बंगाली, हजाम, काठबानियाँ, कुर्मी, मुसहर, दुरा, दराई, गन्धर्व, चेपाङ, कुसुण्डा अन्य, दलित अन्य, तराई अन्य गरी ५० जातजातिको बसोबास छ। यी जातजातिका आआफ्नै मौलिक संस्कार र संस्कृति छन्, जुन यस प्रदेशका महत्त्वपूर्ण अमूर्त सम्पदा हुन्। विभिन्न जातजाति, धर्मसंस्कृतिका मानिसको बसोबास रहेको यस प्रदेशका बस्तीहरूमा मौलिक नेपाली लोकसाहित्य र लोकसंस्कृतिको भण्डार रहेको महसुस हुन्छ। दिनभरि मेलापात गर्ने, साँझपख थाकेर लस्त परेको शरीर घिसार्दै उकालीका चौतारीमा भारी बिसाएर मनको भारीलाई हलुंगो पार्न छेउको चिलाउनेको पात टिपेर बजाउने यस क्षेत्रका बासिन्दाले लोकसाहित्यलाई नै मनोरञ्जनको प्रमुख साधन बनाएको पाइन्छ। विभिन्न उखान टुक्का, गाउँखाने कथा आदि यस क्षेत्रका बासिन्दाका जिब्राजिब्रामा झुन्डिएका छन्। कुनै कुरा गर्न थाल्यो कि प्रसंग, अनुसारका उखान टुक्काको प्रयोगले उनीहरूका कुराहरू सुनिरहुँ जस्तो लाग्छ। लोकगीत त यस क्षेत्रको मनोरञ्जनको अत्यन्तै महत्त्वपूर्ण साधन हो। गाउँमा हुने स्वस्थानी, देवीभागवत, सत्यनारायणको पूजा, सप्ताह आदिमा गुञ्जने भजनका अतिरिक्त युवक र युवतीका दोहोरी गीतहरूले सबै गाउँलेलाई नै मनोरञ्जन प्रदान गरेका छन्। गुरुङ, मगरहरूको समेत घनाबस्ती रहेको यस क्षेत्रमा रोदी संस्कृतिले पनि महत्त्वपूर्ण स्थान ग्रहण गरेको छ। मादलको घिन्ताङसँगै गुरुङ युवायुवतीमा गुञ्जने सालैज्योलगायतका झ्याउरे भाकाहरू यसक्षेत्रमा कालीदासका कोमल पदावली जस्तै सुरम्य र सुललित बनेर पाखा पखेराभरि छरिएको पाइन्छ। संस्कृतिको धनी यस प्रदेशमा तीजका गीत, खेली, चुड्का, बालगीत आदि पनि प्रशस्तै गाइन्छन्। विवाह, व्रतबन्धमा माहल (मांगल) गाइन्छ। क्षेत्री, ठकुरीहरू विवाहमा खाँडो जगाउँछन्। बेंसीका ठूलाठूला फाँटहरूमा असारे गीतको लय अलापिन्छ। मगर गाउँमा कौरा र नचरी यहाँ पनि नचाइन्छ। तिहारमा देउसीभैलो, तीजमा झोरा, नवदुर्गामा मालश्री, वनपाखामा बाह्रमासे, हाटबजारमा खेली दोहोरी र झ्याउरेले यहाँको जनजीवनलाई हमेशा रंग रमाइलो र मायाप्रीतिको रस दिइरहेका हुन्छन्। यहाँका हरेक जातजातिले आआफ्ना चाडवाडहरू धूमधामले मनाउने गर्छन्। जातअनुसारका फरकफरक चाड छन्। यस्ता चाडवाडमा उनीहरूका जातीय संस्कार स्पष्ट रूपमा झल्किएको हुन्छ। यहाँ बसोबास गर्ने जातजातिका संस्कार र संस्कृति यस प्रदेशका अमूर्त सम्पदा हुन्। जसको जगेर्ना गर्नु सबैकोे दायित्व हो। यस प्रदेशभित्र अनेकौं यस्ता भौतिक सम्पदा छन्, जुन प्रचारप्रसारको अभावले ओझेलमा परेका छन्। यिनको प्रचारप्रसारमा ध्यान पुयाउन सकेमा यस क्षेत्रले पर्यटकीय रूपमा समेत प्रशस्तै सम्भावना बोकेको छ। गण्डकीमा बसोबास गर्ने सबै जातजातिका आआफ्नै कला र संस्कृति छन्। यिनै विभिन्न कला र संस्कृतिको खानीका रूपमा नेपाल विश्वसामु परिचित छ। आधुनिकता र शिक्षाको विकाससँगै यहाँका संस्कार र संस्कृतिमा संकटको अवस्था आउन थालेको छ। नेपाली समाज विकासको गतिसँगै आफ्ना परम्परागत मूल्य र मान्यताहरूबाट टाढा हुँदै गइरहेको छ। हामीले हाम्रा भावी सन्ततिलाई आफ्ना मूल्य र मान्यताहरूका बारेमा समयमै सचेत गराएनौं भने भोलिका दिनमा यी सबै संस्कार र संस्कृति हराएर जाने निश्चित छ। हाम्रा लोकविश्वास, लोकपरम्परा र लोकसंस्कृतिमा अब नयाँ जागरणको आवश्यकता छ। यसतर्फ हामी सबै सचेतवर्गको ध्यान जानु आवश्यक छ। हाम्रा लोकसंस्कृतिका विभिन्न आयाम छन्। तिनको आफ्नै महत्त्व छ। हिजोका दिनमा यस्ता संस्कृतिहरू कतैकतै अपहेलित पनि बने। गाउने, बजाउने र नाच्ने मानिसलाई हेलाँको दृष्टिले समेत हेरियो। समाजका ठालुहरूले सधैंभर सित्तैमा मनोरञ्जन लिइरहे। अब समाज धेरै अगाडि बढिसकेको छ। गाउनु, बजाउनु र नाच्नु पनि बौद्धिक सम्पत्ति हो भन्ने मान्यता विकसित हुँदैछ। यस्ता अभौतिक सम्पदाको संरक्षणमा राज्यका सबै तहले सकारात्मक कदम चाल्नु आवश्यक छ। हातमा सीप, रोजगार नहुँदा र कमजोर आर्थिक अवस्था भएकाले यहाँका अधिकांश जातिले आफ्नो भेषभूषा, भाषा र संस्कृति जोगाउन गाह्रो भएको छ। यो देशका हरेक जातजातिको भेषभूषा, भाषा, संस्कृति, राष्ट्रकै सम्पत्ति हो। त्यसलाई जोगाउने काम राज्यको हो। कुनै पनि जातिले आफ्नो भेषभूषा, संस्कृति, परम्परा गुमाउनु देशको सम्पत्ति घट्नु हो। अर्कोतर्प, आधुनिकीकरणसँगै पुराना जीवनशैली हराउँदै जानु पनि उत्तिकै स्वाभाविक हो। राज्यले यी दुवैलाई सन्तुलनमा राख्नुपर्छ। आधुनिकताको नाममा पश्चिमीकरणको प्रभावबाट मौलिकतालाई जोगाउनु आवश्यक छ। यसो गर्न सकिएमा तथा उचित संरक्षणको अभावमा लोपोन्मुख अवस्थामा पुगेका सांस्कृतिक वैभवहरूलाई संरक्षण गर्न सक्यौं भने जातीय, सांस्कृतिक, भाषिक, जैविक, भौगोलिक बहुपक्षहरू र तीसँग गाँसिएका बहुविशेषताहरूका आधारमा गण्डकी प्रदेशमार्फत नेपाललाई विशाल संसारभित्रको एक सानो संसारका रूपमा विश्वभर चिनाइरहन सकिन्छ भन्नेमा कुनै शंका रहँदैन।"
वीरगन्ज नर्सिङ क्याम्पसको स्ववियु सभापतिमा अनेरास्ववियुकी आर्जु विजयी,"वीरगन्ज : वीरगन्जस्थित वीरगन्ज नर्सिङ क्याम्पसको स्ववियु सभापतिमा अनेरास्ववियुकी आर्जु राय विजयी भएकी छन्। शनिबार दिउँसोदेखि सुरु भई साँझ सकिएको पुन: मतगणनाको अन्तिम परिणाम अनुसार, सभापतिमा राय विजयी भएकी हुन्। सभापतिमा विजयी रायले १०३ मत प्राप्त गर्दा उनकी निकटतम प्रतिस्पर्धी नेविसंघकी दियान्सु श्रेष्ठले ९५ मत प्राप्त गरिन्। यस्तै अखिल क्रान्तिकारीबाट सभापतिकी उम्मेदवार कविता आचार्यले भने ७२ मत प्राप्त गरिन्। यस्तै सचिवमा भने नेविसंघकी मन्दिरा चिमोरिया विजयी भएकी छन्। चिमोरिया १०४ मतका साथ विजयी भएकी हुन्। उनकी निकटतम प्रतिस्पर्धी अनेरास्ववियुकी शीलाकुमारी चौहानले ९६ मत प्राप्त गरिन् भने अखिल क्रान्तिकारीकी सचिवकी उम्मेदवार सरस्वती श्रेष्ठले ६६ मत प्राप्त गरिन्। कोषाध्यक्षमा अनेरास्ववियुकी आसिका पौड्याल ११५ मतका साथ निर्वाचित हुँदा उनकी निकटतम प्रतिस्पर्धी नेविसंघकी रमिता कुमारी साहले ८५ मत पाइन्। अखिल क्रान्तिकारीका तर्फबाट कोषाध्यक्षकी उम्मेदवार अन्जु सुनारले भने ६९ मत मात्रै पाइन्। यस्तै प्रत्यक्षतर्फका ५ जनै सदस्यमा अनेरास्ववियुका उम्मेदवार विजयी भएका छन्। प्रत्यक्षतर्फका सदस्यहरूमा अनेरास्ववियुका यशोदा विष्ट, सुनिता श्रेष्ठ, विशेषता शाही ठकुरी, प्रदिल घिसिङ र चाँदनी यादव विजयी भएका छन्। वीरगन्ज नर्सिङ क्याम्पसमा गत मंगलबार भएको निर्वाचनमा कूल २७३ मतमध्ये २७२ मत खसेको थियो। मंगलबार बेलुकीदेखि नै मतगणना सुरु भएको थियो। तर २२० मत गनिसकेको अवस्थामा नेविसंघ र अखिल क्रान्तिकारीले मतगणनाका क्रममा निर्वाचन समितिले अनेरास्ववियुका उम्मेदवारलाई जिताउन चलखेल गरेको भन्दै विवाद गरेपछि मतगणना स्थगित गरिएको थियो। नेविसंघ र अखिल क्रान्तिकारीले मतगणना फेरि सुरुदेखि नै गर्नुपर्ने माग राखेका थिए भने अनेरास्ववियुले भने रोकिएको अवस्थाबाट मतगणनालाई सुचारु गर्नुपर्ने माग राखेको थियो। शुक्रबार जिल्ला प्रशासन कार्यालय पर्सामा प्रमुख जिल्ला अधिकारी गणेश अर्यालको रोहबरमा बसेको बैठकमा मतगणना फेरि सुरुदेखि नै गर्ने सहमति भएपछि शनिबार दिउँसोदेखि पुन मतगणना गरिएको हो।"
"बेलबारी बहुमुखी क्याम्पसमा स्ववियुको निर्वाचन सम्पन्न, ६८ प्रतिशत मत खस्यो","विराटनगर : मोरङको बेलबारीमा रहेको बेलबारी बहुमुखी क्याम्पसको स्ववियु (स्वतन्त्र विद्यार्थी युनियन)को नेतृत्व चयनका लागि शनिबार निर्वाचन भएको छ। स्ववियुको निर्वाचनको मतदान दिउँसो २ बजे सम्पन्न भएको हो। विद्यार्थी संगठन बीचको मनोनयन विवादका कारण चैत ५ गते चुनाव हुन सकेको थिएन। विराटनगरको महेन्द्र मोरङ आदर्श बहुमुखी क्याम्पससहित मोरङका १० वटा क्याम्पसमा मात्रै निर्वाचन भएको थियो। बेलबारी क्याम्पसमा चैत ५ गते हुनुपर्ने स्ववियुको निर्वाचन शनिबार भएको हो। मतदानका लागि बिहान ८ बजेदेखि दिउँसो २ बजेसम्मलाई समय तोकिएको थियो। तोकिएको समयमा ३ सय ७१ मत खसेको निर्वाचन समितिले जनाएको छ। ५ सय ४७ मतदाता थिए। करिब ६८ प्रतिशत मत खसेको छ। निर्वाचन समितिका अनुसार चुनाव सकिएसँगै सर्वदलीय बैठकको तयारी भइरहेको छ। सर्वदलीय बैठकमा सहमति जुटाएर मतगणना सुरु गरिने निर्वाचन समितिले उल्लेख गरेको छ। स्ववियु सभापतिमा अखिल क्रान्तिबाट कपिल विष्ट र अनेरास्ववियुबाट प्रशान्त पोखरेल उम्मेदवार छन्। आन्तरिक विवाद एवं द्वन्द्वका कारण नेविसंघ निर्वाचन प्रक्रियामा सहभागी भएन। नेविसंघबाट पुरुषोत्तम पौडेल र नवराज भुजेल सभापतिका आकांक्षी थिए। पौडेल गगन थापा र भुजेल डा शेखर कोइराला पक्षधर हुन्। नेविसंघका आकांक्षीले समयमा मनोनयन दर्ता नगरेपछि निर्वाचन समितिले अखिल क्रान्तिकारी र अनेरास्ववियुका तर्फबाट दर्ता भएको उम्मेदवारीलाई मात्रै मान्यता दिएको थियो। विवादका कारण समयमा निर्वाचन हुनसक्ने अवस्था नबनेपछि निर्वाचन समितिले राजीनामा नै दिएको थियो। तर, अहिले आएर त्यही निर्वाचन समितिले मतदान सम्पन्न गराएको क्याम्पसले जनाएको छ।"
कोरला नाका जोड्ने सडकको तातोपानीघाँसा खण्ड कालोपत्रे,"बेनी : भारत र चिनलाई जोड्ने राष्ट्रिय गौरवको कालीगण्डकी करिडोरको बेनीजोमसोमकोरला सडक अन्तर्गत म्याग्दीको भुरुङ्गतातोपानीदेखि दाना हुँदै घाँसा खण्डमा नौ किलोमिटर दूरीमा कालोपत्रे गर्ने काम सकिएको छ। बेनीजोमसोमकोरला सडक आयोजना मार्फत आर्थिक वर्ष २०७३७४ मा सुरु भएको सडक स्तरोन्नतिको काम ८ वर्षपछि सम्पन्न हुने चरणमा पुगेको हो। प्रतिकूल भूगोल, कोरोना महामारी, बाढी पहिरो, नदीजन्य निर्माण सामग्री र निर्माण व्यवसायीको समस्याका कारण लक्ष्य भन्दा पाँच वर्ष ढिलोगरी सम्पन्न हुन लागेको म्याग्दीको अन्नपूर्ण गाउँपालिका३ का वडा अध्यक्ष रमेश पुर्जाले बताए। म्याग्दीको अन्नपूर्ण गाउँपालिका२ तातोपानी स्थित नागढुङ्गादेखि मुस्ताङको थासाङ गाउँपालिका४ घाँसाको कैह्कुखोलासम्म पहिरो र कटानको जोखिम भएको बाहेकका ठाउँमा ढलान र कालोपत्रे गर्ने कामले गति लिएको छ, उनले भने, सडक स्तरोन्नति भएपछि यात्रा सहज, दुर्घटनाको जोखिम न्यूनीकरण र यात्रा अवधि छोटिएको छ। २०६४ सालमा मार्ग खुलेको यो सडकलाई ११ मिटर फराकिलो बनाएर कुना र डिलतर्फ टेवा पर्खाल, नाली निर्माण, ग्रेड तथा मोड सुधार गरिएको छ। २०७४ सालमा शर्मागजुरमुखी जेभीले नागढुङ्गाकैकुखोला खण्डको १६ दशमलव पाँच किलोमिटर सडक कालोपत्रे सहित स्तरोन्नति गर्न ठेक्का ६३ करोड रुपैयाँमा ठेक्का सम्झौता गरेको थियो। ठेकेदार कम्पनीका आयोजना व्यवस्थापक नरेन्द्र न्यौपानेले जलथले, सुकेबगर, दाना, तितर, काभ्रे र घाँसा खण्डमा नौ किलोमिटर डिबिएसडी प्रविधिको कालोपत्रेका साथै बादरजुङ, घोप्टे र काभ्रेभिर क्षेत्रमा तीन किलोमिटर ढलान गरिएको जानकारी दिए। कालोपत्रे र ढलान भएको सडकको डिलतर्फ बार लगाउने, रङ्गरोगन गर्ने काम भइरहेको छ, उनले भने पहिरो र कटानको जोखिम रहेको तीन किलोमिटरलाई छोडेर बाँकी ठाउँमा स्तरोन्नति गर्ने काम ९५ प्रतिशत सकिएको छ। स्तरोन्नति भएपछि बेनीजोमसोम सडकको सबैभन्दा जोखिमयुक्त तातोपानीघाँसा खण्डको यात्रा अवधि एक घण्टा ३० मिनेटबाट ३० मिनेटमा छोटिएको सवारी चालक सुदिप खड्काले बताए। हिलो, धुलो र खाल्डाखुल्डीले यात्रु तथा स्थानीयवासीलाई सास्तीका साथै दुर्घटनाको जोखिम बढेको थियो। पर्वतको मालढुङ्गादेखि म्याग्दी हुँदै मुस्ताङ स्थित चीनको सिमाना कोरला नाका जोड्ने दुई सय दुई किलोमिटर दूरीको सडक दुई लेनको कालोपत्रे र ग्राभेल बनाउन २०७३०७४ देखि सुरु भएको योजनाको हालसम्म ८५ प्रतिशत भौतिक प्रगति भएको योजनाका सूचना अधिकारी विष्णु चापागाईंले बताए। १० अर्ब रुपैयाँ लागत अनुमान गरिएको यो सडक आव २०७९८० मा सम्पन्न गर्ने लक्ष्य राखिएको थियो। निर्धारित समयमा काम सम्पन्न हुन नसकेपछि आयोजना अवधिलाई आव २०८२८३ सम्म लम्ब्याइएको छ। सडक र पुल निर्माणका लागि रु सात अर्बको ठेक्का सम्झौता भएकामा गत असारसम्म ६ अर्ब रुपैयाँ खर्च भएको छ। भारत र चीनलाई जोड्ने चार सय ३५ किलोमिटर दूरीको कालीगण्डकी करिडोर सडकलाई गण्डकी प्रदेशको भाग्यरेखा मानिएको छ। सडकले पूर्वाधार, आर्थिक, व्यापारिक, जलविद्युत, पर्यटन र धार्मिक स्थलको विकासका लागि महत्वपूर्ण योगदान पुग्ने अपेक्षा गरिएको छ।"
प्राचीन सभ्यताको थलो,"मूलतः कर्णाली र यसका सहायक नदीहरूद्वारा सिञ्चित हिमालदेखि तराईसम्मका जाड, खस र अन्य विभिन्न जातका मानिस रहेको क्षेत्रलाई कर्णाली प्रदेशका रूपमा लिइएको छ। यो प्रदेश नागराजालगायतका खस सम्राट्हरूद्वारा शासित विशाल सिञ्जा साम्राज्यको केन्द्रका रूपमा रहेकाले खस संस्कृतिको प्रभाव क्षेत्रको व्यापकता तथा वर्तमान नेपालका सात प्रदेशमध्ये एक हो। कर्णाली प्रस्रवण क्षेत्र प्राचीन सभ्यताको थलोका रूपमा चर्चित रहँदै आएको छ। यस सन्दर्भमा यसै क्षेत्रमा रहेको सिञ्जा साम्राज्यको खारी प्रदेशमा रहेका मानसरोवर र कैलाश पर्वत हिन्दु, बौद्ध र बोन धर्म मान्नेहरूका आस्थाका केन्द्रका रूपमा रहेका, पुराणले कैलाशलाई शिव र पार्वतीको बासस्थलको संज्ञा दिएको, त्यसरी नै बौद्ध धर्मावलम्बीहरूमा कैलाश पर्वतमा बुद्धका पादुका चिह्नहरू भएको विश्वास छ। प्राकृतिक दृष्टिले पनि ती स्थान सुन्दर र पवित्र रहेको भन्ने धारणा अभिव्यक्त हुँदै आएको पाइन्छ। यसरी नै कर्णाली प्रस्रवण क्षेत्र बहुसंस्कृतिको संगम स्थल, खस संस्कृतिको केन्द्र र नेपाली भाषाको जन्मस्थलका रूपमा परिचित छ। कर्णाली प्रस्रवण क्षेत्रको लोकसंस्कृतिका अन्य आयामका रूपमा त्यहाँ विद्यमान लोकविश्वास र रीतिरिवाज, मौखिक परम्परा, कलाकौशल र भौतिक संस्कृति छ। लोक रीतिरिवाजका रूपमा रहेका त्यहाँका संस्कार कर्म, प्रथा, चाडबाड, मेलाजात्रा, कामधन्दा, वेशभूषा र खानपानका विषयमा वर्णन गर्दै तिनमा कैयन् स्थानीय विशेषता पाइने जनाउ पनि यसमा दिइएको छ। कर्णाली प्रस्रवण क्षेत्रमा सुदीर्घ मौखिक परम्परा रहेको र त्यसमा डेउडा, सैरेलो, झारी, सिङारु, सजना, बिरहा आदिजस्ता लोकगीत, भारत, कर्खा, धमारी, चैत, चाँचडी आदिजस्ता लोकगाथा, विभिन्न प्रकारका लोककथा तथा अनेक उखान, टुक्का, पहेली (गाउँ खाने कथा), खिस्सा, मन्त्र आदि पाइन्छन्। लोक कलाकौशलका रूपमा त्यहाँ डेउडा, सिङारु, गर्रा, पैंसरी, हुड्केलो, मारुनी, बर्कीमार आदि प्रदर्शनकारी कला एकातिर र अर्कातिर जिउती, पुरैनी आदि भित्ते चित्र तथा वनस्पति, ढुंगा, माटो, धातु आदिबाट निर्मित सामग्रीमा झल्किने विशिष्ट कला उल्लेख्य छ। कर्णाली प्रस्रवण क्षेत्रको लोकजीवनसँग सम्बद्ध भौतिक संस्कृतिका रूपमा काँक्रेविहार, लाटीकोइली, पादुका, सिरीथान, नाभीथान, चन्दननाथ, कनका सुन्दरी, त्रिपुरासुन्दरी, खार्पुनाथ, खैराबाङ, ठाकुरद्वारा, बैजनाथ आदिका प्राचीन मन्दिर र त्यहाँका मूर्ति, भुर्ती, रावतकोट र लम्जीका देवल, रलिङ गुम्बा, हल्जी गुम्बा, ताघबाई गुम्बा आदि र त्यहाँका बौद्ध मूर्ति चर्चित छन्। यिनका अतिरिक्त कोतगढी, बयलकाँडा गढी, कीर्तिखम्भ लगायतका अनेक शिलालेख, ताम्रपत्र, कनकपत्र, किसिम किसिमका घर, दरबार, यन्त्र, औजार, बाजा र पोसाक पनि यस क्षेत्रका भौतिक सम्पदाका परिचायक रहेको तथ्य कसैबाट छिपेको छैन। समग्रमा, कर्णाली प्रस्रवण क्षेत्र लोकसंस्कृतिका दृष्टिले प्राचीन इतिहास भएको त्यस्तो महत्त्वपूर्ण क्षेत्रका रूपमा छ। जहाँ खसानको संस्कृतिसँग जडानको मात्र होइन, मगरात र अवधको संस्कृति पनि मिसिएको छ। जहाँ एउटै देवस्थलमा हिन्दु र बौद्ध मूर्तिहरू रहेका छन्। जहाँका मुसलमानहरू अरूसँगको डेउडाको प्रतिस्पर्धामा विजयको पगरी पहिरन्छन्। जहाँको संस्कृति त्यो शिव संस्कृतिबाट अनुप्रेरित छ। जहाँ थरीथरी गणका फरक स्वभावका अनेक प्राणी मिलेर बसेका छन्। विद्वान्हरूले यहाँको संस्कृतिलाई सृष्टिको मुहान भन्नुको तात्पर्य यसैबाट खुल्दैन र ?"
पानीका स्रोतलाई मुलुकको आर्थिक समृद्धिका लागि उपयोग गर्नुपर्छ : ऊर्जामन्त्री,"काठमाडौं : ऊर्जा, जलस्रोत तथा सिंचाईमन्त्री दीपक खड्काले नेपालमा रहेका पानीका स्रोतलाई आर्थिक समृद्धिका लागि उपयोग गर्नुपर्ने बताएका छन्। विश्व पानी दिवसको अवसरमा शनिबार काठमाडौंमा आयोजित राष्ट्रिय पानी सम्मेलनमा मन्त्री खड्काले नेपालमा रहेका पानीका स्रोतलाई दैनिक जीवनमा मात्रै नभइ मुलुकको आर्थिक समृद्धिका लागि उपयोग गर्नुपर्ने बताए। उनले नेपालका लागि क्रान्तिकारी आर्थिक समृद्धिको लागि पानीको उपयोग गरेर समृद्ध बनाउने, रोजगारी सिर्जना गर्ने, मुलुकले लक्ष्य लिएर अगाडि बढिरहेको जिकिर गरे। सबैभन्दा बढी जलस्रोत भएको मुलुक मध्येको एक नेपाल पनि हो भन्दैगर्दा यसको संरक्षणमा लाग्नु अहिलेको आवश्यकता भएको उनको भनाइ छ। मन्त्री खड्काले जलवायु परिवर्तनका कारण हिमनदीहरूको अवस्था र त्यसबाट सिर्जित समस्याहरूको समाधानका लागि समेत सरकार गम्भीर रहेको भन्दै विभिन्न दातृ राष्ट्रहरूसँग, विकास साझेदारी राष्ट्रहरूसँग यस विषयमा छलफल भइरहेको जानकारी दिए। जल तथा ऊर्जा आयोगको सचिवालय र राष्ट्रिय सिँचाइ जल उपभोक्ता महासङ्घको आयोजनामा सुरु भएको सम्मेलन दुई दिनसम्म चल्ने बताइएको छ। जल तथा ऊर्जा आयोगको सचिवालयको नेतृत्वमा नेपालमा विसं २०६५ सालदेखि जल तथा मौसम सप्ताह मनाउँदै आए पनि यो वर्षदेखि नेपाल राष्ट्रिय हिमनदी जल तथा मौसम सप्ताह मनाउन समेत थालिएको छ।"
"रौतहटमा किसानले लगाएको बाली असिना पानीले नष्ट, राहतको माग","रौतहट : रौतहटको उत्तरी भेगमा शुक्रबार मध्यराति आएको भीषण हावाहुरीसहितको असिना पानीले किसानहरूको बालीमा ठूलो क्षति पुर्याएको छ। चन्द्रपुर, फतुवा विजयपुर, गुजरा तथा वृन्दावन नगरपालिकाका विभिन्न वडामा गहुँ, मकै तथा तरकारीबाली नष्ट भएका छन्। वृन्दावन१ का किसान रामलोचन राउतको एक विघा १० कठ्ठा मकै पूर्ण रूपमा नष्ट भएको छ भने चन्द्रपुर१० का किसान अवधलाल राउतले लगाएका काँक्रो, साग, करेला, प्याज, खुर्सानी तथा डेढ विघाको मकैबाली नष्ट भएको छ। वृन्दावन जल उपभोक्ता समितिका सचिव सुरेन्द्रप्रसाद पटेलका अनुसार बलेरी क्षेत्रका ५ सय विघा मकै असिनाले नष्ट गरेको छ। कृषि ज्ञान केन्द्रले क्षतिको विस्तृत विवरण संकलन भइरहेको जनाएको छ। यसैबीच रौतहट क्षेत्र नं ४ का प्रतिनिधि सभा सदस्य देवप्रसाद तिमल्सिनाले किसानहरूको दुःखद अवस्था र आर्थिक संकटलाई मध्यनजर गर्दै सरकारसँग राहत र क्षतिपूर्ति उपलब्ध गराउनका लागि जोडदार माग गरेका छन्।"
वास्तविकताको ऐनामा जीवनगाथा,"प्रथम महिला राधिका शाक्यको सादगीपन, सरलता र उहाँको मानव सेवाप्रति समर्पण। पुस्तक पढिसकेपछि थाहा भो टेम्पो चढ्ने मन्त्राणी त्यसमा पनि गृहमन्त्रीको श्रीमती जुन अहिलेका धेरै मन्त्राणीले उहाँबाट अनुसरण गर्नुपर्ने पाएँ । खँदिलो र अब्बल लेखनशैलीले आकर्षित गयो। पुस्तकमा भूमिका लेखिकाका श्रीमान् वा भनौं नेपालका वर्तमान प्रधानमन्त्री केपी शर्मा ओलीले नै लेखेकाले वास्तविक भोगाइका विषयहरू मुखरित भएका छन्। शाक्यले जीवनका उकालीओरालीका संघर्षमय पलहरूलाई पुस्तकमा उतारेर धेरैलाई प्रेरणा जगाएकी छन्। त्यसमा पनि सत्ता, शक्ति र राजकीय सेवासुविधाको उन्मादबाट टाढा रहन चाहने उनको व्यक्तित्व धेरैका लागि उदाहरणीय छ नै । श्रीमान्को राजनीतिक भविष्यका लागि के मात्र समर्पण गरिनन् लेखिकाले। श्रीमान्को स्वास्थ्य र सफलताका लागि जीवनका सम्पूर्ण त्याग र समर्पण पुस्तकमा छर्लंग छ। लेखिकाका आफ्नै कथाव्यथा छन्। चाहे त्यो कापीकलम जुटाउन सानैदेखि क्युरिओको काम गर्दाको होस्, चाहे राष्ट्रबैंकका सुरुआती जागिर गर्दाका दिन अनि पढाइसँगै अघि बढाउनुपर्ने दायित्व। यद्यपि उनले प्रथम श्रेणीमा एसएलसी पास गरिन्। परिवारको कमजोर आर्थिक अवस्थाका कारण विज्ञान विषय इतर पढ्नु परेको रहेछ। यदि आर्थिक अवस्था बलियो हुन्थ्यो भने उनको मनोबल पनि बलियो नै हुनेथियो। प्राविधिक विषय लिएको भए सायद उनी डाक्टर अथवा इन्जिनियर हुन्थिन्। सहरभित्र एक गरिब परिवारमा जन्मिएर बिहानसाँझको जीवन गुजारामा बुबाआमाको संघर्षसँगै हैसे गर्दै अध्ययनमा अब्बल सावित हुनुभित्र चानचुने मिहिनत छैन। कतिपय शीर्षकभित्र डुब्दा साँच्चै उनको जिन्दगी सरदर नेपालीहरूको जस्तै थियो। जस्तो सहरका सम्पन्नताभित्र नअटेको चुहिने छानो। छिमेकीले हेपेर घरमुनिबाटै ढल निकास पठाएको। नेवार समुदायमा अत्यधिक चाडपर्व हुने र पर्वहरू आउँदा घरमा खुसी हुनेभन्दा बुवाआमामा पीडा बढी ल्याउने गरेको र खुसी खोस्ने काम गरेको सन्दर्भ किताबमा छ। लेखेकी छन्, पर्वको रमाइलो पनि गच्छेअनुसारको हुने रहेछ। कति मार्मिक वाक्य ! हुन त यो सरदर ७० लाख नेपालीको वास्तविकता हो। थाहा छैन, अहिलेको राजनीति कति नीति, निष्ठा, समर्पण, त्याग, सरलता र सिद्धान्तमा केन्द्रित छ ? मन्त्री निवासबाट फर्किएपछि माइतीघर र निरन्तर डेरामा ! संघर्ष र श्रीमान् शक्तिशाली मन्त्री तथा पटकपटक सांसद हुँदा पनि डेरावाल जिन्दगी ! अनि आफ्नै संघर्षले बनाएको घरमा पनि अनेक टीकाटिप्पणी भएपछि लेखिकाले मन दुखाएको सन्दर्भले किताब पढ्नेको पनि मन कटक्क हुँदोरहेछ। पुस्तक पढेपछि वास्तविकता थाहा हुन्छ, यो विशुद्ध उनको पसिनाको कमाइबाट आर्जित सम्पत्ति हो। राधिकाको प्रेरणादायी र अनुकरणीय पक्ष भनेको दीनदुःखीको सेवा त्यसमा पनि अनाथ बालबालिका तथा वृद्ध बुवाआमाप्रतिको माया, करुणा र स्नेह नै हो, जुन उच्चकोटीको छ। उनको सबैभन्दा ठूलो योगदान श्रीमान् सम्माननीय प्रधानमन्त्री ओलीको दीघार्युप्रतिको समर्पण नै हो। त्यसैले उनको पुस्तकको एउटा शीर्षक पनि छ। सबैभन्दा ठूलो पर्व भनेकै उनका लागि केपी सरको जन्मदिन। यो पढ्दा श्रीमान्को स्वास्थ्यका लागि गरेको संघर्ष अनुकरणीय लाग्छ। लेख्छिन्, केपी सरसँग जिन्दगीभरको सहयात्राको निर्णय गरेको दिनदेखि कुनै दिन यस्तो छैन जुन दिन उहाँको स्वास्थ्यका बारेमा चिन्ता नभएको होस्। प्रायः मञ्च, बैठक तथा सार्वजनिक समारोहहरूमा श्रीमान्सँगै देखिनु भनेको उनको सोखले नभएर श्रीमान्को हेरचाह र समयमा औषधि खुवाउनका लागि रहेछ भन्ने पुस्तकमा छ। अनिश्चिततामात्रै निश्चित भएको जीवनयात्राका हामी यात्री हौं भन्दै केपी सरको जन्मदिन मनाउँदै गर्दा उनको मनको कुनै कुनामा त्यस्तै अनिश्चितताको निश्चितता गढेको हुँदोरहेछ, अर्काे वर्ष मनाउन पाइने हो कि होइन भनेर। श्रीमतीका लागि श्रीमान् सबथोक हो र त्यसमा पनि रोगी बिमारी श्रीमान् भएकाले यस्ता अनिश्चितता उनको जीवनका लागि पर्यायवाची बने। दुवै मिर्गाैला प्रत्यारोपण गरेर पनि सक्रियताका साथ देशकै नेतृत्व गरिरहनु चानेचुने कुरा होइन। स्वास्थ्य जटिलतामा उनको निगरानी र हेरचाहको कुनै तुलना र मापन गर्नै सकिँदैन। त्यसैले त लेखेकी छन्, सेकेन्ड सेकेन्डमा लिइएका विवेकपूर्ण निर्णयहरू जसका कारण श्रीमान्को दीघार्युको सम्भव भएको हो। उहाँलाई हामीले आँधीहुरीका बीचको दियो जसरी जतनले जोगाएका छौं। यति हुँदाहँुदै पनि र राजनीतिमा लड्दै, उठ्दै, धुलो टक्टक्याउँदै शिखरतर्फको यात्रामा सम्माननीय प्रधानमन्त्री सफल हुनुभयो र कमैले यो सरहको संघर्ष र सफलता हात पार्न सक्छन्। अर्थशास्त्र र इतिहासमा स्नातकोत्तर गरेकी राधिकाले नेवारकी छोरी भएर नेपाली विषयमा राम्रो गरिन्। तर पनि गुरुबाट भएको पूर्वाग्रहले उनलाई पीडा दियो। कलेज जीवनसँगै आएको राजनीतिक जागरण र आबद्धता, बर्को ओढेर पञ्चायतको मलामी गएका प्रसंग आदि यी घटना नयाँ पुस्तालाई जागरुक गराउने खालका छन्। जागिरका दौरानमा राष्ट्र बैंकमा कतिपय सिनियरबाट पेलिनु परेका र बिझाएका यादहरू किताबमा छन्। कम्युनिस्ट राजनीतिमा श्रीमान् रहनु र राज्य संयन्त्र सामन्तबादी संस्कारको हुनुले पनि यस्ता समस्या बढी बेहोर्नु परेको हुन सक्छ। विवाहपछि उनको जीवन निजीभन्दा पनि सार्वजनिक बन्यो। राजनीतिमा अधिक सक्रिय श्रीमान्का कारण व्यक्तिगत समय, निजी विषय भन्ने चिज नै शून्य भएको र श्रीमान्श्रीमतीका रूपमा सेयरिङ, रेयरिङ र केयरिङ भन्ने चिज कहिल्यै अनुभूत हुन नपाएको यथार्थ लेखिकाको छ। त्यसो त पाटनकी छोरी उनी अन्तरजातीय विवाह गरी झापाकी बुहारी भएर पनि तत्कालीन समयको सन्दर्भमा क्रान्ति नै गरेकी थिइन् भन्ने लेखनमा प्रष्टिन्छ। लेखक स्वयं कतिपय इतिहासका घटनाको साक्षी भएको देखिन्छ। यस पुस्तकबाट धेरै त्यस्ता ऐतिहासिक राजनीतिक घटनाक्रमसमेत जानकारी प्राप्त गर्न सकिन्छ। त्यसमध्ये नेपालको राजनीतिक इतिहासमा महत्त्वपूर्ण घटना, नेकपा गठन र विघटनका सन्दर्भ पनि छ। एउटा अंश, मेट्न मिल्ने भए त्यो दिन क्यालेन्डरबाटै मेटाइदिन्थें शीर्षकमा वाम गठबन्धन एउटा सपना थियो। समृद्धिको संकल्पसहितको परिकल्पना थियो। जुन सपनाको कोपिलालाई ती नेताहरूले कलिलैमा निमोठेका थिए र त्यसलाई उनीहरू जित ठानिरहेका थिए। तर त्यो हार थियो। खासमा त्यो सिंगो कम्युनिस्ट पंक्तिको हार। लेखिकाले राजनीतिक घटनाक्रमलाई कति सूक्ष्म विश्लेषण गरेकी रहिछन्, नदी किनारको साक्षी बनेर भन्ने यसबाट पुष्टि हुन्छ। अर्को मन चसक्क खाने सन्दर्भ। समृद्धिको संकल्प यात्रामा मेरो सहभागिता शीर्षकमा उनले लेखेको मार्मिक व्याख्या देशमा केही भएको छैन भनेर निराशाको बाँसुरी बजाउनेहरू धेरै छन् तर मैले आशाका ध्वनिहरू पनि सुनें। देश बिस्तारै बन्दैछ। पूर्वाधारहरू निर्माण हुँदैछन्। सोचे जति भएको छैन होला तर ठ्याक्कै नभएको भने हैन। गाउँगाउँमा सडक पुगेका छन्। स्वास्थ्यचौकी भवनहरू बनेका छन्। सामुदायिक विद्यालयका भवनहरू व्यवस्थित भएका छन्। खानेपानीको पहुँच विस्तार भएको छ तर गाउँमा बस्ने मान्छेहरू घटिरहेका छन्। हिजो अवसर थिएन, मानिसहरू अवसरको खोजीमा सहरदेखि विदेशसम्म भांैतारिए। अहिले गाउँमा निर्माण हुँदै गएका अवसरले मान्छे खोज्दा मान्छे नभेटिने अवस्था हुँदैछ। लाग्छ, यसलाई चिर्नु अहिलेको राज्यसंयन्त्र तथा जिम्मेवार निकाय तथा व्यक्ति सबैको समूल कर्तव्य हो। लेखिकाको जीवनका बाँकी पानामा आँखा टक्क अडिए, सफलताले जीवनमा बिक्न सक्ने बनाए। असफलताले जीवनमा टिक्न सक्ने बनाए। साँच्चै जीवन सफलता र असफलता दुवैको संगम हो। जीवनमा आउने समस्यालाई पार लगाउँदै अघि बढ्दै चुनौतीको सामना गर्दै जाने हो र जिन्दगीमा अतिरिक्त अपेक्षा भएन भने जीवन फूलजस्तै हलुका बन्न सक्छ। पुस्तकलाई लेखिकाले यसरी बिट मारेकी छन्। पुस्तक पाणिनि बुक्स प्रालिले प्रकाशन गरेको हो।"
कृषि उपकरणको गुणस्तरीयतामा विश्वस्त हुने अवस्था छैन : कृषि मन्त्री अधिकारी,"काठमाडौं : कृषि तथा पशुपन्छी विकासमन्त्री रामनाथ अधिकारीले कृषिमा प्रयोग हुने यन्त्र तथा उपकरणको गुणस्तरीयतामा विश्वस्त हुने अवस्था नरहेको बताएका छन्। ललितपुरमा आज आयोजित नेपाल कृषि मेशिनरी व्यवसायी संघको नवौं वार्षिक साधारण सभालाई सम्बोधन गर्दै मन्त्री अधिकारीले कृषिलाई यन्त्रीकरण गर्दै जानुपर्ने आवश्यकता रहेको तर उपकरणको गुणस्तरीयतामा विश्वस्त हुने अवस्था नरहेको बताएका हुन्। आफू स्वयमले किनेको हाते ट्याक्टर बिग्रिएर प्रत्येक वर्ष १० हजारभन्दा बढी खर्च गर्नु परेको वास्तविकता छ, ५० हजार हालेर किनेको मेसिन मर्मत गरिरहन किसानले खर्च धेरै गर्न परिरहेको छ यो अवस्थाको अन्त्य हुनुपर्छ, मन्त्री अधिकारीले भने। किसानहरूलाई कृषि उपकरण खरिद गर्दा गुणस्तरमा निश्चिन्त भएर गर्न मन्त्री अधिकारीले आग्रह गरे। कृषि यान्त्रिकीकरणको प्रवर्द्धनमा व्यवसायीहरूको भूमिका महत्वपूर्ण रहेको र अव यस्ता यन्त्र उपकरण स्वदेशमै बनाउन पहल गर्न व्यवसायीहरूलाई मन्त्री अधिकारीले आग्रह गरे। उत्पादन लागत घटाउन, उत्पादकत्व बढाउन र दिगो कृषि प्रणाली सुनिश्चित गर्न यान्त्रिकीकरणलाई प्राथमिकता दिँदै सरकार अघि बढेको मन्त्री अधिकारीको भनाइ छ। आधुनिक कृषि यन्त्र तथा उपकरणहरूमा अनुदानका कार्यक्रमहरू निरन्तर सञ्चालनमा ल्याएका कारण उत्पादन वृद्धि भइरहेको उनले बताए।"
एनसेलले ल्यायो सधैं अन रोमिङ भारत भ्रमणका बेला सम्पर्कमा रहन उत्कृष्ट प्याक,"काठमाडौं : आफ्ना ग्राहकहरुका आवश्यकताहरू पूरा गर्न नवीनतम सेवा, सुविधाहरु प्रदान गर्ने एनसेलले सधैं अन १७९९ रोमिङ प्याक ल्याएको छ। यो एक सम्पूर्ण प्याकेज हो जसले नेपालभर निर्बाध रुपमा सेवाको प्रयोग, मनोरञ्जन सुविधाहरूका साथै भारत यात्रा गर्नेहरूका लागि विशेष लाभ प्रदान गर्दछ। यो २८ दिनसम्म मान्य रहने यो प्याकमा नेपालभर कल गर्न सकिने अनलिमिटेड अलनेट टक टाइम, १०० जीबी उच्च गतिको डेटा, अनलिमिटेड यूट्युब, बीमा सुविधा र रोमिङ सुविधा (डेटा र भ्वाइस) समावेश छन्, जसले यात्रुहरूलाई चिन्तामुक्त यात्राको अनुभव लिनका लागि मद्दत गर्दछ। यसले ग्राहकहरूलाई आफ्नो यात्राका दौरान बिना कुनै अवरोध र अतिरिक्त खर्च निर्वाधरुपमा सेवाको उपलब्धता सुनिश्चित गर्दछ। भारत भ्रमणका बेलामा ग्राहकहरुले यस प्याकमा ६०० एमबी रोमिङ डेटा, १० मिनेट आगमन कल, र १० मिनेटको बाह्य कल (भारतभित्रै र नेपाल कल गर्न सकिने) सेवा प्राप्त गर्दछन्। यस बाहेक यो प्याकले भारत भ्रमण गर्दा कुनै दुर्घटना भएमा रु १,००,००० सम्मको अस्पताल भर्ना र ओपीडी खर्च समेट्छ। करसहित रु १७९९ शुल्क रहेको यो वान टाइम प्याकले सधैं अनका सेवा, सुविधाहरु, रोमिङ सेवा, र बीमा सुविधा सहितको ग्राहकलाई आवश्यक सञ्चार सेवा र बीमासहितको सुरक्षा प्रदान गर्दछ। ग्राहकहरूले १२३७६ डायल गरेर सहजै यो प्याक लिन गर्न सक्छन्। हामी विशेष गरी प्रायः यात्रा गर्ने हाम्रा ग्राहकहरूलाई उत्कृष्ट मूल्य र सहजता प्रदान गर्न प्रतिबद्ध छौं। सधैं अन १७९९ रोमिङ प्याक प्रशस्त डेटा, अनलिमिटेड कल, र मनोरञ्जनका लागि विकल्पहरू सहित उनीहरूका सम्पूर्ण सञ्चारको आवश्यकताहरू पूरा गर्न डिजाइन गरिएको छ, एनसेलका चीफ कमर्शीयल अफिसर उमेर मोहसिनले भने। यो सधैं अन रोमिङ सुविधासँगै, एनसेलले भारतमा भ्रमण गरी राख्नुपर्ने ग्राहकहरूका लागि उनीहरुका भ्रमणका बेला कनेक्टिभिटीको अनुभवलाई अझ प्रभावकारी बनाउन उदेश्य राखेको छ। देशभित्रै प्रयोग गर्नका लागि उच्च परिमाणका सेवा, सुविधाहरुका साथै थप रोमिङ सुविधासँग समायोजन गरी, एनसेलले विदेश यात्रामा पनि सधैं अन रहन र सम्पर्कमा रही रहन सहजता प्रदान गर्दछ।"
यस सिजनको आइपीएलमा तोडिन सक्छन् यी कीर्तिमान,"काठमाडौं : इन्डियन प्रिमियर लिग (आइपीएल)को महाकुम्भ शनिबारदेखि सुरू हुँदैछ। यो आइपीएलमा यस्ता खेलाडीहरू छन्, जसले नयाँ कीर्तिमानी र उपलब्धि आफ्नो नाममा बनाउन सक्छन्। महेन्द्र सिंह धोनी धोनीले चेन्नाई सुपर किङ्समा सबैभन्दा धेरै रन बनाउने खेलाडीको कीर्तिमान बनाउन सक्छन्। थप १९ रन बनाए उनले सुरेश रैनाको नाममा रहेको कीर्तिमान यो सिजनमा तोड्न सक्छन्। रैनाले चेन्नईका लागि ४ हजार ६८७ रन बनाउँदै शीर्ष स्थानमा रहेका छन्। जसप्रित बुमराह बुमराहले मुम्बई इन्डियन्सका लागि सर्वाधिक विकेट लिने खेलाडीको कीर्तिमान बनाउन सक्छन्। यस सिजनमा उनले थप ६ विकेट लिएमा लसिथ मालिंगाको कीर्तिमान तोड्नसक्छन्। यद्यपि मुम्बई टिममा रहे पनि उनले आइपीएल खेल्ने नखेल्ने टुंगो लागिसकेको छैन। ढाडको चोटका कारण उनी मैदान बाहिर छन्। मालिंगा कूल १७० विकेटको कीर्तिमान बनाएका छन्। रविन्द्र जडेजा जडेजाले आइपीएलमा चेन्नईका लागि सर्वाधिक विकेट लिने खेलाडी बन्न ८ विकेट चाहिएको छ। उनले यो सिजनमा उक्त कीर्तिमान बनाउन सक्छन्। उनले हालः डवेन ब्राभोलाई उछिन्दै १४० विकेट लिने खेलाडीको शीर्षमा स्थानमा आउन सक्छन्। जडेजाले यो सिजनको आइपीएलमा ब्याटिङमा ४१ रन जोड्दा ३ हजार रन र १ सय विकेट पूरा गर्ने पहिलो खेलाडी बन्नेछन्। उनले यो सिजनमा ५ खेल खेल्न पाए अर्को कीर्तिमान पनि बन्नेछन्। उनी चेन्नईका लागि सर्वाधिक खेल्ने दोस्रो खेलाडी बन्नेछन्। सुरेश रैनाले १७६ खेल खेल्दा जडेजाले १७२ खेल खेलेका छन्। पहिलो नम्बरमा भने महेन्द्र सिंह धोनी रहेका छन्। उनले २३४ खेल खेलेका छन्। विराट कोहली यस सिजनको आइपीएलमा विराट कोहलीले ४ वटा अर्धशतक बनाएमा आइपीएलमा सर्वाधिक अर्धशतक बनाउने खेलाडी बन्नेछन्। उनले यो सिजनको ४ वटा इनिङ्समा ५० बनाएको खण्डमा, आइपीएलमा ५० भन्दा माथि रन बनाउने खेलाडीको सूचीमा उनी शीर्ष स्थानमा रहनेछन्। उक्त रेकर्ड अहिले डेविट वार्नरको नाममा रहेको छ। वार्नरले हालसम्म ६६ वटा अर्धशतकीय पारी खेलेका छन्। विराट कोहलीले यस सिजनको आइपीएलको कम्तीमा ६ खेल खेलको खण्डमा उनी आइपीएलमा सर्वाधिक खेल खेल्ने तेस्रो खेलाडी बन्नेछन्। उनले हालसम्म २५२ खेल खेलेका छन्। पहिलो स्थानमा धोनी र दोस्रो स्थानमा रोहित शर्मा रहेका छन्। रोहित शर्मा रोहितले आइपीएल सिजन २०२५ को पहिलो खेलमा चेन्नईविरुद्ध खेल्दै गर्दा उनी आइपीएलमा सबैभन्दा धेरै खेल खेल्ने दोस्रो खेलाडी हुनेछन्। रोहित आफ्नो ६०० चौकाको कीर्तिमानी बनाउने दौडमा पनि छन्। उनी आइपीएलमा ६०० चौका हान्ने चौथो खेलाडी हुनेछन्। रोहितले २०२५ को आइपीएलमा १४२ रन जोड्दा शिखर धवनलाई पछि छोड्दै आइपीएलमा सर्वाधिक रन बनाउने खेलाडीको दोस्रो स्थानमा उक्लिनेछन्। शिखर धवनले ६ हजार ७६९ रन बनाएका छन्। शीर्ष स्थानमा विराट कोहली छन्। उनले ८ हजार ४ रन बनाएका छन्। भुवनेश्वर कुमार भुवनेश्वरले यस सिजनको आइपीएलमा सर्वाधिक विकेट लिने तेस्रो खेलाडी हुनेछन्। उनले हालः आइपीएलमा १८१ विकेट लिएका छन्। युजवेन्द्र चहलले २०५ विकेट लिएका छन्। ब्राभोले १८३ विकेट लिए। सुनिल नारायणले १८० र अश्विनले १८० विकेटमा रहेका छन्। एजेन्सीको सहयोगमा"
प्रोटोनले नेपालमा नयाँ प्रोटोन ईएमएएस७ सार्वजनिक गर्यो,"प्रोटोनले विद्युतीय सवारी साधन प्रोटोन ईएमएएस७ लाई नेपालमा आधिकारिक रूपमा सार्वजनिक गरेको छ। शुक्रबार काठमाडौंमा एक कार्यक्रमको आयोजना गर्दै उक्त सवारी साधन नेपाली बजार भित्रिएको जानकारी गराइएको हो। कम्पनीका अनुसार यो नवप्रवर्तनकारी मोडेलले हरियो र स्मार्ट मोबिलिटीको नयाँ युगको प्रतिनिधित्व गर्दछ। जुन नेपालमा वातावरणमैत्री यातायात समाधानहरूको बढ्दो माग पूरा गर्न तयार छ। प्रोटोन ईएमएएस७ दुई ट्रिम लेभलहरू प्राइम र प्रिमियममा उपलब्ध छ र पाँच रंगमा आउँछ। प्लाटिनम सिल्भर, टक्र्वोइज ग्रीन, स्लेट ग्रे, क्वाट्र्ज रोज र लिथियम ह्वाइट छन्। उद्घाटन समारोहमा जगदम्बा मोटर्स प्रालिका कार्यकारी निर्देशक अखिल गुप्ताले नेपाल दिगो यातायाततर्फ अघि बढिरहेको बेला, हाम्रो लक्ष्य उच्च प्रदर्शनयुक्त र वातावरणमैत्री सवारी प्रदान गरिने बताए। नेपालका लागि प्रोटोनको स्थानीय वितरक जगदम्बा मोटर्सले आगामी आर्थिक वर्षमा नेपालभरि आफ्नो डिलरशिप संख्या विस्तार गर्ने र बलियो सेवा केन्द्र नेटवर्क स्थापना गर्ने योजना बनाएको छ। साथै, प्रोटोनले नेपालमा विद्युतीय सवारीका लागि चार्जिङ स्टेशन पूर्वाधार विकासमा पनि लगानी गर्ने कम्पनीले जनाएको छ। प्रोटोन ईमास ७ नेपाली बजारमा दुई भेरियन्टप्राइम र प्रिमियममा उपलब्ध गराइएको छ। कम्पनीका अनुसार यसको सुरुवाती मूल्य ५६ लाख ९९ हजार रुपैयाँ तोकिएको छ। उपभोक्ताले यो गाडी छ वटा आकर्षक रङमा प्राप्त गर्न सक्नेछन्।"
पूर्वराजा ज्ञानेन्द्रको गोरखामा एक दिन,"गोरखा : पूर्वराजा ज्ञानेन्द्र शाहले शाहबंशीय राजतन्त्रको उद्गम स्थल गोरखाको भ्रमण गरेका छन्। २० वर्षपछि पहिलो पटक गोरखा आएका शाहले गोरखकाली र गोरखनाथको पूजाआराधना, स्थानीयबासीसंग भेटघाट तथा स्वागत ग्रहण गरेका छन्। देशमा एउटा शक्तिले राजसंस्थाको पुनस्थापना, राजतन्त्रको माग गर्दै विभिन्न कार्यक्रम गरिरहेका बेला गोरखाका राजसंस्था, राजतन्त्रप्रति आस्था राख्ने व्यक्ति, संस्था तथा पार्टीहरूको आमन्त्रणमा शाहले शनिबार भ्रमणको चाँजोपाँजो मिलाएका हुन्। बिहान नौ बजे तनहुँको आँबुखैरेनीमा स्वागत गरी सो समूहले मोटरसाइकल र्याली गर्दै गोरखा भित्र्याएका थिए। राजावादीहरूको पञ्चैबाजासहितको मोटरसाइल र्यालीका बीच उनी बिहान १० बजे गोरखादरबार आइपुगेका थिए। त्यहाँ गोरखकाली, गोरखनाथ पूजा आराधना र ऐतिहासिक गोरखा दरबार अवलोकमा दुई घण्टा खर्चेका थिए। त्यहाँ उनलाई तान्त्रिक देव बज्रभैरवका भक्त बज्राचार्य, बज्रयानाहरुबाट विशेष प्रार्थनासहित, टीका, प्रसाद ग्रहण गरेका थिए। शनिबार चैत्र कृष्णअस्टमी गोरखकाली पूजा पर्व परेको थियो । सोही अवसर पारेर पूर्व राजा ज्ञानेन्द्रले भ्रमणको कार्यक्रम तय गरेका हुन्। गोरखकाली र गोरखनाथलाई राजदरबारका कुलदेवता भनेर पनि चिनिन्छ । सो पर्वको अवसर पारेर उनी गोरखकाली तथा गोरखनाथको पूजाआजा गर्न आएका हुन्। बिहान १० बजेदेखि १२ बजे दुईघण्टासम्म पूजाआजा गरी दिउँसो १ बजे गोरखाबाट फर्किएका छन्। उनको स्वागत गर्न गोरखाका राजा, राजसंस्था तथा राजतन्त्रप्रति आस्था राख्ने व्यक्ति, संस्था तथा पार्टीका कार्यकर्ताहरु सम्मिलित १५१ सदस्यीय नागरिक समाज गठन भएको थियो। उनीहरुले बाजागाजासहित राजा आऊ, देश बचाऊ, हाम्रो राजा, हाम्रो देश प्राणभन्दा प्यारो छ, नेपाली जनता के भन्छ, राजतन्त्र ले भन्छ, गणतन्त्र मुर्दावाद, हिन्दू राष्ट्र घोषणा गर् लगायतका नारा लगाएका थिए। शाह बा २१ च ७३१८ नंबरको गाडीमा पृथ्वीराजमार्ग हुँदै शुक्रबार साँझ चितवन, कुरिनटारको रिभरसाइड रिसोर्टमा बसेका थिए। शनिबार बिहान ९ बजे आँबुखैरेनी आइपुगेका उनलाई सो नागरिक समाजले स्वागत र मोटरसाइकल र्याली गरी १० बजे गोरखा भित्र्याएका थिए। सवारीमा शिव सेना, राष्ट्रिय सरोकार मञ्च नेपाल लगायतका स्वयंसेवक समूहहरूको पनि सहभागिता थियो। सवारीमा पूर्वराजा ज्ञानेन्द्रबाहेक परिबारका सदस्य कोही पनि सहभागी थिएनन्। पूजाआजा सकेपछि दिउसो १ बजे उनले गोरखा गोरखा ठूलोआँगन र सङ्ग्रहालयमा स्थानीयबासीको भेटघाट तथा स्वागत ग्रहण गरेका थिए। सो क्रममा उनले सबैको भलोबाहेक कुभलो कसैको चिताउन नहुने प्रतिक्रिया दिएका थिए। गोरखा आउँदा मलाई खुशी लाग्यो, उनले भने, आफ्नो जन्मथलो नभए पनि गोरखा मेरो पुर्ख्यौली थलो हो। यहाँका बासिन्दा देख्दा मलाई खुशी लागेको छ। कसैले कसैको पनि कुभलो नचिताओस्। भलो चिताओस् भन्ने मेरो कामना छ। कोही पनि केही गर्न डराउनु पर्दैन। देशमा शान्ति कायम होस्। देशमा विकास होओस्। सबैलाई सुख र संवृद्धि होस् भन्ने कामना गर्दछु । उनले आफू लामो समयपछि गोरखा आएको बताए पनि कतिबर्षपछि यहाँ आएको भनेर एकिन गरेनन्। लोकतनन्त्रलाई निलम्बन गरी सक्रिय राजतन्त्रको अभ्यास भएका बेला २०६२ सालमा उनी नागरिक अभिनन्दन कार्यक्रममा सरिक हुन गोरखा आएका थिए। उनी शनिबार अपरान्ह चितवन, कुरिनटारस्थित सोही रिसोर्टमा फर्किएका छन्। आइतबार बिहान गोरखास्थित अर्को प्रसिद्ध मनकामना मन्दिर दर्शन गर्ने कार्यक्रम रहेको सचिवालयले जनाएको छ।"
अवैध रूपमा पेट्रोलियम पदार्थ भण्डारण नगर्न आग्रह,"नुवाकोट : अवैध रूपमा पेट्रोलियम पदार्थको खरिद, भण्डारण तथा बिक्री वितरण नगर्न नुवाकोट प्रशासनले सचेत गराएको छ। पछिल्लो समय काठमाडौंसँग जोडिएको नुवाकोटका सहरी तथा ग्रामीण भेगहरूमा रहेका कतिपय व्यावसायिक फर्महरू किराना, खाद्य, लत्ताकपडा, फलफूल तथा तरकारी, फार्मेसी, चमेना गृह, खुद्रा पसल र केही होटेल, रेष्टुरेन्ट, वर्कशप, घुम्ती पसलहरूले अवैध रूपमा पेट्रोलियम पदार्थको खरिद, भण्डारण तथा बिक्री वितरण गरेको पाइएकोले त्यसो नगर्न सूचित गरिएको जिल्ला प्रशासन कार्यालय नुवाकोटले जनाएको छ। उक्त स्थानहरूमा ड्रम, ग्यालेन, जर्किन, बोतल लगायतका भाँडाहरूको प्रयोग गरी अति प्रज्वलनशील पेट्रोलियम पदार्थको अवैध बिक्री वितरण गरेको जानकारी प्राप्त भइरहेको कारण तत्काल नियन्त्रण गरि प्रचलित कानुन बमोजिम तोकिएको निकायबाट अनुमति नलिई भएका त्यस्ता अवैध क्रियाकलाप प्रति कार्यालयको गम्भीर ध्यानाकर्षण भएको सहायक प्रमुख जिल्ला अधिकारी कृष्णप्रसाद होमागाईंले बताए। अतिप्रज्वलनशील पेट्रोलियम पदार्थको अवैध खरिद, अवैध भण्डारण तथा अवैध बिक्रीवितरण गर्ने कार्य आगलागीजन्य विपद्का दृष्टिले अत्यन्त जोखिमयुक्त, सुरक्षाका दृष्टिले अत्यन्त संवेदनशील, कानुनतः अवैध र दण्डनीय कार्य भएका कारण त्यस्तो कार्य नगर्न सूचित गरिएको होमागाईंको भनाइ छ। कानुन बमोजिम तोकिएको निकायबाट अनुमति नलिई गरिने कार्य अवैध हुने हुँदा त्यस्तो हर्कत गरेको कसुरमा कानुन बमोजिम कडा सजाय हुने व्यवस्था रहेका कारण राष्ट्रिय विपद् जोखिम न्यूनीकरण तथा व्यवस्थापन ऐन, २०७४ अनुसार कसैले विपद्को घटना घट्न सक्ने गरी लापरबाही गरेमा वा त्यस्तो घटना घटाउन संलग्न भएमा र ऐन कार्यान्वयन गर्ने सम्बन्धमा जारी भएका आदेश वा निर्देशन पालना नगरेमा त्यस्तो कार्यलाई कसुर मानी कसूरदारलाई कडा सजाय हुने व्यवस्था समेत रहेको प्रजिअ शशिधर घिमिरेको भनाइ छ।"
घरेलु हिंसामा संलग्न एक नेपालीलाई अष्ट्रेलियाले गर्यो निष्कासन,"काठमाडौं : अपराधमा संलग्न एक नेपालीलाई अष्ट्रेलियाले निष्कासन गरेको छ। घरेलु हिंसामा संलग्न ती नेपालीलाई अष्ट्रेलियाको अध्यागमनले निष्कासन गरेको हो। निष्कासनमा पर्नेमा थापा थरीका एक जना रहेका छन्। परराष्ट्र मन्त्रालय स्रोतका अनुसार थापालाई गत साता नेपाल फर्काइएको हो। उनलाई थाइ एयरको जहाजबाट काठमाडौं नेपाल फर्काइएको हो। 'घरेलु हिंसामा मुछिएका थापालाई त्यहाँको प्रहरीले पक्राउ गरी अनुसन्धान गरेको थियो। आवश्यक अनुसन्धानपछि अष्ट्रेलियाको नेपाली दूतावाससँग आवश्यक कागजात (ट्राभल डकुमेन्ट)को बन्दोबस्ती गरी डीपोर्ट गरिको जानकारी पाएका छौं,' परराष्ट्र मन्त्रालयका एक अधिकारीले अन्नपूर्णसँग भने। अष्ट्रेलियामा घरेलु तथा व्यक्तिगत हिंसालाई ठूलो अपराधको रूपमा लिने गरिन्छ। थापाले कस्तो खालको घरेलु हिंसा गरेको भन्ने विषयमा भने नखुलेको ती अधिकारीको भनाइ छ।"
नेपाल महोत्सव तासमेनियाको भव्य तयारी,"होबार्ट : अस्ट्रेलियाको तास्मानिया राज्यको राजधानी होबार्टमा यही आउँदो मार्च २९ मा अजी फाइनान्स एन्ड होम लोन तास्मानियाको प्रस्तुतीमा नेपाल महोत्सव आयोजना हुने तयारी जोडतोडका साथ अगाडि बढिरहेको कुरा आयोजक एनआरएन तास्मानिया राज्य समितिले जानकारी दिएको छ। अहिले दस हजारभन्दा बढी नेपालीहरू तास्मानिया राज्यमा बसोबास गरिरहेका छन्। यसै सन्दर्भमा नेपालीभाषी भुटानीहरुको जोडिँदा तास्मानिया राज्यको दोस्रो ठूलो भाषा नेपाली बन्न पुगेको छ। अस्ट्रेलियामा नेपाल चिनाउने मेलाको रुपमा परिचित नेपाल महोत्सव हरेक राज्यमा आयोजना हुँदै आएको छ। मार्च महिनाको अन्तिम शनिबार तास्मानियामा भव्य र सभ्य रूपमा यसको आयोजनाको तयारी भैरहेको एनआरएन तास्मानियाका संयोजक जगदिश खड्काले बताए। तास्मानिया राज्यका सबै राजनीतिक दलका नेता र राज्य प्रमुखको समेत सहभागिता रहने यस महोत्सव नेपाल चिनाउने अभियानमा अरूभन्दा केही अलग र फरक रहने खड्काले बताए। अस्ट्रेलिया सरकारका महत्त्वपूर्ण पदाधिकारीहरू सहभागिता रहने यस महोत्सव राज्यको प्राथमिकतामा समेत पर्दै आएको खड्काले बताए। नेपाली कला, संस्कृति र पहिचानलाई सात समुन्द्र पारी विदेशी मुलुकमा नेपालको परिचय र प्रवर्द्धन गर्ने मूल उद्देश्यका साथ आयोजना हुने उक्त महोत्सवले अस्ट्रेलियामा रहेका नेपाली दोस्रो जेनरेसनलाई समेत आकर्षण गर्ने र विदेशमा मुलुक चिनाउने अभियानका रूपमा हामीले यसलाई अगाडि बढाएका छौं,' संयोजक खड्काले भने। यसपटक महोत्सवमा नेपाललाई चिनाउने नेपाली पहिरनसहितको परेड, नृत्य तथा संगीत साथै मुलुक चिनाउने नेपाल हाउस लगायतका थुप्रै आकर्षणहरू रहनेछन्। यसैगरी होबर्टका मुख्यमुख्य स्थानहरूमा नेपाल फेस्टिवल तास्मानिया २०२५ तथा मुख्य प्रायोजक रहेको अजी फाइनान्स एन्ड होम लोनको लोगो सहितको झण्डा पनि मुख्य आकर्षकका विषय रहेका छन्। होबार्टको केन्द्रबिन्दुमा रहेको पार्लियामेन्ट हाउस लनमा आयोजना हुने महोत्सवको प्रमुख अतिथिको रुपमा तास्मानियाका प्रीमियर जेरेमी रकलीफ रहनुहुनेछ। विशेष अतिथिमा अस्ट्रेलियाका लागि नेपाली राजदूत चित्रलेखा यादव रहनेछन्। त्यस्तै, महोत्सवमा लेबर सांसद एला हेडेड, लिबरल सांसद म्याडेलिन ओगील्भी र ग्रीन पार्टीका सांसद हेलेन बर्नेटको उपस्थिति पुष्टि भैसकेको कुरा एनआरएन तास्मानियाका उपसंयोजक उत्तम अधिकारीले जानकारी दिए। अजी फाइनान्स एन्ड होम लोन तास्मानिया प्रस्तुतीका रुपमा रहेको यस महोत्सवलाई अस्ट्रेलियन फेडेरल गभर्मेन्ट, सिटी अफ होबार्ट काउन्सिल र मल्टीकल्चर तास्मानियाले पनि सहयोग गरेको कुरा उपसंयोजक अधिकारीले बताए। महोत्सवमा नेपाली कलाकारहरु कन्दरा ब्यान्ड, समीक्षा अधिकारी, उदेश श्रेष्ठ र युवराज चौलागाई लगायतको प्रस्तुति रहनेछ।"
कचनकवलसगरमाथा,"कोशी प्रदेश नेपालको यस्तो विविधतापूर्ण प्रदेश हो, जहाँ संसारको सबैभन्दा अग्लो हिमचुचुरोदेखि समुन्द्र सतहभन्दा पनि होचो भूभागसमेत पर्छ। सांस्कृतिक वैभवताको हिसाबले पनि अनेकौं प्रकारका जातजाति र ती जातजातिमा प्रचलित सांस्कृतिक, धार्मिक विविधता पाउन सकिन्छ। समग्रमा, भौगोलिक, जैविक, सांस्कृतिक, प्राकृतिक आदि विविधतापूर्ण प्रदेशको रूपमा कोशी प्रदेशलाई लिन सकिन्छ। नेपालमा भएका ७७ जिल्ला र ७ सय ५३ पालिकामध्ये कोशी प्रदेशमा १४ जिल्ला र १ सय ३७ पालिका छन्। कोशी प्रदेशका प्रत्येक पालिका (गाउँपालिका, नगरपालिका, उपमहानगरपालिका र महानगरपालिका) मा बसोबास गर्ने विभिन्न प्रकारका जातजातिमा सोहीअनुसारको फरकफरक सांस्कृतिक परम्परा पाइन्छ। राष्ट्रिय जनगणना २०७८ अनुसार कोशी प्रदेशमा जम्मा घरपरिवार संख्या ११ लाख ९१ ह्जार ५ सय ५६ र कुल जनसंख्या ४९ लाख ६१ ह्जार ४ सय १२ छ। हिन्दु धर्म, बौद्ध धर्म, किराँत धर्म, मुस्लिम समुदाय, क्रिश्चियन धर्म र अन्य रैथाने धर्म, संस्कृतिसँग सम्बन्धित सबै गरेर कोशी प्रदेशमा मूलतः छ प्रकारको सांस्कृतिक परम्परा पाइन्छ। प्रस्तुत अध्ययनमा यिनै ६ प्रकारका सांस्कृतिक परम्पराको इतिहास र परम्पराको खोज, अन्वेषण गरिएको छ। वस्तुतः संस्कृति भनेको मानिसले जीविकोपार्जन गर्ने क्रममा परम्परागत रूपमा सिक्दै र भोग्दै आएको जीवनशैली वा जीवनपद्धति हो। सामान्यतः रीतिथिति, परम्परा, वेशभूषा, खानपान, चाडपर्व, आस्था, विश्वास, नाचगान, धर्मकर्म, सीपकला, कथागाथा आदिलाई मात्र संस्कृतिको रूपमा बुझ्ने गरिन्छ। तर संस्कृतिले व्यापक क्षेत्र ओगटेको छ। कुनै पनि जाति, वर्ग र समुदायले परापूर्वकालदेखि नै अनवरत रूपमा अवलम्बन गर्दै आएको, अंगीकार गर्दै आएको समग्र क्रियाकलापको समष्टि रूप नै वास्तवमा संस्कृति हो। यसरी, संस्कृति भनेको मानिसको समग्र क्रियाकलाप हो। वर्तमान समयका मानिसमा जुन विवेक, ज्ञान र वुद्धि छ, तत्कालीन प्राचीन पुर्खाहरूमा थिएन। मानिसले आफ्ना शारीरिक आकारप्रकार र ज्यानसँगै ज्ञानको पनि विकास गर्दै लगे। तत्कालीन प्राचीन पुर्खाहरूको जनसंख्या वृद्धिसँगै खानपान र बासस्थानको अभाव हुन थाल्यो। फलतः ती पुर्खाका विभिन्न झुन्डहरू खाना, छाना र नानाको खोजीमा विश्वका विभिन्न ठाउँमा भौतारिन विवश भए। त्यसैले मानिस विश्वका विभिन्न ठाउँमा पैलिन पुगे। यसरी विभिन्न समयका मानिसले विभिन्न ठाउँमा विभिन्न प्रकारको संस्कृतिको निर्माण गरेर आआफ्नो सांस्कृतिक परम्परामा निरन्तर बाँचिरहेका छन्। नेपाल सरकार अमूर्त सांस्कृतिक सम्पदा संरक्षणसम्बन्धी महासन्धि सन् २००३ को पक्ष राष्ट्र हो। प्रस्तुत अध्ययन कार्यमा कोशी प्रदेशमा बसोबास गर्ने विभिन्न प्रकारका जातजातिका फरकफरक सांस्कृतिक परम्परालाई अमूर्त सांस्कृतिक सम्पदा संरक्षणसम्बन्धी महासन्धिले अमूर्त सांस्कृतिक सम्पदासम्बन्धी परिभाषित गरेअनुसारको विधा र विषयअनुसारको ढाँचामा विवेचना गरिएको छ।"
दलितको घरमा डोजर लगाउने पालिका अध्यक्ष प्रहरी नियन्त्रणमा,"सिरहा : महायज्ञको नाउँमा दलित डोम परिवार दीपक मरिकको परिवारलाई उठीबास गरेको आरोपमा सिरहाको औरही गाउँपालिका अध्यक्ष शिवजी यादव र पूर्ववडाध्यक्ष दिलिप यादव प्रहरीको नियन्त्रणमा छन्। गाउँपालिका अध्यक्ष शिवजी र दिलीप मेला समितिका पनि अध्यक्ष र सचिव हुन्। सिरहाका एसपी रमेश पण्डितका अनुसार उनीहरूलाई सोधपुछका नियन्त्रणमा लिएको जनाएको छ। चैत १७ गतेदेखि विष्णु महायज्ञ लगाउने स्थल छेउमा मरिक परिवारको घर थियो। दलित भएर अशुभ हुन्छ भनेर उनीहरूको घर नै ५ सय मिटर पर सारिएको थियो। महायज्ञ लगाउन करिब १२ कठ्ठा ऐलानी जग्गामा मूर्ति र यज्ञहोमका लागि घर टहरा बनाउन थालेका थिए। त्यही ठाउँसँग टाँसिएको दीपक मरिकको घर थियो। महायज्ञ हुने ठाउँमा दलितको घर हुँदा शुभ नहुने भन्दै घर सारिएको छ। घर सारिएपछि मरिक परिवारले आफूहरूमाथि जातीय छुवाछूतको नियत राखेर विभेद गरेको बताएका थिए। तर, घटना बाहिरिएपछि उनीमाथि सहमतिमै सरेको भनेर भन्नलाई यज्ञ समितिबाट दबाब आउन थालेको थियो। घटनाबारे मधेस प्रदेशका मानवअधिकार आयोगका टोलीले स्थलगत अनुगमन गरी जानकारी लिएका थिए। आरोपितहरूसँग सोधपुछ भइरहेको एसपी पण्डितले जानकारी दिए।"
"होटल, कृषि र निर्माण क्षेत्रमा बढ्यो कर्जा","काठमाडौं : बैंक तथा वित्तीय संस्थामार्फत समग्रमा वार्षिक कर्जा वृद्धिले निरन्तरता पाएको छ। विशेष गरेर क्षेत्रगत आधारमा बिजुली (विद्युत्), होटल, कृषि, अचल सम्पत्ति, उपभोग्य र निर्माणमा कर्जा विस्तार भएको हो। नेपाल राष्ट्र बैंकले सार्वजनिक गर्ने विभिन्न १५ क्षेत्रमध्ये १० क्षेत्रमा लगानीले राम्रै गति लिएको छ भने पाँच क्षेत्रमा मात्रै घटेको छ। समग्र मुलुकको अर्थतन्त्रको तुलनामा कर्जा प्रवाहको आकार ठूलो हुँदै गएको छ। यतिबेला बैंक तथा वित्तीय संस्थामा कर्जाको माग नभए पनि वार्षिक कर्जा वृद्धि भने ६९० प्रतिशतले बढेको छ। राष्ट्र बैंकले सार्वजनिक गरेको तथ्यांकअनुसार गत माघ मसान्तसम्म बैंक तथा वित्तीय संस्थामार्फत विभिन्न क्षेत्रमा ५० खर्ब ८८ अर्ब ९ करोड ६३ लाख रुपैयाँ कर्जा प्रवाह भएको थियो। चालु आर्थिक वर्षको सोही अवधिमा थप ३ खर्ब ५१ अर्ब २ करोड ७४ लाख रुपैयाँबराबरको कर्जा प्रवाह हुँदा कुल लगानी ५४ खर्ब ३९ अर्ब १२ करोड ३७ लाख रुपैयाँबराबर पुगेको छ। राष्ट्र बैंकले सार्वजनिक गरेको तथ्यांकअनुसार गत आर्थिक वर्षको माघमसान्तको तुलनामा चालु आर्थिक वर्षको सोही अवधिमा बैंक तथा वित्तीय संस्थामार्फत सबैभन्दा बढी कर्जा वृद्धि बिजुली, ग्याँस र पानी क्षेत्रमा गएको छ। एक वर्षको अन्तरमा उक्त क्षेत्रमा थप ७२ अर्ब ३७ करोड ६ लाख ७० हजार रुपैयाँ कर्जा बैंकिङ प्रणालीबाट बाहिरिएको हो। उक्त क्षेत्रमा गत आवको माघसम्ममा ३ खर्ब ३८ अर्ब रुपैयाँबराबरको रकम लगानी थियो। यसपछि चालु आवको माघसम्म वार्षिक २१४१ प्रतिशतले कर्जा वृद्धि भएर कुल ४ खर्ब १० अर्ब ३७ करोड २७ लाख रुपैयाँ बराबरको कर्जा लगानीमा छ। उक्त कुल लगानीमा वाणिज्य बैंकमार्फत ४ खर्ब १ अर्ब, विकास बैंकमार्फत ८ अर्ब ५८ करोड ५९ लाख रुपैयाँ र वित्त कम्पनीमार्फत ३ अर्ब १७ करोड ४० लाख रुपैयाँ कर्जा विस्तार भएको छ। बिजुली, ग्याँस र पानीमा भएको लगानी कुल कर्जाको ७५७ प्रतिशत हो। यसैगरी, सबैभन्दा बढी कर्जा प्रवाह गर्ने दोस्रो क्षेत्र होटल तथा रेस्टुराँ हो। जहाँ बैंकहरूले २ खर्ब ५० अर्ब १४ करोड ९५ लाख रुपैयाँबराबरको लगानी गरेका छन्। यो गत आवको माघको तुलनामा १११२ प्रतिशत अर्थात् २५ अर्ब २ करोड ९६ लाख रुपैयाँले बढी हो। गत आव माघसम्म उक्त क्षेत्रको लगानी २ खर्ब २५ अर्ब रुपैयाँ हाराहारीमा सीमित थियो। यसपछि तेस्रो ठूलो लगानी वृद्धि भएको क्षेत्र हो, कृषि, वन र पेय पदार्थसम्बन्धी उत्पादन। जसमा कुल ९ खर्ब ३९ अर्ब रुपैयाँबराबरको कर्जा गएको छ। यो गत आवको भन्दा १०१२ प्रतिशतले बढी हो। गत वर्षसम्म सो क्षेत्रमा ८ खर्ब ५२ अर्ब रुपैयाँबराबरको कर्जा विस्तार भएको थियो। यसबीच उक्त क्षेत्रमा मात्रै थप ८६ अर्ब ३५ करोड रुपैयाँबराबरको वृद्धि भएको देखिन्छ। यसपछि चौथो बढी कर्जा वृद्धि भएको क्षेत्रअन्तर्गत वित्त, बिमा तथा अचल सम्पत्ति रहेको छ। जहाँ ४ खर्ब १५ अर्ब रुपैयाँबराबरको कर्जा गएको छ। यो गत आवकोभन्दा ९०६ प्रतिशतले बढी हो। गत वर्षसम्म सो क्षेत्रमा ३ खर्ब ८० अर्ब रुपैयाँबराबरको कर्जा विस्तार भएको थियो। यसबीच, अचल सम्पत्तिमा मात्रै थप ३४ अर्ब ४८ करोड रुपैयाँबराबरको वृद्धि भएको छ। यसबाहेकका पाँचौं बढी कर्जा वृद्धि उपभोग्य कर्जामा छ। यो क्षेत्रमा वार्षिक कर्जा वृद्धि ८९९ प्रतिशत छ। गत आव ९ खर्ब ८५ अर्ब रुपैयाँबराबरको कर्जा उपभोग्य वस्तुमा गएकोमा अहिले बढेर १० खर्ब रुपैयाँ नाघेको छ। यता कुल कर्जामा विश्लेषण गर्दा थोक तथा खुद्रा बिक्रेताहरूको अंश अधिक छ। राष्ट्र बैंकको तथ्यांकअनुसार चालु आवको सात महिनासम्ममा सो क्षेत्रमा प्रवाह भएको कर्जा कुल कर्जाको १९७४ प्रतिशत छ। तुलनात्मक रूपमा उपभोग्य सामानको बढी खपत भएकाले पनि यस्ता क्षेत्रमा कर्जाको माग धेरै भएको बैंकरहरू बताउँछन्। अझ नेपाल भित्रिएको रेमिट्यान्सको करिब ८० प्रतिशत उपभोग्यमै खर्च हुने अनुमान गरिन्छ। प्रायः हरेक महिना खाद्यवस्तु, लताकपडा, जुत्तालगायतका थोक तथा खुद्रावस्तुकै व्यवसायमा ग्राहकले कर्जा लैजाने गरेकोले बढी अंश हुने गरेको हो। यसपछि निर्माण क्षेत्रले पनि गति लिएको छ। सो क्षेत्रमा कर्जा वृद्धि वार्षिक ६७९ प्रतिशत बढेको छ। चालु आवको ७ महिनासम्ममा निर्माण क्षेत्रमा मात्रै कर्जा बढेर २ खर्ब २६ अर्ब रुपैयाँबराबरको लगानीमा छ। गत आवको सोही अवधिमा २ खर्ब १२ अर्ब रुपैयाँबराबरको कर्जा विस्तार भएको थियो। यसपछि क्रमशः माछापालनमा ३९२ प्रतिशतले बढेर १६ अर्ब ६६ करोड रुपैयाँ लगानीमा छ। यसबाहेक थोक तथा खुद्रा बिक्रेताको क्षेत्रमा २९४ प्रतिशतले कर्जा बढेर कुल १० खर्ब ४३ अर्ब रुपैयाँ लगानीमा रहेको छ। यो कुल लगानीको हिसाबमा भने १९१९ प्रतिशत हिस्सा रहेको छ। उपभोग्य कर्जापछि ठूलो हिस्सा यसकै छ। यसैगरी कर्जा वृद्धि गर्ने क्षेत्रमा क्रमशः स्थानीय सरकार अन्य सेवालगायतका क्षेत्र रहेका छन्। यसबीच पाँच क्षेत्रको कर्जा विस्तारमा संकुचन पनि आएको छ। गत आवको भन्दा कर्जा प्रवाह कम हुने क्षेत्रमा यातायात, सञ्चार र सार्वजनिक सेवाहरू, खनिज, कृषि र वन पैदावार, धातुजन्य उत्पादन, मेसिनरी र इलेक्ट्रोनिक सामग्री र स्थानीय सरकामा जाने कर्जा रहेका छन्। उक्त क्षेत्रमा जाने कर्जा विस्तार अधिकतम साढे १२ प्रतिशतदेखि न्यूनतम ०२४ प्रतिशतले खुम्चिएको छ। समग्रमा कर्जाको आकारमा बर्सेनि वृद्धि भइरहेको बताउँदै अर्थविद् डा रामकुमार फुँयाल लगानीअनुसार प्रतिफल देखिन नसकेकोमा गुनासो गर्छन्। उनी भन्छन्, समग्रमा प्रवाह भएको कर्जाबाट प्रतिफल देखिएन। कर्जा लिएपछि त्यो कहाँ गयो भनेर हेर्न जरुरी भयो। उद्देश्यअनुसारका क्षेत्रमा नगएको आशंका गर्ने ठाउँ छ। सेवा क्षेत्रमाभन्दा उत्पादन क्षेत्रलाई प्राथमिकतामा राखेर लगानी बढाउन राष्ट्रिय योजना आयोगका पूर्ववरिष्ठ सदस्यसमेत रहेका डा फुँयालले सुझाव दिए। उत्पादनसँग नजोडिएकालाई कम गरेर बरु कृषि, उद्योग, साना उद्यमी, गरिब किसान र नवप्रवर्तकहरूलाई जोड दिन उनले सरोकारवालाको ध्यानाकर्षण गराए।"
दृष्टिविहीन विद्यार्थीलाई ६ कक्षा पढ्ने चिन्ता,"मुगु : छायाँनाथ रारा नगरपालिका२ चैना गाउँमा रहेको श्री नेपाल राष्ट्रिय आधारभूत विद्यालय बालमन्दिरमा अध्ययनरत दृष्टिविहीन विद्यार्थीलाई माथिल्लो कक्षा कहाँ पढ्ने भन्ने चिन्ताले सताउन थालेको छ। चैना गाउँमा रहेको यो विद्यालयमा २०६५ सालबाट कक्षा १ देखि ५ सम्म दृष्टिविहीन बालबालिकाको लागि आवासीय रूपमा विशेष कक्षा सञ्चालन भएको छ। अहिले यो विद्यालयमा ११ जना बालबालिका अध्ययनरत छन्। ती विद्यार्थीहरूका लागि पाँच कक्षासम्म पढाइ हुने यो विद्यालयमा पाँच भन्दामाथि पढ्नका लागि जिल्लामा कुनै सुविधा नहँुदा माथिल्लो कक्षा कहाँ पढ्ने भन्ने चिन्ताले सताउन थालेको ती विद्यार्थीले बताएका हुन्। यो शैक्षिक सत्रको अन्त्यमा विद्यालयमा अध्ययनरत ११ जना विद्यार्थीले वार्षिक परीक्षामा सामेल भएका छन्। ११ जना मध्ये ४ जनाले कक्षा ५ को परीक्षा दिएका छन्। यो महिनाको तेस्रो सातासम्म उनीहरूको नतिजा प्रकाशन हुनेछ। वैशाखबाट नयाँ शैक्षिक सत्र सुरु हुने भएपछि सबैभन्दा बढी कक्षा ५ बाट उत्तीर्ण हुने विद्यार्थीलाई माथिल्लो कक्षा कहाँ पढ्ने तथा अभिभावक र शिक्षकलाई कहाँ पढाउने भन्ने चिन्ताले सताएको शिक्षकहरू बताउँछन्। कक्षा १ देखि ५ सम्म आफ्नो छोरो यो विद्यालयमा पढ्दै आएको र छोराको पढाइ पनि अरू विद्यार्थीभन्दा कम नभएको सोरु गाउँपालिका९ सिड्ी गाउँका मनबहादुर रावलका बुवा गोरा रावलले बताए। मन पढाइसहित अन्य क्रियाकलापमा पनि उत्तिकै तेजिलो भएको शिक्षकहरूले आफूलाई बताउने गरेको मनका बुवा गोराले बताए। उनको छोरा ५ कक्षाको परीक्षा दिएर छात्रबास बसेको छ। यो महिनाको तेस्रो हप्तासम्म परीक्षाको नतिजा आउने उनले जनाए। उनको छोराले माथिल्लो कक्षाहरू पढेर पत्रकार वा वकिल बन्ने सोच राखेको छ। उसलाई ५ कक्षा पास भएपछि कहाँ पढ्ने भनेर बेलाबेला आफूलाई सुनाउँदै आएको उनले बताए। घरको आर्थिक अवस्था कमजोर छ। आफ्नै खर्चले अन्यत्र पढाउन सजिलो छैन। अब उसलाई घर ल्याउनबाहेक अर्को विकल्प छैन, मनबहादुरका बुवा गोराले बताए। विद्याललयमा अध्ययनरत यी विद्यार्थीलाई मासिक चार हजारका दरले सरकारले खर्च दिने गरेको छ। मासिक पाउने चार हजारबाट उनीहरूको स्टेसनरी, खाना र सरसफाइका सामग्रीमा खर्च हुन्छ। उनीहरूको बस्नको लागि छायाँ नेपालनामक गैरसरकारी संस्थाले अपांगमैत्री छात्रावासको व्यवस्थापन गरेको छ। यहाँ अध्ययनरत विद्यार्थीलाई जसोतसो गरी ५ कक्षासम्म पढाएको भए पनि त्योभन्दा माथिल्लो कक्षा पढ्ने वातावरण नदेखिएपछि अभिभावकलाई जिम्मा लगाउनुबाहेक अर्को विकल्प नभएको विद्यालयका प्रधानाध्यापक दिलीपकुमार शाहीले बताए। प्रधानाध्यापक शाहीका अनुसार विद्यालयको कक्षाको तहअनुसार अन्य विद्यार्थीभन्दा दृष्टिविहीन विद्यार्थीको पढाइ राम्रो भए पनि माथिल्लो कक्षाका पढ्नबाट वञ्चित हुने कारणले विद्यालय परिवार नै चिन्तामा रहेको बताए। आफू ५ कक्षासम्म ब्रेनलिपि माध्यमबाट पढ्दै आएको र यो माध्यमबाट माथिल्लो कक्षा पढ्न र बस्नका लागि सुविधा जिल्लाको अन्य विद्यालयमा नभएको मनबहादुरको चिन्ता छ। यो विद्यालयको छात्राबासमा बसेर अन्य विद्यालयमा पढ्न जान हाम्रो लागि सम्भव पनि नभएकाले पढाइका लागि नगरपालिकासहितका प्रदेश र संघीय सरकारले व्यवस्था गरिदिएको भए हुने थियो, मनले भने। विद्यालयमा ६ जना छात्र र ५ जना छात्रा छन्। ब्रेललिपिमार्फत पढाउन सात दिनको तालिम पाएकी शिक्षिका बोबीमाया शाही घर्तीले ब्रेललिपि माध्यमबाट पढाउँदै आएको भए पनि अन्य शिक्षकशिक्षिकाहरूलाई समेत थप तालिमका लागि सरकारी तथा गैरसरकारी संस्थासँग विद्यालयले अनुरोध गर्दै आएको छ। विद्यालयको अनुरोधलाई कसैले पनि सुनेका छैनन्। अन्य शिक्षकलाई समेत १५ दिनसम्मको आवश्यक बे्रललिपि मध्यमबाट पढाउनका लागि तालिम उपलब्ध भएको भए ५ कक्षासम्म ती विद्यार्थीलाई पढाउन सहज हुने विद्यालयकी शिक्षिका विष्णुमाया शाहीले बताइन्। २०६५ सालबाट दृष्टिविहीन विद्यार्थीका लागि विशेष कक्षा सुरु भए यता कक्षा ५ उत्तीर्ण गरेर १८ जना बाहिरिएका छन्। घरको आर्थिक अवस्थाका कारण माथिल्लो कक्षा पढ्ने सोच हुँदाहुँदै १८ जनामध्ये १५ जना बालबालिका ५ कक्षासम्मै पढेर घरमै रहेका र बाँकी ३ जनाले मात्रै माथिल्ला कक्षा पढ्न पाएका छन्। हरिकृष्ण भट्ट सुर्खेतमा अंग्रेजी विषयमा बीएड दोस्रो वर्षमा अध्ययनरत छन्। मदन रोकाय नेपालगन्जमा अध्ययनरत छन्। कक्षा १२ सम्म जुम्लामा पढेका रामकृष्णा सावद माथिल्लो कक्षा पढ्ने सोच हुँदाहँुदै घरको आर्थिक अवस्था कमजोरका कारण घरमै छन्। यो विद्यालयमा जति जना अध्ययनरत हुन्छन् उनीहरू कक्षा ५ सम्म मात्र पढ्न बाध्य हुनुपर्ने अवस्था छ। माथिल्लो कक्षा अध्ययन गर्ने गरेर घर फर्कनुबाहेक अरू विकल्प नरहेकोे प्रधानाध्यापक शाहीले बताए।"
पोखरामा चिनियाँ सांस्कृतिक कार्यक्रम,"पोखरा : नेपालचीन कूटनीतिक सम्बन्ध स्थापना भएको ७० वर्ष पुगेको अवसरमा पोखरामा चिनियाँ सांस्कृतिक कार्यक्रमको आयोजना गरिएको छ। पोखरा सभागृहमा चिनियाँ कलाकारले आफ्नो मौलिक गीत र नृत्यसहितको प्रस्तुति दिएका छन्। चिनियाँ कलाकारको टोली मंगलबार चीनको छेन्दुबाट सिचुवान एयरलान्समा सोझै पोखरा आएका थिए। मंगलबारदेखि सिचुवान एयरलाइन्सले छेन्दुपोखरा, पोखराछेन्दु साताको एक पटक नियमित व्यावसायिक चार्टर्ड उडान सुरु गरेको हो। २५ जना चिनियाँ कलाकारको टोली नियमित व्यावसायिक चार्टर्ड उडानबाट सिचुवान एयरलाइन्सबाट पोखरा आएका थिए। नेपाल चीन कूटनीतिक सम्बन्ध स्थापना भएको ७० वर्ष पुगेको अवसरमा पहिलो पटक व्यावसायिक नियमित चार्टर्ड उडान भएको चिनियाँ पक्षले बताएका छन्। सोही अवसरमा चिनियाँ टोली पोखरा आएको हो। चिनियाँ सांस्कृतिक कार्यक्रममा चिनियाँ र नेपाली कलाकारले आआफ्नो देशको संस्कृति झल्कने गीत तथा नृत्य प्रस्तुत गरेका थिए। सांस्कृतिक कार्यक्रम सुरु हुनुअघि गण्डकी प्रदेश सरकारका उद्योग तथा पर्यटन मन्त्री मित्रलाल बस्यालले पोखराछेन्दु सिधा हवाई सेवा सुरु भएकोमा खुसी व्यक्त गर्दै यसबाट गण्डकी प्रदेश र नेपालकै पर्यटन विकासमा महŒवपूर्ण योगदान पुग्ने बताए। नेपालचीन कूटनीतिक सम्बन्ध स्थापना भएको ७० वर्ष पुगेको अवसरमा उनले नेपाल र चीनको सम्बन्ध ऐतिहासिक र घनिष्ठ रहेको बताउँदै अझै प्रगाढ हुँदै जाने बताए। चीन सरकारले यस वर्ष सन् २०२५ लाई नेपाल भ्रमण वर्षको रूपमा तय गरेकोमा खुसी व्यक्त गर्दै चिनियाँ पर्यटकको आगमन बढ्ने विश्वास गरे। कार्यक्रममा नेपालस्थित चिनियाँ राजदूतावासका डिसियम वाङ सिनले चीन नेपाल ७० वर्ष पुगेको यस अवसरमा नियमित व्यावसायिक चार्टर्ड उडान सुरु भएकोमा खुसी व्यक्त गरे। पोखरा सभागृह पुनर्निर्माणमा सघाउने प्रतिबद्धता २०४२ सालमा निर्माण भएको पोखरा सभागृह यतिबेला जीर्ण छ। कार्यक्रम गर्दा समस्या नै आउने भएपछि पोखरा महानगरपालिकाले पुनर्निर्माणका लागि डीपीआर तयार पारे पनि बजेटको अभावमा बनाउन सकिरहेको छैन। यही अवस्थाबारे पोखरा महानगरपालिकाकी उपमेयर मञ्जुदेवी गुरुङले कार्यक्रममा सहभागी चिनियाँ दूतावासका डिसियम वाङ सिनलाई सुनाइन्। डिसियम सिनले पुनर्निर्माणमा सघाउने प्रतिबद्धता जनाएको पोखरा महानगरपालिकाकी उपमेयर गुरुङले बताइन्। पोखरा सभागृह २०४२ सालमा बनेपछि पुनर्निर्माण नहुँदा जीर्ण बनेको हो। पोखरेलीको लगानीमा चिनियाँ ठेकेदारले पोखरा सभागृह निर्माण गरेको पोखरेली उद्यमी तथा नेपाल उद्योग वाणिज्य महासंघका पूर्वअध्यक्ष आनन्दराज मुल्मीले बताए। चीनको वाटर इन्जिनियरिङ कर्पोरेसनले सभागृह निर्माणको काम पाएको उनले सुनाए। त्यतिबेला पोखरेलीले पैसा जोहो गरेर र सभागृह निर्माणकै लागि छुट्टै करसमेत उठाएर रकम जम्मा गरेको उनले बताए।"
संकल्प सुवर्ण हिमवत्खण्डको,"अञ्जुलीभित्र सजाएर राखेको हीरा नेपाल यसको स्पन्दन केन्द्र मुटु काठमाडौं एउटा बृहत् मिलन, सम्मिलन एउटा संकल्प सुवर्ण हिमवत्खण्डको। कथा हाँगाबाट भुइँमा भुइँबाट गुफामा, गुफाबाट यहाँसम्म एउटा लामो यात्रा, यात्राको वर्णन ! प्रेम, घृणा, लडाइँ ! उन्माद, आर्तनाद ! कठिन तर गौरवको यात्रा प्रेमपछि प्रेमको कथा हिमवत्खण्ड ! तर, समय फेरिएको छ सहरले धेरै कुरा बिर्सिएको छ नक्कल धेरै गर्छ, हल्लाका पछि कुद्छ आजकल सहरमा काग काग कराउँदै उडिरहेछन् आफ्नै सभ्यतामाथि बिष्ट्याइरहेछन् ओहो भाषा ! भनाभन ! साँचोझुटो सहरमा खोजी भइरहेछ, हराएको मूर्तिको मूर्ति आफैं हराएन, मूर्तिलाई हराउन मद्दत गर्नेको खोजी भइरहेछ भाइमाराको राष्ट्रिय पकेटमाराको ! तानातान छ, गतिको रथ र पांग्राको अघिल्तिर तान्ने कि पछिल्तिर तान्ने ! तर, हिमवत्खण्ड अघि बढ्ने बाटो खोजिरहेछ अघि बढ्ने बाटो खनिरहेछ अलि पर एउटा स्पष्ट गन्तव्य सबै कुरा छोडेर त्यही छुन एउटा यात्रा, एउटै गन्तव्य एउटा यो सानो सम्मिलन संकल्प सुवर्ण हिमवत्खण्डको !! प्रधानमन्त्री ओलीले मदन भण्डारी कलासाहित्य फाउन्डेसनद्वारा राजधानीमा चैत १३ मा आयोजित हिमवत्खण्ड कलासाहित्यसंस्कृति सम्मिलन२०८१ मा लेखेको कविता।"
दाङमा सवारी दुर्घटनामा एक जनाको मृत्यु,दाङ : दाङमा भएको सवारी दुर्घटनामा एक जनाको मृत्यु भएको छ । दुई वटा मोटरसाइकल एक आपसमा ठोक्किंदा एक जनाको मृत्यु भएको हो । दुर्घटनामा परी तुलसीपुर उपमहानगरपालिका वडा नम्बर ६ गाइडहरका २२ वर्षिय विवेक सुवेदीको मृत्यु भएको प्रहरीले जनाएको छ । गम्भीर घाइते भएका सुवेदीको राप्ती स्वास्थ्य विज्ञान प्रतिष्ठानमा उपचारको क्रममा निधन भएको हो । घोराहीबाट तुलसीपुरतर्फ पत्रिका ल्याउने क्रममा सुवेदी दुर्घटनामा परेको प्रहरीले जनाएको छ । जिल्ला प्रहरी कार्यालय दाङका प्रहरी निरीक्षक कविराज रोकायाका अनुसार घोराहीतुलसीपुर सडकखण्डको गुज्रेखोला नजिकै आज बिहान पौने ५ बजेतिर दुई मोटरसाइकल ठोक्किएका थिए । घोराहीबाट तुलसीपुरतर्फ आउँदै गरेको रा ८ प ३४१ नम्बरको मोटरसाइकल र तुलसीपुरबाट घोराहीतर्फ जाँदै गरेको रा २ प ६१६३ नम्बरको मोटरसाइकल एकआपसमा ठोक्किएको प्रहरी निरीक्षक रोकायाले बताए । दुर्घटनामा परी रा २ प ६१६३ नम्बरको मोटरसाइकल चालक घोराही११ का ३४ वर्षिय दिपक बस्नेत गम्भीर घाइते भएका छन् । उनको राप्ती स्वास्थ्य विज्ञान प्रतिष्ठानमा उपचार भइरहेको प्रहरीले जनाएको छ ।
चुरे शृंखलाको लोकजीवन,"हिमालयको सबैभन्दा तल्लो श्रेणी चुरे शृंखलाको पादप्रदेशमा कोशीदेखी पश्चिम, नारायणी (पौराणिक ग्रन्थहरूमा सदानीरा, गण्डकीदेखि पूर्व र दक्षिणमा गंगासम्मको भूभागलाई विदेह जनपद र यसको राजधानी मिथिला भनिएको छ। पौराणिक र बौद्ध रचनाहरूमा कयौं ठाउँमा मिथिला र विदेह समानार्थी रूपमा समेत प्रयोग भएको पाइन्छ। यस चौहद्दीबाट भारतीय भाग कटाइदिने हो भने यो अहिलेको पर्सादेखि सप्तरीसम्मको भाग अर्थात् अहिलेको नेपालमा मधेस प्रदेशसँग ठ्याक्कै मिल्छ। लोकसंस्कृति गाउँदेखि नगरसम्म फैलिएको जनसामान्य (लोक, जनता)को संस्कृति हो। लोकसंस्कृति विविध धर्म, संस्कृति र समुदायको ऐतिहासिक साहचर्य, अन्तरसंघर्ष र अन्तरसमन्वयबाट विकसित विशिष्ट सहिष्णु जीवनशैली, मनोविज्ञान र संवेदनाहरूको समुच्य हो। समुदाय विशेषको लोकगाथा, लोकगीत र लोकजीवनका अभिव्यक्तिहरूमा लोकसंस्कृति अभिव्यक्त हुने गर्छ। कार्यपत्रमा लोकधर्म, लोकसाहित्य र लोककला (गीत, संगीत, गाथा र प्रदर्शनकला), तीनवटा प्रवर्गमा विभाजित गरेर मिथिलाको लोकसंस्कृतिबारे विमर्श छ। मिथिलाको राजनीतिक अस्तित्व प्राचीनकालमा नै समाप्त भए पनि अनेक आरोहअवरोह र बजारवाद र उपभोक्तावादी अपसंस्कृतिबीच यसको सांस्कृतिक अस्तित्व, प्रतिष्ठा र गर्व विशिष्ट लोकसंस्कृतिको रूपमा यस क्षेत्रको लोकजीवनमा प्रतिविम्बित हुने गरेको छ। जसको संरक्षण आवश्यक छ।"
घोषणापत्रमा हिमवत्खण्ड,"(१) विश्वको सर्वोच्च शिखर सगरमाथासहितको हिमवत्खण्ड संसारको गौरव हो। यही गौरवशाली भूखण्डमा विश्वकै पहिलो सभ्यताका रूपमा रहेको वैदिक सभ्यताका साथै पहिलो भाषा संस्कृतको उद्भव भएको हो। प्राज्ञिक, सांस्कृतिक र भाषिक दृष्टिले यो भूखण्ड अत्यन्त समृद्ध छ। यसै भूखण्डमा संसारका एक हजारभन्दा बढी भाषा बोलिन्छन्। भारोपेलीसहितका भोटबर्मेली परिवारका भाषाहरूको यस आधारक्षेत्रको उन्नयन, पारस्परिक सद्भाव वृद्धि र सांस्कृतिक एवं सृजनशील पक्षको महिमागान यस सम्मिलनको मुख्य उद्देश्य हो। अतः यो सम्मिलन हिमवत्खण्डमा अवस्थित आफ्नो सांस्कृतिक भूगोलप्रति गर्व गर्दै यहाँको विविधतापूर्ण प्रकृति, समाज, संस्कृति र उच्च मानवीय मूल्यको अध्ययन र अनुसन्धान गर्न तथा संरक्षण गर्न दृढ संकल्प गर्दछ। यस पवित्र कार्यमा सहयोग पुर्याउन सम्बद्ध सबै पक्षलाई आह्वान गर्दछ। (२) हिमवत्खण्डमा सृजित वैदिक, बोन, बौद्ध, किराँत, ताओ आदि सभ्यतासँग सम्बद्ध खगोलविज्ञान, योग, आयुर्वेद, दर्शनसहितका रैथाने ज्ञानविज्ञानले यस क्षेत्रको चेतनालाई सदैव उचो पार्दै आएको यथार्थलाई आत्मसात् गर्दै यो सम्मिलन ज्ञान, विज्ञान तथा चेतनाका ती गौरवशाली परम्परालाई अझ परिष्कार र परिमार्जन गरी युगानुकूल बनाउँदै लैजाने संकल्प गर्दछ। (३) नेपाल हिमवत्खण्डको केन्द्रस्थल मानिन्छ र यो अनेक जाति, संस्कृति भाषाभाषीको इन्द्रेणीका रूपमा विकसित हुँदै आएको छ। यहाँ रहेको भौगोलिक, प्राकृतिक, जैविक, सामाजिक तथा सांस्कृतिक विविधता नै नेपालको मौलिक चिनारी हो र वैभव हो। यस वैभवलाई आत्मसात् गरी समानता, सहअस्तित्व, विश्वबन्धुत्व र अन्तर्राष्ट्रिय एकताको सेतु नेपाली राष्ट्रिय संस्कृतिको संवर्धन र विकास गर्नु हाम्रो परम कर्तव्य हो। यो सम्मिलन नेपालको विकास, निर्माण र समृद्धितर्फको यात्रामा हिमवत्खण्डमा विद्यमान बहुसांस्कृतिक परिचयलाई कायम राख्दै अघि बढ्न सम्बद्ध सबै पक्षलाई आह्वान गर्दछ। (४) हिमवत्खण्डमा बोलिने अन्य भाषाका साथै नेपालमा बोलिने १२४ ओटा भाषाको संरक्षण गर्नु यस क्षेत्रका समाज तथा सरकार दुवै पक्षको दायित्व हो। यो सम्मिलन हिमवत्खण्डका अन्य भाषाहरूका साथै नेपालका भाषाहरूको संरक्षणका लागि ज्ञान, विज्ञान र सृजनाका क्षेत्रमा यी भाषाहरूको अधिकतम प्रयोगमा जोड दिन सम्बद्ध सबैसँग आह्वान गर्दछ। (५) यो सम्मिलन हिमवत्खण्डको केन्द्र नेपालको बहुजातीय, बहुसांस्कृतिक र बहुभाषिक विशिष्टतालाई केन्द्रमा राखी सबै जातजातिका भाषा, साहित्य, लोकसंस्कृति, धर्म आदिको प्रतिनिधित्व हुने गरी भौतिक र विद्युतीय (डिजिटल) दुवै किसिमको बृहत् सांस्कृतिक संग्रहालय स्थापना गर्न नेपाल सरकारसमक्ष हार्दिक अनुरोध गर्दछ। (६) विकसित राष्ट्रहरूमा तीव्र रूपमा भएको औद्योगिकीकरणका कारणले समुद्र प्रदूषित भइरहेका, हरित गृह एवं कार्बन उत्सर्जनसमेतबाट विश्वको वातावरणमा प्रतिकूल प्रभाव परिरहेको तथा ओजोनतहमा समेत नकारात्मक असर परेको, बढ्दो भूमण्डलीय उष्णताको दुष्परिणामस्वरूप हिमालहरू र त्यस क्षेत्रका बासिन्दाहरू प्रभावित भई संकटमा परेका अनि विश्वव्यापी रूपमा मौसममा असन्तुलन सृजना हुँदै गइरहेका सन्दर्भमा विश्वमा पर्यावरणलाई सन्तुलनमा राख्न ठोस योजना र कार्यक्रम बनाई लागु गर्न यो सम्मिलन सम्बद्ध सबैसँग आह्वान गर्दछ। (७) मानव जाति अनेक विशेषतासहितको एकता पुञ्ज हो। यसको इतिहास अनेक संघर्ष, सहकार्य र सम्मिलनबाट अघि बढ्दै आएको छ। मानवजातिको उन्नयन र विकासका लागि सामाजिक समानता र सद्भावसहितको एकता आजको आवश्यकता हो। यो एकता राष्ट्रिय र क्षेत्रीय सबै स्तरमा आवश्यक छ। अतः समाजका विभिन्न स्तरमा नागरिकको आत्मगौरव वृद्धि हुने गरी सामाजिक न्याय, समानता, स्वतन्त्रता, भातृत्व र सहअस्तित्वको भावना विकसित गर्ने संस्कृतिको निर्माण गर्नका लागि यो सम्मिलन सम्बद्ध सबै पक्षलाई आह्वान गर्दछ। (८) विपुल सांस्कृतिक विविधता र वैभव भएर पनि हिमवत्खण्डका जनता आर्थिक समृद्धिका दृष्टिले तुलनात्मक रूपमा अलि पछाडि परेका सन्दर्भमा यस क्षेत्रका सम्बन्धित सरकारहरूलाई यो सम्मिलन अविलम्ब मानवोचित र वैज्ञानिक संस्कृति सहितको आर्थिक समृद्धिको प्रभावकारी योजना र कार्यक्रम निर्माणसहित कार्यान्वयन गरी यस गौरवशाली भूखण्डका बासिन्दाको जीवनस्तर उकास्न आग्रह गर्दछ। (९) कतिपय देशमा व्याप्त द्वन्द्व र हिंसा जघन्य र मानवताविरोधी छन्। विभिन्न नामबाट भइरहेका यस्ता द्वन्द्व, हिंसा र प्रतिहिंसा जघन्य र मानवताविरोधी छन्। विभिन्न नामबाट भइरहेका यस्ता द्वन्द्व र हिंसामा परी सर्वसाधारण जनताले ज्यान गुमाउनु परिरहेको छ। यस्ता नरसंहारबाट मानिसको बाँच्न पाउने अधिकारको उपहास भइरहेको छ। यो सम्मिलन यस्ता सबै प्रकारका हिंसाको भत्र्सना गर्दछ। थप मानवीय क्षति हुन नदिन संयुक्त राष्ट्रसंघको प्रभावकारी भूमिकाका माध्यमबाट युद्ध र हिंसा रोक्न आह्वान गर्दछ। (१०) व्यक्तिकेन्द्रित एवं चरम उपभोक्तावादी चिन्तनले परस्परमा विभाजित समाजलाई वसुधैव कुटुम्बकम् तथा संघं शरणं गच्छामिको भावनाका हाम्रा प्राज्ञिक आदर्श र तदनुकूलका सृजनात्मक अभियानले मात्रै परिष्कृत बनाउन सक्ने सन्दर्भमा यो सम्मिलन समयसमयमा कार्यक्रम गरी भ्रातृत्व, सहकार्य र साझा मानवीय मूल्य प्रवर्धन अभियान सञ्चालन गरिरहने प्रण गर्दछ। (११) यो सम्मिलन हिमवत्खण्डमा उद्भव र विकास भएका सबै खाले दर्शन, चिन्तन, कला, साहित्य, संस्कृति, स्वास्थ्य, विज्ञान आदि विधाको योजनाबद्ध उत्खनन, अध्ययन, अनुसन्धान, नवप्रवर्तन र विस्तार गर्दै जाने प्रण गर्दछ। यस्ता कार्यमा निष्ठापूर्वक लाग्न सम्बद्ध देशका सरकारहरू र विद्वज्जनमा हार्दिक आग्रहसमेत गर्दछ। (१२) विकास र सामाजिक सुप्रबन्ध वा विज्ञान र प्रविधिको विकास मानवजातिको सुविधा र सुखका लागि हो। प्रौद्योगिकीकरण, आधुनिकीकरण र यान्त्रिकीकरणले मानवीय श्रम, सीप र सृजनाको महत्त्वलाई न्यूनीकरण गरेको जस्तो आभास भए पनि मानवीय महत्ता र मानवमस्तिष्कको श्रेष्ठतालाई तल पार्न सकिँदैन। मानिसले आफूलाई समयसँगै अद्यावधिक गर्दै जानु भने आवश्यक छ। यो सम्मिलन उल्लिखित विषयप्रति सजग छ र सबैलाई सजग रहन आग्रह गर्दछ। (१३) यो सम्मिलन विश्वव्यापी रूपमा विभिन्न कारणले बढिरहेको वनविनाश र त्यसबाट उत्पन्न भूक्षय, बाढी र पहिरोबाट लाखौं मानिसहरू घरबारविहीन भइरहेको स्थितिप्रति गम्भीर चिन्ता प्रकट गर्दछ र अविलम्ब वनविनाश रोकी हरितमय विश्वको अवधारणाअनुरूप योजना र कार्यक्रम ल्याई त्यसलाई कडाइका साथ कार्यान्वयन गर्न सम्बद्ध पक्षसँग आग्रह गर्दछ। (१४) यो सम्मिलन हिमवत्खण्डमा रहेका रमणीय प्राकृतिक स्थलहरूका साथै ऐतिहासिक, पुरातात्त्िवक र सांस्कृतिकधार्मिक स्थलहरूको संरक्षण गर्दै यस्ता स्थलहरूलाई परस्परमा यातायातका माध्यमबाट जोडी त्यहाँ आन्तरिक र बाह्य पर्यटकहरूको आवागमन हुन सक्ने गरी परिपथ (सर्किट)हरू निर्माण गर्न र तत् तत् स्थलमा आधुनिक दृष्टिले सबै किसिमका सुविधा उपलब्ध हुने व्यवस्था गर्न सम्बद्ध देशका सरकारहरूसँग अनुरोध गर्दछ। (१५) यो सम्मिलन हिमवत् खण्डअन्तर्गत रहेका जातजाति र समुदायका बीचमा क्षेत्रीय, जातीय, सांस्कृतिक, धार्मिक र भाषिक आधारमा कुनै पनि किसिमको विभेद हुनु हुँदैन र हिमवत् खण्डका निवासीहरूको आत्मसम्मानमाथि आघात पुग्ने गरी यस खण्डभन्दा बाहिरका कुनै पनि पक्षबाट व्यवहार हुनु हुँदैन भन्ने मान्यताप्रति दृढ प्रतिबद्धता व्यक्त गर्दछ। (१६) यो सम्मिलन हिमवत्खण्डका सम्पूर्ण भाषाको सम्पर्क माध्यम हुँदै विश्वव्यापी बन्दै आएको नेपाली भाषा मौलिकतालाई सुरक्षित राख्दै यसको मानकीकरण र आधुनिकीकरणका निम्ति प्रतिबद्धता प्रकट गर्दछ। (१७) हिमवत्खण्ड कलासाहित्यसंस्कृति सम्मिलन२०८१ हिमवत्खण्डको प्राज्ञिक र सांस्कृतिकसहितका वैभवलाई उजागर गरी पारस्परिक सद्भाव र सहकार्यलाई थप सुदृढ बनाउने उद्देश्यले प्रारम्भ गरिएको हो। अतः यो सम्मिलन यस अभियानलाई निरन्तरता दिने र आवश्यकताअनुसार पालै पालो विभिन्न क्षेत्रमा आयोजना गरी आपसी हार्दिकतालाई अझ प्रगाढ बनाउने एवं हिमवत्खण्डको वैभवलाई विश्वव्यापीकरण गर्ने प्रतिबद्धता व्यक्त गर्दछ। यसका लागि यो सम्मिलन स्थायी प्रकृतिको संगठन अर्थात् संस्था आवश्यक पर्ने ठान्दछ। विश्वव्यापी सञ्जालका रूपमा हिमवत्खण्ड कलासाहित्यसंस्कृति मञ्च२०८१ (हिमवत्खण्ड आर्ट, लिटेरेचर एन्ड कल्चर फोरम२०२५) गठन गर्ने घोषणा गर्दछ। सम्मिलनको अन्तिम दिन जारी घोषणापत्र"
नेपाली सरहदको सभ्यताको नाभी,"नेपाल सरहदका बागमती प्रस्रवण सभ्यताका र कलासंस्कृति हिमवत्खण्डका सर्वप्राचीनमध्ये एक हो। यो संघीय नेपालको राजधानी बागमती प्रदेश हो भने हिमाल, पहाड तथा तराईमधेसका जैविक र सांस्कृतिक विविधतायुक्त भूखण्डमा अवस्थित नेपाली सभ्यताको नाभी हो। बागमती सभ्यताका प्रसरण गणेश, लाङटाङ, गौरीशंकर आदि हिमाल, गोसाइकुण्ड, नौ कुण्ड, पाँचपोखरी, दुप्चेश्वर, आमा याङ्ग्री, सैलुङेश्वर, छ्युमिज्याङछ्युप ऋखेश्वर अनि बागमती, नारायणी, नेत्रावती, इन्द्रावती, सुनकोशी, दूधकोशी आदि ठूला नदी सभ्यताका रूपमा प्रसरित रहेका छन्। महाभारत पर्वत शृंखला, चुरेका दुन हुँदै भित्री मधेससम्म फैलिएका छन्। यहाँ बौद्ध, वैदिक हिन्दु तथा प्रकृतिपूजक बोन धर्मका मुन्दुमी दर्शन सम्पदाहरू पनि छन्। यहाँ हिमालीपहाडी कलासंस्कृति र सभ्यताका दृष्टिले तामाङ, नेवार, ह्योल्मो, जिरेल, थाङमी, सुनुवार, चेपाङ, हायु आदिको आदिम भूमि पाइन्छ। हाल नेपालभरका सबै समुदाय, सनतनी खस समुदायका सबैको संगमस्थल बनेको छ। गणतन्त्र नेपालको राजधानी उपत्यका याम्बुस्वनिगः नेवार र तामाङ जातिका प्रागैतिहासिक सभ्यता केन्द्रमा छन् भने चुरे, महाभारत पर्वत शृंखला र तराईमधेसका दराई, दनुवार, थारू आदि सभ्यता र कलासंस्कृतिका संगम पनि हो यो। तसर्थ, बागमती प्रदेश, लोककला, वास्तुकला, मूर्त तथा अमूर्त लोकसांस्कृतिक सम्पदाका दृष्टिले समृद्ध छ। यो अध्ययनको मूल उद्देश्य बागमती प्रस्रवण सभ्यताका कला र सांस्कृतिक प्रसरणका हरपक्षको खोजी गर्नु हो। यो अध्ययन गुणात्मक अनुसन्धानका समग्रात्मक र वर्णनात्मक विधिबाट गरिएको छ। यहाँ पौराणिक र प्रगैतिहासिक पुरातात्त्िवक कथनका विवेचना गरी प्राचीन पाषाण युग (उत्तरकाल ईसापूर्व ३०,००० वर्ष)का बागमती सभ्यता, कौटिल्यकालका लोकप्रिय शिल्पकला वस्त्रकलाका साथै मंगोल बादशाहसम्म पुगेका अरनिकोकालका नेपाली वास्तु, काष्ट, प्रस्तर, धातु, पौभाथाङका आदि लोककला, संस्कृति र प्रविधिका लोकगाथा समेटिएको छ।"
अन्तरघुलित संस्कृति,"लुम्बिनी हिमवत्खण्ड नेपालको एक खण्ड हो। हिमाल र यसको प्रश्रवण क्षेत्र हिमवत्खण्ड हो। खण्डाः पञ्च हिमालयस्य कथिता नेपाल कुर्माञ्चलौ, केदारोऽथ जलन्धरोऽरुचिरः कस्मिर संज्ञोन्तिमः।। अर्थात्, नेपाल, कुमाउँ, गढवाल, शिमला र कस्मिर गरी हिमालयका पाँच खण्ड छन्। स्कन्ध पुराणको केदार खण्डमा हिमवत्खण्डका पाँच खण्डको नाम लिँदा नेपालको नाम अग्रस्थानमा लिइएको छ। लुम्बिनी कनकमुनि, क्रकुच्छन्द, बुद्धभद्र, कपिलमुनि, भृगु, पाणिनि, माण्डव्य, शृंगी, गौतम बुद्ध आदि ऋषिमुनि र साधकहरूको तपश्चर्या र साधनाभूमि हो। १ करोड १० लाख वर्षअघिको आदिमानव रामापिथेकसको पुरातात्त्िवक दन्तावशेष पाइएको स्थान यही भूमि हो। साम्राज्यवादी शक्तिलाई पराजित गरिएको ऐतिहासिक जितगढी किल्ला भएको ठाउँ पनि यही हो। अमरकोशका कोशकार अमरसिंह र भक्तिकालीन सन्त कवि शशीधर यहीँका हुन्। नवलपरासी (पश्चिम), रूपन्देही, कपिलवस्तु, पाल्पा, अर्घाखाँची, गुल्मी, रुकुम (पूर्व), रोल्पा, प्युठान, दाङ, बाँके र बर्दिया जिल्लाले ओगटेको भूखण्डलाई यहाँ लुम्बिनी क्षेत्र भनिएको छ। यस क्षेत्रका लोकसमुदायले परम्परादेखि चलाइआएको भौतिक र अभौतिक संस्कृति लुम्बिनीको लोकसंस्कृति हो। यहाँ परम्परादेखि सनातन हिन्दु, बौद्ध र इस्लाम धर्मावलम्बीहरूको लोकसंस्कृति देखिन्छ। पछिल्लो राष्ट्रिय जनगणनाअनुसार क्षेत्रमा बोलिने प्रमुख १० भाषामध्येमा क्रमशः नेपाली, अवधी, थारू, भोजपुरी, मगर ढुट, मगर खाम, उर्दु, नेवारी, गुरुङ र संस्कृत भाषा छन् भने प्रमुख १० जातिमध्ये क्रमशः मगर, थारू, क्षेत्री, ब्राह्मण (पहाडी), मुसलमान, विश्वकर्मा, यादव, चमारहरिजनराम, परियार, कुर्र्मी रहेका छन्। यसको तराई क्षेत्रमा नेटुवा, कुशबडिया, राजी, चिडिमार, गडरिया र राड, सोनाहा, मगन्ता, धानकुट्टा, कुसुन्डा, घँसरिया र किङ्घरियाजस्ता लोपोन्मुख समुदायको बसोबास पनि रहेको छ। यी सबै भाषभाषी र जातजातिले परम्परादेखि मानेर आएको संस्कृति नै यस क्षेत्रको लोकसंस्कृति हो। यस अध्ययनबाट यो प्रदेश (१) मौखिक परम्परा र अभिव्यक्ति (२) सम्पादनकारी कला (३) सामाजिक व्यवहार, अनुष्ठान र चाडपर्व (४) प्रकृति र विश्वसम्बन्धी ज्ञान र प्रयोग (५) परम्परागत शिल्पकलाका दृष्टिले समृद्ध रहेको देखिन आउँछ। यहाँ जीवित मानिस र मृतकको मात्र होइन, पहाड, पर्वत, नदीनाला, ताल, पोखरी, वृक्षवनस्पति, चराचुरुंगी, जनावर, ढुंगो, माटो, सरीसृपसमेतको पूजाअर्चना हुन्छ। मानसम्मान हुन्छ। भिन्नभिन्न भाषाभाषी, जातजाति र समुदायका मानिस एकआपसमा सद्भावपूर्वक एउटै थलोमा गाउँदै रमाउँदै मिलेर बसेका छन्। वन, पाखा, पखेरा, खेत, खलिहान, पानीपँधेरो, ढिकी, जाँतो, मेलापात, हिउँद वर्षा, चाडपर्व, संस्कार, जन्म, मृत्यु हरेक ठाउँ, हरेक समय, हरेक सन्दर्भमा गाउने, बजाउने, नाच्ने गरिन्छ, कथा, गाउँखाने कथा हाल्ने गरिन्छ, बातैपिच्छे उखान हालिन्छ। लोककथा, मिथक र गाथा कविता, लोकगीत, उखान, टुक्का, गाउँखाने कथा तथा सघन सूक्ति तथा मन्त्रजस्ता मौखिक अभिव्यक्ति, गायन, वाद्यवादन, लोकनाच, पुतलीनाच, सराएँ, लोकनाटकजस्ता सम्पादनकारी कलाहरू, सामाजिक व्यवहार, अनुष्ठान, चाडपर्व र संस्कार, प्रकृति र विश्वसम्बन्धी परम्परागत ज्ञान र प्रयोग, प्राकृतिक स्रोतको उपयोग र लोककलाको उपयोगबाट यहाँको लोकसंस्कृतिको निर्माण र विकास भएको देखिन्छ। यहाँका सराएँ खेल, होली गीत, बाली गीत, दशावतार बालन, गाथा, नाटक आदि विशेष रहेका छन्। सभ्यताको आरम्भदेखि अहिलेसम्म लोकसंस्कृतिमै रमाएको छ। जन्मेदेखि मृत्युपर्यन्त लोकसंस्कार र संस्कृतिमा अन्तरघुलित र एकाकार भएर देखा परेको छ। लोकसंस्कृतिले मानिसलाई पहिचान दिएको छ, नाम दिएको छ, मान दिएको छ, स्थान दिएको छ, ज्ञान दिएको छ, विधिविधान दिएको छ। प्रकृतिसित अनुकूलित भएर प्रकृतिको संरक्षण गर्दै र त्यसकै रसपान गरेर जीवनलाई सार्थक बनाउने लोकप्रविधि पनि दिएको छ। लुम्बिनी क्षेत्र अनेक मौखिक अभिव्यक्ति मूल्यमान्यता, संस्कार, चाडपर्व, अनुष्ठान, परम्परागत ज्ञान, सीप र प्रविधिबाट समृद्ध देखिन्छ। लोकसंस्कृतिमा विकृति, अन्धविश्वास र अव्यावहारिक कुरा नभएका होइनन्। तिनलाई लोकले क्रमशः कपडछान गर्दै स्वच्छ र शुद्ध पार्ने काम पनि गर्दै आएको छ। हामीले चाहेको गतिमा परिवर्तन नभएको हुन सक्छ, तर लोकसंस्कृतिको विशेषता भनेकै निरन्तर गतिशील हुनु हो। किनभने लोकसंस्कृतिका लागि मानिस होइन, मानिसका लागि लोकसंस्कृति हो। लोकसंस्कृति मानिसले गर्दा गर्दै बनेको हो। गर्दागर्दै यो परिवर्तन पनि हुन्छ। परिवर्तन देखासिकीबाट होइन, स्वाभाविक रूपमा हुनु वाञ्छनीय छ। मान्छेलाई मान्छे बनाउने यो लोकसंस्कृति यता आएर खस्कँदो र लोपोन्मुख हुन पुगेको देखिन्छ। प्रायः सबै जातजाति र भाषाभाषीका मौखिक अभिव्यक्ति, प्रदर्शनकारी कला, विभिन्न हस्तकला, सीप, विधि, प्रविधि चित्र, मूर्ति, मन्दिर, भाँडावर्तन बनाउने कला यथेष्ट मात्रामा हस्तान्तरित हुन नसकेको हुनाले लोप हुने अवस्थामा पुगेको हो। यस्तो अवस्थामा यहाँको अभौतिक लोकसंस्कृतिको संरक्षण र संवद्र्धन गरेर त्यसलाई पहिचान र जीविकोपार्जन तथा पर्यटन प्रवद्र्धनमा लगाउनु आवश्यक छ। यसका निम्ति निम्नलिखित सुझाउ अघि सारिएको छ : (क) यस क्षेत्रका बहुसंख्यक समुदायले बोल्ने नेपाली, अवधी, थारू, भोजपुरी, मगर, नेवार, उर्दू, नेवारी र गुरुङजस्ता भाषाका श्रुतिपरम्परामा रहेका गीत, गाथा, भजन, कीर्तन र सूक्ति, दन्त्यकथा, उखान, गाउँखाने कथा तथा नाच, गान, बजान, नाटक, लीला, सराएँ आदि प्रदर्शनकारी कलाको संरक्षण गर्ने र उपयोगका लागि अनुकूल वातावरणको सिर्जना गर्ने। (ख) अल्पसंख्यकले बोल्ने कुमाल, दराई, माझी, बोटेजस्ता लोपोन्मुख भाषा तथा नेटुवा, कुशबडिया, राजी, चिडिमार, गडरिया र राड, सोनाहा, मगन्ता, धानकुट्टा, कुसुन्डा, घँसरिया र किङ्घरियाजस्ता लोपोन्मुख समुदायमा प्रचलित श्रुति परम्पराको संरक्षण र सम्वद्र्धन गर्ने। (ग) यस क्षेत्रका मठ, मन्दिर, थान, मौला, चैत्य, विहार, स्तूप, पाटी, पौवा, मस्जिद, नदी, घाट, तलाउ, पोखरी, चौतारा तथा ती स्थलसँग जोडिएका मिथक र किंवदन्तीहरूको अध्ययन गर्ने गराउने। (घ) अवधी, भोजपुरी, थारू आदि भाषाभाषी समुदायमा प्रचलित ठप्पा, भित्तिचित्र तथा भूमिचित्रजस्ता लोककलाको संरक्षण गर्ने गराउने। (ङ) लोक जीवनमा प्रचलित जीवन निर्वाहका निम्ति स्थानीय स्रोत र साधनको उपयोग गरेर विभिन्न जातजातिले बनाउने गरेका हलो, जुवा, दाँदे, ढकिया, भकारी, मान्द्रो, थुन्से, चित्रो, डोरी, दाम्लो, नाम्लो, खटिया, मचिया, डेहरीजस्ता हस्तकलाका सामग्री तथा उन, लोक्ता, पाट आदिबाट बनाइने उपयोगी सामग्रीको उत्पादन र उपयोग बढाउने। (च) विभिन्न व्यवसाय गर्ने पेसेवार समुदाय (माझी या मछुवारे, कामी, दमाईं, सोनार, लोहार आदि) ले अँगालेका पेसा, तिनले बनाएका वस्तु आदिको अध्ययन गरी जीवन निर्वाहका निम्ति तिनको संरक्षण, संवर्द्धन र विकास गर्ने। (छ) यहाँ प्रचलित लोकबाजा र तिनका धुन, औषधीय ज्ञान र विज्ञानसम्मत पारम्परिक चिकित्सा आदि परम्परागत ज्ञानको विस्तृत अध्ययन गरी तिनको संरक्षण संवद्र्धन गर्दै तिनको प्रयोग उपयोगमा जोड दिने। (ज) स्वस्थ मनोरञ्जनका निमित्त मौखिक अभिव्यक्ति, प्रदर्शनकारी कला तथा लोकसंगीतको उपयोगमा जोड दिने। यसरी, लोकसमुदाय र सरकारले चाहे यति गर्न सकिन्छ। यति गर्न सके लोकसंस्कृति पुनः आफ्नै लय, गति र पथमा लम्कने र लोकसमुदायलाई पनि आत्मपरिचयसहित स्वाभिमानी बनाउने कुरामा विश्वस्त हुन सकिन्छ। पृष्ठ ४ र ५ मा प्रस्तुत लेख मदन भण्डारी कलासाहित्य प्रतिष्ठानद्वारा राजधानीमा आयोजित हिमवत्खण्ड सांस्कृतिक सम्मिलन२०८१ मा प्रस्तुत गोष्ठीपत्रहरूको सारसंक्षेप हुन् ।"
"जलवायु परिवर्तनका कारण खानेपानी, कृषि, जलविद्युतमा असर गरेको छ : मन्त्री यादव","काठमाडौं : खानेपानीमन्त्री प्रदीप यादवले जलवायु परिवर्तनका कारण हिमनदीहरूमा परेको प्रभावले नेपालमा खानेपानी, कृषि, जलविद्युतमा असर गरेको बताएका छन्। आज विश्व पानी दिवसका अवसरमा सोसाइटी अफ पब्लिक हेल्थ इन्जिनियर्स, नेपाल (सोफेन) द्वारा यहाँ आयोजित दिगो खानेपानी सरसफाई तथा स्वच्छतामा लगानी विषयक गोष्ठीमा बोल्दै मन्त्री यादवले जलवायु परिवर्तनका कारण हिमनदीहरूमा परेको प्रभावले खानेपानी, कृषि, जलविद्युतमा असर गरेकाले हिमनदीको संरक्षण गर्न जरुरी भएको बताए। उनले भने, पानी जीवनको आधार हो। पानी बिना कुनै पनि जीवित प्राणीको अस्तित्व सम्भव छैन। यसर्थ हिमनदीको संरक्षण गर्न जरुरी छ। नेपाल सरकार खानेपानी मन्त्रालय संविधानले प्रत्याभूत गरेको मौलिक हक अनुसार स्वच्छ खानेपानी र सरसफाइको सुनिश्चितता गर्न कटिबद्ध रहेको समेत मन्त्री यादवले प्रतिबद्धता जनाए। मन्त्री यादवले ग्लेशियर भनेको हिमालय क्षेत्रमा हजारौं वर्षदेखि जमेको बरफ, हिउँ र चट्टानको ठूलो सङ्ग्रह भएको बताए। उनले भने, नेपालमा हिमालय क्षेत्रमा तीन हजार आठ सय भन्दा बढी ग्लेशियरहरू रहेको बताइन्छ। जसमध्ये सगरमाथा क्षेत्रको खुम्बु ग्लेशियर, ङोजोङ्मा ग्लेशियर आदि प्रसिद्ध छन्। यसैगरी उनले स्वच्छ खानेपानी, सरसफाइ तथा स्वच्छता (वास)को सुनिश्चितता भनेको नागरिकको मौलिक हक मात्र नभई सामाजिक न्याय, सार्वजनिक स्वास्थ्य, आर्थिक समृद्धि र वातावरणीय सन्तुलनको पनि मुख्य आधार भएको बताए। सरकारले एक घर, एक धारा र जनताको पानी सरकारको लगानी जस्ता नीति अघि बढाएकाले खानेपानी पहुँच विस्तारमा यसले महत्वपूर्ण योगदान पुर्याइरहेको बताउँदै मन्त्री यादवले विश्वास व्यक्त गरे। सुधारिएको स्वच्छता र फोहोर पानी व्यवस्थापनका लागि ठोस लगानी गर्दै शहरी तथा ग्रामीण दुवै क्षेत्रमा सन्तुलित विकास गर्ने, महिनावारी स्वास्थ्य व्यवस्थापन, सामुदायिक शौचालय तथा सरसफाइ बजार प्रवर्द्धन गर्न पूर्वाधार लगायतका प्रभावकारी कार्यक्रमहरू सञ्चालन गर्ने योजना रहेको मन्त्री यादवले बताए। नेपालमा पनि पानीलाई मानव अधिकारको रूपमा सुनिश्चित गर्ने संवैधानिक व्यवस्था भएको र व्यावहारिक कार्यान्वयनमा अझ धेरै सुधार गर्नुपर्ने आवश्यकता रहेको उनको भनाइ छ। विशेष गरी दिगो खानेपानी तथा सरसफाइ प्रणाली निर्माणका लागि नीति, प्रविधि र स्रोत साधनको प्रभावकारी परिचालन अपरिहार्य रहेको मन्त्री यादवले बताए।"
आइपीएलको १८ औं संस्करण आजबाट सुरु,"काठमाडौं : १८ औं संस्करणको इन्डियन प्रिमियर लिग(आइपीएल) शनिवारबाट सुरु हुँदै छ। यसमा १० वटा टिमले प्रतिस्पर्धा गर्नेछन्। प्रतियोगिताको उद्घाटन खेल कोलकातास्थित इडन गार्डेनमा हुनेछ। उद्घाटन खेलमा कोलकाता नाइट राइडर्स(केकेआर) र रोयल च्यालेन्जर्स बैंगलुरु(आरसीबी) ले खेल्नेछन्। कोलकाताले घरेलु मैदानमा आफ्नो समर्थकमाझ सुखद् सुरुवात गर्न चाहन्छ। आइपीएलमा विराट कोहलीको टिमको नामले प्रसिद्धि जमाएको आरसीबी पनि नतिजा आफ्नो पक्षमा पार्ने लक्ष्यमा हुनेछ। यस प्रतियोगितामा जम्मा ७४ वटा खेल हुनेछन्। यो पालीको आइपीएल भारतका २३ वटा राज्यका ५० वटा सहरमा हुनेछ। यो संस्करणको आइपीएल १० हप्ता लामो हुनेछ। आइपीएल पहिलोपटक काकीनाडा(आन्ध्र प्रदेश), दीमापुर(नागाल्यान्ड), कराइकल(पुडुचेरी), मानभूम पुरुलिया (पश्चिम बंगाल), रोहतक र तिनसुकियामा पनि खेल हुनेछ। नयाँ प्रयोगको रूपमा भारतको हरेक कुनामा क्रिकेटलाई पुर्याउन आइपीएल टिमले यो कार्य गरेको हो। भारतमा आइपीएल एक उत्सवको रूपमा हेरिन्छ। यसले छिमेकमा रहेको नेपालमा पनि क्रिकेट समर्थकहरूको मन जितेको छ। यस संस्करणका केही नयाँ विषयहरू २०२५ को आइपीएल संस्करण नयाँ छ। सुरुमा त टिममा भएको खेलाडी परिवर्तनको कुरा गरौं। २०२५ मा पाँच वटा टिममा नयाँ कप्तान छन्। पछिल्लो सिजन केकेआरलाई उपाधी दिलाएका कप्तान श्रेयस अय्यर यस पटक पञ्जाब किङ्ग(पीके)को कप्तान छन्। उनको ठाउँमा अजिङ्क्य राहाणेले केकेआरको कप्तानी गर्नेछन्। दिल्ली क्यापिटल्सले अक्सन अगाडि नै रिसभ पन्तलाई रिलिज गर्दा एक तरङ्ग आएको थियो। हाल उनी लखनउ सुपर जायन्ट्स(एलएसजी)को कप्तान छन्। अब दिल्लीको कप्तानी अक्षर पटेलले गर्नेछन्। आरसीबीको कप्तानी हालसम्म भारतीय टिममा डेब्यु समेत नगरेका रजत पटिदारले गर्नेछन् । मुम्बई इन्डियन्सको स्थायी कप्तान हार्दिक पाण्ड्याले चेन्नाई सुपर किङ्स(सीएसके)सँगको पहिलो खेल गुमाउनेछन्। जसमा मुम्बईको कप्तानी सुर्य कुमार यादवले गर्नेछन्। राजस्थान रोयल्सको कप्तानी सन्जु सामसनको जिम्मामा हुनेछ। तर पहिलो ३ खेलमा भने उनको स्थानमा कप्तान रियान परागले गर्नेछन्। केही ठूला नामहरु एक टिम छोडी अन्य टिममा गएका छन्। जस्तै, केएल राहुल दिल्ली क्यापिटल्समा छन्। युजवेन्द्र चहल पञ्जाबमा गएका छन्। मोहम्मद सिराज गुजरातको टिममा पुगेका छन्। फर्म्याटमा परिवर्तन हुने छैन यस पटकको आयपीएल पनि गत सिजनको जस्तै २ समुहमा विभाजन गरेर खेलाइनेछ। समुह एः चेन्नाई सुपर किङ्स, कोलकाता नाइट राइडर्स(केकेआर), रोयल च्यालेन्जर्स बैंगलुरु(आरसीबी), राजस्थान रोयल्स र पञ्जाब किङ्स(पीबीकेएस) समुह बीः मुम्बई इन्डियन्स(एमआई), सनराइर्जस हैदरबाद, गुजरात टाइटन्स्, दिल्ली क्यापिटल्स र लखनउ सुपर जायन्ट हरेक टिमले समुहका टिमसँग २२ खेल खेल्नेछन्। प्रत्येक टिमले लिग चरणमा १४ खेल खेलिसकेपछि शिर्ष ४ टिमले प्लेअफ खेल्नेछन्। खेलमा टिमले होम एण्ड अवे खेल खेल्नेछन्। खेल समय साँझका खेलहरु ७:४५ (नेपाली समयअनुसार) हुनेछ भने डबल हेडर भएको खेलमा पहिलो खेल ३:४५(नेपाली समयअनुसार)मा हुनेछ। खेलमा १२ वटा डबल हेडर खेलहरु रहेका छन्। केही नयाँ र केही छुटेको यस पटकको आइपीएपलमा एउटा नयाँ नियम थपिएको छ। जसमा दोस्रो इनिङ्समा फिल्डिङ गर्ने टिमले १० ओभरपछि एउटा बल परिवर्तन गर्न पाउनेछ। अर्को भनेको यदि बलरले चाहेको खण्डमा बल चम्बाउन थुकको प्रयोग गर्न पाउनेछ। यो अघिल्लो सिजनमा प्रतिबन्धित नियम थियो। तर यो पटक भने यसलाई आइपीएल टिमले फुकुवा गरेको छ। अहिले अफ साइड र हाइ हेड वाइड नो बललाई हेर्न ह्वाक आई प्रविधि प्रयोग गरिनेछ। आइपीएलका केही सुरुवाती खेलमा जसप्रित बुमराह मैदान बाहिर हुनेछन्। ढाडको चोटको रिकभरी गरिरहेका बुमराहले च्याम्पियन्स ट्रफीमा पनि भारतको टिमबाट बाहिर रहेका थिए। उनी पछि भने टिममा फर्किने सम्भावना रहेको मुम्बई टिमले जानकारी दिएको छ। प्रत्येक टिमका घरेलु मैदानहरू चेन्नाई सुपर किंग्सः एम ए चिदम्बरम स्टेडियम, चेन्नाई दिल्ली क्यापिटल्सः अरुण जेटली स्टेडियम, दिल्ली गुजरात टाइटन्सः नरेन्द्र मोदी स्टेडियम, अहमदाबाद रोयल च्यालेन्जर्स बेंगलुरुः एम चिन्नास्वामी स्टेडियम, बैंगलुरु कोलकता नाइट राइडर्सः इडेन गार्डेन, कोलकाता लखनउ सुपर जायन्ट्सः बीआरएसएबीभी एकाना स्टेडियम, लखनउ मुम्बई इन्डियन्सः वाङ्खेडे स्टेडियम, मुम्बई पञ्जाब किंग्सः महाराजा यादविन्द्र सिंह इन्टरनेसनल स्टेडियम, पञ्जाब राजस्थान रोयल्सः सवाई मान सिंह स्टेडियम, जयपुर सनराइजर्स हैदराबादः राजीव गान्धी इन्टरनेशनल स्टेडियम, हैदराबाद न्युट्रल भेन्यु डा वाईएस राजशेखर रेड्डी एसीए भिडीसीए क्रिकेट स्टेडियम, विशाखापट्टनम बर्सापारा क्रिकेट स्टेडियम, गुवाहाटी एचपीसीए स्टेडियम, धर्मशाला, हिमाञ्चल प्रदेश पुरस्कार विजेताः २३२ मिलियन डलर उपविजेताः १५ मिलियन डलर तेस्रो स्थानः ८,१०,८०० डलर चौथो स्थानः ७,५२,८९४ डलर"
अर्जेन्टिनाको जितमा अमाल्डा नायक,काठमाडौं : फिफा विश्वकप फुटबलको दक्षिण अमेरिकी छनोटमा डिफेन्डिङ च्याम्पियन अर्जेन्टिनाले उरुग्वेलाई हराएको छ । शनिबार बिहान भएको खेलमा अर्जेन्टिनाले उरुग्वेलाई १० ले पराजित गरेको हो। अर्जेन्टिनाका लागि थियागो अमाल्डाले ६८औं मिनेटमा गरेको गोल नै निर्णायक बन्यो। जुलियन अल्भारेजको पासमा अमाल्डाले गोल गर्दै अर्जेन्टिनालाई अग्रता दिलाएका थिए। त्यसपछि कुनै पनि टिमले गोल गर्न नसक्दा सोही गोल नै निर्णायक बनेको हो। विश्वकप छनोटमा अर्जेन्टिनाको यो नवौँ जित हो। विश्वकप छनोटको १३ खेल खेलेको अर्जेन्टिनाले २८ अङ्क जोड्दै अंकतालिकाको शीर्ष स्थानमा रहेको छ। अर्जेन्टिनासँग पराजित भएको उरुग्वे २० अङ्कसहित २० औँ स्थानमा रहेको छ।
पूर्वराजा ज्ञानेन्द्र शाहले गोरखकाली मन्दिरमा गरे पूजाआजा,गोरखा : पूर्वराजा ज्ञानेन्द्र शाहले गोरखामा रहेको गोरखकाली मन्दिरमा पूजाआजा गरेका छन्। आज बिहान १० बजे गोरखा दरबार पुगेका उनले दरबारको अवलोकन गर्नुका साथै मन्दिरमा पूजाआजा गरेका हुन्। पूर्वराजा शाह बिहान ९ बजे आबुखैरेनीबाट मोटरसाइकल र्यालीसहित त्यहाँ पुगेका थिए। उनले दुई घण्टासम्म पूजाआजा गरेका थिए। उनलाई त्यहाँ शिवसेना तथा उनका समर्थकहरूले स्वागत गरेका थिए। पूर्वराजा शाह आबुखैरेनी फर्किएका छन्। भोलि मनकामना मन्दिरमा पूजा गर्ने कार्यक्रम रहेको छ।
जातीय विभेदको जब्बर संरचना,"दैलेख : मार्च २१ अर्थात् ६०औं अन्तर्राष्ट्रिय जातीय विभेद तथा रंगभेद उन्मूलन दिवस। देशव्यापी विविध कार्यक्रम गरी शुक्रबार यो दिवस मनाइयो। तर, सिरहामा भएको घटनाले मानव जातिलाई नै लज्जित बनायो। संविधान, कानुनको धज्जी उडाइयो। २१औं शताब्दीमा कथित जातका नाममा मान्छेमाथि मान्छेबाटै अकल्पनीय कुकार्यले समाजको शिर निहुरियो। केही दिनअघिमात्रै भएको सिरहाको घटनाले दलित समुदायमाथि जातीय भेदभाव र छुवाछूतको अवस्था छर्लंग पार्यो। सिरहाको औरही गाउँपालिका५ स्थित विष्णु महायज्ञ लगाउन महायज्ञस्थल अछूतो हुन्छ भनेर एक दलित डोम परिवारको घर नै सारिएको घटना हालै सार्वजनिक भयो। यो घटनाले दलित समुदायमाथिको विभेदको सीमालाई उदांगो पारेको छ। दलित समुदायमाथिको यस्ता निकृष्ट र अमानवीय व्यवहार दिनहुँ भइरहेका छन्। संविधानको मौलिक हक र कर्तव्यअन्तर्गत धारा २४ मा छुवाछूत तथा भेदभावविरुद्धको हक उल्लेख छ। जहाँ लेखिएको छ, कुनै पनि व्यक्तिलाई निजको उत्पत्ति, जात, समुदाय पेसा, व्यवसाय वा शारीरिक अवस्थाका आधारमा कुनै पनि निजी तथा सार्वजनिक स्थानमा कुनै पनि प्रकारको छुवाछूत वा भेदभाव गरिने छैन। जातका आधारमा हुने अपमान र विभेदजस्तो अमानवीय व्यवहार नेपाली समाजको कलंक पनि भनिएको छ। कानुन नै बनाएर छुवाछूत र जातीय विभेदलाई दण्डनीय बनाइएको छ। तर, दलित समुदायमाथि दर्दनाक घटनाहरू भइरहेका छन्। दिनहुँजसो हुने जातीय छुवाछूत तथा भेदभावका घटनाले संविधान र कानुनलाई चुनौती दिएको छ। अर्कोतिर, नेपाललाई छुवाछूतमुक्त राष्ट्र घोषणा गरिएको झन्डै १८ वर्ष भयो। जनआन्दोलनपछिको पुनस्र्थापित संसद्ले २०६३ जेठ २१ गते छुवाछूतमुक्त राष्ट्र घोषणा गर्यो। व्यवहारमा भने जातीय विभेद कायमै छ। त्यसलाई निरन्तर भएका केही घटनाहरूले पुष्टि गर्छन्। जातीय तथा अन्य छुवाछूत र भेदभाव (कसुर र सजाय) ऐन, २०६८ मा जातीय तथा अन्य सामाजिक छुवाछूत वा भेदभाव कार्यमा मद्दत गर्ने, उक्साउने वा त्यस्तो प्रयास गर्नेलाई पनि सजाय हुने भनिएको छ। ऐनले छुवाछूत वा भेदभावको कसुरअनुसार तीन महिनादेखि तीन वर्षसम्म कैद र ५० हजारदेखि २ लाख रुपैयाँसम्म जरिबाना वा, २ महिनादेखि २ वर्षसम्म कैद र २० हजारदेखि १ लाख रुपैयाँसम्म जरिबाना हुने व्यवस्था गरेको छ। जातीय तथा अन्य सामाजिक छुवाछूत तथा भेदभाव गर्न मद्दत गर्ने, दुरुत्साहन गर्ने, उक्साउने वा त्यस्तो उद्योग गर्नेलाई मुख्य कसुरदारलाई हुने सजायको आधा हुने कानुनी व्यवस्था छ। मानव समाज विकासको मध्ययुगीन चरणमा भएको श्रम विभाजनलाई आधार बनाएर वा समाजको अन्धविश्वासको आडमा जातीय विभेद र छुवाछूत भइरहेको छ। युगौं अघिदेखि भइरहेको जातीय भेदभाव तथा छुवाछूत कानुनले निषेध गरेर मात्रै पुग्दैन। घनश्याम भण्डारी, सामाजिक विकास मन्त्री, कर्णाली प्रदेश जातीय छुवाछूतलाई समाजबाट अन्त्य गर्न सजाय हुने व्यवस्थासहितको कानुन बनेको झन्डै १३ वर्ष बितिसकेको छ। तर, जात व्यवस्थामा आधारित छुवाछूत प्रथाबाट मुलुकका दलित समुदाय दर्दनाक घटना भोग्न बाध्य छन्। सदिऔंदेखि छुवाछूत र विभेदको चपेटामा पिल्सिँदै आएका दलित समुदायले विभेद र छुवाछूतबाट उन्मुक्ति पाउन सकेका छैनन्। छुवाछूतमुक्त राष्ट्र घोषणा हुनुअघि दलित समुदायले विभिन्न बहानामा हत्या, घृणा, तिरस्कार र अपमान सहनु परेका घटनाहरू अनगिन्ती छन्। त्यसयता कानुन बने पनि विभेद र अपमानको शृंखला रोकिएको छैन। जातीय छुवाछूत तथा भेदभावको कहर एक दिन, एक साता वा एक महिनामात्रै होइन्, वर्षौंदेखि हुँदै आएको छ। जातीय छुवाछूत र विभेद तथा समाजको सोच र व्यवहार कहाँसम्मको छ भन्ने ठम्याउन यी घटनाहरू पर्याप्त छन्। जातीयताकै आधारमा ज्यान गुमाएका दैलेखका सेते दमाई, कालीकोटका मना सार्की, जाजरकोटका नवराज विकको घटनाले मुलुकमा जातीय भेदभाव तथा छुवाछूतको वास्तविकतालाई झल्काउँछ। घटना१ मुलुकमा जातीय विभेद तथा छुवाछूतको कारुणिक घटना हो, दैलेखका सेते दमाई हत्या काण्ड। नौमुले गाउँपालिका१ तोलीका (साविक तोली गाविस२) का सन्तबहादुर दमाईले सोही गाउँकी राजकुमारी शाहीसँग अन्तरजातीय विवाह गरेका थिए। सोही विषयलाई लिएर सन्तबहादुरका बुवा सेते दमाईको हत्या भयो। सेते दमाईको कान्छो छोरा सन्तले राजकुमारीसँग २०६८ साउन २८ गते अन्तरजातीय विवाह गरेका थिए। सोही विषयलाई लिएर माइती पक्षले भदौ १३ गते खुकुरी प्रहार गरी सेतेको हत्या गरेको थियो। उक्त हत्या प्रकरणमा कर्तव्यज्यान र जातीय विभेदमा ९ जनाविरुद्ध मुद्दामा दर्ता गरिएको थियो। अदालतले २०६९ जेठ ३० गते गरेको फैसलामा घटनाका मुख्य योजनाकार तीन जनालाई २०२० वर्ष जेल सजाय सुनाएको थियो। सोही घटनामा संलग्न दुई जना बालकलाई भने १०१० वर्षका लागि बाल सुधारगृहमा पठाइयो। उनीहरू ५० प्रतिशत कैद मिनाह पाएर घर फर्किए। घटनामा ज्यान गुमाएका सेते दमाईको परिवारले २०६९ मा मन्त्रिपरिषद्को निर्णयअनुसार १० लाख रुपैयाँ राज्यका तर्फबाट राहतस्वरूप पाए। घटना२ २०५८ भदौ १३ गते दैलेखको विन्ध्यवासिनीको टाटामाखुमा चिया खाएको गिलास नधोएको निहुँमा ५६ वर्षीय अमरसिंह कामीलाई कुटपिट गरियो। कुटपिटको भोलिपल्टै उनको मृत्यु भयो। उनलाई कुटपिट गर्ने पसलेलाई तत्कालीन द्वन्द्वमा होमिएको नेकपा माओवादीले नियन्त्रणमा लियो। पछि पार्टीको पूर्णकालीन सदस्य बनायो। यो घटना न अदालती प्रक्रियामा गयो, न त माओवादीको जनअदालतले कार्बाही सुनायो। मात्रै अनिर्णित बन्यो। घटना ३ नेप्टालाई बाल्टार लिया, बाटो बिराएर, ल्याउन त फलाँटे ल्याया फेरि फिराएर यो देउडा दैलेखको पूर्वी क्षेत्रमा दुःखमा रचिएको हो। घटना २०५३ माघको हो। त्यतिबेला दैलेख रुमका ५८ वर्षीया नेप्टे कामीको मृत्यु हुँदा रचिएको यो देउडा गीतले जातीय छुवाछूत र भेदभावलाई झल्काएको छ। बाल्टार क्षेत्री, बाह्मण, जनजातिको दाहसंस्कार गर्ने घाट थियो। फलाँटे दलितलाई। त्यस बेला दलित समुदायको मृत्यु हुँदा शंख बजाउन दिइँदैनथ्यो। तर, उनै नेप्टे कामीको मृत्यु हुँदा त्यहाँका दलित समुदायले शंख बजाएरै क्षेत्री, बाह्मण, जनजातिको दाहसंस्कार गर्ने घाट बालटार लिए। बीच बाटोमा क्षेत्री बाह्मणहरूले मलामीहरूलाई (डुम) भन्दै कुटपिट गरेर शंखसमेत खोसेर फलाँटे फकाईदिएका थिए। घटना४ दलित समुदायले जातकै कारण अन्य व्यवहारमा छुवाछूत र अपमान त सहनु परेकै थियो। सरकारी सेवामा खटिने सिलसिलामा पनि जातकै कारण अपमान र हिंसा सहनु परेको छ। त्यसको एक उदाहरण हो, मुगुस्थित स्वास्थ्यचौकीमा कार्यरत एक महिला स्वास्थ्यकर्मीले जातकै कारण विभेद र अपमान सहनु पर्यो। दाङको तुलसीपुर उपमहानगरपालिका११ की तुलसाकुमारी विश्वकर्मा २०७९ माघ १९ गतेदेखि मुगुको सोरु गाउँपालिका९ खनाया गाउँस्थित स्वास्थ्यचौकीमा कार्यरत थिइन्। कर्णाली प्रदेश लोक सेवामार्फत नियुक्त लिएर मुगु पुगेकी उनी दलित समुदायको भएकै कारण विभेदमा परिन्। घटना५ अन्तरजातीय प्रेमसम्बन्धलाई बिहेमा परिणत गर्न भनेर २०७७ जेठ १० गते रुकुमपश्चिमको चौरजहारी नगरपालिकाको सोती गाउँ पुगेका जाजरकोट भेरी नगरपालिका४ का नवराज विकको गाउँलेको कुटाइबाट मृत्यु भयो। उक्त घटनामा नवराजसँगै उनलाई साथ दिन गएका अरू पाँच जना युवाहरू पनि मारिए। नवराजको मल्ल थरकी एक किशोरीसँग दुई वर्षदेखि प्रेमसम्बन्ध थियो। उक्त सम्बन्धलाई केटी पक्षले अस्वीकार गर्दै आएको थियो। तल्लो जातको केटासँगको छोरीको प्रेमसम्बन्ध मल्ल परिवारले सधैंका लागि छुटाउन चाहन्थ्यो। प्रेमीप्रेमिकाले त्यो सम्बन्धलाई बिहेमा परिणत गरेर अझ मजबुद बनाउन चाहन्थे। केटा कथित तल्लो जातको र गरिब भएकै कारण केटीका आमाबाबुले त्यो प्रेमलाई स्वीकार गर्न नसक्दा ६ जनाको सामूहिक नरसंहार भएको थियो। उक्त घटनाका पीडित नवराजसहित ६ जनाको परिवारलाई न्याय दिलाउन अधिकारकर्मीहरू रुकुम, जाजरकोट, सुर्खेतदेखि काठमाडौंसम्म आन्दोलन गरे। अन्ततः उक्त मुद्दामा न्यायको जित भयो। घटनापछि २०७७ जेठ ३२ गते दायर मुद्दा ०८० मंसिर १९ गते अन्तिम फैसला भएको छ। जिल्ला न्यायाधीश खड्गबहादुर केसीको इजलासले नवराज विकसहित ६ जनाको हत्याको घटनामा संलग्न २४ जनालाई जन्मकैदको सजाय सुनाएको छ। उक्त घटनामा क्रूरतापूर्वक हत्या गरेको, घाइतेको हकमा ज्यान मार्ने प्रयास गरेको, अपहरण गरी शरीर बन्धक बनाई हत्या गरेको र जातीय भेदभाव तथा छुवाछूत गरेको आरोपमा तत्कालीन वडाध्यक्ष डम्बरबहादुर मल्लसहित २४ जनालाई जन्मकैदको सजाय सुनायो। अधिकारकर्मीहरूले यो ऐतिहासिक फैसला भएको बताउँछन्। नीतिमा समस्या छैन। नियतमा समस्या हुँदा नेपालमा जाति छुवाछूत तथा भेदभावका घटनाले प्रश्रय पाइरहेको छ। सभ्य भनेर चिनिने नेपाली समाजमा दलित समुदायमाथि निरन्तर घट्ने विभेद र छुवाछूतका घटनाले लज्जाबोध गराउँछ। सिरहाको घटनाले गणतन्त्रको उपहास गरेको भन्दा अत्युक्ति नहोला। पार्वती विशुन्के, पूर्वसांसद, प्रतिनिधिसभा घटना६ २०६५ साउन ३२ गते दैलेखको तत्कालीन रुम गाउँ विकास समितिका दीपक उपाध्यायले दलितलाई रक्षा बन्धनको धागो बान्दैनन् भन्दै गरेको अपमान दलित समुदायमाथि भएको विभेदको अर्को कहालीलाग्दो घटना हो। यो घटना अदालतसम्म पुग्यो। पीडित नारायण नगरपालिका२ का जनकलाल सुनार र रुमका चन्द्रबहादुर विकले जाहेरी दिए। उक्त घटनामा दैलेख जिल्ला अदालतका तत्कालीन जिल्ला न्यायाधीश ठाकुरप्रसाद शर्माको इजलासबाट एक हजार जरिबाना र तीन महिना कैद फैसला भएको थियो। यो घटना २०७१ मा सर्वोच्च अदालतले कैद मिनाह र जरिबाना सदर गरेको थियो। घटना७ २०७४ माघमा दैलेखको चामुण्डाविन्द्रासैनी नगरपालिकाको हिमालय आधारभूत विद्यालय तीजडाँडामा दलितले पकाएको दिवाखाजा खाँदैनौं भन्दै गैरदलितको उक्साहटमा विद्यार्थीले विद्यालयमै तालाबन्दी गरे। दलितले पकाएको खाए दाँत झर्छन् भन्ने अभिभावकको उक्साहटमा ती विद्यार्थीले विद्यालयको दिवा खाजा पकाउने कोठामै ताला लगाए। त्यहाँ निर्मला नेपालीले दिवा खाजा बनाउने गर्थिन्। यो घटना कानुनी प्रक्रियामा जान सकेन्। प्रमुख जिल्ला अधिकारी, राजनीतिक दलका नेताहरू पुगेर सामूहिक भोज गरे। यो घटना त्यही सेलायो। घटना८ २०५६ मा बाह्मण परिवारका एक व्यक्तिले दलित महिलाको बलात्कार गरे। ती महिलाबाट छोरा जन्मियो। छोराले नागरिकता पाउनकै लागि लामो संघर्ष गर्नुपर्यो। पछि, नागरिकता त बन्यो तर बाबुको पहिचान बिनै। जिल्ला प्रशासन कार्यालय दैलेखले बाबुको नाम खाली राखेर नागरिकता दियो। त्यसअघि उनी जन्मदर्ता नहुँदा पढ्नबाट समेत वञ्चित हुनु परेको थियो। यी, दलित समुदायमाथि गरिएका अपमानको पराकाष्ठाको प्रतिनिधिमूलक घटनाहरूमात्रै हुन्। नेपालको संविधानले सबै प्रकारका भेदभाव र छुवाछूत अन्त्य गरी समतामूलक समाज निर्माण गर्ने परिकल्पना गरेको छ। तर, मुलुकका ग्रामीण भेगमा दलित समुदायहरू जातकै कारण विभिन्न बहानामा समाजको कथित उच्च वर्गको थिचोमिचोमा परिरहेका छन्। पढेलेखेका शिक्षित वर्गहरूले समेत सामाजिक तथा पारिवारिक प्रतिष्ठाका साथै समाजले उपेक्षा गर्ने त्रासका कारण जातीय विभेदलाई बाध्य भएर स्वीकार गरिरहेको अधिकारकर्मीहरू बताउँछन्। जातीय विभेद गर्नु अपराध हो र यसलाई संविधान र कानुनले बन्देज गरेको छ भन्ने कुरा थाहा हुँदाहुँदै पनि अप्रत्यक्ष रूपमा विभेदको संस्कार यथावत् रहेको दलित अधिकारकर्मीहरू बताउँछन्। पूर्व सांसद पार्वती विशुन्केले नीतिमा समस्या नभए पनि नियतमा समस्या हुँदा मुलुकमा जाति छुवाछूत तथा भेदभावका घटनाले प्रश्रय पाइरहेको बताउँछिन्। सभ्य भनेर चिनिने नेपाली समाजमा दलित समुदायमाथि निरन्तर हुने विभेद र छुवाछूतका घटनाले लज्जाबोध गराउँछ, सिरहाको घटनालाई उद्धृत गर्दै विशुन्के भन्छिन् सिरहाको घटनाले गणतन्त्रको उपहास गरेको भन्दा अत्युक्ति नहोला। सिरहामा धार्मिक अतिवादीहरूले दलित परिवारलाई घरबासविहीन बनाएको उनको आरोप छ। गलत नियतकै कारण दलित मानव भएर जिउन, बनाएको घरमा बस्न, जोडीको गाउँसमाजमा धार्मिकताका र आत्मसम्मानका साथ बस्न नपाएको उनको तर्क छ। अन्तरजातीय विवाहले सामाजिक मान्यता पाउन नसकेको विशुन्के बताउँछिन्। संविधानले अंगीकार गरेबमोजिम राज्यका हरेक तहमा दलितको अर्थपूर्ण र सम्मानजनक प्रतिनिधित्व हुन नसकेको उनको तर्क छ। मुलुकमा दलित समुदायको आत्मसम्मानमा ठोस पुग्ने खालका घटनाले निरन्तरता पाउनुको मुख्य दोषी राजनीतिक दलहरू नै रहेको उनको भनाइ छ। राजतीतिक दलहरूको सञ्जाल टोलटोलसम्म छ, दलहरूले यो हाम्रो सवाल हो, हाम्रो मुद्दा हो भनेर जबसम्म स्वीकार्दैनन् तबसम्म दलितमाथिको अमानवीय व्यवहार घटिरहन्छ, उनले भनिन्। राजनीतिक दलहरूले चाहने हो भने जातीय विभेद तथा छुवाछूत छिट्टै अन्त्य हुने उनको भनाइ छ। दलहरूले दलित समुदायलाई राज्यको मूलधारमा नल्याएसम्म मुलुकको विकास र समृद्धि सम्भव छैन भनेर बुझ्नुपर्ने विशुन्केको भनाइ छ। मान्छेले मान्छेलाई गर्ने विभेद र अपमानजनक व्यवहार अन्त्य नभएसम्म मुलुकले समृद्धि र विकास हासिल गर्न नसक्ने उनको तर्क छ। भेदभाव र छुवाछूत अन्त्य गर्न बनाइएका कानुन कार्यान्वयन नै फितलो छ, यो समयमा पनि मान्छेमान्छेबीच विभेद कायम रहनु राष्ट्रिय लज्जाको विषय हो, उनले भनिन्। राज्य र राजनीतिक दलहरू संवेदनशील नभएसम्म विभेदजन्य समस्या समाधान हुन सक्दैन। विभेद र छुवाछूतको घटनालाई निर्मूल पार्न राज्य, राज्यका निकाय र राजनीतिक दलहरूको पहलकदमी चाहिन्छ। सुन्दर पुर्कुटी, सदस्यप्रवक्ता, राष्ट्रिय दलित आयोग राष्ट्रिय दलित आयोगका सदस्य सुन्दर पुर्कुटी राज्य र राजनीतिक दलहरू संवेदनशील नभएसम्म विभेदजन्य समस्या समाधान हुन नसक्ने बताउँछन्। जातीय छुवाछूत तथा विभेदको घटना घटेको खण्डमा आयोग सधैँ संवेदनशील रहन्छ, आयोगका प्रवक्तासमेत रहेका पुर्कुटी भन्छन् विभेद र छुवाछूतको घटनालाई निर्मूल पार्न राज्य, राज्यका निकाय र राजनीतिक दलहरूको पहलकदमी चाहिन्छ। संविधान, ऐन, कानुनले दलितको हकलाई स्थापित गरे पनि व्यावहारिक रूपमा कार्यान्वयन हुन नसकेको उनको भनाइ छ। संविधानले जातीय भेदभाव तथा छुवाछूत उन्मूलनको संकल्प गरेको छ, तर, त्यसको कार्यान्वयनको पाटो निकै कमजोर छ। भेदभाव र छुवाछूतको समस्या समाधानका लागि राज्य र राजनीतिक दलहरूको प्रतिबद्धता चाहिने उनको तर्क छ। देशव्यापी रूपमा तीन तहका सरकारको अगुवाइमा चेतनामूलक र अन्तरघुलनका कार्यक्रम जरुरी रहेको पुर्कुटी बताउँछन्। टोलटोलमा चेतनामूलक र अन्तरघुलनका कार्यक्रम लैजानुपर्छ, त्यति गर्दा गर्दै विभेद र छुवाछूतमा संलग्न हुने व्यक्तिलाई कानुनी कारबाहीको दायरामा ल्याउनुपर्छ, राजनीतिक आस्थाका आधारमा कानुनी कारबाहीबाट जोगाउने काम हुनुहुँदैन, उनले भने। कर्णाली सरकारका सामाजिक विकास मन्त्री घनश्याम भण्डारीले युगौं अघिदेखि भइरहेको जातीय भेदभाव तथा छुवाछूतको अन्त्य कानुनी निषेधले मात्रै नपुग्ने बताए। मानव समाज विकासको मध्ययुगीन चरणमा भएको श्रम विभाजनलाई आधार बनाएर वा समाजको अन्धविश्वासको आडमा जातीय विभेद र छुवाछूत भइरहेको मन्त्री भण्डारी बताउँछन्। छुवाछूत, सामाजिक बहिष्कार, शिक्षा र रोजगारीमा असमानता, राजनीति र सत्ता संरचनामा विभेद, वैवाहिक सम्बन्धमा भेदभावजस्ता जातीय विभेद र रंगभेदजस्ता समस्याका विरुद्ध तीन तहका सरकारको एकीकृत अभियान जरुरी रहेको उनको भनाइ छ। कर्णाली प्रदेश सभाबाट दलित सशक्तीकरणका लागि व्यवस्था गर्न बनेको विधेयक पारित भएको बताउँदै मन्त्री भण्डारीले अब केही दिनमै प्रमाणीकरण भई कार्यान्वयनमा आउने बताए। कर्णाली सरकारले कर्णालीमा रहेका मूर्त र अमूर्त सम्पदा संरक्षणका लागि दलित समुदायको योगदानका कारण लोकवार्ता, लोकजीवन र लोकगाथाहरूको संरक्षण र संवद्र्धन गर्ने कार्य गरिरहेको उनको भनाइ छ। त्यसको बजारीकरण र प्रमाणीकरणका माध्यमबाट गरिबी निवारणमा टेवा पुर्याउने उद्देश्यले परम्परागत तथा आधुनिक सीपको परीक्षण, प्रमाणीकरण, प्रवद्र्धन र उद्यमीकरण गरिने उनले बताए। उनले कर्णाली प्रदेशका बादी समुदायको उत्थान तथा विकासका लागि एकीकृत दीर्घकालीन योजना तथा कार्यक्रमलगायतका कार्यहरू सञ्चालन गरिएको बताए। मुलुकमा रहेको सबै किसिमका जातीय विभेद तथा रंगभेद उन्मूलनमा सरोकारवाला निकायहरू जिम्मेवार बन्दै समाज रूपान्तरणमा सबैले हातेमालो गर्नुपर्ने उनको भनाइ छ। ३ वर्षमा १३ घटना कर्णाली प्रदेश प्रहरी कार्यालयको तथ्यांकअनुसार पछिल्लो तीन वर्षमा कर्णालीमा १३ वटा जातीय छुवाछूतका उजुरी दर्ता भएका थिए। प्रहरीका अनुसार आर्थिक वर्ष २०७७०७८ मा ६, २०७८०७९ मा एक र २०७९०८० मा दुई वटा उजुरी प्रहरीमा परेको थियो। सुर्खेतमा ६, जाजरकोटमा एक, जुम्लामा तीन, कालीकोटमा २ र मुगु प्रहरीमा एउटा उजुरी परेको थियो। यस्तै जातीय भेदभाव तथा अपमानजन्य अपराधअन्तर्गत तीन वर्षमा ११ वटा उजुरी परेका थिए। जसअन्तर्गत सुर्खेतमा एक, जाजरकोटका दुई, सल्यानमा एक, जुम्लामा दुई, कालीकोटमा दुई र हुम्लामा तीन वटा उजुरी परेको तथ्यांक प्रहरीको छ। राष्ट्रिय दलित आयोगले पछिल्लो चार वर्षमा दुई सय बढी घटना अभिलेख गरेको छ।"
प्रधानमन्त्री राष्ट्रिय प्रतिभा पुरस्कार प्रदान,"काठमाडौं : प्रधानमन्त्री राष्ट्रिय प्रतिभा पुरस्कारबाट शुक्रबार विभिन्न क्षेत्रका व्यक्तित्वहरू पुरस्कृत भएका छन् । नेपाल सरकारले शान्ति, सुशासन, नवप्रवर्तन, वैज्ञानिक खोज, अनुसन्धान तथा विकासको क्षेत्रमा उल्लेखनीय योगदान पुर्याउने प्रतिभाशाली व्यक्तिलाई पुरस्कार दिने घोषणा राष्ट्रिय प्रजातन्त्र दिवस २०८१ का अवसरमा गरेको थियो। प्रधानमन्त्री केपी शर्मा ओलीसँगै प्रथम महिला राधिका शाक्य, उपप्रधानमन्त्री एवं सहरी विकास मन्त्री प्रकाशमान सिंहले सम्मान गरे । पुरस्कृत हुनेमा टेलिमेडिसिनतर्फ डा छिरिङ लामा (सिन्धुपाल्चोक), विज्ञान प्रविधि नवप्रवर्तनतर्फ डा विराजसिंह थापा (मोरङ), कीर्तिमानी पर्वतारोही पूर्णिमा श्रेष्ठ (गोरखा), विज्ञान प्रविधितर्फ डा आभास मास्के (काठमाडौं) र हरिराम श्रेष्ठ (गोरखा) छन् । यस्तै, चिकित्सा क्षेत्रतर्फ डा ओममूर्ति अनिल (महोत्तरी), खेलकुदतर्फ सावित्रा भण्डारी साम्बा (लमजुङ), सम्पदा संरक्षणतर्फ रवीन्द्र पुरी (भक्तपुर), समाजसेवातर्फ दिलशोभा श्रेष्ठ (काठमाडौं) र रामजी अधिकारी (गोरखा) पुरस्कृत भएका छन् । नवप्रवर्तन क्षेत्रका प्रतिभावान् नागरिकलाई प्रोत्साहन गर्न २०७५ मंसिर १७ गतेको मन्त्रिपरिषद् बैठकले उक्त पुरस्कार स्थापना गर्ने निर्णय गरेको थियो। त्यसबेला प्रधानमन्त्री केपी शर्मा ओलीलाई कोरिया सरकारबाट प्राप्त एक लाख अमेरिकी डलरमा नेपाल सरकारबाट सोहीबराबरको रकम थप गरी पुरस्कार कोष स्थापना गरिएको थियो। उक्त कोषबाट प्रत्येक वर्ष दुई जना प्रतिभालाई जनही पाँच लाख राशिको पुरस्कार प्रदान गर्ने निर्णय भएको थियो। २०७६ सालमा पहिलो पटक दुई विधाका तीन प्रतिभालाई पुरस्कार प्रदान गरिएकामा त्यसपश्चात् कोरोना महामारीका कारण पुरस्कार वितरण हुन सकेको थिएन। अहिले पाँच वर्षको पुरस्कार एकैपटक प्रदान गरिएको हो।"
न्यूयोर्कमा मनाइयो गिरीजाप्रसाद कोइरालाको १५औं स्मृति दिवस,"न्यूयोर्क : गिरीजाप्रसाद कोइराला फाउन्डेशन (जिपीके फाउन्डेशन ) अमेरिका च्याप्टरको कार्यालय उडसाईड्स न्यूयोर्कमा गिरीजाप्रसाद कोईरालाको १५औं स्मृती दिवस मनाइएको छ। एक विशेष समारोह आयोजना गरी गिरिजाको तस्बिरमा माल्यार्पण एवं दीप प्रज्वलन गरी स्मृति दिवस मनाइएको हो। कार्यक्रमको शुभारम्भ गर्दै फाउन्डेशन अमेरिकाका अध्यक्ष्य सोमनाथ घिमीरेले उहाँसँग आफू बालकालदेखि नजिक भएको र कोइराला निवास विराटनगर एवं बहुदल पछिका दिनहरूमा काठमाडौंमा लामो समय संगत गरेको बताए। कोइरालमा राष्ट्रप्रेम एवं प्रजातन्त्र, शान्ति र विकासको मार्गबाट समुन्नत नेपालको सपना एवं मार्गदर्शन आफूले पाएको उनले बताए। सोही समारोहमा बोल्दै सिन्धु अमेरीका वेलफेयरका अध्यक्ष पासाङ्ग नोर्बु शेर्पाले स्व गिरीजावावु एक ऐतिहासिक युगपुरुषको रूपमा नेपाली जनजनको मनमष्तिस्कमा रहिरहेको बताए। कार्यक्रममा उपस्थित अन्य पदाधिकारी एवं विभिन्न संघसंस्थाका प्रतिनिधिले पनि स्वर्गीय कोइरालाप्रति आफ्नो श्रद्धा व्यक्त गरेका थिए।"
हिमवत्खण्ड भूस्वर्ग,"शशी लुमुम्बू जिचेन स्याङ्तान जय जय हिमवत्खण्ड शान्ति, तपोभूमि जय जय हिमवत्खण्ड यज्ञ, ज्ञानभूमि। यो हिमखण्ड, हिउँ, पानी हामी बाँच्ने आधार हो यहीका ढुंगा, माटो नै घर, आँगन, चुल्हा भो यही पानीले सिञ्चेको, माटो हाम्रो मानो हो यो हिमखण्ड हाम्रो घर, विश्वको यो छानो हो। यहींका खोलाखहरे गीतकाव्य सुसेल्छन् यहींका छाँगाछहरा ऋचा, वाणी सुनाउँछन् यही हिमखोला, छहरा, ब्रम्हपुत्र, गंगा हो बाटो हो यो, माटो हो, सभ्यताको संगम हो। जन्मे ऋषिमहर्षि यही हिमकैलाश काखमा जन्मे मुन्धुम, वेद, पुराण यही कन्दरा, पाखामा ज्ञानोदयको उद्गम यो, जहाँ जन्म्यो बुद्धत्व यो हिमखण्ड भूस्वर्ग, यज्ञ, तपोभूमि हो।"
"हिमवत्खण्ड : पाँच खण्ड, प्रमुख नेपाल","नेपाल हिमवत्खण्डको केन्द्र स्थल हो। नेपाल सभ्यता र ज्ञानको पवित्र भूमि हो। यो विश्वमा मानव सभ्यताको आदिभूमि हो। ज्ञानोदयको आदिभूमि हो। यसै हिमवत्खण्ड नेपालमा सबैभन्दा प्राचीन ग्रन्थ ऋग्वेद र सबैभन्दा प्राचीन भाषा संस्कृतको जन्म भएको हो। यसै भूमिमा चार वेद, उपनिषद्, श्रुति, स्मृति, पुराण तथा अनेकौं नीतिशास्त्रको प्रादुर्भाव र विस्तार भएको हो। हिमवत्खण्डअन्तर्गत नै सप्तगण्डकीमा काश्यप ऋषि, पुलस्त्य ऋषि, कोशी किनारमा कौशिक ऋषि (विश्वामित्र), मिथिलामा तत्त्वज्ञानी राजा जनक, याज्ञवल्क्य, गार्गीजस्ता दार्शनिक र वाल्मीकि, व्यास, कालीदास प्रभृति महान् कविहरूको जन्म भयो। यही नै ने मुनिनामका ऋषि र किराँतहरूका ऋषि आकुनीले ख्याति कमाएको पाइन्छ। यसै भूखण्डमा विविध दर्शनको आविष्कार भएको थियो। यसरी सर्वप्राचीन ज्ञानसभ्यता, वाङ्मयको प्रवर्तन र विस्तार भएकाले नै हिमवत्खण्ड र यसअन्तर्गत पर्ने नेपाललाई मानव सभ्यताको उद्गम र विश्वसभ्यताको ज्येष्ठभूमि मानिएको हो। यसै पावन भूमिमा गौतमबुद्धको जन्म भयो र विश्वभर बुद्धत्व र मानवतावादको प्रकाश प्रसारित भयो। प्राचीनकालमा नेपाल अहिलेभन्दा ठूलो थियो। विक्रमादित्यका छोरा समुद्र गुप्तको प्रयागस्थित अभिलेखमा पूर्वमा कामरूप (आसाम) र पश्चिममा कर्तृपुर (कुमाउँ र गडवालबीचको देशलाई नेपाल भनी वर्णन गरिएको छ। हिमवत्खण्ड भन्नाले यो विशाल तपोभूमि र ज्ञानभूमिमा कैयौं ऋषिमहर्षिहरूले ज्ञानको आविष्कार गरेका थिए। उनीहरूले नै धर्मशास्त्र, नीतिशास्त्र, राज्य शासनका अनेक विधिविधान सिर्जना गरेर हिमवत्खण्डलाई प्राज्ञिक परम्पराबाट समृद्ध बनाए। हिमवत्खण्डमा समेटिएको भौगोलिक क्षेत्र जति विविधतापूर्ण र विशाल छ, त्यत्तिकै यसको गहनता र महत्ता पनि व्यापक र विशाल छ। यस भूखण्डका भौगोलिक, ऐतिहासिक, सांस्कृतिक र वैचारिक मूल्यहरू विशिष्ट छन्। पूर्वदेखि पश्चिमसम्म विस्तारित हिमालय शृंखला र त्यसका काखमा अनवरत पर्वतीय हिमवत्खण्ड र समतल भूभाग समाविष्ट भूगोलको एउटा खण्ड हो। हिमवत्खण्डबारे प्राचीनकालदेखि नै विभिन्न चर्चा परिचर्चा हुँदै आएका छन्। वेदव्यासद्वारा रचित १८ पुराणमध्ये प्रमुख स्कन्दपुराण पनि हो। स्कन्दपुराणअन्तर्गत एउटा खण्डमा हिमवत्खण्डको महिमा वर्णन गरिएको छ। स्कन्द पुराणको यसै खण्डमा वर्णन गरिएअनुसार हिमालयपालित सिन्धु प्रदेशदेखि ब्रह्मपुत्रसम्म फैलिएको मानसरोवर समन्वित भूखण्ड नै हिमवत्खण्ड हो। संस्कृतका महाकवि कालीदासरचित कुमारसम्भवमा हिमवत्खण्डलाई सवा लाख पर्वतमाला समावेश रहेको हिमालय पर्वतको भूखण्ड, जसले पूर्व र पश्चिम दिशाका समुद्रलाई स्पर्श गर्छ भनी वर्णन गरिएको छ। यसअनुसार हिमवत्खण्ड भन्नाले हिमाली भूभागमात्र नभई हिमालदेखि समुद्री सतहसम्मको भूखण्ड हो। यसअन्तर्गत समुद्री सतहबाट करिब ६६ सय मिटर उचाइमा अवस्थित कैलाशपर्वत, ४५ सय मिटर उचाइमा रहेको मानसरोवर ताल आसपासदेखि पूर्व र पश्चिमसम्म फैलिएका विशाल हिमाली शृंखला र तिनका फेदीबाट बहने खोला, नदी, झरना, तालतलैया तथा जलाधार क्षेत्र एवं विविध भौगोलिक बनावटसहितको समष्टि भन्ने बुझिन्छ। पौराणिक एवं ऐतिहासिक ग्रन्थहरूमा पश्चिममा कैलाश मानसरोवरबाट प्रस्रवित सिन्धु नदी, पूर्वमा तिब्बतबाट प्रवाहित भई हिमवत्खण्डको पूर्वी भूभागबाट भारतको अरुणाचल एवं बंगलादेश हुँदै हिन्द महासागरमा मिसिने ब्रह्मपुत्र नदी (जसलाई तिब्बतमा दिहाङ नदी भनिन्छ), उत्तरमा कैलाश पर्वतसँगै हिमालय पर्वतशृंखला र दक्षिणमा गंगा नदी तट एवं यसबीचमा अवस्थित सम्पूर्ण जल, जंगल र जमिनसहितको क्षेत्रलाई समष्टिमा हिमवत्खण्डअन्तर्गत समेटिएको छ। भौगोलिक अवस्थितिलाई दृष्टिगत गर्दा हाम्रो देश नेपाल लगभग समग्र हिमवत्खण्डको मध्य भागमा पर्छ। विविधतापूर्ण परम्परित भौगोलिक, प्राकृतिक, सामाजिक एवं सांस्कृतिक विशेषता भएको सानो तर सुन्दर हिमाली देशका हामी नेपाली यसै भूखण्डका बासिन्दा हौं। नेपाल हिमवत्खण्डका सम्पूर्ण विशेषताको प्रतीक हो। यस देशले हिमवत्खण्डको पूर्ण प्रतिनिधित्व गर्ने क्षमता राख्छ। हामीले यस भूमिको भौगोलिक, सांस्कृतिक, ऐतिहासिक र प्राचीन ज्ञानपरम्पराबारे जान्नुपर्छ। यस धरामा प्रादुर्भाव र विस्तार भएका सनातन धर्म, संस्कार, संस्कृति, मूल्यमान्यतासँग एकाकार भई तिनलाई युगानुकूल बनाउँदै लैजानुपर्छ। यद्यपि इतिहासको लामो कालखण्डमा समाज विकासका क्रममा कतिपय संकीर्ण रुढिवादी परम्परा विकसित नभएका होइनन्। यस सम्बन्धमा विद्वत्वर्गका बीच गहनतम् छलफल हुनुपर्छ। समाजमा विकसित हुँदै आएका त्यस्ता विकृतिहरूका विरुद्ध संघर्ष गर्दै तिनलाई परिष्कृत गर्दै जानुपर्छ। यो आजको समयको माग हो। यस हिमवत्खण्डमा प्रादुर्भाव भएको ज्ञानपरम्परा, सभ्यताको प्रकाश र संस्कारसंस्कृतिबाट समकालीन समाजलाई जागरुक बनाउँदै त्यसलाई नयाँ पुस्तामा हस्तान्तरण गर्नु जरुरी छ। सभ्यताको उषाकालमा हिमवत्खण्डमा सृजित र विकसित हाम्रो गौरवपूर्ण परम्परा तथा यसको महत्त्व सबैले बुझ्नु र सबैलाई बुझाउनु पनि जरुरी छ। यसै सन्दर्भमा मदन भण्डारी कलासाहित्य प्रतिष्ठानद्वारा २०७५ असार २९, ३० र ३१ गते भानु जयन्तीका अवसरमा मुलुकमै पहिलो पटक हिमवत्खण्ड कलासाहित्य सम्मिलन२०७५ आयोजना गरिएको थियो। त्यसैको निरन्तरता स्वरूप हिमवत्खण्ड कलासाहित्यसंस्कृति सम्मिलन२०८१ आयोजना गर्नु वाञ्छनीय रह्यो। यस्तै महत्त्वपूर्ण आयोजनाहरूबाट हामीले हाम्रा पूर्वजहरू र उनीहरूले निर्माण गर्दै आएका मानवीय एवं सामाजिक मूल्यहरूलाई युगानुकूल व्याख्या गर्दै अघि बढाउन सक्छौं। हिमवत्खण्डमा उद्भव भएका मानव सभ्यता र सांस्कृतिक वैभवहरूका साथै यस भूखण्डमा बसोबास गर्ने विभिन्न भाषाभाषीका विभिन्न संस्कृति, सभ्यता र ज्ञानपरम्परालाई आत्मसात् गर्दै यहाँका विविध जातजाति तथा समुदायबीच सांस्कृतिक आदानप्रदान गर्ने, सभ्यता, संस्कृति र ज्ञान परम्पराका सम्बन्धमा प्राज्ञिक विमर्श गर्ने, तिनको खोजअन्वेषण, अध्ययनअनुसन्धान, संरक्षण, संवद्र्धन र प्रवद्र्धन गर्ने, बहुभाषिक एवं बहुसांस्कृतिक सम्बन्धलाई प्रगाढ बनाई हिमवत्खण्डका संस्कृति र सभ्यताप्रति गौरवको भावना जगाउने, सामाजिक एकता र सद्भावलाई भावनात्मक र व्यावहारिक रूपमै सुदृढ तुल्याउँदै जाने उद्देश्यले हिमवत्खण्ड कलासाहित्यसंस्कृति सम्मिलन२०८१ आयोजना गरिएको हो। यस सम्मिलनबाट हिमवत्खण्डका परम्परागत ज्ञान तथा मौलिक संस्कृतिको संरक्षण, संवद्र्धन र प्रवद्र्धनमा सहयोग पुगेको छ। भावी पुस्तालाई यस भूखण्डका परम्परागत मूल्यमान्यताको महत्त्वबोध गराई यसप्रति आकर्षित तुल्याउनु महत्त्वपूर्ण प्राज्ञिक उत्तरदायित्व हो। त्यसैले सम्मिलनमा हिमवत्खण्डमा बसोबास गर्ने नेपाली जातिका परम्परागत मौलिक संस्कृति झल्किने सांस्कृतिक झाँकी, वाद्यवादन, गीतसंगीत, शिल्पकला, ललितकला, वेशभूषा, गरगहना, खानपान आदिको प्रदर्शनी भए। ती सांस्कृतिक सम्पदा विषयक प्राज्ञिक विमर्श गरियो। सम्मिलनमा भारतका नेपाली भाषी क्षेत्र सिक्किम, दार्जिलिङ, आसाम, मणिपुर, मेघालय, नागाल्यान्ड, हिमाञ्चल, अरुणाञ्चल, सिमला, भाक्सु, देहरादुन, कुमाउ, गढवाल, नैनीताल, लद्दाख, बनारस एवं लखनउका साथै अन्य देश म्यानमार, भुटान, बंगलादेश, थाइल्यान्ड र चीनको तिब्बतमा बसोबास गर्ने नेपाली संस्कृतिविद्, सांस्कृतिक अभियन्ता तथा कलाकारहरूको सहभागिता रह्यो। उद्देश्य र उपलब्धि हिमवत्खण्ड संसारकै गौरव हो। यही गौरवशाली भूखण्डमा विश्वको सर्वोच्च शिखर सगरमाथासहित विश्वप्रसिद्ध हिमशृंखलाहरू अवस्थित छन्। भारोपेली तथा भोट बर्मेली भाषाको आधार क्षेत्रका रूपमा रहेको यस भूभागमा अस्तित्वमा रहेका नेपालीसहित विभिन्न भाषा, सभ्यता र संस्कृतिको उन्नयन, आपसी सद्भाव र सांस्कृतिक एवं मौलिक सिर्जनशील पक्षको महिमागान एवं विचार विमर्श यस सम्मिलनको खास उद्देश्य रह्यो। हिमवत्खण्डका समस्त सांस्कृतिक वैभवप्रति गर्व गर्दै यहाँको प्रकृति, संस्कृति तथा मानवीय मूल्यको सम्प्रसार गर्ने काम भएको छ। हिमवत्खण्डको यस भेगमा सिर्जित वैदिक तथा बौद्ध वाङ्मय, ज्योतिषविज्ञान, योग एवं आयुर्वेदलगायतका प्राच्य विज्ञान र अपार सांस्कृतिक ज्ञानपरम्परा तथा वैभवले यस क्षेत्रको चेतनालाई सदैव उच्च राख्दै आएको छ। ज्ञान तथा चेतनाका ती महिमाशाली पूर्वपरम्पराप्रति गौरवबोध गर्नमा यस सम्मिलनले थप भूमिका खेलेको छ। हिमवत्खण्डका मौलिक तथा रैथाने संस्कृति, ज्ञानपरम्परा, तन्त्रमन्त्र, कलासाहित्य, रीतिरिवाज, शिल्पकला, वेशभूषा, खानपान, मूर्त तथा अमूर्त सम्पदाको संरक्षण, सम्वर्धन र प्रवर्धन गर्र्न सम्मिलनले पुनर्जागरण ल्याएको छ। हिमवत्खण्डका प्राचीन सभ्यता, सांस्कृतिक, सामाजिक, भौगोलिकलगायतका विविध आयामबारे खोजअन्वेषण, अध्ययनअनुसन्धान तथा संरक्षण, सम्वर्धन र प्रवर्धन गर्न पनि सम्मिलनले उत्प्रेरित गरेको छ। नेपाल अनेक जातजाति, संस्कृति तथा भाषाभाषीका इन्द्रेणीको रूपमा परिचित रहँदै आएको छ। प्राकृतिक, जैविक तथा सांस्कृतिक विविधता नै यस मुलुकको ऐश्वर्य हो। यही सत्यलाई आत्मसात् गरी अन्तर्राष्ट्रिय एकताको सेतु नेपाली राष्ट्रिय संस्कृतिको सम्वद्र्धन र विकास गर्नु हाम्रो परम कर्तव्य हो। मुलुकको विकास निर्माण र समृद्धितर्फको यात्रामा बहुसांस्कृतिक पहिचान कायम राख्दै अघि बढ्न सम्बद्ध सबै पक्षलाई आह्वान गर्नु पनि यस सम्मिलनको अर्को उद्देश्य थियो। भाषिक घनत्वका दृष्टिले नेपाल अनुपम भूमि रहिआएको छ। हाल बोलचालमा रहेका १ सय २३ भाषा तथा तीसँग जोडिएका संस्कृतिको जीवन्तता यसको प्राण हो। यसलाई नागरिक तथा सरकारी दुवै तहका प्रयत्नबाट जोगाउनु तथा एकआपसमा सहकार्य गरी विकसित गर्नु आवश्यक छ। नेपालका भाषा र संस्कृतिहरूको संरक्षणका लागि विशेष भूमिका निर्वाह गर्न सम्बद्ध सबै पक्षमा चेतना जागृत गराउन सम्मिलनले महत्त्वपूर्ण भूमिका खेलेको छ। हिमवत्खण्डका सांस्कृतिक वैभवलाई उजागर गरी आपसी सहकार्य र सद्भावलाई थप सुदृढ बनाउने, आपसी हार्दिकतालाई अझ प्रगाढ बनाउने एवं हिमवत्खण्डको वैभवलाई विश्वव्यापीकरण गर्ने दिशामा सम्मिलनले बाटो देखाएको छ। हिमवत्खण्डका संस्कृतिकर्मीहरूको साझा मञ्च बनाउने र उक्त मञ्चका माध्यमबाट समयसमयमा पालैपालो सांस्कृतिक सम्मिलन आयोजना गर्ने योजना पनि सम्मिलनले अघि सारेको छ। हिमवत्खण्डका ज्ञानसम्पदा र तिनका युगीन औचित्यतर्फ संसारको ध्यानाकर्षण गर्नु पनि यस सम्मिलनको उद्देश्य रह्यो। २०८१ चैत १३ मा सम्पन्न सम्मिलनसम्बन्धी अवधारणापत्र"
"सांसदले पार्टी फुटाउन नपाउने, स्वतन्त्रले पार्टीमा प्रवेश नपाउने","काठमाडौं : प्रतिनिधिसभा सदस्यले दल त्याग्न नपाउने, स्वतन्त्रबाट निर्वाचित सांसदले कुनै दल प्रवेश गर्न नपाउने र पार्टीहरूलाई राज्य कोषबाटै अनुदान दिनुपर्नेलगायतका नयाँ व्यवस्था समेट्दै निर्वाचन आयोगले कानुन संशोधनको प्रस्ताव गरेको छ। जसमा राजनीतिक दलका प्रत्येक संरचनामा ३३ प्रतिशत महिलाको प्रतिनिधित्व हुनुपर्ने अनिवार्य व्यवस्थाको प्रस्ताव छ। निर्वाचन आयोगले राजनीतिक दलसम्बन्धी (दोस्रो संशोधन) ऐनको मस्यौदा छलफलको लागि खुला गरेको छ। समावेशी सिद्धान्त अवलम्बन : राजनीतिक दलसम्बन्धी (दोस्रो संशोधन) ऐनको मस्यौदामा समावेशी सिद्धान्तलाई जोड दिइएको छ। राजनीतिक दलसम्बन्धी ऐन २०७३ मा राजनीतिक गठनको लागि कम्तीमा पाँच सय जना हुुनुपर्ने व्यवस्थामा योग्यता पुगेका एक तिहाइ महिला र अन्य समूहको समेत समावेशी प्रतिनिधित्व हुने गरी भन्ने शब्द थप्न प्रस्ताव गरिएको छ। दलको विभिन्न समिति तथा विभागमा कम्तीमा ३३ प्रतिशत महिला रहने गरी व्यवस्था गर्ने, मस्यौदामा उल्लेख छ। अपांगता भएकाका साथै लैंगिक, जातीय रूपमा पनि समावेशी हुनुपर्ने प्रस्ताव आयोगको छ। राष्ट्रिय दलको मान्यता : आयोगले राष्ट्रिय दलको मान्यताका लागि ३ प्रतिशत थ्रेसहोल्डसहित अतिरिक्त सर्तको प्रस्ताव गरेको छ। हाल प्रतिनिधिसभामा समानुपातिक निर्वाचन प्रणालीतर्फ खसेको मतको सदरतर्फ कम्तीमा ३ प्रतिशत मत प्राप्त गर्नुपर्ने र एउटा निर्वाचन क्षेत्रमा प्रत्यक्षतर्फ निर्वाचित हुनुपर्ने व्यवस्था छ। तर, आयोगले यसका अतिरिक्त प्रतिनिधिमा प्रत्यक्षतर्फ कम्तीमा ७० प्रतिशत सिटमा उम्मेदवारी दिएको हुनुपर्ने नयाँ प्रस्ताव गरेको छ। यो व्यवस्थाले गठबन्धन बनाएर एउटै चुनाव चिह्न लिई प्रतिस्पर्धा गर्ने दललाई प्रभावित गर्नेछ। साथै तीन वटा प्रदेशमा प्रत्यक्षतर्फ एकएक सिट जित्नु पर्नेछ। राष्ट्रको विविधता देखिने गरी समानुपातिक समावेशी भएको केन्द्रमा केन्द्रीय समिति, प्रत्येक प्रदेशमा प्रदेश समिति, प्रत्येक जिल्लामा जिल्ला समिति र स्थानीय तहमा कम्तीमा ८० प्रतिशत स्थानीय समिति हुनुपर्ने व्यवस्था पनि प्रस्ताव गरिएको छ। प्रस्तावित प्रावधान १समानुपातिक निर्वाचनमा सदर मतको ३ प्रतिशत मत प्राप्त २प्रत्यक्षमा कम्तीमा ७० प्रतिशत सिटमा उम्मेदवारी ३तीन प्रदेशमा कम्तीमा ११ सिट जित्नुपर्ने ४ केन्द्र, प्रदेश, स्थानीय तहमा ८० प्रतिशत स्थानीय समिति हुनुपर्ने प्रदेशस्तरीय दलको मान्यता : प्रदेशस्तरीय दलको मान्यताको लागि थप सर्त राखिएको छ। प्रदेशसभाको निर्वाचनमा समानुपातिकतर्फ कम्तीमा ३ प्रतिशत मत ल्याउनुपर्ने व्यवस्था गरिएको छ। यसअघि १५ प्रतिशत मत ल्याउनुपर्ने व्यवस्था थियो। त्यस्तै, प्रदेशसभाको निर्वाचनमा प्रत्यक्षमा कम्तीमा ७० प्रतिशत सिटमा उम्मेदवारी दिएको हुने दलले मात्रै प्रदेशस्तरीय दलको मान्यता पाउनेछ। साथै प्रत्यक्षमा एक सिट जित्नै पर्नेछ। प्रदेशमा प्रदेश समिति, प्रत्येक जिल्ला समिति र स्थानीय तहमा कम्तीमा ८० प्रतिशत स्थानीय समिति रहेको हुनु पर्नेछ। प्रदेशस्तरीय मान्यताको लागि १समानुपातिकमा ३ प्रतिशत मत २प्रत्यक्ष निर्वाचनमा ७० प्रतिशत उम्मेदवार बनाउनै पर्ने ३ प्रत्यक्षमा एक सिट जितेकै हुनुपर्ने ४ प्रदेश, जिल्ला, स्थानीय तहमा कम्तीमा ८० प्रतिशत स्थानीय समिति रहेकै हुनुपर्ने सम्पत्ति विवरण आयोग अब गठन हुने दलका पदाधिकारी र सदस्यले निर्वाचन आयोगमा सम्पत्ति विवरण पेस गर्नुपर्ने व्यवस्था गरिएको छ। दल दर्ता भएको ६० दिनभित्र सम्पत्ति विवरण पेस गर्नु पर्नेछ। केन्द्रीय समितिका पदाधिकारी र सदस्यमा निर्वाचित भएको व्यक्तिले निर्वाचित भएको ६० दिनभित्र आफ्नो चल वा अचल सम्पत्ति विवरण सिलबन्दी गरी दलको केन्द्रीय कार्यालयमा पेस पर्नुपर्ने विद्यमान व्यवस्थामा थप गरिएको हो। यो विवरण प्राप्त भएपछि त्यस्तो कार्यालयले त्यसको अभिलेख राखी सम्पत्ति विवरण पेस गर्ने र नगर्ने पदाधिकारी र सदस्यको नाम त्यसरी सम्पत्ति विवरण पेस गर्नुपर्ने अवधि नाघेको एक महिनाभित्र प्रकाशन गरी आयोगमा पेस गर्नु पर्नेछ। अब दलहरू आचारसंहिता पनि निर्वाचन आयोगले निर्धारण गरेको ढाँचामा लागू गर्नुपर्ने व्यवस्था गरेको छ। राजनीतिक दलले संघ, प्रदेश, स्थानीय तहमा छुट्टाछुट्टै सम्पर्क व्यक्ति ता कि आयोग, प्रदेश निर्वाचन कार्यालय, जिल्ला निर्वाचन कार्यालयलाई जानकारी दिनुपर्ने व्यवस्था गरिएको छ। राजनीतिक दलको अनुगमन आयोगले गर्ने मस्यौदामा आयोगले राजनीतिक दलको अनुगमन गर्न सक्ने व्यवस्था गरेको छ। दलले समावेशी प्रतिनिधित्व हुने गरी सदस्यता वितरण गरेनगरेको, हरेक पाँच वर्षमा महाधिवेशन भएनभएको अनुगमन गर्नेछ। त्यस्तै, दलको लेखा परीक्षण गरेनगरेको, अयोगले तोकेको अन्य विषयमा पनि आयोगले अनुगमन गर्न सक्नेछ। कुनै दलले ऐनबमोजिम कामकारबाही नगरेकोमा आयोगले ६ महिनाभित्र काम कारबाही गरी सच्याउन आदेश दिन सक्ने व्यवस्था प्रस्ताव गरिएको छ। ६ महिनाभित्र कुनै पनि दलले नसच्याएमा त्यस्तो दललाई आयोगले तत्काल हुने निर्वाचनमा भाग नपाउने गरी आदेश दिन सक्ने व्यवस्थाको प्रस्ताव गरिएको छ। स्वतन्त्र निर्वाचितले दलको सदस्यता लिन नपाउने संघीय सांसद वा प्रदेशसभा वा स्थानीय तहमा स्वतन्त्र रूपमा जितेकाले कुनै दलको सदस्यता लिन नपाउने आयोगको प्रस्ताव छ। कुनै दलको उम्मेदवार नभई स्वतन्त्र रूपमा संघीय संसद् वा प्रदेशसभा वा स्थानीय तहमा निर्वाचित भएका व्यक्तिले सभाको कार्य अवधिभर कुनै दलको सदस्यता लिन पाउने छैन, मस्यौदामा उल्लेख छ। स्वतन्त्र उम्मेदवार भई निर्वाचित भएको व्यक्तिले दलको सदस्यता लिएमा उसको पद स्वत: रिक्त मानिनेछ। दल त्यागमा नियन्त्रणका प्रयास प्रतिनिधिसभा सांसदले पाँचबर्से कार्यकालमा दल त्याग्न नपाउने प्रस्ताव आयोगले गरेको छ। दलबाट निर्वाचित सांसदले कार्यकालभर अर्को दलमा गाभिन वा अर्को दलमा प्रवेश गर्न नपाउने आयोगको मस्यौदामा प्रस्ताव गरिएको छ। यदि अर्को दलमा प्रवेश गरेमा सम्बन्धित दलले निस्कासन गर्न सक्ने व्यवस्था पनि गरिएको छ। यस्तै, स्वतन्त्र निर्वाचित सांसदले कार्यकालभर दलको सांसद बन्न नपाउने पनि आयोगको प्रस्ताव छ। आयोगले दल टुटफुटबाट जोगाउन यस्तो प्रस्ताव गरिएको जनाएको छ। कुनै दलको महाधिवेशनबाट निर्वाचित केन्द्रीय समिति र नयाँ दर्ता भएको दलको हकमा त्यस्तो दल दर्ता हुँदाका बखत केन्द्रीय समितिमा ४० वा सोभन्दा बढी सदस्य वा त्यस्तो दलको संघीय संसद्को संसदीय दलको ४० वा सोभन्दा बढी सदस्य एकै पटक छुट्टै नयाँ दल बनाएमा वा अर्को कुनै दलमा प्रवेश गरेमा वा त्यस्ता सदस्यहरू समेत भई नयाँ दल गठन गरेमा त्यस्तो संसदीय दलका सदस्यले दल त्याग गरेको मानिने मस्यौदामा उल्लेख छ । राज्य कोषबाट दललाई अनुदानको व्यवस्था नेपालमा लामो समयदेखि दलहरूलाई चन्दा असुल गर्ने विषय विवादमा रहँदै आएको छ। दलहरूले मनपरी रूपमा उद्योग व्यवसायीबाट चन्दा असुल गरेर हैरानी दिने गरेका छन्। दललाई वित्तीय सुशासनको अवस्था कमजोर रहँदै आएको छ। निर्वाचन आयोगले दलहरूको वित्तीय सुशासनलाई व्यवस्थित गर्न राज्य कोषबाटै अनुदान दिने व्यवस्थाको प्रस्ताव गरेको छ। २०४८ सालदेखि नै राज्यकोषबाटै दलहरूलाई अनुदान उपलब्ध गराउने व्यवस्था गर्ने प्रयास भएको थियो तर लामो समय सफल भएको थिएन। मस्यौदामा आयोगमा दर्ता भएका राजनीतिक दललाई तोकिएका मापदण्डबमोजिम नेपाल सरकारले निर्वाचन खर्च तथा दल सञ्चालनको लागि आवश्यक पर्ने रकम राज्य कोषबाट अनुदान स्वरूपमा उपलब्ध गराउन सकिने प्रस्ताव गरिएको छ। यो रकम संघीय विनियोजन ऐन (बजेट)मा व्यवस्था भएबमोजिम हुनेछ। यसरी उपलब्ध गराएको रकमको लेखा परीक्षण महालेखा परीक्षकबाट व्यवस्था गरिएको छ। दलले आर्थिक वर्ष समाप्त भएको तीन महिनाभित्र आफ्नो आय र व्ययको लेखा परीक्षण कानुनबमोजिम इजाजत प्राप्त लेखा परीक्षकबाट लेखा परीक्षणका साथै सार्वजनिक परीक्षण पनि गरी १५ दिनभित्र आयोगमा पेस गर्नुपर्ने व्यवस्थाको प्रस्ताव गरिएको छ। अवधि समाप्त भएको ४५ दिनभित्र आयोगले त्यस्तो दललाई त्यसरी लेखा परीक्षण प्रतिवेदन पेस नगर्नुको कारण खुलाई स्पष्टीकरण पेस गर्न लिखित रूपमा वा विद्युतीय वा अन्य सञ्चार माध्यमबाट आदेश दिन सक्नेछ। यो आदेश प्राप्त भएको १५ दिनभित्र सम्बन्धित दलले स्पष्टीकरण पेस गर्नु पर्ने व्यवस्था पनि गर्न लागिएको छ। लेखा परीक्षण प्रतिवेदन आयोगमा पेस गरेको मितिले एक महिनाभित्र दलले आफ्नो वेभसाइटमा समेत सार्वजनिक गरिसक्नु पर्नेछ। यो प्रतिवेदन प्राप्त भएपछि आयोगले महालेखा परीक्षकबाट जाँच गराउने सक्ने व्यवस्था पनि गर्न लागिएको छ। महालेखा परीक्षकले सम्बन्धित दलबाट कुनै विवरण वा कागजात माग गर्न सक्नेछ र दलले त्यस्तो विवरण वा कागजात महालेखा परीक्षकले माग गर्दाका बखत तोकेको अवधिभित्र पेस गर्नु पर्नेछ, मस्यौदामा उल्लेख छ।"
"आगलागीले हिथ्रोमा १,३५१ उडान रद्द","लन्डन : संसारकै व्यस्त लन्डनस्थित हिथ्रो विमानस्थल आगलागीका कारण बन्द भएपछि हजारौं यात्रु प्रभावित भएका छन्। विमानस्थल नजिकैको एक इलेक्ट्रिकल सबस्टेसनमा आगलागी भएर विद्युत् आपूर्ति विच्छेद भएपछि शुक्रबार विमानस्थल पूर्णरूपमा बन्द गरियो। फ्लाइट ट्र्याकिङ वेबसाइटका अनुसार शुक्रबार हिथ्रो विमानस्थल बन्द हुँदा कम्तीमा १ हजार ३ सय ५१ उडान रद्द भए। विमानस्थल बन्द गरिने घोषणा गर्दा १ सय २० वटा जहाज आकाशमा अवतरणको तयारीमा रहेको जनाइएको छ। हिथ्रो विमानस्थलले शुक्रबार एक वक्तव्य जारी गर्दै कम्तीमा दिनभर विमानस्थल बन्द रहने जानकारी गराएको थियो। विमानस्थल फेरि सञ्चालनमा आउन कति समय लाग्छ भन्ने यकिन भइसकेको छैन। विमानस्थल सुचारु भएकै अवस्थामा पनि थप केही दिनसम्म सेवा आंशिक रूपमा प्रभावित हुन सक्नेतर्फ हिथ्रोले सचेत गराएको छ। विमानस्थलका प्रवक्ताले एक विज्ञप्ति जारी गर्दै भनेका छन्, हाम्रा यात्रु र सहकर्मीहरूको सुरक्षा कायम राख्न हिथ्रोलाई २१ मार्च राति २३:५९ बजेसम्म बन्द राखिनेछ। हामीलाई थाहा छ यो यात्रुहरूका लागि पक्कै पनि निराशाजनक अवस्था हुनेछ। तर हामी यो परिस्थिति समाधान गर्न भरपूर प्रयास गरिरहेका छौं र यात्रुहरूलाई विमानस्थल नजान पनि आग्रह छ। विमानस्थलबाट करिब डेढ माइलको दूरीमा रहेको वेस्ट लन्डन हेजस्थित इलेक्ट्रिकल सबस्टेसनमा शुक्रबार राति आगलागी भएपछि विमानस्थलमा विद्युत् आपूर्ति विच्छेद भएको थियो। विद्युत् आपूर्ति विच्छेद भएर विमानस्थल पूर्ण रूपमा बन्द भएपछि हिथ्रोको पावर ब्याकअप सिस्टमबारे प्रश्न उठेको छ। तर अधिकारीहरूले विमानस्थलसँग ब्याकअप सिस्टम रहेको र त्यसलाई सञ्चालन गर्नकै लागि निश्चित समय लाग्ने भएकाले विमानस्थल बन्द गर्नु परेको बताएका छन्। विद्युत् आपूर्ति सुचारु भइसकेको अवस्थामा पनि कयौं सिस्टमहरू रिबुट गर्न र ती राम्रोसँग सञ्चालन भएको पक्का गर्न थप समय लाने उनीहरूको भनाइ छ। सबस्टेसनमा भएको आगलागीका कारण आसपासका झन्डै ५ हजार घर शुक्रबारसम्म विद्युतवहीन बनेका छन्। बढी जोखिममा रहेका डेढ सय मानिसलाई सुरक्षित ठाउँमा सारिएको छ। विद्युत् आपूर्तिकर्ता स्कटिस एन्ड साउदर्न इलेक्ट्रिसिटी नेटवक्र्सले दिएको जानकारीअनुसार आगलागीका कारण १६ हजार बढी घरमा विद्युत् आपूर्ति बन्द भएको थियो। संसारकै व्यस्त लन्डन हिथ्रो यूकेको सबैभन्दा ठूलो एयरपोर्ट हो। हिथ्रोमा प्रतिदिन १ हजार ३ सयभन्दा बढी उडान हुने गर्छन्। पछिल्लो तथ्यांकअनुसार गत एक वर्षमा मात्रै ८ करोड बढी यात्रुले विमानस्थल प्रयोग गरेका थिए।"
