शीर्षक,विवरण
नेपालचीन सीमा क्षेत्रमा संयुक्त सुरक्षा गस्ती,जोमसोम : नेपालचीन कोरला सीमाक्षेत्रमा संयुक्त सुरक्षा गस्ती गरिएको छ। उत्तरी कोरलानाकास्थित (नेपालचीन) सीमा क्षेत्रको ३ किलोमिटर दूरीमा नेपाल प्रहरी र सशस्त्र प्रहरीको संयुक्त टोलीले सोमबार दिउँसो सीमा स्तम्भहरुको संयुक्त सुरक्षा गस्ती गरेका हुन्। कोरलास्थित सीमा क्षेत्रमा पर्ने २४ नं सीमा स्तम्भदेखि २० नं सीमा स्तम्भहरूको संयुक्त सुरक्षा गस्ती सम्पन्न भएको जिल्ला प्रहरी कार्यालय मुस्ताङका सूचना अधिकार प्रहरी निरीक्षक गणेश सुवेदीले जानकारी दिए। नेपालचीन सीमानाका क्षेत्रमा हुनसक्ने सम्भावित वन्यजन्तु चोरी निकासी तथा तस्करी तथा सीमाक्षेत्रमा हुनसक्ने सम्भावित अपराध र अवाञ्छित गतिविधि नियन्त्रणका लागि संयुक्त सुरक्षा गस्ती गरिएको प्रहरी निरीक्षक सुवेदीले बताए। हिउँदयामको माईनस डिग्री तापक्रम सहदै नेपाल प्रहरी र सशस्त्र प्रहरीको बीओपी सुरक्षकर्मीले संयुक्त सीमा स्तम्भहरूको गस्ती गरेका थिए। संयुक्त सुरक्षा गस्तीमा नेपाल प्रहरीका ५ जना र सशस्त्र प्रहरीबाट ७ जना गरी १२ जना खटिएको प्रहरी निरीक्षक सुवेदीको भनाइ छ।
बुधबार देशका यी स्थानमा हुने छ वर्षा,"काठमाडौं : बुधबार कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश, बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षा साथै उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। बुधबार राति कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ।"
हत्या गरेको आरोपमा एकजना पक्राउ,बागलुङ : हत्या गरेको आरोपमा बागलुङमा एकजना पक्राउ परेका छन्। ढोरपाटन नगरपालिका९ दुवाल बस्ने ३२ वर्षीया कुमारी बिकको हत्या गरेको अभियोगमा सोही ठाउँ बस्ने ३१ वर्षीया तानसरा बिक पक्राउ परेका छन्। घरयासी विवादको कारण तानसराले दाउरा प्रहार गर्दा कुमारीको घटनास्थलमै मृत्यु भएको भन्ने खबर प्राप्त हुनासाथ प्रहरी चौकी ढोरपाटनबाट खटिएको प्रहरीले उनलाई मंगलबार दिउँसो पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको जिल्ला प्रहरी कार्यालयले जनाएको छ।
दृष्टिविहीन टी२० विश्वकप क्रिकेट : नेपालले अफ्रिकालाई हरायो,"काठमाडौं : दृष्टिविहीन टी२० विश्वकप क्रिकेट प्रतियोगितामा नेपालले दक्षिण अफ्रिकालाई पराजित गर्दै लगातार दोस्रो जित दर्ता गराएको छ। पाकिस्तानको लाहोरमा आज भएको खेलमा नेपालले दक्षिण अफ्रिकालाई ११ रनले पराजित गर्दै प्रतियोगितामा लगातार दोस्रो जित दर्ता गराएको हो। यसअघि सोमबार भएको खेलमा नेपालले अफगानिस्तानलाई एक सय आठ रनले पराजित गरेको थियो। यो जितसँगै नेपालको सेमिफाइनलमा पुग्ने सम्भावना बलियो बनेको छ। यस्तै त्यसअघि भएको पहिलो खेलमा भने नेपाल श्रीलङ्कासँग र दोस्रो खेलमा बङ्गलादेशसँग पराजित भएको थियो। नेपालले दिएको एक सय ९९ रनको लक्ष्य पछ्याएको दक्षिण अफ्रिका निर्धारित २० ओभरमा दुई विकेट गुमाउँदै एक सय ८७ रनमा समेटियो। दक्षिण अफ्रिकाका लागि ओपनर बुहले भिडलाले अविजित रहँदै शतक प्रहार गरे पनि जितका लागि त्यो अङ्क पर्याप्त बनेन। उनले ७१ बल खेल्दै आठ चौकासहित एक सय रनको योगदान दिए। त्यस्तै लेसिबा एफ्राइम माथापो ४६ र एडरिक तेर हारले ६ रनमा बनाए। लेसेडी लेसुफी ११ रनमा अविजित रहे। यसअघि पहिला ब्याटिङ गरेको नेपालले निर्धारित २० ओभरमा चार विकेट गुमाएर एक सय ९८ रनको योगफल बनाएको थियो। नेपालका ओपनर नरेश चौधरीले सर्वाधिक ८० रन बनाए। उनले ५७ बल खेल्दै चार चौका प्रहार गरे। सागर लामा ४०, पदम बडैला ३४ र भरत थापा ११ रनमा आउट हुँदा सुनिल मगर एक रनमा अविजित रहे। बलिङतर्फ दक्षिण अफ्रिकाका भिडलाले एक विकेट लिए।"
पञ्चेबाजा बजाउँदै सन्धिखर्कका महिला,"अर्घाखाँची : अर्घाखाँचीको सन्धिखर्कमा महिलाहरूले व्यावसायिक रुपमा पञ्चेबाजा बजाउन सुरु गरेका छन्। गाउँघरमा पञ्चेबाजा केही समुदायका पुरुष व्यक्तिहरूले मात्र बजाउनु पर्दछ भन्ने परम्परागत मान्यतालाई चिर्दै सन्धिखर्क नगरपालिका१०, धरम्पानीका महिलाहरूले नौमती बाजालाई आफ्नो पेशाका रूपमा अगाडि बढाउन लागेका छन्। महिलाहरूलाई पञ्चेबाजा बजाउन तालिम प्रदान गरेपछि उनीहरू व्यावसायिक रूपमा अगाडि बढेको सन्धिखर्क नगरपालिकाका नगर उपप्रमुख मिश्रा आचार्यले बताएकी छिन्। १० नम्बर वडाका विभिन्न जातजातिका महिलाहरूको समूह सन्देश नौमती बाजा समूह बनाएर कला संस्कृति संरक्षणसँगै आय आर्जन गर्ने कार्यमा जुटेका छन्। समुदायका केही व्यक्तिले महिलाहरूले पनि बाजा बजाउन जाने भनेर हेप्ने गरे पनि आफूहरू निरन्तर लाग्ने तालिममा सहभागी इन्दिरा हमालले बताइन्। व्यावसायिक रूपमा अगाडि बढ्न सबै दिदी बहिनीहरू प्रतिबद्ध भएको तालिममा सहभागी कमला पराजुलीको भनाइ छ। लोप हुँदै गएको कला संस्कृति संरक्षण गर्न महिलाहरूले पञ्चे बाजा बजाउने कार्य सुरु गरेपछि व्यावसायिक रूपमा फाइदा पुग्ने र आय आर्जनमा टेवा पुग्ने अपेक्षा गरिएको नगर उपप्रमुख आचार्यको भनाइ छ। सुभ कार्य गर्दा बज्ने पञ्चे बाजाहरू पछिल्लो समय बिस्तारै बज्न छाडेका छन्। पाकापुस्तामा भएको सिप युवा पुस्ताले चासो नदिँदा नौमती बाजा लोप हुने चिन्ता बढेपछि आफूहरू नौमती बाजा बजाउन सुरु गरेको सन्देश नौमती बाजा समूहका अध्यक्ष शान्ता नेपालीले बताइन्। सिकेको सिपलाई निरन्तरता दिँदै आयआर्जनको बाटोमा लाग्नु पर्ने सन्धिखर्क नगरपालिका१० का वडाध्यक्ष मोहनसिंह ठकुरीले बताए। अर्घाखाँचीको सन्धिखर्क ६ नरपानीमा महिलाहरूको पञ्चेबाजा बजाउने २ समूह, वडा नम्बर १२ डिभर्नामा एक समूह रहेका छन्। मालारानी गाउँपालिकाको हंसपुरमा २ समूह रहेको छ। उनीहरू पनि व्यावसायिक रूपमा अगाडि बढेका छन्।"
सप्तरीबाट दुई दिनमै ३८ जना पक्राउ,"सप्तरी : सप्तरीमा दुई दिनको अवधिमा विभिन्न ठाउँबाट ३८ जना फरार अभियुक्त र आरोपितलाई पक्राउ गरिएको छ । सप्तरी प्रहरीले आज विभिन्न मुद्दाका ३८ जना अभियुक्तलाई पक्राउ गरी दुई वर्ष चार महिना २१ दिन कैद र ७४ हजार चार सय ५० असुल गरेको जनाएको छ । सप्तरी प्रहरीले नै गत कात्तिक १३ गते एकै दिन २४ जनालाई पक्राउ गरेको थियो । जिल्ला प्रहरी कार्यालयका प्रहरी नायब उपरीक्षक जीतेन्द्रकुमार बस्नेतका अनुसार आज बलात्कार घटनाका अभियुक्त सप्तरीको बोदे बरर्साइन नगरपालिका६ का हृदयलाल यादवलाई पक्राउ गरिएको छ । अदालतबाट उनलाई ६ महिना कैद र पाँच हजार जरिवानाको फैसला भएको जनाइएको छ । यसैगरी बोक्सीको आरोप लगाएको आरोपमा दुई महिना १९ दिन कैद सजायपश्चात् फरार रहेका सप्तरीको राजविराज नगरपालिका९ का प्रदीप नुनिया पक्राउ परेका छन् । सप्तरीको सुरुङगा नगरपालिका३ का जसीलाल चौधरीलाई आत्महत्या दुरुत्साहनको अभियोगमा पक्राउ गरी रु एक हजार असुल गरिएको प्रनाउ बस्नेतले बताए । बहुविवाहका फरार अभियुक्त सप्तरीको विष्णुपुर गाउँपालिका१ का अजय यादव र सप्तरीको हनुमानगर कंकालिनी नगरपालिका१४ का अभिजित मण्डल पनि पक्राउ परेका छन् । अदालतले यादवलाई २८ दिन कैद र १० हजार जरिवाना तथा मण्डललाई १० हजार जरिवानाको फैसला गरेको थियो । बिगो लेनदेन मुद्दामा फरार रहेका सप्तरीको महदेवा गाउँपालिका२ का मिस्टर यादवलाई पक्राउ गरिएको छ । उनलाई १० महिना कैद सजायको फैसला भएको छ । यस्तै आठ महिना कैद सजायपछि फरार रहेका अग्निसाइर कृष्णसवरण गाउँपालिका३ का भगवती भगत पक्राउ परेका छन् । चोरी आरोपमा उनलाई अदालतले आठ महिना कैदका साथै ६ हजार ६ सय ७८ जरिवाना गरेको छ । चोरी आरोपमा सप्तरीको मलेठ७ का झरी सदा र सालको चिरान काठ चोरी आरोपमा सप्तरीको तिलाठी कोइलाडी३ का वंशी मुखिया पक्राउ परेका छन् । सदालाई एक हजार र मुखियालाई दुई हजार एक सय ४० जरिवाना भएको छ । लागुऔषध मुद्दाका अभियुक्त राजविराज नगरपालिका ९ का अरुणकुमार सदा पक्राउ परेका छन् । लागुऔषध आरोपमा उनलाई २३ दिन कैद र रु दुई हजार जरिवानाको फैसला भएको थियो । कुटपिट, लुटपाट मुद्दाका १० जना, कुटपिट मुद्दाका नौ जना, लुटपाट मुद्दाका दुई जना, सवारी अंगभंग मुद्दाका दुई जना तथा कीर्ते, जालसाजी, गालीबेइज्जती, चेक अनादर र नाता कायम मुद्दाका एकएक जना पक्राउ परेको जिल्ला प्रहरी कार्यालयले जनाएको छ । अदालतको फैसला कार्यान्वयनको सिलसिलामा प्रहरीले फरार रहेका अभियुक्तलाई पक्राउ गरी कैद र जरिवाना असुल गर्ने अभियान नै सञ्चालन गरेको प्रहरी उपरीक्षक ढकेन्द्र खतिवडाले बताए ।"
"बाँसबारीमा मोटरसाइकल दुर्घटना हुँदा एकजनाको मृत्यु, तीन घाइते","काठमाडौं : काठमाडौं महानगरपालिका३ बाँसबारीस्थित सडकमा आज मोटलसाइकल दुर्घटना हुँदा एक जनाको मृत्यु भएको छ। अन्य तीन जना घाइते भएका छन्। बा प्र०२०५० प ८३१२ नम्बरको मोटरसाइकल दुर्घटना हुँदा मोटरसाइकल चालक बूढानीलकण्ठ नगरपालिकाको देउवाचोक बस्ने ३१ वर्षीय सुशान्त देउलाको मृत्यु भएको नेपाल प्रहरीका प्रवक्ता, प्रहरी नायब महानिरीक्षक दानबहादुर कार्कीले बताए। दुर्घटनामा गम्भीर घाइते भएका उनको त्रिवि शिक्षण अस्पताल महाराजगञ्जमा उपचारका क्रममा मृत्यु भएको हो। उक्त मोटरसाइकलले पैदलयात्रीलाई ठक्कर दिई अनियन्त्रित भई बा प्र ०२०४४१८७८ नम्बरको मोटरसाइकल समेतलाई ठक्कर दिँदा दुर्घटना भएको थियो। साथै दुर्घटनामा घाइते भएका दुवै मोटरसाइकलमा सवार दुई जना र एक जना पैदलयात्रीको सोही अस्पतालमा उपचार भइरहेको छ।"
धितोपत्र बोर्डका नवनियुक्त अध्यक्ष श्रेष्ठले लिए सपथ,काठमाडौं : नेपाल धितोपत्र बोर्डका नवनियुक्त अध्यक्ष सन्तोष नारायण श्रेष्ठले पद तथा गोपनियताको सपथ लिएका छन्। मंगलबार साँझ सिंहदरवारमा उपप्रधान एवं अर्थमन्त्री विष्णुप्रसाद पौडेलले श्रेष्ठलाई पद तथा गोपनियताको सपथ गराएका हुन्। श्रेष्ठलाई सपथ खुवाउँदै अर्थमन्त्री पौडेलले खुला प्रतिष्पर्धाका आधारमा बोर्डको अध्यक्षलाई चयन गरेको भन्दै पुँजी बजारमा रहेका समस्याहरू समाधान हुने विश्वास व्यक्त गरे। अध्यक्ष चयन भएसँगै बोर्डले गतिशिल ढंगले काम गर्ने उनले बताए। सपथपछि श्रेष्ठले पुँजी बजारलाई चलाएमान बनाउन र यस क्षेत्रमा देखिएका समस्या समाधान गर्दै लगानीकर्ताहरूको मनोबल उच्च बनाउन भूमिका खेल्ने बताए। श्रेष्ठलाई सोमबार बसेको मन्त्रिपरिषद् बैठकले बोर्डको अध्यक्षमा नियुक्त गरेको थियो। मुक्ति प्रतिस्पर्धाका आधारमा उनलाई चार वर्षका लागि अध्यक्षको जिम्मेवारी दिइएको हो।
गैरकानुनी रूपमा नेपाल प्रवेश गर्ने दुई जना चिनियाँ नागरिक पक्राउ,"कपिलवस्तु : गैरकानुनी रूपमा भारतबाट नेपाल प्रवेश गर्ने दुई जना चिनियाँ नागरिक पक्राउ परेका छन्। प्रहरीले नेपालभारत सीमा क्षेत्रबाट उनीहरूलाई पक्राउ गरेको हो। शुद्धोधन गाउँपालिका वडा नं ५ घेराउजोतस्थित नेपाल प्रहरी र शशस्त्र प्रहरीको संयुक्त गस्ती टोलीले भारतबाट अवैध ढंगबाट नेपाल प्रवेश गर्दै गर्दा उनीहरूलाई पक्राउ गरिएको प्रहरी नायब उपरीक्षक मोहनमणि अधिकारीले बताए। पक्राउ पर्ने चिनियाँ नागरिक ३२ वर्षीय लीगुआनगुई र ३५ वर्षीय ताओ रहेको जिल्ला प्रहरी कार्यालयले जनाएको छ। पक्राउ परेका २ चिनियाँ नागरिकसँगै रहेका पथ प्रदर्शक भारत सिद्धार्थ नगर जिल्ला कक्रहवा बस्ने २३ वर्षीय भारतीय नागरिक अरबाज शेषलाई समेत प्रहरीले पक्राउ गरेको छ। पक्राउ परेका २ चिनियाँ नागरिक र पथ प्रदर्शक ३ जनालाई प्रहरीले थप अनुसन्धान तथा कारबाहीका लागि अध्यागमन कार्यालय रुपन्देही बेलहिया पठाएको थियो। जसमध्ये पथ प्रदर्शक भारतीय नागरिक अरवाज शेषलाई अध्यागमन कार्यालय बेलहियाले आवश्यक सोधपुछ गरी पुनः थप अनुसन्धानका लागि जिल्ला प्रहरी कार्यालय कपिलवस्तुमा फिर्ता पठाएको छ। पक्राउ परेका चिनियाँ नागरिक लीगुआनगुई को साथमा चिनियाँ पासपोर्ट रहेको तर अर्का चिनियाँ नागरिक ताओको साथमा भने चिनियाँ पासपोर्ट नरहेको प्रहरीले जनाएको छ। उनीहरूको साथबाट २ थान ल्यापटप, विभिन्न कम्पनीका ६ थान मोबाइल र नगद भारतीय रुपैयाँ १४ हजार ७ सय ५० फेला परेको प्रहरी नायब उपरीक्षक मोहनमणि अधिकारीले बताए। बरामद गरिएको सबै समानहरूसमेत अध्यागमन कार्यालयमा थप अनुसन्धानका लागि पठाइएको जिल्ला प्रहरी कार्यालयले जनाएको छ।"
"विराटनगर किंग्सको तयारी पूरा, उद्घाटन खेलमा जनकपुरसँग भिड्ने","काठमाडौं : मंसिर १५ देखि सुरु हुने नेपाल प्रिमियर लिग एनपिएल क्रिकेट प्रतियोगिताका लागि विराटनगर किंग्सले आफ्नो तयारी पूरा भएको जनाएको छ। विराटनगरमा पत्रकार सम्मेलन आयोजना गरी विराटनगर किंग्सका मालिक एवं पूर्व क्रिकेट खेलाडी पारस लुनियाले आफूहरूले खेलाडी छनौट गरेको नभई कोचहरू र मार्की खेलाडी सन्दीप लामिछानेले खेलाडीहरू छानेको जानकारी दिए। उनले आफूहरूले एनपीएलमा कोशी प्रदेशको नाम राख्ने गरी खेल खेल्ने र यस लिगले खेलाडी उत्पादनमा निकै सहयोग पुर्याउने बताए। उनले एनपीएल एक किसिमको व्यापार भएको र यसबाट मुलुकमात्र होइन, क्रिकेट एसोसिएसन र क्रिकेट खेलाडीहरूलाई फाइदा पुग्ने जिकिर गरे। विराटनगर किंग्सका खेलाडीहरूले विराटनगर वडा नं ६ स्थित मेरिलेबोन ज्वाला क्रिकेट मैदानमा प्रशिक्षण लिएका थिए। उनीहरू प्रतिस्पर्धाका लागि बुधबार राजधानी काठमाडौं जाँदैछन्। ५ जना विदेशी खेलाडीसहित ट्यालेण्ट हण्टबाट छानिएका ३ जना खेलाडीहरूसमेत समावेश गरेर विराटनगर किंग्सको क्रिकेट टिम बनाइएको प्रशिक्षक दीपेन्द्र चौधरीले जानकारी दिए। एनपीएलको उद्घाटन खेलमा विराटनगर किंग्सले जनकपुर बोल्ड्ससँग प्रतिस्पर्धा गर्दैछ।"
"सभामुख घिमिरे स्वदेश फिर्ता, भने नेपालको शान्ति प्रक्रिया विश्वका लागि प्रेरणादायी","काठमाडौं : पाँच दिने कम्बोडिया भ्रमणमा गएका सभामुख देवराज घिमिरे स्वदेश फर्किएका छन्। पाँच सदस्यीय भ्रमण टोलीको नेतृत्व गर्दै राजधानी नोम पेन्ह पुगेका सभामुख थाई एयरको जहाजबाट मंगलबार साँझ स्वदेश फर्किएका हुन्। सभामुखलाई त्रिभुवन विमानस्थलको अति विशिष्ट कक्षमा संघीय संसदका महासचिव पद्मप्रसाद पाण्डेलगायत उच्च अधिकारीले स्वागत गरे। सहिष्णुता र शान्तिका लागि अन्तर्राष्ट्रिय संसद (आईपीटीपी)को ११औं पूर्ण सत्रमा सहभागी हुन उनी कम्बोडिया गएका थिए। सभामुख घिमिरेले कम्बोडिया भ्रमण सफल रहेको बताउँदै नेपालको शान्ति प्रक्रियाको उपलब्धि विश्वभर प्रवर्द्धन गर्न सफल भएको बताए। नेपाल विश्वभरका जनताहरू शान्ति, समृद्धि र मेलमिलापमा जीवन बिताउन् भन्ने चाहन्छ, विमानस्थलमा सभामुख घिमिरेले भने, नेपालले पछि दशक लामो गृहयुद्धलाई शान्तिपूर्ण वार्ताबाट टुंगोमा पुर्याएको उपलब्धि विश्वका अन्य देशलाई पनि प्रेरणादायी बन्न सक्दछ। नेपालको मौलिक शान्ति प्रक्रियाको सफलता प्रवर्द्धन गर्न भ्रमण सफल भएको छ। कम्बोडिया पनि नेपालजस्तै घरेलु द्वन्द्वलाई शान्तिपूर्ण तवरले अन्त्य गर्दै विकास र समृद्धिको यात्रामा अगाडि बढेको बताउँदै सभामुख घिमिरेले मेलमिलापबाटै पुनर्निर्माण र समृद्धि सम्भव हुने बताए। उनले युद्धबाट बाहिर निस्कँदै सीमित कम्बोडियाली नेताहरूले सुरु गरेको समृद्धि यात्राबाट पाएको सफलता नेपालका लागि सिकाइको विषय हुने बताए। आफूले विश्व समुदायलाई राजनीतिक संवाद, समावेशिता र मेलमिलापबाटै शान्ति स्थापना गर्न सकिने धारणा राखेको उल्लेख गरे।"
रवि लामिछानेमाथि राज्यले नै हुँदै नभएको दोष थुपार्ने काम गरिरहेको छ : रास्वपा,"काठमाडौं : राष्ट्रिय स्वतन्त्र पार्टी (रास्वपा)ले सहकारी प्रकरणमा अनुसन्धान भइरहेको विषयलाई पार्टीले प्रभावित पार्न नखोजेको स्पष्ट पारेको छ । मंगलबार काठमाडौंमा पत्रकार सम्मेलन गर्दै रास्वपाले पार्टी सभापति रवि लामिछानेलाई राजनीतिक पूर्वाग्रहका आधारमा थुनामा राख्ने कामको विरोध गरेको तर, सहकारी प्रकरणमा अनुसन्धान भइरहेको विषयलाई पार्टीले प्रभावित पार्न नखोजेको स्पष्ट पारेको हो । पत्रकार सममेलनमा रास्वपाका कार्यवाहक प्रवक्ता मनिष झाले रवि लामिछानेविरुद्ध राज्यले नै हुँदै नभएको कुरा बाहिर ल्याएको र एकपक्षीय ढंगले दोष थुपार्ने काम भएको आरोप लगाए। उनले प्रयाप्त प्रमाण भएपनि कोशीका पूर्वमन्त्री लीलाबल्लभ अधिकारीमाथि कानुनी कारवाही नभएको तर प्रमाण नभएका व्यक्तिलाई थुनामा राख्ने काम राजनीति प्रतिशोध नै भएको जिकिर गरे । झाले कुनै पनि चेकमा हस्ताक्षर गर्दैमा केहि नहुने भन्दै यसलाई पुष्टि गर्ने डकुमेन्ट आउनुपर्ने बताए। चेकका विषयमा अनावश्यक बहस गरेर अतिरञ्जित गर्ने काम नगर्न उनले आग्रह गरे। पत्रकार सम्मेलनमा रास्वपाका नेताहरुले आफूलाई मनमा लागेको कुरा सामाजिक सञ्जालमार्फत अभिव्यक्त गर्दा कारवाही हुन्छ भने कारवाही भोग्न समेत तयार रहेको बताएका छन् ।"
एनपीएलका उत्कृष्ट खेलाडीले कार पाउने,"काठमाडौं : नेपाल क्रिकेट संघ (क्यान) को आयोजनामा मंसिर १५ गतेदेखि सुरु हुने नेपाल प्रिमियर लिग (एनपीएल)मा उत्कृष्ट प्रदर्शन गर्ने खेलाडीले कार प्राप्त गर्ने भएका छन्। ओमोडा एन्ड जेइकोले एनपीएलको पहिलो संस्करणमा सहप्रायोजकको रूपमा साझेदारी गरेसँगै उत्कृष्ट प्रदर्शन गर्ने खेलाडीले कार प्राप्त गर्ने भएका हुन्। एनपीएलको व्यावसायिक अधिकार व्यवस्थापन गरिरहेको ब्रान्ड लजिक र क्यानको संयुक्त पहलमा मंगलबार सोसम्बन्धी सम्झौता गरिएको हो। सम्झौतापत्रमा ब्रान्ड डिजिटल लजिक प्रालिका प्रमुख कार्यकारी अधिकृत रोशन निरौला र शारडा समूहअन्तर्गतको एसपिजी अटोमोबाइल्सका निर्देशक गौरव शारडाले हस्ताक्षर गरे। एसपिजि अटोमोबाइल्स, ओमोडा एन्ड जेइको अटोमोबाइल्सको नेपालको आधिकारिक बिक्रेता हो। कार्यक्रममा क्यानका सचिव पारस खड्काले एनपिएलको फाइनलको दिन प्रतियोगितामा उत्कृष्ट प्रदर्शन गर्ने नेपाली खेलाडीले गाडी पाउने जानकारी दिए। अहिलेका लागि एक वर्षका लागि सम्झौता गरे पनि आगामी दिनमा पनि यसले निरन्तरता पाउने उनले बताए। एनपीएलको पहिलो संस्करणमा ८ टिमबीच प्रतिस्पर्धा हुनेछ। एनपीएल मंसिर १५ देखि पुस ६ सम्म कीर्तिपुरस्थित त्रिभुवन विश्वविद्यालय क्रिकेट मैदानमा आयोजना हुनेछ।"
खाल्डोमा डुबेर बालकको मृत्यु,सिराहा : कलको पानी जम्ने खाल्डोमा डुबेर बालकको मृत्यु भएको छ। कर्जन्हा नगरपालिका६ बडहारा मिर्चैया बस्ने सुजित पासवानको छोरा डेढ वर्षीय रितिकको आफ्नै घर अगाडि रहेको कलको पानी जम्ने खाल्डोमा डुबेर मंगलबार बिहान मृत्यु भएको हो। डुबेर अशक्त भएका उनको फूलकुमारी महतो मेमोरियल अस्पताल कर्जन्हामा उपचारका क्रममा मृत्यु भएको जिल्ला प्रहरी कार्यालयले जनाएको छ। यस सम्बन्धमा प्रहरीले आवश्यक अनुसन्धान गरिरहेको जनाएको छ।
नेपाल ह्याण्डबल संघको मधेस प्रदेश समिति गठन,"वीरगन्ज : नेपाल ह्याण्डबल संघको मधेस प्रदेश समिति गठन गरिएको छ। वीरगन्जमा मंगलबार सम्पन्न भेलाले युद्ध प्रसाद बजगाईंको अध्यक्षतामा मधेस प्रदेश समिति गठन गरिएको हो। समितिको उपाध्यक्षमा मनोज शाह,सचिव सोनु पटेल र कोषाध्यक्षमा सोनी कुमारी सोनल रहेका छन्। यस्तै सदस्यहरू रुकेश सुयल, एकादशी चौधरी, घनश्याम शाह, मुक्ति नारायण दास थारु र उज्जवल कार्की रहेका छन्।"
रसुवामा खुला रूपमा पेट्रोलियम पदार्थ बिक्री वितरण गरे कारबाही,"काठमाडौं : रसुवामा खुला रूपमा पेट्रोलियम पदार्थ बिक्री वितरण गरे कारबाही हुने भएको छ। जिल्ला प्रशासन कार्यालयले मंगलबार सूचना जारी गर्दै जिल्लाका किराना, खाद्यान्न, कपडा, खुद्रा पसल र कतिपय होटल व्यवसाय समेतबाट खुल्ला रुपमा बोतल, जर्किन लगायतका भाँडोबाट पेट्रोलियम पदार्थको बिक्री वितरण भएको गुनासो आएको भन्दै बिक्री वितरणमा रोक लगाएको हो। खुला रूपमा पेट्रोलियम पदार्थको बिक्री वितरण गर्नु विपद् जोखिमयुक्त, अवैध एवं दण्डनीय कार्य भएकाले कार्यालयले बिक्री वितरण गरे कारबाही हुने जनाएको हो। कार्यालयले नागरिकको हित र सुरक्षालाई ध्यानमा राखी खुल्ला रूपमा पेट्रोलियम पदार्थको बिक्री वितरण नगर्न नगराउनका लागि पेट्रोल पम्प एवं अन्य व्यवसायीहरूलाई आग्रह गरेको छ। पेट्रोलियम पदार्थलाई खुला रूपमा बिक्री गर्दा, असुरक्षित ओसारपसार गर्दा, घर, पसल, गोदाममा भण्डारण गर्दा आगलागी हुन सक्ने र मानवीय एवं भौतिक क्षतिसमेत हुन सक्ने कार्यालयले जानकारी दिएको छ।"
आँखाको मोतियाबिन्दुको शल्यक्रिया,"नुवाकोट : आँखाका बिरामीहरूको सुविधाका लागि नुवाकोटको विदुरमै आँखाको मोतियाबिन्दुको शल्यक्रिया गरिएको छ। तिलगंगा आँखा प्रतिष्ठान, नुवाकोट रेडक्रस र सामुदायिक आँखा केन्द्र नुवाकोटको संयुक्त आयोजनामा गरिएको विशेषज्ञ शिविरमा ८८ जनाको आँखाको मोतियाबिन्दुको शल्यक्रिया गरिएको हो। रेडक्रस भवन विदुरमा दुई दिनसम्म सञ्चालित शिविरमा महिला ५२ र पुरुष ३६ जनाको आँखाको मोतियाबिन्दु गरिएको आयोजकले जनाएको छ। नुवाकोटका विभिन्न स्थानबाट छनौट गरेर आँखाका मोतियाबिन्दुका बिरामीको सफल शल्यक्रिया गरिएको आयोजक रेडक्रस नुवाकोटका सभापति हरि श्रेष्ठले जानकारी दिए। उनका अनुसार विदुर युवा रेडक्रस सर्कलको समन्वयमा सम्पन्न शिविरमा तिलगंगा आँखा प्रतिष्ठानका डा कृपा वैद्यको आँखा चिकित्सक टोलीले शल्यक्रियासहितको उपचार गरेका थिए। बागमती प्रदेश सभा सदस्य रमेशकुमार महतले आँखाको महत्व विशेष रहेका कारण यसको संरक्षण र स्याहारमा ध्यान दिनु पर्ने बताए। उनले शल्यक्रिया शिविरमा सहयोग गरेका व्यक्ति तथा संस्थाहरूलाई प्रमाणपत्र प्रदान गरे। गत कात्तिक २८ देखि मंसिर ४ गतेसम्म विभिन्न स्थानमा गरिएको छनौट शिविरबाट एक सय २१ जना आँखामा मोतियाबिन्दु भएका बिरामी पहिचान गरिएको रेडक्रस नुवाकोटका कार्यालय प्रमुख समुन्द्रबाबु अधिकारीले जानकारी दिए। शल्यक्रिया शिविरमा आँखाको शल्यक्रिया गरिएका बिरामीहरूलाई निःशुल्क औषधि वितरण गर्नुको साथै शल्यक्रिया गरिएको आँखाको स्वास्थ्य सुरक्षाबारे सचेतना गरिएको थियो।"
एमाले गफभन्दा काममा विश्वास गर्ने पार्टी हो : प्रधानमन्त्री ओली,"काठमाडौं : प्रधानमन्त्री केपी शर्मा ओलीले एमालेले जस लिनेभन्दा बढी काममा विश्वास गर्ने पार्टी भएको बताएका छन्। नेपाल ट्रेड युनियन महासंघ (जिफन्ट)ले सातौं सामाजिक सुरक्षा दिवसको अवसरमा मंगलबार काठमाडौंमा आयोजना गरेको कार्यक्रममा बोल्दै ओलीले एमाले गफ गर्ने भन्दा काममा विश्वास गर्ने पार्टी भएको बताए। नेकपा एमालेले नयाँ सोचका साथ आजको मागअनुसार पार्टीलाई अघि बढाउने नीति लिएको उनले बताए। जनताको बहुदलीय जनवादले सबैको अनुहारमा उज्यालो ल्याउने ओलीले बताए। प्रधानमन्त्री ओलीले सबैका लागि शिक्षा, स्वास्थ्य लगायतका कुरामा ध्यान दिनुपर्ने बताए। त्यसैले एमाले सरकारमा हुँदा वा नहुँदा जनताप्रति जिम्मेवार पार्टी रहेको बताए। नेकपा एमाले सरकारमा हुँदा परिवर्तनका धेरै काम गरेको बताउँदै ओलीले परिवर्तन गर्न खोज्दा गर्न सम्भव रहेको बताए। सरोकारवालको प्रतिनिधित्व नभई सरोकारवालाको विषयमा निर्णय गर्ने कुरा गलत भएको भन्दै उनले मजदुरको विषयमा निर्णय गर्ने ठाउँमा ट्रेड युनियनको सहभागिता हुनुपर्नेमा जोड दिए।"
प्रथम कालीकोट महोत्सव सुरु,"कालीकोट : प्रथम कालीकोट महोत्सव मंगलबारदेखि सुरु भएको छ। समृद्ध कालीकोटको प्रमुख विकासको आधार, कृषि पर्यटन संस्कृति उद्योग र पूर्वाधार भन्ने मूल नाराका साथ प्रथम कालीकोट महोत्सव उद्घाटन भएको हो। कर्णाली प्रदेशका उद्योग पर्यटन वन तथा वातावरण मन्त्री माननीय सुरेश अधिकारीले कर्णाली प्रदेशमा रहेका पर्यटकीय क्षेत्रको प्रचारप्रसारमा महत्त्वपूर्ण सहयोग पुग्ने बताए। उनले भने, समृद्ध कालीकोट बनाउन कृषि, पर्यटन, संस्कृति, उद्योग र पूर्वाधारका क्षेत्रमा राज्यले लगानी गरेको छ। यो महोत्सवले यहाँका किसानहरूले उत्पादन गरेका रैथाने अन्नबालीको प्रचार गर्नुका साथै निर्यात गरी व्यवसायमा वृद्धि गर्नेछ। उद्योग वाणिज्य संघ कर्णाली प्रदेशका अध्यक्ष पदमबहादुर शाहीले देशमा अर्थतन्त्र खस्किँदो अवस्थामा रहेका बेला कालीकोटमा गरिएको प्रथम महोत्सवले यहाँको आन्तरिक व्यापारमा सुधार ल्याउने बताए। उनले भने, कर्णालीका सम्पूर्ण व्यापारीहरूको हकहितका लागि काम गर्ने उद्योग वाणिज्य संघले प्रदेशका विभिन्न जिल्लामा महोत्सवको आयोजना गरी कृषि पर्यटन, संस्कृति उद्योग र पूर्वाधारमा परिवर्तन ल्याउने छौं। यस्तै माननीय दुर्गाबहादुर रावतले कर्णालीको विकासका लागि राज्य अझै गम्भीर नभएको आरोप लगाए। उनले भने, कर्णालीमा रारा, पँचालझरना, बडिमालिका, सेफोक्सुन्डो तालजस्ता मुख्यमुख्य पर्यटकीय सम्भावना बोकेका क्षेत्रहरू हुँदाहुँदै पनि सरकारले यसको संरक्षणमा ध्यान दिएको छैन। कर्णालीलाई अझै पनि दोस्रो दर्जाको प्रदेशमा रूपमा राखेर बजेट विनियोजन गर्ने गरेको छ। पर्यटकीय सम्भावना त छँदैछन् जलजंगल र जडिबुटीले कर्णाली आत्मनिर्भर छ। राज्यले यदि कर्णालीमा लगानी केन्द्रित गरी आन्तरिक तथा बाह्य पर्यटकहरूको आवागमन भएको खण्डमा राज्यको कोषमा वृद्धि हुन सक्छ। यस्तै सांसद दक्षिणा शाहीले नेपाली भाषाको उत्पत्ति भएको कर्णालीमा विभिन्न संस्कृतिले भरिपूर्ण भएको बताइन्। उनले भनिन्, पुरानो संस्कृति देउडा, झोडा, मागल, चुट्किला, हुड्के नाचको संरक्षणका लागि पनि महोत्सव आवश्यक हो। कर्णालीले सधैं भिख मागेर यहाँका नागरिकहरूको जीवनमा परिवर्तन आउन सक्दैन। राज्यले प्राकृतिक स्रोत र साधनको संरक्षणमा लगानी गरे कर्णाली आफैंमा आत्मनिर्भर बन्न सक्छ। महोत्सवमा स्थानीय उत्पादनहरू राडी, पाखी, स्याउ, सिमी ओखर, जडीबुटी, काइनाइट लगायतका कृषि उत्पादनहरू राखिएका छन्। महोत्सवमा कर्णालीका दसवटै जिल्ला र छिमेकी जिल्ला, बाजुरा, अछाम, डोटी, कैलालीबाट दर्शकको उपस्थिति हुने देखिन्छ। एक हप्तासम्म सञ्चालन हुने महोत्सवमा स्थानीय तथा राष्ट्रिय कलाकारहरूको उपस्थिति रहने उद्योग वाणिज्य संघ कालीकोटका अध्यक्ष रतनबहादुर शाहीले बताए।"
कर्णाली डेभलपमेन्ट बैंकलाई निक्षेप लिन तथा कर्जा प्रवाहमा रोक,"काठमाडौं : नेपालगञ्जमा अवस्थित कर्णाली डेभलपमेन्ट बैंकलाई नेपाल राष्ट्र बैंकले थप निक्षेप लिन तथा थप कर्जा प्रवाह गर्न रोक लगाएको छ। संस्थाको वित्तीय अवस्था समस्याउन्मुख देखिएकोले उक्त बैंकलाई थप निक्षेप र कर्जा प्रवाहमा मंगलबारदेखि रोक लगाएको हो। यससँगै बैंकलाई शीघ्र सुधारात्मक कारबाही गरिएको छ। अब केन्द्रीय बैंकले ६ महिनाभित्र संस्था सुधार गर्ने नयाँ व्यवस्थापकलाई सुम्पिने छ। राष्ट्र बैंकले २०८१ साउन ६ देखि ११ गतेसम्म यस बैंकबाट सम्पन्न लक्षित निरीक्षणको प्रतिवेदन अनुसार सो संस्थाको कर्जा नोक्सानी व्यवस्थामा सुपरिवेक्षकीय समायोजन गरेको थियो। यसक्रममा सो बैंकले तोके बमोजिमको न्यूनतम पुँजीकोष अनुपात कायम नहुने, निष्क्रिय कर्जा अनुपात ४०८५ प्रतिशत कायम हुने लगायतका कारणले संस्थाको वित्तीय अवस्था समस्याउन्मुख देखिएको औँल्याइएको थियो। यसकारण निक्षेपकर्ता र सर्वसाधारणको हित संरक्षण गर्ने अभिप्रायले सो संस्थालाई नेपाल राष्ट्र बैंक, बैंक तथा वित्तीय संस्थाको शीघ्र सुधारात्मक कारबाही सम्बन्धी विनियमावली, २०७४ को विनियम ३ बमोजिम तत्काल रोक लगाएको हो। सो व्यवस्थाअनुसार अब ६ महिनाभित्र संस्थाको नयाँ व्यवस्थापनले उक्त संस्थाको वित्तीय परिसूचकहरुमा सुधार गर्ने शर्तमा मंगलबार गतेदेखि लागू हुने गरी थप निक्षेप संकलन गर्न, नयाँ निक्षेप खाता खोल्न र थप कर्जा प्रवाह गर्न रोक लगाई शीघ्र सुधारात्मक कारबाही गरिएका बारे राष्ट्र बैंकले सर्वसाधारणको जानकारीको लागि सूचना सार्वजनिक गरेको बताएको छ।"
मुस्ताङको कृषि उत्पादनमा पर्यटकको क्रेज,"जोमसोम : हिमालपारीको जिल्ला मुस्ताङ कृषि र पर्यटनको प्रसिद्ध हब बन्दै जान थालेको छ। राष्ट्रिय गौरवको (बेनीजोमसोमकोरला)सडक आयोजना सहज हुँदै जान थालेपछि मुस्ताङको आर्थिक समृद्धिको मुख्य आधार कृषि र पर्यटन बन्न थालेको हो। मुस्ताङमा बर्सेनि लाखौं पर्यटक मुस्ताङ भित्रदै गर्दा यहाँको पर्यटन व्यवसायले मात्रै होइन, यहाँको कृषि उत्पादनले पनि राम्रो बजार पाएको छ। मुस्ताङ भन्ने बित्तिकै पर्यटकले यहाँ स्याउ, खुर्पानी, ओखर आदि फलफूललाई झट्ट सम्झने गर्छन्। त्यसो मुस्ताङमा स्याउ तथा अन्य शीतोष्ण हावापानीमा उत्पादन हुने फलफूलले बनेका विभिन्न परिकार निर्माण हुन्छन्। मुक्तिनाथ दर्शनका साथै मुस्ताङ जिल्लाको भ्रमण गर्ने पर्यटकले फर्किँदा यहाँको कृषि उत्पादन कोसेलीका रूपमा लैजाने गर्छन्। स्याउ लगायतका फलफूलबाट जिल्लाका किसानको प्रत्यक्ष आम्दानी छँदैछ त्यसका अलावा यहाँको कृषि उत्पादन बिक्री गर्न बसेका कोसेली घरले पनि गतिलो आम्दानी गर्न थालेका छन्। जोमसोम, पुथाङ एयरपोर्ट, मुक्तिनाथ, मार्फा, कागबेनी लगायतका स्थानमा बग्रेल्ती कोसेली घरहरू सञ्चालनमा छन्। यसका अलावा राष्ट्रिय राजमार्ग सडकको फुटपाथमा समेत कतिपयले मुस्ताङको उत्पादन बिक्री गर्न बस्छन्। मुस्ताङका कोसेली घरमा पर्यटकको क्रेज बर्सेनि वृद्धि हुँदै जान थालेको छ। हिमाली जिल्लाको शीतोष्ण हावापानीमा उत्पादन हुने फलफूल तथा तरकारी र याक च्यांग्राको सुकुटी स्वादिलो र पोसिलो हुन्छ। यसै भएर पनि मुस्ताङका उत्पादनमा पर्यटकको आकर्षण बढेको हो। मुस्ताङ भ्रमण गरेका पर्यटकले यहाँबाट केही न केही स्थानीय उत्पादन कोसेलीको रूपमा लैजाने गरेको पुथाङ एअरपोर्टमा मुस्ताङ कोसेली घर एण्ड सप्लायर्स चलाएर बसेका स्थानीय रामलाल बिकले जानकारी दिए। विक आन्तरिक पर्यटकलाई स्याउ तौलदै गरेका थिए। उनको कोसेली घरमा नेपाली पर्यटक स्थानीय उत्पादन किन्न झुम्मिएका थिए। कोसेली घरका सञ्चालक विक भन्छन्, मुस्ताङ आउने पर्यटकले यहाँको उत्पादन किनेर लैजान्छन्, कोसेली घर चलाएर राम्रै आम्दानी भएको छ। हामीले प्राय गरी यहाँकै उत्पादनलाई प्राथमिकता दिएर कोसेली घर चलाएका छौं। उनले मुस्ताङका किसानको बगैँचामा पुगेर फलफूल र अन्य सामाग्री खरिद गर्ने गरेको बताए। उनले कृषि उत्पादन जुटाउन भने निकै गारो हुने सञ्चालक विकको भनाइ छ। मुस्ताङको जोमसोम, पुथाङ एरपोर्ट र मार्फामा दर्जनौ कोसेली घरहरू खोलिएका छन्। यहाँका कोसेली घरहरूले स्याउ, स्याउको सुकुटी, स्याउको जुस, जाम, ब्रान्डी, ओखर, खुर्पानी, वाइन, साइडर लगायतका कोसेलीहरू बिक्री गर्ने गरेको पुथाङ एअरपोर्ट स्थित सरोज फलफूल तथा किराना पसल चलाएकी बलदेवी फगामीले उल्लेख गरिन्। उनले सिजनको समय दसैं, तिहार र चैते दसैंको समयमा पर्यटकहरूले यहाँको कोसेली लैजाने गरेको बताइन्। मुस्ताङका कोसेली घरहरूमा मुख्य रूपमा बिक्री हुने यहाँको स्याउ नै हो। मुस्ताङमा उत्पादित स्याउमध्ये करिब २० प्रतिशत स्याउ जिल्लामै खपत हुन्छ। यसवर्ष मुस्ताङमा ७ हजार ३३० मेट्रिक टन स्याउ उत्पादन हुँदा ९२ करोडको स्याउ आम्दानी भएको प्रक्षेपण कृषि ज्ञान केन्द्रले गरेको छ। यो वर्ष स्थानीय जातका लोकल स्याउ ६ हजार ८० मेट्रिक टन र इटालीबाट आयात गरिएको उच्चघनत्वको हाइब्रिट स्याउ १ हजार २५० मेट्रिक टन फलेको थियो। सडक सहज भएसँगै यहाँ उत्पादित कृषि उत्पादनको बजारीकरण समस्या कुनै समस्या छैन। यसैका कारण कृषि क्षेत्रमा यहाँका किसानहरूको आकर्षण बढेको छ। मुस्ताङका कोसेली घरहरूमा मुख्यतया स्याउ र स्याउबाट बनेका विभिन्न परिकार बिक्री गर्न राखिने गरिएको छ। यसका अलावा टिमुरको छोप, याकको पुच्छर, छुर्पी, फापरको पीठो र सिमीको दाल ,बोडीको दाल र जिम्मु आदि बिक्री गर्ने गरिन्छ। कतिपय कोसेली घरमा याक चौरीको सुकुटी मासु समेत बिक्री गर्न राखिएको छ। मुस्ताङमा एक दर्जन बढी फलफूल प्रशोधन केन्द्र सञ्चालनमा छन्। मुस्ताङमा सञ्चालनमा रहेका फलफूल प्रशोधन उद्योगहरूले विभिन्न परिकारहरू तयार गरी बिक्री गर्छन्।"
उपनिर्वाचनका लागि यस्तो छ कर्णालीमा दलहरूबीच रस्साकस्सी,"वीरेन्द्रनगर : कर्णाली प्रदेशका ८ वटा स्थानीय तहमा मंसिर १६ गते हुने उपनिर्वाचनमा आफ्नो पक्षमा परिणाम ल्याउन दलहरू चुनावी मैदानमा छन्। २०७९ वैशाख ३० गते सम्पन्न भएको स्थानीय तहको निर्वाचनबाट निर्वाचित जनप्रतिनिधिको विविध कारणले निधन भएपछि रिक्त रहेका कर्णालीका ८ वटा पदका लागि हुने उपनिर्वाचन केन्द्रित सबै राजनीतिक दलका नेता तथा कार्यकर्ताहरू परिणाम आफ्नो पक्षमा ल्याउने कसरतमा सक्रिय छन्। अहिले चुनावी माहोल निकै तातेको छ। जाजरकोटको नलगाड नगरपालिकामा उपप्रमुख, दैलेखको महाबु गाउँपालिका अध्यक्ष, हुम्लाको सर्केगाड गाउँपालिका उपाध्यक्ष तथा दैलेखको दुल्लु नगरपालिका वडा नं १३ नम्बर वडा, कालिकोटको तिलागुफा नगरपालिका वडा नं ४, जाजरकोटको कुसे गाउँपालिका वडा नं ७, डोल्पाको त्रिपुरान्दरी नगरपालिका वडा नं ५ र रुकुमश्चिमको सानीभेरी गाउँपालिका वडा नं ५ मा वडाध्यक्ष पदका लागि उपनिर्वाचन हुँदैछ। दैलेखको महावु गाउँपालिकाका अध्यक्ष लछुमन गुरुङको हृदयघातका कारण २०७९ माघ २७ गते निधन भएको थियो। जाजरकोटको नलगाड नगरपालिकाका उपप्रमुख सरिता सिंहको २०८० कात्तिक १७ मा जाजरकोट भूकम्पमा परी मृत्यु भएको थियो। गत ४ भदौमा सुर्खेतबाट नेपालगन्जतर्फ जाँदै गरेको कर्णाली प्रदेश ०२००१ ख १०११ नम्बरको फोर्स गाडी दुर्घटनामा परेका हुम्लाको सर्केगाड गाउँपालिकाका उपाध्यक्ष चन्द्रसिंह कार्कीको उपचारकाक्रममा नेपालगन्जको भेरी अस्पतालमा निधन भएको थियो। नेकपा एमालेबाट दुल्लु नगरपालिका वडा नं १३ का वडाध्यक्षमा निर्वाचित भएका विर्खबहादुर शाहीको ब्रेन ट्युमरका कारण २०८० माघमा मृत्यु भएको थियो। कालिकोटको तिलागुफा नगरपालिका वडा नं ४ का वडाध्यक्ष परमहादुर शाही २०७९ असोज २४ गते मलामी गएको अवस्थामा राचुलीस्थित तिला कर्णाली माथिबाट आएको पहिरोमा परी बेपत्ता भएका थिए। उनको अवस्था अझै पनि अज्ञात छ। माओवादी केन्द्रबाट जाजरकोटको कुशे गाउँपालिका वडा नं ७ का वडाध्यक्षमा निर्वाचित मनबहादुर घर्तीको २०७९ असार ४ गते निधन भएको थियो। डोल्पाको त्रिपुरा सुन्दरी नगरपालिका वडा नं ५ का वडाध्यक्ष नन्दलाल रोकाको दमका कारण गत माघमा निधन भएको थियो। २०७९ को निर्वाचनमा नेपाली कांग्रेसबाट रुकुमश्चिमको सानीभेरी गाउँपालिका वडा नं ५का वडाअध्यक्ष निर्वाचित भएका अलबहादुर खत्रीको जन्डिसका कारण २२ माघ २०८० मा निधन भएको थियो। गाउँपालिका अध्यक्षका लागि ७ जना, नगर उपप्रमुखका लागि ६ जना, गाउँपालिका उपाध्यक्षका लागि ७ जना र पाँच वडाध्यक्षका लागि २४ जनाले कर्णालीमा उम्मेद्वारी दिएर चुनावी मैदानमा हुमिएका छन्। दैलेख महावुमा नेपाली कांग्रेसबाट झलकबहादुर भण्डारी, नेकपा माओवादी केन्द्रबाट जंगबहादुर बराल मगर, नेकपा एकीकृत समाजवादीबाट जगतबहादुर हमाल, नेकपा एमालेबाट जंगबहादुर शाही, राष्ट्रिय स्वतन्त्र पार्टीबाट प्रकाश कुमार बुढा, राप्रपाबाट सुर्जे रावत र नेपाल मजदुर किसान पार्टीबाट दुर्गबहादुर मगर चुनावी मैदानमा छन्। दैलेखको दुल्लु नगरपालिका वडा नं १३ को वडाध्यक्षमा नेपाली कांग्रेसबाट रेशमबहादुर शाही, नेकपा एमालेबाट लालबहादुर शाही, नेकपा माओवादी केन्द्रबाट ढकेन्द्र शाही, नेमकिपाबाट पूर्णप्रसाद उपाध्याय, राष्ट्रिय स्वतन्त्र पार्टीबाट रामबहादुर शाही र राष्ट्रिय प्रजातन्त्र पार्टीबाट रेशम मल्ल चुनावी मैदानमा छन् । जाजरकोटको नलगाड नगरपालिकाको उपमेयरमा नेपाली कांग्रेसबाट ईन्द्रा चन्द सिंह, नेकपा एमालेबाट सुनिता बोहरा, नेकपा माओवादी केन्द्रबाट देवका लामिछाने, राप्रपा नेपालबाट सुनिता पुन रावल, राष्ट्रिय स्वतन्त्र पार्टीबाट पार्वती पुन, नेपाल समाजवादीबाट पवित्रा जैशी चुनावी मैदानमा छन्। हुम्लाको सर्केगाड गाउँपालिकाका उपाध्यक्षमा नेपाली कांग्रेसबाट सविता बुढा, नेकपा एमालेबाट जाना शाही, नेकपा माओवादी केन्द्रबाट देवकी तिमिल्सेना, राप्रपाबाट संगीता शाही, राष्ट्रिय स्वतन्त्र पार्टीबाट बाचा बुढा र स्वतन्त्र उम्मेद्वार रामसरा खड्का साउँद र नरेश शाही चुनावी मैदानमा छन्। कालिकोटको तिलागुफा नगरपालिका वडा नं ४ को वडाध्यक्षमा नेपाली कांग्रेसबाट पैलबहादुर शाही, एमालेबाट ऐनबहादुर शाही, नेमकिपाबाट खड्कराज शाही, नेकपा माओवादी केन्द्रबाट नैशोभा शाही, राप्रपाबाट गोगनबहादुर शाही र राष्ट्रिय स्वतन्त्र पार्टीबाट गगन बम चुनावी मैदानमा छन्। जाजरकोटको कुशे गाउँपालिका वडा नं ७ मा हुने वडाध्यक्षमा एमालेबाट डम्मरबहादुर घर्ती, कांग्रेसबाट खम्बबहादुर सिंह, नेकपा माओवादी केन्द्रबाट गोरखबहादुर नेपाली र राप्रपाबाट लालबहादुर खत्री चुनावी मैदानमा छन्। डोल्पाको त्रिपुरासुन्दरी नगरपालिका वडा नं ५ को वडाध्यक्षको निर्वाचनमा नेपाली कांग्रेसबाट राजेन्द्रप्रसाद न्यौपाने, एमालेबाट नरबहादुर रोकाय, नेकपा माओवादी केन्द्रबाट नरबहादुर झाक्री र नेकपा एकीकृत समाजवादीबाट ज्योति घर्ती चुनावी मैदानमा हुमिएका छन् । रुकुम पश्चिमको सानीभेरी गाउँपालिका वडा नं ५ को वडाध्यक्षमा कांग्रेसबाट मोतिराम खत्री, नेकपा माओवादी केन्द्रबाट जसीराम बस्नेत र नेकपा एकीकृत समाजवादीबाट हंसराज पुरी र स्वतन्त्र उम्मेद्वार वीरबहादुर बस्नेत चुनावी मैदानमा छन्। जहाँ सबै दलहरु तथा स्वतन्त्र उम्मेद्वारहरु समेत आफ्नो पक्षमा जनमत बटुल्न सक्रिय रूपमा लागिरहृका छन्। उनीहरूले आआफ्ना उम्मेदवारहरू विजयी हुने दाबी गरिरहेका छन्"
महिलाका लागि निःशुल्क लोकसेवा तयारी कक्षा,"स्याङ्जा : निजामती सेवामा महिला सहभागिता बढाउने उदेश्यले स्याङ्जामा मंगलबारदेखि २० दिने निःशुल्क लोकसेवा तयारी कक्षा सुरु गरिएको छ। सामाजिक विकास कार्यालय स्याङ्जाको आयोजनामा महिलालाई लक्षित गर्दै (खसआर्य, जनजाति, दलित, अपांग) लगायत ४० जनालाई सहभागी गराई खरिदार तह सरहका कक्षा सुरु गरेको हो। तयारी कक्षाको औपचारिक रूपमा शुभारम्भ गर्दै स्याङ्जाका प्रमुख जिल्ला अधिकारी सुनिता नेपालले कक्षाको सदुपयोग गर्दै अध्ययनको बानी बढाउन सुझाव दिइन्। सरकारी जागिर अर्थात निजामती सेवा बारे पनि प्रजिअ नेपालले जानकारी गराइन्। कार्यक्रममा करदाता सेवा कार्यालय प्रमुख गंगाा बस्याल, शाखा अधिकृत संयोग भट्टराई, सामाजिक विकास कार्यालयका प्रमुख जीवन पौडेल, नायब सुब्बा दोर्णप्रसाद पनेरु लगायतले अध्ययनशील युवाहरूको पहिलो रोजाई निजामती सेवा भएको बताउँदै निःशुल्क कक्षाबाट धेरै भन्दा धेरै लाभ लिन आग्रह गरे। तयारी कक्षामा ६० सेसन हुनेछ। दैनिक साढे ४ घण्टा पढाउने गरी जिल्ला र केन्द्रमा बसी आयोग सम्बन्धी अनुभवी प्रशिक्षकद्वारा कक्षा लिइने सामाजिक विकास कार्यालय प्रमुख जीवन पौडेलले जानकारी दिए।"
एसिसी यु१९ एसिया कप खेल्न युएई जाने नेपाली टोलीको बिदाइ,"काठमाडौं : एसिसी यु१९ एसिया कपका खेल्न युएई जाने नेपाली टोलीलाई बिदाइ गरिएको छ। नेपाल क्रिकेट संघ (क्यान)ले मंगलबार काठमाडौंमा आयोजित एक कार्यक्रमका बीच नेपाली टोलीलाई बिदाइ गरेको हो। एसिसी यु१९ एसिया कप शुक्रबारदेखि सुरु हुने छ। क्यानले हेमन्त धामीको कप्तानीमा अन्तिम टोली घोषणा गरिसकेको छ। एसिया कप मंसिर १४ देखि २३ गतेसम्म युएईमा हुँदैछ। नेपाल रहेको समूह बी मा अफगानिस्तान, बंगलादेश र श्रीलंका छन्। नेपालले मंसिर १४ गते श्रीलंकासँगै खेल्दै प्रतियोगिताको सुरुआत गर्नेछ भने मंसिर १६ मा बंगलादेश र १८ गते अफगानिस्तानसँग खेल्नेछ।"
"३३ अंकले बढ्यो सेयर बजार, सबै समूहको उपसूचकमा हरियाली","काठमाडौं : सेयर बजार आज पनि दोहोरो अंकले बढेर बन्द भएको छ। अघिल्लो कारोबार दिन सोमबार १५८३ अंकले बढेको नेप्से परिसूचक आज ३३४१ अंकले बढेर २७१६६६ विन्दुमा पुगेको हो। सेन्सेटिभ इण्डेक्स ४५० अंकले बढेर ४७७५७ विन्दुमा अडिएको छ। नेप्से परिसूचक बढेसँगै कारोबार रकम पनि सोमबारो तुलनामा बढेको छ। यसदिन ३ स्क्रिप्सक १ करोड ४२ लाख ९२ हजार ७४२ कित्ता सेयर ७ अर्ब ४४ करोड ९ लाख ९ हजार ९८७ रुपैयाँ खरिबिक्री भए। अघिल्लो कारोबार दिन सोमबार ६ अर्ब ३४ करोड मुल्य बराबरको सेयर कारोबार भएको थियो। आज तीनवटा कम्पनीको सेयर सकारात्मक सर्किट लेभलमा कारोबार भयो। सपोर्ट माइक्रोफाइनान्स वित्तिय संस्था,युनाइटेड आईडीएल मार्दी आरबी हााइड्रोपावर कुथेली बुखार स्मल हाइड्रोपावरको सेयर १० प्रतिशतले बढ्यो। मिथिा लघुवित्त वित्तीय संस्थाको ९६२ र अपर हेवाखोला हाइड्रोपावरक सेयर ८८० प्रतिशतले बढ्यो। ४५ करोड मूल्य बराबरको सेयर कारोबार गरी नेपाल फाइनान्स शीर्षस्थानमा रह्यो। नगदी ग्रुपको ३३ करोडको सेयर कारोबार हुँदा एनआरएन इन्फ्रास्टक्चर एन्ड डेभलपमेन्टको २८ करोड,कर्णाली डेभलपमेन्टको २५ करोड र जानकी फाइनान्सको २२ करोड मूल्य बराबरको सेयर कारोबार भयो। यसदिन थ्री स्टार हाइड्रोपावरका लगानीकर्ताले भने सर्वाधिक गुमाए। सो कम्पनीको सेयर १० प्रतिशतले घट्यो। कारोबारमा आएका २११ स्टक्सको मूल्य बढ्दा ३२ वटाको घट्यो। १ स्टकको मूल्य भने स्थिर रह्यो। सबै समूहको उपसूचकमा हरियाली छाएको छ।"
सामाजिक सुरक्षा प्रदान गर्न प्रभावकारी नीति आवश्यक : स्वास्थ्य मन्त्री,"काठमाडौं : स्वास्थ्य तथा जनसंख्या मन्त्री प्रदीप पौडेलले सामाजिक सुरक्षा प्रदान गर्न प्रभावकारी नीति अपनाउनु्पर्ने बताएका बताएका छन्। ७ औं सामाजिक सुरक्षा दिवसका अवसरमा आयोजित कार्यक्रममा बोल्दै मन्त्री पौडेलले सामाजिक सुरक्षा प्रदान गर्ने विषयमा सरकारले प्रभावकारी नीति अपनाउन आवश्यक रहेको बताएका हुन्। उनले सामाजिक सुरक्षाको अवधारणलाई मूर्तरुप दिन तथा योगदानमा आधारित सामाजिक सुरक्षाको संवैधानिक हकलाई सुनिश्चित गर्ने दिशातर्फ कोषका कार्यक्रम लक्षित रहेको बताए। मन्त्री पौडेलले सबै श्रमिकहरूलाई सामाजिक सुरक्षा योजनामा आवद्ध गराउनुपर्ने बताए। 'सबै श्रमिकहरूलाई सामाजिक सुरक्षा योजनामा आवद्ध गराइ उनीहरूको आर्थिक तथा सामाजिक जोखिमको न्यूनिकरण गर्ने,सर्वव्यापी सामाजिक सुरक्षाको अवधारणलाई मूर्तरुप दिने तथा योगदानमा आधारित सामाजिक सुरक्षाको संवैधानिक हकलाई सुनिश्चित गर्ने दिशातर्फ कोषका कार्यक्रम लक्षित छन्,'उनले भने,'आगामी दिनमा औपचारिक क्षेत्रमा श्रमिकलाई पूर्णरुपमा समाहित गरी थप श्रमिकको मद्दत गर्ने क्षमता बढाउँदै लैजानुपर्छ।' हरेक श्रमिकको जीवनमा जोखिम व्यवस्थापन गर्ने प्रणाली स्थापित गर्न आवश्यक रहेको उनको भनाइ छ। औपचारिक, अनौपचारिक क्षेत्र तथा वैदेशिक रोजगारीमा गएका श्रमिकलाई पनि कोषमा आवद्ध गर्न लागिएको उनले जानकारी दिए। मन्त्री पौडेले अनौपचारिक क्षेत्रमा काम गर्ने श्रमिकहरूलाई श्रमिक ऐनले समेट्न नसकेको बताउँदै केही सुधारका काम गर्नुपर्ने बताए।"
महिला हिंसाको १६ दिने अभियान सुनसरीमा प्रभावकारी बनाइँदै,"धरान : महिला हिंसाका घटना नियन्त्रण गर्न सुनसरीमा सबै पालिकाहरुमा प्रहरीले अभियान सञ्चालन गरेको छ । प्रहरी कार्यालयहरूले पालिका र महिलाहरूको क्षेत्रमा काम गर्ने संस्थाहरूको सहकार्यमा महिला हिंसा विरुद्धको १६ दिने अभियानलाई प्रभावकारी बनाएको सुनसरीका प्रहरी प्रमुख एसपी सुमनकुमार तिम्सिनाले जानकारी दिएका छन् । प्रहरीले महिला हिंसा विरुद्धका घटना नियन्त्रण गर्नका लागि सुनसरीका मुख्य बजारहरूमा जनचेतनामूलक र्याली निकालेर हिंसाका घटना नियन्त्रण गर्न सम्बन्धित पक्षलाई आग्रह गरेको छ । सुनसरीमा हुने महलिा हिंसाका घटनालाई नियन्त्रण गर्न प्रहरीले यो अभियानलाई प्रभावकारी रूपमा अगाडि बढाएको एसपी तिम्सिनाले बताएका छन् । उनका अनुसार यो आर्थिक वर्षमा मात्र सुनसरीमा २ हजार ७० वटा महिला हिंसाका घटना घटेका छन् । जसमध्ये एकहजार ३ सय ६६ वटा घटनालाई पीडित र पीडक पक्षलाई राखेर मिलापत्र गराइएको एसपी तिमल्सिनाले बताएका छन् । महिला हंसाका ७ सय ४ वटा घटनाका पीडक र पीडितलाई पनि मिलापत्र गराइने बताए । सुनसरीमा पुरुषहरूले बढी मात्रामा मादक पदार्थ सेवन र लागू पदार्थ सेवन गर्ने गरेका कारण महिला हिंसाका घटना घट्ने गरेको पनि एसपी तिमल्सिनाले बताए । महिला हिंसा विरुद्धको १६ दिने अभियानका क्रममा उनले आफ्ना छोरा छोरीहरू कुलतमा फसेर अपराधिक घटनामा लाग्न सक्ने भएकाले प्रत्येक दिन छोरा छोरीको हात, गोजी र झोला चेक गरी अनुशासित बनाउनसमेत आग्रह गरेका छन् । सुनसरीमा सासु बुहारी बीचको झगडा, मापसे र लागू पदार्थ सेवन गरी श्रीमतीमाथि कुटपिटका घटना, आर्थिक विपन्नताका कारण दाइजोका कारण बुहारी माथि कुटपिट गर्ने बढी घटना प्रहरी कार्यालयमा आउने गरेको जिल्ला प्रहरी कार्यालय सुनसरीका प्रबक्ता डिएसपी रामप्रसाद तिमल्सिनाले बताएका छन् । उनले पहिला हिंसाका घटनाहरूमा महिला प्रहरी परिचालन गरि टोल टोलमा जनचेतना फैलाउने काम भइरहेको बताए । महिला हिंसा विरुद्धको १६ दिने अभियानमा सुनसरीमा जनचेतनामुलक कार्यक्रम संचालन गरिँदै । तस्बिर : रत्नप्रसाद आचार्य ।"
विदेश पठाइ दिने बहानामा ठगी गर्ने तीनजना पक्राउ,"काठमाडौं : वैदेशिक रोजगारमा आकर्षक तलबको प्रलोभनमा पारी विभिन्न देश पठाइदिन्छु भन्दै रकम ठगी गरेको अभियोगमा ३ जनालाई प्रहरीले पक्राउ गरेको छ । पक्राउ पर्नेहरूमा धनुषा मिथिला नगरपालिका९ घर भई काठमाडौं कागेश्वरी मनोहरा नगरपालिका१० बस्ने ४१ वर्षीय रविन कोइराला, धादिङ सिद्धलेक गाउँपालिका७ आदमटार घर भइ काठमाडौं महानगरपालिका१६ नयाँबजार बस्ने ३६ वर्षीय पदम बहादुर भुजेल र झापा बाह्रदर्शी गाउँपालिका३ घर भई काठमाडौं बुढानिलकण्ठ नगरपालिका३ कपन बस्ने ४१ वर्षीय कार्त्तिक लाल राजवंशी रहेका छन् । पक्राउ परेकामध्ये रविनले अष्ट्रेलिया पठाइदिन्छु भन्दै १ जना पीडितबाट १ लाख रूपैयाँ, पदमले सर्बिया पठाइदिन्छु भन्दै १ जना पीडितबाट ३ लाख रूपैयाँ र कार्त्तिकले अल्बानिया पठाइदिन्छु भन्दै १ जना पीडितबाट ७ लाख ७० हजार रूपैयाँ लिई सम्पर्कबिहीन भएको भन्ने पीडितहरूले उजुरी दिएका थिए। सोही उजुरीका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले रविनलाई काठमाडौं काँडाघारीबाट र पदमलाई काठमाडौं नयाँबजारबाट आइतबार तथा कार्त्तिकलाई काठमाडौं दरबारमार्गबाट सोमबार पक्राउ गरेको हो । उनीहरूलाई आवश्यक अनुसन्धान तथा कारवाहीको लागि वैदेशिक रोजगार विभाग ताहाचल काठमाडौं पठाइएको छ ।"
सामाजिक सुरक्षाको दायरालाई विस्तार गर्ने प्रधानमन्त्रीको घोषणा,"काठमाडौं : प्रधानमन्त्री केपी शर्मा ओलीले सरकारले सामाजिक सुरक्षाको दायरालाई विस्तार गर्ने घोषणा गरेका छन्। सातौं सामाजिक सुरक्षा दिवसका अवसरमा सामाजिक सुरक्षा कोषद्वारा मंगलबार आयोजित कार्यक्रममा सम्बोधन गर्दै प्रधानमन्त्री ओलीले आगामी ९० दिनपछि योगदानकर्ताका छोराछोरीले पनि कोषबाट लाभ पाउने र एक लाखभन्दा बढी उपचार खर्च लाग्ने योगदानकर्तालाई लाग्ने खर्चको ५० प्रतिशत कोषबाट व्यहोरिने घोषणा गरे। उनले संविधानमा गरिएको मौलिक हकका व्यवस्था र दायित्वप्रति सरकार जिम्मेवार र जवाफदेही हुने बताउँदै मुलुकलाई गरिबी र पछौटेपनमा नभएको आधुनिक, विकसित र समृद्ध बनाउने जनाए। कार्यक्रममा कोषअन्तर्गत बढी योगदानदाता र सेवा दिने विभिन्न व्यक्ति र संस्थालाई प्रधानमन्त्री ओलीबाट पुरस्कार प्रदान गरिएको थियो।"
चितवन हात्ती तथा पर्यटन महोत्सव हुँदै,काठमाडौं : पर्यटकीय नगरी सौराहामा पौष दोस्रो साता १८ औं चितवन हात्ती तथा पर्यटन महोत्सव आयोजना हुने भएको छ। क्षेत्रीय होटल संघ नेपाल चितवनले मंगलबार काठमाडौंमा पत्रकार सम्मेलन गर्दै पौष ११ देखि १५ गतेसम्म सौराहामा चितवन हात्ती तथा पर्यटन महोत्सव आयोजना गर्न लागेको जनाएको हो। सौराहामा आन्तरिक र बाह्य पर्यटक प्रवर्द्धनका लागि क्षेत्रीय होटल संघ नेपाल चितवनको आयोजना तथा युनाइटेड हात्ती सञ्चालन सहकारी संस्था र रेस्टुराँ एण्ड बार एसोसिएसन नेपालको सहआयोजनामा महोत्सव हुन लागेको हो। महोत्सवका कारण हरेक वर्ष २५ देखि ३० प्रतिशत पर्यटनहरूको आगमनमा वृद्धि हुने गरेको आयोजकले जनाएको छ। पाँच दिनसम्म सञ्चालन हुने महोत्सव अन्तर्गत विभिन्न गतिविधिमा ८० वटा हात्ती सहभागी हुने क्षेत्रीय होटल संघ चितवन सौराहाका महासचिव गुणराज थपलियाले जानकारी दिए।
पूर्वपश्चिम राजमार्गको मोरङ खण्डमा दुर्घटना: १० दिनमा ८ जनाको मृत्यु,"विराटनगर : पूर्वपश्चिम राजमार्गमा सवारीसाधनको चाप अत्यधिक हुन्छ। सवारी चाप बढेकैले सडक साँघुरो हुन थालेको छ। उक्त राजमार्ग स्तरोन्नतिको काम पनि भइरहेको छ। धमाधम सडक स्तरोन्नति भइरहँदा सवारी दुर्घटना पनि त्यत्तिकै बढेको छ। पूर्वपश्चिम राजमार्गअन्तर्गत मोरङ खण्डमा पछिल्लो समय सवारी दुर्घटना तीव्र गतिमा बढिरहेको हो। दुर्घटना अत्यधिक हुँदा मानवीय र भौतिक क्षति धेरै भइरहेको छ। मोरङको सुन्दरहरैँचाको बूढी खोलादेखि उर्लाबारीको मावा खोलासम्मको करिब ३६ किलोमिटर सडकमा पछिल्लो १० दिनभित्र १७ वटा सवारी दुर्घटना भएको मोरङ प्रहरीका प्रवक्ता डीएसपी वेदप्रकाश जोशीले बताए। उनका अनुसार यो तथ्यांक मंसिर १ देखि १० गतेसम्मको हो। विभिन्न दुर्घटनामा परेर ८ जनाको मृत्यु भइसकेको जानकारी उनले दिए। उनका अनुसार दुर्घटनामा १९ जना घाइते भएका छन्। घाइतेमध्ये केहीको अवस्था गम्भीर छ। घाइतेहरुको विभिन्न अस्पतालमा उपचार भइरहेको छ, डीएसपी जोशीले भने, अधिकांश दुर्घटनामा मोटरसाइकल परेका छन्। सडकको खराब अवस्था र तीव्र गति एवं लापरबाहीका लागि दुर्घटना बढेको पाइएको उनको भनाइ छ। पथरीशनिश्चरे नगरपालिका२ सुनझोडा पुलमा मंसिर १ गते दिउँसो २:३० बजेतिर बागमती प्रदेश ०३००१ ख २९२८ नम्बरको टिपरले को २० प ६०७ नम्बरको मोटरसाइकललाई ठक्कर दियो। उक्त दुर्घटनामा मोटरसाइकल चालक पथरीशनिश्चरे७ का १८ वर्षीय निश्चल आङदम्बे र पछाडि सवार पथरीशनिश्चरे२ का ४८ वर्षीय प्रितम गौतमको मृत्यु भयो। पथरीशनिश्चरे नगरपालिका१ जाँते मोडमा मंसिर २ गते बिहान ११:२० बजेतिर अर्को दुर्घटना भयो। पानी बोकेर पूर्वबाट पश्चिमतर्फ आउँदै गरेको प्रदेश ३०१०२३ च ३५९२ नम्बरको पिकअप गाडीले पश्चिमतर्फ नै आउँदै गरेको प्रदेश १०२०५५ प ७३८ मोटरसाइकललाई बिहान ११:२० बजेतिर ठक्कर दियो। अनियन्त्रित बनेको मोटरसाइकल पूर्वतर्फ जाँदै गरेको प्रदेश १०१००१ ख ४१६३ नम्बरको बसमा ठोक्किएर दुर्घटना हुँदा मोटरसाइकल चालक मोरङको सुन्दरहरैँचा नगरपालिका६ का २८ वर्षीय रमेश खड्काको मृत्यु भएको प्रहरीले जनाएको छ। मोटरसाइकलको पछाडि सवार उदयपुरको चौदण्डीगढी नगरपालिका२ की २४ वर्षीया कृष्णकुमारी खड्का घाइते भइन्। उनको विराटनगरको न्युरो अस्पतालमा उपचार भइरहेको छ। उर्लाबारी नगरपालिका३ नयाँ मंगलबारेमा मंसिर ६ गते अपरान्ह ४:४५ बजेतिर दुईवटा मोटरसाइकल ठोक्किएर दुर्घटना हुँदा ३ जनाको मृत्यु भयो। पूर्वतर्फ जाँदै गरेको प्रदेश १०२०५० प ८४०६ र पूर्वबाट पश्चिमतर्फ आउँदै गरेको प्रदेश १०२०४३ प ९२२६ नम्बरको मोटरसाइकल एकआपसमा ठोक्किएको प्रहरीले जनाएको छ। प्रहरीका अनुसार दुर्घटनामा पथरीशनिश्चरे४ का ३३ वर्षीय दीपक धिमाल, कानेपोखरी गाउँपालिका४ रमाइलोका २८ वर्षीय किशोर गुरुङ र झापाको दमक नगरपालिका१० का २८ वर्षीय अमृत लिम्बूको ज्यान गएको हो। मोटरसाइकलमा सवार पथरीशनिश्चरे५ का ४२ वर्षीय विष्णु धिमाल गम्भीर घाइते भएका छन्। उनको झापाको बिर्तामोडस्थित बी एन्ड सी अस्तालालमा उपचार भइरहेको छ। सुन्दरहरैँचा नगरपालिका५ दुलारीमा हायस गाडीले मंसिर ९ गते अर्थात आइतबार दिउँसो ३ बजेतिर ठक्कर दिँदा साइकलयात्रीको मृत्यु भयो। पश्चिमबाट पूर्वतर्फ जाँदै गरेको बागमती प्रदेश ०८००१ च ०४७ नम्बरको हायसले दक्षिणबाट उत्तरतर्फ सडक पार गर्दै गरेको साइकललाई ठक्कर दिँदा साइकलयात्री सुन्दरहरैँचा४ का ४४ वर्षीय चन्द्रकुमार राईको मृत्यु भएको प्रहरीले जनाएको छ। पथरीशनिश्चरे नगरपालिका१ स्थित पश्चिम बस स्टेण्डनजिक मंसिर १० गते अर्थात सोमबार साँझ ७ बजेतिर दुर्घटना हुँदा एक जनाको मृत्यु भयो। पश्चिमबाट पूर्वतर्फ जाँदै गरेको एनएल ०१ एडी ५५११ नम्बरको लहरीले पूर्वतर्फ नै जाँदै गरेको प्र१०२०४० प ६०२५ नम्बरको मोटरसाइकललाई ठक्कर दिँदा मोटरसाइकल चालक सुनसरीको धरान उपमहानगरपालिका११ का अन्दाजी २० वर्षीय टार्जन राईको मृत्यु भएको प्रहरीले जनाएको छ। कोशी प्रदेशका ट्राफिक प्रहरी प्रमुख एसपी विनोद घिमिरे सवारी चालकको असावधानीका कारण पूर्वपश्चिम राजमार्गको मोरङ खण्डमा धेरै दुर्घटना भइरहेको बताउँछन्। उनका अनुसार पछिल्लो समय दुर्घटनाको अवस्था भयावह बनेर गएको छ। राजमार्ग स्तरोन्नतिको काम भइरहेको छ। सवारीसाधन कुद्नलाई बीचमा २ लेनको पिच सडक मात्रै छ। दुवैतर्फ ठूलठूला खाल्डा बनाइएका छन्। सडक निर्माण चलिरहेको छ। त्यहाँमाथि चालकले लापरबाही गरिदिन्छन्, उनले भने। एसपी घिमिरेका अनुसार साँघुरो सडक, सवारीसाधनको तीव्र गति तथा चालकको असावधानी दुर्घटनाको मुख्य कारण हुन्। दुर्घटना धेरै भएका र हुनसक्ने सम्भावित स्थानमा सडक विभाग तथा निर्माण कम्पनीसँग समन्वय गरेर स्पिड ब्रेकर लगाउने तयारी भइरहेको उनले बताए। अधिकांश दुर्घटना मोटरसाइकलले जथाभावी ओभरटेक (अर्को सवारीसाधनलाई उछिन्ने) गर्दा भइरहेको ट्राफिक प्रहरीको विश्लेषण छ। अधिकांश दुर्घटना गलत ठाउँको ओभरटेकिङले भइरहेको छ। मोटरसाइकलले जथाभावी ओभरटेक गरिदिँदा मानवीय र भौतिक क्षति हुने गरी दुर्घटना भइरहेका छन्, घिमिरेले भने। उनका अनुसार ट्राफिक प्रहरीले दुर्घटना न्यूनीकरणलाई प्राथमिकतामा राखेर काम गरिरहेको छ। विभिन्न जनचेतनामूलक कार्यक्रमदेखि सवारी चालकलाई प्रशिक्षण दिने कामलाई तीव्र पारिएको उनको भनाइ छ। एसपी घिमिरेले मोटरसाइकललाई लक्षित गरी चालकलाई प्रशिक्षण दिने काम भइरहेको जानकारी दिए।"
"इजरायल र हिजबुल्लाह युद्धविराम निकट, नेतान्याहुको मन्त्रिपरिषद्मा छलफल","इजरायल र लेबनान युद्धविरामको सम्झौता नजिक पुगेका इजरायली र अमेरिकी अधिकारीहरूले जनाएका छन्। यसबारे छलफल गर्न इजरायली मन्त्रिपरिषद्को बैठक आज बस्ने बीबीसी समाचारमा उल्लेख छ । इजरायल र लेबनानमा रहेको इरान समर्थित शिया सशस्त्र समूह हिजबुल्लाहबीचको लडाइ अन्त्य गर्न ६० दिनको युद्धविराम प्रस्ताव गर्न सकिने जनाइएको छ। सम्झौतामा दक्षिणी लेबनानबाट इजरायली सेना फिर्ता गर्ने र उक्त क्षेत्रमा हिजबुल्लाहको उपस्थितिको पनि अन्त्य गर्ने कुरा समावेश छ। अमेरिकी राष्ट्रिय सुरक्षा परिषद्का प्रवक्ता जोन किर्बीले भने, 'हामीलाई लाग्छ कि हामी युद्धविरामको नजिक पुगेका छौं।'"
दुर्गा प्रसाईंलाई सर्वोच्च अदालतमा उपस्थित गराइयो,"काठमाडौं : मेडिकल व्यवसायी दुर्गा प्रसाईंलाई सर्वोच्च अदालतमा उपस्थित गराइएको छ। प्रसाई अदालत उपस्थित भएको र पेशी तोकिन बाँकी रहेको अदालत स्रोतले जनाएको छ। साइवर अपराधको कसुरमा पक्राउ परेपछि प्रसाईंका छोरा निराजन प्रसाईंले गैरकानुनी रुपमा थुनामा राखेको दावी गर्दै शुक्रबार बन्दी प्रत्यक्षीकरणको रिट दिएका थिए। न्यायाधीश मनोज शर्माको इजलासले आइतबार रिटमाथि सुनुवाइ गर्दै कारण देखाउ आदेश जारी गर्दै बन्दीसहित उपस्थित गराउन आदेश जारी गरेको थियो। सोही आदेशअनुसार प्रहरीले उनलाई अदालतमा उपस्थित गराएको हो। प्रसाईंले आफूलाई गैरकानुनी रुपमा थुनामा राखिएको दावी गर्दै तत्काल रिहाइको माग गर्दै अन्तरिम आदेश माग गरेका थिए। रिटमा गृह मन्त्रालय,प्रहरी प्रधान कार्यालय, प्रहरी प्रधान कार्यालय केन्द्रीय अनुसन्धान व्यूरो र काठमाडौं जिल्ला अदालत ववरमहललाई विपक्षी बनाइएको छ। फेक डकुमेन्ट को सहारामा प्रधानमन्त्री केपी शर्मा ओलीविरुद्ध दुष्प्रचार गरेको र अफवाह फैलाएको आरोपमा उनलाई मंसिर ४ गते केन्द्रीय अनुसन्धान ब्यूरोले पक्राउ गरेको हो। उनलाई पाँच दिन हिरासतमा राखेर अनुसन्धान गर्न प्रहरीलाई जिल्ला अदालतले अनुमति दिएको छ। सामाजिक सञ्जालमा कम्बोडियामा ओलीको लगानी रहेको भन्दै उनले सार्वजनिक गरेको कागजातमा प्रधानमन्त्री ओलीको नामसहित र नक्कली हस्ताक्षर रहेको थियो। प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएपछि लगत्तै प्रहरीले पक्राउ गरेको थियो। उनलाई पाँच दिन हिरासतमा राख्न अनुमति दिइएको थियो। उनीविरुद्ध यसअघि पनि साइबरसम्बन्धी कसुरमा मुद्दा दर्ता भएको थियो। असोज १५ गते जिल्ला अदालत काठमाडौंले प्रसाईंलाई एक लाख रुपैपाँमा धरौटीमा छोड्न आदेश दिएको थियो। एक लाख रुपैयाँ बु्झाएर उनी धरौटीमा छुटेका थिए। त्यसपछि फेक डकुमेन्टको सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो।"
वालेटको केवाईसी रूजु गर्ने कर्मचारीले कमिसन लिएको भेटिएपछि पक्राउ,"काठमाडौं : वालेट सेवाग्राहीहरूको केवाईसी रूजु गर्ने ३ जना कर्मचारी पक्राउ परेका छन्। धादिङको ज्वालामुखी गाउँपालिका५ का २० वर्षीय साहिल श्रेष्ठ, गोरखाको सिरानचोक गाउँपालिका४ का २२ वर्षीय सविन कुमार कुमाल र रामेछापको उमाकुण्ड गाउँपालिका२ का २२ वर्षीय सुरेन्द्र बस्नेतलाई काठमाडौं उपत्यका अपराध अनुसन्धान कार्यालय टेकुले पक्राउ गरेको हो। वालेटका ग्राहकहरूको केवाईसी रूजु गर्ने विभागका ती कर्मचारीहरूले वालेटका सेवाग्राहीहरूले आफ्नो वालेटको केवाईसी रूजु गर्नको लागि अपलोड गरिएका विवरणहरूबाट फोटो, नागरिकताको प्रतिलिपि लगायतका विवरण डाउनलोड गरी आपराधिक गिरोहसँग कमिसन लिई अन्य व्यक्तिहरूको नाममा फरकफरक मोबाइल नम्बरहरूबाट ५५ वटाभन्दा बढी वालेटहरू गैरकानुनी रूपमा खोलेका थिए।उनीहरुले उक्त वालेटहरूलाई रुजू गरी आर्थिक कारोबार गर्ने गरेको प्रारम्भिक अनुसन्धानको क्रममा खुल्न आएको अपराध अनुसन्धान कार्यालयले जनाएको छ । उनीहरूमाथि आपराधिक विश्वासघात गर्न नहुने कसूरमा कानून बमोजिम आवश्यक अनुसन्धान एवम् कारबाहीको लागि जिल्ला प्रहरी परिसर ललितपुर जावलाखेल पठाइएको कार्यालयले जनाएको छ।"
"पाकिस्तानमा इमरान खान समर्थकको हिंसात्मक प्रदर्शन: ६ सुरक्षाकर्मीको मृत्यु, १०० भन्दा बढी घाइते",स्लामावाद : पाकिस्तानका पूर्वप्रधानमन्त्री इमरान खानको रिहाइको माग गर्दै आइतबारदेखि सुरु भएको विरोध प्रदर्शन हिंसात्मक बनेको छ । जियो टिभीका अनुसार इमरान खानका सयौं समर्थक इस्लामाबादमा प्रवेश गरेका छन् । सेनाले ढुवानी कन्टेनर राखेर राजधानी जाने राजमार्ग अवरुद्ध गरे पनि प्रदर्शनकारीले लिफ्टिङ मेसिन र केही हेभी मेसिनको सहायताले ब्यारिकेड तोडेका छन् । प्रदर्शनकारीहरूले श्रीनगर राजमार्गमा सुरक्षा बलहरूमाथि आक्रमण गर्दा चार सैनिक र दुई प्रहरीको मृत्यु भएको थियो। यस घटनामा ५ सैनिक र २ प्रहरी पनि घाइते भएका छन् । रिपोर्टका अनुसार हिंसामा हालसम्म १०० भन्दा बढी प्रहरी घाइते भएका छन् । अधिकांशको अवस्था गम्भीर रहेको सञ्चारमाध्यममा उल्लेख छ । इमरान खानको पार्टीले हिंसात्मक प्रदर्शनमा आफ्ना कार्यकर्ता पनि घाइते भएको दाबी गरेको छ । राजधानी इस्लामावादमा हिंसा नियन्त्रण गर्न धारा २४५ लगाइएको छ । प्रदर्शनकारीलाई देख्नेबित्तिकै गोली हान्न आदेश दिइएको छ । पाकिस्तानी सेनालाई कानून र व्यवस्था कायम राख्न कुनै पनि क्षेत्रमा कर्फ्यू लगाउने अधिकार दिइएको छ।
नेपालकी मनिषा बनिन् मिस हेरिटेज पेटिट युनिभर्स,"बैंकक : 'मिस हेरिटेज पेटिट युनिभर्स २०२४' को शीर्ष उपाधि नेपालकी मनिषा राजवंशीले जितेकी छन्। हालै थाइल्याण्डको बैंककमा आयोजित नोभेम्बर ९ देखि १६ सम्म चलेको अन्तर्राष्ट्रिय स्तरको प्रतियोगितामा ४३ देशका प्रतिस्पर्धी रहेका थिए। उक्त प्रतियोगिताको उपाधि हात पार्ने झापा बाह्रदशी ६ की मनिषा राजवंशीले समाजशास्त्रमा एमए गरेकी छन्। उनी शिक्षिका पनि हुन्। उनले हाल राजवंशी समुदायको बारेमा थेसिस पनि गरिरहेकी छिन्। आफ्नो समुदायबाट अभिनय र मोडलिङको क्षेत्रमा खासै उपस्थिति नभएका कारण केही राम्रो गर्ने सोचका साथ मोडलिङ सम्बन्धी प्रतियोगिता र ब्युटी प्याजेन्टहरूमा भाग लिने गरेको बताउँछिन् । उनले २०१८ मा मिस राजवंशी (दोस्रो रनर अप), २०१९ मा मिस ग्रेस काठमाडौँ (दोस्रो रनर अप), सन् २०१८ मा मिस राजवंशीको उपाधि जितेकी उनले सन् २०२१ मा मिस डिभाको विनर भएकी थिइन्। म मोडलिङमा यसो ट्राइ गरौँ न भनेर मात्र आएकी होइनँ', मनिषा भन्छिन्, आदिवासी राजवंशी समुदायबाट पनि अभिनय र मोडलिङको क्षेत्रमा केही गर्न सक्ने प्रतिभा रहेछन् भनेर स्थापित गर्न यो क्षेत्रमा लागेकी हुँ ।"
रास्वपाका नेताविरुद्ध अदालतको अवहेलना मुद्दामा सुनुवाइ सकियो,"काठमाडौं : राष्ट्रिय स्वतन्त्र पार्टी (रास्वपा) का नेताहरूविरुद्ध अदालत अवहेलनामा दायर भएको मुद्दाको प्रारम्भिक सुनुवाइ सकिएको छ। न्यायाधीश डामनोजकुमार शर्मा र नृपध्वज निरौलाको इजलासमा सुनुवाइ सकिएको हो। अब केहीबेरमा आदेश आउनेछ। यसअघि मंसिर ९ गते सुनुवाइका लागि पेशी तोकिएपनि पछि हेर्न नभ्याइने सूचीमा राखिएको थियो। रास्वपाका नेताहरूले अदालतको मानहानी गरेको दावी गर्दै कार्त्तिक २९ गते अधिवक्ता अनुपम भट्टराईले सर्वोच्च अदालतमा मुद्दा दर्ता गराएका थिए। उनले सहकारीको रकम अपचलन गरेको आरोपमा पक्राउ परेका रास्वपाका सभापति रवि लामिछानेमाथि अनुसन्धान चलिरहँदा अदालतलाई दबाब दिने वा प्रभाव पार्नेगरी रास्वपाका नेताहरूले अदालतको मानहानी गरेको दावी गर्दै रिट निवेदन दायर गरेका हुन्। निवेदनमा रास्वपाका सांसदहरू स्वर्णिम वाग्ले,प्रवक्ता मनिष झा,विराजभक्त श्रेष्ठ, सुमना श्रेष्ठ,तोसिमा कार्की,सोविता गौतमलगायतलाई विपक्षी बनाइएको छ। सहकारी ठगी प्रकरणमा रास्वपा सभापति लामिछाने हाल प्रहरी हिरासतमा छन्। विभिन्न सहकारीको रकम हिनामिना गरेको उनीमाथि आरोप छ। उनी हाल कास्की प्रहरी हिरासतमा छन्।"
हतियारसहित कपिलवस्तुमा एकजना पक्राउ,"कपिलवस्तु : प्रहरीले हतियारसहित एकजनालाई मायादेवी गाउँपालिका वडा नम्बर ६ डुमराबाट एकजनालाई पक्राउ गरेको छ । पक्राउ पर्नेमा सोही वडाका २१ वर्षीय सद्दाम हुसेन फकिर रहेको प्रहरी नायब उपरीक्षक मोहन मणि अधिकारीले बताए । फकिरले मोटरसाइकल चोरी गर्न लागेको गोप्य सूचना प्राप्त हुनासाथ इलाका प्रहरी कार्यालयबाट खटिएको प्रहरी टोलीले उनलाई पक्राउ गरेको हो । खान तलास गर्दा उनको शरीरमा बाँधेर राखिएको अवस्थामा एक थान पेस्तोल बरामद भएको ईलाका प्रहरी कार्यालय पकडीका प्रहरी निरीक्षक कमल क्षेत्रीले बताए । पक्राउ परेका फकिरको साथमा कालो रंगको ४५ मिली मिटर क्यालिवरको डेन्जर ट्यए एयर पेस्तोल १ थान, सोही पेस्तोलमा लाग्ने छर्रा ४३ थान, सोही पेस्तोलमा प्रयोग हुने धमाका ६ थान बरामद गरिएको जिल्ला प्रहरी कार्यालयले जनाएको छ । उनीमाथि हात हतियार तथा खरखजानासम्बन्धी कसुर मुद्दामा थप अनुसन्धान हुने प्रहरीले जनाएको छ।"
अपहरण गरेको अभियोगमा दुई जना पक्राउ,पर्सा : अपहरण तथा शरीर बन्धक सम्बन्धी कसूरमा संलग्न रहेको अभियोगमा २ जनालाई प्रहरीले पक्राउ गरेको छ । आइतबार दिउँसो वीरगंज महानगरपालिका१६ ईनर्वागाउँ बस्ने ३० वर्षीय सन्तोष दास तत्मा र नगवा बस्ने ३१ वर्षीय हरिशंकर शर्मा पक्राउ परेका हुन् । रौतहट कटहरिया नगरपालिका६ बस्ने ४१ वर्षीय पुरूषलाई आइतबार अपहरण गरी फिरौती रकम माग गरेको भन्ने उजुरीको आधारमा पर्सा प्रहरीले उनीहरूलाई ईनर्वागाउँबाट पक्राउ गरेको हो । प्रहरीले उनीहरूको साथबाट नगद ५० हजार रूपैयाँ र अपहरणमा प्रयोग गरेको २ थान मोटरसाइकल समेत बरामद गरेको जनाएको छ । उनीहरू उपर अपहरण तथा शरीर बन्धक कसूरमा जिल्ला अदालत पर्साबाट ७ दिन म्याद थप अनुमति लिई यस सम्बन्धमा प्रहरीले आवश्यक अनुसन्धान गरिरहेको प्रहरीको भनाई छ।
दुग्ध विकास संस्थान सुधारका लागि प्रयास भइरहेको छ : कृषिमन्त्री अधिकारी,"काठमाडौं : कृषि तथा पशुपन्छी विकासमन्त्री रामनाथ अधिकारीले दुग्ध विकास संस्थान (डीडीसी) लाई प्रभावकारी बनाई ऋणबाट मुक्त गराउन आफूले सक्दो प्रयास गरिरहेको बताएका छन्। आज मन्त्रालयमा राष्ट्रिय किसान सञ्जालको ज्ञापनपत्र बुझ्दै मन्त्री अधिकारीले डीडीसीको उत्पादनको खपत बढाउन व्यक्तिगत तवरबाट समेत आफूले विभिन्न प्रयास गरिरहेको भन्दै यसको नतिजा चाँडै देखिने बताए। विगतदेखि नै डीडीसीमा बेथिति रहेको र यसलाई अन्त्य गर्न केही समय लाग्ने र यसका लागि आफ्नो पहल रहेको मन्त्री अधिकारले उल्लेख गरे। यो समयमा डीडीसीले दूध खरिदमा विगतदेखि नै कोटा निर्धारण गर्ने गरेको जानकारी आफूलाई आएको भएपनि किसानलाई निरास पार्न नहुनेमा मन्त्रालयको जोड रहेको मन्त्री अधिकारीले बताए। सरकारले अण्डा र मासुमा आत्मनिर्भर भए जस्तै दूधमा पनि आत्मनिर्भरको विषय उठाउँदै गर्दा किसानको दूध खरिद नगर्ने भन्ने कुरा हुन सक्दैन, मन्त्री अधिकारीले भने। केही सञ्चार माध्यममा किसानको दूध सरकारी संस्थानले नकिनेको विषय आएको तर दूध बिक्री नभएको गुनासो किसान मार्फत नआएको भए पनि यस विषयलाई आफूले गम्भीरतापूर्वक लिएको र केही दिनमा यथार्थ बाहिर ल्याउने बताए। ज्ञापनपत्र बुझाउँदै सञ्जालले दूध, उखु , सुपारी लगायत अहिलेका समस्या समाधानका लागि ध्यानाकर्षण गराएको छ।"
सामाजिक सुरक्षा कोषमा १८ लाख श्रमिक सूचीकृत,"काठमाडौं : सामाजिक सुरक्षा कोषमा हालसम्म १८ लाख श्रमिक सूचीकृत भएका छन्। सोमबारसम्म औपचारिक क्षेत्रका पाँच लाख ४३ हजार चार सय ९१,वैदेशिक रोजगारमा रहेको १२ लाख ५३ हजार छ सय १५, अनौपचारिक क्षेत्रका तीन सय सात र स्वरोजगार क्षेत्रका दुई सय २७ गरी १७ लाख ९७ हजार छ सय ४० श्रमिक आवद्ध भएको कोषले जनाएको छ। ७ औं सुरक्षा दिवसको अवसरमा मंगलबार आयोजित कार्यक्रममा कोषका कार्यकारी निर्देशक कविराज अधिकारीले सोबारे जानकारी गराएका हुन्। उनका अनुसार कोषले श्रमिकका लागि औषधोपचार, स्वास्थ्य तथा मातृत्व, दुर्घटना, अशक्तता, आश्रित परिवार र वृद्धावस्था सुरक्षा योजना सञ्चालन गरेको छ । कोषले हालसम्म एक लाख ८० हजार नौ सय २२ श्रमिकलाई विभिन्न योजनाअन्तर्गत ११ अर्ब ६२ करोड भुक्तानी गरेको छ । कोषमा योगदान रकम ६८ अर्ब ६८ करोड सङ्कलन भएको छ ।"
"अनुदान स्वीकार गर्छौं, बीआरआई ऋणमा सम्झौता हुँदैन : मन्त्री गुरुङ","काभ्रेपलाञ्चोक : सञ्चार तथा सूचना प्रविधिमन्त्री पृथ्वीसुब्बा गुरुङले प्रधानमन्त्री केपी शर्मा ओलीको चीन भ्रमणमा चीनले अनुदान दिएमा स्वीकार्ने बताएका छन्। आज काभ्रेमा आयोजित कार्यक्रममा उनले आगामी साता हुने प्रधानमन्त्री ओलीको चीन भ्रमणका क्रममा सरकारले ऋण नलिने तर परियोजनाहरूमा अनुदान सम्झौता गर्नसक्ने बताएका हुन्। उनले भने, हामी जुनसुकै मुलुकबाट ऋण लिइहाल्दैनौँ, अनुदान भने लिन्छौँ, चीनले अनुदान दिएमा त्यो स्वीकार गर्छौं, त्यसमा सम्झौता हुनसक्छ । उनले सरकार बीआरआई सम्झौता गरिहाल्नपर्छ भन्नेमा सरकार नभएको बताए। उनले चीनसँग एमओयू गरेकाले कार्यान्वयन गर्नुपर्ने पक्षमा रहेको उल्लेख गरे। उनले सामाजिक सञ्जाल प्रयोग, सञ्चालन र नियमन गर्ने विधेयक पनि मन्त्रिपरिषद्मा प्रस्तुत भएकाले संसद्को आगामी अधिवेशनले पारित गर्ने जानकारी गराए। गुरुङले सामाजिक सञ्जालमा अराजक र अमर्यादित प्रस्तुतिले प्रश्रय पाएको भन्दै चिन्ता व्यक्त गरे। उनले असत्य खबरका कारण परिवार विग्रह हुन थालेको धारणा राखे। मन्त्री गुरुङले मिडिया नियमन गर्न प्रेस काउन्सिल अपर्याप्त भएकाले अझ व्यवस्थित गर्न काउन्सिलको विधेयकमाथि संसदीय समितिमा छलफल भइरहेको बताए।"
कुण्डली र चेतनाको ऊर्जा क्यानभासमा,"नवलपुर : मानव शरीरमा रहेका सात वटा ऊर्जा केन्द्रहरूले मानव चेतनाको स्तरलाई उच्च बिन्दुमा पुर्याउन महत्वपूर्ण भूमिका खेल्छ। यसमा जागरण गराउने शारीरिक, मानसिक एवं साधनाले हो। मानव शरीरको चेतनाको ऊर्जा, ध्यान, प्राणयाम, योगको साधनाबाट चेतनशील हुँदै जान्छ। योग विद्याअन्तर्गतको कुण्डलिनी विद्यालाई गैंडाकोटका कलाकार भीमप्रसाद शर्माले क्यानभास तयार गरेका छन्। शर्माले चित्रमार्फत सात वटा कुण्डलिनी चक्र र तिनलाई जागरण गराउन ध्यान मुद्रा बुझाउन चित्र बनाएका छन्। कुण्डलिनी विद्याबारे अध्ययन तथा अनुसन्धान गरेर चित्र बनाएको चित्र प्रदर्शन गरेका छन्। पूर्वीय दर्शनमा आधारित १० वटा चित्र छन्। सात वटा कुण्डलीका चक्र छन्। यसको चरणबद्ध प्रक्रियालाई शर्माले चित्रमा उतारेका छन्। हिन्दु सनातनको ऊँ कार परिवारका ध्यान गर्दा प्रयोग गरिने मुद्रा छन्। उनले गुणको धारामा रंग प्रयोग गरेका छन्। कुण्डलीको मूल्य र मान्यताअनुसार रंगको मि श्रण गरेका छन्। मूलधार, स्वाधिष्ठान, मणिपुर, हनाहत, विशुद्धी, आज्ञा र सहस्रार मुद्रालाई चित्रमार्फत प्र्रस्तुत गरेका छन्। कुण्डलिनी चित्रकार शर्माको बाह्रौं एकल चित्रकला प्रदर्शनी हो। मानव चेतनाको स्थिति, त्यसको जगरण र त्यसको सदुपयोग मानिसले कसरी गर्छन् भन्ने देखाउन खेजेको हो, उनले भने, यति महत्त्वपूर्ण विषय हो भने जनस्तरमा जानकारी गराउनु पर्यो भनेर व्यापकता होस् भनेर यो विषय छानेको हुँ। शास्त्रीयतामा आधारित समसामयिक र कथानक शैलीका ३७ वटा चित्र प्रदर्शन गरिएको छ। उनले तीन वर्ष लगाएर चित्र तयार गरेका हुन्। करिब पचासवर्षे कलाकारिता यात्रामा शर्माको यो फरक खालको चित्रकला हो। नवलपरासी गैंडाकोटस्थित गैंडाकोट प्रज्ञा ग्यालरीमा कात्तिक २१ गतेदेखि कुण्डलिनी प्रदर्शन गरिएको हो।"
"पन्चैबाजा बजाउँदै महिला, आम्दानी गर्दै","प्यूठान : सधैं घाँस दाउरा र खेती किसानीमा व्यस्त हुने मल्लरानी गाउँपालिका२ की दुर्गा राना हिजोआज वडा कार्यालय धाउँछिन्। सरकारी कामकाजको लागि भने होइन। उनी सीप सिक्न वडा कार्यालय पुग्ने गरेकी हुन्। उनीसँगै वडाका २६ महिलाले पछिल्लो पाँच दिनदेखि पन्चैबाजा बजाउने तालिम लिँदैछन्। नेपाली कला संस्कृति झल्कने पन्चैबाजाको संरक्षणसँगै आयआर्जनका लागि वडा कार्यालयले महिला सशक्तीकरणअन्तर्गत पन्चैबाजा बजाउने तालिम सञ्चालन गरेको हो। संस्कृतिको संरक्षण पनि हुने, वडाध्यक्ष लेखबहादुर थापाले भने, महिलाको आयआर्जनमा समेत टेवा पुग्ने अपेक्षा गरेका छौं। महिला उत्साहसहित तालिममा सहभागी हुने गरेको उनले बताए। पन्चैबाजामा दमाहा, झ्याली, ट्याम्को, ढोकली र सहनाई पर्छ। प्यूठानका महिलाले पन्चैबाजा बजाएर कला, संस्कृति जगेर्नासहित आयआर्जन गर्दै आएका छन्। मातृभूमि टोल विकास संस्था प्यूठान नगरपालिका२ ले विभिन्न निकायको सहयोगमा महिलाका लागि पन्चैबाजा बजाउने तालिम दिएपछि अहिले उनीहरू विभिन्न मेला पर्वमा बाजा बजाएर आम्दानी गर्न थालेका हुन्। घरेलु तथा साना उद्योग कार्यालय र वडा कार्यालयको सहयोगमा तालिम सञ्चालन तथा बाजा खरिद गरेको संस्थाका अध्यक्ष ताराबहादुर केसीले बताए। विवाह, मेला, पूजाआजा, देवाली पूजा, उत्सवहरूमा पन्चैबाजाको माग हुने भएपछि आयआर्जनसमेत हुन थालेको हो। पन्चैबाजामा थप बाजाहरू थपेर नौमती बाजाको सेट बन्दछ। २ पुरुषसहित ९ जनाको महिला टोलीले तीन वर्षदेखि नौमती बाजा बजाउँदै आएका छन्। नरसिंहा र सहनाई पुरुषले बजाउनुहुन्छ, अध्यक्ष केसीले भने, बाँकी सबै महिला हुनुहुन्छ। कार्यक्रमको समयावधि हेरेर १० हजारदेखि ३० हजार रुपैयाँसम्म सेवा शुल्क लिने गरेका छन्। प्यूठान नगरपालिकाले सबै सदस्यहरूका लागि एकै खालको पोसाकको व्यवस्था गरेकोले थप उत्साह बढाएको समूहकी संयोजक सुकमाया विकले बताइन्। समूहसँग अहिले दुई सेट नौमती बाजा छन्। माग आएमा कुनै कन्जुस्याइँ नगरी सहभागी हुने गरेको संयोजक विकले बताइन्। गत साउन महिनादेखि समूहले भजन टोलीसमेत तयार गरेको छ। मेलाहरू, मन्दिर उद्घाटन कार्यक्रम, विभिन्न पूजाहरूमा भजन टोली सहभागी हुँदै आएको समूहले जनाएको छ। प्यूठान नगरपालिका५ जुम्रिकाडाको एक महिला समूहले पनि गाउँमा पन्चैबाजा बजाएर आम्दानी गर्ने गरेका छन्। दिनगन्ती एक हजार पारिश्रमिक लिएर सेवा दिने गरेको स्थानीय पार्वती दमाईले बताइन्।"
रास्वपाका नेताविरुद्ध अदालतको अवहेलना मुद्दामा आज सुनुवाइ,"काठमाडौं : राष्ट्रिय स्वतन्त्र पार्टी (रास्वपा) का नेताहरूविरुद्ध अदालत अवहेलनामा दायर भएको मुद्दाको सुनुवाइका लागि आज पेशी तोकिएको छ। न्यायाधीश डामनोजकुमार शर्मा र नृपध्वज निरौलाको इजलासमा पेशी तोकिएको छ। यसअघि मंसिर ९ गते सुनुवाइका लागि पेशी तोकिएपनि पछि हेर्न नभ्याइने सूचीमा राखिएको थियो। रास्वपाका नेताहरूले अदालतको मानहानी गरेको दावी गर्दै कार्त्तिक २९ गते अधिवक्ता अनुपम भट्टराईले सर्वोच्च अदालतमा मुद्दा दर्ता गराएका थिए। उनले सहकारीको रकम अपचलन गरेको आरोपमा पक्राउ परेका रास्वपाका सभापति रवि लामिछानेमाथि अनुसन्धान चलिरहँदा अदालतलाई दबाब दिने वा प्रभाव पार्नेगरी रास्वपाका नेताहरूले अदालतको मानहानी गरेको दावी गर्दै रिट निवेदन दायर गरेका हुन्। निवेदनमा रास्वपाका सांसदहरू स्वर्णिम वाग्ले,प्रवक्ता मनिष झा,विराजभक्त श्रेष्ठ, सुमना श्रेष्ठ,तोसिमा कार्की,सोविता गौतमलगायतलाई विपक्षी बनाइएको छ। सहकारी ठगी प्रकरणमा रास्वपा सभापति लामिछाने हाल प्रहरी हिरासतमा छन्। विभिन्न सहकारीको रकम हिनामिना गरेको उनीमाथि आरोप छ। उनी हाल कास्की प्रहरी हिरासतमा छन्।"
सबाल संस्थान निजीकरणको,"नागरिकको दैनिक जीवनयापनसँग प्रत्यक्ष सम्बन्ध रहेका अत्यावश्यक वस्तु तथा सेवा सर्वसुलभ एवं सुपथ मुल्यमा उपलब्ध गराउनेलगायतका उद्देश्यका साथ सरकारले सार्वजनिक संस्थानहरूको स्थापना गरेको पाइन्छ। जसमा रोजगारी सिर्जना गराउने, विकासका पूर्वाधारहरू तयार गर्ने, आयात प्रतिस्थापन तथा निर्यात प्रवद्र्धन गर्ने पनि उद्देश्य राखिएको छ, जुन १९९० को दशकदेखि नै पाइन्छ। नेपालमा पहिलो सार्वजनिक संस्थान १९९३ सालमा विराटनगर जुट मिलको स्थापना भएको थियो। त्यसपश्चात् योजनाबद्ध रूपमा प्रथम पञ्चवर्षीय योजना २०१३२०१८ को अवधिमा सार्वजनिक संस्थानको स्थापनाले गति लिएको देखिन्छ। यस अवधिमा यी संस्थानहरूको संख्या आठ पुगेको थियो। यसैगरी, सातौं पञ्चवर्षीय योजना २०४२२०४७ को अन्त्यसम्म सरकारको पूर्ण वा अधिकांश स्वामित्व भएका संस्थानको संख्या ६२ पुगेको थियो। विश्वव्यापी लहरसँगै नेपालले पनि २०४० सालको दशकदेखि आर्थिक उदारीकरणको नीति अनुसरण गरेको देखिन्छ। २०४७ सालको राजनीतिक परिवर्तनपश्चात् आठौं योजना अवधिमा सरकारी संस्थान निजीकरण गर्ने कार्यले तीव्रता पायो। दसौं योजनाको अन्त्यसम्ममा करिब डेढ दर्जन संस्थान निजीकरण तथा एक दर्जन संस्थान खारेजी गरियो। एघारौं योजनाको अवधिसम्ममा सार्वजनिक संस्थानको संख्या ३६ कायम भएको थियो। वर्तमान समयमा भने केही नयाँ संस्थानको स्थापनासँगै मुलुकमा ४४ सार्वजनिक संस्थान अस्तित्वमा छन्। सामान्यतया सेयर पुँजीमा ५० प्रतिशतभन्दा बढी सरकारको नियन्त्रणात्मक स्वामित्व भएका निकायलाई सार्वजनिक संस्थानको रूपमा लिइन्छ । यसरी औद्योगिक क्षेत्रमा १०, व्यापारिक क्षेत्रमा ४, सेवा क्षेत्रमा ११, सामाजिक क्षेत्रमा ५, जनोपयोगी क्षेत्रमा ५ र वित्तीय क्षेत्रमा ९ संस्थान अस्तित्वमा छन्। केही समयअघि सरकारले सार्वजनिक गरेको सार्वजनिक संस्थानको वार्षिक स्थिति समीक्षा२०८१ अनुसार आव २०७९८० सम्ममा अस्तित्वमा रहेका सार्वजनिक संस्थानमध्ये करिब एकतिहाइ घाटामा देखिन्छ। सार्वजनिक संस्थानको वार्षिक स्थिति समीक्षामा हाल सञ्चालनमा रहेका ४४ वटा सार्वजनिक संस्थानमध्ये २६ वटा नाफामा, १५ घाटामा र तीनवटाको कारोबार शून्य देखिएको छ। आव २०७८७९ मा पनि ४४ सार्वजनिक संस्थान सञ्चालनमा थिए। तीमध्ये २५ नाफामा र १७ घाटामा सञ्चालित थिए। अहिले घाटामा गएकाको संख्या केही कम देखिए पनि अवस्था भने सन्तोषजनक छैन। औद्योगिक क्षेत्रअन्तर्गतका रहेका १० संस्थानमध्ये ७ वटा नोक्सानमा छन्। व्यापारिक क्षेत्रअन्तर्गत नेपाल वन निगमबाहेक अरू सबै कम्पनी नाफामा छन्। सेवा क्षेत्रअन्तर्गत नेपाल रेल्वे कम्पनी, राष्ट्रिय उत्पादकत्व तथा आर्थिक विकास कम्पनी र नेपाल वायुसेवा निगम घाटामा छन् भने अन्य कम्पनीहरू नाफामा देखिएका छन्। सामाजिक क्षेत्रअन्तर्गत जनक शिक्षा सामग्री केन्द्र र गोरखापत्र संस्थान सामान्य नाफामा हुँदा अरू सबै संस्था नोक्सानमा छन्। जनउपयोगी क्षेत्रअन्तर्गत नेपाल खानेपानी संस्थान घाटामा चलेको छ भने अरू कम्पनीहरू नाफामा छन्। विद्युत् प्राधिकरण, नेपाल टेलिकम, विद्युत् उत्पादन कम्पनी, राष्ट्रिय प्रसारण ग्रिड कम्पनी यसअन्तर्गत छन्। वित्तीय क्षेत्रअन्तर्गत रहेका संस्थान भने नाफामा रहेको बताइन्छ। विगतको तुलनामा भने गत आव सार्वजनिक संस्थानहरूको समग्र आर्थिक अवस्थामा सुधार देखिन्छ। नाफामा सञ्चालित संस्थानले समीक्षा अवधिमा ४८ अर्ब ५१ करोड ७५ लाख रुपैयाँ बराबर खुद नाफा कमाएका छन्। आव ७८७९ ती संस्थानले १ अर्ब ५४ करोड २० लाख रुपैयाँ मात्रै नाफा कमाएको अर्थ मन्त्रालयले जनाएको छ। सार्वजनिक महŒवका अन्य संस्थानले अवस्था सुधार्न नसक्दा यो नाफा छायाँमा परेको छ। कार्य सम्पादन कमजोर रहेका सार्वजनिक संस्थानले मुलुकलाई प्रशासनिक तथा वित्तीय भार मात्र बढाएको सरकारको भनाइ छ। यी संस्थानहरूको उचित व्यवस्थापनका लागि विभिन्न उपाय भए पनि सरकारले सबैभन्दा सजिलो उपाय निजीकरणलाई अँगाल्दै आएको देखिन्छ। झन्डै दुई दशकपछि सरकारले सार्वजनिक संस्थान निजीकरण प्रक्रिया अघि बढाएको छ। लामो समयदेखि बन्द, रुग्ण र कार्यसम्पादन कमजोर भएका संस्थानहरूको निजीकरण प्रक्रिया अगाडि बढेको सरकारले जनाएको छ। केही समय अगाडि बसेको निजीकरण समितिको बैठकले बन्द, रुग्ण र कार्यसम्पादन कमजोर अवस्थामा भएका आठवटा संस्थानको निजीकरण वर्गीकरणका लागि मन्त्रिपरिषद्मा प्रस्ताव सिफारिस गर्ने निर्णय गरेको छ। सिफारिसमा परेका संस्थानमा जनकपुर चुरोट कारखाना, नेपाल मेटल कम्पनी, हेटौंडा कपडा उद्योग, विराटनगर जुट मिल, बुटवल धागो कारखाना, गोरखकाली रबर उद्योग, उदयपुर सिमेन्ट उद्योग र हेटौंडा सिमेन्ट कारखाना छन्। सरकारले हालै सार्वजनिक संस्थानहरूको निजीकरण प्रक्रिया अगाडि बढाएको छ। तर पनि विगतको इतिहासलाई भने बेवास्ता गर्न नमिल्ने देखिन्छ। प्रजातन्त्र पुनस्र्थापनापछि तत्कालीन सरकारले संस्थानको दक्षता वृद्धि गरी उत्पादकत्व बढाउन, सरकारलाई परेको प्रशासनिक तथा वित्तीयभार कम गर्न र निजी क्षेत्रको सहभागिता वृद्धि गरी सेवा प्रवाहलाई प्रभावकारी बनाउने भन्दै संस्थानको निजीकरण, खारेजी र विघटन प्रक्रियालाई संस्थागत रूपमै अघि बढाएको थियो। यो प्रक्रिया सुरु गरिएयता हालसम्म ३० वटा संस्थान निजीकरण भइसकेका छन्। जसमा १८ संस्थानको विभिन्न प्रक्रियामार्फत निजीकरण गरियो भने अन्य १२ खारेजी गरेको देखिन्छ। निजीकरण गरिएका संस्थानमध्ये ६ वटा पूर्णरूपमा बन्द भएका छन्। १० नाफामा र दुइटा घाटामा छन्। संस्थानहरूको निजीकरण गर्दा फरकफरक तरिकाले गरिएको थियो। सेयर बिक्री प्रक्रियाबाट निजीकरण गरिएका ११ मध्ये ३ संस्थान अहिले बन्द छन्। व्यवसाय वा सम्पत्ति बिक्री प्रक्रियाबाट निजीकरण गरिएका तीनवटै संस्थान हाल बन्द छन्। त्यस्तै, सम्पत्ति विक्री वा भाडामा दिइएका तीनमध्ये दुई नाफामा छन् भने एउटा घाटामा सञ्चालित छ। व्यवस्थापन करारमा रहेको एउटा संस्थान पनि घाटामा छ। यसरी विगतमा निजीकरण गरिएका संस्थानको कार्यसम्पादन स्तर सन्तोषजनक नदेखिएका कारण यस प्रक्रिया माथि सबाल उठ्ने गरेको छ। विगतमा निजीकरण गरिएका सार्वजनिक संस्थानहरूको सञ्चालन तथा व्यवस्थापनमा विभिन्न समस्या देखा परेका छन्। कतिपय सार्वजनिक महŒवका संस्थान बन्द भएका छन् भने कतिपय घाटामा सञ्चालित छन्। यसले गर्दा सेवासुविधा प्रवाहमा बाधा पुगेको मात्र होइन, स्रोतसाधनको समेत उचित परिचालन हुन नसकेको देखिन्छ। पहिलो चरणमै निजीकरण गरिएका भृकुटी कागज कारखाना, हरिसिद्धि इँटा टायल कारखाना र बाँसबारी छाला तथा जुत्ता कारखाना यसको ज्वलन्त उदाहरण बनेका छन्। निजीकरण गरिएका संस्थानहरू निजीकरणको उद्देश्य विपरीत सञ्चालित हुनु, व्यावसायिक कारोबार बन्द हुनु र खरिदकर्तासँग भएको सम्झौताको प्रभावकारी अनुगमन तथा सुपरिवेक्षण नभएका कारण निजीकरणबाट अपेक्षाकृत रूपमा उपलब्धि हासिल हुन सकेको छैन। यसैगरी, सम्झौतामा प्रस्तुत भएका व्यावसायिक योजना, वित्तीय योजना एवं संगठनात्मक विकास योजना लक्ष्यउन्मुख नहुनु, खरिदकर्ताले संस्थानको सुधारमा ध्यान नदिई गैरव्यावसायिक प्रयोजनमा उपयोग गर्नुजस्ता समस्याले यी संस्थानले उत्पादकत्व, रोजगारी एवं राजस्व संकलनमा अपेक्षित योगदान दिन सकेनन्। निजीकरण प्रक्रियामा राजनैतिक हस्तक्षेपका कारण यसको सुधारमा समेत बाधा पुगेको छ। यसैकारण निजीकरणले मात्रै सार्वजनिक संस्थाहरूमा रहेका सबै समस्याको समाधान हुन सक्दैन भन्ने प्रस्ट हुन्छ। मुलुकभित्रै वस्तु तथा सेवाहरूको सर्वसुलभ आपूर्तिका लागि सार्वजनिक संस्थानहरूको महŒवपूर्ण भूमिका देखिन्छ। उद्यमशीलताको विकास, रोजगारी सिर्जना, निर्यात प्रवद्र्धन, साधनस्रोतको उचित परिचालन एवं राजस्व वृद्धिमा समेत सार्वजनिक संस्थानहरूले योगदान दिन सक्नेमा दुई मत छैन। यसका लागि यी संस्थानहरूको संगठनात्मक सुधारका साथै प्रतिस्पर्धी बनाउने नीतिगत एवं कार्यगत पहलको जरुरी देखिन्छ। कतिपय संस्थानलाई आवश्यकता एवं औचित्यताका आधारमा निजीकरणको प्रक्रियामा लान सकिन्छ तर यसको दीर्घकालीन प्रभावलाई समेत मूल्यांकन गरेर अगाडि बढ्नुपर्ने देखिन्छ। अर्काेतर्फ, सबैभन्दा महत्त्वपूर्ण यी संस्थानहरूको सबलीकरण पक्षमा ध्यान दिनुपर्ने आवश्यकता छ। अधिकांश सार्वजनिक संस्थान अहिले पनि पुरानो प्रविधिको प्रयोग, प्रतिस्पर्धी क्षमताको अभाव, बढ्दो भ्रष्टाचार, राजनीतीकरण तथा नवप्रवर्तकको अभावजस्ता समस्याले झेलिएका छन्। संस्थानहरूको नियमन, अनुगमन र नियन्त्रण गर्ने कार्य प्रभावकारी हुन नसक्दा वर्षौंदेखि राम्रो सेवासुविधा दिन नसकेका संस्थानसमेत सुध्रिन सकेनन्। यसकारण राजनीतिक हस्तक्षेपको अन्त्य गर्दै आवश्यकताअनुसार नीतिगत तथा व्यवस्थापकीय सुधार गरेमात्र निजीकरण कार्य समाधान हुने पक्का छ।"
"रुकुमपूर्वमा उपनिर्वाचनको सरगर्मी : कोही मतदाता शिक्षा दिँदै, कोही भेटघाटमा व्यस्त","रुकुमपूर्व : रुकुम पूर्वको पुथाउत्तरगंगा गाउँपालिकामा उपनिर्वाचनको चहलपहल बढेको छ। नेकपा माओवादी र नेकपा एमाले चुनावी एजेण्डा लिएर गाउँ पसेका छन् । पुथामा मङ्सिर १६ गते गाउँपालिका उपाध्यक्ष पदको लागि उपनिर्वाचन हुन लागेको हो। उपनिर्वाचनलाई लक्षित गरेर उपाध्यक्ष पदको लागि नेपाली कांग्रेस र एमाले तथा माओवादी केन्द्र र नेकपा एकीकृत समाजवादीको गठबन्धन चुनावी मैदानमा छन् । नेपाली कांग्रेस एमाले गठबन्धनबाट एमालेकी केशकुमारी तुलाचन र नेकपा माओवादी केन्द्रनेकपा एस गठबन्धनबाट माओवादीकी नरपुरा बुढा पुनको उम्मेदवारी छ । अहिले पार्टीहरू चुनावी प्रचारप्रसारमा व्यस्त छन् । उप निर्वाचनका लागि उम्मेदवारसहितको वडास्तरीय कोण सभा,पार्टी प्रशिक्षण,भेटघाट,टोलस्तरीय बैठक, मतदाता शिक्षाजस्ता कार्यमा जोड दिइएको नेकपा माओवादी केन्द्रकी जिल्ला संयोजक कुमारी बरालले जानकारी दिए । त्यस्तै कांग्रेसएमाले गठबन्धन पनि मतदाता रिझाउन लागि परेका छन् । मतदाता तथा जनभेटघाट, छलफल जस्ता कार्यक्रम गरेर चुनावी एजेण्डाबारे जानकारी गराउने काम भइरहेको नेकपा एमालेका जिल्ला अध्यक्ष लीलामणि गौतमले बताएका छन । काजु वडाध्यक्षमा निर्विरोध निर्वाचित रुकुमपूर्वको पुथाउत्तरगंगा गाउँपालिका वडा नम्बर २ मा नेकपा माओवादी केन्द्रका उम्मेदवार निर्विरोध निर्वाचित भएका छन् । नेपाली कांग्रेस र नेकपा एमालेका संयुक्त उम्मेदवार नेकपा एमालेका जीवन रोकाले उम्मेदवारी फिर्ता लिएपछि माओवादी केन्द्रका जगत घर्ती मगर (काजु) निर्विरोध निर्वाचित भएका हुन । निर्वाचन तालिका अनुसार बुधबार उम्मेदवारहरूलाई आफ्नो उम्मेदवारी फिर्ता लिनका लागि समय दिइएको थियो । उक्त समयमा नेपाली कांग्रेस र नेकपा एमालेका संयुक्त उम्मेदवार रोकाले उम्मेदवारी फिर्ता लिएका थिए । अन्य कुनै उम्मेदवार नभएपछि माओवादी केन्द्रका (काजु) निर्विरोध निर्वाचित भएका हुन् । कांग्रेसएमालेको तर्फबाट उम्मेदवारी दिएका रोकाले माओवादीका उम्मेदवार आफन्त पर्ने भएकाले नाम फिर्ता लिएको बताएका छन् । उनले भने,'हामी एउटै घरको नाता पर्ने हो । माओवादीका उम्मेदवार काका नाता पर्छन्, भेगीय हिसाबमा पनि एउटै परियो,'उनले भनेका छन्, 'पार्टीले के गर्ने भन्ने कुरा उसको हो । गाउँपालिका उपाध्यक्षमा पार्टीकै उम्मेदवार जिताउन लाग्छु । आफ्नो खुसीले उम्मेदवारी फिर्ता लिएको हो, पार्टीले कारबाही गरे स्वीकार्छु ।' यता नेकपा एमालेले २ नम्बरका वडा अध्यक्ष पदका उम्मेदवार रोकाले पार्टीको निर्णय विपरीत उम्मेदवार फिर्ता लिएको भन्दै उनलाई पार्टीको सबै जिम्मेवारीबाट निलम्बन गरिएको एमालेका जिल्ला अध्यक्ष लिलामणी गौतमले बताएका छन् । माओवादी केन्द्रले भने भारी मत लिएर जित्ने दाबीका साथ १४ वटै वडामा आफ्नो गतिविधिलाई तीव्र पारेको छ । माओवादी नेता तथा पूर्व मन्त्रीहरु गणेशमान पुन, दलजित शेर्पाली, कमला रोका, सांसद पूर्ण घर्ती, वाईसिएलका केन्द्रीय अध्यक्ष सुबोध शेर्पालीलगायतको टिम जिल्लामा जमेरै बसेको छ । गत भदौ २८ गते काठमाडौंबाट रुकुमपूर्व आउँदै गरेको पुथाउत्तरगंगा गाउँपालिकाको गाडी बागलुङमा दुर्घटना हुँदा गाउँपालिका उपाध्यक्ष भूपेन्द्र बुढा मगर र २ नम्बर वडा अध्यक्ष जसबहादुर शेर्पालीको निधन भएको थियो ।"
"सरकारलाई नेपाल खेलकुद महासंघको ७ बुँदे ध्यानाकर्षण, केके छन् माग ?","काठमाडौं : नेपाल खेलकुद महासंघले युवा तथा खेलकुद मन्त्री तेजुलाल चौधरीलाई यथाशिघ्र १० औं राष्ट्रिय खेलकुद प्रतियागिताको मिति घोषणा गर्न माग गरेको छ। महासंघको टोलीले मन्त्री चौधरीलाई सोमबार मन्त्रालयमा भेटेर विभिन्न सात बुँदे ध्यानाकर्षणपत्र बुझाउँदै खेलाडी निराशा बढेकाले राष्ट्रिय खेलकुद प्रतियोगिता गर्न माग गरेको कोषाध्यक्ष उज्वल सुवेदीले जानकारी दिए। खेलकुद विकासका लागि स्थानीय तहदेखि केन्द्रसम्म भौतिक पूर्वाधार, व्यावसायिक र प्रतिस्पर्धी खेलकुद गतिविधि हाम्रो आधार भन्ने मूल नाराका साथ स्थापित लाखौंलाख खेलकुदकर्मीहरुको आवाज बुलन्द गर्दै अगाडि बढिरहेको नेपाली खेलकुद जगतको अभिभावकीय संगठन नेपाल खेलकुद महासंघ स्थापना कालदेखि नै समग्र खेल क्षेत्रको विकासका साथसाथै खेलकुदका मुद्दाहरू अगाडि बढाउँदै आएको सबैमा सर्वविदितै छ। पत्रमा भनिएको छ,महासंघले खेल र खेलकुदको माध्यमबाट संसारभर राष्ट्रको गरिमा र पहिचान बढाउन सकिने बलियो आधार पनि खेल क्षेत्र नै हो। तसर्थ मुलुकमा समग्र खेलाडीहरू खेलकुदका माध्यमबाट जीविकोपार्जन गर्न सक्ने आधार निर्माण गर्नु नै आजको प्रमुख अभिभारा हो। तीनै अभिभारा पूरा गर्नका निमित्त नेपाल खेलकुद महासंघ यस ज्ञापन पत्रमार्फत गम्भीर ध्यानाकर्षण गराउँछौँ। महासंघले राष्ट्रिय खेलकुद परिषद्मा उपाध्यक्षलगायतका पद रिक्त रहेकाले यथाशीघ्र सहमतिको आधारमा नियुक्त गर्न माग गरेको छ। महासंघका प्रवक्तासमेत रहेका सुवेदीले भने,राष्ट्रिय खेलकुद परिषद्को लामो समयदेखि बोर्डको बैठक बस्न सकिरहेको छैन, यथाशीघ्र बैठक राख्न र राष्ट्रिय खेलकुद परिषदमा रिक्त रहेका पदपूर्ति गर्न पनि ध्यानाकर्षण गराएका छौं। महासंघले राष्ट्रपति रनिङ शिल्ड प्रतियोगिताका लागि यथाशीघ्र बजेट व्यवस्था गर्न माग गरेको छ। नेपाली खेलजगतका राष्ट्रिय तथा अन्तर्राष्ट्रिय खेलाडीहरु विदेश पलायन हुने संख्या बढिरहेको हुँदा सो पलायन रोक्न आवश्यक निर्णय गर्न ध्यानाकर्षण गराएका छन्। यसैगरी राखेपअन्तर्गत रहेका कर्मचारीहरूको समायोजन नभएको र रिक्त कर्मचारी यथाशीघ्र समायोजन र पदपूर्ति गर्न आवश्यक ऐन संशोधन गर्नुपर्ने ध्यानाकर्षण पत्रमा उल्लेख छ।"
सुदूरपश्चिमका मेन्टर हज नेपालमा,"काठमाडौं : नेपाल प्रिमियर लिग (एनपीएल) को फ्रेन्चाइज टोली सुदूरपश्चिम रोयल्सका मेन्टर ब्राड हज नेपाल आएका छन् । अस्ट्रेलियाका पूर्वखेलाडी हज सोमबार नेपाल आएका हुन् । उनलाई त्रिभुवन अन्तर्राष्ट्रिय विमानस्थलमा टोलीका मालिक स्वतन्त्रप्रताप शाहले स्वागत गरेका थिए । खेलाडीको भूमिकामा अस्ट्रेलियालाई विश्व च्याम्पियन बनाउन महत्वपूर्ण भूमिका निर्वाह गरेका उनले विश्वका अधिकांश फ्रेन्चाइज लिग खेलेको अनुभव छ । सुदूरपश्चिम रोयल्सको मार्की खेलाडी सुदूरपश्चिम प्रदेशकै दीपेन्द्रसिंह ऐरी रछन् । मेन्टरमा अस्ट्रेलियाका ब्राड हज र मुख्य प्रशिक्षकमा जगत टमाटा छन् । रोयल्सले आफ्नो कोटाका चार विदेशी खेलाडीलाई पनि अनुबन्ध गरिसकेको छ । ब्रान्डन मक्मलेन (स्कटल्यान्ड), सेफ अलि जेब (इङ्ल्यान्ड), स्कट कुगेलेइन (न्युजिल्यान्ड) र रोहन मुस्तफा (यूएई) लाई टिममा समावेश गरेको छ । यस्तै आरिफ शेख, अभिनाश बोहरा, विनोद भण्डारी, अर्जुन कुमाल, खडक बोहरा, इशान पाण्डे, नरेश बुढाऐर, भोजराज भट्ट, नरेन साउद, अमित श्रेष्ठलाई अक्सनमार्फत टिममा भित्र्याएको छ । ट्यालेन्ट हन्टबाट आइकोनिक खेलाडीमा अलराउन्डर वसन्त खत्रीलाई छनोट गरेको छ । अर्जुन र नरेन भने हाल यू१९ टोलीमा व्यस्त छन् ।"
"सुनको मूल्य २६ सयले घट्यो, कतिमा हुँदैछ कारोबार ?",काठमाडौं : स्थानीय बजारमा सुनको मूल्य आज पनि घटेको छ। अघिल्लो दिन सोमबार १५ हजार ९ सयले घटेको सुन आज २६ सय रुपैयाँले घटेको हो। नेपाल सुन चाँदी व्यवसायी महासंघका अनुसार आज २६ सय रुपैयाँले घटेर प्रतितोला सुनको मूल्य १ लाख ४८ हजार ७०० रुपैयाँ कायम भएको हो। सुनको मूल्य घटेसँगै चाँदी पनि ओरालो लागेको छ। आज २५ रुपैयाँले घटेर प्रतितोला चाँदीको मूल्य १ हजार ८२० रुपैयाँ निर्धारण भएको छ। अघिल्लो दिन प्रतितोला चाँदी १ हजार ८४५ रुपैयाँमा कारोबार भएको थियो। सरकारले भन्सार दर घटाएपछि स्थानीय बजारमा सुनचाँदीको भाउ घटेको हो। सुनको भन्सार दर २० बाट १० प्रतिशत कायम गरिएको छ। यसअघि सुन आयातमा सरकारले २० प्रतिशत कर लिँदै आएको थियो। यसैगरी चाँदीको भन्सार दर १५ प्रतिशतबाट १० प्रतिशतमा झरेको छ।
"कीर्तिपुरमा दलहरूको प्रतिष्ठाको लडाइँ, स्वतन्त्रको चुनौती","कीर्तिपुर : कीर्तिपुर नगरप्रमुखसहित वडा नम्बर १ र ४ मा यही मंसिर १६ गते उपनिर्वाचन हुँदैछ। नगरप्रमुखका लागि प्रमुख राजनीतिक दलसहित २० उम्मेदवार उपनिर्वाचनमा भिड्दैछन्। २०७९ सालको स्थानीय निर्वाचनमा काठमाडौं, धरानलगायत केही स्थानमा स्वतन्त्र उम्मेदवारले जितेका कारण यो पटक कीर्तिपुरमा स्वतन्त्र उम्मेदवारको लर्को नै छ। चुनावी प्रचारप्रसार पनि राजनीतिक दलको भन्दा स्वतन्त्र उम्मेदवारकै बढी देखिएको छ। स्वतन्त्र उम्मेदवार धेरै भएका कारण उनीहरूको चर्चा बढी भएको स्थानीय बताउँछन्। स्वतन्त्र उम्मेदवारका चुनाव चिह्न लगाएका गाडीहरू दगुरिरहेका देखिन्छन्। गौंडागौंडामा स्वतन्त्र उम्मेदवार छन्। त्यसैले स्वतन्त्रको चर्चा बढी भएको हो। स्वतन्त्र उम्मेदवार धेरै भए पनि मुख्य प्रतिस्पर्धा भने प्रमुख राजनीतिक दलबीच नै हुने स्थानीयको अनुमान छ। चुनावमा भोट लिन्छन्, जितेपछि नाकमुख देखाउँदैनन् सोमबार दिउँसो १ बजे कीर्तिपुर नगरपालिका३ सागलटोल पुग्दा मन्द फल्चामा बसेर मतदाताहरू गफिँदै थिए। नजिकै पोखरी छ। वरिपरि लस्करै घर छन्। जहाँ घरका भित्तामा उम्मेदवारको चुनावी चिह्नसहितका ब्यानर झुन्ड्याइएको देखिन्छ। मन्द फल्चा अगाडिको सडकबाट गाडीमा चुनावका नारा घन्काउँदै उम्मेदवार हुइँकिन्थे। पोखरीको वरिपरि पार्टी र स्वतन्त्र उम्मेदवारले आफ्ना प्रचारप्रसार कार्यालयसमेत खोलेर चुनावी गतिविधि गरेको पाइयो। ती कार्यालयमा झन्डा, मतपत्रको नमुना र घोषणापत्र थिए। केही कार्यकर्ताबाहेक उम्मेदवार भोट माग्न चुनावी मैदानमा होमिसकेका थिए। आश्वासन बाँड्दै उनीहरूले मतदाता रिझाइरहेका थिए। सागलटोल पुग्दा मन्द फल्चामा भेटिए मतदाता रामगोपाल श्रेष्ठ। उनले चुनावका गतिविधि नियालिरहेका थिए। उनले भने, मेयर, केही वडाध्यक्ष पदको चुनाव हुँदैछ। तर, पहिलाजस्तो यसपालि त चुनाव लागेकै छैन। चुनाव आउन एक साता पनि बाँकी नहुँदासम्म किन चुनाव लागेन त ? जिज्ञासा मेटाउँदै उनले थपे, नेताहरूले चुनावमा बोल्छन्, भोट लिन्छन् र जित्छन् तर, नाकमुख नै देखाउँदैनन्, यसैले मतदातामा चुनावले उत्साह भर्न सकेको छैन। उनका अनुसार कीर्तिपुर नगरपालिकामा कांग्रेस, एमाले, माओवादी र केही स्वतन्त्र उम्मेदवारहरूको चुनावी चर्चा छ । लगत्तै त्यहाँ आइपुगे अर्का मतदाता राजेश श्रेष्ठ। यसपालिको उपनिर्वाचनमा कांग्रेस र एमालेलाई स्वतन्त्र उम्मेदवारहरूले चुनौती थपिदिएका उनले सुनाए। उनले मेयर पदका स्वतन्त्र उम्मेदवार कविकुमार महर्जनले कांग्रेस र राजमान महर्जन मानवले एमालेका उम्मेदवारलाई चुनावी मैदानमा सकस बनाइदिएका बताए। उनले भने, एमाले र काँग्रेसका गढमा स्वतन्त्र मेयर पदका उम्मेदवारले भोट काट्ने चुनौती छ। स्वतन्त्र उम्मेदवार नजिते पनि जित्ने सम्भावना भएका सत्ताधारी पार्टीका उम्मेदवारहरूलाई यसले प्रभाव पार्न सक्ने चुनौती रहेको उनको आंकलन छ। एमाले र कांगे्रेसका गढमा स्वतन्त्र मेयर पदका उम्मेदवारले भोट काट्ने चुनौती छ। उम्मेदवार घरघरमा आइरहेका छन्। आफ्ना घोषणापत्र दिएर चुनाव जिताउन आग्रह गरिरहेका छन्। भोट कसलाई दिने त्यो त हाम्रो मन, दिमाग र हातको कुरो हो। राजेश श्रेष्ठ,मतदाता कीर्तिपुरको चुनावमा भीडभाड र तामझाम देखिएको छैन। तर, घरघरमा सचेत मतदाता छन्। उनीहरूले राम्रा उम्मेदवारलाई भोट हाल्ने सल्लाह भने गरिरहेको पाइन्छ। मतदाता राजेशले भने, उम्मेदवार घरघरमा आइरहेका छन्। आफ्ना घोषणापत्र दिएर चुनाव जिताउन आग्रह गरिरहेका छन्। भोट कसलाई दिने त्यो त हाम्रो मन, दिमाग र हातको कुरो हो। कीर्तिपुरमा जातिगत रूपमा भोट जान्छन् कि पार्टीगत ? यो पनि महत्त्वपूर्ण प्रश्न हो। राजेशका अनुसार कीर्तिपुरका मतदाताहरू जातिगतभन्दा पार्टीगत भोट हाल्ने गर्छन्। नेवार समुदायमा गुठीको ठूलो प्रभाव हुन्छ। कीर्तिपुरमा नेवारको समुदायको बाहुल्य छ। यहाँ महर्जन, मानन्धर, तुलाधर, तण्डुलकार, डंगोललगायतका बाक्लो बसोबास छ। त्यहाँ जात पिच्छेका गुठी छन् अर्थात् कीर्तिपुरमा छ्याप्पछ्याप्ती गुठी छन्। तर निर्वाचनमा गुठीमार्फत प्रभाव पार्न खोजिए पनि हालसम्म त्यो प्रभाव नदेखिएको स्थानीय बताउँछन्। राजेश भन्छन्, चुनावमा गुठीको प्रभाव हुने गरेको छैन। यहाँ त प्रत्येक जात (नेवार)का आआफ्ना छुट्टाछुट्टै गुठी छन्। पछिल्लो समय कीर्तिपुरमा बसाइँसराइको प्रभाव पनि बढी छ। बाहिरबाट गएकाहरू थपिँदै छन्। उनीहरूको पनि निर्वाचनमा सानो ठूलो प्रभाव देखिन थालेको छ। हाम्रो होइन राम्रोलाई जिताऔं दिउँसोको २ बजे। चुनावको सरगर्मी। कीर्तिपुर नगरपालिका वडा नम्बर २ देवढोका। यहाँ मुख्य निर्वाचन अधिकृतको कार्यालय छ। यहाँ शान्तिपूर्ण रूपमा चुनाव गराउन प्रहरी, प्रशासन, निर्वाचन कार्यालय, उम्मेदवार र तीनका प्रतिनिधिको छलफल चलिरहेको थियो। नजिकैको बस्तीमा पुग्दा महिला चुनावबारे कुरा गर्दै थिए। वृद्ध ज्ञानमाया महर्जन साग केलाउँदै थिइन्। उनले चुनावबारे भनिन्, चुनाव आउँछ, जान्छ हामीलाई के हुन्छ र ? भोट माग्ने बेलामा नेताले जे बोल्छ त्यो पूरा नै गर्दैनन्। भोट हालेर के हुन्छ, नहाल्दा के हुन्छ ? ज्ञानमायाको अनुभूतिले विगतमा उम्मेदवारहरूले भोट लिएर भनेजस्तो काम नगरेको स्पष्ट हुन्छ। तर, उम्मेदवारहरू उनीजस्ता मतदातालाई रिझाउन फेरि आकर्षक र लोभलाग्दो घोषणापत्र लिएर दैलोमा पुगिरहेका छन्। देव ढोकाकी लक्ष्मी महर्जनले भोट दिने अधिकार जनताको भएकाले त्यसको सही सदुपयोग गर्नु पर्ने बताइन्। उनले राम्रो उम्मेदवारलाई भोट दिनुपर्ने बताइन्। उनले भनिन्, राम्रो मान्छे चाहिएको छ, उम्मेदवार भएकामध्ये राम्रो उम्मेदवारलाई हामी भोट दिन्छौं। उनले प्रभावमा परेर भोट हाल्ने काम कसैले गर्न नहुने सुझाइन्। पैसा लिएर भोट हाल्ने काम कसैले गर्नु हुँदैन, नगर बनाउने मान्छेलाई हामीले जिताउनु पर्छ। राम्रो मान्छे चाहिएको छ, उम्मेदवार भएकामध्ये राम्रो उम्मेदवारलाई हामी भोट दिन्छौं। पैसा लिएर भोट हाल्ने काम कसैले गर्नु हुँदैन, नगर बनाउने मान्छेलाई हामीले जिताउनु पर्छ। लक्ष्मी महर्जन,मतदाता पार्टीका उम्मेदवारलाई स्वतन्त्रको चुनौती चुनाव भनेकै मतदाताका लागि सुनौलो अवसर हो। हाम्रोभन्दा राम्रो उम्मेदवार छनोट गर्नु बुद्धिमतापूर्ण निर्णय हो। मतदाताको मन बुझ्न पनि कम्ता कठिन छैन। कीर्तिपुर नगरपालिका५ भत्केको पाटी। जसलाई पृथ्वीचोक नामले पनि चिनिन्छ। चोकमा छ, दुईवटा विद्युतीय ट्रान्सफर्मर। यहाँ उम्मेदवारहरूको तस्बिरसहितको ब्यानर टाँगिएका छन्। त्यसकै अगाडि स्टेसनरी पसलमा भेटिए मतदाता र चुनावमा चासो राख्ने नागरिक। ५६ वर्षीय श्याम श्रेष्ठले भने, च्याउजस्तो पार्टी उम्रेका छन्। उम्मेदवार पनि थरीथरीका छन्। खै कसलाई भोट हाल्ने हुन् मतदाताले कसलाई नहाल्ने ? छुट्ट्याउनै कठिन भयो। कसले हार्छ, कसले जित्छ ? त्यो त मंसिर १६ गतेको चुनावपछि जनताले फैसला गरिदिन्छन्। श्यामकै नजिक बसिरहेका थिए सुदीप अधिकारी। उनले भने, म दिनभरि पसलमै हुन्छु। धेरै उम्मेदवारको प्रचार बोकेर सडकमा गाडी कुद्छ। खै किन हो मेरो पसलमा कोही उम्मेदवार भोट माग्न आएको छैन। उनले पनि पार्टीका उम्मेदवारलाई स्वतन्त्र उम्मेदवारले चुनौती दिइरहेका सुनाए। कांग्रेस, एमाले, माओवादी पार्टीको पकड भएको ठाउँमै स्वतन्त्र उम्मेदवार उठेका छन्, उनले भने, गाउँ पिच्छे स्वतन्त्र उम्मेदवारहरू छन्। उसले पनि भोट होल्ड गर्छ। पृथ्वीचोककै न्यु शान्ति खाजाघरमा मानिस चिया र खाजा खाइरहेका थिए। दिउँसोको ३ बजेको थियो। त्यहाँ पनि कीर्तिपुर नगरपालिकाको चुनावको गरमागरम बहस भइरहेको थियो। उनीहरू भन्दै थिए, कीर्तिपुरको चुनावमा धेरै पार्टी र उम्मेदवार दौडिरहेका छन्। तर, मुख्ययता कांग्रेस र एमाले बीच नै प्रतिस्पर्धा हुन्छ जस्तो छ। उम्मेदवार के भन्छन् ? कांग्रेसले नगर सभापति कृष्णमान डंगोललाई उम्मेदवार बनाएको छ। २०७९ सालको निर्वाचनमा पहिलो पटक कांग्रेसले कीर्तिपुरको लालकिल्ला भत्काएको थियो। एमाले र माओवादी केन्द्रलगायत कम्युनिस्ट उम्मेदवारहरू पराजित गर्दै कांग्रेसका राजकुमार नकर्मीले बाजी मारेका थिए। मिर्गौला रोगका कारण नकर्मीको निधन भएपछि त्यहाँ निर्वाचन हुँदैछ। अघिल्लो निर्वाचनमा जितेको कारणले कांग्रेसले यो निर्वाचन जित्ने बताउँदै आएको छ। कांग्रेसले पूर्वमेयर नकर्मीको शिक्षा, स्वास्थ्य र विकास निर्माणमा सुरुवात गरेका कदमलाई पूरा गर्ने प्रतिबद्धता गरेको छ। त्यस्तै शिक्षा, स्वास्थ्य, रोजगारदेखि खानेपानी समस्या र फोहरमैला व्यवस्थापनलगायतका एजेन्डा अघि सारेको छ। चुनाव आउँछ, जान्छ हामीलाई के हुन्छ र ? भोट माग्ने बेलामा नेताले जे बोल्छ त्यो पूरा नै गर्दैनन्। भोट हालेर के हुन्छ, नहाल्दा के हुँदैन ? ज्ञानमाया महर्जन, मतदाता कांग्रेस उम्मेदवार डंगोलले कीर्तिपुरलाई सम्पदाको सहर र प्राकृतिक संग्रहालय बनाउने योजना अघि सारेका छन्। कांग्रेसका कीर्तिपुर ४ का वडाध्यक्ष उम्मेदवार राजेन्द्र बानियाँले मेयर जितेपछि गरेका काम र चुनावी एजेन्डा नै यो पटक पनि जित्ने आधार भएको बताए। उनले स्वास्थ्य क्षेत्रमा आधा छुट दिने व्यवस्था कांग्रेस जितेपछि गरेको बताए। शिक्षा क्षेत्रमा एक घर एक स्नातकको नारा पनि कार्यान्वयनमा रहेको उनको भनाइ छ। आफूले २०७४ सालमा वडाध्यक्ष हुँदा चार सय घरधुरीलाई खानेपानी व्यवस्था गरेकोले त्यो वडामा जित्ने दाबी गरे। २०५४ र २०७४ सालमा जितेको एमाले पुनः विरासत फर्काउन लागिपरेको छ। एमालेले शान्त र समृद्ध कीर्तिपुरको नारा अघि सारेको छ। उसले सुशासनको क्षेत्रमा राम्रो दक्खल भएका डा सुरेन्द्र मानन्धरलाई उम्मेदवार बनाएको छ। पार्टीका केन्द्रीय सदस्यसमेत रहेको डा मानन्धर आफू कीर्तिपुरको दुःखसुखमा सधैं साक्षी रहँदै आएकोले जनताको विश्वास प्राप्त हुने दाबी गरे। भूकम्प, कोरोनालगायत हरेक संकटमा सधंै कीर्तिपुरका जनताका साथमा छु, चुनाव जिते पनि हारे पनि म कीर्तिपुरको जनताको सेवाबाट डगमगाउँदिनँ, उनले भने। उनले आपूले सारेका एजेन्डामा कीर्तिपुरवासी विश्वस्त रहेकोले जिताउने विश्वास प्रकट गरे। उनले आफ्ना जित्ने आधारका बारेमा भने, नकर्मीको निधनपछि बिथोलिएको कीर्तिपुरको एकतालाई लयमा फर्काउनेछु। एमालेभित्रको आन्तरिक एकताबाट उम्मेदवार चयन भएको छु। कीर्तिपुरका जनतामा समर्पित भएर यहाँसम्म आएको छु। जनतासँग जाहेर गरेको प्रतिबद्धतालाई राम्रोसँग कार्यान्वयन गर्छु भन्ने विषयमा पनि जनता विश्वस्त छन्, मलाई निर्वाचित गराउनेछन् । उनले आफू निर्वाचित भएपछि खानेपानी, रोजगारी, बाटाघाटा, सार्वजनिक यातायातलगायतका क्षेत्रमा राम्रो व्यवस्थापन गर्ने पनि बताए। सडक बोर्ड गठन, सांस्कृतिक सम्पदाको संरक्षण, युवालाई प्राविधिक तालिमसहितको रोजगारी, गृहिणीलाई रोजगारीको व्यवस्था गर्नेसमेत प्रतिबद्धता उनले जनाए। स्वतन्त्र उम्मेदवार धेरै कांग्रेस र एमालेबाट आएकामध्ये छन्। जसका कारण उनीहरूले यी दुई पार्टीकै भोट काट्ने भएकाले आफ्नो अवस्था बलियो रहेको माओवादीको दाबी छ। आफूलाई नेकपा एकीकृत समाजवादीको साथ भएको उसको भनाइ छ। एकीकृत समाजवादीका उम्मेदवार पनि प्रचारप्रसारमा नै छन्। एकीकृत समाजवादीका तर्फबाट भानु रिजालले उम्मेदवारी दिएका छन्। माओवादी केन्द्रले त्रिभुवन विश्वविद्यालयका अवकाश प्राप्त प्राध्यापक डा शिव शरण महर्जनलाई उम्मेदवार बनाएको छ। उनले कीर्तिपुरवासीको भाग्य र भविष्य बदल्दै नगरपालिकाको बाँकी अवधिमा कीर्तिपुरको मुहार फेर्ने वाचा गरेका छन्। हामीसँग कीर्तिपुरलाई कस्तो बनाउने भन्ने स्पष्ट खाकासहितको योजना छ। हाम्रो जितपश्चात् दिनरात नभनी कीर्तिपुरवासी जनताको सेवा र कीर्तिपुरको विकासका लागि खटिने छौं, उनले भने । च्याउजस्तो पार्टी उम्रेका छन्। उम्मेदवार पनि थरीथरीका छन्। खै कसलाई भोट हाल्ने हुन् मतदाताले कसलाई नहाल्ने ? छुट्ट्याउनै कठिन भयो। कसले हार्छ, कसले जित्छ ? त्यो त मंसिर १६ गतेको चुनावपछि जनताले फैसला गरिदिन्छन्। श्याम श्रेष्ठ,मतदाता जनता समाजवादी पार्टी नेपालले फरक पहिचान भएका दीपक महर्जन हनीलाई नगर प्रमुख उम्मेदवार बनाएको छ भने वडा नम्बर ४ को वडाध्यक्षमा राजीव महर्जन मोहिनीलाई उठाएको छ। जसपाका मेयर उम्मेदवार हनी ले विगतमा महिला र पुरुषलाई जिताएको कारण अब एकपटक फरक पहिचान भएकालाई जिताउन आग्रह गरेका छन्। महिला र पुरुष हेरिसक्नु भयो अब हामी अल्पसंख्यकलाई पालो दिनु होस्। जसपाका वडा नम्बर ४ का उम्मेदवार राजीव महर्जन मोहिनी आफ्नो समुदायको पहिचान स्थापित गर्दै देशका लागि केही गर्न उम्मेदवारी दिएको बताएका छन्। स्वतन्त्रको आआफ्नै प्रतिबद्धता स्वतन्त्र उम्मेदवारमा आआफ्नै प्रतिबद्धता छन्। विगतमा दलहरूलाई जिताएकाले अब स्वतन्त्रलाई जिताउनु पर्ने उनीहरूको भनाइ छ। सरसफाइ अभियन्तासमेत रहेका राजमान महर्जन मानवले कीर्तिपुरलाई नमुना सांस्कृतिक सहरको विकास गर्ने बताउँछन्। उनी नगरपालिकामा ३० देखि ५० प्रतिशत कर घटाउने र स्वास्थ्य सेवा निःशुल्क बनाउने प्रतिबद्धता जाहेर गर्दै उम्मेदवार बनेका छन्। स्वतन्त्र उम्मेदवार डा नवरथ बानियाँको समग्र कीर्तिपुर गर्बिलो कीर्तिपुर नारा छ। उनले वृद्ध आमाबाबाको भत्ता घरघरमै पुयाउने प्रतिबद्धता जाहेर गरेका छन्। अन्य स्वतन्त्र र साना दलका पनि आआफ्नै प्रतिबद्धता र एजेन्डा छन्। कीर्तिपुर नगरप्रमुखसहित वडा नं १ र ४ को पनि उपनिर्वाचन हुँदैछ। पीएचडीधारी उम्मेदवार नेताहरू नपढेको, बेरोजगार हुन्छन् भन्ने भाष्य छ। तर कीर्तिपुरको नगरप्रमुख प्राध्यापक, डाक्टर, इन्जिनियरदेखि उच्च शिक्षा हासिल गरेका उम्मेदवार भएको पाइएको छ। माओवादी केन्द्रले त्रिभुवन विश्वविद्यालयका अवकाश प्राप्त प्राध्यापक डा शिवनारायण महर्जन उम्मेदवार बनाएको छ। एमालेले संवैधानिक कानुनमा विद्यावारिधि गरेका डा सुरेन्द्र मानन्धर उठाएको छ। राप्रपाले इन्जिनियर धु्रव महर्जनलाई उम्मेदवार बनाएका छन्। त्यस्तै वनस्पतिशास्त्रमा स्नातकोत्तर र जर्मनीबाट वातावरण विज्ञानमा विद्यावारिधि गरेका डा नवरथ बानियाँले स्वतन्त्र उम्मेवारी दिएका थिए। अन्य उम्मेदवार पनि उच्च शिक्षा हासिल गरेका नै छन्। जसले जिते पनि यो पटक कीर्तिपुरले शैक्षिक र सामाजिक रूपमा स्थापित भएका नेतृत्व पाउने देखिएको छ।"
काठमाडौंमा आज कहाँकहाँ काटिदैछ बिजुली ?,"काठमाडौं : नेपाल विद्युत् प्राधिकरणले काठमाडौंको विभिन्न क्षेत्रमा आज बिजुली काट्ने भएको छ। केवल लाइन विस्तारका लागि लाजिम्पाट, पानीपोखरी, बालुवाटारलगायत क्षेत्रमा नेपाल विद्युत् प्राधिकरणले बिजुली काटिने जनाएको हो । प्राधिकरणले जारी गरेकोमा महाराजगञ्ज वितरण केन्द्रको लाजिम्पाट फिडरअन्तगर्तका क्षेत्रमा आज बिहान ११ बजेदेखि दिउँसो ३ बजेसम्म बिजुली कटौती हुने उल्लेख छ। प्राधिकरणका अनुसार निर्माण छिट्टै भएमा निर्धारित समय अगावै सम्पन्न भएमा अगावै विद्युत् आपूर्ति नियमित सञ्चालनमा आउन सक्ने छ ।"
प्रि ओपन सेसनमा नेप्से परिसूचक २१ अंकले बढ्यो,काठमाडौं : प्रि ओपन सेसनमा नेप्से परिसूचक दोहोरो अंकले बढेर बन्द भएको छ। साताको तेस्रो कारोबार दिन मंगलबार नेप्से परिसूचक २१३३ अंकले बढेर २७०४५७ विन्दुमा पुगेर बन्द भएको हो। यो समयमा ८७ वटा स्क्रिप्सको १६ हाजर ६७६ कित्ता सेयर १ करोड १९ लाख २० हजार ५०७ रुपैयाँमा खरिदबिक्री भए। प्रि ओपन सेसनमा ५७ स्टक्सको मूल्य बढ्दा २३ वटाको घट्यो। बाँकी ७ स्टक्सको मूल्य भने यो समयमा स्थिर रह्यो।
"ओली सरकारले ल्याएको थियो सामाजिक सुरक्षा योजना, कति छन् आबद्ध ?","काठमाडौं : सामाजिक सुरक्षा योजना कार्यान्वयनमा आएको सात वर्ष पुगेको छ। विसं २०७५ मंसिर ११ गते प्रधानमन्त्री केपी शर्मा ओलीले योगदानमा आधारित सामाजिक सुरक्षा योजना शुभारम्भ गरेका हुन्। २०७५ मंसिर ३ गते तत्कालीन ओली नेतृत्वको मन्त्रिपरिषद् बैठकले आजको दिनलाई सामाजिक सुरक्षा दिवसका रूपमा मनाउने निर्णय गरेको हो। आजपनि सरकारले नेपाल प्रज्ञा प्रतिष्ठान, कमलादीमा सातौं सामाजिक सुरक्षा दिवस मनाउँदैछ। कार्यक्रममा प्रधानमन्त्री सहभागी हुनेछन्। यसबाट नेपालको संविधानको धारा ३४ को उपधारा (२) अनुसार सामाजिक सुरक्षा पाउने मौलिक हकलाई सुनिश्चित गर्न महत्वपूर्ण आधार तय भएको थियो। सरकारले सामाजिक सुरक्षा कोषमार्फत आम नागकिलाई सामाजिक सुरक्षाको दायरामा ल्याउने प्रक्रिया अघि बढाइरहेको छ। कोषले श्रमिकका लागि औषधोपचार, स्वास्थ्य तथा मातृत्व, दुर्घटना तथा अशक्तता, आश्रित परिवार र वृद्धावस्था सुरक्षा योजना सञ्चालन गरिरहेको छ। योगदान वापतको रकम सामाजिक सुरक्षा कोषमा जम्मा गरेपश्चात् मात्र कोषले सञ्चालनमा ल्याएका सामाजिक सुरक्षा योजना बमोजिमका सुविधाहरु प्राप्त गर्न सकिनेछ। कोषका कार्यकारी निर्देशक कविराज अधिकारीले अहिलेसम्म औपचारिक, अनौपचारिक, वैदेशिक र स्वरोजगार क्षेत्रमा रहेको करिब १८ लाख श्रमिक सूचीकृत भइसकेका छन्। सोमबारसम्म औपचारिक क्षेत्रका पाँच लाख ४३ हजार चार सय ९१, वैदेशिक रोजगारमा रहेको १२ लाख ५३ हजार छ सय १५, अनौपचारिक क्षेत्रका तीन सय सात र स्वरोजगार क्षेत्रका दुई सय २७ गरी १७ लाख ९७ हजार छ सय ४० श्रमिक कोषमा आबद्ध भएको जानकारी दिए। कोषले हालसम्म एक लाख ८० हजार नौ सय २२ श्रमिकलाई विभिन्न सुविधा योजनाअन्तर्गत रु ११ अर्ब ६२ करोड दाबी भुक्तानी गरिसकेको छ। कोषमा रु ६८ अर्ब ६८ करोड योगदान रकम जम्मा भएको उनले बताए। सामाजिक सुरक्षा योजना एउटा कोष हाल प्रचलनमा रहेको सञ्चय कोष जस्तै हो। यसमा रोजगारदाता र मजदुर (श्रमिक) त्यसका सदस्य हुन्छन्। सञ्चय कोष, नागरिक लगानी कोषमा जस्तै सामाजिक सुरक्षा कोषमा पनि निश्चित रकम जम्मा गरिन्छ। रोजगारदाताबाट २० प्रतिशत र श्रमिकबाट १० प्रतिशत रकम कोषमा जम्मा हुने गरेको छ। यो पनि पढ्नुहोस अहिलेको सरकार जनताको सरकार हो, मेरो कोही छैन भन्नेका निम्ति राज्य छ : प्रधानमन्त्री ओली"
"गाँजा बोकेको गाडी मध्यराति नियन्त्रणमा, चालक फरार",धरान : गाँजा बोकेको गाडी प्रहरीले बरामद गरेको छ। सोमबार राति धनकुटाको छिन्ताङबाट गाँजा लोड गरेर धरानतर्फ झरेको को १ च ७६८९ नम्बरको स्कारपियो गाडी इलाका प्रहरी कार्यालय धरानको टोलीले तरहरा जंगलबाट पक्राउ गरेको हो । तिब्र गतिमा रहेको गाडीलाई धरानमा पक्राउ गर्न नसकेपनि पछ्याउनेक्रममा तरहरा जंगलमा पक्राउ गरेको धरानका डीएसपी प्रकास जबेगु बताए । प्रहरीले गाडीलाई ओभरटेक गरि छेकेपछि गाँजा ओसारपसार गर्ने चालक जंगलतर्फ भागेका कारण पक्राउ गर्न नसकिएको उनले बताए । उक्त गाडिमा कालो प्लाष्टिकभित्र राखेको ३ सय केजी रहेको १० पोका गाँजा बरामद गरिएको छ। गाँजा ओसारपसार गर्ने चालकको पहिचान भइसकेकाले उनको खोजी कार्य भइरहेको सुनसरीका प्रहरी प्रमुख एसपी सुमनकुमार तिम्सिनाले बताए । बरामद गरिएको गाँजा र गाडी आवश्यक कारबाहीका लागि ईलाका प्रहरी कार्यालय इटहरीमा राखिएको उनले जानकारी दिए।
रास्वपा सभापति रवि लामिछानेलाई आज काठमाडौं ल्याइँदै,"काठमाडौं : सहकारी ठगी, संगठित अपराध र सम्पत्ति शुद्धीकरण मुद्दाको कसुरमा कास्की प्रहरीको हिरासतमा रहेका पूर्वगृहमन्त्री एवम् राष्ट्रिय स्वतन्त्र पार्टीका सभापति रवि लामिछानेलाई आज काठमाडौं ल्याइने भएको छ। सूर्यदर्शन सहकारीको बचत रकम अपचलन गरेको अभियोगमा पक्राउ परेर अनुसन्धान भइरहेको समयमा काठमाडौंको अर्को सहकारीमा पनि संलग्न रहेको पाइएपछि आज अनुसन्धानका लागि ल्याउने तयारी भएको हो। लामिछानेमाथि काठमाडौं जिल्ला अदालतबाट कालीमाटीस्थित स्वर्णलक्ष्मी बहुउद्देश्यीय सहकारी संस्थाको बचत अपचलन गरेको आरोपमा अनुसन्धान गर्न उनीहरू विरुद्ध पक्राउ पुर्जी जारी भएको छ। कास्की जिल्ला अदालतले आइतबार थप १५ दिन हिरासतमा राखेर अनुसन्धान गर्न अनुमति दिएपछि उनलाई आज काठमाडौं ल्याउन लागिएको हो। स्वर्ण लक्ष्मी सहकारीका अध्यक्ष जीबी (गीतेन्द्रबाबु) राई, कोषाध्यक्ष कुमार रम्तेल, पूर्व डीआईजी छबिलाल जोशीसहित २४ जनाविरुद्ध पक्राउ पुर्जी जारी गरेको थियो। प्रहरी वृत्त कालीमाटीमा जाहेरी परेपछि प्रारम्भिक अनुसन्धान भएको थियो। हाल जिल्ला प्रहरी परिसरले कालीमाटीबाट फाइल झिकाएर अनुसन्धानलाई तीब्रता दिएको छ। जिल्ला प्रहरी कार्यालय कास्कीको हिरासतमा रहेको समयमा नै लामिछानेलाई रुपन्देहीको सुप्रिम सहकारी ठगी प्रकरणमा बयान लिएको थियो। यता साहारा चितवन सहकारीको रकम ठगी र संगठित अपराधको कसुरमा अनुसन्धान गर्न चितवनमा पनि पक्राउ पुर्जी जारी भइसकेको छ। उनीमाथि यसपश्चात चितवनमा अनुसन्धान हुनेछ।"
स्वास्थ्य पद्धतिमा वैकल्पिक बन्दै आयुर्वेद,"१९७३ चैत २० गते अक्षय तृतीयाको दिन पं कविराज हरिप्रसाद खकुरेललाई हाकिम वैद्यको रूपमा नियुक्ति गरी भीमसेनस्थान विष्णुमतीको किनारामा एक शैय्यायुक्त नेपाल राजकीय आयुर्वेद औषधालयको स्थापना भयो। १९७४ सालमा चार शैय्यायुक्त बनाइयो। १९७५ मा नरदेवीमा स्थानान्तरण गरियो। २००८ मा चार शैय्या थपेर आठ शैय्यायुक्त बनाइयो। २०१७ मा आठ शैय्या थपेर १६ शैय्यायुक्त बनाइयो। २०१९ देखि आयुर्वेद विद्यालय र चिकित्सालय गाभेर एकै नामबाट सञ्चालन भए। २०१९ मा ९ शैय्या थपेर २५ शैय्यायुक्त बनाइयो। २०३५ मा शतप्रतिशत शैय्या थपेर ५० शैय्यायुक्त बनाइयो। २०५५ मा शतप्रतिशत शैय्या थपेर एक सय शैय्यायुक्त बनाइयो। वीर अस्पतालको स्थापना १९७४ मा भएको हो। राजा त्रिभुवनले आयुर्वेद चिकित्सा सेवाको संस्थागत विकासको योजना तयार गर्न लगाएका थिए। १९९० सालमा युनानी औषधालय स्थापना, २००४ मा होमियोप्याथी अध्ययनका लागि कोलम्बो प्लानको व्यवस्था मिलाइएको थियो। २०१० सालमा नेपालमै सरकारी स्तरबाट पशुपति होमियोप्याथी चिकित्सालय स्थापना गरियो। २०१३ सालदेखि बनेका स्वास्थ्यसम्बन्धी अल्पकालीन तथा दीर्घकालीन नीति तथा योजनामा आयुर्वेद तथा वैकल्पिक चिकित्साका विभिन्न विधालाई विशेष स्थान दिँदै २०३८ सालमा आयुर्वेद विभाग स्थापना गरियो। २०५२ सालमा राष्ट्रिय आयुर्वेद स्वास्थ्य नीति ल्याइयो। राष्ट्रिय आयुर्वेद स्वास्थ्य नीतिले परिकल्पना गरेका आयुर्वेद विभागका महाशाखाहरू, आयुर्वेद चिकित्सा परिषद् नेपाल, राष्ट्रिय आयुर्वेद प्रतिष्ठान, राष्ट्रिय आयुर्वेद अनुसन्धान तथा तालिम केन्द्र, नरदेवी आयुर्वेद चिकित्सालय ९१९८ शैय्यायुक्त देशको एकमात्र केन्द्रीय आयुर्वेद अस्पताल, ३० शैय्यायुक्त मध्यपश्चिमाञ्चल क्षेत्रीय आयुर्वेद चिकित्सालय, बिजौरी, दाङ, निर्माणाधीन ५० शैय्यायुक्त क्षेत्रीय आयुर्वेद अस्पताल दुई (पूर्वाञ्चल क्षेत्रीय आयुर्वेद अस्पताल, लखनपुर, झापा र सुदूरपश्चिमाञ्चल अस्पताल, गेटा, कैलाली) स्थापना भइसकेका छन्। नेपालमा सुरुआतमा गुरुशिष्य परम्पराबाट आयुर्वेदको अध्ययन अध्यापन हुने गरेकोमा राणा शासनकालदेखि औपचारिक रूपमा प्राविधिक जनशक्ति उत्पादन गर्न सर्वप्रथम श्री ३ चन्द्रशम्शेर जबराबाट १९७९ पुसदेखि ब्याजको रूपमा प्राप्त रकमबाट आयुर्वेद जनशक्ति उत्पादन व्यवस्थाका लागि दुई लाख प्रोमिसरी नोट गुठी राखेको घटना स्मरणीय छ। नेपालमा आयुर्वेदको औपचारिक शिक्षा १९८५ मा नेपाल राजकीय आयुर्वेद विद्यालयको स्थापनासँगै भएको हो। १९९० सालदेखि वैद्य विनोद, वैद्य भूषण, वैद्य रत्नगरी क्रमश: दुई, चार र ६ वर्ष अवधिका तीन कोर्स पढाइन्थ्यो। शिक्षाको यो क्रम २००८ सम्म चल्यो। २००८ देखि २०३०३३ सम्म ती पाठ्यक्रम आयुर्वेद मध्यमा, आयुर्वेदशास्त्री, आयुर्वेदाचार्यमा परिणत गरी सञ्चालन गरिए। २०२८ सालमा नयाँ शिक्षा योजना लागू भएपछि नेपाल राजकीय आयुर्वेद विद्यालय त्रिभुवन विश्वविद्यालय, चिकित्सा शास्त्र अध्ययन संस्थानअन्तर्गत रह्यो र यसलाई आयुर्वेद क्याम्पस नामकरण गरियो। २०३० सालमा पूर्व सञ्चालनमा रहेका आयुर्वेदमध्यमा, आयुर्वेदशास्त्री, आयुर्वेदाचार्य कार्यक्रम स्थगित भए। २०३७ सालदेखि वार्षिक परीक्षा प्रणालीअन्तर्गत आयुर्वेद तथा सामान्य चिकित्सा प्रवीणता प्रमाणपत्र तह तीन वर्षको अध्ययन अवधि राखी सञ्चालन गरियो। २०४४ सालमा सहायक आयुर्वेद कार्यकर्ता, प्रवीणता प्रमाणपत्र तह र बीएएमएस (स्नातक) तहको कार्यक्रम प्रारम्भ गरियो। २०४४४५ सालमा सहायक आयुर्वेद कार्यकर्ता तहको कार्यक्रम दुई ब्याच सञ्चालनपछि स्थगित भयो र २०५३५५ सम्म आयुर्वेद विभागले तीन वर्ष सञ्चालन गयो। जुन तीन ब्याच उत्पादनपछि बन्द भयो। प्रवीणता प्रमाणपत्र तह २०५१ पछि स्थगित गरियो। बीएएमएस (स्नातक) तहको कार्यक्रमका विद्यार्थीले आन्दोलनपश्चात् बीएएमएमएसमा परिणत गराएपछि बन्द भयो। २०५३ देखि बीएएमएसको शिक्षा पुन: सुरु गरियो, जुन हालसम्म चालू छ। २०६९ असार १ गतेदेखि कार्यचिकित्सा विषयमा एमडी (स्नातकोत्तर तह) अध्ययन अध्यापन गराउने कार्य सुरु भयो। प्राविधिक शिक्षा तथा व्यावसायिक तालिम परिषद्को स्थापनापछि हालसम्म यसअन्तर्गत आयुर्वेद तथा सामान्य चिकित्सा प्रवीणता प्रमाणपत्र तह अध्ययन अध्यापन गराउने दुई र आयुर्वेदमा टेक्निकल एसएलसी अध्ययन अध्यापन गराउने प्राविधिक शिक्षा तथा व्यावसायिक तालिम परिषद्अन्तर्गत १२ शैक्षिक संस्था सञ्चालनमा छन्। नीतिगत व्यवस्था : सबै नेपाली नागरिकलाई शारीरिक, मानसिक, सामाजिक र भावनात्मक रूपमा स्वस्थ रही उत्पादनशील र गुणस्तरीय जीवनयापन गर्न सक्षम बनाउने सोचका साथ ल्याइएको राष्ट्रिय स्वास्थ्य नीति २०७१ को नीति ३ ले देशमा उपलब्ध जडीबुटीको व्यवस्थापन र उपयोग गर्दै आयुर्वेद चिकित्सा प्रणालीको विकास तथा प्रचलित अन्य पूरक चिकित्सा प्रणालीको संरक्षण र व्यवस्थित विकास गर्न निम्नानुसारका रणनीति लिएको छ। १ आयुर्वेद प्रणालीको क्रमबद्ध विकास गरिने छ। यस क्षेत्रमा अनुसन्धानद्वारा सेवाको गुणस्तर मूल्यांकन गरी विकास एवं परिमार्जन गरिनेछ। होमियोप्याथी, युनानी, तथा अन्य पूरक चिकित्सा प्रणालीको संरक्षण, विकास र विस्तारका लागि दीर्घकालीन योजना निर्माण गरी लागू गरिने छ। २ आयुर्वेद पद्धतिको प्रभावकारी कार्यान्वयनकार लागि उपयुक्त संरचनाको विकास र विस्तार गर्दै लगिनेछ। ३ स्थानीय रूपमा उपलब्ध जडीबुटीको संरक्षण र समुचित प्रयोगलाई विशेष योजना तथा कार्यक्रमसहित निजी र सरकारी आयुर्वेद औषधि उत्पादकको उत्पादन गुणस्तर सुनिश्चित गर्दै उत्पादन वृद्धि र व्यवसायीकरणमा जोड दिइनेछ। ४ राष्ट्रिय आयुर्वेद अनुसन्धान तथा तालिम केन्द्रका लागि उपयुक्त जनशक्तिको विकास तथा व्यवस्थापन गरी आयुर्वेद क्षेत्रमा अध्ययन, अनुसन्धान र अनुसन्धानसँग सम्बन्धित दक्ष जनशक्तिको उत्पादनलाई प्राथमिकता प्राप्त कार्यक्रमको स्पमा सञ्चालन गरिनेछ। ५ आयुर्वेद तथा जडीबुटीका नाममा हुने अनुचित गतिविधिहरूलाई नियमन गरी आयुर्वेद स्वास्थ्य सेवाको गुणस्तर वृद्धिमा विशेष ध्यान दिइनेछ। नेपाल स्वास्थ्य क्षेत्र रणनीति सन् २०१५२०२० कार्यान्वयन कार्ययोजनाले आयुर्वेद विभागअन्तर्गत रणनीतिहरूमा आयुर्वेद स्वास्थ्य सेवा, आयुर्वेद जडीबुटी र औषधि तथा आयुर्वेद जडीबुटीको गुणस्तर सुनिश्चित कार्यक्रम अवयवका कार्य व्याख्यामा थुप्रै कार्यक्रम, ती कार्यक्रमका लक्ष्य, सूचकांक र प्रतिफल प्रस्तुत गरेको छ, जुन आयुर्वेद क्षेत्रको विकासमा कोसेढुंगा हुन सक्छ। ऐननियमको व्यवस्था : आयुर्वेद चिकित्सा सेवाको विशिष्टतालाई मध्यनजर गरी स्वास्थ्य सेवामा रहने प्रणालीअन्तर्गत आयुर्वेद चिकित्सा प्रणाली पनि समावेश गरिएको छ। नेपाल स्वास्थ्य सेवा ऐन २०५३ र नेपाल स्वास्थ्य सेवा नियमावली २०५५ ले आयुर्वेद चिकित्सा सेवामा विशेषज्ञ सेवाको आवश्यकतालाई मध्यनजर गरी नेपाल स्वास्थ्य सेवामा आयुर्वेद समूहअन्तर्गत जनरल आयुर्वेद, भेषज, कार्यचिकित्सा, शल्य तथा संज्ञाहरण, शालाक्य, स्त्री तथा प्रसूति एवं कौमारभृत्य गरी सात उपसमूहको व्यवस्था गरेको छ। चिनियाँ परम्परागत चिकित्सा (टीसीएम)मा स्नातकोत्तर गरेका जनशक्ति व्यवस्थापन गर्न नेपाल स्वास्थ्य सेवामा टीसीएम समूह बनाई दरबन्दी सिर्जना गरी वृत्ति विकासको ढोका खोल्न आवश्यक देखिन्छ। वैकल्पिक चिकित्सा नेपालमा प्रचलनमा रहेका वैकल्पिक चिकित्सा : प्राकृतिक चिकित्सा, होमियोप्याथी, युनानी, आम्ची (सोवारिक्पा), चिनियाँ परम्परागत चिकित्सा आदि हुन्। विद्यमान संरचना : स्वास्थ्य मन्त्रालयमा आयुर्वेद तथा वैकल्पिक चिकित्सा शाखा, आयुर्वेद विभाग, सिंहदरबार वैद्यखाना विकास समिति, आयुर्वेद चिकित्सा परिषद् नेपाल, राष्ट्रिय आयुर्वेद प्रतिष्ठान, राष्ट्रिय आयुर्वेद अनुसन्धान तथा तालिम केन्द्र, नरदेवी आयुर्वेद चिकित्सालय (११८ शैय्यायुक्त देशको एकमात्र केन्द्रीय आयुर्वेद अस्पताल), ३० शैय्यायुक्त मध्यपश्चिमाञ्चल क्षेत्रीय आयुर्वेद चिकित्सालय, बिजौरी, दाङ, निर्माणाधीन ५० शैय्यायुक्त क्षेत्रीय आयुर्वेद अस्पताल दुई ( पूर्वाञ्चल क्षेत्रीय आयुर्वेद अस्पताल, लखनपुर, झापा सुदूरपश्चिमाञ्चल अस्पताल, गेटा, कैलाली)। ७ सय ५३ स्थानीय तहमध्ये ३ सय ११ स्थानीय तहमा आयुर्वेद स्वास्थ्य सेवा र आयुर्वेद स्वास्थ्य संस्थाहरू विस्तारित छन् भने आयुर्वेद स्वास्थ्य संस्थाहरू नभएका स्थानीय तह ४ सय ४२ छन्। विद्यमान शैक्षिक संस्थाहरू : एमडी अध्ययन अध्यापन गराउने त्रिविअन्तर्गत १, बीएएमएस अध्ययन अध्यापन गराउने त्रिविअन्तर्गत २ र नेपाल संस्कृत विश्वविद्यालयअन्तर्गत ३, प्रवीणता प्रमाणपत्र तह अध्ययन अध्यापन गराउने नेपाल संस्कृत विश्वविद्यालयअन्तर्गत १ र प्राविधिक शिक्षा तथा व्यावसायिक तालिम परिषदअन्तर्गत २ र आयुर्वेदमा टेक्निकल एसएलसी अध्ययन अध्यापन गराउने प्राविधिक शिक्षा तथा व्यावसायिक तालिम परिषदअन्तर्गत १२ शैक्षिक संस्था छन्। जनशक्तिको स्थिति : नेपालमा एमडीरएमएस गरेका विशेषज्ञ आयुर्वेद जनशक्ति ६१ जना र अन्य वैकल्पिक चिकित्सामा स्नातकोत्तर गरेका ११ जना, स्नातक गरेका ६ सय ७ जना, स्नातक आयुर्वेद फार्मेसी ४ जना, प्रवीणता प्रमाणपत्र तह उत्तीर्ण गरेका १ हजार ४ सय ३६ जना र आयुर्वेदमा टेक्निकल एसएलसी उत्तीर्ण गरेका १ हजार ७ सय ९५ जना जनशक्ति छन्। सरकारी संयन्त्रको पदसोपानमा एमडीरएमएस उत्तीर्ण गरेका विशेषज्ञ आयुर्वेद जनशक्तिको प्रमुख कन्सल्टेन्ट आयुर्वेद विज्ञ, बीएएमएस उत्तीर्ण गरेका जनशक्तिको वरिष्ठ आयुर्वेद चिकित्सक र आयुर्वेद चिकित्सक, प्रवीणता प्रमाणपत्र तह उत्तीर्ण गरेका जनशक्तिको वरिष्ठ कविराज र कविराज र आयुर्वेदमा टेक्निकल एसएलसी उत्तीर्ण गरेका जनशक्तिको वरिष्ठ वैद्य र वैद्य पदनाम दिइएको छ। आयुर्वेद सेवा कार्यक्रमहरूको विवरण : नेपाली जनतालाई आयुर्वेद स्वास्थ्य सेवा प्रदान गर्न आयुर्वेद विभागले आयुर्वेद सेवा कार्यक्रम सञ्चालन गर्छ। आयुर्वेद सेवा कार्यक्रम नेपाल सरकारका प्राथमिकता १ अन्तर्गतका कार्यक्रम हुन्। आयुर्वेद सेवा कार्यक्रमहरूलाई सेवामूलक कार्यक्रम, सचेतनामूलक कार्यक्रम, विभिन्न सामग्री तथा औषिध खरिद गरी तीन समूहमा वर्गीकरण गरिएको छ। सचेतनामूलक कार्यक्रमअन्तर्गत विद्यालय आयुर्वेद शिक्षा कार्यक्रम, जडीबुटीसम्बन्धी जनचेतनामूलक कार्यक्रम, अगुवा कृषकहरूलाई व्यावसायिक जडीबुटीसम्बन्धी तालिम, महिला स्वास्थ्य स्वयंसेविकालाई आयुर्वेदसम्बन्धी चेतनामूलक कार्यक्रमसम्बन्धी जनचेतना एवं व्यवस्थापन कार्यक्रम, स्थानीय परम्परागत स्वास्थ्यकर्मीसँग अन्तरक्रिया, सेवामूलक कार्यक्रमअन्तर्गत स्वस्थ जीवन कार्यक्रम, ज्येष्ठ नागरिकलाई नि:शुल्क स्वास्थ्य संरक्षण, प्रवद्र्धन, पञ्चकर्म, रसायन र योग सेवा, स्तनपायी आमाका लागि स्तन्यवद्र्धक आयुर्वेद औषधि वितरण, स्थानीय जडीबुटी रोपण तथा लगत संकलन, नमुना जडीबुटी उद्यान निर्माण क्षेत्र, अञ्चल, जिल्ला आयुर्वेद स्वास्थ्य केन्द्रमा चूर्ण औषधि निर्माण नि:शुल्क स्वास्थ्य शिविर सञ्चालन नि:शुल्क दर्ता शुल्क अनुदान योग पञ्चकर्म नमुना कार्यक्रम गाउँघर क्लिनिक तथा नसर्ने रोग व्यवस्थापन तथा विभिन्न सामग्री तथा औषधि खरिद कार्यक्रमअन्तर्गत प्राथमिक उपचार औषधि खरिद कार्यक्रम अत्यावश्यक आयुर्वेद औषधि खरिद, रोग निदान तथा उपचारलाई अस्पतालजन्य उपकरण खरिद पर्छन्। संघीय सरकारको समन्वयमा गर्नुपर्ने कार्य : प्रत्येक प्रदेशमा आयुर्वेद विशेषज्ञ चिकित्सा सेवासहितको प्रादेशिक आयुर्वेद अस्पताल स्थापना गर्नुपर्छ। प्रत्येक स्थानीय तहमा आयुर्वेद चिकित्सक सहितको आयुर्वेद स्वास्थ्य संस्थाबाट आयुर्वेद स्वास्थ्य सेवा कार्यक्रम सञ्चालन र विस्तार गर्नुपर्छ। प्रत्येक स्थानीय तहमा भैषज्योधान निर्माण गर्नुपर्छ। स्थानीय स्तरमा पाइने जडीबुटीको हर्बल बैंक स्थापना तथा बिज संरक्षण गर्ने। अन्य क्षेत्रमा जस्तै आयुर्वेद शिक्षा विस्तारको लागि आयुर्वेद अस्पताल नरदेवीलाई प्रतिष्ठानको रूपमा विकास गर्न जरुरी छ।"
डब्लूएमएसी वेल्स खुला प्रतियोगिता : सञ्जितकुमार राईले जिते स्वर्ण,"काठमाडौं : नेपालका सञ्जितकुमार राईले डब्लूएमएसी वेल्स खुला प्रतियोगितामा स्वर्णसहित दुई पदक जितेका छन् । आइतबार राति बेलायतको ईबीबीडब्लू भेल लिजर सेन्टर साउथ वेल्समा भएको प्रतियोगितामा सञ्जितले २ स्पर्धामा एक स्वर्ण र एक रजत जितेका हुन् । उनले क्रिएटिभ फम्सको मिक्स ब्ल्याकवेल्ट सफ्ट स्टायलमा स्वर्ण जितेका थिए । उनले २६७ अंक जोडे । ट्रेडिसनल फम्सको मिक्स ब्ल्याकवेल्टमा रजत जित्ने क्रममा सञ्जितले २६४ अंक बटुलेका थिए । प्रतियोगितामा चार सय ५० खेलाडीको सहभागिता रहेको थियो । प्रतियोगिताका क्रममा सञ्जितले डब्लूएमएसी वेल्सका अध्यक्ष क्रिस स्पाक्र्ससँग पनि भेट गरेका थिए । उनको यो पाँचौं अन्तर्राष्ट्रिय पदक हो । यसअघि उनले सन् २०२२ मा स्लोभेनियामा भएको विश्व मार्सल आर्ट्स गेम्समा एक स्वर्ण र एक कांस्य तथा २०२४ मा अमेरिकाको न्युजर्सीमा भएको ब्याटल अफ ड्रागन मार्सल आर्ट्स च्याम्पियनसिपमा स्वर्ण पदक जितेका थिए । राष्ट्रिय उमा कङफु प्रतियोगिताको दुई फरक संस्करणमा पनि उनले दुई स्वर्ण जितेका छन् । उनले भारत, अस्ट्रिया र जर्मनीमा भएको प्रतियोगितामा निर्णायकको भूमिकासमेत निर्वाह गर्नुका साथै विभिन्न घरेलु प्रतियोगितामा मुख्य निर्णायकका रुपमा पनि काम गरेका थिए । सञ्जित नेपाल उमा कङफु संघका नवनिर्वाचित अध्यक्ष पनि हुन् ।"
नवलपरासीको जनहित सहकारीमा बचतकर्ताको ५७ लाख हिनामिना,"परासी : नवलपरासीको प्रतापपुर गाउँपालिका६ स्थित जनहित बचत तथा ऋण सहकारी संस्थामा बचकर्ताहरुले जम्मा गरेको झण्डै ५७ लाख रुपैयाँ अपचलन गरी हिनामिना गरेको पाइएको छ । संस्थाका तत्कालीन व्यवस्थापक, पदाधिकारी र कर्मचारीहरूबाट ६३३ जना बचतकर्ताले जम्मा गरेको रकम अपचलन भएको पाइएको हो । बचतकर्ताहरूले रकम फिर्ता माग्दा नदिएपछि गाउँपालिकामा उजुरी परेको थियो । उजुरीका आधारमा गाउँपालिकाले सहकारीमा भएको रकम अपचलन अध्ययन गरी प्रतिवेदन पेश गर्न वडा नं १ का अध्यक्ष महेन्द्रबहादुर चौधरीको संयोजकत्वमा पाँच सदस्यीय समिति गठन गरेको थियो । अध्ययन समितिले बुझाएको प्रतिवेदनमा सहकारीका तत्कालीन व्यवस्थापकसहित ७ जनाले कूल ५६ लाख ८६ हजार ६३९ रुपैयाँ अपचलन भएको उल्लेख छ । सबैभन्दा बढी तत्कालीन व्यवस्थापक अविनासकुमार कुशवाहाले ५२ लाख रुपैयाँ संस्थामा हिसाब नबुझाएको उल्लेख छ । अरु रकम अन्य पदाधिकारी र कर्मचारीबाट अपचलन भएको देखिएको हो । प्रतिवेदनमा रकम अपचलनपछि फरार भनिएका तत्कालीन व्यवस्थापक कुशवाहालाई झिकाई रकम असुल गर्नुपर्ने र बचतकर्तालाई भुक्तानी दिने व्यवस्था मिलाउन भनिएको छ । २०७६ सालमा स्थापना भएको संस्थाले आर्थिक वर्ष ०७८०७९ को मात्र लेखापरीक्षण गरेको देखिएको छ । त्यसपछि साधारण सभा र लेखा परीक्षण गरेको देखिएको छैन । सोही लेखा परीक्षणको आधारमा समितिले प्रतिवेदन तयार पारेको हो । हाल संस्थामा ग्लोबल आइएमईमा जम्मा १० हजार ९६८ रुपैयाँ मात्र नगद मौज्जाद रहेको देखिएको छ । संस्थाले आर्थिक कारोबार गर्दा चेकबाट नगरी नगदै गर्ने गरेको, ऋण लगानी गर्दा धितो नराखी दिने गरेको, कर्जा लगानी गर्दा ऋण समितिको प्रमाणित बिना दिने गरेको, बचत फिर्ता गर्दा चेकबाट नभई नगदी रसिदबाट गरेको जसबाट धेरै जालसाक्षी भएको देखिएको प्रतिवेदनमा उल्लेख छ । संस्थामा भएको रकम अपचलनबारे सम्बन्धित दोषिहरूलाई झिकाई संस्थाले पाउनु पर्ने रकम असुल उपर गरी बचतकर्ता तथा अन्य भुक्तानीको व्यवस्था मिलाउनु पर्ने समितिले गाउँपालिकालाई सुझाव दिएको छ । त्यसैगरी सहकारी नियमनका लागि सहकारी संस्था निरीक्षण तथा अनुगमनसम्बन्धी कार्यविधि बनाउनुपर्ने र गाउँपालिकामा छुट्टै सहकारी शाखा राख्नुपर्ने समितिले सुझाव दिएको छ । रकम अपचलनबारे गाउँपालिका अध्यक्ष उमेशचन्द्र यादवले सम्पर्कविहीन व्यक्तिहरूलाई झिकाउनका लागि पहल गर्ने बताए । रकम अपचलन गर्नेलाई पहिला झिकाउने र त्यसपछि उनीहरूमाथि कस्तो कारबाही गर्ने भन्नेमा कानुनी परामर्शमा छौं । त्यसपछि अन्य प्रकृया अघि बढ्छ, अध्यक्ष यादवले भने । गाउँपालिका क्षेत्रमा बचत तथा ऋणको कारोबार गर्ने १८ सहित विभिन्न प्रकृतिका गरी कुल ४२ वटा सहकारी छन् । जसमा गाउँपालिकाको क्षेत्रअधिकारभित्र पर्ने ३६ वटा छन् । अरु संघ र प्रदेशको क्षेत्राधिकारमा पर्ने रहेको गाउँपालिकामा कृषि र सहकारी संस्थाको कामको जिम्मेवारी सम्हाल्दैं आएका प्राविधिक सहायक चन्द्रकान्त भुजले जानकारी दिए ।"
सिन्धुलीमा मल कारखाना स्थापना गर्न स्थलगत अध्ययन थालियो,"सिन्धुली : सिन्धुलीमा रसायनिक मल कारखाना स्थापनाका लागि स्थलगत अध्ययन थालिएको छ । सिन्धुलीको हरिहरपुरगढी गाउँपालिकाको पहलमा काठमाडौं विश्वविद्यालय (केयू) को प्राविधिकटोलिले वार्षिक दुई लाख टन क्षमताको रसायनिक मल कारखाना स्थापनाका लागि अध्ययन थालेको हो । गाउँपालिका र गाउँपालिकाबीच गत भदौमा भएको सम्झौता अनुसार केयुले सामेबारबाट फिल्डमै आएर पूर्वसम्भाव्यता अध्ययन थालेको गाउँपालिकाका अध्यक्ष बज्रध्वज वाइवाले जानकारी दिए । गाउँपालिकामा रासायनिक मल कारखाना स्थापनाका लागि अति आवश्यक पर्ने कच्चा पदार्थहरू (हाइड्रोजन,नाइट्रोजन र कार्बन डाइअक्साइड) को उपलब्धताका विषयमा केयूले अध्ययन थालेको हो । केयुका ग्रीन हाईड्रोजन ल्यावका टिम लिडर प्रोडा विराज सिङ्ग थापा, डा राम लामा, ईलक्ष्मण लामा, ईमानस घिसिङ, ईअभिषेक खतिवडा लगायतको टोलीले हरिहरपुरगढी गाउँपालिका ३ गुर्जीमा इलेक्ट्रोलाईसिस प्रविधिमा आधारित रसायनिक मल कारखाना स्थापनाका लागि पूर्वसम्भाव्यता अध्ययन थालिएको हो । उक्त टोलिका साथमा बागमती प्रदेश सभा सदस्य शुष्पा भुजेल न्यौपाने, गाउँपालिका अध्यक्ष वाइबा, प्रमुख प्रशासकीय अधिकृत दिपेन्द्र पैकरा, नेपाल लोकतान्त्रीक आदिवासी जनजाती महासंघका केन्द्रीय सदस्य मोहनलाल तामाङ,गाउँपालिकाका निवर्तमान उपाध्यक्ष अनिता कुमारी राई, महाचाड ईन्टरनेशनलका प्रतिनिधि राकेश महर्जन सहितले स्थलगत अनुगमन गरेका छन् । कारखाना स्थापनाका लागि गाउँपालिकाले जग्गा, बिजुली र पानी उपलब्ध गराउने छ । उद्योग स्थापनाका लागि सिन्धुलीको हरिहरपुरगढी गाउँपालिकास्थित बागमती नदी किनारको ३ सय ८६ बिघा जग्गासमेत छनोट गर्ने कार्य सम्पन्न भइसकेको छ । अब प्राकृतिक ग्यास प्रविधिमा आधारित रासायनिक मल कारखाना स्थापनाका लागि आवश्यक पर्ने कच्चा पदार्थहरू (हाइड्रोजन, नाइट्रोजन र कार्बन डाइअक्साइड) को उपलब्धताका विषयमा केयूले अध्ययन गरेर प्रतिवेदन बुझाएपछि थप प्रकृया अघि बढाइनेछ,अध्यक्ष वाइवाले भने । केयूले गाउँपालिकामा प्राविधिक र आर्थिक रूपमा रासायनिक मल कारखाना स्थापनाको उपयुक्तताबारे विस्तृत अध्ययने गर्ने छ । जसका लागि ३ महिनाभित्र केयूले रसायनिक मल कारखाना स्थापनासम्बन्धी पूर्वसम्भव्यता अध्ययन प्रतिवेदन तयार पार्नुपर्नेछ । उक्त अध्ययन प्रतिवेदन तयार गर्न लगानी बोर्डले समेत स्वीकृत जनाएको छ । वार्षिक दुई लाख टन क्षमताको रसायनिक मल कारखाना स्थापनाका लागि थाइल्यान्डको एक निजी कम्पनीले लगानी गर्ने प्रतिबद्धता जनाएको समेत गाउँपालिकाका अध्यक्ष वाइवाको भनाइ छ। सिन्धुलीको हरिहरपुरगढी गाउँपालिकामा रसायनिक मल कारखाना स्थापनाका लागि बागमती सरकारको मन्त्रिपरिषदबाट समेत निर्णय भएको छ । २०७९ चैत्रमा तत्कालिन मुख्यमन्त्री राजेन्द्र पाण्डेलेले मन्त्रीपरिषदबाट उक्त निर्णय गर्दै तत्कालिन प्रधानमन्त्री पुष्पकमल दाहाल प्रचण्डलाई सिन्धुलीमा निर्माणाधीन रासायनिक मल कारखानाको फाइल हस्तान्तरण गरेका थिए । हरेक वर्ष सिजनमै मल अभाव भएपछि त्यसको समाधानका लागि सरकारले स्वदेशमै कारखाना स्थापना गर्ने तयारी गरेको हो। नेपालमा प्राकृतिक ग्यास प्रविधिमा आधारित रासायनिक मल कारखाना स्थापनाका लागि सुरु लगानी १ खर्ब ३ अर्ब रुपैयाँ लाग्ने विभिन्न अध्ययनहरुले जनाएका छन् । अध्ययनका क्रममा प्राकृतिक ग्यासबाहेक वाटर इलेक्ट्रोसिस प्रविधि र थर्मोकोल प्रविधिमा आधारित रासायनिक मल कारखाना पनि विकल्प हुन सक्ने र त्यसका लागी १ खर्ब ८९ अर्ब रुपैयाँ लाग्ने बताइएको छ । नेपालमा वार्षिक करिब ८ लाख टन मलको माग हुने गरेको छ । तर वार्षिक औसतमा आधा पनि आपूर्ति हुन सकेको छैन। स्वदेशमै कारखाना स्थापना भए किसानले समयमा मल पाउनुका साथै वार्षिक करिब १६ अर्ब रुपैयाँ बराबरको विदेशी मुद्रा प्रयोग गरेर रासायनिक मल आयात गर्नुपर्ने बाध्यता अन्त्य हुने बताइन्छ ।"
कांग्रेस एमाले गठबन्धन २०८४ सम्म जान्छ : डा महत,"नुवाकोट : नेपाली कांग्रेसका प्रवक्ता तथा पूर्व अर्थमन्त्री डा प्रकाशशरण महतले वर्तमान गठबन्धन बाध्यताले नभइ आवश्यकताले बनेको बताएका छन् । कांग्रेस एमाले बीचको यो गठबन्धन २०८४ सालसम्म नै जाने डा माहतले बताए। नुवाकोटको समुन्द्रटारमा सोमबार आयोजित कार्यक्रममा डा महतले देश र जनताका लागि दुई मुख्य दलहरू मिलेर सरकार बनाएको र यो जनपक्षीय रहेकोसमेत उल्लेख गरे। उनले यो गठबन्धन सम्झौता अनुसार नै अगाडि बढिरहेको जनाए। डा महतले नेकपा माओवादीको आडम्बरपन र पटकपटकको धोकाका कारण कांग्रेस र एमालेबीच नयाँ गठबन्धन भएर देश अगाडि बढिरहेको बताए । कांग्रेस र एमालेबीचको सात बुँदे सहमतिअनुसार सरकार चलिरहेको डा महतको भनाइ छ। उनले वर्तमान गठबन्धन आगामी २०८४ सालसम्म कायम रहने पनि उल्लेख गरे । देशको मुख्य परिवर्तनसमेत कांग्रेस र एमालेकै नेतृत्वमा भएको स्मरण गर्दै डा महतले विरोधका लागि विरोध नभइ सरकारलाई काम गर्न दिन सम्बन्धित पक्षलाई आग्रह गरे । अर्को प्रसंगमा डा महतले देशले ऋण भार बढाउन नहु्ने बताए । उनले ऋण नभइ अनुदान मात्र लिनु पर्ने बताए । अनुदानमा मात्र बीआरआइ स्वीकार गर्ने दावी गर्दै कांग्रेस प्रवक्ता डा महतले बीआरआइमार्फत अनुदानमा हुने सहयोग मात्र लिने दावी गरे । नेपालले अहिले ऋण लिन नसक्ने भन्दै अनुदान मात्रै स्वीकार गर्न कांग्रेसले प्रधानमन्त्रीलाई सुझाएको समेत बताए। डा महतले भने, 'हामीले विश्वबैंकको सस्तो ऋणसमेत उचित रुपमा उपभोग गर्न सकेका छैनौं, ठूला ऋणहरू अहिले लिएर काम गर्न सक्ने अवस्था नभएकाले अनुदान मात्रै लिनु पर्छ ।' डा महतले उक्त विषयमा नेपाली कांग्रेस र एमालेको साझा धारणा बन्ने विश्वास व्यक्त गरे। आफू सरकारको मन्त्री पदमा भए पनि नभए पनि विकासका लागि प्रतिबद्ध रहने वाचा उनले गरे। उनले नुवाकोटलगायत विभिन्न गाउँ गाउँमा सडक सञ्जाल थपिएसँगै कृषि तथा पर्यटन क्षेत्रको विकासमा उल्लेख्य प्रगति हुने दावी गरे । किसानले उत्पादन धेरै हुने र बजारीकरणमा सजिलो भएको उद्यम तथा कृषि गर्न पनि डा महतले सुझाए ।"
"चिसो बढ्दै, डेंगु संक्रमण घट्दै","काठमाडौं : डेंगु संक्रमणको उकालो ग्राफ चिसो बढ्न थालेसँगै ओरालो लागेको छ। यस वर्ष ७६ जिल्लामा संक्रमण फैलाउँदै १३ जनाको ज्यान लिएको डेंगु संक्रमण घट्दै गएको छ। वर्षात्को बेला डेंगु संक्रमण दर उकालो लागेकोमा जाडो मौसम आएसँगै संक्रमण दर घटेको हो। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार अहिले डेंगु संक्रमण ह्वात्तै घटेको छ। जाडो सुरु भएसँगै डेंगु संक्रमणको जोखिम घट्दै छ, डा बुढाथोकी भन्छन्, वर्षा लाग्यो कि डेंगु संक्रमणको डर बढ्छ । असार महिनादेखि संक्रमण बढ्दै गई भदौ, असोजमा उच्च हुने प्रवृत्ति देखिएको छ। डेंगु भाइरस संक्रमित एडिस एजिप्टी र एडिस अल्वोपिक्टस जातको लामखुट्टेको टोकाइबाट डेंगु संक्रमण हुन्छ। डा बुढाथोकीका अनुसार डेंगु संक्रमण घट्नुमा तीन मुख्य कारण रहेको आंैल्याउँछन्। मौसममा आएको परिवर्तन, डेंगु नष्ट गर्ने अभियान र नागरिकमा देखिएको सचेतताले संक्रमण दर घट्दै गएको डा बुढाथोकीको दाबी छ। कात्तिक अन्तिम सातादेखि डेंगु संक्रमण विस्तारै ओरालो झर्न सुरु भएको हो। अघिल्लो दुई महिना भदौ र असोजमा मात्रै २१ हजारभन्दा बढी व्यक्तिमा डेंगु संक्रमण पुष्टि भएको थियो। पछिल्लो तीन सातामा ३ हजार दुई ६१ जनालाई मात्र संक्रमण भएको छ। विगत ११ महिना (जनवरीदेखि हालसम्म)को अवधिमा ३२ हजार ७ सय जनालाई डेंगु संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। वरिष्ठ जनस्वास्थ्यविज्ञ डा बाबुराम मरासिनीका अनुसार जाडो महिना सुरु भएसँगै डेंगु संक्रमण गराउने लामखुट्टेको प्रजनन क्षमतामा घट्दै जान्छ। जाडोमा लामखुट्टेको प्रजनन क्षमता घट्दै जान्छ, डा मरासिनी भन्छन्, डेंगु फैलाउने लामखुट्टेकै संख्या घटेका कारण डेंगु संक्रमण पनि ओरालो लाग्दै गएको हो। स्वास्थ्य मन्त्रालयका प्रवक्ता डा बुढाथोकीका अनुसार १० देखि २५ डिग्री सेल्सियस तापक्रम डेंगु फैलाउन लामखुट्टेको लागि सबैभन्दा अनुकूल रहन्छ। ५ मिलिलिटर जमेको स्थिर पानीमा डेंगु फैलाउने लामखुट्टेको लार्भा हुर्कन्छन्। वरिष्ठ जनस्वास्थ्य विज्ञ डा मरासिनी भन्छन्, डेंगु फैलाउन लामखुट्टेको लागि जाडो समय अनुकूल मानिँदेैन। वर्षात्को बेला झैं जताततै स्थिर पानी पनि नहुँदा फुल पार्न पनि सहज हुँदैछ। लामखुट्टेको प्रजनन क्षमतामा पनि ह्रास आउँछ। गण्डकीमा उच्च संक्रमण यस वर्ष सबैभन्दा बढी गण्डकी प्रदेशमा डेंगु संक्रमितहरू पुष्टि भएका छन् । कुल संक्रमणको झन्डै ४६ प्रतिशत यस प्रदेशमा पाइएको छ। संक्रमण पुष्टि भएका ७७ जिल्लामध्ये सबैभन्दा बढी संक्रमित कास्की जिल्लामा पुष्टि भएका छन्। स्वास्थ्य तथा जनसंख्या मन्त्रालय, इपिडिमियोलोजी तथा रोग नियन्त्रण महाशाखाका अनुसार कास्कीमा मात्रै ७ हजार ५ सय २३ जनामा यस वर्ष संक्रमण पुष्टि भएको छ। डेंगुले ज्यान लिएका १३ जनामध्ये ८ जना गण्डकी प्रदेशका छन्। कास्कीपछि सबैभन्दा बढी संक्रमित काठमाडौं जिल्लामा पुष्टि भएका छन्। काठमाडौं जिल्लामा ५ हजार ५ सय ३५ जनामा संक्रमण पुष्टि भएको छ। त्यस्तै, तेस्रोमा तनहुँ छ। तनहुँमा २ हजार ४ सय ९६ जनामा संक्रमण पुष्टि भएको छ। पर्वत जिल्लामा १ हजार ८ सय २० जनामा संक्रमण पाइएको छ। ललितपुर जिल्लामा १ हजार ३ सय ६६ जनामा संक्रमण पुष्टि भएको छ। बागलुङ जिल्लामा १ हजार ३ सय २३ जनामा संक्रमणको चपेटामा परेका छन्। संक्रमणको सातौंमा चितवन जिल्ला सूचीकृत भएको छ। चितवनमा १ हजार २ सय १२ जनामा संक्रमण पुष्टि भएको छ। आठौंमा भक्तपुर जिल्ला परेको छ। भक्तपुरमा १ हजार १ सय ४ जना संक्रमित पाइएका छन्। नवौंमा गोरखा जिल्ला रहेको छ। गोरखा जिल्लामा ९ सय ४४ जनामा संक्रमण पुष्टि भएको छ। दसौं स्थानमा कैलाली जिल्ला परेको छ। कैलालीमा ४ सय ९५ जना संक्रमित पुष्टि भएका छन्। स्वास्थ्य तथा जनसंख्या मन्त्रालयका प्रवक्ता डा बुढाथोकीका अनुसार यस वर्ष हुम्ला जिल्लामा डेंगु संक्रमण पाइएन ।"
ग्रामथानमा उपनिर्वाचन : ठूला दललाई चुनौती,"विराटनगर : थारु सामुदायको बाहुल्य क्षेत्र मानिने मोरङको ग्रामथान गाउँपालिकाको अध्यक्ष पदका लागि उपनिर्वाचन हुँदैछ। चुनावी चटारोमा रहेको ग्रामथानमा यतिबेला उम्मेदवार भोट माग्न व्यस्त छन्। विभिन्न साना र ठूला दलबाट १५ र स्वतन्त्र १ सहित १६ जना उम्मेदवार मैदानमा छन्। उम्मेदवारहरू पूर्वाधार निर्माणदेखि कृषि, शिक्षा र स्वास्थ्य क्षेत्रको सुधारलगायतका एजेन्डा बोकेर मतदाता फकाउँदै भोट माग्न व्यस्त छन्। निक्कै अघिदेखि घरदैलो अभियान तीव्र बनाएर मतदाताको मन जित्दै नतिजा आफ्नो पक्षमा पार्न लागिरहेका छन्। समर्थक र शुभचिन्तक पनि आफ्ना उम्मेदवार जिताउन अहोरात्र खटिन्छन्। पार्टीका उम्मेदवार जिताउन विभिन्न दलका केन्द्रीय नेता नै सक्रिय छन्। ग्रामथानमा कसको पल्ला भारी छ र कसले बाजी मार्ला ? भनेर चर्चा परिचर्चा उत्तिकै भइरहेको छ। यद्यपि, यही उम्मेदवारले चुनाव जित्छन् भनेर सहज हिसाबले आकलन गर्न सक्ने अवस्था भने छैन। सडक र चोकहरुमा पार्टीका झण्डा, ब्यानरलगायतका प्रचार सामग्री देख्न सकिन्छ। उम्मेदवारको फोटोसहितको पोष्टर र पर्चा जताततै टाँसिएका छन्। यसरी प्रचार गर्नेमा ठूला भनिएका दलहरू अगाडि छन्। विगतलाई हेर्दा सत्तारुढ नेपाली कांग्रेस र नेकपा (एमाले)ले ११ पटक चुनाव जितेको देखिन्छ। २०७४ सालमा एमाले र २०७९ सालमा कांग्रेसका उम्मेदवार गाउँपालिका अध्यक्षमा निर्वाचित भएका थिए। २०७४ मा एमालेका शिवनारायण माझी थारु ४ हजार ७ सय २० मतसहित अध्यक्षमा निर्वाचित भए। उनका निकटतम प्रतिस्पर्धी तत्कालीन फोरम लोकतान्त्रिकका जयप्रकाश गच्छदार थारुले ४ हजार ६ सय ६१ मत ल्याएका थिए। अघिल्लो चुनावमा ५९ मतान्तरले विजयी भएका शिवनारायणलाई २०७९ मा कांग्रेसबाट उम्मेदवार बनेर जयप्रकाशले पराजित गरे। उनीहरुबीचको मतान्तर १ हजार ५ सय १२ थियो। जयप्रकाशले ७ हजार ६ सय ५ मत पाउँदा शिवनारायण ६ हजार ९३ मतमा सीमित भएका थिए। गाउँपालिका अध्यक्षमा निर्वाचिन जयप्रकाशको गत असार ३ गते निधन भयो। रिक्त रहेको अध्यक्ष पदका लागि उपनिर्वाचन हुन लागेको हो। यसअघि दुईपटक आलोपालो चुनाव जितेका दललाई यो पटक भने सहज नभएको विश्लेषण गर्न थालिएको छ। विभिन्न दलका र स्वतन्त्र उम्मेदवारका कारण ठूला दललाई चुनौती थपिएको हो। कांग्रेस छाडेका नमोनारायण माझी नेकपा (माओवादी केन्द्र)बाट अध्यक्षका उम्मेदवार छन्। यद्यपि, नवप्रवेशीलाई टिकट दिएको र पुराना एवं पार्टीभित्र योगदान गरेकालाई पाखा लगाइएको भनेर माओवादीभित्र तीव्र विवाद र असन्तुष्टि छ। नमोनारायणलाई जिताउन पूर्वमन्त्री एवं संघीय सांसद अमनलाल मोदी, माओवादीका कोशी प्रदेश इन्चार्ज हरिबोल गजुरेल, सहइन्चार्जहरू सावित्रीकुमार काफ्ले, अजम्बर काङ्माङ राई, राष्ट्रियसभामा माओवादीका प्रमुख सचेतक गोपी अछामीदेखि पूर्वराज्यमन्त्री विजयकुमार विश्वास, पूर्वसांसद कुलप्रसाद साम्बालगायतका नेता सक्रिय भएर लागेका छन्। नमोनारायण भ्रष्टाचारको अन्त्य र सुशासनका लागि आफ्नो उम्मेदवारी भएको दाबी गर्छन्। जनताबाट राम्रो रेस्पोन्स पाएको भन्दै आफू विजयी हुनेमा उनी ढुक्क छन्। कांग्रेसले बलराम सरदार थारुलाई उम्मेदवार बनाएको छ। उनी पार्टीमा संस्थापनइतर अर्थात डा शेखर कोइराला पक्षधर हुन्। पार्टीभित्रको गुटगट विवादले चुनावी नतिजामा असर पर्नसक्ने विश्लेषण पनि छ। बलरामलाई चुनाव जिताउन पूर्वमन्त्रीहरू महेश आचार्य, मिनेन्द्र रिजाल, डिकबहादुर लिम्बू, नेतृ डिला संग्रौला, प्रदेश सांसद अमृत अर्याल, नेता गुरुराज घिमिरे, सांसद भीम पराजुलीलगायत खटिएका छन्। बलराम पूर्वअध्यक्ष जयप्रकाशले अघि सारेका योजनालाई पूरा गर्नका लागि आफ्नो उम्मेदवारी रहेको बताउँछन्। उनले निर्वाचित भए पालिकाको विद्यालयमा निःशुल्क कापी कलम बाँड्ने योजना रहेको बताए। चुनाव जित्नेमा ढुक्क रहेको बताउँदै उनले कृषि, शिक्षा, स्वास्थ्य र पूर्वाधार विकास गर्ने योजना रहेको सुनाए। एमालेले तुलसीराम विश्वासलाई उम्मेदवार बनाएको छ। आकांक्षी धेरै हुँदा व्यवस्थापन गर्न नसकेको भनेर एमालेभित्र पनि विवाद छ। पार्टीको आधिकारिक उम्मेदवारविरुद्ध बागी उम्मेदवार चुनावी मैदानमा छन्। एमालेबाट अध्यक्षको आकांक्षी रहेका नमनारायण चौधरीले टिकट नपाएपछि स्वतन्त्र उम्मेदवारी दिएका हुन्। मुढा चुनाव चिन्ह पाएका उनको उम्मेदवारीले एमालेलाई धक्का लाग्नसक्ने अनुमान पनि छ। यद्यपि, तुलसीरामलाई चुनाव जिताउन एमालेका कोशी प्रदेश इन्चार्ज शेरधन राई, प्रदेश अध्यक्ष घनश्याम खतिवडा, केन्द्रीय सदस्य जीवन घिमिरे, विनोद ढकाललगायतका नेताहरु अहोरात्र खटिएका छन्। तुलसीराम मतदाताको साथ राम्रो भएका कारण चुनाव जित्ने दाबी गर्छन्। उनको बुझाइमा एमालेको प्रतिस्पर्धी कांग्रेस हो। घरदैलोमा मतदाताको फिटब्याक राम्रो पाएको छु। ग्रामथानबासीबाट जति रेस्पोन्स पाए नि चुनाव हुन बाँकी छ। तर, आजै मलाई विजयी घोषित गर्दा फरक पर्दैन। जनताको समस्या बुझेर उम्मेदवारी दिएको हुँ, उनले भने। चुनावमा कांग्रेस, एमाले र माओवादबीच नै मुख्य प्रतिस्पर्धा हुने अनुमान छ। तर, नयाँ दलहरु नागरिक उन्मुक्ति पार्टी र रवि लामिछाने नेतृत्वको राष्ट्रिय स्वतन्त्र पार्टी (रास्वपा)को उम्मेदवारीले पनि पुराना दललाई चुनौती थपिने विश्लेषण छ। दुवै दलका उम्मेदवारलाई समेत बलियो प्रतिस्पर्धीका रूपमा हेरिएको छ। नागरिक उन्मुक्तिबाट बुद्धिचन विश्वास र रास्वपाबाट नवीनकुमार विश्वास उम्मेदवार छन्। यी दुवै दलको जनाधार कमजोर देखिन्छ। तर, ठूला दलका लागि चुनौती भने पक्कै थपिएको विश्लेषण गरिएको छ। ग्रामथानको अध्यक्षमा अन्य दलमध्ये राष्ट्रिय प्रजातन्त्र पार्टी (राप्रपा)बाट दिनेशकुमार थन्दार (दिवेश), अशोक राई नेतृत्वको जनता समाजवादी पार्टी (जसपा)बाट धर्मेन्द्रकुमार चौधरी, नेकपा (एकीकृत समाजवादी) पार्टीबाट दिलबहादुर विश्वकर्मा, उपेन्द्र यादव नेतृत्वको जसपा नेपालबाट सुरेशकुमार राजवंशी र समावेशी समाजवादी पार्टी नेपालबाट बोधनारायण माझी उम्मेदवार छन्। नेपाल मजदुर किसान पार्टी (नेमकिपा)बाट पर्शुराम विश्वास थारु, मंगोल नेशनल अर्गनाइजेसनबाट भरत राई, बाबुराम भट्टराई नेतृत्वको नेपाल समाजवादी पार्टीबाट रामकुमार चौधरी, जनमत पार्टीबाट विनोदकुमार माझी र कमल थापा नेतृत्वको राप्रपा नेपालबाट राजु मुसहरले उम्मेदवारी दिएका छन्। सबै उम्मेदवारले प्रचारप्रसारलाई व्यापक बनाएका छन्। रास्वपाबाट उम्मेदवारी दिएका नवीन २०७९ को निर्वाचना हाम्रो नेपाली पार्टीबाट प्रतिनिधिसभा सदस्यका उम्मेदवार थिए। त्यतिबेला ८ सय ८५ मतमा खुम्चिएका उनी अहिले गाउँपालिका अध्यक्ष लड्दै छन्। कोशी प्रदेशमै पालिका अध्यक्ष पदका लागि ग्रामथानमा मात्रै चुनाव हुँदैछ। त्यही भएर दलहरुले सबै शक्ति खन्याएका छन्। ग्रामथानमा अहिले केन्द्रीय नेताहरुको लर्को लागिरहेको छ। हालसम्मको प्रतिस्पर्धी देखिएका ठूला दलले ग्रामथानको निर्वाचनलाई आफ्नो प्रतिष्ठासँग जोडेर हेर्ने गरेका छन्। गाउँ घरमा चहलपहल बढेको छ। पूर्वशिक्षक भरत गुरागाईंले ग्रामथानमा १६ जना उम्मेदवार भएपनि मुख्य प्रतिस्पर्धा ३ ठूला दलबीच हुने विश्लेषण रहेको बताए। सामाजिक अगुवासमेत रहेको गुरागाईं थारु बाहुल्य ग्रामथानमा पहाडे समुदायको मत निर्णायक हुने बताउँछन्। ठूला दलभित्र केही असन्तुष्टि र विवाद देखिएको छ। तर, पनि त्रिपक्षीय प्रतिस्पर्धा हुने आकलन छ, उनले भने। थारु बाहुल्य ग्रामथानमा ७ वटा वडा र १३ हजार ४१ महिलासहित २६ हजार ४४ मतदाता छन्। ग्रामथान गाउँपालिका१ मा ३ हजार २ सय ९०, २ मा ४ हजार १ सय ३४, ३ मा २ हजार ९ सय ५३, ४ मा ३ हजार ९ सय ७३, ५ मा ४ हजार ८ सय ३८, ६ मा ३ हजार ७ सय ५५ र ७ मा ३ हजार १ सय १ मतादाता रहेका हुन्। २०७९ सालको स्थानीय निर्वाचनमा २५ हजार ९ सय ४२ मतदाता थिए। अहिले १ सय २ मतदाता थपिए। उपनिर्वाचनका लागि १२ वटा मतदानस्थल र २९ वटा मतदान केन्द्र तोकिएको छ।"
लहरीको ठक्करबाट मोटरसाइकल चालकको मृत्यु,"विराटनगर : पूर्वपश्चिम राजमार्गअन्तर्गत मोरङको पथरीशनिश्चरेमा सोमबार साँझ दुर्घटना हुँदा एक जनाको मृत्यु भएको छ। मोरङ ट्राफिक प्रमुख इन्स्पेक्टर राजन लम्सालका अनुसार पश्चिमबाट पूर्वतर्फ जाँदै गरेको एनएल ०१ एडी ५५११ नम्बरको लहरीले पूर्वतर्फ नै जाँदै गरेको प्र१०२०४० प ६०२५ नम्बरको मोटरसाइकललाई साँझ ७ बजेतिर ठक्कर दिएको हो। पथरीशनिश्चरे नगरपालिका१ स्थित पश्चिम बस स्टेशननजिक दुर्घटना हुँदा मोटरसाइकल चालक सुनसरीको धरान उपमहानगरपालिका११ का अन्दाजी २० वर्षीय टार्जन राईको मृत्यु भएको लम्सालले बताए। स्थानीयले राईको घटनास्थलमै मृत्यु भएको बताएका छन्। तर, प्रहरीले भने उपचारका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर पुर्याउनसाथ साँझ ७:१५ बजेतिर चिकित्सकले मृत घोषित गरेको जनाएको छ। शवलाई पोस्टमार्टमका लागि अस्पतालमै राखिएको छ। दुर्घटनालगत्तै प्रहरीले लहरी र चालक भारतको उत्तर प्रदेश मिर्जयापुर बस्ने ४२ वर्षीय दिनेशकुमार दासलाई नियन्त्रणमा लिएको छ। दुर्घटना हुनुको कारण पत्ता नलागेको र थप अनुसन्धान सुरु गरिएको जानकारी प्रहरीले दिएको छ।"
सुनको मूल्य एक्कासि किन घट्यो ?,"काठमाडौं : सामान्यतया मंसिर महिना विवाहको लगन हुने भएकाले सुनको मूल्य बढ्ने गथ्र्यो तर यतिबेला मूल्य ह्वात्तै घटेको छ। सरकारले सुन आयातमा लगाउँदै आएको भन्सार दर २० प्रतिशतबाट घटाएर १० प्रतिशतमा झारेकै दिन बजारमा सुनको मूल्य तोलामै १५ हजार ९ सय रुपैयाँले घटेको हो। अघिल्लो दिन मंसिर ९ गते छापावाला सुन प्रतितोला १ लाख ६७ हजार २ सय रुपैयाँमा बिक्री भइरहेकोमा एकै दिनको अन्तरमा घटेर मंसिर १० गते सोमबार १ लाख ५१ हजार ३ सय रुपैयाँमा सीमित भएको हो। यससँगै, सरकारले चाँदीको भन्सार दर १५ प्रतिशतबाट घटाएर १० प्रतिशतमा राखेपछि बजारमा चाँदीको मूल्य पनि घटेको छ। सोमबार चाँदीर् प्रतितोला १ सय १५ रुपैयाँ घटेर १ हजार ८ सय ४५ रुपैयाँमा सीमित भएको छ। जबकि अघिल्लो दिन आइतबार चाँदी प्रतितोला १ हजार ९ सय ६० रुपैयाँ थियो। नेपाल सुनचाँदी व्यवसायी महासंघ, नेपाल सुनचाँदी रत्न तथा आभूषण महासंघ र नेपाल हस्तकला संघको संयुक्त टोलीले पटकपटक चर्को भन्सार दरको विरोध गर्दै घटाउन माग गर्दै आएपछि सरकारले मूल्य घटाएर सोमबार राजपत्रमा प्रकाशित गरेकोले बजारमा यसको प्रभाव देखिएको हो। भन्सार विभागका सूचना अधिकारी राजेन्द्र हमाल सरकारले भन्सार दर घटाउने निर्णय गरेपछि सोमबार नेपाल राजपत्रमा प्रकाशित भएको र यससँगै लागू भएको बताए। भन्सार महसुल घटेसँगै अब व्यवसायीलाई लागत कम पर्न जाने र केही कम मूल्यमा बिक्री बढि हुने नेपाल सुनचाँदी व्यवसायी महासंघका अध्यक्ष अर्जुन रसाइलीले बताए। यतिबेला आन्तरिक कारणले बजारमा सुनको मूल्य घटेको हो। जबकि अन्तर्राष्ट्रिय बजारमा उक्त दिन प्रतिऔंस ३२६९ डलरले घटेर प्रतिऔंस २ हजार ६ सय ८४ डलरको हाराहारीमा पुग्यो। आर्थिक वर्ष २०८१८२ मा सरकारले सुनको आयातमा भन्सार दरलाई वृद्धि गरी २० प्रतिशत कायम गरेको थियो। यसअघिको आवमा पनि सरकारले भन्सार महसुल विधेयक २०८० मार्फत सुनको आयातमा लाग्ने भन्सार महसुल १० प्रतिशतबाट बढाएर १५ प्रतिशत पुर्याएको थियो। बर्सेनि सुनको आयात बढाउँदै लगेकोमा व्यवसायीले असन्तुष्टि व्यक्त गर्दै आएका थिए। भन्सार दर बढ्दा विश्वबजारमा निर्यात प्रतिस्पर्धामा उत्रन कठिनाइ भइरहेको बेला सरकारले व्यवसायी संघको कुनै पनि सरसल्लाह बिना चालू आवमा एकाएक भन्सार दर वृद्धि गर्यो। पछि सिंगो सुनचाँदी व्यवसायमा ठूलो समस्यामा परेकाले विरोध गर्दै आएका थिए। मंसिरको १० गतेभित्र सुन आयातमा भन्सार दर नघटाए आन्दोलनमा जाने समेत कार्यसमितिमा निर्णय भएको नेपाल सुनचाँदी व्यवसायी महासंघका अध्यक्ष रसाइलीले बताए। भन्सार दर घटाउन व्यवसायीहरूले पटकपटक सरकारलाई ज्ञापनपत्र बुझाएका थिए। राष्ट्र बैंक, अर्थ मन्त्रालय, प्रधानमन्त्रीलगायतका सबै समक्ष भन्सार दर घटाउन माग गरेका थियौं। नेपालमा २० प्रतिशतसम्म अत्यधिक भन्सार हुँदा भारतमा सुन आयात भन्सार दर ६ प्रतिशतमात्रै थियो। यसले खुला सिमानाबाट तस्करहरूले सुन ल्याएर कम भाउमा बेच्ने विकृति बढेको महासंघका अध्यक्ष रसाइलीले जनाए। उनले भने, तस्करी सुन भित्रिएर ज्याला जर्ती कम लिएर बिक्री गर्ने प्रतिस्पर्धा चलेको थियो। अब यसको अन्त्य हुन्छ। नेपाल सरकारले पनि घटाएपछि भारतको भन्दा ४ प्रतिशतमात्रै बढी भयो। यति थोरै अन्तर भएपछि जोखिम मोलेर भारतमा नेपाली सुन किन्न नजाने र भारतबाट पनि सुन तस्कर हुँदैन। भन्सार दर घट्ने हल्लाले दुई हप्तादेखि दैनिक कोटाको सुन आयातै गरिएन। चालू आवमा भन्सार बढाएसँगै व्यवसायीले बैंकबाट सुन किन्नै छाडेका थिए। सुन व्यवसायीहरूका लागि बैंकले दैनिक २० किलो सुन आयात गर्दै आएकोमा पछिल्लो केही दिन यता सुन खरिद गरेको थिएन। सरकारले भन्सार दर घटाउने भन्ने हल्ला चलेकाले बैंकहरूले जोखिम मोल्न नखोजेकाले दुई हप्तादेखि सुन आयात नगरेको बताउँछन्। यद्यपि अब घटेको भन्सार दर मूल्यमा सुन खरिद गर्न आइतबारै नेपाल बैंकर्स संघले पनि सिफारिस खुलाएको छ। भन्सार दर बढाउँदा सरकारले नै घाटा व्यहोर्दै आएको थियो। किनभने दैनिक २० किलो सुन आयात गर्न पाउने भए पनि दैनिक १२१३ करोड राजस्व गुमाइरहेको महासंघ अध्यक्ष रसाइलीको भनाइ छ। किनभने २० प्रतिशत भन्सार दर हुनासाथ सुन आयात घट्यो। यसपछि बैंकमा आएको सुन करिब १ सय ३२ किलोग्राम होल्डमा रह्यो, उनले भने, व्यवसायीले सुन किन्ने छाडेपछि सरकारले बैंकसँग भएको सुन उठाउनुस्, त्यसपछि भन्सार घटाउँछौं भन्ने सहमति भएपछि व्यवसायीले घाटै खाएर भए पनि २० प्रतिशत भन्सार दरको सुन किनेको हो। यसपछि बल्ल सरकारले भन्सार दर घटाएको हो।"
"आयोजना गौरवका, प्रगति लाजमर्दो","मुलुकमा २४ वटा छन्, राष्ट्रिय गौरवका आयोजना। तर तिनको कामको गति हेर्दा राष्ट्रिय लज्जा उत्पन्न हुन्छ। तिनको प्रगति काफी छ, मुलुकको विकासको ऐना देखाउन। जब राष्ट्रिय गौरवकै आयोजनाको हविगत सुस्त छ भने अरू काम चाहिँ कुन गति होला ? अनुमान गर्न सजिलो हुन्छ। २०६८६९ सुरु भएको हो, राष्ट्रिय गौरवका आयोजनाको अवधारणा। यसबीचमा जम्मा तीन वटामात्रै पूरा भए, पोखरा विमानस्थल, भैरहवा विमानस्थल र माथिल्लो तामाकोशी जलविद्युत् आयोजना। अरूको प्रगतिचाहिँ कतिपयको आधा र कतिपयको अत्यन्तै न्यून छ। पञ्चायतकालदेखि सुरु भएको सिक्टा सिँचाइ आयोजना राष्ट्रिय गौरवमा पनि सरकारले पायो तर अहिलेसम्म पूरा गर्न सकेन। उल्टै भ्रष्टाचारको दलदलमा परेर पैसामात्रै बग्यो, नहरमा पानी बग्न सकेन। राष्ट्रिय गौरवमै पश्चिम सेती जलविद्युत् यस्तो आयोजना पनि छ, जसको भौतिक र वित्तीय सबै प्रगति शून्य छ। योभन्दा लज्जा अरू के होला ? निजगढ अन्तर्राष्ट्रिय विमानस्थललाई पनि झन्डै त्यस्तै कोटीमा राख्न सकिन्छ, जसमा खास र उल्लेख गर्न मिल्ने प्रगति भएको छैन। जलविद्युत्का आयोजनाहरू, कृषि र सडक आयोजनाहरू छन्, राष्ट्रिय गौरवमा। मूलतः भौतिक पूर्वाधारका आयोजनालाई राष्ट्रिय गौरवमा राखिएको छ र तिनले विकास र समृद्धिको आधार बनाउँलान् भन्ने हो। यो अवधारणाको मूल उद्देश्य बिघ्नबाधाबिना आयोजना पूरा गर्ने भन्ने हो। बजेट विनियोजन सोहीअनुसार गर्ने र कुनै अवरोध र झन्झन्ट हुन नदिने भन्ने हो। तर, अरू सामान्य आयोजनाका जस्तै जग्गा प्राप्ति, वनजंगल र वातावरणसहित बजेट अभावका झमेला राष्ट्रिय आयोजनाले झेलिरहेका छन्। प्राथमिकताको आयोजना एकथरी र बजेट चाहिँ अर्काेथरीमा गर्ने दुःखद् आश्चर्यपूर्ण शैली सरकारहरूले गर्दै आएका छन्। र, विनियोजित भए पनि खर्च गर्न सक्ने क्षमता नराख्ने अर्काे विडम्बना छँदै छ। नियमित अनुगमन नहुने र बाधा अवरोध हटाउन पहल नहुने समस्या राष्ट्रिय गौरवका आयोजनाका दुर्भाग्यहरू नै हुन्। प्रधानमन्त्रीको सीधा र प्रत्यक्ष निगरानी नियमित हुने र साँच्चिकै प्राथमिकताका साथ काम गर्ने हो भनेमात्रै यी आयोजना पूरा हुन्छन् र देशलाई समृद्धिको बाटोतिर सोझ्याउँछन्। होइन भने राष्ट्रिय लज्जा बन्छन्।"
"अहिलेको सरकार जनताको सरकार हो, मेरो कोही छैन भन्नेका निम्ति राज्य छ : प्रधानमन्त्री ओली","काठमाडौं : प्रधानमन्त्री केपी शर्मा ओली अहिलेको सरकार जनताको सरकार भएको दाबी गरेका छन्। सातौं सामाजिक सुरक्षा दिवसका अवसरमा शुभकामना दिँदै एमाले अध्यक्षसमेत रहेका ओलीले मेरो सहारा कोही छैन भन्नेका निम्ति राज्य र सरकार रहेको बताएका हुन्। सरकार सामाजिक सुरक्षाको बृहत्तर र परिपूर्ण अवधारणालाई अगाडि बढाउन, व्यवस्थित ढंगले सञ्चालन गर्न र त्यसलाई पूर्णता दिन प्रतिबद्ध छ। अब कसैले अनाथ भएँ भन्नु पर्दैन। अनाथ हुनु दुःखको कुरा हो। तर, अब अनाथ भएर मैले अभिभावकत्व पाइनँ भन्ने स्थिति हुने छैन। मेरो रेखदेख गर्ने कोही छैन भन्ने अवस्था कसैको हुने छैन। मेरो सहारा कोही छैन भन्ने अवस्था पनि हुने छैन। त्यसका निम्ति राज्य छ र सरकार छ। प्रधानमन्त्री ओलीको शुभकामना सन्देशमा भनिएको छ, अहिलेको सरकार जनताको सरकार हो। सामाजिक न्याय र समानतासहित समृद्धिको यात्रामा हिंडेको सरकार हो। उनले सरकार सुशासन र विकासको अभियानमा लम्किरहेको बताए। सुशासन र विकासको अभियानमा लम्किरहेको सरकार हो। देश र जनताप्रति निष्ठा र प्रतिबद्धता भएको सरकार हो। सरकारले कसैलाई पनि एक्लो र असहाय हुन दिँदैन। यस दिनको अवसरमा कसैलाई पनि एक्लो महशुस नगर्न र सरकार साथमा छ भन्ने विश्वास लिएर अगाडि बढ्न आग्रह गर्दछु। उनले सामाजिक सुरक्षा एउटा उन्नत अवधारणा र अभ्यास भएको दाबी गरे। हामीले विधिवत् रुपमा सामाजिक सुरक्षा अभियानलाई भिन्नै र उन्नतस्तरबाट सुरु गरेका थियौं। सामाजिक सुरक्षा एउटा उन्नत अवधारणा र अभ्यास हो। शुभकामना सन्देशमा भनिएको छ, त्यसैले यसभित्र हाम्रा अभिभाराहरु हामीले उपयुक्त ढंगले बुझ्न जरुरी छ। सामाजिक सुरक्षा मानव जातिको भविष्यको सुरक्षा र सुरक्षाको सुनिश्चितताको हो। मानव जाति सचेत प्राणी भएको हुनाले आफ्नो सुरक्षाका लागि सदैव चिन्तित रह्यो। तर, उपायहरु पत्ता लगाउन, तरिकाहरु पत्ता लगाउन र अवलम्बन गर्न लामो समयसम्म त्यति सफल रहेन। यसका लामा इतिहास छन्। पछि हाम्रो देशमा कर्मचारीहरुको सञ्चयकोष, पेन्सनजस्ता कुराहरुबाट सुरक्षाको अवधारणाले केही मात्रामा आकार लिन थाल्यो। ५१ सालमा एमालेको सरकारले सामाजिक सुरक्षाको नीति लियो एमालेले सामाजिक सुरक्षालाई हाम्रो सामाजिक जीवन, राज्य सञ्चालन र समाज सञ्चालनको एउटा अभिन्न अंगका रुपमा बुझेर व्यवहार गरिरहेको बताए। अहिले लोककल्याकारी राज्य, सामाजिक न्याय, समानता र सामाजिक सुरक्षाको अवधारणाले मूर्तरुप लिन थालेको उनको भनाई छ। विसं २०५१ सालमा नेकपा (एमाले) को सरकारले सामाजिक सुरक्षाको क्षेत्रमा ज्येष्ठ नागरिकहरु, एकल महिला, असहाय र अशक्त आदिलाई समेट्ने नीति लियो र लोककल्याकारी राज्य, सामाजिक न्याय, समानता र सामाजिक सुरक्षाको अवधारणाले मूर्तरुप लिन थाल्यो। त्यसले सामाजिक सुरक्षाको बहसलाई अगाडि बढायो। आज आइपुग्दा हामीले सामाजिक सुरक्षालाई हाम्रो सामाजिक जीवन, राज्य सञ्चालन र समाज सञ्चालनको एउटा अभिन्न अंगका रुपमा बुझिरहेका छौं र तद्अनुसारको व्यवहार गरिरहेका छौं। उनले भने, हरेक नागरिक सचेत हुनुपर्दछ र आफूले सामाजिक सुरक्षाको सन्दर्भमा योगदान पनि गर्नुपर्दछ भनेर हामीले योगदानमा आधारित सामाजिक सुरक्षाको एउटा नयाँ र उन्नत अवधारणाको पनि सुरुवात गरेका छौं। हामीले यस चेतनाको स्तरोन्नतिलाई नयाँ युगको प्रारम्भ पनि भन्यौं। जहाँ कोही पनि व्यक्ति, समाजको कोही पनि सदस्य त्यही उन्नत, विकसित र आधुनिक मानव समाजमा सुरक्षा नपाई असुरक्षित र त्रसित भएर जीवनयापन गर्नु नपरोस्, कसैले पीडा भोग्न र जीवन गुमाउन नपरोस्। तसर्थः हामीले सामाजिक सुरक्षाको सुनिश्चिताको व्यवस्थाका प्रयासहरुलाई अगाडि बढायौं र हामीले यस सम्बन्धमा थुप्रै प्रयासहरु अगाडि बढाइरहेका छौं। प्रधानमन्त्री ओलीले सामाजिक सुरक्षासम्बन्धी हाम्रो अवधारणालाई व्यापक बनाउँदै लगेको दाबी गरे। हामीले हाम्रो संविधानको धारा ३४ मा श्रमसम्बन्धी मौलिक हकको व्यवस्था गरेका छौं। त्यस्तै संविधानको धारा ३४ (२) मा सामाजिक सुरक्षासम्बन्धी अवधारणालाई योगदानमा आधारित सामाजिक सुरक्षाको व्यवस्था गरेको छ। शुभकामना सन्देशमा भनिएको छ, अपाङ्गता भएका व्यक्तिहरु, अशक्त, वेसाहारा वा योगदानका आधारमा मात्रै होइन, योगदान नै गर्न नसक्ने अवस्थामा रहेका, गरिबीको चपेटामा परेका अथवा अभिभावको अभावमा अलपत्र परेका मानिसहरु र तिनीहरुको व्यवस्थाको सम्बन्धमा संविधानको धारा ४३ मा हामीले सामाजिक सुरक्षाको विशेष हकको व्यवस्था गरेका छौं। त्यसले हामीलाई निर्देश गरेको छ र त्यस निर्देशअनुसार हामीले सामाजिक सुरक्षासम्बन्धी हाम्रो अवधारणालाई व्यापक बनाउँदै गएका छौं। ती अवधारणा अनुसारका कार्ययोजनाहरु तयार गर्नु, तिनलाई नीति कार्यक्रम र बजेटहरुमा सामेल गर्नु आवश्यक छ र हामी त्यसलाई क्रमशः अगाडि बढाइरहेका छौं।"
बीआरआई हस्ताक्षर गर्ने मध्यमार्गी बाटो खोज्दै प्रधानमन्त्री,"काठमाडौं : प्रधानमन्त्री केपी शर्मा ओलीले मंसिर १७ देखि चीनको औपचारिक भ्रमण गर्दैछन्। उनको चीन भ्रमणका क्रममा बेल्ट एन्ड रोड इनिसिएटिभ (बीआरआई) परियोजनाको कार्यान्वयन योजनासम्बन्धी सम्झौतामा हस्ताक्षर गर्ने कि नगर्ने भन्ने विषयमा सोमबार दलहरू छलफल गरेका छन्। छलफलका क्रममा दलहरूको मिश्रित धारणा सार्वजनिक भएका छन्। प्रधानमन्त्री ओलीले चीन भ्रमणबारे सुझाव लिन पूर्वप्रधानमन्त्री र परराष्ट्रमन्त्रीहरूसँग गरेका छलफलमा कांग्रेसले बीआरआई कार्यान्वयनमा सम्झौता गर्न नहुने आफ्नो यसअघिकै धारणा यथावत् राखेको छ। प्रधानमन्त्री ओलीले आफू चीन भ्रमणमा जानु अघि बीआरआई कार्यान्वयनलगायत अन्य सहमति र सम्झौताबारे सुझाव लिन उक्त बैठक बोलाएका थिए। उनले ठूलो विवाद हुने गरी आफूले नयाँ सम्झौता नगर्ने उल्लेख गर्दै मुलुकको हित हुने गरी भ्रमणको गृहकार्य भइरहेको बताए। प्रधानमन्त्री ओलीले भने, हामीलाई आवश्यक भएमा जुनसुकै मुलुक र निकायबाट राष्ट्रिय स्वार्थका आधारमा ऋण वा अनुदान लिन सक्छौं। ऋणको पासोमा पार्न ऋण लिइँदैछ भनेर गरिने अनावश्यक हल्लामा हामी लाग्नु हुँदैन। दुई देशको सम्बन्ध अझै बलियो बनाउनयो भ्रमण हो। उनले चीन भ्रमणमा विशेषगरी विगतमा भएका सहमति र सम्झौताको प्रभावकारी कार्यान्वयनका साथै प्रसारण लाइन विस्तार, नेपालको उत्पादन चीनमा निर्यात र अन्य सहयोगका विषयमा छलफल हुने गरी तयारी भएको जानकारी दिए। प्रधानमन्त्री ओलीले भारतभन्दा चीनमा पहिला पुगे पनि अर्का छिमेकी भारतसँग पनि उस्तै मित्रवत् सम्बन्ध रहेको स्पष्ट पारे। उनले दुई देशको मैत्री सम्बन्धको लाभ नेपालको आर्थिक विकासमा हुने गरी लिन सक्नुपर्नेमा जोड दिए। उनले नेपालका कार्यकारी प्रमुखको औपचारिक भ्रमण पहिला कुन मुलुकबाट गर्ने भन्ने यहाँको आवश्यकता र निर्णयका आधारमा हुने भएकाले यस्ता विषयलाई कुनै देशविरुद्ध कार्डका रूपमा कसैले लिन नहुने आग्रह गरे। अर्कोतिर माओवादी केन्द्र र एकीकृत समाजवादीले बीआरआई परियोजना सम्झौता गर्नुपर्ने तर त्यसको लागि मध्यमार्गी उपाय के हुन सक्छ भन्नेतर्फ ध्यान दिन आग्रह गरेका छन्। पूर्वप्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल प्रचण्डले आफ्नो कार्यकालमा भएका सहमति र समझदारी कार्यान्वयनको बाटोमा लैजान सकेमात्रै चीन भ्रमण सफल हुने सुझाव दिए। बैठकपछि प्रचण्डले भने, नेपालचीन सम्बन्धमा मेरो कार्यकाल र मेरो भ्रमणमा जुन विश्वासको वातावरण निर्माण भएको थियो र जुन समझदारी बनेका थिए, त्यसको सही कार्यान्वयनको बाटोमा जान सकेमा तपाईंको भ्रमण सफल मान्न सकिन्छ। बैठकमा बोल्दै प्रतिपक्ष दल नेकपा (एकीकृत समाजवादी) का अध्यक्ष एवं पूर्वप्रधानमन्त्री माधवकुमार नेपालले प्रधानमन्त्री केपी शर्मा ओली चीनसँगको बीआरआई परियोजना अघि बढाउने विषयमा डराउन नहुने बताए। अध्यक्ष नेपालले सो परियोजना नेपालको हितमा रहेकाले त्यसबाट लाभ लिनुपर्ने विचार राखे। सो परियोजना नेपालले यसअघि नै स्वीकार गरिसकेकाले त्यसलाई अघि बढाउने कुरामा डराउन नहुने उनको भनाइ थियो। नेपालले आफ्नो लाभका लागि अन्य देशसँगको सम्बन्धलाई अघि बढाउनुपर्ने उल्लेख गरे। उनले भने, बीआरआई स्वाभाविक रूपमा नेपालले स्वीकार गर्दै आएको हो। स्वीकार नगर्ने त प्रश्नै छैन नि। बीआरआई प्रोजेक्ट नेपालको हितको विरुद्धमा छैन। दक्षिणका देशहरू साउथ साउथ कोअपरेसन भित्र यो पर्दछ। यस अर्थमा पनि नेपाल जस्तो देशले यसबाट लाभ लिनुपर्छ। नेपालले कुनै पनि छिमेकमा आशंका उत्पन्न नहुने गरी चीन भ्रमण गर्न पनि प्रधानमन्त्री ओलीलाई सुझाव दिए। एकीकृत समाजवादीकै अर्का नेता तथा पूर्वप्रधानमन्त्री झलनाथ खनालले बीआरआई चिनियाँ प्रोजेक्टमात्र नभई १ सय ४३ मुलुकमा पुगेकाले यसलाई ग्लोबल प्रोजेक्टका रूपमा लिनुपर्ने बताए। यतिका देशले लिएका बीआरआई प्रोजेक्ट नेपालका लागि पनि लाभदायक हुन्छ, उनले नेपाली कांग्रेसलाई लक्ष्य गर्दै भने, ऋण लिनै हुँदैन भन्ने कुरा पूर्वाग्रहपूर्ण हो। नेपाली कांग्रेसका नेता तथा पूर्वपरराष्ट्रमन्त्री नारायणप्रसाद (एनपी) साउदले बीआरआई परियोजनाअन्तर्गत ऋण लिनुअघि धेरै कुरामा सावधानी अपनाउनुपर्ने सुझाव दिए। साउदले भने, बीआरआईअन्तर्गत ऋण लिँदा धेरै कुरामा ध्यान दिनुपर्छ। चीनबाट ऋण होइन, अनुदान लिनुपर्छ भन्ने कुरा नै हाम्रो मुख्य एजेन्डा हुनुपर्छ। द्विपक्षीय अनुदान लिँदा पनि परियोजनाहरू विचार गरेरमात्र लिनुपर्छ। बीआरआई कार्यान्वयन सम्झौतालाई छाता सम्झौता मान्नु हुन्न भन्ने कुरा हो। बीआरआईमा कांग्रेसको स्पष्ट धारणा रहेको बताउँदै उनले भने, बीआरआई कार्यान्वयन सम्झौतामा हस्ताक्षर गरेर सो अन्तर्गतका परियोजनामा ऋण लिने काम गर्नु हुँदैन। पूर्वपरराष्ट्रमन्त्री डा प्रकाशचन्द्र लोहनीले चिनियाँ विकास परियोजनाअन्तर्गतका आयोजनामा ऋण लिनै हुन्न भन्ने विषयलाई सिद्धान्त बनाउन नहुने प्रधानमन्त्रीलाई सुझाव दिए। उनले प्रधानमन्त्री ओलीलाई विद्युत् प्रसारण लाइनका विषयमा सुझाव दिँदै भने, चीनसँगको कनेक्टिभिटीका क्षेत्रहरूलाई अझ ब्रोड (फराकिलो) बनाएर आउनुस् भन्ने कुरा मैले सुझाव दिएँ। पूरा गर्न सक्ने कुरामात्र गर्नुस्, नसक्ने कुरा गर्दै नगर्नुस् भन्ने पनि मेरो सुझाव छ। बैठकमा सहभागी माओवादी वरिष्ठ उपाध्यक्ष एवं पूर्वपरराष्ट्रपति नारायणकाजी श्रेष्ठले बीआरआई परियोजना अघि बढाउने विषयमा अनुदान वा सफ्ट लोनको विवादमा अल्झिएर यसको कार्यान्वयन सम्झौता रोक्न नहुने पार्टीले सुझाव दिएको बताए। बैठकपछि श्रेष्ठले भने, परियोजना अघि बढाउँदा अनुदान वा सफ्ट लोनको विकल्प खुला राखेर सम्झौता गर्नु उचित हुन्छ। अहिले नै कुनै पनि ऋण लिन्नौं भनेर ढोका बन्द गर्नु हुँदैन। परराष्ट्रमन्त्री आरजु राणा देउवाले चीन भ्रमणका सबालमा सत्तारूढ दुई दलीय संयन्त्रबाट एजेन्डाका विषयमा गृहकार्य भइरहेको जानकारी बैठकमा गराइन्। प्रधानमन्त्री तहबाट चाँडै सबै एजेन्डालाई अन्तिम रूप दिने उनको भनाइ छ। राणाले बाहिर हल्ला भए जस्तो बीआरआईका विषयमा कांग्रेस र एमालेमा कुनै विवाद नरहेको बताइन्। त्यसो त सत्ता गठबन्धन कांग्रेस र एमालेबीच बीआरआई परियोजना अघि बढाउनेबारे अझै सहमति हुन बाँकी छ। बीआरआई ऋणमा हस्ताक्षर हुँदैन : देउवा कांग्रेसका सभापति एवं पूर्वप्रधानमन्त्री शेरबहादुर देउवाले चिनियाँ परियोजना बीआरआईमार्फत अनुदानमा सहयोग लिइने बताएका छन्। पार्टीको कामको सिलसिलामा जनकपुर पुगेका देउवाले भने, बीआरआई परियोजनामा हामी प्रस्ट छौं। ऋण होइन अनुदान लिनुपर्छ। बीआरआई परियोजनामा छलफल जारी छ। छिट्टै एउटा निष्कर्षमा पुगिन्छ। उनले गठबन्धनमा कुनै खटपट नरहेको बताउँदै भने, संघीय सरकारमा कुनै खटपट छैन। यो गठबन्धन रहिरहन्छ।"
"आयोजना गौरवका, प्रगति लाजमर्दो","मुलुकमा २४ वटा छन्, राष्ट्रिय गौरवका आयोजना। तर तिनको कामको गति हेर्दा राष्ट्रिय लज्जा उत्पन्न हुन्छ। तिनको प्रगति काफी छ, मुलुकको विकासको ऐना देखाउन। जब राष्ट्रिय गौरवकै आयोजनाको हविगत सुस्त छ भने अरू काम चाहिँ कुन गति होला ? अनुमान गर्न सजिलो हुन्छ। २०६८६९ सुरु भएको हो, राष्ट्रिय गौरवका आयोजनाको अवधारणा। यसबीचमा जम्मा तीन वटामात्रै पूरा भए, पोखरा विमानस्थल, भैरहवा विमानस्थल र माथिल्लो तामाकोशी जलविद्युत् आयोजना। अरूको प्रगतिचाहिँ कतिपयको आधा र कतिपयको अत्यन्तै न्यून छ। पञ्चायतकालदेखि सुरु भएको सिक्टा सिँचाइ आयोजना राष्ट्रिय गौरवमा पनि सरकारले पायो तर अहिलेसम्म पूरा गर्न सकेन। उल्टै भ्रष्टाचारको दलदलमा परेर पैसामात्रै बग्यो, नहरमा पानी बग्न सकेन। राष्ट्रिय गौरवमै पश्चिम सेती जलविद्युत् यस्तो आयोजना पनि छ, जसको भौतिक र वित्तीय सबै प्रगति शून्य छ। योभन्दा लज्जा अरू के होला ? निजगढ अन्तर्राष्ट्रिय विमानस्थललाई पनि झन्डै त्यस्तै कोटीमा राख्न सकिन्छ, जसमा खास र उल्लेख गर्न मिल्ने प्रगति भएको छैन। जलविद्युत्का आयोजनाहरू, कृषि र सडक आयोजनाहरू छन्, राष्ट्रिय गौरवमा। मूलतः भौतिक पूर्वाधारका आयोजनालाई राष्ट्रिय गौरवमा राखिएको छ र तिनले विकास र समृद्धिको आधार बनाउँलान् भन्ने हो। यो अवधारणाको मूल उद्देश्य बिघ्नबाधाबिना आयोजना पूरा गर्ने भन्ने हो। बजेट विनियोजन सोहीअनुसार गर्ने र कुनै अवरोध र झन्झन्ट हुन नदिने भन्ने हो। तर, अरू सामान्य आयोजनाका जस्तै जग्गा प्राप्ति, वनजंगल र वातावरणसहित बजेट अभावका झमेला राष्ट्रिय आयोजनाले झेलिरहेका छन्। प्राथमिकताको आयोजना एकथरी र बजेट चाहिँ अर्काेथरीमा गर्ने दुःखद् आश्चर्यपूर्ण शैली सरकारहरूले गर्दै आएका छन्। र, विनियोजित भए पनि खर्च गर्न सक्ने क्षमता नराख्ने अर्काे विडम्बना छँदै छ। नियमित अनुगमन नहुने र बाधा अवरोध हटाउन पहल नहुने समस्या राष्ट्रिय गौरवका आयोजनाका दुर्भाग्यहरू नै हुन्। प्रधानमन्त्रीको सीधा र प्रत्यक्ष निगरानी नियमित हुने र साँच्चिकै प्राथमिकताका साथ काम गर्ने हो भनेमात्रै यी आयोजना पूरा हुन्छन् र देशलाई समृद्धिको बाटोतिर सोझ्याउँछन्। होइन भने राष्ट्रिय लज्जा बन्छन्।"
कुण्डली र चेतनाको ऊर्जा क्यानभासमा,"नवलपुर : मानव शरीरमा रहेका सात वटा ऊर्जा केन्द्रहरूले मानव चेतनाको स्तरलाई उच्च बिन्दुमा पुर्याउन महत्वपूर्ण भूमिका खेल्छ। यसमा जागरण गराउने शारीरिक, मानसिक एवं साधनाले हो। मानव शरीरको चेतनाको ऊर्जा, ध्यान, प्राणयाम, योगको साधनाबाट चेतनशील हुँदै जान्छ। योग विद्याअन्तर्गतको कुण्डलिनी विद्यालाई गैंडाकोटका कलाकार भीमप्रसाद शर्माले क्यानभास तयार गरेका छन्। शर्माले चित्रमार्फत सात वटा कुण्डलिनी चक्र र तिनलाई जागरण गराउन ध्यान मुद्रा बुझाउन चित्र बनाएका छन्। कुण्डलिनी विद्याबारे अध्ययन तथा अनुसन्धान गरेर चित्र बनाएको चित्र प्रदर्शन गरेका छन्। पूर्वीय दर्शनमा आधारित १० वटा चित्र छन्। सात वटा कुण्डलीका चक्र छन्। यसको चरणबद्ध प्रक्रियालाई शर्माले चित्रमा उतारेका छन्। हिन्दु सनातनको ऊँ कार परिवारका ध्यान गर्दा प्रयोग गरिने मुद्रा छन्। उनले गुणको धारामा रंग प्रयोग गरेका छन्। कुण्डलीको मूल्य र मान्यताअनुसार रंगको मि श्रण गरेका छन्। मूलधार, स्वाधिष्ठान, मणिपुर, हनाहत, विशुद्धी, आज्ञा र सहस्रार मुद्रालाई चित्रमार्फत प्र्रस्तुत गरेका छन्। कुण्डलिनी चित्रकार शर्माको बाह्रौं एकल चित्रकला प्रदर्शनी हो। मानव चेतनाको स्थिति, त्यसको जगरण र त्यसको सदुपयोग मानिसले कसरी गर्छन् भन्ने देखाउन खेजेको हो, उनले भने, यति महत्त्वपूर्ण विषय हो भने जनस्तरमा जानकारी गराउनु पर्यो भनेर व्यापकता होस् भनेर यो विषय छानेको हुँ। शास्त्रीयतामा आधारित समसामयिक र कथानक शैलीका ३७ वटा चित्र प्रदर्शन गरिएको छ। उनले तीन वर्ष लगाएर चित्र तयार गरेका हुन्। करिब पचासवर्षे कलाकारिता यात्रामा शर्माको यो फरक खालको चित्रकला हो। नवलपरासी गैंडाकोटस्थित गैंडाकोट प्रज्ञा ग्यालरीमा कात्तिक २१ गतेदेखि कुण्डलिनी प्रदर्शन गरिएको हो।"
"चिसो बढ्दै, डेंगु संक्रमण घट्दै","काठमाडौं : डेंगु संक्रमणको उकालो ग्राफ चिसो बढ्न थालेसँगै ओरालो लागेको छ। यस वर्ष ७६ जिल्लामा संक्रमण फैलाउँदै १३ जनाको ज्यान लिएको डेंगु संक्रमण घट्दै गएको छ। वर्षात्को बेला डेंगु संक्रमण दर उकालो लागेकोमा जाडो मौसम आएसँगै संक्रमण दर घटेको हो। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार अहिले डेंगु संक्रमण ह्वात्तै घटेको छ। जाडो सुरु भएसँगै डेंगु संक्रमणको जोखिम घट्दै छ, डा बुढाथोकी भन्छन्, वर्षा लाग्यो कि डेंगु संक्रमणको डर बढ्छ । असार महिनादेखि संक्रमण बढ्दै गई भदौ, असोजमा उच्च हुने प्रवृत्ति देखिएको छ। डेंगु भाइरस संक्रमित एडिस एजिप्टी र एडिस अल्वोपिक्टस जातको लामखुट्टेको टोकाइबाट डेंगु संक्रमण हुन्छ। डा बुढाथोकीका अनुसार डेंगु संक्रमण घट्नुमा तीन मुख्य कारण रहेको आंैल्याउँछन्। मौसममा आएको परिवर्तन, डेंगु नष्ट गर्ने अभियान र नागरिकमा देखिएको सचेतताले संक्रमण दर घट्दै गएको डा बुढाथोकीको दाबी छ। कात्तिक अन्तिम सातादेखि डेंगु संक्रमण विस्तारै ओरालो झर्न सुरु भएको हो। अघिल्लो दुई महिना भदौ र असोजमा मात्रै २१ हजारभन्दा बढी व्यक्तिमा डेंगु संक्रमण पुष्टि भएको थियो। पछिल्लो तीन सातामा ३ हजार दुई ६१ जनालाई मात्र संक्रमण भएको छ। विगत ११ महिना (जनवरीदेखि हालसम्म)को अवधिमा ३२ हजार ७ सय जनालाई डेंगु संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। वरिष्ठ जनस्वास्थ्यविज्ञ डा बाबुराम मरासिनीका अनुसार जाडो महिना सुरु भएसँगै डेंगु संक्रमण गराउने लामखुट्टेको प्रजनन क्षमतामा घट्दै जान्छ। जाडोमा लामखुट्टेको प्रजनन क्षमता घट्दै जान्छ, डा मरासिनी भन्छन्, डेंगु फैलाउने लामखुट्टेकै संख्या घटेका कारण डेंगु संक्रमण पनि ओरालो लाग्दै गएको हो। स्वास्थ्य मन्त्रालयका प्रवक्ता डा बुढाथोकीका अनुसार १० देखि २५ डिग्री सेल्सियस तापक्रम डेंगु फैलाउन लामखुट्टेको लागि सबैभन्दा अनुकूल रहन्छ। ५ मिलिलिटर जमेको स्थिर पानीमा डेंगु फैलाउने लामखुट्टेको लार्भा हुर्कन्छन्। वरिष्ठ जनस्वास्थ्य विज्ञ डा मरासिनी भन्छन्, डेंगु फैलाउन लामखुट्टेको लागि जाडो समय अनुकूल मानिँदेैन। वर्षात्को बेला झैं जताततै स्थिर पानी पनि नहुँदा फुल पार्न पनि सहज हुँदैछ। लामखुट्टेको प्रजनन क्षमतामा पनि ह्रास आउँछ। गण्डकीमा उच्च संक्रमण यस वर्ष सबैभन्दा बढी गण्डकी प्रदेशमा डेंगु संक्रमितहरू पुष्टि भएका छन् । कुल संक्रमणको झन्डै ४६ प्रतिशत यस प्रदेशमा पाइएको छ। संक्रमण पुष्टि भएका ७७ जिल्लामध्ये सबैभन्दा बढी संक्रमित कास्की जिल्लामा पुष्टि भएका छन्। स्वास्थ्य तथा जनसंख्या मन्त्रालय, इपिडिमियोलोजी तथा रोग नियन्त्रण महाशाखाका अनुसार कास्कीमा मात्रै ७ हजार ५ सय २३ जनामा यस वर्ष संक्रमण पुष्टि भएको छ। डेंगुले ज्यान लिएका १३ जनामध्ये ८ जना गण्डकी प्रदेशका छन्। कास्कीपछि सबैभन्दा बढी संक्रमित काठमाडौं जिल्लामा पुष्टि भएका छन्। काठमाडौं जिल्लामा ५ हजार ५ सय ३५ जनामा संक्रमण पुष्टि भएको छ। त्यस्तै, तेस्रोमा तनहुँ छ। तनहुँमा २ हजार ४ सय ९६ जनामा संक्रमण पुष्टि भएको छ। पर्वत जिल्लामा १ हजार ८ सय २० जनामा संक्रमण पाइएको छ। ललितपुर जिल्लामा १ हजार ३ सय ६६ जनामा संक्रमण पुष्टि भएको छ। बागलुङ जिल्लामा १ हजार ३ सय २३ जनामा संक्रमणको चपेटामा परेका छन्। संक्रमणको सातौंमा चितवन जिल्ला सूचीकृत भएको छ। चितवनमा १ हजार २ सय १२ जनामा संक्रमण पुष्टि भएको छ। आठौंमा भक्तपुर जिल्ला परेको छ। भक्तपुरमा १ हजार १ सय ४ जना संक्रमित पाइएका छन्। नवौंमा गोरखा जिल्ला रहेको छ। गोरखा जिल्लामा ९ सय ४४ जनामा संक्रमण पुष्टि भएको छ। दसौं स्थानमा कैलाली जिल्ला परेको छ। कैलालीमा ४ सय ९५ जना संक्रमित पुष्टि भएका छन्। स्वास्थ्य तथा जनसंख्या मन्त्रालयका प्रवक्ता डा बुढाथोकीका अनुसार यस वर्ष हुम्ला जिल्लामा डेंगु संक्रमण पाइएन ।"
बीआरआई हस्ताक्षर गर्ने मध्यमार्गी बाटो खोज्दै प्रधानमन्त्री,"काठमाडौं : प्रधानमन्त्री केपी शर्मा ओलीले मंसिर १७ देखि चीनको औपचारिक भ्रमण गर्दैछन्। उनको चीन भ्रमणका क्रममा बेल्ट एन्ड रोड इनिसिएटिभ (बीआरआई) परियोजनाको कार्यान्वयन योजनासम्बन्धी सम्झौतामा हस्ताक्षर गर्ने कि नगर्ने भन्ने विषयमा सोमबार दलहरू छलफल गरेका छन्। छलफलका क्रममा दलहरूको मिश्रित धारणा सार्वजनिक भएका छन्। प्रधानमन्त्री ओलीले चीन भ्रमणबारे सुझाव लिन पूर्वप्रधानमन्त्री र परराष्ट्रमन्त्रीहरूसँग गरेका छलफलमा कांग्रेसले बीआरआई कार्यान्वयनमा सम्झौता गर्न नहुने आफ्नो यसअघिकै धारणा यथावत् राखेको छ। प्रधानमन्त्री ओलीले आफू चीन भ्रमणमा जानु अघि बीआरआई कार्यान्वयनलगायत अन्य सहमति र सम्झौताबारे सुझाव लिन उक्त बैठक बोलाएका थिए। उनले ठूलो विवाद हुने गरी आफूले नयाँ सम्झौता नगर्ने उल्लेख गर्दै मुलुकको हित हुने गरी भ्रमणको गृहकार्य भइरहेको बताए। प्रधानमन्त्री ओलीले भने, हामीलाई आवश्यक भएमा जुनसुकै मुलुक र निकायबाट राष्ट्रिय स्वार्थका आधारमा ऋण वा अनुदान लिन सक्छौं। ऋणको पासोमा पार्न ऋण लिइँदैछ भनेर गरिने अनावश्यक हल्लामा हामी लाग्नु हुँदैन। दुई देशको सम्बन्ध अझै बलियो बनाउनयो भ्रमण हो। उनले चीन भ्रमणमा विशेषगरी विगतमा भएका सहमति र सम्झौताको प्रभावकारी कार्यान्वयनका साथै प्रसारण लाइन विस्तार, नेपालको उत्पादन चीनमा निर्यात र अन्य सहयोगका विषयमा छलफल हुने गरी तयारी भएको जानकारी दिए। प्रधानमन्त्री ओलीले भारतभन्दा चीनमा पहिला पुगे पनि अर्का छिमेकी भारतसँग पनि उस्तै मित्रवत् सम्बन्ध रहेको स्पष्ट पारे। उनले दुई देशको मैत्री सम्बन्धको लाभ नेपालको आर्थिक विकासमा हुने गरी लिन सक्नुपर्नेमा जोड दिए। उनले नेपालका कार्यकारी प्रमुखको औपचारिक भ्रमण पहिला कुन मुलुकबाट गर्ने भन्ने यहाँको आवश्यकता र निर्णयका आधारमा हुने भएकाले यस्ता विषयलाई कुनै देशविरुद्ध कार्डका रूपमा कसैले लिन नहुने आग्रह गरे। अर्कोतिर माओवादी केन्द्र र एकीकृत समाजवादीले बीआरआई परियोजना सम्झौता गर्नुपर्ने तर त्यसको लागि मध्यमार्गी उपाय के हुन सक्छ भन्नेतर्फ ध्यान दिन आग्रह गरेका छन्। पूर्वप्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल प्रचण्डले आफ्नो कार्यकालमा भएका सहमति र समझदारी कार्यान्वयनको बाटोमा लैजान सकेमात्रै चीन भ्रमण सफल हुने सुझाव दिए। बैठकपछि प्रचण्डले भने, नेपालचीन सम्बन्धमा मेरो कार्यकाल र मेरो भ्रमणमा जुन विश्वासको वातावरण निर्माण भएको थियो र जुन समझदारी बनेका थिए, त्यसको सही कार्यान्वयनको बाटोमा जान सकेमा तपाईंको भ्रमण सफल मान्न सकिन्छ। बैठकमा बोल्दै प्रतिपक्ष दल नेकपा (एकीकृत समाजवादी) का अध्यक्ष एवं पूर्वप्रधानमन्त्री माधवकुमार नेपालले प्रधानमन्त्री केपी शर्मा ओली चीनसँगको बीआरआई परियोजना अघि बढाउने विषयमा डराउन नहुने बताए। अध्यक्ष नेपालले सो परियोजना नेपालको हितमा रहेकाले त्यसबाट लाभ लिनुपर्ने विचार राखे। सो परियोजना नेपालले यसअघि नै स्वीकार गरिसकेकाले त्यसलाई अघि बढाउने कुरामा डराउन नहुने उनको भनाइ थियो। नेपालले आफ्नो लाभका लागि अन्य देशसँगको सम्बन्धलाई अघि बढाउनुपर्ने उल्लेख गरे। उनले भने, बीआरआई स्वाभाविक रूपमा नेपालले स्वीकार गर्दै आएको हो। स्वीकार नगर्ने त प्रश्नै छैन नि। बीआरआई प्रोजेक्ट नेपालको हितको विरुद्धमा छैन। दक्षिणका देशहरू साउथ साउथ कोअपरेसन भित्र यो पर्दछ। यस अर्थमा पनि नेपाल जस्तो देशले यसबाट लाभ लिनुपर्छ। नेपालले कुनै पनि छिमेकमा आशंका उत्पन्न नहुने गरी चीन भ्रमण गर्न पनि प्रधानमन्त्री ओलीलाई सुझाव दिए। एकीकृत समाजवादीकै अर्का नेता तथा पूर्वप्रधानमन्त्री झलनाथ खनालले बीआरआई चिनियाँ प्रोजेक्टमात्र नभई १ सय ४३ मुलुकमा पुगेकाले यसलाई ग्लोबल प्रोजेक्टका रूपमा लिनुपर्ने बताए। यतिका देशले लिएका बीआरआई प्रोजेक्ट नेपालका लागि पनि लाभदायक हुन्छ, उनले नेपाली कांग्रेसलाई लक्ष्य गर्दै भने, ऋण लिनै हुँदैन भन्ने कुरा पूर्वाग्रहपूर्ण हो। नेपाली कांग्रेसका नेता तथा पूर्वपरराष्ट्रमन्त्री नारायणप्रसाद (एनपी) साउदले बीआरआई परियोजनाअन्तर्गत ऋण लिनुअघि धेरै कुरामा सावधानी अपनाउनुपर्ने सुझाव दिए। साउदले भने, बीआरआईअन्तर्गत ऋण लिँदा धेरै कुरामा ध्यान दिनुपर्छ। चीनबाट ऋण होइन, अनुदान लिनुपर्छ भन्ने कुरा नै हाम्रो मुख्य एजेन्डा हुनुपर्छ। द्विपक्षीय अनुदान लिँदा पनि परियोजनाहरू विचार गरेरमात्र लिनुपर्छ। बीआरआई कार्यान्वयन सम्झौतालाई छाता सम्झौता मान्नु हुन्न भन्ने कुरा हो। बीआरआईमा कांग्रेसको स्पष्ट धारणा रहेको बताउँदै उनले भने, बीआरआई कार्यान्वयन सम्झौतामा हस्ताक्षर गरेर सो अन्तर्गतका परियोजनामा ऋण लिने काम गर्नु हुँदैन। पूर्वपरराष्ट्रमन्त्री डा प्रकाशचन्द्र लोहनीले चिनियाँ विकास परियोजनाअन्तर्गतका आयोजनामा ऋण लिनै हुन्न भन्ने विषयलाई सिद्धान्त बनाउन नहुने प्रधानमन्त्रीलाई सुझाव दिए। उनले प्रधानमन्त्री ओलीलाई विद्युत् प्रसारण लाइनका विषयमा सुझाव दिँदै भने, चीनसँगको कनेक्टिभिटीका क्षेत्रहरूलाई अझ ब्रोड (फराकिलो) बनाएर आउनुस् भन्ने कुरा मैले सुझाव दिएँ। पूरा गर्न सक्ने कुरामात्र गर्नुस्, नसक्ने कुरा गर्दै नगर्नुस् भन्ने पनि मेरो सुझाव छ। बैठकमा सहभागी माओवादी वरिष्ठ उपाध्यक्ष एवं पूर्वपरराष्ट्रपति नारायणकाजी श्रेष्ठले बीआरआई परियोजना अघि बढाउने विषयमा अनुदान वा सफ्ट लोनको विवादमा अल्झिएर यसको कार्यान्वयन सम्झौता रोक्न नहुने पार्टीले सुझाव दिएको बताए। बैठकपछि श्रेष्ठले भने, परियोजना अघि बढाउँदा अनुदान वा सफ्ट लोनको विकल्प खुला राखेर सम्झौता गर्नु उचित हुन्छ। अहिले नै कुनै पनि ऋण लिन्नौं भनेर ढोका बन्द गर्नु हुँदैन। परराष्ट्रमन्त्री आरजु राणा देउवाले चीन भ्रमणका सबालमा सत्तारूढ दुई दलीय संयन्त्रबाट एजेन्डाका विषयमा गृहकार्य भइरहेको जानकारी बैठकमा गराइन्। प्रधानमन्त्री तहबाट चाँडै सबै एजेन्डालाई अन्तिम रूप दिने उनको भनाइ छ। राणाले बाहिर हल्ला भए जस्तो बीआरआईका विषयमा कांग्रेस र एमालेमा कुनै विवाद नरहेको बताइन्। त्यसो त सत्ता गठबन्धन कांग्रेस र एमालेबीच बीआरआई परियोजना अघि बढाउनेबारे अझै सहमति हुन बाँकी छ। बीआरआई ऋणमा हस्ताक्षर हुँदैन : देउवा कांग्रेसका सभापति एवं पूर्वप्रधानमन्त्री शेरबहादुर देउवाले चिनियाँ परियोजना बीआरआईमार्फत अनुदानमा सहयोग लिइने बताएका छन्। पार्टीको कामको सिलसिलामा जनकपुर पुगेका देउवाले भने, बीआरआई परियोजनामा हामी प्रस्ट छौं। ऋण होइन अनुदान लिनुपर्छ। बीआरआई परियोजनामा छलफल जारी छ। छिट्टै एउटा निष्कर्षमा पुगिन्छ। उनले गठबन्धनमा कुनै खटपट नरहेको बताउँदै भने, संघीय सरकारमा कुनै खटपट छैन। यो गठबन्धन रहिरहन्छ।"
"पन्चैबाजा बजाउँदै महिला, आम्दानी गर्दै","प्यूठान : सधैं घाँस दाउरा र खेती किसानीमा व्यस्त हुने मल्लरानी गाउँपालिका२ की दुर्गा राना हिजोआज वडा कार्यालय धाउँछिन्। सरकारी कामकाजको लागि भने होइन। उनी सीप सिक्न वडा कार्यालय पुग्ने गरेकी हुन्। उनीसँगै वडाका २६ महिलाले पछिल्लो पाँच दिनदेखि पन्चैबाजा बजाउने तालिम लिँदैछन्। नेपाली कला संस्कृति झल्कने पन्चैबाजाको संरक्षणसँगै आयआर्जनका लागि वडा कार्यालयले महिला सशक्तीकरणअन्तर्गत पन्चैबाजा बजाउने तालिम सञ्चालन गरेको हो। संस्कृतिको संरक्षण पनि हुने, वडाध्यक्ष लेखबहादुर थापाले भने, महिलाको आयआर्जनमा समेत टेवा पुग्ने अपेक्षा गरेका छौं। महिला उत्साहसहित तालिममा सहभागी हुने गरेको उनले बताए। पन्चैबाजामा दमाहा, झ्याली, ट्याम्को, ढोकली र सहनाई पर्छ। प्यूठानका महिलाले पन्चैबाजा बजाएर कला, संस्कृति जगेर्नासहित आयआर्जन गर्दै आएका छन्। मातृभूमि टोल विकास संस्था प्यूठान नगरपालिका२ ले विभिन्न निकायको सहयोगमा महिलाका लागि पन्चैबाजा बजाउने तालिम दिएपछि अहिले उनीहरू विभिन्न मेला पर्वमा बाजा बजाएर आम्दानी गर्न थालेका हुन्। घरेलु तथा साना उद्योग कार्यालय र वडा कार्यालयको सहयोगमा तालिम सञ्चालन तथा बाजा खरिद गरेको संस्थाका अध्यक्ष ताराबहादुर केसीले बताए। विवाह, मेला, पूजाआजा, देवाली पूजा, उत्सवहरूमा पन्चैबाजाको माग हुने भएपछि आयआर्जनसमेत हुन थालेको हो। पन्चैबाजामा थप बाजाहरू थपेर नौमती बाजाको सेट बन्दछ। २ पुरुषसहित ९ जनाको महिला टोलीले तीन वर्षदेखि नौमती बाजा बजाउँदै आएका छन्। नरसिंहा र सहनाई पुरुषले बजाउनुहुन्छ, अध्यक्ष केसीले भने, बाँकी सबै महिला हुनुहुन्छ। कार्यक्रमको समयावधि हेरेर १० हजारदेखि ३० हजार रुपैयाँसम्म सेवा शुल्क लिने गरेका छन्। प्यूठान नगरपालिकाले सबै सदस्यहरूका लागि एकै खालको पोसाकको व्यवस्था गरेकोले थप उत्साह बढाएको समूहकी संयोजक सुकमाया विकले बताइन्। समूहसँग अहिले दुई सेट नौमती बाजा छन्। माग आएमा कुनै कन्जुस्याइँ नगरी सहभागी हुने गरेको संयोजक विकले बताइन्। गत साउन महिनादेखि समूहले भजन टोलीसमेत तयार गरेको छ। मेलाहरू, मन्दिर उद्घाटन कार्यक्रम, विभिन्न पूजाहरूमा भजन टोली सहभागी हुँदै आएको समूहले जनाएको छ। प्यूठान नगरपालिका५ जुम्रिकाडाको एक महिला समूहले पनि गाउँमा पन्चैबाजा बजाएर आम्दानी गर्ने गरेका छन्। दिनगन्ती एक हजार पारिश्रमिक लिएर सेवा दिने गरेको स्थानीय पार्वती दमाईले बताइन्।"
"कीर्तिपुरमा दलहरूको प्रतिष्ठाको लडाइँ, स्वतन्त्रको चुनौती","कीर्तिपुर : कीर्तिपुर नगरप्रमुखसहित वडा नम्बर १ र ४ मा यही मंसिर १६ गते उपनिर्वाचन हुँदैछ। नगरप्रमुखका लागि प्रमुख राजनीतिक दलसहित २० उम्मेदवार उपनिर्वाचनमा भिड्दैछन्। २०७९ सालको स्थानीय निर्वाचनमा काठमाडौं, धरानलगायत केही स्थानमा स्वतन्त्र उम्मेदवारले जितेका कारण यो पटक कीर्तिपुरमा स्वतन्त्र उम्मेदवारको लर्को नै छ। चुनावी प्रचारप्रसार पनि राजनीतिक दलको भन्दा स्वतन्त्र उम्मेदवारकै बढी देखिएको छ। स्वतन्त्र उम्मेदवार धेरै भएका कारण उनीहरूको चर्चा बढी भएको स्थानीय बताउँछन्। स्वतन्त्र उम्मेदवारका चुनाव चिह्न लगाएका गाडीहरू दगुरिरहेका देखिन्छन्। गौंडागौंडामा स्वतन्त्र उम्मेदवार छन्। त्यसैले स्वतन्त्रको चर्चा बढी भएको हो। स्वतन्त्र उम्मेदवार धेरै भए पनि मुख्य प्रतिस्पर्धा भने प्रमुख राजनीतिक दलबीच नै हुने स्थानीयको अनुमान छ। चुनावमा भोट लिन्छन्, जितेपछि नाकमुख देखाउँदैनन् सोमबार दिउँसो १ बजे कीर्तिपुर नगरपालिका३ सागलटोल पुग्दा मन्द फल्चामा बसेर मतदाताहरू गफिँदै थिए। नजिकै पोखरी छ। वरिपरि लस्करै घर छन्। जहाँ घरका भित्तामा उम्मेदवारको चुनावी चिह्नसहितका ब्यानर झुन्ड्याइएको देखिन्छ। मन्द फल्चा अगाडिको सडकबाट गाडीमा चुनावका नारा घन्काउँदै उम्मेदवार हुइँकिन्थे। पोखरीको वरिपरि पार्टी र स्वतन्त्र उम्मेदवारले आफ्ना प्रचारप्रसार कार्यालयसमेत खोलेर चुनावी गतिविधि गरेको पाइयो। ती कार्यालयमा झन्डा, मतपत्रको नमुना र घोषणापत्र थिए। केही कार्यकर्ताबाहेक उम्मेदवार भोट माग्न चुनावी मैदानमा होमिसकेका थिए। आश्वासन बाँड्दै उनीहरूले मतदाता रिझाइरहेका थिए। सागलटोल पुग्दा मन्द फल्चामा भेटिए मतदाता रामगोपाल श्रेष्ठ। उनले चुनावका गतिविधि नियालिरहेका थिए। उनले भने, मेयर, केही वडाध्यक्ष पदको चुनाव हुँदैछ। तर, पहिलाजस्तो यसपालि त चुनाव लागेकै छैन। चुनाव आउन एक साता पनि बाँकी नहुँदासम्म किन चुनाव लागेन त ? जिज्ञासा मेटाउँदै उनले थपे, नेताहरूले चुनावमा बोल्छन्, भोट लिन्छन् र जित्छन् तर, नाकमुख नै देखाउँदैनन्, यसैले मतदातामा चुनावले उत्साह भर्न सकेको छैन। उनका अनुसार कीर्तिपुर नगरपालिकामा कांग्रेस, एमाले, माओवादी र केही स्वतन्त्र उम्मेदवारहरूको चुनावी चर्चा छ । लगत्तै त्यहाँ आइपुगे अर्का मतदाता राजेश श्रेष्ठ। यसपालिको उपनिर्वाचनमा कांग्रेस र एमालेलाई स्वतन्त्र उम्मेदवारहरूले चुनौती थपिदिएका उनले सुनाए। उनले मेयर पदका स्वतन्त्र उम्मेदवार कविकुमार महर्जनले कांग्रेस र राजमान महर्जन मानवले एमालेका उम्मेदवारलाई चुनावी मैदानमा सकस बनाइदिएका बताए। उनले भने, एमाले र काँग्रेसका गढमा स्वतन्त्र मेयर पदका उम्मेदवारले भोट काट्ने चुनौती छ। स्वतन्त्र उम्मेदवार नजिते पनि जित्ने सम्भावना भएका सत्ताधारी पार्टीका उम्मेदवारहरूलाई यसले प्रभाव पार्न सक्ने चुनौती रहेको उनको आंकलन छ। एमाले र कांगे्रेसका गढमा स्वतन्त्र मेयर पदका उम्मेदवारले भोट काट्ने चुनौती छ। उम्मेदवार घरघरमा आइरहेका छन्। आफ्ना घोषणापत्र दिएर चुनाव जिताउन आग्रह गरिरहेका छन्। भोट कसलाई दिने त्यो त हाम्रो मन, दिमाग र हातको कुरो हो। राजेश श्रेष्ठ,मतदाता कीर्तिपुरको चुनावमा भीडभाड र तामझाम देखिएको छैन। तर, घरघरमा सचेत मतदाता छन्। उनीहरूले राम्रा उम्मेदवारलाई भोट हाल्ने सल्लाह भने गरिरहेको पाइन्छ। मतदाता राजेशले भने, उम्मेदवार घरघरमा आइरहेका छन्। आफ्ना घोषणापत्र दिएर चुनाव जिताउन आग्रह गरिरहेका छन्। भोट कसलाई दिने त्यो त हाम्रो मन, दिमाग र हातको कुरो हो। कीर्तिपुरमा जातिगत रूपमा भोट जान्छन् कि पार्टीगत ? यो पनि महत्त्वपूर्ण प्रश्न हो। राजेशका अनुसार कीर्तिपुरका मतदाताहरू जातिगतभन्दा पार्टीगत भोट हाल्ने गर्छन्। नेवार समुदायमा गुठीको ठूलो प्रभाव हुन्छ। कीर्तिपुरमा नेवारको समुदायको बाहुल्य छ। यहाँ महर्जन, मानन्धर, तुलाधर, तण्डुलकार, डंगोललगायतका बाक्लो बसोबास छ। त्यहाँ जात पिच्छेका गुठी छन् अर्थात् कीर्तिपुरमा छ्याप्पछ्याप्ती गुठी छन्। तर निर्वाचनमा गुठीमार्फत प्रभाव पार्न खोजिए पनि हालसम्म त्यो प्रभाव नदेखिएको स्थानीय बताउँछन्। राजेश भन्छन्, चुनावमा गुठीको प्रभाव हुने गरेको छैन। यहाँ त प्रत्येक जात (नेवार)का आआफ्ना छुट्टाछुट्टै गुठी छन्। पछिल्लो समय कीर्तिपुरमा बसाइँसराइको प्रभाव पनि बढी छ। बाहिरबाट गएकाहरू थपिँदै छन्। उनीहरूको पनि निर्वाचनमा सानो ठूलो प्रभाव देखिन थालेको छ। हाम्रो होइन राम्रोलाई जिताऔं दिउँसोको २ बजे। चुनावको सरगर्मी। कीर्तिपुर नगरपालिका वडा नम्बर २ देवढोका। यहाँ मुख्य निर्वाचन अधिकृतको कार्यालय छ। यहाँ शान्तिपूर्ण रूपमा चुनाव गराउन प्रहरी, प्रशासन, निर्वाचन कार्यालय, उम्मेदवार र तीनका प्रतिनिधिको छलफल चलिरहेको थियो। नजिकैको बस्तीमा पुग्दा महिला चुनावबारे कुरा गर्दै थिए। वृद्ध ज्ञानमाया महर्जन साग केलाउँदै थिइन्। उनले चुनावबारे भनिन्, चुनाव आउँछ, जान्छ हामीलाई के हुन्छ र ? भोट माग्ने बेलामा नेताले जे बोल्छ त्यो पूरा नै गर्दैनन्। भोट हालेर के हुन्छ, नहाल्दा के हुन्छ ? ज्ञानमायाको अनुभूतिले विगतमा उम्मेदवारहरूले भोट लिएर भनेजस्तो काम नगरेको स्पष्ट हुन्छ। तर, उम्मेदवारहरू उनीजस्ता मतदातालाई रिझाउन फेरि आकर्षक र लोभलाग्दो घोषणापत्र लिएर दैलोमा पुगिरहेका छन्। देव ढोकाकी लक्ष्मी महर्जनले भोट दिने अधिकार जनताको भएकाले त्यसको सही सदुपयोग गर्नु पर्ने बताइन्। उनले राम्रो उम्मेदवारलाई भोट दिनुपर्ने बताइन्। उनले भनिन्, राम्रो मान्छे चाहिएको छ, उम्मेदवार भएकामध्ये राम्रो उम्मेदवारलाई हामी भोट दिन्छौं। उनले प्रभावमा परेर भोट हाल्ने काम कसैले गर्न नहुने सुझाइन्। पैसा लिएर भोट हाल्ने काम कसैले गर्नु हुँदैन, नगर बनाउने मान्छेलाई हामीले जिताउनु पर्छ। राम्रो मान्छे चाहिएको छ, उम्मेदवार भएकामध्ये राम्रो उम्मेदवारलाई हामी भोट दिन्छौं। पैसा लिएर भोट हाल्ने काम कसैले गर्नु हुँदैन, नगर बनाउने मान्छेलाई हामीले जिताउनु पर्छ। लक्ष्मी महर्जन,मतदाता पार्टीका उम्मेदवारलाई स्वतन्त्रको चुनौती चुनाव भनेकै मतदाताका लागि सुनौलो अवसर हो। हाम्रोभन्दा राम्रो उम्मेदवार छनोट गर्नु बुद्धिमतापूर्ण निर्णय हो। मतदाताको मन बुझ्न पनि कम्ता कठिन छैन। कीर्तिपुर नगरपालिका५ भत्केको पाटी। जसलाई पृथ्वीचोक नामले पनि चिनिन्छ। चोकमा छ, दुईवटा विद्युतीय ट्रान्सफर्मर। यहाँ उम्मेदवारहरूको तस्बिरसहितको ब्यानर टाँगिएका छन्। त्यसकै अगाडि स्टेसनरी पसलमा भेटिए मतदाता र चुनावमा चासो राख्ने नागरिक। ५६ वर्षीय श्याम श्रेष्ठले भने, च्याउजस्तो पार्टी उम्रेका छन्। उम्मेदवार पनि थरीथरीका छन्। खै कसलाई भोट हाल्ने हुन् मतदाताले कसलाई नहाल्ने ? छुट्ट्याउनै कठिन भयो। कसले हार्छ, कसले जित्छ ? त्यो त मंसिर १६ गतेको चुनावपछि जनताले फैसला गरिदिन्छन्। श्यामकै नजिक बसिरहेका थिए सुदीप अधिकारी। उनले भने, म दिनभरि पसलमै हुन्छु। धेरै उम्मेदवारको प्रचार बोकेर सडकमा गाडी कुद्छ। खै किन हो मेरो पसलमा कोही उम्मेदवार भोट माग्न आएको छैन। उनले पनि पार्टीका उम्मेदवारलाई स्वतन्त्र उम्मेदवारले चुनौती दिइरहेका सुनाए। कांग्रेस, एमाले, माओवादी पार्टीको पकड भएको ठाउँमै स्वतन्त्र उम्मेदवार उठेका छन्, उनले भने, गाउँ पिच्छे स्वतन्त्र उम्मेदवारहरू छन्। उसले पनि भोट होल्ड गर्छ। पृथ्वीचोककै न्यु शान्ति खाजाघरमा मानिस चिया र खाजा खाइरहेका थिए। दिउँसोको ३ बजेको थियो। त्यहाँ पनि कीर्तिपुर नगरपालिकाको चुनावको गरमागरम बहस भइरहेको थियो। उनीहरू भन्दै थिए, कीर्तिपुरको चुनावमा धेरै पार्टी र उम्मेदवार दौडिरहेका छन्। तर, मुख्ययता कांग्रेस र एमाले बीच नै प्रतिस्पर्धा हुन्छ जस्तो छ। उम्मेदवार के भन्छन् ? कांग्रेसले नगर सभापति कृष्णमान डंगोललाई उम्मेदवार बनाएको छ। २०७९ सालको निर्वाचनमा पहिलो पटक कांग्रेसले कीर्तिपुरको लालकिल्ला भत्काएको थियो। एमाले र माओवादी केन्द्रलगायत कम्युनिस्ट उम्मेदवारहरू पराजित गर्दै कांग्रेसका राजकुमार नकर्मीले बाजी मारेका थिए। मिर्गौला रोगका कारण नकर्मीको निधन भएपछि त्यहाँ निर्वाचन हुँदैछ। अघिल्लो निर्वाचनमा जितेको कारणले कांग्रेसले यो निर्वाचन जित्ने बताउँदै आएको छ। कांग्रेसले पूर्वमेयर नकर्मीको शिक्षा, स्वास्थ्य र विकास निर्माणमा सुरुवात गरेका कदमलाई पूरा गर्ने प्रतिबद्धता गरेको छ। त्यस्तै शिक्षा, स्वास्थ्य, रोजगारदेखि खानेपानी समस्या र फोहरमैला व्यवस्थापनलगायतका एजेन्डा अघि सारेको छ। चुनाव आउँछ, जान्छ हामीलाई के हुन्छ र ? भोट माग्ने बेलामा नेताले जे बोल्छ त्यो पूरा नै गर्दैनन्। भोट हालेर के हुन्छ, नहाल्दा के हुँदैन ? ज्ञानमाया महर्जन, मतदाता कांग्रेस उम्मेदवार डंगोलले कीर्तिपुरलाई सम्पदाको सहर र प्राकृतिक संग्रहालय बनाउने योजना अघि सारेका छन्। कांग्रेसका कीर्तिपुर ४ का वडाध्यक्ष उम्मेदवार राजेन्द्र बानियाँले मेयर जितेपछि गरेका काम र चुनावी एजेन्डा नै यो पटक पनि जित्ने आधार भएको बताए। उनले स्वास्थ्य क्षेत्रमा आधा छुट दिने व्यवस्था कांग्रेस जितेपछि गरेको बताए। शिक्षा क्षेत्रमा एक घर एक स्नातकको नारा पनि कार्यान्वयनमा रहेको उनको भनाइ छ। आफूले २०७४ सालमा वडाध्यक्ष हुँदा चार सय घरधुरीलाई खानेपानी व्यवस्था गरेकोले त्यो वडामा जित्ने दाबी गरे। २०५४ र २०७४ सालमा जितेको एमाले पुनः विरासत फर्काउन लागिपरेको छ। एमालेले शान्त र समृद्ध कीर्तिपुरको नारा अघि सारेको छ। उसले सुशासनको क्षेत्रमा राम्रो दक्खल भएका डा सुरेन्द्र मानन्धरलाई उम्मेदवार बनाएको छ। पार्टीका केन्द्रीय सदस्यसमेत रहेको डा मानन्धर आफू कीर्तिपुरको दुःखसुखमा सधैं साक्षी रहँदै आएकोले जनताको विश्वास प्राप्त हुने दाबी गरे। भूकम्प, कोरोनालगायत हरेक संकटमा सधंै कीर्तिपुरका जनताका साथमा छु, चुनाव जिते पनि हारे पनि म कीर्तिपुरको जनताको सेवाबाट डगमगाउँदिनँ, उनले भने। उनले आपूले सारेका एजेन्डामा कीर्तिपुरवासी विश्वस्त रहेकोले जिताउने विश्वास प्रकट गरे। उनले आफ्ना जित्ने आधारका बारेमा भने, नकर्मीको निधनपछि बिथोलिएको कीर्तिपुरको एकतालाई लयमा फर्काउनेछु। एमालेभित्रको आन्तरिक एकताबाट उम्मेदवार चयन भएको छु। कीर्तिपुरका जनतामा समर्पित भएर यहाँसम्म आएको छु। जनतासँग जाहेर गरेको प्रतिबद्धतालाई राम्रोसँग कार्यान्वयन गर्छु भन्ने विषयमा पनि जनता विश्वस्त छन्, मलाई निर्वाचित गराउनेछन् । उनले आफू निर्वाचित भएपछि खानेपानी, रोजगारी, बाटाघाटा, सार्वजनिक यातायातलगायतका क्षेत्रमा राम्रो व्यवस्थापन गर्ने पनि बताए। सडक बोर्ड गठन, सांस्कृतिक सम्पदाको संरक्षण, युवालाई प्राविधिक तालिमसहितको रोजगारी, गृहिणीलाई रोजगारीको व्यवस्था गर्नेसमेत प्रतिबद्धता उनले जनाए। स्वतन्त्र उम्मेदवार धेरै कांग्रेस र एमालेबाट आएकामध्ये छन्। जसका कारण उनीहरूले यी दुई पार्टीकै भोट काट्ने भएकाले आफ्नो अवस्था बलियो रहेको माओवादीको दाबी छ। आफूलाई नेकपा एकीकृत समाजवादीको साथ भएको उसको भनाइ छ। एकीकृत समाजवादीका उम्मेदवार पनि प्रचारप्रसारमा नै छन्। एकीकृत समाजवादीका तर्फबाट भानु रिजालले उम्मेदवारी दिएका छन्। माओवादी केन्द्रले त्रिभुवन विश्वविद्यालयका अवकाश प्राप्त प्राध्यापक डा शिव शरण महर्जनलाई उम्मेदवार बनाएको छ। उनले कीर्तिपुरवासीको भाग्य र भविष्य बदल्दै नगरपालिकाको बाँकी अवधिमा कीर्तिपुरको मुहार फेर्ने वाचा गरेका छन्। हामीसँग कीर्तिपुरलाई कस्तो बनाउने भन्ने स्पष्ट खाकासहितको योजना छ। हाम्रो जितपश्चात् दिनरात नभनी कीर्तिपुरवासी जनताको सेवा र कीर्तिपुरको विकासका लागि खटिने छौं, उनले भने । च्याउजस्तो पार्टी उम्रेका छन्। उम्मेदवार पनि थरीथरीका छन्। खै कसलाई भोट हाल्ने हुन् मतदाताले कसलाई नहाल्ने ? छुट्ट्याउनै कठिन भयो। कसले हार्छ, कसले जित्छ ? त्यो त मंसिर १६ गतेको चुनावपछि जनताले फैसला गरिदिन्छन्। श्याम श्रेष्ठ,मतदाता जनता समाजवादी पार्टी नेपालले फरक पहिचान भएका दीपक महर्जन हनीलाई नगर प्रमुख उम्मेदवार बनाएको छ भने वडा नम्बर ४ को वडाध्यक्षमा राजीव महर्जन मोहिनीलाई उठाएको छ। जसपाका मेयर उम्मेदवार हनी ले विगतमा महिला र पुरुषलाई जिताएको कारण अब एकपटक फरक पहिचान भएकालाई जिताउन आग्रह गरेका छन्। महिला र पुरुष हेरिसक्नु भयो अब हामी अल्पसंख्यकलाई पालो दिनु होस्। जसपाका वडा नम्बर ४ का उम्मेदवार राजीव महर्जन मोहिनी आफ्नो समुदायको पहिचान स्थापित गर्दै देशका लागि केही गर्न उम्मेदवारी दिएको बताएका छन्। स्वतन्त्रको आआफ्नै प्रतिबद्धता स्वतन्त्र उम्मेदवारमा आआफ्नै प्रतिबद्धता छन्। विगतमा दलहरूलाई जिताएकाले अब स्वतन्त्रलाई जिताउनु पर्ने उनीहरूको भनाइ छ। सरसफाइ अभियन्तासमेत रहेका राजमान महर्जन मानवले कीर्तिपुरलाई नमुना सांस्कृतिक सहरको विकास गर्ने बताउँछन्। उनी नगरपालिकामा ३० देखि ५० प्रतिशत कर घटाउने र स्वास्थ्य सेवा निःशुल्क बनाउने प्रतिबद्धता जाहेर गर्दै उम्मेदवार बनेका छन्। स्वतन्त्र उम्मेदवार डा नवरथ बानियाँको समग्र कीर्तिपुर गर्बिलो कीर्तिपुर नारा छ। उनले वृद्ध आमाबाबाको भत्ता घरघरमै पुयाउने प्रतिबद्धता जाहेर गरेका छन्। अन्य स्वतन्त्र र साना दलका पनि आआफ्नै प्रतिबद्धता र एजेन्डा छन्। कीर्तिपुर नगरप्रमुखसहित वडा नं १ र ४ को पनि उपनिर्वाचन हुँदैछ। पीएचडीधारी उम्मेदवार नेताहरू नपढेको, बेरोजगार हुन्छन् भन्ने भाष्य छ। तर कीर्तिपुरको नगरप्रमुख प्राध्यापक, डाक्टर, इन्जिनियरदेखि उच्च शिक्षा हासिल गरेका उम्मेदवार भएको पाइएको छ। माओवादी केन्द्रले त्रिभुवन विश्वविद्यालयका अवकाश प्राप्त प्राध्यापक डा शिवनारायण महर्जन उम्मेदवार बनाएको छ। एमालेले संवैधानिक कानुनमा विद्यावारिधि गरेका डा सुरेन्द्र मानन्धर उठाएको छ। राप्रपाले इन्जिनियर धु्रव महर्जनलाई उम्मेदवार बनाएका छन्। त्यस्तै वनस्पतिशास्त्रमा स्नातकोत्तर र जर्मनीबाट वातावरण विज्ञानमा विद्यावारिधि गरेका डा नवरथ बानियाँले स्वतन्त्र उम्मेवारी दिएका थिए। अन्य उम्मेदवार पनि उच्च शिक्षा हासिल गरेका नै छन्। जसले जिते पनि यो पटक कीर्तिपुरले शैक्षिक र सामाजिक रूपमा स्थापित भएका नेतृत्व पाउने देखिएको छ।"
रास्वपा सभापति रवि लामिछानेलाई आज काठमाडौं ल्याइँदै,"काठमाडौं : सहकारी ठगी, संगठित अपराध र सम्पत्ति शुद्धीकरण मुद्दाको कसुरमा कास्की प्रहरीको हिरासतमा रहेका पूर्वगृहमन्त्री एवम् राष्ट्रिय स्वतन्त्र पार्टीका सभापति रवि लामिछानेलाई आज काठमाडौं ल्याइने भएको छ। सूर्यदर्शन सहकारीको बचत रकम अपचलन गरेको अभियोगमा पक्राउ परेर अनुसन्धान भइरहेको समयमा काठमाडौंको अर्को सहकारीमा पनि संलग्न रहेको पाइएपछि आज अनुसन्धानका लागि ल्याउने तयारी भएको हो। लामिछानेमाथि काठमाडौं जिल्ला अदालतबाट कालीमाटीस्थित स्वर्णलक्ष्मी बहुउद्देश्यीय सहकारी संस्थाको बचत अपचलन गरेको आरोपमा अनुसन्धान गर्न उनीहरू विरुद्ध पक्राउ पुर्जी जारी भएको छ। कास्की जिल्ला अदालतले आइतबार थप १५ दिन हिरासतमा राखेर अनुसन्धान गर्न अनुमति दिएपछि उनलाई आज काठमाडौं ल्याउन लागिएको हो। स्वर्ण लक्ष्मी सहकारीका अध्यक्ष जीबी (गीतेन्द्रबाबु) राई, कोषाध्यक्ष कुमार रम्तेल, पूर्व डीआईजी छबिलाल जोशीसहित २४ जनाविरुद्ध पक्राउ पुर्जी जारी गरेको थियो। प्रहरी वृत्त कालीमाटीमा जाहेरी परेपछि प्रारम्भिक अनुसन्धान भएको थियो। हाल जिल्ला प्रहरी परिसरले कालीमाटीबाट फाइल झिकाएर अनुसन्धानलाई तीब्रता दिएको छ। जिल्ला प्रहरी कार्यालय कास्कीको हिरासतमा रहेको समयमा नै लामिछानेलाई रुपन्देहीको सुप्रिम सहकारी ठगी प्रकरणमा बयान लिएको थियो। यता साहारा चितवन सहकारीको रकम ठगी र संगठित अपराधको कसुरमा अनुसन्धान गर्न चितवनमा पनि पक्राउ पुर्जी जारी भइसकेको छ। उनीमाथि यसपश्चात चितवनमा अनुसन्धान हुनेछ।"
दुर्गा प्रसाईंलाई सर्वोच्च अदालतमा उपस्थित गराइयो,"काठमाडौं : मेडिकल व्यवसायी दुर्गा प्रसाईंलाई सर्वोच्च अदालतमा उपस्थित गराइएको छ। प्रसाई अदालत उपस्थित भएको र पेशी तोकिन बाँकी रहेको अदालत स्रोतले जनाएको छ। साइवर अपराधको कसुरमा पक्राउ परेपछि प्रसाईंका छोरा निराजन प्रसाईंले गैरकानुनी रुपमा थुनामा राखेको दावी गर्दै शुक्रबार बन्दी प्रत्यक्षीकरणको रिट दिएका थिए। न्यायाधीश मनोज शर्माको इजलासले आइतबार रिटमाथि सुनुवाइ गर्दै कारण देखाउ आदेश जारी गर्दै बन्दीसहित उपस्थित गराउन आदेश जारी गरेको थियो। सोही आदेशअनुसार प्रहरीले उनलाई अदालतमा उपस्थित गराएको हो। प्रसाईंले आफूलाई गैरकानुनी रुपमा थुनामा राखिएको दावी गर्दै तत्काल रिहाइको माग गर्दै अन्तरिम आदेश माग गरेका थिए। रिटमा गृह मन्त्रालय,प्रहरी प्रधान कार्यालय, प्रहरी प्रधान कार्यालय केन्द्रीय अनुसन्धान व्यूरो र काठमाडौं जिल्ला अदालत ववरमहललाई विपक्षी बनाइएको छ। फेक डकुमेन्ट को सहारामा प्रधानमन्त्री केपी शर्मा ओलीविरुद्ध दुष्प्रचार गरेको र अफवाह फैलाएको आरोपमा उनलाई मंसिर ४ गते केन्द्रीय अनुसन्धान ब्यूरोले पक्राउ गरेको हो। उनलाई पाँच दिन हिरासतमा राखेर अनुसन्धान गर्न प्रहरीलाई जिल्ला अदालतले अनुमति दिएको छ। सामाजिक सञ्जालमा कम्बोडियामा ओलीको लगानी रहेको भन्दै उनले सार्वजनिक गरेको कागजातमा प्रधानमन्त्री ओलीको नामसहित र नक्कली हस्ताक्षर रहेको थियो। प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएपछि लगत्तै प्रहरीले पक्राउ गरेको थियो। उनलाई पाँच दिन हिरासतमा राख्न अनुमति दिइएको थियो। उनीविरुद्ध यसअघि पनि साइबरसम्बन्धी कसुरमा मुद्दा दर्ता भएको थियो। असोज १५ गते जिल्ला अदालत काठमाडौंले प्रसाईंलाई एक लाख रुपैपाँमा धरौटीमा छोड्न आदेश दिएको थियो। एक लाख रुपैयाँ बु्झाएर उनी धरौटीमा छुटेका थिए। त्यसपछि फेक डकुमेन्टको सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो।"
रास्वपाका नेताविरुद्ध अदालतको अवहेलना मुद्दामा आज सुनुवाइ,"काठमाडौं : राष्ट्रिय स्वतन्त्र पार्टी (रास्वपा) का नेताहरूविरुद्ध अदालत अवहेलनामा दायर भएको मुद्दाको सुनुवाइका लागि आज पेशी तोकिएको छ। न्यायाधीश डामनोजकुमार शर्मा र नृपध्वज निरौलाको इजलासमा पेशी तोकिएको छ। यसअघि मंसिर ९ गते सुनुवाइका लागि पेशी तोकिएपनि पछि हेर्न नभ्याइने सूचीमा राखिएको थियो। रास्वपाका नेताहरूले अदालतको मानहानी गरेको दावी गर्दै कार्त्तिक २९ गते अधिवक्ता अनुपम भट्टराईले सर्वोच्च अदालतमा मुद्दा दर्ता गराएका थिए। उनले सहकारीको रकम अपचलन गरेको आरोपमा पक्राउ परेका रास्वपाका सभापति रवि लामिछानेमाथि अनुसन्धान चलिरहँदा अदालतलाई दबाब दिने वा प्रभाव पार्नेगरी रास्वपाका नेताहरूले अदालतको मानहानी गरेको दावी गर्दै रिट निवेदन दायर गरेका हुन्। निवेदनमा रास्वपाका सांसदहरू स्वर्णिम वाग्ले,प्रवक्ता मनिष झा,विराजभक्त श्रेष्ठ, सुमना श्रेष्ठ,तोसिमा कार्की,सोविता गौतमलगायतलाई विपक्षी बनाइएको छ। सहकारी ठगी प्रकरणमा रास्वपा सभापति लामिछाने हाल प्रहरी हिरासतमा छन्। विभिन्न सहकारीको रकम हिनामिना गरेको उनीमाथि आरोप छ। उनी हाल कास्की प्रहरी हिरासतमा छन्।"
उपनिर्वाचनका लागि यस्तो छ कर्णालीमा दलहरूबीच रस्साकस्सी,"वीरेन्द्रनगर : कर्णाली प्रदेशका ८ वटा स्थानीय तहमा मंसिर १६ गते हुने उपनिर्वाचनमा आफ्नो पक्षमा परिणाम ल्याउन दलहरू चुनावी मैदानमा छन्। २०७९ वैशाख ३० गते सम्पन्न भएको स्थानीय तहको निर्वाचनबाट निर्वाचित जनप्रतिनिधिको विविध कारणले निधन भएपछि रिक्त रहेका कर्णालीका ८ वटा पदका लागि हुने उपनिर्वाचन केन्द्रित सबै राजनीतिक दलका नेता तथा कार्यकर्ताहरू परिणाम आफ्नो पक्षमा ल्याउने कसरतमा सक्रिय छन्। अहिले चुनावी माहोल निकै तातेको छ। जाजरकोटको नलगाड नगरपालिकामा उपप्रमुख, दैलेखको महाबु गाउँपालिका अध्यक्ष, हुम्लाको सर्केगाड गाउँपालिका उपाध्यक्ष तथा दैलेखको दुल्लु नगरपालिका वडा नं १३ नम्बर वडा, कालिकोटको तिलागुफा नगरपालिका वडा नं ४, जाजरकोटको कुसे गाउँपालिका वडा नं ७, डोल्पाको त्रिपुरान्दरी नगरपालिका वडा नं ५ र रुकुमश्चिमको सानीभेरी गाउँपालिका वडा नं ५ मा वडाध्यक्ष पदका लागि उपनिर्वाचन हुँदैछ। दैलेखको महावु गाउँपालिकाका अध्यक्ष लछुमन गुरुङको हृदयघातका कारण २०७९ माघ २७ गते निधन भएको थियो। जाजरकोटको नलगाड नगरपालिकाका उपप्रमुख सरिता सिंहको २०८० कात्तिक १७ मा जाजरकोट भूकम्पमा परी मृत्यु भएको थियो। गत ४ भदौमा सुर्खेतबाट नेपालगन्जतर्फ जाँदै गरेको कर्णाली प्रदेश ०२००१ ख १०११ नम्बरको फोर्स गाडी दुर्घटनामा परेका हुम्लाको सर्केगाड गाउँपालिकाका उपाध्यक्ष चन्द्रसिंह कार्कीको उपचारकाक्रममा नेपालगन्जको भेरी अस्पतालमा निधन भएको थियो। नेकपा एमालेबाट दुल्लु नगरपालिका वडा नं १३ का वडाध्यक्षमा निर्वाचित भएका विर्खबहादुर शाहीको ब्रेन ट्युमरका कारण २०८० माघमा मृत्यु भएको थियो। कालिकोटको तिलागुफा नगरपालिका वडा नं ४ का वडाध्यक्ष परमहादुर शाही २०७९ असोज २४ गते मलामी गएको अवस्थामा राचुलीस्थित तिला कर्णाली माथिबाट आएको पहिरोमा परी बेपत्ता भएका थिए। उनको अवस्था अझै पनि अज्ञात छ। माओवादी केन्द्रबाट जाजरकोटको कुशे गाउँपालिका वडा नं ७ का वडाध्यक्षमा निर्वाचित मनबहादुर घर्तीको २०७९ असार ४ गते निधन भएको थियो। डोल्पाको त्रिपुरा सुन्दरी नगरपालिका वडा नं ५ का वडाध्यक्ष नन्दलाल रोकाको दमका कारण गत माघमा निधन भएको थियो। २०७९ को निर्वाचनमा नेपाली कांग्रेसबाट रुकुमश्चिमको सानीभेरी गाउँपालिका वडा नं ५का वडाअध्यक्ष निर्वाचित भएका अलबहादुर खत्रीको जन्डिसका कारण २२ माघ २०८० मा निधन भएको थियो। गाउँपालिका अध्यक्षका लागि ७ जना, नगर उपप्रमुखका लागि ६ जना, गाउँपालिका उपाध्यक्षका लागि ७ जना र पाँच वडाध्यक्षका लागि २४ जनाले कर्णालीमा उम्मेद्वारी दिएर चुनावी मैदानमा हुमिएका छन्। दैलेख महावुमा नेपाली कांग्रेसबाट झलकबहादुर भण्डारी, नेकपा माओवादी केन्द्रबाट जंगबहादुर बराल मगर, नेकपा एकीकृत समाजवादीबाट जगतबहादुर हमाल, नेकपा एमालेबाट जंगबहादुर शाही, राष्ट्रिय स्वतन्त्र पार्टीबाट प्रकाश कुमार बुढा, राप्रपाबाट सुर्जे रावत र नेपाल मजदुर किसान पार्टीबाट दुर्गबहादुर मगर चुनावी मैदानमा छन्। दैलेखको दुल्लु नगरपालिका वडा नं १३ को वडाध्यक्षमा नेपाली कांग्रेसबाट रेशमबहादुर शाही, नेकपा एमालेबाट लालबहादुर शाही, नेकपा माओवादी केन्द्रबाट ढकेन्द्र शाही, नेमकिपाबाट पूर्णप्रसाद उपाध्याय, राष्ट्रिय स्वतन्त्र पार्टीबाट रामबहादुर शाही र राष्ट्रिय प्रजातन्त्र पार्टीबाट रेशम मल्ल चुनावी मैदानमा छन् । जाजरकोटको नलगाड नगरपालिकाको उपमेयरमा नेपाली कांग्रेसबाट ईन्द्रा चन्द सिंह, नेकपा एमालेबाट सुनिता बोहरा, नेकपा माओवादी केन्द्रबाट देवका लामिछाने, राप्रपा नेपालबाट सुनिता पुन रावल, राष्ट्रिय स्वतन्त्र पार्टीबाट पार्वती पुन, नेपाल समाजवादीबाट पवित्रा जैशी चुनावी मैदानमा छन्। हुम्लाको सर्केगाड गाउँपालिकाका उपाध्यक्षमा नेपाली कांग्रेसबाट सविता बुढा, नेकपा एमालेबाट जाना शाही, नेकपा माओवादी केन्द्रबाट देवकी तिमिल्सेना, राप्रपाबाट संगीता शाही, राष्ट्रिय स्वतन्त्र पार्टीबाट बाचा बुढा र स्वतन्त्र उम्मेद्वार रामसरा खड्का साउँद र नरेश शाही चुनावी मैदानमा छन्। कालिकोटको तिलागुफा नगरपालिका वडा नं ४ को वडाध्यक्षमा नेपाली कांग्रेसबाट पैलबहादुर शाही, एमालेबाट ऐनबहादुर शाही, नेमकिपाबाट खड्कराज शाही, नेकपा माओवादी केन्द्रबाट नैशोभा शाही, राप्रपाबाट गोगनबहादुर शाही र राष्ट्रिय स्वतन्त्र पार्टीबाट गगन बम चुनावी मैदानमा छन्। जाजरकोटको कुशे गाउँपालिका वडा नं ७ मा हुने वडाध्यक्षमा एमालेबाट डम्मरबहादुर घर्ती, कांग्रेसबाट खम्बबहादुर सिंह, नेकपा माओवादी केन्द्रबाट गोरखबहादुर नेपाली र राप्रपाबाट लालबहादुर खत्री चुनावी मैदानमा छन्। डोल्पाको त्रिपुरासुन्दरी नगरपालिका वडा नं ५ को वडाध्यक्षको निर्वाचनमा नेपाली कांग्रेसबाट राजेन्द्रप्रसाद न्यौपाने, एमालेबाट नरबहादुर रोकाय, नेकपा माओवादी केन्द्रबाट नरबहादुर झाक्री र नेकपा एकीकृत समाजवादीबाट ज्योति घर्ती चुनावी मैदानमा हुमिएका छन् । रुकुम पश्चिमको सानीभेरी गाउँपालिका वडा नं ५ को वडाध्यक्षमा कांग्रेसबाट मोतिराम खत्री, नेकपा माओवादी केन्द्रबाट जसीराम बस्नेत र नेकपा एकीकृत समाजवादीबाट हंसराज पुरी र स्वतन्त्र उम्मेद्वार वीरबहादुर बस्नेत चुनावी मैदानमा छन्। जहाँ सबै दलहरु तथा स्वतन्त्र उम्मेद्वारहरु समेत आफ्नो पक्षमा जनमत बटुल्न सक्रिय रूपमा लागिरहृका छन्। उनीहरूले आआफ्ना उम्मेदवारहरू विजयी हुने दाबी गरिरहेका छन्"
"अहिलेको सरकार जनताको सरकार हो, मेरो कोही छैन भन्नेका निम्ति राज्य छ : प्रधानमन्त्री ओली","काठमाडौं : प्रधानमन्त्री केपी शर्मा ओली अहिलेको सरकार जनताको सरकार भएको दाबी गरेका छन्। सातौं सामाजिक सुरक्षा दिवसका अवसरमा शुभकामना दिँदै एमाले अध्यक्षसमेत रहेका ओलीले मेरो सहारा कोही छैन भन्नेका निम्ति राज्य र सरकार रहेको बताएका हुन्। सरकार सामाजिक सुरक्षाको बृहत्तर र परिपूर्ण अवधारणालाई अगाडि बढाउन, व्यवस्थित ढंगले सञ्चालन गर्न र त्यसलाई पूर्णता दिन प्रतिबद्ध छ। अब कसैले अनाथ भएँ भन्नु पर्दैन। अनाथ हुनु दुःखको कुरा हो। तर, अब अनाथ भएर मैले अभिभावकत्व पाइनँ भन्ने स्थिति हुने छैन। मेरो रेखदेख गर्ने कोही छैन भन्ने अवस्था कसैको हुने छैन। मेरो सहारा कोही छैन भन्ने अवस्था पनि हुने छैन। त्यसका निम्ति राज्य छ र सरकार छ। प्रधानमन्त्री ओलीको शुभकामना सन्देशमा भनिएको छ, अहिलेको सरकार जनताको सरकार हो। सामाजिक न्याय र समानतासहित समृद्धिको यात्रामा हिंडेको सरकार हो। उनले सरकार सुशासन र विकासको अभियानमा लम्किरहेको बताए। सुशासन र विकासको अभियानमा लम्किरहेको सरकार हो। देश र जनताप्रति निष्ठा र प्रतिबद्धता भएको सरकार हो। सरकारले कसैलाई पनि एक्लो र असहाय हुन दिँदैन। यस दिनको अवसरमा कसैलाई पनि एक्लो महशुस नगर्न र सरकार साथमा छ भन्ने विश्वास लिएर अगाडि बढ्न आग्रह गर्दछु। उनले सामाजिक सुरक्षा एउटा उन्नत अवधारणा र अभ्यास भएको दाबी गरे। हामीले विधिवत् रुपमा सामाजिक सुरक्षा अभियानलाई भिन्नै र उन्नतस्तरबाट सुरु गरेका थियौं। सामाजिक सुरक्षा एउटा उन्नत अवधारणा र अभ्यास हो। शुभकामना सन्देशमा भनिएको छ, त्यसैले यसभित्र हाम्रा अभिभाराहरु हामीले उपयुक्त ढंगले बुझ्न जरुरी छ। सामाजिक सुरक्षा मानव जातिको भविष्यको सुरक्षा र सुरक्षाको सुनिश्चितताको हो। मानव जाति सचेत प्राणी भएको हुनाले आफ्नो सुरक्षाका लागि सदैव चिन्तित रह्यो। तर, उपायहरु पत्ता लगाउन, तरिकाहरु पत्ता लगाउन र अवलम्बन गर्न लामो समयसम्म त्यति सफल रहेन। यसका लामा इतिहास छन्। पछि हाम्रो देशमा कर्मचारीहरुको सञ्चयकोष, पेन्सनजस्ता कुराहरुबाट सुरक्षाको अवधारणाले केही मात्रामा आकार लिन थाल्यो। ५१ सालमा एमालेको सरकारले सामाजिक सुरक्षाको नीति लियो एमालेले सामाजिक सुरक्षालाई हाम्रो सामाजिक जीवन, राज्य सञ्चालन र समाज सञ्चालनको एउटा अभिन्न अंगका रुपमा बुझेर व्यवहार गरिरहेको बताए। अहिले लोककल्याकारी राज्य, सामाजिक न्याय, समानता र सामाजिक सुरक्षाको अवधारणाले मूर्तरुप लिन थालेको उनको भनाई छ। विसं २०५१ सालमा नेकपा (एमाले) को सरकारले सामाजिक सुरक्षाको क्षेत्रमा ज्येष्ठ नागरिकहरु, एकल महिला, असहाय र अशक्त आदिलाई समेट्ने नीति लियो र लोककल्याकारी राज्य, सामाजिक न्याय, समानता र सामाजिक सुरक्षाको अवधारणाले मूर्तरुप लिन थाल्यो। त्यसले सामाजिक सुरक्षाको बहसलाई अगाडि बढायो। आज आइपुग्दा हामीले सामाजिक सुरक्षालाई हाम्रो सामाजिक जीवन, राज्य सञ्चालन र समाज सञ्चालनको एउटा अभिन्न अंगका रुपमा बुझिरहेका छौं र तद्अनुसारको व्यवहार गरिरहेका छौं। उनले भने, हरेक नागरिक सचेत हुनुपर्दछ र आफूले सामाजिक सुरक्षाको सन्दर्भमा योगदान पनि गर्नुपर्दछ भनेर हामीले योगदानमा आधारित सामाजिक सुरक्षाको एउटा नयाँ र उन्नत अवधारणाको पनि सुरुवात गरेका छौं। हामीले यस चेतनाको स्तरोन्नतिलाई नयाँ युगको प्रारम्भ पनि भन्यौं। जहाँ कोही पनि व्यक्ति, समाजको कोही पनि सदस्य त्यही उन्नत, विकसित र आधुनिक मानव समाजमा सुरक्षा नपाई असुरक्षित र त्रसित भएर जीवनयापन गर्नु नपरोस्, कसैले पीडा भोग्न र जीवन गुमाउन नपरोस्। तसर्थः हामीले सामाजिक सुरक्षाको सुनिश्चिताको व्यवस्थाका प्रयासहरुलाई अगाडि बढायौं र हामीले यस सम्बन्धमा थुप्रै प्रयासहरु अगाडि बढाइरहेका छौं। प्रधानमन्त्री ओलीले सामाजिक सुरक्षासम्बन्धी हाम्रो अवधारणालाई व्यापक बनाउँदै लगेको दाबी गरे। हामीले हाम्रो संविधानको धारा ३४ मा श्रमसम्बन्धी मौलिक हकको व्यवस्था गरेका छौं। त्यस्तै संविधानको धारा ३४ (२) मा सामाजिक सुरक्षासम्बन्धी अवधारणालाई योगदानमा आधारित सामाजिक सुरक्षाको व्यवस्था गरेको छ। शुभकामना सन्देशमा भनिएको छ, अपाङ्गता भएका व्यक्तिहरु, अशक्त, वेसाहारा वा योगदानका आधारमा मात्रै होइन, योगदान नै गर्न नसक्ने अवस्थामा रहेका, गरिबीको चपेटामा परेका अथवा अभिभावको अभावमा अलपत्र परेका मानिसहरु र तिनीहरुको व्यवस्थाको सम्बन्धमा संविधानको धारा ४३ मा हामीले सामाजिक सुरक्षाको विशेष हकको व्यवस्था गरेका छौं। त्यसले हामीलाई निर्देश गरेको छ र त्यस निर्देशअनुसार हामीले सामाजिक सुरक्षासम्बन्धी हाम्रो अवधारणालाई व्यापक बनाउँदै गएका छौं। ती अवधारणा अनुसारका कार्ययोजनाहरु तयार गर्नु, तिनलाई नीति कार्यक्रम र बजेटहरुमा सामेल गर्नु आवश्यक छ र हामी त्यसलाई क्रमशः अगाडि बढाइरहेका छौं।"
"ओली सरकारले ल्याएको थियो सामाजिक सुरक्षा योजना, कति छन् आबद्ध ?","काठमाडौं : सामाजिक सुरक्षा योजना कार्यान्वयनमा आएको सात वर्ष पुगेको छ। विसं २०७५ मंसिर ११ गते प्रधानमन्त्री केपी शर्मा ओलीले योगदानमा आधारित सामाजिक सुरक्षा योजना शुभारम्भ गरेका हुन्। २०७५ मंसिर ३ गते तत्कालीन ओली नेतृत्वको मन्त्रिपरिषद् बैठकले आजको दिनलाई सामाजिक सुरक्षा दिवसका रूपमा मनाउने निर्णय गरेको हो। आजपनि सरकारले नेपाल प्रज्ञा प्रतिष्ठान, कमलादीमा सातौं सामाजिक सुरक्षा दिवस मनाउँदैछ। कार्यक्रममा प्रधानमन्त्री सहभागी हुनेछन्। यसबाट नेपालको संविधानको धारा ३४ को उपधारा (२) अनुसार सामाजिक सुरक्षा पाउने मौलिक हकलाई सुनिश्चित गर्न महत्वपूर्ण आधार तय भएको थियो। सरकारले सामाजिक सुरक्षा कोषमार्फत आम नागकिलाई सामाजिक सुरक्षाको दायरामा ल्याउने प्रक्रिया अघि बढाइरहेको छ। कोषका कार्यकारी निर्देशक कविराज अधिकारीले अहिलेसम्म औपचारिक, अनौपचारिक, वैदेशिक र स्वरोजगार क्षेत्रमा रहेको करिब १८ लाख श्रमिक सूचीकृत भइसकेका छन्। सोमबारसम्म औपचारिक क्षेत्रका पाँच लाख ४३ हजार चार सय ९१, वैदेशिक रोजगारमा रहेको १२ लाख ५३ हजार छ सय १५, अनौपचारिक क्षेत्रका तीन सय सात र स्वरोजगार क्षेत्रका दुई सय २७ गरी १७ लाख ९७ हजार छ सय ४० श्रमिक कोषमा आबद्ध भएको जानकारी दिए। कोषले हालसम्म एक लाख ८० हजार नौ सय २२ श्रमिकलाई विभिन्न सुविधा योजनाअन्तर्गत रु ११ अर्ब ६२ करोड दाबी भुक्तानी गरिसकेको छ। कोषमा रु ६८ अर्ब ६८ करोड योगदान रकम जम्मा भएको उनले बताए। सामाजिक सुरक्षा योजना एउटा कोष हाल प्रचलनमा रहेको सञ्चय कोष जस्तै हो। यसमा रोजगारदाता र मजदुर (श्रमिक) त्यसका सदस्य हुन्छन्। सञ्चय कोष, नागरिक लगानी कोषमा जस्तै सामाजिक सुरक्षा कोषमा पनि निश्चित रकम जम्मा गरिन्छ। रोजगारदाताबाट २० प्रतिशत र श्रमिकबाट १० प्रतिशत रकम कोषमा जम्मा हुने गरेको छ।"
"सरकारलाई नेपाल खेलकुद महासंघको ७ बुँदे ध्यानाकर्षण, केके छन् माग ?","काठमाडौं : नेपाल खेलकुद महासंघले युवा तथा खेलकुद मन्त्री तेजुलाल चौधरीलाई यथाशिघ्र १० औं राष्ट्रिय खेलकुद प्रतियागिताको मिति घोषणा गर्न माग गरेको छ। महासंघको टोलीले मन्त्री चौधरीलाई सोमबार मन्त्रालयमा भेटेर विभिन्न सात बुँदे ध्यानाकर्षणपत्र बुझाउँदै खेलाडी निराशा बढेकाले राष्ट्रिय खेलकुद प्रतियोगिता गर्न माग गरेको कोषाध्यक्ष उज्वल सुवेदीले जानकारी दिए। खेलकुद विकासका लागि स्थानीय तहदेखि केन्द्रसम्म भौतिक पूर्वाधार, व्यावसायिक र प्रतिस्पर्धी खेलकुद गतिविधि हाम्रो आधार भन्ने मूल नाराका साथ स्थापित लाखौंलाख खेलकुदकर्मीहरुको आवाज बुलन्द गर्दै अगाडि बढिरहेको नेपाली खेलकुद जगतको अभिभावकीय संगठन नेपाल खेलकुद महासंघ स्थापना कालदेखि नै समग्र खेल क्षेत्रको विकासका साथसाथै खेलकुदका मुद्दाहरू अगाडि बढाउँदै आएको सबैमा सर्वविदितै छ। पत्रमा भनिएको छ,महासंघले खेल र खेलकुदको माध्यमबाट संसारभर राष्ट्रको गरिमा र पहिचान बढाउन सकिने बलियो आधार पनि खेल क्षेत्र नै हो। तसर्थ मुलुकमा समग्र खेलाडीहरू खेलकुदका माध्यमबाट जीविकोपार्जन गर्न सक्ने आधार निर्माण गर्नु नै आजको प्रमुख अभिभारा हो। तीनै अभिभारा पूरा गर्नका निमित्त नेपाल खेलकुद महासंघ यस ज्ञापन पत्रमार्फत गम्भीर ध्यानाकर्षण गराउँछौँ। महासंघले राष्ट्रिय खेलकुद परिषद्मा उपाध्यक्षलगायतका पद रिक्त रहेकाले यथाशीघ्र सहमतिको आधारमा नियुक्त गर्न माग गरेको छ। महासंघका प्रवक्तासमेत रहेका सुवेदीले भने,राष्ट्रिय खेलकुद परिषद्को लामो समयदेखि बोर्डको बैठक बस्न सकिरहेको छैन, यथाशीघ्र बैठक राख्न र राष्ट्रिय खेलकुद परिषदमा रिक्त रहेका पदपूर्ति गर्न पनि ध्यानाकर्षण गराएका छौं। महासंघले राष्ट्रपति रनिङ शिल्ड प्रतियोगिताका लागि यथाशीघ्र बजेट व्यवस्था गर्न माग गरेको छ। नेपाली खेलजगतका राष्ट्रिय तथा अन्तर्राष्ट्रिय खेलाडीहरु विदेश पलायन हुने संख्या बढिरहेको हुँदा सो पलायन रोक्न आवश्यक निर्णय गर्न ध्यानाकर्षण गराएका छन्। यसैगरी राखेपअन्तर्गत रहेका कर्मचारीहरूको समायोजन नभएको र रिक्त कर्मचारी यथाशीघ्र समायोजन र पदपूर्ति गर्न आवश्यक ऐन संशोधन गर्नुपर्ने ध्यानाकर्षण पत्रमा उल्लेख छ।"
"कीर्तिपुरमा दलहरूको प्रतिष्ठाको लडाइँ, स्वतन्त्रको चुनौती","कीर्तिपुर : कीर्तिपुर नगरप्रमुखसहित वडा नम्बर १ र ४ मा यही मंसिर १६ गते उपनिर्वाचन हुँदैछ। नगरप्रमुखका लागि प्रमुख राजनीतिक दलसहित २० उम्मेदवार उपनिर्वाचनमा भिड्दैछन्। २०७९ सालको स्थानीय निर्वाचनमा काठमाडौं, धरानलगायत केही स्थानमा स्वतन्त्र उम्मेदवारले जितेका कारण यो पटक कीर्तिपुरमा स्वतन्त्र उम्मेदवारको लर्को नै छ। चुनावी प्रचारप्रसार पनि राजनीतिक दलको भन्दा स्वतन्त्र उम्मेदवारकै बढी देखिएको छ। स्वतन्त्र उम्मेदवार धेरै भएका कारण उनीहरूको चर्चा बढी भएको स्थानीय बताउँछन्। स्वतन्त्र उम्मेदवारका चुनाव चिह्न लगाएका गाडीहरू दगुरिरहेका देखिन्छन्। गौंडागौंडामा स्वतन्त्र उम्मेदवार छन्। त्यसैले स्वतन्त्रको चर्चा बढी भएको हो। स्वतन्त्र उम्मेदवार धेरै भए पनि मुख्य प्रतिस्पर्धा भने प्रमुख राजनीतिक दलबीच नै हुने स्थानीयको अनुमान छ। चुनावमा भोट लिन्छन्, जितेपछि नाकमुख देखाउँदैनन् सोमबार दिउँसो १ बजे कीर्तिपुर नगरपालिका३ सागलटोल पुग्दा मन्द फल्चामा बसेर मतदाताहरू गफिँदै थिए। नजिकै पोखरी छ। वरिपरि लस्करै घर छन्। जहाँ घरका भित्तामा उम्मेदवारको चुनावी चिह्नसहितका ब्यानर झुन्ड्याइएको देखिन्छ। मन्द फल्चा अगाडिको सडकबाट गाडीमा चुनावका नारा घन्काउँदै उम्मेदवार हुइँकिन्थे। पोखरीको वरिपरि पार्टी र स्वतन्त्र उम्मेदवारले आफ्ना प्रचारप्रसार कार्यालयसमेत खोलेर चुनावी गतिविधि गरेको पाइयो। ती कार्यालयमा झन्डा, मतपत्रको नमुना र घोषणापत्र थिए। केही कार्यकर्ताबाहेक उम्मेदवार भोट माग्न चुनावी मैदानमा होमिसकेका थिए। आश्वासन बाँड्दै उनीहरूले मतदाता रिझाइरहेका थिए। सागलटोल पुग्दा मन्द फल्चामा भेटिए मतदाता रामगोपाल श्रेष्ठ। उनले चुनावका गतिविधि नियालिरहेका थिए। उनले भने, मेयर, केही वडाध्यक्ष पदको चुनाव हुँदैछ। तर, पहिलाजस्तो यसपालि त चुनाव लागेकै छैन। चुनाव आउन एक साता पनि बाँकी नहुँदासम्म किन चुनाव लागेन त ? जिज्ञासा मेटाउँदै उनले थपे, नेताहरूले चुनावमा बोल्छन्, भोट लिन्छन् र जित्छन् तर, नाकमुख नै देखाउँदैनन्, यसैले मतदातामा चुनावले उत्साह भर्न सकेको छैन। उनका अनुसार कीर्तिपुर नगरपालिकामा कांग्रेस, एमाले, माओवादी र केही स्वतन्त्र उम्मेदवारहरूको चुनावी चर्चा छ । लगत्तै त्यहाँ आइपुगे अर्का मतदाता राजेश श्रेष्ठ। यसपालिको उपनिर्वाचनमा कांग्रेस र एमालेलाई स्वतन्त्र उम्मेदवारहरूले चुनौती थपिदिएका उनले सुनाए। उनले मेयर पदका स्वतन्त्र उम्मेदवार कविकुमार महर्जनले कांग्रेस र राजमान महर्जन मानवले एमालेका उम्मेदवारलाई चुनावी मैदानमा सकस बनाइदिएका बताए। उनले भने, एमाले र काँग्रेसका गढमा स्वतन्त्र मेयर पदका उम्मेदवारले भोट काट्ने चुनौती छ। स्वतन्त्र उम्मेदवार नजिते पनि जित्ने सम्भावना भएका सत्ताधारी पार्टीका उम्मेदवारहरूलाई यसले प्रभाव पार्न सक्ने चुनौती रहेको उनको आंकलन छ। एमाले र कांगे्रेसका गढमा स्वतन्त्र मेयर पदका उम्मेदवारले भोट काट्ने चुनौती छ। उम्मेदवार घरघरमा आइरहेका छन्। आफ्ना घोषणापत्र दिएर चुनाव जिताउन आग्रह गरिरहेका छन्। भोट कसलाई दिने त्यो त हाम्रो मन, दिमाग र हातको कुरो हो। राजेश श्रेष्ठ,मतदाता कीर्तिपुरको चुनावमा भीडभाड र तामझाम देखिएको छैन। तर, घरघरमा सचेत मतदाता छन्। उनीहरूले राम्रा उम्मेदवारलाई भोट हाल्ने सल्लाह भने गरिरहेको पाइन्छ। मतदाता राजेशले भने, उम्मेदवार घरघरमा आइरहेका छन्। आफ्ना घोषणापत्र दिएर चुनाव जिताउन आग्रह गरिरहेका छन्। भोट कसलाई दिने त्यो त हाम्रो मन, दिमाग र हातको कुरो हो। कीर्तिपुरमा जातिगत रूपमा भोट जान्छन् कि पार्टीगत ? यो पनि महत्त्वपूर्ण प्रश्न हो। राजेशका अनुसार कीर्तिपुरका मतदाताहरू जातिगतभन्दा पार्टीगत भोट हाल्ने गर्छन्। नेवार समुदायमा गुठीको ठूलो प्रभाव हुन्छ। कीर्तिपुरमा नेवारको समुदायको बाहुल्य छ। यहाँ महर्जन, मानन्धर, तुलाधर, तण्डुलकार, डंगोललगायतका बाक्लो बसोबास छ। त्यहाँ जात पिच्छेका गुठी छन् अर्थात् कीर्तिपुरमा छ्याप्पछ्याप्ती गुठी छन्। तर निर्वाचनमा गुठीमार्फत प्रभाव पार्न खोजिए पनि हालसम्म त्यो प्रभाव नदेखिएको स्थानीय बताउँछन्। राजेश भन्छन्, चुनावमा गुठीको प्रभाव हुने गरेको छैन। यहाँ त प्रत्येक जात (नेवार)का आआफ्ना छुट्टाछुट्टै गुठी छन्। पछिल्लो समय कीर्तिपुरमा बसाइँसराइको प्रभाव पनि बढी छ। बाहिरबाट गएकाहरू थपिँदै छन्। उनीहरूको पनि निर्वाचनमा सानो ठूलो प्रभाव देखिन थालेको छ। हाम्रो होइन राम्रोलाई जिताऔं दिउँसोको २ बजे। चुनावको सरगर्मी। कीर्तिपुर नगरपालिका वडा नम्बर २ देवढोका। यहाँ मुख्य निर्वाचन अधिकृतको कार्यालय छ। यहाँ शान्तिपूर्ण रूपमा चुनाव गराउन प्रहरी, प्रशासन, निर्वाचन कार्यालय, उम्मेदवार र तीनका प्रतिनिधिको छलफल चलिरहेको थियो। नजिकैको बस्तीमा पुग्दा महिला चुनावबारे कुरा गर्दै थिए। वृद्ध ज्ञानमाया महर्जन साग केलाउँदै थिइन्। उनले चुनावबारे भनिन्, चुनाव आउँछ, जान्छ हामीलाई के हुन्छ र ? भोट माग्ने बेलामा नेताले जे बोल्छ त्यो पूरा नै गर्दैनन्। भोट हालेर के हुन्छ, नहाल्दा के हुन्छ ? ज्ञानमायाको अनुभूतिले विगतमा उम्मेदवारहरूले भोट लिएर भनेजस्तो काम नगरेको स्पष्ट हुन्छ। तर, उम्मेदवारहरू उनीजस्ता मतदातालाई रिझाउन फेरि आकर्षक र लोभलाग्दो घोषणापत्र लिएर दैलोमा पुगिरहेका छन्। देव ढोकाकी लक्ष्मी महर्जनले भोट दिने अधिकार जनताको भएकाले त्यसको सही सदुपयोग गर्नु पर्ने बताइन्। उनले राम्रो उम्मेदवारलाई भोट दिनुपर्ने बताइन्। उनले भनिन्, राम्रो मान्छे चाहिएको छ, उम्मेदवार भएकामध्ये राम्रो उम्मेदवारलाई हामी भोट दिन्छौं। उनले प्रभावमा परेर भोट हाल्ने काम कसैले गर्न नहुने सुझाइन्। पैसा लिएर भोट हाल्ने काम कसैले गर्नु हुँदैन, नगर बनाउने मान्छेलाई हामीले जिताउनु पर्छ। राम्रो मान्छे चाहिएको छ, उम्मेदवार भएकामध्ये राम्रो उम्मेदवारलाई हामी भोट दिन्छौं। पैसा लिएर भोट हाल्ने काम कसैले गर्नु हुँदैन, नगर बनाउने मान्छेलाई हामीले जिताउनु पर्छ। लक्ष्मी महर्जन,मतदाता पार्टीका उम्मेदवारलाई स्वतन्त्रको चुनौती चुनाव भनेकै मतदाताका लागि सुनौलो अवसर हो। हाम्रोभन्दा राम्रो उम्मेदवार छनोट गर्नु बुद्धिमतापूर्ण निर्णय हो। मतदाताको मन बुझ्न पनि कम्ता कठिन छैन। कीर्तिपुर नगरपालिका५ भत्केको पाटी। जसलाई पृथ्वीचोक नामले पनि चिनिन्छ। चोकमा छ, दुईवटा विद्युतीय ट्रान्सफर्मर। यहाँ उम्मेदवारहरूको तस्बिरसहितको ब्यानर टाँगिएका छन्। त्यसकै अगाडि स्टेसनरी पसलमा भेटिए मतदाता र चुनावमा चासो राख्ने नागरिक। ५६ वर्षीय श्याम श्रेष्ठले भने, च्याउजस्तो पार्टी उम्रेका छन्। उम्मेदवार पनि थरीथरीका छन्। खै कसलाई भोट हाल्ने हुन् मतदाताले कसलाई नहाल्ने ? छुट्ट्याउनै कठिन भयो। कसले हार्छ, कसले जित्छ ? त्यो त मंसिर १६ गतेको चुनावपछि जनताले फैसला गरिदिन्छन्। श्यामकै नजिक बसिरहेका थिए सुदीप अधिकारी। उनले भने, म दिनभरि पसलमै हुन्छु। धेरै उम्मेदवारको प्रचार बोकेर सडकमा गाडी कुद्छ। खै किन हो मेरो पसलमा कोही उम्मेदवार भोट माग्न आएको छैन। उनले पनि पार्टीका उम्मेदवारलाई स्वतन्त्र उम्मेदवारले चुनौती दिइरहेका सुनाए। कांग्रेस, एमाले, माओवादी पार्टीको पकड भएको ठाउँमै स्वतन्त्र उम्मेदवार उठेका छन्, उनले भने, गाउँ पिच्छे स्वतन्त्र उम्मेदवारहरू छन्। उसले पनि भोट होल्ड गर्छ। पृथ्वीचोककै न्यु शान्ति खाजाघरमा मानिस चिया र खाजा खाइरहेका थिए। दिउँसोको ३ बजेको थियो। त्यहाँ पनि कीर्तिपुर नगरपालिकाको चुनावको गरमागरम बहस भइरहेको थियो। उनीहरू भन्दै थिए, कीर्तिपुरको चुनावमा धेरै पार्टी र उम्मेदवार दौडिरहेका छन्। तर, मुख्ययता कांग्रेस र एमाले बीच नै प्रतिस्पर्धा हुन्छ जस्तो छ। उम्मेदवार के भन्छन् ? कांग्रेसले नगर सभापति कृष्णमान डंगोललाई उम्मेदवार बनाएको छ। २०७९ सालको निर्वाचनमा पहिलो पटक कांग्रेसले कीर्तिपुरको लालकिल्ला भत्काएको थियो। एमाले र माओवादी केन्द्रलगायत कम्युनिस्ट उम्मेदवारहरू पराजित गर्दै कांग्रेसका राजकुमार नकर्मीले बाजी मारेका थिए। मिर्गौला रोगका कारण नकर्मीको निधन भएपछि त्यहाँ निर्वाचन हुँदैछ। अघिल्लो निर्वाचनमा जितेको कारणले कांग्रेसले यो निर्वाचन जित्ने बताउँदै आएको छ। कांग्रेसले पूर्वमेयर नकर्मीको शिक्षा, स्वास्थ्य र विकास निर्माणमा सुरुवात गरेका कदमलाई पूरा गर्ने प्रतिबद्धता गरेको छ। त्यस्तै शिक्षा, स्वास्थ्य, रोजगारदेखि खानेपानी समस्या र फोहरमैला व्यवस्थापनलगायतका एजेन्डा अघि सारेको छ। चुनाव आउँछ, जान्छ हामीलाई के हुन्छ र ? भोट माग्ने बेलामा नेताले जे बोल्छ त्यो पूरा नै गर्दैनन्। भोट हालेर के हुन्छ, नहाल्दा के हुँदैन ? ज्ञानमाया महर्जन, मतदाता कांग्रेस उम्मेदवार डंगोलले कीर्तिपुरलाई सम्पदाको सहर र प्राकृतिक संग्रहालय बनाउने योजना अघि सारेका छन्। कांग्रेसका कीर्तिपुर ४ का वडाध्यक्ष उम्मेदवार राजेन्द्र बानियाँले मेयर जितेपछि गरेका काम र चुनावी एजेन्डा नै यो पटक पनि जित्ने आधार भएको बताए। उनले स्वास्थ्य क्षेत्रमा आधा छुट दिने व्यवस्था कांग्रेस जितेपछि गरेको बताए। शिक्षा क्षेत्रमा एक घर एक स्नातकको नारा पनि कार्यान्वयनमा रहेको उनको भनाइ छ। आफूले २०७४ सालमा वडाध्यक्ष हुँदा चार सय घरधुरीलाई खानेपानी व्यवस्था गरेकोले त्यो वडामा जित्ने दाबी गरे। २०५४ र २०७४ सालमा जितेको एमाले पुनः विरासत फर्काउन लागिपरेको छ। एमालेले शान्त र समृद्ध कीर्तिपुरको नारा अघि सारेको छ। उसले सुशासनको क्षेत्रमा राम्रो दक्खल भएका डा सुरेन्द्र मानन्धरलाई उम्मेदवार बनाएको छ। पार्टीका केन्द्रीय सदस्यसमेत रहेको डा मानन्धर आफू कीर्तिपुरको दुःखसुखमा सधैं साक्षी रहँदै आएकोले जनताको विश्वास प्राप्त हुने दाबी गरे। भूकम्प, कोरोनालगायत हरेक संकटमा सधंै कीर्तिपुरका जनताका साथमा छु, चुनाव जिते पनि हारे पनि म कीर्तिपुरको जनताको सेवाबाट डगमगाउँदिनँ, उनले भने। उनले आपूले सारेका एजेन्डामा कीर्तिपुरवासी विश्वस्त रहेकोले जिताउने विश्वास प्रकट गरे। उनले आफ्ना जित्ने आधारका बारेमा भने, नकर्मीको निधनपछि बिथोलिएको कीर्तिपुरको एकतालाई लयमा फर्काउनेछु। एमालेभित्रको आन्तरिक एकताबाट उम्मेदवार चयन भएको छु। कीर्तिपुरका जनतामा समर्पित भएर यहाँसम्म आएको छु। जनतासँग जाहेर गरेको प्रतिबद्धतालाई राम्रोसँग कार्यान्वयन गर्छु भन्ने विषयमा पनि जनता विश्वस्त छन्, मलाई निर्वाचित गराउनेछन् । उनले आफू निर्वाचित भएपछि खानेपानी, रोजगारी, बाटाघाटा, सार्वजनिक यातायातलगायतका क्षेत्रमा राम्रो व्यवस्थापन गर्ने पनि बताए। सडक बोर्ड गठन, सांस्कृतिक सम्पदाको संरक्षण, युवालाई प्राविधिक तालिमसहितको रोजगारी, गृहिणीलाई रोजगारीको व्यवस्था गर्नेसमेत प्रतिबद्धता उनले जनाए। स्वतन्त्र उम्मेदवार धेरै कांग्रेस र एमालेबाट आएकामध्ये छन्। जसका कारण उनीहरूले यी दुई पार्टीकै भोट काट्ने भएकाले आफ्नो अवस्था बलियो रहेको माओवादीको दाबी छ। आफूलाई नेकपा एकीकृत समाजवादीको साथ भएको उसको भनाइ छ। एकीकृत समाजवादीका उम्मेदवार पनि प्रचारप्रसारमा नै छन्। एकीकृत समाजवादीका तर्फबाट भानु रिजालले उम्मेदवारी दिएका छन्। माओवादी केन्द्रले त्रिभुवन विश्वविद्यालयका अवकाश प्राप्त प्राध्यापक डा शिव शरण महर्जनलाई उम्मेदवार बनाएको छ। उनले कीर्तिपुरवासीको भाग्य र भविष्य बदल्दै नगरपालिकाको बाँकी अवधिमा कीर्तिपुरको मुहार फेर्ने वाचा गरेका छन्। हामीसँग कीर्तिपुरलाई कस्तो बनाउने भन्ने स्पष्ट खाकासहितको योजना छ। हाम्रो जितपश्चात् दिनरात नभनी कीर्तिपुरवासी जनताको सेवा र कीर्तिपुरको विकासका लागि खटिने छौं, उनले भने । च्याउजस्तो पार्टी उम्रेका छन्। उम्मेदवार पनि थरीथरीका छन्। खै कसलाई भोट हाल्ने हुन् मतदाताले कसलाई नहाल्ने ? छुट्ट्याउनै कठिन भयो। कसले हार्छ, कसले जित्छ ? त्यो त मंसिर १६ गतेको चुनावपछि जनताले फैसला गरिदिन्छन्। श्याम श्रेष्ठ,मतदाता जनता समाजवादी पार्टी नेपालले फरक पहिचान भएका दीपक महर्जन हनीलाई नगर प्रमुख उम्मेदवार बनाएको छ भने वडा नम्बर ४ को वडाध्यक्षमा राजीव महर्जन मोहिनीलाई उठाएको छ। जसपाका मेयर उम्मेदवार हनी ले विगतमा महिला र पुरुषलाई जिताएको कारण अब एकपटक फरक पहिचान भएकालाई जिताउन आग्रह गरेका छन्। महिला र पुरुष हेरिसक्नु भयो अब हामी अल्पसंख्यकलाई पालो दिनु होस्। जसपाका वडा नम्बर ४ का उम्मेदवार राजीव महर्जन मोहिनी आफ्नो समुदायको पहिचान स्थापित गर्दै देशका लागि केही गर्न उम्मेदवारी दिएको बताएका छन्। स्वतन्त्रको आआफ्नै प्रतिबद्धता स्वतन्त्र उम्मेदवारमा आआफ्नै प्रतिबद्धता छन्। विगतमा दलहरूलाई जिताएकाले अब स्वतन्त्रलाई जिताउनु पर्ने उनीहरूको भनाइ छ। सरसफाइ अभियन्तासमेत रहेका राजमान महर्जन मानवले कीर्तिपुरलाई नमुना सांस्कृतिक सहरको विकास गर्ने बताउँछन्। उनी नगरपालिकामा ३० देखि ५० प्रतिशत कर घटाउने र स्वास्थ्य सेवा निःशुल्क बनाउने प्रतिबद्धता जाहेर गर्दै उम्मेदवार बनेका छन्। स्वतन्त्र उम्मेदवार डा नवरथ बानियाँको समग्र कीर्तिपुर गर्बिलो कीर्तिपुर नारा छ। उनले वृद्ध आमाबाबाको भत्ता घरघरमै पुयाउने प्रतिबद्धता जाहेर गरेका छन्। अन्य स्वतन्त्र र साना दलका पनि आआफ्नै प्रतिबद्धता र एजेन्डा छन्। कीर्तिपुर नगरप्रमुखसहित वडा नं १ र ४ को पनि उपनिर्वाचन हुँदैछ। पीएचडीधारी उम्मेदवार नेताहरू नपढेको, बेरोजगार हुन्छन् भन्ने भाष्य छ। तर कीर्तिपुरको नगरप्रमुख प्राध्यापक, डाक्टर, इन्जिनियरदेखि उच्च शिक्षा हासिल गरेका उम्मेदवार भएको पाइएको छ। माओवादी केन्द्रले त्रिभुवन विश्वविद्यालयका अवकाश प्राप्त प्राध्यापक डा शिवनारायण महर्जन उम्मेदवार बनाएको छ। एमालेले संवैधानिक कानुनमा विद्यावारिधि गरेका डा सुरेन्द्र मानन्धर उठाएको छ। राप्रपाले इन्जिनियर धु्रव महर्जनलाई उम्मेदवार बनाएका छन्। त्यस्तै वनस्पतिशास्त्रमा स्नातकोत्तर र जर्मनीबाट वातावरण विज्ञानमा विद्यावारिधि गरेका डा नवरथ बानियाँले स्वतन्त्र उम्मेवारी दिएका थिए। अन्य उम्मेदवार पनि उच्च शिक्षा हासिल गरेका नै छन्। जसले जिते पनि यो पटक कीर्तिपुरले शैक्षिक र सामाजिक रूपमा स्थापित भएका नेतृत्व पाउने देखिएको छ।"
"अनुदान स्वीकार गर्छौं, बीआरआई ऋणमा सम्झौता हुँदैन : मन्त्री गुरुङ","काभ्रेपलाञ्चोक : सञ्चार तथा सूचना प्रविधिमन्त्री पृथ्वीसुब्बा गुरुङले प्रधानमन्त्री केपी शर्मा ओलीको चीन भ्रमणमा चीनले अनुदान दिएमा स्वीकार्ने बताएका छन्। आज काभ्रेमा आयोजित कार्यक्रममा उनले आगामी साता हुने प्रधानमन्त्री ओलीको चीन भ्रमणका क्रममा सरकारले ऋण नलिने तर परियोजनाहरूमा अनुदान सम्झौता गर्नसक्ने बताएका हुन्। उनले भने, हामी जुनसुकै मुलुकबाट ऋण लिइहाल्दैनौँ, अनुदान भने लिन्छौँ, चीनले अनुदान दिएमा त्यो स्वीकार गर्छौं, त्यसमा सम्झौता हुनसक्छ । उनले सरकार बीआरआई सम्झौता गरिहाल्नपर्छ भन्नेमा सरकार नभएको बताए। उनले चीनसँग एमओयू गरेकाले कार्यान्वयन गर्नुपर्ने पक्षमा रहेको उल्लेख गरे। उनले सामाजिक सञ्जाल प्रयोग, सञ्चालन र नियमन गर्ने विधेयक पनि मन्त्रिपरिषद्मा प्रस्तुत भएकाले संसद्को आगामी अधिवेशनले पारित गर्ने जानकारी गराए। गुरुङले सामाजिक सञ्जालमा अराजक र अमर्यादित प्रस्तुतिले प्रश्रय पाएको भन्दै चिन्ता व्यक्त गरे। उनले असत्य खबरका कारण परिवार विग्रह हुन थालेको धारणा राखे। मन्त्री गुरुङले मिडिया नियमन गर्न प्रेस काउन्सिल अपर्याप्त भएकाले अझ व्यवस्थित गर्न काउन्सिलको विधेयकमाथि संसदीय समितिमा छलफल भइरहेको बताए।"
सामाजिक सुरक्षाको दायरालाई विस्तार गर्ने प्रधानमन्त्रीको घोषणा,"काठमाडौं : प्रधानमन्त्री केपी शर्मा ओलीले सरकारले सामाजिक सुरक्षाको दायरालाई विस्तार गर्ने घोषणा गरेका छन्। सातौं सामाजिक सुरक्षा दिवसका अवसरमा सामाजिक सुरक्षा कोषद्वारा मंगलबार आयोजित कार्यक्रममा सम्बोधन गर्दै प्रधानमन्त्री ओलीले आगामी ९० दिनपछि योगदानकर्ताका छोराछोरीले पनि कोषबाट लाभ पाउने र एक लाखभन्दा बढी उपचार खर्च लाग्ने योगदानकर्तालाई लाग्ने खर्चको ५० प्रतिशत कोषबाट व्यहोरिने घोषणा गरे। उनले संविधानमा गरिएको मौलिक हकका व्यवस्था र दायित्वप्रति सरकार जिम्मेवार र जवाफदेही हुने बताउँदै मुलुकलाई गरिबी र पछौटेपनमा नभएको आधुनिक, विकसित र समृद्ध बनाउने जनाए। कार्यक्रममा कोषअन्तर्गत बढी योगदानदाता र सेवा दिने विभिन्न व्यक्ति र संस्थालाई प्रधानमन्त्री ओलीबाट पुरस्कार प्रदान गरिएको थियो।"
कांग्रेस एमाले गठबन्धन २०८४ सम्म जान्छ : डा महत,"नुवाकोट : नेपाली कांग्रेसका प्रवक्ता तथा पूर्व अर्थमन्त्री डा प्रकाशशरण महतले वर्तमान गठबन्धन बाध्यताले नभइ आवश्यकताले बनेको बताएका छन् । कांग्रेस एमाले बीचको यो गठबन्धन २०८४ सालसम्म नै जाने डा माहतले बताए। नुवाकोटको समुन्द्रटारमा सोमबार आयोजित कार्यक्रममा डा महतले देश र जनताका लागि दुई मुख्य दलहरू मिलेर सरकार बनाएको र यो जनपक्षीय रहेकोसमेत उल्लेख गरे। उनले यो गठबन्धन सम्झौता अनुसार नै अगाडि बढिरहेको जनाए। डा महतले नेकपा माओवादीको आडम्बरपन र पटकपटकको धोकाका कारण कांग्रेस र एमालेबीच नयाँ गठबन्धन भएर देश अगाडि बढिरहेको बताए । कांग्रेस र एमालेबीचको सात बुँदे सहमतिअनुसार सरकार चलिरहेको डा महतको भनाइ छ। अर्को प्रसंगमा डा महतले देशले ऋण भार बढाउन नहु्ने बताए । उनले ऋण नभइ अनुदान मात्र लिनु पर्ने बताए । अनुदानमा मात्र बीआरआइ स्वीकार गर्ने दावी गर्दै कांग्रेस प्रवक्ता डा महतले बीआरआइमार्फत अनुदानमा हुने सहयोग मात्र लिने दावी गरे । नेपालले अहिले ऋण लिन नसक्ने भन्दै अनुदान मात्रै स्वीकार गर्न कांग्रेसले प्रधानमन्त्रीलाई सुझाएको समेत बताए। डा महतले भने, 'हामीले विश्वबैंकको सस्तो ऋणसमेत उचित रुपमा उपभोग गर्न सकेका छैनौं, ठूला ऋणहरू अहिले लिएर काम गर्न सक्ने अवस्था नभएकाले अनुदान मात्रै लिनु पर्छ ।' डा महतले उक्त विषयमा नेपाली कांग्रेस र एमालेको साझा धारणा बन्ने विश्वास व्यक्त गरे। आफू सरकारको मन्त्री पदमा भए पनि नभए पनि विकासका लागि प्रतिबद्ध रहने वाचा उनले गरे। उनले नुवाकोटलगायत विभिन्न गाउँ गाउँमा सडक सञ्जाल थपिएसँगै कृषि तथा पर्यटन क्षेत्रको विकासमा उल्लेख्य प्रगति हुने दावी गरे । किसानले उत्पादन धेरै हुने र बजारीकरणमा सजिलो भएको उद्यम तथा कृषि गर्न पनि डा महतले सुझाए ।"
"सभामुख घिमिरे स्वदेश फिर्ता, भने नेपालको शान्ति प्रक्रिया विश्वका लागि प्रेरणादायी","काठमाडौं : पाँच दिने कम्बोडिया भ्रमणमा गएका सभामुख देवराज घिमिरे स्वदेश फर्किएका छन्। पाँच सदस्यीय भ्रमण टोलीको नेतृत्व गर्दै राजधानी नोम पेन्ह पुगेका सभामुख थाई एयरको जहाजबाट मंगलबार साँझ स्वदेश फर्किएका हुन्। सभामुखलाई त्रिभुवन विमानस्थलको अति विशिष्ट कक्षमा संघीय संसदका महासचिव पद्मप्रसाद पाण्डेलगायत उच्च अधिकारीले स्वागत गरे। सहिष्णुता र शान्तिका लागि अन्तर्राष्ट्रिय संसद (आईपीटीपी)को ११औं पूर्ण सत्रमा सहभागी हुन उनी कम्बोडिया गएका थिए। सभामुख घिमिरेले कम्बोडिया भ्रमण सफल रहेको बताउँदै नेपालको शान्ति प्रक्रियाको उपलब्धि विश्वभर प्रवर्द्धन गर्न सफल भएको बताए। नेपाल विश्वभरका जनताहरू शान्ति, समृद्धि र मेलमिलापमा जीवन बिताउन् भन्ने चाहन्छ, विमानस्थलमा सभामुख घिमिरेले भने, नेपालले पछि दशक लामो गृहयुद्धलाई शान्तिपूर्ण वार्ताबाट टुंगोमा पुर्याएको उपलब्धि विश्वका अन्य देशलाई पनि प्रेरणादायी बन्न सक्दछ। नेपालको मौलिक शान्ति प्रक्रियाको सफलता प्रवर्द्धन गर्न भ्रमण सफल भएको छ। कम्बोडिया पनि नेपालजस्तै घरेलु द्वन्द्वलाई शान्तिपूर्ण तवरले अन्त्य गर्दै विकास र समृद्धिको यात्रामा अगाडि बढेको बताउँदै सभामुख घिमिरेले मेलमिलापबाटै पुनर्निर्माण र समृद्धि सम्भव हुने बताए। उनले युद्धबाट बाहिर निस्कँदै सीमित कम्बोडियाली नेताहरूले सुरु गरेको समृद्धि यात्राबाट पाएको सफलता नेपालका लागि सिकाइको विषय हुने बताए। आफूले विश्व समुदायलाई राजनीतिक संवाद, समावेशिता र मेलमिलापबाटै शान्ति स्थापना गर्न सकिने धारणा राखेको उल्लेख गरे।"
"रुकुमपूर्वमा उपनिर्वाचनको सरगर्मी : कोही मतदाता शिक्षा दिँदै, कोही भेटघाटमा व्यस्त","रुकुमपूर्व : रुकुम पूर्वको पुथाउत्तरगंगा गाउँपालिकामा उपनिर्वाचनको चहलपहल बढेको छ। नेकपा माओवादी र नेकपा एमाले चुनावी एजेण्डा लिएर गाउँ पसेका छन् । पुथामा मङ्सिर १६ गते गाउँपालिका उपाध्यक्ष पदको लागि उपनिर्वाचन हुन लागेको हो। उपनिर्वाचनलाई लक्षित गरेर उपाध्यक्ष पदको लागि नेपाली कांग्रेस र एमाले तथा माओवादी केन्द्र र नेकपा एकीकृत समाजवादीको गठबन्धन चुनावी मैदानमा छन् । नेपाली कांग्रेस एमाले गठबन्धनबाट एमालेकी केशकुमारी तुलाचन र नेकपा माओवादी केन्द्रनेकपा एस गठबन्धनबाट माओवादीकी नरपुरा बुढा पुनको उम्मेदवारी छ । अहिले पार्टीहरू चुनावी प्रचारप्रसारमा व्यस्त छन् । उप निर्वाचनका लागि उम्मेदवारसहितको वडास्तरीय कोण सभा,पार्टी प्रशिक्षण,भेटघाट,टोलस्तरीय बैठक, मतदाता शिक्षाजस्ता कार्यमा जोड दिइएको नेकपा माओवादी केन्द्रकी जिल्ला संयोजक कुमारी बरालले जानकारी दिए । त्यस्तै कांग्रेसएमाले गठबन्धन पनि मतदाता रिझाउन लागि परेका छन् । मतदाता तथा जनभेटघाट, छलफल जस्ता कार्यक्रम गरेर चुनावी एजेण्डाबारे जानकारी गराउने काम भइरहेको नेकपा एमालेका जिल्ला अध्यक्ष लीलामणि गौतमले बताएका छन । काजु वडाध्यक्षमा निर्विरोध निर्वाचित रुकुमपूर्वको पुथाउत्तरगंगा गाउँपालिका वडा नम्बर २ मा नेकपा माओवादी केन्द्रका उम्मेदवार निर्विरोध निर्वाचित भएका छन् । नेपाली कांग्रेस र नेकपा एमालेका संयुक्त उम्मेदवार नेकपा एमालेका जीवन रोकाले उम्मेदवारी फिर्ता लिएपछि माओवादी केन्द्रका जगत घर्ती मगर (काजु) निर्विरोध निर्वाचित भएका हुन । निर्वाचन तालिका अनुसार बुधबार उम्मेदवारहरूलाई आफ्नो उम्मेदवारी फिर्ता लिनका लागि समय दिइएको थियो । उक्त समयमा नेपाली कांग्रेस र नेकपा एमालेका संयुक्त उम्मेदवार रोकाले उम्मेदवारी फिर्ता लिएका थिए । अन्य कुनै उम्मेदवार नभएपछि माओवादी केन्द्रका (काजु) निर्विरोध निर्वाचित भएका हुन् । कांग्रेसएमालेको तर्फबाट उम्मेदवारी दिएका रोकाले माओवादीका उम्मेदवार आफन्त पर्ने भएकाले नाम फिर्ता लिएको बताएका छन् । उनले भने,'हामी एउटै घरको नाता पर्ने हो । माओवादीका उम्मेदवार काका नाता पर्छन्, भेगीय हिसाबमा पनि एउटै परियो,'उनले भनेका छन्, 'पार्टीले के गर्ने भन्ने कुरा उसको हो । गाउँपालिका उपाध्यक्षमा पार्टीकै उम्मेदवार जिताउन लाग्छु । आफ्नो खुसीले उम्मेदवारी फिर्ता लिएको हो, पार्टीले कारबाही गरे स्वीकार्छु ।' यता नेकपा एमालेले २ नम्बरका वडा अध्यक्ष पदका उम्मेदवार रोकाले पार्टीको निर्णय विपरीत उम्मेदवार फिर्ता लिएको भन्दै उनलाई पार्टीको सबै जिम्मेवारीबाट निलम्बन गरिएको एमालेका जिल्ला अध्यक्ष लिलामणी गौतमले बताएका छन् । माओवादी केन्द्रले भने भारी मत लिएर जित्ने दाबीका साथ १४ वटै वडामा आफ्नो गतिविधिलाई तीव्र पारेको छ । माओवादी नेता तथा पूर्व मन्त्रीहरु गणेशमान पुन, दलजित शेर्पाली, कमला रोका, सांसद पूर्ण घर्ती, वाईसिएलका केन्द्रीय अध्यक्ष सुबोध शेर्पालीलगायतको टिम जिल्लामा जमेरै बसेको छ । गत भदौ २८ गते काठमाडौंबाट रुकुमपूर्व आउँदै गरेको पुथाउत्तरगंगा गाउँपालिकाको गाडी बागलुङमा दुर्घटना हुँदा गाउँपालिका उपाध्यक्ष भूपेन्द्र बुढा मगर र २ नम्बर वडा अध्यक्ष जसबहादुर शेर्पालीको निधन भएको थियो ।"
रवि लामिछानेमाथि राज्यले नै हुँदै नभएको दोष थुपार्ने काम गरिरहेको छ : रास्वपा,"काठमाडौं : राष्ट्रिय स्वतन्त्र पार्टी (रास्वपा)ले सहकारी प्रकरणमा अनुसन्धान भइरहेको विषयलाई पार्टीले प्रभावित पार्न नखोजेको स्पष्ट पारेको छ । मंगलबार काठमाडौंमा पत्रकार सम्मेलन गर्दै रास्वपाले पार्टी सभापति रवि लामिछानेलाई राजनीतिक पूर्वाग्रहका आधारमा थुनामा राख्ने कामको विरोध गरेको तर, सहकारी प्रकरणमा अनुसन्धान भइरहेको विषयलाई पार्टीले प्रभावित पार्न नखोजेको स्पष्ट पारेको हो । पत्रकार सममेलनमा रास्वपाका कार्यवाहक प्रवक्ता मनिष झाले रवि लामिछानेविरुद्ध राज्यले नै हुँदै नभएको कुरा बाहिर ल्याएको र एकपक्षीय ढंगले दोष थुपार्ने काम भएको आरोप लगाए। उनले प्रयाप्त प्रमाण भएपनि कोशीका पूर्वमन्त्री लीलाबल्लभ अधिकारीमाथि कानुनी कारवाही नभएको तर प्रमाण नभएका व्यक्तिलाई थुनामा राख्ने काम राजनीति प्रतिशोध नै भएको जिकिर गरे । झाले कुनै पनि चेकमा हस्ताक्षर गर्दैमा केहि नहुने भन्दै यसलाई पुष्टि गर्ने डकुमेन्ट आउनुपर्ने बताए। चेकका विषयमा अनावश्यक बहस गरेर अतिरञ्जित गर्ने काम नगर्न उनले आग्रह गरे। पत्रकार सम्मेलनमा रास्वपाका नेताहरुले आफूलाई मनमा लागेको कुरा सामाजिक सञ्जालमार्फत अभिव्यक्त गर्दा कारवाही हुन्छ भने कारवाही भोग्न समेत तयार रहेको बताएका छन् ।"
रास्वपाका नेताविरुद्ध अदालतको अवहेलना मुद्दामा सुनुवाइ सकियो,"काठमाडौं : राष्ट्रिय स्वतन्त्र पार्टी (रास्वपा) का नेताहरूविरुद्ध अदालत अवहेलनामा दायर भएको मुद्दाको प्रारम्भिक सुनुवाइ सकिएको छ। न्यायाधीश डामनोजकुमार शर्मा र नृपध्वज निरौलाको इजलासमा सुनुवाइ सकिएको हो। अब केहीबेरमा आदेश आउनेछ। यसअघि मंसिर ९ गते सुनुवाइका लागि पेशी तोकिएपनि पछि हेर्न नभ्याइने सूचीमा राखिएको थियो। रास्वपाका नेताहरूले अदालतको मानहानी गरेको दावी गर्दै कार्त्तिक २९ गते अधिवक्ता अनुपम भट्टराईले सर्वोच्च अदालतमा मुद्दा दर्ता गराएका थिए। उनले सहकारीको रकम अपचलन गरेको आरोपमा पक्राउ परेका रास्वपाका सभापति रवि लामिछानेमाथि अनुसन्धान चलिरहँदा अदालतलाई दबाब दिने वा प्रभाव पार्नेगरी रास्वपाका नेताहरूले अदालतको मानहानी गरेको दावी गर्दै रिट निवेदन दायर गरेका हुन्। निवेदनमा रास्वपाका सांसदहरू स्वर्णिम वाग्ले,प्रवक्ता मनिष झा,विराजभक्त श्रेष्ठ, सुमना श्रेष्ठ,तोसिमा कार्की,सोविता गौतमलगायतलाई विपक्षी बनाइएको छ। सहकारी ठगी प्रकरणमा रास्वपा सभापति लामिछाने हाल प्रहरी हिरासतमा छन्। विभिन्न सहकारीको रकम हिनामिना गरेको उनीमाथि आरोप छ। उनी हाल कास्की प्रहरी हिरासतमा छन्।"
रास्वपा सभापति रवि लामिछानेलाई आज काठमाडौं ल्याइँदै,"काठमाडौं : सहकारी ठगी, संगठित अपराध र सम्पत्ति शुद्धीकरण मुद्दाको कसुरमा कास्की प्रहरीको हिरासतमा रहेका पूर्वगृहमन्त्री एवम् राष्ट्रिय स्वतन्त्र पार्टीका सभापति रवि लामिछानेलाई आज काठमाडौं ल्याइने भएको छ। सूर्यदर्शन सहकारीको बचत रकम अपचलन गरेको अभियोगमा पक्राउ परेर अनुसन्धान भइरहेको समयमा काठमाडौंको अर्को सहकारीमा पनि संलग्न रहेको पाइएपछि आज अनुसन्धानका लागि ल्याउने तयारी भएको हो। लामिछानेमाथि काठमाडौं जिल्ला अदालतबाट कालीमाटीस्थित स्वर्णलक्ष्मी बहुउद्देश्यीय सहकारी संस्थाको बचत अपचलन गरेको आरोपमा अनुसन्धान गर्न उनीहरू विरुद्ध पक्राउ पुर्जी जारी भएको छ। कास्की जिल्ला अदालतले आइतबार थप १५ दिन हिरासतमा राखेर अनुसन्धान गर्न अनुमति दिएपछि उनलाई आज काठमाडौं ल्याउन लागिएको हो। स्वर्ण लक्ष्मी सहकारीका अध्यक्ष जीबी (गीतेन्द्रबाबु) राई, कोषाध्यक्ष कुमार रम्तेल, पूर्व डीआईजी छबिलाल जोशीसहित २४ जनाविरुद्ध पक्राउ पुर्जी जारी गरेको थियो। प्रहरी वृत्त कालीमाटीमा जाहेरी परेपछि प्रारम्भिक अनुसन्धान भएको थियो। हाल जिल्ला प्रहरी परिसरले कालीमाटीबाट फाइल झिकाएर अनुसन्धानलाई तीब्रता दिएको छ। जिल्ला प्रहरी कार्यालय कास्कीको हिरासतमा रहेको समयमा नै लामिछानेलाई रुपन्देहीको सुप्रिम सहकारी ठगी प्रकरणमा बयान लिएको थियो। यता साहारा चितवन सहकारीको रकम ठगी र संगठित अपराधको कसुरमा अनुसन्धान गर्न चितवनमा पनि पक्राउ पुर्जी जारी भइसकेको छ। उनीमाथि यसपश्चात चितवनमा अनुसन्धान हुनेछ।"
सामाजिक सुरक्षा प्रदान गर्न प्रभावकारी नीति आवश्यक : स्वास्थ्य मन्त्री,"काठमाडौं : स्वास्थ्य तथा जनसंख्या मन्त्री प्रदीप पौडेलले सामाजिक सुरक्षा प्रदान गर्न प्रभावकारी नीति अपनाउनु्पर्ने बताएका बताएका छन्। ७ औं सामाजिक सुरक्षा दिवसका अवसरमा आयोजित कार्यक्रममा बोल्दै मन्त्री पौडेलले सामाजिक सुरक्षा प्रदान गर्ने विषयमा सरकारले प्रभावकारी नीति अपनाउन आवश्यक रहेको बताएका हुन्। उनले सामाजिक सुरक्षाको अवधारणलाई मूर्तरुप दिन तथा योगदानमा आधारित सामाजिक सुरक्षाको संवैधानिक हकलाई सुनिश्चित गर्ने दिशातर्फ कोषका कार्यक्रम लक्षित रहेको बताए। मन्त्री पौडेलले सबै श्रमिकहरूलाई सामाजिक सुरक्षा योजनामा आवद्ध गराउनुपर्ने बताए। 'सबै श्रमिकहरूलाई सामाजिक सुरक्षा योजनामा आवद्ध गराइ उनीहरूको आर्थिक तथा सामाजिक जोखिमको न्यूनिकरण गर्ने,सर्वव्यापी सामाजिक सुरक्षाको अवधारणलाई मूर्तरुप दिने तथा योगदानमा आधारित सामाजिक सुरक्षाको संवैधानिक हकलाई सुनिश्चित गर्ने दिशातर्फ कोषका कार्यक्रम लक्षित छन्,'उनले भने,'आगामी दिनमा औपचारिक क्षेत्रमा श्रमिकलाई पूर्णरुपमा समाहित गरी थप श्रमिकको मद्दत गर्ने क्षमता बढाउँदै लैजानुपर्छ।' हरेक श्रमिकको जीवनमा जोखिम व्यवस्थापन गर्ने प्रणाली स्थापित गर्न आवश्यक रहेको उनको भनाइ छ। औपचारिक, अनौपचारिक क्षेत्र तथा वैदेशिक रोजगारीमा गएका श्रमिकलाई पनि कोषमा आवद्ध गर्न लागिएको उनले जानकारी दिए। मन्त्री पौडेले अनौपचारिक क्षेत्रमा काम गर्ने श्रमिकहरूलाई श्रमिक ऐनले समेट्न नसकेको बताउँदै केही सुधारका काम गर्नुपर्ने बताए।"
ग्रामथानमा उपनिर्वाचन : ठूला दललाई चुनौती,"विराटनगर : थारु सामुदायको बाहुल्य क्षेत्र मानिने मोरङको ग्रामथान गाउँपालिकाको अध्यक्ष पदका लागि उपनिर्वाचन हुँदैछ। चुनावी चटारोमा रहेको ग्रामथानमा यतिबेला उम्मेदवार भोट माग्न व्यस्त छन्। विभिन्न साना र ठूला दलबाट १५ र स्वतन्त्र १ सहित १६ जना उम्मेदवार मैदानमा छन्। उम्मेदवारहरू पूर्वाधार निर्माणदेखि कृषि, शिक्षा र स्वास्थ्य क्षेत्रको सुधारलगायतका एजेन्डा बोकेर मतदाता फकाउँदै भोट माग्न व्यस्त छन्। निक्कै अघिदेखि घरदैलो अभियान तीव्र बनाएर मतदाताको मन जित्दै नतिजा आफ्नो पक्षमा पार्न लागिरहेका छन्। समर्थक र शुभचिन्तक पनि आफ्ना उम्मेदवार जिताउन अहोरात्र खटिन्छन्। पार्टीका उम्मेदवार जिताउन विभिन्न दलका केन्द्रीय नेता नै सक्रिय छन्। ग्रामथानमा कसको पल्ला भारी छ र कसले बाजी मार्ला ? भनेर चर्चा परिचर्चा उत्तिकै भइरहेको छ। यद्यपि, यही उम्मेदवारले चुनाव जित्छन् भनेर सहज हिसाबले आकलन गर्न सक्ने अवस्था भने छैन। सडक र चोकहरुमा पार्टीका झण्डा, ब्यानरलगायतका प्रचार सामग्री देख्न सकिन्छ। उम्मेदवारको फोटोसहितको पोष्टर र पर्चा जताततै टाँसिएका छन्। यसरी प्रचार गर्नेमा ठूला भनिएका दलहरू अगाडि छन्। विगतलाई हेर्दा सत्तारुढ नेपाली कांग्रेस र नेकपा (एमाले)ले ११ पटक चुनाव जितेको देखिन्छ। २०७४ सालमा एमाले र २०७९ सालमा कांग्रेसका उम्मेदवार गाउँपालिका अध्यक्षमा निर्वाचित भएका थिए। २०७४ मा एमालेका शिवनारायण माझी थारु ४ हजार ७ सय २० मतसहित अध्यक्षमा निर्वाचित भए। उनका निकटतम प्रतिस्पर्धी तत्कालीन फोरम लोकतान्त्रिकका जयप्रकाश गच्छदार थारुले ४ हजार ६ सय ६१ मत ल्याएका थिए। अघिल्लो चुनावमा ५९ मतान्तरले विजयी भएका शिवनारायणलाई २०७९ मा कांग्रेसबाट उम्मेदवार बनेर जयप्रकाशले पराजित गरे। उनीहरुबीचको मतान्तर १ हजार ५ सय १२ थियो। जयप्रकाशले ७ हजार ६ सय ५ मत पाउँदा शिवनारायण ६ हजार ९३ मतमा सीमित भएका थिए। गाउँपालिका अध्यक्षमा निर्वाचिन जयप्रकाशको गत असार ३ गते निधन भयो। रिक्त रहेको अध्यक्ष पदका लागि उपनिर्वाचन हुन लागेको हो। यसअघि दुईपटक आलोपालो चुनाव जितेका दललाई यो पटक भने सहज नभएको विश्लेषण गर्न थालिएको छ। विभिन्न दलका र स्वतन्त्र उम्मेदवारका कारण ठूला दललाई चुनौती थपिएको हो। कांग्रेस छाडेका नमोनारायण माझी नेकपा (माओवादी केन्द्र)बाट अध्यक्षका उम्मेदवार छन्। यद्यपि, नवप्रवेशीलाई टिकट दिएको र पुराना एवं पार्टीभित्र योगदान गरेकालाई पाखा लगाइएको भनेर माओवादीभित्र तीव्र विवाद र असन्तुष्टि छ। नमोनारायणलाई जिताउन पूर्वमन्त्री एवं संघीय सांसद अमनलाल मोदी, माओवादीका कोशी प्रदेश इन्चार्ज हरिबोल गजुरेल, सहइन्चार्जहरू सावित्रीकुमार काफ्ले, अजम्बर काङ्माङ राई, राष्ट्रियसभामा माओवादीका प्रमुख सचेतक गोपी अछामीदेखि पूर्वराज्यमन्त्री विजयकुमार विश्वास, पूर्वसांसद कुलप्रसाद साम्बालगायतका नेता सक्रिय भएर लागेका छन्। नमोनारायण भ्रष्टाचारको अन्त्य र सुशासनका लागि आफ्नो उम्मेदवारी भएको दाबी गर्छन्। जनताबाट राम्रो रेस्पोन्स पाएको भन्दै आफू विजयी हुनेमा उनी ढुक्क छन्। कांग्रेसले बलराम सरदार थारुलाई उम्मेदवार बनाएको छ। उनी पार्टीमा संस्थापनइतर अर्थात डा शेखर कोइराला पक्षधर हुन्। पार्टीभित्रको गुटगट विवादले चुनावी नतिजामा असर पर्नसक्ने विश्लेषण पनि छ। बलरामलाई चुनाव जिताउन पूर्वमन्त्रीहरू महेश आचार्य, मिनेन्द्र रिजाल, डिकबहादुर लिम्बू, नेतृ डिला संग्रौला, प्रदेश सांसद अमृत अर्याल, नेता गुरुराज घिमिरे, सांसद भीम पराजुलीलगायत खटिएका छन्। बलराम पूर्वअध्यक्ष जयप्रकाशले अघि सारेका योजनालाई पूरा गर्नका लागि आफ्नो उम्मेदवारी रहेको बताउँछन्। उनले निर्वाचित भए पालिकाको विद्यालयमा निःशुल्क कापी कलम बाँड्ने योजना रहेको बताए। चुनाव जित्नेमा ढुक्क रहेको बताउँदै उनले कृषि, शिक्षा, स्वास्थ्य र पूर्वाधार विकास गर्ने योजना रहेको सुनाए। एमालेले तुलसीराम विश्वासलाई उम्मेदवार बनाएको छ। आकांक्षी धेरै हुँदा व्यवस्थापन गर्न नसकेको भनेर एमालेभित्र पनि विवाद छ। पार्टीको आधिकारिक उम्मेदवारविरुद्ध बागी उम्मेदवार चुनावी मैदानमा छन्। एमालेबाट अध्यक्षको आकांक्षी रहेका नमनारायण चौधरीले टिकट नपाएपछि स्वतन्त्र उम्मेदवारी दिएका हुन्। मुढा चुनाव चिन्ह पाएका उनको उम्मेदवारीले एमालेलाई धक्का लाग्नसक्ने अनुमान पनि छ। यद्यपि, तुलसीरामलाई चुनाव जिताउन एमालेका कोशी प्रदेश इन्चार्ज शेरधन राई, प्रदेश अध्यक्ष घनश्याम खतिवडा, केन्द्रीय सदस्य जीवन घिमिरे, विनोद ढकाललगायतका नेताहरु अहोरात्र खटिएका छन्। तुलसीराम मतदाताको साथ राम्रो भएका कारण चुनाव जित्ने दाबी गर्छन्। उनको बुझाइमा एमालेको प्रतिस्पर्धी कांग्रेस हो। घरदैलोमा मतदाताको फिटब्याक राम्रो पाएको छु। ग्रामथानबासीबाट जति रेस्पोन्स पाए नि चुनाव हुन बाँकी छ। तर, आजै मलाई विजयी घोषित गर्दा फरक पर्दैन। जनताको समस्या बुझेर उम्मेदवारी दिएको हुँ, उनले भने। चुनावमा कांग्रेस, एमाले र माओवादबीच नै मुख्य प्रतिस्पर्धा हुने अनुमान छ। तर, नयाँ दलहरु नागरिक उन्मुक्ति पार्टी र रवि लामिछाने नेतृत्वको राष्ट्रिय स्वतन्त्र पार्टी (रास्वपा)को उम्मेदवारीले पनि पुराना दललाई चुनौती थपिने विश्लेषण छ। दुवै दलका उम्मेदवारलाई समेत बलियो प्रतिस्पर्धीका रूपमा हेरिएको छ। नागरिक उन्मुक्तिबाट बुद्धिचन विश्वास र रास्वपाबाट नवीनकुमार विश्वास उम्मेदवार छन्। यी दुवै दलको जनाधार कमजोर देखिन्छ। तर, ठूला दलका लागि चुनौती भने पक्कै थपिएको विश्लेषण गरिएको छ। ग्रामथानको अध्यक्षमा अन्य दलमध्ये राष्ट्रिय प्रजातन्त्र पार्टी (राप्रपा)बाट दिनेशकुमार थन्दार (दिवेश), अशोक राई नेतृत्वको जनता समाजवादी पार्टी (जसपा)बाट धर्मेन्द्रकुमार चौधरी, नेकपा (एकीकृत समाजवादी) पार्टीबाट दिलबहादुर विश्वकर्मा, उपेन्द्र यादव नेतृत्वको जसपा नेपालबाट सुरेशकुमार राजवंशी र समावेशी समाजवादी पार्टी नेपालबाट बोधनारायण माझी उम्मेदवार छन्। नेपाल मजदुर किसान पार्टी (नेमकिपा)बाट पर्शुराम विश्वास थारु, मंगोल नेशनल अर्गनाइजेसनबाट भरत राई, बाबुराम भट्टराई नेतृत्वको नेपाल समाजवादी पार्टीबाट रामकुमार चौधरी, जनमत पार्टीबाट विनोदकुमार माझी र कमल थापा नेतृत्वको राप्रपा नेपालबाट राजु मुसहरले उम्मेदवारी दिएका छन्। सबै उम्मेदवारले प्रचारप्रसारलाई व्यापक बनाएका छन्। रास्वपाबाट उम्मेदवारी दिएका नवीन २०७९ को निर्वाचना हाम्रो नेपाली पार्टीबाट प्रतिनिधिसभा सदस्यका उम्मेदवार थिए। त्यतिबेला ८ सय ८५ मतमा खुम्चिएका उनी अहिले गाउँपालिका अध्यक्ष लड्दै छन्। कोशी प्रदेशमै पालिका अध्यक्ष पदका लागि ग्रामथानमा मात्रै चुनाव हुँदैछ। त्यही भएर दलहरुले सबै शक्ति खन्याएका छन्। ग्रामथानमा अहिले केन्द्रीय नेताहरुको लर्को लागिरहेको छ। हालसम्मको प्रतिस्पर्धी देखिएका ठूला दलले ग्रामथानको निर्वाचनलाई आफ्नो प्रतिष्ठासँग जोडेर हेर्ने गरेका छन्। गाउँ घरमा चहलपहल बढेको छ। पूर्वशिक्षक भरत गुरागाईंले ग्रामथानमा १६ जना उम्मेदवार भएपनि मुख्य प्रतिस्पर्धा ३ ठूला दलबीच हुने विश्लेषण रहेको बताए। सामाजिक अगुवासमेत रहेको गुरागाईं थारु बाहुल्य ग्रामथानमा पहाडे समुदायको मत निर्णायक हुने बताउँछन्। ठूला दलभित्र केही असन्तुष्टि र विवाद देखिएको छ। तर, पनि त्रिपक्षीय प्रतिस्पर्धा हुने आकलन छ, उनले भने। थारु बाहुल्य ग्रामथानमा ७ वटा वडा र १३ हजार ४१ महिलासहित २६ हजार ४४ मतदाता छन्। ग्रामथान गाउँपालिका१ मा ३ हजार २ सय ९०, २ मा ४ हजार १ सय ३४, ३ मा २ हजार ९ सय ५३, ४ मा ३ हजार ९ सय ७३, ५ मा ४ हजार ८ सय ३८, ६ मा ३ हजार ७ सय ५५ र ७ मा ३ हजार १ सय १ मतादाता रहेका हुन्। २०७९ सालको स्थानीय निर्वाचनमा २५ हजार ९ सय ४२ मतदाता थिए। अहिले १ सय २ मतदाता थपिए। उपनिर्वाचनका लागि १२ वटा मतदानस्थल र २९ वटा मतदान केन्द्र तोकिएको छ।"
बीआरआई हस्ताक्षर गर्ने मध्यमार्गी बाटो खोज्दै प्रधानमन्त्री,"काठमाडौं : प्रधानमन्त्री केपी शर्मा ओलीले मंसिर १७ देखि चीनको औपचारिक भ्रमण गर्दैछन्। उनको चीन भ्रमणका क्रममा बेल्ट एन्ड रोड इनिसिएटिभ (बीआरआई) परियोजनाको कार्यान्वयन योजनासम्बन्धी सम्झौतामा हस्ताक्षर गर्ने कि नगर्ने भन्ने विषयमा सोमबार दलहरू छलफल गरेका छन्। छलफलका क्रममा दलहरूको मिश्रित धारणा सार्वजनिक भएका छन्। प्रधानमन्त्री ओलीले चीन भ्रमणबारे सुझाव लिन पूर्वप्रधानमन्त्री र परराष्ट्रमन्त्रीहरूसँग गरेका छलफलमा कांग्रेसले बीआरआई कार्यान्वयनमा सम्झौता गर्न नहुने आफ्नो यसअघिकै धारणा यथावत् राखेको छ। प्रधानमन्त्री ओलीले आफू चीन भ्रमणमा जानु अघि बीआरआई कार्यान्वयनलगायत अन्य सहमति र सम्झौताबारे सुझाव लिन उक्त बैठक बोलाएका थिए। उनले ठूलो विवाद हुने गरी आफूले नयाँ सम्झौता नगर्ने उल्लेख गर्दै मुलुकको हित हुने गरी भ्रमणको गृहकार्य भइरहेको बताए। प्रधानमन्त्री ओलीले भने, हामीलाई आवश्यक भएमा जुनसुकै मुलुक र निकायबाट राष्ट्रिय स्वार्थका आधारमा ऋण वा अनुदान लिन सक्छौं। ऋणको पासोमा पार्न ऋण लिइँदैछ भनेर गरिने अनावश्यक हल्लामा हामी लाग्नु हुँदैन। दुई देशको सम्बन्ध अझै बलियो बनाउनयो भ्रमण हो। उनले चीन भ्रमणमा विशेषगरी विगतमा भएका सहमति र सम्झौताको प्रभावकारी कार्यान्वयनका साथै प्रसारण लाइन विस्तार, नेपालको उत्पादन चीनमा निर्यात र अन्य सहयोगका विषयमा छलफल हुने गरी तयारी भएको जानकारी दिए। प्रधानमन्त्री ओलीले भारतभन्दा चीनमा पहिला पुगे पनि अर्का छिमेकी भारतसँग पनि उस्तै मित्रवत् सम्बन्ध रहेको स्पष्ट पारे। उनले दुई देशको मैत्री सम्बन्धको लाभ नेपालको आर्थिक विकासमा हुने गरी लिन सक्नुपर्नेमा जोड दिए। उनले नेपालका कार्यकारी प्रमुखको औपचारिक भ्रमण पहिला कुन मुलुकबाट गर्ने भन्ने यहाँको आवश्यकता र निर्णयका आधारमा हुने भएकाले यस्ता विषयलाई कुनै देशविरुद्ध कार्डका रूपमा कसैले लिन नहुने आग्रह गरे। अर्कोतिर माओवादी केन्द्र र एकीकृत समाजवादीले बीआरआई परियोजना सम्झौता गर्नुपर्ने तर त्यसको लागि मध्यमार्गी उपाय के हुन सक्छ भन्नेतर्फ ध्यान दिन आग्रह गरेका छन्। पूर्वप्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल प्रचण्डले आफ्नो कार्यकालमा भएका सहमति र समझदारी कार्यान्वयनको बाटोमा लैजान सकेमात्रै चीन भ्रमण सफल हुने सुझाव दिए। बैठकपछि प्रचण्डले भने, नेपालचीन सम्बन्धमा मेरो कार्यकाल र मेरो भ्रमणमा जुन विश्वासको वातावरण निर्माण भएको थियो र जुन समझदारी बनेका थिए, त्यसको सही कार्यान्वयनको बाटोमा जान सकेमा तपाईंको भ्रमण सफल मान्न सकिन्छ। बैठकमा बोल्दै प्रतिपक्ष दल नेकपा (एकीकृत समाजवादी) का अध्यक्ष एवं पूर्वप्रधानमन्त्री माधवकुमार नेपालले प्रधानमन्त्री केपी शर्मा ओली चीनसँगको बीआरआई परियोजना अघि बढाउने विषयमा डराउन नहुने बताए। अध्यक्ष नेपालले सो परियोजना नेपालको हितमा रहेकाले त्यसबाट लाभ लिनुपर्ने विचार राखे। सो परियोजना नेपालले यसअघि नै स्वीकार गरिसकेकाले त्यसलाई अघि बढाउने कुरामा डराउन नहुने उनको भनाइ थियो। नेपालले आफ्नो लाभका लागि अन्य देशसँगको सम्बन्धलाई अघि बढाउनुपर्ने उल्लेख गरे। उनले भने, बीआरआई स्वाभाविक रूपमा नेपालले स्वीकार गर्दै आएको हो। स्वीकार नगर्ने त प्रश्नै छैन नि। बीआरआई प्रोजेक्ट नेपालको हितको विरुद्धमा छैन। दक्षिणका देशहरू साउथ साउथ कोअपरेसन भित्र यो पर्दछ। यस अर्थमा पनि नेपाल जस्तो देशले यसबाट लाभ लिनुपर्छ। नेपालले कुनै पनि छिमेकमा आशंका उत्पन्न नहुने गरी चीन भ्रमण गर्न पनि प्रधानमन्त्री ओलीलाई सुझाव दिए। एकीकृत समाजवादीकै अर्का नेता तथा पूर्वप्रधानमन्त्री झलनाथ खनालले बीआरआई चिनियाँ प्रोजेक्टमात्र नभई १ सय ४३ मुलुकमा पुगेकाले यसलाई ग्लोबल प्रोजेक्टका रूपमा लिनुपर्ने बताए। यतिका देशले लिएका बीआरआई प्रोजेक्ट नेपालका लागि पनि लाभदायक हुन्छ, उनले नेपाली कांग्रेसलाई लक्ष्य गर्दै भने, ऋण लिनै हुँदैन भन्ने कुरा पूर्वाग्रहपूर्ण हो। नेपाली कांग्रेसका नेता तथा पूर्वपरराष्ट्रमन्त्री नारायणप्रसाद (एनपी) साउदले बीआरआई परियोजनाअन्तर्गत ऋण लिनुअघि धेरै कुरामा सावधानी अपनाउनुपर्ने सुझाव दिए। साउदले भने, बीआरआईअन्तर्गत ऋण लिँदा धेरै कुरामा ध्यान दिनुपर्छ। चीनबाट ऋण होइन, अनुदान लिनुपर्छ भन्ने कुरा नै हाम्रो मुख्य एजेन्डा हुनुपर्छ। द्विपक्षीय अनुदान लिँदा पनि परियोजनाहरू विचार गरेरमात्र लिनुपर्छ। बीआरआई कार्यान्वयन सम्झौतालाई छाता सम्झौता मान्नु हुन्न भन्ने कुरा हो। बीआरआईमा कांग्रेसको स्पष्ट धारणा रहेको बताउँदै उनले भने, बीआरआई कार्यान्वयन सम्झौतामा हस्ताक्षर गरेर सो अन्तर्गतका परियोजनामा ऋण लिने काम गर्नु हुँदैन। पूर्वपरराष्ट्रमन्त्री डा प्रकाशचन्द्र लोहनीले चिनियाँ विकास परियोजनाअन्तर्गतका आयोजनामा ऋण लिनै हुन्न भन्ने विषयलाई सिद्धान्त बनाउन नहुने प्रधानमन्त्रीलाई सुझाव दिए। उनले प्रधानमन्त्री ओलीलाई विद्युत् प्रसारण लाइनका विषयमा सुझाव दिँदै भने, चीनसँगको कनेक्टिभिटीका क्षेत्रहरूलाई अझ ब्रोड (फराकिलो) बनाएर आउनुस् भन्ने कुरा मैले सुझाव दिएँ। पूरा गर्न सक्ने कुरामात्र गर्नुस्, नसक्ने कुरा गर्दै नगर्नुस् भन्ने पनि मेरो सुझाव छ। बैठकमा सहभागी माओवादी वरिष्ठ उपाध्यक्ष एवं पूर्वपरराष्ट्रपति नारायणकाजी श्रेष्ठले बीआरआई परियोजना अघि बढाउने विषयमा अनुदान वा सफ्ट लोनको विवादमा अल्झिएर यसको कार्यान्वयन सम्झौता रोक्न नहुने पार्टीले सुझाव दिएको बताए। बैठकपछि श्रेष्ठले भने, परियोजना अघि बढाउँदा अनुदान वा सफ्ट लोनको विकल्प खुला राखेर सम्झौता गर्नु उचित हुन्छ। अहिले नै कुनै पनि ऋण लिन्नौं भनेर ढोका बन्द गर्नु हुँदैन। परराष्ट्रमन्त्री आरजु राणा देउवाले चीन भ्रमणका सबालमा सत्तारूढ दुई दलीय संयन्त्रबाट एजेन्डाका विषयमा गृहकार्य भइरहेको जानकारी बैठकमा गराइन्। प्रधानमन्त्री तहबाट चाँडै सबै एजेन्डालाई अन्तिम रूप दिने उनको भनाइ छ। राणाले बाहिर हल्ला भए जस्तो बीआरआईका विषयमा कांग्रेस र एमालेमा कुनै विवाद नरहेको बताइन्। त्यसो त सत्ता गठबन्धन कांग्रेस र एमालेबीच बीआरआई परियोजना अघि बढाउनेबारे अझै सहमति हुन बाँकी छ। बीआरआई ऋणमा हस्ताक्षर हुँदैन : देउवा कांग्रेसका सभापति एवं पूर्वप्रधानमन्त्री शेरबहादुर देउवाले चिनियाँ परियोजना बीआरआईमार्फत अनुदानमा सहयोग लिइने बताएका छन्। पार्टीको कामको सिलसिलामा जनकपुर पुगेका देउवाले भने, बीआरआई परियोजनामा हामी प्रस्ट छौं। ऋण होइन अनुदान लिनुपर्छ। बीआरआई परियोजनामा छलफल जारी छ। छिट्टै एउटा निष्कर्षमा पुगिन्छ। उनले गठबन्धनमा कुनै खटपट नरहेको बताउँदै भने, संघीय सरकारमा कुनै खटपट छैन। यो गठबन्धन रहिरहन्छ।"
पञ्चेबाजा बजाउँदै सन्धिखर्कका महिला,"अर्घाखाँची : अर्घाखाँचीको सन्धिखर्कमा महिलाहरूले व्यावसायिक रुपमा पञ्चेबाजा बजाउन सुरु गरेका छन्। गाउँघरमा पञ्चेबाजा केही समुदायका पुरुष व्यक्तिहरूले मात्र बजाउनु पर्दछ भन्ने परम्परागत मान्यतालाई चिर्दै सन्धिखर्क नगरपालिका१०, धरम्पानीका महिलाहरूले नौमती बाजालाई आफ्नो पेशाका रूपमा अगाडि बढाउन लागेका छन्। महिलाहरूलाई पञ्चेबाजा बजाउन तालिम प्रदान गरेपछि उनीहरू व्यावसायिक रूपमा अगाडि बढेको सन्धिखर्क नगरपालिकाका नगर उपप्रमुख मिश्रा आचार्यले बताएकी छिन्। १० नम्बर वडाका विभिन्न जातजातिका महिलाहरूको समूह सन्देश नौमती बाजा समूह बनाएर कला संस्कृति संरक्षणसँगै आय आर्जन गर्ने कार्यमा जुटेका छन्। समुदायका केही व्यक्तिले महिलाहरूले पनि बाजा बजाउन जाने भनेर हेप्ने गरे पनि आफूहरू निरन्तर लाग्ने तालिममा सहभागी इन्दिरा हमालले बताइन्। व्यावसायिक रूपमा अगाडि बढ्न सबै दिदी बहिनीहरू प्रतिबद्ध भएको तालिममा सहभागी कमला पराजुलीको भनाइ छ। लोप हुँदै गएको कला संस्कृति संरक्षण गर्न महिलाहरूले पञ्चे बाजा बजाउने कार्य सुरु गरेपछि व्यावसायिक रूपमा फाइदा पुग्ने र आय आर्जनमा टेवा पुग्ने अपेक्षा गरिएको नगर उपप्रमुख आचार्यको भनाइ छ। सुभ कार्य गर्दा बज्ने पञ्चे बाजाहरू पछिल्लो समय बिस्तारै बज्न छाडेका छन्। पाकापुस्तामा भएको सिप युवा पुस्ताले चासो नदिँदा नौमती बाजा लोप हुने चिन्ता बढेपछि आफूहरू नौमती बाजा बजाउन सुरु गरेको सन्देश नौमती बाजा समूहका अध्यक्ष शान्ता नेपालीले बताइन्। सिकेको सिपलाई निरन्तरता दिँदै आयआर्जनको बाटोमा लाग्नु पर्ने सन्धिखर्क नगरपालिका१० का वडाध्यक्ष मोहनसिंह ठकुरीले बताए। अर्घाखाँचीको सन्धिखर्क ६ नरपानीमा महिलाहरूको पञ्चेबाजा बजाउने २ समूह, वडा नम्बर १२ डिभर्नामा एक समूह रहेका छन्। मालारानी गाउँपालिकाको हंसपुरमा २ समूह रहेको छ। उनीहरू पनि व्यावसायिक रूपमा अगाडि बढेका छन्।"
गैरकानुनी रूपमा नेपाल प्रवेश गर्ने दुई जना चिनियाँ नागरिक पक्राउ,"कपिलवस्तु : गैरकानुनी रूपमा भारतबाट नेपाल प्रवेश गर्ने दुई जना चिनियाँ नागरिक पक्राउ परेका छन्। प्रहरीले नेपालभारत सीमा क्षेत्रबाट उनीहरूलाई पक्राउ गरेको हो। शुद्धोधन गाउँपालिका वडा नं ५ घेराउजोतस्थित नेपाल प्रहरी र शशस्त्र प्रहरीको संयुक्त गस्ती टोलीले भारतबाट अवैध ढंगबाट नेपाल प्रवेश गर्दै गर्दा उनीहरूलाई पक्राउ गरिएको प्रहरी नायब उपरीक्षक मोहनमणि अधिकारीले बताए। पक्राउ पर्ने चिनियाँ नागरिक ३२ वर्षीय लीगुआनगुई र ३५ वर्षीय ताओ रहेको जिल्ला प्रहरी कार्यालयले जनाएको छ। पक्राउ परेका २ चिनियाँ नागरिकसँगै रहेका पथ प्रदर्शक भारत सिद्धार्थ नगर जिल्ला कक्रहवा बस्ने २३ वर्षीय भारतीय नागरिक अरबाज शेषलाई समेत प्रहरीले पक्राउ गरेको छ। पक्राउ परेका २ चिनियाँ नागरिक र पथ प्रदर्शक ३ जनालाई प्रहरीले थप अनुसन्धान तथा कारबाहीका लागि अध्यागमन कार्यालय रुपन्देही बेलहिया पठाएको थियो। जसमध्ये पथ प्रदर्शक भारतीय नागरिक अरवाज शेषलाई अध्यागमन कार्यालय बेलहियाले आवश्यक सोधपुछ गरी पुनः थप अनुसन्धानका लागि जिल्ला प्रहरी कार्यालय कपिलवस्तुमा फिर्ता पठाएको छ। पक्राउ परेका चिनियाँ नागरिक लीगुआनगुई को साथमा चिनियाँ पासपोर्ट रहेको तर अर्का चिनियाँ नागरिक ताओको साथमा भने चिनियाँ पासपोर्ट नरहेको प्रहरीले जनाएको छ। उनीहरूको साथबाट २ थान ल्यापटप, विभिन्न कम्पनीका ६ थान मोबाइल र नगद भारतीय रुपैयाँ १४ हजार ७ सय ५० फेला परेको प्रहरी नायब उपरीक्षक मोहनमणि अधिकारीले बताए। बरामद गरिएको सबै समानहरूसमेत अध्यागमन कार्यालयमा थप अनुसन्धानका लागि पठाइएको जिल्ला प्रहरी कार्यालयले जनाएको छ।"
बुधबार देशका यी स्थानमा हुने छ वर्षा,"काठमाडौं : बुधबार कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश, बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षा साथै उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। बुधबार राति कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ।"
"बाँसबारीमा मोटरसाइकल दुर्घटना हुँदा एकजनाको मृत्यु, तीन घाइते","काठमाडौं : काठमाडौं महानगरपालिका३ बाँसबारीस्थित सडकमा आज मोटलसाइकल दुर्घटना हुँदा एक जनाको मृत्यु भएको छ। अन्य तीन जना घाइते भएका छन्। बा प्र०२०५० प ८३१२ नम्बरको मोटरसाइकल दुर्घटना हुँदा मोटरसाइकल चालक बूढानीलकण्ठ नगरपालिकाको देउवाचोक बस्ने ३१ वर्षीय सुशान्त देउलाको मृत्यु भएको नेपाल प्रहरीका प्रवक्ता, प्रहरी नायब महानिरीक्षक दानबहादुर कार्कीले बताए। दुर्घटनामा गम्भीर घाइते भएका उनको त्रिवि शिक्षण अस्पताल महाराजगञ्जमा उपचारका क्रममा मृत्यु भएको हो। उक्त मोटरसाइकलले पैदलयात्रीलाई ठक्कर दिई अनियन्त्रित भई बा प्र ०२०४४१८७८ नम्बरको मोटरसाइकल समेतलाई ठक्कर दिँदा दुर्घटना भएको थियो। साथै दुर्घटनामा घाइते भएका दुवै मोटरसाइकलमा सवार दुई जना र एक जना पैदलयात्रीको सोही अस्पतालमा उपचार भइरहेको छ।"
प्रथम कालीकोट महोत्सव सुरु,"कालीकोट : प्रथम कालीकोट महोत्सव मंगलबारदेखि सुरु भएको छ। समृद्ध कालीकोटको प्रमुख विकासको आधार, कृषि पर्यटन संस्कृति उद्योग र पूर्वाधार भन्ने मूल नाराका साथ प्रथम कालीकोट महोत्सव उद्घाटन भएको हो। कर्णाली प्रदेशका उद्योग पर्यटन वन तथा वातावरण मन्त्री माननीय सुरेश अधिकारीले कर्णाली प्रदेशमा रहेका पर्यटकीय क्षेत्रको प्रचारप्रसारमा महत्त्वपूर्ण सहयोग पुग्ने बताए। उनले भने, समृद्ध कालीकोट बनाउन कृषि, पर्यटन, संस्कृति, उद्योग र पूर्वाधारका क्षेत्रमा राज्यले लगानी गरेको छ। यो महोत्सवले यहाँका किसानहरूले उत्पादन गरेका रैथाने अन्नबालीको प्रचार गर्नुका साथै निर्यात गरी व्यवसायमा वृद्धि गर्नेछ। उद्योग वाणिज्य संघ कर्णाली प्रदेशका अध्यक्ष पदमबहादुर शाहीले देशमा अर्थतन्त्र खस्किँदो अवस्थामा रहेका बेला कालीकोटमा गरिएको प्रथम महोत्सवले यहाँको आन्तरिक व्यापारमा सुधार ल्याउने बताए। उनले भने, कर्णालीका सम्पूर्ण व्यापारीहरूको हकहितका लागि काम गर्ने उद्योग वाणिज्य संघले प्रदेशका विभिन्न जिल्लामा महोत्सवको आयोजना गरी कृषि पर्यटन, संस्कृति उद्योग र पूर्वाधारमा परिवर्तन ल्याउने छौं। यस्तै माननीय दुर्गाबहादुर रावतले कर्णालीको विकासका लागि राज्य अझै गम्भीर नभएको आरोप लगाए। उनले भने, कर्णालीमा रारा, पँचालझरना, बडिमालिका, सेफोक्सुन्डो तालजस्ता मुख्यमुख्य पर्यटकीय सम्भावना बोकेका क्षेत्रहरू हुँदाहुँदै पनि सरकारले यसको संरक्षणमा ध्यान दिएको छैन। कर्णालीलाई अझै पनि दोस्रो दर्जाको प्रदेशमा रूपमा राखेर बजेट विनियोजन गर्ने गरेको छ। पर्यटकीय सम्भावना त छँदैछन् जलजंगल र जडिबुटीले कर्णाली आत्मनिर्भर छ। राज्यले यदि कर्णालीमा लगानी केन्द्रित गरी आन्तरिक तथा बाह्य पर्यटकहरूको आवागमन भएको खण्डमा राज्यको कोषमा वृद्धि हुन सक्छ। यस्तै सांसद दक्षिणा शाहीले नेपाली भाषाको उत्पत्ति भएको कर्णालीमा विभिन्न संस्कृतिले भरिपूर्ण भएको बताइन्। उनले भनिन्, पुरानो संस्कृति देउडा, झोडा, मागल, चुट्किला, हुड्के नाचको संरक्षणका लागि पनि महोत्सव आवश्यक हो। कर्णालीले सधैं भिख मागेर यहाँका नागरिकहरूको जीवनमा परिवर्तन आउन सक्दैन। राज्यले प्राकृतिक स्रोत र साधनको संरक्षणमा लगानी गरे कर्णाली आफैंमा आत्मनिर्भर बन्न सक्छ। महोत्सवमा स्थानीय उत्पादनहरू राडी, पाखी, स्याउ, सिमी ओखर, जडीबुटी, काइनाइट लगायतका कृषि उत्पादनहरू राखिएका छन्। महोत्सवमा कर्णालीका दसवटै जिल्ला र छिमेकी जिल्ला, बाजुरा, अछाम, डोटी, कैलालीबाट दर्शकको उपस्थिति हुने देखिन्छ। एक हप्तासम्म सञ्चालन हुने महोत्सवमा स्थानीय तथा राष्ट्रिय कलाकारहरूको उपस्थिति रहने उद्योग वाणिज्य संघ कालीकोटका अध्यक्ष रतनबहादुर शाहीले बताए।"
आँखाको मोतियाबिन्दुको शल्यक्रिया,"नुवाकोट : आँखाका बिरामीहरूको सुविधाका लागि नुवाकोटको विदुरमै आँखाको मोतियाबिन्दुको शल्यक्रिया गरिएको छ। तिलगंगा आँखा प्रतिष्ठान, नुवाकोट रेडक्रस र सामुदायिक आँखा केन्द्र नुवाकोटको संयुक्त आयोजनामा गरिएको विशेषज्ञ शिविरमा ८८ जनाको आँखाको मोतियाबिन्दुको शल्यक्रिया गरिएको हो। रेडक्रस भवन विदुरमा दुई दिनसम्म सञ्चालित शिविरमा महिला ५२ र पुरुष ३६ जनाको आँखाको मोतियाबिन्दु गरिएको आयोजकले जनाएको छ। नुवाकोटका विभिन्न स्थानबाट छनौट गरेर आँखाका मोतियाबिन्दुका बिरामीको सफल शल्यक्रिया गरिएको आयोजक रेडक्रस नुवाकोटका सभापति हरि श्रेष्ठले जानकारी दिए। उनका अनुसार विदुर युवा रेडक्रस सर्कलको समन्वयमा सम्पन्न शिविरमा तिलगंगा आँखा प्रतिष्ठानका डा कृपा वैद्यको आँखा चिकित्सक टोलीले शल्यक्रियासहितको उपचार गरेका थिए। बागमती प्रदेश सभा सदस्य रमेशकुमार महतले आँखाको महत्व विशेष रहेका कारण यसको संरक्षण र स्याहारमा ध्यान दिनु पर्ने बताए। उनले शल्यक्रिया शिविरमा सहयोग गरेका व्यक्ति तथा संस्थाहरूलाई प्रमाणपत्र प्रदान गरे। गत कात्तिक २८ देखि मंसिर ४ गतेसम्म विभिन्न स्थानमा गरिएको छनौट शिविरबाट एक सय २१ जना आँखामा मोतियाबिन्दु भएका बिरामी पहिचान गरिएको रेडक्रस नुवाकोटका कार्यालय प्रमुख समुन्द्रबाबु अधिकारीले जानकारी दिए। शल्यक्रिया शिविरमा आँखाको शल्यक्रिया गरिएका बिरामीहरूलाई निःशुल्क औषधि वितरण गर्नुको साथै शल्यक्रिया गरिएको आँखाको स्वास्थ्य सुरक्षाबारे सचेतना गरिएको थियो।"
एमाले गफभन्दा काममा विश्वास गर्ने पार्टी हो : प्रधानमन्त्री ओली,"काठमाडौं : प्रधानमन्त्री केपी शर्मा ओलीले एमालेले जस लिनेभन्दा बढी काममा विश्वास गर्ने पार्टी भएको बताएका छन्। नेपाल ट्रेड युनियन महासंघ (जिफन्ट)ले सातौं सामाजिक सुरक्षा दिवसको अवसरमा मंगलबार काठमाडौंमा आयोजना गरेको कार्यक्रममा बोल्दै ओलीले एमाले गफ गर्ने भन्दा काममा विश्वास गर्ने पार्टी भएको बताए। नेकपा एमालेले नयाँ सोचका साथ आजको मागअनुसार पार्टीलाई अघि बढाउने नीति लिएको उनले बताए। जनताको बहुदलीय जनवादले सबैको अनुहारमा उज्यालो ल्याउने ओलीले बताए। प्रधानमन्त्री ओलीले सबैका लागि शिक्षा, स्वास्थ्य लगायतका कुरामा ध्यान दिनुपर्ने बताए। त्यसैले एमाले सरकारमा हुँदा वा नहुँदा जनताप्रति जिम्मेवार पार्टी रहेको बताए। नेकपा एमाले सरकारमा हुँदा परिवर्तनका धेरै काम गरेको बताउँदै ओलीले परिवर्तन गर्न खोज्दा गर्न सम्भव रहेको बताए। सरोकारवालको प्रतिनिधित्व नभई सरोकारवालाको विषयमा निर्णय गर्ने कुरा गलत भएको भन्दै उनले मजदुरको विषयमा निर्णय गर्ने ठाउँमा ट्रेड युनियनको सहभागिता हुनुपर्नेमा जोड दिए।"
सप्तरीबाट दुई दिनमै ३८ जना पक्राउ,"सप्तरी : सप्तरीमा दुई दिनको अवधिमा विभिन्न ठाउँबाट ३८ जना फरार अभियुक्त र आरोपितलाई पक्राउ गरिएको छ । सप्तरी प्रहरीले आज विभिन्न मुद्दाका ३८ जना अभियुक्तलाई पक्राउ गरी दुई वर्ष चार महिना २१ दिन कैद र ७४ हजार चार सय ५० असुल गरेको जनाएको छ । सप्तरी प्रहरीले नै गत कात्तिक १३ गते एकै दिन २४ जनालाई पक्राउ गरेको थियो । जिल्ला प्रहरी कार्यालयका प्रहरी नायब उपरीक्षक जीतेन्द्रकुमार बस्नेतका अनुसार आज बलात्कार घटनाका अभियुक्त सप्तरीको बोदे बरर्साइन नगरपालिका६ का हृदयलाल यादवलाई पक्राउ गरिएको छ । अदालतबाट उनलाई ६ महिना कैद र पाँच हजार जरिवानाको फैसला भएको जनाइएको छ । यसैगरी बोक्सीको आरोप लगाएको आरोपमा दुई महिना १९ दिन कैद सजायपश्चात् फरार रहेका सप्तरीको राजविराज नगरपालिका९ का प्रदीप नुनिया पक्राउ परेका छन् । सप्तरीको सुरुङगा नगरपालिका३ का जसीलाल चौधरीलाई आत्महत्या दुरुत्साहनको अभियोगमा पक्राउ गरी रु एक हजार असुल गरिएको प्रनाउ बस्नेतले बताए । बहुविवाहका फरार अभियुक्त सप्तरीको विष्णुपुर गाउँपालिका१ का अजय यादव र सप्तरीको हनुमानगर कंकालिनी नगरपालिका१४ का अभिजित मण्डल पनि पक्राउ परेका छन् । अदालतले यादवलाई २८ दिन कैद र १० हजार जरिवाना तथा मण्डललाई १० हजार जरिवानाको फैसला गरेको थियो । बिगो लेनदेन मुद्दामा फरार रहेका सप्तरीको महदेवा गाउँपालिका२ का मिस्टर यादवलाई पक्राउ गरिएको छ । उनलाई १० महिना कैद सजायको फैसला भएको छ । यस्तै आठ महिना कैद सजायपछि फरार रहेका अग्निसाइर कृष्णसवरण गाउँपालिका३ का भगवती भगत पक्राउ परेका छन् । चोरी आरोपमा उनलाई अदालतले आठ महिना कैदका साथै ६ हजार ६ सय ७८ जरिवाना गरेको छ । चोरी आरोपमा सप्तरीको मलेठ७ का झरी सदा र सालको चिरान काठ चोरी आरोपमा सप्तरीको तिलाठी कोइलाडी३ का वंशी मुखिया पक्राउ परेका छन् । सदालाई एक हजार र मुखियालाई दुई हजार एक सय ४० जरिवाना भएको छ । लागुऔषध मुद्दाका अभियुक्त राजविराज नगरपालिका ९ का अरुणकुमार सदा पक्राउ परेका छन् । लागुऔषध आरोपमा उनलाई २३ दिन कैद र रु दुई हजार जरिवानाको फैसला भएको थियो । कुटपिट, लुटपाट मुद्दाका १० जना, कुटपिट मुद्दाका नौ जना, लुटपाट मुद्दाका दुई जना, सवारी अंगभंग मुद्दाका दुई जना तथा कीर्ते, जालसाजी, गालीबेइज्जती, चेक अनादर र नाता कायम मुद्दाका एकएक जना पक्राउ परेको जिल्ला प्रहरी कार्यालयले जनाएको छ । अदालतको फैसला कार्यान्वयनको सिलसिलामा प्रहरीले फरार रहेका अभियुक्तलाई पक्राउ गरी कैद र जरिवाना असुल गर्ने अभियान नै सञ्चालन गरेको प्रहरी उपरीक्षक ढकेन्द्र खतिवडाले बताए ।"
हत्या गरेको आरोपमा एकजना पक्राउ,बागलुङ : हत्या गरेको आरोपमा बागलुङमा एकजना पक्राउ परेका छन्। ढोरपाटन नगरपालिका९ दुवाल बस्ने ३२ वर्षीया कुमारी बिकको हत्या गरेको अभियोगमा सोही ठाउँ बस्ने ३१ वर्षीया तानसरा बिक पक्राउ परेका छन्। घरयासी विवादको कारण तानसराले दाउरा प्रहार गर्दा कुमारीको घटनास्थलमै मृत्यु भएको भन्ने खबर प्राप्त हुनासाथ प्रहरी चौकी ढोरपाटनबाट खटिएको प्रहरीले उनलाई मंगलबार दिउँसो पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको जिल्ला प्रहरी कार्यालयले जनाएको छ।
नेपालचीन सीमा क्षेत्रमा संयुक्त सुरक्षा गस्ती,जोमसोम : नेपालचीन कोरला सीमाक्षेत्रमा संयुक्त सुरक्षा गस्ती गरिएको छ। उत्तरी कोरलानाकास्थित (नेपालचीन) सीमा क्षेत्रको ३ किलोमिटर दूरीमा नेपाल प्रहरी र सशस्त्र प्रहरीको संयुक्त टोलीले सोमबार दिउँसो सीमा स्तम्भहरुको संयुक्त सुरक्षा गस्ती गरेका हुन्। कोरलास्थित सीमा क्षेत्रमा पर्ने २४ नं सीमा स्तम्भदेखि २० नं सीमा स्तम्भहरूको संयुक्त सुरक्षा गस्ती सम्पन्न भएको जिल्ला प्रहरी कार्यालय मुस्ताङका सूचना अधिकार प्रहरी निरीक्षक गणेश सुवेदीले जानकारी दिए। नेपालचीन सीमानाका क्षेत्रमा हुनसक्ने सम्भावित वन्यजन्तु चोरी निकासी तथा तस्करी तथा सीमाक्षेत्रमा हुनसक्ने सम्भावित अपराध र अवाञ्छित गतिविधि नियन्त्रणका लागि संयुक्त सुरक्षा गस्ती गरिएको प्रहरी निरीक्षक सुवेदीले बताए। हिउँदयामको माईनस डिग्री तापक्रम सहदै नेपाल प्रहरी र सशस्त्र प्रहरीको बीओपी सुरक्षकर्मीले संयुक्त सीमा स्तम्भहरूको गस्ती गरेका थिए। संयुक्त सुरक्षा गस्तीमा नेपाल प्रहरीका ५ जना र सशस्त्र प्रहरीबाट ७ जना गरी १२ जना खटिएको प्रहरी निरीक्षक सुवेदीको भनाइ छ।
मुस्ताङको कृषि उत्पादनमा पर्यटकको क्रेज,"जोमसोम : हिमालपारीको जिल्ला मुस्ताङ कृषि र पर्यटनको प्रसिद्ध हब बन्दै जान थालेको छ। राष्ट्रिय गौरवको (बेनीजोमसोमकोरला)सडक आयोजना सहज हुँदै जान थालेपछि मुस्ताङको आर्थिक समृद्धिको मुख्य आधार कृषि र पर्यटन बन्न थालेको हो। मुस्ताङमा बर्सेनि लाखौं पर्यटक मुस्ताङ भित्रदै गर्दा यहाँको पर्यटन व्यवसायले मात्रै होइन, यहाँको कृषि उत्पादनले पनि राम्रो बजार पाएको छ। मुस्ताङ भन्ने बित्तिकै पर्यटकले यहाँ स्याउ, खुर्पानी, ओखर आदि फलफूललाई झट्ट सम्झने गर्छन्। त्यसो मुस्ताङमा स्याउ तथा अन्य शीतोष्ण हावापानीमा उत्पादन हुने फलफूलले बनेका विभिन्न परिकार निर्माण हुन्छन्। मुक्तिनाथ दर्शनका साथै मुस्ताङ जिल्लाको भ्रमण गर्ने पर्यटकले फर्किँदा यहाँको कृषि उत्पादन कोसेलीका रूपमा लैजाने गर्छन्। स्याउ लगायतका फलफूलबाट जिल्लाका किसानको प्रत्यक्ष आम्दानी छँदैछ त्यसका अलावा यहाँको कृषि उत्पादन बिक्री गर्न बसेका कोसेली घरले पनि गतिलो आम्दानी गर्न थालेका छन्। जोमसोम, पुथाङ एयरपोर्ट, मुक्तिनाथ, मार्फा, कागबेनी लगायतका स्थानमा बग्रेल्ती कोसेली घरहरू सञ्चालनमा छन्। यसका अलावा राष्ट्रिय राजमार्ग सडकको फुटपाथमा समेत कतिपयले मुस्ताङको उत्पादन बिक्री गर्न बस्छन्। मुस्ताङका कोसेली घरमा पर्यटकको क्रेज बर्सेनि वृद्धि हुँदै जान थालेको छ। हिमाली जिल्लाको शीतोष्ण हावापानीमा उत्पादन हुने फलफूल तथा तरकारी र याक च्यांग्राको सुकुटी स्वादिलो र पोसिलो हुन्छ। यसै भएर पनि मुस्ताङका उत्पादनमा पर्यटकको आकर्षण बढेको हो। मुस्ताङ भ्रमण गरेका पर्यटकले यहाँबाट केही न केही स्थानीय उत्पादन कोसेलीको रूपमा लैजाने गरेको पुथाङ एअरपोर्टमा मुस्ताङ कोसेली घर एण्ड सप्लायर्स चलाएर बसेका स्थानीय रामलाल बिकले जानकारी दिए। विक आन्तरिक पर्यटकलाई स्याउ तौलदै गरेका थिए। उनको कोसेली घरमा नेपाली पर्यटक स्थानीय उत्पादन किन्न झुम्मिएका थिए। कोसेली घरका सञ्चालक विक भन्छन्, मुस्ताङ आउने पर्यटकले यहाँको उत्पादन किनेर लैजान्छन्, कोसेली घर चलाएर राम्रै आम्दानी भएको छ। हामीले प्राय गरी यहाँकै उत्पादनलाई प्राथमिकता दिएर कोसेली घर चलाएका छौं। उनले मुस्ताङका किसानको बगैँचामा पुगेर फलफूल र अन्य सामाग्री खरिद गर्ने गरेको बताए। उनले कृषि उत्पादन जुटाउन भने निकै गारो हुने सञ्चालक विकको भनाइ छ। मुस्ताङको जोमसोम, पुथाङ एरपोर्ट र मार्फामा दर्जनौ कोसेली घरहरू खोलिएका छन्। यहाँका कोसेली घरहरूले स्याउ, स्याउको सुकुटी, स्याउको जुस, जाम, ब्रान्डी, ओखर, खुर्पानी, वाइन, साइडर लगायतका कोसेलीहरू बिक्री गर्ने गरेको पुथाङ एअरपोर्ट स्थित सरोज फलफूल तथा किराना पसल चलाएकी बलदेवी फगामीले उल्लेख गरिन्। उनले सिजनको समय दसैं, तिहार र चैते दसैंको समयमा पर्यटकहरूले यहाँको कोसेली लैजाने गरेको बताइन्। मुस्ताङका कोसेली घरहरूमा मुख्य रूपमा बिक्री हुने यहाँको स्याउ नै हो। मुस्ताङमा उत्पादित स्याउमध्ये करिब २० प्रतिशत स्याउ जिल्लामै खपत हुन्छ। यसवर्ष मुस्ताङमा ७ हजार ३३० मेट्रिक टन स्याउ उत्पादन हुँदा ९२ करोडको स्याउ आम्दानी भएको प्रक्षेपण कृषि ज्ञान केन्द्रले गरेको छ। यो वर्ष स्थानीय जातका लोकल स्याउ ६ हजार ८० मेट्रिक टन र इटालीबाट आयात गरिएको उच्चघनत्वको हाइब्रिट स्याउ १ हजार २५० मेट्रिक टन फलेको थियो। सडक सहज भएसँगै यहाँ उत्पादित कृषि उत्पादनको बजारीकरण समस्या कुनै समस्या छैन। यसैका कारण कृषि क्षेत्रमा यहाँका किसानहरूको आकर्षण बढेको छ। मुस्ताङका कोसेली घरहरूमा मुख्यतया स्याउ र स्याउबाट बनेका विभिन्न परिकार बिक्री गर्न राखिने गरिएको छ। यसका अलावा टिमुरको छोप, याकको पुच्छर, छुर्पी, फापरको पीठो र सिमीको दाल ,बोडीको दाल र जिम्मु आदि बिक्री गर्ने गरिन्छ। कतिपय कोसेली घरमा याक चौरीको सुकुटी मासु समेत बिक्री गर्न राखिएको छ। मुस्ताङमा एक दर्जन बढी फलफूल प्रशोधन केन्द्र सञ्चालनमा छन्। मुस्ताङमा सञ्चालनमा रहेका फलफूल प्रशोधन उद्योगहरूले विभिन्न परिकारहरू तयार गरी बिक्री गर्छन्।"
लहरीको ठक्करबाट मोटरसाइकल चालकको मृत्यु,"विराटनगर : पूर्वपश्चिम राजमार्गअन्तर्गत मोरङको पथरीशनिश्चरेमा सोमबार साँझ दुर्घटना हुँदा एक जनाको मृत्यु भएको छ। मोरङ ट्राफिक प्रमुख इन्स्पेक्टर राजन लम्सालका अनुसार पश्चिमबाट पूर्वतर्फ जाँदै गरेको एनएल ०१ एडी ५५११ नम्बरको लहरीले पूर्वतर्फ नै जाँदै गरेको प्र१०२०४० प ६०२५ नम्बरको मोटरसाइकललाई साँझ ७ बजेतिर ठक्कर दिएको हो। पथरीशनिश्चरे नगरपालिका१ स्थित पश्चिम बस स्टेशननजिक दुर्घटना हुँदा मोटरसाइकल चालक सुनसरीको धरान उपमहानगरपालिका११ का अन्दाजी २० वर्षीय टार्जन राईको मृत्यु भएको लम्सालले बताए। स्थानीयले राईको घटनास्थलमै मृत्यु भएको बताएका छन्। तर, प्रहरीले भने उपचारका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर पुर्याउनसाथ साँझ ७:१५ बजेतिर चिकित्सकले मृत घोषित गरेको जनाएको छ। शवलाई पोस्टमार्टमका लागि अस्पतालमै राखिएको छ। दुर्घटनालगत्तै प्रहरीले लहरी र चालक भारतको उत्तर प्रदेश मिर्जयापुर बस्ने ४२ वर्षीय दिनेशकुमार दासलाई नियन्त्रणमा लिएको छ। दुर्घटना हुनुको कारण पत्ता नलागेको र थप अनुसन्धान सुरु गरिएको जानकारी प्रहरीले दिएको छ।"
खाल्डोमा डुबेर बालकको मृत्यु,सिराहा : कलको पानी जम्ने खाल्डोमा डुबेर बालकको मृत्यु भएको छ। कर्जन्हा नगरपालिका६ बडहारा मिर्चैया बस्ने सुजित पासवानको छोरा डेढ वर्षीय रितिकको आफ्नै घर अगाडि रहेको कलको पानी जम्ने खाल्डोमा डुबेर मंगलबार बिहान मृत्यु भएको हो। डुबेर अशक्त भएका उनको फूलकुमारी महतो मेमोरियल अस्पताल कर्जन्हामा उपचारका क्रममा मृत्यु भएको जिल्ला प्रहरी कार्यालयले जनाएको छ। यस सम्बन्धमा प्रहरीले आवश्यक अनुसन्धान गरिरहेको जनाएको छ।
महिलाका लागि निःशुल्क लोकसेवा तयारी कक्षा,"स्याङ्जा : निजामती सेवामा महिला सहभागिता बढाउने उदेश्यले स्याङ्जामा मंगलबारदेखि २० दिने निःशुल्क लोकसेवा तयारी कक्षा सुरु गरिएको छ। सामाजिक विकास कार्यालय स्याङ्जाको आयोजनामा महिलालाई लक्षित गर्दै (खसआर्य, जनजाति, दलित, अपांग) लगायत ४० जनालाई सहभागी गराई खरिदार तह सरहका कक्षा सुरु गरेको हो। तयारी कक्षाको औपचारिक रूपमा शुभारम्भ गर्दै स्याङ्जाका प्रमुख जिल्ला अधिकारी सुनिता नेपालले कक्षाको सदुपयोग गर्दै अध्ययनको बानी बढाउन सुझाव दिइन्। सरकारी जागिर अर्थात निजामती सेवा बारे पनि प्रजिअ नेपालले जानकारी गराइन्। कार्यक्रममा करदाता सेवा कार्यालय प्रमुख गंगाा बस्याल, शाखा अधिकृत संयोग भट्टराई, सामाजिक विकास कार्यालयका प्रमुख जीवन पौडेल, नायब सुब्बा दोर्णप्रसाद पनेरु लगायतले अध्ययनशील युवाहरूको पहिलो रोजाई निजामती सेवा भएको बताउँदै निःशुल्क कक्षाबाट धेरै भन्दा धेरै लाभ लिन आग्रह गरे। तयारी कक्षामा ६० सेसन हुनेछ। दैनिक साढे ४ घण्टा पढाउने गरी जिल्ला र केन्द्रमा बसी आयोग सम्बन्धी अनुभवी प्रशिक्षकद्वारा कक्षा लिइने सामाजिक विकास कार्यालय प्रमुख जीवन पौडेलले जानकारी दिए।"
"पन्चैबाजा बजाउँदै महिला, आम्दानी गर्दै","प्यूठान : सधैं घाँस दाउरा र खेती किसानीमा व्यस्त हुने मल्लरानी गाउँपालिका२ की दुर्गा राना हिजोआज वडा कार्यालय धाउँछिन्। सरकारी कामकाजको लागि भने होइन। उनी सीप सिक्न वडा कार्यालय पुग्ने गरेकी हुन्। उनीसँगै वडाका २६ महिलाले पछिल्लो पाँच दिनदेखि पन्चैबाजा बजाउने तालिम लिँदैछन्। नेपाली कला संस्कृति झल्कने पन्चैबाजाको संरक्षणसँगै आयआर्जनका लागि वडा कार्यालयले महिला सशक्तीकरणअन्तर्गत पन्चैबाजा बजाउने तालिम सञ्चालन गरेको हो। संस्कृतिको संरक्षण पनि हुने, वडाध्यक्ष लेखबहादुर थापाले भने, महिलाको आयआर्जनमा समेत टेवा पुग्ने अपेक्षा गरेका छौं। महिला उत्साहसहित तालिममा सहभागी हुने गरेको उनले बताए। पन्चैबाजामा दमाहा, झ्याली, ट्याम्को, ढोकली र सहनाई पर्छ। प्यूठानका महिलाले पन्चैबाजा बजाएर कला, संस्कृति जगेर्नासहित आयआर्जन गर्दै आएका छन्। मातृभूमि टोल विकास संस्था प्यूठान नगरपालिका२ ले विभिन्न निकायको सहयोगमा महिलाका लागि पन्चैबाजा बजाउने तालिम दिएपछि अहिले उनीहरू विभिन्न मेला पर्वमा बाजा बजाएर आम्दानी गर्न थालेका हुन्। घरेलु तथा साना उद्योग कार्यालय र वडा कार्यालयको सहयोगमा तालिम सञ्चालन तथा बाजा खरिद गरेको संस्थाका अध्यक्ष ताराबहादुर केसीले बताए। विवाह, मेला, पूजाआजा, देवाली पूजा, उत्सवहरूमा पन्चैबाजाको माग हुने भएपछि आयआर्जनसमेत हुन थालेको हो। पन्चैबाजामा थप बाजाहरू थपेर नौमती बाजाको सेट बन्दछ। २ पुरुषसहित ९ जनाको महिला टोलीले तीन वर्षदेखि नौमती बाजा बजाउँदै आएका छन्। नरसिंहा र सहनाई पुरुषले बजाउनुहुन्छ, अध्यक्ष केसीले भने, बाँकी सबै महिला हुनुहुन्छ। कार्यक्रमको समयावधि हेरेर १० हजारदेखि ३० हजार रुपैयाँसम्म सेवा शुल्क लिने गरेका छन्। प्यूठान नगरपालिकाले सबै सदस्यहरूका लागि एकै खालको पोसाकको व्यवस्था गरेकोले थप उत्साह बढाएको समूहकी संयोजक सुकमाया विकले बताइन्। समूहसँग अहिले दुई सेट नौमती बाजा छन्। माग आएमा कुनै कन्जुस्याइँ नगरी सहभागी हुने गरेको संयोजक विकले बताइन्। गत साउन महिनादेखि समूहले भजन टोलीसमेत तयार गरेको छ। मेलाहरू, मन्दिर उद्घाटन कार्यक्रम, विभिन्न पूजाहरूमा भजन टोली सहभागी हुँदै आएको समूहले जनाएको छ। प्यूठान नगरपालिका५ जुम्रिकाडाको एक महिला समूहले पनि गाउँमा पन्चैबाजा बजाएर आम्दानी गर्ने गरेका छन्। दिनगन्ती एक हजार पारिश्रमिक लिएर सेवा दिने गरेको स्थानीय पार्वती दमाईले बताइन्।"
सिन्धुलीमा मल कारखाना स्थापना गर्न स्थलगत अध्ययन थालियो,"सिन्धुली : सिन्धुलीमा रसायनिक मल कारखाना स्थापनाका लागि स्थलगत अध्ययन थालिएको छ । सिन्धुलीको हरिहरपुरगढी गाउँपालिकाको पहलमा काठमाडौं विश्वविद्यालय (केयू) को प्राविधिकटोलिले वार्षिक दुई लाख टन क्षमताको रसायनिक मल कारखाना स्थापनाका लागि अध्ययन थालेको हो । गाउँपालिका र गाउँपालिकाबीच गत भदौमा भएको सम्झौता अनुसार केयुले सामेबारबाट फिल्डमै आएर पूर्वसम्भाव्यता अध्ययन थालेको गाउँपालिकाका अध्यक्ष बज्रध्वज वाइवाले जानकारी दिए । गाउँपालिकामा रासायनिक मल कारखाना स्थापनाका लागि अति आवश्यक पर्ने कच्चा पदार्थहरू (हाइड्रोजन,नाइट्रोजन र कार्बन डाइअक्साइड) को उपलब्धताका विषयमा केयूले अध्ययन थालेको हो । केयुका ग्रीन हाईड्रोजन ल्यावका टिम लिडर प्रोडा विराज सिङ्ग थापा, डा राम लामा, ईलक्ष्मण लामा, ईमानस घिसिङ, ईअभिषेक खतिवडा लगायतको टोलीले हरिहरपुरगढी गाउँपालिका ३ गुर्जीमा इलेक्ट्रोलाईसिस प्रविधिमा आधारित रसायनिक मल कारखाना स्थापनाका लागि पूर्वसम्भाव्यता अध्ययन थालिएको हो । उक्त टोलिका साथमा बागमती प्रदेश सभा सदस्य शुष्पा भुजेल न्यौपाने, गाउँपालिका अध्यक्ष वाइबा, प्रमुख प्रशासकीय अधिकृत दिपेन्द्र पैकरा, नेपाल लोकतान्त्रीक आदिवासी जनजाती महासंघका केन्द्रीय सदस्य मोहनलाल तामाङ,गाउँपालिकाका निवर्तमान उपाध्यक्ष अनिता कुमारी राई, महाचाड ईन्टरनेशनलका प्रतिनिधि राकेश महर्जन सहितले स्थलगत अनुगमन गरेका छन् । कारखाना स्थापनाका लागि गाउँपालिकाले जग्गा, बिजुली र पानी उपलब्ध गराउने छ । उद्योग स्थापनाका लागि सिन्धुलीको हरिहरपुरगढी गाउँपालिकास्थित बागमती नदी किनारको ३ सय ८६ बिघा जग्गासमेत छनोट गर्ने कार्य सम्पन्न भइसकेको छ । अब प्राकृतिक ग्यास प्रविधिमा आधारित रासायनिक मल कारखाना स्थापनाका लागि आवश्यक पर्ने कच्चा पदार्थहरू (हाइड्रोजन, नाइट्रोजन र कार्बन डाइअक्साइड) को उपलब्धताका विषयमा केयूले अध्ययन गरेर प्रतिवेदन बुझाएपछि थप प्रकृया अघि बढाइनेछ,अध्यक्ष वाइवाले भने । केयूले गाउँपालिकामा प्राविधिक र आर्थिक रूपमा रासायनिक मल कारखाना स्थापनाको उपयुक्तताबारे विस्तृत अध्ययने गर्ने छ । जसका लागि ३ महिनाभित्र केयूले रसायनिक मल कारखाना स्थापनासम्बन्धी पूर्वसम्भव्यता अध्ययन प्रतिवेदन तयार पार्नुपर्नेछ । उक्त अध्ययन प्रतिवेदन तयार गर्न लगानी बोर्डले समेत स्वीकृत जनाएको छ । वार्षिक दुई लाख टन क्षमताको रसायनिक मल कारखाना स्थापनाका लागि थाइल्यान्डको एक निजी कम्पनीले लगानी गर्ने प्रतिबद्धता जनाएको समेत गाउँपालिकाका अध्यक्ष वाइवाको भनाइ छ। सिन्धुलीको हरिहरपुरगढी गाउँपालिकामा रसायनिक मल कारखाना स्थापनाका लागि बागमती सरकारको मन्त्रिपरिषदबाट समेत निर्णय भएको छ । २०७९ चैत्रमा तत्कालिन मुख्यमन्त्री राजेन्द्र पाण्डेलेले मन्त्रीपरिषदबाट उक्त निर्णय गर्दै तत्कालिन प्रधानमन्त्री पुष्पकमल दाहाल प्रचण्डलाई सिन्धुलीमा निर्माणाधीन रासायनिक मल कारखानाको फाइल हस्तान्तरण गरेका थिए । हरेक वर्ष सिजनमै मल अभाव भएपछि त्यसको समाधानका लागि सरकारले स्वदेशमै कारखाना स्थापना गर्ने तयारी गरेको हो। नेपालमा प्राकृतिक ग्यास प्रविधिमा आधारित रासायनिक मल कारखाना स्थापनाका लागि सुरु लगानी १ खर्ब ३ अर्ब रुपैयाँ लाग्ने विभिन्न अध्ययनहरुले जनाएका छन् । अध्ययनका क्रममा प्राकृतिक ग्यासबाहेक वाटर इलेक्ट्रोसिस प्रविधि र थर्मोकोल प्रविधिमा आधारित रासायनिक मल कारखाना पनि विकल्प हुन सक्ने र त्यसका लागी १ खर्ब ८९ अर्ब रुपैयाँ लाग्ने बताइएको छ । नेपालमा वार्षिक करिब ८ लाख टन मलको माग हुने गरेको छ । तर वार्षिक औसतमा आधा पनि आपूर्ति हुन सकेको छैन। स्वदेशमै कारखाना स्थापना भए किसानले समयमा मल पाउनुका साथै वार्षिक करिब १६ अर्ब रुपैयाँ बराबरको विदेशी मुद्रा प्रयोग गरेर रासायनिक मल आयात गर्नुपर्ने बाध्यता अन्त्य हुने बताइन्छ ।"
चितवन हात्ती तथा पर्यटन महोत्सव हुँदै,काठमाडौं : पर्यटकीय नगरी सौराहामा पौष दोस्रो साता १८ औं चितवन हात्ती तथा पर्यटन महोत्सव आयोजना हुने भएको छ। क्षेत्रीय होटल संघ नेपाल चितवनले मंगलबार काठमाडौंमा पत्रकार सम्मेलन गर्दै पौष ११ देखि १५ गतेसम्म सौराहामा चितवन हात्ती तथा पर्यटन महोत्सव आयोजना गर्न लागेको जनाएको हो। सौराहामा आन्तरिक र बाह्य पर्यटक प्रवर्द्धनका लागि क्षेत्रीय होटल संघ नेपाल चितवनको आयोजना तथा युनाइटेड हात्ती सञ्चालन सहकारी संस्था र रेस्टुराँ एण्ड बार एसोसिएसन नेपालको सहआयोजनामा महोत्सव हुन लागेको हो। महोत्सवका कारण हरेक वर्ष २५ देखि ३० प्रतिशत पर्यटनहरूको आगमनमा वृद्धि हुने गरेको आयोजकले जनाएको छ। पाँच दिनसम्म सञ्चालन हुने महोत्सव अन्तर्गत विभिन्न गतिविधिमा ८० वटा हात्ती सहभागी हुने क्षेत्रीय होटल संघ चितवन सौराहाका महासचिव गुणराज थपलियाले जानकारी दिए।
रसुवामा खुला रूपमा पेट्रोलियम पदार्थ बिक्री वितरण गरे कारबाही,"काठमाडौं : रसुवामा खुला रूपमा पेट्रोलियम पदार्थ बिक्री वितरण गरे कारबाही हुने भएको छ। जिल्ला प्रशासन कार्यालयले मंगलबार सूचना जारी गर्दै जिल्लाका किराना, खाद्यान्न, कपडा, खुद्रा पसल र कतिपय होटल व्यवसाय समेतबाट खुल्ला रुपमा बोतल, जर्किन लगायतका भाँडोबाट पेट्रोलियम पदार्थको बिक्री वितरण भएको गुनासो आएको भन्दै बिक्री वितरणमा रोक लगाएको हो। खुला रूपमा पेट्रोलियम पदार्थको बिक्री वितरण गर्नु विपद् जोखिमयुक्त, अवैध एवं दण्डनीय कार्य भएकाले कार्यालयले बिक्री वितरण गरे कारबाही हुने जनाएको हो। कार्यालयले नागरिकको हित र सुरक्षालाई ध्यानमा राखी खुल्ला रूपमा पेट्रोलियम पदार्थको बिक्री वितरण नगर्न नगराउनका लागि पेट्रोल पम्प एवं अन्य व्यवसायीहरूलाई आग्रह गरेको छ। पेट्रोलियम पदार्थलाई खुला रूपमा बिक्री गर्दा, असुरक्षित ओसारपसार गर्दा, घर, पसल, गोदाममा भण्डारण गर्दा आगलागी हुन सक्ने र मानवीय एवं भौतिक क्षतिसमेत हुन सक्ने कार्यालयले जानकारी दिएको छ।"
सामाजिक सुरक्षा कोषमा १८ लाख श्रमिक सूचीकृत,"काठमाडौं : सामाजिक सुरक्षा कोषमा हालसम्म १८ लाख श्रमिक सूचीकृत भएका छन्। सोमबारसम्म औपचारिक क्षेत्रका पाँच लाख ४३ हजार चार सय ९१,वैदेशिक रोजगारमा रहेको १२ लाख ५३ हजार छ सय १५, अनौपचारिक क्षेत्रका तीन सय सात र स्वरोजगार क्षेत्रका दुई सय २७ गरी १७ लाख ९७ हजार छ सय ४० श्रमिक आवद्ध भएको कोषले जनाएको छ। ७ औं सुरक्षा दिवसको अवसरमा मंगलबार आयोजित कार्यक्रममा कोषका कार्यकारी निर्देशक कविराज अधिकारीले सोबारे जानकारी गराएका हुन्। उनका अनुसार कोषले श्रमिकका लागि औषधोपचार, स्वास्थ्य तथा मातृत्व, दुर्घटना, अशक्तता, आश्रित परिवार र वृद्धावस्था सुरक्षा योजना सञ्चालन गरेको छ । कोषले हालसम्म एक लाख ८० हजार नौ सय २२ श्रमिकलाई विभिन्न योजनाअन्तर्गत ११ अर्ब ६२ करोड भुक्तानी गरेको छ । कोषमा योगदान रकम ६८ अर्ब ६८ करोड सङ्कलन भएको छ ।"
हतियारसहित कपिलवस्तुमा एकजना पक्राउ,"कपिलवस्तु : प्रहरीले हतियारसहित एकजनालाई मायादेवी गाउँपालिका वडा नम्बर ६ डुमराबाट एकजनालाई पक्राउ गरेको छ । पक्राउ पर्नेमा सोही वडाका २१ वर्षीय सद्दाम हुसेन फकिर रहेको प्रहरी नायब उपरीक्षक मोहन मणि अधिकारीले बताए । फकिरले मोटरसाइकल चोरी गर्न लागेको गोप्य सूचना प्राप्त हुनासाथ इलाका प्रहरी कार्यालयबाट खटिएको प्रहरी टोलीले उनलाई पक्राउ गरेको हो । खान तलास गर्दा उनको शरीरमा बाँधेर राखिएको अवस्थामा एक थान पेस्तोल बरामद भएको ईलाका प्रहरी कार्यालय पकडीका प्रहरी निरीक्षक कमल क्षेत्रीले बताए । पक्राउ परेका फकिरको साथमा कालो रंगको ४५ मिली मिटर क्यालिवरको डेन्जर ट्यए एयर पेस्तोल १ थान, सोही पेस्तोलमा लाग्ने छर्रा ४३ थान, सोही पेस्तोलमा प्रयोग हुने धमाका ६ थान बरामद गरिएको जिल्ला प्रहरी कार्यालयले जनाएको छ । उनीमाथि हात हतियार तथा खरखजानासम्बन्धी कसुर मुद्दामा थप अनुसन्धान हुने प्रहरीले जनाएको छ।"
"गाँजा बोकेको गाडी मध्यराति नियन्त्रणमा, चालक फरार",धरान : गाँजा बोकेको गाडी प्रहरीले बरामद गरेको छ। सोमबार राति धनकुटाको छिन्ताङबाट गाँजा लोड गरेर धरानतर्फ झरेको को १ च ७६८९ नम्बरको स्कारपियो गाडी इलाका प्रहरी कार्यालय धरानको टोलीले तरहरा जंगलबाट पक्राउ गरेको हो । तिब्र गतिमा रहेको गाडीलाई धरानमा पक्राउ गर्न नसकेपनि पछ्याउनेक्रममा तरहरा जंगलमा पक्राउ गरेको धरानका डीएसपी प्रकास जबेगु बताए । प्रहरीले गाडीलाई ओभरटेक गरि छेकेपछि गाँजा ओसारपसार गर्ने चालक जंगलतर्फ भागेका कारण पक्राउ गर्न नसकिएको उनले बताए । उक्त गाडिमा कालो प्लाष्टिकभित्र राखेको ३ सय केजी रहेको १० पोका गाँजा बरामद गरिएको छ। गाँजा ओसारपसार गर्ने चालकको पहिचान भइसकेकाले उनको खोजी कार्य भइरहेको सुनसरीका प्रहरी प्रमुख एसपी सुमनकुमार तिम्सिनाले बताए । बरामद गरिएको गाँजा र गाडी आवश्यक कारबाहीका लागि ईलाका प्रहरी कार्यालय इटहरीमा राखिएको उनले जानकारी दिए।
महिला हिंसाको १६ दिने अभियान सुनसरीमा प्रभावकारी बनाइँदै,"धरान : महिला हिंसाका घटना नियन्त्रण गर्न सुनसरीमा सबै पालिकाहरुमा प्रहरीले अभियान सञ्चालन गरेको छ । प्रहरी कार्यालयहरूले पालिका र महिलाहरूको क्षेत्रमा काम गर्ने संस्थाहरूको सहकार्यमा महिला हिंसा विरुद्धको १६ दिने अभियानलाई प्रभावकारी बनाएको सुनसरीका प्रहरी प्रमुख एसपी सुमनकुमार तिम्सिनाले जानकारी दिएका छन् । प्रहरीले महिला हिंसा विरुद्धका घटना नियन्त्रण गर्नका लागि सुनसरीका मुख्य बजारहरूमा जनचेतनामूलक र्याली निकालेर हिंसाका घटना नियन्त्रण गर्न सम्बन्धित पक्षलाई आग्रह गरेको छ । सुनसरीमा हुने महलिा हिंसाका घटनालाई नियन्त्रण गर्न प्रहरीले यो अभियानलाई प्रभावकारी रूपमा अगाडि बढाएको एसपी तिम्सिनाले बताएका छन् । उनका अनुसार यो आर्थिक वर्षमा मात्र सुनसरीमा २ हजार ७० वटा महिला हिंसाका घटना घटेका छन् । जसमध्ये एकहजार ३ सय ६६ वटा घटनालाई पीडित र पीडक पक्षलाई राखेर मिलापत्र गराइएको एसपी तिमल्सिनाले बताएका छन् । महिला हंसाका ७ सय ४ वटा घटनाका पीडक र पीडितलाई पनि मिलापत्र गराइने बताए । सुनसरीमा पुरुषहरूले बढी मात्रामा मादक पदार्थ सेवन र लागू पदार्थ सेवन गर्ने गरेका कारण महिला हिंसाका घटना घट्ने गरेको पनि एसपी तिमल्सिनाले बताए । महिला हिंसा विरुद्धको १६ दिने अभियानका क्रममा उनले आफ्ना छोरा छोरीहरू कुलतमा फसेर अपराधिक घटनामा लाग्न सक्ने भएकाले प्रत्येक दिन छोरा छोरीको हात, गोजी र झोला चेक गरी अनुशासित बनाउनसमेत आग्रह गरेका छन् । सुनसरीमा सासु बुहारी बीचको झगडा, मापसे र लागू पदार्थ सेवन गरी श्रीमतीमाथि कुटपिटका घटना, आर्थिक विपन्नताका कारण दाइजोका कारण बुहारी माथि कुटपिट गर्ने बढी घटना प्रहरी कार्यालयमा आउने गरेको जिल्ला प्रहरी कार्यालय सुनसरीका प्रबक्ता डिएसपी रामप्रसाद तिमल्सिनाले बताएका छन् । उनले पहिला हिंसाका घटनाहरूमा महिला प्रहरी परिचालन गरि टोल टोलमा जनचेतना फैलाउने काम भइरहेको बताए । महिला हिंसा विरुद्धको १६ दिने अभियानमा सुनसरीमा जनचेतनामुलक कार्यक्रम संचालन गरिँदै । तस्बिर : रत्नप्रसाद आचार्य ।"
पूर्वपश्चिम राजमार्गको मोरङ खण्डमा दुर्घटना: १० दिनमा ८ जनाको मृत्यु,"विराटनगर : पूर्वपश्चिम राजमार्गमा सवारीसाधनको चाप अत्यधिक हुन्छ। सवारी चाप बढेकैले सडक साँघुरो हुन थालेको छ। उक्त राजमार्ग स्तरोन्नतिको काम पनि भइरहेको छ। धमाधम सडक स्तरोन्नति भइरहँदा सवारी दुर्घटना पनि त्यत्तिकै बढेको छ। पूर्वपश्चिम राजमार्गअन्तर्गत मोरङ खण्डमा पछिल्लो समय सवारी दुर्घटना तीव्र गतिमा बढिरहेको हो। दुर्घटना अत्यधिक हुँदा मानवीय र भौतिक क्षति धेरै भइरहेको छ। मोरङको सुन्दरहरैँचाको बूढी खोलादेखि उर्लाबारीको मावा खोलासम्मको करिब ३६ किलोमिटर सडकमा पछिल्लो १० दिनभित्र १७ वटा सवारी दुर्घटना भएको मोरङ प्रहरीका प्रवक्ता डीएसपी वेदप्रकाश जोशीले बताए। उनका अनुसार यो तथ्यांक मंसिर १ देखि १० गतेसम्मको हो। विभिन्न दुर्घटनामा परेर ८ जनाको मृत्यु भइसकेको जानकारी उनले दिए। उनका अनुसार दुर्घटनामा १९ जना घाइते भएका छन्। घाइतेमध्ये केहीको अवस्था गम्भीर छ। घाइतेहरुको विभिन्न अस्पतालमा उपचार भइरहेको छ, डीएसपी जोशीले भने, अधिकांश दुर्घटनामा मोटरसाइकल परेका छन्। सडकको खराब अवस्था र तीव्र गति एवं लापरबाहीका लागि दुर्घटना बढेको पाइएको उनको भनाइ छ। पथरीशनिश्चरे नगरपालिका२ सुनझोडा पुलमा मंसिर १ गते दिउँसो २:३० बजेतिर बागमती प्रदेश ०३००१ ख २९२८ नम्बरको टिपरले को २० प ६०७ नम्बरको मोटरसाइकललाई ठक्कर दियो। उक्त दुर्घटनामा मोटरसाइकल चालक पथरीशनिश्चरे७ का १८ वर्षीय निश्चल आङदम्बे र पछाडि सवार पथरीशनिश्चरे२ का ४८ वर्षीय प्रितम गौतमको मृत्यु भयो। पथरीशनिश्चरे नगरपालिका१ जाँते मोडमा मंसिर २ गते बिहान ११:२० बजेतिर अर्को दुर्घटना भयो। पानी बोकेर पूर्वबाट पश्चिमतर्फ आउँदै गरेको प्रदेश ३०१०२३ च ३५९२ नम्बरको पिकअप गाडीले पश्चिमतर्फ नै आउँदै गरेको प्रदेश १०२०५५ प ७३८ मोटरसाइकललाई बिहान ११:२० बजेतिर ठक्कर दियो। अनियन्त्रित बनेको मोटरसाइकल पूर्वतर्फ जाँदै गरेको प्रदेश १०१००१ ख ४१६३ नम्बरको बसमा ठोक्किएर दुर्घटना हुँदा मोटरसाइकल चालक मोरङको सुन्दरहरैँचा नगरपालिका६ का २८ वर्षीय रमेश खड्काको मृत्यु भएको प्रहरीले जनाएको छ। मोटरसाइकलको पछाडि सवार उदयपुरको चौदण्डीगढी नगरपालिका२ की २४ वर्षीया कृष्णकुमारी खड्का घाइते भइन्। उनको विराटनगरको न्युरो अस्पतालमा उपचार भइरहेको छ। उर्लाबारी नगरपालिका३ नयाँ मंगलबारेमा मंसिर ६ गते अपरान्ह ४:४५ बजेतिर दुईवटा मोटरसाइकल ठोक्किएर दुर्घटना हुँदा ३ जनाको मृत्यु भयो। पूर्वतर्फ जाँदै गरेको प्रदेश १०२०५० प ८४०६ र पूर्वबाट पश्चिमतर्फ आउँदै गरेको प्रदेश १०२०४३ प ९२२६ नम्बरको मोटरसाइकल एकआपसमा ठोक्किएको प्रहरीले जनाएको छ। प्रहरीका अनुसार दुर्घटनामा पथरीशनिश्चरे४ का ३३ वर्षीय दीपक धिमाल, कानेपोखरी गाउँपालिका४ रमाइलोका २८ वर्षीय किशोर गुरुङ र झापाको दमक नगरपालिका१० का २८ वर्षीय अमृत लिम्बूको ज्यान गएको हो। मोटरसाइकलमा सवार पथरीशनिश्चरे५ का ४२ वर्षीय विष्णु धिमाल गम्भीर घाइते भएका छन्। उनको झापाको बिर्तामोडस्थित बी एन्ड सी अस्तालालमा उपचार भइरहेको छ। सुन्दरहरैँचा नगरपालिका५ दुलारीमा हायस गाडीले मंसिर ९ गते अर्थात आइतबार दिउँसो ३ बजेतिर ठक्कर दिँदा साइकलयात्रीको मृत्यु भयो। पश्चिमबाट पूर्वतर्फ जाँदै गरेको बागमती प्रदेश ०८००१ च ०४७ नम्बरको हायसले दक्षिणबाट उत्तरतर्फ सडक पार गर्दै गरेको साइकललाई ठक्कर दिँदा साइकलयात्री सुन्दरहरैँचा४ का ४४ वर्षीय चन्द्रकुमार राईको मृत्यु भएको प्रहरीले जनाएको छ। पथरीशनिश्चरे नगरपालिका१ स्थित पश्चिम बस स्टेण्डनजिक मंसिर १० गते अर्थात सोमबार साँझ ७ बजेतिर दुर्घटना हुँदा एक जनाको मृत्यु भयो। पश्चिमबाट पूर्वतर्फ जाँदै गरेको एनएल ०१ एडी ५५११ नम्बरको लहरीले पूर्वतर्फ नै जाँदै गरेको प्र१०२०४० प ६०२५ नम्बरको मोटरसाइकललाई ठक्कर दिँदा मोटरसाइकल चालक सुनसरीको धरान उपमहानगरपालिका११ का अन्दाजी २० वर्षीय टार्जन राईको मृत्यु भएको प्रहरीले जनाएको छ। कोशी प्रदेशका ट्राफिक प्रहरी प्रमुख एसपी विनोद घिमिरे सवारी चालकको असावधानीका कारण पूर्वपश्चिम राजमार्गको मोरङ खण्डमा धेरै दुर्घटना भइरहेको बताउँछन्। उनका अनुसार पछिल्लो समय दुर्घटनाको अवस्था भयावह बनेर गएको छ। राजमार्ग स्तरोन्नतिको काम भइरहेको छ। सवारीसाधन कुद्नलाई बीचमा २ लेनको पिच सडक मात्रै छ। दुवैतर्फ ठूलठूला खाल्डा बनाइएका छन्। सडक निर्माण चलिरहेको छ। त्यहाँमाथि चालकले लापरबाही गरिदिन्छन्, उनले भने। एसपी घिमिरेका अनुसार साँघुरो सडक, सवारीसाधनको तीव्र गति तथा चालकको असावधानी दुर्घटनाको मुख्य कारण हुन्। दुर्घटना धेरै भएका र हुनसक्ने सम्भावित स्थानमा सडक विभाग तथा निर्माण कम्पनीसँग समन्वय गरेर स्पिड ब्रेकर लगाउने तयारी भइरहेको उनले बताए। अधिकांश दुर्घटना मोटरसाइकलले जथाभावी ओभरटेक (अर्को सवारीसाधनलाई उछिन्ने) गर्दा भइरहेको ट्राफिक प्रहरीको विश्लेषण छ। अधिकांश दुर्घटना गलत ठाउँको ओभरटेकिङले भइरहेको छ। मोटरसाइकलले जथाभावी ओभरटेक गरिदिँदा मानवीय र भौतिक क्षति हुने गरी दुर्घटना भइरहेका छन्, घिमिरेले भने। उनका अनुसार ट्राफिक प्रहरीले दुर्घटना न्यूनीकरणलाई प्राथमिकतामा राखेर काम गरिरहेको छ। विभिन्न जनचेतनामूलक कार्यक्रमदेखि सवारी चालकलाई प्रशिक्षण दिने कामलाई तीव्र पारिएको उनको भनाइ छ। एसपी घिमिरेले मोटरसाइकललाई लक्षित गरी चालकलाई प्रशिक्षण दिने काम भइरहेको जानकारी दिए।"
वालेटको केवाईसी रूजु गर्ने कर्मचारीले कमिसन लिएको भेटिएपछि पक्राउ,"काठमाडौं : वालेट सेवाग्राहीहरूको केवाईसी रूजु गर्ने ३ जना कर्मचारी पक्राउ परेका छन्। धादिङको ज्वालामुखी गाउँपालिका५ का २० वर्षीय साहिल श्रेष्ठ, गोरखाको सिरानचोक गाउँपालिका४ का २२ वर्षीय सविन कुमार कुमाल र रामेछापको उमाकुण्ड गाउँपालिका२ का २२ वर्षीय सुरेन्द्र बस्नेतलाई काठमाडौं उपत्यका अपराध अनुसन्धान कार्यालय टेकुले पक्राउ गरेको हो। वालेटका ग्राहकहरूको केवाईसी रूजु गर्ने विभागका ती कर्मचारीहरूले वालेटका सेवाग्राहीहरूले आफ्नो वालेटको केवाईसी रूजु गर्नको लागि अपलोड गरिएका विवरणहरूबाट फोटो, नागरिकताको प्रतिलिपि लगायतका विवरण डाउनलोड गरी आपराधिक गिरोहसँग कमिसन लिई अन्य व्यक्तिहरूको नाममा फरकफरक मोबाइल नम्बरहरूबाट ५५ वटाभन्दा बढी वालेटहरू गैरकानुनी रूपमा खोलेका थिए।उनीहरुले उक्त वालेटहरूलाई रुजू गरी आर्थिक कारोबार गर्ने गरेको प्रारम्भिक अनुसन्धानको क्रममा खुल्न आएको अपराध अनुसन्धान कार्यालयले जनाएको छ । उनीहरूमाथि आपराधिक विश्वासघात गर्न नहुने कसूरमा कानून बमोजिम आवश्यक अनुसन्धान एवम् कारबाहीको लागि जिल्ला प्रहरी परिसर ललितपुर जावलाखेल पठाइएको कार्यालयले जनाएको छ।"
विदेश पठाइ दिने बहानामा ठगी गर्ने तीनजना पक्राउ,"काठमाडौं : वैदेशिक रोजगारमा आकर्षक तलबको प्रलोभनमा पारी विभिन्न देश पठाइदिन्छु भन्दै रकम ठगी गरेको अभियोगमा ३ जनालाई प्रहरीले पक्राउ गरेको छ । पक्राउ पर्नेहरूमा धनुषा मिथिला नगरपालिका९ घर भई काठमाडौं कागेश्वरी मनोहरा नगरपालिका१० बस्ने ४१ वर्षीय रविन कोइराला, धादिङ सिद्धलेक गाउँपालिका७ आदमटार घर भइ काठमाडौं महानगरपालिका१६ नयाँबजार बस्ने ३६ वर्षीय पदम बहादुर भुजेल र झापा बाह्रदर्शी गाउँपालिका३ घर भई काठमाडौं बुढानिलकण्ठ नगरपालिका३ कपन बस्ने ४१ वर्षीय कार्त्तिक लाल राजवंशी रहेका छन् । पक्राउ परेकामध्ये रविनले अष्ट्रेलिया पठाइदिन्छु भन्दै १ जना पीडितबाट १ लाख रूपैयाँ, पदमले सर्बिया पठाइदिन्छु भन्दै १ जना पीडितबाट ३ लाख रूपैयाँ र कार्त्तिकले अल्बानिया पठाइदिन्छु भन्दै १ जना पीडितबाट ७ लाख ७० हजार रूपैयाँ लिई सम्पर्कबिहीन भएको भन्ने पीडितहरूले उजुरी दिएका थिए। सोही उजुरीका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले रविनलाई काठमाडौं काँडाघारीबाट र पदमलाई काठमाडौं नयाँबजारबाट आइतबार तथा कार्त्तिकलाई काठमाडौं दरबारमार्गबाट सोमबार पक्राउ गरेको हो । उनीहरूलाई आवश्यक अनुसन्धान तथा कारवाहीको लागि वैदेशिक रोजगार विभाग ताहाचल काठमाडौं पठाइएको छ ।"
नवलपरासीको जनहित सहकारीमा बचतकर्ताको ५७ लाख हिनामिना,"परासी : नवलपरासीको प्रतापपुर गाउँपालिका६ स्थित जनहित बचत तथा ऋण सहकारी संस्थामा बचकर्ताहरुले जम्मा गरेको झण्डै ५७ लाख रुपैयाँ अपचलन गरी हिनामिना गरेको पाइएको छ । संस्थाका तत्कालीन व्यवस्थापक, पदाधिकारी र कर्मचारीहरूबाट ६३३ जना बचतकर्ताले जम्मा गरेको रकम अपचलन भएको पाइएको हो । बचतकर्ताहरूले रकम फिर्ता माग्दा नदिएपछि गाउँपालिकामा उजुरी परेको थियो । उजुरीका आधारमा गाउँपालिकाले सहकारीमा भएको रकम अपचलन अध्ययन गरी प्रतिवेदन पेश गर्न वडा नं १ का अध्यक्ष महेन्द्रबहादुर चौधरीको संयोजकत्वमा पाँच सदस्यीय समिति गठन गरेको थियो । अध्ययन समितिले बुझाएको प्रतिवेदनमा सहकारीका तत्कालीन व्यवस्थापकसहित ७ जनाले कूल ५६ लाख ८६ हजार ६३९ रुपैयाँ अपचलन भएको उल्लेख छ । सबैभन्दा बढी तत्कालीन व्यवस्थापक अविनासकुमार कुशवाहाले ५२ लाख रुपैयाँ संस्थामा हिसाब नबुझाएको उल्लेख छ । अरु रकम अन्य पदाधिकारी र कर्मचारीबाट अपचलन भएको देखिएको हो । प्रतिवेदनमा रकम अपचलनपछि फरार भनिएका तत्कालीन व्यवस्थापक कुशवाहालाई झिकाई रकम असुल गर्नुपर्ने र बचतकर्तालाई भुक्तानी दिने व्यवस्था मिलाउन भनिएको छ । २०७६ सालमा स्थापना भएको संस्थाले आर्थिक वर्ष ०७८०७९ को मात्र लेखापरीक्षण गरेको देखिएको छ । त्यसपछि साधारण सभा र लेखा परीक्षण गरेको देखिएको छैन । सोही लेखा परीक्षणको आधारमा समितिले प्रतिवेदन तयार पारेको हो । हाल संस्थामा ग्लोबल आइएमईमा जम्मा १० हजार ९६८ रुपैयाँ मात्र नगद मौज्जाद रहेको देखिएको छ । संस्थाले आर्थिक कारोबार गर्दा चेकबाट नगरी नगदै गर्ने गरेको, ऋण लगानी गर्दा धितो नराखी दिने गरेको, कर्जा लगानी गर्दा ऋण समितिको प्रमाणित बिना दिने गरेको, बचत फिर्ता गर्दा चेकबाट नभई नगदी रसिदबाट गरेको जसबाट धेरै जालसाक्षी भएको देखिएको प्रतिवेदनमा उल्लेख छ । संस्थामा भएको रकम अपचलनबारे सम्बन्धित दोषिहरूलाई झिकाई संस्थाले पाउनु पर्ने रकम असुल उपर गरी बचतकर्ता तथा अन्य भुक्तानीको व्यवस्था मिलाउनु पर्ने समितिले गाउँपालिकालाई सुझाव दिएको छ । त्यसैगरी सहकारी नियमनका लागि सहकारी संस्था निरीक्षण तथा अनुगमनसम्बन्धी कार्यविधि बनाउनुपर्ने र गाउँपालिकामा छुट्टै सहकारी शाखा राख्नुपर्ने समितिले सुझाव दिएको छ । रकम अपचलनबारे गाउँपालिका अध्यक्ष उमेशचन्द्र यादवले सम्पर्कविहीन व्यक्तिहरूलाई झिकाउनका लागि पहल गर्ने बताए । रकम अपचलन गर्नेलाई पहिला झिकाउने र त्यसपछि उनीहरूमाथि कस्तो कारबाही गर्ने भन्नेमा कानुनी परामर्शमा छौं । त्यसपछि अन्य प्रकृया अघि बढ्छ, अध्यक्ष यादवले भने । गाउँपालिका क्षेत्रमा बचत तथा ऋणको कारोबार गर्ने १८ सहित विभिन्न प्रकृतिका गरी कुल ४२ वटा सहकारी छन् । जसमा गाउँपालिकाको क्षेत्रअधिकारभित्र पर्ने ३६ वटा छन् । अरु संघ र प्रदेशको क्षेत्राधिकारमा पर्ने रहेको गाउँपालिकामा कृषि र सहकारी संस्थाको कामको जिम्मेवारी सम्हाल्दैं आएका प्राविधिक सहायक चन्द्रकान्त भुजले जानकारी दिए ।"
अपहरण गरेको अभियोगमा दुई जना पक्राउ,पर्सा : अपहरण तथा शरीर बन्धक सम्बन्धी कसूरमा संलग्न रहेको अभियोगमा २ जनालाई प्रहरीले पक्राउ गरेको छ । आइतबार दिउँसो वीरगंज महानगरपालिका१६ ईनर्वागाउँ बस्ने ३० वर्षीय सन्तोष दास तत्मा र नगवा बस्ने ३१ वर्षीय हरिशंकर शर्मा पक्राउ परेका हुन् । रौतहट कटहरिया नगरपालिका६ बस्ने ४१ वर्षीय पुरूषलाई आइतबार अपहरण गरी फिरौती रकम माग गरेको भन्ने उजुरीको आधारमा पर्सा प्रहरीले उनीहरूलाई ईनर्वागाउँबाट पक्राउ गरेको हो । प्रहरीले उनीहरूको साथबाट नगद ५० हजार रूपैयाँ र अपहरणमा प्रयोग गरेको २ थान मोटरसाइकल समेत बरामद गरेको जनाएको छ । उनीहरू उपर अपहरण तथा शरीर बन्धक कसूरमा जिल्ला अदालत पर्साबाट ७ दिन म्याद थप अनुमति लिई यस सम्बन्धमा प्रहरीले आवश्यक अनुसन्धान गरिरहेको प्रहरीको भनाई छ।
