शीर्षक,विवरण
जेठ १८ गतेदेखि विशेष कोरियन भाषा परीक्षा,काठमाडौं : आगामी जेठ १८ गतेदेखि विशेष कोरियन भाषा परीक्षा सञ्चालन हुने भएको छ। ईपीएस कोरिया शाखाले सोमबार सूचना प्रकाशित गरेर जेठ १८ देखि २० गतेसम्म परीक्षा सञ्चालन हुने जानकारी दिएको हो। नेपाल सरकार र गणतन्त्र कोरिया सरकार बीच सम्पन्न समझदारी पत्र अनुरूप रोजगार अनुमति प्रणालीअन्तर्गत दक्षिण कोरियाबाट काम गरी वैधानिक तवरले फर्केका कामदारहरूलाई पुनः कामदारको रूपमा पठाउने प्रक्रिया अन्तर्गत उम्मेदवारको छनौट गर्ने क्रममा विशेष परीक्षा सञ्चालन हुँदै आएको छ। ईपीएसअन्तर्गत गणतन्त्र कोरियामा रोजगारी प्राप्त गरेका र सन् २०१० जनवरी १ पश्चात् भिसा अवधिभित्रै वैधानिक रूपले नेपाल फर्केका कामदारहरू परीक्षा दिन पाउने छन्। आगामी चैत १७ देखि १९ गतेसम्म आवेदन दिन सकिने कार्यालयले जनाएको छ। जेठ १२ गते परीक्षा तालिका घोषणा हुने छ। जेठ ३० गते नतिजा प्रकाशन गरिने छ।
एन्फा महासचिवविरुद्ध प्रहरीमा उजुरी,काठमाडौं : अखिल नेपाल फुटबल संघ(एन्फा)का महासचिव किरण राईविरुद्ध एन्फाका पूर्व अध्यक्ष गणेश थापाले उजुरी दिएका छन्। राईले आफ्नो चरित्र हत्या गरेको भन्दै थापाले साइबर ब्यूरोमा उजुरी दिएका हुन्। १७ करोड हिनामिना गरेको र सम्पत्ति शुद्धीकरणको छानबिनपछि ८ करोड रुपैयाँ खातामा जम्मा गरेको राईको अभिव्यक्तिमा थापाले आपत्ति जनाएका हुन्। उनले प्रेस विज्ञप्ति जारी गरेर आफूमाथि लागेको आरोपको छानबिनका लागि कानुनी सहायता लिएको बताए। उनले कानुनी उपचारको बाटो अवलम्बन गरेको बताए।
केपी ओली कप : फाइनलको पहिलो हाफमा मछिन्द्रको अग्रता,"काठमाडौं : केपी ओली कपको तेस्रो संस्करणको फाइनलमा विभागीय टिम त्रिभुवन आर्मी क्लबविरुद्ध पहिलो हाफमा मछिन्द्र फुटबल क्लबले १० को अग्रता बनाएको छ। त्रिपुरेश्वरस्थित दशरथ रंगशालामा भइरहेको खेलमा २९औं मिनेटमा सनिस श्रेष्ठको क्रसलाई आर्मीका डफेन्डर विमल पाण्डेले क्लियर गर्न खोज्दा आत्मघाती गोल हुन पुगेको हो। सेमिफाइनलमा आर्मीले संकटा क्लबलाई २१ गोलले हराउँदै फाइनल प्रवेश गरेको हो। त्यस्तै, मछिन्द्र फुटबल क्लबले आयोजक केपी एफसीलाई ४० ले पराजित गरेको थियो। राष्ट्रिय युवा संघ नेपालको आयोजनामा प्रतियोगिताको विजेताले १५ लाख ११ हजार एक सय ११ र उपविजेताले ५ लाखसहित ट्रफी, प्रमाणपत्र र मेडल प्रदान गरिने छ। सर्वोत्कृष्ट खेलाडीले एक लाख, उत्कृष्ट गोलरक्षक, गोलकर्ता र उदीयमान खेलाडीले समान ५० हजार पाउनेछन्। फाइनल खेलमा विश्वचर्चित फुटबल खेलाडी इटलीका लिजेण्ड गोलकिपर जियानलुइजी बुफनको सहभागिता रहेको छ।"
कमल दह क्षेत्रका कमलको जरा निकालिने,"रूकुमपूर्व : रुकुमपूर्वको सिस्ने गाउँपालिकाले कमल दह क्षेत्रको जरा निकाल्ने प्रक्रिया अघि बढाएको छ। गाउँपालिकाले औपचारिक सूचना जारी गर्दै इच्छुक निर्माण व्यवसायी तथा कम्पनीहरूलाई तोकिएको समयसीमा भित्र बोलपत्र पेस गर्न आह्वान गरेको हो। उक्त कार्यलाई प्रभावकारी रूपमा सम्पन्न गर्न प्राविधिक मूल्यांकन तथा आवश्यक मापदण्डहरू निर्धारण गरिएको गाउँपालिकाले जनाएको छ। सिस्ने गाउँपालिकाले वातावरणीय सन्तुलन र दिगो विकासलाई ध्यानमा राख्दै उक्त जरा निकाल्ने कार्यलाई अघि बढाएको छ। कमलका जरा जथाभावी चोरी निकासी रोक्न र कमल ताललाई राजस्वको दायरामा ल्याउन ठेक्का प्रक्रियामार्फत कमलका जरा संकलन तथा निकासी गर्ने गरिएको गाउँपालिका अध्यक्ष कृष्ण रेग्मीले बताए। स्थानीय सरकारले दह र कमलको संरक्षण गरेपछि चोरी निकासीका घटनाहरू अन्त्य भएको अध्यक्ष रेग्मीको भनाइ छ। उनले निश्चित समयमा गाउँपालिकाले कमलको जरा संकलन तथा निकासी गर्ने प्रक्रियाले स्थानीय सरकारलाई राजस्व वृद्धिसँगै जरा निकासीको प्रक्रिया सिस्टममा गएको बताए। उनले भने, कमल दह सबैको रोजाइमा परेको प्रमुख पर्यटकीय स्थल हो। यहाँ दहसँगै प्रकृतिले कमल उपहारको रूपमा दिएकाले अझ महत्त्व छ। हामी यसलाई राजस्वको दायरामा लिनका लागि कमल संरक्षण तथा ठेक्का प्रक्रियामार्फत कमलका जरा संकलन र निकासी गर्ने गरिरहेका छौं। यो प्रक्रिया हरेक साल चल्छ। यस वर्ष पनि न्यूनतम ठेक्का कबोल रकम १ लाख ३० हजार रुपैयाँ निर्धारण गरिएको प्रमुख प्रशासकीय अधिकृत रेवतबहादुर बुढाथोकीले बताए। प्रमुख प्रशासकीय अधिकृत बुढाथोकीका अनुसार सिलबन्दी खरिद दस्तुर एक हजार तोकिएको छ भने सिलबन्दी खरिदको अन्तिम मिति फागुन २६ गते कार्यालय समयभित्र रहेको छ। कमलको जरा जन्डिस रोगीहरूका लागि अति उपयोगी मानिन्छ। कमलको जरालाई अचारको रूपमा समेत खाने गरिएको छ। जराको देश विदेशबाट उच्च माग हुने गरेको छ।"
सात महिनामा दुप्चेश्वरको भेटी साढे ४६ लाख बढी,नुवाकोट : नुवाकोटको प्रसिद्ध दुप्चेश्वर मन्दिरमा दैनिक हजारौं भक्तजन दर्शनका लागि पुगिरहेका छन्। मन्दिरमा दैनिक रूपमा तीर्थालु पुग्ने क्रम बढिरहेको छ। भक्तजीहरूले चढाएको भेटीसमेत दैनिक रूपमा गणना गरिँदै आएको छ। दुप्चेश्वर गाउँपालिका६ करेजुङको पहरामा रहेको दुप्चेश्वर महादेव मन्दिरमा साउनदेखि माघ महिनासम्म पौने ४७ लाख रुपैयाँ भेटी संकलन गरिएको छ। गत साउनदेखि माघ मसान्तसम्म ४६ लाख ६४ हजार ४ सय २७ रुपैयाँ भेटी संकलन भएको दुप्चेश्वर क्षेत्र विकास कोषले जनाएको छ।
सालकको खपटासहित दुई जना पक्राउ,काठमाडौं : काठमाडौं महानगरपालिका१६ माछापोखरीबाट सालकको खपटासहित दुई जना पक्राउ परेका छन्। पक्राउ पर्नेहरूमा खोटाङको दिप्रुङ चुईचुम्पा गाउँपालिका२ घर भई काठमाडौं महानगरपालिका६ जोरपाटी बस्ने २९ वर्षीय उमेश तामाङ र सिन्धुलीको तीनपाटन गाउँपालिका६ घर भई काठमाडौं तारकेश्वर नगरपालिका७ संगम फाँट बस्ने ३० वर्षीय मोहन पुलामी मगर रहेका छन्। प्रहरी वृत्त बालाजुबाट खटिएको प्रहरीले उनीहरूलाई उक्त खपटासहित पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको जनाएको छ।
एमालेलाई कुनै पनि राजनीतिक घटनाले विचलित तुल्याउन सक्दैन : पूर्व राष्ट्रपति भण्डारी,"काठमाडौं : पूर्वराष्ट्रपति विद्यादेवी भण्डारीले नेपाली कम्युनिस्ट आन्दोलनलाई एकताबद्ध बनाउन प्रधानमन्त्री केपी ओलीले थप योगदान गर्ने विश्वास व्यक्त गरेकी छन्। केपी शर्मा ओली : सपना, सङ्घर्ष र सङ्कल्प पुस्तक लोकार्पण गर्दै पूर्वराष्ट्रपति भण्डारीले गुट र फुटलाई परास्त गरेर पार्टीलाई सुदृढ तुल्याउन ओलीले खेलेको भूमिकाको सराहना गर्दै कम्युनिस्ट आन्दोलनलाई एकताबद्ध बनाउन थप योगदान गर्ने विश्वास व्यक्त गरिन्। उनले एमालेको आन्तरिक जीवनलाई लोकतान्त्रीकरण गर्न कम्युनिस्ट आन्दोलनलाई एकताबद्ध बनाउन प्रधानमन्त्री ओलीले खेलेको भूमिकाको स्मरण गरिन्। राजनीतिक दलहरूले जस्तोसुकै कठिन परिस्थितिमा पनि लोकतान्त्रिक मूल्य मान्यतालाई आत्मसाथ गर्नुपर्ने उनको भनाइ छ। भण्डारीले बहुलबाद र बहुदलीय प्रतिस्पर्धालाई उच्च प्राथमिकता दिएर राजनीतिक श्रेष्ठताबाट नै सरकारको नेतृत्वमा पुग्ने र सामाजिक, आर्थिक, रूपान्तरण गर्ने लक्ष्य लिएको एमालेलाई कुनै पनि राजनीतिक घटना परिघटनाले विचलित तुल्याउन नसक्ने बताइन्। प्रधानमन्त्री ओलीले लोकतन्त्र प्राप्तिका लागि गरेको सङ्घर्षदेखि मुलुकको समृद्धिका लागि देखाएका सपना र गरेको नेतृत्वदायी पहललाई केन्द्र राखेर सो पुस्तक तयार गरिएको हो। पुस्तकमा प्रधानमन्त्री ओलीका सहयात्री, राजनीतिज्ञ, अर्थविद, सामाजिक व्यक्तित्वहरूका लेखरचनासमेत समावेश गरिएको छ। सो पुस्तक अल्केमी प्रकाशनले गरेको हो।"
"जुध्नु परे तयार छु, सम्झौता गर्दिनँ : मेयर बालेन","काठमाडौं : काठमाडौं महानगरपालिकाका मेयर बालेन्द्र शाह (बालेन)ले आफूविरुद्ध भ्रम फैलाइएको आरोप लगाएका छन्। फेसबुकमा ६ बुँदे व्यख्यासहित उनले सरकार, प्रधानमन्त्री, एमाले महासचिव र महानगरकै उपमेयरमाथि आक्रोश पोखेका हुन्। उनले प्रधानमन्त्री केपी शर्मा ओलीलाई आफूहरू विकासको साझेदार रहेको स्पष्ट पारेका छन्। उनले महानगरमाथि नाकाबन्दी लगाए पनि आफूहरू भ्रष्टाचारविरोध रहेको उल्लेख गरेका छन्। 'प्रधानमन्त्री केपी ओलीज्यू, हामी तपाईँका दुश्मन होइनौं। विकासका साझेदार हौं। हामीले गरे जति विकासका सबै काम पनि तपाईँकै कार्यकालमा भएका हुन् भनिदिउँला। तर त्यसो भन्दा पत्याउने बनाउन आग्रह, पूर्वाग्रहबाट मुक्त भएर विकासमा साझेदारी गरी त्यो दाबी गर्नसक्ने ल्याकत बनाउने जिम्मा तपाईँकै हो। सुशासनका लागि जोसँग जुध्नु परे तयार छु, तर सम्झौता गर्दिनँ। सुशासन कायम गरेरै छोड्छु,' उनले भनेका छन्। हेर्नुस् उनका ६ बुँदे व्याख्या १ भ्यू टावरको नक्सा पासको स्वीकृति मेयरले दिएको भन्ने प्रचारित भ्रम कहिले देखी नक्सापास मेयरले गर्न थाले ? सामान्य कानुनको ज्ञान राख्नेले पनि भन्न सक्छ कि यसको अधिकार मेयरसँग हुँदैन । कानुनले यही भन्छ । अनि यो    ले नक्सापास गर्ने अधिकार कार्यपालिकालाई दिइएको छ । अनि नक्सापास गर्न बसेको व्यक्ति स्वयंले नक्सापास गरिसकेपछि पनि बारम्बार दुई महिनासम्म पीपीपीमा कसरी नक्सापासको काम गराउने भन्ने विषयमा बैठक बसेको प्रमाण हामीसँग सुरक्षित छ । २ कार्यकारी टिक्दैन भनेर फैलाउन खोजिएको भ्रम अहिलेसम्मको हाम्रो कार्यकालमा ४ जना कार्यकारी हटेका छन् । ४ मध्ये २ लाई हटाउनुको कारण उनीहरू भ्रष्टाचारमा संलग्न रहेको भनेर हो । के कार्यकारी टिक्छन् भन्ने देखाउन हामीले भ्रष्टहरूलाई संरक्षण गरिराख्नु पर्ने हो ? २ जनालाई सरकारले हटाएको हो, त्यो पनि महानगरलाई जानकारीसमेत नदिएर । हामीले भ्रष्टाचारमा जोडिएकाले हटाएका हौँ । सरकारले के कारण हटायो ? हामीले २ जना भ्रष्टहरूलाई हटाउँदा कार्यकारी टिक्न दिएन भन्ने सरकारले उत्तिनै संख्यामा तर असल काम गरेर बसेकालाई हटाउँदा काठमाण्डौँमा असल कार्यकारी टिक्न सरकारले नै दिदैन भन्ने अर्थ लाग्दैन र ? यदि ति २ जना मध्ये कुनै एक कार्यकारी नहटाएको भए यो कुरा नै आउदैन थियो त । ३ काठमाडौंमा कार्यकारी जना मान्दैनन् भन्ने लज्जास्पद, लाचार र गैरजिम्मेवार भनाई सरकारले आफु मातहतका एकजना कर्मचारीलाई आवश्यकता अनुसार काममा लगाउन सक्ने रैनछ भन्ने त यहाँबाट नै पुष्टि भयो । अहिले कर्मचारी जान मान्दैनन् भन्दै राजधानीको महानगरमा कर्मचारी पठाउन नसक्ने सरकारले भोलि दंगाग्रस्त क्षेत्रमा सिडिओ जान मानेनन् भनेर पठाउन नसक्ला, अपराध रोक्न पुलिस जान सकेन भनेर पठाउन नसक्ला । एउटा घातक उदाहरण त नवलपरासी पश्चिमको सामूहिक झडपले पनि देखाएको छ । आफ्नो कर्मचारीमा नियन्त्रण नभएको, कर्मचारीको विश्वासमा यतिसम्म गिरेको सरकारले समृद्धि ल्याइदिन्छ भनेर हामीले पत्याइदिनु पर्ने ? ४ ऐनले पालिकालाई नै निमित्त तोकेर काम गर्ने अधिकार दिएको छ भन्ने फैलाइएको भ्रम स्थानीय सरकार सञ्चालन ऐन, २०७४ को दफा ८४ को ४ ले कार्यकारी नियुक्ती नभए सम्मको लागि नेपाल सरकारले निजामती सेवाको कुनै अधिकृत कर्मचारीलाई प्रमुख प्रशासकीय अधिकृतकारूपमा खटाउन सक्छ भनिएको छ । सरकारले यहिसमेत गरेको छैन, बरू उल्टै मेयरले चाह्यो भने राख्न सक्छ भन्ने भ्रम फैलाइदैछ । सोही ऐनले दिएको अधिकार प्रयोग गरेर नेपाल सरकारले प्रमुख प्रशासकीय तोकिदिनु पर्नेमा सो नगरि प्रतिवेदन आए पछि भनेर आफ्नो गैरजिम्मेवारीलाई लुकाइरहेको छ । ५ कार्यकारीको छानविनको रिपोर्ट लुकाइयो भन्ने भ्रम लुकाउनलाई त हुनु पर्यो नि, होइन । रिपोर्ट बनेकै छैन, लुकाइयो भन्ने भ्रम फैलाइन्छ । ६ मन्त्रीसँग समन्वयन गर्नुपर्यो मन्त्रीसँग समन्वयन गर्नु भनेको के हो ? पत्र लेख्ने, आधिकारिक संयन्त्रबाट सम्पर्क गर्ने, त्यहि होइन ? विधि र वैधानिकतालाई समन्वयनसमेतको मान्यता नदिएर के व्यक्तिगत अन्तरंगमात्र खोजेको हो सरकारले ? हामीले मन्त्रीलाई पटक पटक पत्र लेखेको, आधिकारिक संयन्त्रबाट सम्पर्क गरेका छौँ । थप समन्वयन नखोजौँ, विधि र जिम्मेवारी खोजौँ । प्रधानमन्त्री केपी ओलीज्यू, हामी तपाईका दुश्मन होइनौँ, विकासका साझेदार हौँ । हामीले गरे जति विकासका सबै काम पनि तपाईकै कार्यकालमा भएका हुन् भनिदिउँला । तर त्यसो भन्दा पत्याउने बनाउन आग्रह, पुर्वाग्रहबाट मुक्त भएर विकासमा साझेदारी गरि त्यो दाबी गर्न सक्ने ल्याकत बनाउने जिम्मा तपाईकै हो । अनि जति भ्रम फैलाए पनि, हामी तपाईको भ्रष्ट कार्यकर्तासँग झुक्दैनौँ । महानगरलाई जतिसुकै नाकाबन्दी लगाउनुहोस्, नियतमा फरक पर्दैन । अहिलेका लागि देशमा आवश्यक सबै भन्दा ठुलो कुरा सुशासन हो । भ्रष्टहरूविरूद्धको लडाइँ हो । सुशासनका लागि जोसँग जुध्नु परे तयार छु, तर सम्झौता गर्दिन । सुशासन कायम गरेरै छोड्छु ।"
बीवाईडी हाईटेक विक सम्पन्न,"काठमाडौं : बीवाईडी अटो इन्डष्ट्रिको नेपालका लागि आधिकारिक वितरक साइमेक्स इंकले बीवाईडी हाईटेक विक सम्पन्न गरेको छ। चीन बाहिर पहिलो पटक सम्पन्न भएको सो ल्यान्डमार्क इभेन्टमा न्यु इनर्जी भेइकल (एनईभी) प्रविधिमा उपलब्ध अत्याधुनिक प्रगति शोकेस गरिएको थियो। सबै उमेर समूहका अवलोकनकर्ताहरुबाट उत्साहजनक प्रतिक्रिया प्राप्त भएको सो इभेन्टमार्फत उनीहरुले दिगो मोबिलिटीको भविष्यलाई प्रत्यक्ष देख्ने अवसर पाएका थिए। ग्लोबल माइलस्टोन : नेपालमा डेलिभरी गरियो १० लाख १० हजार बीवाईडी एट्टो ३ बीवाईडी हाईटेक विकको एक महत्वपूर्ण क्षणको रुपमा नेपालका एक ग्राहकलाई ग्लोबल माइलस्टोनको रुपमा रहेको १० लाख १० हजार बीवाईडी एट्टो ३ डेलिभरी गर्नु रहेको थियो। यो ऐतिहासिक उपलब्धिले इलेक्ट्रिक मोबिलिटीमा भइरहेको विश्वव्यापी रुपान्तरण र यसको एक महत्वपूर्ण बजारको रुपमा नेपाल रहेको तथ्यलाई पुनः पुष्टि गर्नुका साथै देशमा बढ्दो बीवाईडीको उपस्थितिलाई समेत दर्साएको छ। बीवाईडी हाईटेक विक एक्सक्लुसिभ अफर विस्तार यो महत्वपूर्ण माइलस्टोनका साथै नेपालमा सफलतापूर्वक सम्पन्न भएको बीवाईडी हाईटेक विकको स्मरणमा साइमेक्स इंकले सो इभेन्ट अवधिमा बुकिङ गरिएका सबै बीवाईडी ईभीमा १० वर्ष वा २ लाख किलोमिटर वारेन्टी उपलब्ध गराएको छ। सो अफर आगामी मार्च ९ सम्म जारी रहने छ। यसले विश्वसनियता र ग्राहक सन्तुष्टीका लागि बीवाईडीको अटुट प्रतिबद्धतालाई दर्शाउँछ। दिगो मोबिलिटी भविष्यमा अग्रणी बन्दै हाईटेक विकको अवसरमा अवलोकनकर्ताहरुले विभिन्न सवारी साधनमा भएका प्रविधिको अभुतपूर्व प्रदर्शन अनुभव गर्ने अवसर पाए, जसमा अतुलनीय सुरक्षा र दिगोपना झल्काउने ब्लेड ब्याट्री नेल पेनेट्रेसन टेस्ट, दक्षता र कार्यक्षमता झल्काउने ईप्लेटफर्म ३० तथा कम्पास टर्न, ट्यांक टर्न र अटोमेटिक पार्किङ जस्ता इन्टेलिजेन्ट भेइकल कन्ट्रोल फिचरहरु लाइभ शोकेस गरिएको थियो। इभेन्ट समापनको अवसरमा बोल्दै साइमेक्स इंककी म्यानेजिङ डाइरेक्टर यमुना श्रेष्ठले भनिन्, चीन वाहिर पहिलो पटक आयोजना गरिएको बीवाईडी हाईटेक विक अभुतपूर्व रुपमा सफलतापूर्वक सम्पन्न भएको छ। अवलोकनकर्ताहरुबाट उत्साहजनक रुपमा सकारात्मक प्रतिक्रिया प्राप्त भएको छ र हामी विश्वव्यापी रुपमा भइरहेको ईभी रुपान्तरणमा नेपालको भूमिकाका कारण सम्मानित भएका छौ। १० लाख १० हजार बीवाईडी एट्टो ३ को माइलस्टोन डेलिभरी र स्पेसल वारेन्टी अफरको विस्तारले इलेक्ट्रिक मोबिलिटीलाई सबैका लागि अझै पहुँचयोग्य र दिगो बनाउने हाम्रो प्रतिबद्धतालाई थप पुष्टि गरेको छ।"
"एमाले मोरङको अधिवेशन लम्बियो, नेतृत्व चयनका लागि भोलि मतदान","विराटनगर : नेकपा (एमाले) मोरङको १० औं जिल्ला अधिवेशन लम्बिएको छ। फागुन १७ गते शनिबारदेखि सुरु भएको अधिवेशन नयाँ नेतृत्व चयन गर्दै सोमबार सम्पन्न गर्ने तयारी थियो। तर, निर्धारित समयमा अधिवेशन सम्पन्न भएन। अनेक विवादका बीच निर्वाचनमार्फत नै नेतृत्व चयन गर्ने तयारी भइरहेको छ। नयाँ नेतृत्व चयनका लागि भोलि (मंगलबार) मतदान हुने लगभग पक्का भएको छ। नेताहरुले सहमतिमा नेतृत्व चयन गर्न दबाब दिए पनि त्यो सम्भावना लगभग टरेको छ। नयाँ नेतृत्व चयनका लागि निर्वाचन नै हुने भएको हो। उम्मेदवारको मनोनयन दर्ता दिउँसोबाट सुरु भएको थियो। अहिले पनि चलिरहेको छ। प्रमुख निर्वाचन अधिकृत सुरेशलाल श्रेष्ठका अनुसार विभिन्न प्राविधिक समस्याले गर्दा आज (सोमबार) निर्वाचन सम्भव भएन। सम्भवतः नेतृत्व चयनका लागि भोलि बिहान ९ बजेदेखि मतदान सुरु हुने उनको भनाइ छ। अधिवेशनको उद्घाटन पार्टी उपाध्यक्ष रामबहादुर थापा बादलले गरेका थिए। तर, मनोनित प्रतिनिधिको विषयमा विवाद भएपछि तोकिएको समयमा अधिवेशन नसकिएको हो। नयाँ नेतृत्व चयन निर्वाचनमार्फत नै गर्नुपर्ने अवस्था आएपछि अधिवेशनसमेत लम्बिएको छ। अधिवेशनमा संस्थापन पक्षबाट अध्यक्षमा राजकुमार ओझा, उपाध्यक्षमा शान्ति लिम्बू भुजेल, सचिवमा रविन थापा, उपसचिवमा शिल्पा निराला कार्की र ईर्जालाल राजवंशीको उम्मेदवारी परेको छ। इतर पक्षबाट अध्यक्षमा अजम्बर राई, उपाध्यक्षमा सागर थापा, सचिवमा सोमराज थापा, उपसचिवमा सन्तोष वान्तवा र उषा झाले उम्मेदवारी दिएका छन्। इतर पक्षको नेतृत्व नेता विनोद ढकालले गरिरहेका छन्। एमाले मोरङको कार्यसमिति १ सय ६५ सदस्यीय हुने छ। दुवै पक्ष पदाधिकारीदेखि सदस्यसम्म प्यानल बनाएर मैदानमा उत्रिएका छन्। अधिवेशनका लागि ९ सय ११ जना प्रतिनिधि छन्। नयाँ नेतृत्व चयनका लागि प्रतिनिधिले नै मतदान गर्ने हुन्। एमाले मोरङको नेतृत्व हत्याउन २ वटा प्यानल मैदानमा छ। एमाले अध्यक्ष केपी शर्मा ओलीको संस्थापन र पूर्वराष्ट्रपति विद्यादेवी भण्डारीको इतर प्यानल भनेर चर्चा गर्ने गरिएको छ। यद्यपि, पूर्वराष्ट्रपति भण्डारी सक्रिय राजनीतिमा आइसकेकी छैनन्। विनोद ढकाल उनीनिकट नेता भनेर चिनिन्छन्। ढकाल लामो समय अध्यक्ष ओली निकट भएर चिनिएका थिए। तर, गतवर्ष पार्टीको कोशी प्रदेश अध्यक्षमा घनश्याम खतिवडासँग पराजित भएपछि उनी खुलेर फरक गुटको नेतृत्व गरिरहेका छन्। गत माघ १४ गतेदेखि १ सातासम्म चलेको पूर्वराष्ट्रपति भण्डारीको विराटनगर यात्राका क्रममा भेटघाटको व्यवस्थापन ढकालले नै मिलाएका थिए। जिल्लामा आफूलाई संस्थापन बताउने समूहको नेतृत्व एमाले उपाध्यक्ष गुरु बरालले गरिरहेका छन्। यो समूहमा प्रदेश इञ्चार्ज शेरधन राई, कोशीका मुख्यमन्त्री हिक्मतकुमार कार्की, स्थायी कमिटी सदस्य भानुभक्त ढकाल, मोरङ इञ्चार्ज जीवन घिमिरे लगायत छन्। संस्थापन पक्षले आफ्नो समूहसँग ६० प्रतिशत प्रतिनिधि रहेको दाबी गरेको छ। इतर पक्ष पनि आफूसँग ६० प्रतिशत प्रतिनिधि रहेको दाबी गर्छ। इतर पक्षका नेता ढकाल मोरङमा प्रभाव जमाएका नेता हुन्। भूगोल र जनवर्गीय संगठनबाट आउने पदाधिकारीमा ढकाल पक्षको वर्चश्व देखिएपछि संस्थापन पक्षले ४६ जना आफू निकटलाई अधिवेशन प्रतिनिधि मनोनित गरेको स्रोतको दाबी छ। मनोनित प्रतिनिधिकै विषयलाई लिएर इतर पक्षले बन्दसत्रमा आइतबार प्रदर्शन र नाराबाजी गरेको थियो। इतर पक्षको विरोधले निर्वाचन कार्यक्रम नै प्रभावित बन्न पुग्यो। अधिवेशन लम्बिनुको एउटा कारण इतर पक्षको विरोध प्रदर्शन पनि हो। आइतबारबाट सुरु गर्ने भनिएको निर्वाचन प्रक्रिया आज दिउँसोबाट मात्रै सुरु भएको छ। इतर पक्षबाट उपाध्यक्षमा उम्मेदवारी दिएका सागर थापाले निर्वाचनबाटै नयाँ नेतृत्व चयन हुने बताए। संस्थापन पक्षबाट सचिवमा उम्मेदवारी दिएका रविन थापाले पनि सर्वसम्मत नेतृत्व चयनको सम्भावना क्षीण भएर गएको बताए। निर्वाचनमार्फत नै नेतृत्व चयन हुने उनको भनाइ छ। एमाले कोशी प्रदेशका अध्यक्ष घनश्याम खतिवडा निर्वाचनमा संस्थापन र इतर पक्षबीच प्रतिस्पर्धा हुने स्वीकार गर्छन्। पार्टीको निर्णय कार्यान्वयन गर्न इमान्दारितापूर्वक लाग्नेहरुले आफूलाई संस्थापन भन्छन्, उनले भने, पार्टीलाई देखाइदिन्छु, चखाइदिन्छु, मान्दिनँ भन्ने इतर होलान्। तर, इतर पक्षको नेतृत्व पूर्वराष्ट्रपति भण्डारीले गरेको भन्नु गलत हुने खतिवडाको भनाइ छ। उनका अनुसार जिल्ला अधिवेशनमा भण्डारीको कुनै भूमिका छैन।"
नेपाल एसबीआई बैंक एचआरएम नेपाल अवार्ड फर कर्पोरेट एक्सिलेन्सबाट सम्मानित,"काठमाडौं : नेपाल एसबीआई बैंक कर्पोरेट क्लब नेपालद्वारा प्रदान गरिने वाणिज्य बैंक विधातर्फको एचआरएम नेपाल अवार्ड फर कर्पोरेट एक्सिलेन्स २०२४ बाट सम्मानित भएको छ। उक्त प्रतिष्ठित अवार्ड बैंकले नेपाली कर्पोरेट र सामाजिक क्षेत्रमा वर्षौंदेखि गरेको महत्वपूर्ण योगदानका लागि प्रदान गरिएको हो। बैंकका प्रबन्ध सञ्चालक तथा प्रमुख कार्यकारी अधिकृत रामकुमार तिवारी र प्रमुख सञ्चालन अधिकृत विकास आनन्दलाई प्राडा फत्तबहादुर केसी, मुख्य निर्णायकले स्टियरिङ कमिटी अफ द अवार्ड फर कर्पोरेट एक्सिलेन्स २०२४ का अध्यक्ष मोहनराज ओझाको उपस्थितिमा उक्त अवार्ड प्रदान गरेका थिए। कार्यक्रममा गृहमन्त्री रमेश लेखक समेतको उपस्थिति थियो। नेपाल एसबीआई बैंकले विगत ३१ वर्षदेखि बैंकिङ सेवा प्रदान गर्दै आइरहेको छ। हाल बैंकका १०० शाखा, २२ एक्स्टेन्सन काउन्टर, १९ शाखारहित बैंकिङ, ७ प्रादेशिक कार्यालय, १२५ एटीएम र १ कर्पोरेट कार्यालय सञ्चालनमा छन्।"
"अमेरिकामा नेपालीमाथि धरपकड, दुई महिनामा २९ जना निष्कासित","काठमाडौं : अमेरिकामा नेपालीहरूमाथि धरपकड हुने क्रम जारी छ। राष्ट्रपति डोनाल्ड ट्रम्पले सत्ता सम्हालेपछि नेपालीहरूमाथि धरपकडको क्रम बढेको हो। गत जनवरी २० मा सपथ लिएलगत्तै राष्ट्रपति ट्रम्पले आप्रवासन नीतिसम्बन्धी नयाँ कार्यकारी आदेशका जारी गरेका थिए। सोही कार्यकारी आदेशपछि नेपालीहरू निशानामा पर्दै आएका छन्। पछिल्लो दुई महिनामा कम्तीमा २९ जना नेपालीहरूलाई अमेरिकाले निष्कासन गरेको छ। जनवरी २० पछि उक्त संख्यमा बढोत्तरी भएको स्रोतको दाबी छ। अमेरिकाले अंग्रेजी महिना जनवरी र फेब्रुअरीमा गरी २९ जनालाई निष्कासन गरेको हो। 'ट्रम्पले आप्रवासन नीतिसम्बन्धी कार्यकारी आदेश जारी गरेपछि निष्कासनमा पर्ने नेपालीहरूको संख्यामा वृद्धि भएको छ। दुई महिनामा मात्रै २९ जनालाई नेपाल फर्काइएको छ,' स्रोतले अन्नपूर्णसँग भन्यो। केही दिनअघि राष्ट्रिय स्वतन्त्र पार्टीका केन्द्रीय सदस्य पनि पक्राउ परेका थिए। नेपालबाट अमेरिका जाँदै गर्दा उनलाई पेन्सिल्भेनियाको फिलाडेल्फिया अन्तर्राष्ट्रिय विमानस्थलमा पक्राउ गरिएको थियो। उनी अहिले फिलाडेल्फिया संघीय हिरासत केन्द्रमा छन्। अमेरिकामा अवैधरूपमा बसोबास गर्ने नेपालीहरू बढी निशानामा पर्दै आएका छन्। त्यसो त विद्यार्थी भिसामा गएर कानुन विपरीत काम गर्ने नेपालीहरूलाई पनि ट्रम्प प्रशासनले निशाना बनाइरहेका छन्। अमेरिकाबाट फर्काइएकाहरूमाथि अवैध प्रवेश, गैरकानुनी तरिकाले बसोबास र अध्यागमन कानुन विपरीत काम गरेको आरोप लगाइएको छ। स्रोतका अमेरिकाबाट फर्काइने नेपालीहरू प्रत्येक हप्ता काठमाडौं आइपुग्ने गरेका छन्। अमेरिकाले नेपालीहरूलाई विभिन्न एयरलायन्सबाट नेपाल फर्काउने गरेको ती स्रोतको भनाइ छ। फर्काइनेहरू, एयर इन्डिया, कतार एयरलायन्स, टर्किस एयरलायन्स, सिंगापुर एयरलायन्सबाट नेपाल आउने गरेका छन्। त्रासमा नेपाली अवैध आप्रवासीलाई निष्कासन गर्ने निर्णय गरेसँगै गैरकानुनी ढंगले अमेरिकामा बस्दै आएका नेपालीहरू त्यहाँको सुरक्षाकर्मीको निगरानीमा परेका छन्। अवैध आप्रवासीमात्रै होइनन्, रोजगारदाता कम्पनीहरू पनि सुरक्षाकर्मीको निगरानीमा छन्। त्यहाँका नेपालीहरूका अनुसार अमेरिकामा रहेका रोजगारदाता कम्पनीहरूले अवैधरूपमा बसेका आप्रवासीहरूलाई काम दिन अप्ठयारो मान्न थालेका छन्। मानवीय कारण देखाएर कसैले अवैध आप्रवासीलाई काम दिइहाले पनि धेरै कम्पनीहरूले काम दिन अस्वीकार गर्न थालेको त्यहाँका नेपालीहरू बताउँछन्। पछिल्लो पटक अवैधरूपमा अमेरिका प्रवेश गर्ने नेपालीहरूलाई समेत भटाभट निष्कासन गर्न थालेको छ। प्रवेशाज्ञा (भिसा)को म्याद सकिएपछि (ओभर स्टे) समेत लुकीछिपी बसेका नेपालीहरूको दैनिक जनजीवन पनि कष्टकर बनेको छ। काम गरौं दिनहुँ जसो सुरक्षाकर्मीको निगरानी, काम नगरौं दैनिक गुजारा चलाउन धौधौ पर्न थालेको छ। प्रहरीको निशानामा पर्न थालेपछि नेपालीहरूलाई मानसिक समस्या देखिएको एक नेपालीले अन्नपूर्णलाई बताए। अमेरिकी नागरिक भइसकेका वा ग्रीन कार्ड पाइसकेका नेपालीहरू समेत कागजपत्र नभएकाहरुलाई सहयोग गर्न डराउन थालेका छन्। उनीहरुलाई सहयोग गर्दा उल्टै आफैँमाथि कारबाही हुने हो की भनेर उनीहरू समेत आतंकित छन्। यसरी गरिन्छ निष्कासन अमेरिकाको इमिग्रेसन एन्ड कस्टम इन्फोर्समेन्ट (आइसीई) प्रहरीले अध्यागमनसम्बन्धी मुद्दा हेर्दै आएको छ। उसैले गैरकानुनी तरिकाले बसोबास गर्नेहरूमाथि निगरानी गर्दै आएको छ। आइसीई प्रहरीले जोकोहीलाई पक्राउ गर्ने वित्तिकै सिधै निष्कासन गर्न सक्दैन। अदालतले फैसला गरेका व्यक्तिबाहेक अरु कसैलाई पनि सिधै निष्कासन गर्न नसक्ने अमेरिकी निवासी बरिष्ठ कानुन व्यवसायी गिरिजा गौतम बताउँछन्। उनका अनुसार जो बिना भिसा बसिरहेका छन्, जोसँग कुनै कागजात छैन, जसले आफ्नो स्टाट्सका बारेमा भन्न सक्दैनन्, उनीहरूलाई सोझै पक्रेर निष्कासन गर्न मिल्दैन। त्यस्ता व्यक्तिहरूको हकमा अध्यागमनले 'एनटीए' जारी गर्छ। 'उनीहरू आपराधिक गतिविधिमा संलग्न थिए कि थिएनन् भन्ने हेर्छ, आतंकवादी संगठनमा आबद्ध थिए कि थिएनन् पनि हेर्छ। त्यसपछि अदालती प्रक्रियामा जान्छ। अदालतले फैसला नसुनाएसम्म उनीहरूलाई निष्कासन गर्न मिल्दैन। नेपालीहरू आपराधिक वा आतंकवादी गतिविधिमा संलग्न भएको मैले देखेको छैन। यससम्बन्धी मुद्दा अदालतमा धेरै गएको हुन्छ। मुद्दा जितेमा ग्रिनकार्ड पाउँछन्। हारे भने निष्कासनको अर्डर पाउँछन्,' अन्नपूर्णसँग उनले भने। अदालतले निष्कासनको फैसला सुनाएपछि सम्बन्धित कन्सुलेटबाट व्यक्तिको पहिचान हुने आइडी र ट्राभल डकुमेन्टहरू बनाएर फिर्ता पठाउने गरिएको उनले बताए। बरिष्ठ अधिवक्ता गौतमले ट्रम्प प्रशासनको प्रमुख निशानामा विद्यार्थीहरू रहेको बताए। विद्यार्थीहरूले भिसाको दुरुपयोग गरिरहेको आइसीइ प्रहरीलाई जानकारी रहेको उनी बताउँछन्। 'अमेरिकामा विद्यार्थीहरूको संख्या ठूलो छ। विद्यर्थीको ठूलो जमातले भिसाको दुरुपयोग गरेपछि तिनीहरूलाई निशाना बनाइएको बुझिएको छ,' उनले भने।"
"नेपाल र भारतबीच खानेपानी, सरसफाई तथा स्वच्छतासम्बन्धी समझदारी पत्रमा हस्ताक्षर","काठमाडौं : खानेपानीमन्त्री प्रदीप यादव र भारतीय जलशक्तिमन्त्री सीआर पाटिलले खानेपानी, सरसफाई तथा स्वच्छता (बास) क्षेत्रको विकास सम्बन्धी समझदारीपत्रमा हस्ताक्षर गरेका छन्। सोमबार भारतको नयाँ दिल्लीमा आयोजित एक विशेष कार्यक्रमकाबीच उक्त समझदारीपत्रमा हस्ताक्षर भएको हो। खानेपानी तथा ढल व्यवस्थापन विभागका महानिर्देशक रामकुमार श्रेष्ठले खानेपानीको स्रोतको विकास, स्वच्छ पानीको पहुँच, सरसफाई प्रवर्द्धन, फोहोर व्यवस्थापन र नेपाल सरकारको प्रयासलाई सशक्त बनाउन उक्त सम्झौतापत्रको लक्ष्य रहेको बताए। भारत र नेपाल दुवै देशहरूबीच मैत्रीपूर्ण सहकार्यलाई प्रवर्द्धन गर्ने र स्वच्छता क्षेत्रमा अन्तरसरकारी सहकार्यलाई सुदृढ गर्ने आकांक्षा राख्दै, जल सुरक्षासम्बन्धी नेपाल सरकारका प्रयासहरू तथा चिन्ताहरूलाई स्वीकार गर्दै, नेपालमा सुरक्षित खानेपानीको पहुँच सुनिश्चित गर्दै, सुरक्षित वातावरणमा जनताको जीविकोपार्जनलाई सक्षम तुल्याउने उद्देश्य राखिएको उक्त सम्झौतापत्रमा उल्लेख गरिएको छ। सम्झौतामा भूमिगत पानी व्यवस्थापन, प्रविधि तथा सूचना आदानप्रदान, वर्षाको पानी संकलन तथा मापन, प्रविधि साझेदारी, नेपाल सरकारलाई प्रविधि तथा तालिम सहयोग रहने उल्लेख गरिएको छ। उक्त सम्झौताले भारत र नेपालबीच खानेपानी तथा सरसफाइ क्षेत्रमा आपसी सहयोग बलियो बनाउने लक्ष्य राखिएको छ। कार्यक्रममा भारतका लागि नेपालका राजदूत शंकरप्रसाद शर्मा, नेपालका लागि भारतीय राजदूत नविन श्रीवास्तब, भारतसरकारको जलशक्ति मन्त्रालयका सचिवद्वय अशोक मिणा, देवश्री मुर्खजी, नेपाली राजदूतावासका उपनियोग प्रमुख सुरेन्द्र थापा, खानेपानी मन्त्रालयका सचिव प्रमिलादेबी शाक्य बज्राचार्य, सहसचिव मीना श्रेष्ठ, खानेपानी तथा ढल व्यवस्थापन विभागका महानिर्देशक रामकुमार श्रेष्ठ लगायतको सहभागिता रहेको थियो।"
केपी ओली कपको उपाधिमा मछिन्द्रको ह्याट्रिक,काठमाडौं : त्रिभुवन आर्मीलाई हराउँदै मछिन्द्र क्लबले केपी ओली कपको उपाधि जितेको छ। त्रिपुरेश्वरस्थित दशरथ रंगशालामा सोमबार भएको फाइनलमा मछिन्द्रले आर्मीलाई २० गोलले पराजित गर्दै ह्याट्रिक गरेको हो। मछिन्द्रलाई जित दिलाउन सनिस श्रेष्ठ र स्टेफन जमाह जलीले गोल गरे। मछिन्द्रले पहिलो र दोस्रो हाफमा समान एक गोल गरेको हो। खेलको २९औं मिनेटमा सनिसले गरेको प्रहार आर्मीका रक्षक विमल पाण्डेबाट डिफ्लेक्ट हुँदै गोल भएको थियो। ७३औं मिनेटमा स्टेफन जमाह जलीले गोल गर्दै मछिन्द्रको अग्रता दोब्बर बनाए। जलीले मलिक युसुफको क्रसमा ड्याप इन गोल गरे। यसपछि थप गोल नहुँदा मछिन्द्र लगातार तेस्रो पटक च्याम्पियन बनेको हो। मछिन्द्रले यसअघि प्रतियोगिताको पहिलो र दोस्रो संस्करणको उपाधि जितेको थियो। फाइनल खेलको उत्कृष्ट खेलाडी मछिन्द्रका छिरिङ गुरुङ भए। त्यस्तै प्रतियोगिताको सर्वाधिक गोलकर्ता मछिन्द्रका स्टेफेन जमाहा जाली घोषित भए। फाइनलमा पनि गोल गरेका उनले ५० हजार रुपैयाँ पुरस्कार पाए। त्यस्तै उत्कृष्ट गोल रक्षक मच्छिन्द्रका विशाल श्रेष्ठ भए। उनले ५० हजार नगद र एउटा यामाहा बाइक जिते। त्यस्तै इमर्जिङ खेलाडी त्रिभुवन आर्मीका निराजन धामी भए। प्रतियोगिताको मोस्ट भ्यालुएबल प्लेयर मछिन्द्रका सनिस श्रेष्ठ भए। उनले १ लाख रुपैयाँ नगदसहित बाइक जिते।
योगी नरहरिनाथलाई राष्ट्रिय विभूति घोषणा गर्न सरकारसँग माग,"काठमाडौं : राष्ट्रगुरु योगी नरहरिनाथको १११औं जन्मजयन्ती काठमाडौंमा मनाइएको छ। आइतबार काठमाडौं मखनकी जीवितदेवी मखँ तारिणी कुमारी माजुको सान्निध्यमा राष्ट्रगुरु योगी नरहरिनाथको जन्मजयन्ती मनाइएको हो। सर्वोच्च अदालतका पूर्व प्रधानन्यायाधीश तथा हिन्दू राष्ट्रिय स्वाभिमान जागरण अभियानका राष्ट्रिय संयोजक गोपाल पराजुलीको प्रमुख आतिथ्यतामा काठमाडौं प्रदर्शनीमार्गस्थित राष्ट्रिय सभागृहमा भएको कार्यक्रममा योगी नरहरिनाथको जीवन र योगदानको बारेमा चर्चा गरिएको थियो। हिन्दू राष्ट्र स्वाभिमान जागरण अभियानद्वारा आयोजित कार्यक्रमलाई सम्बोधन गर्नु हुँदै पूर्व प्रधानन्यायाधीश गोपाल पराजुलीले राष्ट्रगुरु योगी नरहरिनाथ सिद्ध पुरुष, कर्मयोगी, महात्मा, राष्ट्रभक्त भएकोमा जोड दिँदै उनको जीवनबाट सिकेर एकजुट भई अगाडि बढ्न सके नेपाल अझै हिन्दू राष्ट्र बन्ने दिन धेरै टाढा नरहेको बताए। योगीनरहरिनाथका योगदानको कदर गर्दै योगीको प्रेरक विचार र दर्शन नेपाली जनजनमा पुर्याउन राष्ट्रिय विभूति घोषणा गरेर योगीको नाममा विश्वविद्यालय स्थापना गर्नुपर्ने बताए। सुदूरपश्चिम विश्वविद्यालयका पूर्व उपकुलपति प्राडा नन्द बहादुर सिंहले नेपालको पुनर्जागरणका महान् अभियन्ता नरहरिनाथलाई नेपालले चिन्न नसकेकोमा दुःख व्यक्त गर्दै योगीजीको सम्मान गर्न नेपालको १९ औं राष्ट्रिय विभूति घोषणा गर्न सरकारसँग माग गरे। सिंहले मौलिक धर्म संस्कृतिको रक्षाका लागि नेपाललाई हिन्दू राष्ट्र बनाउनुपर्ने बताए। राजनीतिक विश्लेषक तथा हिन्दू राष्ट्रिय स्वाभिमान जागरण अभियानका महासचिव, देवेश झाले धर्मनिरपेक्ष शब्द आफैंमा गलत भएको बताउँदै नेपालमा धर्मनिरपेक्षताको आडमा धर्मपरिवर्तन भइरहेको बताए। नेपालमा सुरुमा हिन्दूलाई बौद्ध बनाउने र पछि बौद्ध बनाइएकालाई फेरी इसाई बनाउने षडयन्त्र भइरहेकाले यसको ज्वलन्त उदाहरण चेपाङ र थारू समुदाय देखिएको बताए। बदरीनाथ नारायण धाम तथा शान्ति धामका पिठाधीश स्वामी चतुर्भुजाचार्य चुडामणिले योगी नरहरिनाथको दर्शन र योगदानको बाटोमा हिँड्दा नेपाल छिटै हिन्दू राष्ट्र बन्ने बताए। सर्वोच्च अदालतका पूर्व न्यायाधीश पुरुषोत्तम भण्डारीले योगीलाई लामो समयसम्म सरकार र देशले चिन्न नसके पनि अब योगीको योगदानको खोजी हुन थालेकोमा खुसी व्यक्त गरे। योगी नरहरिनाथबाट प्रेरणा लिएर नेपालको मौलिक धर्म संस्कृतिको रक्षा गर्न एकजुट भएर अगाडि बढ्न आवश्यक रहेको बताए। भण्डारी राष्ट्रगुरु योगी नरहरिनाथको १११ औं जन्मजयन्ती समारोहका कार्यक्रम संयोजक थिए।"
एमाले महासचिवलाई बालेनको जवाफ यस्तै हो भने भोलि दंगाग्रस्त क्षेत्रमा सिडिओलाई पनि पठाउन सक्नुहुन्न,"काठमाडौं : काठमाडौं महानगरपालिकाका प्रमुख बालेन्द्र शाह (बालेन)ले नेकपा एमालेका महासचिव शंकर पोखरेलालई कडा प्रतिक्रिया दिएका छन्। काठमाडौं महानगरपालिकामा 'कार्यकारी प्रमुख जान मान्दैनन्' भन्ने महासचिव पोखरेलको अभिव्यक्तिप्रति मेयर बालेनले प्रतिक्रिया दिएका हुन्। उनले सरकारले आफू मातहतका कर्मचारीलाई आवश्यकताअनुसार खटाउन नसकेको आरोप लगाए। यस्तै अवस्था रहिरहे भोलिका दिनमा हुनसक्ने दंगा क्षेत्रमा सरकारले कसरी सिडिओ पठाउँछ भन्दै उनले प्रश्न गरेका छन्। 'सरकारले आफू मातहतका एकजना कर्मचारीलाई आवश्यकताअनुसार काममा लगाउन सक्ने रैनछ भन्ने यहाँबाट पुष्टि भयो। अहिले कर्मचारी जान मान्दैनन् भन्दै राजधानीको महानगरमा कर्मचारी पठाउन नसक्ने सरकारले भोलि दंगाग्रस्त क्षेत्रमा सिडिओ जान मानेनन् भनेर पठाउन नसक्ला, अपराध रोक्न पुलिस जान सकेन भनेर पठाउन नसक्ला। एउटा घातक उदाहरण त नवलपरासी पश्चिमको सामूहिक झडपले पनि देखाएको छ,' उनले फेसबुकमा भनेका छन्। कर्मचारीहरू सरकारको नियन्त्रण बाहिर रहेको र कर्मचारीको विश्वासमा यतिसम्म गिरेको सरकारले समृद्धि ल्याइदिन्छ भनेर आफूहरूले पत्याइदिनुपर्ने उनको प्रश्न छ। त्यस्तै काठमाडौं महानगरपालिकामा कार्यकारी टिक्दैन भनेर भ्रम फैलाइएको उनले आरोप लगाए। उनले भ्रष्टाचारमा मुछिएका कारण दुई जनालाई आफूहरूले हटाएको र बाँकी २ जनालाई सरकारले नै हटाएको बताएका छन्। 'अहिलेसम्मको हाम्रो कार्यकालमा ४ जना कार्यकारी हटेका छन्। ४ मध्ये २ लाई हटाउनुको कारण उनीहरू भ्रष्टाचारमा संलग्न रहेको भनेर हो। के कार्यकारी टिक्छन् भन्ने देखाउन हामीले भ्रष्टहरूलाई संरक्षण गरिराख्नुपर्ने हो? २ जनालाई सरकारले हटाएको हो, त्यो पनि महानगरलाई जानकारीसमेत नदिएर,' उनले भनेका छन्, हामीले भ्रष्टाचारमा जोडिएकाले हटाएका हौं। सरकारले के कारण हटायो? हामीले २ जना भ्रष्टहरूलाई हटाउँदा कार्यकारी टिक्न दिएन भन्ने सरकारले उत्तिनै संख्यामा तर असल काम गरेर बसेकालाई हटाउँदा काठमाडौंमा असल कार्यकारी टिक्न सरकारले नै दिँदैन भन्ने अर्थ लाग्दैन र?,' उनले प्रश्न गरेका छन्। मेयर बालेनले प्रधानमन्त्री केपी शर्मा ओलीलाई आफूहरू विकासको साझेदार रहेको स्पष्ट पारेका छन्। उनले महानगरमाथि नाकाबन्दी लगाए पनि आफूहरू भ्रष्टाचारविरोध रहेको उल्लेख गरेका छन्। 'प्रधानमन्त्री केपी ओलीज्यू, हामी तपाईँका दुश्मन होइनौं। विकासका साझेदार हौं। हामीले गरे जति विकासका सबै काम पनि तपाईँकै कार्यकालमा भएका हुन् भनिदिउँला। तर त्यसो भन्दा पत्याउने बनाउन आग्रह, पूर्वाग्रहबाट मुक्त भएर विकासमा साझेदारी गरी त्यो दाबी गर्नसक्ने ल्याकत बनाउने जिम्मा तपाईँकै हो। अनि जति भ्रम फैलाए पनि, हामी तपाईँको भ्रष्ट कार्यकर्तासँग झुक्दैनौं। महानगरलाई जतिसुकै नाकाबन्दी लगाउनुहोस्, नियतमा फरक पर्दैन। अहिलेका लागि देशमा आवश्यक सबै भन्दा ठूलो कुरा सुशासन हो। भ्रष्टहरूविरूद्धको लडाइँ हो। सुशासनका लागि जोसँग जुध्नु परे तयार छु, तर सम्झौता गर्दिनँ। सुशासन कायम गरेरै छोड्छु,' मेयर बालेनले भनेका छन्।"
साबिक विजेता पुलिस वीरगन्ज गोल्डकपको सेमिफाइनलमा,वीरगन्ज : साबिक विजेता नेपाल पुलिस क्लब दोस्रो वीरगन्ज गोल्डकप फुटबलको सेमिफाइनलमा प्रवेश गरेको छ। आदर्शनगर रंगशालामा सोमबार भएको तेस्रो क्वाटरफाइनल खेलमा सर्लाहीको बागमती युथ क्लबलाई २१ ले पराजित गर्दै पुलिसले अन्तिम चारमा स्थान पक्का गरेको हो। पुलिसको जितमा मनिष सेढाई र उज्वल राईले ११ गोल गरे भने बागमतीका लागि सान्त्वना गोल भुपाल मगरले गरे। खेलको १६ औं मिनेटमा सुनिल तामाङले दिएको पासमा हेड गोल गरेर सेढाईले पुलिसलाई १० को अग्रता दिलाएका थिए। त्यसको ९ मिनेटपनि बित्न नपाउँदै अर्थात् खेलको २६ औं मिनेटमा बागमतीका मगरले बराबरी गोल फर्काएका थिए। खेलको ७७ औं मिनेटमा पुलिसका राईले पुलिसका लागि दोस्रो गोल थपे। इन्जुरी समयको अन्तिम मिनेटमा बागमतीका राज भुसालले दिएको पासमा सनम धिमालले पुलिसको बक्स नजिकैबाट गरेको सशक्त प्रहार गोल पोस्टको बार छेउबाट बाहिर गएपछि बागमती बराबरी गोल फर्काउन चुकेको थियो। सोमबारको खेलको म्यान अफ दी म्याच पुलिसका कप्तान रामचन्द्र वाजी घोषित भए। त्यसबापत उनले नगद १० हजार र ट्रफी प्राप्त गरे। सोमबार जित हात पारेर सेमिफाइनलमा पुगेको साबिक विजेता पुलिसले फाइनलमा प्रवेशका लागि अब बुधबार घरेलु टिम वीरगन्ज युनाइटेड क्लबसँग प्रतिस्पर्धा गर्ने छ। वीरगन्ज युनाइटेड भने उद्घाटन खेलमा भारतको गढवाल फुटबल क्लब दिल्लीलाई पराजित गर्दै यसअघि नै सेमिफाइनलमा प्रवेश गरिसकेको छ। प्रतियोगितामा मंगलबार चौथो तथा अन्तिम क्वाटरफाइनल खेल मच्छिन्द्र फुटबल क्लब काठमाडौं र एपिआई चर्च ब्वाइज युनाइटेड काठमाडौं बीच हुनेछ। मंगलबार हुने खेलको विजेता टिमले बिहीबार हुने दोस्रो तथा अन्तिम सेमिफाइनलमा सलहेश फुटबल क्लब सिराहासँग प्रतिस्पर्धा गर्नेछ। भेट्रान सिटी क्लब वीरगन्जले आयोजना गरेको प्रतियोगिता फागुन २४ गतेसम्म चल्नेछ। प्रतियोगिताको उपाधि विजेता टिमले नगद ११ लाख ११ हजार १११ रुपैयाँ तथा उपविजेता टिमले ५ लाख ५५ हजार ५५५ रुपैयाँ प्राप्त गर्नेछ।
चाँदनी हत्याका ६ अभियुक्तलाई थुनामा राख्न आदेश,"विराटनगर : विराटनगरमा १४ वर्षीया चाँदनी यादवको हत्यामा संलग्न भएको आरोपमा पक्राउ परेका ६ जनालाई थुनामा राखेर मुद्दाको पुर्पक्ष गर्न अदालतले आदेश दिएको छ। जिल्ला अदालत मोरङका न्यायाधीश मनिराम ज्ञवालीको इजलासले सबै प्रतिवादीलार्य पुर्पक्षका लागि थुनामा पठाउन आदेश दिएको थियो। अदालतका सूचना अधिकारी हेमबहादुर बुढाथोकीले आदेशलगत्तै अभियुक्तहरुलाई आइतबार जिल्ला कारागार मोरङ चलान गरिएको जानकारी दिए। तत्काल प्राप्त प्रमाणका आधारमा पछि ठहरे बमोजिम हुने गरी अभियुक्तलाई थुनामा राखेर मुद्दाको पुर्पक्ष गर्न इजलासबाट आदेश भएको बुढाथोकीको भनाइ छ। चाँदनीको हत्यामा आफ्नै अभिभावक र मावली परिवारका सदस्यको संलग्नता रहेको अनुसन्धानबाट खुलेको थियो। प्रहरीका अनुसार उनको हत्या आफ्नै आमा ३५ वर्षीया राजकुमारी राय यादव र मामा रामबाबु मण्डलले गरेका हुन्। हत्यामा चाँदनीका मावली हजुरबुवा ५५ वर्षीय सुरयुग मण्डल, हजुरआमा (सरयुगकी पत्नी) ५४ वर्षीया बतासी मण्डल, माइजू जानकी र चाँदनीका बुवा ४० वर्षीय लालमन राय यादवको मिलेमतो रहेको अनुसन्धानबाट यकिन भयो। प्रहरीले अनुसन्धान सकेर मिलिस (अनुसन्धान प्रतिवेदन) बुझाएपछि जिल्ला सरकारी वकिल कार्यालय मोरङले अभियोगपत्र तयार पार्दै ६ जनालाई प्रतिवादी बनाएर गत मंगलबार जिल्ला अदालत मोरङमा ज्यान सम्बन्धी कसुरअन्तर्गतको मुद्दा दायर गरेको थियो। अदालतमा बयान सकिएपछि वादी नेपाल सरकार र प्रतिवादीतर्फका कानुन व्यवसायीबीच थुनछेक बहस भएर आइतबार अभियुक्तलाई थुनामा पठाउने आदेश आएको सूचना अधिकारी बुढाथोकीले बताए। उनका अनुसार प्रतिवादीमध्ये आमा र मामाविरुद्ध कर्तव्य ज्यान तथा अरु ४ जनालाई मतियार बनाएर मुद्दा दर्ता भएको छ। कसुर ठहर भयो भने मुख्य अभियुक्तलाई २५ वर्षसम्म र मतियारलाई त्यसको आधा सजाय हुने व्यवस्था छ। विराटनगर महानगरपालिका५ विशाल चोकको कलेर्वा टोलस्थित मावली घरभित्र गत माघ ११ गते दिउँसो घाँटी थिचेर चाँदनीको हत्या गरिएको अुनसन्धानबाट यकिन भएको छ। हत्या गरेकै राति मामाघरनजिकै खाल्डो खनेर शव व्यवस्थापन गरिएको प्रहरीले जनाएको छ। खाल्डोभित्रै सडेर दुर्गन्धित भइसकेको कपडासहितको शव प्रहरीले माघ १८ गते उत्खनन गरी घटनाको थप अनुसन्धान अघि बढाएको थियो। मोरङ प्रहरी प्रमुख एसपी नारायणप्रसाद चिमरियाले आमा र मामाले घाँटी थिचेर चाँदनीको हत्या गरेको बताए। अरुले शव व्यवस्थापनमा सहयोग गरेर घटना लुकाउन भूमिका खेलेको उनको भनाइ छ। चिमरियाका अनुसार पोस्टमार्टम रिपोर्टमा पनि घाँटीमा दबाब परेर मृत्यु भएको उल्लेख छ। चाँदनीको हत्या मामाघरकै एउटा कोठाभित्र भएको उनले बताए। भरतको छपरा जिल्ला घर भएकी चाँदनी करिब समान उमेर भएका भारतीय बालकसँग प्रेम सम्बन्धमा थिइन्। केही समयअघि भागेर बिहे गरेका उनीहरुलाई छुटाएपछि बाबुआमाले पुसको पहिलो साता चाँदनीलाई विराटनगरस्थित मावली घरमा लिएर आए। विराटनगर आएकै भोलिपल्ट बुवा लालमन भारतस्थित घर फर्किए। आमा राजकुमारी छोरी चाँदनीलाई लिएर माइतीमै बसिन्। छोरीको हत्या गरेपछि शव व्यवस्थापन गरेकै भोलिपल्ट उनले पनि माइती घर छाडेको प्रहरीले जनाएको छ। प्रेम सम्बन्धमा रहेका किशोरबाट चाँदनीलाई अलग गराउने सम्भावना नदेखिएपछि हत्या गरेर शव गाडिदिएको एसपी चिमरियाले बताए। उनका अनुसार मावली घरमा बस्दा चाँदनीले प्रेमीसँग अरूकै मोबाइल प्रयोग गरेर बोल्ने गरेको खुल्यो। छुटाएर नेपाल ल्याए पनि दुवै जनाबीच सामाजिक सञ्जाल र फोनमार्फत नियमित कुराकानी भइरहेको परिवारमा थाहा भयो। सम्झाइबुझाइ गर्ने क्रममा चाँदनीले ती किशोरलाई छाड्न नसक्ने अडान लिइन्। मावलीबाट समेत भागेपछि बाटोबाट फर्काएर ल्याएको समेत देखिन्छ, उनी भन्छन्, त्यसपछि रिस थाम्न नसकेर हत्या गरेको पत्ता लाग्यो। मामाघर आएकी चाँदनी एकाएक बेपत्ता भएको हल्ला मावली गाउँमा चल्यो। त्यो सूचना प्रहरीसम्म पुग्यो। प्रहरीले मामाघरदेखि १ सय २५ फिट दक्षिणमा ४ फिट गहिरो खाल्डोभित्र शव भेटेको हो। सुरुमा हजुरबुवा सरयुग मण्डलले नातिनी आफ्नै घरतिर गइसकेको प्रहरीलाई बताएका थिए। प्रहरीले भारतमा रहेका बाबुआमासँग सम्पर्क गर्दा छोरी मामाघरमै रहेको बताए। कुरा बाझिएपछि गम्भीर ढंगले अनुसन्धान अघि बढाउँदै खोजतलास गर्दा शव भेटिएको एसपी चिमरियाले बताए।"
घाँस काट्ने क्रममा रुखको हाँगाले लागेर मृत्यु,विराटनगर : मोरङको बेलबारीमा घाँस लिनलाई जंगल गएका साथीले काटेको रुखको हाँगाले लागेर सोमबार एक जनाको मृत्यु भएको छ। मोरङ प्रहरीका प्रवक्ता डीएसपी वेदप्रकाश जोशीका अनुसार रुखको हाँगाले लागेर बेलबारी नगरपालिका४ का ५७ वर्षीय टेकप्रसाद भट्टराईको मृत्यु भएको हो। भट्टराई साथीहरुसँग बाख्रालाई घाँस काट्नका लागि देवीथान सामुदायिक वनमा गएका थिए। डीएसपी जोशीका अनुसार बेलबारी४ का ४० वर्षीय बालकृष्ण आचार्यले काटेको कुम्भीको रुखको हाँगाले भट्टराईको टाउकोमा लागेको थियो। बिहान ८:३० बजेतिर रुखको हाँगाले लागेर भट्टराईको घटनास्थलमै मृत्यु भएको प्रारम्भिक अनुसन्धानबाट खुलेको प्रहरीले जनाएको छ। घटनाको जानकारी पाउनसाथ घटनास्थल पुगेको इलाका प्रहरी कार्यालय बेलबारीका इन्स्पेक्टर कृष्णबहादुर खत्री नेतृत्वको टोलीले कानुनी प्रक्रिया पूरा गरी शवलाई पोस्टमार्टमका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टरमा पठाएको छ। प्रहरीले आचार्यलाई भने नियन्त्रणमा लिएको छ। घटनाको थप अनुसन्धान भइरहेको जानकारी जोशीले दिए।
रुरु क्षेत्रमा प्रम्लोचा प्रसंग,"नेपालका आदिम चार धाम मुक्ति क्षेत्र, रुरु क्षेत्र, पशुपति क्षेत्र र बराह क्षेत्र हुन्। वसन्तको आगमन भएको छ। नेपाली साहित्य रतिरागसँग पनि जोडिएको छ। कामदेवको बाणमा नपर्नेहरू प्रायः कमै हुन्छन्। प्रम्लोचा नामकी स्वर्गकी कन्या परम सुन्दरी भृगु वंशका देवदत्त ऋषिका साथको प्रेम प्रसंगले बृहत्तर रुरु क्षेत्रलाई जन्माएको छ। गुल्मी, स्याङ्जा र पाल्पाको मिलन केन्द्र रुरु क्षेत्र हो। यसको सिमाना स्याङ्जाको रुद्रवेणी, भृगुतुंगेश्वर, पाल्पाको रिडीबजार अनि गण्डकीको ऋषिकेश र अर्गलीसमेतको भूभाग विस्तृत रूपमा छ, हाम्रो पश्चिम क्षेत्र नेपालको ! कालीगण्डकीको तटमा कन्दमूल खाई दिन बिताइरहेका ऋषि देवदत्तले कडा तप गरेको देखेर स्वर्गका राजा इन्द्र डराएछन्, तपोवलले स्वर्ग माथि विजय पाउला भनेर ! काम मोहित पारी तप भंग गर्न सकिएमा त्यो डर घटेर जाने विश्वासका साथ इन्द्रले सबैभन्दा कामुक प्रम्लोचालाई गण्डकीको किनारामा पठाइदिएछन्। प्राचीन समयमा पनि हिजोआजको जस्तो राजनीतिक तँछाडमछाड कम थिएन ! राज्य सत्ताको बागडोर सम्हालेका इन्द्रले पठाएकी ती प्रम्लोचा अप्सरा काम मोहित भएर नृत्य प्रस्तुत गर्न लागिछन्। युवा ब्राह्मण देवदत्त कामबाणमा पर्न गएकाले ती युवतीसँग प्रेम बसेछ, सांसारिक जीवन उनैसँग बित्न थालेछ। भारतको तुंगभद्रा नदी किनारामा विभाण्डक मुनिको आश्रम थियो। विभाण्डकका छोरा थिए शृंगी ऋषि ! जो तप गर्ने स्थल खोज्दै उत्तराखण्ड रेसुंगा लेकमा आइपुगेछन्। बाब विभाण्डक रेसुंगा वरिपरिकै क्षेत्रमा तप गर्दै थिए। त्यस क्षेत्रमा अत्यन्त रमणीय ताल थियो। तालमा स्नान गर्नेहरूको भीडमा एक दिन काम मोहित भएछन् ती ऋषि एक युवतीसँग ! युवा ऋषिको वीर्यपात हुँदा पानीमा परेछ। एउटा पोथी मृगले पानी पिउँदा गर्भ रहेछ र कालान्तरमा गैंडाको सिंगजस्तो एउटा सिंग भएको बालक जन्मेछ। बाबु विभाण्डकले यो गुप्त कुरा थाहा पाएर यी आफ्नै सन्तान सम्झी सिंग भएको बालकको नाम शृंगी भनी राखेछन्। उनको नाम ऋष्यशृंग भएछ, पछि अपभ्रंश हुँदै रेसुंगा बन्न पुगेछ। प्राचीन ऋषिहरूको तपस्थली भएकाले यो क्षेत्रको नाम नै रेसुंगा भन्न थालिएछ। पहिले रेसुंगा क्षेत्र वनैवनले ढाकेको थियो। कैयन वन्यजन्तु एवं पशुपन्छीको बासस्थल थियो यो ! प्राकृतिक सौन्दर्यले भरिपूर्ण रेसुंगा क्षेत्र एउटा तीर्थस्थल हो। पर्यटकहरूको आकर्षणको केन्द्र्रबिन्दु हो यो ! रेसुंगा तीर्थस्थल नपुग्ने नेपालीहरू सायद कमै होलान्। यातायातको सुगमता, बुटवल पाल्पा रुरु हुंँदै यहाँ पुग्न सकिन्छ। तम्घासबाट सडकमार्गले छिचोलेको छ। त्यस क्षेत्रमा पवित्र हवन कुण्ड, शिवालय, विष्णु पादुका, सिद्ध स्थान मन्दिरसमेतले भक्तजनका लागि थप आकर्षण बनाएको छ। सन्त, महात्माहरूको कमी छैन त्यहाँ ! तम्घास माथिको अग्लो डाँडो नै रेसुंगा लेक हो। यो जैविक विविधताको दृष्टिले पनि साह्रै महत्वपूर्ण छ। समुद्र सहतदेखि ७५ सय मिटरको उचाइमा रहेको यो क्षेत्र गुल्मीको शिर भाग नै हो। हिमवत् खण्ड, नेपाल माहात्म्य, स्कन्द पुराणमा विशद् चर्चा गरिएको रुरु रेसुंगा क्षेत्रमा हालसम्म धेरै सिद्ध पुरुषहरूले आफ्नो जीवन समर्पण गरिसकेका छन्। शशिधर स्वामी महाराज, लक्ष्मीनारायण प्रभुजी महाराज, यदुकानन्दजी महाराज, आदि महात्माहरूले आफ्नो त्याग र समर्पण देखाएका छन् यहाँ ! शालिग्राम शिला क्षेत्र मानिने गण्डकी तट मुक्ति क्षेत्रदेखि रुरु रिडी क्षेत्र, देवघाटदेखि त्रिवेणीधाम नवलपरासी क्षेत्र नेपालको पश्चिम क्षेत्रका विशेष नामहरू हुन्। अनेकौं संगम, वेणी, तीर्थ र तनहुँ क्षेत्रमा रहेका अनेकौं गुफाले समस्त राष्ट्रिय, अन्तर्राष्ट्रिय चर्चा पाएका छन्। वेदव्यासको भूमि दमौली एक सुन्दर नगरी नै हो। ने मुनिको नामले नेपालको नामकरण भएको झन्डै पाँच हजार वर्ष पुरानो हो। कलियुगको नेपाल सत्य, त्रेता र द्वापरमा पनि अस्तित्वमा थियो। तपो नगरी, सत्यवती क्षेत्र आदिले यसको पुरानो नाम धार्मिक दृष्टिले प्रचलित थियो। पाण्डवहरूको स्वर्ग प्रवेश क्षेत्र पनि नेपालको स्वर्गद्धारी हो। शिव र विष्णुमा भेद देख्नाले माथि उल्लेख भएका देवदत्तको तप भंग भएको थियो। इन्द्रले पठाइएकी प्रम्लोचामा आँखा लाग्न पुगेको कारण देवतामा पृथक् धारणा राख्नाले हो। शिव भन्नु कल्याण, विष्णु भन्नु रक्षक ! मानवले अर्थात् नश्वर जीवले शिव र विष्णुमा भेद देख्नु हुंँदैन। शैवहरू वैष्णव हुन्। वैष्णवहरू शैव हुन्, केवल नाममात्र फरक ! यसर्थ उपर्युक्त क्षेत्र गण्डकीको स्नानपछि शिवलिंगको अर्चना एवं शालग्रामको वन्दना गर्ने सवै जीवात्माहरूले गतिमुक्ति पाउँछन्। परिवार, सुख, समृद्धि, ऐश्वर्य र शान्ति प्राप्त गर्न सक्छन्। बौद्धमार्गीहरूको पनि गण्डकी क्षेत्र, मुक्ति क्षेत्र जानेहरूको भीड देखिन्छ। मुक्ति क्षेत्र पुगी अप्पर मुस्ताङ लोमान्थाङ बोर्डरसम्म पुगेर टेकिङ यात्रा पूरा गरी पाल्पा, गुल्मी घुम्न झर्ने विदेशी हामी कहाँ धेरै छन्। पोखरालगायतका अन्नपूर्ण क्षेत्र अति प्रसिद्ध पर्यटकीय क्षेत्र हो, विश्वभरिकै ! प्रसंग प्रम्लोचाकै छ। प्रम्लोचा गर्भिणी भइन्, उनले एक कन्यालाई जन्म दिइन्। कन्यालाई छोडी प्रम्लोचा स्वर्ग गइन्। जन्मिएकी बालिकालाई रुरुनामक मृगहरूले पाले ! सत्ययुगमा पशुहरू पनि मानव बालबालिकालाई हेर विचार गर्न सक्थे। रुरु मृगले पालिएकाले कन्याको नाम रुरु नै राखियो। बाबुको जीवन संस्कार रुरु कन्यामा रहेकाले गण्डकी आसपासमा उनले आफ्नो दिन बिताइन्। आध्यात्मिक, धार्मिक संस्कार प्रसस्त थियो रुरु कन्यामा ! रुरु कन्याले कठोर थप गर्न थालिन्। कालान्तरमा शरीर जीर्ण भएर अंगहरू गल्न थालेपछि ईश्वरको प्रत्यक्ष दर्शन मिल्यो उनलाई। इच्छाअनुसारको वरदान माग्न भनेपछि रुरु कन्याले यो पूरै क्षेत्र रुरु क्षेत्र होस्, पावन यस क्षेत्रमा आउनेहरू सबैको उद्धार होस्। रुरु कन्याले भाव विभोर भएर परमेश्वरसँग पुकार गरिन् साँच्चै हजुर मसँग खुसी हुनुहुन्छ भने हजुर यहाँ ऋषिकेशको नामले बस्नुहोस्। परमेश्वर शंख, चक्र, गदा, पद्य स्वरूप भगवान्ले हुन्छ भन्नुभो। त्यसबेलादेखि यो क्षेत्र ऋषिकेश क्षेत्र भयो। ती कन्यालाई दिएको वरदानअनुसार परमेश्वर कालीगण्डकीमा प्रवेशद्वार भएर शिलामूर्ति हुन थाल्नु भयो। भनिन्छ, रुरु क्षेत्रमा कालीगण्डकी स्नान गर्दा मणिमुकुन्द सेन राजाले भगवान् ऋषिकेशको मूर्ति पाएका थिए रे ! राजाले दरबार लगेर स्थापना गर्न लाग्दा सपनामा यसो नगर्न आदेश भएको थियो रे ! पछि ती राजा मणिमुकुन्द सेनले कालीगण्डकीको संगम नजिकै डाँडामा मन्दिर बनाई ईश्वरको स्थापना गरेका हुन् भन्ने जनश्रुति अद्यापि छ। हामी हरिद्धार क्षेत्र ऋषिकेश आश्रमसम्म पुग्न लालायित हुन्छौं। हुन पनि बद्रीनाथ जाने प्रवेश मार्गमा भगवान् ऋषिकेशको भव्य क्षेत्र छ यो भारतको कुरा हो।आफ्नै क्षेत्र नजिकै रहेको ऋषिकेश क्षेत्रमा पुग्न सकेमा पनि हाम्रो आन्तरिक पर्यटन प्रवद्र्धन त हुन्छ नै। देवत्वको क्षेत्र नेपालको आफ्नो महŒव र गरिमाको पनि श्रीवृद्धि हुन्छ। नेपालमा त्यस्तो कुनै स्थान नै छैन जहाँ तीर्थ, मठ, मन्दिर र कला कौशलता नभएको होस् ! नयाँ वसन्तको आगमनसँगै वैदिक सनातनीहरूले बुझ्नै पर्ने पावन रुरु क्षेत्रको चर्चा यत्ति नै।"
ओस्कार अवार्ड घोषणा : यी सिनेमा र कलाकारले पाए अवार्ड,"वासिङटन डिसी : अमेरिकाको लस एन्जलसमा ओस्कर अवार्ड समारोह सम्पन्न भएको छ। यस वर्ष यौनकर्मीको कथामा आधारित फिल्म 'अनोरा' ले पाँच विधामा अवार्ड जितेको छ। अनोरा यस वर्षको उत्कृष्ट चलचित्र बनेको छ। त्यस्तै उत्कृष्ट निर्देशक र उत्कृष्ट अभिनेत्रीको पुरस्कार पनि यही सिनेमाका निर्देशक र अभिनेत्रीले पाएका छन्। फिल्मकी अभिनेत्री मिकी म्याडिसनले उत्कृष्ट अभिनेत्रीको अवार्ड प्राप्त गरेकी छिन्। यस फिल्मका लागि शन बेकरले उत्कृष्ट निर्देशकको पुरस्कार पाएका छन्। यो फिल्मले उत्कृष्ट सम्पादनको अवार्ड पनि पाएको छ। 'द ब्रुटालिस्ट'मा गरेको उत्कृष्ट अभिनयको लागि एड्रियन ब्रोडीले उत्कृष्ट अभिनेताको अवार्ड जितेका छन्। 'द ब्रुटालिस्ट' ले उत्कृष्ट छायांकनको अवार्ड पनि हात पारेको छ। उक्त पुरस्कार बेलायतका लोल क्राउलीले प्राप्त गरेका हुन्। ओस्करमा जोई साल्दानाले उत्कृष्ट सहअभिनेत्रीको अवार्ड जितेकी छन्। यो जोई साल्डानाको पहिलो ओस्कर अवार्ड हो। 'एमिलिया पेरेज' मा उत्कृष्ट अभिनय गरेबापत उनले यो पुरस्कार प्राप्त गरेकी हुन्। ओस्कर अवार्ड प्राप्त गरेपछि जोई सलदानाको आँखा आँसुले भरिएको थियो। उनी खुसीले रोएकी थिइन्। उनले भनिन्, 'म यो पुरस्कार प्राप्त गर्ने डोमिनिकन मूलको पहिलो अमेरिकी हुँ, मलाई थाहा छ म यो पुरस्कार प्राप्त गर्ने अन्तिम व्यक्ति हुनेछैन।' यसैबीच ब्राजिलियन फिल्म 'आई एम स्टिल हियर' ले सर्वश्रेष्ठ अन्तर्राष्ट्रिय फिचर अवार्ड जितेको छ। यो फिल्म ब्राजिलका राजनीतिज्ञ रुबेन्स पाइभाको बेपत्ता भएको वास्तविक घटनामा आधारित छ। यस समारोहमा ड्युन: पार्ट टु ले दुई ओस्कर पुरस्कार प्राप्त गरेको छ। यसले सर्वश्रेष्ठ ध्वनि र सर्वश्रेष्ठ दृश्य प्रभावमा ओस्कर जितेको छ। ड्युन: पार्ट टु फ्र्याङ्क हर्बर्टको उपन्यास ड्युनमा आधारित चलचित्र हो। यो फिल्मले पहिले नै धेरै प्रशंसा बटुलिसकेको छ।"
अवैध अस्पताल सञ्चालक पक्राउ,"रौतहट : रौतहटमा अवैध रूपमा सञ्चालित अस्पताल सञ्चालक पक्राउ परेका छन्। चन्द्रनिगाहपुरमा रहेको सिभिल अस्पताल प्रालिका सञ्चालक राजनकुमार साहलाई प्रहरीले आज बिहान पक्राउ गरेको इलाका प्रहरी कार्यालय चन्द्रनिगाहपुरका प्रमुख प्रहरी नायब उपरीक्षक राजकुमार राईले जानकारी दिए। गत शनिबार मधेस प्रदेशका मुख्यमन्त्री सतिशकुमार सिंहले अस्पताल अनुगमन गर्ने क्रममा सो अस्पताल मापदण्ड विपरीत सञ्चालन भएको र दर्तासमेत नभएको पाइएपछि अस्पताल बन्द गर्ने पत्र थमाएका थिए। मुख्यमन्त्री सिंहले सम्पूर्ण प्रक्रिया पूरा गरेर मात्र अस्पताल सञ्चालन गर्न भन्दै बन्द गर्ने पत्र थमाएको भए पनि सो अस्पतालका सञ्चालकले अस्पताल खोलेपछि प्रहरीले उनलाई पक्राउ गरेको राईले बताए । अस्पताल नखोल्न पटकपटक सम्झाउँदा समेत साहले अटेर गरी अस्पताल खोलेपछि सोमबार बिहान उनलाई नियन्त्रणमा लिएर इलाका प्रहरी कार्यालय चन्द्रनिगाहपुरमा राखिएको राईले बताए। चन्द्रनिगाहपुरको ट्रमा हाइवे सेन्टर, सिभिल अस्पताल, चन्द्रपुर सामुदायिक अस्पताल , पब्लिक लाइफ केयर पोलिक्लिनिक, चपुर सिटी अस्पताल, हिमालयन पोलिक्लिनिक प्रालि, चपुर अर्थोपेडिक एण्ड जनरल अस्पताल, चन्द्रपुर आँखा तथा दाँत उपचार केन्द्र, एपोलो अस्पताल बन्द गर्न मुख्यमन्त्री सिंहले पत्र दिएका थिए। सिभिल अस्पताल तथा रिसर्च सेन्टरले सामान्य बिरामी भएर जाँदा पनि अनावश्यक रूपमा जाँच गराई विभिन्न शीर्षकमा लुट्ने गरेको व्यापक जनगुनासो छ। सो अस्पतालले आइसियु तथा अप्रेशन सञ्चालन गरे पनि त्यसको आधारभूत मापदण्ड पनि पूरा गरेको छैन। शनिबार मुख्यमन्त्री सिंहलाई एक पीडितले अस्पतालको बिल देखाउँदै आफूमाथि अन्याय भएको गुनासो गरेका थिए। सिंहले हेर्दै सुविधा केही पनि नभएको तर काठमाडौंको उच्च सुविधायुक्त अस्पतालको शुल्क लिएको भन्दै आश्चर्य व्यक्त गरेका थिए। सो बिलमा मापदण्ड विपरीत सञ्चालन गरिरहेको आइसियु बेडको प्रतिदिनको ४५ सय जोडिएको छ। सवारी दुर्घटनामा परेर सो अस्पतालमा पुगेका उक्त बिरामीको अप्रेसन शुल्क ६५ हजार, एनेस्थेसिया शुल्क २० हजार, इमर्जेन्सी म्यानेजमेन्ट शुल्क २० हजार, स्टीलको ५५ हजार, अप्रेसन थिएटर सामग्रीको शुल्क २० हजार, मोनिटर शुल्क ९ हजार, उपचारात्मक शल्यक्रिया शुल्क १० हजार, ड्रेसिङ शुल्क ३ हजार, अक्सिजन शुल्क ६ हजार लिएर ठगी गरेको सेवाग्राही बताउँछन्।"
मनकामनामा माइक्रोबस दुर्घटना : मृतक र घाइतेको सनाखत,"गोरखा : मनकामनामा भएको माइक्रोबस दुर्घटनाका मृतकको सनाखत भएको छ । सहिद लखन गाउँपालिका ३ कान्टारमा सोमबार बिहान ११ बजे भएको माइक्रोबस दुर्घटनामा परी खैरहनी गाउँपालिका २ टाँडीपर्सा चितवन बस्ने ३७ बर्षका पदमबहादुर दर्जीको मृत्यु भएको हो । मनकामनाको दर्शन गरी फर्कने क्रममा भएको सो दुर्घटनामा परी सोही ठाउँका हरिकला परियार, गीता परियार, रितेश परियार, सन्ध्या परियार रुपा परियार घाइते भएका छन् । त्यस्तै सञ्चिता आले, प्रमिला राना, बिमला परियार, राजु परियार, सुवना परियार, अभिषेक परियार, अनिशा परियार र अर्जुन परियार घाइते भएका छन् । घाइते सबैको तनहुँको आँबुखैरेनी अस्पतालमा उपचार भइरहेको डिएसपी इन्द्रप्रसाद सुवेदीले जानकारी दिए । कच्ची सडकबाट १५ मिटर तल पल्टेर अनटेस्ट इभी माइक्रोबस दुर्घटना भएको डिएसपी सुवेदीले जानकारी दिए ।"
पर्साको कालिकामाईको विद्यालयमा २५ बढी विद्यार्थी बेहोस,वीरगन्ज : पर्साको कालिकामाई गाउँपालिका४ कटिबलुवास्थित नेपाल राष्ट्रिय माध्यमिक विद्यालयमा सोमबार २५ भन्दा बढी विद्यार्थीहरू अचानक बेहोस भएका छन्। सोमबार बिहान प्राथना सकिएपछि कक्षाकोठामा पठनपाठन सुरु भएलगत्तै विद्यार्थीहरू बेहोस भएका हुन्। विद्यालयको कक्षा ६ देखि १० सम्मका २५ भन्दा बढी विद्यार्थी अचानक बेहोस भएको गाउँपालिका अध्यक्ष बशीष्ट प्रसाद कलवारले बताए। कक्षाकोठामा बेहोस भएका विद्यार्थीहरूलाई उपचारका लागि पोखरियास्थित पोखरिया अस्पतालमा पुर्याइएको र अहिले १ जना बाहेक अरू सबैको अवस्था खतरामुक्त रहेको कलवारले बताए। उनका अनुसार विद्यार्थीहरू बेहोस हुनुको कारण खुल्न सकेको छैन। विद्यार्थीहरु बेहोस भएपछि विद्यालय बन्द गरिएको गाउँपालिका अध्यक्ष कलवारले बताए।
पूर्व युवराज पारस शाहलाई हृदयघात,काठमाडौं : पूर्व युवराज पारस शाहलाई हृदयघात भएको छ। उनको नर्भिक अस्पतालमा उपचार भइरहेको छ। आइतबार बेलुका हृदयघात भएपछि शाहलाई नर्भिक अस्पताल पुर्याइएको थियो। शाहको अवस्था अहिले खतरामुक्त रहेको उपचारमा संलग्न चिकित्सकलाई उद्धृत गर्दै स्रोतले जानकारी दिएको छ। नर्भिक अस्पातलले उनको उपचार जारी रहेको बताएको छ
"भूकम्पको जोखिममा उपत्यका : भूकम्प आउँदा तर्सिन्छन्, त्यसपछि बिर्सिहाल्छन्","काठमाडौं : भूकम्पका सानातिना परकम्प गए कि, राजधानीमै मानिसहरू आंत्तिन्छन्। घर छोडेर सडकमा पुग्छन्। कंक्रिटको सहर काठमाडौं उपत्यकामा भूकम्पभन्दा छिटो मानिसको निस्सासिएर ज्यान जाने भूकम्पविद्हरू बताउँछन्। वर्षौंदेखि भइरहेको अव्यवस्थित बसोबासले यहाँ खुला जमिन पनि छैन। काठमाडौं उपत्यकामा मात्रै करिब ८ लाख घरधुरी छन्। यसमध्ये ८१ दशमलव ५ प्रतिशत अर्थात् ६ लाख ४६ हजार घर आवासीय रूपमा प्रयोग भएका छन्। व्यावसायिक प्रयोजनका लागि ७ दशमलव ७ प्रतिशतमात्र घरहरू प्रयोगमा छन्। ५५ हजार परकम्प राष्ट्रिय भूकम्प मापन तथा अनुसन्धान केन्द्रका प्रवक्ता एवं उपमहानिर्देशक मोनिका झाले ०७२ सालको गोरखा भूकम्पपछि हालसम्म ३ दशमलव ५ म्याग्नेच्युटका ५५ हजार बढी परकम्पहरू गइसकेको बताइन्। ४ म्याग्नेच्युटभन्दा माथिका ५ सय ८५ हजार परकम्पहरू गएको झाले जानकारी गराइन्। उनका अनुसार भूकम्प गएको १५ वर्षसम्म अर्को ठूलो भूकम्प जाने खतरा भइरहन्छ। सबैको बिर्सिहाल्ने बानी छ भूकम्प जाँदा यो गर्छु, त्यो गर्छु भन्ने नागरिक र सरोकारवाला निकायहरूले विस्तारै भुल्दै जाने गरेको झाले बताइन्। भूकम्प गएको बेला सबैलाई आफ्नो शरीर प्यारो लाग्छ। सबै कुरा गर्छु, भन्छन्, उनले भनिन्, तर, बर्सेनि नागरिकले त्यसलाई भुल्दै जाने गरेका छन्। सरोकारवाला निकायले पनि भूकम्प जोखिमबाट जोगिन त्यति ध्यान दिँदैनन्। भूकम्पको बेला काठमाडौं उपत्यकामा हुने जोखिम र सुरक्षाका बारेमा विभागले नक्सांकन गरेको भए पनि त्यसलाई कार्यान्वयन गर्नका लागि नागरिक र सरोकारवाला निकायले चासो नदेखाएको उनले गुनासो गरिन्। काठमाडौं उपत्यकामा घरजग्गा महँगो छ। सबैको सहज पहुँच हुँदैन, उनले भनिन्, नागरिकहरू सस्तो खोज्दै जाने र खोलाकिनारमा बस्ती बसाउँदा भूकम्पको धेरै जोखिम बढेको देखिएको छ। भूकम्पको बेला खोला छेउछाउको जग्गा हल्लिँदा पानी जम्मा भइहाल्नेसमेत उनले सुनाइन्। नेपाल भूकम्पीय जोखिममा रहेकाले जुनसुकै बेला पनि खतरा हुन सक्ने झाले बताइन्। भूकम्पको इपिसेन्टर जहाँ छ, त्यसको तीन सय किलोमिटर वरिपरि असरको क्षति हुन्छ, झाले भनिन्, काठमाडौं उपत्यका र आसपासका जिल्लाहरूमा अहिले पनि पराकम्पन गइरहेका छन्। तीन तहकै सरकारले भूकम्पीय जोखिमको क्षेत्रमा गरेका सुरक्षाका सबै विधि र नीति नियमहरूलाई पालना गर्न उनले सुझाव दिइन्। नागरिक अझ बढी सचेत हुनुपर्ने उनको सुझाव छ। उपत्यकामा मात्रै ८ लाख घर राष्ट्रिय जनगणना २०७८ अनुसार काठमाडौं उपत्यकामा मात्रै करिब ८ लाख घर छन्। सबैभन्दा धेरै काठमाडौंमा ५ लाख ४४ हजार ८ सय ६७, ललितपुरमा १ लाख ४० हजार ३ सय ६७ र भक्तपुरमा १ लाख ८ हजार ५ सय ३ वटा छन्। उपत्यकामा ७ लाख ९३ हजार ७ सय ३७ वटा घर छन्। काठमाडौंका घरधुरीहरूमध्ये ८१ दशमलव ५ प्रतिशत घरहरू आवासीय हुन्। ७ दशमलव ७ प्रतिशतमात्र व्यावसायिक घरहरू रहेको तथ्यांकले जनाएको छ। जनसंख्याको हिसाबले पनि काठमाडौं सबैभन्दा ठूलो छ। यहाँ २० लाख ४१ हजार ५ सय ८७ जनसंख्या छ। ललितपुरमा ५ लाख ५१ हजार ६ सय ६७ र भक्तपुरमा ४ लाख ३२ हजार १ सय ३२ जनसंख्या छ। काठमाडौंमा औद्योगिक क्षेत्रले ओगटेका घरहरू १ दशमलव २ प्रतिशत मात्र हो। सरकारी कार्यालय र निवासले ओगटेको क्षेत्र एक प्रतिशतमात्र छ। बर्सेनि बढ्दै जाने जनसंख्या र घरधुरी संख्याले भूकम्प सुरक्षाको हिसाबले काठमाडौं उपत्यका त्यति सुरक्षित नरहेको सरोकारवाला निकायले औंल्याएका छन्। ललितपुरमा कुल घरधुरी संख्यामध्ये ७९ दशमलव २ प्रतिशत र भक्तपुरमा ८० दशमलव ५० प्रतिशत घरधुरी आवासीय क्षेत्रले ओगटेको छ। भूकम्पको असर ठाउँ विशेषअनुसार भूगर्वविद् प्रल्हाद बानियाँले काठमाडौं उपत्यकाको ठाउँ विशेष र भूगोलअनुसार भूकम्पको असर देखिने बताए। सबै ठाउँमा एकै खालको असर देखिँदैन, उनले भने, यहाँ फरकफरक खालको विशेषता छ। एउटै क्षेत्रको नीतिले सबैमा सुरक्षित हुँदैन। राज्यले बनाएका नीति, नियमहरू सबैले पालना गर्नुपर्छ। घर बनाउँदा घरधनीहरूलाई पनि आफ्नो जमिनको माया हुने भएकाले कतिपयले बाध्यताले गर्दा भूकम्पलाई ख्याल नगरेर बनाउने गरेको पाइएको उनले सुनाए। कतिपय घरमा छिर्ने बाटाहरूसमेत निकै साँघुरा भएकाले यसलाई नियन्त्रण गर्न स्थानीय सरकारले विशेष चासो दिनुपर्ने प्रल्हादको सुझाव छ। माटोको परीक्षण गरेर घर बनाएमा भूकम्प प्रतिरोधी हुने भए पनि धेरैले खर्च व्यवस्थापन गर्ने भन्दै यसतर्फ चासो नदिने गरेको पाइएको उनको बुझाइ छ। इन्जिनियरले बनाएको नक्सा डिजाइनअनुसार नक्सा पास गराएर घर बनाउनेहरू भूकम्पसँग त्यति त्रसित हुनुपर्दैन, उनले भने, २०७२ सालको भूकम्पले धेरै पाठ त सिकाएको छ तर नागरिकलाई अझै पनि त्यति सचेतना छैन। सरकारले मात्र कडाइ गरेर हुँदैन। नागरिकले पनि साथ दिनुपर्छ। काठमाडौंमा २३ तलासम्मका घर काठमाडौं महानगरपालिकाका सहरी व्यवस्थापन विभाग प्रमुख हरिचन्द्र लामिछानेका अनुसार महानगरभित्र २३ तलासम्मका घर निर्माण भएका छन्। यहाँ कुल १ लाख ५ हजार ६ सय ४९ घरधुरी संख्या छ। तर, घरनक्सा पास गराएर निर्माण भएका घरहरू १ लाख ५० हजार रहेको लामिछानेले जानकारी दिए। नक्सा पास नै नगरी बनाएका पनि सयौं घर छन्, उनले भने, पुराना घरहरू त्यस्ता भए पनि महानगरले बनाएको भवन निर्माण आचारसंहितापछि त्यस्तो छैन। महानगर क्षेत्रमा कुल ८ लाख ४५ हजार ७ सय ६७ जनसंख्या छ। नक्सा पास गराएर बनाएका घरहरू भूकम्पप्रतिरोधी रहेको समेत उनले दाबी गरे। २०७२ को भूकम्पमा ध्वस्त भएको धरहरा । फाइल तस्बिर सार्वजनिक जग्गा र बाटोमा बनेका घरहरूको नक्सा पास गरेका छैनौं, लामिछानेले भने, १० हजार वर्गफुटसम्मका घरहरू नगरपालिकाका प्राविधिक टोलीले नै स्वीकृत गर्छन्। १० हजार वर्गफुट माथिका घरहरू निर्माण गर्दा नक्सापास गर्न महानगरले विशेषज्ञ समितिसहितको प्राविधिक टोली गठन गरेको उनले जानकारी दिए। उक्त समितिमा भवन विभाग, नेपाल इन्जिनियर परिषद्, इन्जिनियरिङ कलेजहरू, आर्किटेक्चरलगायतका प्रतिनिधिहरूको संस्थागत प्रतिनिधित्व रहेको उनले बताए। कचौरा हो उपत्यका भूगर्भशास्त्र प्रध्यापक डा तारानिधि भट्टराईले काठमाडौं उपत्यकालाई कचौरा आकारको रूपमा बुझ्न सुझाउँछन्। काठमाडौंको परिपरि चट्टानसहितको पहाड छ। उपत्यकाभित्र माटो छ। माटो पनि विभिन्न प्रकृतिको छ, भट्टराई तर्क गर्छन्, अब, सम्झनुस् कचौराभित्रको पानी हल्लियो भने के हुन्छ ? कचौरा केही हुँदैन तर पानी छताछुल्ल हुन्छ। पोखिन्छ। काठमाडौं उपत्यका पनि यही कचौराभित्रको पानीजस्तै हो। उनका अनुसार उपत्यकाभित्रको माटोमा विविधता छ। कतै कालो लेसिलो, गिट्टी र बालुवासहितको माटो छ। कालो लेसिलोसहितको माटोमा घर बनाउँदा धेरै जोखिम हुने गरेको पाइएको उनले बताए। घरको जग खन्दा कस्तो माटोमा खनेको छ भन्ने कुरा धेरै महत्वपूर्ण हुन्छ, भट्टराई भन्छन्, पिलरको फेदमा हात्तीपाइले बनाउँदा जगको आधार बलियो हुनुपर्छ। कालो लेसिलो माटोमा बनाउनु सुरक्षित हुँदैन। घर निर्माणको क्रममा खडेरी खन्दै जाँदा भूमिगत जलको सतहलाई पनि ख्याल गर्नुपर्ने उनको सुझाव छ। उनका अनुसार बालुवा भएको क्षेत्रमा धेरै पानी हुने भएकाले जमिन तरलीकरण हुने माटोमा क्षति धेरै हुने गर्छ। व्यवस्थित बसोबास नहुनु काठमाडौं उपत्यकाको अर्को समस्याको रूपमा देखिएको उनी सुनाउँछन्। सबैले अग्लाअग्ला घर बनाउन सक्दैनन्, उनले भने, एउटै समुदायमा कसैको एकदुई तला घर छ, कसैको ६७ तला छ। यसले गर्दा ठूला घरले भूकम्प गएको बेला साना घरलाई च्याप्छन् र निर्दोषमै उनीहरू पीडित हुन्छन्। घर निर्माण गर्दा स्थानीय तहले यस्ता विषयमा पनि ख्याल गरिदिन उनको आग्रह छ। उनको अनुभवमा काठमाडौं उपत्यकाको सहर भूकम्पप्रतिरोधी छैन। भूकम्प गएको बेला आगलागीको पनि जोखिम हुन सक्छ। तर, आगलागी हुँदा दमकल लैजानेसमेत बाटो नभएका थुप्रै बस्ती रहेको उनले बताए। घर बनाउँदा कम्तीमा पनि १२ फिटको बाटो नहुने क्षेत्रमा स्थानीय सरकारले अनुमति दिन नहुने उनको सुझाव छ। भूकम्प गएको बेला मात्र नभई अरू समयमा पनि सुरक्षित हुने उपायका बारेमा छलफल गर्न उनले सरोकारवाला निकायलाई आग्रह गरे। वारपाकमा गएको भूकम्पलाई स्मरण गर्दै २०७२ सालको भूकम्पनामक पुस्तक प्रकाशन गरी नागरिकहरूलाई सचेतना जगाएको समेत भट्टराईले जानकारी दिए। नक्सांकन छ, कार्यान्वयन छैन राष्ट्रिय भूकम्प मापन तथा अनुसन्धान केन्द्रले काठमाडौं उपत्यकासहित देशका मुख्य सहरहरूको जोखिम क्षेत्रको नक्सांकन गरेको छ। माटोको परीक्षण गरी कुन क्षेत्रमा बस्ती विकास गर्ने वा सहरीकरण गर्ने भन्ने बारेमा विस्तृत अध्ययन प्रतिवेदन बनाएको छ। तर, ती प्रतिवेदनको कार्यान्वयन गर्ने निकायले बेवास्ता गर्ने गरेका छन्। काठमाडौं उपत्यकाको ०५० सालमा इन्जिनियरिङ तथा वातावरणीय भौगर्भिक नक्सांकन गरिएको छ। उक्त नक्सांकन ०५४ सालमा प्रकाशित गरिएको छ। जर्मन सरकारको सहयोगमा तयार पारिएको उक्त नक्सांकनको स्थानीय, प्रदेश र संघ सरकार कसैले पनि कार्यान्वयन गरेका छैनन्। आफूसुखी भौतिक संरचनाहरू निर्माण हुने गरेका छन्। उपत्यकासहित देशका २५ बढी सहरको माटो परीक्षण गरी नक्सांकन भइसकेको राष्ट्रिय भूकम्पमापन तथा अनुसन्धान केन्द्रका प्रवक्ता एवं उपमहानिर्देशक मोनिका झाले जानकारी दिइन्। भैरहवा, विराटनगर, सुर्खेत, नेपालगन्ज, चितवन, वीरगन्ज, पोखरालगायत सहरको नक्सांकन भएको छ। सहरी विकास मन्त्रालयले स्मार्ट सिटी कार्यक्रमअन्तर्गत नयाँ सहर निर्माण गर्दैछ। ती सहरहरूको पनि जोखिम क्षेत्र पहिचानका लागि नक्सांकन गर्ने गरिएको झाले जानकारी गराइन्। पोखरामा पटकपटक जमिन भासिन्छ, झाले भनिन्, हामीले त्यहाँ भासिएको क्षेत्रको पनि २५ वर्ष अगाडि नक्सांकन गरेका थियौं। तर, त्यसलाई बेवास्ता गरी घरहरू निर्माण गरियो। माटोको भारवहन क्षमता कति छ भन्ने कुरालाई नक्साले देखाउने उनले बताइन्। बाढीपहिरो, भूक्षय, जमिन भासिनेलगायत सम्भावित क्षतिबाट जोगिनका लागि अनुसन्धान केन्द्रले तयार पारेको प्रतिवेदनलाई बेवास्ता नगर्न उनले सरोकारवाला निकायलाई सुझाव दिइन्। एउटा सहरको नक्सांकन गर्न कम्तीमा २५ देखि बढीमा ५० लाख रुपैयाँ बजेट खर्च हुने गरेको झाको भनाइ छ। चालु आर्थिक वर्षमा सर्लाहीमा नक्सांकन गर्ने काम चलिरहेको उनले सुनाइन्। मोनिका झा  प्रवक्ता एवं उपमहानिर्देशक राष्ट्रिय भूकम्प मापन तथा अनुसन्धान केन्द्र भूकम्प जाँदा यो गर्छु, त्यो गर्छु भन्ने नागरिक र सरोकारवाला निकायहरूले विस्तारै भुल्दै जाने गरेको पाइएको छ। भूकम्प गएको बेला सबैलाई आफ्नो शरीर प्यारो लाग्छ। सबै कुरा गर्छु भन्छन्। तर, बर्सेनि नागरिकले त्यसलाई भुल्दै जाने गरेको देखिन्छ। सरोकारवाला निकायले पनि भूकम्प जोखिमबाट जोगिन त्यति ध्यान दिएका छैनन्। इपिसेन्टर जहाँ छ, त्यसको तीन सय किलोमिटर वरिपरि भूकम्पले असर गर्छ। काठमाडौं उपत्यकाको जोखिम र सुरक्षाको बारेमा नक्सांकन गरिएको छ। तर, त्यसलाई कार्यान्वयन गरेको पाइएन। प्राडातारानिधि भट्टराई, भूगर्वविद् काठमाडौं उपत्यकालाई कचौराको आकारको रूपमा बुझ्नुपर्छ। उपत्यकाको वरिपरि चट्टानसहितको पहाड छ। उपत्यकाभित्र माटो छ। माटो पनि विभिन्न प्रकृतिको छ। सम्झनुस् कचौराभित्रको पानी हल्लियो भने के हुन्छ ? कचौरा केही हुँदैन तर पानी छताछुल्ल हुन्छ। पोखिन्छ। काठमाडौं उपत्यका पनि यही कचौराभित्रको पानीजस्तै हो। यहाँको माटोमा विविधता छ। कतै कालो लेसिलो, गिट्टी र बालुवा सहितको छ। सबैले अग्लाअग्ला घर बनाउन सक्दैनन्। एकै समुदायमा कसैको एकदुई तला घर छ, कसैको ६७ तला छ। यसले गर्दा ठूला घरले भूकम्प गएको बेला साना घरलाई चाप्छन् र निर्दोषमै पीडित हुन्छन्। आगलागी हुँदा दमकल लैजानेसमेत बाटो नभएका थुप्रै बस्ती छन्। कम्तीमा १२ फिटको बाटो नहुने क्षेत्रमा स्थानीय सरकारले बस्ती बसाल्ने अनुमती दिनुहुँदैन। प्रल्हाद बानियाँ,भूगर्वविद् काठमाडौं उपत्यकामा ठाउँ विशेष र भूगोलअनुसार भूकम्पको असर देखिन्छ। फरकफरक खालको विशेषता छ। एउटै क्षेत्रको नीतिले सबैमा सुरक्षित हुन्छ भन्ने हुँदैन। राज्यले बनाएका नीति, नियमहरू सबैले इमान्दारीपूर्वक पालना गर्नुपर्छ। घर बनाउँदा घरधनीहरूलाई पनि आफ्नो सम्पत्तिको माया हुन्छ। तर, कतिपयमा बाध्यतामा परेर जबरजस्त असुरक्षित घर बनाएको देखिन्छ। काठमाडौंका धेरैजसो घरमा छिर्ने बाटाहरू निकै साँघुरा छन्। न दमकल पुग्न सक्छन्। न एम्बुलेन्स। भूकम्प जाँदा मानिस बाहिर जानै सक्दैनन्। खुल्ला जमिन नै छैन। सकेसम्म माटोको परीक्षण गरेर मात्र घर बनाए राम्रो हुन्छ। हरिचन्द्र लामिछाने  प्रमुख, सहरी व्यवस्थापन विभाग, काठमाडौं महानगरपालिका महानगरभित्र २३ तलासम्मका घर छन्। घरनक्सा पास गराएर निर्माण भएका घरहरू १ लाख ५० हजार छन्। नक्सा पास नगराई बनाएका पनि सयौं घरहरू छन्। पुराना घरहरू त्यस्ता भए पनि महानगरले बनाएको भवन निर्माण आचारसंहितापछि त्यस्तो छैन। नक्सा पास गराएर बनाएका घरहरू भूकम्प प्रतिरोधी छन्। सार्वजनिक जग्गा र बाटोमा बनेका घरहरूको नक्सा पास गरेका छैनौं। १० हजार वर्गफुटसम्मका घरहरू नगरपालिकाका प्राविधिक टोलीले स्वीकृत गर्छन्। त्यसभन्दा माथिका नक्सा पास गर्न विशेषज्ञ प्राविधिक समिति छ।"
बेलायतमा लुकिछिपी काम गर्ने एक नेपाली निष्कासित,"काठमाडौं : बेलायतले एक जना नेपालीलाई निष्कासन गरेको छ। अध्यागमन कानुन उल्लंघन गरेको आरोपमा बेलायतले ती नेपालीलाई निष्कासन गरेको हो। निष्कासनमा पर्नेमा थापा थरीका एक जना रहेका छन्। लुकिछिपी काम गरिरहेका बेला उनी पक्राउ परेका थिए। स्रोतका अनुसार पक्राउ पर्दा थापासँग न पासपोर्ट थियो, न आवश्यक कागजपत्र नै। दुवै चिज नभएपछि त्यहाँको अध्यागमनले केही दिन नियन्त्रणमा राखेर निष्कासन गरेको स्रोतको भनाइ छ। थापालाई यसै साता टर्कीस एयरलायन्सको विमानबाट काठमाडौं पठाइएको हो। यसअघि गत माघ दोस्रो साता दुई नेपालीलाई बेलायतले निष्कासन गरेको थियो। गैरकानुनी रूपमा प्रवेश गरेको आरोपमा बस्नेत र श्रेष्ठ थरीका एकएक जनालाई बेलायतले निष्कासन गरेको थियो।"
देउवाको निर्देशन आगामी निर्वाचनमा बहुमत ल्याउने गरी अघि बढौं,"काठमाडौं : नेपाली कांग्रेसका सभापति शेरबहादुर देउवाले पार्टीभित्र रहेका मतभेदलाई हटाएर विश्वासको वातावरण बनाउनुपर्ने बताएका छन्। सोमबार नेपाली कांग्रेस, केन्द्रिय नीति, अनुसन्धान तथा प्रशिक्षण प्रतिष्ठानले रूपन्देहीको भैरहवामा आयोजना गरेको अभिमुखीकरण कार्यक्रममा देउवाले पार्टीभित्र नमिलेका र विवादका विषयलाई आपसमा छलफल, मेलमिलाप र कुराकानी गरेर हटाउनुपर्ने बताए। कांग्रेसलाई जीवन्त भाइब्रेण्ट डेमोक्रेटिक पार्टी बनाउन सके पार्टीप्रति अझ आकर्षण बढ्दै जाने उनले बताए। देउवाले समानुपातिक समावेशी व्यवस्थालाई सबै मिलेर थप बलियो बनाउँदै जानुपर्नेमा जोड दिए। उनले आगामी निर्वाचनमा बहुमत ल्याउने गरी अघि बढ्न नेता तथा कार्यकर्तालाई निर्देशन दिए। तीन दिनसम्म चल्ने अभिमुखीकरण कार्यक्रममा मुलुकभरका क्षेत्रीय सभापति, क्षेत्रीय प्रशिक्षण प्रतिष्ठान प्रमुख र एउटै निर्वाचन क्षेत्र भएका जिल्लाका सभापति र उपसभापति समेत गरेर ३ सय ३० जनाभन्दा बढी नेता कार्यकर्ताहरू सहभागी छन्।"
ज्वेलर्सबाट सुन छाडेर चाँदीका गहना चोरी,"विराटनगर : मोरङको उर्लाबारीमा रहेको एउटा ज्वेलर्स (सुनचाँदी पसल) फुटाएर चोरी भएको छ। अज्ञात समूहले ज्वेलर्स फोडेर ठूलो परिमाणमा चाँदीका गरगहना चोरी गरेको छ। करिब २ तोलाको तिलहरीबाहेक सुनका अरु गहना भने पसलमै छाडिएको छ। मोरङ प्रहरीका प्रवक्ता डीएसपी वेदप्रकाश जोशीका अनुसार ज्वेलर्सबाट २५ किलो चाँदीका गहना, २ तोला सुनको तिलहरी र १५ हजार रुपैयाँ नगद चोरी भएको प्रारम्भिक अनुसन्धानबाट खुलेको छ। ज्वेलर्समा अनौठो खालको चोरी भएको उनको भनाइ छ। ज्वेलर्स फोडेर चोरी गरिएको छ। चाँदीका सबै गहना लगेको पाइयो। तर, सुनका गहनाहरु पसलमै छाडिएको छ। २ तोलाको तिलहरी मात्रै चोर लगेको पाइयो। यो एकदमै अनौठो खालको घटना हो, डीएसपी जोशीले भने। उनका अनुसार उर्लाबारी नगरपालिका४ आइतबारेमा कुमार लिम्बूको घर भाडामा लिएर रमेश विकले न्यू पाथीभरा ज्वेलर्स सञ्चालन गर्दै आएका थिए। उक्त ज्वेलर्समा आइतबार राति चोरी भएको हुनसक्ने प्रहरीले जनाएको छ। प्रहरीले घटनाको जानकारी सोमबार बिहान १० बजेतिर मात्रै पाएको थियो। तत्काल घटनास्थल पुगेको इलाका प्रहरी कार्यालय उर्लाबारीका इन्स्पेक्टर राकेश यादव नेतृत्वको टोलीले घटनास्थल मुचुल्का उठाए थप अनुसन्धान अघि बढाएको छ। पसलको गाह्रो फोडेर चोरी गरेको पाइएको डीएसपी जोशीले बताए। एउटा तिलहरीबाहेक पसलमा रहेको अरु सुनका सामग्री चोरी नभएको हो। ठूलो परिमाणमा चाँदीका गहना र तिलहरीसहित केही नगद लगेको पाइयो। तर, पसलमा भएको अरु सुन जस्ताको तस्तै छाडिएको रहेछ, डीएसपी जोशीले भने। प्रहरीका अनुसार चोरीमा संलग्नले पसलभित्र रहेको सीसी क्यामेराको ब्याकअप स्टोरेज नै लिएर गएको पाइयो। डीएसपी जोशीले चोरीमा संलग्नको पहिचान हुन बाँकी रहेको र खोजीका लागि इलाका प्रहरी कार्यालय उर्लाबारीका इन्स्पेक्टर राकेश यादवको नेतृत्वमा टोली परिचालन गरिएको बताए। उनका अनुसार विभिन्न कोणबाट घटनाको अनुसन्धान सुरु गरिएको छ। उर्लाबारीमा पछिल्लो समय चोरीका घटना बढेका छन्। गत माघ २१ गते बिहानका राति मोबाइल पसलमा चोरी भएको थियो। त्यसयता सानातिना चोरी भइरहेका छन्। उर्लाबारी नगरपालिका५ मा योगराज कार्कीले सञ्चालन गरेको मोबाइल वर्ल्ड नामक पसलबाट ३ करोड रुपैयाँभन्दा बढीको मोबाइल चोरी भएको प्रहरीले जनाएको छ। मोबाइल पसल नै खाली गरेर चोरी गरिएको उक्त घटनामा संलग्न हालसम्म पक्राउ परेका छैनन्। प्रहरीले खोजी गरिरहेको छ। मोबाइल चोरीमा भारतीय नागरिक संलग्न रहेको हुनसक्ने प्रहरीको अनुमान छ। पसलबाट ४ सय ५० वटाभन्दा बढी मोबाइल चोरी भएको प्रहरीको भनाइ छ। चोरीमा संलग्नको पहिचान भइसके पनि भारत भागेका कारण पक्राउ गर्न नसकिएको प्रहरी स्रोतले बतायो।"
नवनियुक्त प्रशिक्षक भन्छन् नेपाललाई साफ च्याम्पियनसिप जिताउने चाहना छ,"काठमाडौं : नेपाल राष्ट्रिय फुटबल टिमका नवनियुक्त प्रशिक्षक म्याट रोसले नेपाली पुरुष टिमलाई साफ च्याम्पियनसिप जिताउने चाहना रहेको बताएका छन्। सोमबार पत्रकारसँग उनले नेपाली टिमलाई साफ च्याम्पियनसिप जिताउने इच्छा रहेको बताए। एसियन क्वालिफार्यसमा पनि नेपाललाई सकभर क्वालिफाइ गराउन आफू प्रयासरत रहने उनको भनाइ छ। नेपाली टिमलाई साफ च्याम्पियसिप जिताउन चाहन्छु। एसियन क्वालिफार्यसका लागि थोरै समय छ। तैपनि मेरो तर्फबाट क्वालिफाइ गराउन कोसिस गर्नेछु,' उनले भने। सोमबार अखिल नेपाल फुटबल संघ(एन्फा)ले ललितपुरमा आयोजना गरेको अन्तर्क्रियामा उनले नेपाललाई एसियन क्वालिफायर्स छनोट गराउनेदेखि साफ च्याम्पियनसिप लगायतका अन्तर्राष्ट्रिय प्रतियोगिता जित्नका लागि ध्यान केन्द्रित गर्ने बताए। नेपालमा फुटबलको लोकप्रियता धेरै देखिएको भन्दै उनले फुटबल खेलको विकासका लागि आफूले आवश्यक भूमिका खेल्ने जिकिर गरे। स्पष्ट भिजन र योजना भए कुनै पनि खेल जित्नका लागि कठिन नभएको उनले बताए। उनले नेपाली टिममा केही सुधारको आवश्यकता आफूले देखेको भन्दै जुनसुकै खेलमा पनि उच्च मनोबलका साथ मैदान उत्रन जरुरी रहेको जिकिर गरे। आफ्नो कार्यकालमा दबाबमुक्त भएर टिमको विकासमा लाग्ने उनको भनाइ छ। नेपालमा निकै राम्रो क्षमता भएको खेलाडीहरू छन्। केही उदार भएर सुधार गर्नु जरुरी छ, उनले भने। उक्त पत्रकार सम्मेलानजमा म्याट रोसलाई नेपाली राष्ट्रिय पुरूष फुटबल टोलीको मुख्य प्रशिक्षकका रूपमा एक वर्षको सम्झौता गरिएको एन्फा प्रवक्ता सुरेश शाहले जानकारी दिए। मुख्य प्रशिक्षकका लागि कूल ४१६ आवेदन प्राप्त भएका थिए। जसमा २० जनाको सर्टलिष्टबाट झार्दै १० र ५ जना गर्दै म्याट रोसलाई अन्तरावार्ताबाट नेपालले मुख्य प्रशिक्षकको रूपमा पाएको हो। उनले म्याट रोसको पारिश्रमिकबारे भने खुलाएनन्। शाहले नयाँ प्रशिक्षक चयन भएसँगै नेपाली टीमलाई बलियो रूपमा अघि बढाउने विश्वास व्यक्त गरे। उहाँको पारिश्रमिकबारे भने फुटबल संघ र प्रशिक्षकबीच एक सम्झौता भएको छ। जसमा उहाँले नखुलाउने गरी सम्झौता गोप्य राख्ने सर्तहरू रहेका छन्। म्याट रोस डेढ महिनादेखि काठमाडौंमा रहेर नेपाली फुटबललाई नियालिरहेका थिए। उनले मार्च २१ मा सिंगापुरसँग मैत्रीपूर्ण खेलमार्फत राष्ट्रिय टोलीमा प्रशिक्षकको भूमिकाको सुरुवात गर्नेछन्। नेपालले मार्च २५ मा मलेसियाविरुद्धको एएफसी एसियन कप छनोट २०२६ को पहिलो लेग खेल्दैछ। यो खेल नेपालले 'होम अवे' खेलको रूपमा खेल्नेछ। नेपालले होम ग्राउन्डमा भने नोभेम्बर खेल्ने तालिका बन्ने एन्फा प्रवक्ता सुरेश शाहले जानकारी दिएका हुन्।"
"मनकामनामा माइक्रोबस दुर्घटना : १ जनाको मृत्यु, १४ घाइते",गोरखा : मनकामनाको दर्शन गरेर फर्केको माइक्रोबस दुर्घटनामा परी एक यात्रुको मृत्यु भएको छ भने १४ जना घाइते भएका छन् । चितवन टाँडी पर्साका १५ यात्रु सवार अनटेस्ट इभी माइक्रो बस सहिद लखन गाउँपालिका ३ कनटार सडकबाट १५ मिटर तल पल्टेर दुर्घटना भएको हो । मृतकको सनाखत नभइसकेको जिल्ला प्रहरी कार्यालय गोरखाले जनाएको छ । सोमबार बिहान ११ बजे भएको दुर्घटनाका घाइतेहरू सबैको तनहूँको आँबुखैरेनी अस्पतालमा उपचार भइरहेको डिएसपी इन्द्रप्रसाद सुवेदीले जानकारी दिए ।
नेपालमा प्रोक्सी मतदानको समस्या,"नेपालले आफ्नो चुनावी प्रणाली सुधारेर सबै नागरिकको समान र निष्पक्ष प्रतिनिधित्व सुनिश्चित गर्न सक्छ। नेपालको निर्वाचनमा इमानदारी र निष्पक्षतालाई विभिन्न चुनौतीले कमजोर बनाइरहेका छन्। यी चुनौतीले राजनीतिक अस्थिरता र सामाजिक विभाजन ल्याउनुका साथै लोकतान्त्रिक संस्थाहरूसँग जनताको विश्वासलाई पनि असर पुर्याएको छ। नेपालका नागरिकहरूले एक सशक्त लोकतान्त्रिक प्रणाली र इमानदार चुनावी प्रक्रिया चाहन्छन्। तर, हालका घटनाक्रमले यस प्रक्रियामा गम्भीर शंका र चिन्ता उत्पन्न गरेका छन्। नेपालको २०७८ को जनगणनाले नेपालका कुल जनसंख्याको २३ प्रतिशत अनुपस्थित भएको तथ्य उजागर गर्यो। यो अनुपस्थित जनसंख्या देशका विभिन्न भागमा फैलिएका नागरिकको प्रतिनिधित्व गर्छ। यसले विशेषगरी मतदाताको सक्रियता र प्रतिनिधित्वलाई जटिल बनाउँछ। साथै २५ प्रतिशतभन्दा बढी नेपाली युवा रोजगारको खोजीमा विदेशमा गएका छन्। यसले निर्वाचनमा उनीहरूको सहभागितालाई अझ अवरुद्ध बनाएको छ। यसले नागरिकहरूको आवाजलाई समेट्न नसकेर असमान प्रतिनिधित्वको समस्या उत्पन्न गरेको छ। नेपालको गत आमनिर्वाचनले यस समस्यालाई थप स्पष्ट पार्छ। ६१ प्रतिशत मतदानको रिपोर्ट भए तापनि, यो मतदान प्रोक्सी मतदानको प्रभावबाट प्रभावित भएको आशंका गरिएको छ। प्रोक्सी मतदान लोकतान्त्रिक मूल्य र सिद्धान्तसँग मेल खाँदैन। प्रोक्सी मतदान भनेको कुनै व्यक्तिले अरूको तर्फबाट भोट हाल्नु हो, जसले मतदाताको अनुमतिबिना निर्वाचनको निष्पक्षता र पारदर्शितामा शंका उत्पन्न गर्न सक्छ। यस प्रक्रियामार्फत व्यक्तिहरूले अरूको इच्छाविपरीत निर्णय गर्न सक्छन् जसले लोकतान्त्रिक प्रक्रियामा गहिरो प्रभाव पार्न सक्छ। प्रोक्सी मतदानले एक व्यक्ति, एक मतको सिद्धान्तलाई कमजोर बनाउँछ। एक व्यक्ति अरूको नाममा मतदान गर्न असली मतदाताको व्यक्तिगत अधिकारलाई उल्लंघन गर्छ। यसले निर्वाचनमा जनताको वास्तविक इच्छालाई विकृत पार्न सक्छ र निर्वाचनको प्रक्रिया मात्र निष्पक्ष रहन्न। बरु यसले प्रतिनिधित्वको वास्तविकता पनि असमझदारीमा पुर्याउँछ। यस्तो अवस्थामा निर्वाचन प्रणालीलाई कमजोर र अस्थिर बनाउँछ। यसले जनताको विश्वास र लोकतान्त्रिक प्रक्रियामा विश्वसनीयता कायम राख्न कठिन बनाउँछ। यी समस्याहरूलाई ध्यानमा राख्दै नेपालले निर्वाचन प्रक्रियामा सुधार ल्याउनु आवश्यक छ। यदि नेपाल आफ्नो लोकतान्त्रिक प्रणालीको इमानदारी र विश्वसनीयता कायम राख्न चाहन्छ भने प्रोक्सी मतदानको अभ्यासलाई रोक्न र अनुपस्थित मतदाताहरूको प्रतिनिधित्व सुनिश्चित गर्न प्राविधिक समाधानहरू अपनाउनु पर्नेछ। डिजिटल मतदान र बायोमेट्रिक मतदानजस्ता नयाँ प्रविधिहरू अपनाउनु आवश्यक छ। यसले मतदानको गोपनीयता र निष्पक्षता सुनिश्चित गर्न मद्दत पुर्याउने छन्। साथै विदेशमा रहेका नागरिकलाई पनि आफ्ना लोकतान्त्रिक अधिकारको प्रयोग गर्ने अवसर दिनेछन्। नेपालको चुनावी प्रक्रियामा सुधारको आवश्यकता अत्यन्त महत्वपूर्ण छ। प्रोक्सी मतदानलाई अन्त्य गर्न र विदेशमा रहेका नागरिकहरूको मतदान अधिकारलाई सुनिश्चित गर्न आवश्यक छ । नेपाललाई एक समावेशी, पारदर्शी र बलियो लोकतन्त्रतर्फ जान यी सबै चुनौतीको समाधान गर्नु अत्यन्त आवश्यक छ। यसरी मात्र नेपालले आफ्नो चुनावी प्रक्रिया सुधार गरेर एक स्वस्थ र विश्वसनीय लोकतान्त्रिक प्रणाली स्थापित गर्न सक्छ। नेपालको २०७९ को आमनिर्वाचनमा ६१ प्रतिशत मतदान दरले नागरिकहरूको सक्रिय सहभागिता देखाएको थियो, तर यसको पछाडिका कारणहरूलाई हेर्दा चुनावी प्रक्रियाको वैधता र निष्पक्षताबारे गम्भीर चिन्ताहरू उठेका छन्। यो मतदानको एक ठूलो हिस्सा प्रोक्सी मतदानका कारण प्रभावित भएको छ। प्रोक्सी मतदान नेपालमा अब एक गम्भीर चुनौती बनिसकेको छ, जसलाई प्रायः चुनावी धाँधली र इमानदारिताको ह्राससँग जोडिन्छ। लोकतन्त्रमा नागरिकहरूले आफ्ना भोटको पूर्ण अधिकार राख्नुपर्छ, तर प्रोक्सी मतदानले लोकतन्त्रमा एक व्यक्ति, एक मतको आधारभूत सिद्धान्तलाई कमजोर बनाउँछ। प्रोक्सी मतदानको सबैभन्दा ठूलो प्रभाव भनेको चुनावी प्रक्रियामा जिम्मेवारीको अभाव हो। एक वैध लोकतान्त्रिक प्रणालीमा, प्रत्येक भोटले बाह्य प्रभाव र दबाबबाट मुक्त मतदाताको वास्तविक चाहना दर्शाउनुपर्छ। तर, प्रोक्सी मतदानले एक व्यक्तिलाई उसको जानकारी वा सहमतिबिना अरूको तर्फबाट निर्णय लिन अनुमति दिन्छ। यसले व्यक्तिगत स्वायत्तताको उल्लंघन गर्छ र लोकतान्त्रिक सहभागिताको आधारलाई विकृत बनाउँछ। नेपालजस्तो देशमा, जहाँ राजनीतिक संस्थाहरूप्रति विश्वास कमजोर हुँदै गइरहेको छ। मतदाताहरू अब निष्पक्ष निर्वाचनका बारेमा शंका गर्न थालेका छन्। स्वतन्त्र रूपमा मतदान गर्ने व्यक्तिहरूले पछि थाहा पाउन सक्छन् कि प्रोक्सी मतदानको माध्यमबाट चुनावी परिणाम परिवर्तन गरिएको छ वा उनीहरूले मत दिएको उम्मेदवारको कुल मत घटाइएको छ। यसले निर्वाचनको विश्वसनीयता कमजोर पार्छ र जनताको विश्वासलाई असर पुर्याउँछ। उनीहरूको सामूहिक आवाज सही तरिकाले प्रतिनिधित्व नभएको महसुस पनि यसले गराउँछ। यसबाट प्रोक्सी मतदान राजनीतिक दलहरू वा व्यक्तिहरूद्वारा परिणामलाई आफ्नो पक्षमा मोड्न गलत तरिकाले प्रयोग हुने सम्भावना बढी हुन्छ। जानकारीको अभाव भएका ग्रामीण वा दूरदराजका क्षेत्रहरूमा, राजनीतिक कार्यकर्ताहरूले असहाय वा अञ्जान मतदाताहरूको शोषण गर्न सक्छन् र उनीहरूको तर्फबाट मतदान गर्न सक्छन्। २०७८ को जनगणनामा २३ प्रतिशत अनुपस्थित जनसंख्याको आकारले यो समस्या अझ गहिरो बनाएको छ। धेरै नेपालीहरू विदेशमा काम गर्दैछन्। प्रोक्सी मतदानले उनीहरूको प्रत्यक्ष सहभागिता नहुँदा उनीहरूको मतदान अधिकारको हनन गरिरहेको छ। तिनीहरूको जानकारी र सहमतिबिना उनीहरूको मत प्रोक्सी मतदानको रूपमा प्रयोग हुन सक्छ। प्रोक्सी मतदान नेपालका चुनावी प्रक्रिया र लोकतान्त्रिक प्रणालीका लागि गम्भीर चुनौती बनेको छ। यो प्रक्रिया निर्वाचनको वास्तविक परिणामलाई जनताको वास्तविक इच्छा र चाहनासँग मेल खान दिन सक्दैन। प्रोक्सी मतदानले मतदाताको व्यक्तिगत अधिकारलाई कमजोर पार्छ। प्रायः मतदाताको सहमति र इच्छाबिना मतदान गरिन्छ। यसले निर्वाचनको निष्पक्षतामा संकट ल्याउँछ। नेपालको वर्तमान लोकतान्त्रिक व्यवस्था, जसमा जनताले खुला र निष्पक्ष मतदानको अधिकार चाहन्छन्। प्रोक्सी मतदानको प्रचलनले यसलाई गम्भीर क्षति पुर्याउँछ। यदि प्रोक्सी मतदान ठूलो अनुपातमा भएको हो भने निर्वाचनको वैधतामा प्रश्न उठ्न सक्छ। यसले लोकतान्त्रिक प्रक्रियामा र जनताको विश्वासमा गम्भीर असर पुर्याउँछ। परिणामस्वरूप लोकतन्त्रको विश्वसनीयता र स्थायित्वमा शंका उत्पन्न हुन्छ। नेपालमा २५ प्रतिशतभन्दा बढी युवा र सक्रिय नागरिक विदेशमा काम गर्दैछन्। यी नागरिकहरूको मतदान अधिकार प्रोक्सी मतदानको प्रभावमा पर्न सक्ने सम्भावना उच्च छ। यसले उनीहरूको लोकतान्त्रिक अधिकारको पूर्ण प्रयोगमा अवरोध पुर्याउँछ। यस अवस्थामा यी नागरिकको देशको भविष्यको निर्णयमा सक्रिय भूमिका निभाउने अवसरलाई सुनिश्चित गर्ने उपायहरूको आवश्यकता अत्यन्त महŒवपूर्ण छ। नेपालको २०७९ को आमनिर्वाचनमा ६१ प्रतिशत मतदानले जनताको राजनीतिक संलग्नता देखाउँछ। तर, यस मतदानको ठूलो हिस्सा प्रोक्सी मतदानबाट प्रभावित भएको तर अनुमान गर्न सकिन्छ। यस्तो अवस्थामा चुनावी प्रक्रिया र परिणामको वास्तविकता प्रस्तुत गर्न प्रोक्सी मतदानको अभ्यासलाई समाप्त गर्नु अनिवार्य छ। यसले एक व्यक्ति, एक मतको मूल सिद्धान्तलाई कमजोर बनाउँछ र मतदानको गोपनीयता र स्वतन्त्रता उल्लंघन गर्छ। प्रोक्सी मतदानको एक प्रमुख समस्या भनेको यसले जिम्मेवारीको अभाव सिर्जना गर्छ। जब कुनै व्यक्ति अरूको तर्फबाट मतदान गर्छ, त्यो व्यक्ति आफ्ना कर्तव्य र अधिकारप्रति लापरबाही हुन्छ। यसले जनताको वास्तविक इच्छालाई गलत तरिकाले प्रतिनिधित्व गर्न सक्छ। यसले लोकतन्त्रको आधारलाई कमजोर बनाउँछ र चुनावी निष्पक्षतामा समस्याहरू ल्याउँछ। सुधारका रूपमा, डिजिटल मतदान र अनुपस्थित मतदान प्रणालीलाई अनुकूल बनाउने उपायहरू अपनाउन सकिन्छ। यसले विदेशमा रहेका नेपाली नागरिकलाई सुरक्षित र प्रभावकारी तरिकामा मतदान गर्न अवसर प्रदान गर्नेछ। यस्तो प्रणालीले नेपालको लोकतन्त्रलाई नयाँ उचाइमा पुर्याउन सक्छ र देशको भविष्य निर्माणमा विदेशमा रहेका नेपालीहरूको समान भूमिका सुनिश्चित गर्न मद्दत पुर्याउनेछ। नेपालको चुनावी प्रक्रियामा सुधारको आवश्यकता अत्यन्त महŒवपूर्ण छ। प्रोक्सी मतदानलाई अन्त्य गर्न र विदेशमा रहेका नागरिकहरूको मतदान अधिकारलाई सुनिश्चित गर्न आवश्यक छ। यसका लागि बायोमेट्रिक मतदान र डिजिटल मतदानजस्ता आधुनिक प्रविधिहरूलाई अपनाउनुपर्नेछ, जसले निर्वाचनको पारदर्शिता र इमानदारी कायम राख्नमा मद्दत पुर्याउने छ। नेपालले आफ्नो चुनावी प्रणाली सुधारेर सबै नागरिकको समान र निष्पक्ष प्रतिनिधित्व सुनिश्चित गर्न सक्छ। यसले नेपालको लोकतन्त्रलाई एक समावेशी, पारदर्शी र बलियो बनाउनका लागि नयाँ दिशा प्रदान गर्नेछ। यसले सबै नागरिकको अधिकार सुरक्षित राख्नेछ र लोकतन्त्रलाई अझ मजबुत बनाउनेछ।"
सप्तरीमा बाघको आक्रमणबाट तीनजना घाइते,"राजविराज : सप्तरी जिल्लाको सप्तकोशी नगरपालिकास्थित फत्तेपुर बजार क्षेत्रमा सोमबार बाघको आक्रमणमा परी स्थानीय तीन जना घाइते भएका छन् । सप्तकोशी नगरपालिका १ रक्तमाला टोल र खोरिया टोल नजिकै सोमबार बिहान बाघले आक्रमण गरी तीन जनालाई घाइते बनाएको प्रहरी चौकी फत्तेपुरले जानकारी दिएको छ । बाघको आक्रमण परी स्थानीय ४३ वर्षीय कृष्ण विष्ट, ५५ वर्षीय गणेश खत्री र रिजना गोसाइ घाइते भएको प्रहरी चौकी फत्तेपुरका प्रहरी नायव निरीक्षक पनालाल चौधरीले बताए। घाइतेहरूको पाखुरा, काखी मुनि, आँखाको डिलमा बाघले पञ्जाले कोतरेको छ । घाइतेहरूको स्थानीय मोडेल क्लिनिक फत्तेपुरमा उपचार पश्चात थप उपचारको लागि बिष्ट र गोसाइलाई विराटनगर लगिएको छ । बाघ खोरिया टोलस्थित परालको टाल मुनि बसिरहेको र कोशी टप्पु वन्य जन्तु आरक्ष कार्यालयलाई जानकारी गराएको प्रहरी नायव निरीक्षक चौधरीले बताए । आरक्षबाट नेपाली सेनासहित प्राविधिक टोली र वन कार्यालयका कर्मचारीहरू फत्तेपुर आइपुगेको स्थानीय पारस दाहालले बताए । बाघ बस्तीमा प्रवेश गरेपछि फत्तेपुर बजारबासी त्रसित बनेका छन् । मधेश प्रदेश सरकारका गृह, सञ्चार तथा कानुन मन्त्री राजकुमार लेखीले बजार क्षेत्रको अनुगमन गरी बाघ नियन्त्रणमा लिएर सम्भावित क्षतीलाई रोक्न सुरक्षा निकायलाई निर्देशन दिएका छन् । नेपाल प्रहरी र सशस्त्र प्रहरी बाघ नियन्त्रणको प्रयासमा खटिएको जिल्ला प्रहरी कार्यालय सप्तरीका प्रहरी उपरिक्षक ढकेन्द्र खतिवडाले जानकारी दिए । कोशी टप्पु वन्य जन्तु आरक्षको जंगली जनावर र स्थानीयबीच दशकौदेखि द्वन्द्व हुँदै आएको छ । हात्ती र अर्नाको आक्रमणको शिकारमा जनधनको क्षति बेहोरिरहेको उक्त क्षेत्रका बासिन्दामाथि यसपटक बाघले नै आक्रमण गरेको भन्दै दाहालले स्थानीय आरक्ष प्रशासन र राज्यले समाधानको विशेष पहल गर्नुपर्ने बताए ।"
ट्रम्पजेलेन्स्की बहसपछि अमेरिकामै युक्रेन समर्थकको प्रदर्शन,"वासिङ्टन : अमेरिकी राष्ट्रपति डोनाल्ड ट्रम्प र उपराष्ट्रपति जेडी भान्सको युक्रेनी राष्ट्रपति भोलोदिमिर जेलेन्स्कीसँग शुक्रबार ह्वाइट हाउसमा भएको तिक्ततापूर्ण बहसपछि अमेरिकाभर युक्रेनको समर्थनमा प्रदर्शन भएका छन् । ओभल अफिसमा यी तीन नेताबीच भएको उग्र विवादपछि युक्रेनका लागि आफ्नो समर्थन जनाउँदै सयौं मानिसले न्युयोर्क, लस एन्जलस र बोस्टनमा प्रदर्शन गरेका हुन् । युक्रेन समर्थक चिन्हसहितका झन्डा र प्लेकार्ड बोकेका प्रदर्शनकारीहरू वेट्सफिल्ड, भर्मन्टको सडकमा पनि लाइनबद्ध भएर प्रदर्शनमा उत्रिए । उक्त सडकमार्गबाट उपराष्ट्रपति भान्स र उनको परिवार बिदा मनाउने सिलसिलामा स्की रिसोर्टको भ्रमणमा जाने तालिका थियो । प्रदर्शनका कारण भान्स परिवार आफ्नो पूर्वनिर्धारित तालिकाभन्दा फरक हिसाबले स्की रिसोर्टबाट अज्ञात स्थानमा सरेको अमेरिकी सञ्चार माध्यमले जनाएका छन् । शुक्रबारको वार्ता अगाडि नै ट्रम्पभान्स प्रशासनविरुद्ध वेट्सफिल्डमा गत साताको सुरुमै विरोध प्रदर्शन गरिएको थियो । मलाई लाग्छ शुक्रबार ह्वाइट हाउसमा भएको प्रदर्शनले आज अझै धेरै मानिसलाई बाहिर निस्कन प्रेरित गरेको छ, विरोध प्रदर्शन गर्ने समूह इन्डिभिजिबल म्याड रिभर भ्यालीकी जुडी डेलीले भनिन् । भ्यान्सले सीमा पार गरे, अर्की प्रदर्शनकारी कोरी गिरोक्सले थपिन् । भ्यान्स परिवारको यात्रा अघि भर्मोन्टका गभर्नर फिल स्कटले मानिसलाई उनको परिवारप्रति आदर सम्मान व्यक्त गर्न आग्रह गरेका थिए ।"
वुमन्स डे कप खेल्ने टिममा २ नयाँ अनुहार,"काठमाडौं : वुमन्स डे कप २०२५ को खेलका लागि नेपाली महिला क्रिकेट टिममा २ नयाँ अनुहारले मौका बनाएका छन्। नेपाल क्रिकेट संघ(क्यान)ले इन्दु बर्माको कप्तानीमा १४ सदस्यीय टोली घोषणा गरेको हो। जसमा साना प्रविन र रिया शर्मा २ नयाँ थपिएका अनुहार हुन्। यो सिरिजमा अनुभवी खेलाडी सीता राना मगर र तीव्र गतिकी बलिङ अलराउन्डर कविता कुँवर चोटका कारण उपलब्ध हुने छैनन्। पछिल्लो त्रिदेशीय सिरिजमा देखिएका रेवती धामी र मनिषा उपाध्याय पनि टिममा छैनन्। अन्तिम १८ मा अटाएका सवनम राई, सिमाना केसी, सोभा रोकाया र मनिषा उपाध्यायले अन्तिम १४ मा स्थान बनाउन सकेनन्। प्रतियोगितामा नेपाल, युगान्डा, हङकङ र नामिबीयाले प्रतिस्पर्धा गर्नेछन्। प्रतियोगिता मार्च ८ देखि १६ सम्म हुनेछ। डबल राउन्ड रोबिनमा हुने प्रतियोगिता शीर्ष दुई टोलीले फाइनल खेल्नेछन्। नेपाली टिमः इन्दु बर्मा(कप्तान), बिन्दु रावल, रुबिना क्षेत्री, रिया शर्मा, सम्झना खड्का, ममता चौधरी, राजमती ऐरी, पूजा महतो, कविता जोशी, अलिशा कुमारी यादव (विकेटकिपर), रोमा थापा, रचना चौधरी, साना प्रविन र ईश्वरी विष्ट"
ट्रम्पको धम्कीले ट्रुडोको पार्टीलाई फाइदा,"अमेरिकाको राष्ट्रपति बनेपछि डोनाल्ड ट्रम्पले क्यानडा र त्यहाँका प्रधानमन्त्री जस्टिन ट्रुडोविरुद्ध मोर्चा खोले। ट्रम्पले फोन गरेर क्यानडालाई संयुक्त राज्य अमेरिकाको ५१ औं राज्य बनाउने प्रस्ताव पनि राखे। तर ट्रम्पको उक्त आक्रमण क्यानडामा सत्तामा रहेको ट्रुडोको लिबरल पार्टीका लागि ठूलो फाइदा साबित भएको जनाइएको छ। हालै सार्वजनिक गरिएको चुनावी सर्वेक्षणमा लिबरल पार्टीले विपक्षी कन्जरभेटिभ पार्टीभन्दा बढी लोकप्रियता हासिल गरेको छ। इप्सोसको पछिल्लो सर्वेक्षणमा लिबरलहरूले ३८ र कन्जरभेटिभहरूले ३६ समर्थन पाएका छन्। छ हप्ताअघि, कन्जरभेटिभ पार्टीलाई ४६ को समर्थन थियो भने लिबरलहरूलाई १२ ले समर्थन गरेका थिए। छ हप्तामा पार्टीको लोकप्रियता २६ ले वृद्धि भएको छ। ट्रम्प विरोधी भावनाका कारण कन्जरभेटिभ पार्टीलाई भने नोक्सान भएको छ। ट्रम्पको आक्रमणको बावजुद ट्रुडोले क्यानडाको पक्षमा आवाज उठाइरहेका छन्। अन्य दुई सर्वेक्षणहरूमा पनि लिबरल र कन्जरभेटिभहरूको लागि सार्वजनिक समर्थन लगभग बराबर छ। लेजर पोलमा कन्जरभेटिभहरूले ३८ समर्थन प्राप्त गरेका छन् र लिबरलहरूले ३५ समर्थन पाएका छन्। यसैबीच इकोस पोलको सर्वेक्षणमा ३८ मानिसहरूले लिबरल पार्टीलाई र ३७ ले कन्जरभेटिभ पार्टीलाई समर्थन गरेका छन्। ट्रम्पले यदि ट्रुडोले चाहे भने क्यानडा ५१ औं राज्य बन्न सक्ने बताएका थिए। ट्रम्पको जितपछि ट्रुडो उनलाई बधाई दिन आएका थिए। त्यसपछि ट्रम्पले गभर्नर ट्रुडोलाई भेटेर ट्यारिफ चाहँदैनन् भने, उनी अमेरिकाको ५१ औं राज्य बन्नु पर्ने बताएका थिए। ट्रुडोले राजीनामाको घोषणा गरेका छन्। लिबरल पार्टीले मार्च ९ मा नयाँ नेता चयन गर्नेछ। अर्को चुनाव अक्टोबर २० सम्ममा गरिसक्नुपर्ने छ। नयाँ लिबरल नेतासँग तुरुन्तै चुनाव आह्वान गर्ने विकल्प छ। हालै गरिएको एक सर्वेक्षणले यदि अहिले चुनाव भयो भने लिबरल र कन्जरभेटिभ दुवै बहुमतबाट चुक्ने जनाइएको छ। उनीहरूलाई बहुमत प्राप्त गर्न साना दलहरूको समर्थन चाहिन्छ। ट्रुडोको अपीलकै कारण हाल क्यानेडियनहरूले अमेरिकाको आफ्नो यात्रा रद्द गरिरहेका जनाइएको छ। प्रधानमन्त्री जस्टिन ट्रुडोले क्यानेडियालीहरूलाई देशमै बिदा मनाउन अपील गरेका छन्। यस कारण अमेरिका भ्रमण रद्द हुँदैछ। अमेरिकी यात्रा संघका अनुसार क्यानेडियन यात्रुहरूको संख्यामा १० गिरावट आउँदा अमेरिकालाई १८ हजार करोड रुपैयाँको घाटा हुनेछ। साथै क्यानडाका धेरै पसलहरूबाट अमेरिकी उत्पादनहरू हटाउन अभियान सुरु भएको छ।"
"हल्लाकै भरमा, पतेरो संकलन गर्न बगरमा","गोरखा : बारीको सागपात खाइदिन्छ। छोए ठस्स गन्हाउँछ। त्यसैकारण पतेरो किराबाट मान्छे टाढै बस्न रुचाउँछ। तर, त्यही किरा खोज्न बूढीगण्डकी बगरमा भने भीड लागेको छ। चुमनुब्री३ को घट्टेखोला, सिर्दिबास, सल्लेरी, जगतबगर तथा धार्चे५ माछाखोला, आरुघाटलगायतका बगरमा स्थानीयले पतेरो संकलन गरिरहेका छन्। त्यो पनि हल्ला हल्लाकै भरमा। स्थानीयले बगरका साना, ठूला ढुंगा पल्टाउँदै त्यसभित्र लुकेर रहेको पतेरो संकलन गरेका छन्। गेग्य्रान खोतलेर पनि पतेरो समातेका छन्। बूढीगण्डकी बगरमा पहिलो पटक पतेरो संकलन भइरहेको छ। राम्रो मूल्यमा बेच्न पाइने भन्दै विगत चार दिनदेखि स्थानीयवासीले पतेरो संकलन गरेको चुमनुब्री३ का वडाध्यक्ष रामकुमार गुरुङले जानकारी दिए। पोहोर, परार त यस्तो थिएन, यसपालि के हल्ला आयो कुन्नी, अचम्ममा परियो। मान्छेहरू लाइन लागेर बगरमा पतेरो खोजिरहेका छन्, वडाध्यक्ष गुरुङले भने, कास्की, लमजुङतिर बस्ने आफन्तहरूले पतेरो राम्रै मूल्यमा बिक्री हुन्छ भनेर खबर गरेपछि हाम्रा गाउँका मान्छे बगर झरेका हुन्। हल्लामात्रै हो कि, सत्य कुरा के हो ? छेउटुप्पो केही थाहा छैन। कसैले त बेची पनि सके भन्ने हल्ला छ। चिनियाँ व्यापारीले प्रतिकिलो २३ हजार रुपैयाँमा किनेका छन् भन्ने हल्ला आफूले पनि सुनेको उनले बताए। पतेरो संकलन नगर्न वडा कार्यालयले अनुरोध गरेको उनले बताए। माछाखोला बगरमा पनि पतेरो खोज्ने गाउँले धुरिएका छन्। बूढीगण्डकी आसपासका गाउँबस्तीका बासिन्दा पतेरो खोज्ने गरेको स्थानीय धनकुमार गुरुङले जानकारी दिए। कहाँबाट के हल्ला आयो, बगरभरि मान्छे थिए, उनले भने, तर व्यापारीले किनेको छैन रे भन्ने पछिल्लो हल्ला आएको छ। हल्लाका भरमा दिनभर बगरमा ढुंगा पल्टाएका छन्, दुःखमात्रै हुने हो कि, ठगिने हुन् कि केही थाहा छैन। तरकारीबारीमा पाइने कालो रङको पतेरो बगरमा बस्छ भन्ने पनि थाहा नभएको, उपयोगी हुन्छ, बिक्री हुन्छ भन्ने पनि थाहा नभएको उनले बताए। पतेरो संकलन काम बिल्कुल नयाँ अभ्यास भएकाले वास्तविकता जानकारी नहुञ्जेल काम रोक्न आग्रह गरेको मनास्लु संरक्षण क्षेत्र आयोजना (एमक्याप) ले जनाएको छ। यो कति संख्यामा छ, यसको वातावरणमा के प्रभाव छ, यो निर्मूल भयो भने वातावरणमा के कस्तो दुष्प्रभाव पर्छ भन्ने केही अध्ययन भएको छैन, एमक्यापका प्रमुख सन्तोष शेरचनले भने, त्यसैले हाल विस्तृत अध्ययन नहुञ्जेल यसको संकलन नगर्न एमक्याप, वडा कार्यालय र प्रहरीले आग्रह गरिसकेका छौं।"
जेलेन्स्की अमेरिकासँग खनिज सम्झौता गर्न फेरि तयार,"युक्रेनी राष्ट्रपति भ्लोदिमिर जेलेन्स्कीले अमेरिकायुक्रेन खनिज सम्झौतामा हस्ताक्षर गर्न फेरि तयार रहेको बताएका छन्। लन्डनमा आयोजित पत्रकार सम्मेलनमा जेलेन्स्कीले गत हप्ता अमेरिकी राष्ट्रपति डोनाल्ड ट्रम्पसँग भएको चर्को बहसपछि पनि आफू संयुक्त राज्य अमेरिकासँग वार्ता गर्न इच्छुक रहेको बताएका हुन्। जेलेन्स्कीले ह्वाइट हाउसमा भएको घटनाले अमेरिका वा युक्रेनलाई फाइदा नपुर्याएर रुसी राष्ट्रपति पुटिनलाई मात्र फाइदा पुर्याएको बताएका छन्। उनले आफूलाई खनिज सम्झौता गर्न अमेरिकाले फेरि बोलाइयो भने ह्वाइट हाउस फर्कने बताए। सुरक्षा ग्यारेन्टीको सर्त दोहोर्याए जेलेन्स्कीले सुरक्षा ग्यारेन्टीको युक्रेनको माग सम्बोधन हुने आशा व्यक्त गरेका छन्। 'यदि दुबै पक्ष यसमा सहमत भए भने सम्झौतामा हस्ताक्षर हुनेछ।', उनले भने, ' म युक्रेनको पक्ष पनि सुनियोस् भन्ने चाहन्छु। हाम्रा साझेदारहरूले यो युद्धमा आक्रमणकारी को हो भनेर बुझ्नुपर्छ।' जेलेन्स्कीले सोमबार बिहान सामाजिक सञ्जालमा एउटा भिडियो पोस्ट गरेका छन्। भडियमा उनले भनेका छन्, 'हामी अमेरिकाको महत्त्व बुझ्छौं। हामी अमेरिकाप्रति कृतज्ञ नभएको दिन कुनै पनि छैन। शान्तिको लागि सुरक्षा ग्यारेन्टी आवश्यक छ भन्ने कुरामा हामी सबै सहमत छौं। युरोपभरि नै यस्तै अवस्था छ।' जेलेन्स्कीट्रम्प बहसपछि सम्झौता रद्द जेलेन्स्की फेब्रुअरी २८ मा ट्रम्पसँग खनिज सम्झौतामा हस्ताक्षर गर्न अमेरिका पुगेका थिए तर ट्रम्पसँगको भेटघाटका क्रममा उनको विवाद भएको थियो। यसपछि, जेलेन्स्की कुनै सम्झौता नगरी लन्डन गएका थिए। ट्रम्प र भान्ससँगको बहसपछि पत्रकारहरूले अब यसलाई कसरी समाधान गर्ने भनेर सोध्दा जेलेन्स्कीले अमेरिका र युक्रेनबीचको सम्बन्ध जारी रहने बताएका थिए। जेलेन्स्कीले यदि युक्रेनले अमेरिकाबाट सहयोग पाउन बन्द गर्यो भने यसको फाइदा रूसलाई मात्र हुने बताए। यसअघि आइतबार जेलेन्स्कीले रूसले कब्जा गरेको कुनै पनि युक्रेनी भूभागलाई मान्यता नदिने बताएका थिए। जेलेन्स्कीले आफूहरुको स्वतन्त्रता बिक्रीको लागि नभएको बताएका छन्।"
नेप्से परिसूचक दोहोरो अंकले घट्यो,"काठमाडौं : आज नेप्से परिसूचक दोहोरो अंकले घटेको छ। नेप्से परिसूचक १३६२ अंकले घटेर २८७६६६ बिन्दुमा पुगेको हो। यसदिन ३०० स्क्रिप्सको ३ करोड १२ लाख ४१ हजार २५८ कित्ता सेयर १४ अर्ब २८ करोड ४५ लाख १० हजार ५९५ रुपैयाँमा खरिदबिक्री भए। नेप्से परिसूचक घटे तापनि गार्डियन माइक्रो लाइफ इन्स्योरेन्सको सेयर सर्किट लेभलमा कारोबार भयो। यसैगरी दिब्यश्वरी हाइड्रोपावर, सिन्धु विकास बैंक र हिमालयन रिइन्सुरेन्सको सेयर पनि बढेको छ। यसदिन समाज लघुवित्त वित्तीय संस्थाका लगानीकर्ताले भने सर्वाधिक गुमाए। सो कम्पनीको सेयर १० प्रतिशतले घट्यो। कारोबार रकमका आधारमा हिमालयन रिइन्सुरेन्स शीर्ष स्थानमा रह्यो। सो कम्पनीको एक अर्ब ३८ करोड बढीको सेयर कारोबार भयो। ५ समूहको सूचक बढेका छन्। आज अदर समूहको उपसूचक १६८ प्रतिशतले बढ्यो। आज होटल उपसमूहको सेयर भने १८८ प्रतिशतले घटेको छ।"
डाक्टर साब ! पहिला आफू बाँच्नुस्,"पछिल्लो एकै महिनामा दुई ठूला अस्पतालमा विशेषज्ञ अध्ययनरत दुई चिकित्सकले आत्महत्या रोजे । हुन त चिकित्सकले आत्महत्या रोजेका यी घटना पहिलो होइन र नेपालमा मात्र यस्ता घटना घट्ने पनि होइन । तर सफल चिकित्सकका रूपमा केही वर्ष अनुभव बटुलिसकेकाले नै थप अध्ययन (विशेषज्ञ) गर्ने क्रममा आत्महत्या रोज्नु चाहिँ असान्दर्भिक लाग्ने रहेछ । जसकारण परिवार, समाजमा मात्र गहिरो चोट पुग्दैन, यो त देशकै लागि क्षति हो । अध्ययनरत संस्था र राज्यको व्यवस्थामा समेत प्रश्नहरू तेर्सिन्छन् । पछिल्लो समयमा किशोरकिशोरीदेखि सफल व्यक्तिहरूले पनि आत्महत्या रोज्ने गरेका घटना प्रशस्तै छन् । विश्व स्वास्थ्य संघको पछिल्लो आँकडाअनुसार विश्वभरमा एक वर्षमा लगभग ८ लाख मानिसले आत्महत्या गर्छन् । नेपाल प्रहरीको आर्थिक वर्ष २०६१६२ देखि ०७१०७२ सम्म १० वर्षको तथ्यांक हेर्दा २९ हजार ९ सय ५ जनाले आत्महत्या गरेको पाइन्छ । ०७३०७४ मा ५ हजार १ सय २४, ०७४०७५ मा ५ हजार ३ सय ४६ जना र ०७५०७६ मा ५ हजार ७ सय ५४ छन् । हरेक वर्ष आत्महत्याको घटना बढेको देखिन्छ । नेपालका चिकित्सकहरूले मात्र आत्महत्या रोज्ने होइन । सन् २००८ मा अमेरिकाको अमेरिकन कलेज अफ सर्जनका ७ हजार ९ सय ५ चिकित्सकहरूमा गरिएको अध्ययनले १ वर्षमा ५ सय १ अर्थात् ६३ प्रतिशत चिकित्सकलाई आत्मघाती विचार आएको देखाएको छ । जुन सामान्य जनसंख्याको तुलनामा १५ देखि ३ गुणा बढी थियो । दुःखद् त के भने आत्महत्या गर्ने सोच भएका चिकित्सकमध्ये २६ प्रतिशतले मात्र मद्दत मागेका थिए । ६०१ प्रतिशत कुनै किसिमको उपचार वा सहयोग लिन अनिच्छुक रहेको सो अध्ययनले देखाएको थियो । अस्ट्रेलियाली सर्वेक्षणमा एक वर्षको अवधिमा २४८ प्रतिशत डाक्टरहरूको मनमा आत्महत्याको विचार आएको उल्लेख छ । जसले सामान्य जनसंख्यामा १३३ प्रतिशत र अन्य पेसेवरमा १२८ प्रतिशतले आत्महत्यासम्बन्धी विचार आएको तर डाक्टरहरूको हकमा त्यो संख्या २४८ रहेको देखायो । आत्महत्या कुनै एक कारणले भन्दा पनि बहुपक्षीय कारणले हुन्छ भन्ने तर्क मनोचिकित्सकहरूको छ । पछिल्ला वर्षहरूमा मानसिक तनाव, सामाजिक दबाब, आर्थिक समस्याहरू, पारिवारिक असमझदारी तथा आधुनिक जीवनशैलीका कारण आत्महत्याका घटनाहरू बढ्दै गएका छन् । आत्महत्याका घटना र प्रकृति सुन्दा क्षणिक रिस वा सनक लागे पनि यस पछाडि निकै गहिरो कारण हँुदा रहेछन् । कतै न कतै आत्महत्याका पछाडि मानसिक स्वास्थ्य रहने गरेको पनि भेटिन्छ । विशेषतः डिप्रेसन, एन्जाइटी, बाइपोलार डिसअर्डरजस्ता मानसिक समस्या भएका व्यक्तिहरूलाई उचित उपचार र सहयोग नपाउँदा आत्महत्याको जोखिम बढेको देखिन्छ । पछिल्लो समयमा उच्च आकांक्षाका साथ कडा मेहनत र धेरै लगानी गरेर चिकित्सा अध्ययन गर्ने तर अध्ययनपछि सो पूरा नहुने भएपछि डिप्रेसनको जन्म लिने गरेको पाइन्छ । अहिले त अझ बेरोजगारी, बैंकको ऋण, अस्थिर आयस्रोतजस्ता कारण थपिएपछि निराश हुने र आत्महत्या रोज्ने हुन्छन् भन्दा फरक नपर्ला । चिकित्सकीय पेसा अत्यन्त जिम्मेवारीपूर्ण हुन्छ । बिरामीहरूको जीवन बचाउनु, सही उपचार दिनु तथा चौबिसैघण्टा काम गर्नुपर्ने दबाबले मानसिक तनाव बढाएको हुन्छ । फेरि कुनै गल्ती भयो भने कानुनी कारबाही, बिरामीका परिवारबाट आक्रोश तथा सामाजिक बदनामीको डर पनि हुन्छ । त्यसमाथि अझ लामो समयसम्म ड्युटी गर्नुपर्ने, आपत्कालीन केसहरू ह्यान्डल गर्नुपर्ने तथा निजी जीवनलाई समय दिन नसक्ने, निद्रा नपुग्ने, खानपान अव्यवस्थित हुने तथा लगातार तनावमा बस्दा मानसिक स्वास्थ्य प्रभावित हुन्छ । कहिलेकाहीँ प्रयास गर्दागर्दै पनि बिरामीलाई बचाउन सकिँदैन । यस्तो अवस्थाले आत्मग्लानी, अपराधबोध तथा मानसिक तनाव सिर्जना गर्छ । समाजले चिकित्सकहरूलाई असफल हुनै नहुने व्यक्तिका रूपमा हेर्छ । एकातिर कुनै एक बिरामीको उपचारमा पनि चिकित्सक सफल भएनन् भने उनलाई आलोचना गरिन्छ । यसले मानसिक तनावलाई झनै बढाउँछ । अर्कोतिर पेसागत व्यस्तताका कारण चिकित्सकहरू परिवारलाई समय दिन सक्दैनन् । चिकित्सकहरू व्यक्तिगत जीवनमा समस्या आए पनि त्यस्तो कुरा खुलाउन नचाहने प्रवृत्ति हुन्छन् । यसले थप मानसिक समस्या बढाउँछ । त्यस्तै पछिल्लो चरणमा सरकारी तथा निजी अस्पतालमा हुने राजनीतिक खेल, मेडिकल माफियाहरूको हस्तक्षेपले चित्सिकहरूको करियर अस्थिर बनेको छ सक्छ । सबैभन्दा महत्त्वपूर्ण र घातक पक्ष चिकित्सकहरू स्वयं मानसिक स्वास्थ्यका विशेषज्ञ भए पनि आफ्नै समस्या अरूसँग सेयर गर्न हिचकिचाउँछन् । डाक्टरलाई त मानसिक समस्या हुँदैन भन्ने धारणा रहेकाले उनीहरू खुलेर परामर्श लिँदैनन् । आत्महत्याका लागि यो महत्त्वपूर्ण रहेको मनोचिकित्सहरूको तर्क छ । आत्महत्याका सन्दर्भमा वरिष्ठ मनोरोग विशेषज्ञ डा रञ्जन थापाका अनुसार पछिल्लो समयमा डाक्टरमात्रै होइन, सबैमा आत्महत्याका घटना बढेका छन् । थापा आत्महत्याको घटनाका पछाडि मानसिक तनाव तथा डिप्रेसन प्रमुख कारणका रूपमा रहेको बताउँछन् । डाक्टरहरूको अध्ययनका समय लामो हुनु, जिम्मेवारी धेरै हुनु, आर्थिक असन्तुष्टिजस्ता कारण सँगसँगै विशेषत पुरुष डाक्टरहरूले आफूलाई डिप्रेसन भएको स्वीकार नगर्ने वा स्वीकार गरे पनि आवश्यक औषधिउपचार नगर्ने गरेको उनको ठम्याइँ छ । उनी ड्युटी अवधि लामो हुनु, पेसागत जिम्मेवारी र व्यक्तिगत जीवनबीचको सन्तुलन कायम गराउन नसक्नु अनि संगठनात्मक राजनीतिले पनि डाक्टरहरूलाई आत्महत्याको जोखिम थपेको बताउँछन् । आत्महत्या रोक्न भ्याक्सिन लगाएजस्तो सजिलो पक्कै छैन । अर्को कुरा आत्महत्याका पछाडि अनेकौं कारण र हरेकका कारण फरक रहने गरेकाले एउटै तरिकाले रोकथाम गर्न सकिँदैन । तर हरेक मानिसमा बाँच्ने चाहना तीवै हुन्छ । आत्महत्याको विचार गरेका व्यक्तिमा पनि कतै न कतै बाँच्ने रहर पक्कै हुन्छ । पिडाले थिचारिएका ती बाँच्ने रहरहरूलाई जगाउन मनोचिकित्सकहरूले प्रेस्क्राइब गर्ने औषधिहरूको नियमित सेवनसँगै मनोवैज्ञानिक परामर्शको पहुँच बढाउनु आवश्यक हुन्छ । परिवार तथा साथीहरूसँग कुराकानी बढाउनु, व्यक्तिगत जीवन र पेसाबीच सन्तुलन कायम गर्नु पनि धेरै आवश्यक छ । चिकित्सकहरूको कामको अवधि र सामाजिक जीवनमा पनि राज्यले विचार गर्नुपर्ने जरुरी छ । राज्यले चिकित्सकहरूकै लागि आर्थिक तथा सामाजिक सहायता कार्यक्रमहरू ल्याउनुपर्ने पनि आवश्यक देखिन्छ । चिकित्सकहरू स्वयंले पनि धेरै महात्त्वाकांक्षी नभएर सकारात्मक जीवनशैली र आत्मबोध विकास गर्दै लैजानुपर्ने हुन्छ । विशेषतः आफ्नो मानसिक स्वास्थ्यबारे खुलेर कुरा गर्ने वातावरण बनाउन अत्यन्तै जरुरी छ । आत्महत्या व्यक्तिगतमात्र होइन, सामाजिक र प्रणालीगत समस्या हो । यसलाई रोक्न सबै पक्षले मिलेर प्रयास गर्न आवश्यक छ ।"
केपी ओली कपको फाइनल आज,"विजेताले १५ लाख ११ हजार एक सय ११ र उपविजेताले ५ लाखसहित ट्रफी, प्रमाणपत्र र मेडल पाउने छन्। काठमाडौं : केपी ओली कप फुटबल प्रतियोगिताको उपाधिका लागि मछिन्द्र एफसी र त्रिभुवन आर्मी क्लब भिड्दैछन् । दशरथ रंगशालामा आज साँझ ६ बजेबाट फाइनल सुरू हुनेछ राष्ट्रिय युवा संघले जनाएको छ । सेमिफाइनलमा मछिन्द्रले आयोजक केपी एफसी र आर्मीले संकटा क्लबलाई हराउँदै फाइनलमा स्थान सुरक्षित गरेका थिए । राष्ट्रिय युवा संघ नेपालको आयोजनामा भएको प्रतियोगिताको विजेताले १५ लाख ११ हजार एक सय ११ र उपविजेताले ५ लाखसहित ट्रफी, प्रमाणपत्र र मेडल पाउने छन्। पुरस्कार वितरण समारोहमा प्रधानमन्त्री एवम् एमाले अध्यक्ष केपी शर्मा ओलीसमेत सहभागी हुनेछन्। सर्वोत्कृष्ट खेलाडीले एक लाख, उत्कृष्ट गोलरक्षक, गोलकर्ता र उदीयमान खेलाडीले समान ५० हजार पाउनेछन् । फाइनल खेलमा विश्वचर्चित फुटबल खेलाडी इटलीका लिजेण्ड गोलकिपर जियानलुइजी बुफन प्रमुख अतिथिको रुपमा रहनेछन् । कुमा सागर, पुर्ण राईको प्रस्तुति रहनेछ । प्रतियोगितामा दुई विदेशसहित ९ टोलीले सहभागिता जनाएका थिए । फाइनल खेल त्रिपुरेश्वरस्थित वर्ल्डटेड सेन्टरको डिजिटल बोर्डबाट समेत खेलको प्रत्यक्ष प्रशारणको व्यवस्था मिलाइएको आयोजकले जनाएको छ ।"
नेपाल आइडल सिजन६ घोषणा : अडिसन चैतको पहिलो हप्तादेखि,"काठमाडौं : संगीत प्रेमिमाझ लोकप्रिय कार्यक्रम नेपाल आइडलको नयाँ सिजन (शृंखला) को घोषणा गरिएको छ। एपीवान टेलिभिजनद्वारा प्रस्तुत नेपाल आइडल सिजन६ को अडिसन चैत महिनाको पहिलो हप्तादेखि सुरु हुने भएको छ। आइतबार आयोजित पत्रकार सम्मेलनमा अडिसनको सम्पूर्ण तयारी पूरा भइसकेको जानकारी दिइएको छ। सम्मेलनमा नयाँ शृंखलाको टिजर पनि सार्वजनिक गरिएको थियो। कार्यक्रमका प्रमुख अतिथि एवं अन्नपूर्ण नेटवर्कका अध्यक्ष क्याप्टेन रामेवर थापाले लुकेका प्रतिभालाई बाहिर ल्याएर संसारमाझ चिनाउन यो कार्यक्रमले मद्दत गरेको बताए। नेपाली जनतामाझ लोकप्रिय बन्न सफल नेपाल आइडलको नयाँ शृंखला पनि भव्य रूपमा सफल हुने विश्वास व्यक्त गर्दै क्याप्टेन थापाले नेपाल आइडल नयाँ सिजनमा साथ दिने सबै प्रायोजकहरूलाई धन्यवाद व्यक्त गरे। यस्तै एपीवानका कार्यकारी उपाध्यक्ष राजेन्द्र शाक्यले प्रतिभा भएर पनि अवसर नपाएर युवाहरूलाई प्लेटफर्म दिने काम नेपाल आइडलले गरेको बताए। उनले नयाँ शृंखला सहभागिता लागि अनुरोध पनि गरे। यस सिजनलाई अघिल्ला सिजनभन्दा फरक र विशेष बनाउने उद्देश्य राखेको एपीवानका प्रमुख कार्यकारी अधिकृत सुरेश पौडेलले जानकारी दिए। नेपाल आइडलले नेपाली संगीत क्षेत्रका उदीयमान तथा लुकेका प्रतिभालाई उजागर गर्ने महत्वपूर्ण मञ्चको रूपमा आफूलाई स्थापित गर्दै आएको छ। यसपटकको सिजनमा प्रतियोगीहरूलाई ब्याकअप ब्यान्डको साथ रहने व्यवस्था गरिएको छ, जसले उनीहरूको प्रस्तुतिलाई अझ उत्कृष्ट बनाउन सहयोग गर्नेछ। साथै, नेपाल आइडलका एक्स्ट्रा एपिसोडहरू पनि प्रसारण गरिने छन्, जसले दर्शकलाई पर्दा पछाडिका रोचक कथाहरू प्रस्तुत गर्नेछ, पौडेलले कार्यक्रममा बताए। यस सिजनको निर्णायक मण्डलमा सुरुवाती तीन सिजन तथा पाँचौं सिजनका निर्णायकहरू न्ह्यु बज्राचार्य, कालीप्रसाद बाँस्कोटा र इन्दिरा जोशी रहनेछन् भने कार्यक्रम प्रस्तोताको रूपमा आसिफ शाह हुनेछन्। अडिसन चरणअन्तर्गत झापाको इटहरी, कास्कीको पोखरा, बाँकेको नेपालगञ्ज हुँदै संघीय राजधानी काठमाडौंमा ओपन अडिसन गरिनेछ। नेपाल आइडलले आफ्नो यात्रा सन् २०१७ मा सुरु गरेदेखि अहिलेसम्म १५० भन्दा बढी एपिसोड प्रसारण गरिसकेको छ। यसले नेपाली संगीत प्रेमीहरूलाई एउटै मालामा गाँसेर, नयाँ प्रतिभालाई राष्ट्रिय तथा अन्तर्राष्ट्रिय स्तरमा चिनाउने महत्वपूर्ण भूमिका खेल्दै आएको छ। हालसम्म नेपाल आइडलका पाँच विजेता क्रमशः बुद्ध लामा, रवि ओड, सज्जा चौलागाईं, भूपेन्द्र थापा मगर र करण परियार छन्। नेपाल आइडलको सिजन६ को टाइटल स्पोन्सरका रूपमा कोकाकोला रहेको छ भने एक्सकुसिभ भोटिङ पार्टनरका रूपमा ईसेवा रहेको छ। नेपाल आइडलको प्रसारण एपीवान टेलिभिजनबाट हुनेछ। समयअनुसार केही परिमार्जन र नवीनता समेट्दै सिजन६ प्रस्तुत गरिनेछ, जसले नेपाली दर्शकमाझ अझ गहिरो प्रभाव पार्ने विश्वास लिइएको छ।"
कूटनीतिमा खराब कीर्तिमान,"अमेरिकी र युक्रेनी राष्ट्रपतिबीचको महत्वशाली भनिएको वार्ता जब अपमान र तिक्ततामा परिणत भयो, त्यसले विश्वसमुदायमै टिकाटिप्पणी ल्याएको छ। पछिल्ला समय बढ्दा यस्ता घटनाले विश्वमा कूटनीतिक मर्यादालाई मजाक बनाउँदै लगिएको आभास दिलाएको छ। राष्ट्रपतिद्वय डोनाल्ट ट्रम्प र भोलोदिमिर जेलेन्स्कीबीच वार्ताका क्रममा भएका गैरकूटनीतिक संवाद, अपमानजनक परिवेश र कतिपय प्रोटोकल उल्लंघन संसारकै लागि रमिताको विषय बनेको छ। त्यसमा पनि ह्वाइट हाउसभित्र पत्रकारबीच प्रत्यक्ष प्रसारणमै गरिएको संवादको यो अवस्था अशोभनीय रह्यो। रूसले सुरु गरेको युद्धमा प्रतिरक्षात्मक लडाइँमा रहेको युक्रेनलाई अमेरिकाले लामो समयदेखि सहयोग गर्दै आएको छ। त्यसकै आधारमा भाउमर्यादा पाउनुपर्ने अमेरिकी अहम् र कमजोर युद्धकर्तालाई शक्तिशाली राष्ट्रले व्यवहारतः होच्याउन नहुने युक्रेनको जिकिर अन्त्यमा असहजतामा परिणत भएको छ। उपराष्ट्रपति जेडी भेन्सलाई साथमा राखेर राष्ट्रपति ट्रम्पले जसरी हायलकायल बनाउन चाहे, त्यसका लागि आक्रोशित बनाउन जेलेन्स्कीले पनि केही भूमिका निर्वाह अवश्य गरे। जस्तो ः पोसाक र हात बाँधेर बोल्ने शैली जेलेन्स्कीका गैरकूटनीतिक आँट थिए। उता शक्ति राष्ट्रले जे भन्यो मान्नैपर्ने दबाब ट्रम्पभेन्सको अभिव्यक्तिमा झल्किन्थ्यो। अमेरिकी राजनीतिज्ञ लिङ्क्लोन च्याफीले भनेका थिए, कूटनीतिको दुनियाँमा कतिपय कुरा नभनिएकै जाती हुन्छ। त्यही अमेरिकामा धेरै भनेर कूटनीतिको नयाँ परिभाषा निर्माण भएको छ। र, घटनालाई लिएर विश्व समुदायले क्षोभ प्रकट गरेको छ। अमेरिकी व्यवहारले हाम्रो मुलुकका नेतृत्वलाई पनि पाठ सिकाएको छ। दुई ठूला छिमेकीका बीचमा रहेको नेपालले कूटनीतिक व्यवहारमा तटस्थता कायम राख्नुपर्छ। कुनै देश आकारमा साना हुन सक्छन् तर आत्मसम्मानमा कुनै कमजोर हुँदैनन् भन्ने सबै राष्ट्रले बुझ्नुपर्छ। प्रविधिको विकासले सिंगो विश्व नै एक हुँदै गइरहेको अवस्थामा द्वन्द्व समाधानका उत्तम विकल्प पहिल्याउनु पर्नेमा झन् कूटनीतिक मर्यादा बिर्सिएर अन्योल सिर्जना गर्नु आफैंमा अनुपयुक्त छ। राजनीतिक स्वार्थभन्दा माथि उठेर राष्ट्रहरूबीच सम्मानजनक सम्बन्ध कायम हुनुपर्छ। जसको हातमा शक्ति छ, उसले नै नियम बनाउने होइन, सबै राष्ट्र बराबर हुन्छन् भन्ने भावना अन्तर्राष्ट्रिय सम्बन्धमा स्थापित हुनुपर्छ। नत्र, आज युक्रेन अपमानित छ, भोलि अर्काे कुनै राष्ट्र पनि यही नियतिमा पर्नेछ। बरु एकअर्का मुलुकबीच मैत्री र करुणाको भावना विकास गर्न सके सिंगो विश्व नै शान्तिमय बन्नेछ।"
अमेरिकामा अंग्रेजीलाई राष्ट्रिय भाषाको मान्यता,"अमेरिका : अंग्रेजी भाषालाई संयुक्त राज्य अमेरिकाको आधिकारिक भाषाको मान्यता दिने कार्यकारी आदेशमा राष्ट्रपति डोनाल्ड जे ट्रम्पले हस्ताक्षर गरेका छन्। अमेरिकाको इतिहासमा पहिलो पटक कुनै एक भाषालाई राज्यको आधिकारिक भाषाको मान्यता दिइएको हो। शनिबार राष्ट्रपति ट्रम्पले हस्ताक्षर गरेको यो कार्यकारी आदेशले अब अमेरिकाको केन्द्रीय प्रशासनिक निकायहरूलाई सेवा प्रवाहमा अंग्रेजी बाहेक अन्य भाषामा सेवा उपलब्ध गराउने वा नगराउने बारे छनौटको अधिकार प्रदान गरेको छ। संघीय अनुदान प्राप्त गर्ने सरकारी एजेन्सी र संगठनहरूलाई अंग्रेजी बाहेक अन्य भाषामा कागजात तयार पार्ने वा नपार्ने छनौटको सुविधा प्राप्त भएको छ। अंग्रेजीबाहेक अन्य भाषामा कागजात र सेवा प्रदान गर्न पूर्णतः रोक भने नलगाइएको ह्वाइट हाउसले जनाएको छ। राष्ट्रिय भाषाका रूपमा अंग्रेजीलाई घोषणा गरिनुले राष्ट्रिय एकता बलियो बन्ने र साझा संस्कृतिलाई बढावा पुग्ने ह्वाइट हाउसले दाबी गरेको छ। राष्ट्रपति ट्रम्पको यो कदमले सन् २००० मा पूर्व राष्ट्रपति बिल क्लिन्टनले गैर अंग्रेजी भाषीहरूलाई भाषा सहायता प्रदान गर्न संघीय एजेन्सीहरू र संघीय अनुदान प्राप्त कर्ताहरूलाई आवश्यक पर्ने कागजात विभिन्न भाषामा तयार पार्नका लागि गरेको व्यवस्थालाई खारेज गरेको छ। आफ्नो दोस्रो कार्यकाल प्रारम्भ सँगै आप्रवासीविरुद्व कडा कदम चालिरहेका राष्ट्रपति ट्रम्पले आफ्नो कार्यकालको पाँच हप्तामै अर्को दुरगामी महत्वको आदेश जारी गरेका हुन्। राष्ट्रपति ट्रम्पको दोस्रो कार्यकालको सुरुवातमै ह्वाइटहाउसको बेवसाइटमा स्पेनिस भाषाका सामग्रीहरू हटाइएको थियो र भाषा छान्ने विकल्प समेत हटाइएको थियो। अमेरिकामा पछिल्लो ५० वर्षमा विभिन्न देशबाट सयौं भाषा बोल्नेहरू आएका छन्। अमेरिकामा ३ सय ५० भन्दा बढी भाषा बोलिने अमेरिकी जनगणना ब्युरोको तथ्यांकले देखाउँछ। जसमा अंग्रेजी भने सबैभन्दा बढी बोलिने भाषा हो। झन्डै ७८ प्रतिशतले घरमा प्राथमिक भाषाका रूपमा अंग्रेजी बोल्ने गरेको ब्युरोको तथ्यांकले देखाउँछ। आप्रवासीहरूले मात्र अमेरिकामा आफ्नो देशमा बोलिने भाषा भिœयाएका छैनन्। अमेरिकामा ठूलो मात्रामा आप्रवासनको प्रक्रिया अघिदेखि नै यहाँ बसोबास गर्नेहरूले स्पेनिस, ईअपोलेले नाभाजो, युपिक, डकोटा, अपाचे, केरेस, चेरोकी जस्ता भाषाहरू पनि बोल्दै आएका छन्। पछिल्लो समय चिनियाँ, हिन्दी, उर्दु, भियतनामी लगायतका भाषा बोल्नेहरूको संख्या पनि उल्लेख्य रहेको छ। हाम्रो गणतन्त्रको स्थापना भएदेखि नै, अंग्रेजीलाई हाम्रो राष्ट्रिय भाषाका रूपमा प्रयोग गरिएको छ। त्यसैले अंग्रेजीलाई संयुक्त राज्य अमेरिकाको आधिकारिक भाषाका रूपमा घोषणा गरिएको धेरै समय बितिसक्यो, पहिलो पटक राष्ट्रिय भाषा घोषणा गरिए पनि कार्यकारी आदेशमा भनिएको छ, अमेरिकी नागरिकता तथा आप्रवासन सेवाका अनुसार अमेरिकी नागरिक बन्नका लागि नेचुरलाइजेसनको प्रक्रियामा अंग्रेजीबाट नै परीक्षा दिनुपर्ने हुन्छ। आधारभूत रूपमा अंग्रेजी पढ्न, लेख्न र बोल्न सक्ने क्षमतासहित अंग्रेजी भाषाको बुझाई प्रर्दशन गर्नुपर्ने हुन्छ। आदेशमा भनिएको छ, अंग्रेजीलाई देशको आधिकारिक भाषा तोक्नाले नयाँ नागरिकलाई थप सशक्त बनाउनेछ, नयाँ आगन्तुकहरूलाई राष्ट्रिय परम्परामा भाग लिनसमेत सहयोग पुर्याउनेछ। अंग्रेजीलाई राष्ट्रिय भाषाको मान्यता दिएसँगै यसले आप्रवासीहरूमा ठूलो प्रभाव पर्ने भएको छ। खासगरी अदालती प्रक्रिया, मतदाता शिक्षा, राज्यद्वारा प्राप्त हुने सेवा सुविधा प्राप्तिको प्रक्रिया लगायतमा यसले प्रभाव पार्ने छ। हुनतः अमेरिकाका ३० राज्यले अंग्रेजीलाई आफ्नो आधिकारिक भाषा घोषणा गरिसकेका छन्। हवाई राज्यले मात्र अंग्रेजी सँगै हवाइएन भाषालाई राज्यको आधिकारिक भाषाको रूपमा स्वीकार गरेको थियो। अंग्रेजी भाषालाई आधिकारिक भाषाको रूपमा लिइए पनि विभिन्न राज्यले त्यहाँका बासिन्दाको उपस्थितिलाई हेरेर संख्यात्मक उपस्थितिमा जोड दिई उनीहरूले प्रयोग गर्ने भाषालाई समेत कागजातहरूमा समावेश गर्दै आएका छन्। कतिपय कार्यालयहरूले ट्रान्सलेटर (अनुवादक)को सुविधासमेत दिँदै आएका थिए अब त्यो सुविधासमेत अनिवार्य हुने छैन। इन्टरनेसनल इन्स्टिच्युट फर डेमोक्रेसी एन्ड इलेक्टोरल असिस्टेन्सका अनुसार सरकारी कामकाजका लागि एक वा एकभन्दा बढी आधिकारिक भाषाहरू हुँदा राष्ट्रको चरित्र र त्यहाँ बसोबास गर्नेहरूको सांस्कृतिक पहिचान परिभाषित गर्न त्यसले मद्दत गर्छ। अंग्रेजी भाषालाई राष्ट्रिय भाषाको मान्यता दिनका लागि यसअघि पनि प्रयास नभएका होइनन्। सन् २०२३ मा अहिलेका उपराष्ट्रपति जेडी भान्स सहितका कंग्रेस सदस्यहरूले अंग्रेजी भाषा एकता ऐन प्रस्तुत गरेका थिए। तर, त्यो सफल हुन सकेको थिएन। संयुक्त राज्य अमेरिकामा अंग्रेजी राष्ट्रिय भाषाका रूपमा घोषणा गरिएसँगै अंग्रेजीबाहेक अन्य मातृभाषाका रूपमा प्रयोग गर्दै आएका समुदायहरू प्रभावित हुने भएका छन्। अन्य समुदायसँगै अमेरिकन नेपाली समुदायसमेत त्यसमा प्रत्यक्ष प्रभावित हुने भएको छ। अझ नेपाली भाषी यसको मारमा पर्ने भएका छन्। भुटानमा बस्न नसकेपछि त्यहाँबाट नेपालमा आई लामो समय शरणार्थीका रूपमा बस्दै आएको ९६ हजार नेपाली भाषी भुटानी अमेरिकामा राजनीतिक शरणार्थीको रूपमा छन्। जसमा निरक्षरको संख्या पनि उत्तिकै रहेको छ। अमेरिकामा अंग्रेजीलाई राष्ट्र भाषा घोषणा गरिनुले भावनात्मक र व्यावहारिक दुवै कोणबाट चिन्तित बनाएको छ। सन् २००९ मा अमेरिका पुनर्वास भएका र हाल अमेरिकाको ओहियो राज्यको सिटी अफ रिनोल्ड्सवर्गका सिटी काउन्सील मेम्बर भुवन प्याकुरेलले भने, हामीहरू भुटानबाट विभिन्न कारणले नेपाल आउनुपरेको थियो, त्यसमध्ये एक कारण एक देशमा एक भाषा र एक संस्कृति हुनुपर्छ भनेर त्यहाँको सरकारले थालेको अभियान पनि थियो,तर घुम्दै फिर्दै यहाँ पनि त्यही अवस्था देखिने संकेत आइरहेको छ। भावनात्मक रूपले पनि अलि नमज्जा लाग्दो रहेछ। व्यावहारिक ढंगबाट त अंग्रेजी नबुझ्नेहरू धेरै हुनुहुन्छ समस्या त परिहाल्ने भयो नि ! अंग्रेजी नजान्ने मात्र होइन पढेलेखेका अंग्रेजी जान्ने र बुझ्ने पहिलो पुस्ताकालाई पनि अमेरिकाको लवजमा अंग्रेजी बोल्न नै अप्ठ्यारो पर्ने प्याकुलेरले बताए। कतिपय प्रोनाउनसेसन नमिलेर कन्भरसेसन नै गाह्रो हुन्छ, उनले थपे, अझ यसमाथि अंग्रेजी अनिवार्य रह्यो भने अदालती प्रक्रिया, सोसल सेक्युरिटी बेनिफिट प्राप्ति, धेरै कामहरूमा कठिनाइ हुनेछ, जसले अंग्रेजी बुझ्दैनन्, वा जान्दैनन् उनीहरूका लागि ढोका नै बन्द हुने भयो, छोरा छोरीलाई ट्रान्सलेटर गर भन्ने अवस्था रहन्छ, यसमा पनि कतिपय छोरा छोरीवाट नै ठगिएको पनि सुनिएको छ, यसले त अब झन् अप्ठ्यारो आउने भयो। अमेरिकाको परिचय र अमेरिकालाई जान्नेहरूले अमेरिका विविधताले भरिएको आप्रवासीहरूको देश भनेर चिनिन्छ। तर, अब विस्तारै त्यो विविधता नरहने हो कि भन्ने चिन्ता पनि बढेको उनले बताए। भुटानबाट नेपाल आइपुगेकामध्ये पहिलो पुस्ताको ठूलो हिस्साले अंग्रेजी नबुझ्ने र त्यही पुस्ता पनि अमेरिकामा आएको अवस्था छ। यसले त स्वाभाविक रूपमा नै अप्ठ्यारो पार्ने नै भयो अमेरिकामा राष्ट्रिय भाषा अंग्रेजी घोषणा गरिनुले अंग्रेजीबाहेक अन्य भाषालाई मातृभाषाका रूपमा प्रयोग गरिरहेका समुदायमा चिसोपना बढाएको युनाइटेड नेपाली पोलिटिकल एक्सन कमिटीका चेयरपर्सन एड्रियन पोखरेलले बताए। यहाँ अंग्रेजी नै बोल्ने हो, धेरैले अंग्रेजी नै बोल्ने गर्छन्, सरकारी कामकाजमा अंग्रेजी भाषानै प्रयोग हुने हो। त्यो घोषणा गर्नुको अर्थ भने फरक छ, पोखरेलले भने, मनौवैज्ञानिक रूपमा भाषालाई देखाएर अरू नै गर्न खोजिएको संकेत यसले गर्छ, विस्तारै अमेरिकाभित्र डिभिजन बढ्दै जानेछ, मूलतः रेसिजम बढ्नेछ। राष्ट्रपति ट्रम्पको चुनावी अभियानकै क्रममा चर्चामा रहेको प्रोजेक्ट २०२५ अनुसार सबै भइरहेको हुन सक्ने पोखरलले बताए। पोखरेलले थपे, अबको चार वर्ष अमेरिकामा धेरै कुराहरू हुने देखिन्छ, सम्पूर्ण प्रक्रियामा नै अस्थिरता पैदा गर्ने छ।अमेरिकामा धेरैले अंग्रेजी बोल्दै आएका छन्, यही अंग्रेजीलाई राष्ट्रिय भाषा घोषणा गरेर के फरक पर्छ र भनेर भन्ने अवस्था नभएको सामाजिक अभियन्ता एवं लामो समयदेखि अमेरिकामा रहेको नेपाली समुदायको निम्ति अधिकार प्राप्तिका लागि अभियान चलाउँदै आएका मोहन ज्ञवाली बताउँछन्। अमेरिका सबै भाषा, सबै धर्म, सबै जात जातिका आप्रवासीहरूले बनेको महासागर जस्तै हो, महासागरमा थोपाको महत्व भएझै, यहाँ पनि सबै भाषा, धर्म, संस्कृति र जात जातिको महत्व छ, यो विविधता नै अमेरिकाको परिचय हो।भाषा भनेको ठूलो कुरा हो, भाषामै समस्या रहे त्यसले ठूलो समस्या पैदा हुन्छ। अंग्रेजी नजान्ने हो भने गाडी चलाउन लाइसेन्ससमेत प्राप्त गर्न सकिँदैन। त्यसका लागि त हामीले धेरैं समयसम्म आफ्ना कुराहरू उठाउँदै आउनुपरेको थियो र त धेरै राज्यहरूले अहिले नेपाली भाषामा समेत परीक्षा दिने व्यवस्था गराएका छन्, उनले भने, अहिलेको घोषणाले त संघीय संरचनामै प्रभाव पार्नेछ, यो अवस्था रहे हामी नेपालीले पल पलमा समस्याको सामना गर्नुपर्ने छ। राष्ट्रपति ट्रम्पले अंग्रेजीलाई राष्ट्र भाषा तोक्ने कार्यकारी आदेशमा हस्ताक्षर गरे पनि यसको कार्यान्वयनमा अदालतले के गर्ला भनेर अनुमान गर्न गाह्रो छ। तर, राष्ट्रपति ट्रम्पले गरेका कतिपय कार्यकारी आदेशको कार्यान्वयनमा अदालतले रोक लगाउँदै आएको छ।"
कूटनीतिमा खराब कीर्तिमान,"अमेरिकी र युक्रेनी राष्ट्रपतिबीचको महत्वशाली भनिएको वार्ता जब अपमान र तिक्ततामा परिणत भयो, त्यसले विश्वसमुदायमै टिकाटिप्पणी ल्याएको छ। पछिल्ला समय बढ्दा यस्ता घटनाले विश्वमा कूटनीतिक मर्यादालाई मजाक बनाउँदै लगिएको आभास दिलाएको छ। राष्ट्रपतिद्वय डोनाल्ट ट्रम्प र भोलोदिमिर जेलेन्स्कीबीच वार्ताका क्रममा भएका गैरकूटनीतिक संवाद, अपमानजनक परिवेश र कतिपय प्रोटोकल उल्लंघन संसारकै लागि रमिताको विषय बनेको छ। त्यसमा पनि ह्वाइट हाउसभित्र पत्रकारबीच प्रत्यक्ष प्रसारणमै गरिएको संवादको यो अवस्था अशोभनीय रह्यो। रूसले सुरु गरेको युद्धमा प्रतिरक्षात्मक लडाइँमा रहेको युक्रेनलाई अमेरिकाले लामो समयदेखि सहयोग गर्दै आएको छ। त्यसकै आधारमा भाउमर्यादा पाउनुपर्ने अमेरिकी अहम् र कमजोर युद्धकर्तालाई शक्तिशाली राष्ट्रले व्यवहारतः होच्याउन नहुने युक्रेनको जिकिर अन्त्यमा असहजतामा परिणत भएको छ। उपराष्ट्रपति जेडी भेन्सलाई साथमा राखेर राष्ट्रपति ट्रम्पले जसरी हायलकायल बनाउन चाहे, त्यसका लागि आक्रोशित बनाउन जेलेन्स्कीले पनि केही भूमिका निर्वाह अवश्य गरे। जस्तो ः पोसाक र हात बाँधेर बोल्ने शैली जेलेन्स्कीका गैरकूटनीतिक आँट थिए। उता शक्ति राष्ट्रले जे भन्यो मान्नैपर्ने दबाब ट्रम्पभेन्सको अभिव्यक्तिमा झल्किन्थ्यो। अमेरिकी राजनीतिज्ञ लिङ्क्लोन च्याफीले भनेका थिए, कूटनीतिको दुनियाँमा कतिपय कुरा नभनिएकै जाती हुन्छ। त्यही अमेरिकामा धेरै भनेर कूटनीतिको नयाँ परिभाषा निर्माण भएको छ। र, घटनालाई लिएर विश्व समुदायले क्षोभ प्रकट गरेको छ। अमेरिकी व्यवहारले हाम्रो मुलुकका नेतृत्वलाई पनि पाठ सिकाएको छ। दुई ठूला छिमेकीका बीचमा रहेको नेपालले कूटनीतिक व्यवहारमा तटस्थता कायम राख्नुपर्छ। कुनै देश आकारमा साना हुन सक्छन् तर आत्मसम्मानमा कुनै कमजोर हुँदैनन् भन्ने सबै राष्ट्रले बुझ्नुपर्छ। प्रविधिको विकासले सिंगो विश्व नै एक हुँदै गइरहेको अवस्थामा द्वन्द्व समाधानका उत्तम विकल्प पहिल्याउनु पर्नेमा झन् कूटनीतिक मर्यादा बिर्सिएर अन्योल सिर्जना गर्नु आफैंमा अनुपयुक्त छ। राजनीतिक स्वार्थभन्दा माथि उठेर राष्ट्रहरूबीच सम्मानजनक सम्बन्ध कायम हुनुपर्छ। जसको हातमा शक्ति छ, उसले नै नियम बनाउने होइन, सबै राष्ट्र बराबर हुन्छन् भन्ने भावना अन्तर्राष्ट्रिय सम्बन्धमा स्थापित हुनुपर्छ। नत्र, आज युक्रेन अपमानित छ, भोलि अर्काे कुनै राष्ट्र पनि यही नियतिमा पर्नेछ। बरु एकअर्का मुलुकबीच मैत्री र करुणाको भावना विकास गर्न सके सिंगो विश्व नै शान्तिमय बन्नेछ।"
"भूकम्पको जोखिममा उपत्यका : भूकम्प आउँदा तर्सिन्छन्, त्यसपछि बिर्सिहाल्छन्","काठमाडौं : भूकम्पका सानातिना परकम्प गए कि, राजधानीमै मानिसहरू आंत्तिन्छन्। घर छोडेर सडकमा पुग्छन्। कंक्रिटको सहर काठमाडौं उपत्यकामा भूकम्पभन्दा छिटो मानिसको निस्सासिएर ज्यान जाने भूकम्पविद्हरू बताउँछन्। वर्षौंदेखि भइरहेको अव्यवस्थित बसोबासले यहाँ खुला जमिन पनि छैन। काठमाडौं उपत्यकामा मात्रै करिब ८ लाख घरधुरी छन्। यसमध्ये ८१ दशमलव ५ प्रतिशत अर्थात् ६ लाख ४६ हजार घर आवासीय रूपमा प्रयोग भएका छन्। व्यावसायिक प्रयोजनका लागि ७ दशमलव ७ प्रतिशतमात्र घरहरू प्रयोगमा छन्। ५५ हजार परकम्प सबैको बिर्सिहाल्ने बानी छभूकम्प जाँदा यो गर्छु, त्यो गर्छु भन्ने नागरिक र सरोकारवाला निकायहरूले विस्तारै भुल्दै जाने गरेको झाले बताइन्। भूकम्प गएको बेला सबैलाई आफ्नो शरीर प्यारो लाग्छ। सबै कुरा गर्छु, भन्छन्, उनले भनिन्, तर, बर्सेनि नागरिकले त्यसलाई भुल्दै जाने गरेका छन्। सरोकारवाला निकायले पनि भूकम्प जोखिमबाट जोगिन त्यति ध्यान दिँदैनन्। भूकम्पको बेला काठमाडौं उपत्यकामा हुने जोखिम र सुरक्षाका बारेमा विभागले नक्सांकन गरेको भए पनि त्यसलाई कार्यान्वयन गर्नका लागि नागरिक र सरोकारवाला निकायले चासो नदेखाएको उनले गुनासो गरिन्। काठमाडौं उपत्यकामा घरजग्गा महँगो छ। सबैको सहज पहुँच हुँदैन, उनले भनिन्, नागरिकहरू सस्तो खोज्दै जाने र खोलाकिनारमा बस्ती बसाउँदा भूकम्पको धेरै जोखिम बढेको देखिएको छ। भूकम्पको बेला खोला छेउछाउको जग्गा हल्लिँदा पानी जम्मा भइहाल्नेसमेत उनले सुनाइन्। नेपाल भूकम्पीय जोखिममा रहेकाले जुनसुकै बेला पनि खतरा हुन सक्ने झाले बताइन्। भूकम्पको इपिसेन्टर जहाँ छ, त्यसको तीन सय किलोमिटर वरिपरि असरको क्षति हुन्छ, झाले भनिन्, काठमाडौं उपत्यका र आसपासका जिल्लाहरूमा अहिले पनि पराकम्पन गइरहेका छन्। तीन तहकै सरकारले भूकम्पीय जोखिमको क्षेत्रमा गरेका सुरक्षाका सबै विधि र नीति नियमहरूलाई पालना गर्न उनले सुझाव दिइन्। नागरिक अझ बढी सचेत हुनुपर्ने उनको सुझाव छ। उपत्यकामा मात्रै ८ लाख घर राष्ट्रिय जनगणना २०७८ अनुसार काठमाडौं उपत्यकामा मात्रै करिब ८ लाख घर छन्। सबैभन्दा धेरै काठमाडौंमा ५ लाख ४४ हजार ८ सय ६७, ललितपुरमा १ लाख ४० हजार ३ सय ६७ र भक्तपुरमा १ लाख ८ हजार ५ सय ३ वटा छन्। उपत्यकामा ७ लाख ९३ हजार ७ सय ३७ वटा घर छन्। काठमाडौंका घरधुरीहरूमध्ये ८१ दशमलव ५ प्रतिशत घरहरू आवासीय हुन्। ७ दशमलव ७ प्रतिशतमात्र व्यावसायिक घरहरू रहेको तथ्यांकले जनाएको छ। जनसंख्याको हिसाबले पनि काठमाडौं सबैभन्दा ठूलो छ। यहाँ २० लाख ४१ हजार ५ सय ८७ जनसंख्या छ। ललितपुरमा ५ लाख ५१ हजार ६ सय ६७ र भक्तपुरमा ४ लाख ३२ हजार १ सय ३२ जनसंख्या छ। काठमाडौंमा औद्योगिक क्षेत्रले ओगटेका घरहरू १ दशमलव २ प्रतिशत मात्र हो। सरकारी कार्यालय र निवासले ओगटेको क्षेत्र एक प्रतिशतमात्र छ। बर्सेनि बढ्दै जाने जनसंख्या र घरधुरी संख्याले भूकम्प सुरक्षाको हिसाबले काठमाडौं उपत्यका त्यति सुरक्षित नरहेको सरोकारवाला निकायले औंल्याएका छन्। ललितपुरमा कुल घरधुरी संख्यामध्ये ७९ दशमलव २ प्रतिशत र भक्तपुरमा ८० दशमलव ५० प्रतिशत घरधुरी आवासीय क्षेत्रले ओगटेको छ। भूकम्पको असर ठाउँ विशेषअनुसार भूगर्वविद् प्रल्हाद बानियाँले काठमाडौं उपत्यकाको ठाउँ विशेष र भूगोलअनुसार भूकम्पको असर देखिने बताए। सबै ठाउँमा एकै खालको असर देखिँदैन, उनले भने, यहाँ फरकफरक खालको विशेषता छ। एउटै क्षेत्रको नीतिले सबैमा सुरक्षित हुँदैन। राज्यले बनाएका नीति, नियमहरू सबैले पालना गर्नुपर्छ। घर बनाउँदा घरधनीहरूलाई पनि आफ्नो जमिनको माया हुने भएकाले कतिपयले बाध्यताले गर्दा भूकम्पलाई ख्याल नगरेर बनाउने गरेको पाइएको उनले सुनाए। कतिपय घरमा छिर्ने बाटाहरूसमेत निकै साँघुरा भएकाले यसलाई नियन्त्रण गर्न स्थानीय सरकारले विशेष चासो दिनुपर्ने प्रल्हादको सुझाव छ। माटोको परीक्षण गरेर घर बनाएमा भूकम्प प्रतिरोधी हुने भए पनि धेरैले खर्च व्यवस्थापन गर्ने भन्दै यसतर्फ चासो नदिने गरेको पाइएको उनको बुझाइ छ। इन्जिनियरले बनाएको नक्सा डिजाइनअनुसार नक्सा पास गराएर घर बनाउनेहरू भूकम्पसँग त्यति त्रसित हुनुपर्दैन, उनले भने, २०७२ सालको भूकम्पले धेरै पाठ त सिकाएको छ तर नागरिकलाई अझै पनि त्यति सचेतना छैन। सरकारले मात्र कडाइ गरेर हुँदैन। नागरिकले पनि साथ दिनुपर्छ। काठमाडौंमा २३ तलासम्मका घर काठमाडौं महानगरपालिकाका सहरी व्यवस्थापन विभाग प्रमुख हरिचन्द्र लामिछानेका अनुसार महानगरभित्र २३ तलासम्मका घर निर्माण भएका छन्। यहाँ कुल १ लाख ५ हजार ६ सय ४९ घरधुरी संख्या छ। तर, घरनक्सा पास गराएर निर्माण भएका घरहरू १ लाख ५० हजार रहेको लामिछानेले जानकारी दिए। नक्सा पास नै नगरी बनाएका पनि सयौं घर छन्, उनले भने, पुराना घरहरू त्यस्ता भए पनि महानगरले बनाएको भवन निर्माण आचारसंहितापछि त्यस्तो छैन। महानगर क्षेत्रमा कुल ८ लाख ४५ हजार ७ सय ६७ जनसंख्या छ। नक्सा पास गराएर बनाएका घरहरू भूकम्पप्रतिरोधी रहेको समेत उनले दाबी गरे। २०७२ को भूकम्पमा ध्वस्त भएको धरहरा । फाइल तस्बिर सार्वजनिक जग्गा र बाटोमा बनेका घरहरूको नक्सा पास गरेका छैनौं, लामिछानेले भने, १० हजार वर्गफुटसम्मका घरहरू नगरपालिकाका प्राविधिक टोलीले नै स्वीकृत गर्छन्। १० हजार वर्गफुट माथिका घरहरू निर्माण गर्दा नक्सापास गर्न महानगरले विशेषज्ञ समितिसहितको प्राविधिक टोली गठन गरेको उनले जानकारी दिए। उक्त समितिमा भवन विभाग, नेपाल इन्जिनियर परिषद्, इन्जिनियरिङ कलेजहरू, आर्किटेक्चरलगायतका प्रतिनिधिहरूको संस्थागत प्रतिनिधित्व रहेको उनले बताए। कचौरा हो उपत्यकाभूगर्भशास्त्र प्रध्यापक डा तारानिधि भट्टराईले काठमाडौं उपत्यकालाई कचौरा आकारको रूपमा बुझ्न सुझाउँछन्। काठमाडौंको परिपरि चट्टानसहितको पहाड छ। उपत्यकाभित्र माटो छ। माटो पनि विभिन्न प्रकृतिको छ, भट्टराई तर्क गर्छन्, अब, सम्झनुस् कचौराभित्रको पानी हल्लियो भने के हुन्छ ? कचौरा केही हुँदैन तर पानी छताछुल्ल हुन्छ। पोखिन्छ। काठमाडौं उपत्यका पनि यही कचौराभित्रको पानीजस्तै हो। उनका अनुसार उपत्यकाभित्रको माटोमा विविधता छ। कतै कालो लेसिलो, गिट्टी र बालुवासहितको माटो छ। कालो लेसिलोसहितको माटोमा घर बनाउँदा धेरै जोखिम हुने गरेको पाइएको उनले बताए। घरको जग खन्दा कस्तो माटोमा खनेको छ भन्ने कुरा धेरै महत्वपूर्ण हुन्छ, भट्टराई भन्छन्, पिलरको फेदमा हात्तीपाइले बनाउँदा जगको आधार बलियो हुनुपर्छ। कालो लेसिलो माटोमा बनाउनु सुरक्षित हुँदैन। घर निर्माणको क्रममा खडेरी खन्दै जाँदा भूमिगत जलको सतहलाई पनि ख्याल गर्नुपर्ने उनको सुझाव छ। उनका अनुसार बालुवा भएको क्षेत्रमा धेरै पानी हुने भएकाले जमिन तरलीकरण हुने माटोमा क्षति धेरै हुने गर्छ। व्यवस्थित बसोबास नहुनु काठमाडौं उपत्यकाको अर्को समस्याको रूपमा देखिएको उनी सुनाउँछन्। सबैले अग्लाअग्ला घर बनाउन सक्दैनन्, उनले भने, एउटै समुदायमा कसैको एकदुई तला घर छ, कसैको ६७ तला छ। यसले गर्दा ठूला घरले भूकम्प गएको बेला साना घरलाई च्याप्छन् र निर्दोषमै उनीहरू पीडित हुन्छन्। घर निर्माण गर्दा स्थानीय तहले यस्ता विषयमा पनि ख्याल गरिदिन उनको आग्रह छ। उनको अनुभवमा काठमाडौं उपत्यकाको सहर भूकम्पप्रतिरोधी छैन। भूकम्प गएको बेला आगलागीको पनि जोखिम हुन सक्छ। तर, आगलागी हुँदा दमकल लैजानेसमेत बाटो नभएका थुप्रै बस्ती रहेको उनले बताए। घर बनाउँदा कम्तीमा पनि १२ फिटको बाटो नहुने क्षेत्रमा स्थानीय सरकारले अनुमति दिन नहुने उनको सुझाव छ। भूकम्प गएको बेला मात्र नभई अरू समयमा पनि सुरक्षित हुने उपायका बारेमा छलफल गर्न उनले सरोकारवाला निकायलाई आग्रह गरे। वारपाकमा गएको भूकम्पलाई स्मरण गर्दै २०७२ सालको भूकम्पनामक पुस्तक प्रकाशन गरी नागरिकहरूलाई सचेतना जगाएको समेत भट्टराईले जानकारी दिए। नक्सांकन छ, कार्यान्वयन छैनराष्ट्रिय भूकम्प मापन तथा अनुसन्धान केन्द्रले काठमाडौं उपत्यकासहित देशका मुख्य सहरहरूको जोखिम क्षेत्रको नक्सांकन गरेको छ। माटोको परीक्षण गरी कुन क्षेत्रमा बस्ती विकास गर्ने वा सहरीकरण गर्ने भन्ने बारेमा विस्तृत अध्ययन प्रतिवेदन बनाएको छ। तर, ती प्रतिवेदनको कार्यान्वयन गर्ने निकायले बेवास्ता गर्ने गरेका छन्। काठमाडौं उपत्यकाको ०५० सालमा इन्जिनियरिङ तथा वातावरणीय भौगर्भिक नक्सांकन गरिएको छ। उक्त नक्सांकन ०५४ सालमा प्रकाशित गरिएको छ। जर्मन सरकारको सहयोगमा तयार पारिएको उक्त नक्सांकनको स्थानीय, प्रदेश र संघ सरकार कसैले पनि कार्यान्वयन गरेका छैनन्। आफूसुखी भौतिक संरचनाहरू निर्माण हुने गरेका छन्। उपत्यकासहित देशका २५ बढी सहरको माटो परीक्षण गरी नक्सांकन भइसकेको राष्ट्रिय भूकम्पमापन तथा अनुसन्धान केन्द्रका प्रवक्ता एवं उपमहानिर्देशक मोनिका झाले जानकारी दिइन्। भैरहवा, विराटनगर, सुर्खेत, नेपालगन्ज, चितवन, वीरगन्ज, पोखरालगायत सहरको नक्सांकन भएको छ। सहरी विकास मन्त्रालयले स्मार्ट सिटी कार्यक्रमअन्तर्गत नयाँ सहर निर्माण गर्दैछ। ती सहरहरूको पनि जोखिम क्षेत्र पहिचानका लागि नक्सांकन गर्ने गरिएको झाले जानकारी गराइन्। पोखरामा पटकपटक जमिन भासिन्छ, झाले भनिन्, हामीले त्यहाँ भासिएको क्षेत्रको पनि २५ वर्ष अगाडि नक्सांकन गरेका थियौं। तर, त्यसलाई बेवास्ता गरी घरहरू निर्माण गरियो। माटोको भारवहन क्षमता कति छ भन्ने कुरालाई नक्साले देखाउने उनले बताइन्। बाढीपहिरो, भूक्षय, जमिन भासिनेलगायत सम्भावित क्षतिबाट जोगिनका लागि अनुसन्धान केन्द्रले तयार पारेको प्रतिवेदनलाई बेवास्ता नगर्न उनले सरोकारवाला निकायलाई सुझाव दिइन्। एउटा सहरको नक्सांकन गर्न कम्तीमा २५ देखि बढीमा ५० लाख रुपैयाँ बजेट खर्च हुने गरेको झाको भनाइ छ। चालु आर्थिक वर्षमा सर्लाहीमा नक्सांकन गर्ने काम चलिरहेको उनले सुनाइन्। मोनिका झा  प्रवक्ता एवं उपमहानिर्देशक राष्ट्रिय भूकम्प मापन तथा अनुसन्धान केन्द्रभूकम्प जाँदा यो गर्छु, त्यो गर्छु भन्ने नागरिक र सरोकारवाला निकायहरूले विस्तारै भुल्दै जाने गरेको पाइएको छ। भूकम्प गएको बेला सबैलाई आफ्नो शरीर प्यारो लाग्छ। सबै कुरा गर्छु भन्छन्। तर, बर्सेनि नागरिकले त्यसलाई भुल्दै जाने गरेको देखिन्छ। सरोकारवाला निकायले पनि भूकम्प जोखिमबाट जोगिन त्यति ध्यान दिएका छैनन्। इपिसेन्टर जहाँ छ, त्यसको तीन सय किलोमिटर वरिपरि भूकम्पले असर गर्छ। काठमाडौं उपत्यकाको जोखिम र सुरक्षाको बारेमा नक्सांकन गरिएको छ। तर, त्यसलाई कार्यान्वयन गरेको पाइएन। प्राडातारानिधि भट्टराई, भूगर्वविद् काठमाडौं उपत्यकालाई कचौराको आकारको रूपमा बुझ्नुपर्छ। उपत्यकाको वरिपरि चट्टानसहितको पहाड छ। उपत्यकाभित्र माटो छ। माटो पनि विभिन्न प्रकृतिको छ। सम्झनुस् कचौराभित्रको पानी हल्लियो भने के हुन्छ ? कचौरा केही हुँदैन तर पानी छताछुल्ल हुन्छ। पोखिन्छ। काठमाडौं उपत्यका पनि यही कचौराभित्रको पानीजस्तै हो। यहाँको माटोमा विविधता छ। कतै कालो लेसिलो, गिट्टी र बालुवा सहितको छ। सबैले अग्लाअग्ला घर बनाउन सक्दैनन्। एकै समुदायमा कसैको एकदुई तला घर छ, कसैको ६७ तला छ। यसले गर्दा ठूला घरले भूकम्प गएको बेला साना घरलाई चाप्छन् र निर्दोषमै पीडित हुन्छन्। आगलागी हुँदा दमकल लैजानेसमेत बाटो नभएका थुप्रै बस्ती छन्। कम्तीमा १२ फिटको बाटो नहुने क्षेत्रमा स्थानीय सरकारले बस्ती बसाल्ने अनुमती दिनुहुँदैन। प्रल्हाद बानियाँ,भूगर्वविद् काठमाडौं उपत्यकामा ठाउँ विशेष र भूगोलअनुसार भूकम्पको असर देखिन्छ। फरकफरक खालको विशेषता छ। एउटै क्षेत्रको नीतिले सबैमा सुरक्षित हुन्छ भन्ने हुँदैन। राज्यले बनाएका नीति, नियमहरू सबैले इमान्दारीपूर्वक पालना गर्नुपर्छ। घर बनाउँदा घरधनीहरूलाई पनि आफ्नो सम्पत्तिको माया हुन्छ। तर, कतिपयमा बाध्यतामा परेर जबरजस्त असुरक्षित घर बनाएको देखिन्छ। काठमाडौंका धेरैजसो घरमा छिर्ने बाटाहरू निकै साँघुरा छन्। न दमकल पुग्न सक्छन्। न एम्बुलेन्स। भूकम्प जाँदा मानिस बाहिर जानै सक्दैनन्। खुल्ला जमिन नै छैन। सकेसम्म माटोको परीक्षण गरेर मात्र घर बनाए राम्रो हुन्छ। हरिचन्द्र लामिछाने  प्रमुख, सहरी व्यवस्थापन विभाग, काठमाडौं महानगरपालिकामहानगरभित्र २३ तलासम्मका घर छन्। घरनक्सा पास गराएर निर्माण भएका घरहरू १ लाख ५० हजार छन्। नक्सा पास नगराई बनाएका पनि सयौं घरहरू छन्। पुराना घरहरू त्यस्ता भए पनि महानगरले बनाएको भवन निर्माण आचारसंहितापछि त्यस्तो छैन। नक्सा पास गराएर बनाएका घरहरू भूकम्प प्रतिरोधी छन्। सार्वजनिक जग्गा र बाटोमा बनेका घरहरूको नक्सा पास गरेका छैनौं। १० हजार वर्गफुटसम्मका घरहरू नगरपालिकाका प्राविधिक टोलीले स्वीकृत गर्छन्। त्यसभन्दा माथिका नक्सा पास गर्न विशेषज्ञ प्राविधिक समिति छ।"
"हल्लाकै भरमा, पतेरो संकलन गर्न बगरमा","गोरखा : बारीको सागपात खाइदिन्छ। छोए ठस्स गन्हाउँछ। त्यसैकारण पतेरो किराबाट मान्छे टाढै बस्न रुचाउँछ। तर, त्यही किरा खोज्न बूढीगण्डकी बगरमा भने भीड लागेको छ। चुमनुब्री३ को घट्टेखोला, सिर्दिबास, सल्लेरी, जगतबगर तथा धार्चे५ माछाखोला, आरुघाटलगायतका बगरमा स्थानीयले पतेरो संकलन गरिरहेका छन्। त्यो पनि हल्ला हल्लाकै भरमा। स्थानीयले बगरका साना, ठूला ढुंगा पल्टाउँदै त्यसभित्र लुकेर रहेको पतेरो संकलन गरेका छन्। गेग्य्रान खोतलेर पनि पतेरो समातेका छन्। बूढीगण्डकी बगरमा पहिलो पटक पतेरो संकलन भइरहेको छ। राम्रो मूल्यमा बेच्न पाइने भन्दै विगत चार दिनदेखि स्थानीयवासीले पतेरो संकलन गरेको चुमनुब्री३ का वडाध्यक्ष रामकुमार गुरुङले जानकारी दिए। पोहोर, परार त यस्तो थिएन, यसपालि के हल्ला आयो कुन्नी, अचम्ममा परियो। मान्छेहरू लाइन लागेर बगरमा पतेरो खोजिरहेका छन्, वडाध्यक्ष गुरुङले भने, कास्की, लमजुङतिर बस्ने आफन्तहरूले पतेरो राम्रै मूल्यमा बिक्री हुन्छ भनेर खबर गरेपछि हाम्रा गाउँका मान्छे बगर झरेका हुन्। हल्लामात्रै हो कि, सत्य कुरा के हो ? छेउटुप्पो केही थाहा छैन। कसैले त बेची पनि सके भन्ने हल्ला छ। चिनियाँ व्यापारीले प्रतिकिलो २३ हजार रुपैयाँमा किनेका छन् भन्ने हल्ला आफूले पनि सुनेको उनले बताए। पतेरो संकलन नगर्न वडा कार्यालयले अनुरोध गरेको उनले बताए। माछाखोला बगरमा पनि पतेरो खोज्ने गाउँले धुरिएका छन्। बूढीगण्डकी आसपासका गाउँबस्तीका बासिन्दा पतेरो खोज्ने गरेको स्थानीय धनकुमार गुरुङले जानकारी दिए। कहाँबाट के हल्ला आयो, बगरभरि मान्छे थिए, उनले भने, तर व्यापारीले किनेको छैन रे भन्ने पछिल्लो हल्ला आएको छ। हल्लाका भरमा दिनभर बगरमा ढुंगा पल्टाएका छन्, दुःखमात्रै हुने हो कि, ठगिने हुन् कि केही थाहा छैन। तरकारीबारीमा पाइने कालो रङको पतेरो बगरमा बस्छ भन्ने पनि थाहा नभएको, उपयोगी हुन्छ, बिक्री हुन्छ भन्ने पनि थाहा नभएको उनले बताए। पतेरो संकलन काम बिल्कुल नयाँ अभ्यास भएकाले वास्तविकता जानकारी नहुञ्जेल काम रोक्न आग्रह गरेको मनास्लु संरक्षण क्षेत्र आयोजना (एमक्याप) ले जनाएको छ। यो कति संख्यामा छ, यसको वातावरणमा के प्रभाव छ, यो निर्मूल भयो भने वातावरणमा के कस्तो दुष्प्रभाव पर्छ भन्ने केही अध्ययन भएको छैन, एमक्यापका प्रमुख सन्तोष शेरचनले भने, त्यसैले हाल विस्तृत अध्ययन नहुञ्जेल यसको संकलन नगर्न एमक्याप, वडा कार्यालय र प्रहरीले आग्रह गरिसकेका छौं।"
अमेरिकामा अंग्रेजीलाई राष्ट्रिय भाषाको मान्यता,"अमेरिका : अंग्रेजी भाषालाई संयुक्त राज्य अमेरिकाको आधिकारिक भाषाको मान्यता दिने कार्यकारी आदेशमा राष्ट्रपति डोनाल्ड जे ट्रम्पले हस्ताक्षर गरेका छन्। अमेरिकाको इतिहासमा पहिलो पटक कुनै एक भाषालाई राज्यको आधिकारिक भाषाको मान्यता दिइएको हो। शनिबार राष्ट्रपति ट्रम्पले हस्ताक्षर गरेको यो कार्यकारी आदेशले अब अमेरिकाको केन्द्रीय प्रशासनिक निकायहरूलाई सेवा प्रवाहमा अंग्रेजी बाहेक अन्य भाषामा सेवा उपलब्ध गराउने वा नगराउने बारे छनौटको अधिकार प्रदान गरेको छ। संघीय अनुदान प्राप्त गर्ने सरकारी एजेन्सी र संगठनहरूलाई अंग्रेजी बाहेक अन्य भाषामा कागजात तयार पार्ने वा नपार्ने छनौटको सुविधा प्राप्त भएको छ। अंग्रेजीबाहेक अन्य भाषामा कागजात र सेवा प्रदान गर्न पूर्णतः रोक भने नलगाइएको ह्वाइट हाउसले जनाएको छ। राष्ट्रिय भाषाका रूपमा अंग्रेजीलाई घोषणा गरिनुले राष्ट्रिय एकता बलियो बन्ने र साझा संस्कृतिलाई बढावा पुग्ने ह्वाइट हाउसले दाबी गरेको छ। राष्ट्रपति ट्रम्पको यो कदमले सन् २००० मा पूर्व राष्ट्रपति बिल क्लिन्टनले गैर अंग्रेजी भाषीहरूलाई भाषा सहायता प्रदान गर्न संघीय एजेन्सीहरू र संघीय अनुदान प्राप्त कर्ताहरूलाई आवश्यक पर्ने कागजात विभिन्न भाषामा तयार पार्नका लागि गरेको व्यवस्थालाई खारेज गरेको छ। आफ्नो दोस्रो कार्यकाल प्रारम्भ सँगै आप्रवासीविरुद्व कडा कदम चालिरहेका राष्ट्रपति ट्रम्पले आफ्नो कार्यकालको पाँच हप्तामै अर्को दुरगामी महत्वको आदेश जारी गरेका हुन्। राष्ट्रपति ट्रम्पको दोस्रो कार्यकालको सुरुवातमै ह्वाइटहाउसको बेवसाइटमा स्पेनिस भाषाका सामग्रीहरू हटाइएको थियो र भाषा छान्ने विकल्प समेत हटाइएको थियो। अमेरिकामा पछिल्लो ५० वर्षमा विभिन्न देशबाट सयौं भाषा बोल्नेहरू आएका छन्। अमेरिकामा ३ सय ५० भन्दा बढी भाषा बोलिने अमेरिकी जनगणना ब्युरोको तथ्यांकले देखाउँछ। जसमा अंग्रेजी भने सबैभन्दा बढी बोलिने भाषा हो। झन्डै ७८ प्रतिशतले घरमा प्राथमिक भाषाका रूपमा अंग्रेजी बोल्ने गरेको ब्युरोको तथ्यांकले देखाउँछ। आप्रवासीहरूले मात्र अमेरिकामा आफ्नो देशमा बोलिने भाषा भिœयाएका छैनन्। अमेरिकामा ठूलो मात्रामा आप्रवासनको प्रक्रिया अघिदेखि नै यहाँ बसोबास गर्नेहरूले स्पेनिस, ईअपोलेले नाभाजो, युपिक, डकोटा, अपाचे, केरेस, चेरोकी जस्ता भाषाहरू पनि बोल्दै आएका छन्। पछिल्लो समय चिनियाँ, हिन्दी, उर्दु, भियतनामी लगायतका भाषा बोल्नेहरूको संख्या पनि उल्लेख्य रहेको छ। हाम्रो गणतन्त्रको स्थापना भएदेखि नै, अंग्रेजीलाई हाम्रो राष्ट्रिय भाषाका रूपमा प्रयोग गरिएको छ। त्यसैले अंग्रेजीलाई संयुक्त राज्य अमेरिकाको आधिकारिक भाषाका रूपमा घोषणा गरिएको धेरै समय बितिसक्यो, पहिलो पटक राष्ट्रिय भाषा घोषणा गरिए पनि कार्यकारी आदेशमा भनिएको छ, अमेरिकी नागरिकता तथा आप्रवासन सेवाका अनुसार अमेरिकी नागरिक बन्नका लागि नेचुरलाइजेसनको प्रक्रियामा अंग्रेजीबाट नै परीक्षा दिनुपर्ने हुन्छ। आधारभूत रूपमा अंग्रेजी पढ्न, लेख्न र बोल्न सक्ने क्षमतासहित अंग्रेजी भाषाको बुझाई प्रर्दशन गर्नुपर्ने हुन्छ। आदेशमा भनिएको छ, अंग्रेजीलाई देशको आधिकारिक भाषा तोक्नाले नयाँ नागरिकलाई थप सशक्त बनाउनेछ, नयाँ आगन्तुकहरूलाई राष्ट्रिय परम्परामा भाग लिनसमेत सहयोग पुर्याउनेछ। अंग्रेजीलाई राष्ट्रिय भाषाको मान्यता दिएसँगै यसले आप्रवासीहरूमा ठूलो प्रभाव पर्ने भएको छ। खासगरी अदालती प्रक्रिया, मतदाता शिक्षा, राज्यद्वारा प्राप्त हुने सेवा सुविधा प्राप्तिको प्रक्रिया लगायतमा यसले प्रभाव पार्ने छ। हुनतः अमेरिकाका ३० राज्यले अंग्रेजीलाई आफ्नो आधिकारिक भाषा घोषणा गरिसकेका छन्। हवाई राज्यले मात्र अंग्रेजी सँगै हवाइएन भाषालाई राज्यको आधिकारिक भाषाको रूपमा स्वीकार गरेको थियो। अंग्रेजी भाषालाई आधिकारिक भाषाको रूपमा लिइए पनि विभिन्न राज्यले त्यहाँका बासिन्दाको उपस्थितिलाई हेरेर संख्यात्मक उपस्थितिमा जोड दिई उनीहरूले प्रयोग गर्ने भाषालाई समेत कागजातहरूमा समावेश गर्दै आएका छन्। कतिपय कार्यालयहरूले ट्रान्सलेटर (अनुवादक)को सुविधासमेत दिँदै आएका थिए अब त्यो सुविधासमेत अनिवार्य हुने छैन। इन्टरनेसनल इन्स्टिच्युट फर डेमोक्रेसी एन्ड इलेक्टोरल असिस्टेन्सका अनुसार सरकारी कामकाजका लागि एक वा एकभन्दा बढी आधिकारिक भाषाहरू हुँदा राष्ट्रको चरित्र र त्यहाँ बसोबास गर्नेहरूको सांस्कृतिक पहिचान परिभाषित गर्न त्यसले मद्दत गर्छ। अंग्रेजी भाषालाई राष्ट्रिय भाषाको मान्यता दिनका लागि यसअघि पनि प्रयास नभएका होइनन्। सन् २०२३ मा अहिलेका उपराष्ट्रपति जेडी भान्स सहितका कंग्रेस सदस्यहरूले अंग्रेजी भाषा एकता ऐन प्रस्तुत गरेका थिए। तर, त्यो सफल हुन सकेको थिएन। संयुक्त राज्य अमेरिकामा अंग्रेजी राष्ट्रिय भाषाका रूपमा घोषणा गरिएसँगै अंग्रेजीबाहेक अन्य मातृभाषाका रूपमा प्रयोग गर्दै आएका समुदायहरू प्रभावित हुने भएका छन्। अन्य समुदायसँगै अमेरिकन नेपाली समुदायसमेत त्यसमा प्रत्यक्ष प्रभावित हुने भएको छ। अझ नेपाली भाषी यसको मारमा पर्ने भएका छन्। भुटानमा बस्न नसकेपछि त्यहाँबाट नेपालमा आई लामो समय शरणार्थीका रूपमा बस्दै आएको ९६ हजार नेपाली भाषी भुटानी अमेरिकामा राजनीतिक शरणार्थीको रूपमा छन्। जसमा निरक्षरको संख्या पनि उत्तिकै रहेको छ। अमेरिकामा अंग्रेजीलाई राष्ट्र भाषा घोषणा गरिनुले भावनात्मक र व्यावहारिक दुवै कोणबाट चिन्तित बनाएको छ। सन् २००९ मा अमेरिका पुनर्वास भएका र हाल अमेरिकाको ओहियो राज्यको सिटी अफ रिनोल्ड्सवर्गका सिटी काउन्सील मेम्बर भुवन प्याकुरेलले भने, हामीहरू भुटानबाट विभिन्न कारणले नेपाल आउनुपरेको थियो, त्यसमध्ये एक कारण एक देशमा एक भाषा र एक संस्कृति हुनुपर्छ भनेर त्यहाँको सरकारले थालेको अभियान पनि थियो,तर घुम्दै फिर्दै यहाँ पनि त्यही अवस्था देखिने संकेत आइरहेको छ। भावनात्मक रूपले पनि अलि नमज्जा लाग्दो रहेछ। व्यावहारिक ढंगबाट त अंग्रेजी नबुझ्नेहरू धेरै हुनुहुन्छ समस्या त परिहाल्ने भयो नि ! अंग्रेजी नजान्ने मात्र होइन पढेलेखेका अंग्रेजी जान्ने र बुझ्ने पहिलो पुस्ताकालाई पनि अमेरिकाको लवजमा अंग्रेजी बोल्न नै अप्ठ्यारो पर्ने प्याकुलेरले बताए। कतिपय प्रोनाउनसेसन नमिलेर कन्भरसेसन नै गाह्रो हुन्छ, उनले थपे, अझ यसमाथि अंग्रेजी अनिवार्य रह्यो भने अदालती प्रक्रिया, सोसल सेक्युरिटी बेनिफिट प्राप्ति, धेरै कामहरूमा कठिनाइ हुनेछ, जसले अंग्रेजी बुझ्दैनन्, वा जान्दैनन् उनीहरूका लागि ढोका नै बन्द हुने भयो, छोरा छोरीलाई ट्रान्सलेटर गर भन्ने अवस्था रहन्छ, यसमा पनि कतिपय छोरा छोरीवाट नै ठगिएको पनि सुनिएको छ, यसले त अब झन् अप्ठ्यारो आउने भयो। अमेरिकाको परिचय र अमेरिकालाई जान्नेहरूले अमेरिका विविधताले भरिएको आप्रवासीहरूको देश भनेर चिनिन्छ। तर, अब विस्तारै त्यो विविधता नरहने हो कि भन्ने चिन्ता पनि बढेको उनले बताए। भुटानबाट नेपाल आइपुगेकामध्ये पहिलो पुस्ताको ठूलो हिस्साले अंग्रेजी नबुझ्ने र त्यही पुस्ता पनि अमेरिकामा आएको अवस्था छ। यसले त स्वाभाविक रूपमा नै अप्ठ्यारो पार्ने नै भयोअमेरिकामा राष्ट्रिय भाषा अंग्रेजी घोषणा गरिनुले अंग्रेजीबाहेक अन्य भाषालाई मातृभाषाका रूपमा प्रयोग गरिरहेका समुदायमा चिसोपना बढाएको युनाइटेड नेपाली पोलिटिकल एक्सन कमिटीका चेयरपर्सन एड्रियन पोखरेलले बताए। यहाँ अंग्रेजी नै बोल्ने हो, धेरैले अंग्रेजी नै बोल्ने गर्छन्, सरकारी कामकाजमा अंग्रेजी भाषानै प्रयोग हुने हो। त्यो घोषणा गर्नुको अर्थ भने फरक छ, पोखरेलले भने, मनौवैज्ञानिक रूपमा भाषालाई देखाएर अरू नै गर्न खोजिएको संकेत यसले गर्छ, विस्तारै अमेरिकाभित्र डिभिजन बढ्दै जानेछ, मूलतः रेसिजम बढ्नेछ। राष्ट्रपति ट्रम्पको चुनावी अभियानकै क्रममा चर्चामा रहेको प्रोजेक्ट २०२५ अनुसार सबै भइरहेको हुन सक्ने पोखरलले बताए। पोखरेलले थपे, अबको चार वर्ष अमेरिकामा धेरै कुराहरू हुने देखिन्छ, सम्पूर्ण प्रक्रियामा नै अस्थिरता पैदा गर्ने छ।अमेरिकामा धेरैले अंग्रेजी बोल्दै आएका छन्, यही अंग्रेजीलाई राष्ट्रिय भाषा घोषणा गरेर के फरक पर्छ र भनेर भन्ने अवस्था नभएको सामाजिक अभियन्ता एवं लामो समयदेखि अमेरिकामा रहेको नेपाली समुदायको निम्ति अधिकार प्राप्तिका लागि अभियान चलाउँदै आएका मोहन ज्ञवाली बताउँछन्। अमेरिका सबै भाषा, सबै धर्म, सबै जात जातिका आप्रवासीहरूले बनेको महासागर जस्तै हो, महासागरमा थोपाको महत्व भएझै, यहाँ पनि सबै भाषा, धर्म, संस्कृति र जात जातिको महत्व छ, यो विविधता नै अमेरिकाको परिचय हो।भाषा भनेको ठूलो कुरा हो, भाषामै समस्या रहे त्यसले ठूलो समस्या पैदा हुन्छ। अंग्रेजी नजान्ने हो भने गाडी चलाउन लाइसेन्ससमेत प्राप्त गर्न सकिँदैन। त्यसका लागि त हामीले धेरैं समयसम्म आफ्ना कुराहरू उठाउँदै आउनुपरेको थियो र त धेरै राज्यहरूले अहिले नेपाली भाषामा समेत परीक्षा दिने व्यवस्था गराएका छन्, उनले भने, अहिलेको घोषणाले त संघीय संरचनामै प्रभाव पार्नेछ, यो अवस्था रहे हामी नेपालीले पल पलमा समस्याको सामना गर्नुपर्ने छ। राष्ट्रपति ट्रम्पले अंग्रेजीलाई राष्ट्र भाषा तोक्ने कार्यकारी आदेशमा हस्ताक्षर गरे पनि यसको कार्यान्वयनमा अदालतले के गर्ला भनेर अनुमान गर्न गाह्रो छ। तर, राष्ट्रपति ट्रम्पले गरेका कतिपय कार्यकारी आदेशको कार्यान्वयनमा अदालतले रोक लगाउँदै आएको छ।"
नेपाल आइडल सिजन६ घोषणा : अडिसन चैतको पहिलो हप्तादेखि,"काठमाडौं : संगीत प्रेमिमाझ लोकप्रिय कार्यक्रम नेपाल आइडलको नयाँ सिजन (शृंखला) को घोषणा गरिएको छ। एपीवान टेलिभिजनद्वारा प्रस्तुत नेपाल आइडल सिजन६ को अडिसन चैत महिनाको पहिलो हप्तादेखि सुरु हुने भएको छ। आइतबार आयोजित पत्रकार सम्मेलनमा अडिसनको सम्पूर्ण तयारी पूरा भइसकेको जानकारी दिइएको छ। सम्मेलनमा नयाँ शृंखलाको टिजर पनि सार्वजनिक गरिएको थियो। कार्यक्रमका प्रमुख अतिथि एवं अन्नपूर्ण नेटवर्कका अध्यक्ष क्याप्टेन रामेवर थापाले लुकेका प्रतिभालाई बाहिर ल्याएर संसारमाझ चिनाउन यो कार्यक्रमले मद्दत गरेको बताए। नेपाली जनतामाझ लोकप्रिय बन्न सफल नेपाल आइडलको नयाँ शृंखला पनि भव्य रूपमा सफल हुने विश्वास व्यक्त गर्दै क्याप्टेन थापाले नेपाल आइडल नयाँ सिजनमा साथ दिने सबै प्रायोजकहरूलाई धन्यवाद व्यक्त गरे। यस्तै एपीवानका कार्यकारी उपाध्यक्ष राजेन्द्र शाक्यले प्रतिभा भएर पनि अवसर नपाएर युवाहरूलाई प्लेटफर्म दिने काम नेपाल आइडलले गरेको बताए। उनले नयाँ शृंखला सहभागिता लागि अनुरोध पनि गरे। यस सिजनलाई अघिल्ला सिजनभन्दा फरक र विशेष बनाउने उद्देश्य राखेको एपीवानका प्रमुख कार्यकारी अधिकृत सुरेश पौडेलले जानकारी दिए। नेपाल आइडलले नेपाली संगीत क्षेत्रका उदीयमान तथा लुकेका प्रतिभालाई उजागर गर्ने महत्वपूर्ण मञ्चको रूपमा आफूलाई स्थापित गर्दै आएको छ। यसपटकको सिजनमा प्रतियोगीहरूलाई ब्याकअप ब्यान्डको साथ रहने व्यवस्था गरिएको छ, जसले उनीहरूको प्रस्तुतिलाई अझ उत्कृष्ट बनाउन सहयोग गर्नेछ। साथै, नेपाल आइडलका एक्स्ट्रा एपिसोडहरू पनि प्रसारण गरिने छन्, जसले दर्शकलाई पर्दा पछाडिका रोचक कथाहरू प्रस्तुत गर्नेछ, पौडेलले कार्यक्रममा बताए। यस सिजनको निर्णायक मण्डलमा सुरुवाती तीन सिजन तथा पाँचौं सिजनका निर्णायकहरू न्ह्यु बज्राचार्य, कालीप्रसाद बाँस्कोटा र इन्दिरा जोशी रहनेछन् भने कार्यक्रम प्रस्तोताको रूपमा आसिफ शाह हुनेछन्। अडिसन चरणअन्तर्गत झापाको इटहरी, कास्कीको पोखरा, बाँकेको नेपालगञ्ज हुँदै संघीय राजधानी काठमाडौंमा ओपन अडिसन गरिनेछ। नेपाल आइडलले आफ्नो यात्रा सन् २०१७ मा सुरु गरेदेखि अहिलेसम्म १५० भन्दा बढी एपिसोड प्रसारण गरिसकेको छ। यसले नेपाली संगीत प्रेमीहरूलाई एउटै मालामा गाँसेर, नयाँ प्रतिभालाई राष्ट्रिय तथा अन्तर्राष्ट्रिय स्तरमा चिनाउने महत्वपूर्ण भूमिका खेल्दै आएको छ। हालसम्म नेपाल आइडलका पाँच विजेता क्रमशः बुद्ध लामा, रवि ओड, सज्जा चौलागाईं, भूपेन्द्र थापा मगर र करण परियार छन्। नेपाल आइडलको सिजन६ को टाइटल स्पोन्सरका रूपमा कोकाकोला रहेको छ भने एक्सकुसिभ भोटिङ पार्टनरका रूपमा ईसेवा रहेको छ। नेपाल आइडलको प्रसारण एपीवान टेलिभिजनबाट हुनेछ। समयअनुसार केही परिमार्जन र नवीनता समेट्दै सिजन६ प्रस्तुत गरिनेछ, जसले नेपाली दर्शकमाझ अझ गहिरो प्रभाव पार्ने विश्वास लिइएको छ।"
एमाले महासचिवलाई बालेनको जवाफ यस्तै हो भने भोलि दंगाग्रस्त क्षेत्रमा सिडिओलाई पनि पठाउन सक्नुहुन्न,"काठमाडौं : काठमाडौं महानगरपालिकाका प्रमुख बालेन्द्र शाह (बालेन)ले नेकपा एमालेका महासचिव शंकर पोखरेलालई कडा प्रतिक्रिया दिएका छन्। काठमाडौं महानगरपालिकामा 'कार्यकारी प्रमुख जान मान्दैनन्' भन्ने महासचिव पोखरेलको अभिव्यक्तिप्रति मेयर बालेनले प्रतिक्रिया दिएका हुन्। उनले सरकारले आफू मातहतका कर्मचारीलाई आवश्यकताअनुसार खटाउन नसकेको आरोप लगाए। यस्तै अवस्था रहिरहे भोलिका दिनमा हुनसक्ने दंगा क्षेत्रमा सरकारले कसरी सिडिओ पठाउँछ भन्दै उनले प्रश्न गरेका छन्। 'सरकारले आफू मातहतका एकजना कर्मचारीलाई आवश्यकताअनुसार काममा लगाउन सक्ने रैनछ भन्ने यहाँबाट पुष्टि भयो। अहिले कर्मचारी जान मान्दैनन् भन्दै राजधानीको महानगरमा कर्मचारी पठाउन नसक्ने सरकारले भोलि दंगाग्रस्त क्षेत्रमा सिडिओ जान मानेनन् भनेर पठाउन नसक्ला, अपराध रोक्न पुलिस जान सकेन भनेर पठाउन नसक्ला। एउटा घातक उदाहरण त नवलपरासी पश्चिमको सामूहिक झडपले पनि देखाएको छ,' उनले फेसबुकमा भनेका छन्। कर्मचारीहरू सरकारको नियन्त्रण बाहिर रहेको र कर्मचारीको विश्वासमा यतिसम्म गिरेको सरकारले समृद्धि ल्याइदिन्छ भनेर आफूहरूले पत्याइदिनुपर्ने उनको प्रश्न छ। त्यस्तै काठमाडौं महानगरपालिकामा कार्यकारी टिक्दैन भनेर भ्रम फैलाइएको उनले आरोप लगाए। उनले भ्रष्टाचारमा मुछिएका कारण दुई जनालाई आफूहरूले हटाएको र बाँकी २ जनालाई सरकारले नै हटाएको बताएका छन्। 'अहिलेसम्मको हाम्रो कार्यकालमा ४ जना कार्यकारी हटेका छन्। ४ मध्ये २ लाई हटाउनुको कारण उनीहरू भ्रष्टाचारमा संलग्न रहेको भनेर हो। के कार्यकारी टिक्छन् भन्ने देखाउन हामीले भ्रष्टहरूलाई संरक्षण गरिराख्नुपर्ने हो? २ जनालाई सरकारले हटाएको हो, त्यो पनि महानगरलाई जानकारीसमेत नदिएर,' उनले भनेका छन्, हामीले भ्रष्टाचारमा जोडिएकाले हटाएका हौं। सरकारले के कारण हटायो? हामीले २ जना भ्रष्टहरूलाई हटाउँदा कार्यकारी टिक्न दिएन भन्ने सरकारले उत्तिनै संख्यामा तर असल काम गरेर बसेकालाई हटाउँदा काठमाडौंमा असल कार्यकारी टिक्न सरकारले नै दिँदैन भन्ने अर्थ लाग्दैन र?,' उनले प्रश्न गरेका छन्। मेयर बालेनले प्रधानमन्त्री केपी शर्मा ओलीलाई आफूहरू विकासको साझेदार रहेको स्पष्ट पारेका छन्। उनले महानगरमाथि नाकाबन्दी लगाए पनि आफूहरू भ्रष्टाचारविरोध रहेको उल्लेख गरेका छन्। 'प्रधानमन्त्री केपी ओलीज्यू, हामी तपाईँका दुश्मन होइनौं। विकासका साझेदार हौं। हामीले गरे जति विकासका सबै काम पनि तपाईँकै कार्यकालमा भएका हुन् भनिदिउँला। तर त्यसो भन्दा पत्याउने बनाउन आग्रह, पूर्वाग्रहबाट मुक्त भएर विकासमा साझेदारी गरी त्यो दाबी गर्नसक्ने ल्याकत बनाउने जिम्मा तपाईँकै हो। अनि जति भ्रम फैलाए पनि, हामी तपाईँको भ्रष्ट कार्यकर्तासँग झुक्दैनौं। महानगरलाई जतिसुकै नाकाबन्दी लगाउनुहोस्, नियतमा फरक पर्दैन। अहिलेका लागि देशमा आवश्यक सबै भन्दा ठूलो कुरा सुशासन हो। भ्रष्टहरूविरूद्धको लडाइँ हो। सुशासनका लागि जोसँग जुध्नु परे तयार छु, तर सम्झौता गर्दिनँ। सुशासन कायम गरेरै छोड्छु,' मेयर बालेनले भनेका छन्।"
"जुध्नु परे तयार छु, सम्झौता गर्दिनँ : मेयर बालेन","काठमाडौं : काठमाडौं महानगरपालिकाका मेयर बालेन्द्र शाह (बालेन)ले आफूविरुद्ध भ्रम फैलाइएको आरोप लगाएका छन्। फेसबुकमा ६ बुँदे व्यख्यासहित उनले सरकार, प्रधानमन्त्री, एमाले महासचिव र महानगरकै उपमेयरमाथि आक्रोश पोखेका हुन्। उनले प्रधानमन्त्री केपी शर्मा ओलीलाई आफूहरू विकासको साझेदार रहेको स्पष्ट पारेका छन्। उनले महानगरमाथि नाकाबन्दी लगाए पनि आफूहरू भ्रष्टाचारविरोध रहेको उल्लेख गरेका छन्। 'प्रधानमन्त्री केपी ओलीज्यू, हामी तपाईँका दुश्मन होइनौं। विकासका साझेदार हौं। हामीले गरे जति विकासका सबै काम पनि तपाईँकै कार्यकालमा भएका हुन् भनिदिउँला। तर त्यसो भन्दा पत्याउने बनाउन आग्रह, पूर्वाग्रहबाट मुक्त भएर विकासमा साझेदारी गरी त्यो दाबी गर्नसक्ने ल्याकत बनाउने जिम्मा तपाईँकै हो। सुशासनका लागि जोसँग जुध्नु परे तयार छु, तर सम्झौता गर्दिनँ। सुशासन कायम गरेरै छोड्छु,' उनले भनेका छन्। हेर्नुस् उनका ६ बुँदे व्याख्या१ भ्यू टावरको नक्सा पासको स्वीकृति मेयरले दिएको भन्ने प्रचारित भ्रमकहिले देखी नक्सापास मेयरले गर्न थाले ? सामान्य कानुनको ज्ञान राख्नेले पनि भन्न सक्छ कि यसको अधिकार मेयरसँग हुँदैन । कानुनले यही भन्छ । अनि यो    ले नक्सापास गर्ने अधिकार कार्यपालिकालाई दिइएको छ । अनि नक्सापास गर्न बसेको व्यक्ति स्वयंले नक्सापास गरिसकेपछि पनि बारम्बार दुई महिनासम्म पीपीपीमा कसरी नक्सापासको काम गराउने भन्ने विषयमा बैठक बसेको प्रमाण हामीसँग सुरक्षित छ । २ कार्यकारी टिक्दैन भनेर फैलाउन खोजिएको भ्रमअहिलेसम्मको हाम्रो कार्यकालमा ४ जना कार्यकारी हटेका छन् । ४ मध्ये २ लाई हटाउनुको कारण उनीहरू भ्रष्टाचारमा संलग्न रहेको भनेर हो । के कार्यकारी टिक्छन् भन्ने देखाउन हामीले भ्रष्टहरूलाई संरक्षण गरिराख्नु पर्ने हो ? २ जनालाई सरकारले हटाएको हो, त्यो पनि महानगरलाई जानकारीसमेत नदिएर । हामीले भ्रष्टाचारमा जोडिएकाले हटाएका हौँ । सरकारले के कारण हटायो ? हामीले २ जना भ्रष्टहरूलाई हटाउँदा कार्यकारी टिक्न दिएन भन्ने सरकारले उत्तिनै संख्यामा तर असल काम गरेर बसेकालाई हटाउँदा काठमाण्डौँमा असल कार्यकारी टिक्न सरकारले नै दिदैन भन्ने अर्थ लाग्दैन र ? यदि ति २ जना मध्ये कुनै एक कार्यकारी नहटाएको भए यो कुरा नै आउदैन थियो त । ३ काठमाडौंमा कार्यकारी जना मान्दैनन् भन्ने लज्जास्पद, लाचार र गैरजिम्मेवार भनाईसरकारले आफु मातहतका एकजना कर्मचारीलाई आवश्यकता अनुसार काममा लगाउन सक्ने रैनछ भन्ने त यहाँबाट नै पुष्टि भयो । अहिले कर्मचारी जान मान्दैनन् भन्दै राजधानीको महानगरमा कर्मचारी पठाउन नसक्ने सरकारले भोलि दंगाग्रस्त क्षेत्रमा सिडिओ जान मानेनन् भनेर पठाउन नसक्ला, अपराध रोक्न पुलिस जान सकेन भनेर पठाउन नसक्ला । एउटा घातक उदाहरण त नवलपरासी पश्चिमको सामूहिक झडपले पनि देखाएको छ । आफ्नो कर्मचारीमा नियन्त्रण नभएको, कर्मचारीको विश्वासमा यतिसम्म गिरेको सरकारले समृद्धि ल्याइदिन्छ भनेर हामीले पत्याइदिनु पर्ने ? ४ ऐनले पालिकालाई नै निमित्त तोकेर काम गर्ने अधिकार दिएको छ भन्ने फैलाइएको भ्रमस्थानीय सरकार सञ्चालन ऐन, २०७४ को दफा ८४ को ४ ले कार्यकारी नियुक्ती नभए सम्मको लागि नेपाल सरकारले निजामती सेवाको कुनै अधिकृत कर्मचारीलाई प्रमुख प्रशासकीय अधिकृतकारूपमा खटाउन सक्छ भनिएको छ । सरकारले यहिसमेत गरेको छैन, बरू उल्टै मेयरले चाह्यो भने राख्न सक्छ भन्ने भ्रम फैलाइदैछ । सोही ऐनले दिएको अधिकार प्रयोग गरेर नेपाल सरकारले प्रमुख प्रशासकीय तोकिदिनु पर्नेमा सो नगरि प्रतिवेदन आए पछि भनेर आफ्नो गैरजिम्मेवारीलाई लुकाइरहेको छ । ५ कार्यकारीको छानविनको रिपोर्ट लुकाइयो भन्ने भ्रमलुकाउनलाई त हुनु पर्यो नि, होइन । रिपोर्ट बनेकै छैन, लुकाइयो भन्ने भ्रम फैलाइन्छ । ६ मन्त्रीसँग समन्वयन गर्नुपर्यो मन्त्रीसँग समन्वयन गर्नु भनेको के हो ? पत्र लेख्ने, आधिकारिक संयन्त्रबाट सम्पर्क गर्ने, त्यहि होइन ? विधि र वैधानिकतालाई समन्वयनसमेतको मान्यता नदिएर के व्यक्तिगत अन्तरंगमात्र खोजेको हो सरकारले ? हामीले मन्त्रीलाई पटक पटक पत्र लेखेको, आधिकारिक संयन्त्रबाट सम्पर्क गरेका छौँ । थप समन्वयन नखोजौँ, विधि र जिम्मेवारी खोजौँ । प्रधानमन्त्री केपी ओलीज्यू, हामी तपाईका दुश्मन होइनौँ, विकासका साझेदार हौँ । हामीले गरे जति विकासका सबै काम पनि तपाईकै कार्यकालमा भएका हुन् भनिदिउँला । तर त्यसो भन्दा पत्याउने बनाउन आग्रह, पुर्वाग्रहबाट मुक्त भएर विकासमा साझेदारी गरि त्यो दाबी गर्न सक्ने ल्याकत बनाउने जिम्मा तपाईकै हो । अनि जति भ्रम फैलाए पनि, हामी तपाईको भ्रष्ट कार्यकर्तासँग झुक्दैनौँ । महानगरलाई जतिसुकै नाकाबन्दी लगाउनुहोस्, नियतमा फरक पर्दैन । अहिलेका लागि देशमा आवश्यक सबै भन्दा ठुलो कुरा सुशासन हो । भ्रष्टहरूविरूद्धको लडाइँ हो ।सुशासनका लागि जोसँग जुध्नु परे तयार छु, तर सम्झौता गर्दिन । सुशासन कायम गरेरै छोड्छु ।"
"नेपाल र भारतबीच खानेपानी, सरसफाई तथा स्वच्छतासम्बन्धी समझदारी पत्रमा हस्ताक्षर","काठमाडौं : खानेपानीमन्त्री प्रदीप यादव र भारतीय जलशक्तिमन्त्री सीआर पाटिलले खानेपानी, सरसफाई तथा स्वच्छता (बास) क्षेत्रको विकास सम्बन्धी समझदारीपत्रमा हस्ताक्षर गरेका छन्। सोमबार भारतको नयाँ दिल्लीमा आयोजित एक विशेष कार्यक्रमकाबीच उक्त समझदारीपत्रमा हस्ताक्षर भएको हो। खानेपानी तथा ढल व्यवस्थापन विभागका महानिर्देशक रामकुमार श्रेष्ठले खानेपानीको स्रोतको विकास, स्वच्छ पानीको पहुँच, सरसफाई प्रवर्द्धन, फोहोर व्यवस्थापन र नेपाल सरकारको प्रयासलाई सशक्त बनाउन उक्त सम्झौतापत्रको लक्ष्य रहेको बताए। भारत र नेपाल दुवै देशहरूबीच मैत्रीपूर्ण सहकार्यलाई प्रवर्द्धन गर्ने र स्वच्छता क्षेत्रमा अन्तरसरकारी सहकार्यलाई सुदृढ गर्ने आकांक्षा राख्दै, जल सुरक्षासम्बन्धी नेपाल सरकारका प्रयासहरू तथा चिन्ताहरूलाई स्वीकार गर्दै, नेपालमा सुरक्षित खानेपानीको पहुँच सुनिश्चित गर्दै, सुरक्षित वातावरणमा जनताको जीविकोपार्जनलाई सक्षम तुल्याउने उद्देश्य राखिएको उक्त सम्झौतापत्रमा उल्लेख गरिएको छ।"
देउवाको निर्देशन आगामी निर्वाचनमा बहुमत ल्याउने गरी अघि बढौं,"काठमाडौं : नेपाली कांग्रेसका सभापति शेरबहादुर देउवाले पार्टीभित्र रहेका मतभेदलाई हटाएर विश्वासको वातावरण बनाउनुपर्ने बताएका छन्। सोमबार नेपाली कांग्रेस, केन्द्रिय नीति, अनुसन्धान तथा प्रशिक्षण प्रतिष्ठानले रूपन्देहीको भैरहवामा आयोजना गरेको अभिमुखीकरण कार्यक्रममा देउवाले पार्टीभित्र नमिलेका र विवादका विषयलाई आपसमा छलफल, मेलमिलाप र कुराकानी गरेर हटाउनुपर्ने बताए। कांग्रेसलाई जीवन्त भाइब्रेण्ट डेमोक्रेटिक पार्टी बनाउन सके पार्टीप्रति अझ आकर्षण बढ्दै जाने उनले बताए। देउवाले समानुपातिक समावेशी व्यवस्थालाई सबै मिलेर थप बलियो बनाउँदै जानुपर्नेमा जोड दिए। उनले आगामी निर्वाचनमा बहुमत ल्याउने गरी अघि बढ्न नेता तथा कार्यकर्तालाई निर्देशन दिए। तीन दिनसम्म चल्ने अभिमुखीकरण कार्यक्रममा मुलुकभरका क्षेत्रीय सभापति, क्षेत्रीय प्रशिक्षण प्रतिष्ठान प्रमुख र एउटै निर्वाचन क्षेत्र भएका जिल्लाका सभापति र उपसभापति समेत गरेर ३ सय ३० जनाभन्दा बढी नेता कार्यकर्ताहरू सहभागी छन्।"
एमालेलाई कुनै पनि राजनीतिक घटनाले विचलित तुल्याउन सक्दैन : पूर्व राष्ट्रपति भण्डारी,"काठमाडौं : पूर्वराष्ट्रपति विद्यादेवी भण्डारीले नेपाली कम्युनिस्ट आन्दोलनलाई एकताबद्ध बनाउन प्रधानमन्त्री केपी ओलीले थप योगदान गर्ने विश्वास व्यक्त गरेकी छन्। केपी शर्मा ओली : सपना, सङ्घर्ष र सङ्कल्प पुस्तक लोकार्पण गर्दै पूर्वराष्ट्रपति भण्डारीले गुट र फुटलाई परास्त गरेर पार्टीलाई सुदृढ तुल्याउन ओलीले खेलेको भूमिकाको सराहना गर्दै कम्युनिस्ट आन्दोलनलाई एकताबद्ध बनाउन थप योगदान गर्ने विश्वास व्यक्त गरिन्। उनले एमालेको आन्तरिक जीवनलाई लोकतान्त्रीकरण गर्न कम्युनिस्ट आन्दोलनलाई एकताबद्ध बनाउन प्रधानमन्त्री ओलीले खेलेको भूमिकाको स्मरण गरिन्। राजनीतिक दलहरूले जस्तोसुकै कठिन परिस्थितिमा पनि लोकतान्त्रिक मूल्य मान्यतालाई आत्मसाथ गर्नुपर्ने उनको भनाइ छ। भण्डारीले बहुलबाद र बहुदलीय प्रतिस्पर्धालाई उच्च प्राथमिकता दिएर राजनीतिक श्रेष्ठताबाट नै सरकारको नेतृत्वमा पुग्ने र सामाजिक, आर्थिक, रूपान्तरण गर्ने लक्ष्य लिएको एमालेलाई कुनै पनि राजनीतिक घटना परिघटनाले विचलित तुल्याउन नसक्ने बताइन्। प्रधानमन्त्री ओलीले लोकतन्त्र प्राप्तिका लागि गरेको सङ्घर्षदेखि मुलुकको समृद्धिका लागि देखाएका सपना र गरेको नेतृत्वदायी पहललाई केन्द्र राखेर सो पुस्तक तयार गरिएको हो। पुस्तकमा प्रधानमन्त्री ओलीका सहयात्री, राजनीतिज्ञ, अर्थविद, सामाजिक व्यक्तित्वहरूका लेखरचनासमेत समावेश गरिएको छ। सो पुस्तक अल्केमी प्रकाशनले गरेको हो।"
पूर्व युवराज पारस शाहलाई हृदयघात,काठमाडौं : पूर्व युवराज पारस शाहलाई हृदयघात भएको छ। उनको नर्भिक अस्पतालमा उपचार भइरहेको छ। आइतबार बेलुका हृदयघात भएपछि शाहलाई नर्भिक अस्पताल पुर्याइएको थियो। शाहको अवस्था अहिले खतरामुक्त रहेको उपचारमा संलग्न चिकित्सकलाई उद्धृत गर्दै स्रोतले जानकारी दिएको छ। नर्भिक अस्पातलले उनको उपचार जारी रहेको बताएको छ
सात महिनामा दुप्चेश्वरको भेटी साढे ४६ लाख बढी,नुवाकोट : नुवाकोटको प्रसिद्ध दुप्चेश्वर मन्दिरमा दैनिक हजारौं भक्तजन दर्शनका लागि पुगिरहेका छन्। मन्दिरमा दैनिक रूपमा तीर्थालु पुग्ने क्रम बढिरहेको छ। भक्तजीहरूले चढाएको भेटीसमेत दैनिक रूपमा गणना गरिँदै आएको छ। दुप्चेश्वर गाउँपालिका६ करेजुङको पहरामा रहेको दुप्चेश्वर महादेव मन्दिरमा साउनदेखि माघ महिनासम्म पौने ४७ लाख रुपैयाँ भेटी संकलन गरिएको छ। गत साउनदेखि माघ मसान्तसम्म ४६ लाख ६४ हजार ४ सय २७ रुपैयाँ भेटी संकलन भएको दुप्चेश्वर क्षेत्र विकास कोषले जनाएको छ।
सालकको खपटासहित दुई जना पक्राउ,काठमाडौं : काठमाडौं महानगरपालिका१६ माछापोखरीबाट सालकको खपटासहित दुई जना पक्राउ परेका छन्। पक्राउ पर्नेहरूमा खोटाङको दिप्रुङ चुईचुम्पा गाउँपालिका२ घर भई काठमाडौं महानगरपालिका६ जोरपाटी बस्ने २९ वर्षीय उमेश तामाङ र सिन्धुलीको तीनपाटन गाउँपालिका६ घर भई काठमाडौं तारकेश्वर नगरपालिका७ संगम फाँट बस्ने ३० वर्षीय मोहन पुलामी मगर रहेका छन्। प्रहरी वृत्त बालाजुबाट खटिएको प्रहरीले उनीहरूलाई उक्त खपटासहित पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको जनाएको छ।
चाँदनी हत्याका ६ अभियुक्तलाई थुनामा राख्न आदेश,"विराटनगर : विराटनगरमा १४ वर्षीया चाँदनी यादवको हत्यामा संलग्न भएको आरोपमा पक्राउ परेका ६ जनालाई थुनामा राखेर मुद्दाको पुर्पक्ष गर्न अदालतले आदेश दिएको छ। जिल्ला अदालत मोरङका न्यायाधीश मनिराम ज्ञवालीको इजलासले सबै प्रतिवादीलार्य पुर्पक्षका लागि थुनामा पठाउन आदेश दिएको थियो। अदालतका सूचना अधिकारी हेमबहादुर बुढाथोकीले आदेशलगत्तै अभियुक्तहरुलाई आइतबार जिल्ला कारागार मोरङ चलान गरिएको जानकारी दिए। तत्काल प्राप्त प्रमाणका आधारमा पछि ठहरे बमोजिम हुने गरी अभियुक्तलाई थुनामा राखेर मुद्दाको पुर्पक्ष गर्न इजलासबाट आदेश भएको बुढाथोकीको भनाइ छ। चाँदनीको हत्यामा आफ्नै अभिभावक र मावली परिवारका सदस्यको संलग्नता रहेको अनुसन्धानबाट खुलेको थियो। प्रहरीका अनुसार उनको हत्या आफ्नै आमा ३५ वर्षीया राजकुमारी राय यादव र मामा रामबाबु मण्डलले गरेका हुन्। हत्यामा चाँदनीका मावली हजुरबुवा ५५ वर्षीय सुरयुग मण्डल, हजुरआमा (सरयुगकी पत्नी) ५४ वर्षीया बतासी मण्डल, माइजू जानकी र चाँदनीका बुवा ४० वर्षीय लालमन राय यादवको मिलेमतो रहेको अनुसन्धानबाट यकिन भयो। प्रहरीले अनुसन्धान सकेर मिलिस (अनुसन्धान प्रतिवेदन) बुझाएपछि जिल्ला सरकारी वकिल कार्यालय मोरङले अभियोगपत्र तयार पार्दै ६ जनालाई प्रतिवादी बनाएर गत मंगलबार जिल्ला अदालत मोरङमा ज्यान सम्बन्धी कसुरअन्तर्गतको मुद्दा दायर गरेको थियो। अदालतमा बयान सकिएपछि वादी नेपाल सरकार र प्रतिवादीतर्फका कानुन व्यवसायीबीच थुनछेक बहस भएर आइतबार अभियुक्तलाई थुनामा पठाउने आदेश आएको सूचना अधिकारी बुढाथोकीले बताए। उनका अनुसार प्रतिवादीमध्ये आमा र मामाविरुद्ध कर्तव्य ज्यान तथा अरु ४ जनालाई मतियार बनाएर मुद्दा दर्ता भएको छ। कसुर ठहर भयो भने मुख्य अभियुक्तलाई २५ वर्षसम्म र मतियारलाई त्यसको आधा सजाय हुने व्यवस्था छ। विराटनगर महानगरपालिका५ विशाल चोकको कलेर्वा टोलस्थित मावली घरभित्र गत माघ ११ गते दिउँसो घाँटी थिचेर चाँदनीको हत्या गरिएको अुनसन्धानबाट यकिन भएको छ। हत्या गरेकै राति मामाघरनजिकै खाल्डो खनेर शव व्यवस्थापन गरिएको प्रहरीले जनाएको छ। खाल्डोभित्रै सडेर दुर्गन्धित भइसकेको कपडासहितको शव प्रहरीले माघ १८ गते उत्खनन गरी घटनाको थप अनुसन्धान अघि बढाएको थियो। मोरङ प्रहरी प्रमुख एसपी नारायणप्रसाद चिमरियाले आमा र मामाले घाँटी थिचेर चाँदनीको हत्या गरेको बताए। अरुले शव व्यवस्थापनमा सहयोग गरेर घटना लुकाउन भूमिका खेलेको उनको भनाइ छ। चिमरियाका अनुसार पोस्टमार्टम रिपोर्टमा पनि घाँटीमा दबाब परेर मृत्यु भएको उल्लेख छ। चाँदनीको हत्या मामाघरकै एउटा कोठाभित्र भएको उनले बताए। भरतको छपरा जिल्ला घर भएकी चाँदनी करिब समान उमेर भएका भारतीय बालकसँग प्रेम सम्बन्धमा थिइन्। केही समयअघि भागेर बिहे गरेका उनीहरुलाई छुटाएपछि बाबुआमाले पुसको पहिलो साता चाँदनीलाई विराटनगरस्थित मावली घरमा लिएर आए। विराटनगर आएकै भोलिपल्ट बुवा लालमन भारतस्थित घर फर्किए। आमा राजकुमारी छोरी चाँदनीलाई लिएर माइतीमै बसिन्। छोरीको हत्या गरेपछि शव व्यवस्थापन गरेकै भोलिपल्ट उनले पनि माइती घर छाडेको प्रहरीले जनाएको छ। प्रेम सम्बन्धमा रहेका किशोरबाट चाँदनीलाई अलग गराउने सम्भावना नदेखिएपछि हत्या गरेर शव गाडिदिएको एसपी चिमरियाले बताए। उनका अनुसार मावली घरमा बस्दा चाँदनीले प्रेमीसँग अरूकै मोबाइल प्रयोग गरेर बोल्ने गरेको खुल्यो। छुटाएर नेपाल ल्याए पनि दुवै जनाबीच सामाजिक सञ्जाल र फोनमार्फत नियमित कुराकानी भइरहेको परिवारमा थाहा भयो। सम्झाइबुझाइ गर्ने क्रममा चाँदनीले ती किशोरलाई छाड्न नसक्ने अडान लिइन्। मावलीबाट समेत भागेपछि बाटोबाट फर्काएर ल्याएको समेत देखिन्छ, उनी भन्छन्, त्यसपछि रिस थाम्न नसकेर हत्या गरेको पत्ता लाग्यो। मामाघर आएकी चाँदनी एकाएक बेपत्ता भएको हल्ला मावली गाउँमा चल्यो। त्यो सूचना प्रहरीसम्म पुग्यो। प्रहरीले मामाघरदेखि १ सय २५ फिट दक्षिणमा ४ फिट गहिरो खाल्डोभित्र शव भेटेको हो। सुरुमा हजुरबुवा सरयुग मण्डलले नातिनी आफ्नै घरतिर गइसकेको प्रहरीलाई बताएका थिए। प्रहरीले भारतमा रहेका बाबुआमासँग सम्पर्क गर्दा छोरी मामाघरमै रहेको बताए। कुरा बाझिएपछि गम्भीर ढंगले अनुसन्धान अघि बढाउँदै खोजतलास गर्दा शव भेटिएको एसपी चिमरियाले बताए।"
जेठ १८ गतेदेखि विशेष कोरियन भाषा परीक्षा,काठमाडौं : आगामी जेठ १८ गतेदेखि विशेष कोरियन भाषा परीक्षा सञ्चालन हुने भएको छ। ईपीएस कोरिया शाखाले सोमबार सूचना प्रकाशित गरेर जेठ १८ देखि २० गतेसम्म परीक्षा सञ्चालन हुने जानकारी दिएको हो। नेपाल सरकार र गणतन्त्र कोरिया सरकार बीच सम्पन्न समझदारी पत्र अनुरूप रोजगार अनुमति प्रणालीअन्तर्गत दक्षिण कोरियाबाट काम गरी वैधानिक तवरले फर्केका कामदारहरूलाई पुनः कामदारको रूपमा पठाउने प्रक्रिया अन्तर्गत उम्मेदवारको छनौट गर्ने क्रममा विशेष परीक्षा सञ्चालन हुँदै आएको छ। ईपीएसअन्तर्गत गणतन्त्र कोरियामा रोजगारी प्राप्त गरेका र सन् २०१० जनवरी १ पश्चात् भिसा अवधिभित्रै वैधानिक रूपले नेपाल फर्केका कामदारहरू परीक्षा दिन पाउने छन्। आगामी चैत १७ देखि १९ गतेसम्म आवेदन दिन सकिने कार्यालयले जनाएको छ। जेठ १२ गते परीक्षा तालिका घोषणा हुने छ। जेठ ३० गते नतिजा प्रकाशन गरिने छ।
"एमाले मोरङको अधिवेशन लम्बियो, नेतृत्व चयनका लागि भोलि मतदान","विराटनगर : नेकपा (एमाले) मोरङको १० औं जिल्ला अधिवेशन लम्बिएको छ। फागुन १७ गते शनिबारदेखि सुरु भएको अधिवेशन नयाँ नेतृत्व चयन गर्दै सोमबार सम्पन्न गर्ने तयारी थियो। तर, निर्धारित समयमा अधिवेशन सम्पन्न भएन। अनेक विवादका बीच निर्वाचनमार्फत नै नेतृत्व चयन गर्ने तयारी भइरहेको छ। नयाँ नेतृत्व चयनका लागि भोलि (मंगलबार) मतदान हुने लगभग पक्का भएको छ। नेताहरुले सहमतिमा नेतृत्व चयन गर्न दबाब दिए पनि त्यो सम्भावना लगभग टरेको छ। नयाँ नेतृत्व चयनका लागि निर्वाचन नै हुने भएको हो। उम्मेदवारको मनोनयन दर्ता दिउँसोबाट सुरु भएको थियो। अहिले पनि चलिरहेको छ। प्रमुख निर्वाचन अधिकृत सुरेशलाल श्रेष्ठका अनुसार विभिन्न प्राविधिक समस्याले गर्दा आज (सोमबार) निर्वाचन सम्भव भएन। सम्भवतः नेतृत्व चयनका लागि भोलि बिहान ९ बजेदेखि मतदान सुरु हुने उनको भनाइ छ। अधिवेशनको उद्घाटन पार्टी उपाध्यक्ष रामबहादुर थापा बादलले गरेका थिए। तर, मनोनित प्रतिनिधिको विषयमा विवाद भएपछि तोकिएको समयमा अधिवेशन नसकिएको हो। नयाँ नेतृत्व चयन निर्वाचनमार्फत नै गर्नुपर्ने अवस्था आएपछि अधिवेशनसमेत लम्बिएको छ। अधिवेशनमा संस्थापन पक्षबाट अध्यक्षमा राजकुमार ओझा, उपाध्यक्षमा शान्ति लिम्बू भुजेल, सचिवमा रविन थापा, उपसचिवमा शिल्पा निराला कार्की र ईर्जालाल राजवंशीको उम्मेदवारी परेको छ। इतर पक्षबाट अध्यक्षमा अजम्बर राई, उपाध्यक्षमा सागर थापा, सचिवमा सोमराज थापा, उपसचिवमा सन्तोष वान्तवा र उषा झाले उम्मेदवारी दिएका छन्। इतर पक्षको नेतृत्व नेता विनोद ढकालले गरिरहेका छन्। एमाले मोरङको कार्यसमिति १ सय ६५ सदस्यीय हुने छ। दुवै पक्ष पदाधिकारीदेखि सदस्यसम्म प्यानल बनाएर मैदानमा उत्रिएका छन्। अधिवेशनका लागि ९ सय ११ जना प्रतिनिधि छन्। नयाँ नेतृत्व चयनका लागि प्रतिनिधिले नै मतदान गर्ने हुन्। एमाले मोरङको नेतृत्व हत्याउन २ वटा प्यानल मैदानमा छ। एमाले अध्यक्ष केपी शर्मा ओलीको संस्थापन र पूर्वराष्ट्रपति विद्यादेवी भण्डारीको इतर प्यानल भनेर चर्चा गर्ने गरिएको छ। यद्यपि, पूर्वराष्ट्रपति भण्डारी सक्रिय राजनीतिमा आइसकेकी छैनन्। विनोद ढकाल उनीनिकट नेता भनेर चिनिन्छन्। ढकाल लामो समय अध्यक्ष ओली निकट भएर चिनिएका थिए। तर, गतवर्ष पार्टीको कोशी प्रदेश अध्यक्षमा घनश्याम खतिवडासँग पराजित भएपछि उनी खुलेर फरक गुटको नेतृत्व गरिरहेका छन्। गत माघ १४ गतेदेखि १ सातासम्म चलेको पूर्वराष्ट्रपति भण्डारीको विराटनगर यात्राका क्रममा भेटघाटको व्यवस्थापन ढकालले नै मिलाएका थिए। जिल्लामा आफूलाई संस्थापन बताउने समूहको नेतृत्व एमाले उपाध्यक्ष गुरु बरालले गरिरहेका छन्। यो समूहमा प्रदेश इञ्चार्ज शेरधन राई, कोशीका मुख्यमन्त्री हिक्मतकुमार कार्की, स्थायी कमिटी सदस्य भानुभक्त ढकाल, मोरङ इञ्चार्ज जीवन घिमिरे लगायत छन्। संस्थापन पक्षले आफ्नो समूहसँग ६० प्रतिशत प्रतिनिधि रहेको दाबी गरेको छ। इतर पक्ष पनि आफूसँग ६० प्रतिशत प्रतिनिधि रहेको दाबी गर्छ। इतर पक्षका नेता ढकाल मोरङमा प्रभाव जमाएका नेता हुन्। भूगोल र जनवर्गीय संगठनबाट आउने पदाधिकारीमा ढकाल पक्षको वर्चश्व देखिएपछि संस्थापन पक्षले ४६ जना आफू निकटलाई अधिवेशन प्रतिनिधि मनोनित गरेको स्रोतको दाबी छ। मनोनित प्रतिनिधिकै विषयलाई लिएर इतर पक्षले बन्दसत्रमा आइतबार प्रदर्शन र नाराबाजी गरेको थियो। इतर पक्षको विरोधले निर्वाचन कार्यक्रम नै प्रभावित बन्न पुग्यो। अधिवेशन लम्बिनुको एउटा कारण इतर पक्षको विरोध प्रदर्शन पनि हो। आइतबारबाट सुरु गर्ने भनिएको निर्वाचन प्रक्रिया आज दिउँसोबाट मात्रै सुरु भएको छ। इतर पक्षबाट उपाध्यक्षमा उम्मेदवारी दिएका सागर थापाले निर्वाचनबाटै नयाँ नेतृत्व चयन हुने बताए। संस्थापन पक्षबाट सचिवमा उम्मेदवारी दिएका रविन थापाले पनि सर्वसम्मत नेतृत्व चयनको सम्भावना क्षीण भएर गएको बताए। निर्वाचनमार्फत नै नेतृत्व चयन हुने उनको भनाइ छ। एमाले कोशी प्रदेशका अध्यक्ष घनश्याम खतिवडा निर्वाचनमा संस्थापन र इतर पक्षबीच प्रतिस्पर्धा हुने स्वीकार गर्छन्। पार्टीको निर्णय कार्यान्वयन गर्न इमान्दारितापूर्वक लाग्नेहरुले आफूलाई संस्थापन भन्छन्, उनले भने, पार्टीलाई देखाइदिन्छु, चखाइदिन्छु, मान्दिनँ भन्ने इतर होलान्। तर, इतर पक्षको नेतृत्व पूर्वराष्ट्रपति भण्डारीले गरेको भन्नु गलत हुने खतिवडाको भनाइ छ। उनका अनुसार जिल्ला अधिवेशनमा भण्डारीको कुनै भूमिका छैन।"
घाँस काट्ने क्रममा रुखको हाँगाले लागेर मृत्यु,विराटनगर : मोरङको बेलबारीमा घाँस लिनलाई जंगल गएका साथीले काटेको रुखको हाँगाले लागेर सोमबार एक जनाको मृत्यु भएको छ। मोरङ प्रहरीका प्रवक्ता डीएसपी वेदप्रकाश जोशीका अनुसार रुखको हाँगाले लागेर बेलबारी नगरपालिका४ का ५७ वर्षीय टेकप्रसाद भट्टराईको मृत्यु भएको हो। भट्टराई साथीहरुसँग बाख्रालाई घाँस काट्नका लागि देवीथान सामुदायिक वनमा गएका थिए। डीएसपी जोशीका अनुसार बेलबारी४ का ४० वर्षीय बालकृष्ण आचार्यले काटेको कुम्भीको रुखको हाँगाले भट्टराईको टाउकोमा लागेको थियो। बिहान ८:३० बजेतिर रुखको हाँगाले लागेर भट्टराईको घटनास्थलमै मृत्यु भएको प्रारम्भिक अनुसन्धानबाट खुलेको प्रहरीले जनाएको छ। घटनाको जानकारी पाउनसाथ घटनास्थल पुगेको इलाका प्रहरी कार्यालय बेलबारीका इन्स्पेक्टर कृष्णबहादुर खत्री नेतृत्वको टोलीले कानुनी प्रक्रिया पूरा गरी शवलाई पोस्टमार्टमका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टरमा पठाएको छ। प्रहरीले आचार्यलाई भने नियन्त्रणमा लिएको छ। घटनाको थप अनुसन्धान भइरहेको जानकारी जोशीले दिए।
"अमेरिकामा नेपालीमाथि धरपकड, दुई महिनामा २९ जना निष्कासित","काठमाडौं : अमेरिकामा नेपालीहरूमाथि धरपकड हुने क्रम जारी छ। राष्ट्रपति डोनाल्ड ट्रम्पले सत्ता सम्हालेपछि नेपालीहरूमाथि धरपकडको क्रम बढेको हो। गत जनवरी २० मा सपथ लिएलगत्तै राष्ट्रपति ट्रम्पले आप्रवासन नीतिसम्बन्धी नयाँ कार्यकारी आदेशका जारी गरेका थिए। सोही कार्यकारी आदेशपछि नेपालीहरू निशानामा पर्दै आएका छन्। पछिल्लो दुई महिनामा कम्तीमा २९ जना नेपालीहरूलाई अमेरिकाले निष्कासन गरेको छ। जनवरी २० पछि उक्त संख्यमा बढोत्तरी भएको स्रोतको दाबी छ। अमेरिकाले अंग्रेजी महिना जनवरी र फेब्रुअरीमा गरी २९ जनालाई निष्कासन गरेको हो। 'ट्रम्पले आप्रवासन नीतिसम्बन्धी कार्यकारी आदेश जारी गरेपछि निष्कासनमा पर्ने नेपालीहरूको संख्यामा वृद्धि भएको छ। दुई महिनामा मात्रै २९ जनालाई नेपाल फर्काइएको छ,' स्रोतले अन्नपूर्णसँग भन्यो। केही दिनअघि राष्ट्रिय स्वतन्त्र पार्टीका केन्द्रीय सदस्य पनि पक्राउ परेका थिए। नेपालबाट अमेरिका जाँदै गर्दा उनलाई पेन्सिल्भेनियाको फिलाडेल्फिया अन्तर्राष्ट्रिय विमानस्थलमा पक्राउ गरिएको थियो। उनी अहिले फिलाडेल्फिया संघीय हिरासत केन्द्रमा छन्। अमेरिकामा अवैधरूपमा बसोबास गर्ने नेपालीहरू बढी निशानामा पर्दै आएका छन्। त्यसो त विद्यार्थी भिसामा गएर कानुन विपरीत काम गर्ने नेपालीहरूलाई पनि ट्रम्प प्रशासनले निशाना बनाइरहेका छन्। अमेरिकाबाट फर्काइएकाहरूमाथि अवैध प्रवेश, गैरकानुनी तरिकाले बसोबास र अध्यागमन कानुन विपरीत काम गरेको आरोप लगाइएको छ। स्रोतका अमेरिकाबाट फर्काइने नेपालीहरू प्रत्येक हप्ता काठमाडौं आइपुग्ने गरेका छन्। अमेरिकाले नेपालीहरूलाई विभिन्न एयरलायन्सबाट नेपाल फर्काउने गरेको ती स्रोतको भनाइ छ। फर्काइनेहरू, एयर इन्डिया, कतार एयरलायन्स, टर्किस एयरलायन्स, सिंगापुर एयरलायन्सबाट नेपाल आउने गरेका छन्। त्रासमा नेपाली अवैध आप्रवासीलाई निष्कासन गर्ने निर्णय गरेसँगै गैरकानुनी ढंगले अमेरिकामा बस्दै आएका नेपालीहरू त्यहाँको सुरक्षाकर्मीको निगरानीमा परेका छन्। अवैध आप्रवासीमात्रै होइनन्, रोजगारदाता कम्पनीहरू पनि सुरक्षाकर्मीको निगरानीमा छन्। त्यहाँका नेपालीहरूका अनुसार अमेरिकामा रहेका रोजगारदाता कम्पनीहरूले अवैधरूपमा बसेका आप्रवासीहरूलाई काम दिन अप्ठयारो मान्न थालेका छन्। मानवीय कारण देखाएर कसैले अवैध आप्रवासीलाई काम दिइहाले पनि धेरै कम्पनीहरूले काम दिन अस्वीकार गर्न थालेको त्यहाँका नेपालीहरू बताउँछन्। पछिल्लो पटक अवैधरूपमा अमेरिका प्रवेश गर्ने नेपालीहरूलाई समेत भटाभट निष्कासन गर्न थालेको छ। प्रवेशाज्ञा (भिसा)को म्याद सकिएपछि (ओभर स्टे) समेत लुकीछिपी बसेका नेपालीहरूको दैनिक जनजीवन पनि कष्टकर बनेको छ। काम गरौं दिनहुँ जसो सुरक्षाकर्मीको निगरानी, काम नगरौं दैनिक गुजारा चलाउन धौधौ पर्न थालेको छ। प्रहरीको निशानामा पर्न थालेपछि नेपालीहरूलाई मानसिक समस्या देखिएको एक नेपालीले अन्नपूर्णलाई बताए। अमेरिकी नागरिक भइसकेका वा ग्रीन कार्ड पाइसकेका नेपालीहरू समेत कागजपत्र नभएकाहरुलाई सहयोग गर्न डराउन थालेका छन्। उनीहरुलाई सहयोग गर्दा उल्टै आफैँमाथि कारबाही हुने हो की भनेर उनीहरू समेत आतंकित छन्। यसरी गरिन्छ निष्कासन अमेरिकाको इमिग्रेसन एन्ड कस्टम इन्फोर्समेन्ट (आइसीई) प्रहरीले अध्यागमनसम्बन्धी मुद्दा हेर्दै आएको छ। उसैले गैरकानुनी तरिकाले बसोबास गर्नेहरूमाथि निगरानी गर्दै आएको छ। आइसीई प्रहरीले जोकोहीलाई पक्राउ गर्ने वित्तिकै सिधै निष्कासन गर्न सक्दैन। अदालतले फैसला गरेका व्यक्तिबाहेक अरु कसैलाई पनि सिधै निष्कासन गर्न नसक्ने अमेरिकी निवासी बरिष्ठ कानुन व्यवसायी गिरिजा गौतम बताउँछन्। उनका अनुसार जो बिना भिसा बसिरहेका छन्, जोसँग कुनै कागजात छैन, जसले आफ्नो स्टाट्सका बारेमा भन्न सक्दैनन्, उनीहरूलाई सोझै पक्रेर निष्कासन गर्न मिल्दैन। त्यस्ता व्यक्तिहरूको हकमा अध्यागमनले 'एनटीए' जारी गर्छ। 'उनीहरू आपराधिक गतिविधिमा संलग्न थिए कि थिएनन् भन्ने हेर्छ, आतंकवादी संगठनमा आबद्ध थिए कि थिएनन् पनि हेर्छ। त्यसपछि अदालती प्रक्रियामा जान्छ। अदालतले फैसला नसुनाएसम्म उनीहरूलाई निष्कासन गर्न मिल्दैन। नेपालीहरू आपराधिक वा आतंकवादी गतिविधिमा संलग्न भएको मैले देखेको छैन। यससम्बन्धी मुद्दा अदालतमा धेरै गएको हुन्छ। मुद्दा जितेमा ग्रिनकार्ड पाउँछन्। हारे भने निष्कासनको अर्डर पाउँछन्,' अन्नपूर्णसँग उनले भने। अदालतले निष्कासनको फैसला सुनाएपछि सम्बन्धित कन्सुलेटबाट व्यक्तिको पहिचान हुने आइडी र ट्राभल डकुमेन्टहरू बनाएर फिर्ता पठाउने गरिएको उनले बताए। बरिष्ठ अधिवक्ता गौतमले ट्रम्प प्रशासनको प्रमुख निशानामा विद्यार्थीहरू रहेको बताए। विद्यार्थीहरूले भिसाको दुरुपयोग गरिरहेको आइसीइ प्रहरीलाई जानकारी रहेको उनी बताउँछन्। 'अमेरिकामा विद्यार्थीहरूको संख्या ठूलो छ। विद्यर्थीको ठूलो जमातले भिसाको दुरुपयोग गरेपछि तिनीहरूलाई निशाना बनाइएको बुझिएको छ,' उनले भने।"
कमल दह क्षेत्रका कमलको जरा निकालिने,"रूकुमपूर्व : रुकुमपूर्वको सिस्ने गाउँपालिकाले कमल दह क्षेत्रको जरा निकाल्ने प्रक्रिया अघि बढाएको छ। गाउँपालिकाले औपचारिक सूचना जारी गर्दै इच्छुक निर्माण व्यवसायी तथा कम्पनीहरूलाई तोकिएको समयसीमा भित्र बोलपत्र पेस गर्न आह्वान गरेको हो। उक्त कार्यलाई प्रभावकारी रूपमा सम्पन्न गर्न प्राविधिक मूल्यांकन तथा आवश्यक मापदण्डहरू निर्धारण गरिएको गाउँपालिकाले जनाएको छ। सिस्ने गाउँपालिकाले वातावरणीय सन्तुलन र दिगो विकासलाई ध्यानमा राख्दै उक्त जरा निकाल्ने कार्यलाई अघि बढाएको छ। कमलका जरा जथाभावी चोरी निकासी रोक्न र कमल ताललाई राजस्वको दायरामा ल्याउन ठेक्का प्रक्रियामार्फत कमलका जरा संकलन तथा निकासी गर्ने गरिएको गाउँपालिका अध्यक्ष कृष्ण रेग्मीले बताए। स्थानीय सरकारले दह र कमलको संरक्षण गरेपछि चोरी निकासीका घटनाहरू अन्त्य भएको अध्यक्ष रेग्मीको भनाइ छ। उनले निश्चित समयमा गाउँपालिकाले कमलको जरा संकलन तथा निकासी गर्ने प्रक्रियाले स्थानीय सरकारलाई राजस्व वृद्धिसँगै जरा निकासीको प्रक्रिया सिस्टममा गएको बताए। उनले भने, कमल दह सबैको रोजाइमा परेको प्रमुख पर्यटकीय स्थल हो। यहाँ दहसँगै प्रकृतिले कमल उपहारको रूपमा दिएकाले अझ महत्त्व छ। हामी यसलाई राजस्वको दायरामा लिनका लागि कमल संरक्षण तथा ठेक्का प्रक्रियामार्फत कमलका जरा संकलन र निकासी गर्ने गरिरहेका छौं। यो प्रक्रिया हरेक साल चल्छ। यस वर्ष पनि न्यूनतम ठेक्का कबोल रकम १ लाख ३० हजार रुपैयाँ निर्धारण गरिएको प्रमुख प्रशासकीय अधिकृत रेवतबहादुर बुढाथोकीले बताए। प्रमुख प्रशासकीय अधिकृत बुढाथोकीका अनुसार सिलबन्दी खरिद दस्तुर एक हजार तोकिएको छ भने सिलबन्दी खरिदको अन्तिम मिति फागुन २६ गते कार्यालय समयभित्र रहेको छ। कमलको जरा जन्डिस रोगीहरूका लागि अति उपयोगी मानिन्छ। कमलको जरालाई अचारको रूपमा समेत खाने गरिएको छ। जराको देश विदेशबाट उच्च माग हुने गरेको छ।"
ज्वेलर्सबाट सुन छाडेर चाँदीका गहना चोरी,"विराटनगर : मोरङको उर्लाबारीमा रहेको एउटा ज्वेलर्स (सुनचाँदी पसल) फुटाएर चोरी भएको छ। अज्ञात समूहले ज्वेलर्स फोडेर ठूलो परिमाणमा चाँदीका गरगहना चोरी गरेको छ। करिब २ तोलाको तिलहरीबाहेक सुनका अरु गहना भने पसलमै छाडिएको छ। मोरङ प्रहरीका प्रवक्ता डीएसपी वेदप्रकाश जोशीका अनुसार ज्वेलर्सबाट २५ किलो चाँदीका गहना, २ तोला सुनको तिलहरी र १५ हजार रुपैयाँ नगद चोरी भएको प्रारम्भिक अनुसन्धानबाट खुलेको छ। ज्वेलर्समा अनौठो खालको चोरी भएको उनको भनाइ छ। ज्वेलर्स फोडेर चोरी गरिएको छ। चाँदीका सबै गहना लगेको पाइयो। तर, सुनका गहनाहरु पसलमै छाडिएको छ। २ तोलाको तिलहरी मात्रै चोर लगेको पाइयो। यो एकदमै अनौठो खालको घटना हो, डीएसपी जोशीले भने। उनका अनुसार उर्लाबारी नगरपालिका४ आइतबारेमा कुमार लिम्बूको घर भाडामा लिएर रमेश विकले न्यू पाथीभरा ज्वेलर्स सञ्चालन गर्दै आएका थिए। उक्त ज्वेलर्समा आइतबार राति चोरी भएको हुनसक्ने प्रहरीले जनाएको छ। प्रहरीले घटनाको जानकारी सोमबार बिहान १० बजेतिर मात्रै पाएको थियो। तत्काल घटनास्थल पुगेको इलाका प्रहरी कार्यालय उर्लाबारीका इन्स्पेक्टर राकेश यादव नेतृत्वको टोलीले घटनास्थल मुचुल्का उठाए थप अनुसन्धान अघि बढाएको छ। पसलको गाह्रो फोडेर चोरी गरेको पाइएको डीएसपी जोशीले बताए। एउटा तिलहरीबाहेक पसलमा रहेको अरु सुनका सामग्री चोरी नभएको हो। ठूलो परिमाणमा चाँदीका गहना र तिलहरीसहित केही नगद लगेको पाइयो। तर, पसलमा भएको अरु सुन जस्ताको तस्तै छाडिएको रहेछ, डीएसपी जोशीले भने। प्रहरीका अनुसार चोरीमा संलग्नले पसलभित्र रहेको सीसी क्यामेराको ब्याकअप स्टोरेज नै लिएर गएको पाइयो। डीएसपी जोशीले चोरीमा संलग्नको पहिचान हुन बाँकी रहेको र खोजीका लागि इलाका प्रहरी कार्यालय उर्लाबारीका इन्स्पेक्टर राकेश यादवको नेतृत्वमा टोली परिचालन गरिएको बताए। उनका अनुसार विभिन्न कोणबाट घटनाको अनुसन्धान सुरु गरिएको छ। उर्लाबारीमा पछिल्लो समय चोरीका घटना बढेका छन्। गत माघ २१ गते बिहानका राति मोबाइल पसलमा चोरी भएको थियो। त्यसयता सानातिना चोरी भइरहेका छन्। उर्लाबारी नगरपालिका५ मा योगराज कार्कीले सञ्चालन गरेको मोबाइल वर्ल्ड नामक पसलबाट ३ करोड रुपैयाँभन्दा बढीको मोबाइल चोरी भएको प्रहरीले जनाएको छ। मोबाइल पसल नै खाली गरेर चोरी गरिएको उक्त घटनामा संलग्न हालसम्म पक्राउ परेका छैनन्। प्रहरीले खोजी गरिरहेको छ। मोबाइल चोरीमा भारतीय नागरिक संलग्न रहेको हुनसक्ने प्रहरीको अनुमान छ। पसलबाट ४ सय ५० वटाभन्दा बढी मोबाइल चोरी भएको प्रहरीको भनाइ छ। चोरीमा संलग्नको पहिचान भइसके पनि भारत भागेका कारण पक्राउ गर्न नसकिएको प्रहरी स्रोतले बतायो।"
सप्तरीमा बाघको आक्रमणबाट तीनजना घाइते,"राजविराज : सप्तरी जिल्लाको सप्तकोशी नगरपालिकास्थित फत्तेपुर बजार क्षेत्रमा सोमबार बाघको आक्रमणमा परी स्थानीय तीन जना घाइते भएका छन् । सप्तकोशी नगरपालिका १ रक्तमाला टोल र खोरिया टोल नजिकै सोमबार बिहान बाघले आक्रमण गरी तीन जनालाई घाइते बनाएको प्रहरी चौकी फत्तेपुरले जानकारी दिएको छ । बाघको आक्रमण परी स्थानीय ४३ वर्षीय कृष्ण विष्ट, ५५ वर्षीय गणेश खत्री र रिजना गोसाइ घाइते भएको प्रहरी चौकी फत्तेपुरका प्रहरी नायव निरीक्षक पनालाल चौधरीले बताए। घाइतेहरूको पाखुरा, काखी मुनि, आँखाको डिलमा बाघले पञ्जाले कोतरेको छ । घाइतेहरूको स्थानीय मोडेल क्लिनिक फत्तेपुरमा उपचार पश्चात थप उपचारको लागि बिष्ट र गोसाइलाई विराटनगर लगिएको छ । बाघ खोरिया टोलस्थित परालको टाल मुनि बसिरहेको र कोशी टप्पु वन्य जन्तु आरक्ष कार्यालयलाई जानकारी गराएको प्रहरी नायव निरीक्षक चौधरीले बताए । आरक्षबाट नेपाली सेनासहित प्राविधिक टोली र वन कार्यालयका कर्मचारीहरू फत्तेपुर आइपुगेको स्थानीय पारस दाहालले बताए । बाघ बस्तीमा प्रवेश गरेपछि फत्तेपुर बजारबासी त्रसित बनेका छन् । मधेश प्रदेश सरकारका गृह, सञ्चार तथा कानुन मन्त्री राजकुमार लेखीले बजार क्षेत्रको अनुगमन गरी बाघ नियन्त्रणमा लिएर सम्भावित क्षतीलाई रोक्न सुरक्षा निकायलाई निर्देशन दिएका छन् । नेपाल प्रहरी र सशस्त्र प्रहरी बाघ नियन्त्रणको प्रयासमा खटिएको जिल्ला प्रहरी कार्यालय सप्तरीका प्रहरी उपरिक्षक ढकेन्द्र खतिवडाले जानकारी दिए । कोशी टप्पु वन्य जन्तु आरक्षको जंगली जनावर र स्थानीयबीच दशकौदेखि द्वन्द्व हुँदै आएको छ । हात्ती र अर्नाको आक्रमणको शिकारमा जनधनको क्षति बेहोरिरहेको उक्त क्षेत्रका बासिन्दामाथि यसपटक बाघले नै आक्रमण गरेको भन्दै दाहालले स्थानीय आरक्ष प्रशासन र राज्यले समाधानको विशेष पहल गर्नुपर्ने बताए ।"
अवैध अस्पताल सञ्चालक पक्राउ,"रौतहट : रौतहटमा अवैध रूपमा सञ्चालित अस्पताल सञ्चालक पक्राउ परेका छन्। चन्द्रनिगाहपुरमा रहेको सिभिल अस्पताल प्रालिका सञ्चालक राजनकुमार साहलाई प्रहरीले आज बिहान पक्राउ गरेको इलाका प्रहरी कार्यालय चन्द्रनिगाहपुरका प्रमुख प्रहरी नायब उपरीक्षक राजकुमार राईले जानकारी दिए। गत शनिबार मधेस प्रदेशका मुख्यमन्त्री सतिशकुमार सिंहले अस्पताल अनुगमन गर्ने क्रममा सो अस्पताल मापदण्ड विपरीत सञ्चालन भएको र दर्तासमेत नभएको पाइएपछि अस्पताल बन्द गर्ने पत्र थमाएका थिए। मुख्यमन्त्री सिंहले सम्पूर्ण प्रक्रिया पूरा गरेर मात्र अस्पताल सञ्चालन गर्न भन्दै बन्द गर्ने पत्र थमाएको भए पनि सो अस्पतालका सञ्चालकले अस्पताल खोलेपछि प्रहरीले उनलाई पक्राउ गरेको राईले बताए । अस्पताल नखोल्न पटकपटक सम्झाउँदा समेत साहले अटेर गरी अस्पताल खोलेपछि सोमबार बिहान उनलाई नियन्त्रणमा लिएर इलाका प्रहरी कार्यालय चन्द्रनिगाहपुरमा राखिएको राईले बताए। चन्द्रनिगाहपुरको ट्रमा हाइवे सेन्टर, सिभिल अस्पताल, चन्द्रपुर सामुदायिक अस्पताल , पब्लिक लाइफ केयर पोलिक्लिनिक, चपुर सिटी अस्पताल, हिमालयन पोलिक्लिनिक प्रालि, चपुर अर्थोपेडिक एण्ड जनरल अस्पताल, चन्द्रपुर आँखा तथा दाँत उपचार केन्द्र, एपोलो अस्पताल बन्द गर्न मुख्यमन्त्री सिंहले पत्र दिएका थिए। सिभिल अस्पताल तथा रिसर्च सेन्टरले सामान्य बिरामी भएर जाँदा पनि अनावश्यक रूपमा जाँच गराई विभिन्न शीर्षकमा लुट्ने गरेको व्यापक जनगुनासो छ। सो अस्पतालले आइसियु तथा अप्रेशन सञ्चालन गरे पनि त्यसको आधारभूत मापदण्ड पनि पूरा गरेको छैन। शनिबार मुख्यमन्त्री सिंहलाई एक पीडितले अस्पतालको बिल देखाउँदै आफूमाथि अन्याय भएको गुनासो गरेका थिए। सिंहले हेर्दै सुविधा केही पनि नभएको तर काठमाडौंको उच्च सुविधायुक्त अस्पतालको शुल्क लिएको भन्दै आश्चर्य व्यक्त गरेका थिए। सो बिलमा मापदण्ड विपरीत सञ्चालन गरिरहेको आइसियु बेडको प्रतिदिनको ४५ सय जोडिएको छ। सवारी दुर्घटनामा परेर सो अस्पतालमा पुगेका उक्त बिरामीको अप्रेसन शुल्क ६५ हजार, एनेस्थेसिया शुल्क २० हजार, इमर्जेन्सी म्यानेजमेन्ट शुल्क २० हजार, स्टीलको ५५ हजार, अप्रेसन थिएटर सामग्रीको शुल्क २० हजार, मोनिटर शुल्क ९ हजार, उपचारात्मक शल्यक्रिया शुल्क १० हजार, ड्रेसिङ शुल्क ३ हजार, अक्सिजन शुल्क ६ हजार लिएर ठगी गरेको सेवाग्राही बताउँछन्।"
पर्साको कालिकामाईको विद्यालयमा २५ बढी विद्यार्थी बेहोस,वीरगन्ज : पर्साको कालिकामाई गाउँपालिका४ कटिबलुवास्थित नेपाल राष्ट्रिय माध्यमिक विद्यालयमा सोमबार २५ भन्दा बढी विद्यार्थीहरू अचानक बेहोस भएका छन्। सोमबार बिहान प्राथना सकिएपछि कक्षाकोठामा पठनपाठन सुरु भएलगत्तै विद्यार्थीहरू बेहोस भएका हुन्। विद्यालयको कक्षा ६ देखि १० सम्मका २५ भन्दा बढी विद्यार्थी अचानक बेहोस भएको गाउँपालिका अध्यक्ष बशीष्ट प्रसाद कलवारले बताए। कक्षाकोठामा बेहोस भएका विद्यार्थीहरूलाई उपचारका लागि पोखरियास्थित पोखरिया अस्पतालमा पुर्याइएको र अहिले १ जना बाहेक अरू सबैको अवस्था खतरामुक्त रहेको कलवारले बताए। उनका अनुसार विद्यार्थीहरू बेहोस हुनुको कारण खुल्न सकेको छैन। विद्यार्थीहरु बेहोस भएपछि विद्यालय बन्द गरिएको गाउँपालिका अध्यक्ष कलवारले बताए।
मनकामनामा माइक्रोबस दुर्घटना : मृतक र घाइतेको सनाखत,"गोरखा : मनकामनामा भएको माइक्रोबस दुर्घटनाका मृतकको सनाखत भएको छ । सहिद लखन गाउँपालिका ३ कान्टारमा सोमबार बिहान ११ बजे भएको माइक्रोबस दुर्घटनामा परी खैरहनी गाउँपालिका २ टाँडीपर्सा चितवन बस्ने ३७ बर्षका पदमबहादुर दर्जीको मृत्यु भएको हो । मनकामनाको दर्शन गरी फर्कने क्रममा भएको सो दुर्घटनामा परी सोही ठाउँका हरिकला परियार, गीता परियार, रितेश परियार, सन्ध्या परियार रुपा परियार घाइते भएका छन् । त्यस्तै सञ्चिता आले, प्रमिला राना, बिमला परियार, राजु परियार, सुवना परियार, अभिषेक परियार, अनिशा परियार र अर्जुन परियार घाइते भएका छन् । घाइते सबैको तनहुँको आँबुखैरेनी अस्पतालमा उपचार भइरहेको डिएसपी इन्द्रप्रसाद सुवेदीले जानकारी दिए । कच्ची सडकबाट १५ मिटर तल पल्टेर अनटेस्ट इभी माइक्रोबस दुर्घटना भएको डिएसपी सुवेदीले जानकारी दिए ।"
योगी नरहरिनाथलाई राष्ट्रिय विभूति घोषणा गर्न सरकारसँग माग,"काठमाडौं : राष्ट्रगुरु योगी नरहरिनाथको १११औं जन्मजयन्ती काठमाडौंमा मनाइएको छ। आइतबार काठमाडौं मखनकी जीवितदेवी मखँ तारिणी कुमारी माजुको सान्निध्यमा राष्ट्रगुरु योगी नरहरिनाथको जन्मजयन्ती मनाइएको हो। सर्वोच्च अदालतका पूर्व प्रधानन्यायाधीश तथा हिन्दू राष्ट्रिय स्वाभिमान जागरण अभियानका राष्ट्रिय संयोजक गोपाल पराजुलीको प्रमुख आतिथ्यतामा काठमाडौं प्रदर्शनीमार्गस्थित राष्ट्रिय सभागृहमा भएको कार्यक्रममा योगी नरहरिनाथको जीवन र योगदानको बारेमा चर्चा गरिएको थियो। हिन्दू राष्ट्र स्वाभिमान जागरण अभियानद्वारा आयोजित कार्यक्रमलाई सम्बोधन गर्नु हुँदै पूर्व प्रधानन्यायाधीश गोपाल पराजुलीले राष्ट्रगुरु योगी नरहरिनाथ सिद्ध पुरुष, कर्मयोगी, महात्मा, राष्ट्रभक्त भएकोमा जोड दिँदै उनको जीवनबाट सिकेर एकजुट भई अगाडि बढ्न सके नेपाल अझै हिन्दू राष्ट्र बन्ने दिन धेरै टाढा नरहेको बताए। योगीनरहरिनाथका योगदानको कदर गर्दै योगीको प्रेरक विचार र दर्शन नेपाली जनजनमा पुर्याउन राष्ट्रिय विभूति घोषणा गरेर योगीको नाममा विश्वविद्यालय स्थापना गर्नुपर्ने बताए। सुदूरपश्चिम विश्वविद्यालयका पूर्व उपकुलपति प्राडा नन्द बहादुर सिंहले नेपालको पुनर्जागरणका महान् अभियन्ता नरहरिनाथलाई नेपालले चिन्न नसकेकोमा दुःख व्यक्त गर्दै योगीजीको सम्मान गर्न नेपालको १९ औं राष्ट्रिय विभूति घोषणा गर्न सरकारसँग माग गरे। सिंहले मौलिक धर्म संस्कृतिको रक्षाका लागि नेपाललाई हिन्दू राष्ट्र बनाउनुपर्ने बताए। राजनीतिक विश्लेषक तथा हिन्दू राष्ट्रिय स्वाभिमान जागरण अभियानका महासचिव, देवेश झाले धर्मनिरपेक्ष शब्द आफैंमा गलत भएको बताउँदै नेपालमा धर्मनिरपेक्षताको आडमा धर्मपरिवर्तन भइरहेको बताए। नेपालमा सुरुमा हिन्दूलाई बौद्ध बनाउने र पछि बौद्ध बनाइएकालाई फेरी इसाई बनाउने षडयन्त्र भइरहेकाले यसको ज्वलन्त उदाहरण चेपाङ र थारू समुदाय देखिएको बताए। बदरीनाथ नारायण धाम तथा शान्ति धामका पिठाधीश स्वामी चतुर्भुजाचार्य चुडामणिले योगी नरहरिनाथको दर्शन र योगदानको बाटोमा हिँड्दा नेपाल छिटै हिन्दू राष्ट्र बन्ने बताए। सर्वोच्च अदालतका पूर्व न्यायाधीश पुरुषोत्तम भण्डारीले योगीलाई लामो समयसम्म सरकार र देशले चिन्न नसके पनि अब योगीको योगदानको खोजी हुन थालेकोमा खुसी व्यक्त गरे। योगी नरहरिनाथबाट प्रेरणा लिएर नेपालको मौलिक धर्म संस्कृतिको रक्षा गर्न एकजुट भएर अगाडि बढ्न आवश्यक रहेको बताए। भण्डारी राष्ट्रगुरु योगी नरहरिनाथको १११ औं जन्मजयन्ती समारोहका कार्यक्रम संयोजक थिए।"
"मनकामनामा माइक्रोबस दुर्घटना : १ जनाको मृत्यु, १४ घाइते",गोरखा : मनकामनाको दर्शन गरेर फर्केको माइक्रोबस दुर्घटनामा परी एक यात्रुको मृत्यु भएको छ भने १४ जना घाइते भएका छन् । चितवन टाँडी पर्साका १५ यात्रु सवार अनटेस्ट इभी माइक्रो बस सहिद लखन गाउँपालिका ३ कनटार सडकबाट १५ मिटर तल पल्टेर दुर्घटना भएको हो । मृतकको सनाखत नभइसकेको जिल्ला प्रहरी कार्यालय गोरखाले जनाएको छ । सोमबार बिहान ११ बजे भएको दुर्घटनाका घाइतेहरू सबैको तनहूँको आँबुखैरेनी अस्पतालमा उपचार भइरहेको डिएसपी इन्द्रप्रसाद सुवेदीले जानकारी दिए ।
नेपाल आइडल सिजन६ घोषणा : अडिसन चैतको पहिलो हप्तादेखि,"काठमाडौं : संगीत प्रेमिमाझ लोकप्रिय कार्यक्रम नेपाल आइडलको नयाँ सिजन (शृंखला) को घोषणा गरिएको छ। एपीवान टेलिभिजनद्वारा प्रस्तुत नेपाल आइडल सिजन६ को अडिसन चैत महिनाको पहिलो हप्तादेखि सुरु हुने भएको छ। आइतबार आयोजित पत्रकार सम्मेलनमा अडिसनको सम्पूर्ण तयारी पूरा भइसकेको जानकारी दिइएको छ। सम्मेलनमा नयाँ शृंखलाको टिजर पनि सार्वजनिक गरिएको थियो। कार्यक्रमका प्रमुख अतिथि एवं अन्नपूर्ण नेटवर्कका अध्यक्ष क्याप्टेन रामेवर थापाले लुकेका प्रतिभालाई बाहिर ल्याएर संसारमाझ चिनाउन यो कार्यक्रमले मद्दत गरेको बताए। नेपाली जनतामाझ लोकप्रिय बन्न सफल नेपाल आइडलको नयाँ शृंखला पनि भव्य रूपमा सफल हुने विश्वास व्यक्त गर्दै क्याप्टेन थापाले नेपाल आइडल नयाँ सिजनमा साथ दिने सबै प्रायोजकहरूलाई धन्यवाद व्यक्त गरे। यस्तै एपीवानका कार्यकारी उपाध्यक्ष राजेन्द्र शाक्यले प्रतिभा भएर पनि अवसर नपाएर युवाहरूलाई प्लेटफर्म दिने काम नेपाल आइडलले गरेको बताए। उनले नयाँ शृंखला सहभागिता लागि अनुरोध पनि गरे। यस सिजनलाई अघिल्ला सिजनभन्दा फरक र विशेष बनाउने उद्देश्य राखेको एपीवानका प्रमुख कार्यकारी अधिकृत सुरेश पौडेलले जानकारी दिए। नेपाल आइडलले नेपाली संगीत क्षेत्रका उदीयमान तथा लुकेका प्रतिभालाई उजागर गर्ने महत्वपूर्ण मञ्चको रूपमा आफूलाई स्थापित गर्दै आएको छ। यसपटकको सिजनमा प्रतियोगीहरूलाई ब्याकअप ब्यान्डको साथ रहने व्यवस्था गरिएको छ, जसले उनीहरूको प्रस्तुतिलाई अझ उत्कृष्ट बनाउन सहयोग गर्नेछ। साथै, नेपाल आइडलका एक्स्ट्रा एपिसोडहरू पनि प्रसारण गरिने छन्, जसले दर्शकलाई पर्दा पछाडिका रोचक कथाहरू प्रस्तुत गर्नेछ, पौडेलले कार्यक्रममा बताए। यस सिजनको निर्णायक मण्डलमा सुरुवाती तीन सिजन तथा पाँचौं सिजनका निर्णायकहरू न्ह्यु बज्राचार्य, कालीप्रसाद बाँस्कोटा र इन्दिरा जोशी रहनेछन् भने कार्यक्रम प्रस्तोताको रूपमा आसिफ शाह हुनेछन्। अडिसन चरणअन्तर्गत झापाको इटहरी, कास्कीको पोखरा, बाँकेको नेपालगञ्ज हुँदै संघीय राजधानी काठमाडौंमा ओपन अडिसन गरिनेछ। नेपाल आइडलले आफ्नो यात्रा सन् २०१७ मा सुरु गरेदेखि अहिलेसम्म १५० भन्दा बढी एपिसोड प्रसारण गरिसकेको छ। यसले नेपाली संगीत प्रेमीहरूलाई एउटै मालामा गाँसेर, नयाँ प्रतिभालाई राष्ट्रिय तथा अन्तर्राष्ट्रिय स्तरमा चिनाउने महत्वपूर्ण भूमिका खेल्दै आएको छ। हालसम्म नेपाल आइडलका पाँच विजेता क्रमशः बुद्ध लामा, रवि ओड, सज्जा चौलागाईं, भूपेन्द्र थापा मगर र करण परियार छन्। नेपाल आइडलको सिजन६ को टाइटल स्पोन्सरका रूपमा कोकाकोला रहेको छ भने एक्सकुसिभ भोटिङ पार्टनरका रूपमा ईसेवा रहेको छ। नेपाल आइडलको प्रसारण एपीवान टेलिभिजनबाट हुनेछ। समयअनुसार केही परिमार्जन र नवीनता समेट्दै सिजन६ प्रस्तुत गरिनेछ, जसले नेपाली दर्शकमाझ अझ गहिरो प्रभाव पार्ने विश्वास लिइएको छ।"
रुरु क्षेत्रमा प्रम्लोचा प्रसंग,"नेपालका आदिम चार धाम मुक्ति क्षेत्र, रुरु क्षेत्र, पशुपति क्षेत्र र बराह क्षेत्र हुन्। वसन्तको आगमन भएको छ। नेपाली साहित्य रतिरागसँग पनि जोडिएको छ। कामदेवको बाणमा नपर्नेहरू प्रायः कमै हुन्छन्। प्रम्लोचा नामकी स्वर्गकी कन्या परम सुन्दरी भृगु वंशका देवदत्त ऋषिका साथको प्रेम प्रसंगले बृहत्तर रुरु क्षेत्रलाई जन्माएको छ। गुल्मी, स्याङ्जा र पाल्पाको मिलन केन्द्र रुरु क्षेत्र हो। यसको सिमाना स्याङ्जाको रुद्रवेणी, भृगुतुंगेश्वर, पाल्पाको रिडीबजार अनि गण्डकीको ऋषिकेश र अर्गलीसमेतको भूभाग विस्तृत रूपमा छ, हाम्रो पश्चिम क्षेत्र नेपालको ! कालीगण्डकीको तटमा कन्दमूल खाई दिन बिताइरहेका ऋषि देवदत्तले कडा तप गरेको देखेर स्वर्गका राजा इन्द्र डराएछन्, तपोवलले स्वर्ग माथि विजय पाउला भनेर ! काम मोहित पारी तप भंग गर्न सकिएमा त्यो डर घटेर जाने विश्वासका साथ इन्द्रले सबैभन्दा कामुक प्रम्लोचालाई गण्डकीको किनारामा पठाइदिएछन्। प्राचीन समयमा पनि हिजोआजको जस्तो राजनीतिक तँछाडमछाड कम थिएन ! राज्य सत्ताको बागडोर सम्हालेका इन्द्रले पठाएकी ती प्रम्लोचा अप्सरा काम मोहित भएर नृत्य प्रस्तुत गर्न लागिछन्। युवा ब्राह्मण देवदत्त कामबाणमा पर्न गएकाले ती युवतीसँग प्रेम बसेछ, सांसारिक जीवन उनैसँग बित्न थालेछ। भारतको तुंगभद्रा नदी किनारामा विभाण्डक मुनिको आश्रम थियो। विभाण्डकका छोरा थिए शृंगी ऋषि ! जो तप गर्ने स्थल खोज्दै उत्तराखण्ड रेसुंगा लेकमा आइपुगेछन्। बाब विभाण्डक रेसुंगा वरिपरिकै क्षेत्रमा तप गर्दै थिए। त्यस क्षेत्रमा अत्यन्त रमणीय ताल थियो। तालमा स्नान गर्नेहरूको भीडमा एक दिन काम मोहित भएछन् ती ऋषि एक युवतीसँग ! युवा ऋषिको वीर्यपात हुँदा पानीमा परेछ। एउटा पोथी मृगले पानी पिउँदा गर्भ रहेछ र कालान्तरमा गैंडाको सिंगजस्तो एउटा सिंग भएको बालक जन्मेछ। बाबु विभाण्डकले यो गुप्त कुरा थाहा पाएर यी आफ्नै सन्तान सम्झी सिंग भएको बालकको नाम शृंगी भनी राखेछन्। उनको नाम ऋष्यशृंग भएछ, पछि अपभ्रंश हुँदै रेसुंगा बन्न पुगेछ। प्राचीन ऋषिहरूको तपस्थली भएकाले यो क्षेत्रको नाम नै रेसुंगा भन्न थालिएछ। पहिले रेसुंगा क्षेत्र वनैवनले ढाकेको थियो। कैयन वन्यजन्तु एवं पशुपन्छीको बासस्थल थियो यो ! प्राकृतिक सौन्दर्यले भरिपूर्ण रेसुंगा क्षेत्र एउटा तीर्थस्थल हो। पर्यटकहरूको आकर्षणको केन्द्र्रबिन्दु हो यो ! रेसुंगा तीर्थस्थल नपुग्ने नेपालीहरू सायद कमै होलान्। यातायातको सुगमता, बुटवल पाल्पा रुरु हुंँदै यहाँ पुग्न सकिन्छ। तम्घासबाट सडकमार्गले छिचोलेको छ। त्यस क्षेत्रमा पवित्र हवन कुण्ड, शिवालय, विष्णु पादुका, सिद्ध स्थान मन्दिरसमेतले भक्तजनका लागि थप आकर्षण बनाएको छ। सन्त, महात्माहरूको कमी छैन त्यहाँ ! तम्घास माथिको अग्लो डाँडो नै रेसुंगा लेक हो। यो जैविक विविधताको दृष्टिले पनि साह्रै महत्वपूर्ण छ। समुद्र सहतदेखि ७५ सय मिटरको उचाइमा रहेको यो क्षेत्र गुल्मीको शिर भाग नै हो। हिमवत् खण्ड, नेपाल माहात्म्य, स्कन्द पुराणमा विशद् चर्चा गरिएको रुरु रेसुंगा क्षेत्रमा हालसम्म धेरै सिद्ध पुरुषहरूले आफ्नो जीवन समर्पण गरिसकेका छन्। शशिधर स्वामी महाराज, लक्ष्मीनारायण प्रभुजी महाराज, यदुकानन्दजी महाराज, आदि महात्माहरूले आफ्नो त्याग र समर्पण देखाएका छन् यहाँ ! शालिग्राम शिला क्षेत्र मानिने गण्डकी तट मुक्ति क्षेत्रदेखि रुरु रिडी क्षेत्र, देवघाटदेखि त्रिवेणीधाम नवलपरासी क्षेत्र नेपालको पश्चिम क्षेत्रका विशेष नामहरू हुन्। अनेकौं संगम, वेणी, तीर्थ र तनहुँ क्षेत्रमा रहेका अनेकौं गुफाले समस्त राष्ट्रिय, अन्तर्राष्ट्रिय चर्चा पाएका छन्। वेदव्यासको भूमि दमौली एक सुन्दर नगरी नै हो। ने मुनिको नामले नेपालको नामकरण भएको झन्डै पाँच हजार वर्ष पुरानो हो। कलियुगको नेपाल सत्य, त्रेता र द्वापरमा पनि अस्तित्वमा थियो। तपो नगरी, सत्यवती क्षेत्र आदिले यसको पुरानो नाम धार्मिक दृष्टिले प्रचलित थियो। पाण्डवहरूको स्वर्ग प्रवेश क्षेत्र पनि नेपालको स्वर्गद्धारी हो। शिव र विष्णुमा भेद देख्नाले माथि उल्लेख भएका देवदत्तको तप भंग भएको थियो। इन्द्रले पठाइएकी प्रम्लोचामा आँखा लाग्न पुगेको कारण देवतामा पृथक् धारणा राख्नाले हो। शिव भन्नु कल्याण, विष्णु भन्नु रक्षक ! मानवले अर्थात् नश्वर जीवले शिव र विष्णुमा भेद देख्नु हुंँदैन। शैवहरू वैष्णव हुन्। वैष्णवहरू शैव हुन्, केवल नाममात्र फरक ! यसर्थ उपर्युक्त क्षेत्र गण्डकीको स्नानपछि शिवलिंगको अर्चना एवं शालग्रामको वन्दना गर्ने सवै जीवात्माहरूले गतिमुक्ति पाउँछन्। परिवार, सुख, समृद्धि, ऐश्वर्य र शान्ति प्राप्त गर्न सक्छन्। बौद्धमार्गीहरूको पनि गण्डकी क्षेत्र, मुक्ति क्षेत्र जानेहरूको भीड देखिन्छ। मुक्ति क्षेत्र पुगी अप्पर मुस्ताङ लोमान्थाङ बोर्डरसम्म पुगेर टेकिङ यात्रा पूरा गरी पाल्पा, गुल्मी घुम्न झर्ने विदेशी हामी कहाँ धेरै छन्। पोखरालगायतका अन्नपूर्ण क्षेत्र अति प्रसिद्ध पर्यटकीय क्षेत्र हो, विश्वभरिकै ! प्रसंग प्रम्लोचाकै छ। प्रम्लोचा गर्भिणी भइन्, उनले एक कन्यालाई जन्म दिइन्। कन्यालाई छोडी प्रम्लोचा स्वर्ग गइन्। जन्मिएकी बालिकालाई रुरुनामक मृगहरूले पाले ! सत्ययुगमा पशुहरू पनि मानव बालबालिकालाई हेर विचार गर्न सक्थे। रुरु मृगले पालिएकाले कन्याको नाम रुरु नै राखियो। बाबुको जीवन संस्कार रुरु कन्यामा रहेकाले गण्डकी आसपासमा उनले आफ्नो दिन बिताइन्। आध्यात्मिक, धार्मिक संस्कार प्रसस्त थियो रुरु कन्यामा ! रुरु कन्याले कठोर थप गर्न थालिन्। कालान्तरमा शरीर जीर्ण भएर अंगहरू गल्न थालेपछि ईश्वरको प्रत्यक्ष दर्शन मिल्यो उनलाई। इच्छाअनुसारको वरदान माग्न भनेपछि रुरु कन्याले यो पूरै क्षेत्र रुरु क्षेत्र होस्, पावन यस क्षेत्रमा आउनेहरू सबैको उद्धार होस्। रुरु कन्याले भाव विभोर भएर परमेश्वरसँग पुकार गरिन् साँच्चै हजुर मसँग खुसी हुनुहुन्छ भने हजुर यहाँ ऋषिकेशको नामले बस्नुहोस्। परमेश्वर शंख, चक्र, गदा, पद्य स्वरूप भगवान्ले हुन्छ भन्नुभो। त्यसबेलादेखि यो क्षेत्र ऋषिकेश क्षेत्र भयो। ती कन्यालाई दिएको वरदानअनुसार परमेश्वर कालीगण्डकीमा प्रवेशद्वार भएर शिलामूर्ति हुन थाल्नु भयो। भनिन्छ, रुरु क्षेत्रमा कालीगण्डकी स्नान गर्दा मणिमुकुन्द सेन राजाले भगवान् ऋषिकेशको मूर्ति पाएका थिए रे ! राजाले दरबार लगेर स्थापना गर्न लाग्दा सपनामा यसो नगर्न आदेश भएको थियो रे ! पछि ती राजा मणिमुकुन्द सेनले कालीगण्डकीको संगम नजिकै डाँडामा मन्दिर बनाई ईश्वरको स्थापना गरेका हुन् भन्ने जनश्रुति अद्यापि छ। हामी हरिद्धार क्षेत्र ऋषिकेश आश्रमसम्म पुग्न लालायित हुन्छौं। हुन पनि बद्रीनाथ जाने प्रवेश मार्गमा भगवान् ऋषिकेशको भव्य क्षेत्र छ यो भारतको कुरा हो।आफ्नै क्षेत्र नजिकै रहेको ऋषिकेश क्षेत्रमा पुग्न सकेमा पनि हाम्रो आन्तरिक पर्यटन प्रवद्र्धन त हुन्छ नै। देवत्वको क्षेत्र नेपालको आफ्नो महŒव र गरिमाको पनि श्रीवृद्धि हुन्छ। नेपालमा त्यस्तो कुनै स्थान नै छैन जहाँ तीर्थ, मठ, मन्दिर र कला कौशलता नभएको होस् ! नयाँ वसन्तको आगमनसँगै वैदिक सनातनीहरूले बुझ्नै पर्ने पावन रुरु क्षेत्रको चर्चा यत्ति नै।"
"हल्लाकै भरमा, पतेरो संकलन गर्न बगरमा","गोरखा : बारीको सागपात खाइदिन्छ। छोए ठस्स गन्हाउँछ। त्यसैकारण पतेरो किराबाट मान्छे टाढै बस्न रुचाउँछ। तर, त्यही किरा खोज्न बूढीगण्डकी बगरमा भने भीड लागेको छ। चुमनुब्री३ को घट्टेखोला, सिर्दिबास, सल्लेरी, जगतबगर तथा धार्चे५ माछाखोला, आरुघाटलगायतका बगरमा स्थानीयले पतेरो संकलन गरिरहेका छन्। त्यो पनि हल्ला हल्लाकै भरमा। स्थानीयले बगरका साना, ठूला ढुंगा पल्टाउँदै त्यसभित्र लुकेर रहेको पतेरो संकलन गरेका छन्। गेग्य्रान खोतलेर पनि पतेरो समातेका छन्। बूढीगण्डकी बगरमा पहिलो पटक पतेरो संकलन भइरहेको छ। राम्रो मूल्यमा बेच्न पाइने भन्दै विगत चार दिनदेखि स्थानीयवासीले पतेरो संकलन गरेको चुमनुब्री३ का वडाध्यक्ष रामकुमार गुरुङले जानकारी दिए। पोहोर, परार त यस्तो थिएन, यसपालि के हल्ला आयो कुन्नी, अचम्ममा परियो। मान्छेहरू लाइन लागेर बगरमा पतेरो खोजिरहेका छन्, वडाध्यक्ष गुरुङले भने, कास्की, लमजुङतिर बस्ने आफन्तहरूले पतेरो राम्रै मूल्यमा बिक्री हुन्छ भनेर खबर गरेपछि हाम्रा गाउँका मान्छे बगर झरेका हुन्। हल्लामात्रै हो कि, सत्य कुरा के हो ? छेउटुप्पो केही थाहा छैन। कसैले त बेची पनि सके भन्ने हल्ला छ। चिनियाँ व्यापारीले प्रतिकिलो २३ हजार रुपैयाँमा किनेका छन् भन्ने हल्ला आफूले पनि सुनेको उनले बताए। पतेरो संकलन नगर्न वडा कार्यालयले अनुरोध गरेको उनले बताए। माछाखोला बगरमा पनि पतेरो खोज्ने गाउँले धुरिएका छन्। बूढीगण्डकी आसपासका गाउँबस्तीका बासिन्दा पतेरो खोज्ने गरेको स्थानीय धनकुमार गुरुङले जानकारी दिए। कहाँबाट के हल्ला आयो, बगरभरि मान्छे थिए, उनले भने, तर व्यापारीले किनेको छैन रे भन्ने पछिल्लो हल्ला आएको छ। हल्लाका भरमा दिनभर बगरमा ढुंगा पल्टाएका छन्, दुःखमात्रै हुने हो कि, ठगिने हुन् कि केही थाहा छैन। तरकारीबारीमा पाइने कालो रङको पतेरो बगरमा बस्छ भन्ने पनि थाहा नभएको, उपयोगी हुन्छ, बिक्री हुन्छ भन्ने पनि थाहा नभएको उनले बताए। पतेरो संकलन काम बिल्कुल नयाँ अभ्यास भएकाले वास्तविकता जानकारी नहुञ्जेल काम रोक्न आग्रह गरेको मनास्लु संरक्षण क्षेत्र आयोजना (एमक्याप) ले जनाएको छ। यो कति संख्यामा छ, यसको वातावरणमा के प्रभाव छ, यो निर्मूल भयो भने वातावरणमा के कस्तो दुष्प्रभाव पर्छ भन्ने केही अध्ययन भएको छैन, एमक्यापका प्रमुख सन्तोष शेरचनले भने, त्यसैले हाल विस्तृत अध्ययन नहुञ्जेल यसको संकलन नगर्न एमक्याप, वडा कार्यालय र प्रहरीले आग्रह गरिसकेका छौं।"
"भूकम्पको जोखिममा उपत्यका : भूकम्प आउँदा तर्सिन्छन्, त्यसपछि बिर्सिहाल्छन्","काठमाडौं : भूकम्पका सानातिना परकम्प गए कि, राजधानीमै मानिसहरू आंत्तिन्छन्। घर छोडेर सडकमा पुग्छन्। कंक्रिटको सहर काठमाडौं उपत्यकामा भूकम्पभन्दा छिटो मानिसको निस्सासिएर ज्यान जाने भूकम्पविद्हरू बताउँछन्। वर्षौंदेखि भइरहेको अव्यवस्थित बसोबासले यहाँ खुला जमिन पनि छैन। काठमाडौं उपत्यकामा मात्रै करिब ८ लाख घरधुरी छन्। यसमध्ये ८१ दशमलव ५ प्रतिशत अर्थात् ६ लाख ४६ हजार घर आवासीय रूपमा प्रयोग भएका छन्। व्यावसायिक प्रयोजनका लागि ७ दशमलव ७ प्रतिशतमात्र घरहरू प्रयोगमा छन्। ५५ हजार परकम्प राष्ट्रिय भूकम्प मापन तथा अनुसन्धान केन्द्रका प्रवक्ता एवं उपमहानिर्देशक मोनिका झाले ०७२ सालको गोरखा भूकम्पपछि हालसम्म ३ दशमलव ५ म्याग्नेच्युटका ५५ हजार बढी परकम्पहरू गइसकेको बताइन्। ४ म्याग्नेच्युटभन्दा माथिका ५ सय ८५ हजार परकम्पहरू गएको झाले जानकारी गराइन्। उनका अनुसार भूकम्प गएको १५ वर्षसम्म अर्को ठूलो भूकम्प जाने खतरा भइरहन्छ। सबैको बिर्सिहाल्ने बानी छ भूकम्प जाँदा यो गर्छु, त्यो गर्छु भन्ने नागरिक र सरोकारवाला निकायहरूले विस्तारै भुल्दै जाने गरेको झाले बताइन्। भूकम्प गएको बेला सबैलाई आफ्नो शरीर प्यारो लाग्छ। सबै कुरा गर्छु, भन्छन्, उनले भनिन्, तर, बर्सेनि नागरिकले त्यसलाई भुल्दै जाने गरेका छन्। सरोकारवाला निकायले पनि भूकम्प जोखिमबाट जोगिन त्यति ध्यान दिँदैनन्। भूकम्पको बेला काठमाडौं उपत्यकामा हुने जोखिम र सुरक्षाका बारेमा विभागले नक्सांकन गरेको भए पनि त्यसलाई कार्यान्वयन गर्नका लागि नागरिक र सरोकारवाला निकायले चासो नदेखाएको उनले गुनासो गरिन्। काठमाडौं उपत्यकामा घरजग्गा महँगो छ। सबैको सहज पहुँच हुँदैन, उनले भनिन्, नागरिकहरू सस्तो खोज्दै जाने र खोलाकिनारमा बस्ती बसाउँदा भूकम्पको धेरै जोखिम बढेको देखिएको छ। भूकम्पको बेला खोला छेउछाउको जग्गा हल्लिँदा पानी जम्मा भइहाल्नेसमेत उनले सुनाइन्। नेपाल भूकम्पीय जोखिममा रहेकाले जुनसुकै बेला पनि खतरा हुन सक्ने झाले बताइन्। भूकम्पको इपिसेन्टर जहाँ छ, त्यसको तीन सय किलोमिटर वरिपरि असरको क्षति हुन्छ, झाले भनिन्, काठमाडौं उपत्यका र आसपासका जिल्लाहरूमा अहिले पनि पराकम्पन गइरहेका छन्। तीन तहकै सरकारले भूकम्पीय जोखिमको क्षेत्रमा गरेका सुरक्षाका सबै विधि र नीति नियमहरूलाई पालना गर्न उनले सुझाव दिइन्। नागरिक अझ बढी सचेत हुनुपर्ने उनको सुझाव छ। उपत्यकामा मात्रै ८ लाख घर राष्ट्रिय जनगणना २०७८ अनुसार काठमाडौं उपत्यकामा मात्रै करिब ८ लाख घर छन्। सबैभन्दा धेरै काठमाडौंमा ५ लाख ४४ हजार ८ सय ६७, ललितपुरमा १ लाख ४० हजार ३ सय ६७ र भक्तपुरमा १ लाख ८ हजार ५ सय ३ वटा छन्। उपत्यकामा ७ लाख ९३ हजार ७ सय ३७ वटा घर छन्। काठमाडौंका घरधुरीहरूमध्ये ८१ दशमलव ५ प्रतिशत घरहरू आवासीय हुन्। ७ दशमलव ७ प्रतिशतमात्र व्यावसायिक घरहरू रहेको तथ्यांकले जनाएको छ। जनसंख्याको हिसाबले पनि काठमाडौं सबैभन्दा ठूलो छ। यहाँ २० लाख ४१ हजार ५ सय ८७ जनसंख्या छ। ललितपुरमा ५ लाख ५१ हजार ६ सय ६७ र भक्तपुरमा ४ लाख ३२ हजार १ सय ३२ जनसंख्या छ। काठमाडौंमा औद्योगिक क्षेत्रले ओगटेका घरहरू १ दशमलव २ प्रतिशत मात्र हो। सरकारी कार्यालय र निवासले ओगटेको क्षेत्र एक प्रतिशतमात्र छ। बर्सेनि बढ्दै जाने जनसंख्या र घरधुरी संख्याले भूकम्प सुरक्षाको हिसाबले काठमाडौं उपत्यका त्यति सुरक्षित नरहेको सरोकारवाला निकायले औंल्याएका छन्। ललितपुरमा कुल घरधुरी संख्यामध्ये ७९ दशमलव २ प्रतिशत र भक्तपुरमा ८० दशमलव ५० प्रतिशत घरधुरी आवासीय क्षेत्रले ओगटेको छ। भूकम्पको असर ठाउँ विशेषअनुसार भूगर्वविद् प्रल्हाद बानियाँले काठमाडौं उपत्यकाको ठाउँ विशेष र भूगोलअनुसार भूकम्पको असर देखिने बताए। सबै ठाउँमा एकै खालको असर देखिँदैन, उनले भने, यहाँ फरकफरक खालको विशेषता छ। एउटै क्षेत्रको नीतिले सबैमा सुरक्षित हुँदैन। राज्यले बनाएका नीति, नियमहरू सबैले पालना गर्नुपर्छ। घर बनाउँदा घरधनीहरूलाई पनि आफ्नो जमिनको माया हुने भएकाले कतिपयले बाध्यताले गर्दा भूकम्पलाई ख्याल नगरेर बनाउने गरेको पाइएको उनले सुनाए। कतिपय घरमा छिर्ने बाटाहरूसमेत निकै साँघुरा भएकाले यसलाई नियन्त्रण गर्न स्थानीय सरकारले विशेष चासो दिनुपर्ने प्रल्हादको सुझाव छ। माटोको परीक्षण गरेर घर बनाएमा भूकम्प प्रतिरोधी हुने भए पनि धेरैले खर्च व्यवस्थापन गर्ने भन्दै यसतर्फ चासो नदिने गरेको पाइएको उनको बुझाइ छ। इन्जिनियरले बनाएको नक्सा डिजाइनअनुसार नक्सा पास गराएर घर बनाउनेहरू भूकम्पसँग त्यति त्रसित हुनुपर्दैन, उनले भने, २०७२ सालको भूकम्पले धेरै पाठ त सिकाएको छ तर नागरिकलाई अझै पनि त्यति सचेतना छैन। सरकारले मात्र कडाइ गरेर हुँदैन। नागरिकले पनि साथ दिनुपर्छ। काठमाडौंमा २३ तलासम्मका घर काठमाडौं महानगरपालिकाका सहरी व्यवस्थापन विभाग प्रमुख हरिचन्द्र लामिछानेका अनुसार महानगरभित्र २३ तलासम्मका घर निर्माण भएका छन्। यहाँ कुल १ लाख ५ हजार ६ सय ४९ घरधुरी संख्या छ। तर, घरनक्सा पास गराएर निर्माण भएका घरहरू १ लाख ५० हजार रहेको लामिछानेले जानकारी दिए। नक्सा पास नै नगरी बनाएका पनि सयौं घर छन्, उनले भने, पुराना घरहरू त्यस्ता भए पनि महानगरले बनाएको भवन निर्माण आचारसंहितापछि त्यस्तो छैन। महानगर क्षेत्रमा कुल ८ लाख ४५ हजार ७ सय ६७ जनसंख्या छ। नक्सा पास गराएर बनाएका घरहरू भूकम्पप्रतिरोधी रहेको समेत उनले दाबी गरे। २०७२ को भूकम्पमा ध्वस्त भएको धरहरा । फाइल तस्बिर सार्वजनिक जग्गा र बाटोमा बनेका घरहरूको नक्सा पास गरेका छैनौं, लामिछानेले भने, १० हजार वर्गफुटसम्मका घरहरू नगरपालिकाका प्राविधिक टोलीले नै स्वीकृत गर्छन्। १० हजार वर्गफुट माथिका घरहरू निर्माण गर्दा नक्सापास गर्न महानगरले विशेषज्ञ समितिसहितको प्राविधिक टोली गठन गरेको उनले जानकारी दिए। उक्त समितिमा भवन विभाग, नेपाल इन्जिनियर परिषद्, इन्जिनियरिङ कलेजहरू, आर्किटेक्चरलगायतका प्रतिनिधिहरूको संस्थागत प्रतिनिधित्व रहेको उनले बताए। कचौरा हो उपत्यका भूगर्भशास्त्र प्रध्यापक डा तारानिधि भट्टराईले काठमाडौं उपत्यकालाई कचौरा आकारको रूपमा बुझ्न सुझाउँछन्। काठमाडौंको परिपरि चट्टानसहितको पहाड छ। उपत्यकाभित्र माटो छ। माटो पनि विभिन्न प्रकृतिको छ, भट्टराई तर्क गर्छन्, अब, सम्झनुस् कचौराभित्रको पानी हल्लियो भने के हुन्छ ? कचौरा केही हुँदैन तर पानी छताछुल्ल हुन्छ। पोखिन्छ। काठमाडौं उपत्यका पनि यही कचौराभित्रको पानीजस्तै हो। उनका अनुसार उपत्यकाभित्रको माटोमा विविधता छ। कतै कालो लेसिलो, गिट्टी र बालुवासहितको माटो छ। कालो लेसिलोसहितको माटोमा घर बनाउँदा धेरै जोखिम हुने गरेको पाइएको उनले बताए। घरको जग खन्दा कस्तो माटोमा खनेको छ भन्ने कुरा धेरै महत्वपूर्ण हुन्छ, भट्टराई भन्छन्, पिलरको फेदमा हात्तीपाइले बनाउँदा जगको आधार बलियो हुनुपर्छ। कालो लेसिलो माटोमा बनाउनु सुरक्षित हुँदैन। घर निर्माणको क्रममा खडेरी खन्दै जाँदा भूमिगत जलको सतहलाई पनि ख्याल गर्नुपर्ने उनको सुझाव छ। उनका अनुसार बालुवा भएको क्षेत्रमा धेरै पानी हुने भएकाले जमिन तरलीकरण हुने माटोमा क्षति धेरै हुने गर्छ। व्यवस्थित बसोबास नहुनु काठमाडौं उपत्यकाको अर्को समस्याको रूपमा देखिएको उनी सुनाउँछन्। सबैले अग्लाअग्ला घर बनाउन सक्दैनन्, उनले भने, एउटै समुदायमा कसैको एकदुई तला घर छ, कसैको ६७ तला छ। यसले गर्दा ठूला घरले भूकम्प गएको बेला साना घरलाई च्याप्छन् र निर्दोषमै उनीहरू पीडित हुन्छन्। घर निर्माण गर्दा स्थानीय तहले यस्ता विषयमा पनि ख्याल गरिदिन उनको आग्रह छ। उनको अनुभवमा काठमाडौं उपत्यकाको सहर भूकम्पप्रतिरोधी छैन। भूकम्प गएको बेला आगलागीको पनि जोखिम हुन सक्छ। तर, आगलागी हुँदा दमकल लैजानेसमेत बाटो नभएका थुप्रै बस्ती रहेको उनले बताए। घर बनाउँदा कम्तीमा पनि १२ फिटको बाटो नहुने क्षेत्रमा स्थानीय सरकारले अनुमति दिन नहुने उनको सुझाव छ। भूकम्प गएको बेला मात्र नभई अरू समयमा पनि सुरक्षित हुने उपायका बारेमा छलफल गर्न उनले सरोकारवाला निकायलाई आग्रह गरे। वारपाकमा गएको भूकम्पलाई स्मरण गर्दै २०७२ सालको भूकम्पनामक पुस्तक प्रकाशन गरी नागरिकहरूलाई सचेतना जगाएको समेत भट्टराईले जानकारी दिए। नक्सांकन छ, कार्यान्वयन छैन राष्ट्रिय भूकम्प मापन तथा अनुसन्धान केन्द्रले काठमाडौं उपत्यकासहित देशका मुख्य सहरहरूको जोखिम क्षेत्रको नक्सांकन गरेको छ। माटोको परीक्षण गरी कुन क्षेत्रमा बस्ती विकास गर्ने वा सहरीकरण गर्ने भन्ने बारेमा विस्तृत अध्ययन प्रतिवेदन बनाएको छ। तर, ती प्रतिवेदनको कार्यान्वयन गर्ने निकायले बेवास्ता गर्ने गरेका छन्। काठमाडौं उपत्यकाको ०५० सालमा इन्जिनियरिङ तथा वातावरणीय भौगर्भिक नक्सांकन गरिएको छ। उक्त नक्सांकन ०५४ सालमा प्रकाशित गरिएको छ। जर्मन सरकारको सहयोगमा तयार पारिएको उक्त नक्सांकनको स्थानीय, प्रदेश र संघ सरकार कसैले पनि कार्यान्वयन गरेका छैनन्। आफूसुखी भौतिक संरचनाहरू निर्माण हुने गरेका छन्। उपत्यकासहित देशका २५ बढी सहरको माटो परीक्षण गरी नक्सांकन भइसकेको राष्ट्रिय भूकम्पमापन तथा अनुसन्धान केन्द्रका प्रवक्ता एवं उपमहानिर्देशक मोनिका झाले जानकारी दिइन्। भैरहवा, विराटनगर, सुर्खेत, नेपालगन्ज, चितवन, वीरगन्ज, पोखरालगायत सहरको नक्सांकन भएको छ। सहरी विकास मन्त्रालयले स्मार्ट सिटी कार्यक्रमअन्तर्गत नयाँ सहर निर्माण गर्दैछ। ती सहरहरूको पनि जोखिम क्षेत्र पहिचानका लागि नक्सांकन गर्ने गरिएको झाले जानकारी गराइन्। पोखरामा पटकपटक जमिन भासिन्छ, झाले भनिन्, हामीले त्यहाँ भासिएको क्षेत्रको पनि २५ वर्ष अगाडि नक्सांकन गरेका थियौं। तर, त्यसलाई बेवास्ता गरी घरहरू निर्माण गरियो। माटोको भारवहन क्षमता कति छ भन्ने कुरालाई नक्साले देखाउने उनले बताइन्। बाढीपहिरो, भूक्षय, जमिन भासिनेलगायत सम्भावित क्षतिबाट जोगिनका लागि अनुसन्धान केन्द्रले तयार पारेको प्रतिवेदनलाई बेवास्ता नगर्न उनले सरोकारवाला निकायलाई सुझाव दिइन्। एउटा सहरको नक्सांकन गर्न कम्तीमा २५ देखि बढीमा ५० लाख रुपैयाँ बजेट खर्च हुने गरेको झाको भनाइ छ। चालु आर्थिक वर्षमा सर्लाहीमा नक्सांकन गर्ने काम चलिरहेको उनले सुनाइन्। मोनिका झा  प्रवक्ता एवं उपमहानिर्देशक राष्ट्रिय भूकम्प मापन तथा अनुसन्धान केन्द्र भूकम्प जाँदा यो गर्छु, त्यो गर्छु भन्ने नागरिक र सरोकारवाला निकायहरूले विस्तारै भुल्दै जाने गरेको पाइएको छ। भूकम्प गएको बेला सबैलाई आफ्नो शरीर प्यारो लाग्छ। सबै कुरा गर्छु भन्छन्। तर, बर्सेनि नागरिकले त्यसलाई भुल्दै जाने गरेको देखिन्छ। सरोकारवाला निकायले पनि भूकम्प जोखिमबाट जोगिन त्यति ध्यान दिएका छैनन्। इपिसेन्टर जहाँ छ, त्यसको तीन सय किलोमिटर वरिपरि भूकम्पले असर गर्छ। काठमाडौं उपत्यकाको जोखिम र सुरक्षाको बारेमा नक्सांकन गरिएको छ। तर, त्यसलाई कार्यान्वयन गरेको पाइएन। प्राडातारानिधि भट्टराई, भूगर्वविद् काठमाडौं उपत्यकालाई कचौराको आकारको रूपमा बुझ्नुपर्छ। उपत्यकाको वरिपरि चट्टानसहितको पहाड छ। उपत्यकाभित्र माटो छ। माटो पनि विभिन्न प्रकृतिको छ। सम्झनुस् कचौराभित्रको पानी हल्लियो भने के हुन्छ ? कचौरा केही हुँदैन तर पानी छताछुल्ल हुन्छ। पोखिन्छ। काठमाडौं उपत्यका पनि यही कचौराभित्रको पानीजस्तै हो। यहाँको माटोमा विविधता छ। कतै कालो लेसिलो, गिट्टी र बालुवा सहितको छ। सबैले अग्लाअग्ला घर बनाउन सक्दैनन्। एकै समुदायमा कसैको एकदुई तला घर छ, कसैको ६७ तला छ। यसले गर्दा ठूला घरले भूकम्प गएको बेला साना घरलाई चाप्छन् र निर्दोषमै पीडित हुन्छन्। आगलागी हुँदा दमकल लैजानेसमेत बाटो नभएका थुप्रै बस्ती छन्। कम्तीमा १२ फिटको बाटो नहुने क्षेत्रमा स्थानीय सरकारले बस्ती बसाल्ने अनुमती दिनुहुँदैन। प्रल्हाद बानियाँ,भूगर्वविद् काठमाडौं उपत्यकामा ठाउँ विशेष र भूगोलअनुसार भूकम्पको असर देखिन्छ। फरकफरक खालको विशेषता छ। एउटै क्षेत्रको नीतिले सबैमा सुरक्षित हुन्छ भन्ने हुँदैन। राज्यले बनाएका नीति, नियमहरू सबैले इमान्दारीपूर्वक पालना गर्नुपर्छ। घर बनाउँदा घरधनीहरूलाई पनि आफ्नो सम्पत्तिको माया हुन्छ। तर, कतिपयमा बाध्यतामा परेर जबरजस्त असुरक्षित घर बनाएको देखिन्छ। काठमाडौंका धेरैजसो घरमा छिर्ने बाटाहरू निकै साँघुरा छन्। न दमकल पुग्न सक्छन्। न एम्बुलेन्स। भूकम्प जाँदा मानिस बाहिर जानै सक्दैनन्। खुल्ला जमिन नै छैन। सकेसम्म माटोको परीक्षण गरेर मात्र घर बनाए राम्रो हुन्छ। हरिचन्द्र लामिछाने  प्रमुख, सहरी व्यवस्थापन विभाग, काठमाडौं महानगरपालिका महानगरभित्र २३ तलासम्मका घर छन्। घरनक्सा पास गराएर निर्माण भएका घरहरू १ लाख ५० हजार छन्। नक्सा पास नगराई बनाएका पनि सयौं घरहरू छन्। पुराना घरहरू त्यस्ता भए पनि महानगरले बनाएको भवन निर्माण आचारसंहितापछि त्यस्तो छैन। नक्सा पास गराएर बनाएका घरहरू भूकम्प प्रतिरोधी छन्। सार्वजनिक जग्गा र बाटोमा बनेका घरहरूको नक्सा पास गरेका छैनौं। १० हजार वर्गफुटसम्मका घरहरू नगरपालिकाका प्राविधिक टोलीले स्वीकृत गर्छन्। त्यसभन्दा माथिका नक्सा पास गर्न विशेषज्ञ प्राविधिक समिति छ।"
बेलायतमा लुकिछिपी काम गर्ने एक नेपाली निष्कासित,"काठमाडौं : बेलायतले एक जना नेपालीलाई निष्कासन गरेको छ। अध्यागमन कानुन उल्लंघन गरेको आरोपमा बेलायतले ती नेपालीलाई निष्कासन गरेको हो। निष्कासनमा पर्नेमा थापा थरीका एक जना रहेका छन्। लुकिछिपी काम गरिरहेका बेला उनी पक्राउ परेका थिए। स्रोतका अनुसार पक्राउ पर्दा थापासँग न पासपोर्ट थियो, न आवश्यक कागजपत्र नै। दुवै चिज नभएपछि त्यहाँको अध्यागमनले केही दिन नियन्त्रणमा राखेर निष्कासन गरेको स्रोतको भनाइ छ। थापालाई यसै साता टर्कीस एयरलायन्सको विमानबाट काठमाडौं पठाइएको हो। यसअघि गत माघ दोस्रो साता दुई नेपालीलाई बेलायतले निष्कासन गरेको थियो। गैरकानुनी रूपमा प्रवेश गरेको आरोपमा बस्नेत र श्रेष्ठ थरीका एकएक जनालाई बेलायतले निष्कासन गरेको थियो।"
