शीर्षक,विवरण
सोलुखुम्बुको मकालु हाइड्रोपावरमा ब्लास्टिङ गर्ने क्रममा ३ मजदुर घाइते,"सोलुखुम्बु : सोलुखुम्बुको महाकुलुङ गाउँपालिका४ स्थित निर्माणाधीन मकालु एपेक्स हाइड्रोपावरमा ब्लास्टिङ गर्ने क्रममा तीन जना मजदुर घाइते भएका छन्। घाइते हुनेमा नवलपरासी बर्दाघाटका राजेन्द्र विक, रुकुम आठबिसकोटका हरिसचन्द्र बोहरा र सोही ठेगानाका नरबहादुर मगर रहेका छन्। बिहान अन्दाजी ९ बजे भएको सो घटनालगत्तै घाइतेहरूलाई बुङ अस्पताल र छेस्काम स्वास्थ्य चौकीमा प्राथमिक उपचार गरिएको थियो। थप उपचारका लागि सिम्रिक एयरको हेलिकोप्टरमार्फत काठमाडौं लगिएको छ। घाइतेहरूको काठमाडौं सिनामंगलस्थित केएमसी अस्पतालमा उपचार भइरहेको प्रमुख जिल्ला अधिकारी अनोज कुमार घिमिरेले बताए।"
मधेश केन्द्रित दलको साझा एजेण्डा र विचार तय गर्छौं : त्रिपाठी,"बैठकले संविधान संशोधन गर्दा मधेशको मुद्दालाई सशक्त रुपमा सम्बोधन गर्नुपर्ने भएकाले साझा धारणा बनाएर अघि बढ्ने सहमति गरेको छ। काठमाडौं : मधेश केन्द्रित राजनीतिक दलहरूले साझा धारणा तय गर्न निरन्तर छलफल गर्ने भएका छन्। काठमाडौंको धुम्बाराहीको समर्पण एकेडेमीमा आज दिउँसो मधेश केन्द्रित राजनीतिक दलहरुको कार्यदलस्तरीय बैठकमा सरकारको काम र आगामी रणनीतिको विषयमा छलफल भएको जनता प्रगतिशील पार्टी, नेपालका अध्यक्ष हृदयश त्रिपाठीले जानकारी दिए। बैठकले संविधान संशोधन गर्दा मधेशको मुद्दालाई सशक्त रुपमा सम्बोधन गर्नुपर्ने भएकाले साझा धारणा बनाएर अघि बढ्ने सहमति गरेको उनको भनाई छ। उनले भने, विभिन्न कारणबस मधेश केन्द्रितहरू विभाजित भएकाले भन्दै अब सहकार्य गर्ने प्रण गरिएको छ। वार्ता समितिलाई सक्रिय बनाएर अघि बढ्ने सहमति भएको छ, आज प्रारम्भिक बैठक मात्रै हो। आगामी बैठकमा साझा एजेण्डा तय हुन्छ, साझा विचार आइनै हाल्छ, सहकार्यलाई सार्थक बनाउन बैठक नियमित बस्छौं। दुई दलीय प्रणाली लैजाने विषय उठाउँदा देशलाई नै असर गर्ने उनीहरुको ठहर छ। उनले भने, बैठकमा सत्तारुढ दलहरूले दुई दलीय प्रणाली लैजाने विषय उठाउँदा देशलाई नै असर गर्ने काम भइरहेका छन्, थ्रेस होल्डका कुरा उठिरहेको छ। यो विषयमा पनि आगामी दिनमा छलफल हुन्छ। उनले मधेश केन्द्रित राजनीतिक दलहरुहरु अब मोर्चा बनाएर अघि बढ्ने भन्दै आगामी बैठकमा साझा एजेण्डा तयार गरिने बताए।बैठकमा संसदमा प्रतिनिधित्व गर्ने दलदेखि संसद बाहिर रहेका तराईमधेस केन्द्रित दल सहभागी रहेका छन्। बैठकमा जनता प्रगतिशील पार्टी, नेपालका अध्यक्ष हृदयश त्रिपाठी,जनता प्रगतिशील पार्टीको तर्फबाट कार्यदलका सदस्य समेत रहेका उपाध्यक्ष डाशिवजी यादव, राष्ट्रिय मुक्ति पार्टी नेपालका नेता केशव झा, जसपाका कार्यदल सदस्य एवं उपाध्यक्ष रेणु यादव, जनता प्रगतिशील पार्टीका ईश्वर दयाल मिश्र, जनमत पार्टीका कार्यदलका सदस्य एवं पार्टीका प्रवक्ता डा शरदसिंह यादव,जनता प्रगतिशील पार्टीका डा भरत थापा, जनता प्रगतिशील पार्टीका मोहम्मद साबिर हुसैन, राष्ट्रिय मुक्ति पार्टी नेपालका अनिल महासेठ, तराई मधेश लोकतान्त्रिक पार्टीका बृज किशोर सिंह (वृषेशचन्द लाल), लोसपा नेपालका मनिष मिश्र, स्वतन्त्र सांसद अमरेशकुमार सिंह लगायतका नेताहरु सहभागी थिए। सत्तारुढ दुई दल नेपाली कांग्रेस र एमालेले संविधान संशोधन संशोधन गर्ने र थ्रेसहोल्ड बढाउने चर्चाका बीच मधेस केन्द्रित दलहरू एकीकृत हुन थालेका छन्। उनीहरुले मधेशी मोर्चा गठन गरेर आगामी कार्यदिशा निर्धारण गर्ने बताएका छन्। बैठकमा जसपा नेपाल भने अनुपस्थित रहेको छ।"
राष्ट्रिय एकता र अन्तर्राष्ट्रिय सम्बन्ध स्थापित गर्न खेल क्षेत्रको महत्वपूर्ण : प्रचण्ड,"सिन्धुपाल्चोक : नेकपा (माओवादी केन्द्र)का अध्यक्ष पुष्पकमल दाहाल प्रचण्ड ले नेपालमा खेल पर्यटनको राम्रो सम्भावना रहेको बताएका छन्। सिन्धुपाञ्चोकको सुकुटेमा आजदेखि सुरु भएको सातौं महिला तथा आठौं पुरुष राष्ट्रिय बिच भलिबल प्रतियोगिताको उद्घाटन गर्दै उनले अध्यक्ष प्रचण्डले राष्ट्रिय एकता प्रबर्द्धन गर्न र अन्तर्राष्ट्रिय सम्बन्ध स्थापित गर्न पनि खेल क्षेत्रको महत्वपूर्ण भूमिका हुने बताएका हुन् । नेपाल प्राकृतिक र सांस्कृतिक रुपमा पर्यटन विकासका लागि विश्वकै आकर्षक गन्तव्य भएको उल्लेख गर्दै उनले यसमा खेलकुदलाई जोडेर लैजान सक्नु थप महत्वपूर्ण काम हुने बताए । उनले खेल देश र स्वास्थ्यका लागि भएकाले खेल क्षेत्रको जति विकास गर्यो, समाज त्यति नै सभ्य, अनुशासित र जनता स्वस्थ हुँदै जाने धारणा राखे । उनले खेल क्षेत्रको भौतिक पूर्वाधारको विकास र राजनीतिक विकास अघि बढाउन निरन्तर मेहनत गरिरहेको बताए । सुकुटेको पर्यटन प्रवर्धनका अभियान नै चलाएको उल्लेख गर्दै उनले पार्टीको स्थायी समिति बैठक एक हप्तासम्म चलाउनुका साथै पटकपटक आउने गरेको स्मरण गरे । हामीले पार्टी बैठकहुँदै सुरु गरेको यो अभियानका कारण आजसम्म आउँदा सुकुटे र सिन्धुपाल्चोकमा आन्तरिक पर्यटन प्रवर्धन नयाँ ढंगले अघि बढ्नु मेरा लागि पनि गर्वको विषय हो।प्रचण्डले भने अहिले सुकुटे कोरिडोरकै रुपमा व्यवसायको व्यापक विकास भएको छ । अब आधिकारिक र व्यवसायिक रुपमा सुकुटेलाई पर्यटकीय क्षेत्रको रुपमा घोषणा गर्नुपर्छ र त्यसका लागि मेरो पूरै सहयोग हुने छ ।"
श्रीमतीको हत्या गरेको आरोपमा पक्राउ,डडेलधुरा : श्रीमतीको हत्या गरेको आरोपमा श्रीमान पक्राउ परेका छन्। २४ वर्षीया अस्मिता थापा मगरको हत्या गरेको आरोपमा अमरगढी नगरपालिका३ पथरोडा बस्ने ३२ वर्षीय डम्बर बहादुर थापा मगरलाई प्रहरीले पक्राउ गरेको हो। घरायसी विवादका क्रममा डम्बर बहादुरले आफ्नै घर आँगनमा एकनाले भरूवा बन्दुकबाट गोली प्रहार गर्दा अस्मिताको घटनास्थलमै मृत्यु भएको हो। जिल्ला प्रहरी कार्यालय डडेल्धुरा र प्रहरी चौकी बागबजारबाट खटिएको प्रहरीले डम्बर बहादुरलाई भरुवा बन्दुक सहित पक्राउ गरेको छ। यस सम्बन्धमा प्रहरीले आवश्यक अनुसन्धान गरिरहेको छ।
दुर्घटनामा आठ जना घाइते,नुवाकोट : नुवाकोटको विभिन्न स्थानमा मंगलबार भएको दुर्घटनामा आठ जना घाइते भएका छन्। घाइतेमध्ये एक जनाको अवस्था गम्भीर रहेको छ। माघे संक्रानितको दिन पर्व मनाउन र आफन्तको जान लागेका बेला तीन स्थानमा भएका दुर्घटनामा आठ जना घाइते भएका हुन्। तीनै स्थानमा मोटरसाइकल दुर्घटनामा परेको प्रहरीले जनाएको छ। त्रिदेशीय मार्ग अन्तर्गत गल्छीदेवीघाट खण्डमा दुई र त्रिशूलीबेत्रावती सडकखण्डमा एक दुर्घटना हुँदा आठ जना घाइते भएको जिल्ला प्रहरी कार्यालय नुवाकोटले जनाएको छ। सो मार्ग अन्तर्गत रहेको बेलकोटगढी नपा ७ महादेवफाँटमा बा८४प ३८३६ नम्बर र प्र३०६०१प४६४१ नम्बरको मोटरसाइकल एकआपसमा ठोकिएर दुर्घटना हुँदा तीन जना घाइते भएको प्रहरी निरीक्षक श्रीकृष्ण बानियाँले जानकारी दिए। उनका अनुसार घाइतेमध्ये बेलकोटगढी नपा ७ रातमाटेका १८ वर्षीय आयुश अर्याल गम्भीर घाइते भएका छन्। उनको काठमाडौंस्थित नेपाल भारतमैत्री अस्पतालमा उपचार भइरहेको छ। सोही दुर्घटनामा परि सर्लाही चक्रघट्ट ६ का २४ वर्षीय वैजु साह र धादिङको नेत्रावति २ की १७ वर्षीया पुर्णिमा तामाङ घाइते भएकी छन्। बेलकोटगढी नपा ७ रातमाटेमै मोटरसाइकल र स्कुटर ठोकिएर भएको अर्क दुर्घटनामा तीन जना घाइते भएका छन्। सोही सडकमार्ग अन्तर्गत विदुर नपा १० भैंसेमा भएको मोटरसाइकल दुर्घटनामा दुई जना घाइते भएका छन्। घाइतेहरूको त्रिशूली अस्पतालमा उपचार गरिएको नुवाकोट प्रहरीले जनाएको छ।
पटेर्वा सुगौलीमा तीनदिने माघी तथा भाथा महोत्सव : हात्ती र जिप सफारी मुख्य आकर्षण,"वीरगन्ज :पर्साको पटेर्वा सुगौली गाउँपालिकामा जिप र हात्ती सफारीसहित माघी(खिचडी) तथा भाथा महोत्सव मंगलबारदेखि सुरू भएको छ । माघी (खिचडी) पर्वको उपलक्ष्यमा पटेर्वा सुगौली गाउँपालिका वडा नम्बर ४ सिथत खेल मैदानमा मंगलबारदेखि सुरू माघी तथा भाथा महोत्सवको थारु समुदायका अगुवा एंव ज्येष्ठ नागरिक परमेश्वर गौरेले समुद्घाटन गरे । चाडपर्व मनाउनेसँगै पालिकामा रहेको धार्मिक पर्यटकीयस्थल भाथा धामको प्रचार प्रसार र पर्यटन प्रवर्द्धन गर्ने उद्देश्यले गाउँपालिकाले तीनदिने माघी तथा भाथा महोत्सव आयोजना गरेको हो । मंगलबारदेखि सुरु तीन दिने महोत्सवस्थलमा थारु समुदायका खानाका परिकार, मौलिक पहिरन र भेषभुषा, पालिकामा उत्पादन भइरहेका ढकियापथिया,दुनाटपरी,नारी सुरक्षा सेनेटरी प्याड,कृषि औजारलगायतको स्टलहरु प्रदर्शनीका लागि राखिएका छन् । यस्तै, महोत्सवस्थलमै पहिलो दिन मंगलबार रक्तदान कार्यक्रम पनि आयोजना गरिएको गाउँपालिकाकी उपाध्यक्ष ममता महत्तोले जानकारी दिइन् । महोत्सवमा हरेक दिन थारु लोकसंगीत र नृत्यसहितको सांस्कृतिक कार्यक्रम पनि हुने उनले बताइन् । तीन दिने महोत्सवमा पर्सा राष्ट्रिय निकुञ्जको जंगलभिभित्र रहेको पर्सा जिल्लाकै प्रमुख धार्मिक पर्यटकीयस्थल दग्धेश्वरनाथ महादेव मन्दिर भाथा थामको प्रचारप्रसार र पर्यटन प्रबर्धनका लागि जिप र हात्ती सफारीको पनि व्यवस्था गरिएको छ । महोत्सवस्थलदेखि भाथा धामसम्म जिप सफारी र जंगलभित्र हात्ती सफारीको व्यवस्था मिलाइएको महत्तोले बताइन् । उनका अनुसार,जिप सफारीको शुल्क प्रतिव्याक्ति ६ सय रुपैयाँ तथा जिप र हात्ती दुवैको सफारीका लागि प्रति व्याक्ति १ हजार २ सय रुपैयाँ तोकिएको छ । पर्सा जिल्लाकै प्रमुख धार्मिक पर्यटकीय स्थल भाथा धामको प्रचार प्रसारसँगै पयर्टक प्रवर्द्धनका लागि महोत्सवमा जिप र हात्ती सफारीको प्रबन्ध गरिएको गाउँपालिका अध्यक्ष दिनेश चौधरीले बताए । यसबाहेक तीन दिने महोत्सवमा हरेक दिन राष्ट्रिय तथा स्थानीय कलाकारहरूको सांस्कृतिक कार्यक्रम पनि हुने माघी मूल समारोह समितिका संयोजक मुकेश गौरोले जानकारी दिए ।"
विकासको गति उल्टो दिशातर्फ फर्किएको छ : खनाल,काठमाडौं : नेकपा एकीकृत समाजवादीका सम्मानित नेता झलनाथ खनालले मुलुकमा विकासको गति उल्टो दिशातर्फ फर्किएको बताएका छन्। काठमाडौंमा आयोजित एक कार्यक्रममा खनालले जनतामा देश विकासको बाटोतर्फ अघि बढोस् भन्ने चाहना भएपनि विकासको गति उल्टोदिशातर्फ फर्किएको धारणा राखेका हुन्। देशमा दुई तिहाइको सरकार रहेपनि मुलुकको विकास निर्माणको अवस्था गति न मतिको रहेको उनको आरोप छ। पूर्वप्रधानमन्त्री खनालले अहिले मुलुकको हर क्षेत्रमा समस्यामात्रै रहेको जिकिर गरे। उनले संविधानको प्रभावकारी कार्यान्वयन गर्दै देशलाई हरहालतमा सफलतातर्फ अघि बढाउनुपर्ने धारणा पनि राखे।
भक्तपुरमा सम्यक महादान पर्व मनाइयो,"भक्तपुर : भक्तपुरका नेवारी बौद्ध समुदायले मंगलबार उल्लासका साथ सम्यक महादान पर्व मनाएको छ। भक्तपुरका नेवारी बौद्ध समुदायले भक्तपुर नगरपालिका१ स्थित जयकीर्ति महाविहार अर्थात् यथुबहीमा उल्लासका साथ दान कर्म गरी सम्यक महादान पर्व मनाएको हो। हरेक वर्ष माघ १ गते संक्रान्तिका दिन बौद्ध परम्पराअनुसार पर्व मनाउने चलन छ। पर्वका अवसरमा जयकीर्ति महाविहार (थथुबही) परिसर भुइख्यमा चतुब्र्रम्ह महाविहार संघका कुल देवता हेबज नैरात्मालाई सर्वप्रथम भोज दान गरी लहरै मूल दीपंकर, बाहाछे दीपंकर, भौरबही दीपंकर, ययुबही दीपंकर र कुथुबही दीपंकरलाई भोजन चढाउने गरिन्छ। त्यसपश्चात् क्रमबद्ध रूपमा विराजमान गराइएका चार वटा सम्यक द्यो (सुवर्ण दीपंकरको मूर्ति), सुवर्ण चैत्य, स्थवीर आजु, मुल गुरुजु, गुरुजूहरू त्यससँगै लामबद्ध भएर बसेका सयौं बज्राचार्य, बुद्धाचार्य र शाक्य परिवारका सदस्यहरूलाई सम्यक दान दिने परम्परा रहँदै आएको छ। पर्वमा सयौंको संख्यामा बौद्धमार्गीहरूले विभिन्न प्रकारका मिठाई, गेडागुडी, सागसब्जीलगायत दान गरेका थिए। पर्वको सञ्चालन चतुब्रह्म महाविहार अन्तर्गतको तधिछें खल हाल सम्यक महादान सहयोग समितिको व्यवस्थापनमा चल्दै आएको छ। तधिछें खलभित्रको परिवारमा जेष्ठताको क्रममा पर्व सञ्चालन गर्ने पालो दिइन्छ। जसअनुसार यस पटक पर्व सम्पन्न गर्ने पालो सप्त चन्द्र वज्राचार्यलगायत उनको परिवारको रहेको छ। भक्तपुरसँगै काठमाडौंमा १२ वर्षमा एक पटक र ललितपुरमा पनि पाँच वर्षमा एक पटक पर्व मनाउने गरिन्छ।"
"न्यायाधीश सवार कार सुनसरीको बराहक्षेत्रमा दुर्घटना, न्यायाधीशसहित दुई जना घाइते","विराटनगर : सुनसरीको बराहक्षेत्रमा न्यायाधीश सवार कार दुर्घटनामा परेको छ। दुर्घटनामा परेर उच्च अदालत पाटनका न्यायाधीशसहित दुई जना घाइते भएका छन्। कोशी प्रदेश प्रहरी कार्यालय विराटनगरका अनुसार मदन भण्डारी राजमार्गअन्तर्गत बराहक्षेत्र नगरपालिका३ नडाह जंगलमा मंगलबार साँझ ५:१० बजेतिर सरकारी कार दुर्घटनामा परेको हो। काठमाडौंबाट विराटनगरतर्फ आउँदै गरेको बी एबी ७१४६ नम्बरको कार दुर्घटना हुँदा विराटनगर महानगरपालिका४ घर भएका न्यायाधीश ५४ वर्षीय नारायणप्रसाद रेग्मी र इलामको देउमाई नगरपालिका४ का ६१ वर्षीय कृष्ण खनाल घाइते भएको प्रहरीले जनाएको छ। पारिवारिक स्रोतका अनुसार खनाल न्यायाधीश रेग्मीका भिनाजु हुन्। दुर्घटनामा परेर घाइते भएका दुवै जनाको विराटनगरस्थित नोबेल शिक्षण अस्पतालमा उपचार भइरहेको छ। रेग्मीको अवस्था मध्यम र खनालको गम्भीर रहेको जानकारी अस्पतालले दिएको छ। न्यायाधीश रेग्मीको छात्ती र टाउकोमा चोट छ। उनी बोल्न सक्ने अवस्थामा रहेको उपचारमा संलग्न चिकित्सकले बताएका छन्। उनका अनुसार घाइतेमध्ये गम्भीर अवस्थाका खनाल भने बोल्न सक्दैनन्। पारिवारिक स्रोतका अनुसार अमेरिकामा बस्दै आएका खनाल सोमबार मात्रै नेपाल आएका थिए। कारमा न्यायाधीश रेग्मी, उनका भिनाजु, छोरा र छोरी तथा चालकसहित ५ जना सवार रहेको प्रदेश प्रहरी कार्यालय विराटनगरले जनाएको छ। कारमा सवार न्यायाधीश रेग्मीका छोरा २७ वर्षीय निश्चल रेग्मी र छोरी २० वर्षीया भूमिका रेग्मी एवं चालक भक्तपुर नगरपालिका५ घर भएका ५४ वर्षीय कृष्णमान खोटेजा सकुशल छन्। चालक खोटेजालाई प्रहरीले नियन्त्रणमा लिएर घटनाको अनुसन्धान सुरु गरेको छ। प्रदेश प्रहरी कार्यालयका अनुसार उत्तरबाट दक्षिणतर्फ आउँदै गरेको कार आफैं अनियन्त्रित भएर दुर्घटनामा परेको प्रारम्भिक अनुसन्धानबाट खुलेको छ। कार सडकबाट करिब ३ मिटरजति तल झरेको थियो। चालकले ब्रेक लगाउने क्रममा अनियन्त्रित भएर कार पल्टिएको प्रहरीको भनाइ छ। प्रदेश प्रहरी कार्यालयले दुर्घटनामा परेर कार क्षतिग्रस्त भएको जनाएको छ।"
"स्वास्थ्य बीमा ऐन संशोधन, अब हरेक तहमा सेवाप्रदायक संस्था रहने","काठमाडौंः स्वास्थ्य बीमा सेवाका लागि अब हरेक तहमा एउटा सेवाप्रदायक संस्था रहने भएका छन्। स्वास्थ्य बीमा ऐन २०७४ मा भएको संशोधनअनुसार अब स्वास्थ्य बीमा बोर्डले सम्झौता गर्दा हरेक तहमा कम्तीमा एक वटा सेवा प्रदायक संस्था रहने गरी सम्झौता गर्नुपर्ने व्यवस्था गरिएको छ। स्वास्थ्य तथा जनसंख्या मन्त्री प्रदीप पौडेलले यससम्बन्धी संशोधन प्रस्ताव मन्त्रिपरिषद् बैठकमा लगेकामा स्वीकृत भई कानुन संशोधन भएको हो। संशोधित ऐनको व्यवस्थाअनुसार यसअघि बीमा सदस्य बने पनि पालिकामा सेवा लिन नपाउने समस्या अन्त्य हुने अपेक्षा गरिएको छ। ऐन संसोधनको प्रष्टीकरण खण्डमा यसअघि स्थायी ठेगाना भएको तहबाट रेफरल लिनुपर्ने भएकामा अबको व्यवस्थाले प्रथम सेवा विन्दु भन्नाले बिमितले सर्वप्रथम स्वास्थ्य सेवा लिने गरी रोजेको स्वास्थ्य संस्था सम्झनु पर्छ, भनेर व्याख्या गरिएको छ। यस आधारमा अब बिमित कार्यरत क्षेत्रमा प्रथम बिन्दु कायम गर्न चाहेमा सम्भव हुने भएको छ। यसका लागि स्वास्थ्य बिमा नियमावलीसमेत संशोधन गर्ने गरी तयारी अघि बढेको मन्त्री पौडेलको सचिवालयले जनाएको छ। यसअनुसार नियमावली संशोधन भएपश्चात कार्यरत स्थानबाट बीमा सुविधा लिन स्थायी ठेगाना भएको ठाउँमा जानैपर्ने अवस्था कम हुने विश्वास मन्त्रालयले गरेको छ। मन्त्री पौडेलले बिमित रहेकै स्थानबाट सेवा लिन मिल्ने गरी व्यवस्था गर्ने सार्वजनिक प्रतिबद्धता जनाएका थिए। मन्त्रालयका प्रवक्ता प्रकाश बुढाथोकीका अनुसार संशोधनमार्फत अब कार्यकारी निर्देशक नियुक्त नहुँदासम्मका लागि वैकल्पिक व्यवस्था भएको छ। ऐनको (४)दफा २५ को उपदफा (५) पछि देहायको उपदफा (६) थपिएको छ। जसमा कुनै कारणले कार्यकारी निर्देशकको पद रिक्त भएमा दफा २२ को उपदफा (३) बमोजिम कार्यकारी निर्देशक नियुक्ति नभएसम्मको लागि कार्यकारी निर्देशकको रुपमा काम गर्न मन्त्रालयले मन्त्रालय र अन्तर्गतको नेपाल स्वास्थ्य सेवाको कम्तीमा एघारौँ तहको कर्मचारीलाई खटाउन सक्ने उल्लेख छ। यसले कार्यकारी निर्देशक नियुक्त नहुँदासम्म निमित्त कार्यकारीका सट्टा पूर्ण अधिकारसहितकै कार्यकारी निर्देशकका रुपमा कर्मचारी खटाउन स्वास्थ्य तथा जनसंख्या मन्त्रालयलाई बाटो खुला गरेको छ। यसले भावी दिनमा कार्यकारी निर्देशकको रिक्ततासम्बन्धी समस्या सम्बोधन गर्न सक्ने मन्त्री पौडेलको सचिवालयले जनाएको छ।"
विगतका गल्तीको समीक्षा गरेर राजनीतिक विकृति र विसंगतिलाई अन्त्य गरौं : नेपाल,काठमाडौं : नेकपा एकीकृत समाजवादीका अध्यक्ष माधव कुमार नेपालले नेपालको राजनीतिमा देखिएको विकृति र विसंगतिलाई अन्त्य गर्नुपर्ने बताएका छन्। नेकपा एकीकृत समाजवादी सिन्धुपाल्चोककाठमाडौं सम्पर्क कमिटीले मंगलबार काठमाडौंमा आयोजना गरेको ४१ औं पिस्कर स्मृति कार्यक्रममा अध्यक्ष नेपालले विगतका गल्तीको सबैले समीक्षा गर्दै राजनीतिमा देखिएको विकृति र विसंगतिलाई अन्त्य गर्नुपर्ने बताएका हु्न् । कम्युनिष्ट पार्टीका नेताले पटक पटक मुलुक सञ्चालन गरेपनि जनता सन्तुष्ट हुन नसकेको उनको भनाई छ । अध्यक्ष नेपालले पञ्चायती व्यवस्था र राजतन्त्रका साथै ठूलाठूला द्वन्द्वहरु समाधान गरेकाले नेपालीहरूले आफूलाई कमजोर ठान्नुपर्ने अवस्था नरहेको धारणा राखे । पाँच हजार वर्ष पुरानो देश नेपाललाई अघि बढाउने जिम्मेवारी सबैको रहेको उनको भनाइ छ । पूर्वप्रधानमन्त्री नेपालले अन्तर्राष्ट्रिय साम्राज्यवाद र घरेलु प्रतिक्रियावादका विरुद्ध निरन्तर लड्नुपर्नेमा जोड दिए। अध्यक्ष नेपालले आफ्नो पार्टीले बेठीक कुराको विरोध र सहि कुराको समर्थन गर्दै न्यायको पक्षमा आवाज उठाउने धारणा राखे । निरंकुश व्यवस्थाविरुद्ध संघर्षको विगुल फुकेका योद्धाले २०४० साल माघ १ गते सिन्धुपाल्चोकको पिस्करमा साहदात प्राप्त गरेको दिनलाई पिस्कर स्मृतिका रुपमा मनाउने गरिन्छ ।
खराब मौसमका कारण जय ट्रफीको फाइनल खेल प्रभावित,वीरगन्ज : वीरगन्जमा जारी जय ट्रफी एलिट कप क्रिकेटको उपाधिका लागि मंगलबारदेखि सुरु त्रिदिवसीय फाइनल खेलको पहिलो दिन नेपाल पुलिस क्लबले ८५ रनमात्र बनाएको छ। नारायणी क्रिकेट मैदानमा त्रिभुवन आर्मी क्लबसंग टस हारेर पहिले ब्याटिङको निम्तो पाएको पुलिसले १७ ओभरमा २ विकेट गुमाएर ८५ रनमात्र बनाएको हो। फाइनल खेल बिहान ९३० बजेनै सुरु हुने भनिए पनि खराब मौसमका कारण खेल निर्धारित समय भन्दा पाँच घण्टा ढिलो गरी सुरु भएको थियो। मैदानमा बाक्लो हुस्सु लागेर भिजिबिलिटी नै कम भएपछि खेल दिउँसो २३० बजेदेखि खेल सुरु भएको पर्सा क्रिकेट संघका अध्यक्ष मनिष सिंहले जानकारी दिए। खराब मौसमकै कारण पुलिसले १७ ओभरमात्र खेलेर २ विकेटको क्षतिमा ८५ रन बनाएको अवस्थामा रेफ्रीले पहिलो दिनको खेल समाप्तिको घोषणा गरेका थिए। पहिलो दिनको खेल सकिँदा पुलिसका कुशल भुर्तेल ५० रन र अर्जुन शाउद शून्य रनका साथ क्रिजमा अविजित छन्। अमित श्रेष्ठ २० रन बनाएर पेभेलियन फर्किए भने ओपनर ब्याटर दिलिप नाथ भने पहिलो बलमै डक आउट हुन पुगे। बलिङ्तर्फ आर्मीका सोमपाल कार्मी र साहब आलमले समान एकएक विकेट लिए। अब बुधबार बिहानदेखि सुरु हुने दोस्रो दिनको खेल पुलिसले १८ औं ओभरबाट सुरु गर्नेछ। गत वर्ष माघमा सम्पन्न प्रधानमन्त्री कप क्रिकेट प्रतियोगिताको फाइनलमा भिडेका यी दुवै टिम जय ट्रफीको उपाधिका लागि पनि फाइनलमा भिडिरहेका हुन्। गत वर्षको प्रधानमन्त्री कपको फाइनलमा पुलिसले आर्मीलाई ६ विकेटले पराजित गर्दै उपाधि जितेको थियो। जारी प्रतियोगिताको समूह चरणको खेलमा शीर्ष दुई स्थानमा रहेका पुलिस र आर्मी प्रतियोगिताको फाइनल खेलिरहेका हुन्। समूह चरणमा समान तीन खेलमा पुलिसले ६६ र आर्मीले ५५ अंक बटुलेको थियो। प्रतियोगितामा सहभागी अन्य टोलीमध्ये तेस्रो स्थानमा रहेको बागमतीले ४१५ र पुछारमा रहेको मधेस प्रदेशले ३१ अंक पाएको थियो। समूह चरणको खेलमा पुलिसले दुई खेल जितेको थियो भने एकमा बराबरी भएको थियो। आर्मीले भने एकमा जित हात पारेको थियो भने दुई खेल बराबरीमा टुंग्याएको थियो।
नुवाकोटमा ३० हल गोरु जुधाइयो,"नुवाकोट : माघे संक्रान्तिका अवसरमा नुवाकोटको विभिन्न स्थानमा ३० हल गोरु जुधाइएको छ। माघे संक्रान्तिका अवसरमा नेपालको मुख्य स्थान तारुकाको चन्दनीमा यस पटक विशेष महोत्सवका रूपमा यस वर्षको गोरु जुधाई मेला गरिएको हो। तारकेश्वर गाउँपालिका३ चन्दनीमा यस वर्ष छनौट गरेर १४ हल गोरु जुधाइएको हो। गोरुपालक किसानहरूले मदनकुमार श्रेष्ठको अध्यक्षतामा तारुकामा गोरु जुधाई मेला व्यवस्थापन समिति गठन गरेर यस वर्ष गोरु जुधाई सम्पन्न गरेका हुन्। तारुकाको चन्दनी पुगेर गोरु जुधाई महोत्सवको मंगलबार बागमती प्रदेशका मुख्यमन्त्री बहादुरसिंह लामा तामाङले उद्घाटन गरे। यसपटक चन्दनीमा १४, बेत्रावतीमा १०, पञ्चकन्यामा ६ हलका साथै शेराबगर, तादी, थानसिङ लगायतका स्थानमा समेत गोरु जुधाइएको छ। विजेतालाई ११ हजार र उपविजेता गोरु धनीलाई १० हजार रुपैयाँ पुरस्कार प्रदान गरिएको छ। यसैगरी पञ्चकन्या गापा३ पिपलडाँडामा समेत गोरु जुधाइएको छ। सो स्थानमा ६ हल गोरु जुधाइएको आयोजक समितिका अध्यक्ष शिवहरि विष्टले बताए। पञ्चकन्याका निखिल थापाको नाममा दर्ता भएको गोरु प्रथम भएको छ। थापाले नगद २० हजार रुपैयाँ पुरस्कार थापेका छन्। जीवन थापाको गोरु दोस्रो भएर नगद १५ हजार, केशव थापाको गोरु तेस्रो भएर नगद १० हजार रुपैयाँ पुरस्कार थापेका छन्। सहभागी अन्य गोरुका धनीले सान्त्वना भएर नगद ३३ हजार रुपैयाँ पुरस्कार थापेका छन्। नुवाकोटको विदुर नगरपालिका१० बेत्रावतीमा यस वर्ष १० हल गोरु जुधाइएको छ। विजेता तथा उपविजेता गोरु धनीलाई नगद पुरस्कार प्रदान गरिएको छ। क र ख वर्ग गरेर गरिएको जुधाइमा जित्ने गोरु धनी किसानलाई १५ हजार रुपैयाँ र दोस्रो भएको गोरुको धनी कृषकलाई १३ हजार रुपैयाँ पुरस्कार प्रदान गरिएको छ। माघे संक्रान्तिका दिन गोरु जुधाई हेर्नका लागि नुवाकोटको तारुका र बेत्रावतीसम्म पुग्नका लागि सहज सडकका कारण यातायात सजिलो भएपछि पनि दर्शकहरूको उपस्थिति बर्सेनि बढ्दै गइरहेको आयोजकहरूको भनाई रहेको छ। गोरु जुधाई हेर्न नुवाकोट, रसुवा, धादिङ, काठमाडौं, चितवन, मकवानपुर, गोरखाबाट समेत सर्वसाधारण आउने गरेका छन्। तारुकाको चन्दनीमा गोरु जुधाएर मनोरञ्जन लिने परम्परा २०६० सालदेखि चन्दनीको बारीको ठूलो पाटोमा गोरु जुधाउन थालिएको हो। गत २०६२ सालदेखि भने समिति गठन गरेर व्यवस्थित रूपमा गोरु जुधाउन थालिएको हो।"
चितवनमा गैंडाको आक्रमणबाट एक जनाको मृत्यु,चितवन : गैंडाको आक्रमणबाट माडीमा एक जनाको मृत्यु भएको छ। माडी नगरपालिका ३ का ५६ वर्षीय छविलाल वोटलाईगैंडाले आक्रमण गर्दा घटनास्थलमै मृत्यु भएको जिल्ला प्रहरी कार्यालयका प्रमुख गौतम मिश्रले जानकारी दिए। उनी जङ्गलमा भैँसी चराउन गएका थिए। उनका अनुसार मृतकको शव परीक्षणका लागि भरतपुर अस्पताल ल्याइएको छ।
विपिनको रिहाइबारे परराष्ट्रमन्त्रीद्वारा इजरायली विदेशमन्त्रीसँग पनि फोनवार्ता,"काठमाडौं : हमास अतिवादी समूहको नियन्त्रणमा रहेका नेपाली युवा विपिन जोशीको रिहाइका लागि परराष्ट्र मन्त्री डा आरजु राणा देउवाले आज साँझ इजरायलका विदेशमन्त्री गिडियन सारसँग पनि फोनवार्ता गरेकी छन्। हमासले आफ्नो नियन्त्रणमा रहेकामध्ये केहीलाई मुक्त गर्न लागेको समाचार आएपछि परराष्ट्रमन्त्री डा राणाले विपिनको रिहाइका लागि पहल गरिदिन विदेशमन्त्री सारमार्फत् इजरायल सरकारसँग आग्रह गरेकी हुन्। फोनवार्तामा मन्त्री डा राणाले इजरायल सरकारले विपिन सहित सबै बन्दीका पक्षमा निर्वाह गरिरहेको भूमिकाका लागि धन्यवाद दिँदै नेपाली युवा विपिनलाई हमासको नियन्त्रणबाट मुक्त गराउन पहल गर्नका लागि विशेष आग्रह गरेकी थिइन्। त्यस अवसरमा मन्त्री सारले विपिनको सकुशल रिहाइका लागि इजरायल सरकारले अधिकतम प्रयास गरिरहेको जानकारी मन्त्री डा राणालाई गराएका थिए। साथै विदेशमन्त्री सारले आज बिहान परराष्ट्रमन्त्री डा राणाले कतारका मन्त्रीसँग कुराकानी गरेकोमा खुसी पनि व्यक्त गरेकी थिइन्। कतारका मन्त्री हमाससँगको शान्तिवार्ताका प्रमुख वार्ताकार एवं मध्यस्थकर्ता भएकाले उहाँको भूमिका महत्वपूर्ण रहेको इजरायली विदेशमन्त्रीको भनाइ थियो। आज बिहान नै मन्त्री डा राणाले कतारका विदेश राज्यमन्त्री डा मोहम्मद बिन अब्दुलाजिज अलखुलाइफीसँग फोनवार्ता गरी सोही आग्रह गरेकी थिइन्। हमास समूहले केही बन्दी रिहा गर्न लागेको समाचारपछि मन्त्री डा राणाले इजरायल सरकार र हमाससँग सम्पर्कमा रहेर युद्धविरामका लागि मध्यस्थता गरिरहेका कतार र इजिप्टसँग सम्पर्क गरी विपिनको रिहाइका लागि अपिल गरिरहेकी छन्। गत हप्तामात्र उनले इजिप्ट सरकारसँग पनि सो आग्रह गरेकी थिइन्। विपिनको रिहाइका लागि नेपाल सरकारले आफ्नो कूटनीतिक प्रयासलाई जारी राखेको छ। मन्त्री डा राणाले संयुक्त राष्ट्रसंघ, अन्तर्राष्ट्रिय एवं क्षेत्रीय मञ्चहरू र बैठकहरुमार्फत विपिनको रिहाइका लागि आग्रह गर्दै आएकी छन्।"
बैंकिङ कसुर मुद्दाका फरार प्रतिवादी सुधा बस्नेत पक्राउ,काठमाडौं : बैंकिङ कसुर मुद्दाका फरार प्रतिवादी ५७ वर्षीया सुधा बस्नेतलाई प्रहरीले पक्राउ गरेको छ । काठमाडौं महानगरपालिका३ महाराजगंजकी बस्नेतलाई काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले काठमाडौं महाराजगंजबाट पक्राउ गरेको हो। उनीसमेत भएको बैकिङ कसूर मुद्दामा उच्च अदालत पाटन ललितपुरबाट कुल ९० लाख ५० हजार रूपैयाँ विगो फैसला ठहर भई फरार रहेकी थिइन्। उनलाई फैसला कार्यान्वयनका लागि उच्च अदालत पाटन ललितपुर पठाइएको प्रहरीले जनाएको छ ।
पर्यटन नेपालको समृद्धिको आधार हो : मन्त्री दाहाल,"काठमाडौं : भौतिक पूर्वाधार तथा यातायात मन्त्री देवेन्द्र दाहालले पर्यटन क्षेत्रलाई नेपालको समृद्धिको आधारका रुपमा रहेको बताएका छन्। नेपाली बाह्य पर्यटकहरूका लागि आकर्षक गन्तव्यका रूपमा रहेकाले विदेशी मुद्रा आर्जनका लागि समेत यो क्षेत्र उपयोगी रहेको उनको भनाइ छ। काठमाडौंको गोकर्णेश्वर नगरपालिकामा मंगलबार ११ औं तारेभीर महोत्सव उद्घाटन समारोहमा उनले ग्रामीण क्षेत्रमा रहेका पर्यटकीय गन्तव्यहरूसम्म पूर्वाधार विस्तार गर्न समेत सरकार प्रतिबद्ध रहेको बताए। मौलिक पर्यटकीय गन्तव्यहरू सम्म सडक एवम् पूर्वाधारहरूको विकास र विस्तार गरि ग्रामीण अर्थतन्त्रलाई बलियो बनाउन सकिने मन्त्री दाहालको भनाइ छ । यस्ता सम्भाव्य स्थानहरूमा पूर्वाधार विस्तारको खाँचो छ मन्त्री दाहालले भने, सडक विस्तारले अत्यावश्यकीय सेवा उपयोगका लागि सहज हुनका लागि गाउँमै स्वरोजगार सिर्जना, कृषि उपजको बजारीकरण एवम् पर्यटकीय क्षेत्रहरूको विकास पनि हुने भएकाले हामी यसलाई प्राथमिकतामा राख्छौं। त्यस क्रममा स्थानीयहरूको तर्फबाट तारेभीर चक्रपथको डीपीआर समेत मन्त्री दाहाललाई हस्तान्तरण गरिएको थियो। उक्त चक्रपथ पूरा भएमा काठमाडौं भित्रको ग्रामीण क्षेत्रको रूपमा रहेका दर्जनौ बस्तीहरूको जनजीवन सहज हुनका साथै आर्थिक गतिविधि समेत चलायमान हुने बागमती प्रदेशका पूर्व भौतिक पूर्वाधार मन्त्री रामेश्वर फुँयालले बताए। आन्तरिक पर्यटनको प्रवर्द्धन गर्ने उद्देश्यले २०७० सालदेखि हरेक वर्ष तारेभीर महोत्सव आयोजना हुँदै आएको छ।"
तनावमुक्त हुन योग,"मनसँग जोडिएका समस्याहरूलाई मानसिक समस्याका रूपमा लिन सकिन्छ। मानसिक समस्या भएका व्यक्तिहरू डराउने, एक्लै बस्ने, उदास हुने र नकारात्मक कुराहरू मात्रै सोच्ने हुनाले उनीहरू विस्तारै भावनात्मक रूपमा समेत कमजोर हुँदै जान्छन्। यसरी चिन्ता र तनाव बढ्दै जाँदा मानिसलाई डिप्रेसनसमेत हुन सक्छ। यस्तो समस्याहरू सबै उमेर समूहमा भए तापनि सबैभन्दा बढी ज्येष्ठ नागरिकमा हुन्छ। त्यसमा पनि पुरुषको तुलनामा महिलामा बढी हुने गरेको पाइन्छ। आत्मविश्वासको कमी, समाज वा परिवारमा सम्मान नपाउनु, घरेलु हिंसा, दुव्र्यवहार आदिले महिलामा मानसिक समस्या बढेको विभिन्न अध्ययनले देखाएको छ। आजको प्रतिस्पर्धाको युगमा आवश्यकताको परिपूर्ति नहुँदा अधिकांश मानिस तनाव र चिन्तामा छन्। विकासोन्मुख देशहरूमा भन्दा विकसित देश र गाउँमा भन्दा सहरमा यो समस्या दिनप्रतिदिन बढ्दै छ। विश्व स्वास्थ्य संगठनका अनुसार प्रत्येक चार जनामध्ये एक जना मानसिक वा स्नायुसम्बन्धी समस्याबाट पीडित छन्। संगठनको विश्व मानसिक स्वास्थ्य प्रतिवेदनले विश्वभर एक अर्बभन्दा बढी मानिसमा मानसिक समस्या रहेको जनाएको छ। प्रतिवेदनले डिप्रेसन र चिन्तालाई सबैभन्दा बढी मानिसमा हुने मानसिक समस्याको रूपमा पहिचान गरेको छ। नेपालमा सन् २०१९ को जनवरीदेखि सन् २०२० को जनवरीसम्म गरिएको नेपाल राष्ट्रिय मानसिक स्वास्थ्य सर्वेक्षणमा सहभागी वयस्कहरूमध्ये १० प्रतिशत मानिसले आफ्नो जीवनकालमा कुनै न कुनै मानसिक समस्या भएको बताए। ४३ प्रतिशत मानिस हाल मानिसक समस्याले ग्रस्त रहेका पाइयो। करिब एक चौथाई अर्थात् २३ प्रतिशतले मानसिक समस्याका लागि कुनै न कुनै उपचार खाजेको सर्वेक्षणले देखाएको छ। मानसिक समस्या भएका व्यक्तिहरूलाई आफूलाई रोग लागेको थाहै हुँदैन। परिवार वा साथीहरूले यस्तो कुरालाई समयमा नै ख्याल नगर्ने हो भने पछि गएर डिप्रेसन बढ्दै जान्छ र परिणामस्वरूप आत्महत्यासम्मको कदम चालिने सम्भावना रहन्छ। त्यसैले यो रोग सामान्य देखिएता पनि समयमा नै समाधान गर्न नसके यसले विकराल रूप लिन सक्छ। मानसिक समस्या जति धेरै विकराल बन्दै गयो, त्यति नै यसलाई समाधान गर्न गाह्रो पर्छ। तर हरेक समस्याको जड सुरुमै पत्ता लगाएर उपचार गरियो भने त्यसको निराकरण सम्भव हुन्छ। मानसिक रोगीहरूको पनि उपचार सम्भव छ। सुरुमै घर परिवारले सामान्य आवश्यकता पूरा गर्ने, सँगै बस्ने, हाँस्ने, खेल्ने, घुम्ने, भेटघाट गर्ने, व्यायाम गर्नेलगायतका विभिन्न कार्यहरू गरी यो समस्याबाट बिरामीलाई छुटकारा दिलाउन सकिन्छ। यसरी केही समय अभ्यास गर्दा पनि मानसिक समस्यामा कमी आएन भने मनोचिकित्सकसँग परामर्श गरेर समस्या समाधानमा लाग्नुपर्छ। हरेक व्यक्तिले मानसिक स्वास्थ्यलाई राम्रो राख्न योग गर्नु जरुरी छ। योगले शारीरिक र मानसिक विकास गरी सधंै स्वस्थ र आनन्द तवरले बाँच्ने वातावरण सिर्जना गर्छ। त्यसपछि ध्यानको माध्यमबाट उच्च चेतनामा बाँच्ने काम पनि गराउँछ। योग भनेको जोड हो। यसले शरीर र मनलाई आत्मा र परमात्मासँग जोड्ने काम गर्छ। प्रसिद्ध विद्वान महर्षि पतञ्जलीले योगलाई योगश्चितवृत्ति निरोध अर्थात योगले चित्तलाई शुद्ध गर्ने काम गर्छ भनेका छन्। श्रीमद्भागवत गीतामा योगलाई योग कर्मशु कौशलम् अर्थात् योगले काममा कुशलता ल्याउँछ भनिएको छ। महाभारतमा योगलाई मोक्ष प्राप्त गर्ने साधनको रूपमा व्याख्या गरिएको छ। त्यसैले योगलाई विज्ञान, चिकित्सा, कला आदि भाषाले पनि परिभाषित गरिएको छ। योगले शारीरिक रूपमा स्वस्थ राख्ने मात्र नभई मानसिक शान्ति र आध्यात्मिक रूपमा आनन्दित बनाउने काम गर्छ। आज विश्वभरि योगको प्रभाव बढ्दै गएको पाइन्छ। विश्वमा प्रत्यक्ष रूपमा करिब एक अर्ब मानिसले नियमित योग गर्ने अनुमान गरिएको छ। त्यसैले संयुक्त राष्ट्रसंघले १० वर्षअघि नै जुन २१ तारिखलाई अन्तर्राष्ट्रिय योग दिवस घोषणा गरेको थियो। हाल प्रत्येक वर्ष उक्त दिन विश्वभर विभिन्न गतिविधिका साथ योग दिवस मनाइने गरिन्छ। नेपालमा भने माघ १ लाई राष्ट्रिय योग दिवसका रूपमा मनाइन्छ। यस वर्षको योग दिवसको नारा स्वस्थ समाज, समृद्ध नेपाल र विश्व शान्तिको लागि योग छ। यसरी राष्ट्रिय र अन्तर्राष्ट्रिय क्षेत्रमा योगको महŒव बढ्दै जानु भनेको योगले समाज र देशमा पारेको सकारात्मक प्रभावकै कारण हो। नेपाल सरकारले पनि औपचारिक रूपमा योगलाई पाठ्यक्रममा समेटेर विभिन्न स्कुल, कलेज र विश्वविद्यालयहरूमा अध्ययन अध्यापन सुरु गरेको छ। हाल योगलाई खेलकुद संघमा दर्ता गरी राष्ट्रिय र अन्तर्राष्ट्रिय योगासन प्रतियोगिताहरू पनि सञ्चालन हुँदै आएका छन्। यसले अनौपचारिक क्षेत्रहरूमा पनि योगको प्रचार व्यापक हुँदै गएको देखिन्छ। योगासन प्रतियोगिताले गर्दा साना नानीहरूले पनि आफ्ना विद्यालयमा नियमित योग गर्न रुचि देखाउने गरेका छन्। परमात्माले हरेक व्यक्तिलाई जन्मजात नै सधैं स्वस्थ, आनन्दित र खुसी भएर बाँच्ने बहुमूल्य वरदान दिएर पठाएको हुन्छ। तर हामी मानव जाति भौतिक आकर्षण, सुविधा, मानसम्मान आदिको भागदौडमा सधैं चिन्ता, डर, त्रास र तनावमा बाच्न बाध्य छौं। जसले गर्दा हामी आफैंले उक्त वरदानलाई अभिशापमा बदलिरहेका छौं। हरेक व्यक्तिलाई सधैं खुसी, शान्त र आनन्दित राख्न दिमागमा उत्पादन हुने डोपामाइन, सेरोटोनिन, अक्सिटोसिन र एन्डोरफिन्स नामक हर्मोनहरूले महŒवपूर्ण भूमिका खेल्छ। यी हर्मोनहरूलाई खुसी हर्मोन पनि भन्ने गरिन्छ। यिनको सक्रियताले मानिसको मुडलाई खुसी तुल्याउँछ। हाम्रो पाँच वटा ज्ञानेन्द्रियले सधैं हामीलाई बाहिरी संसारमा खुसी, आनन्द र शान्ति खोज्न लगाउँछन्। त्यो बाहिरी संसार वा भौतिक वस्तुमा पाइने सुख सुविधा र शान्ति अस्थायी हुन्छन्। अब हामीले स्थायी सुख प्राप्त गरेर सधैं सुखी, शान्त र आनन्दित हुन आफ्नो मानसिक स्वास्थ्यलाई सुधार गर्नेतर्फ ध्यान दिनुपर्छ। यसले हामीलाई सम्पूर्ण रूपमा स्वस्थ जीवन जिउन सघाउँछ। योगका धेरै आयामहरू छन्। तीमध्ये मानसिक स्वास्थ्य ठीक राख्न नियमित योग, प्राणायम र ध्यान गर्नु जरुरी छ। मानसिक स्वास्थ्यलाई राम्रो राख्ने योगासनहरूमा शीर्षासन, सर्वांगासन, भुजंगासन, हलासन, हास्यासन आदि पर्छन् भने प्राणायाममा भस्त्रिका प्राणायाम, अनुलोम बिलोम, भ्रामरी, उदगथ प्राणायाम आदि पर्छन्। यी विविध योगासन तथा प्राणायमहरू नियमित रूपमा गरिसकेपछि अन्त्यमा ध्यान गनु जरुरी हुन्छ। ध्यानले मानसिक स्वास्थ्य ठीक राख्न सहयोग पुयाउँछ। योगले शरीरका सम्पूर्ण अंगहरूलाई सक्रिय पारी तीनलाई स्वस्थ राख्छ। योगमा आएको व्यापक परिवर्तनबाट योग एक ध्यान समाधि मात्र नभई जीवन जिउने कलाको रूपमा विकसित हुँदै आएको छ। नियमित योग, प्राणायम र ध्यान गरेमा हरेक मानिसको सर्वांगिण विकास हुनेछ। मानसिक स्वास्थ्य मनसँग जोडिएको हुनाले यसलाई सधैं सक्रिय र सकारात्मक ऊर्जा प्रदान गर्ने काममा लगाउनु उत्तम हुनेछ। मनमा उदासीनता, डरत्रास, तनाव आदि नकारात्मक कुराहरूबाट टाढा रहेर आफूलाई खुसी र शान्ति दिने सकारात्मक काममा लगाउनु पर्छ। त्यसैले हरेक व्यक्तिले आफ्नो मानसिक स्वास्थ्यलाई सधैं ठीक राख्न नियमित योग, प्राणायाम र ध्यानका साथमा प्रकृतिसँग नजिक हुने, प्राकृतिक भोजन खाने, नियमित राम्रो निद्रा सुत्ने, सकारात्मक सोचको विकास गर्ने, समयसमयमा नयाँ ठाउँमा भ्रमण गर्ने, नयाँ साथीहरू बनाउने, आपसमा मिलेर बस्ने तथा हाँस्ने र हसाउँने गरौं। यसले हरेक व्यक्तिको जीवन सुखी बनाउनुका साथै परिवार, समाज र देशलाई पनि समुन्नतितर्फ डोयाउँछ। (खड्का, पतञ्जली योग केन्द्र भक्तपुरका निवर्तमान अध्यक्ष हुन्।)"
रसुवाका ३६ प्रतिशत नागरिकमात्र बिमाको पहुँचमा,"रसुवा : गुणस्तरीय स्वास्थ्य सेवाको पहुँच र उपयोगमा सुधार ल्याई स्वास्थ्य बिमाको आधारमा सबैका लागि स्वास्थ्य सेवा सुनिश्चित गर्ने उद्देश्यले सरकारले ल्याएको सामाजिक सुरक्षाको महत्त्वपूर्ण कार्यक्रम स्वास्थ्य बिमा २०७२ देखि लागू भए पनि यस वर्ष ३६ प्रतिशत नागरिकले मात्र स्वास्थ्य बिमा सेवा लिएका छन्। स्थानीय सरकारले स्वास्थ्य बिमाबारे सचेतनामूलक कार्यक्रम गर्न नसकेकोले बिमाप्रति नागरिक आकर्षण नभएको गुनासो छ। स्वास्थ्य बिमा बोर्डले समस्त नेपाली नागरिकलाई सर्वसुलभ गुणस्तरीय स्वास्थ्य सेवा प्रदान गर्ने र स्वास्थ्य सेवा उपभोगमा सुधार ल्याउनका लागि सामाजिक स्वास्थ्य बिमाको आधारमा सबैका लागि स्वास्थ्य सेवा सुनिश्चित गर्न कार्यक्रम सुरु भएको हो। जिल्लाको कुल जनसंख्या ४६ हजार ६ सय ८९ रहेका छ। ११ हजार १ सय ४० घरपरिवार रहेको छ। यस वर्ष सबैभन्दा धेरै स्वास्थ्य बिमा कार्यक्रममा समेटिएको कालिका गाउँपालिका हो। स्वास्थ्य बिमा बोर्ड रसुवा शाखाका संयोजक सृष्टि श्रेष्ठका अनुसार जिल्लाको उत्तरगयामा ९ सय ६६ घरमा २ हजार ९ सय ५८, कालिकामा ३ हजार २ सय ८६ घरका ११ हजार ४ सय ६६, नौकुण्डमा ५ सय ८ घरमा १ हजार १ सय १३, गोसाइँकुण्डमा ३ सय ४६ घरका ८ सय ७० र आमाछोदिङमो गाउँपालिकामा ३ सय ३० घरका ५ सय ८२ जना गरी जिल्लाभर कुल ५ हजार ४ सय ३६ घरपरिवारका १६ हजार ९ सय ८९ जनाले स्वास्थ्य बिमा गरेका छन्।"
भूमि समस्या ३ वर्षमा सक्ने प्रतिबद्धता,"काठमाडौं : सरकारले तीन वर्षभित्र भूमिसम्बन्धी समस्या स्थायी रूपमा समाधान गर्ने भन्दै ७१ जिल्लामा जिल्ला भूमि आयोग गठन गरेको छ। कहिल्यै नटुंगिने समस्याका रूपमा रहेको भूमिसम्बन्धी समस्यालाई तीन वर्षभित्र स्थायी रूपमा समाधान गर्ने सरकारको दाबी छ। सरकार नै गठबन्धनको आधारमा सञ्चालन भइरहेको अवस्थामा भूमिसम्बन्धी आयोगमा पनि कांग्रेस एमालेले भागबन्डा गरेका छन्। ७७ जिल्लामध्ये कांग्रेस र एमालेले ३७३७ जिल्लाको अध्यक्ष लिने सहमति भएको छ। तीन जिल्ला मधेसी दललाई दिइएको छ। सरकारले गत कात्तिक १३ गते भूमि समस्या समाधान गर्न १६औं आयोग गठन गरेको थियो। प्युठानका एमाले नेता हरिप्रसाद रिजालको अध्यक्षतामा आयोग गठन भएको छ। त्यो आयोगको विस्तार गर्दै सरकारले ७१ जिल्ला समिति बनाएको हो। ७१ जिल्लाका भूमि समस्या समाधान आयोगका जिल्ला अध्यक्षलाई भूमि व्यवस्था, सहकारी तथा गरिबी निवारणमन्त्री बलराम अधिकारीले शपथ गराएका छन्। पहिलो चरणमा प्राविधिक कारणले तेह्रथुम, रौतहट, पर्वत, जुम्ला, बझाङ र कञ्चनपुर गरी ६ जिल्लामा गठन हुन बाँकी छ। हाल मुलुकमा ११ लाखभन्दा बढी परिवार भूमिहीन र अव्यवस्थित बसोबासको समस्यामा रहेका प्रारम्भिक तथ्यांक प्राप्त भएको मन्त्री अधिकारीले जानकारी दिए। यसबाट के स्पष्ट हुन्छ भने देशमा २० प्रतिशतभन्दा बढी भूमिहीन दलित, सुकुम्बासी र अब्यवस्थीत बसोबासी छन्, उनले भने। भूमि व्यवस्थामन्त्री अधिकारीले तीन वर्षभित्र भूमि समस्या स्थायी रूपमा समाधान हुने बताए। यो आयोग अन्तिम हुनेछ, यसले भूमिसम्बन्धी सम्पूर्ण समस्या समाधान गर्ने छ, उनले भने। भूमिसम्बन्धी समस्या समाधान गर्न कानुनी उल्झन छन्। उनले कानुनी उल्झनका कारण पनि भूमिसम्बन्धी समस्या बल्झिरहेको बताउँदै स्थायी रूपमा भूमिसम्बन्धी समस्या समाधान गर्न कानुन नै सम्बोधन गरेर अघि बढेको पनि जानकारी दिए। भूमि र सहकारी क्षेत्रको समस्या समाधान वर्तमान सरकारको उच्च प्राथमिकतामा रहेकाले अध्यादेशमार्फत भूमि ऐन र सहकारी नियमन प्राधिकरण गठन गरिएको उनले जानकारी दिए। उनले भने, संसद्मार्फत ऐन ल्याउँदा लामो समय लाग्ने र समस्या समाधानमा बिलम्व हुने देखेर सरकारले फाष्टट्र्याकमार्फत ऐन ल्याएको हो। उनका अनुसार भविष्यमा सरकारी जग्गामा अन्धाधुन्ध बसोबास गर्ने प्रवृत्तिलाई सदाको लागि बन्द गरी बन तथा सरकारी सार्वजनिक जमिन जोगाउन पनि यो समस्याको समाधान आवश्यक छ। यता राष्ट्रपति रामचन्द्र पौडेलले अध्ययन गर्ने भन्दै भूमिसम्बन्धी अध्यादेश भने जारी गरेका छैनन्। मन्त्री अधिकारीले भूमि समस्या समाधान आयोगका जिल्ला अध्यक्षहरूलाई कुनै हालतमा ३ वर्षभित्र सबै जिल्लामा देखिएका भूमि समस्या स्थायी रूपमा समाधान गर्ने गरी काम गर्न निर्देशन दिएका छन्। समस्या समाधानका लागि तीन तहको सरकारबीच आवश्यक समन्वय र सहकार्य गरी नेपाल सरकार, प्रदेश सरकार र स्थानीय तह एकसाथ परिचालन हुने पद्धति तय गरिएको उनले बताए। भूमि अधिकारकर्मी जगत देउजाले यो आयोग सफल हुनुपर्ने बताए। भूमिसम्बन्धी समस्या समाधान नभएमा सबैभन्दा बढी भूमिहीन दलित र सुकुम्बासीलाई अनि अव्यवस्थित बसोबासीलाई अन्याय हुने उनको भनाइ छ। लामो समयदेखि नेपालका भूमिहीन र सुकुम्बासीको समस्याको उपयुक्त सम्बोधन हुन सकेको छैन। उनीहरू दशकौंदेखि भूमि हकको पर्खाइमा छन्। अब भूमि समस्या समाधान आयोगको जिल्ला समिति पनि बनेको अवस्थामा सबैले जिम्मेवार भएर काम गर्नुपर्ने हुन्छ, उनले भने, यसपटक काम हुने अपेक्षा लिइएको छ। यो आयोग सफल हुनै पर्छ। यो समस्या समाधान भएन भने यसले सबभन्दा बढी भूमिहीन दलित र सुकुम्बासी र अव्यवस्थित बसोबासीलाई अन्याय हुन पुग्छ। अन्तिम आशमा भूमिहीन र अव्यवस्थित बसोबासी छन्। यस आसलाई निराशामा बदल्न दिनुहुँदैन। २०४६ सालको प्रजातन्त्र पुनस्र्थापनापछि ०४७ सालमा बलबहादुर राईको संयोजकत्वमा गठित आयोगदेखि हालसम्म १६ वटा आयोग गठन भइसकेका छन्। तर, न सुकुम्बासीका समस्या समाधान भएका छन् न अव्यवस्थित बसोबासको समस्या नै सुल्झेको छ। सरकार परिवर्तनसँगै आयोग गठन र खारेज हुने कार्य चल्दै आएको छ। मन्त्री अधिकारी पनि २०५१ सालको ऋषिराज लुम्सालीको आयोगबाहेक काम अन्यको सन्तोषजनक नरहेको स्वीकार गर्छन्। लुम्साली नेतृत्वको आयोगले २४ हजार ४७० सुकुम्बासी, २४ हजार ५२ अव्यवस्थित बसोबासी, १९५ कमैया, तीन हजार ३०२ बाढीपहिरो पीडित गरी ५८ हजार ३४० परिवारलाई जग्गा वितरण गरेको थियो।"
रेड्मी नोट १४ सिरिज सार्वजनिक,"काठमाडौं : ग्लोबल टेक्नोलोजी लिडर शाओमीले रेड्मी नोट १४ सिरिज नेपालमा सार्वजनिक गरेको छ । काठमाडौंस्थित अलफ्ट होटलमा आयोजित पत्रकार सम्मेलनमा रेड्मी नोट १४ सिरिजका नयाँ फिचरहरू प्रस्तुत गर्दै कम्पनीले स्मार्टफोन अनुभवलाई नयाँ उचाइमा पुर्याउने तयारी भएको जनाएको छ। रेड्मी नोट १४ सिरिजमा रेड्मी नोट १४, रेड्मी नोट १४ ५जी, रेड्मी नोट १४ प्रो ५जी र रेड्मी नोट १४ प्रो ५जी गरी ४ मोडेलहरू रहेका छन् । यी सबै मोडेलहरूमा अत्याधुनिक फिचर,स्टाइलिस डिजाइन र उत्कृष्ट प्रदर्शन क्षमता भएकाले ग्राहकहरूको अनुभवलाई नयाँपन दिने विश्वास कम्पनीले लिएको छ । सबै नेपाली ग्राहकमा शाओमीको उच्चगुणस्तरलाई पहुँचयोग्य बनाउने प्रतिबद्धतालाई यसले निरन्तरता दिएको छ । रेड्मी नोट १४ सिरिज सार्वजनिक कार्यक्रममा बोल्दै शाओमी नेपालका कन्ट्री जनरल म्यानेजर मनु मनस्वीले भने,'शाओमीको मुख्य उद्देश्य भनेको स्मार्टफोनले दिनसक्ने अनुभवलाई जतिसक्दो बढाउने रहेको छ । रेड्मी नोट १४ सिरिज पनि यसबाट अलग छैन । फ्ल्यागशिपस्तरका क्यामरा, शक्तिशाली प्रोसेसर र उत्कृष्ट टिकाउपनका साथमा आकर्षक डिजाइनमा उपलब्ध यी डिभाइसहरुले नेपाली स्मार्टफोन बजारमा नयाँ मापदण्ड स्थापित गर्नेमा हामी विश्वस्त रहेका छौँ ।' रेड्मी नोट १४ प्रो५जीः आइकनिक शट्स,टिकाउपन र बोल्ड डिजाइन मुख्य विशेषताहरू स्टाइलिश डिजाइन र उच्च टिकाउपन : रेड्मी नोट १४ प्रो ५जीको बोल्ड डिजाइन र उत्कृष्ट टिकाउपना रहेको कम्पनीले जनाएको छ । यसमा आइपी ६८ डस्ट र वाटर रेजिस्टेन्स फिचर समावेश रहेको छ जसले दैनिक जीवनका चुनौतीहरू सामना गर्न सक्ने क्षमता प्रदान गर्दछ । ल्याभेन्डर पर्पल, फ्रस्ट ब्लू र मिडनाइट ब्ल्याक रंगमा उपलब्ध यो मोडेलमा कोर्निङ गोरिल्ला ग्लास भिक्टस २ प्रयोग गरिएको छ । यसले डिभाइसलाई थप सुरक्षा प्रदान गर्नुका साथै स्टाइलिस पनि देखाउँदछ । स्न्यापड्रागन ७ एस जेन ३ को उच्च प्रदर्शनः रेड्मी नोट १४ प्रो ५जीमा रहेको स्न्यापड्रागन ७ एस जेन ३ चिपसेटले उच्च स्पीड र प्रदर्शन सुनिश्चित गर्दछ । ८ जीबी२५६ जीबी र १२ जीबी ५१२ जीबी कन्फिगरेसनमा उपलब्ध रहेको यो मोडलले मल्टिटास्किङ र गेमिङलाई झनै सहज बनाउँछ । २०० मेगापिक्सेलको प्रोग्रेड एआई क्यामेरा : २०० मेगापिक्सेलको मुख्य क्यामरासँग ओआईएस र १६इन१ पिक्सेल बिनिङ प्रविधि रहेको यस मोडेलमा ८ मेगापिक्सेलको अल्ट्रावाइड क्यामरा, २ मेगापिक्सेलको म्याक्रो क्यामरा र २० मेगापिक्सेलको फ्रन्ट क्यामरा समावेश छ । डायनामिक शट्स, मोसन ट्राकिङ फोकस र डुअल भिडियो मोडजस्ता फिचरले फोटोग्राफी अनुभवलाई अझ क्रिएटिभ बनाउँदछ । १२० वाट हाइपरचार्ज : ५११० एमएएचको उच्च क्षमता रहेको ब्याट्री र १२० वाट हाइपरचार्ज फिचर भएको यो मोडेल छिटो चार्ज पनि हुन्छ जसले गर्दा प्रयोगकर्ताले यो स्मार्टफोन दिनभर प्रयोग गर्न सक्नेछन् । एआई विशेषताहरू: गुगलको सर्कल टु सर्च, गुगल जेमिनी, एआई इन्टरप्रेटर, एआई नोट्स, एआई रेकर्डर, एआई सबटाइटल्स, एआई फिल्म, एआई ब्यूटिफाइ, एआई इरेज प्रो सिक्स र एआई इमेज एक्सपान्सन । रेड्मी नोट १४ प्रो ५जीः सुन्दरता र प्रदर्शनको उत्कृष्ट संयोजन मुख्य विशेषताहरूः प्रिमियम डिजाइन र आइपी ६८ सुरक्षाः स्लिम डिजाइन रहेको रेड्मी नोट १४ प्रो ५जीमा आइपी ६८ डस्ट तथा वाटर रेजिस्टेन्स सुविधा उपलब्ध रहेको छ । मिडनाइट ब्ल्याक, ल्याभेन्डर पर्पल र कोरल ग्रिन रंगमा उपलब्ध यस स्मार्टफोनमा स्टाइलिश फिनिस रहेको छ जसले यो मोडल दैनिक प्रयोगलाई अझ आकर्षक रहन्छ । मिडियाटेक डाइमेन्सिटी ७३००अल्ट्राको साथमा उत्कृष्ट प्रदर्शनः ४ एनएम प्रोसेसमा आधारित मिडियाटेक डाइमेन्सिटी ७३००अल्ट्रा चिपसेट रहेको यस स्मार्टफोनले उच्च प्रदर्शन प्रदान गर्दछ । यो मोडल ८जीबी२५६जीबी, र १२जीबी५१२जीबी स्टोरेज कन्फिगरेसनमा उपलब्ध रहेको छ । २०० मेगापिक्सेलको एआई क्यामेरा प्रणालीः ओआईएस सहितको २०० मेगापिक्सेलको मुख्य क्यामराले जस्तोसुकै लाइटिङमा पनि उत्कृष्ट फोटो खिच्दछ । ८ मेगापिक्सेलको अल्ट्रावाइड क्यामरा, २ मेगापिक्सेलको म्याक्रो क्यामरा र २० मेगापिक्सेलको फ्रन्ट क्यामराले फोटोग्राफीलाई अझ रोमाञ्चक बनाउँदछ । साथमा एआई ब्यूटिफाई, एआई इरेज प्रो र डुअल भिडियो फिचरले फोटोग्राफी अनुभवलाई अझ स्तरीय बनाउँदछ । दिगो ब्याट्री र टर्बो चार्जिङ : ५११० एमएएच ब्याट्री र ४५ वाट टर्बो चार्जिङ फिचर सहितको यो स्मार्टफोनले लामो समयसम्म प्रयोग गर्न सकिनेछ । एआई विशेषताहरूः सर्कल टु सर्च, गुगल जेमिनी, एआई ब्यूटिफाइ, एआई इरेज प्रो सिक्स र एआई इमेज एक्सपान्सन । रेड्मी नोट १४ ५जीः आकर्षक फोटोग्राफी, उत्कृष्ट प्रदर्शन"
जय ट्रफीको उपाधिका लागि पुलिस र आर्मी भिड्दै,सिमरा : जय ट्रफी पुरुष एलिट कप क्रिकेट प्रतियोगिताको उपाधि भिडन्त मंगलबारदेखि सुरु हुँदैछ। तीन दिवसीय फरम्याटमा हुने फाइनल खेलमा नेपाल पुलिस क्लब र त्रिभुवन आर्मी क्लब भिड्दै छन्। दुई विभागीय टिमको उपाधि भिडन्त वीरगन्जको नारायणी क्रिकेट रंगशालामा हुनेछ। मौसम सफा नभएका खेल निर्धारित समयभन्दा केही ढिला सुरु हुनेछ। बाक्लो हुस्सुका कारण टस समेत हुन सकेको छैन। मौसम सफा भएलगत्तै दुई टिमबीचको खेल सुरु हुनेछ। समूह चरणको खेलमा शिर्ष दुई स्थानमा रहेका पुलिस र आर्मी प्रतियोगिताको फाइनल खेल्न लागेका हुन्। समूह चरणमा समान तीन खेलमा पुलिसले ६६ र आर्मीले ५५ अंक बटुलेको थियो। प्रतियोगितामा सहभागी अन्य टोलीमध्ये तेस्रो स्थानमा रहेको बागमतीले ४१५ र पुछारमा रहेको मधेस प्रदेशले ३१ अंक पाएको थियो। समूह चरणको खेलमा पुलिसले दुई खेल जितेको थियो भने एकमा बराबरी भएको थियो। आर्मीले भने एकमा जित हात पारेको थियो भने दुई खेल बराबरीमा टुंग्याएको थियो। समूह चरणको पहिलो खेलमा आर्मीसंग बराबरी खेलेको पुलिसले दोस्रो खेलमा मधेसलाई एक इनिङ र ३५ रन पराजित गरेको थियो भने तेस्रो खेलमा बागमतीमाथि पाँच विकेटको जित हात पारेको थियो। आर्मीले भने पहिलो खेलमा पुलिस र दोस्रो खेलमा बागमतीसंग बराबरी खेल्दै तेस्रो खेलमा मधेसलाई आठ विकेटले हराएको थियो। २०८० माघमा सम्पन्न प्रधानमन्त्री कप क्रिकेट प्रतियोगिताको शिर्ष चारमा रहेका चार टोलीले जय ट्रफी एलिट कपमा सहभागिता जनाएका थिए। प्रधानमन्त्री कपको फाइनलमा पुलिसले आर्मीलाई ६ विकेटले पराजित गर्दै उपाधि जितेको थियो। प्रधानमन्त्री कपको फाइनल खेलेका दुबै टोली पुनः एलिट कपको फाइनलमा भिड्न लागेका हुन्। आर्मीका लागि यो खेल अघिल्लो पटक फाइनलमा बेहोरेको हारको बदला लिने मौका हुनेछ भने पुलिसका लागि आफ्नो वर्चश्व कायम राख्ने अवसर रहनेछ। प्रभाव पार्न सक्ने खेलाडी साहब आलम (आर्मी) रोमाञ्चक हुने अपेक्षा गरिएको विभागीय भिडन्तमा आर्मीका साहब आलम प्रभाव पार्न सक्ने खेलाडीको सूचिमा छन्। जारी प्रतियोगितामा आलमले २१ विकेट लिईसकेका छन्। आलमले पुलिसविरुद्धकै पहिलो खेलमा १० विकेट लिएका थिए। पहिलो पालिमा आठ विकेट लिएका आलमले दोस्रो पालिमा दुई विकेट लिँदै १० विकेट हात पारेका थिए। आलमले तेस्रो खेलमा मधेसविरुद्ध एउटै पालिमा ६ विकेट लिएका थिए। स्पिनरलाई मद्यत मिलिरहेको पिचमा आलम पुलिसका लागि खतरा बन्न सक्नेछन्। ललित राजवंशी (पुलिस) प्रतियोगितामा १९ विकेट लिएका ललित राजवंशी आर्मीको उपाधि उचाल्ने सपनामा बाधक बन्न सक्छन्। ललितले समूह चरणको पहिलो खेलमा आर्मीविरुद्ध एउटै पालिमा सात विकेट लिएका थिए। राष्ट्रिय टोलीका बलर समेत रहेका ललित उपाधि भिडन्तमा प्रभाव पार्न सक्ने मुख्य खेलाडीमा पर्दछन्। उनीविरुद्ध खेल्न आर्मीका खेलाडीलाई सहज देखिदैन। कुशल भुर्तेल (पुलिस) नेपाली राष्ट्रिय टोलीका खेलाडी समेत रहेका कुशल भुर्तेल प्रभाव पार्न सक्ने अर्का खेलाडी हुन्। पछिल्लो समय सोचेअनुरुप प्रदर्शन गर्न नसकेको भन्दै दवाव खेपिरहेका भुर्तेलले जारी प्रतियोगितामा १५ विकेट लिएका छन्। उनले मधेसविरुद्ध एउटै पालिमा पाँच विकेट लिएका थिए भने सोही खेलमा ६३ रन जोडेका थिए। सर्वाधिक विकेट लिने बलरको सूचिमा चौथो स्थानमा रहेका भुर्तेलले समूह चरणको तीन खेलमा एक सय आठ रन बनाएका छन्। बशिर अहमद (आर्मी) आर्मीका युवा खेलाडी बशिर अहमद प्रतियोगितामा उत्कृष्ट लयमा छन्। उनले प्रतियोगितामा दुई वटा अर्धशतक बनाईसकेका छन्। बशिरले बागमतीविरुद्ध ५३ रन र मधेसविरुद्ध ६७ रन बनाएका थिए। तीन खेलमा एक सय ३७ रन जोडेका बशिरले पाँच विकेट समेत हात पारेका छन्। उनले मधेसविरुद्ध एउटै पालिमा चार विकेट लिएका थिए।
संविधान संशोधन किन ?,"गत असार १७ गते एकाएक मध्यरातमा संविधान संशोधनको आवरणमा एक भएका संसद्का दुई ठूला दल कांग्रेस र एमालेले संविधान संशोधनको बहसको बीजारोपण गरे। उक्त सहमतिका साथ सरकार गठन भएसँगै राजनीतिक तथा कानुनी वृत्तमा संविधान संशोधन बेमौसमी बाजा वा आवश्यकता भन्ने बहसले राम्रै चर्चा पाएको छ। संविधान निर्माणको एक दशक नपुग्दै संविधान पुनर्लेखनको समेत माग रहँदै आएको वर्तमान संविधान उपर संशोधन आवश्यकता भएकै हो वा यो सहमति केवल हात्तीको देखाउने दाँत हो भन्ने संशय सबैमा रहँदै आएकै छ। हालसम्म नेपालको संविधान दुई पटक संशोधन भइसकेको छ। पहिलो संशोधन संविधान लेखिएको मसी नसुक्दै २०७२ फागुन १५ गते गरियो। मौलिक हक संविधानको आधारभूत संरचनाभित्र पर्ने विषय भए तापनि हाम्रो पहिलो संशोधन नै मौलिक हक बन्न पुग्यो। पहिलो संशोधन धारा ४२, ८४ र २८६ भएको थियो र सो संविधान संशोधन असन्तुष्ट छिमेकीलाई रिझाउन गरेको भन्दै बहसको विषय बनाइयो। अभूतपूर्ण राष्ट्रिय सहमतिको आधारमा भएको दोस्रो संशोधन भने मनासिव नै देखिन्छ। अब पुनः सोही अनुरूपको राष्ट्रिय सहमति निर्माण गर्दै आवश्यकताको आधारमा सर्वपक्षीय छलफलसहितको संविधान संशोधन आजको आवश्यकता हो भन्दा अत्युक्त नहोला। संविधान संशोधनको आवश्यकता संविधान कुनै जड विषयवस्तु होइन। संविधान समाजको आवश्यकता र अपेक्षा अनुरूप संशोधन र अदालतको व्याख्याद्वारा निरन्तर परिस्कृत हुँदै जाने गतिशील दस्तावेज हो। गतिशीलतामा नै संविधानको निरन्तरता र जीवन्तता अन्तरनिहीत रहेको हुन्छ। त्यसैले कुनै एक समयमा बनाइएको जतिसुकै राम्रो भनिएको संविधान सधैंको लागि आफैंमा पूर्ण दस्तावेज नहुन सक्छ। लिखित संविधानलाई पनि समाजको आवश्यकता अनुरूप बेलाबेलामा संशोधन र विधायिकी कानुनद्वारा रक्तसञ्चार गर्नुपर्ने हुन्छ। जनतामा निहीत संविधान निर्माणको आधिकारको प्रयोग गरी बनाइने हुँदा संविधान देशको मूल कानुन हो। त्यसैकारण त्यस्तो कानुन देशको विधायिकी अधिकारअन्तर्गत अरू सामान्य कानुन संशोधन गरे जस्तो सजिलैसँग संशोधन गर्न नसकिने भए पनि निश्चित प्रक्रिया र आधारमा संविधान संशोधन गर्न नसकिने हुँदैन (सुबोधमान नापित वि प्रधानमन्त्री तथा मन्त्रिपरिषद्को कार्यालय, सिंहदरबारसमेत)। संवैधानिक विधिशास्त्रको कसीमा उत्कृष्ट कहलिएका दुई लिखित संविधानहरूः अमेरिकी र भारतीय संविधान क्रमशः १७८७ मा बनेको संयुक्त राज्य अमेरिकाको संविधान हालसम्म २७ पटक संशोधन भइसकेको छ र १९४९ मा जारी भएको भारतीय संविधान हालसम्म १०६ पटक संशोधन भइसकेको छ। यसबाट उत्कृष्ट संविधानको सौन्दर्य पक्ष भनेकै संशोधनीयता हो भन्ने पुष्टि हुन्छ। गतिशील समाजमा संविधान संशोधनले राष्ट्रिय आवश्यकताको उचित सम्बोधन गर्दै सुनरूपी संविधानमा सुगन्ध थप्छ। संविधान संशोधनमा संशयता वर्तमान संविधानको संशोधनमा सबैभन्दा ठूलो बाधकको रूपमा वर्तमान संघीय संसद्को अंकगणित देखिन्छ। नेपालको संविधानको धारा २७४(८) अनुसार संविधान संशोधनको प्रयोजनार्थ संघीय संसद्को दुवै सदनमा तत्काल कायम रहेका सम्पूर्ण सदस्यको कम्तीमा दुई तिहाइ बहुमत आवश्यक पर्दछ। वर्तमान संघीय संसदको अंकगणित हेर्दा प्रतिनिधिसभामा सबैभन्दा ठूलो दल नेपाली कांग्रेससँग ८८ सिट, नेकपा एमाले ७८, नेकपा माओवादी केन्द्र ३२, राष्ट्रिय स्वतन्त्र पार्टी २०, राष्ट्रिय प्रजातन्त्र पार्टी १४, एकीकृत समाजवादी पार्टी १० र अन्य साना दल र स्वतन्त्र गरी ३१ सिट संख्या छ। कांग्रेस र एमाले मात्रै मिल्दा उनीहरूलाई संविधान संशोधनका लागि आवश्यक दुई तिहाइ बहुमत पुग्दैन। सत्ता साझेदार अन्य दललाई साथ लिएर जसोतसो प्रतिनिधिसभामा दुई तिहाइ बहुमत पुयाए पनि वर्तमान राजनीतिक परिस्थितिको सापेक्षतामा राष्ट्रियसभाको अंकगणितले संविधान संशोधनको च्याप्टर क्लोज गरिदिन्छ। राष्ट्रियसभामा ठूलो दल बनेको माओवादी तत्काल संविधान संशोधनको पक्षमा छैन र संशोधनको विषयलाई प्रतिगामी कदमको रूपमा देखाउने प्रयास गर्दै छ। राष्ट्रियसभामा नेकपा माओवादी केन्द्रसँग १७ , नेपाली कांग्रेस १६, नेकपा एमाले १० र एकीकृत समाजवादी पार्टीसँग ८ सिट रहेको छ। नेकपा माओवादी केन्द्र र एकीकृत समाजवादी पार्टी तत्काल संशोधनको पक्षमा छैनन्। नेकपा एमाले र नेपाली कांग्रेसको सिट संख्या एकत्र गर्दा जम्मा २६ बन्न जान्छ र साना दलको पनि समर्थन रहने हो भने ३४ सिट हुन्छ तर संविधान संशोधनको लागि कम्तीमा ४० सदस्यको समर्थन आवश्यक पर्छ। अतः अप्रत्याशित रूपमा कुनै राजनीतिक उथलपुथल नभएमा वर्तमान परिपेक्ष्यमा राष्ट्रियसभाको आगामी निर्वाचनसम्मका लागि संविधान संशोधनको विषय केवल बहसमा सीमित हुने देखिन्छ र कुनै परिणाममुखी उपलब्धि हासिल हुने सम्भावना ज्यादै न्यून छ। संशोधनका विषयहरू संविधान संशोधनका निम्ति अंकगणितका अतिरिक्त विषयवस्तु पहिचान (महŒवपूर्ण रहन्छ। त्यसकारण राष्ट्रिय आवश्यकताको सापेक्षतामा निम्न विषयवस्तु उपर पुनरावलोकन एवं संशोधन आवश्यक देखिन्छ : क) अमौलिक मौलिक हक वर्तमान सविधानले धारा १६४६ सम्म ३१ वटा मौलिक हक दिए पनि यो संख्यात्मक वृद्धि र संवैधानिक आभुष्णका रूपमै सीमित भयो। मौलिक हकलाई अमौलिक पार्ने काम वर्तमान संविधानबाट नै भयो। राष्ट्रिय स्रोत साधन र क्षमताको पर्वाह नगरी संघीय कानुन बनाएर कार्यान्वयन गर्ने नाममा यसको सुनिश्चितता विधायिका उपर छोड्दै मौलिक हकको वास्तविक मर्म माथि प्रहार गर्दै यसलाई अमौलिक बनाइयो। अझै पनि विधायिकी कानुनको अभावमा कतिपय मौलिक हक निष्प्रभावी बनिरहेका छन्। अत ः अबको संशोधनमा यस उपर उचित पुनरावलोकन गर्दै स्रोत साधनले ग्राह्य मौलिक हक मात्र समावेश गर्नु पर्दछ। ख ) संघीयताभित्रको प्रदेश संरचना संविधानसभामा बृहत् छलफलपछि सहमति जुटेको ७ प्रदेश युक्त प्रादेशिक संरचना वर्तमान परिवेशमा केन्द्रीय सरकारको कठपुतली वा च्याप्टरका रूपमा सीमित देखिएका छन्। केन्द्रमा सरकार फेरिएसँगै ७ प्रदेशमै सरकार फेरिने, संविधान प्रदत्त प्रादेशिक अधिकारमा समेत केन्द्रको अनावश्यक हस्तक्षेप, समयमा संघीय कानुन निर्माण नगर्दा प्रादेश कानुन निर्माण हुन् नसक्नु, प्रदेश तहमा गठित विभिन्न सरकारी संयन्त्र केवल राजनीनिक कार्यकर्तालाई व्यवस्थापन गर्ने माध्यम बन्नु लगायत प्रदेश तह स्रोत साधन सम्पन्न नहुनुजस्ता समस्या संविधान संशोधनको माध्यमबाट समाधान गरिनु पर्दछ। ग) उपराष्ट्रपतिको भूमिका वर्तमान समयमा भूमिकाविहीन रही केवल राष्ट्रपतिको अनुपस्थितिमा कार्य गर्नमा सीमित रही राज्यलाई अनावश्यक आर्थिक भार सिर्जना गरेको उपराष्ट्रपति पदलाई राष्ट्रियसभाको अध्यक्ष बनाई भूमिका प्रदान गर्ने लगायतका कोणबाट छलफल गरी संशोधन गरिनु मनासिव देखिन्छ। घ ) निर्वाचन प्रणाली तथा राष्ट्रियसभाको संरचना वर्तमान निर्वाचन प्रणाली ज्यादै खर्चिलो भडकलो भयो साथै स्थिर सरकारको बाधक भयो भन्ने आवाज उठिरहेको सन्दर्भमा हाल विद्यमान थ्रेसहोल्डको वैज्ञानिक र मनासिव वृद्धि गर्ने, समानुपातिक निर्वाचन प्रणालीको मर्मलाई आघात नपुयाई यसको उचित व्यवस्थापन गर्ने लगायतका विषयमा अबको संविधान संशोधन केन्द्रित हुनुपर्दछ। त्यसैगरी संवैधानिक मनसाय अनुरूप राष्ट्रिय सभालाई विषय विज्ञहरूको थलोका रूपमा परिणत गर्ने हिसाबले त्यसमा रहने सदस्यको सहभागितामा विषयविज्ञतालाई मुख्य प्राथमिकता राख्ने तवरले संविधान संशोधन गरिनु पर्दछ।"
"म आयु चाहिँ घोषणा गर्न सक्दिनँ, तर यो सरकार धेरै टिक्दैन : प्रचण्ड","सिन्धुपाल्चोक : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले वर्तमान सरकार टिकिराखोस् भन्ने चाहना नरहेको स्पष्ट पारेका छन् । उनले यो सरकार छिट्टै आफैं ढल्नेसमेत दाबी गरे । सिन्धुपाल्चोकको पर्यटकीय नगरी सुकुटेमा मंगलबारदेखि सुरु हुने राष्ट्रिय महिला तथा पुरुष भलिबल प्रतियोगिता उद्घाटन गर्न आएका उनले प्रेस सेन्टर नेपाल सिन्धुपाल्चोकले गरेको पत्रकारहरूसँगको भेटघाट कार्यक्रममा पार्टी अहिले नै सरकार गिराउने र सरकारमा जाने अभ्यासमा नरहेको दाबी गरे । यो सरकार असंवैधानिक र अप्राकृतिक छ । त्यसैले सरकार टिकिराखोस् भन्ने हाम्रो चाहना छैन,पूर्वप्रधानमन्त्री समेत रहेका प्रचण्डले भने,मैले मिति घोषणा गर्न सक्दिनँ । तर, यो सरकारको आयु चाहिँ धेरै छैन । सरकारको क्रियाकलाप हेर्दा नै यो धेरै नटिक्ने अवस्था आएको उनको भनाइ छ । अहिले आफूहरू जनताको बीचमा रहेको र त्यहीँ रिल्याक्स मिलिरहेकाले सरकार गिराउने र बनाउने खेलमा पार्टी नगाल्ने जिकिरसमेत अध्यक्ष दाहालले गरे । सरकारलाई असंवैधानिक,अप्राकृति संज्ञा दिँदै उनले यसको नियतमा खोट रहेको बताए । उनले अघि थपे,दुई तिहाइको सरकार भए पनि संसद् छलेर अध्यादेशमार्फत मुलुक चलाउने चेष्टा भइरहेको छ । यो निरिह सरकार हो । संविधानको एउटा धारा छाडेर अर्को प्रयोग गरी सरकार बनाइएकाले यो असंवैधानिक र अप्राकृतिक रहेको दाहालले तर्क गरे । उनले दबाबमार्फत् राष्ट्रपतिलाई निकै ठूलो धर्मसंकटमा पारेर यो सरकार बनाइएको उनले दाबी गरे । राष्ट्रपति उपधारा ७६ को ३ अनुसारै सरकार बनाउन चाहानुहुन्थ्यो । तर, उहाँलाई दबाब दिएर ठूलो धर्मसंकटमा पारियो,उनले भने।"
एमाले केन्द्रीय सदस्य किशोर मल्ल पक्राउ,काठमाडौं : नेकपा एमालेका केन्द्रीय सदस्य किशोर विक्रम मल्ल पक्राउ परेका छन्। जिल्ला प्रहरी परिसरका प्रवक्ता नवराज अधिकारीले बैंकिङ कसूरमा मल्ललाई सोमबार नियन्त्रणमा लिएको जानकारी दिए। उनी एमालेको भातृसंगठन अनेरास्ववियुको केन्द्रीय अध्यक्ष समेत भइसकेका व्यक्ति हुन्। प्रवक्ता अधिकारीका अनुसार पक्राउ परेका मल्लमाथि प्रहरी वृत्त महाराजगन्जले अनुसन्धान गरिरहेको छ।
थारू समुदायले टुँडिखेलमा माघी पर्व मनाउँदै (तस्बिर),"काठमाडौं : थारू समुदायले आज माघ १ गतेलाई माघी पर्व एवं नयाँ वर्षका रूपमामनाउँदैछन्। आज बिहानै स्नान, दान, खानपिन र रमाइलो गरेर माघी पर्व मनाइरहेका हुन्। सूर्य उत्तरायण प्रवेश गर्ने दिन माघ १ गते थारू समुदायको नयाँ वर्ष अर्थात् माघी पर्व पर्दछ। यो पर्वलाई ठाउँअनुसार विभिन्न नाम पनि दिने गरिएको छ। माघ १ गतदेखि पाँच दिनसम्म धुमधामका साथ तराई क्षेत्रमा यो पर्व मनाइन्छ। पश्चिम नेपालका दाङ, बाँके, बर्दिया, कैलाली कञ्चनपुरका थारू गाउँमा यतिबेला माघीको रौनक र चहलपहल बढेको छ। राजधानीसहित अन्य स्थानमा बस्ने थारू समुदायले पनि आज यो पर्व विशेष रूपमा मनाउँदै छन्। थारू समुदायमा आज बिहानै जलाशयमा गई स्नान, पूजा गरी ठूलाबडा कहाँ गएर आशीर्वाद लिने परम्परा छ। माघीकै अवसरमा नाचिने माघीनाच, छोक्रा, हुर्दुग्वा, लठहवालगायत नाच नाचिने गरिन्छ। धेरै ठाउँमा माघीका दिन आपसी सहमतिबाट एक वर्षका लागि मुखियासहित वर्षभर काम गर्ने पदको छनोट गर्छन्। थारू समुदायमा विवाह, यात्रा, बसाइँसराइका लागि माघीका समयमा साइत हेर्न नपर्ने चलन छ। आज थारु समूहले बसन्तपूरदेखि टुँडिखेलसम्म र्याली निकालेको छ।"
परराष्ट्रमन्त्री र कतारका विदेशमन्त्रीबीच फोनवार्ता: विपिनको रिहाइको पहल गरिदिन आग्रह,"काठमाडौं : हमास समूहको नियन्त्रणमा रहेका नेपाली युवा विपिन जोशीको रिहाइका लागि परराष्ट्र मन्त्रालयले कूटनीतिक पहल जारी राखेको छ । हमास समूहको नियन्त्रणमा रहेकामध्ये केहीलाई अपहरण मुक्त गर्न लागेको भन्ने समाचार आएपछि परराष्ट्रमन्त्री डाराणाले हमाससँग सम्पर्कमा रहेका र युद्धविरामका लागि मध्यस्थता गरिरहेका देशहरूलाई विपिनको रिहाइका लागि थप पहल गरिदिन आग्रह गरिरहेकी छिन्। यसैअन्तर्गत मन्त्री डा राणाले आज बिहान कतारका विदेश राज्यमन्त्री डा मोहम्मद बिन अब्दुलाजिज अलखुलाइफीसँग फोनवार्ता गरेकी छन्। मन्त्री डा खुलाइफी कतार सरकारका तर्फबाट हमाससँगको शान्तिवार्ताका लागि प्रमुख वार्ताकार एवं पध्यस्थकर्ता हुन्। मन्त्री राणाले कतारका मन्त्री डा खुलाइफीसँगको फोनवार्तामा हमासले आफ्नो नियन्त्रणमा रहेकामध्ये केही बन्दीलाई अपहरणमुक्त गर्न लागेको समाचार आएकाले विपिनको रिहाइका लागि विशेष पहल गरिदिन आग्रह गरेकी हुन्। मन्त्री राणाले कतार नेपालको सदैव हितैषी मित्रराष्ट्र रहेको प्रसङ्ग उल्लेख गर्दै कतारले हमाससँगको सम्पर्कमा रहेर शान्ति वार्ताका लागि युद्धविराम गराउन विशेष पहल गरिरहेकाले नेपाली युवा विपिनको रिहाइका लागि पनि विशेष पहल गरिदिन अपिल गरेकी हुन्। कुराकानीका क्रममा कतारका मन्त्री डा खुलाइफीले हमासहरूलाई इजरायलसँग युद्धविराममा ल्याउने विषय सकारात्मक रुपमा अघि बढिरहेको जानकारी गराउँदै हमासहरूको अपहरणमा रहेकाहरुको मुक्तिका लागि कतार सरकारले पहल गरिरहेको बताए। कतारका मन्त्री डा खुलाइफीले नेपाली युवा विपिनको रिहाइलाई अपिल गर्ने कुरा पनि आफूहरूले प्राथमिकतामा राखेको बताउँदै पहिलो चरणमा उनीहरूले केही बन्दी रिहा गर्ने सूचना दिएकाले सकेसम्म पहिलो चरणमै र त्यो सम्भव नभएमा बाँकीको रिहाइका क्रममा विपिन अपहरण मुक्त हुनेमा आफू विश्वस्त रहेको बताए। यसअघि मन्त्री राणाले इजिप्ट सरकारलाई पनि विपिनको रिहाइमा सहयोग गरिदिन आग्रह गरेकी थिइन् । इजिप्ट सरकार पनि हमासको सम्पर्कमा रहेर युद्धविरामका लागि पहल गरिरहेको छ । गत हप्ता उनले नेपालका लागि इजिप्ट र कतारका राजदूतमार्फत दुबै देशसँग विपिनको रिहाइका लागि विशेष पहल गरिदिनका लागि आग्रह गरेका थिइन्। यसअघि उनले गत हप्ता नै नेपालका लागि इजरायली राजदूत समुलिक एरी बासमार्फत् इजरायल सरकारसँग पनि सो आग्रह गरेकी थिइन्। राजदूत बासले मन्त्री राणासँग हमास समूहले ३४ जनालाई रिहा गर्न लागेको र त्यसमा वृद्धवृद्धा,महिला,बालबालिका र नाजुक स्वास्थ्य अवस्थाका व्यक्ति रहेको समाचार इजरायल सरकारले प्राप्त गरेको जानकारी गराएका थिए। सन् २०२३ को अक्टोबरमा इजरायली भूमिमा आक्रमण गरी प्यालेस्टाइनी हमास समूहले १० जना नेपालीसहित एक हजारभन्दा बढी व्यक्तिको हत्या गरेका थिए । त्यसलगत्तै उनीहरुले केही व्यक्तिलाई अपहरण गरी लागेकामा विपिन जोशी पनि रहेका छन् । विपिनको रिहाइका लागि नेपाल सरकारले आफ्नो कूटनीतिक प्रयासलाई जारी राखेको छ । संयुक्त राष्ट्रसंघ, विभिन्न अन्तर्राष्ट्रिय एवं क्षेत्रीय मञ्चहरुका साथै द्विपक्षीय एवं बहुपक्षीय बैठकहरुमा समेत परराष्ट्रमन्त्री डा राणाले विपिनको रिहाइका लागि पहल गरिदिन अन्तर्राष्ट्रिय समुदायलाई आग्रह गर्दै आएकी छन्।"
आन्तरिक उत्पादन अधिक भए पनि रोकिएन तरुल आयात,"काठमाडौं : नेपाली समुदायमा पुसमा पकाएर माघमा खाने तरकारी हुन् तरुल, सखरखण्ड र पिँडालु। यस्ता कन्दमूलजन्य उत्पादनलाई सांस्कृतिक पर्व माघे संक्रान्ति मनाउन पुस मसान्तमा उसिनेर माघ १ गते पारिवारिक जमघटसहित खाने प्रचलन छ। यससँगै घिउचाकु, तिलको लड्डु र सेलरोटी खानु माघे संक्रान्तिको विशेषता हो। यो पर्वलाई मगर र थारु सम्प्रदायले विशेष उत्सवका रूपमा मनाउने गरेका छन्। सांस्कृतिक पर्व माघे संक्रान्तिमा मात्रै खपत बढी हुने भएकाले तरुल, सखरखण्डको माग र आपूर्तिको ७५ प्रतिशत थेग्ने गर्छ। तरुल बाह्रै महिना खान सकिने पोषिलो कन्दमूल हो। तर, बजारमा पनि संक्रान्तिलाई लक्षित गरी दैनिक हजारौं क्विन्टल तरुल र सखरखण्ड भित्रिएका छन्। कालीमाटी फलफूल तथा तरकारी बजार विकास समितिको तथ्यांकअनुसार पुसको तेस्रो सातादेखि धमाधम तरुल, सखरखण्ड र पिँडालु आउने परिमाणमा हात्तै बढेको छ। पछिल्लो सात दिनमा कालीमाटी तरकारी बजारमा मात्रै ६ लाख २३ हजार ७०६ किलोग्राम बराबरको तरुल, १ लाख ९९ हजार ६५० किलोग्राम सखरखण्ड र ६१ हजार ४१५ किलोग्राम पिँडालु भित्रिएको छ। पुसको तेस्रो सातादेखि क्रमशः यस्ता तरकारी आउने क्रम बढ्दा दिनमै अधिकतम १ लाख ५९ हजार ९२५ किलोग्राम तरुल भित्रियो। यो पुस २७ गतेको तथ्यांक हो। उक्त दिन ४८ हजार किलोे सखरखण्ड र १६ हजार १५० किलो पिँडालु भित्रियो। जबकी यसअघि पुस २२ गते ४९ हजार ५२५ किलो तरुल, ३ हजार ५० किलो सखरखण्ड र २ हजार १ सय किलो पिँडालु कालीमाटी बजार भित्रिएको थियो। यसपछिका दिनमा क्रमशः बढ्दै गएर २५ गतेदेखिका ४५ दिन दैनिक लाख किलोभन्दा माथि तरुल भित्रियो। यस्तै, तरुलको परिमाणको तुलनामा सखरखण्ड र पिँडालु भने कम भित्रियो। विशेष गरेर माघे संक्रान्तिमा तरुललाई बढी महत्व दिइने भएकाले पनि यसको माग अधिक हुँदा बजारमा आपूर्ति बढी भएको हो। यसैक्रममा कालीमाटी फलफूल तथा तरकारी बजार विकास समितिका सूचना अधिकारी विनय श्रेष्ठ तरुल उत्पादन सिजनमा भन्दा पनि माघे संक्रान्तिमा बढी माग हुने भएकाले सोहीबमोजिम किसानले लगाउने गरेको बताउँछन्। उनका अनुसार सबैभन्दा बढी सर्लाहीबाट उत्पादित तरुल भित्रिएको छ। सूचना अधिकारी श्रेष्ठ भन्छन्, कालीमाटी बजारमा पुस महिनाको २८ गतेका दिन कुल १२ सय टन हाराहारीमा तरुल भित्रिएको छ। यसमध्ये ५० प्रतिशत सर्लाहीबाट छ। यसपछि सुनसरी, मोरङ, झापा, पश्चिम नवलपरासी, पाल्पा र उपत्यकाका छिमेकी जिल्लाहरू धादिङ, काभ्रे, मकवानपुर, चितवनबाट तरुल भित्रिएको छ। अधिकांश तरुल आन्तरिक उत्पादन भएको तर भारत तथा चीनबाट आयातित तरुल कालीमाटी बजारमा नभित्रेको उनको दाबी छ। तर, सखरखण्ड भने भारतको पनि भित्रिएको उनले जनाए। तरुलको सवालमा भने नेपालकै उत्पादनले पर्याप्त हुने भएकाले अन्य मुलुकबाट आयात गर्नुपर्ने बाध्यता नभएको उनको भनाइ छ। यससँगै पिँडालु पनि आन्तरिक उत्पादनबाटै पर्याप्त भएको उनले जानकारी दिए। चाडबाडका लागि लक्षित भएकाले यकिन खपतको अनुमान गर्न नसकेको उनले बताए। समग्रमा वार्षिक रूपमा उत्पादन भएको तरुलको ७५ प्रतिशत खपत पुस महिनामै हुने गरेको देखिन्छ। पहिला किसानले माघे संक्रान्ति लक्षित गरेर तरुल लगाउँने गरेकाले सोहीअनुसार बजारमा आउने गरेको र अरू महिना रित्तो जस्तो हुन्थ्यो। तर, अहिले उपभोग प्रवृत्तिमा परिवर्तन भएको छ। तरुल जस्ता कन्दमूलजन्य उत्पादन पोषणयुक्त खाना भनेर उपभोक्ताहरू सचेत भएकाले अरू महिनामा पनि माग गर्ने भएकाले सोहीअनुसार बजारमा यस्ता उत्पादन बाह्रै महिना आउने गरेको सूचना अधिकारी श्रेष्ठले जानकारी दिए। बजारमा कस्ता तरुल छन् ? स्वदेशमै तरुल, सखरखण्ड जस्ता कन्दमूलजन्य उत्पादनको सम्भावना भए पनि केन्द्रीय तहबाट आत्मनिर्भर बनाउनै भनेर प्रवर्द्धनतर्फ मात्रै जोड दिएको छैन। यद्यपि राष्ट्रिय आलुबाली कार्यक्रमले कन्दमूललाई प्रवर्द्धन सुरु गर्न खोजेको छ। विकास खरेल, बागवानी विकास अधिकृत, राष्ट्रिय आलु, तरकारी तथा मसलाबाली विकास केन्द्र अहिले बजारमा तरुलका प्रकारमा आकाशे, पाताले, रातो तरुल, सेतो तरुल, वन तरुल, घर तरुल, हात्तीपाइले तरुल, सिमल तरुल लगायतका तरुल बिक्री भैरहेका छन्। तरुल कन्दमूल, गिठ्ठा, भ्याकुर समूहको खाने तरकारीको रूपमा लिइन्छ। यसको वैज्ञानिक नाम डाएस्कोरी हो। जानकारहरूका अनुसार विश्वमा करिब ६ सय प्रजातिका तरुल फलेको देखिन्छ तर नेपालमा भने करिब १२१३ प्रजातिको उत्पादन हुने गर्छ। अझ कतिपय वन तरुलहरू विषाक्त हुने भएकाले चिनेर मात्रै उपभोग गर्नुपर्नेबारे पुर्खाहरूले बताउँदै आएका छन्। थोकमा प्रतिकिलो औसत सय रुपैयाँ गत वर्षको तुलनामा यसवर्ष तरुलको मूल्य महँगो भएको छ। गत वर्ष पुस महिनाभर होलसेल मूल्यमा तरुल प्रतिकिलो औसत ७०८० रुपैयाँमा बिक्री भएको थियो। तर, यस वर्ष होलसेलमै पुस महिनाभरि तरुल प्रतिकिलो औसत ८० रुपैयाँदेखि १०० रुपैयाँसम्म छ। पुस मसान्त अर्थात् पुस २९ गते नै प्रतिकिलो नयूनतम १ सयदेखि अधिकतम १ सय २० रुपैयाँसम्म बिक्री भएको छ। अझ खुद्रा पसलमा योभन्दा महँगोसमेत पर्न सक्छ। बर्सेनि करोडौंको सखरखण्ड र लाखौंको तरुल आयात मुलुकभित्र प्रसस्तै उत्पादन क्षमता भएको तरुल र सखरखण्डको आयात बर्सेनि करोडौंमा हुने गरेको छ। अझै यसको निर्यात भने भएको छैन। भन्सार विभागको तथ्यांकअनुसार विगत ५ आर्थिक वर्षमा सबैभन्दा बढी आर्थिक वर्ष २०७७७८ मा नेपालमा ११ लाख ५९ हजार रुपैयाँ बराबरको तरुल आयात भएको छ। यसपछि आव २०७८७९ मा ४४ हजारको तरुल आयात भयो भने यसपछिको आव २०७९८० मा भने शून्य भएको देखिन्छ। तर, आव २०८०८१ मा भने ६ लाख ३९ हजार रुपैयाँ बराबरको तरुल आयात भएको थियो। यससँगै चालु आवकोे ५ महिना अर्थात् मंसिरसम्ममा १ लाख रुपैयाँ बराबर मात्रै आयात भएको भन्सार विभागको तथ्यांकमा उल्लेख छ। तर, यो चाडपर्वभन्दा १ महिनाअघि भएकाले कम आयात भएको देखिएको हुनसक्ने विभागले जनाएको छ। पुस महिना माघे संक्रान्ति लक्षित भएकाले आयात बढ्न सक्ने अनुमान विभागको थियो। तरुल नेपालमा उत्पादन अधिक हुुने भएकाले आन्तरिक बजारमा स्वदेशी तरुल देखिएका पनि छन्। तर, नेपालको भूबनोट र उत्पादन क्षमता तरुलका लागि उपयुक्त भएकाले यसलाई व्यवसायीकरण गरेर आत्मनिर्भर गर्न सम्भव हुने कृषि विज्ञहरू औंल्याउँछन्। समग्रमा पहिलेदेखि तरुल जस्ता कन्दमूल हेलामा परेको बाली भएकाले खासै व्यावसायिक खेती गरिँदैन थियो। तर, आजकल केहीले यसको महत्व बुझेर न्यून रूपमा व्यावसायिक खेती गर्न खोजेका छन्। डारामकृष्ण श्रेष्ठ, सहसचिव, कृषि तथा पशुपन्छी विकास मन्त्रालय नेपालमा आयात हुने तरुलभन्दा सखरखण्ड अधिक छ। किनभने यसको आन्तरिक उत्पादन कम हुँदा भारत र चीनबाट आयात भएको भन्सार विभागको तथ्यांकमा देखिन्छ। विगत ५ आवको आयात प्रवृत्ति हेर्दा प्रत्येक आर्थिक वर्षमा सखरखण्ड मात्रै न्यूनतम ६७ लाख रुपैयाँदेखि अधिकतम २ करोड ९३ लाख ७९ हजार रुपैयाँ बराबरको आयात हुने गरेको छ। भन्सार विभागको तथ्यांकअनुसार आर्थिक वर्ष २०७६७७ मा नेपालमा १ करोड ५८ लाख ५५ हजार रुपैयाँबराबरको सखरखण्ड आयात भएको थियो। यसैगरी आव २०७७७८ मा १ करोड ९९ लाख २६ हजार रुपैयाँ बराबरको तरुल आयात भयो। यसपछि आव २०७८७९ मा २ करोड ५८ लाख ४२ हजारको सखरखण्ड आयात भयो भने आव २०७९८० मा सबैभन्दा बढी २ करोड ९३ लाख ७९ हजार रुपैयाँ बराबरको आयात भएको देखिन्छ। तर, आव २०८०८१ मा घटेर ६७ लाख २१ हजार रुपैयाँ बराबरको सखरखण्ड आयात भएको थियो। यससँगै चालु आवकोे ५ महिना अर्थात् मंसिरसम्ममा ९१ लाख २६ हजार रुपैयाँ बराबरको आयात भएको भन्सार विभागको तथ्यांकमा उल्लेख छ। जसमा भारतबाट २ लाख २० हजार ९६० किलोग्राम र चीनबाट ३ सय ४६ किलोग्राम सखरखण्ड आयात भएका छन्। प्रवर्द्धनमा सरकारी पहल सुस्त गतिमा परम्पराको हिसावले माघे संक्रान्तिमा माग अधिक हुने बताउँदै कृषि तथा पशुपन्छी विकास मन्त्रालयका सहसचिव डारामकृष्ण श्रेष्ठ समग्रमा पहिलेदेखि तरुल जस्ता कन्दमुल हेलामा परेको बाली भएको बताउँछन्। उनका अनुसार खासै व्यावसायिक खेती गरिँदैन थियो। यस्ता खाले रैथाने, जरे बाली घरायसी प्रयोजनबाहेक खेती गर्ने प्रवृत्ति घट्दै गएको छ। यद्यपि धेरैजसोले खेती गर्न छोडेका छन्। तर, आजकल केहिले यसको महत्व बुझेर न्यून रूपमा व्यावसायिक खेती गर्न खोजेका छन्। समग्र मुलुकमा कन्दमूल जन्य बाली कति उत्पादन हुन्छ भनेर मन्त्रालयसँग तथ्यांक नै छैन। मुलुक संघीयतामा गएपछि तीन तहको सरकारले गर्दा एकीकृत तथ्यांक निकाल्न गाह्रो भएको सहसचिव डा श्रेष्ठ बताउँछन्। यस्ता बाली हराउँदै गएकाले आगामी दिनमा खाद्य सुरक्षा र पोषणको हिसावले जगेर्ना गर्न आवश्यक भएको उनले बताए। उनी भन्छन्, धान, गहुँ, मकै जस्ता बालीको उत्पादन घट्ने प्रक्षेपण हुँदै गर्दा तरुल, सखरखण्ड जस्ता बालीको प्रचारप्रसार गर्नु आवश्यक देखिन्छ। यद्यपि यसलाई प्रवर्द्धन गर्न सरकारले रैथानेबाली प्रवर्द्धन भनेर सञ्चालन गरेको छ। सुरुमा करिब ३ सय ४५ वटा गाउँपालिकाहरूमा यस्तो कार्यक्रम लागू भएको थियो। पछि नदोहोरिने गरी साढे २ सय पालिकामा कार्यक्रम भएको छ। उनका अनुसार स्थानीय बाली प्रवर्द्धन कार्यक्रममा तरुल, पिँडालु, जंगली गिठ्ठा, भ्याकुरलाई व्यावसायिक खेती गर्न सक्ने व्यवस्था गरेको छ। तरुल लगायतका जरे, गाँडेबालीलाई रैथाने बाली मानेर त्यसको प्रवर्द्धन र क्षेत्र विस्तार गर्न कार्यविधि बनाएर कार्यान्वयन गर्न पठाएको छ। तर, यसको प्रभावकारिताको भने खासै रेकर्ड नै छैन। यस्ता तथ्यांक पालिकाबाट लिनुपर्ने हुन्छ। तर, यस्ता विषयले महत्व नपाउँदा तथ्यांक छैन, डा श्रेष्ठले भने। कन्दमूल खालका बाली खाद्य सुरक्षाका हिसावले प्राथमिकतामा राखिएको थियो तर पछि यो घट्दै गएको उनले बताए। यद्यपि अहिले कन्दमूल बाली विकास तथा प्रवर्द्धन केन्द्र भनेर बागमती प्रदेशअन्तर्गतको कार्यालय सिन्धुलीमा छ। यो बागमती प्रदेशको फार्म हो। यसले कन्दमूल बाली कस्तो उत्पादन हुन्छ हेर्ने, संकलन गर्ने, यसको खेतीपाती प्रवर्द्धनमा काम गर्ने, बेर्ना उपलब्ध गर्ने काम गर्छ। यसलाई मन्त्रालयले संघमा राख्न खोजेको थियो तर यो अधिकार नपाउँदा देशभरि यसबारे प्रचारप्रसारमा चुकेको डा श्रेष्ठ बताउँछन्। यता राष्ट्रिय आलु, तरकारी तथा मसलाबाली विकास केन्द्रका बागवानी विकास अधिकृत विकास खरेल स्वदेशमै तरुल, सखरखण्ड जस्ता कन्दमूलजन्य उत्पादनको सम्भावना भए पनि केन्द्रीय तहबाट आत्मनिर्भर बनाउन भनेर प्रवर्द्धनतर्फ मात्रै जोड नदिएको बताउँछन्। समग्रमा वार्षिक रूपमा उत्पादन भएको तरुलको ७५ प्रतिशत खपत पुस महिनामै हुने गरेको देखिन्छ। यो माघे संक्रान्ति लक्षित देखिन्छ। कालीमाटीमा सबैभन्दा बढी सर्लाहीबाट उत्पादित भएको तरुल भित्रिएको छ। तरुलको सवालमा भने नेपालकै उत्पादनले पर्याप्त हुने भएकाले अन्य मुलुकबाट आयात गर्नुपर्ने बाध्यता देखिँदैन। विनय श्रेष्ठ, सूचना अधिकारी, कालीमाटी फलफूल तथा तरकारी बजार विकास समिति यद्यपि राष्ट्रिय आलुबाली कार्यक्रमले कन्दमूललाई प्रवर्द्धन सुुरु गर्न खोजेको उनले जनाए। उनी भन्छन्, अहिले सखरखण्डको अध्ययन गरेर २ जातको उत्पादनका लागि व्यावसायिक कारोबार गर्न स्वीकृत गरिएको छ। यसलाई राजपत्रमै अंकित गरिसकेको छ। कानुनी रूपमा स्वीकृत नभएका बालीको व्यावसायिक कारोबार गर्न नपाइने उल्लेख गरेको छ। तर, यसबाहेकको भने अध्ययन नै भएका छैनन्। कन्दमूलजन्य उत्पादनको माघे संक्रान्तिका लागि मात्रै नभई खाद्य पोषणको हिसावले पनि प्रवर्द्धन जरुरी भएको उनी स्विकार छन्। यसकारण सरकारले यसलाई जोड दिनु जरुरी भएको उनको ठहर छ। उनका अनुसार रिसर्चले पनि यस्ता खाले उत्पादनलाई खासै अपनत्व लिएको देखिँदैन। सरकारी प्रणालीमा पनि यस्ताबालीमा काम र कार्यक्रम भएको छैन। जबकी यस्ता उत्पादन बर्सेनि आयात भएको तथ्यांक छ। अझ कालीमाटी बजारमा यसको माग राम्रै भएको देखिन्छ। यसकारण सरकारले अब तरुलजस्ता उत्पादनलाई प्राथमिकता दिनुपर्छ भन्ने हाम्रो धारणा छ, उनले अन्नपूर्णसँग भने। पोषणयुक्त कन्दमुलजन्य तरुल र सखरखण्ड तरुललाई बाह्रै महिना खान सकिने पोषिलो तरकारीको रूपमा लिइन्छ। यो औषधिजन्य जडीबुटी हो। यसको उत्पादनदेखि उपभोगसम्म आइपुग्दा विषादी प्रयोग गरिँदैन। यसैले तरुललाई विषादी नमिसाइएको पोषिलो र सस्तो तरकारीको रूपमा पनि चिनिन्छ। विशेष गरेर तरुलमा प्रशस्त कार्बोहाइड्रेट, खनिज, प्रोटिन भिटामिन पाइन्छ। सय ग्राम तरुलमा २७ ग्राम कार्बोहाइड्रेट, २ ग्राम प्रोटिन, ३३ ग्राम फाइबर, २४ मिलिग्रामसम्म फलाम पाइन्छ। तरुलका थुप्रै स्वास्थ्य लाभहरू छन् तर धेरै खाँदा पेट दुख्ने हुन् सक्छ। मिर्गौलाका बिरामीले डाक्टरको परामर्श लिएर मात्र खाने गर्नुपर्छ। कतिपय प्रजातिका तरुलले मिर्गौलालाई खराब असर गर्ने पनि हुन्छन्। मिर्गौलाका बिरामीले पोटासियमको मात्रा नियन्त्रित गर्न विशेष ख्याल राख्न जरुरी हुन्छ। तरुलका विभिन्न प्रकारमध्ये पहेंलो रंगको भ्याकुरलाई कुकुर तरुल भन्ने गरिन्छ। जसलाई हर्मोन गडबडीसम्बन्धी औषधि बनाउन प्रयोग हुन्छ। विशेष गरेर तरुल र खरखण्डमा भिटामीन ए प्रशस्त मात्रमा पाइने हुँदा यसले अन्धो हुनबाट बचाउने स्वास्थ्यकर्मीहरू बताउँछन्। यसले तौल घटाउने, छाला चम्किलो बनाउने, आँखा तेजिलो, हड्डीलाई बलियो बनाउने र पाचन प्रक्रियालाई बलियो बनाउन मदत गर्छ। विशेष गरेर पोलेको भन्दा उसिनेको सखरखण्डतरुलमा पोषण तथा भिटामिन पाइने भएकाले यो अन्य फलफूल तथा हरियो सागसब्जी जत्तिकै फाइदाजनक छ। अझ एउटा सखरखण्डतरुलमा करिब ४ ग्राम फाइबर उपलब्ध हुन्छ। जसका कारण लामो समयसम्म भोक मेटाउने काम गर्छ। यससँगै यसमा चिनीको मात्रा नहुने भएकाले मधुमेह रोगलाई नियन्त्रनमा राख्ने पनि बताइन्छ। यस्तै, यो बेटाक्यारोटिन तथा अन्य स्वस्थकर पोषणले भरपुर हुन्छ। अझ काँचो सखरखण्डतरुल र गाजरलाई पिसेर त्यसको सुप बिहानको खानाका रूपमा प्रयोग गर्दा शरीरलाई आराम हुने बताइएको छ।"
"इजरायल र हमासबीच चाँडै युद्धविराम हुन सक्ने, पहिलो चरणमा ३३ बन्धक रिहा गरिने","इजरायल र हमास बीच युद्धविराम सम्झौता चाँडै सम्पन्न हुन सक्ने सञ्चारमाध्यमहरुमा उल्लेख गरिएको छ। यसका लागि इजिप्ट, कतार र अमेरिकाको सहयोगमा कतारको राजधानी दोहामा वार्ता भइरहेको छ। इजरायली अधिकारीहरूले सोमबार बताएअनुसार सम्झौताको पहिलो चरणमा ३३ जना बन्धकहरूलाई रिहा गरिनेछ। हमाससँग ९४ जना इजरायली बन्धकहरू छन्। जसमध्ये लगभग ३४ जनाको मृत्यु भइसकेको छ। ७ अक्टोबर २०२३ मा हमासले २५१ इजरायली नागरिकलाई बन्धक बनाएको थियो। बाँकी बन्धकहरूलाई पहिले नै रिहा गरिएको छ। सम्झौताको लागि अन्तिम वार्ता आज जनवरी १४ मा हुने जनाइएको छ। यो सम्झौतामा हस्ताक्षर भएपछि तुरुन्तै कार्यान्वयन हुने उल्लेख छ। युद्धविरामको पहिलो चरण ४२ दिनको हुनेछ। बाँकी बन्धकहरूलाई ३३ जना बन्धकहरूको रिहाइको १५ दिन पछि रिहा गरिनेछ। यस अवधिमा युद्धविराम स्थायी रूपमा लागू गर्ने बारेमा पनि छलफल हुनेछ।"
माघी पर्व : शीतल निवासमा चियापन कार्यक्रम (तस्बिर),"काठमाडौं : राष्ट्रपति रामचन्द्र पौडेलले राष्ट्रिय हितको मूल उद्देश्य पूरा गर्न एकजुट भएर अघि बढ्न पनि आह्वान गरेका छन्। माघी पर्व २०८१ का अवसरमा राष्ट्रपति भवन शीतल निवासमा आयोजित चियापन कार्यक्रममा राष्ट्रपति पौडेलले मुलुक सामु विद्यमान समस्यालाई मध्यनजर गर्दै राष्ट्रिय हितको मूल उद्देश्य पूरा गर्न सबै एकजुट भएर अघि बढ्न पनि आह्वान गरेका हुन्। उनले देशमा सुशासन, विकास र शान्ति नै नेपाल र नेपालीको अभिष्ट भएको धारणा राखे। उनले संविधान र संघीय लोकतान्त्रिक गणतान्त्रिक शासन प्रणालीको मूल लक्ष्य पनि देशमा सुशासन, विकास र शान्ति नै भएको बताए। राष्ट्रपति पौडेलले सबैलाई आआफ्नो क्षेत्रबाट निस्वार्थ ढंगले अघि बढ्न प्रेरणा मिल्ने भन्दै सम्पूर्णमा माघी पर्वको शुभकामना व्यक्त गरे। चियापान कार्यक्रममा उपराष्ट्रपति रामसहायप्रसाद यादव, प्रधानमन्त्री केपी शर्मा ओली, प्रतिनिधिसभाका सभामुख देवराज घिमिरे, राष्ट्रियसभा अध्यक्ष नारायणप्रसाद दाहाल, पूर्वउपराष्ट्रपति, विभिन्न दलका शीर्ष नेता लगायतको उपस्थिति रहेको थियो।"
"कृषि अनुदान बालुवामा पानी भयो, मौलिकता खोज","कुनै बेला कृषि प्रधान देश भनेर उपमा पाएको नेपाल कृषिमै परिनिर्भर छ। खेतीयोग्य अर्थात् कृषि भूमिको पर्याप्तताका बाबजुद कृषिमा निर्भर जनताको संख्या घट्दो छ। कृषिमा जनताको निर्भरता घट्नु सुखद हो। कृषिमा निर्भरता घटाएर व्यापार, व्यवसाय र उद्यमधन्दातिर लाग्नु सही दिशा हो। थोरै जनसंख्या कृषिमा लाग्ने र तिनले गर्ने उत्पादनले सबैलाई पुग्नेमात्रै नभई निर्यातै गर्न सक्ने हुनुपर्छ। जस्तो इजरायल जसको कृषि भूमि नै कृत्रिम रूपमा तयार पारिएको छ, र २ प्रतिशतमात्रै जनता कृषिमा काम गर्छन्, तर ९० प्रतिशत उत्पादन निर्यात हुन्छ। डेनमार्कमा ४ प्रतिशतभन्दा कम जनता कृषिमा छन् र अधिकतर उत्पादन निर्यात हुन्छ। हाम्रो नेपालमा त्यस्तो हुन सकेको छैन। किसानका अनेक दुःख छन्। सरकार चाहिँ कृषिलाई प्राथमिकतामा राखे झै गर्छ र बर्सेनि अनुदान बाँड्छ। तर कुनै यस्तो किसान भेटिन्न, जसले अनुदान पाएकैले उन्नति गरेको होस्, त्यस्तो कुनै उत्पादन छैन, जसले अनुदानकै कारण उत्पादन वृद्धि गरेको होस् वा अरु कुनै उन्नति र उपलब्धि हासिल भएको होस्। कृषि अनुदान वास्तवमा बालुवामा पानी सराबर छ। पछिल्लो पाँच वर्षमा अर्थात् २०७६७७ देखि आव २०८०८१ सम्म १ खर्ब ७ अर्ब ६६ करोड २७ लाख रुपैयाँ सरकारले कृषि अनुदानमा खर्च गरेको छ। तर न किसानले बेलामा मल पाएका छन्, न त सिँचाइको प्रबन्ध अनि बिमा। अनुदान टाठाबाठालाई कमाउने काइदामा परिणत भएको छ। यतिका कुरा प्रस्ट हुँदाहुँदै सरकार अनुदानबाट पछि हट्न हिचकिचाउनुको कारण सस्तो लोकप्रियतामुखी हुनु हो। नेपालको माटो सुहाउँदो कृषि प्रणाली विकास गर्ने कुनै नीति र योजना सरकारसँग छैन। रैथाने बाली जोगाउने उपाय पनि सरकार निकाल्दैन। आयातीत मल र बिउमा किसान भर पर्नु परेको पनि सरकार देख्दैन। एउटा मल कारखाना खोल्दैन। तर अनुदान भनेको बाँडेको बाँड्यै गर्छ। किसान भने मलको लाइनमा लाग्दालाग्दै बेहोसमात्रै होइन ज्यानै गुमाउन पनि बाध्य छन्। अनुदान र कृषिमा आधुनिकीकरणका सरकारी योजना दशकौंको अनुभवबाट असफल भए भन्न सकिन्छ। तर मौलिक योजना नल्याउने र अनुदानकै सस्तो लोकप्रियतावादी कार्यक्रममै रमाउने गर्नु निकम्मापना हो। अनुदानमा चाहिँ तीन वटै सरकारबीच होडबाजी छ। तर मौलिकता कसैले दिन सकेका छैनन्। कुन बाली नेपाली भूमिका लागि ठीक हो र कसरी गर्न सके प्रतिस्पर्धामा जान सकिन्छ भन्ने सोच नीति निर्मातामा कहिल्यै पलाएन। त्यसैको परिणाम नेपालको कृषि क्षेत्रको दुरवस्था भएको हो। अर्थतन्त्रमा महŒवपूर्ण योगदान पुयाएको त छ र तर यसैमा मात्रै भर परेकैले मुलुक अघि नबढेको हो भन्ने बुझेर नीति र कार्यक्रम परिवर्तन गर्न ढिला गर्नु हुँदैन। कृषि अनुदानको ढाँचा परिवर्तन गर्नुपर्छ।"
रूकुम पूर्वमा २४ वर्षपछि फरार प्रतिवादी पक्राउ,"रूकुम पूर्व : रूकुम पूर्वमा पुस महिनामा मात्रै २९ जना प्रतिवादी पक्राउ परेका छन्। जसमा १० महिनादेखि २४ वर्षपहिले सम्मका फरार प्रतिवादी पक्राउ परेका हुन्। जिल्ला प्रहरी कार्यालय रूकुम पूर्वी भागले सोमबार मासिक पत्रकार भेटघाट कार्यक्रम अन्तर्गत पक्राउ प्रतिवादीहरूको विवरण सार्वजनिक गरेको हो। २४ वर्षपछि पक्राउ पर्नेमा भूमे गाउँपालिका स्थित महेन्द्र दमाई रहेको प्रहरी नायब उपरीक्षक माधव राज खरेलले बताए। खरेलका अनुसार उनी कर्तव्य ज्यान मुद्दामा २४ वर्षपछि पक्राउ परेका हुन्। त्यस्तै पुथा उत्तरगंगा गाउँपालिका स्थित कुमारी बुढा मगर २० वर्षपछि लागू औषध मुद्दामा, भूमे गाउँपालिका स्थित फसरी बुढा ९ वर्ष पछि लागू औषध मुद्दामा, पुथा उत्तरगंगा गाउँपालिका स्थित ढाँट पुन ७ वर्ष पछि बहुविवाह मुद्दामा र पुथा उत्तरगंगा गाउँपालिकाकै २१ वर्षीय एक पुरुष १० महिनापछि साइबर क्राइम मुद्दामा पक्राउ परेका हुन्। अभद्र व्यवहार, जबरजस्ती करणी, लागू औषध, झुन्डिएर आत्माहत्या, चोरी र भवितव्य मुद्दामा ७ ओटा मुद्दा दर्ता भएकोमा एउटा मुद्दा फर्छ्यौट भएको छ भने ६ ओटा मुद फर्छ्यौट हुन बाँकी रहेको छ। त्यसमा सबै प्रतिवादी पक्राउ भैइसकेका छन्। यो पुस महिनामा एक जनाले आत्माहत्या गरेका छन् भने ५ किलो ८ सय १८ ग्राम लागू औषध चरेशसहित दुई जना महिलालाई प्रहरीले पक्राउ गरेको छ। २४ वर्ष पछि सम्मका फरार प्रतिवादी पनि पक्राउ पर्नुले सबैलाई अपराध गरेपछि कानुनले जति वर्षपछि पनि नछोड्ने रहेछ भन्ने कुराको पुष्टि भएको डिएसपी खरेलले बताए।"
फोनपे पेमेण्टको पाँचौं वार्षिक साधारण सभा सम्पन्न,"काठमाडौं : फोनपे पेमेण्ट सर्भिसको पाँचौं वार्षिक साधारण सभा ललितपुरमा सम्पन्न भएको छ। सञ्चालक समितिका अध्यक्ष सशीन जोशीको अध्यक्षतामा सभा सम्पन्न भएको हो। उक्त कार्यक्रममा आव २०८०८१ को लेखापरीक्षकको प्रतिवेदन सहितको वासलात, नाफानोक्सान, हिसाब तथा नगद प्रवाह विवरण लगायतका वित्तीय विवरणहरु पारित गरी फोनपेको शेयरधनीहरुलाई २०८१ असार मसान्तमा कायम रहेको चुक्ता पूँजीको १०५३ प्रतिशत नगद लाभांस (कर समेत) वितरण गर्ने निर्णय गरेको छ। साथै आव २०८१८२ को लेखापरीक्षकका लागि एनबएएसएम एन्ड एसोसियटलाई नै नियुक्ति गर्ने निर्णय गरेको छ।"
"मधेशी मोर्चा बनाउने कसरत, धुम्बाराहीमा छलफल जारी","काठमाडौं : मधेश केन्द्रित राजनीतिक दलहरूले मधेशी मोर्चा गठनको कसरत सुरु गरेका छन्। काठमाडौंको धुम्बाराहीको समर्पण एकेडेमीमा जारी बैठकमा संसदमा प्रतिनिधित्व गर्ने दलदेखि संसद बाहिर रहेका तराईमधेस केन्द्रित दल सहभागी रहेका छन्। मधेश केन्द्रित राजनीतिक दलहरुको कार्यदलस्तरीय बैठकले मोर्चा निर्माणको खाका, उद्देश्य निर्धारण गर्ने र साझा एजेन्डातयबारे छलफल भइरहेको बैठकमा सहभागी एक नेताले अन्नपूर्णलाई जानकारी दिए। बैठकमा जनता प्रगतिशील पार्टी, नेपालका अध्यक्ष हृदयश त्रिपाठी,जनता प्रगतिशील पार्टीको तर्फबाट कार्यदलका सदस्य समेत रहेका उपाध्यक्ष डाशिवजी यादव, राष्ट्रिय मुक्ति पार्टी नेपालका नेता केशव झा, जसपाका कार्यदल सदस्य एवं उपाध्यक्ष रेणु यादव, जनता प्रगतिशील पार्टीका ईश्वर दयाल मिश्र, जनमत पार्टीका कार्यदलका सदस्य एवं पार्टीका प्रवक्ता डा शरदसिंह यादव,जनता प्रगतिशील पार्टीका डा भरत थापा, जनता प्रगतिशील पार्टीका मोहम्मद साबिर हुसैन, राष्ट्रिय मुक्ति पार्टी नेपालका अनिल महासेठ, तराई मधेश लोकतान्त्रिक पार्टीका बृज किशोर सिंह (वृषेशचन्द लाल), लोसपा नेपालका मनिष मिश्र, स्वतन्त्र सांसद अमरेशकुमार सिंह लगायतका नेताहरु सहभागी छन्। सत्तारुढ दुई दल नेपाली कांग्रेस र एमालेले संविधान संशोधन संशोधन गर्ने र थ्रेसहोल्ड बढाउने चर्चाका बीच मधेस केन्द्रित दलहरू एकीकृत हुन थालेका छन्। उनीहरुले मधेशी मोर्चा गठन गरेर आगामी कार्यदिशा निर्धारण गर्ने बताएका छन्। बैठकमा जसपा नेपाल भने अनुपस्थित रहेको छ।"
"रिडीमा माघी मेला, गण्डकीमा स्नान गर्नेको घुइँचो","गुल्मी : गुल्मीको पवित्र धार्मिकस्थल रिडीमा आजदेखि माघी मेला सुरू भएको छ । उद्योग वाणिज्य संघ रिडी शाखा,रुरु फ्रेन्डस क्लब र फ्रेन्डस क्लबको संयुक्त आयोजनामा माघी मेला सुरू भएको हो । तीन जिल्लाको संगमस्थल रिडीस्थित कालीगण्डकी नदीमा बिहानैदेखि नुहाउने र पुजाआराधना गर्ने श्रद्धालुको घुइँचो लागेको रुरक्षेत्र गाउँपालिका१ का वडाध्यक्ष नवराज विकले जानकारी दिए । पहिले जेठी,माइली र कान्छी सङ्क्रान्तिका नाममा विभाजन गरेर तीन दिनसम्म रिडीमा माघी मेला हुने गर्दथ्यो । तर,पछिल्लो समय श्रद्धालुको चाप र स्थानीयको मागका आधारमा बढाएर मेला छ दिन गराइएको छ । चार धाममध्येकै एक धाम रुरुक्षेत्र भएकाले पनि माघे सङ्क्रान्तीमा स्नान गर्न र पूजाआजाका लागि श्रद्धालुको घुइँचो लाग्ने गर्दछ । कालिगण्डकी नदी तीन जिल्लाको संगम स्थलमा पर्ने गर्दछ । गण्डकीमा स्नान र मेलाको अवलोकन गर्नका लागि गुल्मी,पाल्पा र स्याङ्जालगायत जिल्लाबाट श्रद्धालु आउने गरेको वडाध्यक्ष विकले बताए । चारधाममध्येको एक प्रमुख धाम मानिने रुरु क्षेत्रको कालीगण्डकीमा माघे सङ्क्रान्तिका दिन स्नान गरेर रुरु कन्याको दर्शन गरेमा मानिसले आफूले अन्जानमा गरेका सम्पूर्ण पापबाट मुक्त भई मोक्ष प्राप्त हुने किंबदन्ती छ । विशेषगरी माघे सङ्क्रान्तिका दिनमा कालीगण्डकीमा स्नान गर्नाले देव ऋण,पितृ ऋण तथा रिषि ऋणसमेत मुक्ति पाइने धार्मिक विश्वासका कारण हजारौं मानिस यस अवसरमा रिडि क्षेत्रधाममा आउने गर्छन् । यो मेलालाई यस क्षेत्रकै पर्वको रुपमा हेरिन्छ । प्रत्येक वर्ष लाग्ने यो मेला तीन जिल्लामा फरक फरक कार्यक्रमको आयोजना गर्ने गरिन्छ । पाल्पाजिल्ला तर्फ धार्मिक कार्यक्रम भजन कृतन ,पुजापाठ ,भण्डारा ,दान पुन्य जस्ता कार्यक्रम हुने गर्दछन् । यस्तै गुल्मीतर्फ स्थानीय संघसंस्थाको सहयोग बृहत् सांस्कृतिक कार्यक्रमको आयोजना हुने गर्दछ । छ दिनसम्म चल्ने मेलामा स्याङ्जा तर्फ ठूलो राशीमा खुल्ला भलिबल प्रतियोगिता र विभिन्न परिकारका होटल सञ्चालन हुने गर्दछन् । मेलामा पाल्पा,गुल्मी,स्याङ्जा,अर्घाखाँची,रुपन्देही,बाग्लुङ,पर्वत,रुकुम,काठमाडौंलगायतका स्थानबाट समेत भक्तजन भगवानको दर्शनको निम्ति आउने गरेको पाइन्छ । यहाँ रुकुमबाट भेडाका उनबाट बनेका चारपाटे काम्ला,लम्बरी काम्ला जुम्लेली सुइटर,टोपि,उनका सुइटर,राडीपाखी,बिक्री गर्न व्यापारी आउने गर्दछन् । यस्तै मेलामा डाला, सुपा, नाम्ला, चाल्नाहरुको पनि व्यापार हुने गर्दछ । घरेलु उद्योग तथा स्थानीय परिकारबाट ब्यापारीहरुले लाखौको आम्दानी गर्ने गर्दछन् । पाहुरको रुपमा पठाइने गुल्मेली गुड,खुदो,कफि,टिमुर,सिन्की,सुन्तला,अचारलगायतका ग्रामीण भेगमा पाइने खानेकुराको विक्री वितरण हुने गर्दछ । गुल्मीतर्फ २ सय र पाल्पामा १ सय गरि मेलामा ३ सय स्टल राखिएको गुल्मी उद्योग वाणिज्य संघ रिडी शाखाका अध्यक्ष तथा मेला मुल आयोजक समिति संयोजक ताराप्रसाद सुवेदीले जानकारी दिए । मेलामा अवलोकन गर्न श्रद्धालुलाई प्रवेश निःशुल्क गरिएको छ । उनले स्थानीय कला संस्कृतिको जगेर्ना गर्दै धार्मिक क्षेत्रको थप प्रचारप्रसारका लागि प्रत्येक वर्ष मेलाको आयोजना गर्दै आएको मुल आयोजक समिति संयोजक सुवेदीले बताए । मेला माध्यमबाट यहाँका स्थानीय कला, संस्कृति,कृषि प्रदर्शनी,नेपाली मौलिकताका साथै धार्मिक तथा पर्यटकीय क्षेत्रको प्रचारप्रसार गरेर पर्यटन प्रवर्द्धन सहयोग मिल्ने सुवेदीले बताए । ६ दिनसम्म चल्ने मेलामा दैनिक राष्ट्रिय स्तरका कलाकारहरू प्रस्तुति रहने छ । मेलामा स्थानीय विभिन्न परम्परागत झाँकीहरू नाच,लाखे नाच,भजन,बाल उद्यान,कृषि तथा घरेलु उत्पादनको प्रर्दशनीलगायत हस्तकलाबाट निर्माण गरिएका वस्तुहरूको प्रर्दशनी गरिने आयोजकले जनाएको छ । साथै मेलामा गुल्मीको गुण खुदो,राडीपाखी,पाला सुपालगायतका कोदाको बिस्कुट,विभिन्न परिकारका खाना र खुदोबाट निर्माण गरिएका विभिन्न परिकार मेलाका आर्कषण रहेको बताइएको छ । परापूर्व कालदेखि लाग्ने मेला भएकाले यहाँ पूर्वी रुकुमबाट उनीबाट निर्माण गरिएका कम्मल पनि ब्रिक्रीका लागी ल्याइने गर्दछ । मेलामा पुगेकाहरूलाई रमाइलो र धार्मिक क्षेत्रको प्रचारका लागि यसवर्ष पनि गण्डकीमा र्याफ्टिङ सञ्चालन गरिएको आयोजकले जनाएको छ ।"
पहाडमा ईभी मोह बढ्दै,"भोजपुर : पहिलेपहिले चिल्ला महँगा पजेरोमा चढ्ने सपना मात्रै हुन्थ्यो। ती गाडीमा सरकारी कर्मचारी वा धनाढ्य मान्छे चढ्थे। सबैतिर सडक थिएन। खनिएका कच्ची सडक धुलाम्मे र हिलाम्मे हुन्थे। सर्वसाधारणहरू पुराना, थोत्रा सवारीमा कोच्चिएर तराईको यात्रा गर्नुपर्थ्यो। तर पछिल्ला वर्षहरूमा मुख्य सडकहरू कालोपत्रे भएपछि जीवनशैली नै फेरियो। कालोपत्रेसँगै पछिल्ला तीन वर्षमा यात्रुवाहक चिल्ला पजेरो अर्थात् विद्युतीय गाडी ईभी (इलेक्ट्रिक भ्यान) बाक्लिन थालेका छन्। अहिले यिनै चिल्लो गाडीमा तराईदेखि पहाडका गाउँगाउँसम्म पुग्न थालेका छन्। कच्ची सडकको लामो यात्रामा कोच्चिएर कष्टकर यात्रा गर्नुपर्ने दिन सम्झँदै भोजपुर नगरपालिका५ का भीम राई ईभी गाडीबाटै नियमित तराईको यात्रा गर्छन्। आरामदायी, छिटोछरितो र सस्तो भाडादरको ईभी गाडीमा यात्रा गर्न पाएपछि सर्वसाधारणको जीवनशैली नै फेरिएको उनी सुनाउँछन्। पहिले कोच्चिएर साँघुरो सिटमा कष्टकर यात्रा गर्नुपथ्र्यो, अहिले त्यस्तो झन्झट ईभी गाडीले हटाइदिएको छ, उनले भने, चिल्लो ईभी गाडी चढ्नु सपना जस्तै थियो, अहिले चढ्न पाइएको छ, खोजेजस्तै आरामदायी यात्रा गर्न पाइएको छ। खोजेको र रोजेजस्तो गाडीमा यात्रा गर्दा समय र पैसा दुवैको बचत हुने गरेको यात्रु सुनाउँछन्। दशक पहिलेसम्म जिल्लाभित्रका सडकहरूको दुर्दशा थियो। सडकहरू बिग्रिएर यात्रुलाई कष्टकर यात्रा गर्नुपथ्र्यो। पूरै एकदिन लगाएर पहाड तराई यात्रा गर्नुपथ्र्यो। तर सडकको स्तरोन्नतिसँगै ईभी गाडी चल्न थालेपछि करिब पाँच घण्टामै धरानसम्म आरामले पुगिन्छ। एउटा यात्रुले बिहान हिँडेर बेलुकी घर फर्कन सक्ने स्थिति बनेको छ। कुनै बेला अफिसियल कामका लागि ९१० घण्टा धुलोहिलो भएर कोच्चिँदै धरान झर्नुपथ्र्यो। समय पनि धेरै लाग्ने, भाडा पनि महँगो, यात्रा पनि गाह्रो, तर अहिले ईभी गाडीमा चढ्दा यी सबै सास्ती हटेर गएको छ। बिहान गए बेलुका घर आइपुग्ने भइसकियो, स्थानीय नारायण भण्डारीले अनुभव सुनाए। ईभी गाडीले गाउँगाउँसम्म घरघरमै सामानहरू पुयाउने पनि गरेको स्थानीय यात्रु सुनाउँछन्। जिल्लाभित्र अहिले १२ वटा र जिल्ला बाहिरका गरी २२ ईभी गाडीहरू चलिरहेका छन्। यात्रालाई सन्तुष्टिजनक र आरामदायी बनाउन ईभी गाडी उत्तम रहेको व्यवसायी दिलिहाङ राईले बताए। उनले भने, सर्वसाधारणको आरामदायी छरितो सेवाका लागि ईभी चलाइरहेको छु, यात्रुको प्रतिक्रिया पनि राम्रो छ। कमाइ पनि राम्रै छ, गन्तव्यमा छिटो पुगेपछि अन्य फुर्सदको समयमा अतिरिक्त कमाइ पनि हुने हुँदा ईभी गाडीबाट राम्रो आम्दानी पनि भइरहेको व्यवसायीहरू सुनाउँछन्। भोजपुरबाट चलिरहेका ईभी गाडीहरूको आलोपालो क्रम हुने गरेको छ। आलोपालो भए पनि यात्रुहरूलाई सहज सेवा दिने ईभी गाडीहरूको संख्यामा वृद्धि भइरहेको टेम्केमैयुङ यातायात प्रालिका अध्यक्ष ज्ञानु राई बताउँछन्। ईभी गाडीको मोह बढिरहेको छ, गाडीको संख्यामा पनि दिनानुदिन वृद्धि भइरहेको छ, व्यवसायीहरू पनि थपिने क्रममा छन्, उनले भने। ग्रामीण क्षेत्रका कच्ची सडकहरूको स्तरोन्नति र कालोपत्रे बन्न सके सर्वसाधारणलाई अझ सुविधा दिन सकिने उनले बताए। भोजपुरका भित्री गाउँबस्तीसँगै दैनिक दर्जनौं संख्यामा यात्रुवाहक सवारीसाधनहरू भोजपुरदेखि धरान, विराटनगर, झापा हुँदै भोजपुर काठमाडौंसम्म चल्ने गरेका छन्।"
गण्डकीमा मगर र गुरुङ भाषालाई पनि सरकारी कामकाजको भाषा बनाइने,"स्याङ्जा : गण्डकी प्रदेशका सामाजिक विकास, युवा तथा खेलकुद मन्त्री बिन्दुकुमार थापाले मगर भाषा र गुरुङ भाषालाई पनि सरकारी कामकाजको भाषा बनाइने बताएका छन्। स्याङ्जा सदरमुकाममा आयोजित मगर तथा गुरुङ भाषालाई सरकारी कामकाजको भाषा सम्बन्धमा व्यवस्था गर्न बनेको विधेयक २०८१ को मस्यौदामाथि स्थानीय सरोकारवालाको सुझाव संकलनपछि बोल्दै मन्त्री थापाले संविधानको भावना र प्रदेशवासीका चाहना बमोजिम प्रक्रिया अघि बढाइएको बताएका हुन्। यही माघको तेस्रो साताबाट सुरु हुने हिउँदे अधिवेशनमा सो विधेयकलाई पेश गर्ने र आवश्यक प्रक्रिया पूरा गरी पारित गर्ने मन्त्री थापाले प्रतिबद्धता जनाए। गण्डकी प्रदेशमा मगर र गुरुङ जातिको बाहुल्यता छ। गण्डकीका बहुसंख्यक जातिले बोल्ने भाषा मगर र गुरुङ भएकाले सरकारी कामकाजका भाषा बनाउने उद्देश्यले प्रारम्भिक मस्यौदा तयार पारी पहिलो पटक स्याङ्जा आएको बताए। प्रदेशका ४ जिल्लामा पुगेर रायसुझाव संकलन गर्ने अभियानमा जुटेको मन्त्री थापाको भनाइ छ। अबका केही दिनभित्र बागलुङ, तनहुँ, लमजुङ जिल्लामा पुगी जिल्लागत सुझाव संकलनपछि विज्ञ टोलीबीच पनि छलफल गर्ने तयारीमा रहेको उनले बताए। पछिल्लो तथ्यांक अनुसार गण्डकी प्रदेशको कुल जनसंख्या २५ लाखमध्ये १८७९ प्रतिशत मगर र ११३१ प्रतिशत गुरुङ जाति छन्।"
माघ लहैली सुरिक सिकार खैली,"टीकापुर : आज माघ, थारू समुदायको नयाँ वर्ष। थारू सम्वत् २६४८ सुरु भएको दिन। आफ्नो नयाँ वर्षका दिन पश्चिम तरार्ईका थारू समुदायका मानिस बिहानै नदी, तलाउ, खोलामा नुहाएर आफूभन्दा ठूलालाई ढोगसलाम गर्ने र सानालाई आशीर्वाद दिने गर्छन््। आजको दिन रिसराग, आपसी वैमनस्यता, झैझगडा सबै बिर्सेर एक आपसमा आत्मियता दर्शाउनुका साथै शुभकामना आदानप्रदान गर्ने चलन थारू समुदायमा छ। पुस महिनाको अन्तिम दिनदेखि नै थारू बस्तीमा माघको रौनक छाउँ छ। पश्चिमको कैलाली, कञ्चनपुरलगायत थारू बस्तीमा माघको रौनक छाएको हो। पुस महिनाको अन्तिम दिनको बिधाइ गर्दै माघ १ गते नयाँ वर्षको सुरुवात गरिने पर्वलाई थारू समुदायका लागि सबैभन्दा ठूलो चाड हो। सोमबार बिहानैदेखि थारू समुदायमा बंगुरको मासुका परिकार बनाइन्छ। आजको राति थारू जातिको संस्कृतिअनुसार नाचगान गरी रातभर जाग्राम बस्ने, ध्वनि जगाएर (धमार) भजनकीर्तन गर्ने, आगो ताप्ने, तरुल, सकरखण्ड जस्ता परिकार बनाएर खाने चलन छ। माघ लहैली सुरिक सिकार खैली रे हाँ, सखीये हो माघक् पिली गुरी गुरी जाँर जस्ता गीतमा थारू समुदायमा मघौटा नाच देखाइन्छ। थारू गाउँबस्ती यतिबेला यस्तै गीतले गुञ्जायमान बनेको छन्। थारू समुदायका बालबालिकादेखि वृद्धवृद्धासम्म यो चाडमा उत्तिकै रमाउँछन्। यो पर्वको विशेष रौनक नै मघौटा नाच भएको थारू अगुवाहरू बताउँछन्। जिल्लाका थारू समुदायका मानिसले हर्षोल्लासपूर्वक माघ पर्व मनाइरहेका छन्। मघौटा नाच, ढमार, ढुमरु गीतमा रमाउँदै आफ्नो सबैभन्दा ठूलो माघ पर्व मनाइरहेका छन्। गाउँघरमा माघीको हर्षोल्लास छाएको टीकापुर नगरपालिका १ का वनगाउँका स्थानीय हिरालाल चौधरीले बताए। थारू समुदायका व्यक्तिहरूका अनुसार पुस अन्तिम दिनदेखि माघ २ गतेसम्म माघ पर्व धुमधामपूर्वक मनाउने चलन रहेको छ। माघको पहिलो दिन बिहानै जिता (बंगुर) मार्ने गरिन्छ। हरेकको घरमा बंगुरको मासुसहित मीठामीठा परिकार पाक्ने गर्छ। पुस महिनाको अन्तिम दिन ढमार, ढुमरु गीत र मघौटा नाचमा रमाउँदै मीठामीठा परिकार खाने चलन रहेको लम्कीचुहा नगरपाकिला ६ थारू अगुवा रामकुमार चौधरीले बताए। थारू समुदायले माघलाई तीन दिनसम्म मनाउने चलन छ, पुस महिनाको अन्तिम दिन जिता काटेर मीठामीठा परिकार खाइन्छ, दोस्रो दिन अर्थात् माघ १ गते बिहानै नदी, तलाउ, खोलामा नुहाएर आफूभन्दा ठूलालाई आशीर्वाद लिने र सानालाई आशीर्वाद दिने गरिन्छ चौधरीले भने, तेस्रो दिनमा अर्थात् माघ २ गते खोज्नीबोज्नीका रूपमा मनाउने चलन छ। उनका अनुसार माघ पर्वको पहिलो दिन थारू सम्वतको अन्तिम दिन हुने गरेकाले यस दिन वर्षभरीको दुःखपीडा बिर्सेर रमाउने गरिन्छ। थारू बस्तीमा जिता मारेर घर परिवार, इष्टमित्रबीच खुसियाली साटासाट गर्दै माघ पर्वको रमाइलो गरिन्छ। माघ २ गते अर्थात् माघ पर्वको अन्तिम दिन खोज्नीबोज्नी हो। यस दिन अघिल्लो आर्थिक वर्षको समीक्षा गर्दै नयाँ वर्षका लागि योजना बनाउने प्रचलन थारू समुदायमा छ। माघ २ गते नै थारू गाउँको नेतृत्व (बडघर, भलमन्सा) चयन गर्ने चलन पनि छ। एक वर्षका लागि गाउँको नेतृत्व कसले गर्ने थारू समुदायको सामूहिक भेलाबाट निर्णय गरिन्छ। माघ पर्वको अन्तिम दिन नै आफ्ना विवाहित छोरी चेलीलाई उपहारका रूपमा चामल दिने गरिन्छ, जसलाई निसराउ भनिन्छ। माघ धार्मिक, सांस्कृतिक, सामाजिक र आर्थिक महत्व बोकेको पर्व रहेको टीकापुर बहुमुखी क्याम्पसका उपप्राध्यापक नाथुराम चौधरी बताउँछन्। उनी भन्छन्, माघ नयाँ वर्ष पनि हो, आर्थिक वर्षको पनि हो, शान्तिको महशुस अथवा मुक्ति पाएको पर्वका रूपमा समेत थारू समुदायमा लिइन्छ चौधरीले भने, जसरी हामी असारमा आर्थिक वर्ष सुरु गरेजस्तै थारू समुदायमा माघबाटै गरिन्छ, घरको अंशवण्डा गर्दा समेत माघी मै गरिन्छ।"
मेलमिलाप र सद्भावको पर्व माघ,"'बाबाके सगरमा मुरिया लहान गैलुँ हाँ सखिए हो सेँडुर छुटल पानी घाट।' यी र यस्तै भाकाका गीतले अहिले थारू बस्ती गुञ्जायमान छ। गाउँलेहरू दुःख, पीडालाई भुली सबै खानपिन गर्दै माघ मनाउन तल्लीन छन्। उसो त थारू बस्तीमा माघ आउन हप्ता दिन अगाडिदेखि चहलपहल बढिसकेको हुन्छ। गाउँबाट कामका लागि, रोजगारीका लागि या अध्ययनका लागि टाढाटाढा गएका मानिसहरू माघ मनाउन गाउँमा फर्किसकेका हुन्छन्। माघलाई थारूहरूले महान पर्वका रूपमा पृथक शैलीमा मनाउने गर्छन्। नेपालको पूर्वदेखि पश्चिम तराईमा बसोबास गर्ने थारूहरू विभिन्न नामले माघ मनाउने गर्छन्। हरेक वर्ष माघ १ गते थारूहरू माघ मनाउने गर्छन् । पूर्वतिर तिलासक्राइतको नामले चिनिन्छ भने नवलपरासीचितवनतिर खिचडाको रूपमा मनाइन्छ। पश्चिम तराईमा माघ पर्व भव्यताका साथ विशेष किसिमले मनाउने गरिन्छ। माघ मनाउने परम्परा, तौरतरिका र यसको मूल्य मान्यतामा मौलिकता रहेको पाइन्छ। माघलाई थारूको मौलिक संस्कृतिले भरिएको महान् पर्वको रूपमा लिइन्छ। माघे सक्रान्तीको अघिल्लो दिन अर्थात् पुस मसान्तको दिन घरघरमा सुंगुर बंगुर काट्ने प्रचलन छ। यो दिनलाई जिता मर्ना, सुवर मर्ना पनि भनिन्छ। जिता मर्ना दिन हरेकको घरमा सुंगुरको मासु पाकेकै हुन्छ। गाउँमा सामूहिकरूपमा जिता मारिन्छ र सबै गाउँलेहरू बाँडीचुडी खाने प्रचलन छ। पुस मसान्तमा घरघरमा सुंगुरको मासु, हाँस, कुखुराको मासु माछा, घोँघी, बयरको चटनी, सिध्रा, सिन्की, थारू आलुको अचार, खँरियाजस्ता मिठामिठा परिकार बनाएर हर्षोल्लासपूर्वक रातभर नाचगान गर्दै रमाइन्छ। यसैरात रातभर गाउँलेहरू बरघरको आँगनमा जम्मा भई आगोको धुनी जगाई धमार गाउने प्रचलन पनि छ। यसलाई धुम्रु गाउने पनि भनिन्छ। धमार गीतमा विशेष गरेर माया प्रितीका गीत, विरहका गीत, खेतीपातीका गीत गाउने गरिन्छ। हरेक चाडपर्वमा छुट्टाछ्ट्टै गीत गाउनु पनि थारूहरूको मौलिक विशेषता हो। अर्को दिन बिहानै उठी लोटामा अक्षता र सिक्का पैसा लिई सबैजना नजिकको जलाशयमा नुहाउने गर्छन्। यसलाई थारू समुदायले माघ लहान भन्ने गरिन्छ। माघ लहाइसकेपछि नुहाइसकेपछि लोटामा जल र चामल लिई छेउमै ढुंगा या माटोमा पूजा गर्छन्। कहीँ कहीँ नजिकैको शिवालयमा गई पूजाआजा गर्ने प्रचलन पनि छ। यसरी नुहाउँदा वर्ष दिनमा जान अन्जानमा गरिएका पाप पखालिन्छ भन्ने मान्यता रहिआएको छ। नुहाइसकेपछि घरमा आई दाल, चामल, नुन छुने प्रचलन रहिआएको छ। यसपछि मान्यजनबाट ढोग भेट गरी आशीर्वाद लिने गरिन्छ, जसलाई स्यावा ढोग भन्ने गरिन्छ। सेवा ढोग गर्दा मान्यजनले आशिष दिँदै सेतो टीका लगाइदिने गर्छन्। माघ लहानको दिन प्रत्येक घरमा ढिक्री (चालमलको पिठोको उसिनेको एकसिमको लाम्चो आधारको परिकार) पाकेको हुन्छ। यस दिनलाई ढिक्रहवा पनि भन्ने गरिन्छ। लामो ढिक्रीले माघ पर्वको संकेत गर्छ, थारूहरू पर्वअनुसार फरक आधारको ढिक्री बनाउने गर्छन्। दसैंमा गोलो डायमण्ड आकारको हुन्छ भने तिहारमा चेप्टो ढिक्री बनाइन्छ। ढिक्रीसँगै माछा, मासु, सिद्रा, घोँघी, खरियाजस्ता मिठामिठा परिकार बनाएर खाने गरिन्छ। लहानको भोलिपल्ट खिचडीलगायत मिठामिठा परिकार बनाई खाने प्रचलन छ। यस दिनलाई खिच्रहवा भनिन्छ। माघ लहानको दिन थारू समुदायमा निस्राउ काढ्ने गरिन्छ। निस्राउमा दाल, चामल र नगद चेलीबेटीहरूका लागि छुट्टयाएर राखिन्छ। त्यसैमा थप गरेर चेलीबेटीहरूलाई नगद वा जिन्सी उपहार दिने गरिन्छ। यसलाई स्थानीय भाषमा निस्राउ दिने भनिन्छ। यसका साथै सबैले छोएको दाल चामल र गच्छेअनुसार नगद सबै एकमुष्ट चेलीबेटीलाई दिने गरिन्छ। माघ पर्वलाई सद्भावको पर्वको रूपमा पनि लिइन्छ। अघिपछि मनमुटाव, सानातिना विवाद रहे पनि त्यसदिन सबै कुरा बिर्सेर गाउँलेहरू मिलेर सद्भावका साथ माघ मनाउने गर्छन्। माघमा गाउँभरिका अग्रज, मान्यजनकहाँ सेवाढोग लिनेदिने गरिने भएकाले यसले अझ आपसी सद्भाव बढाउने गर्छ। अझ भनौं, नुहाइसकेपछि सेवासलाम लागेर अंकमाल गरी मनमा रहेका तिक्ततालाई बिर्सेर मेलमिलाप गरिन्छ। कसैको बोलीचाली बन्द छ भने माघको बहानामा बोलचालको सुरुवात हुन्छ। यो दिनलाई सबैले आफ्ना भुल या गरिएका गल्ती कमजोरीको प्रयश्चित गर्ने गरिन्छ। सबै परिवार, गाउँले एकठाँउमा बसी खानपिन गर्ने गर्छन्। यस परम्पराले थारू समुदायमा एकता, सहकार्य, सुमधुर सम्बन्ध, आपसी सहयोग, सद्भाव आदान प्रदान गर्ने कार्यमा सहयोग पुग्छ। यसले समाजलाई निरन्तर अघि बढाउने मद्धत गर्छ। माघ पर्वलाई थारूहरूले नयाँ वर्षको रूपमा पनि लिने गर्छन्। पुस मसान्तसम्म पुराना लेनदेन, व्यवहार, हरहिसाब, खातापाता बन्द गरिन्छ। माघ १ गतेदेखि नयाँ कारोबारको शुभारम्भ गरिन्छ यो परम्परा हरेक परिवारमा लागू हुन्छ। यसैगरी समुदायमा सामाजिक कार्यमा पनि लागू हुन्छ। माघलाई अर्को अर्थमा नयाँ आर्थिक वर्षको सुरुवात पनि भन्दा फरक पर्दैन। घरपरिवार, समुदायमा आगामी वर्षको लागि खेतीपाती लगाउने, काममा खटनपटन गर्ने, गाउँको नियम कानुन बनाउने, धार्मिक पूजापाठ लगायत विकासको कामका बारेमा छलफल गर्ने कुलापानीका बारेमा छलफल गर्ने गरिन्छ। थारू समुदायमा अत्यन्तै चर्चित परापूर्वकालदेखि चलिआएको एउटा वरघर प्रणाली पनि हो। माघकै अवसरमा गुण र दोषको आधारमा आगामी वर्षको लागि हरेक गाउँमा अगुवा चुनिने गरिन्छ। जसलाई बरघर, भलमन्सा वा ककन्डार भनिन्छ। यही बेला चौकिदार, अघार, सघारी पनि चुनिने प्रचलन छ। वरघरलाई सार्वजनिक जवाफदेहिताको असल अभ्यासको रूपमा लिइन्छ। माघ मनाइसकेपछि सबै गाउँलेहरू एकठाँउमा भेला हुन्छन्। वरघरले गरेका कामकारबाहीबारे छलफल गर्छन्। यो एक किसिमको सार्वजनिक सुनुवाई पनि हो। वरघरले गाउँमा उठेका प्रश्नको जवाफ दिने गर्छन्। गाउँमा वर्षभरिको आम्दानी खर्चको हिसाब किताबहरूबारे सबै गाउँलेलाई सुनाउने गरिन्छ। यसलाई पारदरर्शीताको अनुपम उदाहरणको रूपमा लिन सकिन्छ । गाउँलेहरू चित्त बुझाए भने पुरानै वरघरलाई निरन्तरता दिन्छन्, चित्त बुझेन भने नयाँ वरघर चयन गर्ने प्रक्रियामा जान्छन्। गाउँमा हुने प्रत्येक क्रियाकलाप वरघरको मातहतमा हुने गर्छन्। उनीहरू गाउँको सामाजिक कार्य, विकासका कार्य, सांस्कृतिक तथा धार्मिक कार्यमा अगुवाई गर्ने गर्छन्। विगतका दिनहरूमा सर्वसम्मत वरघर चयन गरिँदै आए पनि पछिल्लो समयमा वरघर, बन्नकालाई कतिपय गाउँमा प्रतिस्पर्धा चल्ने गर्छ। एकभन्दा बढी उम्मेदवार भएमा मतदान विधिबाट वरघर छनौट गरिन्छ। पुरुषमात्र वरघर बन्दै आएकोमा पछिल्लो समय महिलाहरूको पनि उपस्थिति देखिन थालेको छ। महिला नेतृत्व विकासका लागि यो सुखद पक्ष हो। माघमा थारू समुदायमा पारिवारिक सरसल्लाह पनि हुने गर्छ। संयुक्त परिवारमा बस्दै आएकाहरू आगामी दिनमा कसरी जाने? सँगै बस्ने या भिन्न हुने भन्ने कुरा दाजुभाइ एकठाँउमा बसी खानपान गर्दै सरसल्लाह गर्छन्। ठूलो परिवारमा व्यवस्थापन गर्न निकै कठिन हुन्छ। कतिपय परिवारका सदस्यहरू मूलीदेखि असन्तुष्ट हुन्छन् वा मूली अन्य सदस्यप्रति असन्तुष्ट हुन्छन्। यही माघमा परिवारसँगै बसेर मन माजामाज गरिन्छ। एकले अर्कालाई सम्झाउने बुझाउने गर्छन्। आफ्ना गुनासाहरू खुलेर पोख्ने गर्छन्। सबैको सहमति भयो भने परिवार सँगै बस्छन्। मिल्नै नसक्ने हो भने सरसल्लाहमा गाउँका भद्र भलादमी बोलाएर घर बाँट्ने गर्छन्। माघ भन्ने वित्तिकै कमैया प्रथासँग पनि जोडिन्छ। अहिले त कमैया उन्मूलन भइसकेको अवस्था छ। कमैया प्रथा रहेका बेला सबै कमैयाहरू माघमा स्वतन्त्र हुन्थे। मालिकको घरमा एक वर्षको लागि कमैया बस्ने नबस्ने सहमति हुने गर्थ्यो। यतिबेला उनीहरू आफ्नो निर्णय आफैं गर्ने अधिकार राख्थे। यद्यपि अधिकांश जमिन्दारहरू गरिबीको नाजायज फाइदा उठाएर कमैयालाई बाँधा मजदुरको रूपमा राख्ने गर्थे। उनीहरू पुस्तौसम्म जमिनदारको घरमा नरकीय जीवन विताउन विवश हुन्थे। अहिले कानुनीरूपमा त्यसरी बँधुवा मजदुर कमैया राख्नमा बन्देज लगाइएको छ। कसैले पनि कमैया राख्न पाउँदैनन्। कमैया मुक्ति भएके वर्षौं भइसकेको छ तर यनीहरूको यथोचित व्यवस्थापन हुन सकिरहेको छैन। उनीहरूको बसोबास, रोजगारी, शिक्षा, स्वास्थ्यको व्यवस्था गरिनुपर्दछ। माघ थारू समुदायको मौलिक पर्व हो। यसलाई सबैले मिलेर जगेर्ना गर्नुपर्छ। पछिल्लो समय थारू बहूलय क्षेत्रमा स्थानीय सरकारले पनि माघ मिलन, माघ महोत्सव, फुड फेस्टिभलजस्ता विभिन्न कार्यक्रम आयोजना गरी थारू संस्कृतिलाई प्रवर्द्धन गरिरहेका छन्। यसैगरी राजधानीमा बसोबास गर्ने थारूहरूले पनि थारू कल्याणकारिणी सभाको अगुवाईमा राष्ट्रिय स्तरमा माघ महोत्सवको आयोजना गर्दै आएका छन्। अहिले विश्वका विभिन्न देशमा पनि थारूहरूको बसोबास रहेको पाइन्छ। अष्ट्रेलिया, अमेरिका, क्यानाडा, युके, जापान, दुवई, कतार, साउदी, मलेसिया आदि देशमा बसोबास गर्ने थारूहरू पनि माघ महोत्सवको आयोजना गरी थारू संस्कृति परम्परालाई अन्तर्राष्ट्रिय स्तरमा चिनाउने काम गरेका छन्। माघ पर्वले गाउँमा मात्र सीमित नभई विश्वभरि नै व्यापकता पाएको छ। यो थारूहरूका लागि गर्वको विषय हो। लेखक थारू संस्कृतिविद् हुन्।"
हात खाली नजाने अन्नपूर्णको वार्षिक ग्राहक योजना सुरु,"काठमाडौं : अन्नपूर्ण मिडिया नेटवर्कले हात खाली नजाने जसले पढ्छ, अवश्य पर्छ वार्षिक ग्राहक योजना आजबाट सुरु गरेको छ । अन्नपूर्ण पोस्ट् र द अन्नपूर्ण एक्सप्रेसको ग्राहक नवीकरण गर्ने र नयाँ वार्षिक ग्राहक बन्ने पाठकले ग्राहक बन्नासाथ हातहातै उपहारै उपहार पाउने छन् । वार्षिक ग्राहक शुल्क अन्नपूर्ण पोस्टको तीन हजार चार सय रुपैयाँ र द अन्नपूर्ण एक्सप्रेसको पनि तीन हजार चार सय रुपैयाँ रहेको छ । अन्नपूर्ण पोस्ट् र द अन्नपूर्ण एक्सप्रेसमा यो ग्राहक योजना लागू छ अन्नपूर्ण मिडिया नेटवर्कका बिक्रीबितरण विभाग प्रमुख कृष्णभक्त श्रेष्ठले भने ग्राहक बन्नासाथ उहाहरुले हातहातै उपहार पाउनुहुनेछ । उनका अनुसार वार्षिक ग्राहक बन्नेले हातहातै वन्डरल्याण्डको १५ सय रुपैयाँको भौचर(जहाँ रोमाञ्चित खेलको मज्जा लिन सकिनेछ), साथै आइएनआई सिनेमाको मुभि भौचर पाउनेछन् । यो नलिए उनीहरुले छनोट पनि गर्न पाउँछन् । जसमा नगद ५ सय देखि ३४ सय सम्मको नगद छुटको स्क्रयाच कार्ड साथसाथै आईएनआई सिनेमाको मुभि भौचर र अन्नपूर्ण केबलकारको टिकट पाउनेछ । त्यसैगरी साप्ताहिक पुरस्कारमा हरेक हप्ता लक्की ड्रबाट ओपोको मोबाइल फोन सहित ट्याङकुलिटी स्पाको ५ हजारको भौचर पाउनेछन् । मासिक पुरस्कारमा वासिङ मेसिनसहित ट्याङकुलिटी स्पाको ५ हजारको भौचर पाउनेछन । यो वार्षिक ग्राहक योजना देशभर लागू भएको छ । ४ महिना सम्म संचालन हुनेछ ।"
विराट गोल्डकपमा २२ लाख घाटा,"विराटनगर : विराटनगरमा नौ महिनाअघि सम्पन्न भएको विराट गोल्डकपको आठौं संस्करणमा २२ लाख बढी घाटा भएको छ। विराट गोल्डकप विराटनगरको इज्जत र प्रतिष्ठासँग जोडिएको ऐतिहासिक फुटबल प्रतियोगिता हो। यसको आठौं संस्करण २०८० चैत १५ गते सुरु भएर २४ गते सम्पन्न भएको थियो। प्रतियोगिता सम्पन्न भएको नौ महिनापछि आइतबार सार्वजनिक गरिएको आयव्यय विवरण अनुसार गोल्डकपबाट २२ लाख ६२ हजार आठ सय आठ रूपैयाँ नोक्सानी भएको देखिन्छ। आयोजक विराट गोल्डकप फुटबल ट्रस्टले विराटनगरमा पत्रकार सम्मेलन गरेर गोल्डकपमा ८२ लाख ६० हजार आठ सय ३५ रूपैयाँ आम्दानी भएको र एक करोड पाँच लाख २३ हजार ६ सय ४३ रूपैयाँ खर्च भएको जानकारी दिएको हो। ट्रस्टका अनुसार गोल्डकप घाटामा जानुको मुख्य कारण कोशी प्रदेश सरकार र राष्ट्रिय खेलकुद परिषद् (राखेप)ले गरेको असहयोग हो। ट्रस्टका अध्यक्ष किशोरबहादुर शाहीले प्रदेश सरकार र राखेपले कबोल गरेको रकम उपलब्ध नगराउँदा गोल्डकप घाटामा गएको जानकारी दिए। गोल्डकप गराउँदाको समयमा तत्कालीन मुख्यमन्त्री केदार कार्कीले २५ लाख रुपैयाँ बजेट राखिदिनु भएको थियो। उहाँ सरकारबाट बाहिरिएपछि नयाँ मुख्यमन्त्री हिक्मतकुमार कार्कीले पनि रकम उपलब्ध गराउने प्रतिवद्धता जनाउनु भएको थियो। तर, प्रदेश सरकारले रकम उपलब्ध गराएन। खेलकुदलाई पुरै बेवास्ता गरियो उनले भने। शाहीले प्रदेश सरकारबाट २५ लाख र राखेपबाट पाँच लाख रुपैयाँ उपलब्ध गराउने आश्वासनपछि गोल्डकप सम्पन्न गरिएको बताए। सरकारले २५ लाख मात्रै दिएको भए गोल्डकप नाफामा जाने थियो। यस विषयमा हामीले प्रदेश खेलकुद विकास बोर्ड र सामाजिक विकास मन्त्रालयलगायत सबैतिर पटकपटक अनुरोध गयौं। तर, कतैबाट सहजीकरण भएन, उनी भन्छन्, सरकारले इटहरी गोल्डकप, झापा गोल्डकप र धरानमा हुने बुढासुब्बा गोल्डकपलाईसमेत रकम दिएन। यसले पनि सरकार खेलकुदप्रति जिम्मेवारी छैन भन्ने प्रष्ट हुन्छ। अझैसम्म खेलकुद सरकारकै बेवास्ताको सिकार भइरहेको छ। ट्रस्टका महासचिव विनेश बस्नेत सरकार र खेलकुद निकायकै कारण गोल्डकपमा ठूलो नोक्सानी बेहोर्नु परेको बताउँछन्। कबोल गरेको रकम उपलब्ध नहुँदा बजारमा समेत बाँकी रकम तिर्न समस्या भइरहेको उनले बताए। गोल्डकपमा विभिन्न प्रायोजकबाट ३५ लाख ९५ हजार, टिकट बिक्रीबाट ३५ लाख २० हजार र विराटनगर महानगरपालिकाबाट ११ लाख ४५ हजार रुपैयाँ आम्दानी भएको जानकारी बस्नेतले दिए। उनका अनुसार गोल्डकपमा पुरस्कार, मेडल तथा ट्रफीतर्फ २० लाख ८७ हजार, क्लबको यातायात खर्चमा १३ लाख, फ्लेक्स बोर्डतर्फ १२ लाख ८५ हजार रुपैयाँ खर्च भएको छ। विगतमा ट्रस्टको कार्यसमितिले संयोजक राखेर प्रतियोगिता गर्दै आएको थियो। तर, आठौं संस्करण भने ट्रस्ट आफैंले आयोजना गरेको हो। प्रतियोगिता भव्य र सभ्य रूपमा सम्पन्न भएपनि घाटा बेहोर्नु परेको ट्रस्टका कोषाध्यक्ष अनुज बानियाँले जानकारी दिए। प्रतियोगितामा तीन विदेशीसहित १० वटा टिमको सहभागिता रहेको थियो। जसमा भारतको दुई र भुटानको एक तथा नेपालबाट विभागीसहित सात टिमको सहभागिता रहेको प्रतियोगिताको उपाधि मच्छिन्द्र क्लबले जितेको थियो। प्रतियोगिताको विजेताले ११ लाख र उपविजेताले पाँच लाख ५० हजार नगद पुरस्कार पाएका थिए। त्यस बाहेक उत्कृष्ट प्रशिक्षक, गोलरक्षक र सर्वाधिक गोलकर्तालाई २१ हजार रूपैयाँका दरले पुरस्कार दिइएको कोषाध्यक्ष बानियाँले बताए। उनका अनुसार हरेक खेलमा उत्कृष्ट हुने खेलाडीलाई ११ हजार र सर्वोत्कृष्ट खेलाडीलाई मोटरसाइकल पुरस्कार प्रदान गरिएको थियो। आर्थिक मन्दीका कारण औद्योगिक एवं व्यापारिक क्षेत्र समस्यामा परेकाले स्रोत जुटाउन समस्या भएको बानियाँ बताउँछन्। आर्थिक मन्दीको असर सबै क्षेत्रमा परेका कारण सहयोग जुटाउन कठिन भयो। तर, विराट गोल्डकपको पहिचानलाई जोगाइराख्न प्रतियोगिता सञ्चालन गर्नैपर्ने बाध्यता थियो। त्यसमाथि सरकार र राखेपबाट सहयोग भएन। विभिन्न चुनौतीको सामना गर्दै प्रतियोगिता सफलतापूर्वक सम्पन्न गरियो, उनले भने। गोल्डकपको सातौं संस्करणसमेत नोक्सानमा गएको थियो। त्यतिबेला ८७ लाख रूपैयाँ बराबर घाटा भएको थियो। लगातार घाटा बेहोर्ने अवस्था सिर्जना हुनु विराट गोल्डकपका लागि चिन्ताको विषय भएको ट्रस्टले जनाएको छ। लगातारको घाटासँग जोडेर गोल्डकपको भविष्यका बारेमा अनेक टिप्पणी एवं चर्चासमेत भइरहेका छन्। अध्यक्ष शाहीका अनुसार ट्रस्टले गोल्डकपको नवौं संस्करण आयोजनाका लागि अखिल नेपाल फुटबल संघ (एन्फा)बाट आगामी फागुन २१ गतेको समय पाएको छ। खेलकुदलाई साथ दिनुपर्ने र सहयोग गर्नुपर्ने निकायबाटै बेवास्ता भइरहेकाले एन्फाबाट पाएको समयमा गोल्डकपलाई कसरी सम्पन्न गर्ने भन्ने विषयमा छलफल सुरु भएको उनले बताए।"
मोटरसाइकल दुर्घटनामा चालकको मृत्यु,विराटनगर : मोरङको मिक्लाजुङमा सोमबार राति मोटरसाइकल दुर्घटना हुँदा चालकको मृत्यु भएको छ। प्रहरीका अनुसार रमितेबाट धोबेनी बजारतर्फ आउँदै गरेको प्रदेश १०४००१ प ३६१२ नम्बरको मोटरसाइकल आफैं अनियन्त्रित भएर सोमबार राति ९:३० बजेतिर मिक्लाजुङ गाउँपालिका३ स्थित अधिकारी चोकमा दुर्घटनामा परेको हो। सडकबाट उछिट्टिएर बाटोको नालीमा मोटरसाइकल खस्दा चालक मिक्लाजुङ३ का ३४ वर्षीय प्रदीप राईको मृत्यु भएको मोरङ ट्राफिक प्रमुख इन्स्पेक्टर राजन लम्सालले बताए। राईलाई घाइते अवस्थामा उद्धार गरेर उर्लाबारीस्थित अरनिको अस्पताल लगिएको थियो। उपचारका क्रममा करिब १ घण्टापछि चिकित्सकले मृत घोषित गरेको इन्स्पेक्टर लम्सालको भनाइ छ। मोटरसाइकलको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ।
"ग्लोबल डायरी, व्यापारलाई ग्राहकसँग प्रत्यक्ष जोड्ने सामाजिक सञ्जाल","काठमाडौं : हो ग्लोबल डायरी ? यो एक सोसियल नेटवर्किङ साइट हो। जुन फेसबुक, लिकंइन र इन्टाग्रामजस्तै हुन्छ। फेसबुक, लिकंइन र इन्टाग्राम एक प्रयोगकर्तादेखि अर्को प्रयोगकर्तासँग जोडिरहनका लागि हुन्छ भने ग्लोबल डायरी व्यापारलाई ग्राहकसँग प्रत्यक्ष रूपमा जोड्ने सामाजिक सञ्जाल हो। जहाँ व्यापार र ग्राहकसँग जोडिनेमात्रै नभई ग्राहक र कर्मचारी, कर्मचारी र व्यापारी पनि जोडिन सकिन्छ। ग्लोबल डायरी हेर्दा र चलाउँदा फेसबुकजस्तै हुन्छ तर त्यसको डाटा, इन्फरमेसन चाहिँ अलि फरक व्यापारलाई सपोर्ट गर्ने हुन्छ। हाल टेक्नोलोजीको युगमा सबैभन्दा बढी प्रयोग डिजिटल मार्केट हन्छ। सबै व्यापारीहरूले आफ्नो बिजनेस बढाउनको लागि डिजिटल प्याटफर्म प्रयोग गर्छन्। जसका लागि धेरै च्यानल र मल्टिपल प्याटफर्मको आवश्यकता पर्दछ। जसले गर्दा डलरको समस्याहरू धेरै हुने गर्दछन्, जसको प्रत्यक्ष असर मार्केटिङमा पर्दछ। धेरै मूल्य पर्ने भएकोले सानुुुसानु बिजनेसहरूले डिजिटल मार्केट प्रयोग गर्न सकिरहेको हँुदैन। सोही कारण सानुभन्दा सानु समस्या सुल्झाउन ग्लोबल डायरीको स्थापना भएको ग्लोबलको सह संस्थापक भगवान् दास अग्रहरी बताउँछन्। अहिलेको जमाना डिजिटल युगमा छ। डिजिटल मार्केट नगरी कुनै पनि वस्तुको ब्रान्डिङ गर्न सम्भव हुँदैन। ठूलो लगानीमा खोलिएका र धेरै रकम भएका कम्पनीहरूलाई त्यति समस्या नहोला तर चार, पाँच सयका उत्पादनहरूलाई भने समस्या हुन्छ। त्यसैले सानुभन्दा सानु व्यापारमा सहयोग गर्नका लागि ग्लोबल डायरी स्थापना गरिएको हो। उनले भने, किनकि डिजिटल मार्केटमा गरिने खर्च अनि १० ओटा प्याटफर्ममा गएर गरिने खर्च एउटैमा भएपछि खर्च पनि कम हुन्छ र झन्झट पनि हुन्न।, यस्तै ग्लोबल डायरी एक एग्रिगेड सोसियल नेटवर्ककिङ साइट हो। जहाँ बिजनेसको सबै डिजिटल आवश्यकतहरू पूरा हुन्छन्। सानो बजेटमा आफ्नो बिजनेस सबैसम्म पुर्याउन सकिन्छ। कसरी गर्न सकिन्छ लग इन् ? ग्लोबल डायरीमा लग इन् हुनको लागि फेसबुक तथा लिंकइन्मा जस्तै सहज छ। सुरुमा आफ्नो इमेल र पार्सवोर्ड राखेर रजिस्टर गर्न सकिन्छ। त्यसपछि लगइन् गर्नका लागि बाँकी दुई तीनओटा सूचना राखेपछि प्रोफाइल बन्छ। र प्रोफाइल बनेपछि कम्पनीको प्रोफाइल बनाउनु छ भने फेसबुकमा जस्तै गरी कम्पनीको पेज बनाउन सकिन्छ जुन सबै सस्क्राइभ बेसमा हुन्छ। तर, एक वर्षसम्म सस्क्रिप्सनको कुनै पनि शुल्क नलाग्ने सहसंस्थापकको भनाइ छ। हामीले प्रोफाइल युजरहरूसँग सुरुमा नै शुल्क लिँदैनौं। किनभने, पहिला उसले हाम्रो सिस्टम प्रयोग गरेर कमाओस् अनि कम्पनीलाई पनि दिओस्, भन्ने चाहना हो। त्यसैले हामीले पहिलो सुरुको एक वर्ष फ्रि (पैसा नलिई) मा सस्क्राइभ गर्न मिल्ने र पछि गएर रिन्यु गरेपछि मात्रै एक, दुई हजारमा प्रतिवर्षको लागि प्याकेज तयार गरेका छौं। यसैगरी ईकमर्स बिजनेसमा डिजिटल मार्केटकोे प्रोडक्टमा अफरहरू धेरै हुन्छन् तर अफरसम्म पुग्न नसक्दा ईकमर्सले क्लाइटहरू पाइरहेका हुँदैनन्। तर, यसको उपाय ग्लोबल, डायरीले दिने उनी बताउँछन्। यो एक एग्रिगेड कम्पनी हो। जुन एआईले नियन्त्रण गरिरहेका हुन्छ। सबै कुरा फिल्टर्ड र एआई नियन्त्रित हुन्छ। यदि तपाईंले ल्यापटप लिनु र ग्लोबल डायरीको पेजमा आफूले खोजेको फिचरहरू राख्नुभयो भने तपार्इंले त्यहाँ भएका सबै बिजनेसमा हेरिरहनु पर्दैन, यहाँको एआईले आफैं खोजेर यो यो छ भनेर तपाईंहरूलाई भनिदिन्छ। यस्तै ग्लोबल डायरीबाट काम खोज्दा पनि एआईले हामीहरूले उपलब्ध गराएको डेटा, सीभी हेरेर तपाईंको क्वालिफिकेसनको आधारमा कुन काम सुट छ, त्यो काम सबैभन्दा माथि ल्याएर राखिदिन्छ। 'हाल यस कम्पनीले एक हजारभन्दा मानिस र व्यापारीहरूलाई एपोर्च गरेको छ। र जहाँ ९८ प्रतिशतभन्दा बढी मानिसले सकारात्मक प्रतिक्रिया दिएको भगवान् दासको भनाइ रहेको छ। उनी भन्छन्, ग्लोबल डायरीले डिजिटल मार्केटको ५० प्रतिशतभन्दा बढी आवश्यकतालाई लगानी कम गर्छ। एआई नियन्त्रित हुने भएको भएर आफूलाई जे चाहियो, त्यो मात्रै आउने गर्छ। त्यसैले ९८ प्रतिशत मानिसले सकारात्मक प्रतिक्रिया दिनुभएको छ। ग्लोबल डायरीले के के समस्या सुल्झाउँछ ? १ डिजिटल मार्केटको उपस्थिति र प्रभावकारी मर्मतसम्भार २ न्यूनतम लागत र समयमा दक्ष र प्रतिभाको खोजी गर्न सहयोग ३ संस्थाका समाचार, कार्यक्रमलगायत अन्य घटना सम्प्रेषण गर्ने। ४विश्वासनीय बीटूबी र बीटूसी बिक्रेताहरूको पहिचान र छनोट गर्न सहयोग। ५ कुनै पनि कामको लागि उपयुक्त डिजिटल प्याल्टफर्म छान्न सहयोग गर्ने। ६ डिजिटल प्लेटफर्मको नेतृत्व लिन र व्यवस्थापन गर्न महँगा डिजिटल प्याल्टफर्मको विकल्प बन्न सक्ने कम्पनीले के के फाइदा लिन सक्छन् ? १ डिजिटल मार्केटको लागि हुने गरेको ५० प्रतिशतभन्दा बढी खर्च कम हुन्छ। २ सजिलैसँग कर्मचारी लिन सकिने। ३ संस्थाका समाचार, कार्यक्रम सजिलैसँग सबै ठाउँमा पुर्याउन सकिने। ४ सबै ईकमर्स र अनलाइन साइटको समस्या हटाई ग्राहकहरूलाई सहयोग गर्ने। ५कुनै पनि व्यापारले बिना झन्झन्ट व्यायार बढाउन वास्तविक नेतृत्व र राम्रो विज्ञापन गर्न सक्नेछन्। प्रयोगकर्ताले के पाउँछन् ? १ कुनै पनि कम्पनीले गरेका विज्ञापन सजिलै प्राप्त गर्न र नयाँ अवसर प्राप्त गर्न सकिन्छ। २ लिंकइनमा जस्तैगरी कम्पनीले पनि आफूलाई चाहिएको कर्मचारी छान्न पाउने, ३ आफूलाई चाहिएको कुनै पनि सेवा र वस्तुहरू छानेर लिन सकिने। ४ताजा समाचारहरू र कार्यक्रमबारे जानकारी हुने। ५ व्यापारको लागि चाहिने सल्लाह र सुझाव लिन सकिने। ६सजिलैसँग आफूलाई चाहिएको सामान र बिक्रेता प्राप्त गर्न सकिने। के के छन् समस्या ? स्टार्र्टअप बिजनेसको गर्दा प्रायः सबैले समस्या भोगेका हुन्छन्। नेपालको नीति नियमदेखि स्टाटअपलाई कसरी गराउने भन्ने त छँदैछन् त्यससँगै स्टाटअपलाई कसैले सजिलोसँग फन्ड नदिने र विश्वसनीय कर्मचारी नहुने उनी बताउँछन्। स्टार्टअपको मुख्य समस्या भनेको फन्ड रेज हो। त्यसँगै यहाँ विश्वासनीय कर्मचारी कमै मात्रामा हुन्छन्। मानौं एक ठाउँमा काम गरिरहेको हुन्छ, त्यहाँ उसकै नेतृत्वमा काम भइरहेको छ भने पनि अलि राम्रो सेवा र सुविधा पाउनसाथ छोडिदिन्छ। जसकारण बीचैमा छोड्दा गरिरहेको काम गर्न गाह्रो हुन्छ। छिट्टै बजारमा लन्चमा हुँदै ग्लोबल डायरी यो प्रडक्ट अब छिट्टै बजारमा लन्च हुँदै छ। नेपालका लागि यो ठूलो प्रडक्ट हो। जसको लगानी करिब डेढ करोड रहेको छ। यसलाई नेपाली युजरले साथ दिए भने यो विश्व बजारमा नेपालबाट प्रतिनिधित्व गर्ने ठूलो आईटी कम्पनी हुनेछ। विश्व आईटी बजारको सिग्नेचर प्रडक्ट हुने यसका सञ्चालकहरू बताउँछन्।"
"समयअगावै निर्माण सकिँदै, छैन सञ्चालनको मोडालिटी","टीकापुर : सुदूरपश्चिमप्रदेश सरकारले टीकापुरमा निर्माण थालेको टीकापुर स्पोर्ट्स एकाडेमीको निर्माण कार्य अन्तिम चरणमा पुगे पनि सञ्चालनको मोडालिटीमा भने छलफलसमेत गर्न सकेको छैन। खेलकुदका नाममा नेपालमै सर्वाधिक जग्गा भएको टीकापुर नगरपालिका५ स्थित २२ बिघा क्षेत्रफल रहेको खेलकुद मैदानमा स्पोर्ट्स एकाडेमीको निर्माण अन्तिम चरणमा पुगे पनि सञ्चालनको मोडालिटीबारे छलफल हुन नसकेको हो। प्रदेश सरकारको सामाजिक विकास मन्त्रालयले प्रदेशस्तरीय स्पोर्ट्स एकाडेमी सञ्चालनका लागि निर्माण थालेको एकाडेमीको प्रशासनिक, एकेडेमिक, सुरक्षा, क्यान्टिनलगायत भवन निर्माण अन्तिम चरणमा छन्। तीन वर्षभित्र निर्माण सम्पन्न गर्नेगरी नौ करोड ९० लाख एक हजार चार सय ४९ रुपैयाँम निर्माण सम्झौता गरेको बी एन्ड पी, पूर्वपश्चिम र तल्जु जेभी निर्माण कम्पनीले एकाडेमीका ती भवन निर्माणको समय अगावै सम्पन्न गर्न लागेको हो। निर्माण कम्पनीले मन्त्रालयसँग २०८० साउन १ गते सम्झौता गरी असोज १२ गतेबाट निर्माण सुरु गरेको थियो। सम्झौताअनुसार निर्माण कम्पनीले एकेडेमीका संरचना २०८३ भदौ मसान्तभित्र निर्माण सक्नुपर्ने थियो। निर्माण कम्पनीले दुई तले प्रशासनिक भवन, दुई तले एकेडेमिक भवन, सेमिनार हलसहितको क्यान्टिन ब्लक, सुरक्षा ब्लक, शौचालय निर्माण सम्पन्न गरेको छ भने इलेक्ट्रिक, स्यानेटरी र रंगरोगनको काम मात्र बाँकी छ। निर्माण कम्पनी बी एन्ड पीका सञ्चालक प्रकाश शाहले काम सुरुदेखि लगातार काम गर्दा समय अगावै सम्पन्न हुन लागेको बताए। हामीले निर्माण सुरु गरेको दिनदेखि एक दिन पनि काम नरोकेर निर्माण गरेका छौं। टेक्निकल टिम, आर्थिक व्यवस्थापन, निर्माण सामग्रीको सहज उपलब्धताका कारण निर्माण समयावधि अगावै हुन थालेको हो, सञ्चालक शाहले भने, सामाजिक विकास मन्त्रालयलेसमेत राम्रो समन्वय गरेको छ। समयमै प्राविधिक समस्याको समाधान गरिदिएका कारण ठूलो संरचना निर्माण गर्न सहज भएको हो। सुदूरपश्चिमका नौ वटै जिल्लाका विभिन्न खेलका खेलाडीलाई आवासीय र एकेडेमिक सुविधासहित खेलाडी उत्पादन गर्ने लक्ष्यका साथ निर्माण थालिएको हो। निर्माण कम्पनीले निर्माण कार्य अन्तिम चरणमा पुयाइसक्दा समेत प्रदेश सरकारले भने एकेडेमी सञ्चालनको मोडालिटीका विषयमा छलफल गरेको छैन। एकेडेमीको सञ्चालन मोडालिटी तत्काल निर्माण गरेर आगामी आर्थिक वर्षदेखि नै सञ्चालन गर्नुपर्ने टीकापुर नगर खेलकुद विकास समितिका अध्यक्ष लक्ष्मण थापाले बताए। एकेडेमीको निर्माण सकिनलाग्दासमेत यसको मोडालिटीबारे छलफल नै भएको छैन। यो निकै दुःखद् कुरा हो, नेकपा एमालेका टीकापुर नगर अध्यक्षसमेत रहेका थापाले भने, यसको कार्यविधि निर्माण गरेर प्रदेश सरकारले तत्काल सञ्चालनका लागि पहल गर्नुपर्छ। देशको सबैभन्दा बढी जग्गा रहेको खेलकुद मैदानमा सुदूरपश्चिमबाट एकेडेमीमार्फत खेलाडी उत्पादन गर्न तत्काल सरोकारवाला निकायले ध्यान दिनुपर्छ। नेपाली कांग्रेसका टीकापुर नगर सभापति नरेशकुमार खत्री निर्माण सम्पन्न हुनलाग्दा एकेडेमी सञ्चालनका लागि थप प्रक्रिया अगाडि बढाउनुपर्ने बताउँछन्। वर्षौंसम्म निर्माण नसक्ने रोगले ग्रस्त रहेका बेला निर्माण कम्पनीले समय अगावै सम्पन्न गर्ने कुराले टीकापुरबासी खुसी छौं, नगर सभापति खत्रीले भने, यो आयोजना प्रदेश सरकारकै गौरवको आयोजना हो। यसको सञ्चालनका लागि तत्काल काम अगाडि बढाउन ढिलो गर्नु हुँदैन। सामाजिक विकास मन्त्रालयका प्रवक्ता उपसचिव गणेशबहादुर सिंहले मन्त्रालयले सुदूरपश्चिम प्रदेश खेलकुद परिषद्लाई स्पोर्ट्स एकेडेमीको सञ्चालन मोडालिटीबारे सुझाव पेश गर्न भनिएको बताए। मन्त्रालयले प्रदेश खेलकुद परिषद्लाई टीकापुर स्पोर्ट्स एकेडेमीको सञ्चालन मोडालिटीबारे सुझाव पेश गर्न भनिसकेको छौं। परिषद्ले आजसम्म सुझाव पेश गरेको छैन, प्रवक्ता सिंहले भने, एकेडेमीको सम्पूर्ण निर्माण यही आर्थिक वर्षभित्र सकिन्छ भने सञ्चालनको मोडालिटी कस्तो हुने भन्ने बारे समेत यही आर्थिक वर्षमा टुंगो लगाउँछौं। प्रदेश खेलकुद परिषद्का सदस्यसचिव दीपकबहादुर सिंह भने एकेडेमी सञ्चालनको मोडालिटीबारे सुझाव मागिएको भए पनि मन्त्रालयले बजेट आफैले राखेकाले सुझाव पेश गर्न नसकिएको दाबी गरे। स्पोर्ट्स एकेडेमीको सञ्चालन मोडालिटीबारे छलफल, गोष्ठी गर्नु पर्छ। यसको अध्ययन अनुसन्धान गरेर सुझाव प्रतिवेदन दिनुपर्ने हुन्छ, सदस्यसचिव सिंहले भने, यसका लागि बजेट मन्त्रालयले नै राखेको छ। बजेटबिना हामीले कसरी काम गर्ने ? सदस्यसचिव सिंहले सुदूरपश्चिमका विभिन्न क्षेत्रका खेलाडीलाई छनोट गरेर आवासीय प्रशिक्षणमार्फत खेलाडी उत्पादन गर्ने लक्ष्य राखिएको बताउँदै प्रदेशको खेलकुद प्रशिक्षण केन्द्रका रुपमा सञ्चालन गर्नुपर्ने बताउँछन्। क्रिकेट, फुटबल, भलिबल, ब्याडमिन्टनलगायतका खेलमा लामो समयदेखि राष्ट्रिय तथा अन्तर्राष्ट्रिय खेलाडी उत्पादनका लागि उर्बर भूमि मानिएको सुदूरपश्चिममा स्पोर्ट्स एकेडेमीको निर्माणले खेलाडीहरूमा उत्साह थपेको छ। निर्माण कम्पनीले समय अगावै सम्पन्न गर्दासमेत एकेडेमीको सञ्चालन मोडालिटीबारे छलफल समेत नहुनु सरकारको ढिलासुस्ती भएको खेलाडीहरू बताउँछन्।"
गोली हानेर श्रीमतीको हत्या,डडेल्धुरा : डडेल्धुराको अमरगढी नगरपालिकामा श्रीमानले श्रीमतीको हत्या गरेका छन्। जिल्लाको अमरगढी३ मल्लो पथरोडाबाट श्रीमतीको हत्या गरेको आरोपमा एक श्रीमान् पक्राउ परेका हुन्। पक्राउ पर्नेमा जिल्लाको अमरगढी नगरपालिका३ मल्लो पथरोडाका ३२ वर्षीय डम्बर थापा मगर रहेका प्रहरीले जनाएको छ। डम्बरले घरायसी विवाद हुँदा सोमबार बेलुका २४ वर्षीया श्रीमती अस्मिता थापा मगरलाई भरूवा बन्दुकले गोली हानेको डडेल्धुरा प्रहरी कार्यालयका सूचना अधिकारी प्रहरी निरीक्षक डम्बर बिष्टले जनाएको छ। प्रहरी स्रोतका अनुसार श्रीमान श्रीमतीबीच दैनिक झैझगडा हुने गरेको खुल्न आएको छ। डम्बरले रक्सी सेवन गरी गोली हानेको प्रहरीले जनाएको छ। श्रीमतीको हत्यापछि फरार डम्बरलाई प्रहरीले जंगलबाट भरुवा बन्दुकसहित पक्राउ गरेको छ। हत्याका सम्बन्धमा थप अनुसन्धान भइरहेको छ।
नेपाल प्रहरीका २५ जना एसपी एसएसपी बढुवामा सिफारिस,"काठमाडौं : गृह मन्त्रालयले २५ जना प्रहरी उपरीक्षकहरुलाई(एसपी)लाई प्रहरी वरिष्ठ उपरीक्षक(एसएसपी) पदमा बढुवाका लागि सिफारिस गरेको छ। सोमबार बसेको बढुवा समितिको बैठकले २५ एसपीलाई एसएसपी बढुवाका लागि सिफारिस गरेको हो। मन्त्रालयले एसपी रमेश थापा, अजय केशी, अनुप शमशेर जबरा, बीर बहादुर बुढामगर, नवराज अधिकारी, कृष्णप्रसाद कोइराला, होबिन्द्र बोगटी, कृष्णप्रसाद पंगेनी, गोविन्द अधिकारी, विनोद सिलवाल, स्यामकुमार महतो, वेद बिष्ट र शिवकुमार श्रेष्ठलाई एसएसपी बढुवाका लागि सिफारिस गरेको हो। त्यसैगरी एसपी प्रकाश मल्ल, शान्तिराज कोइराला, जनार्दन जीसी, रन्जु सिद्गेल, सन्तोष खड्का, सन्तोषकुमार भट्टराई, राजेन्द्रप्रसाद धमला, सन्तोषसिंह राठौर, सञ्जय सिंह थापा, बिमलराज कँडेल, महेन्द्र खड्का र प्रभु ढकाललाई एसएसपी बढुवाका लागि सिफारिस गरेको हो।"
आज माघे सङ्क्रान्ति पर्व मनाइँदै,"काठमाडौं : सौर मासअनुसार माघ महिनाको पहिलो दिन मनाइने माघे सङ्क्रान्ति पर्व आज देशभर स्नान, जप, तप, ध्यान साधना, दानआदि गरी मनाइँदै छ । माघे सङ्क्रान्तिका दिन देवघाट, त्रिशूली, कालीगण्डकी, वाग्मती, इन्द्रावती, त्रिवेणी, रिडीलगायतका स्थानमा माघ स्नान गर्न भक्तजनको भीड लाग्छ । ती ठाउँमा भोलि विशेष मेलासमेत लाग्ने गर्छ । सूर्य धनु राशिबाट मकर राशिमा प्रवेश गर्ने भएकाले माघ १ गतेलाई मकर सङ्क्रान्ति पनि भनिन्छ भने माघ १ गतेदेखि सूर्य उत्तरायण हुने भएकाले दिनभन्दा रात छोटा हुँदै जान्छन् । धर्मसिन्धुमा माघे सङ्क्रान्तिको दिन घ्यू, चाकु, तिलका परिकार, खिचडी नखाने, दान नगर्ने, जलाशयमा गई स्नान नगर्ने, ध्यान नगर्ने व्यक्ति जीवनभर रोगी हुने मान्यता छ । सूर्य उत्तरायण हुने दिनको स्नान, जप, तप, ध्यान साधना, दान आदिलाई पुण्य दायक मानिन्छ । तराईवासीले माघ १ गतेलाई नहान अर्थात् नुहाउने पर्वका रुपमा मनाउँछन् । सो दिन बिहानै तीर्थस्थलमा गई स्नान गरेर तिल दान गर्नाले सुन दान गरे सरहको पुण्य प्राप्त हुने धार्मिक विश्वास छ । माघे सङ्क्रान्तिमा दिन घ्यु, चाकु, तिलका लड्डु, खिचडी, सखरखण्ड, तरुललगायतका परिकार पनि खाने चलन छ । मकर सङ्क्रान्तिमा शरीरमा तिलको तेलले मालिस गर्दा दूषित पदार्थ बाहिर निस्कन्छ भन्ने विश्वास छ । शरीरका नाडी, स्नायुमण्डल र हड्डीलाई तिलको तेल मालिसबाट सुदृढ र स्वस्थ राख्न सकिने आयुर्वेद शास्त्रीय मान्यता छ । माघे सङ्क्रान्ति अर्थात् माघी पर्वको अवसरमा सरकारले सोमबार देशभर सार्वजनिक बिदा दिएको छ ।"
"कृषि अनुदान बालुवामा पानी भयो, मौलिकता खोज","कुनै बेला कृषि प्रधान देश भनेर उपमा पाएको नेपाल कृषिमै परिनिर्भर छ। खेतीयोग्य अर्थात् कृषि भूमिको पर्याप्तताका बाबजुद कृषिमा निर्भर जनताको संख्या घट्दो छ। कृषिमा जनताको निर्भरता घट्नु सुखद हो। कृषिमा निर्भरता घटाएर व्यापार, व्यवसाय र उद्यमधन्दातिर लाग्नु सही दिशा हो। थोरै जनसंख्या कृषिमा लाग्ने र तिनले गर्ने उत्पादनले सबैलाई पुग्नेमात्रै नभई निर्यातै गर्न सक्ने हुनुपर्छ। जस्तो इजरायल जसको कृषि भूमि नै कृत्रिम रूपमा तयार पारिएको छ, र २ प्रतिशतमात्रै जनता कृषिमा काम गर्छन्, तर ९० प्रतिशत उत्पादन निर्यात हुन्छ। डेनमार्कमा ४ प्रतिशतभन्दा कम जनता कृषिमा छन् र अधिकतर उत्पादन निर्यात हुन्छ। हाम्रो नेपालमा त्यस्तो हुन सकेको छैन। किसानका अनेक दुःख छन्। सरकार चाहिँ कृषिलाई प्राथमिकतामा राखे झै गर्छ र बर्सेनि अनुदान बाँड्छ। तर कुनै यस्तो किसान भेटिन्न, जसले अनुदान पाएकैले उन्नति गरेको होस्, त्यस्तो कुनै उत्पादन छैन, जसले अनुदानकै कारण उत्पादन वृद्धि गरेको होस् वा अरु कुनै उन्नति र उपलब्धि हासिल भएको होस्। कृषि अनुदान वास्तवमा बालुवामा पानी सराबर छ। पछिल्लो पाँच वर्षमा अर्थात् २०७६७७ देखि आव २०८०८१ सम्म १ खर्ब ७ अर्ब ६६ करोड २७ लाख रुपैयाँ सरकारले कृषि अनुदानमा खर्च गरेको छ। तर न किसानले बेलामा मल पाएका छन्, न त सिँचाइको प्रबन्ध अनि बिमा। अनुदान टाठाबाठालाई कमाउने काइदामा परिणत भएको छ। यतिका कुरा प्रस्ट हुँदाहुँदै सरकार अनुदानबाट पछि हट्न हिचकिचाउनुको कारण सस्तो लोकप्रियतामुखी हुनु हो। नेपालको माटो सुहाउँदो कृषि प्रणाली विकास गर्ने कुनै नीति र योजना सरकारसँग छैन। रैथाने बाली जोगाउने उपाय पनि सरकार निकाल्दैन। आयातीत मल र बिउमा किसान भर पर्नु परेको पनि सरकार देख्दैन। एउटा मल कारखाना खोल्दैन। तर अनुदान भनेको बाँडेको बाँड्यै गर्छ। किसान भने मलको लाइनमा लाग्दालाग्दै बेहोसमात्रै होइन ज्यानै गुमाउन पनि बाध्य छन्। अनुदान र कृषिमा आधुनिकीकरणका सरकारी योजना दशकौंको अनुभवबाट असफल भए भन्न सकिन्छ। तर मौलिक योजना नल्याउने र अनुदानकै सस्तो लोकप्रियतावादी कार्यक्रममै रमाउने गर्नु निकम्मापना हो। अनुदानमा चाहिँ तीन वटै सरकारबीच होडबाजी छ। तर मौलिकता कसैले दिन सकेका छैनन्। कुन बाली नेपाली भूमिका लागि ठीक हो र कसरी गर्न सके प्रतिस्पर्धामा जान सकिन्छ भन्ने सोच नीति निर्मातामा कहिल्यै पलाएन। त्यसैको परिणाम नेपालको कृषि क्षेत्रको दुरवस्था भएको हो। अर्थतन्त्रमा महŒवपूर्ण योगदान पुयाएको त छ र तर यसैमा मात्रै भर परेकैले मुलुक अघि नबढेको हो भन्ने बुझेर नीति र कार्यक्रम परिवर्तन गर्न ढिला गर्नु हुँदैन। कृषि अनुदानको ढाँचा परिवर्तन गर्नुपर्छ।"
जय ट्रफीको उपाधिका लागि पुलिस र आर्मी भिड्दै,सिमरा : जय ट्रफी पुरुष एलिट कप क्रिकेट प्रतियोगिताको उपाधि भिडन्त मंगलबारदेखि सुरु हुँदैछ। तीन दिवसीय फरम्याटमा हुने फाइनल खेलमा नेपाल पुलिस क्लब र त्रिभुवन आर्मी क्लब भिड्दै छन्। दुई विभागीय टिमको उपाधि भिडन्त वीरगन्जको नारायणी क्रिकेट रंगशालामा हुनेछ। मौसम सफा नभएका खेल निर्धारित समयभन्दा केही ढिला सुरु हुनेछ। बाक्लो हुस्सुका कारण टस समेत हुन सकेको छैन। मौसम सफा भएलगत्तै दुई टिमबीचको खेल सुरु हुनेछ। समूह चरणको खेलमा शिर्ष दुई स्थानमा रहेका पुलिस र आर्मी प्रतियोगिताको फाइनल खेल्न लागेका हुन्। समूह चरणमा समान तीन खेलमा पुलिसले ६६ र आर्मीले ५५ अंक बटुलेको थियो। प्रतियोगितामा सहभागी अन्य टोलीमध्ये तेस्रो स्थानमा रहेको बागमतीले ४१५ र पुछारमा रहेको मधेस प्रदेशले ३१ अंक पाएको थियो। समूह चरणको खेलमा पुलिसले दुई खेल जितेको थियो भने एकमा बराबरी भएको थियो। आर्मीले भने एकमा जित हात पारेको थियो भने दुई खेल बराबरीमा टुंग्याएको थियो। समूह चरणको पहिलो खेलमा आर्मीसंग बराबरी खेलेको पुलिसले दोस्रो खेलमा मधेसलाई एक इनिङ र ३५ रन पराजित गरेको थियो भने तेस्रो खेलमा बागमतीमाथि पाँच विकेटको जित हात पारेको थियो। आर्मीले भने पहिलो खेलमा पुलिस र दोस्रो खेलमा बागमतीसंग बराबरी खेल्दै तेस्रो खेलमा मधेसलाई आठ विकेटले हराएको थियो। २०८० माघमा सम्पन्न प्रधानमन्त्री कप क्रिकेट प्रतियोगिताको शिर्ष चारमा रहेका चार टोलीले जय ट्रफी एलिट कपमा सहभागिता जनाएका थिए। प्रधानमन्त्री कपको फाइनलमा पुलिसले आर्मीलाई ६ विकेटले पराजित गर्दै उपाधि जितेको थियो। प्रधानमन्त्री कपको फाइनल खेलेका दुबै टोली पुनः एलिट कपको फाइनलमा भिड्न लागेका हुन्। आर्मीका लागि यो खेल अघिल्लो पटक फाइनलमा बेहोरेको हारको बदला लिने मौका हुनेछ भने पुलिसका लागि आफ्नो वर्चश्व कायम राख्ने अवसर रहनेछ। प्रभाव पार्न सक्ने खेलाडी साहब आलम (आर्मी) रोमाञ्चक हुने अपेक्षा गरिएको विभागीय भिडन्तमा आर्मीका साहब आलम प्रभाव पार्न सक्ने खेलाडीको सूचिमा छन्। जारी प्रतियोगितामा आलमले २१ विकेट लिईसकेका छन्। आलमले पुलिसविरुद्धकै पहिलो खेलमा १० विकेट लिएका थिए। पहिलो पालिमा आठ विकेट लिएका आलमले दोस्रो पालिमा दुई विकेट लिँदै १० विकेट हात पारेका थिए। आलमले तेस्रो खेलमा मधेसविरुद्ध एउटै पालिमा ६ विकेट लिएका थिए। स्पिनरलाई मद्यत मिलिरहेको पिचमा आलम पुलिसका लागि खतरा बन्न सक्नेछन्। ललित राजवंशी (पुलिस) प्रतियोगितामा १९ विकेट लिएका ललित राजवंशी आर्मीको उपाधि उचाल्ने सपनामा बाधक बन्न सक्छन्। ललितले समूह चरणको पहिलो खेलमा आर्मीविरुद्ध एउटै पालिमा सात विकेट लिएका थिए। राष्ट्रिय टोलीका बलर समेत रहेका ललित उपाधि भिडन्तमा प्रभाव पार्न सक्ने मुख्य खेलाडीमा पर्दछन्। उनीविरुद्ध खेल्न आर्मीका खेलाडीलाई सहज देखिदैन। कुशल भुर्तेल (पुलिस) नेपाली राष्ट्रिय टोलीका खेलाडी समेत रहेका कुशल भुर्तेल प्रभाव पार्न सक्ने अर्का खेलाडी हुन्। पछिल्लो समय सोचेअनुरुप प्रदर्शन गर्न नसकेको भन्दै दवाव खेपिरहेका भुर्तेलले जारी प्रतियोगितामा १५ विकेट लिएका छन्। उनले मधेसविरुद्ध एउटै पालिमा पाँच विकेट लिएका थिए भने सोही खेलमा ६३ रन जोडेका थिए। सर्वाधिक विकेट लिने बलरको सूचिमा चौथो स्थानमा रहेका भुर्तेलले समूह चरणको तीन खेलमा एक सय आठ रन बनाएका छन्। बशिर अहमद (आर्मी) आर्मीका युवा खेलाडी बशिर अहमद प्रतियोगितामा उत्कृष्ट लयमा छन्। उनले प्रतियोगितामा दुई वटा अर्धशतक बनाईसकेका छन्। बशिरले बागमतीविरुद्ध ५३ रन र मधेसविरुद्ध ६७ रन बनाएका थिए। तीन खेलमा एक सय ३७ रन जोडेका बशिरले पाँच विकेट समेत हात पारेका छन्। उनले मधेसविरुद्ध एउटै पालिमा चार विकेट लिएका थिए।
विराट गोल्डकपमा २२ लाख घाटा,"विराटनगर : विराटनगरमा नौ महिनाअघि सम्पन्न भएको विराट गोल्डकपको आठौं संस्करणमा २२ लाख बढी घाटा भएको छ। विराट गोल्डकप विराटनगरको इज्जत र प्रतिष्ठासँग जोडिएको ऐतिहासिक फुटबल प्रतियोगिता हो। यसको आठौं संस्करण २०८० चैत १५ गते सुरु भएर २४ गते सम्पन्न भएको थियो। प्रतियोगिता सम्पन्न भएको नौ महिनापछि आइतबार सार्वजनिक गरिएको आयव्यय विवरण अनुसार गोल्डकपबाट २२ लाख ६२ हजार आठ सय आठ रूपैयाँ नोक्सानी भएको देखिन्छ। आयोजक विराट गोल्डकप फुटबल ट्रस्टले विराटनगरमा पत्रकार सम्मेलन गरेर गोल्डकपमा ८२ लाख ६० हजार आठ सय ३५ रूपैयाँ आम्दानी भएको र एक करोड पाँच लाख २३ हजार ६ सय ४३ रूपैयाँ खर्च भएको जानकारी दिएको हो। ट्रस्टका अनुसार गोल्डकप घाटामा जानुको मुख्य कारण कोशी प्रदेश सरकार र राष्ट्रिय खेलकुद परिषद् (राखेप)ले गरेको असहयोग हो। ट्रस्टका अध्यक्ष किशोरबहादुर शाहीले प्रदेश सरकार र राखेपले कबोल गरेको रकम उपलब्ध नगराउँदा गोल्डकप घाटामा गएको जानकारी दिए। गोल्डकप गराउँदाको समयमा तत्कालीन मुख्यमन्त्री केदार कार्कीले २५ लाख रुपैयाँ बजेट राखिदिनु भएको थियो। उहाँ सरकारबाट बाहिरिएपछि नयाँ मुख्यमन्त्री हिक्मतकुमार कार्कीले पनि रकम उपलब्ध गराउने प्रतिवद्धता जनाउनु भएको थियो। तर, प्रदेश सरकारले रकम उपलब्ध गराएन। खेलकुदलाई पुरै बेवास्ता गरियो उनले भने। शाहीले प्रदेश सरकारबाट २५ लाख र राखेपबाट पाँच लाख रुपैयाँ उपलब्ध गराउने आश्वासनपछि गोल्डकप सम्पन्न गरिएको बताए। सरकारले २५ लाख मात्रै दिएको भए गोल्डकप नाफामा जाने थियो। यस विषयमा हामीले प्रदेश खेलकुद विकास बोर्ड र सामाजिक विकास मन्त्रालयलगायत सबैतिर पटकपटक अनुरोध गयौं। तर, कतैबाट सहजीकरण भएन, उनी भन्छन्, सरकारले इटहरी गोल्डकप, झापा गोल्डकप र धरानमा हुने बुढासुब्बा गोल्डकपलाईसमेत रकम दिएन। यसले पनि सरकार खेलकुदप्रति जिम्मेवारी छैन भन्ने प्रष्ट हुन्छ। अझैसम्म खेलकुद सरकारकै बेवास्ताको सिकार भइरहेको छ। ट्रस्टका महासचिव विनेश बस्नेत सरकार र खेलकुद निकायकै कारण गोल्डकपमा ठूलो नोक्सानी बेहोर्नु परेको बताउँछन्। कबोल गरेको रकम उपलब्ध नहुँदा बजारमा समेत बाँकी रकम तिर्न समस्या भइरहेको उनले बताए। गोल्डकपमा विभिन्न प्रायोजकबाट ३५ लाख ९५ हजार, टिकट बिक्रीबाट ३५ लाख २० हजार र विराटनगर महानगरपालिकाबाट ११ लाख ४५ हजार रुपैयाँ आम्दानी भएको जानकारी बस्नेतले दिए। उनका अनुसार गोल्डकपमा पुरस्कार, मेडल तथा ट्रफीतर्फ २० लाख ८७ हजार, क्लबको यातायात खर्चमा १३ लाख, फ्लेक्स बोर्डतर्फ १२ लाख ८५ हजार रुपैयाँ खर्च भएको छ। विगतमा ट्रस्टको कार्यसमितिले संयोजक राखेर प्रतियोगिता गर्दै आएको थियो। तर, आठौं संस्करण भने ट्रस्ट आफैंले आयोजना गरेको हो। प्रतियोगिता भव्य र सभ्य रूपमा सम्पन्न भएपनि घाटा बेहोर्नु परेको ट्रस्टका कोषाध्यक्ष अनुज बानियाँले जानकारी दिए। प्रतियोगितामा तीन विदेशीसहित १० वटा टिमको सहभागिता रहेको थियो। जसमा भारतको दुई र भुटानको एक तथा नेपालबाट विभागीसहित सात टिमको सहभागिता रहेको प्रतियोगिताको उपाधि मच्छिन्द्र क्लबले जितेको थियो। प्रतियोगिताको विजेताले ११ लाख र उपविजेताले पाँच लाख ५० हजार नगद पुरस्कार पाएका थिए। त्यस बाहेक उत्कृष्ट प्रशिक्षक, गोलरक्षक र सर्वाधिक गोलकर्तालाई २१ हजार रूपैयाँका दरले पुरस्कार दिइएको कोषाध्यक्ष बानियाँले बताए। उनका अनुसार हरेक खेलमा उत्कृष्ट हुने खेलाडीलाई ११ हजार र सर्वोत्कृष्ट खेलाडीलाई मोटरसाइकल पुरस्कार प्रदान गरिएको थियो। आर्थिक मन्दीका कारण औद्योगिक एवं व्यापारिक क्षेत्र समस्यामा परेकाले स्रोत जुटाउन समस्या भएको बानियाँ बताउँछन्। आर्थिक मन्दीको असर सबै क्षेत्रमा परेका कारण सहयोग जुटाउन कठिन भयो। तर, विराट गोल्डकपको पहिचानलाई जोगाइराख्न प्रतियोगिता सञ्चालन गर्नैपर्ने बाध्यता थियो। त्यसमाथि सरकार र राखेपबाट सहयोग भएन। विभिन्न चुनौतीको सामना गर्दै प्रतियोगिता सफलतापूर्वक सम्पन्न गरियो, उनले भने। गोल्डकपको सातौं संस्करणसमेत नोक्सानमा गएको थियो। त्यतिबेला ८७ लाख रूपैयाँ बराबर घाटा भएको थियो। लगातार घाटा बेहोर्ने अवस्था सिर्जना हुनु विराट गोल्डकपका लागि चिन्ताको विषय भएको ट्रस्टले जनाएको छ। लगातारको घाटासँग जोडेर गोल्डकपको भविष्यका बारेमा अनेक टिप्पणी एवं चर्चासमेत भइरहेका छन्। अध्यक्ष शाहीका अनुसार ट्रस्टले गोल्डकपको नवौं संस्करण आयोजनाका लागि अखिल नेपाल फुटबल संघ (एन्फा)बाट आगामी फागुन २१ गतेको समय पाएको छ। खेलकुदलाई साथ दिनुपर्ने र सहयोग गर्नुपर्ने निकायबाटै बेवास्ता भइरहेकाले एन्फाबाट पाएको समयमा गोल्डकपलाई कसरी सम्पन्न गर्ने भन्ने विषयमा छलफल सुरु भएको उनले बताए।"
माघ लहैली सुरिक सिकार खैली,"टीकापुर : आज माघ, थारू समुदायको नयाँ वर्ष। थारू सम्वत् २६४८ सुरु भएको दिन। आफ्नो नयाँ वर्षका दिन पश्चिम तरार्ईका थारू समुदायका मानिस बिहानै नदी, तलाउ, खोलामा नुहाएर आफूभन्दा ठूलालाई ढोगसलाम गर्ने र सानालाई आशीर्वाद दिने गर्छन््। आजको दिन रिसराग, आपसी वैमनस्यता, झैझगडा सबै बिर्सेर एक आपसमा आत्मियता दर्शाउनुका साथै शुभकामना आदानप्रदान गर्ने चलन थारू समुदायमा छ। पुस महिनाको अन्तिम दिनदेखि नै थारू बस्तीमा माघको रौनक छाउँ छ। पश्चिमको कैलाली, कञ्चनपुरलगायत थारू बस्तीमा माघको रौनक छाएको हो। पुस महिनाको अन्तिम दिनको बिधाइ गर्दै माघ १ गते नयाँ वर्षको सुरुवात गरिने पर्वलाई थारू समुदायका लागि सबैभन्दा ठूलो चाड हो। सोमबार बिहानैदेखि थारू समुदायमा बंगुरको मासुका परिकार बनाइन्छ। आजको राति थारू जातिको संस्कृतिअनुसार नाचगान गरी रातभर जाग्राम बस्ने, ध्वनि जगाएर (धमार) भजनकीर्तन गर्ने, आगो ताप्ने, तरुल, सकरखण्ड जस्ता परिकार बनाएर खाने चलन छ। माघ लहैली सुरिक सिकार खैली रे हाँ, जस्ता गीतमा थारू समुदायमा मघौटा नाच देखाइन्छ। थारू गाउँबस्ती यतिबेला यस्तै गीतले गुञ्जायमान बनेको छन्। थारू समुदायका बालबालिकादेखि वृद्धवृद्धासम्म यो चाडमा उत्तिकै रमाउँछन्। यो पर्वको विशेष रौनक नै मघौटा नाच भएको थारू अगुवाहरू बताउँछन्। जिल्लाका थारू समुदायका मानिसले हर्षोल्लासपूर्वक माघ पर्व मनाइरहेका छन्। मघौटा नाच, ढमार, ढुमरु गीतमा रमाउँदै आफ्नो सबैभन्दा ठूलो माघ पर्व मनाइरहेका छन्। गाउँघरमा माघीको हर्षोल्लास छाएको टीकापुर नगरपालिका १ का वनगाउँका स्थानीय हिरालाल चौधरीले बताए। थारू समुदायका व्यक्तिहरूका अनुसार पुस अन्तिम दिनदेखि माघ २ गतेसम्म माघ पर्व धुमधामपूर्वक मनाउने चलन रहेको छ। माघको पहिलो दिन बिहानै जिता (बंगुर) मार्ने गरिन्छ। हरेकको घरमा बंगुरको मासुसहित मीठामीठा परिकार पाक्ने गर्छ। पुस महिनाको अन्तिम दिन ढमार, ढुमरु गीत र मघौटा नाचमा रमाउँदै मीठामीठा परिकार खाने चलन रहेको लम्कीचुहा नगरपाकिला ६ थारू अगुवा रामकुमार चौधरीले बताए। थारू समुदायले माघलाई तीन दिनसम्म मनाउने चलन छ, पुस महिनाको अन्तिम दिन जिता काटेर मीठामीठा परिकार खाइन्छ, दोस्रो दिन अर्थात् माघ १ गते बिहानै नदी, तलाउ, खोलामा नुहाएर आफूभन्दा ठूलालाई आशीर्वाद लिने र सानालाई आशीर्वाद दिने गरिन्छ चौधरीले भने, तेस्रो दिनमा अर्थात् माघ २ गते खोज्नीबोज्नीका रूपमा मनाउने चलन छ। उनका अनुसार माघ पर्वको पहिलो दिन थारू सम्वतको अन्तिम दिन हुने गरेकाले यस दिन वर्षभरीको दुःखपीडा बिर्सेर रमाउने गरिन्छ। थारू बस्तीमा जिता मारेर घर परिवार, इष्टमित्रबीच खुसियाली साटासाट गर्दै माघ पर्वको रमाइलो गरिन्छ। माघ २ गते अर्थात् माघ पर्वको अन्तिम दिन खोज्नीबोज्नी हो। यस दिन अघिल्लो आर्थिक वर्षको समीक्षा गर्दै नयाँ वर्षका लागि योजना बनाउने प्रचलन थारू समुदायमा छ। माघ २ गते नै थारू गाउँको नेतृत्व (बडघर, भलमन्सा) चयन गर्ने चलन पनि छ। एक वर्षका लागि गाउँको नेतृत्व कसले गर्ने थारू समुदायको सामूहिक भेलाबाट निर्णय गरिन्छ। माघ पर्वको अन्तिम दिन नै आफ्ना विवाहित छोरी चेलीलाई उपहारका रूपमा चामल दिने गरिन्छ, जसलाई निसराउ भनिन्छ। माघ धार्मिक, सांस्कृतिक, सामाजिक र आर्थिक महत्व बोकेको पर्व रहेको टीकापुर बहुमुखी क्याम्पसका उपप्राध्यापक नाथुराम चौधरी बताउँछन्। उनी भन्छन्, माघ नयाँ वर्ष पनि हो, आर्थिक वर्षको पनि हो, शान्तिको महशुस अथवा मुक्ति पाएको पर्वका रूपमा समेत थारू समुदायमा लिइन्छ चौधरीले भने, जसरी हामी असारमा आर्थिक वर्ष सुरु गरेजस्तै थारू समुदायमा माघबाटै गरिन्छ, घरको अंशवण्डा गर्दा समेत माघी मै गरिन्छ।"
"समयअगावै निर्माण सकिँदै, छैन सञ्चालनको मोडालिटी","टीकापुर : सुदूरपश्चिमप्रदेश सरकारले टीकापुरमा निर्माण थालेको टीकापुर स्पोर्ट्स एकाडेमीको निर्माण कार्य अन्तिम चरणमा पुगे पनि सञ्चालनको मोडालिटीमा भने छलफलसमेत गर्न सकेको छैन। खेलकुदका नाममा नेपालमै सर्वाधिक जग्गा भएको टीकापुर नगरपालिका५ स्थित २२ बिघा क्षेत्रफल रहेको खेलकुद मैदानमा स्पोर्ट्स एकाडेमीको निर्माण अन्तिम चरणमा पुगे पनि सञ्चालनको मोडालिटीबारे छलफल हुन नसकेको हो। प्रदेश सरकारको सामाजिक विकास मन्त्रालयले प्रदेशस्तरीय स्पोर्ट्स एकाडेमी सञ्चालनका लागि निर्माण थालेको एकाडेमीको प्रशासनिक, एकेडेमिक, सुरक्षा, क्यान्टिनलगायत भवन निर्माण अन्तिम चरणमा छन्। तीन वर्षभित्र निर्माण सम्पन्न गर्नेगरी नौ करोड ९० लाख एक हजार चार सय ४९ रुपैयाँम निर्माण सम्झौता गरेको बी एन्ड पी, पूर्वपश्चिम र तल्जु जेभी निर्माण कम्पनीले एकाडेमीका ती भवन निर्माणको समय अगावै सम्पन्न गर्न लागेको हो। निर्माण कम्पनीले मन्त्रालयसँग २०८० साउन १ गते सम्झौता गरी असोज १२ गतेबाट निर्माण सुरु गरेको थियो। सम्झौताअनुसार निर्माण कम्पनीले एकेडेमीका संरचना २०८३ भदौ मसान्तभित्र निर्माण सक्नुपर्ने थियो। निर्माण कम्पनीले दुई तले प्रशासनिक भवन, दुई तले एकेडेमिक भवन, सेमिनार हलसहितको क्यान्टिन ब्लक, सुरक्षा ब्लक, शौचालय निर्माण सम्पन्न गरेको छ भने इलेक्ट्रिक, स्यानेटरी र रंगरोगनको काम मात्र बाँकी छ। निर्माण कम्पनी बी एन्ड पीका सञ्चालक प्रकाश शाहले काम सुरुदेखि लगातार काम गर्दा समय अगावै सम्पन्न हुन लागेको बताए। हामीले निर्माण सुरु गरेको दिनदेखि एक दिन पनि काम नरोकेर निर्माण गरेका छौं। टेक्निकल टिम, आर्थिक व्यवस्थापन, निर्माण सामग्रीको सहज उपलब्धताका कारण निर्माण समयावधि अगावै हुन थालेको हो, सञ्चालक शाहले भने, सामाजिक विकास मन्त्रालयलेसमेत राम्रो समन्वय गरेको छ। समयमै प्राविधिक समस्याको समाधान गरिदिएका कारण ठूलो संरचना निर्माण गर्न सहज भएको हो। सुदूरपश्चिमका नौ वटै जिल्लाका विभिन्न खेलका खेलाडीलाई आवासीय र एकेडेमिक सुविधासहित खेलाडी उत्पादन गर्ने लक्ष्यका साथ निर्माण थालिएको हो। निर्माण कम्पनीले निर्माण कार्य अन्तिम चरणमा पुयाइसक्दा समेत प्रदेश सरकारले भने एकेडेमी सञ्चालनको मोडालिटीका विषयमा छलफल गरेको छैन। एकेडेमीको सञ्चालन मोडालिटी तत्काल निर्माण गरेर आगामी आर्थिक वर्षदेखि नै सञ्चालन गर्नुपर्ने टीकापुर नगर खेलकुद विकास समितिका अध्यक्ष लक्ष्मण थापाले बताए। एकेडेमीको निर्माण सकिनलाग्दासमेत यसको मोडालिटीबारे छलफल नै भएको छैन। यो निकै दुःखद् कुरा हो, नेकपा एमालेका टीकापुर नगर अध्यक्षसमेत रहेका थापाले भने, यसको कार्यविधि निर्माण गरेर प्रदेश सरकारले तत्काल सञ्चालनका लागि पहल गर्नुपर्छ। देशको सबैभन्दा बढी जग्गा रहेको खेलकुद मैदानमा सुदूरपश्चिमबाट एकेडेमीमार्फत खेलाडी उत्पादन गर्न तत्काल सरोकारवाला निकायले ध्यान दिनुपर्छ। नेपाली कांग्रेसका टीकापुर नगर सभापति नरेशकुमार खत्री निर्माण सम्पन्न हुनलाग्दा एकेडेमी सञ्चालनका लागि थप प्रक्रिया अगाडि बढाउनुपर्ने बताउँछन्। वर्षौंसम्म निर्माण नसक्ने रोगले ग्रस्त रहेका बेला निर्माण कम्पनीले समय अगावै सम्पन्न गर्ने कुराले टीकापुरबासी खुसी छौं, नगर सभापति खत्रीले भने, यो आयोजना प्रदेश सरकारकै गौरवको आयोजना हो। यसको सञ्चालनका लागि तत्काल काम अगाडि बढाउन ढिलो गर्नु हुँदैन। सामाजिक विकास मन्त्रालयका प्रवक्ता उपसचिव गणेशबहादुर सिंहले मन्त्रालयले सुदूरपश्चिम प्रदेश खेलकुद परिषद्लाई स्पोर्ट्स एकेडेमीको सञ्चालन मोडालिटीबारे सुझाव पेश गर्न भनिएको बताए। मन्त्रालयले प्रदेश खेलकुद परिषद्लाई टीकापुर स्पोर्ट्स एकेडेमीको सञ्चालन मोडालिटीबारे सुझाव पेश गर्न भनिसकेको छौं। परिषद्ले आजसम्म सुझाव पेश गरेको छैन, प्रवक्ता सिंहले भने, एकेडेमीको सम्पूर्ण निर्माण यही आर्थिक वर्षभित्र सकिन्छ भने सञ्चालनको मोडालिटी कस्तो हुने भन्ने बारे समेत यही आर्थिक वर्षमा टुंगो लगाउँछौं। प्रदेश खेलकुद परिषद्का सदस्यसचिव दीपकबहादुर सिंह भने एकेडेमी सञ्चालनको मोडालिटीबारे सुझाव मागिएको भए पनि मन्त्रालयले बजेट आफैले राखेकाले सुझाव पेश गर्न नसकिएको दाबी गरे। स्पोर्ट्स एकेडेमीको सञ्चालन मोडालिटीबारे छलफल, गोष्ठी गर्नु पर्छ। यसको अध्ययन अनुसन्धान गरेर सुझाव प्रतिवेदन दिनुपर्ने हुन्छ, सदस्यसचिव सिंहले भने, यसका लागि बजेट मन्त्रालयले नै राखेको छ। बजेटबिना हामीले कसरी काम गर्ने ? सदस्यसचिव सिंहले सुदूरपश्चिमका विभिन्न क्षेत्रका खेलाडीलाई छनोट गरेर आवासीय प्रशिक्षणमार्फत खेलाडी उत्पादन गर्ने लक्ष्य राखिएको बताउँदै प्रदेशको खेलकुद प्रशिक्षण केन्द्रका रुपमा सञ्चालन गर्नुपर्ने बताउँछन्। क्रिकेट, फुटबल, भलिबल, ब्याडमिन्टनलगायतका खेलमा लामो समयदेखि राष्ट्रिय तथा अन्तर्राष्ट्रिय खेलाडी उत्पादनका लागि उर्बर भूमि मानिएको सुदूरपश्चिममा स्पोर्ट्स एकेडेमीको निर्माणले खेलाडीहरूमा उत्साह थपेको छ। निर्माण कम्पनीले समय अगावै सम्पन्न गर्दासमेत एकेडेमीको सञ्चालन मोडालिटीबारे छलफल समेत नहुनु सरकारको ढिलासुस्ती भएको खेलाडीहरू बताउँछन्।"
रसुवाका ३६ प्रतिशत नागरिकमात्र बिमाको पहुँचमा,"रसुवा : गुणस्तरीय स्वास्थ्य सेवाको पहुँच र उपयोगमा सुधार ल्याई स्वास्थ्य बिमाको आधारमा सबैका लागि स्वास्थ्य सेवा सुनिश्चित गर्ने उद्देश्यले सरकारले ल्याएको सामाजिक सुरक्षाको महत्त्वपूर्ण कार्यक्रम स्वास्थ्य बिमा २०७२ देखि लागू भए पनि यस वर्ष ३६ प्रतिशत नागरिकले मात्र स्वास्थ्य बिमा सेवा लिएका छन्। स्थानीय सरकारले स्वास्थ्य बिमाबारे सचेतनामूलक कार्यक्रम गर्न नसकेकोले बिमाप्रति नागरिक आकर्षण नभएको गुनासो छ। स्वास्थ्य बिमा बोर्डले समस्त नेपाली नागरिकलाई सर्वसुलभ गुणस्तरीय स्वास्थ्य सेवा प्रदान गर्ने र स्वास्थ्य सेवा उपभोगमा सुधार ल्याउनका लागि सामाजिक स्वास्थ्य बिमाको आधारमा सबैका लागि स्वास्थ्य सेवा सुनिश्चित गर्न कार्यक्रम सुरु भएको हो। जिल्लाको कुल जनसंख्या ४६ हजार ६ सय ८९ रहेका छ। ११ हजार १ सय ४० घरपरिवार रहेको छ। यस वर्ष सबैभन्दा धेरै स्वास्थ्य बिमा कार्यक्रममा समेटिएको कालिका गाउँपालिका हो। स्वास्थ्य बिमा बोर्ड रसुवा शाखाका संयोजक सृष्टि श्रेष्ठका अनुसार जिल्लाको उत्तरगयामा ९ सय ६६ घरमा २ हजार ९ सय ५८, कालिकामा ३ हजार २ सय ८६ घरका ११ हजार ४ सय ६६, नौकुण्डमा ५ सय ८ घरमा १ हजार १ सय १३, गोसाइँकुण्डमा ३ सय ४६ घरका ८ सय ७० र आमाछोदिङमो गाउँपालिकामा ३ सय ३० घरका ५ सय ८२ जना गरी जिल्लाभर कुल ५ हजार ४ सय ३६ घरपरिवारका १६ हजार ९ सय ८९ जनाले स्वास्थ्य बिमा गरेका छन्।"
पहाडमा ईभी मोह बढ्दै,"भोजपुर : पहिलेपहिले चिल्ला महँगा पजेरोमा चढ्ने सपना मात्रै हुन्थ्यो। ती गाडीमा सरकारी कर्मचारी वा धनाढ्य मान्छे चढ्थे। सबैतिर सडक थिएन। खनिएका कच्ची सडक धुलाम्मे र हिलाम्मे हुन्थे। सर्वसाधारणहरू पुराना, थोत्रा सवारीमा कोच्चिएर तराईको यात्रा गर्नुपर्थ्यो। तर पछिल्ला वर्षहरूमा मुख्य सडकहरू कालोपत्रे भएपछि जीवनशैली नै फेरियो। कालोपत्रेसँगै पछिल्ला तीन वर्षमा यात्रुवाहक चिल्ला पजेरो अर्थात् विद्युतीय गाडी ईभी (इलेक्ट्रिक भ्यान) बाक्लिन थालेका छन्। अहिले यिनै चिल्लो गाडीमा तराईदेखि पहाडका गाउँगाउँसम्म पुग्न थालेका छन्। कच्ची सडकको लामो यात्रामा कोच्चिएर कष्टकर यात्रा गर्नुपर्ने दिन सम्झँदै भोजपुर नगरपालिका५ का भीम राई ईभी गाडीबाटै नियमित तराईको यात्रा गर्छन्। आरामदायी, छिटोछरितो र सस्तो भाडादरको ईभी गाडीमा यात्रा गर्न पाएपछि सर्वसाधारणको जीवनशैली नै फेरिएको उनी सुनाउँछन्। पहिले कोच्चिएर साँघुरो सिटमा कष्टकर यात्रा गर्नुपथ्र्यो, अहिले त्यस्तो झन्झट ईभी गाडीले हटाइदिएको छ, उनले भने, चिल्लो ईभी गाडी चढ्नु सपना जस्तै थियो, अहिले चढ्न पाइएको छ, खोजेजस्तै आरामदायी यात्रा गर्न पाइएको छ। खोजेको र रोजेजस्तो गाडीमा यात्रा गर्दा समय र पैसा दुवैको बचत हुने गरेको यात्रु सुनाउँछन्। दशक पहिलेसम्म जिल्लाभित्रका सडकहरूको दुर्दशा थियो। सडकहरू बिग्रिएर यात्रुलाई कष्टकर यात्रा गर्नुपथ्र्यो। पूरै एकदिन लगाएर पहाड तराई यात्रा गर्नुपथ्र्यो। तर सडकको स्तरोन्नतिसँगै ईभी गाडी चल्न थालेपछि करिब पाँच घण्टामै धरानसम्म आरामले पुगिन्छ। एउटा यात्रुले बिहान हिँडेर बेलुकी घर फर्कन सक्ने स्थिति बनेको छ। कुनै बेला अफिसियल कामका लागि ९१० घण्टा धुलोहिलो भएर कोच्चिँदै धरान झर्नुपथ्र्यो। समय पनि धेरै लाग्ने, भाडा पनि महँगो, यात्रा पनि गाह्रो, तर अहिले ईभी गाडीमा चढ्दा यी सबै सास्ती हटेर गएको छ। बिहान गए बेलुका घर आइपुग्ने भइसकियो, स्थानीय नारायण भण्डारीले अनुभव सुनाए। ईभी गाडीले गाउँगाउँसम्म घरघरमै सामानहरू पुयाउने पनि गरेको स्थानीय यात्रु सुनाउँछन्। जिल्लाभित्र अहिले १२ वटा र जिल्ला बाहिरका गरी २२ ईभी गाडीहरू चलिरहेका छन्। यात्रालाई सन्तुष्टिजनक र आरामदायी बनाउन ईभी गाडी उत्तम रहेको व्यवसायी दिलिहाङ राईले बताए। उनले भने, सर्वसाधारणको आरामदायी छरितो सेवाका लागि ईभी चलाइरहेको छु, यात्रुको प्रतिक्रिया पनि राम्रो छ। कमाइ पनि राम्रै छ, गन्तव्यमा छिटो पुगेपछि अन्य फुर्सदको समयमा अतिरिक्त कमाइ पनि हुने हुँदा ईभी गाडीबाट राम्रो आम्दानी पनि भइरहेको व्यवसायीहरू सुनाउँछन्। भोजपुरबाट चलिरहेका ईभी गाडीहरूको आलोपालो क्रम हुने गरेको छ। आलोपालो भए पनि यात्रुहरूलाई सहज सेवा दिने ईभी गाडीहरूको संख्यामा वृद्धि भइरहेको टेम्केमैयुङ यातायात प्रालिका अध्यक्ष ज्ञानु राई बताउँछन्। ईभी गाडीको मोह बढिरहेको छ, गाडीको संख्यामा पनि दिनानुदिन वृद्धि भइरहेको छ, व्यवसायीहरू पनि थपिने क्रममा छन्, उनले भने। ग्रामीण क्षेत्रका कच्ची सडकहरूको स्तरोन्नति र कालोपत्रे बन्न सके सर्वसाधारणलाई अझ सुविधा दिन सकिने उनले बताए। भोजपुरका भित्री गाउँबस्तीसँगै दैनिक दर्जनौं संख्यामा यात्रुवाहक सवारीसाधनहरू भोजपुरदेखि धरान, विराटनगर, झापा हुँदै भोजपुर काठमाडौंसम्म चल्ने गरेका छन्।"
आन्तरिक उत्पादन अधिक भए पनि रोकिएन तरुल आयात,"काठमाडौं : नेपाली समुदायमा पुसमा पकाएर माघमा खाने तरकारी हुन् तरुल, सखरखण्ड र पिँडालु। यस्ता कन्दमूलजन्य उत्पादनलाई सांस्कृतिक पर्व माघे संक्रान्ति मनाउन पुस मसान्तमा उसिनेर माघ १ गते पारिवारिक जमघटसहित खाने प्रचलन छ। यससँगै घिउचाकु, तिलको लड्डु र सेलरोटी खानु माघे संक्रान्तिको विशेषता हो। यो पर्वलाई मगर र थारु सम्प्रदायले विशेष उत्सवका रूपमा मनाउने गरेका छन्। सांस्कृतिक पर्व माघे संक्रान्तिमा मात्रै खपत बढी हुने भएकाले तरुल, सखरखण्डको माग र आपूर्तिको ७५ प्रतिशत थेग्ने गर्छ। तरुल बाह्रै महिना खान सकिने पोषिलो कन्दमूल हो। तर, बजारमा पनि संक्रान्तिलाई लक्षित गरी दैनिक हजारौं क्विन्टल तरुल र सखरखण्ड भित्रिएका छन्। कालीमाटी फलफूल तथा तरकारी बजार विकास समितिको तथ्यांकअनुसार पुसको तेस्रो सातादेखि धमाधम तरुल, सखरखण्ड र पिँडालु आउने परिमाणमा हात्तै बढेको छ। पछिल्लो सात दिनमा कालीमाटी तरकारी बजारमा मात्रै ६ लाख २३ हजार ७०६ किलोग्राम बराबरको तरुल, १ लाख ९९ हजार ६५० किलोग्राम सखरखण्ड र ६१ हजार ४१५ किलोग्राम पिँडालु भित्रिएको छ। पुसको तेस्रो सातादेखि क्रमशः यस्ता तरकारी आउने क्रम बढ्दा दिनमै अधिकतम १ लाख ५९ हजार ९२५ किलोग्राम तरुल भित्रियो। यो पुस २७ गतेको तथ्यांक हो। उक्त दिन ४८ हजार किलोे सखरखण्ड र १६ हजार १५० किलो पिँडालु भित्रियो। जबकी यसअघि पुस २२ गते ४९ हजार ५२५ किलो तरुल, ३ हजार ५० किलो सखरखण्ड र २ हजार १ सय किलो पिँडालु कालीमाटी बजार भित्रिएको थियो। यसपछिका दिनमा क्रमशः बढ्दै गएर २५ गतेदेखिका ४५ दिन दैनिक लाख किलोभन्दा माथि तरुल भित्रियो। यस्तै, तरुलको परिमाणको तुलनामा सखरखण्ड र पिँडालु भने कम भित्रियो। विशेष गरेर माघे संक्रान्तिमा तरुललाई बढी महत्व दिइने भएकाले पनि यसको माग अधिक हुँदा बजारमा आपूर्ति बढी भएको हो। यसैक्रममा कालीमाटी फलफूल तथा तरकारी बजार विकास समितिका सूचना अधिकारी विनय श्रेष्ठ तरुल उत्पादन सिजनमा भन्दा पनि माघे संक्रान्तिमा बढी माग हुने भएकाले सोहीबमोजिम किसानले लगाउने गरेको बताउँछन्। उनका अनुसार सबैभन्दा बढी सर्लाहीबाट उत्पादित तरुल भित्रिएको छ। सूचना अधिकारी श्रेष्ठ भन्छन्, कालीमाटी बजारमा पुस महिनाको २८ गतेका दिन कुल १२ सय टन हाराहारीमा तरुल भित्रिएको छ। यसमध्ये ५० प्रतिशत सर्लाहीबाट छ। यसपछि सुनसरी, मोरङ, झापा, पश्चिम नवलपरासी, पाल्पा र उपत्यकाका छिमेकी जिल्लाहरू धादिङ, काभ्रे, मकवानपुर, चितवनबाट तरुल भित्रिएको छ। अधिकांश तरुल आन्तरिक उत्पादन भएको तर भारत तथा चीनबाट आयातित तरुल कालीमाटी बजारमा नभित्रेको उनको दाबी छ। तर, सखरखण्ड भने भारतको पनि भित्रिएको उनले जनाए। तरुलको सवालमा भने नेपालकै उत्पादनले पर्याप्त हुने भएकाले अन्य मुलुकबाट आयात गर्नुपर्ने बाध्यता नभएको उनको भनाइ छ। यससँगै पिँडालु पनि आन्तरिक उत्पादनबाटै पर्याप्त भएको उनले जानकारी दिए। चाडबाडका लागि लक्षित भएकाले यकिन खपतको अनुमान गर्न नसकेको उनले बताए। समग्रमा वार्षिक रूपमा उत्पादन भएको तरुलको ७५ प्रतिशत खपत पुस महिनामै हुने गरेको देखिन्छ। पहिला किसानले माघे संक्रान्ति लक्षित गरेर तरुल लगाउँने गरेकाले सोहीअनुसार बजारमा आउने गरेको र अरू महिना रित्तो जस्तो हुन्थ्यो। तर, अहिले उपभोग प्रवृत्तिमा परिवर्तन भएको छ। तरुल जस्ता कन्दमूलजन्य उत्पादन पोषणयुक्त खाना भनेर उपभोक्ताहरू सचेत भएकाले अरू महिनामा पनि माग गर्ने भएकाले सोहीअनुसार बजारमा यस्ता उत्पादन बाह्रै महिना आउने गरेको सूचना अधिकारी श्रेष्ठले जानकारी दिए। बजारमा कस्ता तरुल छन् ? स्वदेशमै तरुल, सखरखण्ड जस्ता कन्दमूलजन्य उत्पादनको सम्भावना भए पनि केन्द्रीय तहबाट आत्मनिर्भर बनाउनै भनेर प्रवर्द्धनतर्फ मात्रै जोड दिएको छैन। यद्यपि राष्ट्रिय आलुबाली कार्यक्रमले कन्दमूललाई प्रवर्द्धन सुरु गर्न खोजेको छ। विकास खरेल, बागवानी विकास अधिकृत, राष्ट्रिय आलु, तरकारी तथा मसलाबाली विकास केन्द्र अहिले बजारमा तरुलका प्रकारमा आकाशे, पाताले, रातो तरुल, सेतो तरुल, वन तरुल, घर तरुल, हात्तीपाइले तरुल, सिमल तरुल लगायतका तरुल बिक्री भैरहेका छन्। तरुल कन्दमूल, गिठ्ठा, भ्याकुर समूहको खाने तरकारीको रूपमा लिइन्छ। यसको वैज्ञानिक नाम डाएस्कोरी हो। जानकारहरूका अनुसार विश्वमा करिब ६ सय प्रजातिका तरुल फलेको देखिन्छ तर नेपालमा भने करिब १२१३ प्रजातिको उत्पादन हुने गर्छ। अझ कतिपय वन तरुलहरू विषाक्त हुने भएकाले चिनेर मात्रै उपभोग गर्नुपर्नेबारे पुर्खाहरूले बताउँदै आएका छन्। थोकमा प्रतिकिलो औसत सय रुपैयाँ गत वर्षको तुलनामा यसवर्ष तरुलको मूल्य महँगो भएको छ। गत वर्ष पुस महिनाभर होलसेल मूल्यमा तरुल प्रतिकिलो औसत ७०८० रुपैयाँमा बिक्री भएको थियो। तर, यस वर्ष होलसेलमै पुस महिनाभरि तरुल प्रतिकिलो औसत ८० रुपैयाँदेखि १०० रुपैयाँसम्म छ। पुस मसान्त अर्थात् पुस २९ गते नै प्रतिकिलो नयूनतम १ सयदेखि अधिकतम १ सय २० रुपैयाँसम्म बिक्री भएको छ। अझ खुद्रा पसलमा योभन्दा महँगोसमेत पर्न सक्छ। बर्सेनि करोडौंको सखरखण्ड र लाखौंको तरुल आयात मुलुकभित्र प्रसस्तै उत्पादन क्षमता भएको तरुल र सखरखण्डको आयात बर्सेनि करोडौंमा हुने गरेको छ। अझै यसको निर्यात भने भएको छैन। भन्सार विभागको तथ्यांकअनुसार विगत ५ आर्थिक वर्षमा सबैभन्दा बढी आर्थिक वर्ष २०७७७८ मा नेपालमा ११ लाख ५९ हजार रुपैयाँ बराबरको तरुल आयात भएको छ। यसपछि आव २०७८७९ मा ४४ हजारको तरुल आयात भयो भने यसपछिको आव २०७९८० मा भने शून्य भएको देखिन्छ। तर, आव २०८०८१ मा भने ६ लाख ३९ हजार रुपैयाँ बराबरको तरुल आयात भएको थियो। यससँगै चालु आवकोे ५ महिना अर्थात् मंसिरसम्ममा १ लाख रुपैयाँ बराबर मात्रै आयात भएको भन्सार विभागको तथ्यांकमा उल्लेख छ। तर, यो चाडपर्वभन्दा १ महिनाअघि भएकाले कम आयात भएको देखिएको हुनसक्ने विभागले जनाएको छ। पुस महिना माघे संक्रान्ति लक्षित भएकाले आयात बढ्न सक्ने अनुमान विभागको थियो। तरुल नेपालमा उत्पादन अधिक हुुने भएकाले आन्तरिक बजारमा स्वदेशी तरुल देखिएका पनि छन्। तर, नेपालको भूबनोट र उत्पादन क्षमता तरुलका लागि उपयुक्त भएकाले यसलाई व्यवसायीकरण गरेर आत्मनिर्भर गर्न सम्भव हुने कृषि विज्ञहरू औंल्याउँछन्। समग्रमा पहिलेदेखि तरुल जस्ता कन्दमूल हेलामा परेको बाली भएकाले खासै व्यावसायिक खेती गरिँदैन थियो। तर, आजकल केहीले यसको महत्व बुझेर न्यून रूपमा व्यावसायिक खेती गर्न खोजेका छन्। डारामकृष्ण श्रेष्ठ, सहसचिव, कृषि तथा पशुपन्छी विकास मन्त्रालय नेपालमा आयात हुने तरुलभन्दा सखरखण्ड अधिक छ। किनभने यसको आन्तरिक उत्पादन कम हुँदा भारत र चीनबाट आयात भएको भन्सार विभागको तथ्यांकमा देखिन्छ। विगत ५ आवको आयात प्रवृत्ति हेर्दा प्रत्येक आर्थिक वर्षमा सखरखण्ड मात्रै न्यूनतम ६७ लाख रुपैयाँदेखि अधिकतम २ करोड ९३ लाख ७९ हजार रुपैयाँ बराबरको आयात हुने गरेको छ। भन्सार विभागको तथ्यांकअनुसार आर्थिक वर्ष २०७६७७ मा नेपालमा १ करोड ५८ लाख ५५ हजार रुपैयाँबराबरको सखरखण्ड आयात भएको थियो। यसैगरी आव २०७७७८ मा १ करोड ९९ लाख २६ हजार रुपैयाँ बराबरको तरुल आयात भयो। यसपछि आव २०७८७९ मा २ करोड ५८ लाख ४२ हजारको सखरखण्ड आयात भयो भने आव २०७९८० मा सबैभन्दा बढी २ करोड ९३ लाख ७९ हजार रुपैयाँ बराबरको आयात भएको देखिन्छ। तर, आव २०८०८१ मा घटेर ६७ लाख २१ हजार रुपैयाँ बराबरको सखरखण्ड आयात भएको थियो। यससँगै चालु आवकोे ५ महिना अर्थात् मंसिरसम्ममा ९१ लाख २६ हजार रुपैयाँ बराबरको आयात भएको भन्सार विभागको तथ्यांकमा उल्लेख छ। जसमा भारतबाट २ लाख २० हजार ९६० किलोग्राम र चीनबाट ३ सय ४६ किलोग्राम सखरखण्ड आयात भएका छन्। प्रवर्द्धनमा सरकारी पहल सुस्त गतिमा परम्पराको हिसावले माघे संक्रान्तिमा माग अधिक हुने बताउँदै कृषि तथा पशुपन्छी विकास मन्त्रालयका सहसचिव डारामकृष्ण श्रेष्ठ समग्रमा पहिलेदेखि तरुल जस्ता कन्दमुल हेलामा परेको बाली भएको बताउँछन्। उनका अनुसार खासै व्यावसायिक खेती गरिँदैन थियो। यस्ता खाले रैथाने, जरे बाली घरायसी प्रयोजनबाहेक खेती गर्ने प्रवृत्ति घट्दै गएको छ। यद्यपि धेरैजसोले खेती गर्न छोडेका छन्। तर, आजकल केहिले यसको महत्व बुझेर न्यून रूपमा व्यावसायिक खेती गर्न खोजेका छन्। समग्र मुलुकमा कन्दमूल जन्य बाली कति उत्पादन हुन्छ भनेर मन्त्रालयसँग तथ्यांक नै छैन। मुलुक संघीयतामा गएपछि तीन तहको सरकारले गर्दा एकीकृत तथ्यांक निकाल्न गाह्रो भएको सहसचिव डा श्रेष्ठ बताउँछन्। यस्ता बाली हराउँदै गएकाले आगामी दिनमा खाद्य सुरक्षा र पोषणको हिसावले जगेर्ना गर्न आवश्यक भएको उनले बताए। उनी भन्छन्, धान, गहुँ, मकै जस्ता बालीको उत्पादन घट्ने प्रक्षेपण हुँदै गर्दा तरुल, सखरखण्ड जस्ता बालीको प्रचारप्रसार गर्नु आवश्यक देखिन्छ। यद्यपि यसलाई प्रवर्द्धन गर्न सरकारले रैथानेबाली प्रवर्द्धन भनेर सञ्चालन गरेको छ। सुरुमा करिब ३ सय ४५ वटा गाउँपालिकाहरूमा यस्तो कार्यक्रम लागू भएको थियो। पछि नदोहोरिने गरी साढे २ सय पालिकामा कार्यक्रम भएको छ। उनका अनुसार स्थानीय बाली प्रवर्द्धन कार्यक्रममा तरुल, पिँडालु, जंगली गिठ्ठा, भ्याकुरलाई व्यावसायिक खेती गर्न सक्ने व्यवस्था गरेको छ। तरुल लगायतका जरे, गाँडेबालीलाई रैथाने बाली मानेर त्यसको प्रवर्द्धन र क्षेत्र विस्तार गर्न कार्यविधि बनाएर कार्यान्वयन गर्न पठाएको छ। तर, यसको प्रभावकारिताको भने खासै रेकर्ड नै छैन। यस्ता तथ्यांक पालिकाबाट लिनुपर्ने हुन्छ। तर, यस्ता विषयले महत्व नपाउँदा तथ्यांक छैन, डा श्रेष्ठले भने। कन्दमूल खालका बाली खाद्य सुरक्षाका हिसावले प्राथमिकतामा राखिएको थियो तर पछि यो घट्दै गएको उनले बताए। यद्यपि अहिले कन्दमूल बाली विकास तथा प्रवर्द्धन केन्द्र भनेर बागमती प्रदेशअन्तर्गतको कार्यालय सिन्धुलीमा छ। यो बागमती प्रदेशको फार्म हो। यसले कन्दमूल बाली कस्तो उत्पादन हुन्छ हेर्ने, संकलन गर्ने, यसको खेतीपाती प्रवर्द्धनमा काम गर्ने, बेर्ना उपलब्ध गर्ने काम गर्छ। यसलाई मन्त्रालयले संघमा राख्न खोजेको थियो तर यो अधिकार नपाउँदा देशभरि यसबारे प्रचारप्रसारमा चुकेको डा श्रेष्ठ बताउँछन्। यता राष्ट्रिय आलु, तरकारी तथा मसलाबाली विकास केन्द्रका बागवानी विकास अधिकृत विकास खरेल स्वदेशमै तरुल, सखरखण्ड जस्ता कन्दमूलजन्य उत्पादनको सम्भावना भए पनि केन्द्रीय तहबाट आत्मनिर्भर बनाउन भनेर प्रवर्द्धनतर्फ मात्रै जोड नदिएको बताउँछन्। समग्रमा वार्षिक रूपमा उत्पादन भएको तरुलको ७५ प्रतिशत खपत पुस महिनामै हुने गरेको देखिन्छ। यो माघे संक्रान्ति लक्षित देखिन्छ। कालीमाटीमा सबैभन्दा बढी सर्लाहीबाट उत्पादित भएको तरुल भित्रिएको छ। तरुलको सवालमा भने नेपालकै उत्पादनले पर्याप्त हुने भएकाले अन्य मुलुकबाट आयात गर्नुपर्ने बाध्यता देखिँदैन। विनय श्रेष्ठ, सूचना अधिकारी, कालीमाटी फलफूल तथा तरकारी बजार विकास समिति यद्यपि राष्ट्रिय आलुबाली कार्यक्रमले कन्दमूललाई प्रवर्द्धन सुुरु गर्न खोजेको उनले जनाए। उनी भन्छन्, अहिले सखरखण्डको अध्ययन गरेर २ जातको उत्पादनका लागि व्यावसायिक कारोबार गर्न स्वीकृत गरिएको छ। यसलाई राजपत्रमै अंकित गरिसकेको छ। कानुनी रूपमा स्वीकृत नभएका बालीको व्यावसायिक कारोबार गर्न नपाइने उल्लेख गरेको छ। तर, यसबाहेकको भने अध्ययन नै भएका छैनन्। कन्दमूलजन्य उत्पादनको माघे संक्रान्तिका लागि मात्रै नभई खाद्य पोषणको हिसावले पनि प्रवर्द्धन जरुरी भएको उनी स्विकार छन्। यसकारण सरकारले यसलाई जोड दिनु जरुरी भएको उनको ठहर छ। उनका अनुसार रिसर्चले पनि यस्ता खाले उत्पादनलाई खासै अपनत्व लिएको देखिँदैन। सरकारी प्रणालीमा पनि यस्ताबालीमा काम र कार्यक्रम भएको छैन। जबकी यस्ता उत्पादन बर्सेनि आयात भएको तथ्यांक छ। अझ कालीमाटी बजारमा यसको माग राम्रै भएको देखिन्छ। यसकारण सरकारले अब तरुलजस्ता उत्पादनलाई प्राथमिकता दिनुपर्छ भन्ने हाम्रो धारणा छ, उनले अन्नपूर्णसँग भने। पोषणयुक्त कन्दमुलजन्य तरुल र सखरखण्ड तरुललाई बाह्रै महिना खान सकिने पोषिलो तरकारीको रूपमा लिइन्छ। यो औषधिजन्य जडीबुटी हो। यसको उत्पादनदेखि उपभोगसम्म आइपुग्दा विषादी प्रयोग गरिँदैन। यसैले तरुललाई विषादी नमिसाइएको पोषिलो र सस्तो तरकारीको रूपमा पनि चिनिन्छ। विशेष गरेर तरुलमा प्रशस्त कार्बोहाइड्रेट, खनिज, प्रोटिन भिटामिन पाइन्छ। सय ग्राम तरुलमा २७ ग्राम कार्बोहाइड्रेट, २ ग्राम प्रोटिन, ३३ ग्राम फाइबर, २४ मिलिग्रामसम्म फलाम पाइन्छ। तरुलका थुप्रै स्वास्थ्य लाभहरू छन् तर धेरै खाँदा पेट दुख्ने हुन् सक्छ। मिर्गौलाका बिरामीले डाक्टरको परामर्श लिएर मात्र खाने गर्नुपर्छ। कतिपय प्रजातिका तरुलले मिर्गौलालाई खराब असर गर्ने पनि हुन्छन्। मिर्गौलाका बिरामीले पोटासियमको मात्रा नियन्त्रित गर्न विशेष ख्याल राख्न जरुरी हुन्छ। तरुलका विभिन्न प्रकारमध्ये पहेंलो रंगको भ्याकुरलाई कुकुर तरुल भन्ने गरिन्छ। जसलाई हर्मोन गडबडीसम्बन्धी औषधि बनाउन प्रयोग हुन्छ। विशेष गरेर तरुल र खरखण्डमा भिटामीन ए प्रशस्त मात्रमा पाइने हुँदा यसले अन्धो हुनबाट बचाउने स्वास्थ्यकर्मीहरू बताउँछन्। यसले तौल घटाउने, छाला चम्किलो बनाउने, आँखा तेजिलो, हड्डीलाई बलियो बनाउने र पाचन प्रक्रियालाई बलियो बनाउन मदत गर्छ। विशेष गरेर पोलेको भन्दा उसिनेको सखरखण्डतरुलमा पोषण तथा भिटामिन पाइने भएकाले यो अन्य फलफूल तथा हरियो सागसब्जी जत्तिकै फाइदाजनक छ। अझ एउटा सखरखण्डतरुलमा करिब ४ ग्राम फाइबर उपलब्ध हुन्छ। जसका कारण लामो समयसम्म भोक मेटाउने काम गर्छ। यससँगै यसमा चिनीको मात्रा नहुने भएकाले मधुमेह रोगलाई नियन्त्रनमा राख्ने पनि बताइन्छ। यस्तै, यो बेटाक्यारोटिन तथा अन्य स्वस्थकर पोषणले भरपुर हुन्छ। अझ काँचो सखरखण्डतरुल र गाजरलाई पिसेर त्यसको सुप बिहानको खानाका रूपमा प्रयोग गर्दा शरीरलाई आराम हुने बताइएको छ।"
विकासको गति उल्टो दिशातर्फ फर्किएको छ : खनाल,काठमाडौं : नेकपा एकीकृत समाजवादीका सम्मानित नेता झलनाथ खनालले मुलुकमा विकासको गति उल्टो दिशातर्फ फर्किएको बताएका छन्। काठमाडौंमा आयोजित एक कार्यक्रममा खनालले जनतामा देश विकासको बाटोतर्फ अघि बढोस् भन्ने चाहना भएपनि विकासको गति उल्टोदिशातर्फ फर्किएको धारणा राखेका हुन्। देशमा दुई तिहाइको सरकार रहेपनि मुलुकको विकास निर्माणको अवस्था गति न मतिको रहेको उनको आरोप छ। पूर्वप्रधानमन्त्री खनालले अहिले मुलुकको हर क्षेत्रमा समस्यामात्रै रहेको जिकिर गरे। उनले संविधानको प्रभावकारी कार्यान्वयन गर्दै देशलाई हरहालतमा सफलतातर्फ अघि बढाउनुपर्ने धारणा पनि राखे।
राष्ट्रिय एकता र अन्तर्राष्ट्रिय सम्बन्ध स्थापित गर्न खेल क्षेत्रको महत्वपूर्ण : प्रचण्ड,"सिन्धुपाल्चोक : नेकपा (माओवादी केन्द्र)का अध्यक्ष पुष्पकमल दाहाल प्रचण्ड ले नेपालमा खेल पर्यटनको राम्रो सम्भावना रहेको बताएका छन्। सिन्धुपाञ्चोकको सुकुटेमा आजदेखि सुरु भएको सातौं महिला तथा आठौं पुरुष राष्ट्रिय बिच भलिबल प्रतियोगिताको उद्घाटन गर्दै उनले अध्यक्ष प्रचण्डले राष्ट्रिय एकता प्रबर्द्धन गर्न र अन्तर्राष्ट्रिय सम्बन्ध स्थापित गर्न पनि खेल क्षेत्रको महत्वपूर्ण भूमिका हुने बताएका हुन् । नेपाल प्राकृतिक र सांस्कृतिक रुपमा पर्यटन विकासका लागि विश्वकै आकर्षक गन्तव्य भएको उल्लेख गर्दै उनले यसमा खेलकुदलाई जोडेर लैजान सक्नु थप महत्वपूर्ण काम हुने बताए । उनले खेल देश र स्वास्थ्यका लागि भएकाले खेल क्षेत्रको जति विकास गर्यो, समाज त्यति नै सभ्य, अनुशासित र जनता स्वस्थ हुँदै जाने धारणा राखे । सुकुटेको पर्यटन प्रवर्धनका अभियान नै चलाएको उल्लेख गर्दै उनले पार्टीको स्थायी समिति बैठक एक हप्तासम्म चलाउनुका साथै पटकपटक आउने गरेको स्मरण गरे । हामीले पार्टी बैठकहुँदै सुरु गरेको यो अभियानका कारण आजसम्म आउँदा सुकुटे र सिन्धुपाल्चोकमा आन्तरिक पर्यटन प्रवर्धन नयाँ ढंगले अघि बढ्नु मेरा लागि पनि गर्वको विषय हो।प्रचण्डले भने अहिले सुकुटे कोरिडोरकै रुपमा व्यवसायको व्यापक विकास भएको छ । अब आधिकारिक र व्यवसायिक रुपमा सुकुटेलाई पर्यटकीय क्षेत्रको रुपमा घोषणा गर्नुपर्छ र त्यसका लागि मेरो पूरै सहयोग हुने छ ।"
विगतका गल्तीको समीक्षा गरेर राजनीतिक विकृति र विसंगतिलाई अन्त्य गरौं : नेपाल,काठमाडौं : नेकपा एकीकृत समाजवादीका अध्यक्ष माधव कुमार नेपालले नेपालको राजनीतिमा देखिएको विकृति र विसंगतिलाई अन्त्य गर्नुपर्ने बताएका छन्। नेकपा एकीकृत समाजवादी सिन्धुपाल्चोककाठमाडौं सम्पर्क कमिटीले मंगलबार काठमाडौंमा आयोजना गरेको ४१ औं पिस्कर स्मृति कार्यक्रममा अध्यक्ष नेपालले विगतका गल्तीको सबैले समीक्षा गर्दै राजनीतिमा देखिएको विकृति र विसंगतिलाई अन्त्य गर्नुपर्ने बताएका हु्न् । कम्युनिष्ट पार्टीका नेताले पटक पटक मुलुक सञ्चालन गरेपनि जनता सन्तुष्ट हुन नसकेको उनको भनाई छ । अध्यक्ष नेपालले पञ्चायती व्यवस्था र राजतन्त्रका साथै ठूलाठूला द्वन्द्वहरु समाधान गरेकाले नेपालीहरूले आफूलाई कमजोर ठान्नुपर्ने अवस्था नरहेको धारणा राखे । पाँच हजार वर्ष पुरानो देश नेपाललाई अघि बढाउने जिम्मेवारी सबैको रहेको उनको भनाइ छ । पूर्वप्रधानमन्त्री नेपालले अन्तर्राष्ट्रिय साम्राज्यवाद र घरेलु प्रतिक्रियावादका विरुद्ध निरन्तर लड्नुपर्नेमा जोड दिए। अध्यक्ष नेपालले आफ्नो पार्टीले बेठीक कुराको विरोध र सहि कुराको समर्थन गर्दै न्यायको पक्षमा आवाज उठाउने धारणा राखे । निरंकुश व्यवस्थाविरुद्ध संघर्षको विगुल फुकेका योद्धाले २०४० साल माघ १ गते सिन्धुपाल्चोकको पिस्करमा साहदात प्राप्त गरेको दिनलाई पिस्कर स्मृतिका रुपमा मनाउने गरिन्छ ।
विपिनको रिहाइबारे परराष्ट्रमन्त्रीद्वारा इजरायली विदेशमन्त्रीसँग पनि फोनवार्ता,"काठमाडौं : हमास अतिवादी समूहको नियन्त्रणमा रहेका नेपाली युवा विपिन जोशीको रिहाइका लागि परराष्ट्र मन्त्री डा आरजु राणा देउवाले आज साँझ इजरायलका विदेशमन्त्री गिडियन सारसँग पनि फोनवार्ता गरेकी छन्। हमासले आफ्नो नियन्त्रणमा रहेकामध्ये केहीलाई मुक्त गर्न लागेको समाचार आएपछि परराष्ट्रमन्त्री डा राणाले विपिनको रिहाइका लागि पहल गरिदिन विदेशमन्त्री सारमार्फत् इजरायल सरकारसँग आग्रह गरेकी हुन्। फोनवार्तामा मन्त्री डा राणाले इजरायल सरकारले विपिन सहित सबै बन्दीका पक्षमा निर्वाह गरिरहेको भूमिकाका लागि धन्यवाद दिँदै नेपाली युवा विपिनलाई हमासको नियन्त्रणबाट मुक्त गराउन पहल गर्नका लागि विशेष आग्रह गरेकी थिइन्। त्यस अवसरमा मन्त्री सारले विपिनको सकुशल रिहाइका लागि इजरायल सरकारले अधिकतम प्रयास गरिरहेको जानकारी मन्त्री डा राणालाई गराएका थिए। साथै विदेशमन्त्री सारले आज बिहान परराष्ट्रमन्त्री डा राणाले कतारका मन्त्रीसँग कुराकानी गरेकोमा खुसी पनि व्यक्त गरेकी थिइन्। कतारका मन्त्री हमाससँगको शान्तिवार्ताका प्रमुख वार्ताकार एवं मध्यस्थकर्ता भएकाले उहाँको भूमिका महत्वपूर्ण रहेको इजरायली विदेशमन्त्रीको भनाइ थियो। आज बिहान नै मन्त्री डा राणाले कतारका विदेश राज्यमन्त्री डा मोहम्मद बिन अब्दुलाजिज अलखुलाइफीसँग फोनवार्ता गरी सोही आग्रह गरेकी थिइन्। हमास समूहले केही बन्दी रिहा गर्न लागेको समाचारपछि मन्त्री डा राणाले इजरायल सरकार र हमाससँग सम्पर्कमा रहेर युद्धविरामका लागि मध्यस्थता गरिरहेका कतार र इजिप्टसँग सम्पर्क गरी विपिनको रिहाइका लागि अपिल गरिरहेकी छन्। गत हप्तामात्र उनले इजिप्ट सरकारसँग पनि सो आग्रह गरेकी थिइन्। विपिनको रिहाइका लागि नेपाल सरकारले आफ्नो कूटनीतिक प्रयासलाई जारी राखेको छ। मन्त्री डा राणाले संयुक्त राष्ट्रसंघ, अन्तर्राष्ट्रिय एवं क्षेत्रीय मञ्चहरू र बैठकहरुमार्फत विपिनको रिहाइका लागि आग्रह गर्दै आएकी छन्।"
"म आयु चाहिँ घोषणा गर्न सक्दिनँ, तर यो सरकार धेरै टिक्दैन : प्रचण्ड","सिन्धुपाल्चोक : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले वर्तमान सरकार टिकिराखोस् भन्ने चाहना नरहेको स्पष्ट पारेका छन् । उनले यो सरकार छिट्टै आफैं ढल्नेसमेत दाबी गरे । सिन्धुपाल्चोकको पर्यटकीय नगरी सुकुटेमा मंगलबारदेखि सुरु हुने राष्ट्रिय महिला तथा पुरुष भलिबल प्रतियोगिता उद्घाटन गर्न आएका उनले प्रेस सेन्टर नेपाल सिन्धुपाल्चोकले गरेको पत्रकारहरूसँगको भेटघाट कार्यक्रममा पार्टी अहिले नै सरकार गिराउने र सरकारमा जाने अभ्यासमा नरहेको दाबी गरे । यो सरकार असंवैधानिक र अप्राकृतिक छ । त्यसैले सरकार टिकिराखोस् भन्ने हाम्रो चाहना छैन,पूर्वप्रधानमन्त्री समेत रहेका प्रचण्डले भने,मैले मिति घोषणा गर्न सक्दिनँ । तर, यो सरकारको आयु चाहिँ धेरै छैन । सरकारको क्रियाकलाप हेर्दा नै यो धेरै नटिक्ने अवस्था आएको उनको भनाइ छ । अहिले आफूहरू जनताको बीचमा रहेको र त्यहीँ रिल्याक्स मिलिरहेकाले सरकार गिराउने र बनाउने खेलमा पार्टी नगाल्ने जिकिरसमेत अध्यक्ष दाहालले गरे । सरकारलाई असंवैधानिक,अप्राकृति संज्ञा दिँदै उनले यसको नियतमा खोट रहेको बताए । उनले अघि थपे,दुई तिहाइको सरकार भए पनि संसद् छलेर अध्यादेशमार्फत मुलुक चलाउने चेष्टा भइरहेको छ । यो निरिह सरकार हो । संविधानको एउटा धारा छाडेर अर्को प्रयोग गरी सरकार बनाइएकाले यो असंवैधानिक र अप्राकृतिक रहेको दाहालले तर्क गरे । उनले दबाबमार्फत् राष्ट्रपतिलाई निकै ठूलो धर्मसंकटमा पारेर यो सरकार बनाइएको उनले दाबी गरे । राष्ट्रपति उपधारा ७६ को ३ अनुसारै सरकार बनाउन चाहानुहुन्थ्यो । तर, उहाँलाई दबाब दिएर ठूलो धर्मसंकटमा पारियो,उनले भने।"
भूमि समस्या ३ वर्षमा सक्ने प्रतिबद्धता,"काठमाडौं : सरकारले तीन वर्षभित्र भूमिसम्बन्धी समस्या स्थायी रूपमा समाधान गर्ने भन्दै ७१ जिल्लामा जिल्ला भूमि आयोग गठन गरेको छ। कहिल्यै नटुंगिने समस्याका रूपमा रहेको भूमिसम्बन्धी समस्यालाई तीन वर्षभित्र स्थायी रूपमा समाधान गर्ने सरकारको दाबी छ। सरकार नै गठबन्धनको आधारमा सञ्चालन भइरहेको अवस्थामा भूमिसम्बन्धी आयोगमा पनि कांग्रेस एमालेले भागबन्डा गरेका छन्। ७७ जिल्लामध्ये कांग्रेस र एमालेले ३७३७ जिल्लाको अध्यक्ष लिने सहमति भएको छ। तीन जिल्ला मधेसी दललाई दिइएको छ। सरकारले गत कात्तिक १३ गते भूमि समस्या समाधान गर्न १६औं आयोग गठन गरेको थियो। प्युठानका एमाले नेता हरिप्रसाद रिजालको अध्यक्षतामा आयोग गठन भएको छ। त्यो आयोगको विस्तार गर्दै सरकारले ७१ जिल्ला समिति बनाएको हो। ७१ जिल्लाका भूमि समस्या समाधान आयोगका जिल्ला अध्यक्षलाई भूमि व्यवस्था, सहकारी तथा गरिबी निवारणमन्त्री बलराम अधिकारीले शपथ गराएका छन्। पहिलो चरणमा प्राविधिक कारणले तेह्रथुम, रौतहट, पर्वत, जुम्ला, बझाङ र कञ्चनपुर गरी ६ जिल्लामा गठन हुन बाँकी छ। हाल मुलुकमा ११ लाखभन्दा बढी परिवार भूमिहीन र अव्यवस्थित बसोबासको समस्यामा रहेका प्रारम्भिक तथ्यांक प्राप्त भएको मन्त्री अधिकारीले जानकारी दिए। यसबाट के स्पष्ट हुन्छ भने देशमा २० प्रतिशतभन्दा बढी भूमिहीन दलित, सुकुम्बासी र अब्यवस्थीत बसोबासी छन्, उनले भने। भूमि व्यवस्थामन्त्री अधिकारीले तीन वर्षभित्र भूमि समस्या स्थायी रूपमा समाधान हुने बताए। यो आयोग अन्तिम हुनेछ, यसले भूमिसम्बन्धी सम्पूर्ण समस्या समाधान गर्ने छ, उनले भने। भूमिसम्बन्धी समस्या समाधान गर्न कानुनी उल्झन छन्। उनले कानुनी उल्झनका कारण पनि भूमिसम्बन्धी समस्या बल्झिरहेको बताउँदै स्थायी रूपमा भूमिसम्बन्धी समस्या समाधान गर्न कानुन नै सम्बोधन गरेर अघि बढेको पनि जानकारी दिए। भूमि र सहकारी क्षेत्रको समस्या समाधान वर्तमान सरकारको उच्च प्राथमिकतामा रहेकाले अध्यादेशमार्फत भूमि ऐन र सहकारी नियमन प्राधिकरण गठन गरिएको उनले जानकारी दिए। उनले भने, संसद्मार्फत ऐन ल्याउँदा लामो समय लाग्ने र समस्या समाधानमा बिलम्व हुने देखेर सरकारले फाष्टट्र्याकमार्फत ऐन ल्याएको हो। उनका अनुसार भविष्यमा सरकारी जग्गामा अन्धाधुन्ध बसोबास गर्ने प्रवृत्तिलाई सदाको लागि बन्द गरी बन तथा सरकारी सार्वजनिक जमिन जोगाउन पनि यो समस्याको समाधान आवश्यक छ। यता राष्ट्रपति रामचन्द्र पौडेलले अध्ययन गर्ने भन्दै भूमिसम्बन्धी अध्यादेश भने जारी गरेका छैनन्। मन्त्री अधिकारीले भूमि समस्या समाधान आयोगका जिल्ला अध्यक्षहरूलाई कुनै हालतमा ३ वर्षभित्र सबै जिल्लामा देखिएका भूमि समस्या स्थायी रूपमा समाधान गर्ने गरी काम गर्न निर्देशन दिएका छन्। समस्या समाधानका लागि तीन तहको सरकारबीच आवश्यक समन्वय र सहकार्य गरी नेपाल सरकार, प्रदेश सरकार र स्थानीय तह एकसाथ परिचालन हुने पद्धति तय गरिएको उनले बताए। भूमि अधिकारकर्मी जगत देउजाले यो आयोग सफल हुनुपर्ने बताए। भूमिसम्बन्धी समस्या समाधान नभएमा सबैभन्दा बढी भूमिहीन दलित र सुकुम्बासीलाई अनि अव्यवस्थित बसोबासीलाई अन्याय हुने उनको भनाइ छ। लामो समयदेखि नेपालका भूमिहीन र सुकुम्बासीको समस्याको उपयुक्त सम्बोधन हुन सकेको छैन। उनीहरू दशकौंदेखि भूमि हकको पर्खाइमा छन्। अब भूमि समस्या समाधान आयोगको जिल्ला समिति पनि बनेको अवस्थामा सबैले जिम्मेवार भएर काम गर्नुपर्ने हुन्छ, उनले भने, यसपटक काम हुने अपेक्षा लिइएको छ। यो आयोग सफल हुनै पर्छ। यो समस्या समाधान भएन भने यसले सबभन्दा बढी भूमिहीन दलित र सुकुम्बासी र अव्यवस्थित बसोबासीलाई अन्याय हुन पुग्छ। अन्तिम आशमा भूमिहीन र अव्यवस्थित बसोबासी छन्। यस आसलाई निराशामा बदल्न दिनुहुँदैन। २०४६ सालको प्रजातन्त्र पुनस्र्थापनापछि ०४७ सालमा बलबहादुर राईको संयोजकत्वमा गठित आयोगदेखि हालसम्म १६ वटा आयोग गठन भइसकेका छन्। तर, न सुकुम्बासीका समस्या समाधान भएका छन् न अव्यवस्थित बसोबासको समस्या नै सुल्झेको छ। सरकार परिवर्तनसँगै आयोग गठन र खारेज हुने कार्य चल्दै आएको छ। मन्त्री अधिकारी पनि २०५१ सालको ऋषिराज लुम्सालीको आयोगबाहेक काम अन्यको सन्तोषजनक नरहेको स्वीकार गर्छन्। लुम्साली नेतृत्वको आयोगले २४ हजार ४७० सुकुम्बासी, २४ हजार ५२ अव्यवस्थित बसोबासी, १९५ कमैया, तीन हजार ३०२ बाढीपहिरो पीडित गरी ५८ हजार ३४० परिवारलाई जग्गा वितरण गरेको थियो।"
माघी पर्व : शीतल निवासमा चियापन कार्यक्रम (तस्बिर),"काठमाडौं : राष्ट्रपति रामचन्द्र पौडेलले राष्ट्रिय हितको मूल उद्देश्य पूरा गर्न एकजुट भएर अघि बढ्न पनि आह्वान गरेका छन्। माघी पर्व २०८१ का अवसरमा राष्ट्रपति भवन शीतल निवासमा आयोजित चियापन कार्यक्रममा राष्ट्रपति पौडेलले मुलुक सामु विद्यमान समस्यालाई मध्यनजर गर्दै राष्ट्रिय हितको मूल उद्देश्य पूरा गर्न सबै एकजुट भएर अघि बढ्न पनि आह्वान गरेका हुन्। उनले देशमा सुशासन, विकास र शान्ति नै नेपाल र नेपालीको अभिष्ट भएको धारणा राखे। उनले संविधान र संघीय लोकतान्त्रिक गणतान्त्रिक शासन प्रणालीको मूल लक्ष्य पनि देशमा सुशासन, विकास र शान्ति नै भएको बताए। राष्ट्रपति पौडेलले सबैलाई आआफ्नो क्षेत्रबाट निस्वार्थ ढंगले अघि बढ्न प्रेरणा मिल्ने भन्दै सम्पूर्णमा माघी पर्वको शुभकामना व्यक्त गरे। चियापान कार्यक्रममा उपराष्ट्रपति रामसहायप्रसाद यादव, प्रधानमन्त्री केपी शर्मा ओली, प्रतिनिधिसभाका सभामुख देवराज घिमिरे, राष्ट्रियसभा अध्यक्ष नारायणप्रसाद दाहाल, पूर्वउपराष्ट्रपति, विभिन्न दलका शीर्ष नेता लगायतको उपस्थिति रहेको थियो।"
थारू समुदायले टुँडिखेलमा माघी पर्व मनाउँदै (तस्बिर),"सूर्य उत्तरायण प्रवेश गर्ने दिन माघ १ गते थारू समुदायको नयाँ वर्ष अर्थात् माघी पर्व पर्दछ। यो पर्वलाई ठाउँअनुसार विभिन्न नाम पनि दिने गरिएको छ। माघ १ गतदेखि पाँच दिनसम्म धुमधामका साथ तराई क्षेत्रमा यो पर्व मनाइन्छ। पश्चिम नेपालका दाङ, बाँके, बर्दिया, कैलाली कञ्चनपुरका थारू गाउँमा यतिबेला माघीको रौनक र चहलपहल बढेको छ। राजधानीसहित अन्य स्थानमा बस्ने थारू समुदायले पनि आज यो पर्व विशेष रूपमा मनाउँदै छन्। थारू समुदायमा आज बिहानै जलाशयमा गई स्नान, पूजा गरी ठूलाबडा कहाँ गएर आशीर्वाद लिने परम्परा छ। माघीकै अवसरमा नाचिने माघीनाच, छोक्रा, हुर्दुग्वा, लठहवालगायत नाच नाचिने गरिन्छ। धेरै ठाउँमा माघीका दिन आपसी सहमतिबाट एक वर्षका लागि मुखियासहित वर्षभर काम गर्ने पदको छनोट गर्छन्। थारू समुदायमा विवाह, यात्रा, बसाइँसराइका लागि माघीका समयमा साइत हेर्न नपर्ने चलन छ। आज थारु समूहले बसन्तपूरदेखि टुँडिखेलसम्म र्याली निकालेको छ।"
"मधेशी मोर्चा बनाउने कसरत, धुम्बाराहीमा छलफल जारी","काठमाडौं : मधेश केन्द्रित राजनीतिक दलहरूले मधेशी मोर्चा गठनको कसरत सुरु गरेका छन्। काठमाडौंको धुम्बाराहीको समर्पण एकेडेमीमा जारी बैठकमा संसदमा प्रतिनिधित्व गर्ने दलदेखि संसद बाहिर रहेका तराईमधेस केन्द्रित दल सहभागी रहेका छन्। मधेश केन्द्रित राजनीतिक दलहरुको कार्यदलस्तरीय बैठकले मोर्चा निर्माणको खाका, उद्देश्य निर्धारण गर्ने र साझा एजेन्डातयबारे छलफल भइरहेको बैठकमा सहभागी एक नेताले अन्नपूर्णलाई जानकारी दिए। बैठकमा जनता प्रगतिशील पार्टी, नेपालका अध्यक्ष हृदयश त्रिपाठी,जनता प्रगतिशील पार्टीको तर्फबाट कार्यदलका सदस्य समेत रहेका उपाध्यक्ष डाशिवजी यादव, राष्ट्रिय मुक्ति पार्टी नेपालका नेता केशव झा, जसपाका कार्यदल सदस्य एवं उपाध्यक्ष रेणु यादव, जनता प्रगतिशील पार्टीका ईश्वर दयाल मिश्र, जनमत पार्टीका कार्यदलका सदस्य एवं पार्टीका प्रवक्ता डा शरदसिंह यादव,जनता प्रगतिशील पार्टीका डा भरत थापा, जनता प्रगतिशील पार्टीका मोहम्मद साबिर हुसैन, राष्ट्रिय मुक्ति पार्टी नेपालका अनिल महासेठ, तराई मधेश लोकतान्त्रिक पार्टीका बृज किशोर सिंह (वृषेशचन्द लाल), लोसपा नेपालका मनिष मिश्र, स्वतन्त्र सांसद अमरेशकुमार सिंह लगायतका नेताहरु सहभागी छन्। सत्तारुढ दुई दल नेपाली कांग्रेस र एमालेले संविधान संशोधन संशोधन गर्ने र थ्रेसहोल्ड बढाउने चर्चाका बीच मधेस केन्द्रित दलहरू एकीकृत हुन थालेका छन्। उनीहरुले मधेशी मोर्चा गठन गरेर आगामी कार्यदिशा निर्धारण गर्ने बताएका छन्। बैठकमा जसपा नेपाल भने अनुपस्थित रहेको छ।"
परराष्ट्रमन्त्री र कतारका विदेशमन्त्रीबीच फोनवार्ता: विपिनको रिहाइको पहल गरिदिन आग्रह,"काठमाडौं : हमास समूहको नियन्त्रणमा रहेका नेपाली युवा विपिन जोशीको रिहाइका लागि परराष्ट्र मन्त्रालयले कूटनीतिक पहल जारी राखेको छ । हमास समूहको नियन्त्रणमा रहेकामध्ये केहीलाई अपहरण मुक्त गर्न लागेको भन्ने समाचार आएपछि परराष्ट्रमन्त्री डाराणाले हमाससँग सम्पर्कमा रहेका र युद्धविरामका लागि मध्यस्थता गरिरहेका देशहरूलाई विपिनको रिहाइका लागि थप पहल गरिदिन आग्रह गरिरहेकी छिन्। यसैअन्तर्गत मन्त्री डा राणाले आज बिहान कतारका विदेश राज्यमन्त्री डा मोहम्मद बिन अब्दुलाजिज अलखुलाइफीसँग फोनवार्ता गरेकी छन्। मन्त्री डा खुलाइफी कतार सरकारका तर्फबाट हमाससँगको शान्तिवार्ताका लागि प्रमुख वार्ताकार एवं पध्यस्थकर्ता हुन्। मन्त्री राणाले कतारका मन्त्री डा खुलाइफीसँगको फोनवार्तामा हमासले आफ्नो नियन्त्रणमा रहेकामध्ये केही बन्दीलाई अपहरणमुक्त गर्न लागेको समाचार आएकाले विपिनको रिहाइका लागि विशेष पहल गरिदिन आग्रह गरेकी हुन्। मन्त्री राणाले कतार नेपालको सदैव हितैषी मित्रराष्ट्र रहेको प्रसङ्ग उल्लेख गर्दै कतारले हमाससँगको सम्पर्कमा रहेर शान्ति वार्ताका लागि युद्धविराम गराउन विशेष पहल गरिरहेकाले नेपाली युवा विपिनको रिहाइका लागि पनि विशेष पहल गरिदिन अपिल गरेकी हुन्। कुराकानीका क्रममा कतारका मन्त्री डा खुलाइफीले हमासहरूलाई इजरायलसँग युद्धविराममा ल्याउने विषय सकारात्मक रुपमा अघि बढिरहेको जानकारी गराउँदै हमासहरूको अपहरणमा रहेकाहरुको मुक्तिका लागि कतार सरकारले पहल गरिरहेको बताए। कतारका मन्त्री डा खुलाइफीले नेपाली युवा विपिनको रिहाइलाई अपिल गर्ने कुरा पनि आफूहरूले प्राथमिकतामा राखेको बताउँदै पहिलो चरणमा उनीहरूले केही बन्दी रिहा गर्ने सूचना दिएकाले सकेसम्म पहिलो चरणमै र त्यो सम्भव नभएमा बाँकीको रिहाइका क्रममा विपिन अपहरण मुक्त हुनेमा आफू विश्वस्त रहेको बताए। यसअघि मन्त्री राणाले इजिप्ट सरकारलाई पनि विपिनको रिहाइमा सहयोग गरिदिन आग्रह गरेकी थिइन् । इजिप्ट सरकार पनि हमासको सम्पर्कमा रहेर युद्धविरामका लागि पहल गरिरहेको छ । गत हप्ता उनले नेपालका लागि इजिप्ट र कतारका राजदूतमार्फत दुबै देशसँग विपिनको रिहाइका लागि विशेष पहल गरिदिनका लागि आग्रह गरेका थिइन्। यसअघि उनले गत हप्ता नै नेपालका लागि इजरायली राजदूत समुलिक एरी बासमार्फत् इजरायल सरकारसँग पनि सो आग्रह गरेकी थिइन्। राजदूत बासले मन्त्री राणासँग हमास समूहले ३४ जनालाई रिहा गर्न लागेको र त्यसमा वृद्धवृद्धा,महिला,बालबालिका र नाजुक स्वास्थ्य अवस्थाका व्यक्ति रहेको समाचार इजरायल सरकारले प्राप्त गरेको जानकारी गराएका थिए। सन् २०२३ को अक्टोबरमा इजरायली भूमिमा आक्रमण गरी प्यालेस्टाइनी हमास समूहले १० जना नेपालीसहित एक हजारभन्दा बढी व्यक्तिको हत्या गरेका थिए । त्यसलगत्तै उनीहरुले केही व्यक्तिलाई अपहरण गरी लागेकामा विपिन जोशी पनि रहेका छन् । विपिनको रिहाइका लागि नेपाल सरकारले आफ्नो कूटनीतिक प्रयासलाई जारी राखेको छ । संयुक्त राष्ट्रसंघ, विभिन्न अन्तर्राष्ट्रिय एवं क्षेत्रीय मञ्चहरुका साथै द्विपक्षीय एवं बहुपक्षीय बैठकहरुमा समेत परराष्ट्रमन्त्री डा राणाले विपिनको रिहाइका लागि पहल गरिदिन अन्तर्राष्ट्रिय समुदायलाई आग्रह गर्दै आएकी छन्।"
एमाले केन्द्रीय सदस्य किशोर मल्ल पक्राउ,काठमाडौं : नेकपा एमालेका केन्द्रीय सदस्य किशोर विक्रम मल्ल पक्राउ परेका छन्। जिल्ला प्रहरी परिसरका प्रवक्ता नवराज अधिकारीले बैंकिङ कसूरमा मल्ललाई सोमबार नियन्त्रणमा लिएको जानकारी दिए। उनी एमालेको भातृसंगठन अनेरास्ववियुको केन्द्रीय अध्यक्ष समेत भइसकेका व्यक्ति हुन्। प्रवक्ता अधिकारीका अनुसार पक्राउ परेका मल्लमाथि प्रहरी वृत्त महाराजगन्जले अनुसन्धान गरिरहेको छ।
मधेश केन्द्रित दलको साझा एजेण्डा र विचार तय गर्छौं : त्रिपाठी,"बैठकले संविधान संशोधन गर्दा मधेशको मुद्दालाई सशक्त रुपमा सम्बोधन गर्नुपर्ने भएकाले साझा धारणा बनाएर अघि बढ्ने सहमति गरेको छ। काठमाडौं : मधेश केन्द्रित राजनीतिक दलहरूले साझा धारणा तय गर्न निरन्तर छलफल गर्ने भएका छन्। काठमाडौंको धुम्बाराहीको समर्पण एकेडेमीमा आज दिउँसो मधेश केन्द्रित राजनीतिक दलहरुको कार्यदलस्तरीय बैठकमा सरकारको काम र आगामी रणनीतिको विषयमा छलफल भएको जनता प्रगतिशील पार्टी, नेपालका अध्यक्ष हृदयश त्रिपाठीले जानकारी दिए। बैठकले संविधान संशोधन गर्दा मधेशको मुद्दालाई सशक्त रुपमा सम्बोधन गर्नुपर्ने भएकाले साझा धारणा बनाएर अघि बढ्ने सहमति गरेको उनको भनाई छ। उनले भने, विभिन्न कारणबस मधेश केन्द्रितहरू विभाजित भएकाले भन्दै अब सहकार्य गर्ने प्रण गरिएको छ। वार्ता समितिलाई सक्रिय बनाएर अघि बढ्ने सहमति भएको छ, आज प्रारम्भिक बैठक मात्रै हो। आगामी बैठकमा साझा एजेण्डा तय हुन्छ, साझा विचार आइनै हाल्छ, सहकार्यलाई सार्थक बनाउन बैठक नियमित बस्छौं। दुई दलीय प्रणाली लैजाने विषय उठाउँदा देशलाई नै असर गर्ने उनीहरुको ठहर छ। उनले भने, बैठकमा सत्तारुढ दलहरूले दुई दलीय प्रणाली लैजाने विषय उठाउँदा देशलाई नै असर गर्ने काम भइरहेका छन्, थ्रेस होल्डका कुरा उठिरहेको छ। यो विषयमा पनि आगामी दिनमा छलफल हुन्छ। उनले मधेश केन्द्रित राजनीतिक दलहरुहरु अब मोर्चा बनाएर अघि बढ्ने भन्दै आगामी बैठकमा साझा एजेण्डा तयार गरिने बताए।बैठकमा संसदमा प्रतिनिधित्व गर्ने दलदेखि संसद बाहिर रहेका तराईमधेस केन्द्रित दल सहभागी रहेका छन्। बैठकमा जनता प्रगतिशील पार्टी, नेपालका अध्यक्ष हृदयश त्रिपाठी,जनता प्रगतिशील पार्टीको तर्फबाट कार्यदलका सदस्य समेत रहेका उपाध्यक्ष डाशिवजी यादव, राष्ट्रिय मुक्ति पार्टी नेपालका नेता केशव झा, जसपाका कार्यदल सदस्य एवं उपाध्यक्ष रेणु यादव, जनता प्रगतिशील पार्टीका ईश्वर दयाल मिश्र, जनमत पार्टीका कार्यदलका सदस्य एवं पार्टीका प्रवक्ता डा शरदसिंह यादव,जनता प्रगतिशील पार्टीका डा भरत थापा, जनता प्रगतिशील पार्टीका मोहम्मद साबिर हुसैन, राष्ट्रिय मुक्ति पार्टी नेपालका अनिल महासेठ, तराई मधेश लोकतान्त्रिक पार्टीका बृज किशोर सिंह (वृषेशचन्द लाल), लोसपा नेपालका मनिष मिश्र, स्वतन्त्र सांसद अमरेशकुमार सिंह लगायतका नेताहरु सहभागी थिए। सत्तारुढ दुई दल नेपाली कांग्रेस र एमालेले संविधान संशोधन संशोधन गर्ने र थ्रेसहोल्ड बढाउने चर्चाका बीच मधेस केन्द्रित दलहरू एकीकृत हुन थालेका छन्। उनीहरुले मधेशी मोर्चा गठन गरेर आगामी कार्यदिशा निर्धारण गर्ने बताएका छन्। बैठकमा जसपा नेपाल भने अनुपस्थित रहेको छ।"
दुर्घटनामा आठ जना घाइते,नुवाकोट : नुवाकोटको विभिन्न स्थानमा मंगलबार भएको दुर्घटनामा आठ जना घाइते भएका छन्। घाइतेमध्ये एक जनाको अवस्था गम्भीर रहेको छ। माघे संक्रानितको दिन पर्व मनाउन र आफन्तको जान लागेका बेला तीन स्थानमा भएका दुर्घटनामा आठ जना घाइते भएका हुन्। तीनै स्थानमा मोटरसाइकल दुर्घटनामा परेको प्रहरीले जनाएको छ। त्रिदेशीय मार्ग अन्तर्गत गल्छीदेवीघाट खण्डमा दुई र त्रिशूलीबेत्रावती सडकखण्डमा एक दुर्घटना हुँदा आठ जना घाइते भएको जिल्ला प्रहरी कार्यालय नुवाकोटले जनाएको छ। सो मार्ग अन्तर्गत रहेको बेलकोटगढी नपा ७ महादेवफाँटमा बा८४प ३८३६ नम्बर र प्र३०६०१प४६४१ नम्बरको मोटरसाइकल एकआपसमा ठोकिएर दुर्घटना हुँदा तीन जना घाइते भएको प्रहरी निरीक्षक श्रीकृष्ण बानियाँले जानकारी दिए। उनका अनुसार घाइतेमध्ये बेलकोटगढी नपा ७ रातमाटेका १८ वर्षीय आयुश अर्याल गम्भीर घाइते भएका छन्। उनको काठमाडौंस्थित नेपाल भारतमैत्री अस्पतालमा उपचार भइरहेको छ। सोही दुर्घटनामा परि सर्लाही चक्रघट्ट ६ का २४ वर्षीय वैजु साह र धादिङको नेत्रावति २ की १७ वर्षीया पुर्णिमा तामाङ घाइते भएकी छन्। बेलकोटगढी नपा ७ रातमाटेमै मोटरसाइकल र स्कुटर ठोकिएर भएको अर्क दुर्घटनामा तीन जना घाइते भएका छन्। सोही सडकमार्ग अन्तर्गत विदुर नपा १० भैंसेमा भएको मोटरसाइकल दुर्घटनामा दुई जना घाइते भएका छन्। घाइतेहरूको त्रिशूली अस्पतालमा उपचार गरिएको नुवाकोट प्रहरीले जनाएको छ।
"न्यायाधीश सवार कार सुनसरीको बराहक्षेत्रमा दुर्घटना, न्यायाधीशसहित दुई जना घाइते","विराटनगर : सुनसरीको बराहक्षेत्रमा न्यायाधीश सवार कार दुर्घटनामा परेको छ। दुर्घटनामा परेर उच्च अदालत पाटनका न्यायाधीशसहित दुई जना घाइते भएका छन्। कोशी प्रदेश प्रहरी कार्यालय विराटनगरका अनुसार मदन भण्डारी राजमार्गअन्तर्गत बराहक्षेत्र नगरपालिका३ नडाह जंगलमा मंगलबार साँझ ५:१० बजेतिर सरकारी कार दुर्घटनामा परेको हो। काठमाडौंबाट विराटनगरतर्फ आउँदै गरेको बी एबी ७१४६ नम्बरको कार दुर्घटना हुँदा विराटनगर महानगरपालिका४ घर भएका न्यायाधीश ५४ वर्षीय नारायणप्रसाद रेग्मी र इलामको देउमाई नगरपालिका४ का ६१ वर्षीय कृष्ण खनाल घाइते भएको प्रहरीले जनाएको छ। पारिवारिक स्रोतका अनुसार खनाल न्यायाधीश रेग्मीका भिनाजु हुन्। दुर्घटनामा परेर घाइते भएका दुवै जनाको विराटनगरस्थित नोबेल शिक्षण अस्पतालमा उपचार भइरहेको छ। रेग्मीको अवस्था मध्यम र खनालको गम्भीर रहेको जानकारी अस्पतालले दिएको छ। न्यायाधीश रेग्मीको छात्ती र टाउकोमा चोट छ। उनी बोल्न सक्ने अवस्थामा रहेको उपचारमा संलग्न चिकित्सकले बताएका छन्। उनका अनुसार घाइतेमध्ये गम्भीर अवस्थाका खनाल भने बोल्न सक्दैनन्। पारिवारिक स्रोतका अनुसार अमेरिकामा बस्दै आएका खनाल सोमबार मात्रै नेपाल आएका थिए। कारमा न्यायाधीश रेग्मी, उनका भिनाजु, छोरा र छोरी तथा चालकसहित ५ जना सवार रहेको प्रदेश प्रहरी कार्यालय विराटनगरले जनाएको छ। कारमा सवार न्यायाधीश रेग्मीका छोरा २७ वर्षीय निश्चल रेग्मी र छोरी २० वर्षीया भूमिका रेग्मी एवं चालक भक्तपुर नगरपालिका५ घर भएका ५४ वर्षीय कृष्णमान खोटेजा सकुशल छन्। चालक खोटेजालाई प्रहरीले नियन्त्रणमा लिएर घटनाको अनुसन्धान सुरु गरेको छ। प्रदेश प्रहरी कार्यालयका अनुसार उत्तरबाट दक्षिणतर्फ आउँदै गरेको कार आफैं अनियन्त्रित भएर दुर्घटनामा परेको प्रारम्भिक अनुसन्धानबाट खुलेको छ। कार सडकबाट करिब ३ मिटरजति तल झरेको थियो। चालकले ब्रेक लगाउने क्रममा अनियन्त्रित भएर कार पल्टिएको प्रहरीको भनाइ छ। प्रदेश प्रहरी कार्यालयले दुर्घटनामा परेर कार क्षतिग्रस्त भएको जनाएको छ।"
पर्यटन नेपालको समृद्धिको आधार हो : मन्त्री दाहाल,"काठमाडौं : भौतिक पूर्वाधार तथा यातायात मन्त्री देवेन्द्र दाहालले पर्यटन क्षेत्रलाई नेपालको समृद्धिको आधारका रुपमा रहेको बताएका छन्। नेपाली बाह्य पर्यटकहरूका लागि आकर्षक गन्तव्यका रूपमा रहेकाले विदेशी मुद्रा आर्जनका लागि समेत यो क्षेत्र उपयोगी रहेको उनको भनाइ छ। काठमाडौंको गोकर्णेश्वर नगरपालिकामा मंगलबार ११ औं तारेभीर महोत्सव उद्घाटन समारोहमा उनले ग्रामीण क्षेत्रमा रहेका पर्यटकीय गन्तव्यहरूसम्म पूर्वाधार विस्तार गर्न समेत सरकार प्रतिबद्ध रहेको बताए। मौलिक पर्यटकीय गन्तव्यहरू सम्म सडक एवम् पूर्वाधारहरूको विकास र विस्तार गरि ग्रामीण अर्थतन्त्रलाई बलियो बनाउन सकिने मन्त्री दाहालको भनाइ छ । यस्ता सम्भाव्य स्थानहरूमा पूर्वाधार विस्तारको खाँचो छ मन्त्री दाहालले भने, सडक विस्तारले अत्यावश्यकीय सेवा उपयोगका लागि सहज हुनका लागि गाउँमै स्वरोजगार सिर्जना, कृषि उपजको बजारीकरण एवम् पर्यटकीय क्षेत्रहरूको विकास पनि हुने भएकाले हामी यसलाई प्राथमिकतामा राख्छौं। त्यस क्रममा स्थानीयहरूको तर्फबाट तारेभीर चक्रपथको डीपीआर समेत मन्त्री दाहाललाई हस्तान्तरण गरिएको थियो। उक्त चक्रपथ पूरा भएमा काठमाडौं भित्रको ग्रामीण क्षेत्रको रूपमा रहेका दर्जनौ बस्तीहरूको जनजीवन सहज हुनका साथै आर्थिक गतिविधि समेत चलायमान हुने बागमती प्रदेशका पूर्व भौतिक पूर्वाधार मन्त्री रामेश्वर फुँयालले बताए। आन्तरिक पर्यटनको प्रवर्द्धन गर्ने उद्देश्यले २०७० सालदेखि हरेक वर्ष तारेभीर महोत्सव आयोजना हुँदै आएको छ।"
भक्तपुरमा सम्यक महादान पर्व मनाइयो,"भक्तपुर : भक्तपुरका नेवारी बौद्ध समुदायले मंगलबार उल्लासका साथ सम्यक महादान पर्व मनाएको छ। भक्तपुरका नेवारी बौद्ध समुदायले भक्तपुर नगरपालिका१ स्थित जयकीर्ति महाविहार अर्थात् यथुबहीमा उल्लासका साथ दान कर्म गरी सम्यक महादान पर्व मनाएको हो। हरेक वर्ष माघ १ गते संक्रान्तिका दिन बौद्ध परम्पराअनुसार पर्व मनाउने चलन छ। पर्वका अवसरमा जयकीर्ति महाविहार (थथुबही) परिसर भुइख्यमा चतुब्र्रम्ह महाविहार संघका कुल देवता हेबज नैरात्मालाई सर्वप्रथम भोज दान गरी लहरै मूल दीपंकर, बाहाछे दीपंकर, भौरबही दीपंकर, ययुबही दीपंकर र कुथुबही दीपंकरलाई भोजन चढाउने गरिन्छ। त्यसपश्चात् क्रमबद्ध रूपमा विराजमान गराइएका चार वटा सम्यक द्यो (सुवर्ण दीपंकरको मूर्ति), सुवर्ण चैत्य, स्थवीर आजु, मुल गुरुजु, गुरुजूहरू त्यससँगै लामबद्ध भएर बसेका सयौं बज्राचार्य, बुद्धाचार्य र शाक्य परिवारका सदस्यहरूलाई सम्यक दान दिने परम्परा रहँदै आएको छ। पर्वमा सयौंको संख्यामा बौद्धमार्गीहरूले विभिन्न प्रकारका मिठाई, गेडागुडी, सागसब्जीलगायत दान गरेका थिए। पर्वको सञ्चालन चतुब्रह्म महाविहार अन्तर्गतको तधिछें खल हाल सम्यक महादान सहयोग समितिको व्यवस्थापनमा चल्दै आएको छ। तधिछें खलभित्रको परिवारमा जेष्ठताको क्रममा पर्व सञ्चालन गर्ने पालो दिइन्छ। जसअनुसार यस पटक पर्व सम्पन्न गर्ने पालो सप्त चन्द्र वज्राचार्यलगायत उनको परिवारको रहेको छ। भक्तपुरसँगै काठमाडौंमा १२ वर्षमा एक पटक र ललितपुरमा पनि पाँच वर्षमा एक पटक पर्व मनाउने गरिन्छ।"
श्रीमतीको हत्या गरेको आरोपमा पक्राउ,डडेलधुरा : श्रीमतीको हत्या गरेको आरोपमा श्रीमान पक्राउ परेका छन्। २४ वर्षीया अस्मिता थापा मगरको हत्या गरेको आरोपमा अमरगढी नगरपालिका३ पथरोडा बस्ने ३२ वर्षीय डम्बर बहादुर थापा मगरलाई प्रहरीले पक्राउ गरेको हो। घरायसी विवादका क्रममा डम्बर बहादुरले आफ्नै घर आँगनमा एकनाले भरूवा बन्दुकबाट गोली प्रहार गर्दा अस्मिताको घटनास्थलमै मृत्यु भएको हो। जिल्ला प्रहरी कार्यालय डडेल्धुरा र प्रहरी चौकी बागबजारबाट खटिएको प्रहरीले डम्बर बहादुरलाई भरुवा बन्दुक सहित पक्राउ गरेको छ। यस सम्बन्धमा प्रहरीले आवश्यक अनुसन्धान गरिरहेको छ।
चितवनमा गैंडाको आक्रमणबाट एक जनाको मृत्यु,चितवन : गैंडाको आक्रमणबाट माडीमा एक जनाको मृत्यु भएको छ। माडी नगरपालिका ३ का ५६ वर्षीय छविलाल वोटलाईगैंडाले आक्रमण गर्दा घटनास्थलमै मृत्यु भएको जिल्ला प्रहरी कार्यालयका प्रमुख गौतम मिश्रले जानकारी दिए। उनी जङ्गलमा भैँसी चराउन गएका थिए। उनका अनुसार मृतकको शव परीक्षणका लागि भरतपुर अस्पताल ल्याइएको छ।
सोलुखुम्बुको मकालु हाइड्रोपावरमा ब्लास्टिङ गर्ने क्रममा ३ मजदुर घाइते,"सोलुखुम्बु : सोलुखुम्बुको महाकुलुङ गाउँपालिका४ स्थित निर्माणाधीन मकालु एपेक्स हाइड्रोपावरमा ब्लास्टिङ गर्ने क्रममा तीन जना मजदुर घाइते भएका छन्। घाइते हुनेमा नवलपरासी बर्दाघाटका राजेन्द्र विक, रुकुम आठबिसकोटका हरिसचन्द्र बोहरा र सोही ठेगानाका नरबहादुर मगर रहेका छन्। बिहान अन्दाजी ९ बजे भएको सो घटनालगत्तै घाइतेहरूलाई बुङ अस्पताल र छेस्काम स्वास्थ्य चौकीमा प्राथमिक उपचार गरिएको थियो। थप उपचारका लागि सिम्रिक एयरको हेलिकोप्टरमार्फत काठमाडौं लगिएको छ। घाइतेहरूको काठमाडौं सिनामंगलस्थित केएमसी अस्पतालमा उपचार भइरहेको प्रमुख जिल्ला अधिकारी अनोज कुमार घिमिरेले बताए।"
मोटरसाइकल दुर्घटनामा चालकको मृत्यु,विराटनगर : मोरङको मिक्लाजुङमा सोमबार राति मोटरसाइकल दुर्घटना हुँदा चालकको मृत्यु भएको छ। प्रहरीका अनुसार रमितेबाट धोबेनी बजारतर्फ आउँदै गरेको प्रदेश १०४००१ प ३६१२ नम्बरको मोटरसाइकल आफैं अनियन्त्रित भएर सोमबार राति ९:३० बजेतिर मिक्लाजुङ गाउँपालिका३ स्थित अधिकारी चोकमा दुर्घटनामा परेको हो। सडकबाट उछिट्टिएर बाटोको नालीमा मोटरसाइकल खस्दा चालक मिक्लाजुङ३ का ३४ वर्षीय प्रदीप राईको मृत्यु भएको मोरङ ट्राफिक प्रमुख इन्स्पेक्टर राजन लम्सालले बताए। राईलाई घाइते अवस्थामा उद्धार गरेर उर्लाबारीस्थित अरनिको अस्पताल लगिएको थियो। उपचारका क्रममा करिब १ घण्टापछि चिकित्सकले मृत घोषित गरेको इन्स्पेक्टर लम्सालको भनाइ छ। मोटरसाइकलको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ।
आज माघे सङ्क्रान्ति पर्व मनाइँदै,"काठमाडौं : सौर मासअनुसार माघ महिनाको पहिलो दिन मनाइने माघे सङ्क्रान्ति पर्व आज देशभर स्नान, जप, तप, ध्यान साधना, दानआदि गरी मनाइँदै छ । माघे सङ्क्रान्तिका दिन देवघाट, त्रिशूली, कालीगण्डकी, वाग्मती, इन्द्रावती, त्रिवेणी, रिडीलगायतका स्थानमा माघ स्नान गर्न भक्तजनको भीड लाग्छ । ती ठाउँमा भोलि विशेष मेलासमेत लाग्ने गर्छ । सूर्य धनु राशिबाट मकर राशिमा प्रवेश गर्ने भएकाले माघ १ गतेलाई मकर सङ्क्रान्ति पनि भनिन्छ भने माघ १ गतेदेखि सूर्य उत्तरायण हुने भएकाले दिनभन्दा रात छोटा हुँदै जान्छन् । धर्मसिन्धुमा माघे सङ्क्रान्तिको दिन घ्यू, चाकु, तिलका परिकार, खिचडी नखाने, दान नगर्ने, जलाशयमा गई स्नान नगर्ने, ध्यान नगर्ने व्यक्ति जीवनभर रोगी हुने मान्यता छ । सूर्य उत्तरायण हुने दिनको स्नान, जप, तप, ध्यान साधना, दान आदिलाई पुण्य दायक मानिन्छ । तराईवासीले माघ १ गतेलाई नहान अर्थात् नुहाउने पर्वका रुपमा मनाउँछन् । सो दिन बिहानै तीर्थस्थलमा गई स्नान गरेर तिल दान गर्नाले सुन दान गरे सरहको पुण्य प्राप्त हुने धार्मिक विश्वास छ । माघे सङ्क्रान्तिमा दिन घ्यु, चाकु, तिलका लड्डु, खिचडी, सखरखण्ड, तरुललगायतका परिकार पनि खाने चलन छ । मकर सङ्क्रान्तिमा शरीरमा तिलको तेलले मालिस गर्दा दूषित पदार्थ बाहिर निस्कन्छ भन्ने विश्वास छ । शरीरका नाडी, स्नायुमण्डल र हड्डीलाई तिलको तेल मालिसबाट सुदृढ र स्वस्थ राख्न सकिने आयुर्वेद शास्त्रीय मान्यता छ । माघे सङ्क्रान्ति अर्थात् माघी पर्वको अवसरमा सरकारले सोमबार देशभर सार्वजनिक बिदा दिएको छ ।"
पटेर्वा सुगौलीमा तीनदिने माघी तथा भाथा महोत्सव : हात्ती र जिप सफारी मुख्य आकर्षण,"वीरगन्ज :पर्साको पटेर्वा सुगौली गाउँपालिकामा जिप र हात्ती सफारीसहित माघी(खिचडी) तथा भाथा महोत्सव मंगलबारदेखि सुरू भएको छ । माघी (खिचडी) पर्वको उपलक्ष्यमा पटेर्वा सुगौली गाउँपालिका वडा नम्बर ४ सिथत खेल मैदानमा मंगलबारदेखि सुरू माघी तथा भाथा महोत्सवको थारु समुदायका अगुवा एंव ज्येष्ठ नागरिक परमेश्वर गौरेले समुद्घाटन गरे । चाडपर्व मनाउनेसँगै पालिकामा रहेको धार्मिक पर्यटकीयस्थल भाथा धामको प्रचार प्रसार र पर्यटन प्रवर्द्धन गर्ने उद्देश्यले गाउँपालिकाले तीनदिने माघी तथा भाथा महोत्सव आयोजना गरेको हो । मंगलबारदेखि सुरु तीन दिने महोत्सवस्थलमा थारु समुदायका खानाका परिकार, मौलिक पहिरन र भेषभुषा, पालिकामा उत्पादन भइरहेका ढकियापथिया,दुनाटपरी,नारी सुरक्षा सेनेटरी प्याड,कृषि औजारलगायतको स्टलहरु प्रदर्शनीका लागि राखिएका छन् । यस्तै, महोत्सवस्थलमै पहिलो दिन मंगलबार रक्तदान कार्यक्रम पनि आयोजना गरिएको गाउँपालिकाकी उपाध्यक्ष ममता महत्तोले जानकारी दिइन् । महोत्सवमा हरेक दिन थारु लोकसंगीत र नृत्यसहितको सांस्कृतिक कार्यक्रम पनि हुने उनले बताइन् । तीन दिने महोत्सवमा पर्सा राष्ट्रिय निकुञ्जको जंगलभिभित्र रहेको पर्सा जिल्लाकै प्रमुख धार्मिक पर्यटकीयस्थल दग्धेश्वरनाथ महादेव मन्दिर भाथा थामको प्रचारप्रसार र पर्यटन प्रबर्धनका लागि जिप र हात्ती सफारीको पनि व्यवस्था गरिएको छ । महोत्सवस्थलदेखि भाथा धामसम्म जिप सफारी र जंगलभित्र हात्ती सफारीको व्यवस्था मिलाइएको महत्तोले बताइन् । उनका अनुसार,जिप सफारीको शुल्क प्रतिव्याक्ति ६ सय रुपैयाँ तथा जिप र हात्ती दुवैको सफारीका लागि प्रति व्याक्ति १ हजार २ सय रुपैयाँ तोकिएको छ । पर्सा जिल्लाकै प्रमुख धार्मिक पर्यटकीय स्थल भाथा धामको प्रचार प्रसारसँगै पयर्टक प्रवर्द्धनका लागि महोत्सवमा जिप र हात्ती सफारीको प्रबन्ध गरिएको गाउँपालिका अध्यक्ष दिनेश चौधरीले बताए । यसबाहेक तीन दिने महोत्सवमा हरेक दिन राष्ट्रिय तथा स्थानीय कलाकारहरूको सांस्कृतिक कार्यक्रम पनि हुने माघी मूल समारोह समितिका संयोजक मुकेश गौरोले जानकारी दिए ।"
नेपाल प्रहरीका २५ जना एसपी एसएसपी बढुवामा सिफारिस,"काठमाडौं : गृह मन्त्रालयले २५ जना प्रहरी उपरीक्षकहरुलाई(एसपी)लाई प्रहरी वरिष्ठ उपरीक्षक(एसएसपी) पदमा बढुवाका लागि सिफारिस गरेको छ। सोमबार बसेको बढुवा समितिको बैठकले २५ एसपीलाई एसएसपी बढुवाका लागि सिफारिस गरेको हो। मन्त्रालयले एसपी रमेश थापा, अजय केशी, अनुप शमशेर जबरा, बीर बहादुर बुढामगर, नवराज अधिकारी, कृष्णप्रसाद कोइराला, होबिन्द्र बोगटी, कृष्णप्रसाद पंगेनी, गोविन्द अधिकारी, विनोद सिलवाल, स्यामकुमार महतो, वेद बिष्ट र शिवकुमार श्रेष्ठलाई एसएसपी बढुवाका लागि सिफारिस गरेको हो। त्यसैगरी एसपी प्रकाश मल्ल, शान्तिराज कोइराला, जनार्दन जीसी, रन्जु सिद्गेल, सन्तोष खड्का, सन्तोषकुमार भट्टराई, राजेन्द्रप्रसाद धमला, सन्तोषसिंह राठौर, सञ्जय सिंह थापा, बिमलराज कँडेल, महेन्द्र खड्का र प्रभु ढकाललाई एसएसपी बढुवाका लागि सिफारिस गरेको हो।"
नुवाकोटमा ३० हल गोरु जुधाइयो,"नुवाकोट : माघे संक्रान्तिका अवसरमा नुवाकोटको विभिन्न स्थानमा ३० हल गोरु जुधाइएको छ। माघे संक्रान्तिका अवसरमा नेपालको मुख्य स्थान तारुकाको चन्दनीमा यस पटक विशेष महोत्सवका रूपमा यस वर्षको गोरु जुधाई मेला गरिएको हो। तारकेश्वर गाउँपालिका३ चन्दनीमा यस वर्ष छनौट गरेर १४ हल गोरु जुधाइएको हो। गोरुपालक किसानहरूले मदनकुमार श्रेष्ठको अध्यक्षतामा तारुकामा गोरु जुधाई मेला व्यवस्थापन समिति गठन गरेर यस वर्ष गोरु जुधाई सम्पन्न गरेका हुन्। तारुकाको चन्दनी पुगेर गोरु जुधाई महोत्सवको मंगलबार बागमती प्रदेशका मुख्यमन्त्री बहादुरसिंह लामा तामाङले उद्घाटन गरे। यसपटक चन्दनीमा १४, बेत्रावतीमा १०, पञ्चकन्यामा ६ हलका साथै शेराबगर, तादी, थानसिङ लगायतका स्थानमा समेत गोरु जुधाइएको छ। विजेतालाई ११ हजार र उपविजेता गोरु धनीलाई १० हजार रुपैयाँ पुरस्कार प्रदान गरिएको छ। यसैगरी पञ्चकन्या गापा३ पिपलडाँडामा समेत गोरु जुधाइएको छ। सो स्थानमा ६ हल गोरु जुधाइएको आयोजक समितिका अध्यक्ष शिवहरि विष्टले बताए। पञ्चकन्याका निखिल थापाको नाममा दर्ता भएको गोरु प्रथम भएको छ। थापाले नगद २० हजार रुपैयाँ पुरस्कार थापेका छन्। जीवन थापाको गोरु दोस्रो भएर नगद १५ हजार, केशव थापाको गोरु तेस्रो भएर नगद १० हजार रुपैयाँ पुरस्कार थापेका छन्। सहभागी अन्य गोरुका धनीले सान्त्वना भएर नगद ३३ हजार रुपैयाँ पुरस्कार थापेका छन्। नुवाकोटको विदुर नगरपालिका१० बेत्रावतीमा यस वर्ष १० हल गोरु जुधाइएको छ। विजेता तथा उपविजेता गोरु धनीलाई नगद पुरस्कार प्रदान गरिएको छ। क र ख वर्ग गरेर गरिएको जुधाइमा जित्ने गोरु धनी किसानलाई १५ हजार रुपैयाँ र दोस्रो भएको गोरुको धनी कृषकलाई १३ हजार रुपैयाँ पुरस्कार प्रदान गरिएको छ। माघे संक्रान्तिका दिन गोरु जुधाई हेर्नका लागि नुवाकोटको तारुका र बेत्रावतीसम्म पुग्नका लागि सहज सडकका कारण यातायात सजिलो भएपछि पनि दर्शकहरूको उपस्थिति बर्सेनि बढ्दै गइरहेको आयोजकहरूको भनाई रहेको छ। गोरु जुधाई हेर्न नुवाकोट, रसुवा, धादिङ, काठमाडौं, चितवन, मकवानपुर, गोरखाबाट समेत सर्वसाधारण आउने गरेका छन्। तारुकाको चन्दनीमा गोरु जुधाएर मनोरञ्जन लिने परम्परा २०६० सालदेखि चन्दनीको बारीको ठूलो पाटोमा गोरु जुधाउन थालिएको हो। गत २०६२ सालदेखि भने समिति गठन गरेर व्यवस्थित रूपमा गोरु जुधाउन थालिएको हो।"
गण्डकीमा मगर र गुरुङ भाषालाई पनि सरकारी कामकाजको भाषा बनाइने,"स्याङ्जा : गण्डकी प्रदेशका सामाजिक विकास, युवा तथा खेलकुद मन्त्री बिन्दुकुमार थापाले मगर भाषा र गुरुङ भाषालाई पनि सरकारी कामकाजको भाषा बनाइने बताएका छन्। स्याङ्जा सदरमुकाममा आयोजित मगर तथा गुरुङ भाषालाई सरकारी कामकाजको भाषा सम्बन्धमा व्यवस्था गर्न बनेको विधेयक २०८१ को मस्यौदामाथि स्थानीय सरोकारवालाको सुझाव संकलनपछि बोल्दै मन्त्री थापाले संविधानको भावना र प्रदेशवासीका चाहना बमोजिम प्रक्रिया अघि बढाइएको बताएका हुन्। यही माघको तेस्रो साताबाट सुरु हुने हिउँदे अधिवेशनमा सो विधेयकलाई पेश गर्ने र आवश्यक प्रक्रिया पूरा गरी पारित गर्ने मन्त्री थापाले प्रतिबद्धता जनाए। गण्डकी प्रदेशमा मगर र गुरुङ जातिको बाहुल्यता छ। गण्डकीका बहुसंख्यक जातिले बोल्ने भाषा मगर र गुरुङ भएकाले सरकारी कामकाजका भाषा बनाउने उद्देश्यले प्रारम्भिक मस्यौदा तयार पारी पहिलो पटक स्याङ्जा आएको बताए। प्रदेशका ४ जिल्लामा पुगेर रायसुझाव संकलन गर्ने अभियानमा जुटेको मन्त्री थापाको भनाइ छ। अबका केही दिनभित्र बागलुङ, तनहुँ, लमजुङ जिल्लामा पुगी जिल्लागत सुझाव संकलनपछि विज्ञ टोलीबीच पनि छलफल गर्ने तयारीमा रहेको उनले बताए। पछिल्लो तथ्यांक अनुसार गण्डकी प्रदेशको कुल जनसंख्या २५ लाखमध्ये १८७९ प्रतिशत मगर र ११३१ प्रतिशत गुरुङ जाति छन्।"
"रिडीमा माघी मेला, गण्डकीमा स्नान गर्नेको घुइँचो","गुल्मी : गुल्मीको पवित्र धार्मिकस्थल रिडीमा आजदेखि माघी मेला सुरू भएको छ । उद्योग वाणिज्य संघ रिडी शाखा,रुरु फ्रेन्डस क्लब र फ्रेन्डस क्लबको संयुक्त आयोजनामा माघी मेला सुरू भएको हो । तीन जिल्लाको संगमस्थल रिडीस्थित कालीगण्डकी नदीमा बिहानैदेखि नुहाउने र पुजाआराधना गर्ने श्रद्धालुको घुइँचो लागेको रुरक्षेत्र गाउँपालिका१ का वडाध्यक्ष नवराज विकले जानकारी दिए । पहिले जेठी,माइली र कान्छी सङ्क्रान्तिका नाममा विभाजन गरेर तीन दिनसम्म रिडीमा माघी मेला हुने गर्दथ्यो । तर,पछिल्लो समय श्रद्धालुको चाप र स्थानीयको मागका आधारमा बढाएर मेला छ दिन गराइएको छ । चार धाममध्येकै एक धाम रुरुक्षेत्र भएकाले पनि माघे सङ्क्रान्तीमा स्नान गर्न र पूजाआजाका लागि श्रद्धालुको घुइँचो लाग्ने गर्दछ । कालिगण्डकी नदी तीन जिल्लाको संगम स्थलमा पर्ने गर्दछ । गण्डकीमा स्नान र मेलाको अवलोकन गर्नका लागि गुल्मी,पाल्पा र स्याङ्जालगायत जिल्लाबाट श्रद्धालु आउने गरेको वडाध्यक्ष विकले बताए । चारधाममध्येको एक प्रमुख धाम मानिने रुरु क्षेत्रको कालीगण्डकीमा माघे सङ्क्रान्तिका दिन स्नान गरेर रुरु कन्याको दर्शन गरेमा मानिसले आफूले अन्जानमा गरेका सम्पूर्ण पापबाट मुक्त भई मोक्ष प्राप्त हुने किंबदन्ती छ । विशेषगरी माघे सङ्क्रान्तिका दिनमा कालीगण्डकीमा स्नान गर्नाले देव ऋण,पितृ ऋण तथा रिषि ऋणसमेत मुक्ति पाइने धार्मिक विश्वासका कारण हजारौं मानिस यस अवसरमा रिडि क्षेत्रधाममा आउने गर्छन् । यो मेलालाई यस क्षेत्रकै पर्वको रुपमा हेरिन्छ । प्रत्येक वर्ष लाग्ने यो मेला तीन जिल्लामा फरक फरक कार्यक्रमको आयोजना गर्ने गरिन्छ । पाल्पाजिल्ला तर्फ धार्मिक कार्यक्रम भजन कृतन ,पुजापाठ ,भण्डारा ,दान पुन्य जस्ता कार्यक्रम हुने गर्दछन् । यस्तै गुल्मीतर्फ स्थानीय संघसंस्थाको सहयोग बृहत् सांस्कृतिक कार्यक्रमको आयोजना हुने गर्दछ । छ दिनसम्म चल्ने मेलामा स्याङ्जा तर्फ ठूलो राशीमा खुल्ला भलिबल प्रतियोगिता र विभिन्न परिकारका होटल सञ्चालन हुने गर्दछन् । मेलामा पाल्पा,गुल्मी,स्याङ्जा,अर्घाखाँची,रुपन्देही,बाग्लुङ,पर्वत,रुकुम,काठमाडौंलगायतका स्थानबाट समेत भक्तजन भगवानको दर्शनको निम्ति आउने गरेको पाइन्छ । यहाँ रुकुमबाट भेडाका उनबाट बनेका चारपाटे काम्ला,लम्बरी काम्ला जुम्लेली सुइटर,टोपि,उनका सुइटर,राडीपाखी,बिक्री गर्न व्यापारी आउने गर्दछन् । यस्तै मेलामा डाला, सुपा, नाम्ला, चाल्नाहरुको पनि व्यापार हुने गर्दछ । घरेलु उद्योग तथा स्थानीय परिकारबाट ब्यापारीहरुले लाखौको आम्दानी गर्ने गर्दछन् । पाहुरको रुपमा पठाइने गुल्मेली गुड,खुदो,कफि,टिमुर,सिन्की,सुन्तला,अचारलगायतका ग्रामीण भेगमा पाइने खानेकुराको विक्री वितरण हुने गर्दछ । गुल्मीतर्फ २ सय र पाल्पामा १ सय गरि मेलामा ३ सय स्टल राखिएको गुल्मी उद्योग वाणिज्य संघ रिडी शाखाका अध्यक्ष तथा मेला मुल आयोजक समिति संयोजक ताराप्रसाद सुवेदीले जानकारी दिए । मेलामा अवलोकन गर्न श्रद्धालुलाई प्रवेश निःशुल्क गरिएको छ । उनले स्थानीय कला संस्कृतिको जगेर्ना गर्दै धार्मिक क्षेत्रको थप प्रचारप्रसारका लागि प्रत्येक वर्ष मेलाको आयोजना गर्दै आएको मुल आयोजक समिति संयोजक सुवेदीले बताए । मेला माध्यमबाट यहाँका स्थानीय कला, संस्कृति,कृषि प्रदर्शनी,नेपाली मौलिकताका साथै धार्मिक तथा पर्यटकीय क्षेत्रको प्रचारप्रसार गरेर पर्यटन प्रवर्द्धन सहयोग मिल्ने सुवेदीले बताए । ६ दिनसम्म चल्ने मेलामा दैनिक राष्ट्रिय स्तरका कलाकारहरू प्रस्तुति रहने छ । मेलामा स्थानीय विभिन्न परम्परागत झाँकीहरू नाच,लाखे नाच,भजन,बाल उद्यान,कृषि तथा घरेलु उत्पादनको प्रर्दशनीलगायत हस्तकलाबाट निर्माण गरिएका वस्तुहरूको प्रर्दशनी गरिने आयोजकले जनाएको छ । साथै मेलामा गुल्मीको गुण खुदो,राडीपाखी,पाला सुपालगायतका कोदाको बिस्कुट,विभिन्न परिकारका खाना र खुदोबाट निर्माण गरिएका विभिन्न परिकार मेलाका आर्कषण रहेको बताइएको छ । परापूर्व कालदेखि लाग्ने मेला भएकाले यहाँ पूर्वी रुकुमबाट उनीबाट निर्माण गरिएका कम्मल पनि ब्रिक्रीका लागी ल्याइने गर्दछ । मेलामा पुगेकाहरूलाई रमाइलो र धार्मिक क्षेत्रको प्रचारका लागि यसवर्ष पनि गण्डकीमा र्याफ्टिङ सञ्चालन गरिएको आयोजकले जनाएको छ ।"
बैंकिङ कसुर मुद्दाका फरार प्रतिवादी सुधा बस्नेत पक्राउ,काठमाडौं : बैंकिङ कसुर मुद्दाका फरार प्रतिवादी ५७ वर्षीया सुधा बस्नेतलाई प्रहरीले पक्राउ गरेको छ । काठमाडौं महानगरपालिका३ महाराजगंजकी बस्नेतलाई काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले काठमाडौं महाराजगंजबाट पक्राउ गरेको हो। उनीसमेत भएको बैकिङ कसूर मुद्दामा उच्च अदालत पाटन ललितपुरबाट कुल ९० लाख ५० हजार रूपैयाँ विगो फैसला ठहर भई फरार रहेकी थिइन्। उनलाई फैसला कार्यान्वयनका लागि उच्च अदालत पाटन ललितपुर पठाइएको प्रहरीले जनाएको छ ।
रूकुम पूर्वमा २४ वर्षपछि फरार प्रतिवादी पक्राउ,"रूकुम पूर्व : रूकुम पूर्वमा पुस महिनामा मात्रै २९ जना प्रतिवादी पक्राउ परेका छन्। जसमा १० महिनादेखि २४ वर्षपहिले सम्मका फरार प्रतिवादी पक्राउ परेका हुन्। जिल्ला प्रहरी कार्यालय रूकुम पूर्वी भागले सोमबार मासिक पत्रकार भेटघाट कार्यक्रम अन्तर्गत पक्राउ प्रतिवादीहरूको विवरण सार्वजनिक गरेको हो। २४ वर्षपछि पक्राउ पर्नेमा भूमे गाउँपालिका स्थित महेन्द्र दमाई रहेको प्रहरी नायब उपरीक्षक माधव राज खरेलले बताए। खरेलका अनुसार उनी कर्तव्य ज्यान मुद्दामा २४ वर्षपछि पक्राउ परेका हुन्। त्यस्तै पुथा उत्तरगंगा गाउँपालिका स्थित कुमारी बुढा मगर २० वर्षपछि लागू औषध मुद्दामा, भूमे गाउँपालिका स्थित फसरी बुढा ९ वर्ष पछि लागू औषध मुद्दामा, पुथा उत्तरगंगा गाउँपालिका स्थित ढाँट पुन ७ वर्ष पछि बहुविवाह मुद्दामा र पुथा उत्तरगंगा गाउँपालिकाकै २१ वर्षीय एक पुरुष १० महिनापछि साइबर क्राइम मुद्दामा पक्राउ परेका हुन्। अभद्र व्यवहार, जबरजस्ती करणी, लागू औषध, झुन्डिएर आत्माहत्या, चोरी र भवितव्य मुद्दामा ७ ओटा मुद्दा दर्ता भएकोमा एउटा मुद्दा फर्छ्यौट भएको छ भने ६ ओटा मुद फर्छ्यौट हुन बाँकी रहेको छ। त्यसमा सबै प्रतिवादी पक्राउ भैइसकेका छन्। यो पुस महिनामा एक जनाले आत्माहत्या गरेका छन् भने ५ किलो ८ सय १८ ग्राम लागू औषध चरेशसहित दुई जना महिलालाई प्रहरीले पक्राउ गरेको छ। २४ वर्ष पछि सम्मका फरार प्रतिवादी पनि पक्राउ पर्नुले सबैलाई अपराध गरेपछि कानुनले जति वर्षपछि पनि नछोड्ने रहेछ भन्ने कुराको पुष्टि भएको डिएसपी खरेलले बताए।"
गोली हानेर श्रीमतीको हत्या,डडेल्धुरा : डडेल्धुराको अमरगढी नगरपालिकामा श्रीमानले श्रीमतीको हत्या गरेका छन्। जिल्लाको अमरगढी३ मल्लो पथरोडाबाट श्रीमतीको हत्या गरेको आरोपमा एक श्रीमान् पक्राउ परेका हुन्। पक्राउ पर्नेमा जिल्लाको अमरगढी नगरपालिका३ मल्लो पथरोडाका ३२ वर्षीय डम्बर थापा मगर रहेका प्रहरीले जनाएको छ। डम्बरले घरायसी विवाद हुँदा सोमबार बेलुका २४ वर्षीया श्रीमती अस्मिता थापा मगरलाई भरूवा बन्दुकले गोली हानेको डडेल्धुरा प्रहरी कार्यालयका सूचना अधिकारी प्रहरी निरीक्षक डम्बर बिष्टले जनाएको छ। प्रहरी स्रोतका अनुसार श्रीमान श्रीमतीबीच दैनिक झैझगडा हुने गरेको खुल्न आएको छ। डम्बरले रक्सी सेवन गरी गोली हानेको प्रहरीले जनाएको छ। श्रीमतीको हत्यापछि फरार डम्बरलाई प्रहरीले जंगलबाट भरुवा बन्दुकसहित पक्राउ गरेको छ। हत्याका सम्बन्धमा थप अनुसन्धान भइरहेको छ।
माघ लहैली सुरिक सिकार खैली,"टीकापुर : आज माघ, थारू समुदायको नयाँ वर्ष। थारू सम्वत् २६४८ सुरु भएको दिन। आफ्नो नयाँ वर्षका दिन पश्चिम तरार्ईका थारू समुदायका मानिस बिहानै नदी, तलाउ, खोलामा नुहाएर आफूभन्दा ठूलालाई ढोगसलाम गर्ने र सानालाई आशीर्वाद दिने गर्छन््। आजको दिन रिसराग, आपसी वैमनस्यता, झैझगडा सबै बिर्सेर एक आपसमा आत्मियता दर्शाउनुका साथै शुभकामना आदानप्रदान गर्ने चलन थारू समुदायमा छ। पुस महिनाको अन्तिम दिनदेखि नै थारू बस्तीमा माघको रौनक छाउँ छ। पश्चिमको कैलाली, कञ्चनपुरलगायत थारू बस्तीमा माघको रौनक छाएको हो। पुस महिनाको अन्तिम दिनको बिधाइ गर्दै माघ १ गते नयाँ वर्षको सुरुवात गरिने पर्वलाई थारू समुदायका लागि सबैभन्दा ठूलो चाड हो। सोमबार बिहानैदेखि थारू समुदायमा बंगुरको मासुका परिकार बनाइन्छ। आजको राति थारू जातिको संस्कृतिअनुसार नाचगान गरी रातभर जाग्राम बस्ने, ध्वनि जगाएर (धमार) भजनकीर्तन गर्ने, आगो ताप्ने, तरुल, सकरखण्ड जस्ता परिकार बनाएर खाने चलन छ। माघ लहैली सुरिक सिकार खैली रे हाँ, सखीये हो माघक् पिली गुरी गुरी जाँर जस्ता गीतमा थारू समुदायमा मघौटा नाच देखाइन्छ। थारू गाउँबस्ती यतिबेला यस्तै गीतले गुञ्जायमान बनेको छन्। थारू समुदायका बालबालिकादेखि वृद्धवृद्धासम्म यो चाडमा उत्तिकै रमाउँछन्। यो पर्वको विशेष रौनक नै मघौटा नाच भएको थारू अगुवाहरू बताउँछन्। जिल्लाका थारू समुदायका मानिसले हर्षोल्लासपूर्वक माघ पर्व मनाइरहेका छन्। मघौटा नाच, ढमार, ढुमरु गीतमा रमाउँदै आफ्नो सबैभन्दा ठूलो माघ पर्व मनाइरहेका छन्। गाउँघरमा माघीको हर्षोल्लास छाएको टीकापुर नगरपालिका १ का वनगाउँका स्थानीय हिरालाल चौधरीले बताए। थारू समुदायका व्यक्तिहरूका अनुसार पुस अन्तिम दिनदेखि माघ २ गतेसम्म माघ पर्व धुमधामपूर्वक मनाउने चलन रहेको छ। माघको पहिलो दिन बिहानै जिता (बंगुर) मार्ने गरिन्छ। हरेकको घरमा बंगुरको मासुसहित मीठामीठा परिकार पाक्ने गर्छ। पुस महिनाको अन्तिम दिन ढमार, ढुमरु गीत र मघौटा नाचमा रमाउँदै मीठामीठा परिकार खाने चलन रहेको लम्कीचुहा नगरपाकिला ६ थारू अगुवा रामकुमार चौधरीले बताए। थारू समुदायले माघलाई तीन दिनसम्म मनाउने चलन छ, पुस महिनाको अन्तिम दिन जिता काटेर मीठामीठा परिकार खाइन्छ, दोस्रो दिन अर्थात् माघ १ गते बिहानै नदी, तलाउ, खोलामा नुहाएर आफूभन्दा ठूलालाई आशीर्वाद लिने र सानालाई आशीर्वाद दिने गरिन्छ चौधरीले भने, तेस्रो दिनमा अर्थात् माघ २ गते खोज्नीबोज्नीका रूपमा मनाउने चलन छ। उनका अनुसार माघ पर्वको पहिलो दिन थारू सम्वतको अन्तिम दिन हुने गरेकाले यस दिन वर्षभरीको दुःखपीडा बिर्सेर रमाउने गरिन्छ। थारू बस्तीमा जिता मारेर घर परिवार, इष्टमित्रबीच खुसियाली साटासाट गर्दै माघ पर्वको रमाइलो गरिन्छ। माघ २ गते अर्थात् माघ पर्वको अन्तिम दिन खोज्नीबोज्नी हो। यस दिन अघिल्लो आर्थिक वर्षको समीक्षा गर्दै नयाँ वर्षका लागि योजना बनाउने प्रचलन थारू समुदायमा छ। माघ २ गते नै थारू गाउँको नेतृत्व (बडघर, भलमन्सा) चयन गर्ने चलन पनि छ। एक वर्षका लागि गाउँको नेतृत्व कसले गर्ने थारू समुदायको सामूहिक भेलाबाट निर्णय गरिन्छ। माघ पर्वको अन्तिम दिन नै आफ्ना विवाहित छोरी चेलीलाई उपहारका रूपमा चामल दिने गरिन्छ, जसलाई निसराउ भनिन्छ। माघ धार्मिक, सांस्कृतिक, सामाजिक र आर्थिक महत्व बोकेको पर्व रहेको टीकापुर बहुमुखी क्याम्पसका उपप्राध्यापक नाथुराम चौधरी बताउँछन्। उनी भन्छन्, माघ नयाँ वर्ष पनि हो, आर्थिक वर्षको पनि हो, शान्तिको महशुस अथवा मुक्ति पाएको पर्वका रूपमा समेत थारू समुदायमा लिइन्छ चौधरीले भने, जसरी हामी असारमा आर्थिक वर्ष सुरु गरेजस्तै थारू समुदायमा माघबाटै गरिन्छ, घरको अंशवण्डा गर्दा समेत माघी मै गरिन्छ।"
