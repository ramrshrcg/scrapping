शीर्षक,विवरण
बुधबार देशका यी स्थानमा हुने छ वर्षा,"काठमाडौं : बुधबार देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, बागमती, कर्णाली र सुदूरपश्चिम प्रदेशको पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। लुम्बिनी, कर्णाली र सुदूरपश्चिम प्रदेशको केही स्थानहरूमा र बाँकी भूभागका थोरै स्थानहरूमा हावा हुरीको सम्भावना रहेको छ। बुधबार राति देशभर आंशिक बदलीदेखि मौसम मुख्यतया सफा रहने छ। कोशी र गण्डकी प्रदेशको पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
"मधेसका मुख्यमन्त्री यादवले चौथोपटक पाए विश्वासको मत, प्रतिपक्षीको बहिष्कार","जनकपुर : मधेस प्रदेशका मुख्यमन्त्री सरोज कुमार यादवले चौथो पटक विश्वासको मत पाएका छन्। मुख्यमन्त्री सरोज कुमार यादवले चौथो पटक विश्वास मत पाउँदा प्रतिपक्ष दलहरूले भने बहिष्कार गरेका छन्। संसदीय छानबिन समितिको माग गर्दै आएको जनमतसँगै नेपाली कांग्रेस र लोकतान्त्रिक समाजवादी पार्टीले मत विभाजन हुँदै गर्दा बैठकस्थल छाडेका थिए। मुख्यमन्त्री यादवको पक्षमा ६१ र विपक्षमा ० मत परेको थियो। मुख्यमन्त्री यादवलाई जनता समाजवादी पार्टीसँगै नेकपा एमाले, माओवादी केन्द्र र नेकपा एकीकृत समाजवादीले विश्वासको मत दिएका थिए। कांग्रेसले गत चैत ९ गते सकारलाई दिएको समर्थन फिर्ता लिएपछि मुख्यमन्त्रीले विश्वासको मत लिएका हुन्। मुख्यमन्त्री यादवलाई स्वतन्त्र सांसदहरूले पनि विश्वासको मत दिएका थिए। मुख्यमन्त्री यादवले यसअघि माघ ४ गते सिंगो प्रदेशसभाको मत पाएका थिए। मुख्यमन्त्री यादव गत पुस २७ गते मुख्यमन्त्रीमा नियुक्त भएका थिए।"
नेपालमा आफ्नो उपस्थिति बलियो बनाउदै जेसीबी,"काठमाडौं : निर्माण उपकरण उत्पादनमा विश्वबजारको अग्रणी ब्राण्ड जेसीबीले आफ्नो आधिकारिक वितरक एमएडब्लू अर्थ मुभर्सद्वारा नेपालमा आफ्नो उपस्थिति थप बलियो बनाउने भएको छ। नेपाली बजारलाई सहयोग गर्ने उद्धेश्यले जेसीबी इन्डियाले ट्र्याक गरिएका केही एक्साभेटरहरूको लागि ५ वर्ष वा १०,००० घण्टाको वारेन्टी योजना ल्याएको छ। एमएडब्लू अर्थ मुभर्सले विगत दुई दशक वर्षदेखि नेपालमा जेसीबीका निर्माण उपकरणहरु वितरण गर्दै आएको छ। एमएडब्लूको केन्द्रीय कार्यालय काठमाडौंमा छ भने नेपालभरि ३२ वटा शाखा कार्यालयहरु छन् र तीनवटा अपरेटर प्रशिक्षण संस्थानहरू छन् जहाँ युवाहरूलाई जेसीबी मेसिन चलाउन तालिम दिइन्छ। एमएडब्लूले नेपालमा आफ्नो चौथो अपरेटर ट्रेनिङ सेन्टर चितवनमा छिट्टै उद्घाटन गर्दैछ। जेसीबी इन्डियाका प्रमुख कार्यकारी अधिकृत दिपक शेट्टीले नेपाल भ्रमणको क्रममा भने, नेपाल हाम्रो लागि दक्षिण एसियाली क्षेत्रको महत्वपूर्ण बजार हो। यस क्षेत्रमा नेपालको नौलो पहिचान र स्थान छ, र हामीले हाम्रा ग्राहकहरूका लागि यहाँ सधैं अत्याधुनिक प्रविधियुक्त र उन्नत उत्पादनहरू प्रस्तुत गर्दै आएका छौँ। हामी हाम्रो आधिकारिक डिलर एमएडब्लू अर्थ मुभर्समार्फत हामीले निरन्तर राम्रो सम्बन्ध कायम राख्न सफल भएका छौँ। नेपालमा जेसीबीका १०, ५०० भन्दा धेरै उपकरणहरु सञ्चालनमा छन्। जसमध्ये व्याकहो लोडर्स, एक्साभेटर, विल्ड लोडर्स, र टेलिह्याण्डलर्स प्रसिद्ध छन्। यी सम्पूर्ण उपकरणहरुका पार्टपूर्जा र सर्भिसमा एमएडब्लू अर्थ मुभर्सका राष्ट्रव्यापी आउटलेट सञ्जालमार्फत सर्भिस भ्यानहरु परिचालन गरी ग्राहकहरूलाई सेवा सहायता प्रदान गरिन्छ। जेसीबीका उपकरणहरुमा जेसीबी लाईभलिङ्क नामक अत्याधुनिक प्रविध जडित हुन्छ, जसले मेसिनहरूको सेवा, सञ्चालन र सुरक्षाको बारेमा तत्कालै जानकारी प्रदान गर्छ। शेट्टीले नेपाली बजारको बारेमा बोल्दै थपे, नेपाली बजारमा निर्माण प्रक्रियाका विभिन्न चरणहरूमा रहेका पूर्वाधार परियोजनाले गर्दा आगामी वर्षहरूमा बृद्धिको बलियो अवसर रहेको देखिन्छ र जेसीबी यस प्रक्रियाको हिस्सा बन्न तत्पर छ। एमएडब्लूका प्रिन्सिपल डिलर विष्णु अग्रवालले भने, विश्वस्तरीय जेसीबीका उपकरणहरुद्वारा ग्राहकहरुलाई सहायता गर्नेवाहेक हामीले नेपाली युवा जनशक्तिहरुलाई देशमै रोजगारका अवसरहरु प्रदान गर्न पाउँदा निकै गर्व गर्छौं। एमएडब्लूले हाल करिब ५०० जनालाई रोजगारी दिएको छ भने चालकहरूका लागि तीनवटा विश्वस्तरीय प्रशिक्षण केन्द्रहरूमा पनि लगानी गरेको छ। यी अपरेटर प्रशिक्षण केन्द्रहरूमा चालकहरूलाई जेसीबीका मेसिनहरू कसरी सुरक्षित रूपमा सञ्चालन गर्ने भनेर सिकाइन्छ। हालसम्म हामीले झण्डै ५ हजार चालकहरूलाई तालिम प्रदान गरिसकेका छौं।"
"मधेस प्रदेशसभा बैठक दोस्रोपटक स्थगित, प्रतिपक्षी दलको अवरोधले माइक भाँचियोक्यामेरा फोडियो",जनकपुर : मधेस प्रदेशका मुख्यमन्त्री सरोज कुमार यादवको दोस्रो पटक पनि विश्वासको मत लिने प्रयास असफल भएको छ। प्रतिपक्षी दल नेपाली कांग्रेस र जनमत पार्टीले अवरोध गरेपछि मुख्यमन्त्रीले विश्वास मत लिन नसकेका हुन्। जनमतका सांसदले मुख्यमन्त्रीको राजीनामा माग गर्दै संसद अवरोध गरेको थियो। जनमतले आफ्ना सांसदमाथि भएको आक्रमणको छानबिन समित गठन गर्नुपर्ने माग राखेका थिए। त्यस क्रममा प्रदेशसभाको माइक समेत भाँच्चिएको थियो। प्रदेशसभा सचिवालयका अनुसार माइक भाँचिएको र क्यामेरा फुटेको छ। दोहोरो झडपको अवस्था आएपछि सभामुखले १० मिनेटका लागि बैठक स्थगित गरेका छन्। यसअघि पनि संसद अवरुद्ध हुँदा सभामुखले बैठक स्थगित गरेका थिए।
रसुवाको जीवजीवे ग्रामीण अस्पतालमा निःशुल्क दन्त शिविर,"काठमाडौं : रसुवाको जीवजीवे ग्रामीण अस्पतालमा निःशुल्क दन्त शिविर सञ्चालन गरिएको छ। शिविर यही वैशाख ७ गतेसम्म सञ्चालन हुने छ। जिल्लाको कालिका, उत्तरगया र नौकुण्ड गाउँपालिकाका सेवाग्राहीलाई लक्षित गरी शिविर सञ्चालन गरिएको अस्पतालका जनस्वास्थ्य निरीक्षक उत्सव पौडेलले बताए। कालिका गाउँपालिकाले ट्रेक एण्ड एक्पिडेशन प्रालि र वर्ल्ड होरिजन एण्ड सेटपको प्राविधिक सहयोगमा शिविर सञ्चालन भएको हो। तीनवटा पालिकाका दाँतको उपचारका लागि जिल्ला बाहिर जानुपर्ने र आर्थिक समस्याका कारण उपचार गराउन कठिन भएकालाई शिविरले फाइदा हुने छ।"
क्यामेरा फोड्ने र माइक भाँच्नेसँग क्षतिपूर्ति भराउन सभामुखको निर्देशन,जनकपुर : मधेस प्रदेशका सभामुख रामचन्द्र मण्डलले क्यामरा फोड्ने र माइक भाँच्ने सांसदसँग क्षतिपूर्ति भराउन निर्देशन दिएका छन्। विश्वासको मत लिन कार्यविधि बनेको बेलामा प्रतिपक्षी दलको माग सम्बोधन भए पनि संसदीय मर्यादा विपरीत तोडफोड गरेको भन्दै सभामुख मण्डलले क्षतिपूर्ति भराउन निर्देशन दिएका हुन्। संसदीय मर्यादा विपरीत अमर्यादित क्रियाकलाप गरेको भन्दै जनमतका सांसदहरूलाई निकाल्न मर्यादापालकलाई निर्देशन दिँदा बैठक बहिष्कार गरेको थियो। त्योसँगै कांग्रेस र लोसपा पार्टीसमेत बैठक बहिषकार गरेको थियो।
झापामा दारा काटेको अवस्थामा एउटा हात्ती मृत फेला,"झापा : झापामा दारा काटेको अवस्थामा एउटा जंगली हात्ती मृत फेला परेको छ। मेचीनगर नगरपालिका१२ स्थित कालिका सामुदायिक वनभित्र मंगलबार बेलुका साढे ४ बजेको समयमा हात्ती मृत भेटिएको जानकारी प्राप्त भएको डिभिजन वन कार्यालय झापाका प्रमुख मेघराज राईले जानकारी दिए। स्थानीयले हात्ती मृत देखेपछि प्रहरीलाई खबर गरेका थिए। त्यसपछि प्रहरी र वन कर्मचारीको टोली घटनास्थल पुगेको थियो। हात्तीको अवस्था हेर्दा अन्दाजी ३० घण्टा जति भयो मरेको, वन प्रमुख राईले भने, दारा काटिएको सुन्नमा आएको छ, घटनाको विस्तृत विवरण भोलि पोस्टमार्टम गरेपछि मात्र खुल्छ। मृत भेटिएको हात्तीको नजिकै अर्को हात्ती रहेकोले प्रहरीसहितको वनको टोली नजिकै पुग्न सकिरहेको छैन। मृत हात्तीलाई सुरक्षा दिन प्रहरी र वन कर्मचारी खटाइसकेको उनले बताए। यो सँगै जिल्लामा २०६२ यता २० वटा हात्ती मरेको अवस्थामा भेटिएको जनाइएको छ।"
काठमाडौं महानगरले भोलिदेखि क्यान्सरको निःशुल्क परीक्षण गर्दै,"काठमाडौं : काठमाडौं महानगरपालिकाले भोलिदेखि क्यान्सरको निःशुल्क परीक्षण गर्ने भएको छ। महानगरले स्तन, पाठेघरको मुखको क्यान्सर र प्रजनन रुग्णता (अस्वस्थ्यता) सम्बन्धी निःशुल्क परीक्षण शिविर सञ्चालन गर्ने भएको हो। महानगरपालिकाका सहरी स्वास्थ्य प्रवर्द्धन केन्द्रमा वैशाख महिना भरी शिविर सञ्चालन हुने महानगरले जनाएको छ। वडा नं ३१ भीमसेनगोलामा वैशाख ५ र ६ गते, वडा नं २५ र २७, इनबहालमा ७, ९ र १० गते, वडा नं ३, महाराजगञ्जमा ११ र १२ गते, वडा नं २६, लैनचौरमा १४ गते, वडा नं २०, भीमसेनस्थानमा १६ गते, वडा नं २१, यंगालमा १७ गते, वडा नं २३, ओमबहालमा १८ गते र वडा नं १५, स्वयम्भूमा २० र २१ गते शिविर हुने मिति तोकिएको छ। रामघाट प्राथमिक स्वास्थ्य केन्द्रमा २३ गते, वडा नं २, लाजिम्पाटमा २४ गते, वडा नं २४, मखनमा २५ गते, वडा नं २२, टेबहालमा २६ गते, वडा नं १८, नरदेवीमा २७ गते, वडा नं १९, कङ्केश्वरीमा २८ गते, वडा नं ३२, पाल्पाकोट (छाप्रे), कोटेश्वरमा ३० र ३१ गते सर्वसाधारणले सेवा लिन पाउनेछन्। शिविरबाट थप परीक्षणको आवश्यकता भएका महिलाका लागि सिभिल अस्पताल, मीनभवनमा निःशुल्क परीक्षण हुने महानगरपालिकाले जनाएको छ।"
बागलुङ कालिका मन्दिरमा भक्तजनको भिड,"बागलुङ : बागलुङ कालिका भगवती मन्दिरमा चैताष्टमीको दिन भक्तजनहरूको भीड लागेको छ। चैते दशैं समेत भनिने नवरात्र पर्वको मुख्य दिन मंगलबार चैताष्टमी पर्वको दिन मन्दिरमा भक्तजनहरूको घुइँचो लागेको हो। देशकै प्रसिद्ध शक्तिपठीको रुपमा परिचित बागलुङ कालिका मन्दिरमा मंगलबार देशभरबाट भक्तजनहरूको उपस्थिति रहेको कालिका भगवती गुठी व्यवस्थापन समितिका अध्यक्ष कुमार खड्काले बताए। उनले बागलुङ कालिकामा पूजाअर्चना गर्नाले मनोकांक्षा पुरा हुने विश्वासका साथ देशभरका हिन्दु धर्मावलम्बीहरू मन्दिरमा आउने गरेको बताए। चैताष्टमीमा मन्दिरमा भक्तजनहरूको भिड लाग्ने गर्दछ, अध्यक्ष खड्काले भने,अघिपछि १ वटा ढोकाबाट मात्र पूजाअर्चना गर्ने गरिएपनि चैताष्टमीमा तीन वटै ढोकाबाट पूजा गर्न सकिने व्यवस्था मिलाइएको छ। मन्दिरमा काठमाडौँ, पोखरादेखि विभिन्न ठाउँबाट मन्दिर दर्शनका लागि बर्सेनि भक्तजन आउने गरेका छन्। पछिल्लो समय चैताष्टमीको बेला १०, १५ प्रतिशत भारतीय भक्तजनहरू पनि वृद्धि भएको अध्यक्ष खड्काले बताए। मन्दिरमा चैताष्टिमा नवरात्रभर बिहान ४ बजेदेखि नै भक्तजनहरू मन्दिरमा दर्शनका लागि पुग्ने गरेका छन्। अध्यक्ष खड्काले मुख्य दिन (चैताष्टमी) बिहान २ बजेदेखि मन्दिर दर्शनका लागि दर्शनार्थीको घुइँचो लागेको बताए। चैते दशैंमा बागलुङ कालिका मन्दिरमा विशेष पूजाआराधना हुन्छ, अध्यक्ष खड्काले भने,दर्शनार्थीको भीड र मन्दिर परिसरमा लाग्ने चैते दशै मेलालाई मध्यनजर गर्दै २०० सुरक्षाकर्मी समेत परिचालन र ठाउँठाउँमा सिसि टिभि जडान गरिएकोले दर्शनार्थीले ढुक्क भएर मन्दिरमा पूजा गर्न मिल्ने वातावरण छ। कालिका मन्दिरमा महाष्टमी र महानवमीको दिन विशेष प्रकारले बलि दिएर पूजा गर्ने चलन छ। मन्दिरमा कुखुरा, हाँस, सुँगुर, बोका र राँगोसमेत बलि दिइन्छ। पछिल्लो समय परेवा बलिमा भने रोक लगाइएको छ। उनले मंगलबार मात्र सवा लाख भन्दा बढी दर्शनार्थी मन्दिरमा आएको बताए। कालिका भगवती मन्दिरको दर्शनका लागि पुगेका भक्तजन जगन्नाथ आचार्यले कालिकाको दर्शन गरेमा आँटेको मनोकाँक्षा पुरा हुने जनविश्वास रहेकोले दर्शनका लागि आएको बताए। उनले कालिका भगवतीको दर्शनले आँटेको कामको गन्तव्यमा पुर्याउन मानसिक तनावहरू कम गर्दै एकीकृत रुपमा अगाडि बढ्न प्रेरित गर्ने मन्दिर दर्शनका लागि पुगेका बताए। यस्तै अर्को भक्तजन सिर्जना कार्कीले शान्ति र प्रगति एक अर्काका परिपूरक रहेकोले आत्माको शान्तिका लागि मन्दिर आउने गरेको बताइन। उनले सानैबाट हिन्दु संस्कृतिमा हुर्केकोले धर्मप्रति लगाव रहेको र सद्भाव र सहकार्य गर्न मन्दिरको दर्शनले सहयोग पुर्याउने बताइन। चैताष्टमीका अवसरमा गुठी व्यवस्थापन समितिले मन्दिर परिसरमा परम्परागत रुपमा हरेक वर्ष हुँदै आएको ऐतिहासिक चैताष्टमी मेला सञ्चालन गरेको छ। चैत ३० गतेदेखि वैशाख ६ गतेसम्म सञ्चालन गरिएको मेलाका अवसरमा खुला पुरुष भलिबल प्रतियोगिता, लोकदोहोरी गीत प्रतियोगिता, खुला छेलो फाल्ने प्रतियोगिता, विद्यालयस्तरीय सामूहिक नृत्य प्रतियोगिताको आयोजना समेत गरिएको छ। कालिका भगवती मन्दिर क्षेत्रमा हरेक वर्ष लाग्दै आएको मेलालाई यस वर्ष पनि निरन्तरता दिइएको गुठी व्यवस्थापन समितिका अध्यक्ष खड्काले बताए। पर्यटन प्रबर्द्धन, संस्कृतिको संरक्षण, स्थानीय उत्पादनको प्रचारप्रसार र परम्पराको निरन्तरता दिने उद्देश्यले मेला आयोजना गरिएको अध्यक्ष खड्काको भनाइ छ। चैताष्टमीका अवसरमा मन्दिरको दर्शन गर्न मात्र नभई आफूलाई स्थानीय उत्पादनहरू ठेका, डाला नाङ्ला, डोको लगायतका घरेलु उत्पादन बिक्री गर्नका लागि गाउँगाउँबाट झर्ने गर्दछन्। मन्दिर परिसरमा बागलुङका गाउँगाउँबाट ल्याइएका स्थानीय उत्पादनहरू बिक्रीका लागि राखिएको छ।"
सुदूरपश्चिममा एकीकृत समाजवादीले लक्ष्मण किशोरलाई दिएको समर्थन लियो फिर्ता,"धनगढी : सत्ता गठबन्धनका चार दलहरूबीच नेकपा एकीकृत समाजवादीका दीर्घ सोडारीलाई मुख्यमन्त्री बनाउने सहमति भएपछि समाजवादीले लक्ष्मण किशोर चौधरीलाई दिएको समर्थन फिर्ता लिएको छ। सत्ता गठबन्धनबीच सुदूरपश्चिममा समाजवादीलाई मुख्यमन्त्री दिने सहमति भएपछि समाजवादीले समर्थन फिर्ता लिएको हो। समाजवादीका नेता दीर्घ सोडारी आफैं प्रदेश प्रमुखको कार्यालयमा पुगेर समर्थन फिर्ता लिएका हुन्। वैशाख २ गते नेपाली कांग्रेस, एकीकृत समाजवादी र राप्रपाको समर्थनमा नागरिक उन्मुक्तिका लक्ष्मण किशोर चौधरीले मुख्यमन्त्रीमा दाबी पेस गरेका थिए। कांग्रेस १८, समाजवादी ४, राप्रपा १ र आफ्ना ७ जना गरी उनले २९ जनाको समर्थन रहेको दाबी पेस गरेका थिए। एकीकृत समाजवादीले लक्ष्मण किशोरलाई दिएको समर्थन फिर्ता लिने भएपछि अब लक्ष्मण किशोरसँग २५ जना प्रदेशसभा सदस्य बाँकी रहन्छन्। तर, उनकै पार्टीका ७ जनामध्ये २ जना उनलाई समर्थन नगर्ने पक्षमा छन्। बैठकमा एकीकृत समाजवादीले समर्थन फिर्ता लिने निर्णय भएपछि कुनै पनि दाबीकर्ताको स्पष्ट बहुमत नभएकाले प्रदेश प्रमुखले मुख्यमन्त्री दाबीका लागि थप समय दिन सक्छन्। वैशाख २ गते नागरिक उन्मुक्तिकै कैलाश चौधरीले पनि मुख्यमन्त्रीमा दाबी पेस गरेका थिए। स्रोतकाअुनसार कैलाशले पनि आफ्नो दाबी फिर्ता दिने सहमति भएको छ। ५३ प्रदेश सभा सदस्य रहेको सुदूरपश्चिममा १ जनाको निधन भएपछि अहिले ५२ प्रदेश सभा सदस्य छन्। सरकार बनाउनका लागि २७ जनाको बहुमत आवश्यक पर्छ। समाजवादीसँग अब माओवादीका ११, एमालेका १०, आफ्ना ४, एक जना स्वतन्त्र र २ जना नागरिक उन्मुक्तिका भए पनि सरकार बनाउने सम्भावना बलियो बनेको छ।"
समयमै विद्यार्थीको हातमा पाठ्यपुस्तक,"नुवाकोट : शैक्षिक सत्रको सुरुमा नै यसपटक विद्यार्थीले पाठ्यपुस्तक पाएका छन्। नुवाकोटमा यसपटक सात करोड रुपैयाँ बराबरको पाठ्यपुस्तक बिक्री भएको नेपाल पुस्तक तथा स्टेशनरी व्यवसायी महासंघ नुवाकोटले जनाएको छ। यसअघिका वर्षहरूमा पाठ्यपुस्तक समयमा नपुग्ने नुवाकोटमा यस वर्ष शैक्षिक सत्र सुरु भएकै समयमा पाठ्यपुस्तक आइपुगेको महासंघका नुवाकोट अध्यक्ष वासुदेव गजुरेलले बताए। उनका अनुसार नुवाकोटमा गत वर्ष भन्दा यस वर्ष समयमै पाठ्यपुस्तक आइपुगेपछि विद्यार्थी, अभिभावक तथा शिक्षकहरू निकै खुशी भएका छन्। नुवाकोटमा जनक शिक्षा सामग्री केन्द्र र निजी क्षेत्रको पाठ्यपुस्तक कारोबार हुने गर्दछ। जनक शिक्षाको पाठ्यपुस्तक नुवाकोटमा आठवटा अधिकृत बिक्रेताले बिक्री गर्दै आएका छन्। अन्यले उनीहरूसँगै खरिद गरेर पाठ्यपुस्तक बिक्रीका लागि लैजाने गरेका छन्। सरकारले समयभित्रै जनक शिक्षा सामग्री केन्द्रबाट पुस्तक छपाइ गरेकाले यो वर्ष पुस्तक वितरण सहज भएको हो। विगत वर्षहरूमा विद्यार्थीहरूले अर्धवार्षिक परीक्षा आइसक्दा पनि पुरै विषयका पुस्तक नपाउँदा अधुरो पढाइमै परीक्षा दिँदै आएका थिए। विगत वर्षहरूमा विद्यार्थीले पुरै विषयका पुस्तक नपाएको र जनक शिक्षामा पनि पुस्तक अभाव हुँदै आएको थियो। शिक्षा विकास तथा समन्वय इकाई नुवाकोटका अनुसार नुवाकोटमा चार सय ३९ वटा सामुदायिक विद्यालयहरू रहेका छन्। संस्थागत अर्थात निजीतर्फ भने ४६ वटा विद्यालय रहेका छन्। सामुदायिक र संस्थागततर्फ ७३ हजार चारसय १५ जना विद्यार्थी रहेको कार्यालयले जनाएको छ।"
दुरुलेकमा पुग्न थाले आन्तरिक पर्यटक,"म्याग्दी : म्याग्दीको दुरुलेकमा पर्यटकीय पूर्वाधार निर्माण भएपछि आन्तरिक पर्यटक पुग्न थालेका छन्। मालिका गाउँपालिका२ रुमस्थित पर्यटकीयस्थल दुरुलेकमा पदमार्ग, सत्तल, मन्दिरलगायत पूर्वाधार निर्माण भएपछि आन्तरिक पर्यटक पुग्न थालेका हुन्। नीलो आकाशमुनि हरियो पहाडमा रातै फुलेका लालीगुराँस। क्षितिजपारी दन्तेहलर जस्ता चाँदी झै टल्कने सेता हिमाल। तरेली परेको भिरालो भूगोलमा ढुङ्गाको सिँढी बनाएर चिटिक्क पारिएको पदमार्ग। प्रकृतिको यौवन छचल्किए जस्तो देखिने उक्त लेकमा आन्तरिक पर्यटकको चहलपहल बढ्न थालेको मालिका२ का वडाध्यक्ष उदयकुमार बुढाथोकीले बताए। दुई वर्षअघि गण्डकी प्रदेश सरकार र गाउँपालिकाको गरी करिब ३० लाख रुपैयाँ लागतमा पदमार्ग, सत्तल, मन्दिरलगायत पूर्वाधार निर्माण भएपछि आन्तरिक पर्यटकको आगमन बढ्न थालेको उनले बताए। वडाध्यक्ष बुढाथोकीका अनुसार समुद्री सतहबाट तीन हजार चार सय ८४ मिटर उचाइमा अवस्थित दुरुलेखमा हिमशृङ्खला र ग्रामीण भूगोलको अवलोकनका लागि यहाँ पर्यटक पुग्ने गरेका हुन्। उनका अनुसार प्राकृतिक, जैविक, ऐतिहासिक र धार्मिकस्थलको रूपमा दुरुलेक महत्वपूर्ण छ। वडाध्यक्ष बूढाथोकीले भने, पछिल्लो समय यहाँ आन्तरिक पर्यटक रमाउन आउने गरेका छन्। विशेषगरी बागलुङ र म्याग्दीका पर्यटक यस क्षेत्रको भ्रमणमा आउन थालेका हुन्। गण्डकी प्रदेश सरकारको थप रु १० लाख बजेटबाट पर्यटक बस्ने घर निर्माण गरिएपछि बाह्य पर्यटकको आगमन पनि बढ्न थालेको छ। मालिका गाउँपालिकाको केन्द्र दरबाङबाट दक्षिण भागमा पर्ने रुमगाउँ कूल २०७४ वर्ग किलोमिटर फैलिएको छ। यहाँको अधिकांश भाग वन क्षेत्रले ओगटेको छ। गाउँको शिरानमा पर्ने दुरुलेकमा लालीगुराँसको घनाजंगल, दर्जनौँ हिमालको दृश्य तथा म्याग्दी, बागलुङलगायत जिल्लाका ग्रामीण बस्तीका डाडाँकाडा देख्न सकिन्छ। यहाँबाट धौलागिरि, अन्नपूर्ण, निलगिरिलगायत हिमाल नजिकबाट देख्न पाइने मालिका२ रुमका वडासदस्य भक्तबहादुर पुनले बताए। प्राकृतिक दृश्यसँग रमाउन आउने पर्यटकलाई दुरुलेकबाट झण्डी डिलसम्म पुग्ने पदमार्ग र चौतारी निर्माणले सहज भएको छ। पर्यटकलाई मठ्ठा चढाउने भीरले पनि थप आकर्षित गरेको छ, उनले भने, वसन्त ऋतुसँगै लालीगुराँस फुल्ने हुँदा पर्यटकको पर्यटकको बसाइ लम्ब्याउन पूर्वाधार निर्माणमा जोड दिइरहेका छौँ। जिल्ला सदरमुकाम बेनीबजारबाट मालिकाको केन्द्र दरबाङ हुँदै अधिभारा, फूलबारी, डाडाँगाउँ, निस्कोट, रुम जैम, घाङ्लेपानीसम्म सवारीसाधनबाट यहाँ पुग्न सकिन्छ। घाङ्ले पानीबाट करिब चार घण्टामा लालीगुराँसको घनाजंगल हुँदै गाईभैँसी र भेडाबाख्राका गोठ, वन्यजन्तुको अवलोकन र आवाज सुन्दै पदयात्रामार्फत दुरुलेकमा पर्यटक पुग्छन्। गुराँसे जंगलले राताम्मे वन र मनोरम हिमशृङ्खलाले पर्यटकलाई लोभ्याउने गरेको भन्दै हिउँदमा यहाँ गाईभैँसी र भेडाबाख्राका लागि गोठको व्यवस्था गरिएको स्थानीय धन विकले बताए। मालिका२ रुम र बागलुङको ताराखोला गाउँपालिका५ सीपको सिमानामा पर्दछ, दुरुलेक। प्राकृतिक सुन्दरता, जैविक विविधता र सांस्कृतिक एकताले युक्त दुरुलेकमा प्रशस्तै पर्यटकीय सम्भावना छन, दरबाङस्थित होटल हिमालका सञ्चालक अमृत सापकोटाले भने। उनका अनुसार रुमसम्म सवारीसाधन र त्यहाँबाट करिब चार घण्टाको पैदल यात्रापछि पुग्न सकिन्छ। दुरुलेकमा भीर मौरीको मह सिकारका लागि उत्कृष्ट गन्तव्यस्थल बन्न सक्ने प्रशस्तै सम्भावन रहेको सापकोटाले बताए। पहरामा बग्रेल्ती भिरमौरीका गोला छन्। त्यहाँका भिरमा रुम र बागलुङको ताराखोलाका मह सिकारीले परम्परागत रुपमा मह निकाल्दै आएका छन्, उनले भने। बागलुङ जिल्लासँग जोडिएकाले दुरुलेकमा बागलुङबाट पनि पर्यटक आउने गरेका स्थानीय बताउँछन्। अधिकांश पर्यटक दुरुलेकबाट फर्केर रुममा एक रात बास बस्ने गरेका सापकोटाको भनाइ छ। यहाँ मकै, कोदो, गहुँ जौँ, फापर, आलु, रातोच्याउका आग्र्यानिक परिकार खान पाइन्छ। चैत र वैशाखमा दुरुलेक डाँडाको दृश्य निकै नै रमणीय देखिने यहाँ स्थानीयको भनाइ छ।"
"सेयर बजार निरन्तर ओरालोतिर, कारोबार रकम पनि घट्दै","काठमाडौं : सेयर बजारले ओरालो यात्रालाई निरन्तरता दिएको छ। साताको पहिलो कारोबार दिन आइतबारदेखि ओरालो लागेको सेयर बजार आज पनि सोही दिशालाई निरन्तरता दिएको हो। आज नेप्से परिसूचक १४८१ अंकले घटेर १९९१७१ विन्दुमा झरेको छ। नेप्से घटेसँगै कारोबार रकम पनि घट्दै गएको छ। यसदिन ३१२ स्क्रिप्सको ५४ लाख ७१ हजार ६८ कित्ता सेयर २ अर्ब १० करोड ३० लाख १९ हजार २१८ रुपैयाँमा खरिदबिक्री भए। अघिल्लो कारोबार दिन सोमबार १६८२ अंकले घटेर बन्द भएको सेयर बजारमा २ अर्ब ७९ करोड मूल्य बराबरको कारोबार भएको थियो। त्यसअघि आइतबार ३ अर्ब ६ करोड मूल्य बराबरको सेयर कारोबार भएको थियो। दोहोरो अंकले घटेको सेयर बजारमा १०७५ प्रतिशत एसबीएल डिवेन्चर २०८० को सेयर सकारात्मक सर्किट लेभलमा कारोबार भयो। यसैगरी गोर्खाज फाइनान्सको सेयर ९९६ प्रतिशतले बढ्दा सिभिल बैंक डिवेन्चर २०८८ को ८१९ ,ग्रीन डेभलपमेन्ट बैंकको ५ प्रतिशत र दिव्यश्वरी हाइड्रोपावरको ४ प्रतिशतले मूल्य बढेको हो। रुरु जलविद्युत परियोजनाका लगानीकर्ताले भने गुमाए। सो कम्पनीको सेयर मूल्य १० प्रतिशतले घट्यो। कारोबार रकमका आधारमा गोर्खाज फाइनान्स अग्र स्थानमा रह्यो। सो कम्पनीको १७ करोड ५९ लाख रुपैयाँ बराबरको सेयर कारोबार भयो। सूर्यज्योति लाइफ इन्स्योरेन्सको ७ करोड,पोखरा फाइनान्सले ६ करोड,सर्वोत्तम सिमेन्टको ४ करोड मूल्य बराबरको सेयर कारोबार भयो। यसदिन सेन्सेटिभ इण्डेक्स २२६ अंकले घटेर ३५३५१ विन्दुमा अडिएको छ। १३ वटै समूहको उपसूचक नकारात्मक देखिएका छन्। कारोबारमा आएका ४२ स्क्रिप्सको मूल्य बढ्दा १९९ वटाको घट्यो भने ३ वटाको मूल्य स्थिर रह्यो।"
सेतो मच्छिन्द्रनाथको रथ जात्रा सुरु (फोटो फिचर),"काठमाडौं : जनबहाःद्यः (सेतो मछिन्द्रनाथ)को रथ जात्रा मंगलबारबाट सुरु भएको छ। हरेक वर्ष चैत्र शुक्ल अष्टमीको दिन रथजात्रा सुरु गर्ने गरिन्छ। जात्राको पहिलो दिन काठमाडौंको जमलस्थित तीनधारा पाठशाला क्षेत्रमा राखिएको रथलाई तानेर असन पुर्याइन्छ। दोस्रो दिन असनदेखि हनुमानढोकासम्म रथ तानेर लगिन्छ। तेस्रो दिन हनुमानढोकाबाट लगनसम्म पुर्याइन्छ। मच्छिन्द्रनाथको रथ लगन पुगेपछि यसको स्वागत गरी भोज खाने चलन रहेको व्यवस्थापन समितिले जनाएको छ। त्यस्तै जात्राको चौथो दिन रथलाई लगन आमा रुख परिक्रमा गराइन्छ। त्यस्तै बैशाख ८ गते बिभिन्न स्थानमा खट जात्रा गरी जात्रा सम्पन्न गरिन्छ। मच्छिन्द्रनाथको राष्ट्रपतिले पनि दर्शन गर्ने प्रचलन छ। मल्लकालीन राजा यक्ष मल्लको पालाबाट यो जात्रा सुरु भएको मानिन्छ। पानी, सहकाल र दीर्घजीवनको कामना गर्दै यो रथजात्रा निकाल्ने गरिन्छ।"
झापामा मानवहात्ती द्वन्द्व: २७ सामुदायिक वनलाई सोलार फेन्स,"झापा : झापामा मानवहात्ती द्वन्द्व न्यूनीकरण गर्ने उद्देश्यले जिल्लामा हालसम्म ७६३९ किलोमिटर सोलार अफसेट फेन्स (विद्युतीय सौर्य तारबार) जडान गरिएको छ। राष्ट्रिय प्रकृति संरक्षण कोषको रेखदेखमा जडान गरिएको सोलार अफसेट फेन्सको जिम्मा बल्ल पालिका अन्तर्गतका सामुदायिक वन उपभोक्ता समूहहरूलाई प्रदान गरेको छ। डिभिजन वन कार्यालय झापाले मंगलबार एक कार्यक्रमकाबीच भद्रपुर, कचनकवल, हल्दिबारी, बाह्रदशी र मेचीनगरमा रहेका २७ वटा सामुदायिक वन उपभोक्ता समूहलाई सोलार अफसेट फेन्सको फारम हस्तान्तरण गरेको हो। राष्ट्रिय प्रकृति संरक्षण कोषका सदस्य सचिव शरचन्द्र अधिकारीले सोलार फेन्सको फारम डिभिजन वन कार्यालय झापाका प्रमुख मेघराज राईलाई हस्तान्तरण गरेका थिए। त्यसपछि डिभिजन वन कार्यालयले सम्बन्धित सामुदायिक वन उपभोक्ता समूहका अध्यक्ष तथा पदाधिकारीलाई फारम हस्तान्तरण गरेका थिए। प्रकृति संरक्षण कोषले १० करोड ४० लाख ६६ हजार लागतमा मेचीनगरको तिरिङदेखि नकलबन्दासम्म १८ किलोमिटर, चारकोशे जलथल जंगलको रणकालीदेखि विशाल सामुदायिक वनसम्म पहिलो चरण ३५ किलोमिटर, दोस्रो चरणमा विशालदेखि काली मन्दिर सामुदायिक वनसम्म ६ किलोमिटर र चाराआली जंगलको कालीमन्दिरदेखि सैनिक ब्यारेकसम्म १७ किलोमिटर सोलार अफसेट फेन्स जडान गरेको छ। जडित गरिएका सोलार फेन्सको मर्मत सम्भार, रेखदेख र व्यवस्थापनमा चुनौती थपिएसँगै जिल्लामा मानवहात्ती द्वन्द्व अझै रोकिएको छैन। जडान गरिएको सोलार फेन्सले काम गर्न छाडेपछि जंगलबाट निस्किएका हात्ती गाउँघर पसेर मानवीय र भौतिक क्षति गर्दै पुर्याउँदै आएको छ। हस्तान्तरण कार्यक्रममा सहभागी सामुदायिक वनका पदाधिकारीहरूले सोलार फेन्स हस्तान्तरण कार्यक्रम ढिला भएकोले जनधनको क्षति रोकथाम तथा न्यूनीकरणमा समस्या उत्पन्न भएको जिकिर गरे। सामुदायिक वनलाई फारम हस्तान्तरण गरेर समस्याको समाधान हुँदैन। सामुदायिक वनले सहजीकरण मात्र गर्ने हो। यसको मर्मत सम्भारका लागि चाहिँ आवश्यक बजेट र प्राविधिक टोली सरकारले उपलब्ध गराउनु पर्ने दियालो सामुदायिक वन उपभोक्ता समूह भद्रपुरका अध्यक्ष देउकुमार लिम्बुले बताए। त्यस्तै हल्दिबारी गाउँपालिका अध्यक्ष रवीन्द्रप्रसाद लिङ्देनले सामुदायिक वनलाई सोलार फेन्स जिम्मा लगाएर पन्छाउने काम गर्न नहुने बताए। सामुदायिक वनका पदाधिकारीहरूलाई सोलार फेन्सको बारेमा प्राविधिक ज्ञान छैन। उनीहरूले आफ्नो वन क्षेत्रमा जडित सोलार फेन्सको झारजंगल हटाउने, कहाँबाट तार चुँडाएर हात्ती गाउँघर पस्यो त्यो हेर्न बाहेक अरू जाँदैनन्, अध्यक्ष लिङ्देनले भने, उनीहरू ठोक्किने भनेकै पालिकामा हो, पालिकाले पनि एक्लै केही गर्न सक्दैन, त्यसैले मानव हात्ती द्वन्द्व न्यूनीकरणका लागि डिभिजन वन र प्रकृति संरक्षण कोषको पनि साथ र सहयोग चाहिन्छ। यस्तो कार्यक्रममा पनि पालिका प्रमुखहरू उपस्थिति नभई दिएकोमा उनले चर्को आलोचना गरे। जनताको जिउधन रक्षाको पहिलो जिम्मेवारी जनप्रतिनिधिको हो, उनले भने, हात्तीले जनधनको ठुलो क्षति पुर्याइरहेको छ, यसलाई बेवास्ता गरी जनप्रतिनिधिहरू गैरजिम्मेवार बन्नु हुँदैन। कार्यक्रममा प्रतिनिधिसभा सदस्य राजेन्द्रप्रसाद लिङ्देन, हल्दिबारी गाउँपालिकाका अध्यक्ष रवीन्द्रप्रसाद लिङ्देन, भद्रपुर नगरपालिकाका प्रमुख गणेश पोखरेलको मात्र उपस्थिति थियो। अन्य प्रतिनिधिसभा तथा प्रदेशसभा सदस्यसहित कचनकवल गाउँपालिका, बाह्रदशी गाउँपालिका र मेचीनगर नगरपालिकाको जनप्रतिनिधिहरूको सहभागिता नै थिएन। जिल्लामा मानव हात्ती द्वन्द्व र सोलार फेन्सको अवस्था बारेमा जानकारी गराउँदै डिभिजन वन कार्यालयका प्रमुख राईले २०६८ सालदेखि आजको दिनसम्ममा हात्तीको आक्रमणबाट ६८ जनाको ज्यान गएको बताए। २०६२ सालदेखि हालसम्म १९ वटा हात्ती मरेको भेटिए। २०६८ सालदेखि गत आर्थिक वर्षसम्म ७ करोड १९ लाख ७० हजार ६९७ रुपैयाँ राहत वितरण गरिएको उनको भनाइ छ। चालु आर्थिक वर्षमा मात्र हात्तीले ७ जनाको ज्यान लिइसकेको बताउँदै उनले भने, हात्तीबाट ५३२ वटा घटना घटेको छ, जस बापत एक करोड २६ लाख राहत वितरण गर्न बाँकी छ।"
विद्यार्थी खोज्दै घरदैलोमा शिक्षक,"कालीकोट : कालीकोटका सामुदायिक विद्यालयहरूले औपचारिक रुपमा विद्यार्थी भर्ना अभियान सञ्चालन गरेका छन्। शैक्षिक सत्र २०८१ का लागि विद्यालयमा विद्यार्थीको संख्या बढाउनका लागि भर्ना अभियान सञ्चालन गरिएको छ। जिल्लाको सबैभन्दा पुरानो बडिमालीका माध्यमिक विद्यालयका शिक्षकहरू विद्यार्थी भर्नाका लागि प्रत्येक समुदायको घरमा पुगेर घरदैलो गर्दै विद्यार्थी भर्ना गर्न अनुरोध गरेका छन्। विद्यालयका प्रधानाध्यापक पुष्पराज बरालले विद्यालयमा विद्यार्थी संख्या वृद्धि गर्नका लागि अभियान सुरु गरेको बताए। उनले भने, गत वर्षदेखि नेपाली र अग्रेजी दुवै माध्यमबाट विद्यालयमा पठनपाठन हुन्छ। जनप्रतिनिधिका छोराछोरी र शिक्षकका छोराछोरीहरू समेत हाम्रै विद्यालयमा पढ्छन्। पढाइको गुणस्तरमा कमी छैन। त्यसैले सबै अभिभावकले गाउँमै रहेको विद्यालयमा आफ्ना बालबालिकाहरू पढाउनुपर्छ। विद्यालयका प्रधानाध्यापक बरालका अनुसार अंग्रेजी र नेपाली दुवै भाषामा कक्षा सञ्चालन भएकाले स्थानीयबासीलाई जानकारी दिनका लागि पनि अभियानलाई केन्द्रित गरेको हो। जिल्लाको रास्कोट नगरपालिकामा रहेको बडिमालीका माध्यमिक विद्यालयले गएको आर्थिक वर्षमा पनि विद्यार्थी भर्ना अभियान सुरु गरेको थियो। अभियानपछि ७५ जनाभन्दा बढी नयाँ विद्यार्थी विद्यालयमा थपिएका खेलकुद शिक्षक जीवनकुमार शाहीले बताए। यस वर्ष पनि विद्यालयले अन्य विद्यालयका विद्यार्थी तान्ने योजना बनाएको छ। रास्कोट५ का वडाअध्यक्ष मन तिरुवाले भने, विद्यालयले नयाँ शैली अपनाएर आफ्नो विद्यालयमा विद्यार्थीको चाप बढाउने योजना बनाउनु भनेकै शिक्षामा गुणस्तर आउनु हो। एसईई दिने विद्यार्थीहरूका लागि बडिमालिका माध्यमिक विद्यालयले रात्रिकालीन कक्षा सञ्चालन गरेर विद्यार्थीको क्षमता अभिवृद्धि गरेको थियो। शिक्षक प्रेम शाहीले अघिल्लो वर्षको भर्ना अभियान पनि निक्कै प्रभावकारी भएको बताए। जिल्लाका अन्य माध्यमिक विद्यालयले पनि भर्ना अभियान सुरु गरेका छन्। खाँडाचक्र नगरपालिका१ को बालविकास निम्न माध्यमिक विद्यालय र वडा नम्बर ८ को जनप्रभात माध्यमिक विद्यालय सेरावाडाले घरदैलो अभियान सुरु गरेको छ। विद्यालयका प्रधानाध्यापक पदमबहादुर मल्लले विद्यार्थी भर्ना अभियान सुरु गरेको बताए। उनले भने, शैक्षिक सत्र २०८१ बाट बस सेवा सञ्चालन गर्ने तयारी समेत गरेका छौं। शिक्षा विज्ञान तथा प्रविधि मन्त्रालयले पनि विद्यार्थी भर्ना अभियान चलाउन निर्देशन गरेकाले अन्य विद्यालय पनि अभियान चलाउने तयारीमा छन्। कालीकोटमा ७६ मावि छन्। सञ्चालनमा रहेका माविमध्ये केहीले भने विद्यार्थी तान्न अभियान चलाउने गरेको देखिन्छ।"
भैरहवाबाट झण्डै ३ क्विन्टल गाँजा बरामद,"भैरहवा : नेपालबाट ठुलो परिमाणमा भारत लैजान लागेको अवस्थामा सशस्त्र प्रहरीले गाँजासहित कन्टेनर नियन्त्रणमा लिएको छ। सशस्त्र प्रहरीको इन्टेलिजेन्स ब्युरोको विशेष सूचनाका आधारमा सशस्त्रको नम्बर २७ गणका एसपी आनन्द थापा मगरको कमाण्डमा खटिएको टोलीले झण्डै तीन क्विन्टल गाँजा बरामद गरेको हो। साथै, भारत पञ्जाबका ३६ वर्षीय कन्टेनर चालक सतनाम सिंहलाई समेत नियन्त्रणमा लिइएको सशस्त्र प्रहरीले जनाएको छ। भारतको युपी ७८ बीटी ८२९७ नम्बर प्लेटको कन्टेनर चितवनबाट भैरहवाको बेलहिया नाका हुँदै भारत जान लागेको अवस्थामा मंगलबार बिहान रोहिणी गाउँपालिका१ बाइपास इलाकामा चेकजाँच गर्दा चालकको सिटमाथि फल्स बटम बनाएर लुकाएर लैजान लागिएको दुई क्विन्टल ७२ किलो बढी गाँजा बरामद गरिएको सशस्त्र प्रहरी नम्बर २७ गणका एसपी आनन्द थापा मगरले जानकारी दिए। उनले नियन्त्रणमा लिइएको गाँजा, चालक र कन्टेनर आवश्यक अनुसन्धानका लागि नेपाल प्रहरीलाई बुझाइएको जानकारी दिए।"
गजलकार प्रकट पंगेनी रहेनन्,"पोखरा : गीत तथा गजलकार प्रकट पंगेनी शिवको निधन भएको छ। ज्वरो आएर सिकिस्त भएपछि सोमबार पोखराको मणिपाल अस्पताल भर्ना गरिएका उनले मंगलबार अन्तिम सास फेरेका हुन्। पारिवारिक स्रोतका अनुसार उनलाई जन्डिस, निमोनिया लगायत समस्याले गाँजेको थियो। उनी ६८ वर्षका थिए। पोखराको सेती नदीमा बुधबार पंगेनीको अन्तिम संस्कार गरिने भएको उनी पूर्वअध्यक्ष रहेको संस्था पोखरेली युवा सांस्कृतिक परिवारले जनाएको छ। स्वर्गीय पंगेनीका श्रीमती, छोरा र छोरी छन्। १५ सय जति गीत र गजल लेखेका उनका यो मन कतै अल्झेको छ र जूनको चिठी जूनालाई गीति संग्रह तथा प्रणय वेदका ऋचाहरु गलज संग्रह र अक्षरभरि अक्षता कविता संग्रह लगायत कृति प्रकाशित छन् । उनले लेखेर सञ्जीव सिंहले गाएको गीत किन राख्यौ चोखो तिखो चुलेसीमाचर्चित छ। तगारो छेउ आएर पनि आँगनी टेकिनौं बोलको उनको गीत विमल पराजुलीले गाएका छन्। ५ दर्जन जति उनका गीत रेकर्ड भएका छन्। कास्कीको तत्कालीन देउराली पञ्चायत र हालको रुपा गाउँपालिकामा जन्मिएका प्रकटको वास्तविक नामचाहिँ शिव पंगेनी हो। विद्यालयमा सँगै पढ्ने अरुको पनि नाम शिव भएपछि फरक पहिचानकै लागि उनले आफूलाई प्रकट नामबाट चिनाउन थालेका थिए। साहित्यमा उनी त्यही नाममा स्थापित पनि भए। नाटक लेखन र अभिनयमा पनि लागेका प्रकटको खास पहिचानचाहिँ शृंगारिक गजलहरुले बनाएको थियो। प्रणय वेदका ऋचाहरु पुस्तक प्रकाशनसँगै उनले देशका दर्जनौं सहरमा शृंगारिक र प्रणयका प्रेमिल गजल बाचन गरेका थिए। कुनै समय कृषि अनुसन्धान केन्द्र लुम्ले कास्कीका जागिरे प्रकटले लुम्लेकै बसाइका क्रममा धेरै गीतहरु लेखेका थिए। पछिल्लो समय भने उनी आफ्नै गाउँ देउराली कास्कीमा बस्थे।"
जुनसुकै कालखण्डमा भएका भ्रष्टाचारको छानबिन गर्न सरकार तयार छ : प्रधानमन्त्री,"काठमाडौं : प्रधानमन्त्री पुष्पकमल दाहालले कानुनको सफल कार्यान्वयनबाट मात्रै देशमा सुशासनको प्रत्याभूति गर्न सकिने बताएका छन्। रणनीतिक तथा सामाजिकआर्थिक अनुसन्धानका लागि संस्था(आइएसएसआर)ले आयोजना गरेको कार्यक्रमलाई सम्बोधन गर्दै प्रधानमन्त्री दाहालले देशलाई सुशासन र समृद्धिको बाटोमा अगाडि बढाउन कानुन कार्यान्वयनको पाटोलाई विशेष ध्यान दिनुपर्ने बताए। मुलुकको समग्र विकास, नागरिकको हित अभिवृद्धि र सुशासन कायम गर्न भ्रष्टाचार नियन्त्रण अपरिहार्य रहेको उल्लेख गर्दै उनले भ्रष्टाचार नियन्त्रणमा संलग्न निकायलाई कानुन, जनशक्ति, स्रोत र साधनसहित अधिकार सम्पन्न बनाई सदाचार प्रत्याभूति गर्ने अवस्था सिर्जना गरिने बताए। 'भ्रष्टाचारसँग जोडिएका विषयको छानबिन र अनुसन्धान गरी कुनै पनि कालखण्डमा भएका भ्रष्टाचार र जो कोही भ्रष्टाचारीमाथि कानुनी कारबाही अगाडि बढाउन सरकार प्रतिवद्ध छ,' उनले भने, 'सरकारको प्राथमिकतामा सुशासन, सामाजिक न्याय र समृद्धि रहेका छन्। त्यसमध्ये सुशासन कायम गर्ने प्रश्नलाई सबैभन्दा अग्रभाग राखेर सोहीअनुरूप कार्यान्वयनको प्रक्रिया पनि अगाडि बढिरहेकै छ।' उनले भ्रष्टाचार नियन्त्रण तथा सुशासन कायम गर्ने राज्यको नीतिलाई व्यवहारमा रूपान्तरण गर्न तीनै तहका सरकार, निजी क्षेत्र, नागरिक समाज, सञ्चार जगत् एवं आम नागरिक सबैसँग निरन्तर समन्वय, सहयोग र सहकार्य अपरिहार्य रहेको बताए। 'कानुनको सफल कार्यान्वयनबाट मात्र राज्य व्यवस्था सही ढंगले सञ्चालन हुन्छ। संविधानले अंगीकार गरेका मूल्य मान्यताहरू तथा प्रत्याभूति गरेका हक अधिकारको कार्यान्वयन गर्न कानुनहरू निर्माण भएर कार्यान्वयनमा छन्। ती सबै कानुन कार्यान्वयन गर्दै देशलाई सुशासन र समृद्धिको यात्रामा डोर्याउन आवश्यक छ,' प्रधानमन्त्री दाहालले भने। सुशासनको प्रत्याभूतिका निम्ति दण्ड र पुरस्कारको वैज्ञानिक नीति, मापदण्ड र कार्यान्वयन जरूरी पर्ने बताउँदै उनविकास आयोजनाहरूमा राम्रो गर्नेहरूलाई पुरस्कृत र गलत गर्नेहरूलाई दण्डित गर्ने नीति, योजना र कार्यक्रमबाट सुशासन स्थापित गर्दै विकास आयोजनाको कामलाई तीव्रता दिने प्रक्रियामा अगाडि बढेको बताए। 'विकास आयोजनाहरूमा हाम्रा उपलब्धीहरू केकस्ता रहे, समस्या र चुनौतीहरू कहाँके रहे, त्यसको समाधानका निम्ति नीतिगत, कानुन, संस्थागत, संरचनागत र कार्यशैलीगत क्षेत्रमा केकस्तो सुधार आवश्यक छ भन्नेबारे गम्भीर छलफल भइरहेको छ,' उनले भने।"
"मधेसमा लोसपाका मन्त्रीले दिए राजीनामा, सरकारलाई दिएको समर्थन पनि फिर्ता लिँदै",जनकपुरधाम : लोकतान्त्रिक समाजवादी पार्टीले मधेस प्रदेश सरकारलाई दिएको समर्थन फिर्ता लिने तयारी गरेको छ। पार्टीबाट मन्त्री बनेका रमेशप्रसाद कुर्मीले मंगबार राजीनामा दिएका छन्। वनमन्त्री कुर्मीको राजीनामासँगै मुख्यमन्त्री सरोज यादव दिएको समर्थन फिर्ता लिने तयारी भइरहेको लोसपा सांसदहरूले बताएका छन्। मुख्यमन्त्री यादवले आज विश्वासको मत लिन लिने कार्यक्रम रहे पनि जनमतको अवरोधका कारण प्रदेशसभा बैठक स्थगित भएको छ। १० मिनेटका लागि बैठक स्थगित गरिए पनि हालसम्म बैठक सुचारु हुन सकेको छैन।
सुस्त मनस्थिति भएकी युवतीलाई बलात्कार गरेको आरोपमा युवक पक्राउ,महोत्तरी : एक सुस्त मनस्थिति (स्पष्ट रुपले बोल्न नसक्ने) भएकी युवतीलाई बलात्कारको गरेको आरोपमा युवक पक्राउ परेका छन्। पक्राउ पर्नेमा गौशाला नगरपालिका७ जमुनियाका ५६ वर्षीय गिरीदेव चौधरी रहेका छन्। गिरीले स्थानीय १८ वर्षीया युवतीलाई बलात्कार गरेको प्रहरीले जनाएको छ। पीडित आफ्नै घरमा बसी रहेको सुनसान मौका छोपी गिरीले युवतीलाई बलात्कार गरेको प्रहरीले जनाएको छ। पीडितकोतर्फबाट जाहेरी दर्ता भएलगतै चौधरीलाई पक्राउ गरी आवश्यक अनुसन्धान सुरु गरेको जिल्ला प्रहरी कार्यालय महोत्तरीले जनाएको छ।
"एकीकृत समाजवादीले लक्ष्मण किशोरलाई गरेको समर्थन फिर्ता गर्दै, दीर्घ सोडारीले मुख्यमन्त्रीको दाबी पेस गर्ने","धनगढी : सुदूरपश्चिम प्रदेशको मुख्यमन्त्रीमा नेकपा एकीकृत समाजवादी संसदीय दलका नेता दीर्घ सोडारीले दाबी पेस गर्ने भएका छन्। नागरिक उन्मुक्ति पार्टीका सांसद लक्ष्मण किशोर चौधरीलाई यसअघि दिएको समर्थन फिर्ता लिँदै सोडारीले मुख्यमन्त्रीमा दाबी पेस गर्ने तयारी गरेका हुन्। सत्ता गठबन्धनका चार दलबीच मंगलबार बसेको बैठकले पूर्व सहमतिअनुसार सोडारीलाई मुख्यमन्त्री बनाउने सहमति गरेको हो। बैठकमा नेकपा एमाले, माओवादी केन्द्र, नागरिक उन्मुक्ति पार्टी र समाजवादीका नेताहरू सहभागी थिए। प्रधानमन्त्री पुष्पकमल दाहालले पनि एकीकृत समाजवादीका नेता झलनाथ खनालसँग सुदूरपश्चिम प्रदेशको विषयमा छलफल गरेका थिए। बैठकमा खनालले पूर्व सहमतिअनुसार मुख्यमन्त्री आफूहरूलाई दिन आग्रह गरेका थिए। एकीकृत समाजवादीले यसअघि आइतबार नागरिक उन्मुक्ति पार्टीका सांसद लक्ष्मणलाई मुख्यमन्त्रीमा समर्थन गरेको थियो। लक्ष्मणलाई नागरिक उन्मुक्ति पार्टी, कांग्रेस र एकीकृत समाजवादीले समर्थन गरेको थियो। सोही दिन नागरिक उन्मुक्तिका तर्फबाट कैलाश चौधरीले पनि मुख्यमन्त्रीमा दाबी पेस गरेका थिए। उनलाई एमाले र माओवादी केन्द्र र नागरिक उन्मुक्तिको समेत समर्थन रहेको दाबी गरिएको थियो। लक्ष्मण रेशम पक्षका हुन् भने कैलाश रञ्जिता पक्षका हुन्। नागरिक उन्मुक्ति पार्टीभित्र रेशम चौधरी र रञ्जिता श्रेष्ठबीच तीव्र विवाद चलिरहेको छ। सरकारमा सहभागी हुने विषयमा विवाद हुँदा नागरिक उन्मुक्ति पार्टी विभाजनको सँघारमा पुगेको छ।"
हतियार नवीकरण नगरे कारबाही,"भैरहवा : जिल्ला प्रशासन कार्यालय रुपन्देहीले पाँच वर्षभन्दा बढी समयदेखि नवीकरण नगरिएका हातहतियार कार्यालयमा बुझाउनका लागि सूचना जारी गरेको छ। साथै कतिपय इजाजत प्राप्त धनीले तोकिएको म्यादभित्र हतियार नवीकरण नगरेकोले ३५ दिनभित्र नवीकरण गर्न समेत कार्यालयले आग्रह गरेको छ। इजाजत लिएर हातहतियार राखेको तर कतिपयले म्यादभित्र नवीकरण नगरेको कार्यालयको अभिलेखबाट देखिएपछि नवीकरण गर्न र हतियार बुझाउनका लागि सूचना जारी गरेका छौँ रुपन्देहीका प्रमुख जिल्ला अधिकारी गणेश अर्यालले भने, अटेर गरेमा कारबाही गर्छौं।"
सुदूरपश्चिमको मुख्यमन्त्रीमा नागरिक उन्मुक्तिका दुवै दाबी अस्वीकृत,"धनगढी : सुदूरपश्चिम प्रदेशको मुख्यमन्त्रीमा पेस भएका दुवै दाबी अस्वीकृत भएको छ। प्रदेश प्रमुख नजिर मियाँले नागरिक उन्मुक्ति पार्टीका सांसद लक्ष्मण किशोर चौधरी र कैलाश चौधरीको दाबी अस्वीकृत गरेका हुन्। दुवैको दाबीमा निष्कर्षमा पुग्न नसकिएको प्रदेश प्रमुखको भनाइ छ। यसैबीच प्रदेश प्रमुख मियाँले दुई दुई भन्दा बढी दलहरूको समर्थनमा सरकार बनाउन थप दुई दिनको समय दिएका छन्। उनले वैशाख ६ गते बेलुका ५ बजेभित्र दाबी पेस गर्न आह्ववान गरेका छन्। 'नेपालको संविधानको धारा १६८ को उपधारा (२) बमोजिम सुदूरपश्चिम प्रदेशको प्रदेश सभामा प्रतिनिधित्व गर्ने दुई वा दुई भन्दा बढी दलहरुको समर्थनमा बहुमत प्राप्त गर्न सक्ने प्रदेश सभाको सदस्यलाई सुदूरपश्चिम प्रदेशको मुख्यमन्त्री नियुक्त गर्नका लागि मिति २०८१।०१।०२ गते बेलुका ५:०० बजे भित्र दाबी पेश गर्न आह्वान गर्नुभएकोमा नागरिक उन्मुक्ति पार्टीका दुई जना माननीय प्रदेश सभा सदस्य बाट दाबी पेश हुन आएको सन्दर्भमा दुबै दाबीको आधारमा निस्कर्षमा पुग्न नसकिएको हुदाँ माननीय प्रदेश प्रमुख नजिर मियाँज्यूले नेपालको संविधानको धारा १६८ को उपधारा (२) बमोजिम सुदूरपश्चिम प्रदेशको प्रदेश सभामा प्रतिनिधित्व गर्ने दुई वा दुई भन्दा बढी दलहरूको समर्थनमा बहुमत प्राप्त गर्न सक्ने प्रदेश सभा सदस्यलाई सुदूरपश्चिम प्रदेशको मुख्यमन्त्री नियुक्त गर्नका लागि स्पष्ट दावी सहित मिति २०८१।०१।०६ गते बेलुका ५:०० बजे भित्र दावी पेश गर्न आह्वान गर्नु भएको छ,' प्रवक्ता दीर्घराज भट्टले जारी गरेको पत्रमा उल्लेख छ।"
'ठाकुरप्रसाद डाँगीलाई सहिद घोषणा नगरे राप्रपाले आन्दोलन गर्ने',काठमाडौं : राष्ट्रिय प्रजातन्त्र पार्टी (राप्रपा)का सहमहामन्त्री रवीन्द्रप्रताप शाहले ठाकुर प्रसाद डाँगीलाई सरकारले सहिद घोषणा नगरे राप्रपाले कडा सडक अन्दोलन गर्ने चेतावनी दिएका छन्। राजधानीमा आयोजित एक कार्यक्रममा बोल्दै शाहले डाँगीलाई सहिद घोषण नगरे सरकारले चर्को मूल्य चुकाउनुपर्ने बताए । गृहमन्त्री रवि लामिछानेले शान्तिपूर्ण रुपमा परिचालन गरिएको अन्दोलनमा गरेको दमन नेपालकै इतिहासमा अक्ष्मय रहेको बताउँदै शाहले अन्दोलनमा गरिएको दमन निन्दनीय रहेको धारणा राखे।उनले राप्रपाको बैशाख १६ र १७ गते बस्ने केन्द्रीय कार्यसम्पादन समितिको बैठकले थप अन्दोलनको घोषणा गर्ने जानकारी समेत दिए। राप्रपाले चैत्र २७ गते काठमाडौंमा गरेको आन्दोलनमा सहभागी भएका डाँगी प्रहरीले प्रहार गरेको अश्रुग्याँस लागेर गम्भीर बनेका थिए। डाँगीको उपचारका क्रममा सोमबार निधन भएको हो। गणतन्त्र असफल भइसकेको जिकिर गर्दै शाहले राष्ट्रपतिको स्थानमा राजातन्त्र नभई राजसंस्था स्थापन गर्ने राप्रपाको मूल एजेन्डा भएको बताए ।
अवैधरूपमा नेपाल बसेर के गर्दै थिए २८ जना बंगलादेशी?,"काठमाडौं : गत चैतमा काठमाडौं उपत्यकाका विभिन्न ठाउँबाट १८ जना बंगलादेशी नागरिक पक्राउ परे। उनीहरू भिसा अवधि सकिएर पनि गैरकानुनीरूपमा नेपालमा लुकिछिपी बसिरहेका थिए। उपत्यका अपराध अनुसन्धान कार्यालयको टोलीले उनीहरूलाई ठमेल, सोह्रखुट्टे क्षेत्रबाट पक्राउ गरेको थियो। अपराध अनुसन्धान कार्यालयका प्रमुख सोमेन्द्र सिंह राठौरका अनुसार गैरकानुनीरूपमा नेपालमा बस्ने १८ जना बंगलादेशी नागरिकलाई अध्यागमन कार्यालयमा बुझाइएको छ। नेपालमा विभिन्न अपराधमा मुछिएका १० जनाविरुद्ध अनुसन्धान भइरहेको उनको भनाइ छ। भिसा सकिएर पनि नेपालमा बस्ने बंगलादेशी नागरिकहरू बेलाबेला अपराध कर्ममा जोडिने गरेको सूचना प्रहरीलाई आउँथ्यो। पक्राउ परेकाहरू भने कोही गार्मेन्टमा काम गर्थे भने कोही होटेलमा काम गर्थे। उनीहरूको विस्तृत अनुसन्धान भइरहेको राठौरले बताए। प्रहरीले पर्यटकीय क्षेत्रमा विशेष निगरानी बढाएको छ। यही क्रममा बंगलादेशी नागरिकलाई विभिन्न युरोपियन देशमा पठाउने भन्दै नेपालमा ल्याएर बन्धक बनाउने समूहसम्म प्रहरी पुगेको थियो। उनीहरूले काठमाडौंको पकनाजोलस्थित निभाना ग्रिन पिस होम नामक होटलको कोठामा राखेर पीडित बंगलादेशी नागरिकलाई बन्धक बनाएका थिए। क्यानडा, इटाली, अमेरिका, क्रोयसियालगायतका देशमा नेपालबाट सजिलै भिसा लाग्ने प्रलोभन दिएर उनीहरूले ती व्यक्तिहरूलाई नेपाल ल्याएर बन्धन बनाएको प्रहरी अनुसन्धानबाट खुलेको छ। नेपालमा बन्धक बनाएर धाक धम्की दिने, कुटपिट गर्ने र आफन्तसँग सम्पर्क गर्न नदिइ पासपोर्ट नियन्त्रणमा लिने गरेको प्रहरीको भनाइ छ। यसरी उनीहरूसँग लाखौं नगद लिएर नेपालमा ल्याएर अलपत्र पार्ने गर्थे। यसरी अलपत्र पार्नेमा बंगलादेशी नागरिकहरू नुरुल हुडा, समिम हमिद, मासुम विलख, मासुम विल्ला, प्रनोय कुमार दे, यासिर अहम्मद, अमिर हुसेन, मोहम्मद मोस्सीर, तमिना वेगम, सलिम मिया, जाहागिर आलम रहेका छन्। उपत्यका अपराध अनुसन्धान कार्यालयका डीएसपी अनिल घिमिरेका अनुसार बंगलादेशी नागरिकले भारतीय र श्रीलंकन एजेन्टको प्रयोग गर्दै बंगलादेशीलाई नेपालमा ल्याउने गर्थे। उनीहरूले कतै विदेश पठाउने भने हैन। युरोपियन देश पठाउने भन्दै नेपाल ल्याएर ठगी गर्नेमात्रै हो। प्रहरीका अनुसार गैरकानुनीरूपमा नेपाल बसेका केही बंगलादेशी नागरिकले नेपाली कागजात बनाउने गरेको पनि प्रहरीले फेला पारेको छ। यसअघिका केही घटनामा नेपालमा बसेर नक्कली कागजात बनाउने र यतै बस्ने गरेका पनि थिए। केही भने शरणार्थीको रूपमा नेपाली कागजात बनाएर अमेरिका जाने प्रक्रियामा समेत रहेको प्रहरी अनुसन्धानले देखाएको छ।"
हेटौंडाको दुईवटा सडक अब नमुना मार्ग,"हेटौंडा : हेटौंडा उपमहानगरपालिका क्षेत्रभित्र नमुना सडक निर्माण प्रक्रिया अघि बढेको छ। सहरी विकास मन्त्रालय अन्तर्गतको एकीकृत सहरी पूर्वाधार विकास कार्यक्रममार्फत नगर क्षेत्रमा रहेको दुईवटा नमुना सडक र एक वडा कार्यालय निर्माण हुन लागेको हो। मन्त्रालय मातहत रहेको सघन सहरी तथा भवन निर्माण आयोजना चितवनमार्फत उपमहानगरपालिका क्षेत्रमा नमुना सडकसहित पूर्वाधार निर्माण हुन लागेको हो। संघीय सरकारको सहरी विकास मन्त्रालयमार्फत १६ करोड रुपैयाँको स्वीकृत बजेटमार्फत हेटौंडा उपमहानगरपालिका ४ को रजतजयन्ती र हेटौंडा ७, ८ को सिमानाको सडकलाई नमुना बनाउने र हेटौंडा ६ नम्बर वडा कार्यालयको भवन निर्माण गर्न लागिएको नगर प्रमुख मीनाकुमारी लामाले बताइन्। हेटौंडा उपमहानगरपालिका४ को रजत जयन्ती मार्गलाई ४ लेनको सडकको रुपमा विकास गर्दै दुवैतर्फ फुटपाथ बेरियर, सडक बत्तीसहित अक्सपाल्ट पिच गरी व्यवस्थित सडक निर्माण गरिने तयारी रहेको आयोजनाले जनाएको छ। सडक ९५० मिटर लम्बाइको हुने बताइएको छ। आयोजनामार्फत हेटौंडा ७ र ८ को सिमाना क्याक्पाडाँडा पुलबाट हेटौंडा १५ तिनकुने चोकसम्मको कर्णावती सडक २ लेनको निर्माण हुने छ। करिब ११ सय मिटर लम्बाइको सडकमा फुटपाथ, दुईतर्फ नाला, सडक बत्तीको व्यवस्थासहित निर्माण हुने बताइएको छ। स्वीकृत बजेटको सीमामा रहेर हेटौंडा ६ नम्बर वडाको एक तल्ले भवन निर्माण गरिने आयोजनाले जनाएको छ। आयोजनाले भौगोलिक अध्ययनपछि नमुना सडक र वडा कार्यालय भवन निर्माणका लागि गत चैत २० गते बोलपत्र आह्वान गरेको जनाएको छ। संघ मार्फत पहिला आउने भनेको २५ करोड रुपैयाँमध्ये केही रकम कटेर आएकाले अहिले प्राथमिकतामा परेको हेटौंडा१ को पीपलबोट, स्वर्गद्धारी मन्दिर हुँदै रक्त सञ्चार जाने सडकको काम नहुने आयोजनाले जनाएको छ। सिलिङ बजेटमा कटौती हुँदा अहिले काम गर्न समस्या भएको हो, दोस्रो चरणमा सडकको कामलाई प्राथमिकतामा राखेर गरिने आयोजनाले जनाएको छ।"
राष्ट्रिय राजनीतिका कारण महत्वपूर्ण ऐन बन्न सकेनन् : राष्ट्रियसभा अध्यक्ष,"काठमाडौं : राष्ट्रियसभाका अध्यक्ष नारायणप्रसाद दाहालले राष्ट्रिय राजनीतिका कारण महत्वपूर्ण ऐन कानुनहरू समयमा नै बन्न नसकेको बताएका छन्। मंगलबार सिंहदरबारमा संसदीय मामिलासम्बन्धी रिपोर्टिङ गर्ने पत्रकारसँगको छलफलका क्रममा दाहालले कुनै व्यक्तिगत कारण नभइ राष्ट्रिय राजनीतिको अहिलेको अवस्थाका कारण संविधान बनेको लामो समयसम्म पनि महत्वपूर्ण ऐन कानुनहरू बन्न नसकेको बताएका हुन्। अध्यक्ष दाहालले संविधानको कार्यान्वयनका लागि संघीय शासन व्यवस्था अनुसारका थुप्रै ऐन बनाउनुपर्ने काम अझैं बाँकी रहेकाले यसतर्फ विशेष ध्यान दिइने जिकिर गरे। राष्ट्रियसभाले आफूले आफूलाई चिनाउन आफै सुदृढ हुन जरुरी रहेकाले यसतर्फ ध्यान दिनुपर्ने उनले बताए । उनले आफ्नो कार्यकालमा अधिकतम राम्रो गर्ने प्रयास गर्ने र नराम्रो गर्यो भन्ने अवस्था आउन नदिने जिकिर गरे। त्यस्तै उनले राष्ट्रियसभा सदस्यलाई विज्ञ, ज्ञाता बनाउन निरन्तर छलफल गर्ने र राष्ट्रियसभालाई प्रभावकारी बनाउँदै लैजाने प्रतिवद्धता जनाए।"
सुदूरपश्चिममा सरकार गठनका लागि दोस्रोपटक आह्वान,"धनगढी : एउटै पार्टीबाट दुई जनाले मुख्यमन्त्रीमा दाबी पेस गरेपछि सुदूरपश्चिममा प्रदेश प्रमुखले दोस्रो पटक मुख्यमन्त्रीमा दाबी आह्वान गरेका छन्। प्रदेश प्रमुख नजिर मियाँले वैशाख ६ गते बेलुकी ५ बजेसम्म संविधानको धारा १६८ (२) अनुसार नै मुख्यमन्त्रीको दाबी आह्वान गरेका हुन्। संविधानको धारा १६८ (२) मा दुई वा दुई वा दुईभन्दा बढी दलको समर्थनमा मुख्यमन्त्री दाबी गर्ने प्रावधान छ। यसअघि प्रदेश प्रमुख मियाँले वैशाख २ गते बेलुकी ५ बजेसम्म मुख्यमन्त्रीको दाबी पेस गर्ने समय तोकेका थिए। वैशाख २ गते सत्ता गठबन्धनलाई चुनौती दिदै का्ग्रेसका १८, समाजवादीका ४, राप्रपाका १ र नागरिक उन्मुक्तिका ७ जना प्रदेश सभा सदस्यको समर्थन रहेको भन्दै उन्मुक्तिका लक्ष्मण किशोर चौधरीले मुख्यमन्त्रीमा दाबी पेस गरेका थिए। त्यसलगत्तै नागरिक उन्मुक्तिकै कैलाश चौधरीले पनि माओवादीका ११, एमालेका १०, नागरिक उन्मुक्तिका ७ जना र स्वतन्त्र प्रदेश सभा सदस्यको समर्थन रहेको भन्दै दाबी पेस गरेका थिए। मुख्यमन्त्रीमा नागरिक उन्मुक्तिबाटै २ जनाको दाबी परेपछि प्रदेश प्रमुख नजिर मियाँले दलहरूसँग अध्ययनका लागि २ दिनको समय मागेका थिए। नागरिक उन्मुक्तिकै दुई जनाको दाबी परेको र उसका ७ जनाको समर्थन लक्ष्मण किशोरलाई हो वा कैलाशलाई भन्ने कुराको स्पष्टता नभएकाले प्रदेश प्रमुख नजिर मियाँले दुबैको दाबी खारेज गरी वैशाख ६ गते विहीबार बेलुकी ५ बजेसम्म स्पष्ट बहुमत खुल्ने गरी मुख्यमन्त्रीमा दाबी पेस गर्न सूचना जारी गरेका छन्। नागरिक उन्मुक्तिबाट मुख्यमन्त्री दाबी पेस गरेका लक्ष्मणकिशोर रेशम पक्षका हुन भने कैलाश रञ्जीता पक्षका हुन्। ७ जना प्रदेश सभा सदस्य रहेको नागरिक उन्मुक्तिभीत्र ५ जना रेशमको पक्षमा र २ जना रञ्जीताको पक्षमा देखिएका छन्। यसअघि मंगलबार दिउसो नेकपा एकीकृत समाजवादीले पनि लक्ष्मण किशोर चौधरीलाई दिएको समर्थन फिर्ता लिएको थियो। समाजवादीका संसदीय दलका नेता दीर्घबहादुर सोडारी आफै प्रदेश प्रमुखको निवासमा पुगेर समर्थन फिर्ता लिएको पत्र प्रदेश प्रमुख मियाँलाई बुझाएका थिए। ५३ प्रदेश सभा सदस्य रहेको सुदूरपश्चिममा १ जनाको निधन भएपछि अहिले ५२ प्रदेश सभा सदस्य छन्। कांग्रेस १८, माओवादी सभामुखसहित ११, नेकपा एमाले उपसभामुख सहित १०, नागरिक उन्मुक्ति पार्टी ७, समाजवादी ४, राप्रपा १ र स्वतन्त्र १ जना सदस्य छन्। सरकार बनाउनका लागि २७ जनाको बहुमत आवश्यक पर्छ।"
आगन्तुक चरालाई पनि संरक्षित सूचीमा राख्नुपर्छ,"नेपालमा राष्ट्रिय निकुञ्ज, संरक्षित क्षेत्र, सामुदायिक वनहरू लगायतका चराका ३७ वटा महत्वपूर्ण क्षेत्रहरू छन्। नेपाल सरकारले बाघ, हात्ती, गैंडालगायतका जनावरहरू संरक्षणमा केही पहल गरेको छ। चराहरू संरक्षणमा एकदमै कम छ। कुनैकुनै संस्थाले खरमजुरलगायतका लोपोन्मुख चराहरूको अध्ययन गरिरहेका छन्। नेपाल सरकारको संरक्षण सूचीमा परेका चराहरूमा ९ वटा प्रजातिमध्ये तराई क्षेत्रमा ६ वटा प्रजाती पाइन्छन्। यसमध्ये खरमजुर १४ वर्षदेखि बर्दियामा देखिएको छैन। बर्दिया राष्ट्रिय निकुञ्जले यसमा अध्ययन गरिरहेको छ। त्यस्तै शुक्लाफाँटामा पनि अध्ययन जारी छ। नेपालमा ८ सय ९४ प्रजातिका चराहरू सूचीकृत भएको पाइन्छ। बर्दियामा मात्र ५ सय १३ प्रजातिका चराहरू छन्। सामाजिक सञ्जालले गर्दा पहिलेभन्दा अचेल संरक्षण बढेको छ। एसियालगायत नेपालबाटै ९९ प्रतिशत गिद्धहरू लोप हुँदै गएकाले नेपाल सरकार र पन्छी संरक्षण संघले गिद्ध संरक्षणमा केही काम गरेको छ। माछा मार्ने क्रममा विषादी हाल्नाले पानी चराहरू मर्ने गरेका छन्। केहीले चरालाई पासो हाल्ने र गुलेलीले हान्ने गर्छन्। चितवनमा पनि पानीमा विष हालेका कारणले हिउँदे आगन्तुक चराहरू मरेको पाइएको छ। कृषि क्षेत्रमा प्रयोग गरिने विषादीले चराहरूलाई धेरै असर पारेको छ। बटाइ चराहरू खुलेआम बेचबिखन हुने गरेको छ। अन्य चराहरूलाई पनि मारेर बटाइ भन्दै बेच्ने गरेको पाइन्छ। त्यस्तै सुगाहरू पाल्ने र बेच्ने गर्छन्। यसले चरा संरक्षणमा चुनौती थपिएको छ। सरकारले बाघ, हात्ती, गैंडाबाहेक सुनगोहोरो, चरालगायत संकटापन्न अवस्थामा पर्ने जीवहरूलाई महत्व दिएको छैन। जस्तै घडीयाल गोही बाघभन्दा २० गुणा महत्वपूर्ण छ तर नेपाल सरकारले यसको संरक्षणमा त्यति महत्व दिएको देखिँदैन। चराहरू एकै ठाउँमा बस्दैनन्। हिउँद र गर्मी याममा नेपालमा साइबेरियादेखि चराहरू आउँछन्। सरकारले पालिकाहरूमा चरा संरक्षणसम्बन्धी तीव्र जनचेतना जगाउनुपर्छ। (शाही चरा विज्ञ एवम् वरिष्ठ प्रकृति पथप्रर्दशक हुन्।)"
सामाजिक विकास कार्यालयका तत्कालीन प्रमुखसहित पाँचजनाविरुद्ध मुद्दा दायर,"काठमाडौं : ठूलीभेरी नगरपालिका३ दुनै, डोल्पामा खेलकुद मैदान निर्माणको लागि कर्णाली प्रदेश सरकारबाट छुट्याएको रकम अनियमितता गरेको आरोपमा सामाजिक विकास कार्यालय डोल्पाका तत्कालीन कार्यालय प्रमुख धनञ्जय आचार्यसहित ५ जनाविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले सामाजिक विकास कार्यालय डोल्पाका तत्कालीन कार्यालय प्रमुख आचार्य,सब इन्जिनियर मोतीप्रसाद बुढा र डीपीआर सम्पन्न भएको जिल्लास्थित कभर्डहल तथा खेलमैदान निर्माण उपभोक्ता समिति दुनै डोल्पाका अध्यक्ष अभिषेक शाही,सचिव अपार गुरूङ र कोषाध्यक्ष विश्वनाथ शाहीविरुद्ध आज विशेष अदालत काठमाडौंमा आरोप पत्र दायर गरेको हो। आयोगका प्रवक्ता नरहरि घिमिरेले ठूलीभेरी नगरपालिका३ दुनै,डोल्पामा खेलकुद मैदान निर्माणका क्रममा २०७६०७७ मा लागत अनुमान र सम्झौता उल्लिखित कामभन्दा फिल्डमा भएको कामभन्दा बढी ९ लाख ९३ हजार ९ सय ४० रुपैयाँ बराबरको झुट्टा बिल भरपाइ बनाइ गैरकानुनी लाभ र हानी पुर्याउने बदनियतले भुक्तानी दिने लिने काम गरी भ्रष्टाचार गरेको पुष्टि हुन आएकाले सामाजिक विकास कार्यालयका तत्कालीन कार्यालय प्रमुख आचार्यसहित पाँचजनाविरुद्ध मुद्दा दायर गरेको जानकारी दिए। उनीहरूविरुद्ध ९ लाख ९३ हजार ९४० रुपैयाँ बिगो र जरिवाना माग दावी गरिएको छ।"
बर्दियामा आगलागीबारे पूर्व सचेतना अभ्यास,"गुलरिया : बर्दियाको गुलरिया नगरपालिका३ हस्नापुर कट्टी स्थित सशस्त्र प्रहरी वल नेपालको बीओपी पोस्ट नजिकै रहेको सरजुनदी भगर परिषरमा आगलागी पूर्व सचेतना अभ्यास गरिएको छ। सशस्त्र प्रहरी बल नेपाल नम्बर ३१ गण हेडक्वाटर बर्दियाको आयोजनामा सचेतना अभ्यास गरिएको छ। अभ्यासका क्रममा आगलागी कसरी हुन्छ, यसबाट जोगिन के गर्ने, आगलागी भइसकेपछि घरपरिवारले कसो गर्ने गर्ने तथा आगो नियन्त्रणका बेला सुरक्षाकर्मी, स्थानीय समुदाय लगायत सरोकारवालाहरुको भूमिकाका बारेमा जानकारी गराइएको थियो।"
"आदर्श पुरुष, आदर्श विचार","सुशासनको मूल सन्देश दिने त्रेतायुगीन रामराज्य र त्यसका मूलनायक रामको प्रसँग जोडिएको रामनवमी पर्व यसै वैशाख महिनाको ५ गते परेको छ। त्यसो त यो समय वासन्ती नवरात्रिको हो र सजिलोका लागि शारदीय नवरात्रि मानिएको हो। देवदेवीको चर्चा र शक्ति उपासनाको प्रसँग हाम्रो धर्म दर्शनमा यत्रतत्र पाइन्छ। राम त्यस्ता शासक हुन् जसले भोलि हुन लागेको राज्याभिषेक छोडेर पितृ आज्ञाअनुसाार वनबास गए। उनलाई वनमा नजान ठूलो लोकमत थियो तर नीति, धर्म तोडेनन् उनले र जंगलतिर लागे। निर्वाचन वा लोकमतको भिड पनि सधैं ठीक हुन्छ भन्ने होइन, त्यसमा नीति, निष्ठा, इमान्दारिता, नैतिकता, सच्चरित्रता कति छ त्यसको पनि मूल्यांकन जरुरी छ। रामायणको समग्र अध्ययन गर्दा आजभन्दा साढे बाह्र लाख वर्षपहिले नै हाम्रो परिप्रेक्ष्यमा सुशासनको अभ्यास भएको पाइन्छ। एक धोबीले कुरा काट्दा जनमतको कदर गर्दै सीतालाई बाल्मीकि आश्रम पठाउने पनि राम नै हुन्। परमेश्वरका अनेक अवतारमध्ये त्रेतायुगीन ज्ञानको युग मानव जीवनको अध्ययनको आरम्भ दिन हो। चैत्रशुक्ल मध्याह्न १२ बजे धर्तीमा अवतरित श्रीराम अवतारलाई श्रीहरिको पूर्र्ण र शान्त अवतारको रूपमा मानिएको छ। अयोध्या नरेश दशरथका कुलमा कौशल्याको गर्भवाट प्रकट भएका श्रीराम अघि स्वायम्भूमन एवं शतरूपा महारानीका तीनवटा वरदान पूरा गर्ने क्रममा प्रथम पुत्रका रूपमा धर्तीमा आएका हुन्। संस्कृत साहित्यका आदिकवि वाल्मीकिले भनेका छन् राम स्वयं ईश्वर हुन्। वाल्मीकिका मुखबाट वेद प्रस्तुत भई रामायणको रूप लिएको हो। हाम्रा लागि वेद सहज नभए पनि वेदको सविस्तार वर्णित रामायण सबैलाई सहज छ। आज विश्वभरि नै चर्चा पाएको रामायण, महाभारत र गीताशास्त्रले सम्पूर्ण भवरोगको औषधि दिन्छ भनिएको छ। शोक, भय, चिन्ता व्याकुलतामा परेकाहरूको सही र शुद्ध औषधि तŒव भनेको रामायण पाठ, रामको स्मरण, मन्त्रोच्चारण, श्रीरामको कथा अवतार र पावन लीलाहरूको संकीर्तन नै हो। व्यवहार परस्त तुलसीदास सन्त भए रामकै कृपाले, हिन्दी भाषाका कवि मैथिली भाषादेखि नेपाली भाषाका अदिकवि भानुभक्त आचार्यसमेतले रामायणको चर्चा गर्न छोडेनन्। धर्तीमा रहेको प्रदूषण हटाए उनले खासगरी दुष्ट शासकहरू लागि काल नै बने श्रीराम। यिनले रावण आदि दुष्ट पात्रहरूलाई अन्त्य नै गरे। मात्र होइन, पूरै धर्तीलाई दुष्परिणामबाट बचाए पनि, त्यस्ता आदर्श पुरुषको जन्म दिन मनाउँदैछौं। संसारकै लागि उदाहरण भन्नुपर्छ र रामसँगै जोडिएका जनकको देश हो हाम्रो। जनकको शासनकालामा सबै निर्भयी रहे, औषधिसमेत आवश्यक परेन। चोरी, हिंसा त कतै भएन, त्यही जनकपुर हो हाम्रो, जहाँ जनकले गुरुहरूबाट शास्त्रहरूको अध्ययन गर्दै जनकल्याण हुने गरी राज्य सञ्चालन गरे। रामायणमा भएको पितृस्नेह, पत्नीव्रत, भाइप्रतिको उदारभाव, शत्रुघ्नको सेवाभावले आज पनि जीवनोपयोगी, यथार्थ र आदर्श समाज निर्माणमा थप सन्देश दिएको छ। रामायण मानवजीवनको यथार्थपरक आस्था हो, व्यवहारत एउटै कडी हो जसबाट नजिकै आएको राज्य सुखभोग, ऐस आरामलाई सीधै तिरस्कार गरी सरल र पवित्रोत्तम जीवन सञ्चालन गर्न प्रेरित गर्छ। राम वनबास जाँदा दुुःखी छैनन् र राज्य प्राप्तिमा हर्षित पनि। जीवनका लागि योभन्दा ठूलो त्याग के हुन्छ ? सदाचारको आदर्श र व्यवहार प्रयोगको असल नमुना रामायणले हरमानवलाई अनुशासित बन्न प्रेरित गर्छ। गृहस्थ जीवनका लागि रामायण सर्वाेत्कृष्ट र सर्वाेत्तम शास्त्र हो। हिरण्यराजले उपद्रव गरिएकी पृथ्वीलाई बचाउन वराह, हिरण्यकशिपुको आवेगबाट प्रह्लादलाई बचाउन नृसिंह, समुद्र मन्थनबाट प्राप्त अमृतको दुरुपयोगबाट रोक्न मोहिनी, समुद्र मन्थनमै साथ दिन कुर्म, वेदको रक्षा गर्न मत्स्य, धर्ममा विकृति रोक्न हंस अवतारदेखि सांख्य योगसिद्ध गर्न कपिल एवं ऋषभ अवतार र रावणादि असुरहरूबाट धर्तीलाई संरक्षण दिन रामअवतार भएको हो ईश्वरको। दुष्ट राजाहरूको संहार गर्न परशुराम अवतार लिने भगवान् कंस आदिको भयबाट दूर गर्न कृष्णदेखि संसारमा अहिंसा धर्म स्थापनाका लागि बुद्ध अवतार लिने प्रसंग पनि छ। महाकलिका अन्त्यमा उनले कल्किअवतार लिनेछन् र त्यो समय भनेको चार लाख वर्ष बाँकी नै छ, यो युगको समय २०८१ प्रवेशसँगै ५ हजार १ सय २५ वर्ष मात्र व्यतीत हुँदैछ। राम सूर्यवंशी हुन्। उनको जन्मदिनमा मुलुकभरका राममन्दिर एवं अन्यान्य देव, तीर्थस्थलहरूमा विशेष भिडभाड हुन्छ। छिमेकीले राम मन्दिर बनाएपछि भक्तको भिड छ। अबुधावीमा बनेको हिन्दु मन्दिरले दैनिक ७ लाखको पर्यटक तानेको छ, हामीकहाँ रामकै अर्धाङ्गिनी सीताको जन्मस्थल छ, रामको आत्मारूप शिव पशुपतिनाथ छन्। गुरु आज्ञाले पुत्रेष्टि यज्ञ गर्ने सन्दर्भमा शृंगीऋषिबाट दशरथले यज्ञ गर्दा अग्निदेव प्रकट भई हातमा रहेको पायस राजालाई दिई रानीहरूलाई बाँड्नू भनेपछि रानीहरूमा गर्भ रहँदा खिर पायसका प्रभावले वीर चार पुत्ररत्नहरू प्राप्त भएका हुन्। त्यसका मूल आचार्य शृंगीको बासस्थान गुल्मीको तम्घास हो। वेदका रचयिता व्यासको क्षेत्र हो तनहुँ। रामायण काव्यबारे सन्त तुलसी दासले आफ्नो कृति रामचरित मानसमा बढो सुन्दर ढंगले चर्चा गर्दै भनेका छन् जसले रामायण पढ्छ मात्रै, ऊ त कवि भइहाल्छ, सर्जक भइहाल्छ। श्रीरामका तीन प्रमुख स्वरूपमध्ये आधिभौतिक स्वरूपमा कर्मयोगी आदर्श मानवका रूपमा र आधिदैविक स्वरूपमा उनी व्यापक ब्रह््म हुन्। आध्यात्मिक दृष्टिले उनी ज्ञानरूपी सबैका अन्तरआत्मा हुन्। पिता दशरथका तीन स्वरूपमध्ये आधिभौतिक अयोध्या नरेश धर्मभीरु राजा, आधिदैविकमा देवांश स्वरूप मनुका सन्तान र आध्यात्मिकरूपमा जीवरूपी दशरथ १० इन्द्रिय मानवस्वरूप हो। सरयु नदीका विषयमा चर्चा गर्दा आधिभौतिकरूपमा देवनदी, आधिदैविकरूपमा देवांशस्वरूपा, आध्यात्मिकरूपमा मानवका सुषुम्ना नाडीहरू हुन्। अयोध्याको चिन्तन गर्दा बजारसहितको नौ प्रवेशद्वार भएको सुन्दर नगरी आधिभौतिक रूपमा हो भने आधिदैविकमा श्रीविष्णुको साकेतपुरी र आध्यात्मिकरूपमा मानव हृदयरूपी अयोध्या हो। यज्ञलाई बुझ्नुपर्दा सकाम कर्मयज्ञ, विष्णुस्वरूप यज्ञ र निष्काम कर्म, भक्ति या ज्ञानयज्ञ भन्ने हो। वशिष्ठ गुरुको चिन्तन गर्नुपर्दा आधिभौतिकमा कुलपुरोहित गुरुदेव, आधिदैविक रूपमा उनी देवांशस्वरूपा र आध्यात्मिकरूपमा भन्नुपर्दा उनी ब्रह्मनिष्ठ भन्ने बुझिन्छ। माता कौशल्या आधिभौतिक रूपमा आदर्शमाता रानी हुन्, आधिदैविक रूपमा शतरूपा अवतार र आध्यात्मिकरूपमा सŒवगुण प्रधान मानव हृदयको वृत्ति हो। सुमित्राचाहिँ क्रमशः आदर्शमाता, देवांशस्वरूपा र वृत्तिरूपा नै हुन्। कैकेयीलाई क्रमशः कुमातारूपी, देवांश सद्गुणी र राजसिक प्रवृत्ति परायण कैकेयी भन्ने बुझिन्छ। लक्ष्मण विनयी भाइ, देवांशरूप शेष र प्रेमरूपी सखा हुन्। शत्रुघन आदर्श, देवांश र विवेकी भन्ने बुझिन्छ। १४ वर्ष वनबासको चिन्तन भने समय १४ वर्ष, रावण, कुम्भकर्ण जय विजयरूपी र आध्यात्मिकरूपमा भन्नुपर्दा पाँच प्रकारको मानवकर्म र ९ प्रकारको नवधा भक्ति हो। मन्त्री सुमन्त्र श्रेष्ठ सल्लाहकार, देवांश र संयम, एकाग्रताको प्रतीक मनरूपी मन्त्री हुन्। स्थूल सिर्जनासँग सम्बन्धित आधिभौतिक, देवतासँग सम्बन्धित आधिदैविक र आत्मासँग सम्बन्धित आध्यात्मिक भन्ने अर्थ बझ्नु पर्छ"
ब्रेन ट्युमरको उपचारमा सक्रिय चिनियाँँ चिकित्सक,"चितवन : चिनियाँ चिकित्सक डायाङ जियान विगत ९ महिनादेखि नेपालका क्यान्सरका बिरामीको उपचारमा सक्रिय छन्। उनी चीनमा एक कुशल न्युरोसर्जनका रूपमा चर्चित छन्। न्युरोसर्जन डा याङ आफ्नो अनुभव नेपाली बिरामीका लागि उपयोग गर्दैछन्। ब्रेन ट्युमरको निदान र उपचारमा भएको पछिल्लो प्रगतिबारे चीन र नेपाल दुवैका न्युरोसर्जनहरूलाई नियमित शैक्षिक सेमिनार गर्छन्। नेपाली डाक्टरहरूको दृष्टिकोण र सुझावहरू लिएर डा याङलेशल्यक्रियामा भाग लिएर आफ्नो क्षमता प्रदर्शन गरेका छन्। नेपाली डाक्टरहरूलाई चीनको परिष्कृत न्युरोसर्जिकल प्रविधिबारे अनुभव साट्छन्। जटिल खालको रोगको उपचारमा नेपाली चिकित्सकसँग अनुभव साट्दै उपचार गर्छन्। उनी क्यान्सर अस्पतालकी न्यूरोसर्जन डा बेन्जु रश्मी प्रधानसँग मिलेर नेपालमा ब्रेन ट्युमरका बिरामीहरूको निदान र उपचारमा सक्रिय छन्। ब्रेन ट्युमरको उपचारमा नेपालका चिकित्सकसँगको सहकार्य उपलब्धिमूलक रहेको उनी बताउँछन्। उन्नत चिकित्सा प्रविधि र नयाँ अवधारणाहरू नेपालमा परिचय गराएको बताए। ब्रेन ट्युमरका बिरामीहरूको उपचारमा प्रविधि र अनुभव प्रयोग गरेका छौं। त्यसका लागि प्रविधिको रणनीति ब्यापक बनाएका छौ, उनले भने, उपचार मात्रै होइन, गहिरो संस्कृतिक र वैचारिक एकीकरण आवश्यक हुन्छ। यसमा हामी सचेत छौं। भरतपूरको विपी कोइराला मेमोरियल क्यान्सर अस्पतालमा सहायताका लागि आएका चीन सरकारले हरेक वर्ष उच्चस्तरको विशेषज्ञ टोली पठाउने गरेको छ। यो १५औं चिनियाँँ विशेषज्ञ टोली हो। टोलीमा टाउको, छाती, फोक्सो, कलेजोजस्ता महत्वपूर्ण अंगका क्यान्सर रोगसम्बन्धी विशेषज्ञ छन्। चिनियाँँ अस्पतालहरूमा नेपाली डाक्टरहरूको भ्रमण र सिकाइ अनुभवलाई सहज बनाउन दुवै देशका चिकित्सकबीच बलियो मित्रता र सहकार्य बढाउने व्यवस्था मिलाइएको छ। डा बेन्जुले सेप्टेम्बरमा चीनको शानदोङमा प्रख्यात चिनियाँँ अस्पतालहरूमा न्यूरोसर्जिकल प्रक्रियाहरू अवलोकन गरेकी थिइन्। चिनियाँँ चिकित्सा प्रविधिको बुझाइलाई अझ गहिरो बनाउन अवसर भयो, भ्रमण पछि, डा बेन्जुले भनिन्, मैले न्यूरोसर्जरीमा चीनले गरेको द्रुत प्रगतिको अनुमान गरेको थिइन। यहाँ धेरै न्यूरोसर्जिकल प्रक्रियाहरू मेरो लागि उपयोगी रह्यो। डा याङले नेपाली समकक्षीहरूसँग संयुक्त रूपमा अनुसन्धान परियोजना कार्यान्वयनका लागि चिनियाँँ टोलीको नेतृत्व गरेका हुन्। दुई राष्ट्रहरूबीच न्यरोसर्जरीमा पारस्परिक प्रगतिलाई बढावा दिन सहयोग मिलेको छ, क्यान्सर अस्पतालका कार्यकारी निर्देशक डा शिवजी पौडेलले भने ।"
अमेरिकी राजदूत थम्सनले गरे उत्तरी गोरखाको भ्रमण,"गोरखा : नेपालका लागि अमेरिकी राजदूत डीन थम्सनले तिब्बती सीमा क्षेत्रमा अवस्थित उत्तरी गोरखाको भ्रमण गरेका छन् । मंगलबार बिहान चुमनुब्री गाउँपालिकाको सामागाउँ, साम्दो र बारपाकको भ्रमण गरेका हुन् । गोरखा १ बाट निर्वाचित प्रतिनिधिसभा सदस्य राजेन्द्र बजगाईँसहित राजदूत थम्पन गोरखा पुगेका हुन्। भ्रमणका क्रममा पुगेका राजदूत थम्सनले हिमाली क्षेत्रमा जलवायू परिवर्तनले पारेको असर तथा मनास्लु क्षेत्रमा पर्यटन विकासको नयाँ सम्भावनाका विषयमा स्थानीयसँग अन्तरक्रिया गरेको चुमनुब्री १ का वडाअध्यक्ष कर्मा छेवाङले जानकारी दिए । नेपाली सेनाको हेलिकोप्टरबाट आएका राजदूतको टोलीले सदरमुकाममा अबस्थित ऐतिहासिक गोरखा दरबारको पनि भ्रमण गर्ने कार्यक्रम रहेको उनले जानकारी दिए ।"
नागढुंगा सुरुङमार्ग छिचोलियो,"काठमाडौं : नागढुंगासिस्नेखोला सुरुङमार्ग अब पूर्णरूपमा छिचोलिएको छ। मुख्य सुरुङको बाँकी रहेको २ मिटर लम्बाइमा विस्फोटक पदार्थमार्फत खनेसँगै ब्रेक थु्र भएको हो। मुलुकको पहिलो सडक सुरुङ आगामी १ वर्षमा सञ्चालनमा आउने बताइएको छ। यो सफलताको औपचारिक उद्घोष प्रधानमन्त्री पुष्पकमल दाहाल, भौतिक पूर्वाधार तथा यातायात मन्त्री रघुबिर महासेठलगायतको उपस्थितिमा सोमबार गरिएको हो। सुरुङमार्गको ब्रेक थु्र पछि बोल्दै प्रधानमन्त्री दाहालले सडक पूर्वाधारको निर्माण तथा विस्तार गर्ने राष्ट्रिय लक्ष्य प्राप्तिमा सुरुङमार्ग निर्माणले ठूलो भूमिका खेल्ने बताए। सडक सञ्जालको माध्यमबाट अन्तरआबद्धता विस्तार गरी आवागमनमा सहजता, यातायात लागतमा न्यूनता, भौगोलिक तथा जनसांख्यिक सन्निकटता र प्रादेशिक सन्तुलन कायम गर्ने गरी सडक पूर्वाधारको निर्माण तथा विस्तार गर्ने राष्ट्रिय लक्ष्यमा यस्ता सुरुङमार्ग निर्माणले ठूलो भूमिका खेल्नेछ, प्रधानमन्त्री प्रचण्डले भने। सुरुङ निर्माणपश्चात् उपत्यकाबाट बाहिरिने सडकको अवस्था सुधार गरी यात्राको समय र यातायात सञ्चालन खर्च घटाउने विश्वास व्यक्त गर्दै प्रधानमन्त्रीले ट्राफिक र सडक सुरक्षामा सुधार गरी संघीय राजधानी काठमाडौं र देशका अन्य प्रमुख सहरहरूबीचको सहज यातायात सञ्जालमा योगदान पुर्याउने बताए। यस सुरुङमार्गलाई आधार मान्दै नेपाली माटो सुहाउँदो सुरुङसम्बन्धी दस्तावेज निर्माण हुनेछ, प्रधानमन्त्री प्रचण्डले भने, यसले नेपाललाई सुरुङ युगमा पुर्याउन महत्वपूर्ण योगदान गर्ने छ। उनले आगामी योजनामा राष्ट्रिय राजमार्गहरूमा सुरुङमार्ग, फ्लाइओभर तथा अन्डरपाससहितको आधुनिक सडक सञ्जाल विस्तार तथा निर्माण गर्ने सरकारको नीति रहने बताए। नयाँ वर्षको सुरुआतसँगै नेपालकै पहिलो सुरुङमार्गको मुख्य सुरुङको ब्रेक थु्र गर्ने ऐतिहासिक अवसर प्राप्त भएको प्रतिखुसी व्यक्त गर्दै प्रधानमन्त्री प्रचण्डले पृथ्वी राजमार्गअन्तर्गत नागढुंगा क्षेत्रमा हुने गरेको ट्राफिक जाम, उकालो सडक, सडक सुरक्षाका हिसाबले कायम रहेको जोखिम साथै वर्षायाममा हुने पहिरोको उच्च जोखिमलगायतका समस्याहरू समाधान गर्न सुरुङमार्गको कल्पना गरिएको बताए। नेपालले पूर्वाधार विकाससँगै औद्योगिक विकासको क्षेत्रमा सँगसँगै अगाडि बढाउनुपर्ने जिम्मेवारी रहेको उल्लेख गर्दै उनले वस्तुको आपूर्ति तथा वितरणमा हुने लागत, इन्धन, समय आदिको लाग्ने खर्च घटाउँदै प्रतिस्पर्धी क्षमता बढाउनुपर्नेमा जोड दिए। आगामी आर्थिक वर्षको नीति तथा कार्यक्रम र बजेटबाट निजी क्षेत्रलाई उत्साहित बनाउने र नेपालमा ठूला पूर्वाधार विकासमा लगानी आकर्षित गरिने बताए। त्रिभुवन राजमार्गको नौबिसेकाठमाडौं खण्डमा घन्टौंसम्म जाम पर्ने भएपछि उक्त सुरुङको आवश्यकता महसुस गरिएको हो। नागढुंगा भन्ज्याङको सिस्नेखोलादेखि काठमाडौं जिल्लाको चन्द्रागिरि नगरपालिका३ सम्मको २ हजार ६ सय ६८ मिटर सुरुङ निर्माण र सोका लागि पश्चिमतर्फ ५६५ मिटरको र पूर्वतर्फ २ हजार ३ सय ७ मिटरको पहुँच सडक निर्माण गरी सडक यातायात सुधार गर्ने र नागढुंगा आसपासमा रहेको सवारी चापलाई कम गर्ने उद्देश्य लिइएको छ। तत्कालीन प्रधानमन्त्री केपी शर्मा ओलीले मुलुकको पहिलो सडक सुरुङमार्गको २०७६ साल कात्तिक ४ गते शिलान्यास गरेपछि निर्माण थालिएको थियो। सडक विभागको विकास सहायता कार्यान्वयन महाशाखा र जापानको हाज्माआन्द्रो जेभीबीच २०७६ साल असोज ६ गते सुरुङमार्ग निर्माणसम्बन्धी सम्झौता भएको थियो। कुल २२ अर्ब रुपैयाँमा ४२ महिनाभित्र सम्पन्न गर्ने गरी जापानी कम्पनी हाज्माआन्द्रो जेभीले नागढुंगानौबिसे सुरुङमार्गको निर्माण ठेक्का लिएको हो। सरकारले जापानको जाइकासँग १६ अर्ब ८ करोड रुपैयाँ ऋण सहयोग लिएको हो। आयोजनाको उद्धार सुरुङ (रेस्क्यू टनेल) भने गत साउनमै छिचोलिसकेको छ। सुरुङ मार्गबाट सवारीसाधन सञ्चालन गर्न भने अझै १ वर्ष लाग्ने आयोजनाले जनाएको छ। आयोजनाले तोकेको सर्तअनुसार यो सुरुङमार्ग प्रवेशका लागि त्रिभुवन राजपथबाट काठमाडौंतर्फ थानकोटको बस्नेत छापसम्म २३० किलोमिटर र धादिङतर्फ धुनीबेंसीको सिस्ने खोलाबाट ५ सय ६५ मिटर पक्की सडक बनाउनुपर्नेछ। दहचोकदेखिसिस्ने खोलासम्म सुरुङको लम्बाइ २६८८ किलोमिटर चौडाइ ९५ मिटर तथा उचाइ १८ मिटर हुनेछ। सुरुङ सञ्चालन भएपछि थानकोटबाट ३ मिनेटमै धादिङको सिस्नेखोला पुगिनेछ। यो सडकले नागढुंगाबाट घुमेर जानुपर्ने बाटोको समय कम्तीमा ३० मिनेट बचत गर्ने छ। सडकको लम्बाइ ८ किमि कम हुनेछ। सुरुङमार्ग निर्माणपछि थानकोटबाट १० मिनेटमा नौबिसे पुग्न सकिनेछ। स्थानीय तहको अवरोध र कोभिडका कारण आयोजनाको काम समयमै काम सक्न गाह्रो भएको आयोजनाले जनाएको छ। यो आयोजना सम्झौता भएको मितिदेखि ४२ महिनामा (२०२३ अप्रिल २५) मा सम्पन्न गर्नुपर्नेे थियो। स्थानीय अवरोध र कोभिडको निर्माण समय थप भएर २०२४ अप्रिल २४ तोकिएको छ। थपिएको समयसीमा सकिन पनि ९ दिन बाँकी छ। समय थपका लागि पहल भइरहेको आयोजनाले जनाएको छ। आयोजना निर्माणका लागि जापान सरकारसँग २२ डिसेम्बर २०१६ मा ऋण सम्झौता भई आयोजना निर्माणाधीन अवस्थामा रहेको छ। सुरुङमार्ग र पहुँच मार्ग निर्माणकाा लागि सडक विभाग, विकास सहायता कार्यान्वयन महाशाखाले कन्टेन्जेन्सीबाहेक जापानीय येन १३ अर्ब ३१ करोड ३४ लाख ८० हजारको लागत अनुमान रहेको बोलपत्रमा जापानी येन १३ अर्ब २९ करोड ८० लाख १३ हजारको बोलपत्र स्वीकृत गरी ४२ महिनाभित्र कार्यसम्पन्न गर्ने गरी २३ सेप्टेम्बर २०१९ मा सम्झौता भई यो वर्षसम्म ६ अर्ब ३५ करोड ९९ लाख भुक्तानी भएको छ। आयोजनाअन्तर्गत २६८ किलोमिटर सुरुङ मार्ग निर्माण गर्नुपर्नेमा ठेक्का अवधिभित्र १८१ किलोमिटर र २०७९ फागुन ३० सम्म २२४ किलोमिटर सम्पन्न भएको छ। आयोजनाका लागि अघिल्लो वर्ष १० अर्ब ५२ करोड विनियोजन भएकोमा ४ अर्ब १६ करोड खर्च भएको थियो। १ वर्षमा बन्ला सुरुङ नागढुंगासिस्नेखोला सुरुङमार्गको अन्तिम ब्रेक थु्र गर्दै आकार तयार पारिएको छ। तर, यसलाई सवारीसाधन चल्न योग्य बनाउन भने अझै धेरै काम बाँकि छ। छिचोलिएको सुरुङलाई पक्की बनाउनेदेखि बत्ती, भेन्टिलेसनसँगै सुरुङमार्ग सञ्चालनको कार्यविधि बनाउने काम बाँकी नै रहेको आयोजना प्रमुख नवीनमान श्रेष्ठले बताए। आगामी १ वर्षमा सकाउने गरी काम भइरहेको श्रेष्ठले बताए। सुरुङमा पेभमेन्टको काम बाँकी छ, फ्लाइओभर बनाउन ६ महिनाभन्दा बढी समय लाग्छ। एप्रोन सडक, विद्युतीकरण र बत्ती जडान, सुरक्षाका उपकरणहरू जडान बाँकी छ भने पश्चिमतर्फको पहिरो जानेतर्फ पनि काम गर्नुपर्छ, उनले अन्नपूर्णसँग भने। सुरुङ मार्गको पश्चिमतर्फ रोड साइडमा निर्माण हुने आरएचएस (गाडी मर्मतसम्भार केन्द्र) मा जग्गा समितिको विवाद कायम नै छ। यहाँ करिब ७ कित्ता जग्गा नापी विभागमा सरकारको भनिएको छ भने मालपातमा लालपुर्जा व्यक्तिको नाममा छ। दुई सरकारी संस्थाको तथ्यांक नै एकआपसमा बाझिएको कारण विवाद मिलाउन गाह्रो भएको श्रेष्ठले बताए। बलम्बुमा फ्लाइओभर बनाउने मुखमा पनि जग्गा विवादका कारण अप्ठ्यारो परिरहेको श्रेष्ठ बताउँछन्। त्यहाँ ३ पुल र ६ कल्भर्ट निर्माण भइसकेको छ।"
५ महिना बितिसक्दा पनि आएन दोस्रो किस्ता,"विपद् पोर्टलमा इन्ट्री गर्न ढिलाइ हुँदा स्थानीय तहले अहिलेसम्म जिल्ला विपद् न्यूनीकरण तथा व्यवस्थापन समितिमा दोस्रो किस्ता रकम माग नै गर्न सकेका छैनन्। जाजरकोट : बारेकोट गाउँपालिका२ रोकायगाउँकी सुनिता विकको घर गत कात्तिक १७ गतेको शक्तिशाली भूकम्पले चिराचिरा पारिदियो। भूकम्पले घर बस्न नमिल्ने बनाएपछि तत्काल त्रिपालमा उनको परिवार सर्यो। हिउँदे कठ्याङ्ग्रिँदो जाडोमा उनको परिवारले आधा हिउँद काटे। त्यसपछि गत माघ पहिलो साता लाभग्राही कायम गरी स्थानीय सरकारले अस्थायी आवासवापतको पहिलो किस्ता २५ हजार रुपैयाँ उनको खातामा हालिदियो। त्यही २५ हजारको सहारामा उनले जस्तापाता खरिद गरिन्। मैले ३० वटा जस्तापाता खरिद गरेकी थिएँ, त्यसको मूल्य ३७ हजार बढी भयो, उनले भनिन्, खरिदबापतको भाडा र जस्ताको मूल्य त्यति पर्यो, स्थानीय साहुलाई दोस्रो किस्ता आएपछि बाँकी दिउँला भनँे, तर अहिले पैसा आउने सुरसार छैन। साहुले अहिले पैसा दिनु भन्दै उनलाई हैरान पारेका छन्। चामल खाने पैसा छैन, कहाँ बाट दिने ?, पीडा पोख्दै उनले थपिन्, दिनहुँँ साहु आएर पैसा दिनुहोस्, चेक काट्नुहोस् भन्दै थर्काउँछन्। सोही गाउँका दानबहादुर कामीको घर पनि भूकम्पले भत्कायो। लामो समय त्रिपालमा बसेको उनको परिवारलाई माघमा सरकारले पहिलो किस्ता हालिदियो। पहिलो किस्तामा बाँकी साहुसँग उधारो मागेर अस्थायी आवास निर्माण गरे। पूरै जस्ताले अस्थायी आवास बनाएका उनको आवास निर्माणमा ६० हजार खर्च लाग्यो। उनले भने, हामीसँग एउटा पनि पैसा थिएन, सरकारले पठाएको २५ हजारमा ३५ हजार ऋण काढेर आवास बनायौं, साहुलाई दोस्रो किस्ता आएपछि पैसा दिउँला भनेर चेकसमेत काटिदिएको छु। तर, खातामा पैसा आएको छैन साहुले पैसा माग्दै फोन गरिरहेका छन्। भेरी नगरपालिका३, पीपलडाँडाका विजयजंग शाहले साहु ऋण गरेर अस्थायी टहरा बनाए। दोस्रो किस्ता रकमको आसमा बसेका उनी महिनौं बितिसक्दा पनि पैसा नपाउँदा निराश छन्। सरकारले सुरुमा २५ हजार रुपैयाँ दियो। थप २५ हजार दिने भनेको अहिलेसम्म दिएको छैन। त्यो रकम दिएको भए सानोतिनो गर्जो त टथ्र्यो, उनले भने, भूकम्पले घर भत्कियो, बस्ने बास गुम्यो। जेनतेन टहरा बनाएर बसेका छांै। स्थायी पुनर्निर्माण गर्ने बेलासम्म अझै अस्थायी आवासकै रकम पाउन सकेका छैनौं। हाम्रो अभिभावक सरकार हो। सरकारले दुःखको बेला नहेरे कसले हेरिदेला ? जाजरकोटमा अहिलेसम्म कसैले पनि अस्थायी आवासको दोस्रो किस्ता रकम पाउन सकेका छैनन्। स्थायी पुनर्निर्माणमा गइसक्नुपर्ने बेलासम्म पनि सरकारी ढिलासुस्तीले पीडित परिवारले रकम पाउन नसकेका हुन्। भूकम्प गएको पाँच महिना बितिसक्दा पनि दोस्रो किस्ता रकम नपाउँदा भूकम्पपीडित चिन्तित भएका छन्। सरकारले दिएको पहिलो किस्ता रकम र साहुबाट कर्जा लिएर आवास निर्माण गरेका सर्वसाधारणले पाँच महिनासम्म दोस्रो किस्ता नपाएपछि आवास निर्माणको ऋण तिर्न पीडितलाई समस्या भएको छ। भूकम्पबाट जाजरकोटमा ४२ हजार ५ सय २४ लाभग्राही कायम भए पनि हालसम्म ३८ हजार ५ सय ४२ लाभग्राहीले पहिलो किस्ता पाएका छन्। दोस्रो किस्ताको रकम जिल्ला विपद् न्यूनीकरण तथा व्यवस्थापन समितिको खातामै थन्किएको छ। प्रमुख जिल्ला अधिकारी ऋषिराज आचार्यले स्थानीय तहको विपद् पोर्टलमा विवरण इन्ट्री गर्न ढिलाइ भएकाले समस्या परेको बताए। राष्ट्रिय विपद् न्यूनीकरण तथा व्यवस्थापन प्राधिकरणले अस्थायी आवास निर्माण र भत्किएको घरको फोटोसहितका विवरण विपद् पोर्टलमा इन्ट्री गरेपछि मात्र दोस्रो किस्ताको रकम निकासा गर्ने प्रावधान राखेको छ। विपद् पोर्टलमा इन्ट्री गर्न ढिलाइ हुँदा स्थानीय तहले अहिलेसम्म जिल्ला विपद् न्यूनीकरण तथा व्यवस्थापन समितिमा दोस्रो किस्ता रकम माग नै गर्न सकेका छैनन्। प्रमुख जिल्ला अधिकारी आचार्यले करबि ३२ हजार लाभग्राहीको विपद् पोर्टलमा इन्ट्री भइसकेको र दोस्रो किस्ताका लागि रकम माग गर्ने कार्य सुरु हुन थालेको बताए। शिवालयले माग गरेको छ। अन्य पालिकाले पनि माग गर्ने तयारीमा छन्। केही दिनमै हामी दोस्रो किस्ताका लागि रकम पालिकाको खातामा पठाउँछौं, उनले भने। भेरी नगरपालिकाले विपद् पोर्टलमा इन्ट्रीको काम सकेर अनुगमन सुरु गरेको छ। प्राविधिक र जनप्रतिनिधिसहितको अनुगमन समितिको सिफारिसका आधारमा भुक्तानी दिइने भेरी नगरपालिकाका निमित्त प्रमुख प्रशासकीय अधिकृत दलबहादुर घर्तीले बताए। उनले अस्थायी आवास निर्माण गरी जोखिमपूर्ण घर भत्काएपछि मात्र दोस्रो किस्ता भुक्तानी दिने बताए। तथ्यांकअनुसार स्थानीय तहबाट अझै तीन हजार ९८२ लाभग्राहीले पहिलो किस्ताकै रकम पाउन बाँकी देखिन्छ। अहिले ३२ हजार ३४५ अस्थायी आवास बनेको र दश हजार १७९ वटा आवास बनिरहेको प्रशासनको तथ्यांकमा उल्लेख छ। ३९ हजार ८२३ जनाले पहिलो किस्ताका लागि पालिकासँग सम्झौता गरेका छन्। भेरी नगरपालिकाले पाँच हजार ५ सय ३, नलगाड नगरपालिकाले २ हजार ६ सय ८७, छेडागाड नगरपालिकाले ७ हजार ५१, बारेकोट गाउँपालिकाले पाँच हजार ९०, कुसे गाउँपालिकाले एक हजार ४४, जुनीचाँदे गाउँपालिकाले चार हजार १७४, शिवालय गाउँपालिकाले तीन हजार एक जना लाभग्राही गरी कुल २८ हजार ५ सय ५० जनाको नाम दोस्रो किस्ता पाउने लाभग्राहीका रूपमा अध्यावधिक गरिएको छ। छिट्टै दोस्रो किस्ता पाइहाल्ने आशामा उनीहरूले जस्तापाता पसलबाट उधारो ल्याए। साहुहरूले पनि दिए। तर, अहिले भूकम्पको पाँच महिना बित्दासमेत दोस्रो किस्ता पाउन सकेका छैनन्। दोस्रो किस्ता नआउँदा साहुको धम्कीसमेत सहनुपरेको कुशे गाउँपालिका ४ का कालीबहादुर शाहीले बताए।"
"निशा कुमारीको मृत्यु : कुटपिट गरी हत्या गरेको माइतीपक्षको आरोप, आरोपित पक्राउ नपर्दा घटना ढाकछोप हुने डर","वीरगन्ज : हमर दुलरी बेटीके दुश्मनवासन् मुआ देहलसन्,ओइसन दमाद केहुके ना मिलो(मेरी प्यारी छोरीलाई पापीहरूले कुटीकुटी मारे,त्यस्तो पापी ज्वाँइ कसैलाई पनि नपरोस्),आमा चन्द्रवाती देवीले गहभरी आँशु झार्दै पत्रकार सम्मेलनमा भनिन्,हमर बेटीके हत्यारासन्के अभितक पुलिस भी नइखे पकडत्(मेरी छोरीका हत्यारालाई प्रहरीले अझैसम्म पनि पक्राउ गरेको छैन ।) पर्साको सखुवा प्रसौनी गाउँपालिका वडा नम्बर २ जमुनियाकी चन्द्रावती देवीकी कान्छी छोरी नीशा कुमारी गोढको उनकै श्रीमानसहितकाले कुटपिट गरी मारेको आरोप माइती पक्षले लगाएको छ । घटनामा संलग्नलाई पक्राउ गरी कारबाहीको माग गर्दै गत शनिबार जिल्ला प्रहरी कार्यालय पर्सामा माइती पक्षले जोहेरीसमेत दिइसकेको छ । तर, प्रहरीले उनीहरूलाई अहिलेसम्म पनि पक्राउ नगरे पछि माइती पक्षले मंगलबार वीरगन्जमा पत्रकार सम्मेलन गरेर प्रहरीप्रति आफ्नो आक्रोश पोखेको छ । जमुनियाका हिरा साह गोढकी कान्छी छोरी नीशाको चार वर्ष पहिले पर्साकै बहुदरमाइ नगरपालिका वडा नम्बर ३ नगरदाहाका स्वर्गीय सिंघासन साह गोढका छोरा मुन्ना भन्ने इनरजीत साह गोढसंग हिन्दु परम्परा अनुसार मागी विवाह भएको थियो । विहेको चार वर्ष पनि नबित्दै निशाको उनका पति मुन्ना र उनका परिवारका सदस्यले मिलेर गत शनिबार निर्घात कुटपिट गरी हत्या गरेको पत्रकार सम्मेलनमा निशाकी आमा चन्द्रावती देवीले आरोप लगाइन् । उनले भनिन्,विहे भएको १ वर्ष यतादेखि नै ज्वाँई र उनका परिवारले निशालाई कुटपिट गर्दै यातना दिँदै आएका थिए । ज्वाँइ अर्कै केटीसँग सल्किएको थियो । त्यहि भएर छुटकारा पाउन शनिबार मेरी छोरीलाई उनीहरूले कुटीकुटी मारिदिए। आमा चन्द्रावतीका अनुसार,निशा तीन महिनाको गर्भवती थिइन् । स्वास्थ्य संस्थामा गएर चेकजाँच गराउन निशाले आफ्ना पति मुन्नालाई भन्दा पैसा छैन भन्ने बहाना बनाएर उल्टै यतना दिएको दुखेसो गत शनिबार बिहान ७ बजेतिर फोन गरेर आमा चन्द्रावतीलाई सुनाएकी थिइन् । त्यहि दिन बिहान साढे ११ बजेतिर नारायणी अस्पतालबाट एक आफन्तले निशाका भाइ राजकुमारलाई फोन गरेर निशा अस्पतालमा भर्ना रहेको खरब सुनाए । उक्त खबर पाएलगत्तै निशााका दाजु राजकपुर अस्पतालमा पुगे। म अस्पतालमा पुग्दा त बहिनी मरेको अवस्थामा थिइन् । उनको अनुहार,पाखुरा र पेटतिरको भागमा कुटपिट गरिएको कालो डाम थियो ,' राजकपुरले पत्रकार सम्मेलनमा भने । अस्पतालमा बहिनी निशाको पोष्टमार्टमपछि शव उनका पति मुन्नासहितका परिवारले बुझेर त्यहि दिन हतार हतारमा दाहसंस्कार गरिदिएको राजकपुरले बताए । घाटमा दाहसंस्कार गर्ने क्रममा पनि निशाको शवसँग ज्वाँइ मुन्नाले अपमान गरेको निशाका बुबा हिरा साहले बताए । पत्रकार सम्मेलनमा निशाका दाइ राजकपुरले भने,ज्वाइँ मुन्नाले विहेपछि निशासँग कहिल्यै पनि खुशीसाथ राखेनन् । न मिठोमसिनो खान दिन्थे न माइतीमा कसैसँग बोल्न दिन्थे । कयौं पटक बहिनी निशाको घरायसी विवाद सुल्झाउन जाँदा हामीसँग पनि झगडा गर्थे । त्यसबेला हामीले प्रहरी चौकीमा निवेदन पनि दिएका थियौं । निशाको हत्यामा संलग्न उनका श्रीमान मुन्ना र हजुरबुबा मान्सी साह गोढविरुद्ध गत शनिबार जिल्ला प्रहरी कार्यालयमा जाहेरी दिएको बुबा हिराले बताए । उनले भने,तर मेरी छोरीलाई कुटीकुटी मार्नेहरूलाई पुलिसले अझै पक्राउ गरेको छैन । उनीहरु घरमै छन् । खुलेयाम घुमिरहेका छन् । यो देख्दा पीडामाथि झन् पीडा थपिएको छ । चार वर्ष पहिले नगद आठ लाख र मोटरसाइकललगायतका सरसामान दाइजोमा दिएर धुमधामका साथ विहे गरेर पठाएकी छोरीको अहिले अकालमै ज्यान जाँदा मन भत्भति पोलिरहेको उनले सुनाए । यता जिल्ला प्रहरी कार्यालय पर्साका प्रवक्ता प्रहरी नायब उपरीक्षक कुमार विक्रम थापाले भने पोष्टमार्टको रिपोर्ट आएपछि त्यसै अनुसार घटनाका सम्बन्धमा प्रहरी अगाडि बढ्ने बताए । उनले भने,शवको अवस्था हेर्दा शरीरमा चोटपटक लागेको, घाउ वा त्यस्तो केहि देखिएन । पोष्टमार्टको रिपोर्ट आएपछि मात्रै मृत्युको यकिन कारण खुल्छ । त्यहि भएर प्रहरी पोष्टमार्टमको रिपोर्ट कुरेर बसेको छ । रिपोर्ट आउन अझै हप्ता दश दिनसम्म लाग्न सक्छ । '"
डढेलो नियन्त्रणको अभ्यास,"वन ढडेलो तथा आगलागीका घटनाहरू नियन्त्रण गर्ने प्रमुख उपाय वन जंगलमा अग्निरेखा बनाउने, झरेका पात पतिंगर संकलन गर्ने र आगलागीको जोखिम कम भएको स्थानमा लैजाने वा निगरानीमा सोही स्थानमा जलाउन हो। तानसेन : गर्मी महिना सुरु भएसँगै दिनहँु आगलागी तथा बनमा डढेलोका घटनाहरू बढ्दै गएका छन। आगलागीबाट केही दिनयता धेरैको जलेर मृत्यु भएको छ भने करोडौं रुपैयाँको धनजनको क्षति भएको छ। आगलागीबाट वन जंगल तथा मानवीय बस्ती जोगाउने अभियानमा तानसेनका उपभोक्ताहरू वन जंगलमा अग्नी रेखा बनाउँदै, झरेका पात पतिंगर संकलन गरी जलाउने अभियानमा लागेका छन्। तानसेनको शिरमा रहेको श्रीनगर जंगल सल्लै सल्लाले भरिएको जंगल हो। श्रीनगरको जंगलमा प्रत्येक वर्ष भइरहेको आगलागीको घटनाले सिँगो जिल्लालाई तनाव दिने गरेको छ। यस वर्ष भने सदरमुकाम तानसेनबाटै श्रीनगर जंगलका बीच भागका गोरेटो बाटाहरूमा अग्निरेखा बनाउँदै, पात पतिंगर संकलन गर्दै थुप्रो बनाउने र उपभोक्ताको निगरानीमा जलाउँदै बन जंगल सरक्षणको अभियानमा वन उपभोक्ताहरू सक्रिय भएर लागेका छन्। वन जोगाउने उपभोक्ताबाटै हो। उपभोक्ता जागरूक र सक्रिय भए वन जोगिन्छ। आगलागी भइहाले पनि निभाउन उपभोक्ता नै खटिनु पर्छ। त्यसैले आगलागी भएर खटिनुभन्दा आगलागी हुन नदिनका लागि हामी वनमा हिँड्डुल गर्ने, बाटोको तलमाथि सल्लाका पात संकलन गर्ने, बाटो सफा बनाउने अभियानमा जुटेका छौंं, भुसालडाँडाका वन उपभोक्ता देवीदत्त शर्माले बताए। अहिले जिल्लामा पनि छिटपुट रूपमा आगलागीका घटनाहरू सुनिन थालेका छन्। यो वर्ष पाल्पाको ५ वटा सामुदायिक वनको ४० हेक्टर क्षेत्रफलमा आगलागी भइसकेको छ। विशेषगरी सल्लाको जंगलमा बाक्लो रूपमा पात झरिसकेको छ। आगलागी पनि छिटो हुने भएकाले सबै घरका उपभोक्ताहरू आआफ्नो कुटो कोदालो, हँसिया, फरुवालगायतका सरसामानसहित श्रीनगर जंगलमा रहेका उकाले पीपल सामुदायिक वन उपभोक्ताका सचिव विष्णु बस्यालले बताए। उपभोक्ताको सक्रियता र जागरुकता तथा सचेतनाको कारण वन डढेलो तथा आगलागीका घटनाहरू नियन्त्रण गर्न सजिलो भएको छ। वन उपभोक्तालाई एकीकृत गरेर श्रीनगर वनको कैलाश नगरदेखि भुसालडाडासम्मको सल्लाको वन क्षेत्रमा अग्नी रेखाहरू बनाइएको छ। परम्परागत रूपमा रहेका बाटाहरू, बीचबीचमा रहेका नयाँ बाटाहरूमा झरेका पात पतिंगर सफा गरिएको छ। वनमा डढेलो लागेर आगो निभाउन खटिनुभन्दा आगलागीका घटना हुनै नदिने गरी सचेतनाका अभियानलाई प्रभावकारी बनाउन वनका उपभोक्ताहरू जुटेको एकीकृत श्रीनगर सामुदायिक वन उपभोक्ता समूहकी अध्यक्ष सुनिता शर्माले बताइन्। डिभिजन वन कार्यालय पाल्पाले गर्मी महिना सुरुवात भएसँगै पहिलो चरणमा वन उपभोक्ताहरूमा सचेतना अभियान चलाएको छ। वन ढडेलो तथा आगलागीका घटनाहरू नियन्त्रण गर्ने प्रमुख उपाय नै वन जंगलमा अग्नि रेखा बनाउने, झरेका पात पतिंगर संकलन गर्ने र आगलागीको जोखिम कम भएको स्थानमा लैजाने वा निगरानीमा सोही स्थानमा जलाउने भएकोले सोही अनुसार उपभोक्ताहरू परिचालन गरिएको डिभिजन वन कार्यालय पाल्पाका प्रमुख वन अधिकृत नारायणदेव भट्टराईले बताए। वन डिभिजनको सचेतना अभियानमा उपभोक्ता सँगै नेपाल प्रहरी, शसस्त्र प्रहरी र नेपाली सेनाले सहयोग गरेका छन्। तानसेनको श्रीनगरबाट सुरु भएको यो नौलो अभियानलाई जिल्लाभरीका सामुदायिक वनहरूमा लागू गरिने डिभिजन वन कार्यालय पाल्पाका प्रमुख भट्टराईले बताए। डिभिजन वन कार्यालय पाल्पाले डढेलो जोखिम कम गर्न जनचेतना अभियानअन्तर्गत जिल्लाका सरोकारवाला निकाय, प्रहरी प्रशासनदेखि उपभोक्ताहरू सचेत तथा जागरूक बनाएको छ। सव डिभिजन वन कार्यालयमार्फत पाल्पाका १० वटै स्थानीय तहका सामुदायिक वनका सबै उपभोक्ताहरूलाई आगलागीका घटना हुन नदिन, भइहालेमा अपनाउनुपर्ने अवस्थाका बारेमा छलफल र अन्तरक्रियामार्फत सचेतनाको अभियान सञ्चालन भइरहेको डिभिजन वन कार्यालय पाल्पाका सूचना अधिकृत संयोग बस्नेतले बताए। हामी डिभिजन वन कार्यालयका कर्मचारी, चार वटै तहका सुरक्षाकर्मीहरू पूर्णरूपमा खटिएका छौं। सबै पक्षको मिलेमातोमा भएकाले यसको प्रभाव राम्रो र दीर्घकालीन हुने श्रीनगर वन क्षेत्रमा अग्निरेखा निर्माण खटिएका वन अधिकृत रामचन्द्र लामाले बताए। पाल्पामा आगलागी तथा डडेलोको अति जोखिममा तिनाउ गाउँपालिकाको कचल, दोभान, झुम्सा, कोल्डाडाँडा गरी ४ वटा वडा, रिब्दीकोटको गाउँपालिकाको देउराली, खस्यौली, भैरवस्थान, कुसुमखोला, ठिमुरे गरी ५ वटा वडा, रैनादेवी छहरा गाउँपालिकाको सोमादी, भुवनपोखरी, छहरा, जुठापौवा गरी ४ वटा वडा, माथागढी गाउँपालिकाको झडेवा, हात्तीलुङ, गोठादी र रहवास गरी ४ वटा वडा, पूर्वखोला गाउँपालिकाको जल्पा, रिङनेरह, बीरकोट गरी ३ वटा वडा पनि जोखिममा रहेका छन्। तानसेन नगरपालिकाको श्रीनगरडाँडा, बौघापोखराथोक, बोघागुम्हा, बन्दीपोखरा गरी ५ वटा वडा अति जोखिममा रहेका डिभिवन वन कार्यालय पाल्पाका सूचना अधिकारी बस्नेतले बताए। पाल्पाका ८१ वडाहरूमध्ये २७ वडा अति जोखिम, २९ वटा वडा मध्यम जोखिम र २५ वडा न्यून जोखिम रहेको डिभिजन वन कार्यालयले गरेको अध्ययनबाट देखिएको रेञ्जर यमलाल पोखरेलले बताए। अति जोखिम, मध्यम जोखिम र कम जोखिम क्षेत्र अनुसार वन उपभोक्ताको परिचालन सचेतना तथा आगलागी नियन्त्रणका बारेका डिभिजन वन कार्यालयले कार्ययोजना बनाएर काम गर्दै आएको रेञ्जर पोखरलले बताए। पाल्पामा बढी सल्ला र सालको जंगल, तरार्ईसँग सिमाना जोडिएका नवलपरासी, रूपन्देही र कपिलवस्तु क्षेत्रका जंगलहरूमा वर्षेनी आगो लाग्दै आएको छ। वन जंगलमा आगलालीका घटना ९६ प्रतिशत मानवीय कारण हुँदै आएको छ भने १ प्रतिशत प्राकृतिक कारण लाग्ने गरेको र ३ प्रतिशत विविध कारणबाट लाग्ने गरेको डिभजिन वन कार्यालय पाल्पाले जनाएको छ। पाल्पा जिल्लामा ७ सय १ वटा सामुदायिक, १ सय ४० कवुलियती वन र ४ वटा धार्मिक वन छन्।"
दूरसञ्चारमा खै दूरदृष्टि ?,"दूरसञ्चार कम्पनीहरूको आम्दानी घटेसँगै राजस्व पनि घटेको छ। विदेशी लगानीको कम्पनी पनि पलायन हुँदै छ। दूरसञ्चार ऐन, २०५३ को दफा २५ अनुसार बढीमा २५ वर्षका लागि अनुमतिपत्र दिने व्यवस्था छ, दफा २५(१) अनुसार एक पटकमा १० वर्षभन्दा बढी अवधिका लागि अनुमतिपत्र दिइने छैन। दफा २५(२) अनुसार अनुमतिपत्र एक पटकमा बढीमा पाँच वर्षका लागि नवीकरण गरिनेछ, यो चक्र चलिरहन्छ। व्यवसायलाई कसिलो बनाउने दफा ३३(१) अनुसार जमा पुँजी लगानीको ५० प्रतिशतभन्दा बढी विदेशी लगानी छ भने त्यस्ता प्रदायकको अनुमतिपत्रको अवधि समाप्त भएपछि त्यो कम्पनीका दूरसञ्चार सेवासँग सम्बन्धित जग्गा, भवन, यन्त्र, उपकरण तथा संरचना सबैमा नेपाल सरकारको स्वामित्व हुनेछ। तर दफा ३३(४) बमोजिम जमा पुँजी लगानीको ५० प्रतिशतसम्म विदेशी लगानी भएको छ भने २५ वर्षपछि पुनः अनुमतिपत्र लिन सकिनेछ। दफा ३३(१) अनुसार खोसिएका प्रविधि, उपकरण र सम्पत्तिहरूलाई कसले कसरी प्रयोग गर्ने भन्ने पनि स्पष्ट छैन। यस्ता प्रावधानहरू आर्थिक उदारीकरण, वैदेशिक लगानी प्रवद्र्धन र निजी व्यवसायलाई प्रोत्साहनका आधारभूत सिद्धान्त र मूल्यविपरीत छन्। ऐनहरूमा दफाहरू मात्र लेख्ने गरेको पाइन्छ तर ती विषयमा केकस्ता छलफल भए र कुन विवेक, तर्क र उद्देश्यहरू प्रयोग भए त्यसको जानकारी पाइन्न। हाल एक मोबाइल सेवा प्रदायकले अनुमतिपत्र, नवीकरण, फ्रिक्वेन्सी, रोयल्टी, ग्रामीण दूरसञ्चार विकास कोष, उपकरण र सेवा आयात गर्दा भन्सार, मूल्य अभिवृद्धि कर, मुनाफामा आय कर गरी ११ शीर्षकमा राजस्व बुझाइरहेका छन्। राज्यलाई सबैभन्दा बढी आय कर बुझाउने कम्पनीहरू पनि यिनै हुन्। यी सबै कर उपभोक्ताबाटै उठाएर राज्यलाई बुझाउने हो। तर राज्यको अर्थतन्त्र चलायमान पार्ने दूरसञ्चार क्षेत्र आज बिरामी परेको छ। नेपालको दूरसञ्चारको इतिहास १९७२ साल (सन् १९१६) मा काठमाडौंदेखि रक्सौलसम्म पहिलोपटक टेलिफोन लाइन जडान गरेर सुरु भएको थियो। हाल दूरसञ्चार कम्पनीहरूको आम्दानी घटेसँगै राजस्व पनि घटेको छ। विदेशी लगानीको कम्पनी पनि नेपालबाट पलायन हुन खोज्दै छ। नयाँ प्रविधिमा लगानी गर्न हिच्किचाहट छ। सहायक उद्योगहरू समस्यामा छन्। कर्मचारी गिरेको मनोबलले विदेशतिर आफ्नो भविष्य खोज्दैछन् अर्कोतिर भने नियामक निकाय आफैं अनियमितताको अनुसन्धानमा तानिएको छ। विभिन्न विषयमा पटकपटक अध्यक्षदेखि कर्मचारीसम्म अख्तियार दुरुपयोग अनुसन्धानको फन्दामा पर्दै आएका छन्। यस क्षेत्रलाई बिरामी पार्न जवाफदेहिता कसको हुनुपर्छ ? निःसन्देह विगत २० वर्षमा सरकारको नेतृत्व गर्ने तीन, चार पार्टीको यद्यपि राजनीतिकर्मीले नीतिगत भ्रष्टाचार र व्यापारीसँग साँठगाँठ गरी गैरकानुनी रूपमा अकुत सम्पत्ति आर्जन गरेको समाचार प्रेषित हुँदै आएका छन्। त्यसको इमान्दारीपूर्वक अनुसन्धान र छानबिन गरी सत्यतथ्य संसारसामु ल्याई राष्ट्रिय अस्मिता जोगाउनतिर कसैको ध्यान वा भनौं आँट पुगेको देखिँदैन। नैतिकता र जवाफदेहिताको कमीले गर्दा नेपाल अति भ्रष्ट राष्ट्रहरूमा पर्छ। जसले गर्दा यहाँका उद्योग व्यवसाय त खोक्रो भएकै छन्, सँगै अन्तर्राष्ट्रिय स्तरमै देशको अस्मिता पनि खस्कँदो छ। त्यसो भए के व्यापारी चोखा हुन् त ? ऐन, कानुनको खिलाफ नियामक निकायलाई थाहै नदिई गुपचुप तवरले अनुमतिपत्रको बेचबिखन गर्ने, लाभकर छली गर्न खोज्ने, सम्पत्तिको अवमूल्यन गरी कम्पनीको सेयर खरिदबिक्री गर्ने, क्रसहोल्डिङ गर्नेजस्ता घटना कसैबाट लुकेका छैनन्। के व्यापारीहरूले गैरकानुनी कार्यहरू अज्ञानतावश गरेका हुन् ? पक्कै होइन। कर मिलान गरिदिने, क्रसहोल्डिङमा सघाउनेजस्ता वाचा राजनीतिक व्यक्तिहरूको आडमा कर्मचारीतन्त्र प्रयोग गरिएको पनि उदाहरण छन्। तर अख्तियार दुरुपयोगको कसुर कर्मचारीलाई र व्यवसायीलाई मात्र लाग्ने गरेको छ। राजनीतिको खोल ओढ्नेहरू खुलेआम रमाइरहेछन्। तसर्थ आजको नयाँ नेपालको दूरसञ्चार क्षेत्रमा बेथितिबाहेक अरू केही देखिन्न। सन् २००२ मा भारतीय लगानीको यूटीएल प्रालिलाई सीडीएमए प्रविधिमा आधारित अनुमतिपत्र दिइयो भने २००५ मा विदेशी लगानीको स्पाइस नेपाल प्रालि (हालको एनसेल), २००८ मा हेलो नेपाल र स्मार्ट टेलिकमलाई सेलुलर मोबाइलको मात्र अनुमति दिइयो। पछिल्लो समय अन्य कम्पनीलाई पनि अनुमति दिने कुरा सुनियो। तर एनटीसीलाई भने सबै प्रविधिको अनुमति छ। राज्यको यो भेदभावपूर्ण व्यवहार सायद स्वदेशी कम्पनीलाई संरक्षण र प्रोत्साहनको नीतिमा आधारित हुनुपर्छ। तथापि आजको मितिमा नेपालमा दुईवटा मात्र मोबाइल सेवा प्रदायकले सेवा दिइरहेका छन् एनटीसी र एनसेल अरू सबै प्रदायकको अनुमति रद्द भइसकेको छ। कारण थिए ती कम्पनीहरूले अनुमतिपत्रका सर्तहरू अनुसार सेवा विस्तार गर्न नसकेको, अनुमति र नवीकरण शुल्क बुझाउन नसकेको इत्यादि आखिर यस्तो अवस्था किन आयो ? के हामी दूरसञ्चार नीतिमा प्रस्ट छैनौं ? समाधानका उपायहरू ः यी सबै बेथितिलाई सुधार्दै यस क्षेत्रलाई स्वस्थ गराउने उपाय नभएका होइनन्। सर्वप्रथम हाम्रा आधारभूत सिद्धान्तहरूमा प्रस्ट हुन जरुरी देखिन्छ। आजको युगमा विकासशील राष्ट्रहरूले आर्थिकसामाजिक उदारीकरण र प्रत्यक्ष विदेशी निवेशलाई प्रोत्साहन गरिरहेका छन्। नेपालले पनि अन्तर्राष्ट्रिय लगानी सम्मेलनको तयारी गरिरहेको छ। यस्तो परिस्थितिमा दूरसञ्चार ऐनको दफा ३३(१) लाई तुरुन्त खारेज गरिनुपर्छ। अनुमतिपत्र बहाल नरहेका दूरसञ्चार सेवा प्रदायकको सम्पत्ति व्यवस्थापन नियमावली २०७९ मा पनि दूरसञ्चार ऐनको दफा ३३(१) को अवस्थाको परिकल्पना गरिएको छैन। व्यावहारिक रूपमा हेर्ने हो भने ५० प्रतिशतभन्दा बढी लगानी गर्ने विदेशीले आफ्नो सम्पत्ति सरकारीकरण हुने जोखिम कहिल्यै लिँदैन। त्यसैले विदेशी लगानी रहेका कम्पनीहरूको सेयर खरिदबिक्री यति अस्वाभाविक र बारम्बार हुनुको मूल कारण यही दफा हो। २० अर्बको नवीकरण शुल्क पनि नेपालको बजारको आकार अनुसार अनुपयुक्त एवं अत्यधिक हो। नवीकरण शुल्कलाई वैज्ञानिक तवरले व्यवसायको आकारमा आधारित दिगो व्यापारिक मोडेल अवलम्बन गरिनु पर्छ। युनिफाइड लाइसेन्स र टेक्नोलोजी न्युट्रालिटीका आधारमा सबै प्रदायकलाई समान खेल मैदान उपलब्ध गराइनुपर्छ। व्यावसायिक आयकर २५ प्रतिशतबाट ३० प्रतिशत पुर्याइयो, बदलामा यो क्षेत्रले के पायो ? आयकर बढाएर कम्पनीहरू उत्साहित हुँदैनन्। अन्तर्राष्ट्रिय अभ्यासमा पनि दूरसञ्चार क्षेत्रमा अनेकन शीर्षकमा कर एवं शुल्क लादिएको पाइन्छ तर त्यहाँ व्यवसाय गर्ने वातावरण अझै कायम छ। नयाँ प्रविधिहरूको विकास बढ्दो छ। उदार अर्थतन्त्रमा राज्यले उदारता नै देखाउने हो, व्यवसाय फस्टाउने वातावरण दिने हो र सोही अनुरूप आर्थिक प्रगतिको लक्ष्य हासिल गर्ने हो। नैतिकता र जवाफदेहिताको कमीले गर्दा नेपाल अति भ्रष्ट राष्ट्रहरूमा पर्छ। जसले गर्दा यहाँका उद्योग व्यवसाय त खोक्रो भएकै छन्, सँगै अन्तर्राष्ट्रिय स्तरमै देशको अस्मिता पनि खस्कँदो छ। सारा नेपाली भ्रष्टाचारको विरुद्ध एकजुट भई लड्नुपर्ने आजको आवश्यकता हो। निष्कर्ष : वार्षिक २० अर्बभन्दा बढी राजस्वमा योगदान गर्दै आएका यी कम्पनीसँगै सम्बन्धित कर्मचारी, आपूर्तिकर्ता र सहायक उद्योगहरूले देशको अर्थतन्त्रमा गरेको योगदान अतुलनीय छ। यति मूल्यवान् संस्थाहरूलाई प्रोत्साहन गर्ने राज्यको प्रमुख जिम्मेवारी हो। दूरसञ्चार क्षेत्रमा भएको वैदेशिक लगानीलाई संरक्षण एवं प्रोत्साहन गर्दै फस्टाउँदो व्यावसायिक वातावरण बनाई अन्तर्राष्ट्रिय जगत्मा सकारात्मक सन्देश फैलाउँदै अन्य क्षेत्रमा पनि लगानी भित्र्याउने वातावरण बन्ने र अन्तत्वोगत्वा समग्र राष्ट्रको आर्थिक प्रगतिमा टेवा पुग्ने निश्चित छ।"
प्री ओपन सेसनमा नेप्से परिसूचक १५६ अंकले घट्यो,काठमाडौं : प्री ओपन सेसनमा नेप्से परिसूचक साढे एक अंकले घटेर बन्द भएको छ। नेप्से १५६ अंकले घटेर २००४९६ विन्दुमा झरेको हो। सो समयमा सेन्सेटिभ इण्डेक्स १०२ अंकले घट्यो। मंगलबार प्री ओपन सेसनमा ३२ स्टकको ४ हजार ८९३ कित्ता सेयर २५ लाख ७१ हजार ४७३ रुपैयाँमा खरिदबिक्री भए। जसमध्ये १० स्टकको मूल्य बढ्दा २१ वटाको घट्यो भने बाँकी १ स्टकको मूल्य स्थिर रह्यो।
"१९ जना डीएसपीको पदस्थापन, को कहाँ ?","काठमाडौं : नेपाल प्रहरीमा बढुवा भएका १९ जना प्रहरी नायव उपरीक्षक (डीएसपी) को पदस्थापन भएको छ । सोमबार प्रहरी प्रधान कार्यालयले प्रहरी निरीक्षकबाट डीएसपीमा बढुवा भएकालाई पदस्थापन गरेको हो । बढुवा हुँदा पहिलो नम्बरमा काठमाडौं उपत्यका अपराध अनुसन्धान कार्यालय परिचालन कक्षमा कार्यरत निर्मल पनेरु, दोस्रो नम्बरमा रहेका ऋषिराम घर्तीमगर, तेस्रोमा दिपक मल्ल र १९ औं नम्बरमा कमलकुमार खड्का थिए। पनेरुलाई जिल्ला प्रहरी परीसर काठमाडौं अपराध नियन्त्रण शाखा, घर्तिलाई गण्डकी प्रदेश प्रहरी गण र मल्ललाई प्रहरी प्रदेश कार्यालयको मानव स्रोत व्यवस्थापन शाखा नेपालगन्जमा पदस्थापन गरिएको छ। हेर्नुहोस् कुन डीएसपीको कहाँ पदस्थापन भयो ?"
"मधेस प्रदेशसभामा जनमतएमालेबीच चर्काचर्की, सप्तरी घटनाको छानबिन माग गर्दै अवरोध गरेपछि बैठक स्थगित",जनकपुरधाम : मधेस प्रदेशसभाका सांसदहरूबीच प्रदेशसभा बैठकमा चर्काचर्की भएको छ। मुख्यमन्त्री सरोजकुमार यादवले विश्वासको मत लिने कार्यसूची रहेका बेलामा जनमतले सप्तरी घटनाको छानबिनको माग राखेर संसद चल्न नदिने अडान लिएपछि चर्काचर्की भएको हो। जनमत पार्टीका सांसद सतिष सिंहले सप्तरी घटनामा मुख्यमन्त्रीले सत्ताको आडमा आफ्नै मन्त्रीमाथि प्रहरी प्रशासनको आडमा कुटपिट गर्न लगाएको भन्दै छानबिन नभएसम्म सदन चल्न नदिने बताएका छन्। नेकपा एमाले सचेतक दीपेन्द्र ठाकुरले व्यक्तिगत घटनालाई लिएर सदन अवरोध गर्न नहुने भनेपछि चर्काचर्की भएको हो। जनमतमा सांसदहरू रोष्टम घेराउ गर्न पुगेपछि एमालेले प्रतिरोध गरेको थियो। दुई पार्टीका सांसदहरूबीच विवाद बढेपछि मर्यादापालकहरूले रोकेका थिए। विवाद बढ्दै गएपछि सभामुख रामचन्द्र मण्डलले सभा १० मिनेटका लागि स्थगित गरेका छन्। अहिले सर्वपक्षीय बैठक बसिरहेको छ।
भक्तपुरमा आज भगवानलाई सगुन खुवाइँदै,"भक्तपुर : भक्तपुरको बिस्का जात्राको प्रमुख आकर्षण स्वग बियगु जात्रा अर्थात् सगुन जात्रा पनि हो । यो हरेक वर्ष वैशाखको चौथो दिन मनाइन्छ । अन्य दिनमा जात्रा भक्तपुरको एक निश्चित स्थानमा मात्र सीमित हुने गर्छ भने यो दिन भक्तपुरका सम्पूर्ण स्थानमा जात्रा मनाइने गरिन्छ। परम्परागत नेवारी पहिरन, हाकुपटासीमा सजिएका महिला पङ्क्तिमा देवतालाई सगुन अर्पण गर्ने भएकाले यसलाई नेवारिमा स्वग बियगु जात्रा अर्थात् सगुन जात्रा भनिएको हो । यस जात्रा भक्तहरूले भक्तपुरमा विभिन्न ४२ देवीदेवतालाई विशेषगरी नेवारी भोजमा बनाइने परिकार सगुनस्वरूप चढाइने गरिन्छ। सगुण यात्रा भक्तपुरको सूर्यमाडीबाट सुरु भई दत्तात्रय, गोलमढी, सुकुलढोका, टौमढी, गहिती, लकुलाछेँ, इटछेन, खौमा, तलेजु हुँदै सूर्यमाडीमा फर्केर समापन हुन्छ। यस जात्रामा मुख्यतया महिलाको सहभागिता बढि हुन्छ। पुरुषहरू भने विभिन्न परम्परागत वाद्ययन्त्रहरू बजाउनमा व्यस्त हुन्छन्।"
आज चैते दसैं : शक्तिपीठहरूमा दर्शनार्थीको घुइँचो,"काठमाडौं : चैत शुक्ल अष्टमी,अर्थात् चैते दसैंका अवसरमा मंगलबार देवीको पूजा उपासना गरिएको छ । असुर शक्तिमाथि दैवीशक्तिको विजय तथा असत्यमाथि सत्यको विजयका रुपमा लिइने दसैं हिन्दुधर्मावलम्बीहरूले वर्षमा दुईपटक मनाउने गर्दछन् । असोजमा मनाईंने दसैंलाई बडादसैंको रुपमा मनाइन्छ भने चैत शुक्ल अष्टमीमा चैते दसैं मनाइन्छ । यस दिन घरघरमा तथा देवीका मन्दिरमा देवीभागवत,कालिका पुराणलगायत स्तोत्र पाठ गरिन्छ । वर्षको दुई पटक चैत र असोजमा गरिने दुर्गापूजाको विशेष महत्व रहेको शास्त्रमा वणिर्त छ । चैते दसैंको दिन काठमाडौंको भद्रकाली,शोभाभगवती,दक्षिणकाली,गुहेश्वरी, संकटा, नक्साल भगवतीका साथै गोरखाको मनकामनालगायत देशभरका शक्तिपीठहरुमा दर्शनार्थीको घुइँचो लागेको छ ।"
"पैदलयात्रीलाई ठक्कर दिएको मोटरसाइकल ट्यांकरसँग ठोक्कियो, एकजनाको मृत्यु","विराटनगर : मोरङको उर्लाबारी नगरपालिकामा सडक दुर्घटनामा परी एकजनाको मृत्यु भएको छ । सोमबार राति १० बजेतिर उर्लाबारी३ मंगलबारेमा मे७ प८४८० नम्बरको मोटसाइकल पैदलयात्रीलाई ठक्कर दिई अनियन्त्रित भएको थियो । अनियन्त्रित भएको मे७ प८४८० नम्बरको मोटरसाइकल विपरीत दिशाबाट जाँदै गरेको डब्लुबी ७६ बी ०१११ नम्बरको ट्यांकरसँग ठक्कर खाएको थियो । जसमा पैदल यात्री उर्लावारी३ का ४५ वर्षीय रामकिशोर चौधरी घाइते भएका थिए । छाती र टाउकोमा चोट लागेका उनलाई मदन भण्डारी ट्रमा सेन्टर मंगलबारेमा सामान्य उपचारपछि थप उपचारको लागि न्युरो अस्पताल विराटनगर ल्याइएको छ । यस्तै,मोटरसाइकलमा सवार जिल्ला मोरङ कानेपोखरी गाउँपालिका३ बस्ने सोमनाथ जोगीका छोरा १४ वर्षीय दर्पण जोगी मदन भण्डारी ट्रमा सेन्टर मंगलबारेमा उपचार भइरहेको प्रहरीले जनाएको छ । सोही मोटरसाइकलमा सवार सोही स्थानका ३३ वर्षीय धनबहादुर जोगीको अस्पताल पुर्याउना साथ डाक्टरले चेकजाँच गर्दा १०:१५ बजेतिर मृत घोषण गरेका थिए । प्रहरीले मोटरसाइकल, ट्यांकर र ट्यांकर चालक भारतको पश्चिम बंगाल सिलगुडीबस्ने ३५ वर्षीय कम्लेशकुमार सिंह नियन्त्रणमा लिई थप अनुसन्धान गरिरहेको छ ।"
महालेखापरीक्षकमा तोयम राया सर्वसम्मत अनुमोदन,"काठमाडौं : महालेखापरीक्षक तोयम रायालाई सर्वसम्मतिले अनुमोदन भएका छन्। मंगलबार संसदीय सुनुवाइ समितिले महालेखापरीक्षक तोयम रायालाई सर्वसम्मतिले अनुमोदन गरेको हो। समितिका सभापति पशुपतिशमशेर जबराले प्रस्तावित महालेखापरीक्षकमा रायाको नाम सर्वसम्मतिले अनुमोदन गरेको बताए। प्रस्तावित रायाले कार्ययोजना प्रस्तुत गर्दै बेरूजु कम गर्न आफूले काम गर्ने प्रतिबद्धता व्यक्त गरेका थिए। संवैधानिक परिषद्को गत चैत १८ गतेको बैठकले रायालाई महालेखापरीक्षक पदमा नियुक्तिका लागि सिफारिस गर्ने निर्णय गरेको थियो। त्यसपछि समितिले रायाविरुद्ध उजुरी आह्वान गर्दा एकमात्र उजुरी परेको थियो। प्राप्त उजुरी र सूचनाका आधारमा संसदीय सुनुवाई पछि रायालाई नियुक्तिका लागि सर्वसम्मतले अनुमोदन गरिएको समिति सभापति पशुपतिशम्भेर जवराले जानकारी दिए। त्यसअघि संसदीय सुनुवाईका क्रममा रायाले भावी कार्ययोजनाका बारेमा समितिमा जानकारी गराएका थिए । उनले लेखापरीक्षणबाट औल्याएका विषयहरुलाई एकरुपता ल्याउनुपर्ने, सूचना प्रविधिको अधिकतम प्रयोग गर्नुपर्ने बताए। समयमा नै लेखा परिक्षण हुन नसकेका निकायहरुलाई तत्काल लेखा परीक्षणको दायरामा ल्याउनुपर्ने उनको भनाई छ। उनले बेरुजुको विषयमा प्रदेशहरुसँग छलफल गर्न देखिएका समस्या समाधान गर्नुपर्ने औल्याए। गत जेठ १० गते महालेखा परीक्षक टंकमणि शर्माको पदावधि सकिएपछि सो पद रिक्त थियो। संसदीय सुनुवाइपछि राष्ट्रपतिले महालेखा परीक्षक नियुक्त गर्ने संवैधानिक प्रावधान छ। राया राष्ट्रिय तथ्यांक कार्यालयका सचिव थिए। उनी ६ वर्षका लागि महालेखा परीक्षकमा हुनेछन्।"
मधेस प्रदेशका मुख्यमन्त्री यादवले आज विश्वासको मत लिँदै,"जनकपुर : मधेस प्रदेश सरकारका मुख्यमन्त्री सरोजकुमार यादवले आज विश्वासको मत लिने भएका छन्। मधेस प्रदेशसभा सचिवालयका निमित्त सचिव अरुणकुमार झाले आज दिउँसो १ बजे बस्ने प्रदेशसभा बैठकमा मुख्यमन्त्रीबाट विश्वासको मत लिनेसम्बन्धी प्रस्ताव पेश गर्ने कार्यसूची रहेको जानकारी दिए। केन्द्रमा सत्तासमीकरण फेरिएसँगै तत्कालीन सत्तासाझेदार दल नेपाली कांग्रेसले समर्थन फिर्ता लिएपछि मुख्यमन्त्री यादवले विश्वासको मत लिन लागेका हुन्। उनले मुख्यमन्त्री नियुक्त भएयता यो चौथो पटक लिन लागेको विश्वासको मत हो। सरकारमा रहेका दलले समर्थन फिर्ता लिएपछि ३० दिनभित्र विश्वासको मत लिनुपर्ने प्रावधान छ। जनता समाजवादी पार्टी (जसपा) प्रदेश संसदीय दलका नेतासमेत रहेका मुख्यमन्त्री यादवलाई नेपाल कम्युनिष्ट पार्टी (एमाले), नेपाल कम्युनिष्ट पार्टी (माओवादी केन्द्र), नेपाल कम्युनिष्ट पार्टी (एकीकृत समाजवादी) र लोकतान्त्रिक समाजवादी पार्टीको समर्थन रहेको छ। एक सय सात सदस्यीय प्रदेशसभामा विश्वासको मतका लागि ५४ सदस्यको समर्थन चाहिन्छ। हाल सत्तागठबन्धन एक ठाउँमा रहे मुख्यमन्त्री यादवको पक्षमा स्पष्ट बहुमत छ। रासस"
"होण्डा टेक्निसियन स्किल कन्टेस्ट २०२४ सम्पन्न ,तीनजना पुरस्कृत","काठमाडौं : होण्डाले आफ्नो डिलर नेटवर्कमा कार्यरत टेक्निसियनहरूको सीप र दक्षता अभिवृद्धि गर्ने र बिक्री पछिको सर्भिसको सेवा स्तर उत्कृष्ट बनाउने उद्देश्यका साथ आयोजना गरेको होण्डा टेक्निसियन स्किल कन्टेस्ट २०२४ सम्पन्न भएको छ। उक्त कन्टेस्टमा एसटिसि वर्कशप टेकुका प्रलाद दाहालले प्रथम पुरस्कार प्राप्त गरे । त्यसैगरी ओम सत्य साही अटो सिटि प्रालि इटहरीका गजेन्द्र बुढाथोकि द्वितीय र एसटिसि वर्कशप कोहलपुरका सन्तोष अर्जेलले तृतीय पुरस्कार प्राप्त गरे । सी प्रथम हुनेले ५० हजार ,द्वितीयले ३० हजार र तृतीयले २० हजारका साथै सबै सहभागीहरूलाई प्रमाणपत्र समेत वितरण गरिएको थियो । नेपाल अटो मेकानिक्स ट्रेड युनियनका केन्द्रीय अध्यक्ष प्रदिप घिमिरे तथा स्याकार ट्रेडिङका विभिन्न डिभिजन प्रमुखहरुको उपस्थितिमा सो कार्यक्रम चैत २८ गते होण्डाको ट्रेनिङ सेन्टर ग्वार्को ललितपुरमा सम्पन्न भएको हो । प्रतियोगिता अवधिभर होण्डा जापानले उपलब्ध गराएको मार्ग निदेशन अनुसार टेक्निसियनहरू होण्डा स्टयान्डर्ड प्रोसिडयुअरअन्तर्गत रहेर प्रतियोगितामा सहभागी भएका थिए । नेपालका लागि होण्डाको आधिकारिक वितरक स्याकार ट्रेडिङ कम्पनि प्रालिअन्तर्गत सर्भिस डिभिजनको अगुवाइमा विभिन्न ५ वटा क्षेत्रीय प्रतियोगिता सम्पन्न गरी प्रत्यक क्षेत्रबाट २२ जना छनोट गरी राष्ट्रियस्तरको प्रतियोगितामा सञ्चालन गरिएको थियो । स्याकार ट्रेडिङ कम्पनिले विगत केहि वर्षदेखि यस प्रकारको कार्यक्रम हरेक वर्ष आयोजना गर्दै आएको छ । यस प्रकारको प्रतियोगिताबाट सहभागी टेक्निसियनहरूको कार्यदक्षता अभिवृद्धि हुनुको साथै आउँदो दिनमा अझै कार्यकुशलताका साथ अघि बढ्न उत्प्रेरणा मिल्ने विश्वास कम्पनीको रहेको छ। स्याकार ट्रेडिङ कम्पनीका सर्भिस् जेनेरल मेजेर सिताराम न्यौपानेले टेक्निसियनहरूको सीप तथा ज्ञानको उचित प्रयोग गरी आगामी दिनमा ग्राहकलाई अझ उच्चस्तरको सेवा पुर्याउन यस किसिमको प्रतियोगिता कोशेढुगा सावित हुने बताए।"
गठबन्धनको एउटा जुइनो खुस्कियो,"सुदूरपश्चिममा एकीकृत समाजवादी विद्रोह गर्दै प्रतिपक्षीसँग नयाँ गठबन्धनका लागि टाँसिएपछि राष्ट्रिय राजनीतिमा हलचल पैदा भएको छ । यससँगै संघीय र केही प्रादेशिक सरकारको भविष्य अन्योलमा परेको छ । साथै, एकीकृत समाजवादी पनि नैतिकताको कठघरामा पुगेको छ । धनगढी : सुदूरपश्चिममा एकीकृत समाजवादी विद्रोह गर्दै प्रतिपक्षीसँग नयाँ गठबन्धनका लागि टाँसिएपछि राष्ट्रिय राजनीतिमा हलचल पैदा भएको छ। यससँगै संघीय र केही प्रादेशिक सरकारको भविष्य अन्योलमा परेको छ। साथै, एकीकृत समाजवादी पनि नैतिकताको कठघरमा पुगेको छ। प्रधानमन्त्री पुष्पकमल दाहाल, एमाले अध्यक्ष केपी शर्मा ओली, जसपा अध्यक्ष उपेन्द्र यादव र समाजवादीका अध्यक्ष माधवकुमार नेपालबीच सुदूरपश्चिममा सरकार बनाउनेबारे बालुवाटारमा आइतबार छलफल भएको थियो। उक्त छलफलमा सुदूरपश्चिम नागरिक उन्मुक्तिलाई दिने प्रस्ताव आउनेबित्तिकै माधव कुमार नेपाल बैठक छोडेर हिँडेका थिए। त्यसपछि बैठकको विषय उनले सुदूरपश्चिमका आफ्नो पार्टीका प्रदेशसभा सदस्यहरूलाई सेयर गरे। परिणाम स्वरूप समाजवादीका ४ जना प्रदेशसभा सदस्यहरू कांग्रेसले नेतृत्व गरिरहेको नयाँ गठबन्धनतिर लागे। नेपालकै संकेत पाएपछि सुदूरपश्चिममा समीकरण तलमाथि भयो, समाजवादी सत्ता गठबन्धनमा हो कि बाहिर हो भन्ने कुरा नै पक्कापक्की भएन, एमाले संसदीय दलका नेता राजेन्द्र सिंह रावलले भने। आइतबार ५ बजेसम्म सुदूरपश्चिममा मुख्यमन्त्रीका लागि दाबी पेस गर्ने अन्तिम समय थियो। त्यो अन्तिम समयमा समाजवादी कांग्रेस र रेशम समूहको उन्मुक्तितिर ढल्कियो। समाजवादीका सुदूरपश्चिम संसदीय दलका नेता दीर्घबहादुर सोडारीले आफैं प्रदेश प्रमुखको कार्यालयमा पुगेर आफ्नो समर्थन कांग्रेस, उन्मुक्ति (रेशम पक्ष) गठबन्धनमा रहेको दाबी गरे। त्यसैमा नागरिक उन्मुक्ति पार्टीबाटै मुख्यमन्त्रीमा दुई जनाको दाबी परेपछि त प्रदेश प्रमुख पनि अन्यौलमा परेका छन्। एकै पार्टीका दुइटा दाबी परेपछि प्रदेश प्रमुखले मंगलबारसम्मको समय मागेर टुंग्याउने मुड बनाएका छन्। मुख्यमन्त्री नदिएको झोंकमा नेकपा एकीकृत समाजवादीले कांग्रेस र उन्मुक्तिको रेशम पक्षलाई सहयोग गरेको हो। आइतबार नेपाली कांग्रेस, उन्मुक्तिको रेशम चौधरी समूह, समाजवादी र राप्रपाले मुख्यमन्त्रीमा उन्मुक्तिका लक्ष्मणकिशोर चौधरीलाई मुख्यमन्त्री बनाउन समर्थन जनाएपछि सत्ता गठबन्धन नै धरापमा परेको हो। समाजवादीले आफ्नो भागमा परेको मुख्यमन्त्रीको पद शीर्ष नेताहरूले काटेको आरोप लगाएको छ। हामीलाई दिइएको पद काटियो, हामी सरकार बनाउनका लागि मात्रै चाहिने, तर गठबन्धनका शीर्ष नेताहरूले हामीलाई युज एन्ड थ्रो को व्यवहार देखायो, समाजवादीका एक नेताले भने, उन्मुक्तिलाई मुख्यमन्त्री दिने भनिएको थियो, हामीले पनि उन्मुक्तिकै लक्ष्मण किशोर चौधरीलाई त समर्थन गरेका छौं। ५३ प्रदेशसभा सदस्य रहेको सुदूरपश्चिममा कांग्रेसका एक जना प्रदेशसभा सदस्यको निधन भएकाले अहिले ५२ जना प्रदेशसभा सदस्य छन्। सरकार बनाउन २७ प्रदेशसभा सदस्य आवश्यक पर्छन्। एक वर्षदेखि सत्तामा रहेको ठूलो दल कांग्रेसले गठबन्धनको सरकार बनाउन नदिने हरसंभव प्रयास गरिरहेको छ। उसले आइतबार विभाजनको संघारमा रहेको उन्मुक्ति पार्टीका लक्ष्मणकिशोर चौधरीलाई मुख्यमन्त्रीका लागि अगाडि मात्रै सारेन, नेकपा एकीकृत समाजवादीलाई पनि गठबन्धनबाट अलग पारिदियो। संसद्मा हामी ठूलो दल मात्रै होइनौं, अरू पार्टीभन्दा झन्डै दोब्बर ठूलो दल हौं, हाम्रो दाबी सरकार बनाउने रहन्छ नै। अहिले उन्मुक्ति र समाजवादी पनि हामीसँग आएका छन्। अब सुदूरपश्चिममा नयाँ प्रयोग गर्दै स्थायी सरकार बन्छ, मुख्यमन्त्रीसमेत रहेका नेपाली कांग्रेस संसदीय दलका नेता कमलबहादुर शाहले भने। गठबन्धनका दलहरूले प्रदेशहरूको भागबन्डा गर्दा सुदूरपश्चिम समाजवादीका भागमा परेको थियो। समाजवादी संसदीय दलका नेता दीर्घ सोडारी मुख्यमन्त्री बन्ने दौडधुपमा थिए। तर, सरकार बनाउन निर्णायक रहेको उन्मुक्तिले सुदूरपश्चिममा मुख्यमन्त्री दाबी गरेपछि शीर्ष नेताहरूले समाजवादीको भाग काटेका हुन्। तर, समाजवादीको प्रदेशको दललाई उक्त कुरा चित्त बुझेन। समाजवादीले कांग्रेस र उन्मुक्तिको रेशम पक्षलाई समर्थन जनाएपछि लक्ष्मण किशोरले मुख्यमन्त्रीमा दाबी पेस गरिसकेका छन्। लक्ष्मण किशोरले कांग्रेसका १८, उन्मुक्तिका ७, समाजवादीका ४ र राप्रपा १ गरी आफूसँग ३० जनाको समर्थन रहेको दाबी गरेका छन्। तर, नागरिक उन्मुक्तिकै कैलाश चौधरीले पनि आफूसँग माओवादीका ११, एमालेका १०, नागरिक उन्मुक्तिका ७ र स्वतन्त्र एक जना गरी २९ जनाको समर्थन रहेको भन्दै प्रदेश प्रमुख नजिर मियाँ समक्ष मुख्यमन्त्रीको दाबी पेस गरेका छन्। कैलाश चौधरी उन्मुक्तिकी अध्यक्ष रञ्जिता पक्षका हुन्। रञ्जिताले कारबाही गरेकी प्रदेशसभा सदस्य इन्दा गिरीले अन्तरिम आदेश ल्याएर प्रदेश सदस्य कायमै रहेको अवस्थामा अहिले रेशमको पक्षमा ५ जना र रञ्जिताको पक्षमा २ जना प्रदेशसभा सदस्य देखिएका छन्। एकै पार्टीबाट २ जनाले मुख्यमन्त्रीमा दाबी पेस गरेपछि प्रदेश प्रमुख नजिर मियाँ भने अन्योलमा परेका छन्। दुवैको दाबीमा नागरिक उन्मुक्तिका ७ जना प्रदेशसभा सदस्यको समर्थन रहेको दाबी पेस भएपछि झन् अन्यौलता छाएको छ। घनश्याम चौधरी संसदीय दलका नेता हुन्। रञ्जिताले केही दिनअघि उनलाई संसदीय दलको नेताबाट हटाएर कैलाश चौधरीलाई नेता तोकिन्। दुवै जनाले संसदीय दलको नेताको हैसियतमा दाबी पेस गरेकाले पनि प्रदेश प्रमुख अन्यौलमा परेका हुन्। तर, प्रदेश प्रमुख मियाले भने मंगलबारसम्म भौतिक रूपमा सनाखत गरेरै भए पनि निकास दिने मुड बनाएका छन्। समाजवादी नभए बन्दैन सत्ता गठबन्धनको सरकार नेकपा एकीकृत समाजवादीका ४ जना प्रदेशसभा सदस्य छन्। नयाँ सत्ता गठबन्धनमा समाजवादी नभए सरकार बन्दैन। सत्ता गठबन्धनमा माओवादीका समामुखसहित ११ जना, एमालेका उपसभामुखसहित १० जना, नागरिक उन्मुक्तिका ७ जना भए पनि सत्ता गठबन्धनको पक्षमा २ जना मात्रै देखिएका छन्। यसमा समाजवादीका ४ जना र स्वतन्त्र १ जना भएपछि मात्रै सरकार बनाउन २७ प्रदेशसभाको बहुमत पुग्छ। सुदूरपश्चिममा सरकार बनाउन २७ जना प्रदेशसभा सदस्यको संख्या आवश्यक पर्छ। समाजवादी सत्तामा कि सत्ता बाहिर ? नेकपा एकीकृत समाजवादी अहिले सत्तामा हो कि बाहिर ? प्रश्न गहन बनेको छ। सत्तामा हो भने उसले सत्ता गठबन्धनका तर्फबाट उमेदवार बनेका उन्मुक्तिकै कैलाश चौधरीको पक्षमा किन समर्थन गरेन। सत्ता बाहिर हो भने संघमा उसले सत्ताबाट बाहिरिएको औपचारिक निर्णय अहिलेसम्म गरेको छैन। सत्ता पक्षकै प्रदेशसभा सदस्य धर्मराज पाठक भन्छन्, समाजवादीमा पदको उत्कन्ठ इच्छा देखियो। ऊ सत्ता गठबन्धनमा हो भने मंगलबारसम्म उसले गठबन्धनको उम्मेदवारलाई समर्थन गर्नुपर्छ। तर, सोमबार एमाले अध्यक्ष ओलीले एक कार्यक्रममा दिएको प्रतिक्रियाले पनि समाजवादी सत्तामा बस्ने छाँटकाँट भने देखिँदैन। ओलीले समाजवादीले जहिले पनि यस्तै हर्कत देखाएको भन्दै उसलाई दक्षिणपन्थी अवसरबादको संज्ञा दिएका छन्। पार्टी ठूलो कि संसदीय दल ? अहिले सुदूरपश्चिममा नागरिक उन्मुक्तिको विवादपछि पार्टी ठूलो कि संसदीय दल भन्ने प्रश्न उब्जिएको छ। किनभने नागरिक उन्मुक्ति पार्टीकी अध्यक्ष रञ्जिता चौधरीले गरेका हरेक निर्णय उनकै पार्टीको संसदीय दलले मानिरहेको छैन। नागरिक उन्मुक्ति पार्टीभीत्र बहुमत सदस्यहरूले घनश्याम चौधरीलाई संसदीय दलको नेता बनाएका थिए। रेशम र रञ्जिताको सरकारमा जाने वा नजाने विवाद चर्किएपछि घनश्याम रेशमको पक्षमा उभिए। रञ्जिताले उनलाई कमलबहादुर शाह नेतृत्वको सरकारमा नजान निर्देशन दिइन्। तर, उनले मानेनन्। सरकारमा गएपछि फिर्ता हुने निर्देशन गरिन्। त्यो पनि उनले मानेनन्। अहिलेसम्म उन्मुक्ति सरकारमै छ। सरकारमा गएकाहरूको कारबाही सिफारिस गर्न भनिन्। तर, पनि उनले मानेनन्। छलफलका लागि पटकपटक उनले बैठकमा बोलाइन्, तर घनश्याम गएनन्। त्यसपछि रञ्जिताले उनलाई केही दिनअघि संसदीय दलको नेताबाट हटाएर कैलाश चौधरीलाई संसदीय दलको नेता तोकेको जानकारी सभामुखलाई पत्र लेखेरै गराइन्। तर, सभामुखले घनश्याम चौधरीलाई संसदीय दलको नेताबाट हटाउन सकेका छैनन्। सभामुख भीमबहादुर भण्डारी नेकपा माओवादी केन्द्रका प्रदेशसभा सदस्य हुन्। राजनीतिक दलसम्बन्धी ऐनमा पार्टीले संसदीय दलको नेता परिवर्तन गर्नसक्ने प्रावधान छैन। त्यसैले पनि सभामुख भण्डारीले घनश्यामलाई दलको नेताबाट हटाउन सकेका छैनन्। प्रमुख निर्वाचन आयुक्त दिनेशचन्द्र थपलिया पार्टी र संसदीय दल आआफ्नो ठाउँमा ठूलो हुने बताउँछन्। उनी भन्छन्, राजनीतिक दलसम्बन्धी ऐनअनुसार संसदीय दलको नेता परिवर्तन गर्ने अधिकार सांसदहरूलाई नै हुन्छ। बहुमत सांसदहरूले आफ्नो नेता चुन्न वा परिवर्तन गर्न सक्छन्। त्यसमा पार्टीको सरसल्लाह हुने नै भयो। तर, सभाभित्र संसदीय दल स्वतन्त्र हुन्छ। तर, त्यो पार्टीको विधानमा संसदीय दल पनि पार्टी अधिनमा रहने छ भन्ने आशयको व्यवस्था भएमा त्यहाँ पार्टीमाथि हुन्छ। संसदीय दलले पार्टीको निर्देशन मान्नुपर्छ अन्यथा पार्टीले विधान टेकेर कारबाही गर्न सक्छ। निर्वाचन आयोगका कानुन उपसचिव यज्ञप्रसाद भट्टराई भन्छन्, पार्टीकै निर्देशनमा दलको नेता पनि चुनिने हो। तर, दलले दलको नेता परिवर्तन गर्ने कुरा ऐनमा भने व्यवस्था छैन। यसको मतलब दल केही पनि होइन भन्न सकिँदैन। रञ्जिताले कमलबहादुर शाह नेतृत्वको सरकारमा सहभागी भएको भन्दै समानुपातिक सांसद इन्द्रा गिरिलाई पदबाट हटाएको पत्र सभामुखलाई पठाइन्। सभामुख भण्डारीले उनलाई पदमुक्त भएको सूचना संसद सचिवालयको सूचना पाटीमा टाँस पनि गरे। तर इन्द्राले सर्वोच्चमा रिट हालिन्। इन्द्रालाई आइतबार सर्वोच्चले अल्पकालीन आदेश दिएर पुनर्बहाली गरिदिएको छ। स्रोत भन्छ, यो रञ्जिताका लागि पहिलो झड्का हो। उनी इन्द्रा गिरिको ठाउँमा आफ्नो फेवर को व्यक्ति बनाउन चाहन्थिन्। उनी बहुमत आफूतिर पार्न चाहन्थिन्। तर, सम्भव भएन। इन्द्राको पुनर्बहालीपछि घनश्यामलाई दलको नेताबाट हटाउन सभामुख भण्डारी पनि हिच्किचाइरहेका छन्। कांग्रेससहितका तीन दल प्रदेश प्रमुखकोमा कांग्रेस, उन्मुक्ति र समाजवादीका प्रमुख सचेतकहरूले सोमबार प्रदेश प्रमुख मियाँलाई भेटेर संविधानअनुसार लक्ष्मण किशोरको दाबी पुगेको भन्दै मुख्यमन्त्रीमा नियुक्त गर्न ध्यानाकर्षण गराएका छन्। कांग्रेसका प्रमुख सचेतक विक्रम सिंह धामी, उन्मुक्तिका प्रमुख सचेतक खुसीराम चौधरी र समाजवादीका प्रमुख सचेतक प्रकाशबहादुर रावल प्रदेश प्रमुख मियाँकोमा पुगेका हन्। बहमत हामीसँग छ। मुख्यमन्त्री नियुक्तिमा ढिलाइ नगरिदिनुस्। कानुन सम्मत कुराहरूमा ध्यान दिनुहोला भनेका छौं। प्रदेश प्रमुखले एउटै पार्टीबाट २ वटा दाबी आएकाले अन्यौल भएको र त्यसबारेमा बुझ्न समय मागेको प्रतिक्रिया दिनुभएको छ, कांग्रेसका प्रमुख सचेतक विक्रम सिंह धामीले भने । यो पनि पढ्नुहोस सुदूरपश्चिममा नयाँ सरकार गठनका लागि आह्वान सुदूरपश्चिमको मुख्यमन्त्रीमा रेशम पक्षका सांसद लक्ष्मण किशोरले गरे दाबी पेस मलाई ३० जनाको समर्थन छ : लक्ष्मण किशोर चौधरी मलाई २९ जना सांसदको समर्थन छ : कैलाश चौधरी"
इजरायलका नेपाली संशयमा,"काठमाडौं : इजरायली भूमिमा इरानले ड्रोन र क्षेप्यास्त्र आक्रमण गरेपछि इजरायलमा रहेका नेपाली अब के होला ? भन्ने चिन्तामा छन्। इरानले शनिबार राति इजरायलमा आक्रमण गर्यो। त्यहाँका नेपालीले आफूहरू त्रासमा रहेको प्रतिक्रिया दिएका छन्। इजरायलस्थित नेपाली दूतावासले भने इजरायलमा रहेका अधिकांश सबै नेपाली सुरक्षित स्थानमा रहेको स्पष्ट पारेको छ। दूतावासले त्यहाँ रहेका नेपालीलाई सजग रहन पनि अपिल गरेको छ। इजरायलको तेलअभिभमा कार्यरत स्याङ्जाका शंकर पौडेलले ड्रोन र क्षेप्यास्त्र आक्रमणमा परिने हो कि भन्ने तनाव रहेको बताए। साइरन बज्नेबित्तिकै आपूहरू बंकरभित्र छिर्ने उनले बताए। उनले भने, अब के हुन्छ ? भन्ने तनाव त छ। तर, इजरायलको सुरक्षाको विषयप्रति हामीलाई विश्वास छ। शनिबार क्षेप्यास्त्र हानिसकेपछि विभिन्न सञ्चारमाध्यममा आएका समाचारले पनि अब के होला भन्ने लाग्छ। तर, हामी अहिले सुरक्षित छौं। एनआरएन इजरायलका अध्यक्ष श्रीकृष्ण भण्डारीले इरानले किन आक्रमण गर्यो ? भन्ने कुरा महत्वपूर्ण भएको बताउँदै भने, सिरियामा दुइटा आणविक भट्टीमा इजरायलले आक्रमण गरेको थियो। त्यसकै बदला स्वरूप इरानले बारम्बार धम्की दिइरहेको थियो। उसले बारम्बार इजरायलमा प्रहार गर्छौं भन्दै आएको थियो। अचानक शनिबार सयौं मिसायल पठायो। इजरायल प्रवेश गर्नुअघि ती ९५ प्रतिशत मिसायललाई निस्क्रिय बनाएको थियो। उक्त मिसायलका कारण इजरायलमा कुनै मानवीय र आर्थिक क्षति भएन। भण्डारी भन्छन्, इजरायलले जवाफी कारबाही गरेको खण्डमा अब के हुन्छ ? भनेर हामी पनि ससंकित भएका छौं। इजरायल सरकारले सर्तकताको आह्वान गरेपछि नेपालीहरू केही आत्तिए पनि अहिले समस्यामा हुनुहुन्न। हामी सँग सबै नेपालीहरू सकेसम्म सम्पर्कमा आउनुभएको छ। हामीले यदि समस्या परेदेखि तुरुन्त सम्पर्कमा आउनुहोला पनि भनेका छौं। तेलअभिभमै कार्यरत अर्का पाँचथरका सरोज राईले हमास विद्रोहीले गरेको आक्रमणजस्तो शनिबार रातिको आक्रमण नभए पनि अब के हुन्छ ? भनेर सात्तो लाने काम भएको बताए। म हस्पिटलमा काम गर्छु। शनिबार रातिको आक्रमण पछि एक्कासि साइरन बज्यो हामी बंकरमा पुगिहाल्यौं। सबैजना आत्तिएको अवस्था थियौं। परिवारसँग पनि सम्पर्क गर्न पाइँदैन कि भन्ने त थियो। तर, राजदूतावास लगायतका अरू नेपाली साथीहरूले नआत्तिनुस्। ठूलो समूहको मिसायल डिस्पोज भइसकेको छ। केही प्रतिशत आएको पनि डिस्पोज भइसकेको छ। भनेर हामीलाई बारम्बार सूचना आइरहन्थ्यो आपू सुरक्षित रहनुहोस् भन्नुहुन्थ्यो। इजरायली डिफेन्स फोर्स आईडीएफका अनुसार इरानले तीन सयभन्दा बढी मिसाइल हानेको भनेको छ। तीमध्ये ९९ प्रतिशत मिसाइल डिस्पोज गरिएको दाबी छ। उक्त मिसाइलबाट १२ जना सामान्य घाइते भएको आईडीएफको दाबी छ। त्यसोत गत अक्टोबर ७ मा हमास विद्रोहीले आक्रमण गर्दा इजरायलमा करिब १४ सय मारिएका थिए। त्यसमा १० नेपाली विद्यार्र्थी परेका थिए। एक जना भने अझै बेपत्ता छन्। इजरायलले सिरियाको दमस्कसस्थित आफ्नो वाणिज्य दूतावासमा आक्रमण गरेकाले उसले बदला स्वरूप इजरायलमाथि प्रत्याक्रमण गरेको प्रतिक्रिया पनि दिएको छ। यता नेपालस्थित परराष्ट्र मन्त्रालयले पनि नेपालीहरू सुरक्षित रहेको बताएको छ। पश्चिम एसियामा बढ्दो तनावलाई लिएर परराष्ट्र मन्त्रालयले विज्ञप्ति जारी गर्दै सम्बन्धित सबै पक्षलाई अधिकतम संयम अपनाउँदै वार्ता र कूटनीतिको प्रयोग गरी शान्ति स्थापना गर्नको लागि आह्वान गरेको हो। संयम अपनाउँदै वार्ता र कूटनीतिको प्रयोग गर्न भन्दै मन्त्रालयले भनेको छ, नेपाल सरकारले पश्चिम एसिया क्षेत्रको विकासलाई नजिकबाट नियालिरहेको छ। हामी यस क्षेत्रमा बढ्दो तनाव र शत्रुताको वृद्धिप्रति गम्भीर रूपमा चिन्तित छौं। मन्त्रालयका प्रवक्ता अमृतकुमार राईले इजरायलमा रहेका नेपाली सुरक्षित रहेको सूचना आइरहेको बताए, उनले भने, इजरायलमा रहेका नेपाली सुरक्षित रहेको र आवश्यक सहयोग परेको खण्डमा दूतावाससँग सम्पर्कमा आउन सूचना इजरायलस्थित नेपाली दूतावासले दिएको छ। हामी दूतावाससँग निरन्तर सम्पर्कमा छौँ। नेपाली दूतावास भन्छ : इजरायलमा रहेका नेपाली सबै सुरक्षित छन् इजरायलस्थित नेपाली दूतावासले इजरायलमा रहेका नेपालीलाई इरानी आक्रमणले कुनै असर नपरेको स्पष्ट पारेको छ। दूतावासले विज्ञप्ति जारी गर्दै नेपाली सुरक्षित रहेको जानकारी गराएको हो। दूतावासको तथ्यांकअनुसार इजरायलमा हाल ५ हजार नेपाली केयरगिभरका रूपमा कार्यरत छन्। केही महिनाअघि कृषि क्षेत्रमा विदेशी कामदार खुला गरिएपछि पनि धेरै संख्यामा नेपालीहरू भारतको बाटो हुँदै त्यहाँ पुगेका छन्। इजरायलमा रहेका नेपालीलाई नेपाली दूतावासले पनि आवश्यक सुरक्षाका लागि स्थानीय सुरक्षा प्रोटोकलहरूको पालना गर्न, सुरक्षामा विशेष ध्यान दिन, अत्यावश्यक अवस्थामा बाहेक घरबाट बाहिर ननिस्कन तथा सुरक्षित आश्रयस्थलको सुविधा भएको स्थलको आसपासमै रहन आग्रह गरेको छ। अक्टोबर ७ मा हमास विद्रोहीले आक्रमण गर्दा इजरायलमा करिब १४ सय मारिएका थिए। जसमा १० नेपाली विद्यार्थी थिए। एकजना नेपाली विपिन जोशी हमास विद्रोहीको कब्जामा छन्। हमासको आक्रमणपछि २ सय ५० जनाभन्दा बढीलाई सरकारले उद्धार गरी स्वदेश फर्काएको थियो। दूतावासमा सम्पर्कका लागि द्वितीय सचिव कुमारबहादुर श्रेष्ठ, ०५२८२८९३०० र सहचारी सञ्जयकुमार साह ०५४५५८२०७७ तोकिएको छ। इजरायलमा सोमबार राति ११ बजेसम्म लागू हुने गरी शैक्षिक क्रियाकलाप बन्द गर्ने र ठूलो जमघट पनि नगर्न निर्देशन दिएको थियो।"
बन्द गरिएको संसद्,"सार्वभौम जनताको सर्वाेच्च थलो संसद्लाई बन्द गरेर सत्ताले गतिलो सन्देश दिएन। गृहमन्त्री रवि लामिछानेमाथि सहकारी ठगीमा छानबिन गर्न संसदीय समिति बनाउने कि नबनाउने भन्ने द्वन्द्व संसद्मा चलिरह्यो। संसद् राम्ररी चल्नै पाएन। बरु सत्ता र विपक्षीको त्यही द्वन्द्वको निकासस्वरूप सरकारले संसद् अधिवेशन नै अन्त्य गरिदियो। खासमा त्यो द्वन्द्व र संघर्षको समाधान थिएन। होइन पनि। लोकतन्त्रमा वार्ता र संवादबाटै निकास खोजिनुपर्छ। गृहमन्त्रीको राजीनामा नै मागिरहेको प्रतिपक्ष कांग्रेसले पनि संवाद चाहेन। प्रस्टीकरणको मौका संसद्मै पाऊँ भन्दा पनि गृहमन्त्रीलाई निषेध गर्ने असंसदीय चरित्र कांग्रेसले देखायो। जुन लोकतान्त्रिक पार्टीका लागि सुहाउँदो थिएन। संसद् कानुन निर्माणको थलो त हुँदै हो, बहस र छलफल अनि संवादको सर्वाेच्च मञ्च पनि हो। तर त्यही हुन पाएन। हाला कि संसद् अधिवेशनको अन्त्यमा सभामुख देवराज घिमिरेले जनसरोकारका मुद्दा मुखरित हुने मामलामा उपलब्धि भएको भनेका थिए। त्यसो हो जस्तो अनुभूति जनताले गरेनन्। जनताका मुद्दा संसद्मा मुखरित हुन सकेनन्। संसदीय छानबिन समिति बनाएर गृहमन्त्रीमाथि अनुसन्धान गर्ने कि राज्यका अरू निकायबाटै भन्ने विवादको निकास ननिस्किनुमा दलहरूको दोहोरो चरित्र दोषी छ। अनि, राजीनामाको मागचाहिँ प्रतिपक्षले राजनीतिक हतकण्डामात्रै हो। एउटा आरोप लगाइदिने र राजीनामा मागिहाल्ने प्रवृत्तिले राजनीति धमिलो भएको हो। झन् धमिलो बन्न दिनु हुँदैन। गम्भीर फौजदारी अभियोगै लाग्दा त मन्त्री त के सांसद पद पनि निलम्बित भइहाल्छ। त्यस मामलामा भारतमा भन्दा नेपालमा बढी सुशासन देखिन्छ। भारतमा जेल पुगेका अभियुक्त मुख्यमन्त्रीको पद गएको छैन, नेपालमा भने निलम्बनको कानुनी व्यवस्था छ। कसैसँग इबी साँध्ने बहाना संसदीय छानबिन समिति गठन हुन सक्दैन। हुनु हुँदैन। यसमा दलहरूले बरु साझा निष्कर्ष निकालेर कस्तोमा छानबिन समिति गठन गर्ने र कस्तोमा नगर्ने भन्ने निक्र्याेल गरी संसद् नियमावलीमै व्यवस्था गर्नु उपयुक्त हुन्छ। दर्जनौं कानुन निर्माण गर्नुपर्ने दायित्व पन्छाएर आइतबारदेखि संसद् अधिवेशन अन्त्य गरिनु गैरजिम्मेवारी हो। अनि जनसरोकारका मुद्दा मुखरित हुन नदिनु हो। यसबाट सत्तापक्ष पनि प्रतिपक्षले झै संवाद र छलफलको ढोका बन्द गरेको सन्देश गएको छ। चालु संसद् अन्त्य गर्ने र आवश्यक कानुन अध्यादेशबाट ल्याउने तयार गर्नु कदापि लोकतान्त्रिक चरित्र हुन सक्दैन। संवाद र संवाद अनि फेरि संवादबाटै दलहरूबीचका असमझदारी हल गरिनुपर्छ। आखिर संसद् कतिञ्जेल पो छल्न मिल्छ ? बजेट छिट्टै ल्याउनु छ, त्यसका लागि पूर्वबजेट छलफल चलाउनेदेखि नीति तथा कार्यक्रम ल्याउनु छ। सार्वभौम जनताको सर्वाेच्च थलो संसद्लाई बन्द गरेर सत्ताले गतिलो सन्देश दिएन।"
इरानले इजरायलप्रति संयमिता अपनाएकोमा पश्चिमी देशहरूले प्रशंसा गर्नुपर्छ,"इरानले इजरायलप्रति संयमिता अपनाएकोमा पश्चिमी देशहरूले इरानको प्रशंसा गर्नुपर्ने बताएको छ । अप्रिल १ मा सिरियाको राजधानी दमास्कसमा रहेको इरानी वाणिज्य दूतावासमा भएको घातक हमलाको सन्दर्भमा इरानी अधिकारीहरूले यस्तो बताएका हुन्। यसमा कुल १३ जनाको ज्यान गएको थियो जसमा रिभोल्युसनरी गार्डका कमाण्डर ब्रिगेडियर जनरल मोहम्मद रेजा जाहेदीको मृत्यु भएको थियो भने उनका सहायक पनि मारिएका थिए। इरानले शनिबार राति इजरायलतर्फ करिब ३ सय ड्रोन र मिसाइल प्रहार गरेको छ । तर, इजरायलले इरानले प्रहार गरेका ड्रोन र मिसाइलमध्ये ९९ प्रतिशत खसालेको दाबी गरेको छ । इरानको विदेश मन्त्रालयका प्रवक्ता नासेर कनानीले भने, 'इरानलाई दोष दिनुको सट्टा पश्चिमी देशहरूले आफूलाई जिम्मेवार ठान्नुपर्छ। गाजामा इजरायलले गरेको युद्ध र अपराधमा उनीहरूले के कारबाही गरेका छन् भन्ने जवाफ दिनुपर्छ।' कनानीले भने, 'पश्चिमी देशहरूले विगत महिनाहरूमा इरानले देखाएको संयमको प्रशंसा गर्नुपर्छ।' यसैबीच इरानसँग निकट मानिने चीन र रुसले दुवै देश (इरान र इजरायल)लाई संयम अपनाउन आग्रह गरेका छन् । रुसले इरानको आक्रमणको आलोचना गरेको छैन । चीनको विदेश मन्त्रालयले पनि शान्ति कायम राख्न अपिल गरेको छ । बीबीसी"
सिड्नी चक्कु आक्रमण घटना : महिलालाई मात्र लक्षित गरी प्रहार गरेको प्रहरीको दावी,"सिड्नी : अष्ट्रेलियाको प्रहरीले सिड्नीको एक मलमा चक्कु प्रहार गर्ने पुरुषको निशाना महिला नै भएको देखिएको बताएको छ । ४० वर्षीय जोएल काउचीले शनिबार भीडभाड भएको वेस्टफिल्ड बोन्डी जंक्शन कम्प्लेक्समा चक्कु प्रहार गरेर ६ जनालाई मारेका थिए। यस आक्रमणमा मारिएका ६ जनामध्ये ५ जना महिला छन् । यस आक्रमणमा एक बालिका सहित धेरै जना घाइते भएका छन् । न्यु साउथ वेल्सका प्रहरी आयुक्तले अष्ट्रेलियाली प्रसारक एबीसी न्यूजलाई भने, 'स्पष्ट रूपमा काउचीले महिलाहरूलाई लक्षित गरेको थिए।' उक्त हमलामा मृत्यु भएका एकमात्र पुरुष ३० वर्षीय सुरक्षा गार्ड फराज ताहिर हुन् । फराज ताहिरले आक्रमणकारीलाई रोक्न खोजेका थिए। प्रहरी आयुक्तले भने, भिडियोमा सबै कुरा स्पष्ट छ। आक्रमणकारीले महिलाहरूलाई लक्षित गरेका चक्कु प्रहार गरेका थिए र पुरुषहरूलाई छाडिदिएका थिए।' अधिकारीहरूले आक्रमणपछि आक्रमणकारीको मानसिक स्वास्थ्य पनि यस आक्रमणको कारण हुन सक्ने बताएका थिए। बीबीसी"
"सुनको मूल्यमा नयाँ रेकर्ड, एक तोलाको १ लाख ३९ हजार नाघ्यो",काठमाडौं : नेपाली बजारमा सुनको मूल्यले नयाँ रेकर्ड कायम गरेको छ। नेपाल सुन चाँदी व्यवसायी महासंघका अनुसार आज १ हजार ७ सय रुपैयाँले बढेर प्रतितोला सुनको मूल्य १ लाख ३९ हजार २ सय रुपैयाँ कायम भएको हो। अघिल्लो कारोबार दिन सोमबार ७ सय रुपैयाँले बढेर प्रतितोला सुन १ लाख ३७ हजार ५ सय रुपैयाँमा कारोबार भएको थियो। सुनको मूल्य बढेसँगै चाँदी पनि बढेको छ। आज चाँदी एक तोलाको १ हजार ७५० रुपैयाँमा कारोबार भइरहेको महासंघले जनाएको छ।
आज यी स्थानमा वर्षा र हुरीबतास आउने,"काठमाडौं : आज दिउँसो गण्डकी, लुम्बिनी र कर्णाली प्रदेशलगायत मुलुकका पहाडी क्षेत्रका केही स्थानमा चट्याङसहित हल्कादेखि मध्यम वर्षा हुने सम्भावना रहेको जल तथा मौसम विज्ञान विभागले जनाएको छ। विभागका अनुसार गण्डकी, लुम्बिनी, कर्णाली र सुदू्रपश्चिम प्रदेशका केही स्थान तथा अन्य बाँकी प्रदेशका केही स्थानमा हुरीबतासको सम्भावना छ। ती प्रदेशका हिमाली उच्च पहाडी तथा हिमाली भेगका केही स्थानमा हल्का हिउँपर्ने जनाएको छ। आज राति कोशी प्रदेशको पहाडी क्षेत्रका केही भागमा मेघगर्जन र चट्याङसहित हल्कादेखि मध्यम वर्षाको सम्भावना छ। बागमती र गण्डकी प्रदेशका पहाडी भागका एकदुई स्थानमा चट्याङसहित हल्का वर्षा हुने बुलेटिनमा उल्लेख गरेको छ। कोशी, गण्डकी र कर्णाली प्रदेशका उच्च पहाडी तथा हिमाली भेगका एकदुई स्थानमा हल्का हिमपात हुने सम्भावना छ।"
मलाई ३० जनाको समर्थन छ : लक्ष्मण किशोर चौधरी,"दुईवटा दाबी पेस भए, यस्तो किन ? होइन, कहाँ भए दुइटा दाबी ? मेरो त एउटै दाबी छ। मसँग प्रस्ट बहुमत छ। मैले पेस गरेका डकुमेन्ट सबै ठीक छन्। कांग्रेस, समाजवादीसहितको समर्थनमा मैले दाबी पेस गरेको छु। दाबी जतिवटा पेस गरिए पनि बहुमत पुर्याउन सक्ने वा पुर्याइसकेको व्यक्तिलाई मुख्यमन्त्री नियुक्त हुनुपर्छ। कति जनाको समर्थन छ तपाईंलाई ? २८ जनाको नि ! कांग्रेसका १८, उन्मुक्तिका ७, नेकपा एकीकृत समाजवादीका ४ जना र राप्रपाका १ जनाको समर्थन रहेको पत्र प्रदेश प्रमुखज्यूलाई आइतबार नै बुझाइसकेका छौं। सुदूरपश्चिमको सरकारका लागि २७ जना बहुमत होइन ? हो भने हामीले ३० जनाको समर्थन रहेको पत्र बुझाइसकेका छौं। प्रदेश प्रमुखज्यूले हिजै मुख्यमन्त्रीमा मलाई नियुक्त गर्नुपर्ने हो, तर उहाँले समय माग्नुभएको छ। नागरिक उन्मुक्तिका ७ जनाको समर्थन छ भन्नुभयो, तर त्यहाँ त दुई समूह छैनन् र ? त्यो कुरामा म धेरै प्रतिक्रिया दिन चाहन्न। नागरिक उन्मुक्ति एउटा पार्टी हो। त्यस पार्टीको तर्फबाट सुदूरपश्चिममा ७ जना प्रदेशसभा सदस्य छन्। म मुख्यमन्त्री नियुक्त भएपछि उनीहरू सातै जनाले मलाई विश्वासको मत दिनेछन्। म यस कुरामा ढुक्क छु। बाँकी त्यसपछि भनौला। प्रदेश प्रमुखले के भन्नुभएको छ ? प्रदेश प्रमुखले २ दिनको समय दिनुहोस, दुईदुईवटा दाबी एकै पार्टीबाट आएपछि आधिकारीक कुराहरू बुझ्न समय चाहिन्छ भन्नुभएको छ। मंगलबार उनले माग्नुभएको २ दिनको समय सकिन्छ। त्यसपछि म मुख्यमन्त्रीमा नियुक्त हुन्छु। तपाईं बढो ढुक्क हुनुहुन्छ त ? अब चारवटा पार्टीको समर्थन मलाई छ। हामी ३० जना प्रदेशसभा सदस्य छौं। बहुमत भनेको २७ जना हो भनेपछि म किन ढुक्क नहुने ? तर, प्रदेश प्रमुखज्यूले मलाई आइतबार दाबी पेस गरेकै दिन मुख्यमन्त्रीमा नियुक्त गर्नुपर्ने हो, गर्नुभएन। मैले दिउँसो २ बजे नै दाबी पेस गरेको हुँ। उहाँले कानुन नबुझेको हो कि वा कसैको डिजाइनमा चलिरहनु भएको हो ? मलाई थाहा छैन। तर मेरो आग्रह के हो भने प्रदेश प्रमुखले कानुन सम्मत कुरामा पछि हट्नु हुन्न। उनको निष्पक्षता देखिनुपर्छ। सशरीर (भौतिक रूपमा) उपस्थित हुनुपर्ने कुरा पनि सुनिन आएको छ। के हो खासमा ? होइन, नेपालको संविधानको धारा १६८ (२) अनुसार सरकार गठनको आह्वान भएको हो। त्यो धारामा दुई वा दुईभन्दा बढी दलहरूको समर्थनमा बहुमत प्राप्त प्रदेशसभा सदस्यलाई प्रदेश प्रमुखले मुख्यमन्त्री नियुक्त गर्न सक्ने प्रावधान छ। हामी पनि चार दलका ३० जना छौं। चारवटै दलका नेता र प्रमुख सचेतकहरूले हस्ताक्षर गरेका छन्। बहुमत सदस्य छन् भन्ने दाबी पेश गरेका छौं। बाँकी कुरा त विश्वासको मत दिने बेला थाहा भइहाल्छ नि !  शिवराज भट्टसँगको कुराकानीमा आधारित"
जम्मू कश्मीरको झेलम नदीमा डुंगा पल्टिँदा ४ जनाको मृत्यु,"नयाँ दिल्ली : जम्मू कश्मीरको झेलम नदीमा डुंगा पल्टिँदा चार जनाको मृत्यु भएको छ । यो घटना मंगलबार बिहान श्रीनगरको नौगाम क्षेत्रमा भएको हो । बीबीसी समाचारका अनुसार श्रीनगरका जिल्ला आयुक्तले घटनाको पुष्टि गरेका छन्। श्रीनगरको एसएमएचएस अस्पतालका सुपरिटेन्डेन्टका अनुसार सात जनालाई अस्पतालमा ल्याइएको थियो, जसमध्ये चार जनाको मृत्यु भएको छ भने तीन जनाको उपचार भइरहेको छ। एसडीआरएफ टोली घटनास्थलमा छ र धेरैलाई उद्धार गरिएको छ र खोजी तथा उद्धार कार्य जारी रहेको छ । उक्त डुङ्गामा केही बालबालिका समेत रहेका स्थानीयले बताएका छन् । बिहान यो घटनाको खबर बाहिरिएपछि जम्मू कश्मीरका पूर्व मुख्यमन्त्री तथा नेशनल कन्फ्रेन्सका नेता ओमर अब्दुल्लाले सामाजिक सञ्जालमा श्रीनगर नजिकै लसजानको झेलम नदीमा डुङ्गा पल्टिएको खबरले चिन्तित बनाएको लेखेका थिए। बीबीसी"
वीरगञ्ज महानगरद्वारा ३६ करोड राजस्व सङ्कलन,"वीरगञ्ज : वीरगञ्ज महानगरपालिकाले चालु आर्थिक वर्षको नौ महिनामा ३६ करोड ७६ लाख नौ हजार तीन सय ९८ राजस्व सङ्कलन गरेको छ । महानगरका अनुसार चालु आवमा सम्पत्ति कर शीर्षकमा रु १२ करोड ७० लाख ४३ हजार सात सय ८२ सङ्कलन भएको छ । महानगरले दोस्रो धेरै घरबहाल करबाट रु चार करोड ५५ लाख ७५ हजार आठ सय ६७ रहेको छ । महानगरले २४ वटा शीर्षकमा राजस्व सङ्कलन गर्दै आएको छ । वीरगञ्ज महानगरपालिका राजस्व महाशाखा प्रमुख मनोज कर्णले महानगरले गत आवको नौ महिनाको तुलनामा चालु आवमा रु दुई करोड ९५ लाख बढी राजस्व सङ्कलन गरेको बताए। 'गत आवको नौ महिनाको तुलनामा यो आवमा राजस्व सङ्कलनमा सुधार देखिएको छ', उनले भने। गत आवको नौ महिनामा भने रु ३३ करोड ८० लाख ५४ हजार तीन सय ६० राजस्व सङ्कलन भएको थियो । वीरगञ्ज महानगरले गत आवभरिमा भने रु ५७ करोड एक लाख ७३ हजार दुई सय एक राजस्व सङ्कलन गरेको थियो । त्यसैगरी महानगरले आव २०७८७९ मा भने रु ५१ करोड २२ लाख २४ हजार चार सय ९० राजस्व सङ्कलन गर्यो । वीरगञ्ज महानगरपालिकाका नगरप्रमुख राजेशमान सिंहले वीरगञ्जमा आयोजित सार्वजनिक कार्यक्रममा वीरगञ्जका ठूला उद्योगी व्यवसायीलाई घरबहाल कर स्थानीय सरकारलाई बुझाउन अनुरोध गरेका थिए ।'नेपालको संविधानमा नै घरबहाल कर स्थानीय तहले सङ्कलन गर्ने भनिएको छ', उनले भने, 'ठूला उद्योगले घरबहाल कर आन्तरिक राजस्व कार्यालयमा कर तिर्दा स्थानीय सरकारको राजस्वमा केही कमी आएको छ । त्यसैले घरबहाल कर स्थानीय सरकारलाई बुझाउन अनुरोध गर्दछु ।' महानगरले चालु आव २०८०८१ को लागि तीन अर्ब २१ करोड ३५ लाख ४४ हजार बजेट विनियोजन गरेको थियो । विनियोजित बजेटमध्ये चालुतर्फ रु दुई अर्ब ४८ करोड ८५ लाख पाँच हजार र पुँजीगततर्फ रु ६८ करोड ८७ लाख १५ हजार छुट्याइएको थियो । महागरले बजेट तथा नीति कार्यक्रममा चालु आवमा आन्तरिक राजस्वबाट रु एक अर्ब २० करोड ४४ लाख ३० हजार सङ्कलन गर्ने लक्ष्य निर्धारण गरेको थियो । रासस"
'अमेरिका इरानसँग तनाव बढाउन चाहँदैन तर इजरायलको पक्षमा उभिन्छ',इरानले इजरायलमा आक्रमण गरेपछिको मध्यपूर्वको अवस्थालाई लिएर अमेरिका र इराकबीच वार्ता भएको छ। अमेरिकी विदेशमन्त्री एन्टोनी ब्लिन्केनले इराकका उपप्रधानमन्त्री मोहम्मद अली तमिमसँग मध्यपूर्वको सुरक्षाका विषयमा कुराकानी गरेका छन् । इरानले शनिबार इजरायलमा सयौं ड्रोन तथा मिसाइलद्वारा आक्रमण गरेको थियो। ब्लिन्केनले तमिमलाई अमेरिका इरानसँग तनाव बढाउन नचाहने तर इजरायलसँग उभिने बताए । तमिमले आफ्नो सरकारको तर्फबाट क्षेत्रलाई युद्धतर्फ धकेल्ने र अन्तर्राष्ट्रिय शान्ति र सुरक्षामा खतरा पैदा गरेकोमा चिन्ता व्यक्त गरेका छन् । इरानले शनिबार राति इजरायलमा करिब ३ सय ड्रोन र मिसाइल प्रहार गरेको छ । इजरायली आकाशमा प्रवेश गर्नु अघि लगभग ९९ प्रतिशत ड्रोन र मिसाइलहरू खसालेको इजरायलले दावी गरेको छ। इरानले यस हमलालाई सिरियाको राजधानी दमास्कसमा अप्रिल १ मा भएको इरानी वाणिज्य दूतावासमा भएको घातक हमलाको बदलाको रूपमा वर्णन गरेको छ। यस हमलामा कुल १३ जनाको ज्यान गएको थियो जसमा रिभोल्युसनरी गार्डका कमाण्डर ब्रिगेडियर जनरल मोहम्मद रेजा जाहेदीको मृत्यु भएको थियो भने उनका सहायक पनि मारिएका थिए। इरानको वाणिज्य दूतावासमा भएको आक्रमणको इजरायलले जिम्मेवारी लिएको छैन। बीबीसी
मलाई २९ जना सांसदको समर्थन छ : कैलाश चौधरी,"तपाईं सत्ता गठबन्धनको पक्षधर, समाजवादी कसरी फुत्कियो ? होइन, समाजवादीको पनि मुख्यमन्त्रीमा दाबी थियो। शीर्ष नेताहरूले कतिबेला केही निर्णय गर्छन्, कतिबेला केही। समाजवादीलाई दिने भनेपछि उसैलाई दिनुपथ्र्यो तर पछि हाम्रो भागमा परेछ। हाम्रो भागमा परेपछि समाजवादीका यताका नेताहरू रिसाए, कांग्रेससँग लागेछन्। तर, मेरो कुराकानी भइरहेको छ। अहिले प्रदेशमा गठबन्धन बाहिर गयो भने केन्द्रमा पनि प्रभाव पर्छ। त्यसैले मलाई आशा छ, मंगलबारसम्म समाजवादीका साथीहरू सत्ता गठबन्धनमै फर्किनु हुनेछ। भनेपछि, तपाईंको पक्षमा आउँछन् भन्न खोज्नु भएको हो ? एकदमै, मलाई समर्थन गर्नुहुन्छ। मलाई त्यो विश्वास छ। आफ्नो भाग काटेकाले शीर्ष नेताहरूलाई दबाब होस् भनेर समाजवादीका स्थानीय साथीहरूले यस्तो गरेका हुन सक्छन्। तर अन्तिममा आएर उहाँहरूले मलाई समर्थन गर्नहुन्छन् भन्नेमा म विश्वस्त छु। तपाईंको पार्टीबाट संसदीय दलका नेता भनेर तपाईंको र घनश्याम चौधरीको गरी दुइटा नाम गएका छन्। को हो दलको नेता ? म हुँ नि दलको नेता त। हाम्रो पार्टीले घनश्यामजीलाई हटाएर मलाई दलको नेता बनाएको सबैलाई थाहा छ नि ! अनि नागरिक उन्मुक्ति पार्टीको संसदीय दलको नेता म भइन् त ? संसदीय दलको नेता पार्टीले बनाउने हो र ? त्यो त बहुमत प्रदेशसभा सदस्यले चुन्ने होइन ? हो, तर पार्टी भनेको केही होइन ? पार्टीको विधान छैन ? पार्टीबाट निर्वाचित भएका प्रदेशसभा सदस्यहरूले पार्टीको अध्यक्षले भनेको मान्नु पर्दैन ? पार्टी विधिबाट चल्नुपर्दैन ? राजनीतिक दलसम्बन्धी ऐन छ, नियमावली छ, त्यसअनुसार होला त, सबै कुरा ? हाम्रो पार्टीेको विधानमा सबै कुरा पार्टी अध्यक्ष हो। हाम्रो पार्टीको विधानमा के पास भएको छ भने माथि जे सुकै भए पनि अध्यक्षले गरेको निर्णय अन्तिम र बहुमतले गरेको मानिने छ भनेर लेखिएको छ। हाम्रो पार्टीमा अध्यक्षले गरेको निर्णय अन्तिम निर्णय हो। त्यसैले पार्टीले मलाई संसदीय दलको नेता चुनेको छ। म नै संसदीय दलको नेता हुँ। आइतबार तपाईंले पनि दाबी पेस गर्नुभएको छ, बहुमत पुग्छ त ? बहुमत नपुगेको भए मैले कसरी मुख्यमन्त्रीमा दाबी पेस गर्थे र ? मसँग माओवादीका ११, एमालेका १०, नागरिक उन्मुक्तिका ७ र १ जना स्वतन्त्र गरी २९ जनाको समर्थन छ। प्रदेशको मुख्यमन्त्री हुन २७ सदस्य बहुमत होइन र ? मसँग २९ जनाको समर्थन छ। कसरी पत्याउने ? ५ जना रेशम चौधरीतिर छन्। तपाईंहरू २ जना मात्रै होइन र ? रेशम चौधरी पार्टीको संस्थापक हुनुहुन्छ। म उहाँलाई इज्जत र सम्मान गर्छु। उहाँलाई हामीले संरक्षकका रूपमा सम्मान गर्दै आएका पनि छौं। यसपछि पनि गर्ने छौं। उहाँले जन्माएको पार्टी हो। उहाँको यस पार्टी जन्माउनमा महत्वपूर्ण योगदान छ तर पार्टी भनेको पार्टी हो। त्यसको विधान हुन्छ, हामी सबै त्यो विधानअनुसार चल्न बाध्य हुनुपर्छ। निर्वाचन आयोगले रेशम चौधरीलाई मान्यनता नदिएपछि त अहिले पार्टी अध्यक्ष रञ्जिता श्रेष्ठ चौधरी हो। संरक्षक एक सम्मान होला, तर पार्टी चलाउने, पार्टीमा निर्णय लागू हुने त अध्यक्षको होला नि ! ल तपाईं मुख्यमन्त्री नियुक्त हुनुभयो। तर, विश्वासको मत दिने बेला रेशम पक्षका ५ जनाले मत हालेनन् भने कसरी बहुमत पुग्छ ? हाल्छन् नि ! दलसम्बन्धी ऐनमा पार्टीले ह्विप लगाउन सक्ने प्रावधान छ। पार्टीको ह्विप नमान्ने सदस्यलाई कारबाही गर्न सक्ने प्रावधान छ। जे कानुनमा छ, त्योअनुसार हुँदै जाला नि ! शिवराज भट्टसँगको कुराकानीमा आधारित"
पीडैपीडामा सहकारीपीडित,"विगत ११ महिनादेखि सहकारीबाट बचत फिर्ताको माग राखेर आन्दोलनमा उत्रेका पीडितले पटकपटक सरकारसँग सम्झौता गरे पनि फिर्ता नपाएको गुनासो। काठमाडौं : आम सर्वसाधारणको पसिनाको कमाइ सहकारीले फिर्ता नगरेपछि चलेको रुवाबासी सरकारले नसुनेको पीडितको गुनासो छ। विगत ११ महिनादेखि सहकारीबाट बचत फिर्ताको माग गरेर आन्दोलनमा उत्रेका पीडितले पटकपटक सरकारसँग सम्झौता गरे पनि फिर्ता नपाएकोले गुनासो गरेका हुन्। लामो समयदेखि सहकारीले ठगेका कारण ७५ लाखभन्दा बढी सहकारी पीडितले बचत फिर्ता पाउन सकेका छैनन्। सहकारी बचतकर्ता संरक्षण राष्ट्रिय अभियान (महासंघ)ले अध्यक्ष कुलभ केसीको आमरण अनशनपश्चात् भएको ९ बुँदे सहमति र आगामी रणनीतिबारे जानकारी दिन सोमबार काठमाडौंको तीनकुनेमा आयोजित कार्यक्रममा थुप्रै सहकारी पीडितले पीडा पोखे। यसैक्रममा आँखा राम्रोसँग नदेख्ने, खुट्टा राम्रोसँग टेक्न नसक्ने एकल वृद्ध महिला ठूलीमाया तामाङले कृषि सहकारीमा दैनिक २५ रुपैयाँ जम्मा गरेको सुनाइन्। छोरा बोल्न नसक्ने छोराको दायित्वसमेत बोक्नु परेकी उनले पुख्र्यौली जमिन बेचेर सानो छाप्रो हाल्ने सपना बुनेकी थिइन्। तर जमिन बेचेको पैसा केही समय बचत खातामा मात्रै राख्न जाँदा कृषि सहकारीले जबर्जस्ती ६ महिनासम्म जबर्जस्ती राख्न लगाएर फसाएको उनको गुनासो छ। उनी भन्छिन्, मेरो आम्दानी छैन। भएको सर्वस्व पैसा त्यही हो। सहकारीको पैसा कुर्दाकुर्दै मर्ने भएँ। यस्तै, सुमेरु सहकारीमा करिब साढे ८ लाख रुपैयाँ खाइनखाई राखेको बचत फिर्ता नदिएपछि बच्चा च्याप्दै प्रहरी चौकीदेखि सिंहदरबारसम्म धाएकी तर पैसा फिर्ता पाउन नसकेको गुनासो गर्छिन्, सुशीला शाही। ब्याज धेरै आउने आसमा साउदी अरबमा काम गर्ने भाइबाट पाँच लाख रुपैयाँ मागेर सहकारीमा राखेकी थिइन्। आफूले भाँडामाझेर खाइनखाई साढे ३ लाख रुपैयाँ पनि जम्मा गरिन्। सहकारीबाट पैसा नपाएपछि भाइलाई दिन नसक्दा उल्टै रिसाएर सम्बन्ध नै बिग्रिएको सुनाउँछिन्। अर्का पीडित मोहनराज रञ्जितकार २० वर्षदेखि कपडा पसलमा काम गरेर गाँस काटेर श्री लालीगुराँसमा राख्दै आएको आफ्नै बचत पैसा नपाएपछि मर्नेस्थिति आएको बताउँछन्। सरकारले छिटोभन्दा छिटो पैसा दिलाइदिन अनुरोध गर्छन्। यस्तै, श्रीमान् क्यासर रोगबाट मृत्यु भएपछि एकल संघर्षबाट छोरा हुर्काउँदै आएकी विमला दंगाल बच्चा पढाउन जोहो गरेको पैसा सहकारीले ठगेपछि बिल्लीबाठ भएको बताउँछिन्। बैंकमा रहेको पैसा पनि झिकेर राखेको एकै वर्षमा सहकारी भागेदेखि आफूले पीडा खेप्नु परेको सुनाउँछिन्। सहकारीको सम्पत्ति जफत गरेर छिटोभन्दा छिटो पैसा दिलाइदिनु पर्यो, दंगालले भनिन्। सहकारी पीडितहरूको नेतृत्व गर्दै आएको सहकारी बचतकर्ता संरक्षण राष्ट्रिय अभियान (महासंघ)का उपाध्यक्ष तथा प्रवक्ता पुरुषोत्तम कार्की सरकारसँग दुई पटक सम्झौता भए पनि चैत्रसम्म पैसा पाउन नसकेको तर २०८१ भित्र छिटै पैसा दिन सरकारको ध्यानाकर्षण गर्छन्। यस्तै, महासंघका कोषाध्यक्ष देवकुमार श्रेष्ठ सहकारी पीडितको पैसा जसरी पनि फिर्ता गरेरै छाड्ने अडान राख्छन्। उनले सरकारलाई चेतावनी दिँदै भने, बरु मर्न तयार छौं तर पसिनाको कमाइ सहकारी बचतकर्ताको पैसा फिर्ता गराएरै छाड्छौं। अन्यायविरुद्ध आवाज उठाएको ११ महिना बितिसक्यो, आफ्नै पैसा लिन पनि यति धेरै संघर्ष ? अब यी दुश्मनले पैसा नफर्काए खुकुरी हान्छौं। गृहमन्त्री रवि लामिछानेले २४ घण्टाभित्र जीबी राईलाई ल्याउँछौं भने पनि उनले गरेको वाचा पूरा नगरेकोमा उनले आक्रोश पोखे। लामो समयदेखि आन्दोलित सहकारी पीडितको माग तत्काल पूरा नभएपछि पुनः दोस्रो पटक आन्दोलनमा उत्रेका उनीहरूलाई सरकारले फेरि गत चैत्र दोस्रो सातातिर प्रतिबद्धता जाहेर गरेको थियो। आमरण अनशनमा रहेका सहकारी पीडितलाई प्रहरीले धरपकड, पक्राउ गरेपछि जारी राखेका उनीहरूलाई भूमि व्यवस्था, सहकारी तथा गरिबी निवारण मन्त्री बलराम अधिकारीले फेरि ९ बुँदे सम्झौता गरेर अनशन तोडाएका थिए। यसअघि भएको ७ बुँदे माग सुनुवाइमा ढिलाइ भएपछि फागुन ६ गते बिहीबारदेखि दोस्रो पटक सहकारी विभागको प्रांगणबाट अनिश्चितकालीन शान्तिपूर्ण नियमित धर्ना गरेका थिए। मुलुकभर थुप्रै सहकारी समस्यामा छन्। यसमध्ये सरकारले जसोतसो हालसम्म २० सहकारीलाई समस्याग्रस्त घोषणा गरेको छ। यसरी समस्याग्रस्त घोषणाबाट सम्पत्ति असुली गर्ने प्रक्रियामा धेरै ढिलाइ हुँदा वर्षौंदेखि सहकारीपीडित आफ्नै पैसा लिन पनि रुवावासी गर्नु परेको छ। सरकारले सहकारीको बचत रकम तत्काल फिर्ता गर्ने र यसपछि सहकारीको सम्पत्ति जफत गरेर असुली गर्न सुझाव दिन्छन्। तर सरकारले समस्याग्रस्त सहकारी व्यवस्थापन समितिको कार्यालयबाटै प्रक्रियाअनुसार फिर्ता हुने भनेर आश्वासन दिने बहाना बनेको छ। सहकारी विभागको पछिल्लो तथ्यांकअनुसार हाल सहकारी संघसंस्थाको सञ्जाल करिब ३२ हजारभन्दा बढी छ। यी संघसंस्थामा ७३७४ लाखभन्दा बढी सदस्य आबद्ध रहेका छन्। कुल सदस्यमध्ये महिला सहभागिता ५६ प्रतिशत रहेको छ। विभागको गत कात्तिकसम्मको तथ्यांकअनुसार सहकारी संस्थाहरूको कुल सेयर पुँजी ९४ अर्ब, संकलित बचत निक्षेप रकम ४ खर्ब ७८ अर्ब र ऋण लगानी ४ खर्ब २६ अर्ब रुपैयाँ छ। राज्य र निजी स्तरको पहुँच नपुगेका क्षेत्र तथा समुदायमा समेत सहकारिताको माध्यमबाट उद्यमशीलताको विकास हुन थाले पनि बढी पुँजीको अपचलनले विकृति फैलियो। परिणामस्वरूप देशभर पाँच सयभन्दा बढी सहकारीले पूर्ण रूपमा पैसा फिर्ता गर्न नसक्ने गरी डुबाएर भागेको सहकारी पीडित बचतकर्ताको भनाइ छ। सहकारीले सर्वसाधारणको तिर्नुपर्ने ६५ अर्ब रुपैयाँ रहेको अनुमान गरिएको छ।"
इलाम२ मा उपनिर्वाचनको रौनक : चुनावी 'एजेण्डा' सुनाउँदै घरघरमा उम्मेदवार,"इलाम : गत भदौ २६ गते नेकपा (एमाले) का उपाध्यक्ष तथा संविधान सभाका अध्यक्ष सुवास नेम्वाङको निधन भएपछि हुन लागेको उपनिर्वाचनका लागि इलाम २ मा उम्मेदवाहरू अहिले मतदाताको घरमा पुग्ने क्रमलाई तीव्रता दिएका छन्। सडक,शिक्षा स्वास्थ, खानेपानीलगायतका भौतीक पूर्वाधारको अभावमा दशकौंदेखि उपेक्षित बनेको इलाम २ मा अहिले उम्मेदवार आश्वासनको पोको बोकेर भुँइ मान्छेहरूलाई नमस्कार गर्न व्यस्त छन् । सबैको आँकलन आफूले चुनाव जित्ने नै छ । स्वर्गीय सुवास चन्द्र नेम्वाङ पुत्र सुहाङ नेम्बाङलाई नेकपा माओवादीको समेत साथ छ । गत निर्वाचनमा एमालेले २६ हजार ५६२ मत पाएको थियो भने प्रत्यक्षतर्फ नेम्वाङले ३० हजार २० मत पाएका थिए । यसपटक समानुपातिकमा ५ हजार १५३ मत पाएको माओवादी पनि एमालेलाई नै मत दिन तयार भएको छ । यसअघि माओवादीको मत काङ्ग्रेसका उम्मेदवार डम्बर खड्काले पाएका थिए । उद्यपी साथैमा रहेको भनिएको नेकपा एकीकृत माओवादीका नेता कार्यकर्ता भने स्वतन्त्र उम्मेदवार डकेन्द्र सिंह थेगिङतर्फ खुलेर उभिएका छन् । नेपाली कांग्रेस इलामका सभापति डम्बर बहादुर खड्का आफ्नो जित सु्निश्चित भएको दावी गर्छन्। उनले भने,'जनताको सुखदुःखमा साथमै छु, भूगोल बुझेको छु, समस्या सबै थाहा छ, मतदाताले मलाई नै जिताउनुहुनेछ । खड्काले अघिल्लो निर्वाचनमा २९ हजार ९०६ मत पाएका थिए । यस बेला उनलाई नेका माओवादी र नेकपा (एस)को साथ थियो । कांग्रेसका दह्रा आकांक्षी ठानिएका भेषराज आचार्य खड्कासँग चुनावी मैदानमा देखिएपछि कांग्रेसमा उत्साह छाएको छ । कांग्रेस नेता गगन थापा, डा शेखर कोइरालालगायतलाई मतदाता माझ उतारेको कांग्रेसले चुनाव प्रचारलाई व्यवस्थित रुपमले अघि बढाएको जनाएको छ । गत निर्वाचनमा समानुपातिकतर्फ ५८६ मत प्राप्त गरेको नेकपा (एस)का उम्मेदवार जितबहादुर राईले पनि चुनावी अभियानलाई तीव्र बनाएका छन् । उनले इलाम क्षेत्र २ को भूगोल र समस्या बुझेको उम्मेदवार भएकाले यसपटक आफूले सबै उम्मेदवारलाई उछिन्ने दावी गरे । राष्ट्रिय स्वतन्त्र पार्टी (रास्वपा)का उम्मेदवार मिलन लिम्बु पनि चुनावी अभियानमा छ । उनले नागरिकको पक्षमा काम गर्ने बताए । उनले मतदाताको मायाले आफूलाई थप हौसला मिलेको जिकिर गरे। राष्ट्रिय प्रजातन्त्र पार्टीका लक्ष्मी गुरुङले पनि जनताको आवश्यकता अनुसार काम गर्ने योजना सुनाउँदै आफूले नै जित निकाल्ने दावी गर्छन् । गत निर्वाचनमा राप्रपाले सो क्षेत्रबाट ११९१ मत समानुपातिकमा प्राप्त गरेको थियो भने राप्रपाको उम्मेदवारले ५१० मत प्राप्त गरेका थिए । पहिचानवादी उम्मेदवारको रुपमा चर्चा कमाएका स्वतन्त्र उम्मेदवार डकेन्द्रसिंह थेगिमले पनि चुनावी अभियानलाई तीव्र बनाएका छन् । उनलाई पहिचानवादी मतदाता र धरानका मेयर हर्क साङपाङको साथ छ । इलाम २ मा अर्जुन कुमार शाही (स्वतन्त्र), गणेश बहादुर चौहान (राष्ट्रिय प्रजातन्त्र पार्टी नेपाल), जयवन्त विक्रम शाह (राष्ट्रिय मुक्ति आन्दोलन नेपाल), डाक प्रसाद गौतम (स्वतन्त्र), दिनेश बोहोरा (स्वतन्त्र), धनराज मगर (नेशनल रिपव्लिक नेपाल), प्रेम कुमार थाम्सुहाङ(जनमत पार्टी)मनि बहादुर लिम्बु (मंगोल नेशनल अर्गनाईजेशन), मनोज निरौला (स्वतन्त्र), योगेन्द्र गुरुङ(स्वतन्त्र), राज वश्याल (स्वतन्त्र), रेशम बहादुर सुनार(नेपाल जनता दल), श्याम बहादुर दर्जी (नेपाल मजदुर किसान पार्टी) सहित १९ जना चुनावी मैदानमा छन् । कांग्रेस उम्मेदवार खड्काको क्षेत्र बनाउने आठ अवधारणा कृषि, पर्यटनको दृष्टिले निक्कै अघि रहेको इलाम क्षेत्र न २ मा अहिले चुनावी चहलपहल निक्कै बढेको छ । उम्मेदवारहर कोही लिखित त कोही मौखिक रुपमा सो क्षेत्रको विकासका अवधारणा सुनाउँदै मतदाताको घरघरमा पुग्ने गरेका छन्। नेपाली कांग्रेसका उम्मेदवार खड्काले आफ्नो क्षेत्रको विकासका लागि ८ वटा अवघारणा आइतबार सार्वजनिक गरेका छन् । वैशाख १५ मा हुने उपनिर्वाचनमा उम्मेदवार खड्काले इलम इलाम अवधारणसहित ८ वटा मुद्दा अगाडि सारेका हुन् । उनले अभिभावक कृषि बैंक तथा बीमा, बाटोदेखि विकाससम्म, इलमी इलामेली शिक्षा, इलामेली उद्यमशीलता स्कुल र इलाम लगानी सम्मेलन २०८२ लाई मुख्य मुद्दा बनाएका छन् । खड्काले भने आठ (अ) र चिया को बजारिकरणमा काम गर्ने योजना बनाएको छु । उनले कृषि उपजको बजारी करण र उचित मुल्यका लागि समेत काम गर्ने प्रतिवद्धता जनाएका छन् । कृषि अनुदान, कृषि तथा पशु विमालाई किसानको उन्नतीमा लगाउने उनको अवधारणा पत्रमा उल्लेख छ । यस्तै इलाम भ्रमण वर्ष २०८२, इलाम डिजिटाइजेसन २० र प्रबुद्ध कार्यान्वयन समूह उम्मेदवार खड्को मुद्दा बनेको छ । उम्मेवार खड्काले इलम इलामअवधारणाले इलाम २ बासीको आवश्यकता, आकांक्षा, मर्म र अनुभूति आत्मसात गरेको बताएका छन् । इलााममा पत्रकार सम्मेलन गरेर खड्काले आफ्नो अवधारणा सार्वजनिक गरेका हुन् ।"
गठबन्धनमा खटपट आएपछि प्रधानमन्त्री प्रचण्ड र झलनाथ खनालबीच भेटवार्ता,"काठमाडौं : सत्ता गठबन्धनमा खटपट आएपछि प्रधानमन्त्री पुष्पकमल दाहाल प्रचण्ड र नेकपा एकीकृत समाजवादीका सम्मानित नेता झलनाथ खनालबीच भेटवार्ता भएको छ। आज बिहान प्रधानमन्त्रीको सरकारी निवास बालुवाटारमा प्रधानमन्त्री प्रचण्ड र पूर्वप्रधानमन्त्री खनालबीच भेटवार्ता भएको बालुवाटार स्रोतले जनाएको छ। उनीहरुबीच सुदूरपश्चिम प्रदेशको सरकार गठन, उपनिर्वाचन र समसामयिक विषयमा छलफल भएको छ। प्रधानमन्त्री प्रचण्डले एकीकृत समाजवादीलाई सुदूरपश्चिमबाट ब्याक गराउन छलफल केन्द्रित गरेका हुन्। सुदूरपश्चिममा एकीकृत समाजवादी विद्रोह गर्दै प्रतिपक्षी कांग्रेससँग नयाँ गठबन्धनका लागि टाँसिएपछि राष्ट्रिय राजनीतिमा हलचल पैदा भएको छ। यससँगै संघीय र केही प्रादेशिक सरकारको भविष्य अन्योलमा परेको छ। आइतबार प्रधानमन्त्री पुष्पकमल दाहाल, एमाले अध्यक्ष केपी शर्मा ओली, जसपा अध्यक्ष उपेन्द्र यादव र समाजवादीका अध्यक्ष माधवकुमार नेपालबीच सुदूरपश्चिममा सरकार बनाउनेबारे बालुवाटारमा आइतबार छलफल भएको थियो। उक्त छलफलमा सुदूरपश्चिम नागरिक उन्मुक्तिलाई दिने प्रस्ताव आउनेबित्तिकै माधव कुमार नेपाल बैठक छोडेर हिँडेका थिए। त्यसपछि सत्ता गठबन्धनकै घटक दल नेकपा एकीकृत समाजवादीले कांग्रेसको गठबन्धनमा सहभागी भएर नागरिक उन्मुक्ति (रेशम पक्ष) का लक्ष्मण किशोर चौधरीलाई मुख्यमन्त्रीमा समर्थनमा गरेको छ। समाजवादीका सुदूरपश्चिम संसदीय दलका नेता दीर्घबहादुर सोडारी आफैं प्रदेश प्रमुखको कार्यालयमा पुगेर आफ्नो समर्थन कांग्रेस, उन्मुक्ति (रेशम पक्ष)गठबन्धनमा रहेको दाबी गरेका छन्। यता एमालेमाओवादीको गठबन्धनले कैलाश चौधरीलाई मुख्य मन्त्री बनाउन दाबी पेश गरेका छन्। लक्ष्मण किशोरले कांग्रेसका १८, उन्मुक्तिका ७,समाजवादीका ४ र राप्रपा १ गरी आफूसँग ३० जनाको समर्थन रहेको दाबी गरेका छन्। तर, नागरिक उन्मुक्तिकै कैलाश चौधरीले पनि आफूसँग माओवादीका ११, एमालेका १०, नागरिक उन्मुक्तिका ७ र स्वतन्त्र एक जना गरी २९ जनाको समर्थन रहेको भन्दै प्रदेश प्रमुख नजिर मियाँ समक्ष मुख्यमन्त्रीको दाबी पेस गरेका छन्। कैलाश चौधरी उन्मुक्तिकी अध्यक्ष रञ्जिता पक्षका हुन्। मुख्यमन्त्रीका लागि दुईजनाको दाबी पेस भएकाले कसलाई नियुक्त गर्ने विषयमा अन्यौल देखिएको छ। कानुनी परामर्शपछि दुवै पक्षलाई सनाखतका लागि बोलाएर बहुमत सिद्ध गर्ने सांसदलाई मुख्यमन्त्री नियुक्त गरिने भएको छ। मुख्यमन्त्री नदिएको झोंकमा नेकपा एकीकृत समाजवादीले कांग्रेस र उन्मुक्तिको रेशम पक्षलाई सहयोग गरेको हो। आइतबार नेपाली कांग्रेस, उन्मुक्तिको रेशम चौधरी समूह, समाजवादी र राप्रपाले मुख्यमन्त्रीमा उन्मुक्तिका लक्ष्मणकिशोर चौधरीलाई मुख्यमन्त्री बनाउन समर्थन जनाएपछि सत्ता गठबन्धन नै धरापमा परेको हो। समाजवादीले आफ्नो भागमा परेको मुख्यमन्त्रीको पद शीर्ष नेताहरूले काटेको आरोप लगाएको छ।"
बर्दियाको सीमाक्षेत्रबाट २३ किलो चरेश बरामद,गुलरिया : सशस्त्र प्रहरीले बर्दियाको सीमाक्षेत्रबाट २३ किलो चरेश बरामद गरेको छ। सशस्त्र प्रहरी सीमा सुरक्षा बल ३१ नम्बर हेडक्वाटर मातहत बर्दियाको बढैयाताल गाउँपालिका२ फुटाहा स्थित सीमावर्ती इलाकाले ३९ प्याकेटमा राखिएको अन्दाजी २३ किलोग्राम लागुऔषध चरेश जस्तो देखिने पदार्थ बरामद गरेको हो । सशस्त्र प्रहरी नायव निरीक्षक सूर्यबहादुर वलीको कमाण्डमा खटिएको टोलीले मंगलबार बिहान पौने ४ बजे १ जना मानिससहित लागूऔषध नियन्त्रणमा लिएको हो । बिहानै संकास्पद हर्कत गरिरहेका रुकुम पश्चिम सानोभेरी गाउँपालिका५ निवासी ३४ वर्षीय बमबहादुर पुनलाई चेकजाँचका क्रममा अवैध सामानसहित नियन्त्रणमा लिइएको सशस्त्र प्रहरीले नियन्त्रणमा लिएको सशस्त्र प्रहरी वल सीमा सुरक्षा कार्यालय ३१ नम्बर गणका गणपति प्रहरी उपरीक्षक चित्रांगत दाहालले जानकारी दिए । सामानसहित नियन्त्रणमा परेका व्यक्ति उपर थप अनुसन्धानको लागि नेपाल प्रहरीलाई बुझाइएको उनले बताए ।
पलेशाले ओलम्पिक दीप प्रज्ज्वलन गर्ने,"काठमाडौं : राष्ट्रिय खेलकुद परिषद् (राखेप) को आयोजनामा हुने १४औं केन्द्रस्तरीय राष्ट्रपति रनिङ सिल्ड प्रतियोगिताको उद्घाटन समारोहमा पारा तेक्वान्दो खेलाडी ओलम्पियन पलेशा गोवर्द्धन ओलम्पिक दीप प्रज्ज्वलन गर्ने भएकी छन्। मंगलबार हुने उद्घाटन कार्यक्रमका दौरान दीप प्रज्ज्वलन गर्नुअघि ओलम्पिक टर्चलाई ट्रयाकमा परिक्रमा गराइने छ। टर्च परिक्रमा कार्यक्रममा ओलम्पियन देवु थापा, कमलबहादुर अधिकारी र हरि रिमाल पनि सहभागी हुने छन्। परिक्रमापछि पलेशाले ओलम्पिक दीप प्रज्ज्वलन गर्ने छिन्। दीप प्रज्ज्वलन कार्यक्रमको संयोजन नेपाल ओलम्पियन्स संघले गरिरहेको अध्यक्ष दीपक विष्टले जानकारी दिए। चीनको ताइयाङमा भएको एसियाली छनोट प्रतियोगिताअन्तर्गत के ४४ क्याटगोरीको महिला ५७ केजीमुनि पलेशाले स्वर्ण जित्दै पेरिस पारा ओलम्पिकमा स्थान सुरक्षित गरिसकेकी छन्। पलेशा एसियाली पारा खेलकुदमा पदक जित्ने पहिलो र एक्लो नेपाली खेलाडी पनि हुन्। पलेशाले चीनको हाङझावमा भएको चौथो एसियाली पारा खेलकुदमा ऐतिहासिक कांस्य पदक जितेकी थिइन्। टोकियो पारा ओलम्पिक २०२० मा पनि पलेशाले २ बाउट जितेर इतिहास रचेकी थिइन्। मंगलबारदेखि सुरु हुने प्रतियोगिताको राष्ट्रपति रामचन्द्र पौडेलले उद्घाटन गर्ने कार्यक्रम रहेको छ। तीनदिने प्रतियोगितामा एथलेटिक्स, भलिबल, कबड्डी, कराते, तेक्वान्दो र उसु गरी ६ खेलको प्रतिस्पर्धा हुनेछ। उद्घाटन कार्यक्रममा मार्च पास्ट, विभिन्न विद्यालयका विद्यार्थीको नृत्य, उसु खेलाडीको प्रस्तुति, डान्स स्पोर्ट्स संघको प्रस्तुित रहने छ। प्रतियोगितामा सातै प्रदेशबाट ६ सय ८६ खेलाडीको सहभागिता रहने छ। एथलेटिक्स त्रिपुरेश्वरस्थित दशरथ रंगशाला, भलिबल राखेपको कभर्डहल, कबड्डी लैनचौरस्थित राष्ट्रिय टेबुलटेनिस प्रशिक्षण केन्द्र, कराते सातदोबाटोस्थित अन्तर्राष्ट्रिय खेलकुद परिसर, तेक्वान्दो सातदोबाटोस्थित तेक्वान्दो हल र उसु त्रिपुरेश्वरस्थित राखेपको सेमी कभर्डहलमा हुनेछ। ५६ स्वर्णका लागि प्रतिस्पर्धा हुनेछ। प्रतियोगिताको कुल नगद पुरस्कार राशि ११ लाख ५२ हजार रुपैयाँ रहेको छ। प्रत्येक खेलको हरेक स्पर्धामा शीर्ष तीन स्थान हात पार्ने खेलाडीलाई नगद पुरस्कार प्रदान गरिने छ। यस्तै शीर्ष तीन स्थान हात पार्ने टिमले पनि नगद पुरस्कार पाउने छन्।"
डीआईजी उमेशराज जोशी र भिमप्रसाद ढकाल एआईजीमा बढुवा सिफारिस,"काठमाडौं : नेपाल प्रहरीका प्रहरी नायव महानिरीक्षक (डीआईजी) उमेश राज जोशी र भिमप्रसाद ढकाल अतिरिक्त महानिरीक्षक (एआईजी) मा बढुवा सिफारिस भएका छन्। सोमबार बसेको बढुवा समितिको बैठकले एआईजी पदमा राष्ट्रिय प्रहरी प्रशिक्षण प्रतिष्ठान महाराजगञ्जमा कार्यरत जोशी र प्रहरी प्रधान कार्यालय नक्सालमा कार्यरत ढकाललाई बढुवा गर्न सिफारिस गरिएको प्रहरी महानिरीक्षक बसन्तबहादुर कुँवरले जानकारी दिए। उनका अनुसार नेपाल प्रहरीमा उमेर हदका कारण अवकाश भई रिक्त हुन आउने दुई पदमा उनीहरुलाई बढुवाका लागि सिफारिस गरिएको हो। बढुवा समितिका सदस्यसचिव कुँवरले जारी गरेको सूचनामा भनिएको छ, प्रहरी नियमावली २०७१ (संशोधन सहित) को परिच्छेद  ११ नियम १२७ (१) को देहाय (क) (२) बमोजिम नेपाल प्रहरीमा जनपद प्रहरी समूहतर्फ उमेर हदका कारण अवकाश भई रिक्त हुन आउने प्रहरी अतिरिक्त महानिरीक्षक पद संख्या २ (दुई) मा बढुवा गर्न मिति २०८१।०१।०३ गते बसेको बढुवा समितिको बैठकको निर्णय अनुसार देहाय बमोजिमको जनपद प्रहरी समूहतर्फका प्रहरी नायव महानिरीक्षकहरुलाई सोही समूहतर्फको प्रहरी अतिरिक्त महानिरीक्षक पदमा बढुवाका लागि गरिएको सिफारिस सूची प्रहरी नियमावली, २०७१ (संशोधन सहित) को नियम २७ को उपनियम (४) अनुसार सम्बन्धित सबैको जानकारीका लागि प्रकाशित गरिएको छ। जोशी ७३८३६८ प्राप्तांकसहित पहिलो नम्बरमा र ढकाल ७३६३०६ प्राप्तांकसहित दोस्रो नम्बरमा बढुवा सिफारिसमा परेका छन्। उमेरहदका कारण वैशाखको पहिलो साता एआईजी सन्दीप भण्डारी र एआईजी मिरा चौधरी थारु अवकाश हुन लागेका हुन्।"
पाकिस्तानमा चट्याङ र हावाहुरीका कारण ४१ जनाको मृत्यु,"इस्लामावाद : पाकिस्तानमा शुक्रबारदेखि आइतबारसम्ममा चट्याङ, हावाहुरी र बर्षाका कारण ४१ जनाको मृत्यु भएको अधिकारीहरूले सोमबार जानकारी दिएका छन् । मृतकमध्ये २८ जनालाई चट्याङ लागेको थियो । पाकिस्तानको राष्ट्रिय विपद् व्यवस्थापन प्राधिकरण (एनडीएमए) ले आगामी दिनमा थप वर्षा हुने भएकाले पहिरो र आकस्मिक बाढीको चेतावनी दिएको छ । पाकिस्तानको सबैभन्दा ठूलो र बढी जनसङ्ख्या भएको प्रान्त पञ्जाबमा शुक्रबारदेखि आइतबारसम्म चट्याङ लागेर २१ जनाको मृत्यु भएको छ । 'मैले एनडीएमएलाई प्रान्तहरूसँग समन्वय गर्न भनेको छु। र एनडीएमएले क्षति भएका क्षेत्रहरूमा राहत सामग्री हरू प्रदान गर्नेछन्,' प्रधानमन्त्री शहबाज शरिफले सोमबार भने। हावाहुरीका बेला चट्याङ पर्ने जोखिममा खुला, ग्रामीण क्षेत्रमा बस्ने मानिस बढी हुने गरेका छन् । बलुचिस्तान प्रान्तमा चट्याङ लागेर कम्तीमा आठ जनाको मृत्यु भएको छ । प्रान्तका २५ जिल्ला वर्षाका कारण प्रभावित भएका छन् भने केही क्षेत्र डुबानमा परेका छन् । रमजानको पवित्र महिना इद उल फित्रको बिदापछि विद्यार्थीहरू फर्कन ढिलाइ गर्दै सोमबार र मङ्गलबार प्रान्तका विद्यालयहरू बन्द गर्न आदेश दिइएको थियो । दक्षिणी सिन्ध प्रान्तमा बाढीका कारण सडक दुर्घटनामा परी चार जनाको मृत्यु भएको छ । उत्तरपश्चिमी प्रान्त खैबर पख्तुनख्वामा भारी वर्षाका कारण घर भत्किँदा चार बालबालिकासहित आठ जनाको मृत्यु भएको छ । पाकिस्तान पिपुल्स पार्टीका अध्यक्ष बिलावल भुट्टो जरदारीले स्थानीय सञ्चारमाध्यमसँग कुरा गर्दै चट्याङका घटनामा वृद्धि हुनुमा जलवायु परिवर्तनसम्बन्धी घटनालाई जिम्मेवार मान्न सकिने बताएका छन्। पाकिस्तान अप्रत्याशित मौसमी ढाँचाका साथै प्रायः विनाशकारी मनसुनी वर्षाको जोखिममा रहेको छ । पाकिस्तानमा सामान्यतया जुलाईमा मनसुनी वर्षा हुनेगर्छ।"
इजरायली मन्त्रिपरिषद्मा इरानमाथि जवाफी हमला गर्ने योजनाबारे छलफल,"इजरायली युद्ध मन्त्रिपरिषद्ले इरानले गरेको ड्रोन र मिसाइल आक्रमणको जवाफ कसरी दिने भन्ने विषयमा छलफल गरेको छ। हालसम्म इजरायलले उक्त बैठकमा कुनै निर्णय भए नभएको बारेमा भने नबताएको बीबीसी समाचारमा उल्लेख छ। इजरायलका सहयोगीहरूले इरानको कदमको निन्दा गरेका छन्। बेन्जामिन नेतन्याहु सरकारलाई संयमता अपनाउन पनि आग्रह गरेका छन्। इरानले आफ्नो पक्षबाट अब यो मामिला समाप्त भएको संकेत गरेको छ भने इजरायली सेना प्रमुखले इरानलाई अवश्य जवाफ दिइने बताएका छन् । लेफ्टिनेन्ट जनरल हर्जी हेलेवीले भने, 'हेर्नुहोस्, हामी हाम्रा कदमहरूको बारेमा सोचिरहेका छौं र हामी निश्चित रूपमा इजरायलमा मिसाइल र ड्रोन प्रहारको जवाफ दिनेछौं।' यद्यपि, इजरायलले कहिले र कस्तो कारबाही गर्छ भन्ने कुरा भने उनले बताएनन्। अमेरिका इजरायली कारबाही चाहँदैन सीआईएका पूर्व प्रमुख डेभिड पेट्रायसले इरानविरुद्ध इजरायलको कारबाहीले विश्व अर्थतन्त्रमा असर नपरोस् भन्ने अमेरिकाको चाहाना रहेको बताए। जनरल पेट्रायसले इराक र अफगानिस्तानमा अमेरिका र उसका सहयोगीहरूको सेनाको नेतृत्व गरिसकेका छन्। उनले इरानको हमला गम्भीर रहेको र इजरायलले यसलाई कसरी हेरिरहेको छ भन्ने कुरा पश्चिमी देशहरूलाई थाहा भएको बताए। विश्वभरका नेताहरूले पनि मध्यपूर्वको बिग्रँदै गएको अवस्थालाई लिएर चिन्ता व्यक्त गरेका छन् । अमेरिकी राष्ट्रपति जो बाइडेनले नेतान्याहुलाई आफू इजरायलको सुरक्षाप्रति प्रतिबद्ध रहेको बताए तर ह्वाइट हाउसका एक अधिकारीले बाइडेनले इरानविरुद्ध बदला लिने हो भने अमेरिका यसमा संलग्न नहुने बताएको छ । सोमबार बेलायती प्रधानमन्त्री ऋषि सुनकले सबै पक्षले संयम अपनाउनुपर्ने बताएका छन् । संसदलाई सम्बोधन गर्दै उनले नेतान्याहुसँग कुरा गर्ने र यो विषयलाई कसरी बढ्नबाट रोक्न सकिन्छ भनेर छलफल गर्ने बताए। बीबीसी"
बन्द गरिएको संसद्,"सार्वभौम जनताको सर्वाेच्च थलो संसद्लाई बन्द गरेर सत्ताले गतिलो सन्देश दिएन। गृहमन्त्री रवि लामिछानेमाथि सहकारी ठगीमा छानबिन गर्न संसदीय समिति बनाउने कि नबनाउने भन्ने द्वन्द्व संसद्मा चलिरह्यो। संसद् राम्ररी चल्नै पाएन। बरु सत्ता र विपक्षीको त्यही द्वन्द्वको निकासस्वरूप सरकारले संसद् अधिवेशन नै अन्त्य गरिदियो। खासमा त्यो द्वन्द्व र संघर्षको समाधान थिएन। होइन पनि। लोकतन्त्रमा वार्ता र संवादबाटै निकास खोजिनुपर्छ। गृहमन्त्रीको राजीनामा नै मागिरहेको प्रतिपक्ष कांग्रेसले पनि संवाद चाहेन। प्रस्टीकरणको मौका संसद्मै पाऊँ भन्दा पनि गृहमन्त्रीलाई निषेध गर्ने असंसदीय चरित्र कांग्रेसले देखायो। जुन लोकतान्त्रिक पार्टीका लागि सुहाउँदो थिएन। संसद् कानुन निर्माणको थलो त हुँदै हो, बहस र छलफल अनि संवादको सर्वाेच्च मञ्च पनि हो। तर त्यही हुन पाएन। हाला कि संसद् अधिवेशनको अन्त्यमा सभामुख देवराज घिमिरेले जनसरोकारका मुद्दा मुखरित हुने मामलामा उपलब्धि भएको भनेका थिए। त्यसो हो जस्तो अनुभूति जनताले गरेनन्। जनताका मुद्दा संसद्मा मुखरित हुन सकेनन्। संसदीय छानबिन समिति बनाएर गृहमन्त्रीमाथि अनुसन्धान गर्ने कि राज्यका अरू निकायबाटै भन्ने विवादको निकास ननिस्किनुमा दलहरूको दोहोरो चरित्र दोषी छ। अनि, राजीनामाको मागचाहिँ प्रतिपक्षले राजनीतिक हतकण्डामात्रै हो। एउटा आरोप लगाइदिने र राजीनामा मागिहाल्ने प्रवृत्तिले राजनीति धमिलो भएको हो। झन् धमिलो बन्न दिनु हुँदैन। गम्भीर फौजदारी अभियोगै लाग्दा त मन्त्री त के सांसद पद पनि निलम्बित भइहाल्छ। त्यस मामलामा भारतमा भन्दा नेपालमा बढी सुशासन देखिन्छ। भारतमा जेल पुगेका अभियुक्त मुख्यमन्त्रीको पद गएको छैन, नेपालमा भने निलम्बनको कानुनी व्यवस्था छ। कसैसँग इबी साँध्ने बहाना संसदीय छानबिन समिति गठन हुन सक्दैन। हुनु हुँदैन। यसमा दलहरूले बरु साझा निष्कर्ष निकालेर कस्तोमा छानबिन समिति गठन गर्ने र कस्तोमा नगर्ने भन्ने निक्र्याेल गरी संसद् नियमावलीमै व्यवस्था गर्नु उपयुक्त हुन्छ। दर्जनौं कानुन निर्माण गर्नुपर्ने दायित्व पन्छाएर आइतबारदेखि संसद् अधिवेशन अन्त्य गरिनु गैरजिम्मेवारी हो। अनि जनसरोकारका मुद्दा मुखरित हुन नदिनु हो। यसबाट सत्तापक्ष पनि प्रतिपक्षले झै संवाद र छलफलको ढोका बन्द गरेको सन्देश गएको छ। चालु संसद् अन्त्य गर्ने र आवश्यक कानुन अध्यादेशबाट ल्याउने तयार गर्नु कदापि लोकतान्त्रिक चरित्र हुन सक्दैन। संवाद र संवाद अनि फेरि संवादबाटै दलहरूबीचका असमझदारी हल गरिनुपर्छ। आखिर संसद् कतिञ्जेल पो छल्न मिल्छ ? बजेट छिट्टै ल्याउनु छ, त्यसका लागि पूर्वबजेट छलफल चलाउनेदेखि नीति तथा कार्यक्रम ल्याउनु छ। सार्वभौम जनताको सर्वाेच्च थलो संसद्लाई बन्द गरेर सत्ताले गतिलो सन्देश दिएन।"
नागढुंगा सुरुङमार्ग छिचोलियो,"काठमाडौं : नागढुंगासिस्नेखोला सुरुङमार्ग अब पूर्णरूपमा छिचोलिएको छ। मुख्य सुरुङको बाँकी रहेको २ मिटर लम्बाइमा विस्फोटक पदार्थमार्फत खनेसँगै ब्रेक थु्र भएको हो। मुलुकको पहिलो सडक सुरुङ आगामी १ वर्षमा सञ्चालनमा आउने बताइएको छ। यो सफलताको औपचारिक उद्घोष प्रधानमन्त्री पुष्पकमल दाहाल, भौतिक पूर्वाधार तथा यातायात मन्त्री रघुबिर महासेठलगायतको उपस्थितिमा सोमबार गरिएको हो। सुरुङमार्गको ब्रेक थु्र पछि बोल्दै प्रधानमन्त्री दाहालले सडक पूर्वाधारको निर्माण तथा विस्तार गर्ने राष्ट्रिय लक्ष्य प्राप्तिमा सुरुङमार्ग निर्माणले ठूलो भूमिका खेल्ने बताए। सडक सञ्जालको माध्यमबाट अन्तरआबद्धता विस्तार गरी आवागमनमा सहजता, यातायात लागतमा न्यूनता, भौगोलिक तथा जनसांख्यिक सन्निकटता र प्रादेशिक सन्तुलन कायम गर्ने गरी सडक पूर्वाधारको निर्माण तथा विस्तार गर्ने राष्ट्रिय लक्ष्यमा यस्ता सुरुङमार्ग निर्माणले ठूलो भूमिका खेल्नेछ, प्रधानमन्त्री प्रचण्डले भने। सुरुङ निर्माणपश्चात् उपत्यकाबाट बाहिरिने सडकको अवस्था सुधार गरी यात्राको समय र यातायात सञ्चालन खर्च घटाउने विश्वास व्यक्त गर्दै प्रधानमन्त्रीले ट्राफिक र सडक सुरक्षामा सुधार गरी संघीय राजधानी काठमाडौं र देशका अन्य प्रमुख सहरहरूबीचको सहज यातायात सञ्जालमा योगदान पुर्याउने बताए। यस सुरुङमार्गलाई आधार मान्दै नेपाली माटो सुहाउँदो सुरुङसम्बन्धी दस्तावेज निर्माण हुनेछ, प्रधानमन्त्री प्रचण्डले भने, यसले नेपाललाई सुरुङ युगमा पुर्याउन महत्वपूर्ण योगदान गर्ने छ। उनले आगामी योजनामा राष्ट्रिय राजमार्गहरूमा सुरुङमार्ग, फ्लाइओभर तथा अन्डरपाससहितको आधुनिक सडक सञ्जाल विस्तार तथा निर्माण गर्ने सरकारको नीति रहने बताए। नयाँ वर्षको सुरुआतसँगै नेपालकै पहिलो सुरुङमार्गको मुख्य सुरुङको ब्रेक थु्र गर्ने ऐतिहासिक अवसर प्राप्त भएको प्रतिखुसी व्यक्त गर्दै प्रधानमन्त्री प्रचण्डले पृथ्वी राजमार्गअन्तर्गत नागढुंगा क्षेत्रमा हुने गरेको ट्राफिक जाम, उकालो सडक, सडक सुरक्षाका हिसाबले कायम रहेको जोखिम साथै वर्षायाममा हुने पहिरोको उच्च जोखिमलगायतका समस्याहरू समाधान गर्न सुरुङमार्गको कल्पना गरिएको बताए। नेपालले पूर्वाधार विकाससँगै औद्योगिक विकासको क्षेत्रमा सँगसँगै अगाडि बढाउनुपर्ने जिम्मेवारी रहेको उल्लेख गर्दै उनले वस्तुको आपूर्ति तथा वितरणमा हुने लागत, इन्धन, समय आदिको लाग्ने खर्च घटाउँदै प्रतिस्पर्धी क्षमता बढाउनुपर्नेमा जोड दिए। आगामी आर्थिक वर्षको नीति तथा कार्यक्रम र बजेटबाट निजी क्षेत्रलाई उत्साहित बनाउने र नेपालमा ठूला पूर्वाधार विकासमा लगानी आकर्षित गरिने बताए। त्रिभुवन राजमार्गको नौबिसेकाठमाडौं खण्डमा घन्टौंसम्म जाम पर्ने भएपछि उक्त सुरुङको आवश्यकता महसुस गरिएको हो। नागढुंगा भन्ज्याङको सिस्नेखोलादेखि काठमाडौं जिल्लाको चन्द्रागिरि नगरपालिका३ सम्मको २ हजार ६ सय ६८ मिटर सुरुङ निर्माण र सोका लागि पश्चिमतर्फ ५६५ मिटरको र पूर्वतर्फ २ हजार ३ सय ७ मिटरको पहुँच सडक निर्माण गरी सडक यातायात सुधार गर्ने र नागढुंगा आसपासमा रहेको सवारी चापलाई कम गर्ने उद्देश्य लिइएको छ। तत्कालीन प्रधानमन्त्री केपी शर्मा ओलीले मुलुकको पहिलो सडक सुरुङमार्गको २०७६ साल कात्तिक ४ गते शिलान्यास गरेपछि निर्माण थालिएको थियो। सडक विभागको विकास सहायता कार्यान्वयन महाशाखा र जापानको हाज्माआन्द्रो जेभीबीच २०७६ साल असोज ६ गते सुरुङमार्ग निर्माणसम्बन्धी सम्झौता भएको थियो। कुल २२ अर्ब रुपैयाँमा ४२ महिनाभित्र सम्पन्न गर्ने गरी जापानी कम्पनी हाज्माआन्द्रो जेभीले नागढुंगानौबिसे सुरुङमार्गको निर्माण ठेक्का लिएको हो। सरकारले जापानको जाइकासँग १६ अर्ब ८ करोड रुपैयाँ ऋण सहयोग लिएको हो। आयोजनाको उद्धार सुरुङ (रेस्क्यू टनेल) भने गत साउनमै छिचोलिसकेको छ। सुरुङ मार्गबाट सवारीसाधन सञ्चालन गर्न भने अझै १ वर्ष लाग्ने आयोजनाले जनाएको छ। आयोजनाले तोकेको सर्तअनुसार यो सुरुङमार्ग प्रवेशका लागि त्रिभुवन राजपथबाट काठमाडौंतर्फ थानकोटको बस्नेत छापसम्म २३० किलोमिटर र धादिङतर्फ धुनीबेंसीको सिस्ने खोलाबाट ५ सय ६५ मिटर पक्की सडक बनाउनुपर्नेछ। दहचोकदेखिसिस्ने खोलासम्म सुरुङको लम्बाइ २६८८ किलोमिटर चौडाइ ९५ मिटर तथा उचाइ १८ मिटर हुनेछ। सुरुङ सञ्चालन भएपछि थानकोटबाट ३ मिनेटमै धादिङको सिस्नेखोला पुगिनेछ। यो सडकले नागढुंगाबाट घुमेर जानुपर्ने बाटोको समय कम्तीमा ३० मिनेट बचत गर्ने छ। सडकको लम्बाइ ८ किमि कम हुनेछ। सुरुङमार्ग निर्माणपछि थानकोटबाट १० मिनेटमा नौबिसे पुग्न सकिनेछ। स्थानीय तहको अवरोध र कोभिडका कारण आयोजनाको काम समयमै काम सक्न गाह्रो भएको आयोजनाले जनाएको छ। यो आयोजना सम्झौता भएको मितिदेखि ४२ महिनामा (२०२३ अप्रिल २५) मा सम्पन्न गर्नुपर्नेे थियो। स्थानीय अवरोध र कोभिडको निर्माण समय थप भएर २०२४ अप्रिल २४ तोकिएको छ। थपिएको समयसीमा सकिन पनि ९ दिन बाँकी छ। समय थपका लागि पहल भइरहेको आयोजनाले जनाएको छ। आयोजना निर्माणका लागि जापान सरकारसँग २२ डिसेम्बर २०१६ मा ऋण सम्झौता भई आयोजना निर्माणाधीन अवस्थामा रहेको छ। सुरुङमार्ग र पहुँच मार्ग निर्माणकाा लागि सडक विभाग, विकास सहायता कार्यान्वयन महाशाखाले कन्टेन्जेन्सीबाहेक जापानीय येन १३ अर्ब ३१ करोड ३४ लाख ८० हजारको लागत अनुमान रहेको बोलपत्रमा जापानी येन १३ अर्ब २९ करोड ८० लाख १३ हजारको बोलपत्र स्वीकृत गरी ४२ महिनाभित्र कार्यसम्पन्न गर्ने गरी २३ सेप्टेम्बर २०१९ मा सम्झौता भई यो वर्षसम्म ६ अर्ब ३५ करोड ९९ लाख भुक्तानी भएको छ। आयोजनाअन्तर्गत २६८ किलोमिटर सुरुङ मार्ग निर्माण गर्नुपर्नेमा ठेक्का अवधिभित्र १८१ किलोमिटर र २०७९ फागुन ३० सम्म २२४ किलोमिटर सम्पन्न भएको छ। आयोजनाका लागि अघिल्लो वर्ष १० अर्ब ५२ करोड विनियोजन भएकोमा ४ अर्ब १६ करोड खर्च भएको थियो। १ वर्षमा बन्ला सुरुङ नागढुंगासिस्नेखोला सुरुङमार्गको अन्तिम ब्रेक थु्र गर्दै आकार तयार पारिएको छ। तर, यसलाई सवारीसाधन चल्न योग्य बनाउन भने अझै धेरै काम बाँकि छ। छिचोलिएको सुरुङलाई पक्की बनाउनेदेखि बत्ती, भेन्टिलेसनसँगै सुरुङमार्ग सञ्चालनको कार्यविधि बनाउने काम बाँकी नै रहेको आयोजना प्रमुख नवीनमान श्रेष्ठले बताए। आगामी १ वर्षमा सकाउने गरी काम भइरहेको श्रेष्ठले बताए। सुरुङमा पेभमेन्टको काम बाँकी छ, फ्लाइओभर बनाउन ६ महिनाभन्दा बढी समय लाग्छ। एप्रोन सडक, विद्युतीकरण र बत्ती जडान, सुरक्षाका उपकरणहरू जडान बाँकी छ भने पश्चिमतर्फको पहिरो जानेतर्फ पनि काम गर्नुपर्छ, उनले अन्नपूर्णसँग भने। सुरुङ मार्गको पश्चिमतर्फ रोड साइडमा निर्माण हुने आरएचएस (गाडी मर्मतसम्भार केन्द्र) मा जग्गा समितिको विवाद कायम नै छ। यहाँ करिब ७ कित्ता जग्गा नापी विभागमा सरकारको भनिएको छ भने मालपातमा लालपुर्जा व्यक्तिको नाममा छ। दुई सरकारी संस्थाको तथ्यांक नै एकआपसमा बाझिएको कारण विवाद मिलाउन गाह्रो भएको श्रेष्ठले बताए। बलम्बुमा फ्लाइओभर बनाउने मुखमा पनि जग्गा विवादका कारण अप्ठ्यारो परिरहेको श्रेष्ठ बताउँछन्। त्यहाँ ३ पुल र ६ कल्भर्ट निर्माण भइसकेको छ।"
मलाई २९ जना सांसदको समर्थन छ : कैलाश चौधरी,"तपाईं सत्ता गठबन्धनको पक्षधर, समाजवादी कसरी फुत्कियो ? होइन, समाजवादीको पनि मुख्यमन्त्रीमा दाबी थियो। शीर्ष नेताहरूले कतिबेला केही निर्णय गर्छन्, कतिबेला केही। समाजवादीलाई दिने भनेपछि उसैलाई दिनुपथ्र्यो तर पछि हाम्रो भागमा परेछ। हाम्रो भागमा परेपछि समाजवादीका यताका नेताहरू रिसाए, कांग्रेससँग लागेछन्। तर, मेरो कुराकानी भइरहेको छ। अहिले प्रदेशमा गठबन्धन बाहिर गयो भने केन्द्रमा पनि प्रभाव पर्छ। त्यसैले मलाई आशा छ, मंगलबारसम्म समाजवादीका साथीहरू सत्ता गठबन्धनमै फर्किनु हुनेछ। भनेपछि, तपाईंको पक्षमा आउँछन् भन्न खोज्नु भएको हो ? एकदमै, मलाई समर्थन गर्नुहुन्छ। मलाई त्यो विश्वास छ। आफ्नो भाग काटेकाले शीर्ष नेताहरूलाई दबाब होस् भनेर समाजवादीका स्थानीय साथीहरूले यस्तो गरेका हुन सक्छन्। तर अन्तिममा आएर उहाँहरूले मलाई समर्थन गर्नहुन्छन् भन्नेमा म विश्वस्त छु। तपाईंको पार्टीबाट संसदीय दलका नेता भनेर तपाईंको र घनश्याम चौधरीको गरी दुइटा नाम गएका छन्। को हो दलको नेता ? म हुँ नि दलको नेता त। हाम्रो पार्टीले घनश्यामजीलाई हटाएर मलाई दलको नेता बनाएको सबैलाई थाहा छ नि ! अनि नागरिक उन्मुक्ति पार्टीको संसदीय दलको नेता म भइन् त ? संसदीय दलको नेता पार्टीले बनाउने हो र ? त्यो त बहुमत प्रदेशसभा सदस्यले चुन्ने होइन ? हो, तर पार्टी भनेको केही होइन ? पार्टीको विधान छैन ? पार्टीबाट निर्वाचित भएका प्रदेशसभा सदस्यहरूले पार्टीको अध्यक्षले भनेको मान्नु पर्दैन ? पार्टी विधिबाट चल्नुपर्दैन ? राजनीतिक दलसम्बन्धी ऐन छ, नियमावली छ, त्यसअनुसार होला त, सबै कुरा ? हाम्रो पार्टीेको विधानमा सबै कुरा पार्टी अध्यक्ष हो। हाम्रो पार्टीको विधानमा के पास भएको छ भने माथि जे सुकै भए पनि अध्यक्षले गरेको निर्णय अन्तिम र बहुमतले गरेको मानिने छ भनेर लेखिएको छ। हाम्रो पार्टीमा अध्यक्षले गरेको निर्णय अन्तिम निर्णय हो। त्यसैले पार्टीले मलाई संसदीय दलको नेता चुनेको छ। म नै संसदीय दलको नेता हुँ। आइतबार तपाईंले पनि दाबी पेस गर्नुभएको छ, बहुमत पुग्छ त ?बहुमत नपुगेको भए मैले कसरी मुख्यमन्त्रीमा दाबी पेस गर्थे र ? मसँग माओवादीका ११, एमालेका १०, नागरिक उन्मुक्तिका ७ र १ जना स्वतन्त्र गरी २९ जनाको समर्थन छ। प्रदेशको मुख्यमन्त्री हुन २७ सदस्य बहुमत होइन र ? मसँग २९ जनाको समर्थन छ। कसरी पत्याउने ? ५ जना रेशम चौधरीतिर छन्। तपाईंहरू २ जना मात्रै होइन र ? रेशम चौधरी पार्टीको संस्थापक हुनुहुन्छ। म उहाँलाई इज्जत र सम्मान गर्छु। उहाँलाई हामीले संरक्षकका रूपमा सम्मान गर्दै आएका पनि छौं। यसपछि पनि गर्ने छौं। उहाँले जन्माएको पार्टी हो। उहाँको यस पार्टी जन्माउनमा महत्वपूर्ण योगदान छ तर पार्टी भनेको पार्टी हो। त्यसको विधान हुन्छ, हामी सबै त्यो विधानअनुसार चल्न बाध्य हुनुपर्छ। निर्वाचन आयोगले रेशम चौधरीलाई मान्यनता नदिएपछि त अहिले पार्टी अध्यक्ष रञ्जिता श्रेष्ठ चौधरी हो। संरक्षक एक सम्मान होला, तर पार्टी चलाउने, पार्टीमा निर्णय लागू हुने त अध्यक्षको होला नि ! ल तपाईं मुख्यमन्त्री नियुक्त हुनुभयो। तर, विश्वासको मत दिने बेला रेशम पक्षका ५ जनाले मत हालेनन् भने कसरी बहुमत पुग्छ ? हाल्छन् नि ! दलसम्बन्धी ऐनमा पार्टीले ह्विप लगाउन सक्ने प्रावधान छ। पार्टीको ह्विप नमान्ने सदस्यलाई कारबाही गर्न सक्ने प्रावधान छ। जे कानुनमा छ, त्योअनुसार हुँदै जाला नि ! शिवराज भट्टसँगको कुराकानीमा आधारित"
बन्द गरिएको संसद्,"सार्वभौम जनताको सर्वाेच्च थलो संसद्लाई बन्द गरेर सत्ताले गतिलो सन्देश दिएन। गृहमन्त्री रवि लामिछानेमाथि सहकारी ठगीमा छानबिन गर्न संसदीय समिति बनाउने कि नबनाउने भन्ने द्वन्द्व संसद्मा चलिरह्यो। संसद् राम्ररी चल्नै पाएन। बरु सत्ता र विपक्षीको त्यही द्वन्द्वको निकासस्वरूप सरकारले संसद् अधिवेशन नै अन्त्य गरिदियो। खासमा त्यो द्वन्द्व र संघर्षको समाधान थिएन। होइन पनि। लोकतन्त्रमा वार्ता र संवादबाटै निकास खोजिनुपर्छ। गृहमन्त्रीको राजीनामा नै मागिरहेको प्रतिपक्ष कांग्रेसले पनि संवाद चाहेन। प्रस्टीकरणको मौका संसद्मै पाऊँ भन्दा पनि गृहमन्त्रीलाई निषेध गर्ने असंसदीय चरित्र कांग्रेसले देखायो। जुन लोकतान्त्रिक पार्टीका लागि सुहाउँदो थिएन। संसद् कानुन निर्माणको थलो त हुँदै हो, बहस र छलफल अनि संवादको सर्वाेच्च मञ्च पनि हो। तर त्यही हुन पाएन। हाला कि संसद् अधिवेशनको अन्त्यमा सभामुख देवराज घिमिरेले जनसरोकारका मुद्दा मुखरित हुने मामलामा उपलब्धि भएको भनेका थिए। त्यसो हो जस्तो अनुभूति जनताले गरेनन्। जनताका मुद्दा संसद्मा मुखरित हुन सकेनन्। संसदीय छानबिन समिति बनाएर गृहमन्त्रीमाथि अनुसन्धान गर्ने कि राज्यका अरू निकायबाटै भन्ने विवादको निकास ननिस्किनुमा दलहरूको दोहोरो चरित्र दोषी छ। अनि, राजीनामाको मागचाहिँ प्रतिपक्षले राजनीतिक हतकण्डामात्रै हो। एउटा आरोप लगाइदिने र राजीनामा मागिहाल्ने प्रवृत्तिले राजनीति धमिलो भएको हो। झन् धमिलो बन्न दिनु हुँदैन। गम्भीर फौजदारी अभियोगै लाग्दा त मन्त्री त के सांसद पद पनि निलम्बित भइहाल्छ। त्यस मामलामा भारतमा भन्दा नेपालमा बढी सुशासन देखिन्छ। भारतमा जेल पुगेका अभियुक्त मुख्यमन्त्रीको पद गएको छैन, नेपालमा भने निलम्बनको कानुनी व्यवस्था छ। कसैसँग इबी साँध्ने बहाना संसदीय छानबिन समिति गठन हुन सक्दैन। हुनु हुँदैन। यसमा दलहरूले बरु साझा निष्कर्ष निकालेर कस्तोमा छानबिन समिति गठन गर्ने र कस्तोमा नगर्ने भन्ने निक्र्याेल गरी संसद् नियमावलीमै व्यवस्था गर्नु उपयुक्त हुन्छ। दर्जनौं कानुन निर्माण गर्नुपर्ने दायित्व पन्छाएर आइतबारदेखि संसद् अधिवेशन अन्त्य गरिनु गैरजिम्मेवारी हो। अनि जनसरोकारका मुद्दा मुखरित हुन नदिनु हो। यसबाट सत्तापक्ष पनि प्रतिपक्षले झै संवाद र छलफलको ढोका बन्द गरेको सन्देश गएको छ। चालु संसद् अन्त्य गर्ने र आवश्यक कानुन अध्यादेशबाट ल्याउने तयार गर्नु कदापि लोकतान्त्रिक चरित्र हुन सक्दैन। संवाद र संवाद अनि फेरि संवादबाटै दलहरूबीचका असमझदारी हल गरिनुपर्छ। आखिर संसद् कतिञ्जेल पो छल्न मिल्छ ? बजेट छिट्टै ल्याउनु छ, त्यसका लागि पूर्वबजेट छलफल चलाउनेदेखि नीति तथा कार्यक्रम ल्याउनु छ। सार्वभौम जनताको सर्वाेच्च थलो संसद्लाई बन्द गरेर सत्ताले गतिलो सन्देश दिएन।"
मलाई ३० जनाको समर्थन छ : लक्ष्मण किशोर चौधरी,"दुईवटा दाबी पेस भए, यस्तो किन ? होइन, कहाँ भए दुइटा दाबी ? मेरो त एउटै दाबी छ। मसँग प्रस्ट बहुमत छ। मैले पेस गरेका डकुमेन्ट सबै ठीक छन्। कांग्रेस, समाजवादीसहितको समर्थनमा मैले दाबी पेस गरेको छु। दाबी जतिवटा पेस गरिए पनि बहुमत पुर्याउन सक्ने वा पुर्याइसकेको व्यक्तिलाई मुख्यमन्त्री नियुक्त हुनुपर्छ। कति जनाको समर्थन छ तपाईंलाई ? २८ जनाको नि ! कांग्रेसका १८, उन्मुक्तिका ७, नेकपा एकीकृत समाजवादीका ४ जना र राप्रपाका १ जनाको समर्थन रहेको पत्र प्रदेश प्रमुखज्यूलाई आइतबार नै बुझाइसकेका छौं। सुदूरपश्चिमको सरकारका लागि २७ जना बहुमत होइन ? हो भने हामीले ३० जनाको समर्थन रहेको पत्र बुझाइसकेका छौं। प्रदेश प्रमुखज्यूले हिजै मुख्यमन्त्रीमा मलाई नियुक्त गर्नुपर्ने हो, तर उहाँले समय माग्नुभएको छ। नागरिक उन्मुक्तिका ७ जनाको समर्थन छ भन्नुभयो, तर त्यहाँ त दुई समूह छैनन् र ? त्यो कुरामा म धेरै प्रतिक्रिया दिन चाहन्न। नागरिक उन्मुक्ति एउटा पार्टी हो। त्यस पार्टीको तर्फबाट सुदूरपश्चिममा ७ जना प्रदेशसभा सदस्य छन्। म मुख्यमन्त्री नियुक्त भएपछि उनीहरू सातै जनाले मलाई विश्वासको मत दिनेछन्। म यस कुरामा ढुक्क छु। बाँकी त्यसपछि भनौला। प्रदेश प्रमुखले के भन्नुभएको छ ?प्रदेश प्रमुखले २ दिनको समय दिनुहोस, दुईदुईवटा दाबी एकै पार्टीबाट आएपछि आधिकारीक कुराहरू बुझ्न समय चाहिन्छ भन्नुभएको छ। मंगलबार उनले माग्नुभएको २ दिनको समय सकिन्छ। त्यसपछि म मुख्यमन्त्रीमा नियुक्त हुन्छु। तपाईं बढो ढुक्क हुनुहुन्छ त ?अब चारवटा पार्टीको समर्थन मलाई छ। हामी ३० जना प्रदेशसभा सदस्य छौं। बहुमत भनेको २७ जना हो भनेपछि म किन ढुक्क नहुने ? तर, प्रदेश प्रमुखज्यूले मलाई आइतबार दाबी पेस गरेकै दिन मुख्यमन्त्रीमा नियुक्त गर्नुपर्ने हो, गर्नुभएन। मैले दिउँसो २ बजे नै दाबी पेस गरेको हुँ। उहाँले कानुन नबुझेको हो कि वा कसैको डिजाइनमा चलिरहनु भएको हो ? मलाई थाहा छैन। तर मेरो आग्रह के हो भने प्रदेश प्रमुखले कानुन सम्मत कुरामा पछि हट्नु हुन्न। उनको निष्पक्षता देखिनुपर्छ। सशरीर (भौतिक रूपमा) उपस्थित हुनुपर्ने कुरा पनि सुनिन आएको छ। के हो खासमा ?होइन, नेपालको संविधानको धारा १६८ (२) अनुसार सरकार गठनको आह्वान भएको हो। त्यो धारामा दुई वा दुईभन्दा बढी दलहरूको समर्थनमा बहुमत प्राप्त प्रदेशसभा सदस्यलाई प्रदेश प्रमुखले मुख्यमन्त्री नियुक्त गर्न सक्ने प्रावधान छ। हामी पनि चार दलका ३० जना छौं। चारवटै दलका नेता र प्रमुख सचेतकहरूले हस्ताक्षर गरेका छन्। बहुमत सदस्य छन् भन्ने दाबी पेश गरेका छौं। बाँकी कुरा त विश्वासको मत दिने बेला थाहा भइहाल्छ नि !  शिवराज भट्टसँगको कुराकानीमा आधारित"
इजरायलका नेपाली संशयमा,"काठमाडौं : इजरायली भूमिमा इरानले ड्रोन र क्षेप्यास्त्र आक्रमण गरेपछि इजरायलमा रहेका नेपाली अब के होला ? भन्ने चिन्तामा छन्। इरानले शनिबार राति इजरायलमा आक्रमण गर्यो। त्यहाँका नेपालीले आफूहरू त्रासमा रहेको प्रतिक्रिया दिएका छन्। इजरायलस्थित नेपाली दूतावासले भने इजरायलमा रहेका अधिकांश सबै नेपाली सुरक्षित स्थानमा रहेको स्पष्ट पारेको छ। दूतावासले त्यहाँ रहेका नेपालीलाई सजग रहन पनि अपिल गरेको छ। इजरायलको तेलअभिभमा कार्यरत स्याङ्जाका शंकर पौडेलले ड्रोन र क्षेप्यास्त्र आक्रमणमा परिने हो कि भन्ने तनाव रहेको बताए। साइरन बज्नेबित्तिकै आपूहरू बंकरभित्र छिर्ने उनले बताए। उनले भने, अब के हुन्छ ? भन्ने तनाव त छ। तर, इजरायलको सुरक्षाको विषयप्रति हामीलाई विश्वास छ। शनिबार क्षेप्यास्त्र हानिसकेपछि विभिन्न सञ्चारमाध्यममा आएका समाचारले पनि अब के होला भन्ने लाग्छ। तर, हामी अहिले सुरक्षित छौं। एनआरएन इजरायलका अध्यक्ष श्रीकृष्ण भण्डारीले इरानले किन आक्रमण गर्यो ? भन्ने कुरा महत्वपूर्ण भएको बताउँदै भने, सिरियामा दुइटा आणविक भट्टीमा इजरायलले आक्रमण गरेको थियो। त्यसकै बदला स्वरूप इरानले बारम्बार धम्की दिइरहेको थियो। उसले बारम्बार इजरायलमा प्रहार गर्छौं भन्दै आएको थियो। अचानक शनिबार सयौं मिसायल पठायो। इजरायल प्रवेश गर्नुअघि ती ९५ प्रतिशत मिसायललाई निस्क्रिय बनाएको थियो। उक्त मिसायलका कारण इजरायलमा कुनै मानवीय र आर्थिक क्षति भएन। भण्डारी भन्छन्, इजरायलले जवाफी कारबाही गरेको खण्डमा अब के हुन्छ ? भनेर हामी पनि ससंकित भएका छौं। इजरायल सरकारले सर्तकताको आह्वान गरेपछि नेपालीहरू केही आत्तिए पनि अहिले समस्यामा हुनुहुन्न। हामी सँग सबै नेपालीहरू सकेसम्म सम्पर्कमा आउनुभएको छ। हामीले यदि समस्या परेदेखि तुरुन्त सम्पर्कमा आउनुहोला पनि भनेका छौं।तेलअभिभमै कार्यरत अर्का पाँचथरका सरोज राईले हमास विद्रोहीले गरेको आक्रमणजस्तो शनिबार रातिको आक्रमण नभए पनि अब के हुन्छ ? भनेर सात्तो लाने काम भएको बताए। म हस्पिटलमा काम गर्छु। शनिबार रातिको आक्रमण पछि एक्कासि साइरन बज्यो हामी बंकरमा पुगिहाल्यौं। सबैजना आत्तिएको अवस्था थियौं। परिवारसँग पनि सम्पर्क गर्न पाइँदैन कि भन्ने त थियो। तर, राजदूतावास लगायतका अरू नेपाली साथीहरूले नआत्तिनुस्। ठूलो समूहको मिसायल डिस्पोज भइसकेको छ। केही प्रतिशत आएको पनि डिस्पोज भइसकेको छ। भनेर हामीलाई बारम्बार सूचना आइरहन्थ्यो आपू सुरक्षित रहनुहोस् भन्नुहुन्थ्यो। इजरायली डिफेन्स फोर्स आईडीएफका अनुसार इरानले तीन सयभन्दा बढी मिसाइल हानेको भनेको छ। तीमध्ये ९९ प्रतिशत मिसाइल डिस्पोज गरिएको दाबी छ। उक्त मिसाइलबाट १२ जना सामान्य घाइते भएको आईडीएफको दाबी छ। त्यसोत गत अक्टोबर ७ मा हमास विद्रोहीले आक्रमण गर्दा इजरायलमा करिब १४ सय मारिएका थिए। त्यसमा १० नेपाली विद्यार्र्थी परेका थिए। एक जना भने अझै बेपत्ता छन्। इजरायलले सिरियाको दमस्कसस्थित आफ्नो वाणिज्य दूतावासमा आक्रमण गरेकाले उसले बदला स्वरूप इजरायलमाथि प्रत्याक्रमण गरेको प्रतिक्रिया पनि दिएको छ।यता नेपालस्थित परराष्ट्र मन्त्रालयले पनि नेपालीहरू सुरक्षित रहेको बताएको छ। पश्चिम एसियामा बढ्दो तनावलाई लिएर परराष्ट्र मन्त्रालयले विज्ञप्ति जारी गर्दै सम्बन्धित सबै पक्षलाई अधिकतम संयम अपनाउँदै वार्ता र कूटनीतिको प्रयोग गरी शान्ति स्थापना गर्नको लागि आह्वान गरेको हो।संयम अपनाउँदै वार्ता र कूटनीतिको प्रयोग गर्न भन्दै मन्त्रालयले भनेको छ, नेपाल सरकारले पश्चिम एसिया क्षेत्रको विकासलाई नजिकबाट नियालिरहेको छ। हामी यस क्षेत्रमा बढ्दो तनाव र शत्रुताको वृद्धिप्रति गम्भीर रूपमा चिन्तित छौं। मन्त्रालयका प्रवक्ता अमृतकुमार राईले इजरायलमा रहेका नेपाली सुरक्षित रहेको सूचना आइरहेको बताए, उनले भने, इजरायलमा रहेका नेपाली सुरक्षित रहेको र आवश्यक सहयोग परेको खण्डमा दूतावाससँग सम्पर्कमा आउन सूचना इजरायलस्थित नेपाली दूतावासले दिएको छ। हामी दूतावाससँग निरन्तर सम्पर्कमा छौँ। नेपाली दूतावास भन्छ : इजरायलमा रहेका नेपाली सबै सुरक्षित छन् इजरायलस्थित नेपाली दूतावासले इजरायलमा रहेका नेपालीलाई इरानी आक्रमणले कुनै असर नपरेको स्पष्ट पारेको छ। दूतावासले विज्ञप्ति जारी गर्दै नेपाली सुरक्षित रहेको जानकारी गराएको हो। दूतावासको तथ्यांकअनुसार इजरायलमा हाल ५ हजार नेपाली केयरगिभरका रूपमा कार्यरत छन्। केही महिनाअघि कृषि क्षेत्रमा विदेशी कामदार खुला गरिएपछि पनि धेरै संख्यामा नेपालीहरू भारतको बाटो हुँदै त्यहाँ पुगेका छन्। इजरायलमा रहेका नेपालीलाई नेपाली दूतावासले पनि आवश्यक सुरक्षाका लागि स्थानीय सुरक्षा प्रोटोकलहरूको पालना गर्न, सुरक्षामा विशेष ध्यान दिन, अत्यावश्यक अवस्थामा बाहेक घरबाट बाहिर ननिस्कन तथा सुरक्षित आश्रयस्थलको सुविधा भएको स्थलको आसपासमै रहन आग्रह गरेको छ। अक्टोबर ७ मा हमास विद्रोहीले आक्रमण गर्दा इजरायलमा करिब १४ सय मारिएका थिए। जसमा १० नेपाली विद्यार्थी थिए। एकजना नेपाली विपिन जोशी हमास विद्रोहीको कब्जामा छन्। हमासको आक्रमणपछि २ सय ५० जनाभन्दा बढीलाई सरकारले उद्धार गरी स्वदेश फर्काएको थियो। दूतावासमा सम्पर्कका लागि द्वितीय सचिव कुमारबहादुर श्रेष्ठ, ०५२८२८९३०० र सहचारी सञ्जयकुमार साह ०५४५५८२०७७ तोकिएको छ।इजरायलमा सोमबार राति ११ बजेसम्म लागू हुने गरी शैक्षिक क्रियाकलाप बन्द गर्ने र ठूलो जमघट पनि नगर्न निर्देशन दिएको थियो।"
सुदूरपश्चिमको मुख्यमन्त्रीमा नागरिक उन्मुक्तिका दुवै दाबी अस्वीकृत,"धनगढी : सुदूरपश्चिम प्रदेशको मुख्यमन्त्रीमा पेस भएका दुवै दाबी अस्वीकृत भएको छ। प्रदेश प्रमुख नजिर मियाँले नागरिक उन्मुक्ति पार्टीका सांसद लक्ष्मण किशोर चौधरी र कैलाश चौधरीको दाबी अस्वीकृत गरेका हुन्। दुवैको दाबीमा निष्कर्षमा पुग्न नसकिएको प्रदेश प्रमुखको भनाइ छ। यसैबीच प्रदेश प्रमुख मियाँले दुई दुई भन्दा बढी दलहरूको समर्थनमा सरकार बनाउन थप दुई दिनको समय दिएका छन्। उनले वैशाख ६ गते बेलुका ५ बजेभित्र दाबी पेस गर्न आह्ववान गरेका छन्। 'नेपालको संविधानको धारा १६८ को उपधारा (२) बमोजिम सुदूरपश्चिम प्रदेशको प्रदेश सभामा प्रतिनिधित्व गर्ने दुई वा दुई भन्दा बढी दलहरुको समर्थनमा बहुमत प्राप्त गर्न सक्ने प्रदेश सभाको सदस्यलाई सुदूरपश्चिम प्रदेशको मुख्यमन्त्री नियुक्त गर्नका लागि मिति २०८१।०१।०२ गते बेलुका ५:०० बजे भित्र दाबी पेश गर्न आह्वान गर्नुभएकोमा नागरिक उन्मुक्ति पार्टीका दुई जना माननीय प्रदेश सभा सदस्य बाट दाबी पेश हुन आएको सन्दर्भमा दुबै दाबीको आधारमा निस्कर्षमा पुग्न नसकिएको हुदाँ माननीय प्रदेश प्रमुख नजिर मियाँज्यूले नेपालको संविधानको धारा १६८ को उपधारा (२) बमोजिम सुदूरपश्चिम प्रदेशको प्रदेश सभामा प्रतिनिधित्व गर्ने दुई वा दुई भन्दा बढी दलहरूको समर्थनमा बहुमत प्राप्त गर्न सक्ने प्रदेश सभा सदस्यलाई सुदूरपश्चिम प्रदेशको मुख्यमन्त्री नियुक्त गर्नका लागि स्पष्ट दावी सहित मिति २०८१।०१।०६ गते बेलुका ५:०० बजे भित्र दावी पेश गर्न आह्वान गर्नु भएको छ,' प्रवक्ता दीर्घराज भट्टले जारी गरेको पत्रमा उल्लेख छ।"
मधेस प्रदेशका मुख्यमन्त्री यादवले आज विश्वासको मत लिँदै,"जनकपुर : मधेस प्रदेश सरकारका मुख्यमन्त्री सरोजकुमार यादवले आज विश्वासको मत लिने भएका छन्। मधेस प्रदेशसभा सचिवालयका निमित्त सचिव अरुणकुमार झाले आज दिउँसो १ बजे बस्ने प्रदेशसभा बैठकमा मुख्यमन्त्रीबाट विश्वासको मत लिनेसम्बन्धी प्रस्ताव पेश गर्ने कार्यसूची रहेको जानकारी दिए। केन्द्रमा सत्तासमीकरण फेरिएसँगै तत्कालीन सत्तासाझेदार दल नेपाली कांग्रेसले समर्थन फिर्ता लिएपछि मुख्यमन्त्री यादवले विश्वासको मत लिन लागेका हुन्। उनले मुख्यमन्त्री नियुक्त भएयता यो चौथो पटक लिन लागेको विश्वासको मत हो। सरकारमा रहेका दलले समर्थन फिर्ता लिएपछि ३० दिनभित्र विश्वासको मत लिनुपर्ने प्रावधान छ। जनता समाजवादी पार्टी (जसपा) प्रदेश संसदीय दलका नेतासमेत रहेका मुख्यमन्त्री यादवलाई नेपाल कम्युनिष्ट पार्टी (एमाले), नेपाल कम्युनिष्ट पार्टी (माओवादी केन्द्र), नेपाल कम्युनिष्ट पार्टी (एकीकृत समाजवादी) र लोकतान्त्रिक समाजवादी पार्टीको समर्थन रहेको छ। एक सय सात सदस्यीय प्रदेशसभामा विश्वासको मतका लागि ५४ सदस्यको समर्थन चाहिन्छ। हाल सत्तागठबन्धन एक ठाउँमा रहे मुख्यमन्त्री यादवको पक्षमा स्पष्ट बहुमत छ। रासस"
जुनसुकै कालखण्डमा भएका भ्रष्टाचारको छानबिन गर्न सरकार तयार छ : प्रधानमन्त्री,"काठमाडौं : प्रधानमन्त्री पुष्पकमल दाहालले कानुनको सफल कार्यान्वयनबाट मात्रै देशमा सुशासनको प्रत्याभूति गर्न सकिने बताएका छन्। रणनीतिक तथा सामाजिकआर्थिक अनुसन्धानका लागि संस्था(आइएसएसआर)ले आयोजना गरेको कार्यक्रमलाई सम्बोधन गर्दै प्रधानमन्त्री दाहालले देशलाई सुशासन र समृद्धिको बाटोमा अगाडि बढाउन कानुन कार्यान्वयनको पाटोलाई विशेष ध्यान दिनुपर्ने बताए। मुलुकको समग्र विकास, नागरिकको हित अभिवृद्धि र सुशासन कायम गर्न भ्रष्टाचार नियन्त्रण अपरिहार्य रहेको उल्लेख गर्दै उनले भ्रष्टाचार नियन्त्रणमा संलग्न निकायलाई कानुन, जनशक्ति, स्रोत र साधनसहित अधिकार सम्पन्न बनाई सदाचार प्रत्याभूति गर्ने अवस्था सिर्जना गरिने बताए। 'भ्रष्टाचारसँग जोडिएका विषयको छानबिन र अनुसन्धान गरी कुनै पनि कालखण्डमा भएका भ्रष्टाचार र जो कोही भ्रष्टाचारीमाथि कानुनी कारबाही अगाडि बढाउन सरकार प्रतिवद्ध छ,' उनले भने, 'सरकारको प्राथमिकतामा सुशासन, सामाजिक न्याय र समृद्धि रहेका छन्। त्यसमध्ये सुशासन कायम गर्ने प्रश्नलाई सबैभन्दा अग्रभाग राखेर सोहीअनुरूप कार्यान्वयनको प्रक्रिया पनि अगाडि बढिरहेकै छ।' उनले भ्रष्टाचार नियन्त्रण तथा सुशासन कायम गर्ने राज्यको नीतिलाई व्यवहारमा रूपान्तरण गर्न तीनै तहका सरकार, निजी क्षेत्र, नागरिक समाज, सञ्चार जगत् एवं आम नागरिक सबैसँग निरन्तर समन्वय, सहयोग र सहकार्य अपरिहार्य रहेको बताए। 'कानुनको सफल कार्यान्वयनबाट मात्र राज्य व्यवस्था सही ढंगले सञ्चालन हुन्छ। संविधानले अंगीकार गरेका मूल्य मान्यताहरू तथा प्रत्याभूति गरेका हक अधिकारको कार्यान्वयन गर्न कानुनहरू निर्माण भएर कार्यान्वयनमा छन्। ती सबै कानुन कार्यान्वयन गर्दै देशलाई सुशासन र समृद्धिको यात्रामा डोर्याउन आवश्यक छ,' प्रधानमन्त्री दाहालले भने। सुशासनको प्रत्याभूतिका निम्ति दण्ड र पुरस्कारको वैज्ञानिक नीति, मापदण्ड र कार्यान्वयन जरूरी पर्ने बताउँदै उनविकास आयोजनाहरूमा राम्रो गर्नेहरूलाई पुरस्कृत र गलत गर्नेहरूलाई दण्डित गर्ने नीति, योजना र कार्यक्रमबाट सुशासन स्थापित गर्दै विकास आयोजनाको कामलाई तीव्रता दिने प्रक्रियामा अगाडि बढेको बताए। 'विकास आयोजनाहरूमा हाम्रा उपलब्धीहरू केकस्ता रहे, समस्या र चुनौतीहरू कहाँके रहे, त्यसको समाधानका निम्ति नीतिगत, कानुन, संस्थागत, संरचनागत र कार्यशैलीगत क्षेत्रमा केकस्तो सुधार आवश्यक छ भन्नेबारे गम्भीर छलफल भइरहेको छ,' उनले भने।"
"मधेस प्रदेशसभामा जनमतएमालेबीच चर्काचर्की, सप्तरी घटनाको छानबिन माग गर्दै अवरोध गरेपछि बैठक स्थगित",जनकपुरधाम : मधेस प्रदेशसभाका सांसदहरूबीच प्रदेशसभा बैठकमा चर्काचर्की भएको छ। मुख्यमन्त्री सरोजकुमार यादवले विश्वासको मत लिने कार्यसूची रहेका बेलामा जनमतले सप्तरी घटनाको छानबिनको माग राखेर संसद चल्न नदिने अडान लिएपछि चर्काचर्की भएको हो। नेकपा एमाले सचेतक दीपेन्द्र ठाकुरले व्यक्तिगत घटनालाई लिएर सदन अवरोध गर्न नहुने भनेपछि चर्काचर्की भएको हो। जनमतमा सांसदहरू रोष्टम घेराउ गर्न पुगेपछि एमालेले प्रतिरोध गरेको थियो। दुई पार्टीका सांसदहरूबीच विवाद बढेपछि मर्यादापालकहरूले रोकेका थिए। विवाद बढ्दै गएपछि सभामुख रामचन्द्र मण्डलले सभा १० मिनेटका लागि स्थगित गरेका छन्। अहिले सर्वपक्षीय बैठक बसिरहेको छ।
इलाम२ मा उपनिर्वाचनको रौनक : चुनावी 'एजेण्डा' सुनाउँदै घरघरमा उम्मेदवार,"इलाम : गत भदौ २६ गते नेकपा (एमाले) का उपाध्यक्ष तथा संविधान सभाका अध्यक्ष सुवास नेम्वाङको निधन भएपछि हुन लागेको उपनिर्वाचनका लागि इलाम २ मा उम्मेदवाहरू अहिले मतदाताको घरमा पुग्ने क्रमलाई तीव्रता दिएका छन्। सडक,शिक्षा स्वास्थ, खानेपानीलगायतका भौतीक पूर्वाधारको अभावमा दशकौंदेखि उपेक्षित बनेको इलाम २ मा अहिले उम्मेदवार आश्वासनको पोको बोकेर भुँइ मान्छेहरूलाई नमस्कार गर्न व्यस्त छन् । सबैको आँकलन आफूले चुनाव जित्ने नै छ । स्वर्गीय सुवास चन्द्र नेम्वाङ पुत्र सुहाङ नेम्बाङलाई नेकपा माओवादीको समेत साथ छ । गत निर्वाचनमा एमालेले २६ हजार ५६२ मत पाएको थियो भने प्रत्यक्षतर्फ नेम्वाङले ३० हजार २० मत पाएका थिए । यसपटक समानुपातिकमा ५ हजार १५३ मत पाएको माओवादी पनि एमालेलाई नै मत दिन तयार भएको छ । यसअघि माओवादीको मत काङ्ग्रेसका उम्मेदवार डम्बर खड्काले पाएका थिए । उद्यपी साथैमा रहेको भनिएको नेकपा एकीकृत माओवादीका नेता कार्यकर्ता भने स्वतन्त्र उम्मेदवार डकेन्द्र सिंह थेगिङतर्फ खुलेर उभिएका छन् । नेपाली कांग्रेस इलामका सभापति डम्बर बहादुर खड्का आफ्नो जित सु्निश्चित भएको दावी गर्छन्। उनले भने,'जनताको सुखदुःखमा साथमै छु, भूगोल बुझेको छु, समस्या सबै थाहा छ, मतदाताले मलाई नै जिताउनुहुनेछ । खड्काले अघिल्लो निर्वाचनमा २९ हजार ९०६ मत पाएका थिए । यस बेला उनलाई नेका माओवादी र नेकपा (एस)को साथ थियो । कांग्रेसका दह्रा आकांक्षी ठानिएका भेषराज आचार्य खड्कासँग चुनावी मैदानमा देखिएपछि कांग्रेसमा उत्साह छाएको छ । कांग्रेस नेता गगन थापा, डा शेखर कोइरालालगायतलाई मतदाता माझ उतारेको कांग्रेसले चुनाव प्रचारलाई व्यवस्थित रुपमले अघि बढाएको जनाएको छ । गत निर्वाचनमा समानुपातिकतर्फ ५८६ मत प्राप्त गरेको नेकपा (एस)का उम्मेदवार जितबहादुर राईले पनि चुनावी अभियानलाई तीव्र बनाएका छन् । उनले इलाम क्षेत्र २ को भूगोल र समस्या बुझेको उम्मेदवार भएकाले यसपटक आफूले सबै उम्मेदवारलाई उछिन्ने दावी गरे । राष्ट्रिय स्वतन्त्र पार्टी (रास्वपा)का उम्मेदवार मिलन लिम्बु पनि चुनावी अभियानमा छ । उनले नागरिकको पक्षमा काम गर्ने बताए । उनले मतदाताको मायाले आफूलाई थप हौसला मिलेको जिकिर गरे। राष्ट्रिय प्रजातन्त्र पार्टीका लक्ष्मी गुरुङले पनि जनताको आवश्यकता अनुसार काम गर्ने योजना सुनाउँदै आफूले नै जित निकाल्ने दावी गर्छन् । गत निर्वाचनमा राप्रपाले सो क्षेत्रबाट ११९१ मत समानुपातिकमा प्राप्त गरेको थियो भने राप्रपाको उम्मेदवारले ५१० मत प्राप्त गरेका थिए । पहिचानवादी उम्मेदवारको रुपमा चर्चा कमाएका स्वतन्त्र उम्मेदवार डकेन्द्रसिंह थेगिमले पनि चुनावी अभियानलाई तीव्र बनाएका छन् । उनलाई पहिचानवादी मतदाता र धरानका मेयर हर्क साङपाङको साथ छ । इलाम २ मा अर्जुन कुमार शाही (स्वतन्त्र), गणेश बहादुर चौहान (राष्ट्रिय प्रजातन्त्र पार्टी नेपाल), जयवन्त विक्रम शाह (राष्ट्रिय मुक्ति आन्दोलन नेपाल), डाक प्रसाद गौतम (स्वतन्त्र), दिनेश बोहोरा (स्वतन्त्र), धनराज मगर (नेशनल रिपव्लिक नेपाल), प्रेम कुमार थाम्सुहाङ(जनमत पार्टी)मनि बहादुर लिम्बु (मंगोल नेशनल अर्गनाईजेशन), मनोज निरौला (स्वतन्त्र), योगेन्द्र गुरुङ(स्वतन्त्र), राज वश्याल (स्वतन्त्र), रेशम बहादुर सुनार(नेपाल जनता दल), श्याम बहादुर दर्जी (नेपाल मजदुर किसान पार्टी) सहित १९ जना चुनावी मैदानमा छन् । कांग्रेस उम्मेदवार खड्काको क्षेत्र बनाउने आठ अवधारणा कृषि, पर्यटनको दृष्टिले निक्कै अघि रहेको इलाम क्षेत्र न २ मा अहिले चुनावी चहलपहल निक्कै बढेको छ । उम्मेदवारहर कोही लिखित त कोही मौखिक रुपमा सो क्षेत्रको विकासका अवधारणा सुनाउँदै मतदाताको घरघरमा पुग्ने गरेका छन्। नेपाली कांग्रेसका उम्मेदवार खड्काले आफ्नो क्षेत्रको विकासका लागि ८ वटा अवघारणा आइतबार सार्वजनिक गरेका छन् । वैशाख १५ मा हुने उपनिर्वाचनमा उम्मेदवार खड्काले इलम इलाम अवधारणसहित ८ वटा मुद्दा अगाडि सारेका हुन् । उनले अभिभावक कृषि बैंक तथा बीमा, बाटोदेखि विकाससम्म, इलमी इलामेली शिक्षा, इलामेली उद्यमशीलता स्कुल र इलाम लगानी सम्मेलन २०८२ लाई मुख्य मुद्दा बनाएका छन् । खड्काले भने आठ (अ) र चिया को बजारिकरणमा काम गर्ने योजना बनाएको छु । उनले कृषि उपजको बजारी करण र उचित मुल्यका लागि समेत काम गर्ने प्रतिवद्धता जनाएका छन् । कृषि अनुदान, कृषि तथा पशु विमालाई किसानको उन्नतीमा लगाउने उनको अवधारणा पत्रमा उल्लेख छ । यस्तै इलाम भ्रमण वर्ष २०८२, इलाम डिजिटाइजेसन २० र प्रबुद्ध कार्यान्वयन समूह उम्मेदवार खड्को मुद्दा बनेको छ । उम्मेवार खड्काले इलम इलामअवधारणाले इलाम २ बासीको आवश्यकता, आकांक्षा, मर्म र अनुभूति आत्मसात गरेको बताएका छन् । इलााममा पत्रकार सम्मेलन गरेर खड्काले आफ्नो अवधारणा सार्वजनिक गरेका हुन् ।"
क्यामेरा फोड्ने र माइक भाँच्नेसँग क्षतिपूर्ति भराउन सभामुखको निर्देशन,जनकपुर : मधेस प्रदेशका सभामुख रामचन्द्र मण्डलले क्यामरा फोड्ने र माइक भाँच्ने सांसदसँग क्षतिपूर्ति भराउन निर्देशन दिएका छन्। विश्वासको मत लिन कार्यविधि बनेको बेलामा प्रतिपक्षी दलको माग सम्बोधन भए पनि संसदीय मर्यादा विपरीत तोडफोड गरेको भन्दै सभामुख मण्डलले क्षतिपूर्ति भराउन निर्देशन दिएका हुन्। संसदीय मर्यादा विपरीत अमर्यादित क्रियाकलाप गरेको भन्दै जनमतका सांसदहरूलाई निकाल्न मर्यादापालकलाई निर्देशन दिँदा बैठक बहिष्कार गरेको थियो। त्योसँगै कांग्रेस र लोसपा पार्टीसमेत बैठक बहिषकार गरेको थियो।
"१९ जना डीएसपीको पदस्थापन, को कहाँ ?","काठमाडौं : नेपाल प्रहरीमा बढुवा भएका १९ जना प्रहरी नायव उपरीक्षक (डीएसपी) को पदस्थापन भएको छ । सोमबार प्रहरी प्रधान कार्यालयले प्रहरी निरीक्षकबाट डीएसपीमा बढुवा भएकालाई पदस्थापन गरेको हो । बढुवा हुँदा पहिलो नम्बरमा काठमाडौं उपत्यका अपराध अनुसन्धान कार्यालय परिचालन कक्षमा कार्यरत निर्मल पनेरु, दोस्रो नम्बरमा रहेका ऋषिराम घर्तीमगर, तेस्रोमा दिपक मल्ल र १९ औं नम्बरमा कमलकुमार खड्का थिए। पनेरुलाई जिल्ला प्रहरी परीसर काठमाडौं अपराध नियन्त्रण शाखा, घर्तिलाई गण्डकी प्रदेश प्रहरी गण र मल्ललाई प्रहरी प्रदेश कार्यालयको मानव स्रोत व्यवस्थापन शाखा नेपालगन्जमा पदस्थापन गरिएको छ। हेर्नुहोस् कुन डीएसपीको कहाँ पदस्थापन भयो ?"
डीआईजी उमेशराज जोशी र भिमप्रसाद ढकाल एआईजीमा बढुवा सिफारिस,"काठमाडौं : नेपाल प्रहरीका प्रहरी नायव महानिरीक्षक (डीआईजी) उमेश राज जोशी र भिमप्रसाद ढकाल अतिरिक्त महानिरीक्षक (एआईजी) मा बढुवा सिफारिस भएका छन्। सोमबार बसेको बढुवा समितिको बैठकले एआईजी पदमा राष्ट्रिय प्रहरी प्रशिक्षण प्रतिष्ठान महाराजगञ्जमा कार्यरत जोशी र प्रहरी प्रधान कार्यालय नक्सालमा कार्यरत ढकाललाई बढुवा गर्न सिफारिस गरिएको प्रहरी महानिरीक्षक बसन्तबहादुर कुँवरले जानकारी दिए। उनका अनुसार नेपाल प्रहरीमा उमेर हदका कारण अवकाश भई रिक्त हुन आउने दुई पदमा उनीहरुलाई बढुवाका लागि सिफारिस गरिएको हो। बढुवा समितिका सदस्यसचिव कुँवरले जारी गरेको सूचनामा भनिएको छ, प्रहरी नियमावली २०७१ (संशोधन सहित) को परिच्छेद  ११ नियम १२७ (१) को देहाय (क) (२) बमोजिम नेपाल प्रहरीमा जनपद प्रहरी समूहतर्फ उमेर हदका कारण अवकाश भई रिक्त हुन आउने प्रहरी अतिरिक्त महानिरीक्षक पद संख्या २ (दुई) मा बढुवा गर्न मिति २०८१।०१।०३ गते बसेको बढुवा समितिको बैठकको निर्णय अनुसार देहाय बमोजिमको जनपद प्रहरी समूहतर्फका प्रहरी नायव महानिरीक्षकहरुलाई सोही समूहतर्फको प्रहरी अतिरिक्त महानिरीक्षक पदमा बढुवाका लागि गरिएको सिफारिस सूची प्रहरी नियमावली, २०७१ (संशोधन सहित) को नियम २७ को उपनियम (४) अनुसार सम्बन्धित सबैको जानकारीका लागि प्रकाशित गरिएको छ। जोशी ७३८३६८ प्राप्तांकसहित पहिलो नम्बरमा र ढकाल ७३६३०६ प्राप्तांकसहित दोस्रो नम्बरमा बढुवा सिफारिसमा परेका छन्। उमेरहदका कारण वैशाखको पहिलो साता एआईजी सन्दीप भण्डारी र एआईजी मिरा चौधरी थारु अवकाश हुन लागेका हुन्।"
"मधेस प्रदेशसभा बैठक दोस्रोपटक स्थगित, प्रतिपक्षी दलको अवरोधले माइक भाँचियोक्यामेरा फोडियो",जनकपुर : मधेस प्रदेशका मुख्यमन्त्री सरोज कुमार यादवको दोस्रो पटक पनि विश्वासको मत लिने प्रयास असफल भएको छ। प्रतिपक्षी दल नेपाली कांग्रेस र जनमत पार्टीले अवरोध गरेपछि मुख्यमन्त्रीले विश्वास मत लिन नसकेका हुन्। जनमतका सांसदले मुख्यमन्त्रीको राजीनामा माग गर्दै संसद अवरोध गरेको थियो। जनमतले आफ्ना सांसदमाथि भएको आक्रमणको छानबिन समित गठन गर्नुपर्ने माग राखेका थिए। त्यस क्रममा प्रदेशसभाको माइक समेत भाँच्चिएको थियो। प्रदेशसभा सचिवालयका अनुसार माइक भाँचिएको र क्यामेरा फुटेको छ। दोहोरो झडपको अवस्था आएपछि सभामुखले १० मिनेटका लागि बैठक स्थगित गरेका छन्। यसअघि पनि संसद अवरुद्ध हुँदा सभामुखले बैठक स्थगित गरेका थिए।
महालेखापरीक्षकमा तोयम राया सर्वसम्मत अनुमोदन,"काठमाडौं : महालेखापरीक्षक तोयम रायालाई सर्वसम्मतिले अनुमोदन भएका छन्। मंगलबार संसदीय सुनुवाइ समितिले महालेखापरीक्षक तोयम रायालाई सर्वसम्मतिले अनुमोदन गरेको हो। समितिका सभापति पशुपतिशमशेर जबराले प्रस्तावित महालेखापरीक्षकमा रायाको नाम सर्वसम्मतिले अनुमोदन गरेको बताए। प्रस्तावित रायाले कार्ययोजना प्रस्तुत गर्दै बेरूजु कम गर्न आफूले काम गर्ने प्रतिबद्धता व्यक्त गरेका थिए। संवैधानिक परिषद्को गत चैत १८ गतेको बैठकले रायालाई महालेखापरीक्षक पदमा नियुक्तिका लागि सिफारिस गर्ने निर्णय गरेको थियो। त्यसपछि समितिले रायाविरुद्ध उजुरी आह्वान गर्दा एकमात्र उजुरी परेको थियो। प्राप्त उजुरी र सूचनाका आधारमा संसदीय सुनुवाई पछि रायालाई नियुक्तिका लागि सर्वसम्मतले अनुमोदन गरिएको समिति सभापति पशुपतिशम्भेर जवराले जानकारी दिए। त्यसअघि संसदीय सुनुवाईका क्रममा रायाले भावी कार्ययोजनाका बारेमा समितिमा जानकारी गराएका थिए । उनले लेखापरीक्षणबाट औल्याएका विषयहरुलाई एकरुपता ल्याउनुपर्ने, सूचना प्रविधिको अधिकतम प्रयोग गर्नुपर्ने बताए। समयमा नै लेखा परिक्षण हुन नसकेका निकायहरुलाई तत्काल लेखा परीक्षणको दायरामा ल्याउनुपर्ने उनको भनाई छ। उनले बेरुजुको विषयमा प्रदेशहरुसँग छलफल गर्न देखिएका समस्या समाधान गर्नुपर्ने औल्याए। गत जेठ १० गते महालेखा परीक्षक टंकमणि शर्माको पदावधि सकिएपछि सो पद रिक्त थियो। संसदीय सुनुवाइपछि राष्ट्रपतिले महालेखा परीक्षक नियुक्त गर्ने संवैधानिक प्रावधान छ। राया राष्ट्रिय तथ्यांक कार्यालयका सचिव थिए। उनी ६ वर्षका लागि महालेखा परीक्षकमा हुनेछन्।"
सुदूरपश्चिममा सरकार गठनका लागि दोस्रोपटक आह्वान,"धनगढी : एउटै पार्टीबाट दुई जनाले मुख्यमन्त्रीमा दाबी पेस गरेपछि सुदूरपश्चिममा प्रदेश प्रमुखले दोस्रो पटक मुख्यमन्त्रीमा दाबी आह्वान गरेका छन्। प्रदेश प्रमुख नजिर मियाँले वैशाख ६ गते बेलुकी ५ बजेसम्म संविधानको धारा १६८ (२) अनुसार नै मुख्यमन्त्रीको दाबी आह्वान गरेका हुन्। संविधानको धारा १६८ (२) मा दुई वा दुई वा दुईभन्दा बढी दलको समर्थनमा मुख्यमन्त्री दाबी गर्ने प्रावधान छ। यसअघि प्रदेश प्रमुख मियाँले वैशाख २ गते बेलुकी ५ बजेसम्म मुख्यमन्त्रीको दाबी पेस गर्ने समय तोकेका थिए। वैशाख २ गते सत्ता गठबन्धनलाई चुनौती दिदै का्ग्रेसका १८, समाजवादीका ४, राप्रपाका १ र नागरिक उन्मुक्तिका ७ जना प्रदेश सभा सदस्यको समर्थन रहेको भन्दै उन्मुक्तिका लक्ष्मण किशोर चौधरीले मुख्यमन्त्रीमा दाबी पेस गरेका थिए। त्यसलगत्तै नागरिक उन्मुक्तिकै कैलाश चौधरीले पनि माओवादीका ११, एमालेका १०, नागरिक उन्मुक्तिका ७ जना र स्वतन्त्र प्रदेश सभा सदस्यको समर्थन रहेको भन्दै दाबी पेस गरेका थिए। मुख्यमन्त्रीमा नागरिक उन्मुक्तिबाटै २ जनाको दाबी परेपछि प्रदेश प्रमुख नजिर मियाँले दलहरूसँग अध्ययनका लागि २ दिनको समय मागेका थिए। नागरिक उन्मुक्तिकै दुई जनाको दाबी परेको र उसका ७ जनाको समर्थन लक्ष्मण किशोरलाई हो वा कैलाशलाई भन्ने कुराको स्पष्टता नभएकाले प्रदेश प्रमुख नजिर मियाँले दुबैको दाबी खारेज गरी वैशाख ६ गते विहीबार बेलुकी ५ बजेसम्म स्पष्ट बहुमत खुल्ने गरी मुख्यमन्त्रीमा दाबी पेस गर्न सूचना जारी गरेका छन्। नागरिक उन्मुक्तिबाट मुख्यमन्त्री दाबी पेस गरेका लक्ष्मणकिशोर रेशम पक्षका हुन भने कैलाश रञ्जीता पक्षका हुन्। ७ जना प्रदेश सभा सदस्य रहेको नागरिक उन्मुक्तिभीत्र ५ जना रेशमको पक्षमा र २ जना रञ्जीताको पक्षमा देखिएका छन्। यसअघि मंगलबार दिउसो नेकपा एकीकृत समाजवादीले पनि लक्ष्मण किशोर चौधरीलाई दिएको समर्थन फिर्ता लिएको थियो। समाजवादीका संसदीय दलका नेता दीर्घबहादुर सोडारी आफै प्रदेश प्रमुखको निवासमा पुगेर समर्थन फिर्ता लिएको पत्र प्रदेश प्रमुख मियाँलाई बुझाएका थिए। ५३ प्रदेश सभा सदस्य रहेको सुदूरपश्चिममा १ जनाको निधन भएपछि अहिले ५२ प्रदेश सभा सदस्य छन्। कांग्रेस १८, माओवादी सभामुखसहित ११, नेकपा एमाले उपसभामुख सहित १०, नागरिक उन्मुक्ति पार्टी ७, समाजवादी ४, राप्रपा १ र स्वतन्त्र १ जना सदस्य छन्। सरकार बनाउनका लागि २७ जनाको बहुमत आवश्यक पर्छ।"
गठबन्धनमा खटपट आएपछि प्रधानमन्त्री प्रचण्ड र झलनाथ खनालबीच भेटवार्ता,"काठमाडौं : सत्ता गठबन्धनमा खटपट आएपछि प्रधानमन्त्री पुष्पकमल दाहाल प्रचण्ड र नेकपा एकीकृत समाजवादीका सम्मानित नेता झलनाथ खनालबीच भेटवार्ता भएको छ। आज बिहान प्रधानमन्त्रीको सरकारी निवास बालुवाटारमा प्रधानमन्त्री प्रचण्ड र पूर्वप्रधानमन्त्री खनालबीच भेटवार्ता भएको बालुवाटार स्रोतले जनाएको छ। उनीहरुबीच सुदूरपश्चिम प्रदेशको सरकार गठन, उपनिर्वाचन र समसामयिक विषयमा छलफल भएको छ। प्रधानमन्त्री प्रचण्डले एकीकृत समाजवादीलाई सुदूरपश्चिमबाट ब्याक गराउन छलफल केन्द्रित गरेका हुन्। सुदूरपश्चिममा एकीकृत समाजवादी विद्रोह गर्दै प्रतिपक्षी कांग्रेससँग नयाँ गठबन्धनका लागि टाँसिएपछि राष्ट्रिय राजनीतिमा हलचल पैदा भएको छ। यससँगै संघीय र केही प्रादेशिक सरकारको भविष्य अन्योलमा परेको छ। आइतबार प्रधानमन्त्री पुष्पकमल दाहाल, एमाले अध्यक्ष केपी शर्मा ओली, जसपा अध्यक्ष उपेन्द्र यादव र समाजवादीका अध्यक्ष माधवकुमार नेपालबीच सुदूरपश्चिममा सरकार बनाउनेबारे बालुवाटारमा आइतबार छलफल भएको थियो। उक्त छलफलमा सुदूरपश्चिम नागरिक उन्मुक्तिलाई दिने प्रस्ताव आउनेबित्तिकै माधव कुमार नेपाल बैठक छोडेर हिँडेका थिए। त्यसपछि सत्ता गठबन्धनकै घटक दल नेकपा एकीकृत समाजवादीले कांग्रेसको गठबन्धनमा सहभागी भएर नागरिक उन्मुक्ति (रेशम पक्ष) का लक्ष्मण किशोर चौधरीलाई मुख्यमन्त्रीमा समर्थनमा गरेको छ। समाजवादीका सुदूरपश्चिम संसदीय दलका नेता दीर्घबहादुर सोडारी आफैं प्रदेश प्रमुखको कार्यालयमा पुगेर आफ्नो समर्थन कांग्रेस, उन्मुक्ति (रेशम पक्ष)गठबन्धनमा रहेको दाबी गरेका छन्। यता एमालेमाओवादीको गठबन्धनले कैलाश चौधरीलाई मुख्य मन्त्री बनाउन दाबी पेश गरेका छन्। लक्ष्मण किशोरले कांग्रेसका १८, उन्मुक्तिका ७,समाजवादीका ४ र राप्रपा १ गरी आफूसँग ३० जनाको समर्थन रहेको दाबी गरेका छन्। तर, नागरिक उन्मुक्तिकै कैलाश चौधरीले पनि आफूसँग माओवादीका ११, एमालेका १०, नागरिक उन्मुक्तिका ७ र स्वतन्त्र एक जना गरी २९ जनाको समर्थन रहेको भन्दै प्रदेश प्रमुख नजिर मियाँ समक्ष मुख्यमन्त्रीको दाबी पेस गरेका छन्। कैलाश चौधरी उन्मुक्तिकी अध्यक्ष रञ्जिता पक्षका हुन्। मुख्यमन्त्रीका लागि दुईजनाको दाबी पेस भएकाले कसलाई नियुक्त गर्ने विषयमा अन्यौल देखिएको छ। कानुनी परामर्शपछि दुवै पक्षलाई सनाखतका लागि बोलाएर बहुमत सिद्ध गर्ने सांसदलाई मुख्यमन्त्री नियुक्त गरिने भएको छ। मुख्यमन्त्री नदिएको झोंकमा नेकपा एकीकृत समाजवादीले कांग्रेस र उन्मुक्तिको रेशम पक्षलाई सहयोग गरेको हो। आइतबार नेपाली कांग्रेस, उन्मुक्तिको रेशम चौधरी समूह, समाजवादी र राप्रपाले मुख्यमन्त्रीमा उन्मुक्तिका लक्ष्मणकिशोर चौधरीलाई मुख्यमन्त्री बनाउन समर्थन जनाएपछि सत्ता गठबन्धन नै धरापमा परेको हो। समाजवादीले आफ्नो भागमा परेको मुख्यमन्त्रीको पद शीर्ष नेताहरूले काटेको आरोप लगाएको छ।"
"मधेसमा लोसपाका मन्त्रीले दिए राजीनामा, सरकारलाई दिएको समर्थन पनि फिर्ता लिँदै",जनकपुरधाम : लोकतान्त्रिक समाजवादी पार्टीले मधेस प्रदेश सरकारलाई दिएको समर्थन फिर्ता लिने तयारी गरेको छ। पार्टीबाट मन्त्री बनेका रमेशप्रसाद कुर्मीले मंगबार राजीनामा दिएका छन्। वनमन्त्री कुर्मीको राजीनामासँगै मुख्यमन्त्री सरोज यादव दिएको समर्थन फिर्ता लिने तयारी भइरहेको लोसपा सांसदहरूले बताएका छन्। मुख्यमन्त्री यादवले आज विश्वासको मत लिन लिने कार्यक्रम रहे पनि जनमतको अवरोधका कारण प्रदेशसभा बैठक स्थगित भएको छ। १० मिनेटका लागि बैठक स्थगित गरिए पनि हालसम्म बैठक सुचारु हुन सकेको छैन।
"एकीकृत समाजवादीले लक्ष्मण किशोरलाई गरेको समर्थन फिर्ता गर्दै, दीर्घ सोडारीले मुख्यमन्त्रीको दाबी पेस गर्ने","धनगढी : सुदूरपश्चिम प्रदेशको मुख्यमन्त्रीमा नेकपा एकीकृत समाजवादी संसदीय दलका नेता दीर्घ सोडारीले दाबी पेस गर्ने भएका छन्। नागरिक उन्मुक्ति पार्टीका सांसद लक्ष्मण किशोर चौधरीलाई यसअघि दिएको समर्थन फिर्ता लिँदै सोडारीले मुख्यमन्त्रीमा दाबी पेस गर्ने तयारी गरेका हुन्। सत्ता गठबन्धनका चार दलबीच मंगलबार बसेको बैठकले पूर्व सहमतिअनुसार सोडारीलाई मुख्यमन्त्री बनाउने सहमति गरेको हो। बैठकमा नेकपा एमाले, माओवादी केन्द्र, नागरिक उन्मुक्ति पार्टी र समाजवादीका नेताहरू सहभागी थिए। प्रधानमन्त्री पुष्पकमल दाहालले पनि एकीकृत समाजवादीका नेता झलनाथ खनालसँग सुदूरपश्चिम प्रदेशको विषयमा छलफल गरेका थिए। बैठकमा खनालले पूर्व सहमतिअनुसार मुख्यमन्त्री आफूहरूलाई दिन आग्रह गरेका थिए। एकीकृत समाजवादीले यसअघि आइतबार नागरिक उन्मुक्ति पार्टीका सांसद लक्ष्मणलाई मुख्यमन्त्रीमा समर्थन गरेको थियो। लक्ष्मणलाई नागरिक उन्मुक्ति पार्टी, कांग्रेस र एकीकृत समाजवादीले समर्थन गरेको थियो। सोही दिन नागरिक उन्मुक्तिका तर्फबाट कैलाश चौधरीले पनि मुख्यमन्त्रीमा दाबी पेस गरेका थिए। उनलाई एमाले र माओवादी केन्द्र र नागरिक उन्मुक्तिको समेत समर्थन रहेको दाबी गरिएको थियो। लक्ष्मण रेशम पक्षका हुन् भने कैलाश रञ्जिता पक्षका हुन्।"
'ठाकुरप्रसाद डाँगीलाई सहिद घोषणा नगरे राप्रपाले आन्दोलन गर्ने',काठमाडौं : राष्ट्रिय प्रजातन्त्र पार्टी (राप्रपा)का सहमहामन्त्री रवीन्द्रप्रताप शाहले ठाकुर प्रसाद डाँगीलाई सरकारले सहिद घोषणा नगरे राप्रपाले कडा सडक अन्दोलन गर्ने चेतावनी दिएका छन्। राजधानीमा आयोजित एक कार्यक्रममा बोल्दै शाहले डाँगीलाई सहिद घोषण नगरे सरकारले चर्को मूल्य चुकाउनुपर्ने बताए । गृहमन्त्री रवि लामिछानेले शान्तिपूर्ण रुपमा परिचालन गरिएको अन्दोलनमा गरेको दमन नेपालकै इतिहासमा अक्ष्मय रहेको बताउँदै शाहले अन्दोलनमा गरिएको दमन निन्दनीय रहेको धारणा राखे।उनले राप्रपाको बैशाख १६ र १७ गते बस्ने केन्द्रीय कार्यसम्पादन समितिको बैठकले थप अन्दोलनको घोषणा गर्ने जानकारी समेत दिए। राप्रपाले चैत्र २७ गते काठमाडौंमा गरेको आन्दोलनमा सहभागी भएका डाँगी प्रहरीले प्रहार गरेको अश्रुग्याँस लागेर गम्भीर बनेका थिए। डाँगीको उपचारका क्रममा सोमबार निधन भएको हो। गणतन्त्र असफल भइसकेको जिकिर गर्दै शाहले राष्ट्रपतिको स्थानमा राजातन्त्र नभई राजसंस्था स्थापन गर्ने राप्रपाको मूल एजेन्डा भएको बताए ।
सुदूरपश्चिममा एकीकृत समाजवादीले लक्ष्मण किशोरलाई दिएको समर्थन लियो फिर्ता,"धनगढी : सत्ता गठबन्धनका चार दलहरूबीच नेकपा एकीकृत समाजवादीका दीर्घ सोडारीलाई मुख्यमन्त्री बनाउने सहमति भएपछि समाजवादीले लक्ष्मण किशोर चौधरीलाई दिएको समर्थन फिर्ता लिएको छ। सत्ता गठबन्धनबीच सुदूरपश्चिममा समाजवादीलाई मुख्यमन्त्री दिने सहमति भएपछि समाजवादीले समर्थन फिर्ता लिएको हो। समाजवादीका नेता दीर्घ सोडारी आफैं प्रदेश प्रमुखको कार्यालयमा पुगेर समर्थन फिर्ता लिएका हुन्। वैशाख २ गते नेपाली कांग्रेस, एकीकृत समाजवादी र राप्रपाको समर्थनमा नागरिक उन्मुक्तिका लक्ष्मण किशोर चौधरीले मुख्यमन्त्रीमा दाबी पेस गरेका थिए। कांग्रेस १८, समाजवादी ४, राप्रपा १ र आफ्ना ७ जना गरी उनले २९ जनाको समर्थन रहेको दाबी पेस गरेका थिए। एकीकृत समाजवादीले लक्ष्मण किशोरलाई दिएको समर्थन फिर्ता लिने भएपछि अब लक्ष्मण किशोरसँग २५ जना प्रदेशसभा सदस्य बाँकी रहन्छन्। तर, उनकै पार्टीका ७ जनामध्ये २ जना उनलाई समर्थन नगर्ने पक्षमा छन्। बैठकमा एकीकृत समाजवादीले समर्थन फिर्ता लिने निर्णय भएपछि कुनै पनि दाबीकर्ताको स्पष्ट बहुमत नभएकाले प्रदेश प्रमुखले मुख्यमन्त्री दाबीका लागि थप समय दिन सक्छन्। वैशाख २ गते नागरिक उन्मुक्तिकै कैलाश चौधरीले पनि मुख्यमन्त्रीमा दाबी पेस गरेका थिए। स्रोतकाअुनसार कैलाशले पनि आफ्नो दाबी फिर्ता दिने सहमति भएको छ। ५३ प्रदेश सभा सदस्य रहेको सुदूरपश्चिममा १ जनाको निधन भएपछि अहिले ५२ प्रदेश सभा सदस्य छन्। सरकार बनाउनका लागि २७ जनाको बहुमत आवश्यक पर्छ। समाजवादीसँग अब माओवादीका ११, एमालेका १०, आफ्ना ४, एक जना स्वतन्त्र र २ जना नागरिक उन्मुक्तिका भए पनि सरकार बनाउने सम्भावना बलियो बनेको छ।"
"मधेसका मुख्यमन्त्री यादवले चौथोपटक पाए विश्वासको मत, प्रतिपक्षीको बहिष्कार","जनकपुर : मधेस प्रदेशका मुख्यमन्त्री सरोज कुमार यादवले चौथो पटक विश्वासको मत पाएका छन्। मुख्यमन्त्री सरोज कुमार यादवले चौथो पटक विश्वास मत पाउँदा प्रतिपक्ष दलहरूले भने बहिष्कार गरेका छन्। संसदीय छानबिन समितिको माग गर्दै आएको जनमतसँगै नेपाली कांग्रेस र लोकतान्त्रिक समाजवादी पार्टीले मत विभाजन हुँदै गर्दा बैठकस्थल छाडेका थिए। मुख्यमन्त्री यादवको पक्षमा ६१ र विपक्षमा ० मत परेको थियो। मुख्यमन्त्री यादवलाई जनता समाजवादी पार्टीसँगै नेकपा एमाले, माओवादी केन्द्र र नेकपा एकीकृत समाजवादीले विश्वासको मत दिएका थिए। कांग्रेसले गत चैत ९ गते सकारलाई दिएको समर्थन फिर्ता लिएपछि मुख्यमन्त्रीले विश्वासको मत लिएका हुन्। मुख्यमन्त्री यादवलाई स्वतन्त्र सांसदहरूले पनि विश्वासको मत दिएका थिए। मुख्यमन्त्री यादवले यसअघि माघ ४ गते सिंगो प्रदेशसभाको मत पाएका थिए। मुख्यमन्त्री यादव गत पुस २७ गते मुख्यमन्त्रीमा नियुक्त भएका थिए।"
गठबन्धनको एउटा जुइनो खुस्कियो,"सुदूरपश्चिममा एकीकृत समाजवादी विद्रोह गर्दै प्रतिपक्षीसँग नयाँ गठबन्धनका लागि टाँसिएपछि राष्ट्रिय राजनीतिमा हलचल पैदा भएको छ । यससँगै संघीय र केही प्रादेशिक सरकारको भविष्य अन्योलमा परेको छ । साथै, एकीकृत समाजवादी पनि नैतिकताको कठघरामा पुगेको छ । धनगढी : सुदूरपश्चिममा एकीकृत समाजवादी विद्रोह गर्दै प्रतिपक्षीसँग नयाँ गठबन्धनका लागि टाँसिएपछि राष्ट्रिय राजनीतिमा हलचल पैदा भएको छ। यससँगै संघीय र केही प्रादेशिक सरकारको भविष्य अन्योलमा परेको छ। साथै, एकीकृत समाजवादी पनि नैतिकताको कठघरमा पुगेको छ। प्रधानमन्त्री पुष्पकमल दाहाल, एमाले अध्यक्ष केपी शर्मा ओली, जसपा अध्यक्ष उपेन्द्र यादव र समाजवादीका अध्यक्ष माधवकुमार नेपालबीच सुदूरपश्चिममा सरकार बनाउनेबारे बालुवाटारमा आइतबार छलफल भएको थियो। उक्त छलफलमा सुदूरपश्चिम नागरिक उन्मुक्तिलाई दिने प्रस्ताव आउनेबित्तिकै माधव कुमार नेपाल बैठक छोडेर हिँडेका थिए। त्यसपछि बैठकको विषय उनले सुदूरपश्चिमका आफ्नो पार्टीका प्रदेशसभा सदस्यहरूलाई सेयर गरे। परिणाम स्वरूप समाजवादीका ४ जना प्रदेशसभा सदस्यहरू कांग्रेसले नेतृत्व गरिरहेको नयाँ गठबन्धनतिर लागे। नेपालकै संकेत पाएपछि सुदूरपश्चिममा समीकरण तलमाथि भयो, समाजवादी सत्ता गठबन्धनमा हो कि बाहिर हो भन्ने कुरा नै पक्कापक्की भएन, एमाले संसदीय दलका नेता राजेन्द्र सिंह रावलले भने। आइतबार ५ बजेसम्म सुदूरपश्चिममा मुख्यमन्त्रीका लागि दाबी पेस गर्ने अन्तिम समय थियो। त्यो अन्तिम समयमा समाजवादी कांग्रेस र रेशम समूहको उन्मुक्तितिर ढल्कियो। समाजवादीका सुदूरपश्चिम संसदीय दलका नेता दीर्घबहादुर सोडारीले आफैं प्रदेश प्रमुखको कार्यालयमा पुगेर आफ्नो समर्थन कांग्रेस, उन्मुक्ति (रेशम पक्ष) गठबन्धनमा रहेको दाबी गरे। त्यसैमा नागरिक उन्मुक्ति पार्टीबाटै मुख्यमन्त्रीमा दुई जनाको दाबी परेपछि त प्रदेश प्रमुख पनि अन्यौलमा परेका छन्। एकै पार्टीका दुइटा दाबी परेपछि प्रदेश प्रमुखले मंगलबारसम्मको समय मागेर टुंग्याउने मुड बनाएका छन्। मुख्यमन्त्री नदिएको झोंकमा नेकपा एकीकृत समाजवादीले कांग्रेस र उन्मुक्तिको रेशम पक्षलाई सहयोग गरेको हो। आइतबार नेपाली कांग्रेस, उन्मुक्तिको रेशम चौधरी समूह, समाजवादी र राप्रपाले मुख्यमन्त्रीमा उन्मुक्तिका लक्ष्मणकिशोर चौधरीलाई मुख्यमन्त्री बनाउन समर्थन जनाएपछि सत्ता गठबन्धन नै धरापमा परेको हो। समाजवादीले आफ्नो भागमा परेको मुख्यमन्त्रीको पद शीर्ष नेताहरूले काटेको आरोप लगाएको छ। हामीलाई दिइएको पद काटियो, हामी सरकार बनाउनका लागि मात्रै चाहिने, तर गठबन्धनका शीर्ष नेताहरूले हामीलाई युज एन्ड थ्रो को व्यवहार देखायो, समाजवादीका एक नेताले भने, उन्मुक्तिलाई मुख्यमन्त्री दिने भनिएको थियो, हामीले पनि उन्मुक्तिकै लक्ष्मण किशोर चौधरीलाई त समर्थन गरेका छौं। ५३ प्रदेशसभा सदस्य रहेको सुदूरपश्चिममा कांग्रेसका एक जना प्रदेशसभा सदस्यको निधन भएकाले अहिले ५२ जना प्रदेशसभा सदस्य छन्। सरकार बनाउन २७ प्रदेशसभा सदस्य आवश्यक पर्छन्। एक वर्षदेखि सत्तामा रहेको ठूलो दल कांग्रेसले गठबन्धनको सरकार बनाउन नदिने हरसंभव प्रयास गरिरहेको छ। उसले आइतबार विभाजनको संघारमा रहेको उन्मुक्ति पार्टीका लक्ष्मणकिशोर चौधरीलाई मुख्यमन्त्रीका लागि अगाडि मात्रै सारेन, नेकपा एकीकृत समाजवादीलाई पनि गठबन्धनबाट अलग पारिदियो। संसद्मा हामी ठूलो दल मात्रै होइनौं, अरू पार्टीभन्दा झन्डै दोब्बर ठूलो दल हौं, हाम्रो दाबी सरकार बनाउने रहन्छ नै। अहिले उन्मुक्ति र समाजवादी पनि हामीसँग आएका छन्। अब सुदूरपश्चिममा नयाँ प्रयोग गर्दै स्थायी सरकार बन्छ, मुख्यमन्त्रीसमेत रहेका नेपाली कांग्रेस संसदीय दलका नेता कमलबहादुर शाहले भने। गठबन्धनका दलहरूले प्रदेशहरूको भागबन्डा गर्दा सुदूरपश्चिम समाजवादीका भागमा परेको थियो। समाजवादी संसदीय दलका नेता दीर्घ सोडारी मुख्यमन्त्री बन्ने दौडधुपमा थिए। तर, सरकार बनाउन निर्णायक रहेको उन्मुक्तिले सुदूरपश्चिममा मुख्यमन्त्री दाबी गरेपछि शीर्ष नेताहरूले समाजवादीको भाग काटेका हुन्। तर, समाजवादीको प्रदेशको दललाई उक्त कुरा चित्त बुझेन। समाजवादीले कांग्रेस र उन्मुक्तिको रेशम पक्षलाई समर्थन जनाएपछि लक्ष्मण किशोरले मुख्यमन्त्रीमा दाबी पेस गरिसकेका छन्। लक्ष्मण किशोरले कांग्रेसका १८, उन्मुक्तिका ७, समाजवादीका ४ र राप्रपा १ गरी आफूसँग ३० जनाको समर्थन रहेको दाबी गरेका छन्। तर, नागरिक उन्मुक्तिकै कैलाश चौधरीले पनि आफूसँग माओवादीका ११, एमालेका १०, नागरिक उन्मुक्तिका ७ र स्वतन्त्र एक जना गरी २९ जनाको समर्थन रहेको भन्दै प्रदेश प्रमुख नजिर मियाँ समक्ष मुख्यमन्त्रीको दाबी पेस गरेका छन्। कैलाश चौधरी उन्मुक्तिकी अध्यक्ष रञ्जिता पक्षका हुन्। रञ्जिताले कारबाही गरेकी प्रदेशसभा सदस्य इन्दा गिरीले अन्तरिम आदेश ल्याएर प्रदेश सदस्य कायमै रहेको अवस्थामा अहिले रेशमको पक्षमा ५ जना र रञ्जिताको पक्षमा २ जना प्रदेशसभा सदस्य देखिएका छन्। एकै पार्टीबाट २ जनाले मुख्यमन्त्रीमा दाबी पेस गरेपछि प्रदेश प्रमुख नजिर मियाँ भने अन्योलमा परेका छन्। दुवैको दाबीमा नागरिक उन्मुक्तिका ७ जना प्रदेशसभा सदस्यको समर्थन रहेको दाबी पेस भएपछि झन् अन्यौलता छाएको छ। घनश्याम चौधरी संसदीय दलका नेता हुन्। रञ्जिताले केही दिनअघि उनलाई संसदीय दलको नेताबाट हटाएर कैलाश चौधरीलाई नेता तोकिन्। दुवै जनाले संसदीय दलको नेताको हैसियतमा दाबी पेस गरेकाले पनि प्रदेश प्रमुख अन्यौलमा परेका हुन्। तर, प्रदेश प्रमुख मियाले भने मंगलबारसम्म भौतिक रूपमा सनाखत गरेरै भए पनि निकास दिने मुड बनाएका छन्। समाजवादी नभए बन्दैन सत्ता गठबन्धनको सरकार नेकपा एकीकृत समाजवादीका ४ जना प्रदेशसभा सदस्य छन्। नयाँ सत्ता गठबन्धनमा समाजवादी नभए सरकार बन्दैन। सत्ता गठबन्धनमा माओवादीका समामुखसहित ११ जना, एमालेका उपसभामुखसहित १० जना, नागरिक उन्मुक्तिका ७ जना भए पनि सत्ता गठबन्धनको पक्षमा २ जना मात्रै देखिएका छन्। यसमा समाजवादीका ४ जना र स्वतन्त्र १ जना भएपछि मात्रै सरकार बनाउन २७ प्रदेशसभाको बहुमत पुग्छ। सुदूरपश्चिममा सरकार बनाउन २७ जना प्रदेशसभा सदस्यको संख्या आवश्यक पर्छ। समाजवादी सत्तामा कि सत्ता बाहिर ? नेकपा एकीकृत समाजवादी अहिले सत्तामा हो कि बाहिर ? प्रश्न गहन बनेको छ। सत्तामा हो भने उसले सत्ता गठबन्धनका तर्फबाट उमेदवार बनेका उन्मुक्तिकै कैलाश चौधरीको पक्षमा किन समर्थन गरेन। सत्ता बाहिर हो भने संघमा उसले सत्ताबाट बाहिरिएको औपचारिक निर्णय अहिलेसम्म गरेको छैन। सत्ता पक्षकै प्रदेशसभा सदस्य धर्मराज पाठक भन्छन्, समाजवादीमा पदको उत्कन्ठ इच्छा देखियो। ऊ सत्ता गठबन्धनमा हो भने मंगलबारसम्म उसले गठबन्धनको उम्मेदवारलाई समर्थन गर्नुपर्छ। तर, सोमबार एमाले अध्यक्ष ओलीले एक कार्यक्रममा दिएको प्रतिक्रियाले पनि समाजवादी सत्तामा बस्ने छाँटकाँट भने देखिँदैन। ओलीले समाजवादीले जहिले पनि यस्तै हर्कत देखाएको भन्दै उसलाई दक्षिणपन्थी अवसरबादको संज्ञा दिएका छन्। पार्टी ठूलो कि संसदीय दल ? अहिले सुदूरपश्चिममा नागरिक उन्मुक्तिको विवादपछि पार्टी ठूलो कि संसदीय दल भन्ने प्रश्न उब्जिएको छ। किनभने नागरिक उन्मुक्ति पार्टीकी अध्यक्ष रञ्जिता चौधरीले गरेका हरेक निर्णय उनकै पार्टीको संसदीय दलले मानिरहेको छैन। नागरिक उन्मुक्ति पार्टीभीत्र बहुमत सदस्यहरूले घनश्याम चौधरीलाई संसदीय दलको नेता बनाएका थिए। रेशम र रञ्जिताको सरकारमा जाने वा नजाने विवाद चर्किएपछि घनश्याम रेशमको पक्षमा उभिए। रञ्जिताले उनलाई कमलबहादुर शाह नेतृत्वको सरकारमा नजान निर्देशन दिइन्। तर, उनले मानेनन्। सरकारमा गएपछि फिर्ता हुने निर्देशन गरिन्। त्यो पनि उनले मानेनन्। अहिलेसम्म उन्मुक्ति सरकारमै छ। सरकारमा गएकाहरूको कारबाही सिफारिस गर्न भनिन्। तर, पनि उनले मानेनन्। छलफलका लागि पटकपटक उनले बैठकमा बोलाइन्, तर घनश्याम गएनन्। त्यसपछि रञ्जिताले उनलाई केही दिनअघि संसदीय दलको नेताबाट हटाएर कैलाश चौधरीलाई संसदीय दलको नेता तोकेको जानकारी सभामुखलाई पत्र लेखेरै गराइन्। तर, सभामुखले घनश्याम चौधरीलाई संसदीय दलको नेताबाट हटाउन सकेका छैनन्। सभामुख भीमबहादुर भण्डारी नेकपा माओवादी केन्द्रका प्रदेशसभा सदस्य हुन्। राजनीतिक दलसम्बन्धी ऐनमा पार्टीले संसदीय दलको नेता परिवर्तन गर्नसक्ने प्रावधान छैन। त्यसैले पनि सभामुख भण्डारीले घनश्यामलाई दलको नेताबाट हटाउन सकेका छैनन्। प्रमुख निर्वाचन आयुक्त दिनेशचन्द्र थपलिया पार्टी र संसदीय दल आआफ्नो ठाउँमा ठूलो हुने बताउँछन्। उनी भन्छन्, राजनीतिक दलसम्बन्धी ऐनअनुसार संसदीय दलको नेता परिवर्तन गर्ने अधिकार सांसदहरूलाई नै हुन्छ। बहुमत सांसदहरूले आफ्नो नेता चुन्न वा परिवर्तन गर्न सक्छन्। त्यसमा पार्टीको सरसल्लाह हुने नै भयो। तर, सभाभित्र संसदीय दल स्वतन्त्र हुन्छ। तर, त्यो पार्टीको विधानमा संसदीय दल पनि पार्टी अधिनमा रहने छ भन्ने आशयको व्यवस्था भएमा त्यहाँ पार्टीमाथि हुन्छ। संसदीय दलले पार्टीको निर्देशन मान्नुपर्छ अन्यथा पार्टीले विधान टेकेर कारबाही गर्न सक्छ। निर्वाचन आयोगका कानुन उपसचिव यज्ञप्रसाद भट्टराई भन्छन्, पार्टीकै निर्देशनमा दलको नेता पनि चुनिने हो। तर, दलले दलको नेता परिवर्तन गर्ने कुरा ऐनमा भने व्यवस्था छैन। यसको मतलब दल केही पनि होइन भन्न सकिँदैन। रञ्जिताले कमलबहादुर शाह नेतृत्वको सरकारमा सहभागी भएको भन्दै समानुपातिक सांसद इन्द्रा गिरिलाई पदबाट हटाएको पत्र सभामुखलाई पठाइन्। सभामुख भण्डारीले उनलाई पदमुक्त भएको सूचना संसद सचिवालयको सूचना पाटीमा टाँस पनि गरे। तर इन्द्राले सर्वोच्चमा रिट हालिन्। इन्द्रालाई आइतबार सर्वोच्चले अल्पकालीन आदेश दिएर पुनर्बहाली गरिदिएको छ। स्रोत भन्छ, यो रञ्जिताका लागि पहिलो झड्का हो। उनी इन्द्रा गिरिको ठाउँमा आफ्नो फेवर को व्यक्ति बनाउन चाहन्थिन्। उनी बहुमत आफूतिर पार्न चाहन्थिन्। तर, सम्भव भएन। इन्द्राको पुनर्बहालीपछि घनश्यामलाई दलको नेताबाट हटाउन सभामुख भण्डारी पनि हिच्किचाइरहेका छन्। कांग्रेससहितका तीन दल प्रदेश प्रमुखकोमा कांग्रेस, उन्मुक्ति र समाजवादीका प्रमुख सचेतकहरूले सोमबार प्रदेश प्रमुख मियाँलाई भेटेर संविधानअनुसार लक्ष्मण किशोरको दाबी पुगेको भन्दै मुख्यमन्त्रीमा नियुक्त गर्न ध्यानाकर्षण गराएका छन्। कांग्रेसका प्रमुख सचेतक विक्रम सिंह धामी, उन्मुक्तिका प्रमुख सचेतक खुसीराम चौधरी र समाजवादीका प्रमुख सचेतक प्रकाशबहादुर रावल प्रदेश प्रमुख मियाँकोमा पुगेका हन्। बहमत हामीसँग छ। मुख्यमन्त्री नियुक्तिमा ढिलाइ नगरिदिनुस्। कानुन सम्मत कुराहरूमा ध्यान दिनुहोला भनेका छौं। प्रदेश प्रमुखले एउटै पार्टीबाट २ वटा दाबी आएकाले अन्यौल भएको र त्यसबारेमा बुझ्न समय मागेको प्रतिक्रिया दिनुभएको छ, कांग्रेसका प्रमुख सचेतक विक्रम सिंह धामीले भने ।"
मलाई ३० जनाको समर्थन छ : लक्ष्मण किशोर चौधरी,"दुईवटा दाबी पेस भए, यस्तो किन ? होइन, कहाँ भए दुइटा दाबी ? मेरो त एउटै दाबी छ। मसँग प्रस्ट बहुमत छ। मैले पेस गरेका डकुमेन्ट सबै ठीक छन्। कांग्रेस, समाजवादीसहितको समर्थनमा मैले दाबी पेस गरेको छु। दाबी जतिवटा पेस गरिए पनि बहुमत पुर्याउन सक्ने वा पुर्याइसकेको व्यक्तिलाई मुख्यमन्त्री नियुक्त हुनुपर्छ। कति जनाको समर्थन छ तपाईंलाई ? २८ जनाको नि ! कांग्रेसका १८, उन्मुक्तिका ७, नेकपा एकीकृत समाजवादीका ४ जना र राप्रपाका १ जनाको समर्थन रहेको पत्र प्रदेश प्रमुखज्यूलाई आइतबार नै बुझाइसकेका छौं। सुदूरपश्चिमको सरकारका लागि २७ जना बहुमत होइन ? हो भने हामीले ३० जनाको समर्थन रहेको पत्र बुझाइसकेका छौं। प्रदेश प्रमुखज्यूले हिजै मुख्यमन्त्रीमा मलाई नियुक्त गर्नुपर्ने हो, तर उहाँले समय माग्नुभएको छ। नागरिक उन्मुक्तिका ७ जनाको समर्थन छ भन्नुभयो, तर त्यहाँ त दुई समूह छैनन् र ? त्यो कुरामा म धेरै प्रतिक्रिया दिन चाहन्न। नागरिक उन्मुक्ति एउटा पार्टी हो। त्यस पार्टीको तर्फबाट सुदूरपश्चिममा ७ जना प्रदेशसभा सदस्य छन्। म मुख्यमन्त्री नियुक्त भएपछि उनीहरू सातै जनाले मलाई विश्वासको मत दिनेछन्। म यस कुरामा ढुक्क छु। बाँकी त्यसपछि भनौला। प्रदेश प्रमुखले के भन्नुभएको छ ?प्रदेश प्रमुखले २ दिनको समय दिनुहोस, दुईदुईवटा दाबी एकै पार्टीबाट आएपछि आधिकारीक कुराहरू बुझ्न समय चाहिन्छ भन्नुभएको छ। मंगलबार उनले माग्नुभएको २ दिनको समय सकिन्छ। त्यसपछि म मुख्यमन्त्रीमा नियुक्त हुन्छु। तपाईं बढो ढुक्क हुनुहुन्छ त ?अब चारवटा पार्टीको समर्थन मलाई छ। हामी ३० जना प्रदेशसभा सदस्य छौं। बहुमत भनेको २७ जना हो भनेपछि म किन ढुक्क नहुने ? तर, प्रदेश प्रमुखज्यूले मलाई आइतबार दाबी पेस गरेकै दिन मुख्यमन्त्रीमा नियुक्त गर्नुपर्ने हो, गर्नुभएन। मैले दिउँसो २ बजे नै दाबी पेस गरेको हुँ। उहाँले कानुन नबुझेको हो कि वा कसैको डिजाइनमा चलिरहनु भएको हो ? मलाई थाहा छैन। तर मेरो आग्रह के हो भने प्रदेश प्रमुखले कानुन सम्मत कुरामा पछि हट्नु हुन्न। उनको निष्पक्षता देखिनुपर्छ। सशरीर (भौतिक रूपमा) उपस्थित हुनुपर्ने कुरा पनि सुनिन आएको छ। के हो खासमा ?होइन, नेपालको संविधानको धारा १६८ (२) अनुसार सरकार गठनको आह्वान भएको हो। त्यो धारामा दुई वा दुईभन्दा बढी दलहरूको समर्थनमा बहुमत प्राप्त प्रदेशसभा सदस्यलाई प्रदेश प्रमुखले मुख्यमन्त्री नियुक्त गर्न सक्ने प्रावधान छ। हामी पनि चार दलका ३० जना छौं। चारवटै दलका नेता र प्रमुख सचेतकहरूले हस्ताक्षर गरेका छन्। बहुमत सदस्य छन् भन्ने दाबी पेश गरेका छौं। बाँकी कुरा त विश्वासको मत दिने बेला थाहा भइहाल्छ नि !  शिवराज भट्टसँगको कुराकानीमा आधारित"
मलाई २९ जना सांसदको समर्थन छ : कैलाश चौधरी,"तपाईं सत्ता गठबन्धनको पक्षधर, समाजवादी कसरी फुत्कियो ? होइन, समाजवादीको पनि मुख्यमन्त्रीमा दाबी थियो। शीर्ष नेताहरूले कतिबेला केही निर्णय गर्छन्, कतिबेला केही। समाजवादीलाई दिने भनेपछि उसैलाई दिनुपथ्र्यो तर पछि हाम्रो भागमा परेछ। हाम्रो भागमा परेपछि समाजवादीका यताका नेताहरू रिसाए, कांग्रेससँग लागेछन्। तर, मेरो कुराकानी भइरहेको छ। अहिले प्रदेशमा गठबन्धन बाहिर गयो भने केन्द्रमा पनि प्रभाव पर्छ। त्यसैले मलाई आशा छ, मंगलबारसम्म समाजवादीका साथीहरू सत्ता गठबन्धनमै फर्किनु हुनेछ। भनेपछि, तपाईंको पक्षमा आउँछन् भन्न खोज्नु भएको हो ? एकदमै, मलाई समर्थन गर्नुहुन्छ। मलाई त्यो विश्वास छ। आफ्नो भाग काटेकाले शीर्ष नेताहरूलाई दबाब होस् भनेर समाजवादीका स्थानीय साथीहरूले यस्तो गरेका हुन सक्छन्। तर अन्तिममा आएर उहाँहरूले मलाई समर्थन गर्नहुन्छन् भन्नेमा म विश्वस्त छु। तपाईंको पार्टीबाट संसदीय दलका नेता भनेर तपाईंको र घनश्याम चौधरीको गरी दुइटा नाम गएका छन्। को हो दलको नेता ? म हुँ नि दलको नेता त। हाम्रो पार्टीले घनश्यामजीलाई हटाएर मलाई दलको नेता बनाएको सबैलाई थाहा छ नि ! अनि नागरिक उन्मुक्ति पार्टीको संसदीय दलको नेता म भइन् त ? संसदीय दलको नेता पार्टीले बनाउने हो र ? त्यो त बहुमत प्रदेशसभा सदस्यले चुन्ने होइन ? हो, तर पार्टी भनेको केही होइन ? पार्टीको विधान छैन ? पार्टीबाट निर्वाचित भएका प्रदेशसभा सदस्यहरूले पार्टीको अध्यक्षले भनेको मान्नु पर्दैन ? पार्टी विधिबाट चल्नुपर्दैन ? राजनीतिक दलसम्बन्धी ऐन छ, नियमावली छ, त्यसअनुसार होला त, सबै कुरा ? हाम्रो पार्टीेको विधानमा सबै कुरा पार्टी अध्यक्ष हो। हाम्रो पार्टीको विधानमा के पास भएको छ भने माथि जे सुकै भए पनि अध्यक्षले गरेको निर्णय अन्तिम र बहुमतले गरेको मानिने छ भनेर लेखिएको छ। हाम्रो पार्टीमा अध्यक्षले गरेको निर्णय अन्तिम निर्णय हो। त्यसैले पार्टीले मलाई संसदीय दलको नेता चुनेको छ। म नै संसदीय दलको नेता हुँ। आइतबार तपाईंले पनि दाबी पेस गर्नुभएको छ, बहुमत पुग्छ त ?बहुमत नपुगेको भए मैले कसरी मुख्यमन्त्रीमा दाबी पेस गर्थे र ? मसँग माओवादीका ११, एमालेका १०, नागरिक उन्मुक्तिका ७ र १ जना स्वतन्त्र गरी २९ जनाको समर्थन छ। प्रदेशको मुख्यमन्त्री हुन २७ सदस्य बहुमत होइन र ? मसँग २९ जनाको समर्थन छ। कसरी पत्याउने ? ५ जना रेशम चौधरीतिर छन्। तपाईंहरू २ जना मात्रै होइन र ? रेशम चौधरी पार्टीको संस्थापक हुनुहुन्छ। म उहाँलाई इज्जत र सम्मान गर्छु। उहाँलाई हामीले संरक्षकका रूपमा सम्मान गर्दै आएका पनि छौं। यसपछि पनि गर्ने छौं। उहाँले जन्माएको पार्टी हो। उहाँको यस पार्टी जन्माउनमा महत्वपूर्ण योगदान छ तर पार्टी भनेको पार्टी हो। त्यसको विधान हुन्छ, हामी सबै त्यो विधानअनुसार चल्न बाध्य हुनुपर्छ। निर्वाचन आयोगले रेशम चौधरीलाई मान्यनता नदिएपछि त अहिले पार्टी अध्यक्ष रञ्जिता श्रेष्ठ चौधरी हो। संरक्षक एक सम्मान होला, तर पार्टी चलाउने, पार्टीमा निर्णय लागू हुने त अध्यक्षको होला नि ! ल तपाईं मुख्यमन्त्री नियुक्त हुनुभयो। तर, विश्वासको मत दिने बेला रेशम पक्षका ५ जनाले मत हालेनन् भने कसरी बहुमत पुग्छ ? हाल्छन् नि ! दलसम्बन्धी ऐनमा पार्टीले ह्विप लगाउन सक्ने प्रावधान छ। पार्टीको ह्विप नमान्ने सदस्यलाई कारबाही गर्न सक्ने प्रावधान छ। जे कानुनमा छ, त्योअनुसार हुँदै जाला नि ! शिवराज भट्टसँगको कुराकानीमा आधारित"
बागलुङ कालिका मन्दिरमा भक्तजनको भिड,"बागलुङ : बागलुङ कालिका भगवती मन्दिरमा चैताष्टमीको दिन भक्तजनहरूको भीड लागेको छ। चैते दशैं समेत भनिने नवरात्र पर्वको मुख्य दिन मंगलबार चैताष्टमी पर्वको दिन मन्दिरमा भक्तजनहरूको घुइँचो लागेको हो। देशकै प्रसिद्ध शक्तिपठीको रुपमा परिचित बागलुङ कालिका मन्दिरमा मंगलबार देशभरबाट भक्तजनहरूको उपस्थिति रहेको कालिका भगवती गुठी व्यवस्थापन समितिका अध्यक्ष कुमार खड्काले बताए। उनले बागलुङ कालिकामा पूजाअर्चना गर्नाले मनोकांक्षा पुरा हुने विश्वासका साथ देशभरका हिन्दु धर्मावलम्बीहरू मन्दिरमा आउने गरेको बताए। चैताष्टमीमा मन्दिरमा भक्तजनहरूको भिड लाग्ने गर्दछ, अध्यक्ष खड्काले भने,अघिपछि १ वटा ढोकाबाट मात्र पूजाअर्चना गर्ने गरिएपनि चैताष्टमीमा तीन वटै ढोकाबाट पूजा गर्न सकिने व्यवस्था मिलाइएको छ। मन्दिरमा काठमाडौँ, पोखरादेखि विभिन्न ठाउँबाट मन्दिर दर्शनका लागि बर्सेनि भक्तजन आउने गरेका छन्। पछिल्लो समय चैताष्टमीको बेला १०, १५ प्रतिशत भारतीय भक्तजनहरू पनि वृद्धि भएको अध्यक्ष खड्काले बताए। मन्दिरमा चैताष्टिमा नवरात्रभर बिहान ४ बजेदेखि नै भक्तजनहरू मन्दिरमा दर्शनका लागि पुग्ने गरेका छन्। अध्यक्ष खड्काले मुख्य दिन (चैताष्टमी) बिहान २ बजेदेखि मन्दिर दर्शनका लागि दर्शनार्थीको घुइँचो लागेको बताए। चैते दशैंमा बागलुङ कालिका मन्दिरमा विशेष पूजाआराधना हुन्छ, अध्यक्ष खड्काले भने,दर्शनार्थीको भीड र मन्दिर परिसरमा लाग्ने चैते दशै मेलालाई मध्यनजर गर्दै २०० सुरक्षाकर्मी समेत परिचालन र ठाउँठाउँमा सिसि टिभि जडान गरिएकोले दर्शनार्थीले ढुक्क भएर मन्दिरमा पूजा गर्न मिल्ने वातावरण छ। कालिका मन्दिरमा महाष्टमी र महानवमीको दिन विशेष प्रकारले बलि दिएर पूजा गर्ने चलन छ। मन्दिरमा कुखुरा, हाँस, सुँगुर, बोका र राँगोसमेत बलि दिइन्छ। पछिल्लो समय परेवा बलिमा भने रोक लगाइएको छ। उनले मंगलबार मात्र सवा लाख भन्दा बढी दर्शनार्थी मन्दिरमा आएको बताए। कालिका भगवती मन्दिरको दर्शनका लागि पुगेका भक्तजन जगन्नाथ आचार्यले कालिकाको दर्शन गरेमा आँटेको मनोकाँक्षा पुरा हुने जनविश्वास रहेकोले दर्शनका लागि आएको बताए। उनले कालिका भगवतीको दर्शनले आँटेको कामको गन्तव्यमा पुर्याउन मानसिक तनावहरू कम गर्दै एकीकृत रुपमा अगाडि बढ्न प्रेरित गर्ने मन्दिर दर्शनका लागि पुगेका बताए। यस्तै अर्को भक्तजन सिर्जना कार्कीले शान्ति र प्रगति एक अर्काका परिपूरक रहेकोले आत्माको शान्तिका लागि मन्दिर आउने गरेको बताइन। उनले सानैबाट हिन्दु संस्कृतिमा हुर्केकोले धर्मप्रति लगाव रहेको र सद्भाव र सहकार्य गर्न मन्दिरको दर्शनले सहयोग पुर्याउने बताइन। चैताष्टमीका अवसरमा गुठी व्यवस्थापन समितिले मन्दिर परिसरमा परम्परागत रुपमा हरेक वर्ष हुँदै आएको ऐतिहासिक चैताष्टमी मेला सञ्चालन गरेको छ। चैत ३० गतेदेखि वैशाख ६ गतेसम्म सञ्चालन गरिएको मेलाका अवसरमा खुला पुरुष भलिबल प्रतियोगिता, लोकदोहोरी गीत प्रतियोगिता, खुला छेलो फाल्ने प्रतियोगिता, विद्यालयस्तरीय सामूहिक नृत्य प्रतियोगिताको आयोजना समेत गरिएको छ। कालिका भगवती मन्दिर क्षेत्रमा हरेक वर्ष लाग्दै आएको मेलालाई यस वर्ष पनि निरन्तरता दिइएको गुठी व्यवस्थापन समितिका अध्यक्ष खड्काले बताए। पर्यटन प्रबर्द्धन, संस्कृतिको संरक्षण, स्थानीय उत्पादनको प्रचारप्रसार र परम्पराको निरन्तरता दिने उद्देश्यले मेला आयोजना गरिएको अध्यक्ष खड्काको भनाइ छ। चैताष्टमीका अवसरमा मन्दिरको दर्शन गर्न मात्र नभई आफूलाई स्थानीय उत्पादनहरू ठेका, डाला नाङ्ला, डोको लगायतका घरेलु उत्पादन बिक्री गर्नका लागि गाउँगाउँबाट झर्ने गर्दछन्। मन्दिर परिसरमा बागलुङका गाउँगाउँबाट ल्याइएका स्थानीय उत्पादनहरू बिक्रीका लागि राखिएको छ।"
बुधबार देशका यी स्थानमा हुने छ वर्षा,"काठमाडौं : बुधबार देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, बागमती, कर्णाली र सुदूरपश्चिम प्रदेशको पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। लुम्बिनी, कर्णाली र सुदूरपश्चिम प्रदेशको केही स्थानहरूमा र बाँकी भूभागका थोरै स्थानहरूमा हावा हुरीको सम्भावना रहेको छ। बुधबार राति देशभर आंशिक बदलीदेखि मौसम मुख्यतया सफा रहने छ। कोशी र गण्डकी प्रदेशको पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
डढेलो नियन्त्रणको अभ्यास,"वन ढडेलो तथा आगलागीका घटनाहरू नियन्त्रण गर्ने प्रमुख उपाय वन जंगलमा अग्निरेखा बनाउने, झरेका पात पतिंगर संकलन गर्ने र आगलागीको जोखिम कम भएको स्थानमा लैजाने वा निगरानीमा सोही स्थानमा जलाउन हो। तानसेन : गर्मी महिना सुरु भएसँगै दिनहँु आगलागी तथा बनमा डढेलोका घटनाहरू बढ्दै गएका छन। आगलागीबाट केही दिनयता धेरैको जलेर मृत्यु भएको छ भने करोडौं रुपैयाँको धनजनको क्षति भएको छ। आगलागीबाट वन जंगल तथा मानवीय बस्ती जोगाउने अभियानमा तानसेनका उपभोक्ताहरू वन जंगलमा अग्नी रेखा बनाउँदै, झरेका पात पतिंगर संकलन गरी जलाउने अभियानमा लागेका छन्। तानसेनको शिरमा रहेको श्रीनगर जंगल सल्लै सल्लाले भरिएको जंगल हो। श्रीनगरको जंगलमा प्रत्येक वर्ष भइरहेको आगलागीको घटनाले सिँगो जिल्लालाई तनाव दिने गरेको छ। यस वर्ष भने सदरमुकाम तानसेनबाटै श्रीनगर जंगलका बीच भागका गोरेटो बाटाहरूमा अग्निरेखा बनाउँदै, पात पतिंगर संकलन गर्दै थुप्रो बनाउने र उपभोक्ताको निगरानीमा जलाउँदै बन जंगल सरक्षणको अभियानमा वन उपभोक्ताहरू सक्रिय भएर लागेका छन्। वन जोगाउने उपभोक्ताबाटै हो। उपभोक्ता जागरूक र सक्रिय भए वन जोगिन्छ। आगलागी भइहाले पनि निभाउन उपभोक्ता नै खटिनु पर्छ। त्यसैले आगलागी भएर खटिनुभन्दा आगलागी हुन नदिनका लागि हामी वनमा हिँड्डुल गर्ने, बाटोको तलमाथि सल्लाका पात संकलन गर्ने, बाटो सफा बनाउने अभियानमा जुटेका छौंं, भुसालडाँडाका वन उपभोक्ता देवीदत्त शर्माले बताए। अहिले जिल्लामा पनि छिटपुट रूपमा आगलागीका घटनाहरू सुनिन थालेका छन्। यो वर्ष पाल्पाको ५ वटा सामुदायिक वनको ४० हेक्टर क्षेत्रफलमा आगलागी भइसकेको छ। विशेषगरी सल्लाको जंगलमा बाक्लो रूपमा पात झरिसकेको छ। आगलागी पनि छिटो हुने भएकाले सबै घरका उपभोक्ताहरू आआफ्नो कुटो कोदालो, हँसिया, फरुवालगायतका सरसामानसहित श्रीनगर जंगलमा रहेका उकाले पीपल सामुदायिक वन उपभोक्ताका सचिव विष्णु बस्यालले बताए। उपभोक्ताको सक्रियता र जागरुकता तथा सचेतनाको कारण वन डढेलो तथा आगलागीका घटनाहरू नियन्त्रण गर्न सजिलो भएको छ। वन उपभोक्तालाई एकीकृत गरेर श्रीनगर वनको कैलाश नगरदेखि भुसालडाडासम्मको सल्लाको वन क्षेत्रमा अग्नी रेखाहरू बनाइएको छ। परम्परागत रूपमा रहेका बाटाहरू, बीचबीचमा रहेका नयाँ बाटाहरूमा झरेका पात पतिंगर सफा गरिएको छ। वनमा डढेलो लागेर आगो निभाउन खटिनुभन्दा आगलागीका घटना हुनै नदिने गरी सचेतनाका अभियानलाई प्रभावकारी बनाउन वनका उपभोक्ताहरू जुटेको एकीकृत श्रीनगर सामुदायिक वन उपभोक्ता समूहकी अध्यक्ष सुनिता शर्माले बताइन्। डिभिजन वन कार्यालय पाल्पाले गर्मी महिना सुरुवात भएसँगै पहिलो चरणमा वन उपभोक्ताहरूमा सचेतना अभियान चलाएको छ। वन ढडेलो तथा आगलागीका घटनाहरू नियन्त्रण गर्ने प्रमुख उपाय नै वन जंगलमा अग्नि रेखा बनाउने, झरेका पात पतिंगर संकलन गर्ने र आगलागीको जोखिम कम भएको स्थानमा लैजाने वा निगरानीमा सोही स्थानमा जलाउने भएकोले सोही अनुसार उपभोक्ताहरू परिचालन गरिएको डिभिजन वन कार्यालय पाल्पाका प्रमुख वन अधिकृत नारायणदेव भट्टराईले बताए। वन डिभिजनको सचेतना अभियानमा उपभोक्ता सँगै नेपाल प्रहरी, शसस्त्र प्रहरी र नेपाली सेनाले सहयोग गरेका छन्। तानसेनको श्रीनगरबाट सुरु भएको यो नौलो अभियानलाई जिल्लाभरीका सामुदायिक वनहरूमा लागू गरिने डिभिजन वन कार्यालय पाल्पाका प्रमुख भट्टराईले बताए। डिभिजन वन कार्यालय पाल्पाले डढेलो जोखिम कम गर्न जनचेतना अभियानअन्तर्गत जिल्लाका सरोकारवाला निकाय, प्रहरी प्रशासनदेखि उपभोक्ताहरू सचेत तथा जागरूक बनाएको छ। सव डिभिजन वन कार्यालयमार्फत पाल्पाका १० वटै स्थानीय तहका सामुदायिक वनका सबै उपभोक्ताहरूलाई आगलागीका घटना हुन नदिन, भइहालेमा अपनाउनुपर्ने अवस्थाका बारेमा छलफल र अन्तरक्रियामार्फत सचेतनाको अभियान सञ्चालन भइरहेको डिभिजन वन कार्यालय पाल्पाका सूचना अधिकृत संयोग बस्नेतले बताए। हामी डिभिजन वन कार्यालयका कर्मचारी, चार वटै तहका सुरक्षाकर्मीहरू पूर्णरूपमा खटिएका छौं। सबै पक्षको मिलेमातोमा भएकाले यसको प्रभाव राम्रो र दीर्घकालीन हुने श्रीनगर वन क्षेत्रमा अग्निरेखा निर्माण खटिएका वन अधिकृत रामचन्द्र लामाले बताए। पाल्पामा आगलागी तथा डडेलोको अति जोखिममा तिनाउ गाउँपालिकाको कचल, दोभान, झुम्सा, कोल्डाडाँडा गरी ४ वटा वडा, रिब्दीकोटको गाउँपालिकाको देउराली, खस्यौली, भैरवस्थान, कुसुमखोला, ठिमुरे गरी ५ वटा वडा, रैनादेवी छहरा गाउँपालिकाको सोमादी, भुवनपोखरी, छहरा, जुठापौवा गरी ४ वटा वडा, माथागढी गाउँपालिकाको झडेवा, हात्तीलुङ, गोठादी र रहवास गरी ४ वटा वडा, पूर्वखोला गाउँपालिकाको जल्पा, रिङनेरह, बीरकोट गरी ३ वटा वडा पनि जोखिममा रहेका छन्। तानसेन नगरपालिकाको श्रीनगरडाँडा, बौघापोखराथोक, बोघागुम्हा, बन्दीपोखरा गरी ५ वटा वडा अति जोखिममा रहेका डिभिवन वन कार्यालय पाल्पाका सूचना अधिकारी बस्नेतले बताए। पाल्पाका ८१ वडाहरूमध्ये २७ वडा अति जोखिम, २९ वटा वडा मध्यम जोखिम र २५ वडा न्यून जोखिम रहेको डिभिजन वन कार्यालयले गरेको अध्ययनबाट देखिएको रेञ्जर यमलाल पोखरेलले बताए। अति जोखिम, मध्यम जोखिम र कम जोखिम क्षेत्र अनुसार वन उपभोक्ताको परिचालन सचेतना तथा आगलागी नियन्त्रणका बारेका डिभिजन वन कार्यालयले कार्ययोजना बनाएर काम गर्दै आएको रेञ्जर पोखरलले बताए। पाल्पामा बढी सल्ला र सालको जंगल, तरार्ईसँग सिमाना जोडिएका नवलपरासी, रूपन्देही र कपिलवस्तु क्षेत्रका जंगलहरूमा वर्षेनी आगो लाग्दै आएको छ। वन जंगलमा आगलालीका घटना ९६ प्रतिशत मानवीय कारण हुँदै आएको छ भने १ प्रतिशत प्राकृतिक कारण लाग्ने गरेको र ३ प्रतिशत विविध कारणबाट लाग्ने गरेको डिभजिन वन कार्यालय पाल्पाले जनाएको छ। पाल्पा जिल्लामा ७ सय १ वटा सामुदायिक, १ सय ४० कवुलियती वन र ४ वटा धार्मिक वन छन्।"
"निशा कुमारीको मृत्यु : कुटपिट गरी हत्या गरेको माइतीपक्षको आरोप, आरोपित पक्राउ नपर्दा घटना ढाकछोप हुने डर","वीरगन्ज : हमर दुलरी बेटीके दुश्मनवासन् मुआ देहलसन्,ओइसन दमाद केहुके ना मिलो(मेरी प्यारी छोरीलाई पापीहरूले कुटीकुटी मारे,त्यस्तो पापी ज्वाँइ कसैलाई पनि नपरोस्),आमा चन्द्रवाती देवीले गहभरी आँशु झार्दै पत्रकार सम्मेलनमा भनिन्,हमर बेटीके हत्यारासन्के अभितक पुलिस भी नइखे पकडत्(मेरी छोरीका हत्यारालाई प्रहरीले अझैसम्म पनि पक्राउ गरेको छैन ।) पर्साको सखुवा प्रसौनी गाउँपालिका वडा नम्बर २ जमुनियाकी चन्द्रावती देवीकी कान्छी छोरी नीशा कुमारी गोढको उनकै श्रीमानसहितकाले कुटपिट गरी मारेको आरोप माइती पक्षले लगाएको छ । घटनामा संलग्नलाई पक्राउ गरी कारबाहीको माग गर्दै गत शनिबार जिल्ला प्रहरी कार्यालय पर्सामा माइती पक्षले जोहेरीसमेत दिइसकेको छ । तर, प्रहरीले उनीहरूलाई अहिलेसम्म पनि पक्राउ नगरे पछि माइती पक्षले मंगलबार वीरगन्जमा पत्रकार सम्मेलन गरेर प्रहरीप्रति आफ्नो आक्रोश पोखेको छ । जमुनियाका हिरा साह गोढकी कान्छी छोरी नीशाको चार वर्ष पहिले पर्साकै बहुदरमाइ नगरपालिका वडा नम्बर ३ नगरदाहाका स्वर्गीय सिंघासन साह गोढका छोरा मुन्ना भन्ने इनरजीत साह गोढसंग हिन्दु परम्परा अनुसार मागी विवाह भएको थियो । विहेको चार वर्ष पनि नबित्दै निशाको उनका पति मुन्ना र उनका परिवारका सदस्यले मिलेर गत शनिबार निर्घात कुटपिट गरी हत्या गरेको पत्रकार सम्मेलनमा निशाकी आमा चन्द्रावती देवीले आरोप लगाइन् । उनले भनिन्,विहे भएको १ वर्ष यतादेखि नै ज्वाँई र उनका परिवारले निशालाई कुटपिट गर्दै यातना दिँदै आएका थिए । ज्वाँइ अर्कै केटीसँग सल्किएको थियो । त्यहि भएर छुटकारा पाउन शनिबार मेरी छोरीलाई उनीहरूले कुटीकुटी मारिदिए। आमा चन्द्रावतीका अनुसार,निशा तीन महिनाको गर्भवती थिइन् । स्वास्थ्य संस्थामा गएर चेकजाँच गराउन निशाले आफ्ना पति मुन्नालाई भन्दा पैसा छैन भन्ने बहाना बनाएर उल्टै यतना दिएको दुखेसो गत शनिबार बिहान ७ बजेतिर फोन गरेर आमा चन्द्रावतीलाई सुनाएकी थिइन् । त्यहि दिन बिहान साढे ११ बजेतिर नारायणी अस्पतालबाट एक आफन्तले निशाका भाइ राजकुमारलाई फोन गरेर निशा अस्पतालमा भर्ना रहेको खरब सुनाए । उक्त खबर पाएलगत्तै निशााका दाजु राजकपुर अस्पतालमा पुगे। म अस्पतालमा पुग्दा त बहिनी मरेको अवस्थामा थिइन् । उनको अनुहार,पाखुरा र पेटतिरको भागमा कुटपिट गरिएको कालो डाम थियो ,' राजकपुरले पत्रकार सम्मेलनमा भने । अस्पतालमा बहिनी निशाको पोष्टमार्टमपछि शव उनका पति मुन्नासहितका परिवारले बुझेर त्यहि दिन हतार हतारमा दाहसंस्कार गरिदिएको राजकपुरले बताए । घाटमा दाहसंस्कार गर्ने क्रममा पनि निशाको शवसँग ज्वाँइ मुन्नाले अपमान गरेको निशाका बुबा हिरा साहले बताए । पत्रकार सम्मेलनमा निशाका दाइ राजकपुरले भने,ज्वाइँ मुन्नाले विहेपछि निशासँग कहिल्यै पनि खुशीसाथ राखेनन् । न मिठोमसिनो खान दिन्थे न माइतीमा कसैसँग बोल्न दिन्थे । कयौं पटक बहिनी निशाको घरायसी विवाद सुल्झाउन जाँदा हामीसँग पनि झगडा गर्थे । त्यसबेला हामीले प्रहरी चौकीमा निवेदन पनि दिएका थियौं । निशाको हत्यामा संलग्न उनका श्रीमान मुन्ना र हजुरबुबा मान्सी साह गोढविरुद्ध गत शनिबार जिल्ला प्रहरी कार्यालयमा जाहेरी दिएको बुबा हिराले बताए । उनले भने,तर मेरी छोरीलाई कुटीकुटी मार्नेहरूलाई पुलिसले अझै पक्राउ गरेको छैन । उनीहरु घरमै छन् । खुलेयाम घुमिरहेका छन् । यो देख्दा पीडामाथि झन् पीडा थपिएको छ । चार वर्ष पहिले नगद आठ लाख र मोटरसाइकललगायतका सरसामान दाइजोमा दिएर धुमधामका साथ विहे गरेर पठाएकी छोरीको अहिले अकालमै ज्यान जाँदा मन भत्भति पोलिरहेको उनले सुनाए । यता जिल्ला प्रहरी कार्यालय पर्साका प्रवक्ता प्रहरी नायब उपरीक्षक कुमार विक्रम थापाले भने पोष्टमार्टको रिपोर्ट आएपछि त्यसै अनुसार घटनाका सम्बन्धमा प्रहरी अगाडि बढ्ने बताए । उनले भने,शवको अवस्था हेर्दा शरीरमा चोटपटक लागेको, घाउ वा त्यस्तो केहि देखिएन । पोष्टमार्टको रिपोर्ट आएपछि मात्रै मृत्युको यकिन कारण खुल्छ । त्यहि भएर प्रहरी पोष्टमार्टमको रिपोर्ट कुरेर बसेको छ । रिपोर्ट आउन अझै हप्ता दश दिनसम्म लाग्न सक्छ । '"
भैरहवाबाट झण्डै ३ क्विन्टल गाँजा बरामद,"भैरहवा : नेपालबाट ठुलो परिमाणमा भारत लैजान लागेको अवस्थामा सशस्त्र प्रहरीले गाँजासहित कन्टेनर नियन्त्रणमा लिएको छ। सशस्त्र प्रहरीको इन्टेलिजेन्स ब्युरोको विशेष सूचनाका आधारमा सशस्त्रको नम्बर २७ गणका एसपी आनन्द थापा मगरको कमाण्डमा खटिएको टोलीले झण्डै तीन क्विन्टल गाँजा बरामद गरेको हो। साथै, भारत पञ्जाबका ३६ वर्षीय कन्टेनर चालक सतनाम सिंहलाई समेत नियन्त्रणमा लिइएको सशस्त्र प्रहरीले जनाएको छ। भारतको युपी ७८ बीटी ८२९७ नम्बर प्लेटको कन्टेनर चितवनबाट भैरहवाको बेलहिया नाका हुँदै भारत जान लागेको अवस्थामा मंगलबार बिहान रोहिणी गाउँपालिका१ बाइपास इलाकामा चेकजाँच गर्दा चालकको सिटमाथि फल्स बटम बनाएर लुकाएर लैजान लागिएको दुई क्विन्टल ७२ किलो बढी गाँजा बरामद गरिएको सशस्त्र प्रहरी नम्बर २७ गणका एसपी आनन्द थापा मगरले जानकारी दिए। उनले नियन्त्रणमा लिइएको गाँजा, चालक र कन्टेनर आवश्यक अनुसन्धानका लागि नेपाल प्रहरीलाई बुझाइएको जानकारी दिए।"
ब्रेन ट्युमरको उपचारमा सक्रिय चिनियाँँ चिकित्सक,"चितवन : चिनियाँ चिकित्सक डायाङ जियान विगत ९ महिनादेखि नेपालका क्यान्सरका बिरामीको उपचारमा सक्रिय छन्। उनी चीनमा एक कुशल न्युरोसर्जनका रूपमा चर्चित छन्। न्युरोसर्जन डा याङ आफ्नो अनुभव नेपाली बिरामीका लागि उपयोग गर्दैछन्। ब्रेन ट्युमरको निदान र उपचारमा भएको पछिल्लो प्रगतिबारे चीन र नेपाल दुवैका न्युरोसर्जनहरूलाई नियमित शैक्षिक सेमिनार गर्छन्। नेपाली डाक्टरहरूको दृष्टिकोण र सुझावहरू लिएर डा याङलेशल्यक्रियामा भाग लिएर आफ्नो क्षमता प्रदर्शन गरेका छन्। नेपाली डाक्टरहरूलाई चीनको परिष्कृत न्युरोसर्जिकल प्रविधिबारे अनुभव साट्छन्। जटिल खालको रोगको उपचारमा नेपाली चिकित्सकसँग अनुभव साट्दै उपचार गर्छन्। उनी क्यान्सर अस्पतालकी न्यूरोसर्जन डा बेन्जु रश्मी प्रधानसँग मिलेर नेपालमा ब्रेन ट्युमरका बिरामीहरूको निदान र उपचारमा सक्रिय छन्। ब्रेन ट्युमरको उपचारमा नेपालका चिकित्सकसँगको सहकार्य उपलब्धिमूलक रहेको उनी बताउँछन्। उन्नत चिकित्सा प्रविधि र नयाँ अवधारणाहरू नेपालमा परिचय गराएको बताए। ब्रेन ट्युमरका बिरामीहरूको उपचारमा प्रविधि र अनुभव प्रयोग गरेका छौं। त्यसका लागि प्रविधिको रणनीति ब्यापक बनाएका छौ, उनले भने, उपचार मात्रै होइन, गहिरो संस्कृतिक र वैचारिक एकीकरण आवश्यक हुन्छ। यसमा हामी सचेत छौं। भरतपूरको विपी कोइराला मेमोरियल क्यान्सर अस्पतालमा सहायताका लागि आएका चीन सरकारले हरेक वर्ष उच्चस्तरको विशेषज्ञ टोली पठाउने गरेको छ। यो १५औं चिनियाँँ विशेषज्ञ टोली हो। टोलीमा टाउको, छाती, फोक्सो, कलेजोजस्ता महत्वपूर्ण अंगका क्यान्सर रोगसम्बन्धी विशेषज्ञ छन्। चिनियाँँ अस्पतालहरूमा नेपाली डाक्टरहरूको भ्रमण र सिकाइ अनुभवलाई सहज बनाउन दुवै देशका चिकित्सकबीच बलियो मित्रता र सहकार्य बढाउने व्यवस्था मिलाइएको छ। डा बेन्जुले सेप्टेम्बरमा चीनको शानदोङमा प्रख्यात चिनियाँँ अस्पतालहरूमा न्यूरोसर्जिकल प्रक्रियाहरू अवलोकन गरेकी थिइन्। चिनियाँँ चिकित्सा प्रविधिको बुझाइलाई अझ गहिरो बनाउन अवसर भयो, भ्रमण पछि, डा बेन्जुले भनिन्, मैले न्यूरोसर्जरीमा चीनले गरेको द्रुत प्रगतिको अनुमान गरेको थिइन। यहाँ धेरै न्यूरोसर्जिकल प्रक्रियाहरू मेरो लागि उपयोगी रह्यो। डा याङले नेपाली समकक्षीहरूसँग संयुक्त रूपमा अनुसन्धान परियोजना कार्यान्वयनका लागि चिनियाँँ टोलीको नेतृत्व गरेका हुन्। दुई राष्ट्रहरूबीच न्यरोसर्जरीमा पारस्परिक प्रगतिलाई बढावा दिन सहयोग मिलेको छ, क्यान्सर अस्पतालका कार्यकारी निर्देशक डा शिवजी पौडेलले भने ।"
अवैधरूपमा नेपाल बसेर के गर्दै थिए २८ जना बंगलादेशी?,"काठमाडौं : गत चैतमा काठमाडौं उपत्यकाका विभिन्न ठाउँबाट १८ जना बंगलादेशी नागरिक पक्राउ परे। उनीहरू भिसा अवधि सकिएर पनि गैरकानुनीरूपमा नेपालमा लुकिछिपी बसिरहेका थिए। उपत्यका अपराध अनुसन्धान कार्यालयको टोलीले उनीहरूलाई ठमेल, सोह्रखुट्टे क्षेत्रबाट पक्राउ गरेको थियो। अपराध अनुसन्धान कार्यालयका प्रमुख सोमेन्द्र सिंह राठौरका अनुसार गैरकानुनीरूपमा नेपालमा बस्ने १८ जना बंगलादेशी नागरिकलाई अध्यागमन कार्यालयमा बुझाइएको छ। नेपालमा विभिन्न अपराधमा मुछिएका १० जनाविरुद्ध अनुसन्धान भइरहेको उनको भनाइ छ। भिसा सकिएर पनि नेपालमा बस्ने बंगलादेशी नागरिकहरू बेलाबेला अपराध कर्ममा जोडिने गरेको सूचना प्रहरीलाई आउँथ्यो। पक्राउ परेकाहरू भने कोही गार्मेन्टमा काम गर्थे भने कोही होटेलमा काम गर्थे। उनीहरूको विस्तृत अनुसन्धान भइरहेको राठौरले बताए। प्रहरीले पर्यटकीय क्षेत्रमा विशेष निगरानी बढाएको छ। यही क्रममा बंगलादेशी नागरिकलाई विभिन्न युरोपियन देशमा पठाउने भन्दै नेपालमा ल्याएर बन्धक बनाउने समूहसम्म प्रहरी पुगेको थियो। उनीहरूले काठमाडौंको पकनाजोलस्थित निभाना ग्रिन पिस होम नामक होटलको कोठामा राखेर पीडित बंगलादेशी नागरिकलाई बन्धक बनाएका थिए। क्यानडा, इटाली, अमेरिका, क्रोयसियालगायतका देशमा नेपालबाट सजिलै भिसा लाग्ने प्रलोभन दिएर उनीहरूले ती व्यक्तिहरूलाई नेपाल ल्याएर बन्धन बनाएको प्रहरी अनुसन्धानबाट खुलेको छ। नेपालमा बन्धक बनाएर धाक धम्की दिने, कुटपिट गर्ने र आफन्तसँग सम्पर्क गर्न नदिइ पासपोर्ट नियन्त्रणमा लिने गरेको प्रहरीको भनाइ छ। यसरी उनीहरूसँग लाखौं नगद लिएर नेपालमा ल्याएर अलपत्र पार्ने गर्थे। यसरी अलपत्र पार्नेमा बंगलादेशी नागरिकहरू नुरुल हुडा, समिम हमिद, मासुम विलख, मासुम विल्ला, प्रनोय कुमार दे, यासिर अहम्मद, अमिर हुसेन, मोहम्मद मोस्सीर, तमिना वेगम, सलिम मिया, जाहागिर आलम रहेका छन्। उपत्यका अपराध अनुसन्धान कार्यालयका डीएसपी अनिल घिमिरेका अनुसार बंगलादेशी नागरिकले भारतीय र श्रीलंकन एजेन्टको प्रयोग गर्दै बंगलादेशीलाई नेपालमा ल्याउने गर्थे। उनीहरूले कतै विदेश पठाउने भने हैन। युरोपियन देश पठाउने भन्दै नेपाल ल्याएर ठगी गर्नेमात्रै हो। प्रहरीका अनुसार गैरकानुनीरूपमा नेपाल बसेका केही बंगलादेशी नागरिकले नेपाली कागजात बनाउने गरेको पनि प्रहरीले फेला पारेको छ। यसअघिका केही घटनामा नेपालमा बसेर नक्कली कागजात बनाउने र यतै बस्ने गरेका पनि थिए। केही भने शरणार्थीको रूपमा नेपाली कागजात बनाएर अमेरिका जाने प्रक्रियामा समेत रहेको प्रहरी अनुसन्धानले देखाएको छ।"
हेटौंडाको दुईवटा सडक अब नमुना मार्ग,"हेटौंडा : हेटौंडा उपमहानगरपालिका क्षेत्रभित्र नमुना सडक निर्माण प्रक्रिया अघि बढेको छ। सहरी विकास मन्त्रालय अन्तर्गतको एकीकृत सहरी पूर्वाधार विकास कार्यक्रममार्फत नगर क्षेत्रमा रहेको दुईवटा नमुना सडक र एक वडा कार्यालय निर्माण हुन लागेको हो। मन्त्रालय मातहत रहेको सघन सहरी तथा भवन निर्माण आयोजना चितवनमार्फत उपमहानगरपालिका क्षेत्रमा नमुना सडकसहित पूर्वाधार निर्माण हुन लागेको हो। संघीय सरकारको सहरी विकास मन्त्रालयमार्फत १६ करोड रुपैयाँको स्वीकृत बजेटमार्फत हेटौंडा उपमहानगरपालिका ४ को रजतजयन्ती र हेटौंडा ७, ८ को सिमानाको सडकलाई नमुना बनाउने र हेटौंडा ६ नम्बर वडा कार्यालयको भवन निर्माण गर्न लागिएको नगर प्रमुख मीनाकुमारी लामाले बताइन्। हेटौंडा उपमहानगरपालिका४ को रजत जयन्ती मार्गलाई ४ लेनको सडकको रुपमा विकास गर्दै दुवैतर्फ फुटपाथ बेरियर, सडक बत्तीसहित अक्सपाल्ट पिच गरी व्यवस्थित सडक निर्माण गरिने तयारी रहेको आयोजनाले जनाएको छ। सडक ९५० मिटर लम्बाइको हुने बताइएको छ। आयोजनामार्फत हेटौंडा ७ र ८ को सिमाना क्याक्पाडाँडा पुलबाट हेटौंडा १५ तिनकुने चोकसम्मको कर्णावती सडक २ लेनको निर्माण हुने छ। करिब ११ सय मिटर लम्बाइको सडकमा फुटपाथ, दुईतर्फ नाला, सडक बत्तीको व्यवस्थासहित निर्माण हुने बताइएको छ। स्वीकृत बजेटको सीमामा रहेर हेटौंडा ६ नम्बर वडाको एक तल्ले भवन निर्माण गरिने आयोजनाले जनाएको छ। आयोजनाले भौगोलिक अध्ययनपछि नमुना सडक र वडा कार्यालय भवन निर्माणका लागि गत चैत २० गते बोलपत्र आह्वान गरेको जनाएको छ। संघ मार्फत पहिला आउने भनेको २५ करोड रुपैयाँमध्ये केही रकम कटेर आएकाले अहिले प्राथमिकतामा परेको हेटौंडा१ को पीपलबोट, स्वर्गद्धारी मन्दिर हुँदै रक्त सञ्चार जाने सडकको काम नहुने आयोजनाले जनाएको छ। सिलिङ बजेटमा कटौती हुँदा अहिले काम गर्न समस्या भएको हो, दोस्रो चरणमा सडकको कामलाई प्राथमिकतामा राखेर गरिने आयोजनाले जनाएको छ।"
"पैदलयात्रीलाई ठक्कर दिएको मोटरसाइकल ट्यांकरसँग ठोक्कियो, एकजनाको मृत्यु","विराटनगर : मोरङको उर्लाबारी नगरपालिकामा सडक दुर्घटनामा परी एकजनाको मृत्यु भएको छ । सोमबार राति १० बजेतिर उर्लाबारी३ मंगलबारेमा मे७ प८४८० नम्बरको मोटसाइकल पैदलयात्रीलाई ठक्कर दिई अनियन्त्रित भएको थियो । अनियन्त्रित भएको मे७ प८४८० नम्बरको मोटरसाइकल विपरीत दिशाबाट जाँदै गरेको डब्लुबी ७६ बी ०१११ नम्बरको ट्यांकरसँग ठक्कर खाएको थियो । जसमा पैदल यात्री उर्लावारी३ का ४५ वर्षीय रामकिशोर चौधरी घाइते भएका थिए । छाती र टाउकोमा चोट लागेका उनलाई मदन भण्डारी ट्रमा सेन्टर मंगलबारेमा सामान्य उपचारपछि थप उपचारको लागि न्युरो अस्पताल विराटनगर ल्याइएको छ । यस्तै,मोटरसाइकलमा सवार जिल्ला मोरङ कानेपोखरी गाउँपालिका३ बस्ने सोमनाथ जोगीका छोरा १४ वर्षीय दर्पण जोगी मदन भण्डारी ट्रमा सेन्टर मंगलबारेमा उपचार भइरहेको प्रहरीले जनाएको छ । सोही मोटरसाइकलमा सवार सोही स्थानका ३३ वर्षीय धनबहादुर जोगीको अस्पताल पुर्याउना साथ डाक्टरले चेकजाँच गर्दा १०:१५ बजेतिर मृत घोषण गरेका थिए । प्रहरीले मोटरसाइकल, ट्यांकर र ट्यांकर चालक भारतको पश्चिम बंगाल सिलगुडीबस्ने ३५ वर्षीय कम्लेशकुमार सिंह नियन्त्रणमा लिई थप अनुसन्धान गरिरहेको छ ।"
सुस्त मनस्थिति भएकी युवतीलाई बलात्कार गरेको आरोपमा युवक पक्राउ,महोत्तरी : एक सुस्त मनस्थिति (स्पष्ट रुपले बोल्न नसक्ने) भएकी युवतीलाई बलात्कारको गरेको आरोपमा युवक पक्राउ परेका छन्। पक्राउ पर्नेमा गौशाला नगरपालिका७ जमुनियाका ५६ वर्षीय गिरीदेव चौधरी रहेका छन्। गिरीले स्थानीय १८ वर्षीया युवतीलाई बलात्कार गरेको प्रहरीले जनाएको छ। पीडित आफ्नै घरमा बसी रहेको सुनसान मौका छोपी गिरीले युवतीलाई बलात्कार गरेको प्रहरीले जनाएको छ। पीडितकोतर्फबाट जाहेरी दर्ता भएलगतै चौधरीलाई पक्राउ गरी आवश्यक अनुसन्धान सुरु गरेको जिल्ला प्रहरी कार्यालय महोत्तरीले जनाएको छ।
राष्ट्रिय राजनीतिका कारण महत्वपूर्ण ऐन बन्न सकेनन् : राष्ट्रियसभा अध्यक्ष,"काठमाडौं : राष्ट्रियसभाका अध्यक्ष नारायणप्रसाद दाहालले राष्ट्रिय राजनीतिका कारण महत्वपूर्ण ऐन कानुनहरू समयमा नै बन्न नसकेको बताएका छन्। मंगलबार सिंहदरबारमा संसदीय मामिलासम्बन्धी रिपोर्टिङ गर्ने पत्रकारसँगको छलफलका क्रममा दाहालले कुनै व्यक्तिगत कारण नभइ राष्ट्रिय राजनीतिको अहिलेको अवस्थाका कारण संविधान बनेको लामो समयसम्म पनि महत्वपूर्ण ऐन कानुनहरू बन्न नसकेको बताएका हुन्। अध्यक्ष दाहालले संविधानको कार्यान्वयनका लागि संघीय शासन व्यवस्था अनुसारका थुप्रै ऐन बनाउनुपर्ने काम अझैं बाँकी रहेकाले यसतर्फ विशेष ध्यान दिइने जिकिर गरे। राष्ट्रियसभाले आफूले आफूलाई चिनाउन आफै सुदृढ हुन जरुरी रहेकाले यसतर्फ ध्यान दिनुपर्ने उनले बताए । उनले आफ्नो कार्यकालमा अधिकतम राम्रो गर्ने प्रयास गर्ने र नराम्रो गर्यो भन्ने अवस्था आउन नदिने जिकिर गरे। त्यस्तै उनले राष्ट्रियसभा सदस्यलाई विज्ञ, ज्ञाता बनाउन निरन्तर छलफल गर्ने र राष्ट्रियसभालाई प्रभावकारी बनाउँदै लैजाने प्रतिवद्धता जनाए।"
अमेरिकी राजदूत थम्सनले गरे उत्तरी गोरखाको भ्रमण,"गोरखा : नेपालका लागि अमेरिकी राजदूत डीन थम्सनले तिब्बती सीमा क्षेत्रमा अवस्थित उत्तरी गोरखाको भ्रमण गरेका छन् । मंगलबार बिहान चुमनुब्री गाउँपालिकाको सामागाउँ, साम्दो र बारपाकको भ्रमण गरेका हुन् । गोरखा १ बाट निर्वाचित प्रतिनिधिसभा सदस्य राजेन्द्र बजगाईँसहित राजदूत थम्पन गोरखा पुगेका हुन्। भ्रमणका क्रममा पुगेका राजदूत थम्सनले हिमाली क्षेत्रमा जलवायू परिवर्तनले पारेको असर तथा मनास्लु क्षेत्रमा पर्यटन विकासको नयाँ सम्भावनाका विषयमा स्थानीयसँग अन्तरक्रिया गरेको चुमनुब्री १ का वडाअध्यक्ष कर्मा छेवाङले जानकारी दिए । नेपाली सेनाको हेलिकोप्टरबाट आएका राजदूतको टोलीले सदरमुकाममा अबस्थित ऐतिहासिक गोरखा दरबारको पनि भ्रमण गर्ने कार्यक्रम रहेको उनले जानकारी दिए ।"
झापामा मानवहात्ती द्वन्द्व: २७ सामुदायिक वनलाई सोलार फेन्स,"झापा : झापामा मानवहात्ती द्वन्द्व न्यूनीकरण गर्ने उद्देश्यले जिल्लामा हालसम्म ७६३९ किलोमिटर सोलार अफसेट फेन्स (विद्युतीय सौर्य तारबार) जडान गरिएको छ। राष्ट्रिय प्रकृति संरक्षण कोषको रेखदेखमा जडान गरिएको सोलार अफसेट फेन्सको जिम्मा बल्ल पालिका अन्तर्गतका सामुदायिक वन उपभोक्ता समूहहरूलाई प्रदान गरेको छ। डिभिजन वन कार्यालय झापाले मंगलबार एक कार्यक्रमकाबीच भद्रपुर, कचनकवल, हल्दिबारी, बाह्रदशी र मेचीनगरमा रहेका २७ वटा सामुदायिक वन उपभोक्ता समूहलाई सोलार अफसेट फेन्सको फारम हस्तान्तरण गरेको हो। राष्ट्रिय प्रकृति संरक्षण कोषका सदस्य सचिव शरचन्द्र अधिकारीले सोलार फेन्सको फारम डिभिजन वन कार्यालय झापाका प्रमुख मेघराज राईलाई हस्तान्तरण गरेका थिए। त्यसपछि डिभिजन वन कार्यालयले सम्बन्धित सामुदायिक वन उपभोक्ता समूहका अध्यक्ष तथा पदाधिकारीलाई फारम हस्तान्तरण गरेका थिए। प्रकृति संरक्षण कोषले १० करोड ४० लाख ६६ हजार लागतमा मेचीनगरको तिरिङदेखि नकलबन्दासम्म १८ किलोमिटर, चारकोशे जलथल जंगलको रणकालीदेखि विशाल सामुदायिक वनसम्म पहिलो चरण ३५ किलोमिटर, दोस्रो चरणमा विशालदेखि काली मन्दिर सामुदायिक वनसम्म ६ किलोमिटर र चाराआली जंगलको कालीमन्दिरदेखि सैनिक ब्यारेकसम्म १७ किलोमिटर सोलार अफसेट फेन्स जडान गरेको छ। जडित गरिएका सोलार फेन्सको मर्मत सम्भार, रेखदेख र व्यवस्थापनमा चुनौती थपिएसँगै जिल्लामा मानवहात्ती द्वन्द्व अझै रोकिएको छैन। जडान गरिएको सोलार फेन्सले काम गर्न छाडेपछि जंगलबाट निस्किएका हात्ती गाउँघर पसेर मानवीय र भौतिक क्षति गर्दै पुर्याउँदै आएको छ। हस्तान्तरण कार्यक्रममा सहभागी सामुदायिक वनका पदाधिकारीहरूले सोलार फेन्स हस्तान्तरण कार्यक्रम ढिला भएकोले जनधनको क्षति रोकथाम तथा न्यूनीकरणमा समस्या उत्पन्न भएको जिकिर गरे। सामुदायिक वनलाई फारम हस्तान्तरण गरेर समस्याको समाधान हुँदैन। सामुदायिक वनले सहजीकरण मात्र गर्ने हो। यसको मर्मत सम्भारका लागि चाहिँ आवश्यक बजेट र प्राविधिक टोली सरकारले उपलब्ध गराउनु पर्ने दियालो सामुदायिक वन उपभोक्ता समूह भद्रपुरका अध्यक्ष देउकुमार लिम्बुले बताए। त्यस्तै हल्दिबारी गाउँपालिका अध्यक्ष रवीन्द्रप्रसाद लिङ्देनले सामुदायिक वनलाई सोलार फेन्स जिम्मा लगाएर पन्छाउने काम गर्न नहुने बताए। सामुदायिक वनका पदाधिकारीहरूलाई सोलार फेन्सको बारेमा प्राविधिक ज्ञान छैन। उनीहरूले आफ्नो वन क्षेत्रमा जडित सोलार फेन्सको झारजंगल हटाउने, कहाँबाट तार चुँडाएर हात्ती गाउँघर पस्यो त्यो हेर्न बाहेक अरू जाँदैनन्, अध्यक्ष लिङ्देनले भने, उनीहरू ठोक्किने भनेकै पालिकामा हो, पालिकाले पनि एक्लै केही गर्न सक्दैन, त्यसैले मानव हात्ती द्वन्द्व न्यूनीकरणका लागि डिभिजन वन र प्रकृति संरक्षण कोषको पनि साथ र सहयोग चाहिन्छ। यस्तो कार्यक्रममा पनि पालिका प्रमुखहरू उपस्थिति नभई दिएकोमा उनले चर्को आलोचना गरे। जनताको जिउधन रक्षाको पहिलो जिम्मेवारी जनप्रतिनिधिको हो, उनले भने, हात्तीले जनधनको ठुलो क्षति पुर्याइरहेको छ, यसलाई बेवास्ता गरी जनप्रतिनिधिहरू गैरजिम्मेवार बन्नु हुँदैन। कार्यक्रममा प्रतिनिधिसभा सदस्य राजेन्द्रप्रसाद लिङ्देन, हल्दिबारी गाउँपालिकाका अध्यक्ष रवीन्द्रप्रसाद लिङ्देन, भद्रपुर नगरपालिकाका प्रमुख गणेश पोखरेलको मात्र उपस्थिति थियो। अन्य प्रतिनिधिसभा तथा प्रदेशसभा सदस्यसहित कचनकवल गाउँपालिका, बाह्रदशी गाउँपालिका र मेचीनगर नगरपालिकाको जनप्रतिनिधिहरूको सहभागिता नै थिएन। जिल्लामा मानव हात्ती द्वन्द्व र सोलार फेन्सको अवस्था बारेमा जानकारी गराउँदै डिभिजन वन कार्यालयका प्रमुख राईले २०६८ सालदेखि आजको दिनसम्ममा हात्तीको आक्रमणबाट ६८ जनाको ज्यान गएको बताए। २०६२ सालदेखि हालसम्म १९ वटा हात्ती मरेको भेटिए। २०६८ सालदेखि गत आर्थिक वर्षसम्म ७ करोड १९ लाख ७० हजार ६९७ रुपैयाँ राहत वितरण गरिएको उनको भनाइ छ। चालु आर्थिक वर्षमा मात्र हात्तीले ७ जनाको ज्यान लिइसकेको बताउँदै उनले भने, हात्तीबाट ५३२ वटा घटना घटेको छ, जस बापत एक करोड २६ लाख राहत वितरण गर्न बाँकी छ।"
५ महिना बितिसक्दा पनि आएन दोस्रो किस्ता,"विपद् पोर्टलमा इन्ट्री गर्न ढिलाइ हुँदा स्थानीय तहले अहिलेसम्म जिल्ला विपद् न्यूनीकरण तथा व्यवस्थापन समितिमा दोस्रो किस्ता रकम माग नै गर्न सकेका छैनन्। जाजरकोट : बारेकोट गाउँपालिका२ रोकायगाउँकी सुनिता विकको घर गत कात्तिक १७ गतेको शक्तिशाली भूकम्पले चिराचिरा पारिदियो। भूकम्पले घर बस्न नमिल्ने बनाएपछि तत्काल त्रिपालमा उनको परिवार सर्यो। हिउँदे कठ्याङ्ग्रिँदो जाडोमा उनको परिवारले आधा हिउँद काटे। त्यसपछि गत माघ पहिलो साता लाभग्राही कायम गरी स्थानीय सरकारले अस्थायी आवासवापतको पहिलो किस्ता २५ हजार रुपैयाँ उनको खातामा हालिदियो। त्यही २५ हजारको सहारामा उनले जस्तापाता खरिद गरिन्। मैले ३० वटा जस्तापाता खरिद गरेकी थिएँ, त्यसको मूल्य ३७ हजार बढी भयो, उनले भनिन्, खरिदबापतको भाडा र जस्ताको मूल्य त्यति पर्यो, स्थानीय साहुलाई दोस्रो किस्ता आएपछि बाँकी दिउँला भनँे, तर अहिले पैसा आउने सुरसार छैन। साहुले अहिले पैसा दिनु भन्दै उनलाई हैरान पारेका छन्। चामल खाने पैसा छैन, कहाँ बाट दिने ?, पीडा पोख्दै उनले थपिन्, दिनहुँँ साहु आएर पैसा दिनुहोस्, चेक काट्नुहोस् भन्दै थर्काउँछन्। सोही गाउँका दानबहादुर कामीको घर पनि भूकम्पले भत्कायो। लामो समय त्रिपालमा बसेको उनको परिवारलाई माघमा सरकारले पहिलो किस्ता हालिदियो। पहिलो किस्तामा बाँकी साहुसँग उधारो मागेर अस्थायी आवास निर्माण गरे। पूरै जस्ताले अस्थायी आवास बनाएका उनको आवास निर्माणमा ६० हजार खर्च लाग्यो। उनले भने, हामीसँग एउटा पनि पैसा थिएन, सरकारले पठाएको २५ हजारमा ३५ हजार ऋण काढेर आवास बनायौं, साहुलाई दोस्रो किस्ता आएपछि पैसा दिउँला भनेर चेकसमेत काटिदिएको छु। तर, खातामा पैसा आएको छैन साहुले पैसा माग्दै फोन गरिरहेका छन्। भेरी नगरपालिका३, पीपलडाँडाका विजयजंग शाहले साहु ऋण गरेर अस्थायी टहरा बनाए। दोस्रो किस्ता रकमको आसमा बसेका उनी महिनौं बितिसक्दा पनि पैसा नपाउँदा निराश छन्। सरकारले सुरुमा २५ हजार रुपैयाँ दियो। थप २५ हजार दिने भनेको अहिलेसम्म दिएको छैन। त्यो रकम दिएको भए सानोतिनो गर्जो त टथ्र्यो, उनले भने, भूकम्पले घर भत्कियो, बस्ने बास गुम्यो। जेनतेन टहरा बनाएर बसेका छांै। स्थायी पुनर्निर्माण गर्ने बेलासम्म अझै अस्थायी आवासकै रकम पाउन सकेका छैनौं। हाम्रो अभिभावक सरकार हो। सरकारले दुःखको बेला नहेरे कसले हेरिदेला ? जाजरकोटमा अहिलेसम्म कसैले पनि अस्थायी आवासको दोस्रो किस्ता रकम पाउन सकेका छैनन्। स्थायी पुनर्निर्माणमा गइसक्नुपर्ने बेलासम्म पनि सरकारी ढिलासुस्तीले पीडित परिवारले रकम पाउन नसकेका हुन्। भूकम्प गएको पाँच महिना बितिसक्दा पनि दोस्रो किस्ता रकम नपाउँदा भूकम्पपीडित चिन्तित भएका छन्। सरकारले दिएको पहिलो किस्ता रकम र साहुबाट कर्जा लिएर आवास निर्माण गरेका सर्वसाधारणले पाँच महिनासम्म दोस्रो किस्ता नपाएपछि आवास निर्माणको ऋण तिर्न पीडितलाई समस्या भएको छ। भूकम्पबाट जाजरकोटमा ४२ हजार ५ सय २४ लाभग्राही कायम भए पनि हालसम्म ३८ हजार ५ सय ४२ लाभग्राहीले पहिलो किस्ता पाएका छन्। दोस्रो किस्ताको रकम जिल्ला विपद् न्यूनीकरण तथा व्यवस्थापन समितिको खातामै थन्किएको छ। प्रमुख जिल्ला अधिकारी ऋषिराज आचार्यले स्थानीय तहको विपद् पोर्टलमा विवरण इन्ट्री गर्न ढिलाइ भएकाले समस्या परेको बताए। राष्ट्रिय विपद् न्यूनीकरण तथा व्यवस्थापन प्राधिकरणले अस्थायी आवास निर्माण र भत्किएको घरको फोटोसहितका विवरण विपद् पोर्टलमा इन्ट्री गरेपछि मात्र दोस्रो किस्ताको रकम निकासा गर्ने प्रावधान राखेको छ। विपद् पोर्टलमा इन्ट्री गर्न ढिलाइ हुँदा स्थानीय तहले अहिलेसम्म जिल्ला विपद् न्यूनीकरण तथा व्यवस्थापन समितिमा दोस्रो किस्ता रकम माग नै गर्न सकेका छैनन्। प्रमुख जिल्ला अधिकारी आचार्यले करबि ३२ हजार लाभग्राहीको विपद् पोर्टलमा इन्ट्री भइसकेको र दोस्रो किस्ताका लागि रकम माग गर्ने कार्य सुरु हुन थालेको बताए। शिवालयले माग गरेको छ। अन्य पालिकाले पनि माग गर्ने तयारीमा छन्। केही दिनमै हामी दोस्रो किस्ताका लागि रकम पालिकाको खातामा पठाउँछौं, उनले भने। भेरी नगरपालिकाले विपद् पोर्टलमा इन्ट्रीको काम सकेर अनुगमन सुरु गरेको छ। प्राविधिक र जनप्रतिनिधिसहितको अनुगमन समितिको सिफारिसका आधारमा भुक्तानी दिइने भेरी नगरपालिकाका निमित्त प्रमुख प्रशासकीय अधिकृत दलबहादुर घर्तीले बताए। उनले अस्थायी आवास निर्माण गरी जोखिमपूर्ण घर भत्काएपछि मात्र दोस्रो किस्ता भुक्तानी दिने बताए। तथ्यांकअनुसार स्थानीय तहबाट अझै तीन हजार ९८२ लाभग्राहीले पहिलो किस्ताकै रकम पाउन बाँकी देखिन्छ। अहिले ३२ हजार ३४५ अस्थायी आवास बनेको र दश हजार १७९ वटा आवास बनिरहेको प्रशासनको तथ्यांकमा उल्लेख छ। ३९ हजार ८२३ जनाले पहिलो किस्ताका लागि पालिकासँग सम्झौता गरेका छन्। भेरी नगरपालिकाले पाँच हजार ५ सय ३, नलगाड नगरपालिकाले २ हजार ६ सय ८७, छेडागाड नगरपालिकाले ७ हजार ५१, बारेकोट गाउँपालिकाले पाँच हजार ९०, कुसे गाउँपालिकाले एक हजार ४४, जुनीचाँदे गाउँपालिकाले चार हजार १७४, शिवालय गाउँपालिकाले तीन हजार एक जना लाभग्राही गरी कुल २८ हजार ५ सय ५० जनाको नाम दोस्रो किस्ता पाउने लाभग्राहीका रूपमा अध्यावधिक गरिएको छ। छिट्टै दोस्रो किस्ता पाइहाल्ने आशामा उनीहरूले जस्तापाता पसलबाट उधारो ल्याए। साहुहरूले पनि दिए। तर, अहिले भूकम्पको पाँच महिना बित्दासमेत दोस्रो किस्ता पाउन सकेका छैनन्। दोस्रो किस्ता नआउँदा साहुको धम्कीसमेत सहनुपरेको कुशे गाउँपालिका ४ का कालीबहादुर शाहीले बताए।"
विद्यार्थी खोज्दै घरदैलोमा शिक्षक,"कालीकोट : कालीकोटका सामुदायिक विद्यालयहरूले औपचारिक रुपमा विद्यार्थी भर्ना अभियान सञ्चालन गरेका छन्। शैक्षिक सत्र २०८१ का लागि विद्यालयमा विद्यार्थीको संख्या बढाउनका लागि भर्ना अभियान सञ्चालन गरिएको छ। जिल्लाको सबैभन्दा पुरानो बडिमालीका माध्यमिक विद्यालयका शिक्षकहरू विद्यार्थी भर्नाका लागि प्रत्येक समुदायको घरमा पुगेर घरदैलो गर्दै विद्यार्थी भर्ना गर्न अनुरोध गरेका छन्। विद्यालयका प्रधानाध्यापक पुष्पराज बरालले विद्यालयमा विद्यार्थी संख्या वृद्धि गर्नका लागि अभियान सुरु गरेको बताए। उनले भने, गत वर्षदेखि नेपाली र अग्रेजी दुवै माध्यमबाट विद्यालयमा पठनपाठन हुन्छ। जनप्रतिनिधिका छोराछोरी र शिक्षकका छोराछोरीहरू समेत हाम्रै विद्यालयमा पढ्छन्। पढाइको गुणस्तरमा कमी छैन। त्यसैले सबै अभिभावकले गाउँमै रहेको विद्यालयमा आफ्ना बालबालिकाहरू पढाउनुपर्छ। विद्यालयका प्रधानाध्यापक बरालका अनुसार अंग्रेजी र नेपाली दुवै भाषामा कक्षा सञ्चालन भएकाले स्थानीयबासीलाई जानकारी दिनका लागि पनि अभियानलाई केन्द्रित गरेको हो। जिल्लाको रास्कोट नगरपालिकामा रहेको बडिमालीका माध्यमिक विद्यालयले गएको आर्थिक वर्षमा पनि विद्यार्थी भर्ना अभियान सुरु गरेको थियो। अभियानपछि ७५ जनाभन्दा बढी नयाँ विद्यार्थी विद्यालयमा थपिएका खेलकुद शिक्षक जीवनकुमार शाहीले बताए। यस वर्ष पनि विद्यालयले अन्य विद्यालयका विद्यार्थी तान्ने योजना बनाएको छ। रास्कोट५ का वडाअध्यक्ष मन तिरुवाले भने, विद्यालयले नयाँ शैली अपनाएर आफ्नो विद्यालयमा विद्यार्थीको चाप बढाउने योजना बनाउनु भनेकै शिक्षामा गुणस्तर आउनु हो। एसईई दिने विद्यार्थीहरूका लागि बडिमालिका माध्यमिक विद्यालयले रात्रिकालीन कक्षा सञ्चालन गरेर विद्यार्थीको क्षमता अभिवृद्धि गरेको थियो। शिक्षक प्रेम शाहीले अघिल्लो वर्षको भर्ना अभियान पनि निक्कै प्रभावकारी भएको बताए। जिल्लाका अन्य माध्यमिक विद्यालयले पनि भर्ना अभियान सुरु गरेका छन्। खाँडाचक्र नगरपालिका१ को बालविकास निम्न माध्यमिक विद्यालय र वडा नम्बर ८ को जनप्रभात माध्यमिक विद्यालय सेरावाडाले घरदैलो अभियान सुरु गरेको छ। विद्यालयका प्रधानाध्यापक पदमबहादुर मल्लले विद्यार्थी भर्ना अभियान सुरु गरेको बताए। उनले भने, शैक्षिक सत्र २०८१ बाट बस सेवा सञ्चालन गर्ने तयारी समेत गरेका छौं। शिक्षा विज्ञान तथा प्रविधि मन्त्रालयले पनि विद्यार्थी भर्ना अभियान चलाउन निर्देशन गरेकाले अन्य विद्यालय पनि अभियान चलाउने तयारीमा छन्। कालीकोटमा ७६ मावि छन्। सञ्चालनमा रहेका माविमध्ये केहीले भने विद्यार्थी तान्न अभियान चलाउने गरेको देखिन्छ।"
गजलकार प्रकट पंगेनी रहेनन्,"पोखरा : गीत तथा गजलकार प्रकट पंगेनी शिवको निधन भएको छ। ज्वरो आएर सिकिस्त भएपछि सोमबार पोखराको मणिपाल अस्पताल भर्ना गरिएका उनले मंगलबार अन्तिम सास फेरेका हुन्। पारिवारिक स्रोतका अनुसार उनलाई जन्डिस, निमोनिया लगायत समस्याले गाँजेको थियो। उनी ६८ वर्षका थिए। पोखराको सेती नदीमा बुधबार पंगेनीको अन्तिम संस्कार गरिने भएको उनी पूर्वअध्यक्ष रहेको संस्था पोखरेली युवा सांस्कृतिक परिवारले जनाएको छ। स्वर्गीय पंगेनीका श्रीमती, छोरा र छोरी छन्। १५ सय जति गीत र गजल लेखेका उनका यो मन कतै अल्झेको छ र जूनको चिठी जूनालाई गीति संग्रह तथा प्रणय वेदका ऋचाहरु गलज संग्रह र अक्षरभरि अक्षता कविता संग्रह लगायत कृति प्रकाशित छन् । उनले लेखेर सञ्जीव सिंहले गाएको गीत किन राख्यौ चोखो तिखो चुलेसीमाचर्चित छ। तगारो छेउ आएर पनि आँगनी टेकिनौं बोलको उनको गीत विमल पराजुलीले गाएका छन्। ५ दर्जन जति उनका गीत रेकर्ड भएका छन्। कास्कीको तत्कालीन देउराली पञ्चायत र हालको रुपा गाउँपालिकामा जन्मिएका प्रकटको वास्तविक नामचाहिँ शिव पंगेनी हो। विद्यालयमा सँगै पढ्ने अरुको पनि नाम शिव भएपछि फरक पहिचानकै लागि उनले आफूलाई प्रकट नामबाट चिनाउन थालेका थिए। साहित्यमा उनी त्यही नाममा स्थापित पनि भए। नाटक लेखन र अभिनयमा पनि लागेका प्रकटको खास पहिचानचाहिँ शृंगारिक गजलहरुले बनाएको थियो। प्रणय वेदका ऋचाहरु पुस्तक प्रकाशनसँगै उनले देशका दर्जनौं सहरमा शृंगारिक र प्रणयका प्रेमिल गजल बाचन गरेका थिए। कुनै समय कृषि अनुसन्धान केन्द्र लुम्ले कास्कीका जागिरे प्रकटले लुम्लेकै बसाइका क्रममा धेरै गीतहरु लेखेका थिए। पछिल्लो समय भने उनी आफ्नै गाउँ देउराली कास्कीमा बस्थे।"
दुरुलेकमा पुग्न थाले आन्तरिक पर्यटक,"म्याग्दी : म्याग्दीको दुरुलेकमा पर्यटकीय पूर्वाधार निर्माण भएपछि आन्तरिक पर्यटक पुग्न थालेका छन्। मालिका गाउँपालिका२ रुमस्थित पर्यटकीयस्थल दुरुलेकमा पदमार्ग, सत्तल, मन्दिरलगायत पूर्वाधार निर्माण भएपछि आन्तरिक पर्यटक पुग्न थालेका हुन्। नीलो आकाशमुनि हरियो पहाडमा रातै फुलेका लालीगुराँस। क्षितिजपारी दन्तेहलर जस्ता चाँदी झै टल्कने सेता हिमाल। तरेली परेको भिरालो भूगोलमा ढुङ्गाको सिँढी बनाएर चिटिक्क पारिएको पदमार्ग। प्रकृतिको यौवन छचल्किए जस्तो देखिने उक्त लेकमा आन्तरिक पर्यटकको चहलपहल बढ्न थालेको मालिका२ का वडाध्यक्ष उदयकुमार बुढाथोकीले बताए। दुई वर्षअघि गण्डकी प्रदेश सरकार र गाउँपालिकाको गरी करिब ३० लाख रुपैयाँ लागतमा पदमार्ग, सत्तल, मन्दिरलगायत पूर्वाधार निर्माण भएपछि आन्तरिक पर्यटकको आगमन बढ्न थालेको उनले बताए। वडाध्यक्ष बुढाथोकीका अनुसार समुद्री सतहबाट तीन हजार चार सय ८४ मिटर उचाइमा अवस्थित दुरुलेखमा हिमशृङ्खला र ग्रामीण भूगोलको अवलोकनका लागि यहाँ पर्यटक पुग्ने गरेका हुन्। उनका अनुसार प्राकृतिक, जैविक, ऐतिहासिक र धार्मिकस्थलको रूपमा दुरुलेक महत्वपूर्ण छ। वडाध्यक्ष बूढाथोकीले भने, पछिल्लो समय यहाँ आन्तरिक पर्यटक रमाउन आउने गरेका छन्। विशेषगरी बागलुङ र म्याग्दीका पर्यटक यस क्षेत्रको भ्रमणमा आउन थालेका हुन्। गण्डकी प्रदेश सरकारको थप रु १० लाख बजेटबाट पर्यटक बस्ने घर निर्माण गरिएपछि बाह्य पर्यटकको आगमन पनि बढ्न थालेको छ। मालिका गाउँपालिकाको केन्द्र दरबाङबाट दक्षिण भागमा पर्ने रुमगाउँ कूल २०७४ वर्ग किलोमिटर फैलिएको छ। यहाँको अधिकांश भाग वन क्षेत्रले ओगटेको छ। गाउँको शिरानमा पर्ने दुरुलेकमा लालीगुराँसको घनाजंगल, दर्जनौँ हिमालको दृश्य तथा म्याग्दी, बागलुङलगायत जिल्लाका ग्रामीण बस्तीका डाडाँकाडा देख्न सकिन्छ। यहाँबाट धौलागिरि, अन्नपूर्ण, निलगिरिलगायत हिमाल नजिकबाट देख्न पाइने मालिका२ रुमका वडासदस्य भक्तबहादुर पुनले बताए। प्राकृतिक दृश्यसँग रमाउन आउने पर्यटकलाई दुरुलेकबाट झण्डी डिलसम्म पुग्ने पदमार्ग र चौतारी निर्माणले सहज भएको छ। पर्यटकलाई मठ्ठा चढाउने भीरले पनि थप आकर्षित गरेको छ, उनले भने, वसन्त ऋतुसँगै लालीगुराँस फुल्ने हुँदा पर्यटकको पर्यटकको बसाइ लम्ब्याउन पूर्वाधार निर्माणमा जोड दिइरहेका छौँ। जिल्ला सदरमुकाम बेनीबजारबाट मालिकाको केन्द्र दरबाङ हुँदै अधिभारा, फूलबारी, डाडाँगाउँ, निस्कोट, रुम जैम, घाङ्लेपानीसम्म सवारीसाधनबाट यहाँ पुग्न सकिन्छ। घाङ्ले पानीबाट करिब चार घण्टामा लालीगुराँसको घनाजंगल हुँदै गाईभैँसी र भेडाबाख्राका गोठ, वन्यजन्तुको अवलोकन र आवाज सुन्दै पदयात्रामार्फत दुरुलेकमा पर्यटक पुग्छन्। गुराँसे जंगलले राताम्मे वन र मनोरम हिमशृङ्खलाले पर्यटकलाई लोभ्याउने गरेको भन्दै हिउँदमा यहाँ गाईभैँसी र भेडाबाख्राका लागि गोठको व्यवस्था गरिएको स्थानीय धन विकले बताए। मालिका२ रुम र बागलुङको ताराखोला गाउँपालिका५ सीपको सिमानामा पर्दछ, दुरुलेक। प्राकृतिक सुन्दरता, जैविक विविधता र सांस्कृतिक एकताले युक्त दुरुलेकमा प्रशस्तै पर्यटकीय सम्भावना छन, दरबाङस्थित होटल हिमालका सञ्चालक अमृत सापकोटाले भने। उनका अनुसार रुमसम्म सवारीसाधन र त्यहाँबाट करिब चार घण्टाको पैदल यात्रापछि पुग्न सकिन्छ। दुरुलेकमा भीर मौरीको मह सिकारका लागि उत्कृष्ट गन्तव्यस्थल बन्न सक्ने प्रशस्तै सम्भावन रहेको सापकोटाले बताए। पहरामा बग्रेल्ती भिरमौरीका गोला छन्। त्यहाँका भिरमा रुम र बागलुङको ताराखोलाका मह सिकारीले परम्परागत रुपमा मह निकाल्दै आएका छन्, उनले भने। बागलुङ जिल्लासँग जोडिएकाले दुरुलेकमा बागलुङबाट पनि पर्यटक आउने गरेका स्थानीय बताउँछन्। अधिकांश पर्यटक दुरुलेकबाट फर्केर रुममा एक रात बास बस्ने गरेका सापकोटाको भनाइ छ। यहाँ मकै, कोदो, गहुँ जौँ, फापर, आलु, रातोच्याउका आग्र्यानिक परिकार खान पाइन्छ। चैत र वैशाखमा दुरुलेक डाँडाको दृश्य निकै नै रमणीय देखिने यहाँ स्थानीयको भनाइ छ।"
बर्दियामा आगलागीबारे पूर्व सचेतना अभ्यास,"गुलरिया : बर्दियाको गुलरिया नगरपालिका३ हस्नापुर कट्टी स्थित सशस्त्र प्रहरी वल नेपालको बीओपी पोस्ट नजिकै रहेको सरजुनदी भगर परिषरमा आगलागी पूर्व सचेतना अभ्यास गरिएको छ। सशस्त्र प्रहरी बल नेपाल नम्बर ३१ गण हेडक्वाटर बर्दियाको आयोजनामा सचेतना अभ्यास गरिएको छ। अभ्यासका क्रममा आगलागी कसरी हुन्छ, यसबाट जोगिन के गर्ने, आगलागी भइसकेपछि घरपरिवारले कसो गर्ने गर्ने तथा आगो नियन्त्रणका बेला सुरक्षाकर्मी, स्थानीय समुदाय लगायत सरोकारवालाहरुको भूमिकाका बारेमा जानकारी गराइएको थियो।"
काठमाडौं महानगरले भोलिदेखि क्यान्सरको निःशुल्क परीक्षण गर्दै,"काठमाडौं : काठमाडौं महानगरपालिकाले भोलिदेखि क्यान्सरको निःशुल्क परीक्षण गर्ने भएको छ। महानगरले स्तन, पाठेघरको मुखको क्यान्सर र प्रजनन रुग्णता (अस्वस्थ्यता) सम्बन्धी निःशुल्क परीक्षण शिविर सञ्चालन गर्ने भएको हो। महानगरपालिकाका सहरी स्वास्थ्य प्रवर्द्धन केन्द्रमा वैशाख महिना भरी शिविर सञ्चालन हुने महानगरले जनाएको छ। वडा नं ३१ भीमसेनगोलामा वैशाख ५ र ६ गते, वडा नं २५ र २७, इनबहालमा ७, ९ र १० गते, वडा नं ३, महाराजगञ्जमा ११ र १२ गते, वडा नं २६, लैनचौरमा १४ गते, वडा नं २०, भीमसेनस्थानमा १६ गते, वडा नं २१, यंगालमा १७ गते, वडा नं २३, ओमबहालमा १८ गते र वडा नं १५, स्वयम्भूमा २० र २१ गते शिविर हुने मिति तोकिएको छ। रामघाट प्राथमिक स्वास्थ्य केन्द्रमा २३ गते, वडा नं २, लाजिम्पाटमा २४ गते, वडा नं २४, मखनमा २५ गते, वडा नं २२, टेबहालमा २६ गते, वडा नं १८, नरदेवीमा २७ गते, वडा नं १९, कङ्केश्वरीमा २८ गते, वडा नं ३२, पाल्पाकोट (छाप्रे), कोटेश्वरमा ३० र ३१ गते सर्वसाधारणले सेवा लिन पाउनेछन्। शिविरबाट थप परीक्षणको आवश्यकता भएका महिलाका लागि सिभिल अस्पताल, मीनभवनमा निःशुल्क परीक्षण हुने महानगरपालिकाले जनाएको छ।"
सेतो मच्छिन्द्रनाथको रथ जात्रा सुरु (फोटो फिचर),"काठमाडौं : जनबहाःद्यः (सेतो मछिन्द्रनाथ)को रथ जात्रा मंगलबारबाट सुरु भएको छ। हरेक वर्ष चैत्र शुक्ल अष्टमीको दिन रथजात्रा सुरु गर्ने गरिन्छ। जात्राको पहिलो दिन काठमाडौंको जमलस्थित तीनधारा पाठशाला क्षेत्रमा राखिएको रथलाई तानेर असन पुर्याइन्छ। दोस्रो दिन असनदेखि हनुमानढोकासम्म रथ तानेर लगिन्छ। तेस्रो दिन हनुमानढोकाबाट लगनसम्म पुर्याइन्छ। मच्छिन्द्रनाथको रथ लगन पुगेपछि यसको स्वागत गरी भोज खाने चलन रहेको व्यवस्थापन समितिले जनाएको छ। त्यस्तै जात्राको चौथो दिन रथलाई लगन आमा रुख परिक्रमा गराइन्छ। त्यस्तै बैशाख ८ गते बिभिन्न स्थानमा खट जात्रा गरी जात्रा सम्पन्न गरिन्छ। मच्छिन्द्रनाथको राष्ट्रपतिले पनि दर्शन गर्ने प्रचलन छ। मल्लकालीन राजा यक्ष मल्लको पालाबाट यो जात्रा सुरु भएको मानिन्छ। पानी, सहकाल र दीर्घजीवनको कामना गर्दै यो रथजात्रा निकाल्ने गरिन्छ।"
झापामा दारा काटेको अवस्थामा एउटा हात्ती मृत फेला,"झापा : झापामा दारा काटेको अवस्थामा एउटा जंगली हात्ती मृत फेला परेको छ। मेचीनगर नगरपालिका१२ स्थित कालिका सामुदायिक वनभित्र मंगलबार बेलुका साढे ४ बजेको समयमा हात्ती मृत भेटिएको जानकारी प्राप्त भएको डिभिजन वन कार्यालय झापाका प्रमुख मेघराज राईले जानकारी दिए। स्थानीयले हात्ती मृत देखेपछि प्रहरीलाई खबर गरेका थिए। त्यसपछि प्रहरी र वन कर्मचारीको टोली घटनास्थल पुगेको थियो। हात्तीको अवस्था हेर्दा अन्दाजी ३० घण्टा जति भयो मरेको, वन प्रमुख राईले भने, दारा काटिएको सुन्नमा आएको छ, घटनाको विस्तृत विवरण भोलि पोस्टमार्टम गरेपछि मात्र खुल्छ। मृत भेटिएको हात्तीको नजिकै अर्को हात्ती रहेकोले प्रहरीसहितको वनको टोली नजिकै पुग्न सकिरहेको छैन। मृत हात्तीलाई सुरक्षा दिन प्रहरी र वन कर्मचारी खटाइसकेको उनले बताए। यो सँगै जिल्लामा २०६२ यता २० वटा हात्ती मरेको अवस्थामा भेटिएको जनाइएको छ।"
हतियार नवीकरण नगरे कारबाही,"भैरहवा : जिल्ला प्रशासन कार्यालय रुपन्देहीले पाँच वर्षभन्दा बढी समयदेखि नवीकरण नगरिएका हातहतियार कार्यालयमा बुझाउनका लागि सूचना जारी गरेको छ। साथै कतिपय इजाजत प्राप्त धनीले तोकिएको म्यादभित्र हतियार नवीकरण नगरेकोले ३५ दिनभित्र नवीकरण गर्न समेत कार्यालयले आग्रह गरेको छ। इजाजत लिएर हातहतियार राखेको तर कतिपयले म्यादभित्र नवीकरण नगरेको कार्यालयको अभिलेखबाट देखिएपछि नवीकरण गर्न र हतियार बुझाउनका लागि सूचना जारी गरेका छौँ रुपन्देहीका प्रमुख जिल्ला अधिकारी गणेश अर्यालले भने, अटेर गरेमा कारबाही गर्छौं।"
सामाजिक विकास कार्यालयका तत्कालीन प्रमुखसहित पाँचजनाविरुद्ध मुद्दा दायर,"काठमाडौं : ठूलीभेरी नगरपालिका३ दुनै, डोल्पामा खेलकुद मैदान निर्माणको लागि कर्णाली प्रदेश सरकारबाट छुट्याएको रकम अनियमितता गरेको आरोपमा सामाजिक विकास कार्यालय डोल्पाका तत्कालीन कार्यालय प्रमुख धनञ्जय आचार्यसहित ५ जनाविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले सामाजिक विकास कार्यालय डोल्पाका तत्कालीन कार्यालय प्रमुख आचार्य,सब इन्जिनियर मोतीप्रसाद बुढा र डीपीआर सम्पन्न भएको जिल्लास्थित कभर्डहल तथा खेलमैदान निर्माण उपभोक्ता समिति दुनै डोल्पाका अध्यक्ष अभिषेक शाही,सचिव अपार गुरूङ र कोषाध्यक्ष विश्वनाथ शाहीविरुद्ध आज विशेष अदालत काठमाडौंमा आरोप पत्र दायर गरेको हो। आयोगका प्रवक्ता नरहरि घिमिरेले ठूलीभेरी नगरपालिका३ दुनै,डोल्पामा खेलकुद मैदान निर्माणका क्रममा २०७६०७७ मा लागत अनुमान र सम्झौता उल्लिखित कामभन्दा फिल्डमा भएको कामभन्दा बढी ९ लाख ९३ हजार ९ सय ४० रुपैयाँ बराबरको झुट्टा बिल भरपाइ बनाइ गैरकानुनी लाभ र हानी पुर्याउने बदनियतले भुक्तानी दिने लिने काम गरी भ्रष्टाचार गरेको पुष्टि हुन आएकाले सामाजिक विकास कार्यालयका तत्कालीन कार्यालय प्रमुख आचार्यसहित पाँचजनाविरुद्ध मुद्दा दायर गरेको जानकारी दिए। उनीहरूविरुद्ध ९ लाख ९३ हजार ९४० रुपैयाँ बिगो र जरिवाना माग दावी गरिएको छ।"
भक्तपुरमा आज भगवानलाई सगुन खुवाइँदै,"भक्तपुर : भक्तपुरको बिस्का जात्राको प्रमुख आकर्षण स्वग बियगु जात्रा अर्थात् सगुन जात्रा पनि हो । यो हरेक वर्ष वैशाखको चौथो दिन मनाइन्छ । अन्य दिनमा जात्रा भक्तपुरको एक निश्चित स्थानमा मात्र सीमित हुने गर्छ भने यो दिन भक्तपुरका सम्पूर्ण स्थानमा जात्रा मनाइने गरिन्छ। परम्परागत नेवारी पहिरन, हाकुपटासीमा सजिएका महिला पङ्क्तिमा देवतालाई सगुन अर्पण गर्ने भएकाले यसलाई नेवारिमा स्वग बियगु जात्रा अर्थात् सगुन जात्रा भनिएको हो । यस जात्रा भक्तहरूले भक्तपुरमा विभिन्न ४२ देवीदेवतालाई विशेषगरी नेवारी भोजमा बनाइने परिकार सगुनस्वरूप चढाइने गरिन्छ। सगुण यात्रा भक्तपुरको सूर्यमाडीबाट सुरु भई दत्तात्रय, गोलमढी, सुकुलढोका, टौमढी, गहिती, लकुलाछेँ, इटछेन, खौमा, तलेजु हुँदै सूर्यमाडीमा फर्केर समापन हुन्छ। यस जात्रामा मुख्यतया महिलाको सहभागिता बढि हुन्छ। पुरुषहरू भने विभिन्न परम्परागत वाद्ययन्त्रहरू बजाउनमा व्यस्त हुन्छन्।"
आज यी स्थानमा वर्षा र हुरीबतास आउने,"काठमाडौं : आज दिउँसो गण्डकी, लुम्बिनी र कर्णाली प्रदेशलगायत मुलुकका पहाडी क्षेत्रका केही स्थानमा चट्याङसहित हल्कादेखि मध्यम वर्षा हुने सम्भावना रहेको जल तथा मौसम विज्ञान विभागले जनाएको छ। विभागका अनुसार गण्डकी, लुम्बिनी, कर्णाली र सुदू्रपश्चिम प्रदेशका केही स्थान तथा अन्य बाँकी प्रदेशका केही स्थानमा हुरीबतासको सम्भावना छ। ती प्रदेशका हिमाली उच्च पहाडी तथा हिमाली भेगका केही स्थानमा हल्का हिउँपर्ने जनाएको छ। आज राति कोशी प्रदेशको पहाडी क्षेत्रका केही भागमा मेघगर्जन र चट्याङसहित हल्कादेखि मध्यम वर्षाको सम्भावना छ। बागमती र गण्डकी प्रदेशका पहाडी भागका एकदुई स्थानमा चट्याङसहित हल्का वर्षा हुने बुलेटिनमा उल्लेख गरेको छ। कोशी, गण्डकी र कर्णाली प्रदेशका उच्च पहाडी तथा हिमाली भेगका एकदुई स्थानमा हल्का हिमपात हुने सम्भावना छ।"
बर्दियाको सीमाक्षेत्रबाट २३ किलो चरेश बरामद,गुलरिया : सशस्त्र प्रहरीले बर्दियाको सीमाक्षेत्रबाट २३ किलो चरेश बरामद गरेको छ। सशस्त्र प्रहरी सीमा सुरक्षा बल ३१ नम्बर हेडक्वाटर मातहत बर्दियाको बढैयाताल गाउँपालिका२ फुटाहा स्थित सीमावर्ती इलाकाले ३९ प्याकेटमा राखिएको अन्दाजी २३ किलोग्राम लागुऔषध चरेश जस्तो देखिने पदार्थ बरामद गरेको हो । सशस्त्र प्रहरी नायव निरीक्षक सूर्यबहादुर वलीको कमाण्डमा खटिएको टोलीले मंगलबार बिहान पौने ४ बजे १ जना मानिससहित लागूऔषध नियन्त्रणमा लिएको हो । बिहानै संकास्पद हर्कत गरिरहेका रुकुम पश्चिम सानोभेरी गाउँपालिका५ निवासी ३४ वर्षीय बमबहादुर पुनलाई चेकजाँचका क्रममा अवैध सामानसहित नियन्त्रणमा लिइएको सशस्त्र प्रहरीले नियन्त्रणमा लिएको सशस्त्र प्रहरी वल सीमा सुरक्षा कार्यालय ३१ नम्बर गणका गणपति प्रहरी उपरीक्षक चित्रांगत दाहालले जानकारी दिए । सामानसहित नियन्त्रणमा परेका व्यक्ति उपर थप अनुसन्धानको लागि नेपाल प्रहरीलाई बुझाइएको उनले बताए ।
आगन्तुक चरालाई पनि संरक्षित सूचीमा राख्नुपर्छ,"नेपालमा राष्ट्रिय निकुञ्ज, संरक्षित क्षेत्र, सामुदायिक वनहरू लगायतका चराका ३७ वटा महत्वपूर्ण क्षेत्रहरू छन्। नेपाल सरकारले बाघ, हात्ती, गैंडालगायतका जनावरहरू संरक्षणमा केही पहल गरेको छ। चराहरू संरक्षणमा एकदमै कम छ। कुनैकुनै संस्थाले खरमजुरलगायतका लोपोन्मुख चराहरूको अध्ययन गरिरहेका छन्। नेपाल सरकारको संरक्षण सूचीमा परेका चराहरूमा ९ वटा प्रजातिमध्ये तराई क्षेत्रमा ६ वटा प्रजाती पाइन्छन्। यसमध्ये खरमजुर १४ वर्षदेखि बर्दियामा देखिएको छैन। बर्दिया राष्ट्रिय निकुञ्जले यसमा अध्ययन गरिरहेको छ। त्यस्तै शुक्लाफाँटामा पनि अध्ययन जारी छ। नेपालमा ८ सय ९४ प्रजातिका चराहरू सूचीकृत भएको पाइन्छ। बर्दियामा मात्र ५ सय १३ प्रजातिका चराहरू छन्। सामाजिक सञ्जालले गर्दा पहिलेभन्दा अचेल संरक्षण बढेको छ। एसियालगायत नेपालबाटै ९९ प्रतिशत गिद्धहरू लोप हुँदै गएकाले नेपाल सरकार र पन्छी संरक्षण संघले गिद्ध संरक्षणमा केही काम गरेको छ। माछा मार्ने क्रममा विषादी हाल्नाले पानी चराहरू मर्ने गरेका छन्। केहीले चरालाई पासो हाल्ने र गुलेलीले हान्ने गर्छन्। चितवनमा पनि पानीमा विष हालेका कारणले हिउँदे आगन्तुक चराहरू मरेको पाइएको छ। कृषि क्षेत्रमा प्रयोग गरिने विषादीले चराहरूलाई धेरै असर पारेको छ। बटाइ चराहरू खुलेआम बेचबिखन हुने गरेको छ। अन्य चराहरूलाई पनि मारेर बटाइ भन्दै बेच्ने गरेको पाइन्छ। त्यस्तै सुगाहरू पाल्ने र बेच्ने गर्छन्। यसले चरा संरक्षणमा चुनौती थपिएको छ। सरकारले बाघ, हात्ती, गैंडाबाहेक सुनगोहोरो, चरालगायत संकटापन्न अवस्थामा पर्ने जीवहरूलाई महत्व दिएको छैन। जस्तै घडीयाल गोही बाघभन्दा २० गुणा महत्वपूर्ण छ तर नेपाल सरकारले यसको संरक्षणमा त्यति महत्व दिएको देखिँदैन। चराहरू एकै ठाउँमा बस्दैनन्। हिउँद र गर्मी याममा नेपालमा साइबेरियादेखि चराहरू आउँछन्। सरकारले पालिकाहरूमा चरा संरक्षणसम्बन्धी तीव्र जनचेतना जगाउनुपर्छ। (शाही चरा विज्ञ एवम् वरिष्ठ प्रकृति पथप्रर्दशक हुन्।)"
आज चैते दसैं : शक्तिपीठहरूमा दर्शनार्थीको घुइँचो,"काठमाडौं : चैत शुक्ल अष्टमी,अर्थात् चैते दसैंका अवसरमा मंगलबार देवीको पूजा उपासना गरिएको छ । असुर शक्तिमाथि दैवीशक्तिको विजय तथा असत्यमाथि सत्यको विजयका रुपमा लिइने दसैं हिन्दुधर्मावलम्बीहरूले वर्षमा दुईपटक मनाउने गर्दछन् । असोजमा मनाईंने दसैंलाई बडादसैंको रुपमा मनाइन्छ भने चैत शुक्ल अष्टमीमा चैते दसैं मनाइन्छ । यस दिन घरघरमा तथा देवीका मन्दिरमा देवीभागवत,कालिका पुराणलगायत स्तोत्र पाठ गरिन्छ । वर्षको दुई पटक चैत र असोजमा गरिने दुर्गापूजाको विशेष महत्व रहेको शास्त्रमा वणिर्त छ । चैते दसैंको दिन काठमाडौंको भद्रकाली,शोभाभगवती,दक्षिणकाली,गुहेश्वरी, संकटा, नक्साल भगवतीका साथै गोरखाको मनकामनालगायत देशभरका शक्तिपीठहरुमा दर्शनार्थीको घुइँचो लागेको छ ।"
