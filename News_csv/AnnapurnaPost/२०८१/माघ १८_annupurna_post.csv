शीर्षक,विवरण
"क्रिप्टो करेन्सीको संगठित कारोबार गरेको आरोपमा ३ भारतीयसहित ७ जना पक्राउ, ३ अर्ब बढी ठगी","काठमाडौं : क्रिप्टो करेन्सीको संगठित कारोबार गरेको आरोपमा प्रहरीले ७ जनालाई पक्राउ गरेको छ। शुक्रबार प्रहरीको केन्द्रीय अनुसन्धान ब्यूरोको टोलीले क्रिप्टो करेन्सीको संगठित कारोबार गरेको आरोपमा ७ जनालाई पक्राउ गरिएको सुधिरराज शाहीले जानकारी दिए। उनका अनुसार कैलालीको बर्दगोरिया गाउँपालिका६ का २२ वर्षीय माइकल डंगौरा, २६ वर्षीय अनिल विश्वकर्मा, बुढानिलकण्ठ८ का पियुष श्रेष्ठ, दोलखाको भीमेश्वर नगरपालिका४ का १९ वर्षीय आश्विन चौलागाई, रौतहटको गौर नगरपालिका९ का २२ वर्षीय सत्यमकुमार सहनी, भारतको बिहारका २७ वर्षीय रोशन कुमार र बिहारकै ३६ वर्षीय मुन्ना कुमार पक्राउ परेका हुन्। प्रहरीले उनीहरुको साथबाट कम्युटरको सीपीयु २ थान, विभिन्न ब्राण्डका मोबाइल १३ थान, विभिन्न व्यक्तिका नाममा जारी भएका बैंकका चेकहरु १९ थान र नगद ५ लाख ५० हजार रुपैयाँ बरामद गरेको छ। उनीहरुले बैंक तथा डिजिटल वालेट प्रयोगकर्ताहरूलाई झुक्याएर वालेटको आधिकारिक व्यक्ति भन्दै ओपीटी पिनहरू माग गरी अनधिकृत रुपमा बैंक तथा डिजिटल वालेटहरुमा पहुँच पुर्याई ठगी गरेको पाइएको प्रहरीको प्रारम्भिक अनुसन्धानले देखाएको छ। उनीहरुले ठगी गरिएको रकम क्रिप्टोमा लगानी गरेको तथा हुण्डी कारोबारमा समेत प्रयोग भएको पाइएको शाहीले जानकारी दिए। प्रहरीले हालसम्मको डिजिटल फरेन्सिक रिपोर्टबाट उक्त समूहले ३ अर्ब बढी ठगी गरेको जनाएको छ।"
प्रचण्डको अवसरवादी चरित्रको कारण कांग्रेस र एमाले एक ठाउँमा : उपाध्यक्ष ज्ञवाली,"रामेछाप : नेकपा एमालेका उपाध्यक्ष युवराज ज्ञवालीले अहिले संयुक्त सरकार भएपनि कांग्रेसलाई हेर्ने एमालेको प्रष्ट दृष्टिकोण रहेको बताएका छन्। नेकपा एमाले रामेछापले आयोजना गरेको जिल्लास्तरीय प्रशिक्षण कार्यक्रमको शुक्रबार उद्घाटन गर्दै ज्ञवालीले कांग्रेस र एमालेको सरकार देशको परिस्थितिको बाध्यात्मक बाटो भएको बताएका हुन्। उनले भने, एमाले र कांग्रेस फरक बिचार बोक्ने राजनीतिक दल हुन्, कांग्रेस पुँजीवादीको पार्टी हो, एमाले समाजवादी पार्टी हो, निर्वाचनमा एमाले र कांग्रेस प्रतिस्पर्धी शक्ति हुन् भन्ने कुरा एमाले र कांग्रेसका नेताहरूले स्पष्ट रूपमा बुझेको छन्, हाम्रो प्रतिस्पर्धी कांग्रेस नै हो, यसलाई हामीले बिर्सनु हुँदैन। उनले प्रचण्डको अवसरवादी चरित्रको कारण कांग्रेस र एमाले एक ठाउँमा उभिने वातावरण बनेको बताए। प्रचण्डको धोका र अस्थिरतामा खेल्ने प्रवृत्तिबाट दिक्क भएका कांग्रेस सभापति शेरबहादुर देउवाले एमालेलाई सरकारको नेतृत्व लिन आग्रह गरेको उनको भनाई छ। कांग्रेस सभापति शेरबहादुर देउवाले एमाले अध्यक्षलाई तपाईँ प्रधानमन्त्री बनिदिनुस् भन्ने अवस्था प्रचण्डकै कारण सिर्जना भयो, कांग्रेस सभापति शेरबहादुर देउवा आफैँ एमाले अध्यक्ष केपी शर्मा ओलीको घरमा गएर दुई वर्षको लागि प्रधानमन्त्री बनिदिनुस् भनेर भनेपछि हाम्रो अध्यक्ष प्रधानमन्त्री बन्न तयार हुनुभएको हो, उनले भने। देशको राजनीतिक अस्थिरता अन्त्य गर्नको लागि एमाले सरकारमा गएको उनको दाबी छ।उनले भने,राष्ट्रिय दल समेत बन्ने नसकेर जम्मा १० सिट ल्याएका माधव नेपाल समेत प्रधानमन्त्री हुने लाइनमा बसेपछि स्थिर सरकार बनाउन एमाले सरकारमा जानु पर्ने स्थिति आयो। एमाले अध्यक्ष केपी ओलीका कुनै कमजोरी फेला पार्न नसकेका कारण उनको विरुद्ध भ्रामक प्रचार भइरहेको उनको भनाई छ। ज्ञवालीले अन्तराष्ट्रिय सन्दर्भमा भूराजनीतिक अवस्था नेपालको लागि केही जटिल बन्दै गएको बताए। दक्षिणको भारतमा पुँजीवादी शासन व्यवस्था र उत्तरको चीनमा समाजवादी शासन व्यवस्था भएकोले दुई देश बिचमा रहेको नेपाललाई सन्तुलन कायम गर्ने कुरा निक्कै जटिल भएको ज्ञवालीको धारणा छ। उनले भने,अब केही वर्षमा चीन विश्वको पहिलो, अमेरिका दोस्रो र भारत तेस्रो शक्ति बन्ने स्थिति बन्दै गएको छ, उहाँले भन्नुभयो। नेपाल जस्तो देशले यस्ता शक्तिसँग कसरी समान सम्बन्ध कायम गर्ने कुरा निक्कै चुनौतीपूर्ण छ।"
संविधानको अन्तर्वस्तुलाई प्रहार गर्ने अभिशायले संशोधन गर्न खोजियो : माओवादी केन्द्र,काठमाडौं : नेकपा माओवादी केन्द्रका वरिष्ठ उपाध्यक्ष नारायणकाजी श्रेष्ठले संविधानको सकारात्मक अन्तर्वस्तुलाई प्रहार गर्ने अभिशायले संविधान संशोधन गर्न खोजिएको बताएका छन्। राष्ट्रियसभाको हिउँदे अधिवेशनलाई सम्बोधन गर्दै सांसद श्रेष्ठले सत्तारुढ दलका नेताहरुले नै दुईदलीय व्यवस्थाको पक्षमा खुलेर लागेको अवस्थामा देश निरंकुशतामा जान सक्ने संकेत देखिएको बताएका हुन्। उनले शान्ति प्रक्रियाका बाँकी कामलाई निष्कर्षमा पुराउनका लागि सरकार गम्भीर नदेखिएको बताए। छिटो सिफारिस समिति गठन गरेर संक्रमणकालीन न्यायसँग सम्बन्धित समितिलाई पूर्णता दिन उनले माग गरे। उनले सामाजिक सञ्जालसम्बन्धी विधेयकले नागरिकलाई आतंकित पारेको बताए। सामाजिक सञ्जाललाई नियमन गर्न जरुरी भएपनि बोल्नै नपाउने गरि नियन्त्रण गर्न खोज्दा नागरिक आतंकित भएको बताए। प्रस्तावित सामाजिक सञ्जालसम्बन्धी विधेयकले निरंकुशताको झल्को दिएको उनले बताए ।
सरकारले ल्याएका अध्यादेशहरू प्रतिनिधिसभामा पेस,"काठमाडौं : सरकारले ल्याएका विभिन्न अध्यादेशहरू प्रतिनिधिसभामा टेबुल भएको छ। शुक्रबार बसेको प्रतिनिधिसभाको बैठकमा प्रधानमन्त्री केपी शर्मा ओलीका तर्फबाट सञ्चार तथा सूचना प्रविधिमन्त्री पृथ्वीसुब्बा गुरुङले सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, २०८१ सभासमक्ष पेस गरे। त्यस्तै उपप्रधान एवं अर्थमन्त्री विष्णुप्रसाद पौडेलले आर्थिक कार्यविधि तथा वित्तीय उत्तरदायित्व (पहिलो संशोधन)अध्यादेश, २०८१ निजीकरण (पहिलो संशोधन) अध्यादेश, २०८१ र आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश, २०८१ सभासमक्ष पेस गरे। त्यस्तै भूमि व्यवस्था, सहकारी तथा गरिबी निवारणमन्त्री बलराम अधिकारीले सहकारीसम्बन्धी केही नेपाल ऐनलाई संशोधन गर्ने अध्यादेश, २०८१ र भूमि सम्बन्धी केही नेपाल ऐनलाई संशोधन गर्ने अध्यादेश, २०८१ सभासमक्ष पेस गरे। प्रतिनिधिसाको अर्को बैठक माघ २४ गते दिउँसो १ बजे बोलाइएको छ।"
"मामाघर आएकी १४ वर्षीया चाँदनीको हत्या, गाडेको अवस्थामा भेटियो शव","विराटनगर : चाँदनी यादव बाबुआमासँगै करिब १ महिनाअघि विराटनगर महानगरपालिका५ विशालचोकको कलेर्वा टोलस्थित मामा घर आइन्। १४ वर्षीया चाँदनीको घर भारत बिहारको छपरा जिल्लामा पर्छ। बाबुआमा पनि निक्कै दिन उनीसँगै मामा घरमा बसे। अनि चाँदनीलाई नलिइकन बाबु लालमोहन यादव र आमा राजकुमारी मण्डल यादव भारतस्थित घर फर्किए। तर, चाँदनी मामाघरमा पनि देखिइनन्। एकाएक बेपत्ता भइन्। बाबुआमा मात्रै फर्किएको देखेका छिमेकीले चाँदनीलाई मामाघरमा नदेखेको निक्कै दिन भइसकेको थियो। बालिका हराएको हल्ला गाइँगुइँ चल्न थाल्यो। त्यसअघि पनि मामाघर आइरहने उनलाई छरछिमेकीले राम्ररी चिन्दथे। चाँदनीलाई नलिइकन बाबुआमा मात्रै घर फर्किएको र उनी पनि मामाघरमा नदेखिएपछि स्थानीयले शंका गरे। मामाघर आएकी बालिका हराएको हल्ला चलेपछि छिमेकीले शुक्रबार बिहान प्रहरीलाई जानकारी गराए। त्यसलगत्तै मोरङ प्रहरीका प्रवक्ता डीएसपी वेदप्रकाश जोशी नेतृत्वको टोलीले चाँदनीको मामाघर पुग्यो। घर खानतलासी गर्दै सबैसँग सोधपुछ गर्न थाल्यो। कुनै सुराक नपाएको प्रहरीले मामाली हजुरबुबा सरजुग मण्डललाई प्रहरीले नियन्त्रणमा लियो। उनले नातिनी यसअघि नै भारतस्थित घर गइसकेको बताए। त्यसपछि भारतको छपरामा रहेका बाबुआमासँग प्रहरीले वाट्सएपमार्फत सम्पर्क गर्यो। बाबु लालमोहन र आमा राजकुमारीले छोरी चाँदनी मामलीमै रहेको बताए। दुई पक्षको कुरा बाझिएपछि घटना झन् शंकास्पद बन्यो। जोशीका अनुसार थप सोधुपछ गर्दै गएपछि बाबुआमाले छोरी आफूहरूसँगै रहेको भनेर कुरा फेर्न थाले। आमाले त मेरो छोरीका बारेमा तपाईंहरूलाई किन चासो पर्योसमेत भनिन्। हजुरबुबा सरजुग निर्धक्कसाथ बोल्छन्। केही थाहा नपाएजस्तो व्यवहार देखाउँछन्, उनले भने। मामली हजुरबुबा र बाबुआमाको कुरा बाझिएपछि त्यतिबेलै प्रहरी घटना शंकास्पद रहेको निष्कर्षमा पुगिसकेको थियो। मामाघर वरपर थप खोजी सुरु गरियो। घरदेखि १ सय २५ फिट दक्षिणतर्फको आँप र अम्बाको रुखमात्रै भएको जमिनमा केही समयअघि मात्रै खनेजस्तो देखिने आलो माटो भेटियो। वरपर तोरीको गट्टे (दाना झारिसकिएको तोरीको बोट)ले छोपिएको थियो, डीएसपी जोशीले भने। त्यो ठाउँमा उत्खनन गर्दा खाल्डोभित्र चाँदनीको शव फेला परेको जानकारी उनले दिए। भने, भर्खरै खनेको खाल्डो देखियो। जुन खाल्डोलाई माटोले पुरेर माथिबाट आलो गोबर थुपारिएको रहेछ। त्यसलाई तोरीको गट्टेले छोपिएको थियो। सबै हटाएर हेर्दा बालिकाको शव भेटियो। हत्या गरी ४ फिट गहिरो खाल्डो खनेर गाडेको अवस्थामा शव भेटिएको जानकारी जोशीले दिए। खाल्डोमा घोप्टो पारेर सुताएको कपडासहितको शव सडेर दुर्गन्धित भइसकेको अवस्थामा फेला परेको थियो। उत्खनन गर्दै प्रहरीले खाल्डोबाट निकालेर पोस्टमार्टमका लागि कोशी अस्पताल लगेको छ। चाँदनीको हत्या नै भएको हो। कहिले, कसरी र कोको मिलेर गरेका हुन् भन्नेचाहिँ यकिन भइसकेको छैन। विभिन्न कोणबाट अनुसन्धान गरिरहेका छौं, डीएसपी जोशीले भने। प्रहरी स्रोतका अनुसार मामली हजुरबुबा र उनका परिवार तथा बालिकाकै बाबुआमाको मिलेमतोमा हत्या भएको हुनसक्छ। प्रहरीले सोधीखोजी गर्दा वास्तै नगर्नुले बाबुआमाको भूमिका शंकास्पद देखिएको प्रहरीले जनायो। यद्यपि, अनुसन्धानपछि सबै यकिन हुने जोशीले बताए। हत्या गरेर गाडेको शव भेटिए पनि बाबुआमा, मामली हजुरबुबासहित परिवारका सदस्यले शंकास्पद व्यवहार देखाइरहेका छन्। कसैको पनि कुरा मिल्दैन। एकअर्कामा बाझिन्छ। सुरुमा पनि कुरा नमिलेकाले नै थप खोजी गर्दा शव भेटिएको थियो, उनले भने। उनका अनुसार घटनाको प्रकृति हेर्दा हत्या १०१२ दिनअघि नै भएजस्तो देखिन्छ। घटनापछि चाँदनीका मामली हजुरबुवा अन्दाजी ५७ वर्षीय सरजुग मण्डल, उनकी पत्नी जानकी मण्डल, सरजुगका भाइ पर्ने बतासी मण्डल, रामबाबु मण्डल, छोरी उर्मिला मण्डल, नातिनी अञ्जली मण्डल र नाति बबिदेवल मण्डललगायत ८ जनालाई प्रहरीले नियन्त्रणमा लिएको छ। बतासीबाहेक अरु सबै जना एउटै घरमा बस्थे। बतासीको घर भने सरजुगको नजिकै छ। उर्मिला सरजुगकी जेठी छोरी एवं मृतक चाँदनकी ठूलीआमा हुन्। अञ्जली उर्मिलाकी छोरी तथा बबिदेवल छोरा हुन्। उर्मिलाको पतिको यसअघि नै निधन भएको थियो। त्यसपछि उनी छोराछोरीसहित माइतीमै आएर बस्न थालेको पाइएको प्रहरीले जनाएको छ। रामबाबु चाँदनीका मामा एवं सरजुगका छोरा हुन्। मृतक चाँदनीकी आमा राजकुमारी सरजुगकी माइली छोरी हुन्। राजकुमारीका २ छोरा र १ छोरी थिए। आफन्तले प्रहरीलाई दिएको जानकारी अनुसार हत्या गरिएकी चाँदनीको भारतमै एक व्यक्तिसँग प्रेम सम्बन्ध थियो। ती व्यक्तिसँग छुटाउन उनलाई बाबुआमाले मामाघर ल्याएको जानकारी प्रहरीले पाएको छ। मामाघर ल्याउनुको उद्देश्य झारफुक पनि थियो। चाँदनीका मामली हजुरबुबा सरजुग गाउँमा धामीझाँक्रीको काम गर्छन्। चाँदनीलाई प्रेम सम्बन्धमा रहेका व्यक्तिबाट छुटाउन मामाघर ल्याउने र धामी लगाउने योजना रहेछ। योजना अनुसार नै बाबुआमाले मामाघर लिएर आएका रहेछन्, प्रहरी स्रोतले भन्यो, बाबुआमा पनि निक्कै दिन बसेर घर फर्किएको पाइयो। तर, मामाघरमै हत्या गरेर गाडेको अवस्थामा चाँदनीको शव भेटियो। मृतक बालिकाका दाजु बबिदेवल मण्डल (ठूलीआमाको छोरा)का अनुसार चाँदनी १ महिनाअघि मामा घर आएकी थिइन्। उनी भने १ साताअघि सालोको बिहेका लागि ससुराली घर गएका थिए। दुई दिनअघि फर्किएर आफूले बहिनीका बारेमा सोधीखोजी गरेको उनी बताउँछन्। बहिनी कहाँ गयो? भनेर सोध्दा, उसकै घर गयो भन्ने जवाफ मलाई दिए। घर गएको होला भनेर मैले खासै वास्ता गरिन्। आफ्नो काम गर्न थालें, बबिदेवल भन्छन्, उहाँ (भारतमा) एउटा केटासँग लभ चल्दैथियो। छुटाउनका लागि यता ल्याइएको हो। अहिले हत्या गरेर गाडेको अवस्थामा शव भेटियो। शुक्रबार बिहान प्रहरी पुगेपछि बाहिर रहेका उनी काम छाडेर घर फर्किएका थिए। प्रहरीले यस्तो अवस्थामा शव भेट्यो। सबै आफन्त नै छन्। को माथि शंका गर्नु ?, उनले प्रश्न गरे। बबिदेवल आमा उर्मिला र बहिनी अञ्जलीसँग मामाघरमा बस्दै आएका थिए। तर, घटना अनुसन्धानका क्रममा प्रहरीले उनलाई पनि नियन्त्रणमा लिइसकेको छ। छिमेकी रामकुमार यादवले बालिकाका बाबुआमा घर फर्किएपनि छोरी नलिइ गएकाले घटना शंकास्पद रहेको बताए। बाबुआमा घर फर्किए। तर, बच्चालाई लगेनन्। बालिका हराएको हल्ला गाउँमा ४५ दिनदेखि चलिरहेको थियो। बाहिर कसैले भनेका थिएनन्। तर, एक्कासि प्रहरी आएर खाल्डोबाट शव निकाल्यो, उनले भने। यादव मामाघरबाटै यतिसम्मको क्रूर अपराध हुन्छजस्तो नलागेको बताउँछन्।"
"मधेस केन्द्रित ८ दलीय कार्यदलले सुरू गर्यो काम, ड्राफ्ट कमिटी गठन","काठमाडौं : मधेस केन्द्रित ८ दलीय मोर्चाको कार्यदलले आचारसंहितका साथै एजेन्डा बनाउन ड्राफ्ट कमिटी गठन गरेको छ। सिंहदरबारमा शुक्रबार बसेको कार्यदल बैठकले ८ दलीय मोर्चाको नाम, एजेन्डा, आचारसंहितालगायत बनाउनका लागि तीन सदस्यीय ड्राफ्ट कमिटी गठन गर्ने निर्णय गरेको लोसपाका नेता लक्ष्मणलाल कर्णले जानकारी दिए। ड्राफ्ट कमिटीले खाका तयार गरेपछि कार्यदलमा छलफल गरेर पारित गर्ने उनले बताए। कादलबाट पारित भएपछि मधेस केन्द्रित ८ दलको शीर्ष तहमा प्रस्तुत गरी आवश्यक निर्णय लिइने कर्णले बताए। यसअघि बिहीबार बसेको ८ राजनीतिक दलको बैठकले सहकार्यको वातावरण निर्माण गर्न र मोर्चालाई बलियो बनाउन कार्यदल गठन गर्ने निर्णय गरेको थियो। कार्यदलमा जसपा नेपालबाट मनिष सुमन, लोसपाबाट लक्ष्मणलाल कर्ण, जनमतबाट शरद सिंह यादव, जसपाबाट मोहम्मद इस्तियाक राई, नागरिक उन्मुक्तिबाट गंगाराम चौधरी, जनता प्रगतिशील पार्टीबाट शिवजी यादव र तमलोपाबाट ब्रजेस सिंह रहेका छन्।"
फरार प्रतिवादीहरू प्रहरी नियन्त्रणमा,"महोत्तरी : फरार ३ जना प्रतिवादीहरूलाई प्रहरीले नियन्त्रणमा लिएको छ। नियन्त्रणमा लिनेहरूमा महिटानी नगरपालिका ५ का ५९ वर्षीय रामान्नद महतो, ३५ वर्षीया शिवकुमारी देवी र २५ वर्षीया सुशीला देवी रहेका छन्। उनीहरूलाई कुटपिट मुद्दामा जिल्ला अदालत महोत्तरीले जनही ५ हजारका दरले जरिवाना तोकिएको थियो। जरिवाना पाएर गत असारदेखि फरार रहेको उनीहरूलाई प्रहरीले नियन्त्रणमा लिएको जिल्ला प्रहरी कार्यालय महोत्तरीले जनाएको छ। उनीहरूमाथि कानुनी कारबाही प्रक्रिया अगाडि बढाउनका लागि जिल्ला अदालतमा पेस गरिएको महोत्तरीका प्रहरी प्रवक्ता डीएसपी सन्तुलाल प्रसाद जयसवारले बताए।"
२० वर्षदेखि फरार अभियुक्त वीरगन्जमा पक्राउ,"वीरगन्ज : लागू औषध चरेश मुद्दामा दोषी ठहर भएपछि २० वर्षदेखि फरार रहेका एक अभियुक्तलाई प्रहरीले पक्राउ गरेको छ। कसुर ठहर भई अदालतबाट सजायको फैसला भएपश्चात फरार रहेका वीरगन्ज महानगरपालिका१६ नगवाका ४१ वर्षीय चन्दन कुमार रौनियार पक्राउ परेका हुन्। रौनियारलाई वीरगन्ज१६ नगवामै लुकिछिपी बसेको अवस्थामा प्रहरीले बिहीबार पक्राउ गरेको जिल्ला प्रहरी कार्यालय पर्साका प्रवक्ता प्रहरी नायब उपरीक्षक किशोर लम्सालले जानकारी दिए। लम्सालका अनुसार, लागु औषध चरेसको मुद्दामा पर्सा जिल्ला अदालतले २०६१ अषाढ १३ गते रौनियारविरुद्ध २ वर्ष ७ महिना कैद र १० हजार रुपैयाँ जरिवानाको फैसला गरेको थियो। रौनियार फरार रहेकोमा अदालतको फैसला कार्यान्वयनका लागि जिल्ला प्रहरी कार्यालय पर्साबाट खटिएको प्रहरी टोलीले उनलाई पर्सा जिल्ला अदालतमै बुझाएको लम्सालले बताए।"
१३ करोड लागतमा र्याफ्टिङ स्कुल निर्माण,"सिन्धुपाल्चोक : सिन्धुपाल्चोकको बलेफीमा १३ करोड रुपैयाँ लागतमा एसियाकै पहिलो र्याफ्टिङ स्कुल निर्माण गरिएको छ। बलेफी गाउँपालिका वडा नं ५ स्थित बलेफी खोलामा बन्दै गरेको स्कुलको ९८ प्रतिशत काम पूरा भएको सिन्धु पर्यटन व्यवसायी संघका अध्यक्ष नारायण श्रेष्ठले बताए। निर्माण पक्षका अनुसार यो र्याफ्टिङ स्कुल खेलमैदानका लागि छुट्याइएको जग्गामा निर्माण गरिएको हो। पर्यटन विभागको आर्थिक सहयोगमा निर्माण गरिएको सो स्कूलको उद्घाटन फागुन महिनाभित्र गरिने श्रेष्ठले जनाए। स्कूलबाट र्याफ्टिङ तालिम, सुरक्षासम्बन्धी प्रशिक्षण, व्यावसायिक गाइड उत्पादन, आपतकालीन उद्दार प्रशिक्षण र जल खेलकुद तालिमहरू सञ्चालन गरिने जनाइएको छ। त्यस्तै सुरक्षासम्बन्धी लाइफ ज्याकेट, हेल्मेट र अन्य सुरक्षा उपकरणहरूको सही प्रयोग, डुङ्गा पल्टिएमा वा बगेमा के गर्ने भन्ने बारे प्रशिक्षण दिइने छ। नदीको बहाव, जोखिमयुक्त क्षेत्रहरू तथा उद्दार रणनीतिहरूको जानकारीसहित व्यावसायिक र्याफ्टिङ गाइड तयार पार्ने गरी कक्षा सञ्चालन हुने जनाइएको छ। नेपालमा साहसिक पर्यटन प्रवर्द्धन गर्ने लक्ष्यसहित यो स्कूल स्थापना गर्ने जमर्को गरेका हौं, श्रेष्ठले भने, बेसिक र एड्भान्स र्याफ्टिङ तालिम, व्यावसायिक गाइड तालिम, नदी दुर्घटना भएमा उद्दार गर्ने तालिम, बाढी तथा नदीजन्य आपत्कालीन अवस्थाहरूमा सहायता गर्न सक्ने जनशक्ति उत्पादन तथा कायाकिङ, क्यानोइङ, हाइड्रोस्पीडिङजस्ता खेलकुदको प्रशिक्षण यो स्कूलले प्रदान गर्छ। साहसिक पर्यटनको प्रवद्र्धन, व्यावसायिक गाइड उत्पादन तथा जल खेलकुद प्रशिक्षण दिने उद्देश्यले स्थापना गरिएको यो स्कुल एसियाकै पहिलो पूर्ण रूपमा र्याफ्टिङ तथा जल खेलकुद प्रशिक्षण केन्द्र बन्ने पर्यटन व्यवसायीहरू बताउँछन्। यहाँका हिमालबाट बग्ने नदीहरू साहसिक पर्यटनका लागि महत्त्वपूर्ण गन्तव्य बन्नसक्छन्, र्याफ्टिङ एसोसिएसन नेपालका पूर्व महासचिव समेत रहेका श्रेष्ठले भने, त्रिशूली, भोटेकोशी, सुनकोशी, कर्णाली लगायतका स्थानमा वार्षिकरूपमा हजारौं पर्यटक र्याफ्टिङ गर्न आउँछन् तर, नेपालमा व्यावसायिक रूपमा र्याफ्टिङ गाइड उत्पादन गर्ने कुनै आधिकारिक स्कुल थिएन। त्यसको अभाव पूर्ति यो स्कुलले गर्नेछ। सन् २०१८ मा बलेफी खोलामा ह्वाइट वाटर च्यालेन्ज आयोजना गरिएको थियो, जसले यो क्षेत्रलाई साहसिक पर्यटन गन्तव्यका रूपमा स्थापित गरेको सिन्धु पर्यटन व्यवसायी संघको भनाइ छ। यसले नेपाल र अन्तर्राष्ट्रिय स्तरमा काम गर्न सक्ने पेशागत गाइडहरू उत्पादन गर्नुका साथै र्याफटिङ गाइडका लागि आवश्यक प्रमाणपत्र तथा अन्य आवश्यक कागजात प्रदान गर्ने छ, श्रेष्ठले भने।"
राष्ट्रिय सभामा अध्यादेशहरू पेस,"काठमाडौं : सरकारले राष्ट्रियसभामा विभिन्न अध्यादेशहरू पेस गरेको छ। शुक्रबार बसेको राष्ट्रियसभाको बैठकमा प्रधानमन्त्री केपी शर्मा ओलीका तर्फबाट सञ्चार तथा सूचना प्रविधिमन्त्री पृथ्वीसुब्बा गुरुङले सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, २०८१ सभासमक्ष पेस गरे। त्यस्तै उपप्रधान एवं अर्थमन्त्री विष्णुप्रसाद पौडेलले आर्थिक कार्यविधि तथा वित्तीय उत्तरदायित्व (पहिलो संशोधन)अध्यादेश, २०८१ निजीकरण (पहिलो संशोधन) अध्यादेश, २०८१ र आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश, २०८१ सभासमक्ष पेस गरे। त्यस्तै भूमि व्यवस्था, सहकारी तथा गरिबी निवारणमन्त्री बलराम अधिकारीले सहकारीसम्बन्धी केही नेपाल ऐनलाई संशोधन गर्ने अध्यादेश, २०८१ र भूमि सम्बन्धी केही नेपाल ऐनलाई संशोधन गर्ने अध्यादेश, २०८१ सभासमक्ष पेस गरे। राष्ट्रियसभाको अर्को बैठक माघ २० गते बोलाइएको छ।"
सरकारले सामाजिक सञ्जाललाई नियमनको नाममा नियन्त्रण गर्न खोज्यो : विश्वप्रकाश शर्मा,काठमाडौं : नेपाली कांग्रेसका महामन्त्री विश्वप्रकाश शर्माले सामाजिक सञ्जाललाई नियमनको नाममा नियन्त्रण गर्न खोज्नु उचित नभएको बताएका छन्। शुक्रबार संसद भवन नयाँ बानेश्वरमा सञ्चारकर्मीसँग कुरा गर्दै शर्माले सामाजिक सञ्जाललाई नियमनको नाममा नियन्त्रण गर्न खोज्ने कामको कांग्रेसले संसदमा साथ नदिने र संस्थागत रूपमा यसको भारी नबोक्ने बताए। अभिव्यक्ति स्वतन्त्रता कुण्ठित गर्ने विधेयकलाई स्वीकार गर्न नसकिने उनको भनाइ छ। उनले सामाजिक सञ्जाल नियमनसम्बन्धी विधेयकमा सर्वपक्षीय छलफल गर्दै संशोधनका साथ अघि बढाउनुपर्ने बताए। उनले संसद नचलेका बेलमा सरकारले अध्यादेश ल्याउनसक्ने भन्दै अध्यादेश ल्याउँदैमा विरोध गरिहाल्नु नपर्ने बताए।
नारायणी अस्पताल अगाडि स्वास्थ्यकर्मीको प्रदर्शन,"वीरगन्ज : वीरगन्जको नारायणी अस्पतालका स्वास्थ्यकर्मीहरूले अस्पतालमा भवनको अभावले उपचारमा समस्या भएको भन्दै सडकमा प्रदर्शन गरेका छन्। शुक्रबार अस्पताल अगाडिको त्रिभुवन राजपथको सडकमा एप्रोन लगाएरै निस्किएका उनीहरूले सडकमै धर्ना दिएका हुन्। सरकारले पाँच वर्षअघि मन्त्रिपरिषदकै बैठकबाट नारायणी अस्पताललाई केन्द्रीय अस्पताल घोषणा गर्दै ३ सय ५० शय्याको पाँच तल्ले भवन निर्माणका लागि बजेटसमेत निकासा गरेको थियो। तर, उक्त भवन निर्माणको प्रक्रिया सुरु नहुँदै शहरी विकास तथा भवन निर्माण विभाग र निर्माण कम्पनी (ठेकेदार) बीचको विवादसम्बन्धी मुद्दा सर्वोच्च अदालतमा विचाराधीन रहेका कारण पाँच वर्षदेखि अलपत्र अवस्थामा छ। अदालतले उक्त मुद्दाको छिनोफानो नलगाएका कारण भवन अभावले बिरामीको उपचारमा समस्या झेल्नु परिरहेको भन्दै शुक्रबार अस्पतालका सम्पूर्ण चिकित्सक, नर्स र कर्मचारीहरूले सडकमा उत्रिएर विरोध गरेका हुन्। भवन निर्माण संघर्ष समितिका संयोजक तथा अस्पतालका वरिष्ठ चिकित्सक डा नीरज सिंहले भने, सर्वोच्च अदालतमा यो मुद्दाको पेसी माघ २८ गते छ। त्यस दिन पनि अदालतले मुद्दाको छिनफानो लगाएन भने झन् निर्मम निर्णय गरेर हामी फेरि संघर्षमा उत्रिन्छौं। पर्साबाट सरकारमा प्रतिनिधित्व गर्ने सांसदहरूले संसद बैठकमै अस्पतालको भवनबारे पटकपटक आवाज उठाउँदा पनि त्यसको कुनै सुनुवाई नभएपछि आफूहरू बाध्य भएर सडकमा उत्रिएको उनले बताए।"
पेट्रोलियम पदार्थको मूल्य वृद्धि,काठमाडौं : पेट्रोलियम पदार्थको मूल्य वृद्धि भएको छ। नेपाल आयल निगमको सञ्चालक समितिको बैठकले पेट्रोलियम पदार्थको मूल्य वृद्धि गरेको हो। निगमले पेट्रोलमा प्रतिलिटर २ रुपैयाँ र डिजेलमट्टितेलमा प्रतिलिटर ४ रुपैयाँले वृद्धि गरेको हो। भारतबाट मूल्य बढेर आएपछि निगमले नेपालमा पनि पेट्रोलियम पदार्थको मूल्य वृद्धि गरेको हो। यससँगै काठमाडौं उपत्यकामा पेट्रोलको मूल्य प्रतिलिटर १६७ रुपैयाँ पुगेको छ भने डिजेल र मट्टितेलको मूल्य १६० रुपैयाँ पुगेको छ। खाना पकाउने ग्यासको मूल्य भने यथावत् राखिएको छ। नयाँ मूल्य राति १२ बजेपछि लागू हुनेछ।
प्रधानमन्त्री ओलीले संसदमा खुलाए अध्यादेश ल्याउनुको कारण,"काठमाडौं : प्रधानमन्त्री केपी शर्मा ओलीले सरकारले अध्यादेश ल्याउनुको कारण संसदलाई जानकारी गराएका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै प्रधानमन्त्री ओलीले संसद सञ्चालन नभएको समयमा ल्याइएको ६ वटा अध्यादेशबारे जानकारी गराएका हुन्। सरकारमा आएपछि नीतिगत सुधार गर्नु आवश्यक ठानेर ठोस कार्ययोजना तय गरी नीतिगत सुधारको प्रक्रियालाई तीब्रता दिइएको उनको भनाई छ । उनले भने, तत्काल आर्थिक तथा व्यावसायिक वातावरण सुधार गरी लगानी अभिबृद्धि गर्न ११, सुशासन प्रवर्द्धन तथा सार्वजनिक सेवा सम्बन्धि १२, भूमि तथा वन सम्बन्धि ३, आर्थिक कार्यविधि तथा वित्तीय उत्तरदायित्व ऐन, निजीकरण ऐन र सहकारी ऐन गरी २९ वटा ऐनमा अध्यादेश मार्फत् संशोधन गरिएका छन् । अध्यादेश मार्फत् एकै पटक यी कानून संशोधन गरिएपछि, मिडियाकै शब्द सापटी लिएर भन्छु सुशासन र व्यवसायिक वातावरण निर्माणमा देशले अभूतपूर्व सुधारको थालनी गरेको छ । प्रधानमन्त्री अध्यादेश कार्यान्वयन भएपछि ओलीले सरकारी कार्यालयमा फाइल घुमाएर सेवाग्राहीका काम अड्काउने प्रवृत्ति रोकिने उल्लेख गरे । कानुनमा तोकिएको अवधि बाहेकका सबै काम ७ दिन भित्र सक्नै पर्ने कानुनी व्यवस्था गरिएको उनको भनाई छ । आजका मितिबाट हामीसँग ६० दिन छ यसलाई अस्वीकार गर्ने वा जस्ताको तस्तै पारित गर्ने। या भनौं त्यसमाथि पनि थपघट गर्नेगरी प्रतिस्थापन विधेयक पारित गर्ने के गर्ने ? यो सम्मानित सदनको जिम्मा भयो। संसद्को गएको अधिवेशनपछि आजका दिनमा आइपुग्दा २९ कानून संशोधन गर्नेगरी अध्यादेश ल्याइएको बताए । उनले नियमित प्रक्रियाबाट एउटा कानुन पारित गरी लागू गर्न न्यूनतम ५६ महिना लाग्नेमा हामी सबै जानकार नै छौं । एकातिर प्रक्रिया अर्कोतिर नतिजा । सुधारको जुन हुटहुटीले संसदका दुई ठूला दलहरुको नेतृत्वमा यो सरकार निर्माण भयो, त्यसले संसद्को अधिवेशन आउँदै छ पर्खनुस् भन्ने समय हामीसँग थिएन । संसद नभएको बेला, संसदको नियमित प्रक्रियाबाट राष्ट्रिय अपेक्षा प्राप्तिमा ढिला हुने अवस्था यस्तै बेलामा त हो सरकारले अध्यादेश जारी गर्ने। अध्यादेशको सन्दर्भमा धेरै माननीयहरुले कन्टेट होइन, प्रोससमा प्रश्न गर्नु भएको मैले सुनेको छु । केही साथीहरुले सोध्नु भएको छ संसदलाई छलेर किन अध्यादेश ल्याएको ? त्यस्तो प्रश्न सोध्ने साथीहरुलाई पनि थाहा छ अध्यादेश ल्याउने भनेको संसद् नचलेकै बेलामा हो । संविधानले नै संसद् नचलेका बेला मात्रै अध्यादेश ल्याउने व्यवस्था गरेको छ, हैन र? उनले प्रश्न पारे। निजी क्षेत्रको मनोबल उकास्न, देशमा लगानी र व्यवासायिक वातावरण वनाउन, सुशासन र नागरिकको जीवनमा प्रभाव पार्ने वर्षौदेखि गर्न नसकिएको कानुन सुधारको काम यसपटक अध्यादेश मार्फत एकै पटक फत्ते गर्यौं। यसप्रति म थोरै पनि नहिच्किचाई भन्न चाहन्छु यो जनताको सरकारले जनताका लागि गरेको काम हो। उनले भने, एउटा कुरा विनम्रताका साथ राख्न चाहन्छु, अध्यादेशको होस् वा विधेयकको विषयवस्तु, त्यसमाथि हुने हाम्रा बहसलाई इस्यु आधारित बनाऔं, गुणदोषका आधारमा हुनेनहुनेतिर केन्द्रित गरौं, सार्वजनिक खपतको प्रचारबाजीमा सीमित नराखौं। प्रधानमन्त्री ओलीले अब अध्यादेश संसदको सम्पत्ति भएको बताए। आजका मितिबाट हामीसँग ६० दिन छ यसलाई अस्वीकार गर्ने वा जस्ताको तस्तै पारित गर्ने। या भनौं त्यसमाथि पनि थपघट गर्नेगरी प्रतिस्थापन विधेयक पारित गर्ने के गर्ने ? यो सम्मानित सदनको जिम्मा भयो। यस्तो छ प्रधानमन्त्रीको दाबी : सरकारी कार्यालयमा फाइल घुमाएर सेवाग्राहीका काम अड्काउने प्रवृत्ति रोकिने छ । कानुनमा तोकिएको अवधि बाहेकका सबै काम ७ दिन भित्र सक्नै पर्ने कानुनी व्यवस्था गरिएको छ । नेपाली सूचना प्रविधिमा आधारित कम्पनीलाई अन्तर्राष्ट्रिय बजारमा प्रतिस्पर्धा गर्न सक्ने वातावरण बनाइएको छ । अब हाम्रा नेपाली कम्पनीहरुलाई विदेशमा सहायक कम्पनी तथा शाखा खोल्न, कारोबार गर्न र विदेशमा भएको आम्दनी नेपाल भित्र्याउन सक्ने वाताबरण बनाइएको छ । उपभोक्ता हित संरक्षण सम्बन्धी आपसमा बाझिएका कानुनमध्ये अप्रासांगिक कानुन खारेज गरिएको छ । प्रतिस्पर्धाको माध्ययमबाट वस्तुको मूल्य निर्धारण हुने व्यवस्था गरी एकातिर उद्यमी व्यवसायीलाई अनावश्यक तर्साउने अवस्था हटाइएको र अर्कातिर उपभोक्ता हित संरक्षणलाई अझै मजवुत वनाइएको छ । उद्योग दर्ताका लागि निवेदन दिएको १५ दिन भित्र सरकारी अधिकारीले निर्णय दिनुपर्ने र यो अवधिमा निर्णय नदिए स्वतः उद्योग सञ्चालनको मान्यता दिने व्यवस्था गरिएको छ । उद्यमीले कम्पनी खोल्न पाउने तर टाट फर्किंदा समेत बन्द गर्न अनावश्यक झन्झटमा फस्नुपर्ने अवस्था सदाको लागि अन्त्य गरिएको छ । सहकारी ठगी सम्बन्धी संसदीय समितिको प्रतिवेदनले औंल्याए अनुरुप वचतकर्ताको वचत सुरक्षा गर्न तत्काल आवश्यक राष्ट्रिय सहकारी नियमन प्राधिकरण गठन गर्ने लगायतका तत्काल गर्नपर्ने कामका लागि विद्यमान सहकारी ऐनमा संशोधन गरिएको छ । अध्यादेशबाट प्राप्त हुने उपलब्धिको सूचि लामो छ । यसका विशेषताका बारेमा व्यापक सामाजिक बहस भइसकेको छ ।"
सरकारलाई माओवादीको ध्यानाकर्षण संविधान संशोधनको विषयमा आवश्यक परामर्श गरियोस्,"काठमाडौं : नेकपा माओवादी केन्द्रका प्रमुख सचेतक हितराज पाण्डेले संसद छलेर अध्यादेश ल्याएको भन्दै सरकारको विरोध गरेका छन्। शुक्रबार बसेको प्रतिनिधिसभा बैठकमा उनले सरकारले ल्याएको अध्यादेशको विरोध गरेका हुन्। उनले संविधानले अध्यादेशको व्यवस्था गरे पनि संसदलाई उपेक्षा गर्नु राम्रो नभएको बताए। 'संविधानको व्यवस्थाअनुसार अध्यादेश ल्याउन पाइन्छ। तर, संविधानमा व्यवस्था भयो भन्दैमा संसदको नियमावलीलाई उपेक्षा गर्न मिल्दैन,' उनले भने। उनले सत्तापक्षकै सांसदहरूको अनुपस्थितिले मिनी संसद भनिएको समितिका कामहरू अगाडि बढ्न नसकेको बताए। उनले एक महिना अघि ल्याइएको अध्यादेशले देशमा के समृद्धि भनेर पनि प्रश्न गरे। 'समितिमै छलफल गरेको भए झन् छिटो कानुन बन्थ्यो जस्तो लाग्छ। तर, संसद छलेर अध्यादेश ल्याइएको छ। सत्तापक्षका सांसदहरूको अनुपस्थितिले समितिका बैठक बस्न सकिरहेको छैन। तर, समिति छलेर सरकारले अध्यादेश ल्याउनु गलत काम हो' उनले भने, 'अध्यादेश ल्याएको एक महिनामा केके काम भयो? सरकारले देशको समृद्धि र छिटो काम गर्ने कुरा गरिरहेको छ। एक महिनामा के के काम भयो त?' उनले संसदीय समितिमा माननीयहरूको हाजिरी सार्वजनिक गर्न पनि माग गरे। उनले सरकारको गलतको कामको सधैं प्रतिवाद गर्ने बताए। उनले सरकारले सुशासन र लोकतन्त्रको मूल्य मान्यता कायम गर्ने कुरामा जोड दिएको बताए पनि त्यसमा खासै उपलब्धि हासिल नभएको बताए। उनले संविधान संशोधनको विषयमा पनि आवश्यक परामर्श गर्न आग्रह गरे। सरकारलाई जनताको पक्षमा काम गर्न उनले आग्रह गरे।"
सरकारका काममा आलोचना गर्ने ठाउँ नभएपछि हावा कुरा गरेर भ्रम फिजाउन खोजिँदैछ,"काठमाडौं : प्रधानमन्त्री केपी शर्मा ओलीले सरकारका काममा आलोचना गर्ने ठाउँ नभएपछि विपक्षीले काल्पनिक कुराहरूको आश्रय लिन थालेको बताएका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै प्रधानमन्त्री ओलीले संसद् सरकार र प्रतिपक्ष दुवैको भएको बताएका हुन्। यो हामी सबैको संसद हो यस सदनमा हामी कोही सरकार पक्ष छौं, कोही प्रतिपक्ष छौं। यो हामीले रोजेर ल्याएको प्रणाली होबहुदलीय प्रणाली, सत्तापक्ष र प्रतिपक्ष हुने प्रणाली, संवैधानिक सत्तापक्ष र संवैधानिक प्रतिपक्ष हुने प्रणाली। जनताका हितमा, राष्ट्रलाई अलमलबाट तीव्र गतिको विकासमा लैजान कोही पनि प्रतिपक्ष हुनै पर्दैन, यस काममा हामी सबै मिलेर अगाडि बढौं भन्ने म आग्रह गर्न चाहन्छु। संसद्को यस अधिवेशनले आवश्यक नयाँ कानुन दिएर विकासको रफ्तारलाई तीव्रता दिन नयाँ रेकर्ड राख्ने छ भन्ने मेरो विश्वास छ। उनले भने,अघि पनि धेरै पटक म यहाँ सुनेंसंसद प्रतिपक्षको हो भनेर। अनि सत्तापक्षको यो के हो त रु यो हामी सबैको संसद हो। हामी सबैले विचार व्यक्त गर्ने संसद हो। हामी विचारहरु ल्याउँछौं, हामी छलफलहरु गर्छौ। खासगरी प्रस्तावहरु, विधेयकहरु सबै सरकारले ल्याउँछ। त्यसकारण यो प्रतिपक्षीको संसद हो, सरकारले ल्याउन पाउँदैन भन्ने कुरा हुँदैन। उनले सरकारले सदनलाई विजनेश दिने बताए। उनले भने,सरकारको होविधेयकहरू सरकारले ल्याउँछ। सदनलाई विजनेश दिने काम सरकारको हो। हामी सबैले थितिविधि नियम अनुसार सदन चलाउँछौं र आफ्ना अभिव्यक्तिहरु राख्छौं। मलाई एउटा कुरामा सन्तोष लागेको छ, सरकारले कुनै आलोचनायोग्य काम गरेको पाइएन। सन्तोषजनक काम नगरेको भन्ने कुनै कतैबाट आलोचना उठेको पाइएन। बरु हावादारी कुराहरु बजारमा छरेको पाइयो। स्वीट्जरल्याण्ड बैंकमा यति अरव डलर लुकाएर राखेको छ, श्रीमतीका नाममा लुकाएर राखेको छ, अर्को टेलिकममा यति अर्व लुकाएर राखेछ, यस्ता खालका झुटहरु, यसमा यति खाएको छ भन्ने, तिनी मान्छेहरु पनि कराइराखेका छन्, जो सुन भनेर पशुपतिमा पित्तल चढायो भनेर छानबिन गराउने मान्छेहरु पनि अहिले कराइराखेको सुन्छु। यस्तै हावा कुरा गरेर भ्रम फिजाउने कामहरू भएको देख्दा सरकारका काममा आलोचना गर्ने कुनै ठाउँ रहिनछ। त्यसैकारण यस्तै काल्पनिक कुराहरुको आश्रय लिनुपर्यो।प्रधानमन्त्री ओलीले थपे,म सरकारका कामकारबाहीहरुको रचनात्मक आलोचना होस् भन्ने चाहन्छु, सरकारलाई गल्ती गर्नबाट रोक्न आलोचना, टिप्पणीहरुको आवश्यकता हुन्छ र प्रतिपक्षले यस्ता कुराहरुमा खवरदारी गर्छ र गर्नु पर्दछ कि सरकार यस्ता गल्ती गर्दै छ, यो गल्ती नगरोस् भनेर। तर चरित्र हत्या गर्नका लागि यस्ता कपोकल्पित, झुटा, निराधार, हुनै नसक्नेखालका अफवाहहरुको सिर्जना गर्नु र तिनीहरुको गीत गाएर कुद्नु यो अनुचित पनि छ, यो संसदीय प्रणाली, लोकतान्त्रिक प्रणाली र हाम्रो राजनीतिक दलहरुको आफ्नै मर्याद र गरिमाभन्दा विपरीत छ। उनले आफूले भ्रष्टाचार नगर्ने र गर्न पनि नदिने दोहोर्याए। म फेरि पनि दावासाथ भन्छु, दुनियाँको अगाडि उभिएर भन्न चाहन्छु, म भ्रष्टाचार गर्दिनँ, गर्न दिन्नँ। कसैसँग दम छ भने भ्रष्टाचार गरेको कुनै पनि मात्रामा, कुनै पनि ठाउँमा, कुनै पनि सन्दर्भमा भ्रष्टाचार गरेको एउटा कुरा ल्याओस्। असम्बन्धित कुराहरुलाई जोडेर यस्ता कुराहरु त्यति सान्दर्भिक हुँदैनन्। ओलीले भने, यो संसदको पाँचौ अधिवेशन अत्यन्तै ओजनदार होस्, यो झुटा आरोप, प्रत्यारोपमा सीमित नहोस्, त्यस्ता कुराहरु नउठुन्, यसले देश र जनताको हितको पक्षमा, सार्वभौमसत्ताको पक्षमा, राष्ट्रिय हितको पक्षमा, जनताको खुसालीको पक्षमा, देशको सुशासनको पक्षमा जमेर छलफल गरोस् र सरकारलाई गम्भीर सुझावहरु देओस्। म त्यो अपेक्षा गर्न चाहन्छु।"
भवन माग्दै नारायणी अस्पतालका डाक्टर र नर्सले अवरुद्ध पारे त्रिभुवन राजपथ,"वीरगन्ज : वीरगन्जको नारायणी अस्पतालका चिकित्सक, नर्स र स्वास्थ्यकर्मीहरूले अस्पतालमा भवनको अभावले उपचारमा समस्या भएको भन्दै त्रिभुवन राजपथ अन्तर्गत पर्ने अस्पताल अगाडिको सडकमा प्रदर्शन गरेका छन् । शुक्रबार बिहान अस्पताल अगाडिको त्रिभुवन राजपथको सडकमा एप्रोन लगाएरै निस्किएका उनीहरूले सडकमै धर्ना दिएर राजपथ केहीबेर अवरुद्ध पनि पारेका छन्। सरकारले पाँच वर्षअघि मन्त्रीपरिषदकै बैठकबाट नारायणी अस्पताललाई केन्द्रीय अस्पताल घोषणा गर्दै ३ सय ५० शैयाको पाँच तल्ले भवन निर्माणका लागि बजेटसमेत निकासा गरेको थियो । तर उक्त भवन निर्माणको प्रकृया सुरु नहुँदै शहरी विकास तथा भवन निर्माण विभाग र निर्माण कम्पनी (ठेकेदार) बीचको विवाद सम्बन्धी मुद्धा सर्वोच्च अदालतमा विचाराधीन रहेका कारण पाँच वर्षदेखि अलपत्र अवस्थामा छ । अदालतले उक्त मुद्धाको छिनोफानो नलगाएका कारण भवन अभावले बिरामीको उपचारमा समस्या झेल्नु परिरहेको भन्दै शुक्रबार अस्पतालका सम्पूर्ण चिकित्सक, नर्सलगायतका स्वास्थ्यकर्मीले सडकमा उत्रिएर त्रिभुवन राजपथ नै अवरुद्ध पारेका हुन् । बिहान ११३० बजेतिर अस्पताल परिसरबाट एप्रोन लगाएर निस्किएका उनीहरूले राजपथको बीच सडकमै धर्ना दिँदै केहीबेर सडक अवरुद्ध पनि पारेका थिए । शुक्रबार आफूहरूले सांकेतिक विरोधका रूपमा केही बेरमात्रै सडक अवरुद्ध पारेको भन्दै भवन निर्माण संघर्ष समितिका संयोजक तथा अस्पतालका वरिष्ठ चिकित्सक डा नीरज सिंहले भने, सर्वोच्च अदालतमा यो मुद्धाको पेशी यही माघ २८ गते छ । यदि त्यस दिन पनि अदालतले मुद्धाको छिनफानो लगाएन भने त्यसपछि अझ निर्मम निर्णय गरेर हामी फेरि संघर्षमा उत्रिन्छौं । पर्साबाट सरकारमा प्रतिनिधित्व गर्ने सांसदहरुले संसद बैठकमै अस्पतालको भवन बारे पटकपटक आवाज उठाउँदा पनि त्यसको कुनै सुनुवाइ नभएपछि आफूहरू बाध्य भएर सडकमा उत्रिएको उनले बताए । पर्सादेखि सर्लाहीसम्म चार जिल्लाका करिब ३० लाख जनताले उपचार लिंदै आएको नारायणी अस्पतालमा बिरामीको चाप थेग्ने अवस्था नरहेको भन्दै उनले भने,अस्पतालको सबै भन्दा पुरानो महेन्द्र आरोग्य भवन मक्किएर जीर्ण भइसकेको छ । त्यहाँ बिरामीलाई राखेर उपचार गर्न खतरा भएको हुँदा त्यो भवनमा बिरामीको उपचार गर्न छाडेको वर्षौं भइसक्यो । टिनले छाएको अस्थायी टहरामा ओपिडी सञ्चालन गरेर त्यसैमा सकस सहेर बिरामीको उपचार गरिरहेका छौं । केन्द्रीय अस्पतालमा पाँच सय शैया हुनुपर्छ । तर नारायणी अस्पतालमा २ सय ५० शैया मात्र स्वीकृत छ । तैपनि करिब ४ सय शैया जसो तसो आफूहरूले चलाइरहेको उनले बताए । जीर्ण भवन र शैया अभावको कारण दैनिक औसतमा भर्ना गर्नै पर्ने अवस्थाका २५३० जना बिरामीलाई अन्य अस्पतालमा रिफर गर्न बाध्य भएको दुखेसो उनले सुनाए । नारायणी अस्पतालमा रहेका प्रशासनिक र निवास (क्वार्टर) बाहेक अरू सबै भवन सरकारले नभई वीरगन्जकै दाताहरूले बनाइदिएको डा सिंहले बताए । सरकारले निर्माण गरिदिन्छु भनेको ३ सय ५० शैयाको आधुनिक ल भवनको निर्माण कार्य पाँच वर्षदेखि अन्योलमा रहनु दुःखद रहेको उनले सुनाए । बिरामीको उपचारमा भइरहेको सास्ती देखेर नै अस्पतालका सम्पूर्ण स्वास्थ्यकर्मी र कर्मचारीहरू अस्पतालको नयाँ भवन अविलम्ब निर्माण होस् भन्ने पक्षमा रहेको उनको भनाइ थियो । नारायणी अस्पतालका प्रवक्ता तथा वरिष्ठ चिकित्सक डा उदयनारायण सिंहले पनि भवन अभावकै कारण बिरामीको उपचारमा स्वास्थ्यकर्मीहरूले पनि सास्ती खेपिरहेको बताए । उनले भने,अस्पतालमा सेवाहरू थपिँदै गएका छन् । बिरामीहरूको चाप बढ्दो क्रममा छ । तर पूर्वाधार थपिनुको सट्टा भएका पुराना भवनहरू जीर्ण भएर प्रयोगमा ल्याउनै नसकिने अवस्था छ । कहिलेकाहीँ त बिरामीलाई बरन्डामै राख्नुपर्ने हुन्छ । भर्ना गर्ने शैया खाली नुहुँदा बिरामीलाई नचाहेर पनि अन्यत्र रिफर गर्नुपर्ने बाध्यता हुन्छ ।"
प्रधानमन्त्री ओलीले संसदमै 'म त ढलें ढलें' गीत गाएर जब विपक्षीको कटाक्ष गरे,"काठमाडौं : प्रधानमन्त्री केपी शर्मा ओलीले गीतमार्फत विपक्षी दलको कटाक्ष गरेका छन्। अहिले चर्चित बनेको 'म त ढलें ढलें' गीत राजनीतिमा नसुहाउने उनको भनाइ छ। शुक्रबार संसद बैठकमा सम्बोधन गर्दै प्रधानमन्त्रीले भने, 'विपक्षमा रहेका साथीहरूले एउटा कुरामा आफ्नो समय व्यर्थै खेर फालेजस्तो लागिरहेको छ, सरकार ढल्छ। ढल्नै लाग्यो। पुस मसान्त, माघे संक्रान्ति काट्दैन। आदि इत्यादि। ढलेंढलें, ढलेंढलें म त यो गीत अति नै गाइयो। यो गीत मनोरञ्जन पार्टीउत्सवहरूमा सुहाउला, राजनीतिमा सुहाउँदैन।' प्रधानमन्त्री ओलीले यस्ता गीत राजनीतिक मञ्चमा गाउन बन्द गर्न पनि आग्रह गरे। 'अझ एकजना माननीयले कतै यस गीतलाई श्लील भएन समेत भन्नु भएको सुनेको छु। यस्तो गायन मनोरञ्जनका मञ्चमा गाउनु राम्रो हुन्छ, राजनीतिका मञ्चमा गाउन बन्द गरौं,' उनले भने। उनले सरकार बनाउने र हटाउने थलो सम्मानित सदनमात्रै भएको विपक्षीको ध्यानाकर्षण गराए। उनले सरकार ढाल्ने गिराउने भन्दा जनताका सबालमा प्रश्न गर्न आग्रह गरे। 'दिनरातै यस्ता हल्ला गरेर आगामी तीन वर्ष विताउनु जनताका लागि के फाइदा? देशका लागि के फाइदा? बरु दैलेखमा उत्खनन् सफल भएको इन्धनको कुरा गर्नुस्, नागढुङ्गाको सुरुङमा कहिले यातायात चल्छ भन्ने प्रश्न गर्नुस्, भर्खरै ब्रेक थ्रु भएको किमाथांकाजोगवनी सडकले चीन र भारत जोडिंदा के फाइदा हुन्छ, त्यसको कुरा गर्नुस्। सरकारको म्युजिकल चेयर गेमभन्दा त जनताको जीवनमा त्यसले पो अर्थ राख्ला कि!,' प्रधानमन्त्री ओलीले भने। उनले पार्टी टुक्र्याउने, भत्काउनेजस्ता खुद्रे कुराहरू यो सरकारको मेन्युमा नरहेको बताए। 'ढुक्क हुनुस्, कांग्रेसएमालेसहितको यति बलियो सरकारको प्राथमकिता त्यस्तो हुन सक्दैन,' उनले भने।"
दुईचार सयलाई जागिर खुवाउने परम्परालाई बन्द गर्न भूमि अध्यादेश ल्याइएको हो : योगेश भट्टराई,"काठमाडौं : नेकपा एमालेका सांसद योगेश भट्टराईले सरकारे ल्याएको अध्यादेश देशको हितमा रहेको बताएका छन्। शुक्रबार बसेको प्रतिनिधिसभाको बैठकमा सांसद भट्टराईले अध्यादेशले देशलाई समृद्धिको बाटो लैजाने प्रस्ट पारे। उनले प्रत्येक बन्ने सरकारले भूमि आयोगलाई जागिर खाने थलोको रूपमा बनाएकाले त्यसमा ब्रेक थ्रु गरिएको बताए। 'जंगल फाँडेर बस्ती बसाउन भूमि अध्यादेश ल्याइएको होइन। व्यवस्थित बसोबासका लागि ल्याइएको हो। यसअघि जुन सरकार आयो, आफ्ना दुई चार सयलाई जागिर खुवाउन भूमि आयोग बनायो। यो परम्परा हटाउन कसै न कसैले ब्रेक थ्रु गर्न पर्थ्यो। यो सरकारले गरेको हो,' उनले भने। सांसद भट्टराईले अध्यादेशले आइटी क्षेत्रमा विदेशी पुँजी आउने वातावरण बनेको दाबी गरे। उनले नेपालका थुप्रै युवाहरू विदेशी आइटी कम्पनीहरूमा काम गरिरहेको र त्यस कम्पनीको पुँजी ल्याउन वातावरण सरकारले गरिदिएको बताए। 'अध्यादेशले आइटी क्षेत्र खुसी छन्। आइटी क्षेत्रमा अहिले रहेको ७ अर्बको पुँजी बढेर १० खर्ब पुग्ने अनुमान गरिएको छ। अनि यो अध्यादेश कसरी खराब भयो? उद्योगी व्यवसायी खुसी छन्। 'लगानी ल्याउने वातावरण बनेको छ' भनेका छन्। अनि यो अध्यादेश कसरी गलत भयो?,' भट्टराईले प्रश्न गरे। उनले संविधान संशोधनमार्फत लोकतन्त्र र संघीयतालाई प्रभावकारी बनाउने सरकारको उद्देश्य रहेको बताए। 'हामीले संविधान संशोधन एजेन्डा पनि ल्याएका छन्। यसले लोकतन्त्र बलियो बनाउने, संघीयतालाई प्रभावकारी कार्यान्वयन गर्न र पहिचानलाई अझ स्थापित गराउने विश्वास लिएका छौं,' उनले भने, 'तीन तहका सरकारको आफ्नै अधिकार क्षेत्र छ। कार्यपालिका, व्यवस्थापिका र न्यायपालिकाका आआफ्नै कार्यक्षेत्र छ। ढुक्क हुनुस्, कसैलाई राजनीतिबाट पछि पार्नेगरी संविधान संशोधन गरिँदैन।'"
"संविधान संशोधन र कानून निर्माण गर्ने विषय सरकारको प्राथमिकतामा छ, कार्यदल बनाइसक्यौं : प्रधानमन्त्री ओली","काठमाडौं : प्रधानमन्त्री केपी शर्मा ओलीले संविधानमा आवश्यक संशोधन र कानून निर्माण गर्ने विषयलाई प्राथमिकता दिने बताएका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै प्रधानमन्त्री ओलीले संविधान संशोधनका नेपाली कांग्रेस र नेकपा (एमाले) ले विज्ञ सम्मिलित आन्तरिक अध्ययन कार्यदल बनाएको जानकारी दिए। उनले सरकारले संविधान प्रारम्भ भएपछि अभ्यासमा देखा परेका सबल र दुर्बल पक्ष तथा अभ्यासका क्रममा देखापरेका जटिलताको समीक्षा गर्ने बताए। कार्यदलपश्चात सरकारपक्षीय दलहरुसँगको छलफल गरिने उनको भनाई छ। यो सरकारले संविधान प्रारम्भ भएपछि अभ्यासमा देखा परेका सबल र दुर्बल पक्ष तथा अभ्यासका क्रममा देखापरेका जटिलताको समीक्षा गरी राजनैतिक स्थायित्वको लागि संविधानमा आवश्यक संशोधन र तदनुकुलको कानून निर्माण गर्ने विषयलाई प्राथमिकता दिन्छ। यसको लागि सरकारमा रहेका नेपाली कांग्रेस र नेकपा (एमाले) ले विज्ञ सम्मिलित आन्तरिक अध्ययन कार्यदल बनाएको छ। त्यससँगै सरकारपक्षीय दलहरुसँगको छलफल गरिनेछ। उनले विभिन्न पक्षसँग सघन विमर्श गरी पहिले संविधान संशोधनका विषयको पहिचान गरिने जानकारी गराए। पहिचान गरिएका विषयहरुमाथि संसदमा प्रतिनिधित्व गर्ने वा बाहिर रहेका दलहरु र सरोकारवालाहरुसँग छलफल गरिने छ। प्रधानमन्त्री ओलीले भने, हामी स्पष्ट छौं, पार्टीहरुका आआफ्नै धारणा र पोजिसन हुनसक्छन्। मिलेका कुरामा साझा धारणा वनाइने छ, नमिलेका कुरामा बहस र छलफल गरिने छ। संविधान संशोधन विधेयक ल्याउने काम सरकारको हो, बहसछलफल आधारित निष्कर्षबाट सरकारले साझा धारणा वनाउँछ। र, त्यसैमा आधारित संशोधन प्रस्ताव तयार गर्छ।"
विश्व बैङ्कबाट एक सय मिलियन अमेरिकी डलर ऋण सहयोग स्वीकार गर्ने सरकारको निर्णय,काठमाडौं : सरकारले हरित उत्थानशील तथा समावेशी कार्यक्रमका लागि विश्व बैङ्कबाट एक सय मिलियन अमेरिकी डलर ऋण सहयोग स्वीकार गर्ने निर्णय गरेको छ । शुक्रबार सिंहदरबारमा माघ १५ गते बसेको मन्त्रीपरिषद्को निर्णय सार्वजनिक गर्दै सरकारका प्रवक्ता पृथ्वी सुब्बा गुरुङले हरित उत्थानशील तथा समावेशी विकास कार्यक्रम अन्तर्गत दोस्रो चरणका लागि विश्व बैङ्कबाट प्राप्त हुने एक सय मिलियन डलर ऋण सहयोग स्वीकार गर्ने निर्णय भएको जानकारी दिएका हुन्। त्यस्तै बैठकले प्रादेशिक क्षेत्र अधिकार रहने गरी भक्तपुरमा बाल अदालत गठन गर्ने निर्णय गरेको छ भने वाणिज्य आपूर्ति तथा उपभोक्ता संरक्षण विभागका महानिर्देशकलाई निरीक्षण अधिकृत तोक्ने निर्णय भएको उनले बताए। त्यस्तै बैठकले प्रधानमन्त्री तथा मन्त्रिपरिषद्को कार्यालय र अन्तर्गतको संगठन तथा व्यवस्थापन सर्वेक्षण गर्न पूर्वस्वीकृति प्रदान गर्ने निर्णय गरेको छ ।
संविधानको अन्तर्वस्तुलाई प्रहार गर्ने अभिशायले संशोधन गर्न खोजियो : माओवादी केन्द्र,काठमाडौं : नेकपा माओवादी केन्द्रका वरिष्ठ उपाध्यक्ष नारायणकाजी श्रेष्ठले संविधानको सकारात्मक अन्तर्वस्तुलाई प्रहार गर्ने अभिशायले संविधान संशोधन गर्न खोजिएको बताएका छन्। राष्ट्रियसभाको हिउँदे अधिवेशनलाई सम्बोधन गर्दै सांसद श्रेष्ठले सत्तारुढ दलका नेताहरुले नै दुईदलीय व्यवस्थाको पक्षमा खुलेर लागेको अवस्थामा देश निरंकुशतामा जान सक्ने संकेत देखिएको बताएका हुन्। उनले शान्ति प्रक्रियाका बाँकी कामलाई निष्कर्षमा पुराउनका लागि सरकार गम्भीर नदेखिएको बताए। छिटो सिफारिस समिति गठन गरेर संक्रमणकालीन न्यायसँग सम्बन्धित समितिलाई पूर्णता दिन उनले माग गरे। उनले सामाजिक सञ्जालसम्बन्धी विधेयकले नागरिकलाई आतंकित पारेको बताए। सामाजिक सञ्जाललाई नियमन गर्न जरुरी भएपनि बोल्नै नपाउने गरि नियन्त्रण गर्न खोज्दा नागरिक आतंकित भएको बताए। प्रस्तावित सामाजिक सञ्जालसम्बन्धी विधेयकले निरंकुशताको झल्को दिएको उनले बताए ।
"सत्तामा हुँदा एउटा कुरा, प्रतिपक्षमा हुँदा अर्को कुरा बोल्नु उपयुक्त हुँदैन : सिटौला","काठमाडौं : नेपाली कांग्रेसका नेता कृष्णप्रसाद सिटौलाले पार्टीको संकुचित भावनाले माथि उठेर काम गर्न सक्नुपर्ने बताएका छन्। राष्ट्रियसभाको आजदेखि सुरु भएको हिउँदे अधिवेशनलाई सम्बोधन गर्दै नेता सिटौलाले एकताबद्ध रुपमा हिँड्न सक्नुपर्ने बताएका हुन्। उनले सहमति, सहकार्य र एकताको भावनाले मात्र देश निर्माणको अभियानमा काम गर्नसक्ने धारणा राखे। संविधानको कमजोरीलाई सुधार गरेर अघि बढ्नुपर्ने धारणा राखे। उनले सत्तामा रहँदा एउटा कुरा तथा प्रतिपक्षमा हुँदा अर्को कुरा बोल्नु उपयुक्त नभएको धारणा राखे। सिटौलाले सबैले आफूले गरेको कामको मूल्याङ्कन र समीक्षा गर्नुपर्ने भन्दै सत्तामा रहदा एउटा कुरा र प्रतिपक्षीमा रहदा अर्को कुरा गर्नु उचित नभएको बताए। सिटौलाले संघीयताबमोजिम अधिकारको विकेन्द्रीकरण हुन नसकेको गुनासो गरे।"
बीआरआईलाई लिएर अनावश्यक बहस र गलत भाष्य स्थापित गर्न खोजियो : प्रधानमन्त्री,"काठमाडौं : प्रधानमन्त्री केपी शर्मा ओलीले बीआरआईलाई लिएर अनावश्यक बहस र गलत भाष्य स्थापित पनि गर्न खोजिएको बताएका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै प्रधानमन्त्री ओलीले चीन भ्रमणमा बीआरआई फ्रेमवर्क सहकार्यसहित विभिन्न सम्झौतासमझदारी पत्रमा हस्ताक्षर भएको जानकारी गराए। चीन सरकारका तर्फबाट विसं २०७२ देखि हालसम्म घोषणा गरिएको अनुदान रकम र नगद सहयोग अमेरिकी डलर २० मिलियन (करिब ने रू २ अर्ब ७० करोड) का अतिरिक्त राष्ट्रपति सी चिनफिङद्वारा थप अनुदान ५०० मिलियन आरएमबी (करिब नेरू ९ अर्ब ३४ करोड) घोषणा भयो।ओलीले भने, भ्रमणका क्रममा भएका सहमतिलाई समेटी नेपाल र चीनबीच संयुक्त विज्ञप्ति जारी गरिएको छ। विज्ञप्तिमा दुई देशबीच विगतमा भएका सहमति, समझदारी तथा निर्णयहरूको कार्यान्वयनको समीक्षा गर्नुका साथै नेपालचीन सम्बन्धलाई थप उचाइमा लैजाने भावी कार्यदिशा समावेश गरिएको छ। उनले मुलुक र जनतालाई अहित नगर्ने शर्तमा स्वीकार्नुको विकल्प नेपालसँग नभएको बताए। बीआरआई होस् वा एमसीसी, वर्ल्ड बैंक होस् वा एबिडी वा एआइआइबी हाम्रो अवस्था यो लिन्छु वा त्यो लिन्छु भन्ने छनोटको सुविधाको तहमा नभएको उल्लेख गरे। चीन भ्रमणताका बीआरआईलाई लिएर अनावश्यक बहस र गलत भाष्य स्थापित पनि गर्न खोजिएको थियो। उनले भने, पूर्वाधार र समग्र विकासको मामलामा हामी स्रोतको सीमामा चेपिएका छौं। बीआरआई होस् वा एमसीसी, वल्र्ड बैंक होस् वा एबिडी वा एआइआइबी हाम्रो अवस्था यो लिन्छु वा त्यो लिन्छु, यसले दिने लिन्छु त्यसले दिने लिन्नँ भन्ने छनोटको सुविधाको तहमा छैन। अनुदान होस् वा सहुलियत ऋण, एफडीआई होस् वा ब्लेण्डेढ फिनान्स मुलुक र जनतालाई अहित नगर्ने शर्तमा स्वीकार्नुको विकल्प हामीसँग छैन। प्रधानमन्त्री ओलीले छिमेक सम्बन्धमा सरकार गम्भीर रहेको बताए। ओलीले भने,दुवै छिमेकी मित्रराष्ट्रहरुसँग मैत्रीपूर्ण सम्बन्ध विस्तार गर्ने, दुबै मित्रराष्ट्रहरुले हासिल गरेका द्रूत विकासबाट यथोचित लाभ लिने, पारस्परिक लाभ र सम्मानमा आधारित सम्बन्ध कायम गर्न चाहन्छौं।अन्तर्राष्ट्रिय सम्बन्धका सन्दर्भमा हामी पारस्परिक सहयोग, विश्व शान्ति र समृद्धिको पक्षमा रहन्छौं। र, न्यायोचित राष्ट्रिय हितको पक्षमा अडिग छौं। प्रधानमन्त्री ओलीले अहिले समय फेरिएकाले राष्ट्रिय स्वार्थसँग नबाझ्ने र ऋणसहायता हाम्रो ल्याकतले तिर्न सक्ने लेखाजोखा गरेर नै लिनु पर्ने अवस्था रहेको बताए। उनले भने,चोखो बन्छु भनेर अविकासमा जकडिने र उत्पात गर्छु भनेर भावी पुस्तालाई अन्धाधुन्ध ऋणको जालोमा पार्ने काम यो सरकारबाट मात्रै होइन कुनै पनि सरकारले गर्न हुन्न।"
"लोकतन्त्रको अर्को विकल्प छैन, विचाराधिन सबै विधेयक पारित गरौं :देउवा (पूर्णपाठ)","काठमाडौं : नेपाली कांग्रेस सांसद शेरबहादुर देउवाले संसदमा विचाराधिन सबै विधेयकहरू यो अधिवेशनबाट पारित हुने विश्वास व्यक्त गरेका छन्। संसद्को हिउँदे अधिवेशनको पहिलो बैठकमा बोल्दै देउवाले संसदको हिउँदे अधिवेशनबाट संसदमा विचाराधिन सबै विधेयकहरू पारित हुनेमा विश्वास व्यक्त गरेका हुन्। उनले मुलुकको समग्र विकासका लागि लोकतन्त्रको सुनिश्चितता र सुदृण अर्थतन्त्र आवश्यक रहेको बताए। सुशासनको सुनिश्चितता र सेवा प्रवाहमा सहजताका लागि सरकारले नयाँ कानुन बनाएको यी कानुनहरूले देशमा सुशान कायम गर्ने,भूमिहिन सुकुम्बासी एवं अव्यवस्थित बसोबासको समस्या समाधान गर्ने उनको दावी छ। उनले संविधानको कार्यान्वयनसँग सम्बन्धित र नागरिकका सरोकारका विषयमा आवश्यक पर्ने थप विधेयकहरू पनि सरकारले चाँडै संसदनमा पेश गर्ने आग्रह समेत गरे। यसैगरी देउवाले संविधान कार्यन्वयनमा देखा परेका सबल र दुर्वल पक्षको अध्ययन र पहिचान गरेर मात्रै संशोधन गर्नुपर्नेमा जोड दिए। कांग्रेस सभापति समेत रहेका देउवाले लोकतन्त्रको कुनै अर्को विकल्प नरहेको बताए। उनले भने,'लोकतान्त्रिक पद्धति संसारको उत्कृष्ट शासन व्यवस्था हो। लोकतन्त्रको कुनै अर्को विकल्प हुन सक्दैन। लोकतन्त्रको विकल्प लोकतन्त्र नै हो।'"
भुटानीदेखि गिरिबन्धुसम्मको छिनोफानो अब हामी गर्छौं : स्वर्णिम वाग्ले,"काठमाडौं : राष्ट्रिय स्वतन्त्र पार्टीका सांसद स्वर्णिम वाग्लेले सरकारविरुद्ध सशक्त ढंगले अगाडि बढ्ने बताएका छन्। हिउँदे अधिवेशनको पहिलो बैठकमा बोल्दै सांसद वाग्लेले पार्टी सभापति रवि लामिछानेमाथि सिंगो राज्य प्रतिशोध र पूर्वग्रहका साथ खनिएको बताए। लामिछानेमाथि लगाईएको निलम्बनप्रति आपत्ती जनाउँदै सरकारले बदला लिन लामिछानेमाथि अनेक खालका मुद्दा चलाएको भन्दै आक्रोश व्यक्त गरे। वाग्लेले संसदीय छानविन समितिको प्रतिवेदनमा लामिछानेको नाम उल्लेख नभएपनि जवरजस्त संगठीत अपराधका नाममा फसाउने काम भएको धारणा राखे । यो सरकार विधिको शासन विपरीत गइरहेको उनको आरोप छ। 'सरकारले बदला लिन पार्टी सभापति रवि लामिछानेलाई हिरासतमा राखेको हो। पाँचपाँचवटा जिल्लामा प्रमाण जुटाएर केन्द्रमै सीआईबीले अनुसन्धान गर्न सक्थ्यो । तर बदला लिन नै सभापति लामिछानेलाई पाँच जिल्ला घुमाइयो,'उनले भने,'लामो समय दु:ख दिनका लागि संगठित अपराधको मुद्दा लगाइयो।' उनले अब न्यायिक आयोग गठनको आफ्नो प्रमुख माग हुने बताए। 'नेपालको जाँचबुझ आयोग ऐन २०२६ छ। हाम्रो अब चीरस्थायी माग हुनेछ। नेपालको पूर्वप्रधानन्यायाधीश वा न्यायाधीशको अध्यक्षतामा एउटा न्यायिक आयोग गठन हुनुपर्नेछ। सबै राजकीय पद ग्रहण गरेका नेताहरूको सम्पत्ति छानबिन गर्ने गरेर हामी अगाडि जानुपर्नेछ,'उनले भने,'अहिले चलनचल्तीमा आएका सबै काण्डहरूको पनि एकएक संसदीय छानबिन समिति माग्ने वाला छौं। भुटानीदेखि कम्बोडियासम्म, वाइडबडीदेखि एनसेलसम्म ,बालुवाटारदेखि गिरिबन्धुसम्म यी सबैको छिनोफानो अब हामीले गर्नुपर्नेछ।' उनले दुईतिहाइको सामथ्र्य भएको वर्तमान सरकारले विधिको शासन स्थापीत गर्न नसकेको बताए । उनले अध्यादेशलाई नियमित लयको रुपमा प्रस्तुत गर्न खोज्नु आपत्तीजनक रहेको धारणा व्यक्त गरे। सहकारी ठगी प्रकरणमा लामिछाने कास्की,काठमाडौं र रुपन्देही जिल्ला अदालतबाट धरौटीमा रिहा भएका छन्। सहकारीको रकम अपचलन मुद्दामा कास्कीबाट ६५ लाख,काठमाडौंबाट ६० लाख र रुपन्देहीबाट १ करोड धरौटी बुझाएर उनी रिहा भएका हुन्।"
एकीकृत समाजवादीलाई एमालेको व्यङ्ग्य : अध्यादेशबाट जन्मिएको पार्टी अध्यादेश ठिक छैन भन्छ,"भट्टराईले भने,रास्वपा साथीहरूलाई भन्छु, तपाईंहरूले उठाएको मुद्दा सरकारलाई होइन शिशिर खनाललाई सोध्नुस्। उहाँले सही गरेको प्रतिवेदनमा सरकारप्रति औँला उठाउनुपर्ने आवश्यकता देख्दिनँ। काठमाडौं : नेकपा एमालेका सचिव योगेश भट्टराईले संसद्ले सर्वसम्मत स्वीकार गरेको सहकारी ठगीसम्बन्धी संसदीय छानबिन समितिको प्रतिवेदन कार्यान्वयनमा प्रश्न उठाउनु गलत भएको दाबी गरेका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै भट्टराईले रास्वपालाई प्रतिवेदन कार्यान्वयन विषयमा सरकारभन्दा आफ्ना सांसद शिशिर खनालसँग सोध्न सुझाव दिएका हुन्। सहकारी सम्बन्धी कारबाहीको कुरा संसद्ले दिएको निर्देशन हो, माननीय सूर्य थापाको समितिको प्रतिवेदन कार्यान्वयन गर्ने सर्वसम्मत निर्णय भएको हो, भट्टराईले भने,रास्वपा साथीहरूलाई भन्छु, तपाईंहरूले उठाएको मुद्दा सरकारलाई होइन शिशिर खनाललाई सोध्नुस्। उहाँले सही गरेको प्रतिवेदनमा सरकारप्रति औँला उठाउनुपर्ने आवश्यकता देख्दिनँ। सांसद भट्टराईले दुई जना सांसदबाहेकले अध्यादेशको विरोध गर्नु नौटंकी हुने उल्लेख गरे। उनले संसदीय व्यवस्था भएका मुलुकमा अध्यादेश ल्याउनु संवैधानिक प्रक्रिया भएको उल्लेख गरे। उनले माओवादी केन्द्रका अध्यक्ष पुष्पकमल दाहाल 'प्रचण्ड' प्रधानमन्त्री भएको बेलामा ७९ को निर्वाचनपछि ३ पटक अध्यादेश ल्याएको बताए। उनले अध्यादेशका कन्टेन्टमा असहमति भए प्रतिस्थापन विधेयक ल्याउन प्रचण्डलाई सुझाव दिए। उनले भने,प्रतिस्थापन विधेयक तपाईंकै नामबाट आओस्, छलफल गर्न तयार छौं। भट्टराईले माधवकुमार नेपालको नेकपा एकीकृत समाजवादीप्रति कटाक्ष गरेका छन्। २०७८ को अध्यादेशको स्मरण गर्दै सांसद भट्टराईले एमाले फुटाउन अध्यादेश ल्याइएकाले अध्यादेशबाट जन्मिएको पार्टीले अहिले अध्यादेश गलत भनिरहेको भन्दै व्यङ्ग्य गरे। आज मलाई अचम्म त यो कुरामा लागिरहेको छ कि जुन अध्यादेशबाट जन्मिएको पार्टी हो त्यो पार्टी अध्यादेश ठिक छैन भनिरहेको छ, भट्टराईले भने, अध्यादेशबाट जन्मिएको छ, अध्यादेश नै ठिक छैन भनिरहेको छ। यो चाहिँ अचम्म हुन लागेको छ नेपालमा। सरकार गठनका क्रममा नेपाली कांग्रेस र एमालेबीच भएको सातबुँदे सहमतिमा संविधान संशोधनको विषयलाई अगाडि सारिएको उनले बताए। भट्टराईले वर्तमान सरकारले राष्ट्रियस्वरुप ग्रहण गरेकाले जनतामा आशा जगाउने काम र अर्थतन्त्रमा सुधार भएको दाबी गरे। यो पनि पढ्नुहोस दुईचार सयलाई जागिर खुवाउने परम्परालाई बन्द गर्न भूमि अध्यादेश ल्याइएको हो : योगेश भट्टराई"
बैठक छाडेर गएका रास्वपा सांसदहरू प्रतिनिधिसभामा फर्किए,काठमाडौं :राष्ट्रिय स्वतन्त्र पार्टीका सांसदहरू प्रतिनिधिसभा बैठकमा फर्किएका छन्। संसदको पहिलो बैठकको सुरुमै केहि कुरा राख्ने भन्दै उठेका रास्वपा सांसदहरुलाई सभामुले बोल्ने समय नदिएपछि उनीहरुले १५ मिनेटका लागि बैठक बहिष्कार गरेका थिए । सभामुखले धेरै पटक बस्नका लागि आग्रह गर्दा पनि नमानेपछि बस्नका लागि आदेश समेत दिएका थिए । त्यसपछि पनि रास्वपा सांसदहरुले उठेर विरोध जनाएपछि सभामुख देवराज घिमिरेले बैठक अघि बढाएका थिए। सभामुखले बैठक अघि बढाएपछि विरोध स्वरुप रास्वपा सांसदले बैठक छाडेर बाहिर निस्केका थिए। १५ मिनेटपछि भने उनीहरु बैठकमा फर्किएका हुन् । रास्वपाकी सांसद सोविता गौतमले बैठकमा बोल्न नपाएकाले १५ मिनेट छोडेको बताइन्। त्यसअघि बैठकमा सभामुख घिमिरेले आफूलाई लागेको विषयमात्रै आकस्मिक हुन् नसक्ने स्पष्ट पारेका थिए।
"नयाँ कानुन बनाऔं, विकासको रफ्तारलाई तीव्रता दिएर नयाँ रेकर्ड राखौं : प्रधानमन्त्री (पूर्णपाठ)","काठमाडौं : प्रधानमन्त्री केपी शर्मा ओलीले नयाँ कानुन बनाएर विकासको रफ्तारलाई तीव्रता दिन नयाँ रेकर्ड राख्ने दाबी गरेका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै प्रधानमन्त्री ओलीले जनताका हितमा, राष्ट्रलाई अलमलबाट तीव्र गतिको विकासमा लैजान कोही प्रतिपक्ष हुनुनपर्ने बताएका छन्। सदनमा हामी कोही सरकार पक्ष छौं, कोही प्रतिपक्ष छौं। जनताका हितमा, राष्ट्रलाई अलमलबाट तीव्र गतिको विकासमा लैजान कोही किन प्रतिपक्ष हुनै पर्छ ? संसद्को यस अधिवेशनले आवश्यक नयाँ कानुन दिएर विकासको रफ्तारलाई तीव्रता दिन नयाँ रेकर्ड राख्ने छ भन्ने विश्वास गर्दछु। उनले अब ८० को दशक समृद्धिको दशक हुनुपर्ने दाबी गरे। २०५० पछिको एक दशक, अन्यौल र गञ्जागोलको समयभन्दा फरक पर्दैन। यसलाई बहुदलीय व्यवस्थाविरुद्ध हिंसाको दशक पनि भन्न सकिएला। यो दशक राजनीतिक अस्थिरता, अनिश्चितता र गञ्जागोलले भरिएको दशक थियो। उनले भने,तर, ८० को दशक समृद्धिको दशक हुनु पर्छ। यो समयलाई खेर नफालौं। अबको दशकलाई विकासको दशक बनाऔं र देशलाई स्थिरता दिऔं। ओलीले एउटै कानुनी व्यवस्था राखेर चाहे अनुसारको विकासको काम गर्न नसकिने बताए। उनले भने,अर्बौ अर्बका ठेक्का लागेका वा लाग्नु पर्ने परियोजना र लाख या केही करोडमा सकिने विकास निर्माणका कामका लागि एउटै कानुनी व्यवस्था राखेर हामीले चाहे अनुसारको विकासको काम गर्न सकिंदैन। प्रधानमन्त्रीको सम्बोधनको पूर्णपाठ"
ठूला दल मिलेर बनेको सरकारले डेलिभरी दिन सकेन : राजेन्द्र लिङ्देन,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले दुई ठूला दल मिलेर बनेको सरकारले डेलिभरी दिन नसकेको आरोप लगाएका छन्। शुक्रबार प्रतिनिधिसभा बैठकमा बोल्दै अध्यक्ष लिङ्देनले सरकारको काम निराशाजनक रहेको बताए। 'साढे ६ महिनाको सरकारको काम निराशाजनक छ। दुई ठूला दल मिलेर बनेको सरकारले डेलिभरी दिनुपर्छ। तर, अहिलेसम्म त्यस्तो केही देखिएको छैन। सरकारको काम भ्रष्टाचार र भ्रष्टाचारीको संरक्षणमै बितेको छ,' उनले भने। उनले प्रधानमन्त्री केपी शर्मा ओलीले आफू आएपछि थुप्रै काममा ब्रेक थ्रु भएको बताए पनि त्यसलाई उपलब्धि मान्न नसकिने उनको भनाइ छ। 'प्रधानमन्त्रीको भाषणमा हामीले थुप्रै ब्रेक थ्रु भएको सुन्यौं। तेस्रो मुलुकसँग विद्युत व्यापार प्रारम्भ भएको भनेर सुन्यौं। के यो सरकार नभएको भए सिद्धबाबा सुरुङ मार्गको ब्रेक थ्रु हुँदैनथ्यो?,' उनले प्रश्न गरे। उनले नियमित कामलाई पनि सरकारले उपलब्धि मान्न थालेको भन्दै आपत्ति जनाए। 'कांग्रेसएमाले मिलेर बनेको सरकारको उपलब्धि यही हो? यही हो भने यो मुलुकमा सरकार छैन भन्दा पनि हुन्छ। नियमित कुरालाई पनि उपलब्धि भन्ने हो भने के हुन्छ,' उनले भने। उनले सुशासन र जनताका सबालमा के काम भएको हो भन्ने सरकारलाई प्रश्न पनि गरे। 'जनतालाई आशा जगाउने सरकारले काम के गर्यो? अर्थतन्त्रमा के सुधार भयो? विदेशी मुद्रा सञ्जिति सरकारका कारण थुप्रेको हो? कि हाम्रा युवाहरूको कारणले हो। बरु आएको पैसा पनि किन खर्च भएन?,' उनले प्रश्न गरे। उनले प्रधानमन्त्री ओलीले पनि भ्रष्टाचारको पक्षमा वकालत गरेको दबी गरे। उनले प्रधानमन्त्री ओलीलाई आफू वरपर भइरहेको भ्रष्टाचार नियालेर हेर्न आग्रह गरेका थिए। 'कुन व्यापारीकोमा छापा मार्नुभयो भने बिल बिनाको सामान भेटिँदैन? सरकारले त्यही व्यापारीबाट पैसा उठाउने काम गरिरहेको छ। विभिन्न नियुक्तिहरूमा करोड करोड उठाइरहेका छन्,' उनले भने, 'प्रधानमन्त्रीज्यु, तपाइँले के गर्नुहुन्छ थाहा छैन। तपाइँ वरपरकाले भ्रष्टाचार गरिरहेका छन्।' उनले अहिलेको प्रणालीले काम गर्न छाडेको भन्दै प्रत्यक्ष कार्यकारी प्रधानमन्त्रीय प्रणालीमा जानुपर्ने बतएका थिए।"
पार्टी टुक्र्याउने कुरा यो सरकारको मेन्युमा छैन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले पार्टी फुटाउने, भत्काउनेजस्ता खुद्रे कुराहरु सरकारको मेन्युमा नभएको प्रष्ट पारेका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै प्रधानमन्त्री ओलीले कांग्रेस एमाले सहितको यति बलियो सरकारको प्राथमिकता पार्टी टुक्र्याउने हुन नसक्ने बताएका हुन्। कतिपय साथीहरुबाट मैले बच्चाको जस्तो स्वभाव भन्ने टिप्पणी पनि सुन्ने गरेको छु। वच्चा होस् वा पाका, कसैलाई पनि डर देखाउनु हुँदैन भन्ने म ठान्छु। आफैं डराउनेलाई दिन मिल्ने जवाफ चाहिँ मसँग छैन। बरु तिनीहरु आफ्नै कर्मको भयपासमा पो परेका हुन् कि भन्ने लाग्छ। प्रधानमन्त्री ओलीले भने, आज यत्ति चाहिँ भन्छु पार्टी टुक्र्याउने, भत्काउनेजस्ता खुद्रे कुराहरु यो सरकारको मेन्युमा छैन। ढुक्क हुनुस्काँग्रेस एमाले सहितको यति बलियो सरकारको प्राथमकिता त्यस्तो हुन सक्दैन। उनले विपक्षमा रहेका साथीहरुले एउटा कुरामा आफ्नो समय व्यर्थै खेर फालेजस्तो लागिरहेको बताए। उनले सरकार बनाउने र हटाउने थलो यही सम्मानित सदन भएको उल्लेख गरे। दैलेखमा उत्खनन् सफल भएको इन्धनको कुरा गर्न, नागढुङ्गाको सुरुङमा कहिले यातायात चल्ने, भर्खरै ब्रेक थ्रु भएको किमाथांकाजोगवनी सडकले चीन र भारत जोडिंदा के फाइदा हुन्छ भन्ने विषयमा बहस गर्न आग्रह गरे। उनले भने, सरकार बनाउने र हटाउने थलो यही सम्मानित सदन हो, अन्त कतै होइन। दिनरातै यस्ता हल्ला गरेर आगामी तीन वर्ष विताउनु जनताका लागि के फाइदा ? देशका लागि के फाइदा ? बरु दैलेखमा उत्खनन् सफल भएको इन्धनको कुरा गर्नुस्, नागढुङ्गाको सुरुङमा कहिले यातायात चल्छ भन्ने प्रश्न गर्नुस्, भर्खरै ब्रेक थ्रु भएको किमाथांकाजोगवनी सडकले चीन र भारत जोडिंदा के फाइदा हुन्छ, त्यसको कुरा गर्नुस्। सरकारको म्युजिकल चेयर गेम भन्दा त जनताको जीवनमा त्यसले पो अर्थ राख्ला कि !"
"राजनीतिकरुपले अधिकार सम्पन्न भयौं, अब आर्थिकमा पनि सबल हुनुपर्छ : देउवा","काठमाडौं : नेपाली कांग्रेस सांसद शेरबहादुर देउवाले राजनीतिक रुपले अधिकार सम्पन्न भएपनि आर्थिक रुपले पनि सबल हुनु आवश्यक रहेको बताएका छन्। शुक्रबारदेखि सुरू भएको संसदको हिउँदे अधिवेशनको पहिलो बैठकमा बोल्दै पूर्वप्रधानमन्त्री एवं कांग्रेस सभापति देउवाले यस्तो बताएका हुन्। उनले विगतमा स्थिर सरकार हुन नसक्दा देशको राजनीतिक आर्थिक क्षेत्रमा नकारात्मक प्रभाव परेकाले कांग्रेस र एमाले मिलेर सरकार बनाउनु परेको बताए। देउवाले एमाले र कांग्रेसबीचको सात बुँदे सहमति कार्यान्वयनमा नेपाली कांग्रेस दृढ रहेको बताउँदै यो सहमति कार्यान्वयन हुनेमा विश्वास व्यक्त गरे। मुलुकमा भ्रष्टाचार नियन्त्रण गर्न,देशको अर्थतन्त्रलाई चलायमान बनाउन र समृद्धि प्राप्त गर्ने यो सरकारको मुख्य उद्देश्य रहेको उनको भनाइ छ। देउवाले भने, 'विगतमा स्थिर सरकार हुन नसक्दा देशको राजनीतिक र आर्थिक क्षेत्र नकारात्मक प्रभाव परेकाले यो सरकार गठन भएको हो। सरकारको उद्देश्य मुलुकमा भ्रष्टाचार नियन्त्रण गर्न,देशको अर्थतन्त्रलाई चलायमान बनाउन र समृद्धि प्राप्त गर्ने नै हो।' उनले सबै विधेयकहरू संसदबाट पारित हुने विश्वास व्यक्त गरे। सरकारले यो अवधिमा गरेका कामहरू महत्वपूर्ण रहेको बताउँदै उनले आगामी दिनमा पनि परिणामुखी काम हुनेमा विश्वास व्यक्त गरे। देशको आर्थिक अवस्था सुदृढ हुन नसकेको बताउँदै उनले आर्थिक अवस्था उकास्न जरूरी रहेको बताए। भने,'परिणामस्वरुप विकास र समृद्धिका यात्रा जनताको चाहनाअनुसार अघि बढ्न सकेको छैन। यसका कारण आर्थिक अवस्था उकास्न जरुरी छ।' सरकारले व्यवसायीक वातावरण प्रवर्द्धन गर्नका लागि ध्यादेशबाट केही कानुन ल्याएको र यसले देशको आर्थिक अवस्थामा सुधार ल्याउनेमा उनले विश्वास व्यक्त गरे।"
आर्थिक कार्यविधि तथा वित्तीय उत्तरदायित्व विधेयक संसद्बाट फिर्ता लिन अनुमति,"काठमाडौं : प्रतिनिधिसभाअन्तर्गतको अर्थ समितिले आर्थिक कार्यविधि तथा वित्तीय उत्तरदायित्व विधेयक,२०८१ संसद्बाट फिर्ता लिन अनुमति दिएको छ । शुक्रबार बसेको समिति बैठकमा उपप्रधानमन्त्री तथा अर्थमन्त्री विष्णुप्रसाद पौडेलले संसद्बाट उक्त विधेयक फिर्ता लिन समितिको अनुमतिका लागि प्रस्ताव माग्नुभएकामा बहुमतबाट स्वीकृत भएको हो । सरकारले आर्थिक कार्यविधि तथा वित्तीय उत्तरदायित्व ऐन, २०७६ लाई अध्यादेशमार्फत संशोधन गरेपछि संसद्बाट फिर्ता लिन सङ्घीय संसद् सचिवालयलाई पत्र पठाएको थियो । समितिमा छलफलका क्रममा रहेको विधेयकलाई सरकारले अध्यादेशमार्फत ल्याएको भन्दै प्रतिपक्ष दलहरूले यसमा विरोधसमेत जनाएका थिए । अर्थमन्त्री पौडेलले संवैधानिक र कानुनी व्यवस्थाभित्र बसेर यो अध्यादेश ल्याइएको बताउँदै अध्यादेशमाथि सदनमा छलफल हुने भएकाले विधेयकलाई फिर्ता गरिनुपर्ने बताए। प्रस्तावित बजेट तथा कार्यक्रममा सारभूत रुपमा थपघट वा परिमार्जन भएमा सोको जानकारी सम्बन्धित लेखा उत्तरदायी अधिकृतलाई दिनुपर्ने पनि अध्यादेशमा उल्लेख छ । यस्तै, स्वीकृत कुनै कार्यक्रम संशोधन , स्वीकृत कार्यक्रमभित्रको विनियोजित रकम अन्य कुनै कार्यक्रममा खर्च गर्न परेमा सम्बन्धित मन्त्रालयको सिफारिसमा संशोधन गर्न सक्ने व्यवस्था ल्याइएको छ ।"
संकटालाई सभापति कप,"काठमाडौं : संकटा क्लबले सभापति कप फुटबल प्रतियोगिताको उपाधि जितेको छ। आयोजक लोकतान्त्रिक खेलकुद संघ बागमती प्रदेशलाई सडन डेथमा ४३ गोलले पराजित गर्दै संकटाले उपाधि जितेको हो। त्रिपुरेश्वरस्थित दशरथ रंगशालामा बिहीबार भएको फाइनलको निर्धारित ९० मिनेटको खेल गोलरहित बराबरीमा सकिएपछि खेलको निर्णय टाइब्रेकरबाट गरिएको हो। टाइब्रेकरमा संकटाका राम थापा र रोशन पहारीको प्रहार विकेश कुथुले विफल पारेका थिए। लक्षु थापा, साम कार्लोस, दीप कार्की र सुनिल खड्काले गोल गरेका थिए। बागमतीका नवीन लामा, फोडे फोफना र सेन्जल एलेक्सले मात्रै गोल गरेका थिए। कुलदीप कार्की र गौरव श्रेष्ठको प्रहार गोलरक्षक दीप कार्कीले विफल पारे भने रजत तिवारीको प्रहार बाहिरिएको थियो। उपाधिसँगै संकटाले २६ लाख रुपैयाँ पुरस्कार प्राप्त गयो। बागमतीले भने १३ लाख रुपैयाँमा चित्त बुझायो। प्रतियोगिताको सर्वोत्कृष्ट खेलाडी संकटाका कप्तान दीप कार्की घोषित भए। उनले ७५ हजार रुपैयाँ नगद पुरस्कार पाए। यस्तै उत्कृष्ट गोलरक्षक बागमतीका विकेश कुथु र सर्वाधिक गोलकर्ताको पुरस्कार रिचर्ड अविलेख, कृतिशरत्न छुन्जु र अञ्जन विष्टले संयुक्त रूपमा पाए। उनीहरू तीनै जनाले दुईदुई गोल गरेका थिए। उत्कृष्ट गोलरक्षक र सर्वाधिक गोलकर्ताले जनही ५० हजार रुपैयाँ पुरस्कार पाए। इमर्जिङ प्लेयर बागमतीका सन्दीप कार्की घोषित भए। उनले २५ हजार रुपैयाँ पुरस्कार पाए।"
"लागुऔषध बरामद गर्न गोली प्रहार, एकजना घाइते","परासी : गोली हानेर प्रहरीले लागुऔषध कारोबारीलाई नियन्त्रणमा लिएको छ। नवलपरासी रामग्राम नगरपालिका१२ पचगाँवका ५२ वर्षीय राजेश लोनियालाई बिहीबार राति प्रहरीले गोली हानेर नियन्त्रणमा लिएको हो। लागू औषधको कारोबार हुँदैछ भन्ने सूचना पाएर लोनियाको घरमा लागुऔषध नियन्त्रण ब्यूरो शाखा भैरहवाबाट सादा पोसाकका प्रहरी पुगेका थिए। जिल्ला प्रहरी कार्यालयको समन्वयमा लोनियाको घरमा पुगेको प्रहरी टोलीमाथि जाइलागेपछि गोली प्रहार गरिएको जिल्ला प्रहरी कार्यालयका सूचना अधिकारी डीएसपी रेशम बोहराले बताए। लोनियालाई नियन्त्रणमा लिन चार राउण्ड गोली चलाएको प्रहरीले जनाएको छ। लोनियालाई नियन्त्रणमा लिने क्रममा उनका आफन्तहरूले प्रहरीलाई घेरे। स्थिति नियन्त्रण लिन हवाई फायर गर्यौं। फायर खोल्ने बितिक्कै लोनियाले प्रहरीको पेस्तोल खोस्न थालेपछि उनलाई खुट्टामा गोली हानेर नियन्त्रणमा लिएका हौं। , डीएसपी बोहराले भने। उनको साथबाट ९३ पुरिया (९५ दशमलब ९८ ग्राम) ब्राउन सुगर बरामद भएको प्रहरीले जनाएको छ। साप्रामा एक गोली लागेका लोनियाको भैरहवा मेडिकल कलेजमा उपचार भइरहेको छ। लोनियमाथि २०७८ सालमा पनि मकवानपुर जिल्लामा लागुऔषधसम्बन्धी मुद्दा चलेको प्रहरीले जनाएको छ। पचगाँवका केही स्थानीयहरू लामो समयदेखि घरबाटै लागुऔषध बिक्री गर्दै आइरहेको सूचना प्रहरीलाई दिएका थिए। सूचनाका आधारमा प्रहरीले त्यस क्षेत्रमा निगरानी बढाए पनि लुकिछिपी लागुऔषध बिक्री कार्य भने नरोकिएको स्थानीयले बताएका छन्।"
"पाठेघरको क्यान्सरविरुद्धको अभियान, नवलपुरमा १७ हजार किशोरीलाई खोप लगाइँदै","नवलपुर : पाठेघरको मुखमा हुने क्यान्सर रोकथामका लागि नवलपुरमा १७ हजार किशोरीलाई त्यस विरुद्धको खोप लगाइने भएको छ । विद्यालय तहका कक्षा ६ देखि १० सम्म अध्ययनरत १० देखि १४ वर्ष भित्रका किशोरीलाई खोप लगाइने प्रदेश स्वास्थ्य कार्यालय नवलपुरका प्रमुख शैलेन्द्र कुमार सिंहले बताए । कार्यालयले बिहिबार आयोजना गरेको एक कार्यक्रममा बोल्दै उनले भने, जिल्लाभर २ सय ३० विद्यालयसहित कूल ३ सय २० खोप केन्द्रमा खोप अभियान सञ्चालन गर्दैछौं । विद्यालय नगएका १० देखि १४ वर्ष भित्रका किशोरीहरूलाई पनि खोजीखोजी खोप लगाउने कार्यक्रम छ। कोहि पनि नछुटून् भनेर् हामीले विद्यालयलाई नै खोपकेन्द्र बनाएर यो अभियान सञ्चालन गर्दैछौं ।' विद्यालय नजाने किशोरीहरूलाई अन्य स्वास्थ्य संस्थाका खोप केन्द्रबाट खोप लगाइने उनले बताए । कक्षा ६ देखि १० सञ्चालन भएका २३० विद्यालय र ९० वटा स्वास्थ्य संस्थामा दुई चरणमा गरेर खोप अभियान स ञ्चलन गरिनेछ । पहिलो चरणमा माघ २२ गते देखि माघ २८ गतेसम्म बुलिङटार, बौदिकाली, गैँडाकोट र देवचुलीमा र कावासोती , मध्यविन्दु, हुप्सेकोट र विनयी त्रिवेणीमा माघ २८ गते देखि फागुन ६ गते सम्म दोस्रो चरणमा खोप अभियान सञ्चालन हुनेछ । पाठेघरको मुखको क्यान्सरलाई ह्युमन प्यापिलोमा भाइरस ( एचपीभी) बाट हुने क्यान्सर भनिन्छ । यो क्यान्सर विश्वभरका महिलामा धेरै लाग्नेमा चौथो नम्बरमा पर्छ। यसकै कारण हरेक वर्ष तीन लाख महिलाको ज्यान जाने गरेको सिंहले बताए । पाठेघरको मुखको क्यान्सरविरुद्धको खोप लगाउन कोहि नछुटुन् भनेर सबै तहमा आवश्यक गृहकार्य भएको जिल्ला समन्वय समिति नवलपुरका प्रमुख एवं जिल्ला खोप समन्वय समितिका संयोजक बाबुराम बिश्वकर्माले बताए । उनले भने ,हामीले सबै तथ्याकं संकलन गरेका छौं । सकभर कोहि नछुटुन् भनने हाम्रो उद्देश्य छ ।टोलसुधारको तहदेखिनै यसलाई प्रचार प्रसार गरेका छौं । विश्वकर्माले सबै किशोरीहरूलाई खोप अभियानमा सहभागी गराउन आग्रह गरे । नेपालमा यही माघ २२ गतेदेखि एचपीभी खोप अभियानमार्फत कक्षा ६ देखि १० मा अध्ययनरत किशोरी तथा विद्यालय बाहिर रहेका १०१४ वर्षकी किशोरीलाई खोप लगाइने तयारी छ । पाठेघरको क्यान्सरलाई निवारण गर्ने लक्ष्यका साथ सरकारले एचपीभी खोप अभियान २०८१८२ सञ्चालन गर्ने निर्णय यसअघिनै गरिसकेको छ । ह्युमन प्यापिलोमा भाइरसका कारण महिलामा पाठेघरको मुखको क्यान्सरको जोखिम बढ्ने र यसले मलद्वार,योनी र घाँटीको पछाडिको भागमा छिटो आक्रमण गर्ने सिंहले बताए ।"
"प्रतिनिधिसभामा रास्वपाको अवरोध,बैठक सञ्चालनमा सहयोग गर्न सभामुखको आदेश",काठमाडौं : आजदेखि संसदको हिउँदै अधिवेशन सुरू भएको छ। संघीय संसदको दुवै सदनको बैठक सुरू भएका छन्। प्रतिनिधिसभा बैठक सुरू हुने वित्तिकै भने प्रतिपक्षी दल राष्ट्रिय स्वतन्त्र पार्टी (रास्वपा)ले अवरोध जनाएको छ। सभामुख देवराज घिमिरेले बैठकको कामकारवाही अघि बढाउन खोज्दा रास्वपाका सांसदहरूले सिटबाट उठेर अवरोध जनाएका हुन्। सभामुखले बैठकलाई अघि बढाउन सहयोग गर्न पटकपटक आग्रह गर्दा पनि रास्वपा सांसदहरूले उठेर अवरोध जनाइरहेका छन्। सभामुख घिमिरेले रास्वपालाई आजको बैठकमा दलीय आधारमा बोल्न समय निर्धारण गरिएकाले सोही समयमा आफ्नो धारणा राख्न आग्रह गरे। रास्वपाका सांसदहरूले उठेर विरोध जनाइरहेपछि सभामुख घिमिरेले अन्तत: कार्यसूची अघि बढाउन बसेर सहयोग गर्न आदेश समेत दिएका छन्। तर उनीहरूले अवरोध जारी राखेका छन्। आजको बैठकमा दलीय आधारमा शीर्ष नेताहरूले सम्बोधन गर्ने कार्यसूची छ। यसैगरी बैठकमा ६ वटा अध्यादेश प्रस्तुत हुँदैछन्।
"सभामुखको आदेश टेरेनन्, संसद बैठक छाडेर हिँडे रास्वपाका सांसद","काठमाडौं : प्रतिनिधि सभाको बैठक सभामुख देवराज घिमिरेले दिएको आदेश उलंघन गरेका छन्। प्रतिनिधिसभा बैठक सुरू हुने वित्तिकै भने प्रतिपक्षी दल राष्ट्रिय स्वतन्त्र पार्टीका सांसदहरुले सिटबाट उठेर अवरोध गरेपछि सभामुख घिमिरेले दलीय आधारमा बोल्न समय निर्धारण गरिएकाले सोही समयमा आफ्नो धारणा राख्न आग्रह गरेका हुन्। रास्वपाका सांसदहरूले उठेर विरोध जनाइरहेपछि सभामुख घिमिरेले अन्तत: कार्यसूची अघि बढाउन बसेर सहयोग गर्न आदेश समेत दिए। सभामुख घिमिरेले प्रतिनिधि सभाको नियमावली ७९ बमोजिम दफा १५ को ध्यानाकर्षण गराए। उनले 'अघिल्लो बैठक र प्रारम्भ हुन लागेको बैठक बीचको अवधिको कुनै गम्भीर प्रकृतिको घटना वा विषयको सन्दर्भमा सरकारको ध्यानाकर्षण गराउन सदस्यले ढ्याप ढ्याप गरी समय माग गरेमा सभामुखले आकस्मिक समय उपलब्ध गराउन सक्नेछ' भन्ने ध्यानाकर्षण गराए। यसैगरी दफा २० को (घ) को सभामुखले समय दिएपछि मात्र बोल्नु पर्ने भन्ने जानकारी गराए। त्यसपश्चात रास्वपाका सांसदले संसद बैठकमा आरोप लगाउन थालेपछि उनले पुन : दफा २१ को ख बारे जानकारी दिँदै भने, सभामुखले पद अनुकूल आचरण गरेको छैन भन्ने प्रस्तावको छलफलको क्रममा बाहेक सभामुखको आचरणको आलोचना गर्न नहुने। तर सभामुख घिमिरेले पटकपटक कार्यसूची अगाडि बढाउन आग्रह गरेपनि उनीहरूले अवरोध जारी राखेपछि संसद् बैठक अगाडि बढाए। सभामुखले संसद् बैठक अगाडि बढाएपछि रास्वपाका सांसदले भने बैठक छाडेर हिँडेका छन्। उनीहरुले आफूले १५ मिनेट बैठक बहिस्कार गरेको जनाएका छन्।"
प्रतिनिधिसभामा प्रधानमन्त्रीको सम्बोधन,काठमाडौं : प्रतिनिधिसभा बैठकमा प्रधानमन्त्री केपी शर्मा ओलीले सम्बोधन गरिरहेका छन्। आजको बैठकमा प्रधानमन्त्रीसहित शीर्ष नेताहरूले सम्बोधन गर्ने कार्यतालिका छ। आजको बैठकमा सरकारले ल्याएका ६ वटा अध्यादेश प्रस्तुत हुँदैछन्। बैठक सुरू हुनेवित्तिकै रास्वपाका सांसदहरूले विरोध जनाएका थिए। सभामुख देवराज घिमिरेले पेलेर संसद अगाडि बढएपछि रास्वपाका सांसदहरूले बैठक बहिष्कार गरेका छन्।
"आजदेखि संसद्को हिउँदे अधिवेशन, प्रधानमन्त्रीले सम्बोधन गर्ने","काठमाडौं : संघीय संसद्को हिउँदे अधिवेशन आजदेखि सुरू हुँदैछ। बैठक अपराह्न १ बजे अन्तर्राष्ट्रिय सम्मेलन केन्द्र नयाँबानेश्वरमा बस्नेछ । संघीय संसद् सचिवालयले दुबै सदनका सम्भावित कार्यसूची सार्वजनिक गरेको छ । सचिवालयका अनुसार आज बस्ने प्रतिनिधिसभा बैठकमा सभामुख देवराज घिमिरेले राष्ट्रपतिबाट प्राप्त अधिवेशन आह्वान, प्रधानमन्त्रीको कार्यभार तोकिएको र प्रधानमन्त्री तथा मन्त्रिपरिषद्को कार्यालयबाट प्राप्त कार्यभार थपसम्बन्धी पत्रको व्यहोरा पढेर सुनाउने कार्यसूची छ । यस्तै सभामुख घिमिरेले प्रतिनिधिसभा नियमावली, २०७९ को नियम १० बमोजिम बैठकको अध्यक्षता गर्न सदस्यको मनोनयन गर्नेछन् । बैठकमा दलीय आधारमा सदस्यले आआफ्नो मन्तव्य राख्नने कार्यसूचि रहेको छ । बैठकमा विभिन्न ६ वटा अध्यादेश पेश हुँदैछन्। प्रधानमन्त्री केपी शर्मा ओलीले 'सुशासन प्रवद्र्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, २०८१' पेश गर्नेछन् । उपप्रधानमन्त्री तथा अर्थमन्त्री विष्णुप्रसाद पौडेलले 'आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८१', 'निजीकरण (पहिलो संशोधन) अध्यादेश, २०८१' र 'आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश, २०८१' पेश गर्ने कार्यसूची छ। त्यस्तै भूमि व्यवस्था,सहकारी तथा गरिवी निवारणमन्त्री बलराम अधिकारीले 'सहकारीसम्बन्धी केही नेपाल ऐनलाई संशोधन गर्ने अध्यादेश, २०८१' र 'भूमिसम्बन्धी केही नेपाल ऐनलाई संशोधन गर्ने अध्यादेश, २०८१' पेश गर्नेछन् । बैठकमा सभामुखले विभिन्न शोक प्रस्ताव प्रस्तुत गर्ने सम्भावित कार्यसूचिमा उल्लेख छ। यसैगरी राष्ट्रियसभाको बैठकमा उल्लेखित कार्यसूचि बाहेक मिडिया काउन्सिल विधेयक, २०८० र नवीरकणीय ऊर्जा तथा ऊर्जा दक्षतासम्बन्धी विधेयक, २०८१ सम्बन्धी समितिको प्रतिवेदन पेश गर्ने कार्यसूचि छ । सत्तापक्ष पछिल्लो समय सरकारले ल्याएका ६ वटा अध्यादेश पारित गर्ने तयारीमा छ भने प्रतिपक्षी प्रक्रिया मिचेर बदनियतपूर्ण तरिकाले ल्याएको अध्यादेश रोक्नुपर्ने माग गरिरहेको छ।"
प्रविधिको प्रभावमा मानवीय सम्बन्ध,"भीषण श्रेष्ठ २१औं शताब्दीको आजको अत्याधुनिक समयमा प्रविधिको प्रभाव मानिसको जीवनमा अत्यन्तै पेचिलो बन्दै गएको छ। जुन सबै क्षेत्रमा जोडिएको छ। स्मार्टफोन, इन्टरनेट र सामाजिक मिडियाजस्ता अत्याधुनिक उपकरणहरूले हाम्रो कार्यशक्ति र जडानको तरिका नै परिवर्तन गरेका छन्। यद्यपि प्रविधिले हामीलाई समय र स्थानको सीमामा बाँधिएका बिना जडान गर्न सक्षम बनाएको छ, यसले मानव सम्बन्धको मूल्यमा पुनर्विचार गर्न पनि बाध्य पारिरहेको छ। इतिहासको पृष्ठभूमि : इतिहासमा प्रविधिको अविष्कारसँगै समाजको संरचना र मानिसबीचका सम्बन्धहरूमा गहिरो परिवर्तन ल्याउन प्रेरित गरेको छ। १९औं शताब्दीमा टेलिफोनको आविष्कारले मानिसबीच तत्काल संवादको सम्भावनाको ढोका खोलेको थियो। २०औं शताब्दीको अन्त्यतिर इन्टरनेट र स्मार्टफोनको आगमनले मानिसलाई थप सुलभ र तीव्र बनाएको छ। डिजिटल युगको सुरुवातसँगै मानिसको सामाजिक व्यवहारमा ठूलो परिवर्तन आएको छ। कसैले कल्पना पनि गरेको थिएन कि इन्टरनेटको माध्यमबाट सम्पूर्ण संसार क्षणभरमै जोडिन सक्नेछ। प्रविधिको नकारात्मक प्रभाव : हालको युगमा प्रविधिको अत्यधिक प्रयोगले के कस्तो असर पारिरहेको छ ? यो प्रश्न नेपाली समाजका लागि चिन्ताको विषय बनेको छ। अमेरिकामा गरिएको अध्ययनले देखाएको छ कि स्मार्टफोन र सामाजिक मिडियाको अत्यधिक प्रयोगले मानिसलाई मानसिक रूपमा थकित र एकल बनाइरहेको छ। यस्तो स्थिति विशेषगरी युवा वर्गमा देखिएको छ। जापानको एक सोसल सुसाइडको अवस्था हेरौं। जहाँ खासगरी वृद्ध वर्गका मानिस अनलाइन खेल र सन्देशका माध्यमबाट साथी बनाउँछन् तर वास्तविक सम्बन्धमा कमजोर छन्। मानसिक स्वास्थ्यमा नकारात्मक असर पुयाउने भएकाले यसले त्यहाँ आत्महत्याको दर बढाएको छ। सन् २०१०२५ मा जन्मिएका बालबालिकालाई अल्फा जेनेरेसन नाम दिइएको छ। व्यवहार खराब भएको लगायतका कारण इन्टरनेटको नकारात्मक असर सुधार्न कठिन रहेको पाइएको छ। विभिन्न प्रकारका मानसिक समस्याहरू ६ देखि १० वर्षका बालबालिकामा समेत देखा पर्नु भनेको गम्भीर समस्या हो। सन् २०२४ मा भारतको उत्तर प्रदेशमा पाँच वर्षका बालिकाको कार्टुन सो हेर्दाहेर्दै हर्टअट्याक भएर मृत्यु भएको थियो। सन् २०२० मा इजिप्टमा १२ वर्षको एक बालकको मृत्यु पब्जी खेल्दाखेल्दै त्यसरी नै मृत्यु भएको थियो। नेटको लतले बालबालिका एकदमै रिसाउने, उनीहरूले भनेको नमानेमा गाली गर्ने, अस्वाभाविक रूपमा व्यवहार प्रस्तुत गर्ने आदि गर्छन्। विद्यालयमा शिक्षकहरूको गुनासो बढेको छ, विद्यार्थी पढाउन कठिन, भनेको नमान्ने, उल्टै सिकाउन खोज्ने र गाली गर्ने। उनीहरूलाई सामान्य शब्द लेख्न पनि समस्या हुने गरेको पाइएको छ। गणितीय समस्या समाधान गर्न झन्झट मान्ने, समाधान गर्न नसक्ने, विद्यालयमा नकारात्मक व्यवहार प्रस्तुत गर्ने आदि देखिएको छ। प्रविधिको सकारात्मक पक्ष : तर, प्रविधिको प्रभाव केवल नकरात्मक मात्र होइन। कोरोना भाइरस महामारीको समयमा प्रविधि नै एकमात्र महŒवपूर्ण साधन बन्यो। जसले मानिसलाई एकअर्कासँग जोड्यो। अनलाइन शिक्षाका कारण विद्यार्थीको शिक्षा रोकिएन। स्वास्थ्य क्षेत्रले टेलिमेडिसिनका माध्यमबाट सेवा प्रदान गर्न सक्षम भयो। पारिवारिक जीवन र मित्रता सम्बन्धमा धेरै उदाहरण छन्, जहाँ प्रविधिको माध्यमबाट मानिसले प्रियजनसँगको सम्बन्धलाई बलियो बनाए। एक प्रसिद्ध उदाहरण हो, ह्याप्पिनेस स्टडी नामक अध्ययन जसले देखाएको छ कि सामाजिक मिडियाको स्वस्थ र सन्तुलित प्रयोगले परिवार र साथीबीच समृद्धि ल्याउन सक्छ। यदि प्रविधिको सही प्रयोग गरिन्छ भने यसले हाम्रो जीवनलाई हरहिसाबले हरक्षेत्रमा राम्रो राम्रो नतिजा ल्याउन सघाउँछ। कानुनी पक्ष : साथै, प्रविधिका बढ्दो प्रभावलाई नियमन गर्ने र मानव अधिकारहरूको संरक्षण गर्ने दृष्टिकोणले पनि महŒवपूर्ण भूमिका खेलेको छ। धेरै देशमा डाटा सुरक्षा र गोपनीयताको कानुनी मापदण्डहरू लागू गरिएका छन्। युरोपमा, जनरल डाटा प्रोटेक्सन रेगुलेसन जस्तो कानुनी संरचना अनलाइन डेटा सुरक्षा सुनिश्चित गर्न महŒवपूर्ण भूमिका रहेको छ। यसको उद्देश्य व्यक्तिगत जानकारीको दुरुपयोग र अनधिकृत पहुँच रोक्नु हो, जुन अनलाइन प्लेटफर्महरूका सन्दर्भमा बढ्दो जोखिम हो। अमेरिकामा, क्यालिफोर्निया कन्ज्युमर प्राइवेसी एक्टजस्तो कानुनले नागरिकको गोपनीयता र व्यक्तिगत सूचनाको सुरक्षा गर्न कदम चालेको छ। यी कानुनी कदमहरूले प्रविधिको प्रभावलाई नियमन गर्न र प्रयोगकर्ताको अधिकारहरूलाई सुरक्षित गर्न मद्दत पुयाउँछन्। अन्तर्राष्ट्रिय प्रभाव : अन्तर्राष्ट्रिय दृष्टिकोणबाट हेर्दा प्रविधि आजको ग्लोबल समाजमा एकजुटताको शक्तिको रूपमा प्रस्तुत भएको छ। प्रविधिका कारण संसारका विभिन्न भागका मानिस एकअर्कासँग जडान गर्न सक्षम भएका छन्। उदाहरणका रूपमा, विश्वका सबैजसो प्रमुख सामाजिक मिडिया प्लेटफर्महरूले भाषिक र सांस्कृतिक सीमाहरू पार गरेर सूचना प्रवाहलाई तीव्र बनाएका छन्। अफ्रिकी महाद्वीपको ग्रामीण क्षेत्रबाट पनि विश्वव्यापी मामिलामा आवाज उठाउने अवसर प्रदान गरेको उदाहरणबाट यो बुझ्न सकिन्छ। ब्ल्याक लाइभ्स म्याटर अभियान, जसले विश्वभरिका विभिन्न समाजमा सामाजिक न्याय र समानताको पक्षमा आवाज उठाएको छ। यसको सफलता भनेकै प्रविधिको माध्यमबाट गहिरो जडान र सामूहिक क्रियाकलापको नतिजा हो। भविष्यका समस्याहरू, प्रविधिको अत्यधिक प्रभाव : यतिबेला प्रविधिको प्रभाव अति नै देखिएको छ तर भविष्यमा यसका नकारात्मक असरहरू अझ गहिरो र जटिल हुन सक्छ। एक प्रमुख समस्या भनेको आर्टिफिसियल इन्टेलिजेन्स र अटोमेसनको बढ्दो प्रभाव हो। भविष्यमा यदि अटोमेसनले मानव श्रमको स्थान लियो भने रोजगारी संकटमा पर्न सक्छ भने मानिसबीचको सामाजिक र व्यक्तिगत सम्बन्धलाई थप कमजोर बनाउन सक्छ। भविष्यमा समाजमा व्यक्तिगत डेटा र गोपनीयताको उल्लंघनले गम्भीर कानुनी र मानसिक समस्या निम्त्याउन सक्छ। अर्को चिन्ता भनेको डिजिटल प्लेटफर्मको अधीनमा रहेका नयाँ पिँढीका मानिसको मानसिक स्वास्थ्य हो। जो भविष्यमा मानसिक थकान र सामाजिक समस्यामा फस्न सक्छन्। निष्कर्षमा सन्तुलन र जागरुकता : प्रविधिको प्रभाव हाम्रो जीवनको अनिवार्य हिस्सा बनेको छ। यसको बढ्दो प्रयोगले एकअर्कासँग जोड्न सघाएको छ, तर पनि नकारात्मक पक्षबाट सचेत रहन र सन्तुलित प्रयोग गर्न आवश्यक छ। प्रविधिहरूको सही उपयोग गर्दै मानवीय सम्बन्धबीच सन्तुलन कायम राख्नु सबैको जिम्मेवारी हो।"
संसद्को हिउँदे अधिवेशन सुरू,"काठमाडौं : संघीय संसद्को हिउँदे अधिवेशन सुरू भएको छ। अन्तर्राष्ट्रिय सम्मेलन केन्द्र नयाँबानेश्वरमा सुरू भएको हो। आज एकै समयमा संघीय संसद्का दुबै सदन (प्रतिनिधिसभा र राष्ट्रिय सभा) सुरू भएका हुन्। प्रतिनिधिसभा बैठकमा सभामुख देवराज घिमिरेले राष्ट्रपतिबाट प्राप्त अधिवेशन आह्वान,प्रधानमन्त्रीको कार्यभार तोकिएको र प्रधानमन्त्री तथा मन्त्रिपरिषद्को कार्यालयबाट प्राप्त कार्यभार थपसम्बन्धी पत्रको व्यहोरा पढेर सुनाउँदैछन्। लगत्तै सभामुख घिमिरेले प्रतिनिधिसभा नियमावली,२०७९ को नियम १० बमोजिम बैठकको अध्यक्षता गर्न सदस्यको मनोनयन गर्ने कार्यकालिका छ। बैठकमा दलीय आधारमा सदस्यले आआफ्नो मन्तव्य राख्ने कार्यसूचि रहेको छ । बैठकमा विभिन्न ६ वटा अध्यादेश पेश हुँदैछन्। प्रधानमन्त्री केपी शर्मा ओलीले 'सुशासन प्रवद्र्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, २०८१' पेश गर्नेछन् । उपप्रधानमन्त्री तथा अर्थमन्त्री विष्णुप्रसाद पौडेलले 'आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८१','निजीकरण (पहिलो संशोधन) अध्यादेश,२०८१'र 'आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश, २०८१' पेश गर्ने कार्यसूची छ। त्यस्तै भूमि व्यवस्था,सहकारी तथा गरिवी निवारणमन्त्री बलराम अधिकारीले 'सहकारीसम्बन्धी केही नेपाल ऐनलाई संशोधन गर्ने अध्यादेश,२०८१'र 'भूमिसम्बन्धी केही नेपाल ऐनलाई संशोधन गर्ने अध्यादेश, २०८१' पेश गर्नेछन् । बैठकमा सभामुखले विभिन्न शोक प्रस्ताव प्रस्तुत गर्ने सम्भावित कार्यसूचिमा उल्लेख छ। यसैगरी राष्ट्रियसभाको बैठकमा उल्लेखित कार्यसूचि बाहेक मिडिया काउन्सिल विधेयक,२०८० र नवीरकणीय ऊर्जा तथा ऊर्जा दक्षतासम्बन्धी विधेयक,२०८१ सम्बन्धी समितिको प्रतिवेदन पेश गर्ने कार्यसूचि छ । सत्तापक्ष पछिल्लो समय सरकारले ल्याएका ६ वटा अध्यादेश पारित गर्ने तयारीमा छ भने प्रतिपक्षी प्रक्रिया मिचेर बदनियतपूर्ण तरिकाले ल्याएको अध्यादेश रोक्नुपर्ने माग गरिरहेको छ।"
जनतालाई तिरस्कार गर्दै सत्तापत्ता खेलिरहने विद्रुप स्थितिमा बन्ध्याकरण : ओली,"काठमाडौं : प्रधानमन्त्री केपी शर्मा ओलीले संसद्समक्ष बारम्बार विश्वासको मत लिनुपर्ने तमासाबाट आफूहरू मुक्त भएको दाबी गरेका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै प्रधानमन्त्री ओलीले सत्तापत्ता खेलिरहने विद्रुप स्थितिमा अब बन्ध्याकरण भएको उल्लेख गरेका हुन्। उनले भने, गएको छ महिनामा हाम्रो संसदीय राजनीतिमा दोहोर्याउनु नपरेको एउटा सुखद् पक्ष म यहाँ उल्लेख गर्न चाहन्छु सत्ताको नाउमा प्वाल पारेर फुत्त अर्कै डुंगा चलाउने र मुलुक एवं जनतालाई तिरस्कार गर्दै सत्तापत्ता खेलिरहने विद्रुप स्थितिमा अब बन्ध्याकरण भएको छ । उनले जनता र संसद्को भरोसा र दृढताले भरिएको आत्मविश्वास लिएर आफू सदनमा उपस्थित भएको बताए। उनले जनताका सरकार भएकाले जनताका आवाज बोल्न पाउने बताए।"
चरित्र नायकको चिनारी,"स्वामी विशुद्धदेवको चर्चित पुस्तक चरित्रविज्ञानमा मानिस मस्तिष्कमा समझदारी, काँधमा जिम्मेवारी र हृदयमा इमान्दारीको गुणले सुशोभित हुनुपर्ने दिव्यवाणी सम्प्रेषित छ। सो पुस्तकमा सर्वमूलम् चरित्रम् (सम्पूर्ण शक्तिहरूको मूल नै चरित्र हो) भन्ने वैदिक महावाक्यलाई आधुनिक विज्ञानबाट सिद्ध गरेर समाजलाई सत्मार्गको दिशानिर्देश गरिएको छ। उक्त पुस्तक अध्ययन गर्दा मानिस चरित्र र क्षमताको सन्तुलनले असल हुन सक्छ भन्ने विश्वास पैदा हुन्छ। महात्मा गान्धीले औंल्याएका सात प्रकारका महापाप (डेडली सिन) पनि समाजलाई सत्यपथमा डोर्याउनका लागि रामवाणसरी छन्। सात प्रकारका महापापमा सिद्धान्तबिनाको राजनीति, चरित्रबिनाको ज्ञान, कामबिनाको धन, नैतिकताबिनाको व्यवसाय, त्यागबिनाको धर्म, मानवताबिनाको विज्ञान र होसबिनाको आनन्द रहेका छन्। यी सात प्रकारका महापाप नगर्न दिइएको उपदेशलाई मानिस व्यक्तिगत तवरमा चरित्रमा अच्युत हुनुपर्छ भनेर बुझ्न सकिन्छ। लेखिका मार्लियन पिनकसले आफ्नो कृति म्यानेजिङ डिफिकल्ट पिपुलमा संगठनमा देखिने अप्ठ्यारा मानिसहरूको वर्णन गरेकी छन्। उनका अनुसार अटेरी, अरूको चुक्ली गर्न रमाउने, विलम्वकारी, सर्वज्ञाता, बोल्दै नबोल्ने, कुरौटे, तमिज नभाको, धोखेबाज, अतिसचेत र जोडतोडकर्ता स्वभावका मानिस अप्ठ्यारा वर्गमा पर्छन्। उनको ठम्याइँ छ, यस्ता मानिस नकारात्मक लतग्रस्त (नेगाहोलिक) हुने भएकाले यिनका कारण संगठनमा अनेकथरीका समस्या पैदा हुन्छन् र संगठनले असल नतिजा दिन सक्दैन। उनको यो कुराले पनि मानिसको चरित्र बिग्रन हँुदैन भन्ने मै जोड दिन्छ। वास्तवमा चरित्र भनेको जीवनको ज्योति हो, आभूषण हो, सुवास हो र सम्मानित हुने आधार हो। चरित्रका अवयवहरू अनुशासन, नैतिकता, इमान्दारिता, सत्यनिष्ठा, सदाचारिता, परिपक्वता, अनुकम्पा, दयाभाव, सेवाभाव, करुणाभाव, समभाव, नम्रताजस्ता गुणले मानिसको जीवन प्रदीप्त हुन्छ। यी गुणहरू भएका व्यक्तिको स्वास्थ्य सबलता, स्वाभिमान र आत्मविश्वास सदा प्रबल हुन्छ। कार्यसम्पादनमा बुद्धि, विवेक र विनयशीलताको सन्तुलन मिलेको हुन्छ। फलस्वरूप प्रेम, प्रशंसा, सहायता, सेवा, शिष्टाचार, आशीर्वादजस्ता हृदय पगाल्ने व्यवहारहरू प्रकट हुन्छन्। सारमा व्यक्तिमा चरित्रको गम्किलो आभा छ भने ऊ असल बन्न सक्छ। चरित्रको आलोकमा नेपालको अवस्था नियाल्दा राज्यसंयन्त्रको चारित्रिक छवि सफा, सुन्दर र आकर्षक हुन नसकेको प्रतीत हुन्छ। विशेषतः नेतावर्ग र निजामती सेवाले प्रशंसाको तालीभन्दा आलोचनाको गाली व्यहोरिरहेको पाइन्छ। प्रतिनिधिमूलक टिप्पणीको रूपमा पछिल्लो समयमा राजनीतिक अभियन्ताको रूपमा सक्रिय पाका पत्रकार देवप्रकाश त्रिपाठीको घटना र विचार पत्रिकामा ९ माघ, २०८१ मा प्रकाशित विचार साभार गरिएको छ। उनको नेतालक्षित टिप्पणी यस प्रकार छ नेपाली राजनीतिकर्मीहरूको सोच केवल सत्ताकेन्द्रित भएकाले उनीहरूका बीचमा राष्ट्रिय समृद्धिको मुद्दाले कहिल्यै प्रवेश पाएन। यसैगरी, निजामती कर्मचारीप्रति उनको आक्षेप छ कर्मचारीको कार्यव्यवहार नकारात्मक, बिलम्बी, उपेक्षापूर्ण, लोभी र सौदाबाजी भइदिँदा त्यसको सिधा असर राजनीतिक नेतृत्वलाई पर्न जान्छ। कर्मचारीबाट काम हुँदैन, तर गाली खाने नेता हुन्छन्। यसबाहेक राजनीतिकर्मीलाई अनियमिततामा सहभागी गराउने, कुरा र कानुन मिलाउने, नेताको भागमा २५ प्रतिशत छुट्ट्याएर ७५ प्रतिशत हिस्सा आफैंले राख्नेजस्ता कार्य पनि कर्मचारी तहबाट नै भइरहेका हुन्छ। यथार्थमा सर्वसाधारण जनताले जतिखेर जे सुन्छन् त्यही पत्याउँछन् र आफ्नो धारणा बनाउँछन्। सञ्चार जगत्मा दोहारो संवादको सुविधासहित सामाजिक सञ्जालको प्रयोग सुरु भएपछि हाम्रोजस्तो कुरौटे समाज (ओरल सोसाइटी) भएको देशमा थोरै बिग्रँदा पनि धेरै बिग्रेको हल्ला भएका कारण हाम्रो मस्तिष्कमा नकारात्मक सूचनाको बोझ निकै भारी भएको छ। फलस्वरूप राम्रो देख्दै नदेख्ने, देखे पनि सहनै नसक्ने र अरूलाई विश्वास नै नगर्ने अवस्थामा हामी पुगेका छौ। राज्य संयन्त्रको नायकत्व गर्ने नेता र प्रशासन चलाउने कर्मचारीको चरित्रमा आक्षेपका कुरा निरन्तर सार्वजनिक भइरहँदा यसले आम जनमानसलाई निराश बनाउँदै लगेको छ। गम्भीर भएर सोच्दा व्याप्त निराशाले आक्रोश निम्त्याउने र आक्रोशले घृणा फैलाउने एवं द्वन्द्व सिर्जना गर्ने हुँदा यो खतरा नेपाली समाजसामु उपस्थित छ। कथंकदाचित द्वन्द्व सिर्जना भयो भने नेपाली समाज तंग्रिन नसक्ने गरी थला पर्नेछ। त्यो समयमा पछुताउनुबाहेक केही हात लाग्ने छैन। त्यसैले अरूको आलोचनामा ऊर्जा खर्चेर रमाउने प्रवृत्तिबाट आमनेपाली मुक्त हुन जरुरी छ। व्याप्त निराशालाई चिर्न प्रयास पनि भइरहेका छन्। पत्रकार टीकाराम यात्रीको प्रस्तुति अँध्यारोबाट उज्यालोतिर कार्यक्रम हेर्दामात्र पनि आशा जगाउने थुप्रै आधार देखा पर्छन्। यस्तै आशाको उज्यालो फैलाउने काममा एकाउन्टाबिलिटी ल्याब नामक गैरसरकारी संस्थाले विगत ११ वर्षदेखि सिर्जनशील सत्प्रयाश गरिरहेको छ। एकाउन्टाबिलिटी ल्याबले सन् २०१४ देखि प्रत्येक वर्ष विभिन्न परीक्षणका आधारमा सदाचार ठहरिएका बहालवाला पाँच जना राष्ट्रसेवकलाई इन्टिग्रिटी आइकन अवार्डले सम्मान गर्दै आएको छ। सम्मानको एघारौं शृंखला यही २०८१ माघ ८ गते सम्पन्न भएको छ। वर्ष २०२४ को इन्टिग्रिटी आइकन अवार्ड पाउनेमा नेपालगन्ज उपमहानगरपालिका, वडा नं ११ को आधारभूत स्वास्थ्य सेवा केन्द्रकी जनस्वास्थ्य निरीक्षक शर्मिला सुवेदी, बेनीघाट रोराङ गाउँपालिका, धादिङका शिक्षा अधिकारी बोधराज पाठक, चितवन राष्ट्रिय निकुञ्ज, हात्ती प्रजनन केन्द्रका शाखा अधिकृत मनपुरन चौधरी, जिल्ला स्वास्थ्य कार्यालय, पर्सा, विरगन्जकी जनस्वास्थ्य नर्सिङ अधिकृत मीराकुमारी यादव र पोखरा महानगरपालिकाका वरिष्ठ कृषि विकास अधिकृत मनहर कडरिया छन्। अहिलेसम्म ६० जना राष्ट्रसेवक उक्त इन्टिग्रिटी आइकन अवार्ड सम्मानले विभूषित भइसकेका छन्। उच्च नैतिकताको छवि बनाएका अग्रज व्यक्तिहरू जुरीमा बसेर गरिने परीक्षणको दायरामा परिवार, समाज, कार्यस्थल, सेवाग्राही, पर्यवेक्षक सबैको नजरमा योग्य ठहरिएका राष्ट्रसेवक मात्र इन्टिग्रिटी आइकन अवार्ड पाउन योग्य हुने भएकाले राष्ट्रसेवकहरू उपर नकारात्मक टिप्पणी भइरहेको अवस्थाबीच सदाचारी राष्ट्रसेवकको रूपमा इन्टिग्रिटी आइकन अवार्ड ताज पहिराएर अझ समझदार, जिम्मेवार, इमान्दार र उत्तरदायी बन्न प्रेरित गर्नुलाई एकाउन्टाबिलिटी ल्याबको सत्प्रयास मान्नुपर्छ। वास्तवमा, एकाउन्टाबिलिटी ल्याबले जे गरिरहेको छ त्यस्ले कर्मचारीतन्त्रमा आचरण शुद्धीकरणको अध्यायसमेत आरम्भ गरेको छ। जस्ले इन्टिग्रिटी आइकन अवार्ड पाएका छन्, उनको चरित्र, कार्यशैली र व्यवहार अवश्य पनि औसतभन्दा उन्नत छ। उनीहरूको रोलमोडेल छविको सिस्टेमिक असर संगठनभित्र अवश्य पनि पर्दै जानेछ। व्यक्तिमा जस्तो संस्कार, सदाचार र सभ्यताको स्तर छ, त्यस्तै पहिचान बन्छ। बाहिर छँदा अब्बल क्षमता भएका नवप्रवेशी पनि राज्यसंयन्त्रमा पसेपछि छोटो समयमै सदाचारबाट डगमगाएका दृष्टान्तले गर्दा नै नेपाली समाज कन्फ्युज मा परेको हो। जसरी दूधमा तर (क्रिम) लागेन भने दूधको चरित्रमा शंका हुन्छ त्यसरी नै जनतालाई प्रत्यक्ष सेवा दिने ठाउँमा बसेका राष्ट्रसेवकले गतिलो व्यवहार देखाएनन् भने त्यहाँ पनि शंका हुन्छ। अतः नेता र निजामती सबैको आचरणमा शुद्धीकरण समयको माग हो। एकाउन्टाबिलिटी ल्यावको असल प्रयासले राष्ट्रसेवकमध्येबाट चरित्रनायकको खोजी गरेर चिनारी स्थापित गराउनु शुद्धीकरणको एक आयाम हो। यस सन्दर्भमा समझदारी, जिम्मेवारी र इमान्दारिकासाथ सुकर्ममा लाग्नु र निराशा चिर्दै जानु नेता, कर्मचारीलगायत हामी सबैको कर्तव्य हो।"
संसदलाई लोकतन्त्रको मन्दिरको रुपमा लिइन्छ : सभामुख,"काठमाडौं : सभामुख देवराज घिमिरेले संसदलाई लोकतन्त्रको मन्दिरको रुपमा लिइने बताएका छन्। प्रतिनिधि सभाको पाँचौं अधिवेशनमा सांसदलाई स्वागत गर्दै उनले आजदेखि सुरु भएको अधिवेशन कानुन निर्माण र जनसरोकारका मुद्दाहरुको सम्बोधन हुने विश्वास व्यक्त गरेका हुन्। उनले भने, संसदलाई लोकतन्त्रको मन्दिरको रुपमा लिइन्छ। यहाँ व्यक्त भएका विचारलाई परिस्कृत गर्दै हामी नीति निर्माणसम्म पुग्दछौं। सभामुख घिमिरेले संसदमा विवाद, छलफल र बहस हुनु नौलो नभएको बताए। संसदमा विवाद, छलफल र बहस हुनु नौलो होइन, तर हाम्रा निचोडहरु सहमतिको संगमस्थल बन्नुपर्दछ। जनताको अभिमत बोकेका राजनीतिक दलहरू साँघुरो गल्लीमा सीमित नभई, राष्ट्रिय हितको विशाल मार्गमा अघि बढ्नुपर्छ। सत्तापक्ष र प्रतिपक्ष दुवैले तर्क र विचारको सम्मानजनक आदानप्रदानबाट संसदलाई प्रभावकारी बनाउन दायित्व निर्वाह गर्न विश्वस्त रहेको बताए। उनले भने,परस्पर सम्मान, सहकार्य र एकताबाट नै हामीले मुलुकका विद्यमान समस्या निरुपण गर्न र नीति निर्माणका लागि ऐतिहासिक सफलता प्राप्त गर्नेछौं। अतः विगतका असल अभ्यासलाई निरन्तरता दिँदै राष्ट्र र जनताको हितमा काम गर्न हामी सबैलाई प्रेरणा प्रदान गर्ने विश्वास लिएको छु।"
"अध्यादेशमा अडिग सत्तापक्ष, रोक्ने मुडमा विपक्षी","काठमाडौ : संघीय संसद् अधिवेशनको अघिल्लो दिन बिहीबार विपक्षी दलहरूको बैठक बस्यो। बैठकको निर्णय छ अध्यादेश अस्विकार गर्ने। यसअघि कांग्रेसएमाले लगायतका सत्तापक्षको बैठकको निर्णय छ अध्यादेशका पक्षमा एक भएर उभिने। फास्ट ट्रयाकबाट अध्यादेश प्रतिस्थापन विधेयक पारित गर्ने। सत्तापक्ष र विपक्षीका विरोधाभाष निर्णयले संसद्को हिउँदे अधिवेशनमा टकराव को स्थिति देखा पर्दै छ। अर्थात्, सत्तापक्ष र प्रतिपक्ष आमनेसामने हुँदै छन्। संघीय संसदको हिउँदे अधिवेशन शुक्रबारबाट सुरु हुँदै छ। विधेयक अधिवेशनका रूपमा लिइने हिउँदे अधिवेशनमा हालै जारी भएका अध्यादेशबारे सत्तापक्ष र प्रतिपक्षबीच टकरावको स्थिति देखा पर्दै छ। सदनमा बहुमतले पेल्न खोजे सडकमा जाने विपक्षी दलको भनाइ छ। किनभने, सत्तापक्षसँग सुविधाजनक बहुमत छ। अध्यादेश अनुमोदन गर्न र प्रतिस्थापन विधेयक पारित गर्न बहुमत भए पुग्छ। तर, विपक्षीले अवरोधको अवस्था सिर्जना गरे सत्तापक्षको तयारीमा ठेस लाग्न सक्छ। हालै जारी भएका ६ वटा अध्यादेश पहिलो दिन नै पेस गर्नुपर्ने र ६० दिनभित्र प्रतिस्थापन विधेयक पेस गर्नुपर्ने कानुनी बाध्यता सत्तापक्षसँग छ। सरकारले पहिलो दिन नै अध्यादेशहरू संसद्मा पेस गर्ने तयारी गरेको छ। तर, प्रतिपक्ष अध्यादेश रोक्ने पक्षमा देखिएका छन्। प्रतिपक्ष दलहरूले अध्यादेश अस्वीकार गर्ने निर्णय नै गरेका छन्। सरकार पेस गर्ने र प्रतिपक्ष रोक्ने अवस्थाले पहिलो दिन नै संसद्को माहोल असमान्य हुने देखिन्छ। सत्तापक्ष र प्रतिपक्ष दुवै आआफ्नै तयारीमा जुटेका छन्। सत्ता पक्षले केही अघि प्रधानमन्त्री निवास बालुवाटारमा गरेको बैठकले एकढिक्का भएर सशक्त रूपमा संसद्मा प्रस्तुत हुने निर्णय गरेका छन्। कांग्रेस र एमालेका संसदीय दलका बैठकले पनि अध्यादेशको पक्षमा सशक्त रूपमा उभिने निर्णय गरिसकेका छन्। विपक्षले सामाजिक सञ्जाल विधेयकमा विरोध गर्ने बताएका छन्। सत्तापक्षको तयारी यो विधेयक अधिवेशन भएकाले सत्तापक्ष त्यसलाई सफल र परिणाममुखी बनाउनेमा केन्द्रित हुने देखिएको छ। सत्तापक्ष अध्यादेशहरूको प्रतिरक्षामा सशक्त रूपमा उत्रिने तयारीमा छ। एमाले मुख्य सचेतक महेशकुमार बर्तौला प्रतिपक्ष दल मुडभेडको स्थितिमा आए त्यसको कडा प्रतिवाद गर्ने बताउँछन्। प्रमुख प्रतिपक्ष मुडभेडमा आएमा सत्य, तथ्यका आधारमा प्रस्तुत भएर सशक्त प्रतिवाद गर्ने छौं, उनले भने। संवैधानिक व्यवस्थाका आधारमा आएका अध्यादेशको विरोध गर्नु तुक नरहेको उनको दाबी छ। सत्तापक्ष लामो समयदेखि अलपत्र रहेका विधेयक यही संसद्बाट पारित गर्ने लक्ष्यमा छ। विद्यालय शिक्षासम्बन्धी विधेयक पारित नभए पद नै छोड्ने घोषणा शिक्षा, विज्ञान तथा प्रविधिमन्त्री विद्या भट्टराईले गरिसकेकी छन्। संसद्मा लामो समयदेखि महत्वपूर्ण विधेयक रोकिएका छन्। संघीय निजामती सेवा विधेयक २०८०, भ्रष्टाचार निवारण (पहिलो संशोधन) विधेयक २०७७, अख्तियार दुरुपयोग अनुसन्धान आयोग(तेस्रो संशोधन विधेयक २०७७), विद्यालय शिक्षा विधेयक २०८० जस्ता महत्वपूर्ण विधेयक लामो समयदेखि संसद्मा थन्किरहेको अवस्था छ। मुख्य सचेतक बर्तौलाले सदन नीति निर्माणको महत्वपूर्ण थलो भएकाले सरकारले दिएका बिजनेस लाई दायित्व र काम सम्झेर अगाडि बढाउन लागि पर्ने बताए। उनले यो अधिवेशनबाट महत्वपूर्ण विधेयक पारित गर्ने बताए। कांग्रेसका प्रमुख सचेत श्यामकुमार घिमिरे विपक्षको अध्यादेश अस्विकार गर्ने अधिकार रहेको तर, रोक्न पाउने अधिकार नरहेको बताउँछन्। उनले संविधानअनुसार नै अध्यादेश जारी भएका र पूर्ववर्ती सरकारले पनि अध्यादेश ल्याएकाले रोक्नुपर्ने कुनै कारण नरहेको स्पष्ट पारे। अध्यादेशहरू कुनै पनि राजनीतिक प्रकृतिका छैनन्, आर्थिक प्रकृतिका छन्, सहकारी समस्या समाधान गर्ने, भूमिहीन सुकुम्बासी, अव्यवस्थित बसोबासीको समस्या संशोधन गर्ने, सेवा प्रवाहलाई प्रभावकारी बनाउने र लगानी बढाउने उद्देश्यले अध्यादेश आएको छन्, उनले भने, यसको विरोध गर्नुको कुनै कारण छैन। अध्यादेश ल्याउनै नपाउने भए संविधानबाटै अध्यादेश ल्याउने प्रावधान हटाउनु पर्ने उनको भनाइ छ। आवश्यकता छैन भने संविधानबाटै अध्यादेशको प्रावधान हटाउनुपयो, होइन भने विरोध गर्नुको कारण नै म देख्दिन, उनले भने। प्रमुख सचेतक घिमिरेले अधिवेशनको मुख्य लक्ष्य नै महत्वपूर्ण विधेयक बढीभन्दा बढी पारित गर्ने रहेको बताए। विपक्षीको तयारी विपक्षी दलहरूले सरकारले ल्याएका अध्यादेश अस्वीकार गर्ने निर्णय गरेका छन्। प्रमुख प्रतिपक्ष माओवादी केन्द्रको संसदीय दलको कार्यालयमा बिहीबार बसेको विपक्षी दलहरूको बैठकले यस्तो निर्णय गरेको हो। माओवादी केन्द्रका प्रमुख सचेतक हितराज पाण्डेले सरकारले अध्यादेश गलत विधि र प्रक्रियामार्फत ल्याएको जिकिर गर्दै त्यसलाई अस्वीकार गर्ने निर्णय भएको बताए। पाण्डेले भने, सरकारले सदन बोलाउने बेलामा नै जसरी अध्यादेश ल्याएको छ, यो प्रक्रियाको हिसाबले पनि बेठीक छ, सँगसँगै एउटा अध्यादेश, आर्थिक कार्यविधि तथा वित्तीय उत्तरदायित्व ऐन त सरकारले अध्यादेशमा छिटो गर्ने भनेको छ, तर त्यो त संसद्को अर्थ समितिमा छलफलमै छ। त्यहाँबाट छलफल गरेर पारित गर्दा झन् छिटो हुन्थ्यो। सरकारले त्यसलाई पनि मिनिमाइज गरेर अध्यादेश ल्याएको छ। विधि, प्रक्रियाको हिसावले छिटो गर्ने भन्ने छ त्यसमा बेठीक भयो। त्यसको अस्वीकार गर्नुपर्छ भन्ने सर्वसम्मत निर्णय भएको छ, उनले थपे। माओवादीका महासचिव देव गुरुङले संविधान, कानुन र संसदीय अभ्यासअनुसार प्रतिपक्षले भूमिका निर्वाह गर्ने बताए। हामीले संसद्मा समग्रमा लोकतन्त्र र राष्ट्रियता माथिको प्रश्न उठाउँछौं, गुरुङले भने, भ्रष्टाचार विरुद्घमा सुशासन कायम राख्नुपयो भन्ने हाम्रो माग हुनेछ। आर्थिक र सामाजिक न्यायका लागि सरकारलाई संसद्बाट खबरदारी गर्ने। पछिल्लो समय जुन अध्यादेश जारी भएका छन्। सदन बोलाउने मुखमा आएर अध्यादेश जारी गरिएका छन्। त्यो प्रक्रिया पद्धतिविपरीत भएको छ। सदन छलियो। सदनलाई ओझेलमा पारियो। त्यसको विरोध गर्छाै। छिट्टै, सजिलै ढंगले ति विधेयकहरू पास हुने अवस्था भए तापनि सरकारले छलेर सदन खुल्ने मुखमा आएर अध्यादेश ल्याएको गुरुङको आरोप थियो। समय हुँदाहुँदै पनि संसद् छलेर ल्याउने काम गरियो त्यसमा हाम्रो विरोध हो, उनले भने, जारी अध्यादेश फिर्ता नगरी फेरि नयाँ विधेयक ल्याउने भनेको संसदको प्रक्रियानै मिचेको मानिन्छ। सार्वजनिक महत्व र समसामहिक महत्वका विषयत सामान्य हुन्। विपक्षी दलको बैठकमा रास्वपाले घुमाउरो पारामा पार्टी सभापति रवि लामिछानेको सांसद पद निलम्बन फुकुवाका लागि विपक्षी दलले दबाब सिर्जना गर्नुपर्ने प्रस्ताव गरेको थियो। उक्त विषयलाई राष्ट्रिय जनमोर्चाका अध्यक्ष चित्रबहादुर केसीले लोकतन्त्र जोगाउने साझा एजेन्डामा मात्र सहमति हुन सक्ने बताएका थिए। केसीले भने, लोकतन्त्रमा कालो बादल मडारिन लागेको भएर हामीले विपक्षी मोर्चालाई समर्थन गरेको हो। विपक्षी मोर्चाले कसैको एजेन्डा बोक्ने कुरा हुँदैन भन्ने हाम्रो तर्क हुनुपर्छ। जुन औंलामा विष लाग्छ, त्यही औंला काटिन्छ। रविको मुद्दा उठाउने हो भने संघीयता खारेजीको जनमोर्चाको मुद्दा उठाउन राजी हो? प्रतिनिधिसभाको अधिवेशनमा माओवादीरास्वपाले लामिछानेलाई राजनीतिक प्रतिशोध लिएर पक्राउ र मुद्दा चलाइएको भन्दै विरोध गर्ने तयारी गरेका छन्। संसद् अधिवेशनमा विपक्षी गठबन्धनको धारणा बनाउन बसेको बैठकमा रास्वपाले रविको विषयमा पनि उक्त प्रस्ताव संसदमा लैजाउ भन्ने पक्षमा बोलेका थिए। रास्वपाका प्रमुख सचेतक सन्तोष परियारले अध्यादेश अस्विकार गरियोस् भन्ने प्रस्ताव नै लग्न लागिएको बताए। यो हिउँदे अधिवेशन हो। कानुन निर्माण गर्ने कुरामा हाम्रो सहयोग रहनेछ, उनले भने, सरकारले जुन अलोकतान्त्रिक तरिकाबाट संसदलाई अवमूल्यन गरेर जसरी अध्यादेश ल्याएको छ त्यसको प्रतिरोध हुन्छ। उनले पार्टी सभापतिका विषयमा भने, उहाँको सांसद पद निलम्बन भएको छ। त्यो प्रतिनिधिसभाको नियमावली र संविधानसँग मिल्दैन। उहाँलाई अन्य मुद्दासँगै सम्पत्ति शुद्धीकरणको मुद्दा जोडिएको छ। त्यो संविधानको विपरीत छ। हामी यो विषय संसद्मा उठाउँछौं। राप्रपाका केन्द्रीय सदस्य मदनकृष्ण श्रेष्ठले भने हतार हतारमा ल्याएको अध्यादेशको विरोध गर्ने पार्टीले निर्णय गरेको बताए। उनले भने, यो लोकतान्त्रिक गणतन्त्रमा जनतालाई सहज हुने किसिमका कानुन निर्माणमा पार्टीले सहयोग गर्छ। हतारमा ल्याइएका अध्यादेश प्रतिहाम्रो विरोध हो। एकीकृत समाजवादीले सरकारले भूमिसम्बन्धी अध्यादेश ल्याएर गिरीबन्धु टिस्टेटको प्लटिङलाई वैध बनाउन खोजेको आरोप लगाएको छ। पार्टीका उपमहासचिव तथा कार्यालय सचिव रामकुमार भट्टराईले सरकारले अध्यादेशमार्फत देश लुट्न खोजिरहेको भन्दै त्यसका विरुद्ध संसद्मा प्रस्तुत हुने बताए। अध्यादेश हेर्दा सामान्य देखिन्छ। तर, कालोबजारीलाई प्रोत्साहन गर्ने गरी आएको छ, उनले भने, सरकारले महँगी बढाएको छ। मुठ्ठीभर व्यापारीको पक्षमा चलेको छ। यसैको प्रतिकारमा हामी संसदमा प्रस्तुत हुने छौं। माओवादीले ओली सरकार बनेपछि प्रचण्ड नेतृत्वको सरकारले अघि बढेको भ्रष्टाचारको फाइल बन्द गराएको, आफू निकटकालाई जोगाएर विपक्षीलाई मात्रै निशाना बनाएको भन्दै खरो रूपमा उत्रिने तयारी गरेको छ। माओवादी उपाध्यक्ष अग्निप्रसाद सापकोटाले सरकार पूर्णरूपमा विपक्षीहरूको घेरामा पर्ने उल्लेख गर्दै भने, सरकारले अहिले अध्यादेश ल्याएको छ। त्यसमा भूमिसम्बन्धी अध्यादेश बदनीयत ढंगले आफ्ना कार्यकर्तालाई जग्गा बाँड्नका लागि ल्याइएको छ। सरकार अहिले आतंकित छ। अब भोलिदेखि विपक्षीहरूले घेराबन्दीमा पर्दै छ। बैठकमा माओवादी अध्यक्ष पुष्पकमल दाहाल प्रचण्ड, नेकपा एसका अध्यक्ष माधवकुमार नेपाल, रास्वपाका कार्यवाहक सभापति डीपी अर्याल, राप्रपाका धु्रवबहादुर प्रधानलगायत उपस्थित थिए। शुक्रबारबाट सञ्चालन हुने संसद् अधिवेशनमा अध्यादेशसहित जनसरोकारका विषयहरू एकमत भएर उठाउने भएका छन्। अध्यादेश ल्याउनुमा सरकारको गलत मनसाय रहेको उल्लेख गर्दै उनले आवश्यक परेर सरकारविरुद्ध सडक आन्दोलन गर्ने चेतावनी सबै विपक्षी दलहरूले दिएका छन्। नयाँ दर्ता विधेयक केके हुन् ? प्रतिनिधिसभा र राष्ट्रियसभामा तीनतीनवटा नयाँ विधेयक दर्ता भएको संसद्का प्रवक्ता एकराम गिरीले जानकारी दिए। प्रतिनिधिसभामा माघ १५ गते सशस्त्र प्रहरी बल, नेपाल नगारिकता (दोस्रो संशोधन) विधेयक २०८१ र नेपाल प्रहरी विधेयक २०८१ दर्ता भएका नयाँ विधेयक हुन्। यस्तै, राष्ट्रियसभामा सामाजिक सञ्जाल विधेयक २०८१ दर्ता भएको छ। पुस २३ मा राष्ट्रिय विधि विज्ञान प्रयोगशाला (स्थापना र सञ्चालन) विधेयक,२०८१ र पुस १ मा पानी जहाज (सञ्चालन तथा व्यवस्थापन) विधेयक २०८१ विधेयक दर्ता भएका छन्। संसद्मा १९ विधेयक विचाराधीन अवस्थामा राष्ट्रियसभामा ४ वटा विधेयक छन् भने प्रतिनिधिसभामा १५ विधेयक विचाराधीन अवस्थामा छन्। संसद् सचिवालयका प्रवक्ता गिरीले १९ विधेयक दर्ता भएर प्रक्रियामा रहेको बताए। विचराधीन अवस्थामा रहेका विधेयक अख्तियार दुरुपयोग अनुसन्धान आयोग (तेस्रो संशोधन) विधेयक २०७७, भ्रष्टाचार निवारण (पहिलो संशोधन) विधेयक २०७७ छन्। यी दुवै विधेयक राष्ट्रियसभाबाट पास भएर प्रतिनिधिसभामा आएका हुन्। केही नेपाल ऐनलाई संशोधन गर्न बनेको विधेयक २०८०, विद्यालय शिक्षा विधेयक २०८०, विद्युत् विधेयक २०८०, भंसार विधेयक २०८०, निर्माणमुखी समाग्री (व्यवस्थापन तथा नियमन) विधेयक २०८० विचराधीन अवस्था छन्। विद्युत् व्यापार ऐन २०८०, सहिद दशरथ चन्द स्वास्थ्य विज्ञान विश्वविद्यालय विधेयक २०८०, संघीय निजामती सेवा विधेयक २०८०, बैंक तथा वित्तिय संख्यासम्बन्धी(पहिलो संशोधन) विधेयक २०८०, जलस्रोत विधेयक २०८१, सुरक्षित कारोबार(पहिलो संशोधन) विधेयक २०८०, धितोपत्रसम्बन्धी (पहिलो संशोधन) विधेयक २०८१ र आर्थिक कार्यविधि तथा वित्तीय उत्तरदायित्व(पहिलो संशोधन) विधेयक २०८१ विचाराधीन अवस्थामा प्रतिनिधिसभामा छन्। मिडिया काउन्सिल विधेयक २०८०, नवीकरणीय ऊर्जा तथा ऊर्जा दक्षतासम्बन्धी विधेयक २०८१, तिलगंगा नेत्र विश्वविद्यालय विधेयक २०८१ र नेपाल कानुन व्यवसायीपरिषद् (दोस्रो संशोधन) विधेयक २०८१ राष्ट्रियसभामा विचाराधीन अवस्थामा छन्। जसमा दुईदुईवटा विधेयक समितिबाट पारित भइसकेका छन्। प्रतिवेदन पेस भएर बसेका तीन विधेयक संसद् सचिवालयका अनुसार तीनवटा विधेयक प्रतिवेदन प्राप्त भएर बसेका छन्। यस्ता विधेयकमा संवैधानिकपरिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक २०७९, विधायनसम्बन्धी विधेयक २०८०, बैंकिक कसुर तथा सजाय विधेयक (दोस्रो संशोधन) २०८० छन्। विधायकसम्बन्धी विधेयकचाहिँ राष्ट्रियसभामा छ। एउटा विधेयक फिर्ता भएको छ। राजनीतिक दलसम्बन्धी (दोस्रो संशोधन)विधेयक २०८० फिर्ता भएको छ। एउटा विधेयक प्रस्तुत मात्र भएको। गैरसरकारी विधेयक राष्ट्रिय मर्यादासम्बन्धी विधेयक २०७९ राष्ट्रिय सभामा प्रस्तुत मात्र भएको छ। तीन विधेयक दर्ता मात्रै औषधि तथा स्वास्थ्य सामग्री (नियमन तथा नियन्त्रण) विधेयक, २०८० (गैरसरकारी), आर्थिक कार्यविधि तथा वित्तीय उत्तरदायित्व (पहिलो संशोधन) विधेयक २०८० दर्ता मात्रै भएका छन्। यी दुवै विधेयक निष्क्रिय छन्। मानव शरीर जल नियन्त्रण तथा सजाय विधेयक,२०८१ (गैरसरकारी) पनि दर्ता मात्रै भएको छ। कसलेकसले पेस गर्दै छन् अध्यादेश ? प्रधानमन्त्री केपी शर्मा ओलीले सुशासन प्रबद्र्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, २०८१ पेस गर्ने छन्। उपप्रधानमन्त्री तथा अर्थमन्त्री विष्णुप्रसाद पौडेलले आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८१, निजीकरण (पहिलो संशोधन) अध्यादेश, २०८१ र आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश, २०८१ पेस गर्ने छन्। भूमि व्यवस्था, सहकारी तथा गरिबी निवारणमन्त्री बलराम अधिकारीले सहकारीसम्बन्धी केही नेपाल ऐनलाई संशोधन गर्ने अध्यादेश, २०८१ र भूमिसम्बन्धी केही नेपाल ऐनलाई संशोधन गर्ने अध्यादेश, २०८१ पेस गरेका छन्। प्रतिनिधिसभामा विधेयकको अवस्था कुल विधेयकहरू ४० (सरकारी ३७ र गैरसरकारी ३) पहिलो अधिवेशनमा दर्ता भएका विधेयकहरू (१०) १ अनुगमन तथा मूल्यांकन विधेयक, २०७६ ( रा स ) २ अभिलेख संरक्षण (पहिलो संशोधन) विधेयक, २०७७ (रास) ३ खाद्य स्वच्छता तथा गुणस्तर विधेयक, २०७७ (रास) ४ सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रबद्र्धनसम्बन्धी केही ऐनलाई संशोधन गर्न बनेको विधेयक, २०७९ ५ संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०७९ ६ बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग (तेस्रो संशोधन) विधेयक, २०७९ ७ सार्वजनिक सेवा प्रसारण विधेयक, २०७७ (रास) ८ सुरक्षण मुद्रणसम्बन्धी विधेयक, २०७७ (रा स ) ९ अख्तियार दुरुपयोग अनुसन्धान आयोग (तेस्रो संशोधन) विधेयक, २०७७ (रास) १० भ्रष्टाचार निवारण (पहिलो संशोधन) विधेयक, २०७७ (रास) दोस्रो अधिवेशनमा दर्ता भएका विधेयकहरू (११) १ केही नेपाल ऐनलाई संशोधन गर्न बनेको विधेयक, २०८० २ आर्थिक विधेयक, २०८० ३ विनियोजन विधेयक, २०८० ४ राष्ट्र ऋण उठाउने विधेयक, २०८० ५ मुलुकी संहितासम्बन्धी केही नेपाल ऐनलाई संशोधन गर्ने विधेयक, २०८० ( रास) ६ नेपाल विश्वविद्यालय विधेयक, २०८० (रा स ) ७ विद्यालय शिक्षा विधेयक, २०८० ८ विद्युत् विधेयक, २०८० ९ औषधि तथा स्वास्थ्य सामग्री ( नियमन तथा नियन्त्रण) विधेयक, २०८० (गैर सरकारी) १० बैंकिङ कसुर तथा सजाय विधेयक (दोस्रो संशोधन), २०८० ११ भन्सार विधेयक, २०८० तेस्रो अधिवेशनमा दर्ता भएका विधेयकहरू (९) १ निर्माणमुखी सामग्री (व्यवस्थापन तथा नियमन) विधेयक, २०८० २ राजनीतिक दलसम्बन्धी (दोस्रो संशोधन) विधेयक, २०८० ३ राष्ट्रिय मर्यादासम्बन्धी विधेयक, २०७९ (रा स) (गैरसरकारी) ४ विद्युतीय व्यापार विधेयक, २०८० (रास) ५ सहिद दशरथ चन्द स्वास्थ्य विज्ञान विश्वविद्यालय विधेयक, २०८० (रास) ६ विधायनसम्बन्धी विधेयक, २०८० (रा स ) ७ संघीय निजामती सेवा विधेयक, २०८० ८ बैंक तथा वित्तीय संस्थासम्बन्धी (पहिलो संशोधन) विधेयक, २०८० ९ आर्थिक कार्यविधि तथा वित्तीय उत्तरदायित्व (पहिलो संशोधन) विधेयक, २०८० चौथो अधिवेशनमा दर्ता भएका विधेयकहरू (१०) १ आर्थिक विधेयक, २०८१ २ विनियोजन विधेयक, २०८१ ३ राष्ट्र ऋण उठाउने विधेयक, २०८१ ४ भन्सार महसुल विधेयक, २०८१ ५ लगानी सहजीकरणसम्बन्धी केही नेपाल ऐनलाई संशोधन गर्ने विधेयक, २०८१ ६ जलस्रोत विधेयक, २०८१ ७ सुरक्षित कारोबार (पहिलो संशोधन) विधेयक, २०८० (रास) ८ मानव शरीर जलन नियन्त्रण तथा सजाय विधेयक, २०८१ (गैरसरकारी) ९ धितोपत्रसम्बन्धी (पहिलो संशोधन) विधेयक, २०८१ १० आर्थिक कार्यविधि तथा वित्तीय उत्तरदायित्व (पहिलो संशोधन) विधेयक, २०८१ प्रस्तुत मात्र भएका विधेयक (१) १ राष्ट्रिय मर्यादासम्बन्धी विधेयक, २०७९ ( रा स ) (गैरसरकारी) दर्ता मात्र भएका (३) १ औषधि तथा स्वास्थ्य सामग्री (नियमन तथा नियन्त्रण) विधेयक, २०८० (गैरसरकारी) (निष्क्रिय) २ आर्थिक कार्यविधि तथा वित्तीय उत्तरदायित्व (पहिलो संशोधन) विधेयक, २०८० (निष्क्रिय) ३ मानव शरीर जलन नियन्त्रण तथा सजाय विधेयक, २०८१ (गैरसरकारी) समितिको प्रतिवेदन पेस भएका ( ३ ) १ संवैधानिकपरिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०७९ २ विधायनसम्बन्धी विधेयक, २०८० (रास) ३ बैंकिङ कसुर तथा सजाय विधेयक (दोस्रो संशोधन), २०८० राष्ट्रियसभामा विधेयकको अवस्था सोह्रौं अधिवेशनमा दर्ता भएका विधेयकहरू (४) १ मिडिया काउन्सिल विधेयक, २०८० २ नवीकरणीय ऊर्जा तथा ऊर्जा दक्षतासम्बन्धी विधेयक, २०८१ ३ तिलगंगा नेत्र विश्वविद्यालय विधेयक, २०८१ ४ नेपाल कानुन व्यवसायीपरिषद् (दोस्रो संशोधन) विधेयक, २०८१ सत्रौं अधिवेशनमा दर्ता भएका विधेयकहरू (२) १ पानीजहाज (सञ्चालन तथा व्यवस्थापन) विधेयक, २०८१ २ राष्ट्रिय विधि विज्ञान प्रयोगशाला (स्थापना र सञ्चालन) विधेयक, २०८१ पहिलो बैठक तयारी के छ ? संसद् सचिवालयले हिउँदे अधिवेशनको पहिलो दिनको कार्यसूची तयार गरेको छ। सभामुखले राष्ट्रपतिबाट आएको अधिवेशन आह्वानसम्बन्धी पत्रको बेहोरा पढेर सुनाएर बैठक सुरुवात हुनेछ। राष्ट्रपतिको कार्यालयबाट प्राप्त प्रधानमन्त्रीको कार्यभार तोकिएको सम्बन्धी पत्रको व्यहोरा पढेर सुनाइने छ। प्रधानमन्त्री तथा मन्त्रिपरिषद्को कार्यालयबाट प्राप्त कार्यभार थपसम्बन्धी पत्रको व्यहोरा पढेर सुनाउने छन्। सभामुख र उपसभामुखको अनुपस्थितमा बैठकको अध्यक्षता गर्ने सदस्यहरूको मनोनयन गरिने पनि प्रवक्ता गिरीले जानकारी दिए। सभामुखले प्रतिनिधिसभा नियमावली, २०७९ को नियम १० बमोजिम बैठकको अध्यक्षता गर्ने सदस्यहरूको मनोनयन गर्ने छन्। पहिलो बैठकमा नै प्रधानमन्त्री केपी शर्मा ओलीदेखि शीर्ष नेताहरू सम्बोधन गर्ने छन्। सरकारले ६ वटा अध्यादेश पेस गर्ने छ।"
सहिद दिवसको सान्दर्भिकता,"विशनदेव जोशी जनताको सार्वभौम अधिकारका लागि आफ्नो जीवन बलिदान गर्ने महान् सहिदप्रति भावपूर्ण श्रद्धा र सम्मान अर्पण गर्दै माघ १६ देखि साताव्यापी सहिद दिवस देशभर मनाइँदै छ। विश्वमा आफ्नो देशका बहुसंख्यक जनताको स्वार्थका लागि लामो संघर्ष गर्दै उद्देश्य प्राप्तिका लागि जीवन नै उत्सर्ग गर्ने, जीवन आहुति दिने वा मृत्युवरण गर्ने व्यक्तिलाई सम्मान गर्न सहिद घोषणा गर्ने प्रचलन छ। सहिदले देखाएको मार्गमा लागिरहन तथा ती महामानवहरूको बलिदानको गाथा भावी पुस्तालाई जानकारी गराउन सहिद दिवस मनाउने प्रचलन संसारभरि छ। मुलुकको स्वतन्त्रता, सार्वभौमिकता र आत्मसम्मानका लागि अनवरत र अथकित संघर्ष गर्ने क्रममा तत्कालीन शासकबाट मृत्युदण्ड पाएकाहरूलाई पनि सम्बन्धित व्यक्तिको योगदानको स्मरण गर्न सहिद घोषणा गर्ने परम्परा चलेको हो। नेपालको सन्दर्भमा माघ १६ गतेका दिन विशेषगरी नेपाली जनतामा सार्वभौम अधिकार निहित गराउन जहानियाँ राणाशासनका विरुद्ध दरो आवाज बुलन्द गर्ने चार वीर सपूतहरू सहिद शुक्रराज शास्त्री, धर्मभक्त माथेमा, दशरथ चन्द र गंगालाल श्रेष्ठको योगदानको स्मरण गरिन्छ। भित्री मनले बडो महŒवका साथ मनाउनुपर्ने दिवस हो, सहिद दिवस। राजनीतिक परिवर्तनको एउटा ऊर्जाशील चिनो र गौरवका रूपमा लिइने राष्ट्रिय दिवसका रूपमा सहिद दिवस २००७ सालको प्रजातान्त्रिक आन्दोलनपश्चात् निरन्तर रूपमा मनाइँदै आएको छ। इतिहासदेखि आजसम्म राणाशासन विरुद्धको आन्दोलनदेखि २०६२६३ को जनआन्दोलन, सशस्त्र माओवादी जनयुद्ध, जातीय आन्दोलनहरू, मधेस आन्दोलन, लंैगिक र पिछडावर्ग आदि तमाम आन्दोलनका क्रममा शहादत प्राप्त सहिदहरूको रूप जेजस्तो भए पनि सार एउटै थियो, त्यो हो सार्वभौम नेपाली नागरिकलाई रैतीबाट नागरिक बनाउने। ती महान् सहिदका भावनाका सार भनेको सदियौंदेखि वञ्चित भएका अधिकारको सुनिश्चित गर्ने, सम्पूर्ण नेपाली जनताको मर्म र भावना समेट्ने लोकतान्त्रिक संविधान निर्माणपछि समुन्नत, समृद्ध र समावेशीसहित सुशासन तथा शान्ति र अमनचयनयुक्त राज्य र समाजको निर्माण नै हो। जब इतिहासका ती वीर सपूतहरूको वीरंगनाका कथा सम्झिन्छु, तब आफूभित्र पनि वीरताको साहससँगै जोसले शरीरमा काँडा उम्रन्छ। कति योगदान छ तिनको जसले अप्ठ्यारोमा देशका लागी लडे, खुकुरीको धारमा बाँचेर लडे र खुकुरीका भरमा देशलाई बचाए। क्रान्ति र शान्तिको अभीष्टका खातिर प्राणोत्सर्ग गरे। अन्यायका विरुद्धमा आवाज घन्काउने सहिदका बलिदानीसँग नेपाल आमाको अटुट नाता छ। ती सपूत नेपाल आमाका गौरव जसले प्रजातन्त्र प्राप्तिका निमित्त प्राण दिए, हाँसीहाँसी देशका निम्ति फाँसी चढे र माटोको माया गरेर यो देशलाई मुटु सुम्पिए। ती सहिद जसले व्यक्तिगत स्वार्थको पुन्तुरो बिर्सेर देशको स्वतन्त्रताका लागि लडे, आज तिनै सहिदको स्मरणमा कलम चलाउँदै गर्दा र देशको दुरवस्था केलाउँदै गर्दा कतै यो देशले सहिदको अपमान त गरिरहेको त छैन ? मन भक्कानिन्छ। १९९७ माघ १० गते निरंकुश राणाशासन विरुद्धमा नेपाल प्रजा परिषद् स्थापना गरी जनतालाई राजनीतिक अधिकारका लागि क्रान्ति गर्न प्रेरित गर्ने शुक्रराजलाई टेकुस्थित खरीको रुखमा झुन्ड्याएर हत्या गरिएको थियो। त्यसको दुई दिनपछि माघ १३ गते सिफलमा धर्मभक्तलाई झुन्ड्याएको थियो भने माघ १५ गते दशरथ चन्द र गंगालाललाई शोभा भगवतीमा गोली हानी राणाहरूले हत्या गरेका थिए। उनीहरूले हाँसीहाँसी देश र जनताका लागि देखाएको त्याग राजनीतिक इतिहासमा स्वर्ण अक्षरले लेखिएको छ। पछिल्लो कालखण्डमा निरंकुश पञ्चायती व्यवस्था तथा राजतन्त्रका विरुद्धका अहिंसात्मक तथा शान्तिपूर्ण प्रजातान्त्रिक आन्दोलनका क्रममा ज्यान गुमाएकाहरूको सम्झना तथा उच्च सम्मान पनि यसै दिवसमा गरिन्छ। वीर पुर्खाको योगदानसँग रमाएको इतिहासमा नेपाली शान र गौरवको चिह्न छ। आजको सान र हिजोको स्वाभिमानका लागि बलिदान दिनु कुनै सामान्य खेल थिएन। सहिदले परिवर्तन र ज्यादतीका निम्ति आवश्यकतालाई नियालेर प्राणको आहुति दिए। स्वाभिमान, जाति, भाषा, संस्कृतिको रक्षार्थ मृत्युको बलिबेदीमा आफूलाई चढाए। विभिन्न कालखण्डमा जनताको स्वतन्त्रता निमोठिएको, आस्था चुँडिएको अनि मानवतालाई कालकोठरीमा थुनिएको वेदनाका विरुद्ध तिनले जे गरे, त्यो अत्यन्त श्रद्धायुक्त छ। दुर्भाग्य, देश र जनताले नयाँ संविधान प्राप्त गरेपछि त झन् सहिद दिवसको औचित्यलाई राजनीतिक दलहरूले नै निरर्थक तुल्याए। कुनै बेला फलानो सहिद आफ्नो र ढिस्काना सहिद अर्काको भनेर झगडा गर्ने राजनीतिक दलहरूले सहिदलाई सत्ता आरोहणको भयाङ बनाइरहे। सहिदलाई केवल भाडाका खेताला झैं व्याख्या गरे र तिनको मूल्य तोके। सहिदका परिवारलाई दुई, चार लाख रकम दिएर सहिदको सम्मान हुँदैन, तर त्यही गरे। अर्को दुर्भाग्य, सहिदहरूलाई देशको होइन, दलको सहिद बनाए। खासमा जुगजुगन्त स्मरणका पानामा सम्हालेर राख्न सकियोस् सहिदलाई। माटोको अटुट नाता गाँसेर हरपल प्रगतिपथमा लम्किरहँदा नेपाल आमाको मुहारलाई चम्किलो बनाउन नि:स्वार्थ लड्ने सच्चा सपूत नै यो देशका सहिद हुन्। नेपाल आमाको इतिहासमा थुप्रै अज्ञात सहिदका नाम पर्दामा नआएका भए पनि ती सहिदको त्याग र बलिदानले यो नेपाली शिर कहिल्यै झुकेन। वीर गोर्खालीको इतिहाससँग अंकित नाममा सहिदको त्याग र बलिदान जोडिएको छ। कुनै पनि सहिद र उनका भावनाले सीमा छुट्ट्याएको थिएन। जात तोकेको थिएन। पहिचान साँघुयाएको थिएन। पहाड, हिमाल, तराई वा मधेसजस्ता सीमा छुट्ट्याएर भौगोलिक विखण्डनमा लागेनन् उनीहरू। आपसी विभाजनको सन्देश कहिल्यै दिएनन्। न त दलहरूलाई सत्ताको नाफा बाँडफाँट गरी खाऊ भनेर सहादत भए। आजसम्म जे भए पनि अब सहिदको पूर्ण सम्मान होस्। सहिदका फोटोमा माल्यार्पण गर्दैमा र ओठेभक्ति देखाउँदैमा सहिदको मर्यादा, मान र सम्मान हँुदैन भनेर सबैले बुझ्न अत्यावश्यक छ। सहिदका बलिदानले स्थापना भएको यो सुनौलो लोकतन्त्रमा स्वतन्त्रताका नाममा छाडातन्त्र, गुटतन्त्र, लुटतन्त्र आदि चलिरहनु नेपाल आमालाई अपमान गर्नु सरह हो। जसकारण देशको अवस्था कमजोर र नाजुक हँुदै गएको छ। यसरी लोकतन्त्रको उपहास नहोस्। सहिदले चाहेको यो होइन।"
निलम्बन फुकुवाको माग गर्दै लामिछानेले दिए सभामुखसमक्ष निवेदन,"काठमाडौं : राष्ट्रिय स्वतन्त्र पार्टीका सभापति रवि लामिछानेले निलम्बन फुकुवाको माग गर्दै सभामुख देवराज घिमिरेसमक्ष निवेदन दिएका छन्। शुक्रबार प्रतिनिधिसभा बैठक बस्नुअघि सिंहबारस्थित संघीय सचिवालय पुगेर लामिछानेले सभामुख घिमिरेलाई निलम्बन फुकुवाको मागसहितको निवेदन दिएका हुन्। उनले आफूलाई गरेको निलम्बन कानुन सम्मत नभएको दावी गर्दै निलम्बन फुकुवा गरिदिनुपर्ने सभामुखसँग आग्रह गरेका थिए। तर, सभामुख घिमिरेले विद्यमान कानुन,संसद नियमावली, अभ्यास बमोजिम निलम्बनको निर्णय गरेको जवाफ दिएका थिए। 'कसैको दबाब,प्रभाव,पूर्वाग्रह र पक्षधरताका आधारमा होइन । हिजो यस पदमा अरु कोही थियो । आज म छु । भोलि अरु कोही हुन सक्छ । तर पदमा रहँदा कानूनको परिपालना गर्नु मेरो दायित्व हो । तपाईंहरुले निवेदन दिनुभएको छ । यो छलफल र परामर्शको विषय हो । आजलाई समय भएन । हामी संसद सुरु हुने अन्तिम समयमा छौं, 'सभामुख घिमिरेले भने। सहकारी ठगी मुद्दा चलेपछि संघीय संसद सचिवालयले गत पुस ८ गते सूचना जारी गर्दै लामिछानेको प्रतिनिधिसभा सांसद पद निलम्बन गरेको जानकारी गराएको थियो। सहकारी ठगी प्रकरणमा लामिछाने गत कार्त्तिक २ गते पक्राउ परेका थिए। सहकारी ठगी,संगठित अपराध र सम्पत्ति शुद्धिकरण कसूरमा लामिछानेलाई कास्की जिल्ला अदालतले ६५ लाख धरौटीमा छाड्न आदेश दिएको थियो। यसैगरी काठमाडौंको कालीमाटीमा रहेको स्वर्णलक्ष्मी सहकारी बचत ठगी मुद्दामा काठमाडौं जिल्ला अदालतले लामिछानेलाई ६० लाख धरौटीमा रिहा भएका छन्। यसैगरी सहकारी ठगी प्रकरणमा लामिछाने रुपन्देही जिल्ला अदालतबाट एक करोड धरौटीमा छुटेका हुन्।"
"एकैदिन २ हजार ३ सयले बढ्यो सुनको मूल्य, कति पुग्यो तोलाको ?",काठमाडौं : स्थानीय बजारमा आज सुनचाँदीको मूल्यमा सामान्य वृद्धि भएको छ । प्रतितोला सुनको मूल्य २ हजार तीन सय रुपैयाँले बढेको छ । नेपाल सुनचाँदी व्यवसायी महासंघका अनुसार आज छापावाल सुन प्रतितोला १ लाख ६२ हजार ८ सयमा कारोबार भइरहेको छ । बिहीबार छापावाल सुन प्रतितोला १ लाख ६० हजार पाँच सयमा कारोबार भएको थियो । महासंघका अनुसार आज चाँदीको मूल्य प्रतितोला ३० रुपैयाँले बढेर १ हजार ९ सय १५ मा कारोबार भइरहेको छ । बिहीबार सोही परिमाणको चाँदी १ हजार ८ सय ८५ रुपैयाँमा कारोबार भएको थियो ।
"विकास निर्माणमा ब्रेकथु मात्र होइन, ब्रेक लगाइएका काम अगाडि बढाएका छौं : प्रधानमन्त्री","देशको दुर्गम भूगोल मानिने कर्णालीमा आधुनिक रंगशाला यो हाम्रा युवाको भविष्यका लागि सुखद् सन्देश हो। काठमाडौं : प्रधानमन्त्री केपी शर्मा ओलीको विकास निर्माणका काममा ब्रेकथु मात्र होइन ब्रेक लगाएर राखिएका कामलाई सरकारले अगाडि बढाएको दाबी गरेका छन्। प्रतिनिधि सभाको आजको बैठकलाई सम्बोधन गर्दै उनले आफ्नो सरकार आउँदा धुलो उडिरहेको मुग्लीनपोखरा सडक आज चिल्लो र आकर्षक भएको बताएका छन्। काठमाडौंतराई द्रूत मार्ग अन्तर्गत मकवानपुरको धेद्रे सुरुङ पनि ब्रेक थ्रु भएको छ। चीन र भारतलाई जोड्ने हाम्रो राष्ट्रिय गौरवको आयोजना जोगवनीकिमाथांका सडकमार्ग केही दिन अघि मात्रै ब्रेकथ्रु भएको छ। उनले भने,ठेकेदार कम्पनीले काम छोडेपछि बुटवलनारायणगढ खण्डको सडक निर्माणको काम यो सरकार आउँदाका बखत अलपत्र थियो। आज त्यसको काम द्रूत गतिमा अघि बढिरहेको छ। उनले सडक यात्राको असुरक्षा घटाउन र पूर्वाधारलाई दीगो बनाउन हामीले सुरुङ मार्गको योजना अघि सारेको उल्लेख गरे। उनले भने, यस पटक संसद्को हिउँदे अधिवेशन सुरु हुनुभन्दा एक साता अघि सिद्धबाबा सुरुङमार्ग ब्रेकथ्रु भएको छ। अब केही समयभित्र हामी यस सुरुङमार्गलाई सञ्चालनमा ल्याउने छौं। यसले पाल्पा, स्याङ्जा, कास्की, गुल्मी र अर्घाखाँचीको उत्तरी भेग हुँदै प्युठानलाई बुटवलसँग जोड्ने छ। यही सडक कालीगण्डकी करिडोरसँग पनि जोडिंदै छ र त्यहाँका जनताको जीवनमा यसले ठूलो परिवर्तन ल्याउने छ। उनले खेल हाम्रा युवाहरुको जीवनशैली बनेको दाबी गरे। यस पटक क्याबिनेटको पहिलो बैठकले कीर्तिपुरको क्रिकेट खेलमैदानलाई रंगशाला बनाउने र त्यसमा फ्लड लाइट जोड्ने निर्णय गरेको थियो। त्यसका लागि टेण्डर आह्वान भएको छ तोकिएको दिनभित्रै त्यसलाई सम्पन्न गर्नेगरी काम अघि बढिरहेको छ। उनले भने, रंगशालाकै कुरा गर्दा सुर्खेतमा आधुनिक कर्णाली रंगशाला तयार भएको छ। देशको दुर्गम भूगोल मानिने कर्णालीमा आधुनिक रंगशाला यो हाम्रा युवाको भविष्यका लागि सुखद् सन्देश हो।"
माघ २४ गते बस्नेगरी कांग्रेस संसदीय दलको बैठक स्थगित,"काठमाडौं : नेपाली कांग्रेस संसदीय दलको बैठक स्थगित भएको छ। माघ २४ गते बिहान बस्नेगरी बैठक स्थगित भएको हो। बैठकमा सदस्यहरूको बोल्ने क्रम नसकिएपछि बैठक २४ गते बिहान बस्नेगरी स्थगित भएको कांग्रेस प्रमुख सचेतक श्याम घिमिरेले जानकारी दिए। उनले भने,' आजको बैठकमा बोल्ने क्रम सकिएन। २४ गते संसद बैठक हुन्छ। त्यही दिन बिहान ८ बजे बस्नेगरी बैठक स्थगित भएको छ।' उनका अनुसार बैठकमा सांसदहरूको बोल्ने क्रम सकिएको छ भने अब मन्त्रीहरू,पदाधिकारीहरू र नेताहरूको बाँकी छ। आजको बैठकमा सरकारले ल्याएका अध्यादेशलगायत विविध विषयमा छलफल भएको उनको भनाइ छ। यसैगरी बैठकमा ताप्लेजुङमा पाथीभारा केबुलकार निर्माणसम्बन्धी विवाद तत्काल समाधान गर्न जिल्लाका सांसदहरूले गृहमन्त्री रमेश लेखकलाई आग्रह गरेको र मन्त्री लेखकले वार्ता समिति बनाएर हल गर्न निर्देशन दिएको समेत उनले बताए।"
मधेश केन्द्रित आठ दलीय मोर्चाद्वारा पाथीभरा मुक्कुमलुङको आन्दोलनमा ऐक्यबद्धता,काठमाडौं : मधेश केन्द्रित विभिन्न आठ दलीय मोर्चाले ताप्लेजुङको पाथीभरा मुक्कुमलुङको आन्दोलनमा ऐक्यबद्धता जनाएको छ । मोर्चाका सदस्यहरूले शुक्रबार त्रिवि शिक्षण अस्पतालमा मुक्कुमलुङ घटनामा उपचारार्थ घाइतेहरूसँग भेटवार्ता गर्दै आन्दोलनका ऐक्यबद्धता जनाएका हुन्। संस्कृति पहिचान र भूमिका लागि आन्दोलन गरिरहेकामाथि सरकारले निर्मम तरिकाले दमन गरेको भन्दै आठ दलीय मोर्चाका नेता राजकिशोर यादवले आपत्ति जनाएका छन्। आफ्नो भूमिको रक्षा गर्नका लागि आन्दोलन गरिरहेका नागरिकमाथि राज्यले दमनकारी र बर्बरता देखाएर गोली चलाएर ज्यान लिन खोजेको उनको आरोप छ। तीनै जना घाइतेहरूको शीघ्र स्वास्थ्यलाभको कामना गरिएको उनले बताए । मोर्चाका सदस्य केशव झाले नो केबलकारको पक्षमा आन्दोलन गरिरहेका समूहमाथि सरकारले ज्यादती गरेको उल्लेख गरे।
कांग्रेस संसदीय दलको बैठक जारी,काठमाडौं : नेपाली कांग्रेस संसदीय दलको बैठक जारी छ। संसद भवनको ल्होत्से हलमा कांग्रेसको संसदीय दलको बैठक जारी छ। बैठकमा आजदेखि सुरू हुने हिउँदे अधिवेशनमा पार्टीका सांसदहरूको प्रस्तुतिलगायत समसामयिक राजनीतिक विषयमा छलफल गर्न बैठक बोलाइएको हो। संसद बैठक दिउँसो १ बजेका लागि बोलाइएको छ। हिउँदे अधिवेशनको पहिलो बैठकमा प्रधानमन्त्रीसहित पार्टीका शीर्ष नेताहरूले सम्बोधन गर्ने कार्यक्रम छ। यसैगरी बैठकमा सरकारले ल्याएका ६ वटा अध्यादेश प्रस्तुत हुने कार्यसूचि रहेको छ। सत्तापक्ष पछिल्लो समय सरकारले ल्याएका ६ वटा अध्यादेश पारित गर्ने तयारीमा छ भने प्रतिपक्षी प्रक्रिया मिचेर बदनियतपूर्ण तरिकाले ल्याएको अध्यादेश रोक्नुपर्ने माग गरिरहेको छ।
पुलले ल्याएको खुसी,"गोरखा : गाउँ जोड्ने गरी झोलुंगेपुल बन्ने भएपछि हिमाली भेगका बासिन्दा खुसी भएका छन्। चुमनुब्री गाउँपालिका४ छाक गाउँलाई मनास्लु पदमार्गमा जोड्ने गरी झोलुंगेपुल बन्न लागेपछि गाउँले खुसी भएका हुन्। गण्डकी प्रदेश सरकारको ३ करोड २० लाख, ९१ हजार रुपैयाँ लागतमा छाक गाउँ र गप बजार जोड्ने गरी पुल बन्न लागेको हो। सो पुल बनेपछि छाकका ५० घरधुरी बासिन्दालाई मूलबाटोसम्म झर्न सहज हुने भएको वडाध्यक्ष पेमाग्याल्बो लामाले जानकारी दिए। छाकका ५० घरधुरीका बासिन्दालाई मूलबाटोको गप बजारसम्म झर्न असाध्यै कठिन थियो। बाटोमा ठूलो पहिरो थियो। भीरमा झारल हिँडेर ढुंगा खसिरहने, ढुंगाले लागेर मान्छे मर्ने, घाइते हुने भइरहन्थ्यो, वडाध्यक्ष लामाले भने, अब यहाँ पुल बनेपछि गाउँलेले त्यो जोखिमबाट छुटकारा पाउने भएका छन्। अनि क्वाक गाउँका ५० घरधुरीका बासिन्दा पनि मूलबाटोको गप बजार, नाम्रुङ, ल्हो, सामागाउँ, मनास्लु पदमार्गसम्म जान सजिलो हुनेछ। पुल बनिसकेपछि गाउँसँग जोड्ने सुरक्षित पदमार्ग पनि बन्ने उनले बताए। यसअघि सोबाटोमा माथिबाट झरेको ढुंगा लागेर चुमनुब्री३ का एकको मृत्यु भएको थियो। बर्सेनि कैयौं घाइते भइरहन्छन्। यहाँ पुल बनेपछि गाउँलेले अर्को सुरक्षित बाटो हिँड्न पाउँछन्, वडाध्यक्ष लामाले भने, पदमार्ग बनाउन पनि प्रदेश सरकारबाट ४० लाख रुपैयाँ बजेट परेको छ। पुल र बाटो बनेपछि गाउँलेलाई अब त्यो जोखिम हुने छैन। बूढीगण्डकीमाथि सो पुल आउँदो चैतसम्म निर्माण गरिसक्ने गरी तीन वर्षअघि बीएलटी मनास्लु जेभी निर्माण कम्पनीले सम्झौता गरेको थियो।"
जलवायु परिवर्तनले ल्याएको संकट,"पर्यटकीय राजधानी पोखराको पहिचानमात्रै होइन, माछापुच्छ्रे हिमाल। पृथ्वीकै महत्वपूर्ण प्राकृतिक सम्पदा हुन्, माछापुच्छ्रे र अरू हिमालहरू। तर, माछापुच्छ्रे हिमाल हिउँबिनाको पत्थर पर्वतमात्रै भएको छ। अरू हिमालतिर पनि हिउँ कम छ। हिमालमा हिउँ निख्रिंदो छ। यस्तो किन भइरहेको छ भने पृथ्वीको तापमान वृद्धि भइरहेको छ। हिमालमा हिउँ नहुनु पानीका स्रोतहरू पनि सुक्नु हो। त्यसो त थुप्रै गाउँघरमा पानीका मूल सुकेका छन्। ती गाउँठाउँका बासिन्दाले गाउँ छोड्नु परिरहेको छ। यो सब जलवायु परिवर्तनको नकारात्मक असर मानिएको छ। हिमालमा हिउँ नहुने, हिमनदीहरू सुक्दै जाने, हिमताल फुट्नेलगायत थुप्रै जोखिमपूर्ण असर नेपालले बेहोरिरहेको छ। नेपालमा ३ हजार ८ सय ८ वटा हिमनदी छन्। तिनको क्षेत्रफल ३ हजार ९ सय ४ वर्गकिलोमिटर हो। तर दसकयताको मापन हेर्ने हो भने क्षेत्रफल साँघुरिएको छ। हरेक वर्ष यी हिमनदीहरू १ देखि ५ वर्गकिलोमिटरको दरले संकुचित भइरहेका छन्। विगत तीन दशकमा नेपालका हिमाली क्षेत्रमा हिउँको भण्डार करिब १२८८ घन किलोमिटरले घटिसकेको छ, जसको प्रत्यक्ष प्रभाव समुद्री सतहमा समेत देखिन थालेको छ। नेपालको पर्वतीय क्षेत्रमा भइरहेको तापक्रम वृद्धिको प्रभाव विश्वव्यापी औसत वृद्धिभन्दा धेरै छ। अध्ययनहरूले प्रतिवर्ष ००४ डिग्री सेल्सियसको दरले तापक्रम वृद्धि भइरहेको देखाएका छन्। विशेषगरी सन् १९७१ देखि २०१४ सम्मको अवधिमा वर्षायाममा हुने वर्षा दर १४६ मिलिमिटरले घटेको तथ्यांक सार्वजनिक भइसकेको छ। जलवायु परिवर्तनका कारण मौसमी चक्र नै अव्यवस्थित भएको छ। हिउँदमा पर्नुपर्ने हिउँ नपर्नु, गर्मी मौसममा तापमान अत्यधिक बढ्नु र वर्षा प्रणालीमा गडबडी आउनु जलवायु परिवर्तनका प्रभावहरू हुन्। जल तथा मौसम विज्ञान विभागका अनुसार नेपालका २ हजार ७० वटा हिमतालमध्ये केही अत्यधिक जोखिमयुक्त अवस्थामा छन्। तीमध्ये इम्जा, तल्लो बरुण, थुलागी र त्सो ताल तीव्र गतिमा फैलिरहेका छन्। अध्ययनले देखाएको छ कि यी तालहरूको क्षेत्रफल वार्षिक ०८३ प्रतिशतको दरले बढिरहेको छ। विगतमा हिमताल विस्फोटका घटनाहरू नेपालका नदी प्रणालीमा गम्भीर असर पारिसकेका छन्। जलविद्युत् आयोजनाहरू, तटीय बस्तीहरू, कृषि प्रणाली, र समग्र पारिस्थितिकीय प्रणाली नै जोखिममा परिरहेका छन्। नेपालले अन्तर्राष्ट्रिय मञ्चहरूमा जलवायु न्याय को पक्षमा आवाज उठाउँदै आएको छ। नेपाल आफैं कार्बन उत्सर्जनमा नगण्य भए पनि विकसित राष्ट्रहरूको अत्यधिक प्रदूषणका कारण यहाँका हिमनदीहरू संकटमा परेका छन्। संयुक्त राष्ट्रसंघले सन् २०२५ लाई अन्तर्राष्ट्रिय हिमनदी वर्ष का रूपमा मनाउने निर्णय गरिसकेको छ, जसलाई आधार मानेर नेपाल सरकारले सगरमाथा संवाद आयोजना गर्ने तयारी गरेको छ। जलवायु परिवर्तनको असर कम गर्न दीर्घकालीन समाधानका लागि सरकारले ठोस नीति अवलम्बन गर्नुपर्छ। जलवायु परिवर्तन न्यूनीकरणका लागि नवप्रवर्तनशील उपायहरू अवलम्बन गर्दै अन्तर्राष्ट्रिय समुदायलाई सहयोग गर्न दबाब दिनुपर्छ। नेपालका हिमाली क्षेत्रको रक्षा गर्नु भनेको यहाँको जलस्रोत, जैविक विविधता, पर्यटन र समग्र मानव अस्तित्व जोगाउनु हो। नेपाललाई जोगाउनु हो।"
बनराका सुकुम्बासीले पाउलान् त लालपुर्जा ?,"काठमाडौं : महोत्तरीको भंगहा नगरपालिका४ थारु टोल बनरास्थित सुकुम्बासीका जग्गा कब्जा गर्ने गैरसुकुम्बासीका लालपुर्जा खारेजीको प्रक्रिया सुरु भएको छ। २५ वर्षअघि तत्कालीन सुकुम्बासी आयोगसँगको सेटिङ मा १८२ परिवारको ४५ बिघा जग्गा गैरसुकुम्बासीको हडपेका थिए। सुकुम्बासीको जग्गा पास गरी गैरसुकुम्बासीले लालपुर्जा बनाएको बनरावासीको आरोप छ। भूमि समस्या समाधान आयोगका अध्यक्ष हरिप्रसाद रिजालले उक्त बस्तीको स्थलगत अवलोकन गर्दै लालपुर्जा छानबिन प्रक्रिया अगाडि बढाइएको बताए। उनले गैरसुकुम्बासीहरूको नाममा बनेका लालपुर्जा खारेज गरिने पनि बताए। सुकुम्बासी समस्या समाधान आयोगका सदस्य गुञ्जबहादुर खड्काका अनुसार गैरसुकुम्बासीलाई वितरण गरिएका लालपुर्जा खारेज गर्न सक्ने अधिकार आयोगको जिल्ला समितिलाई छ। उनले भने, जिल्ला तहबाट लालपुर्जा खारेज गर्ने निर्णय केन्द्रमा पठाउनुपर्छ। आयोगले थप निर्णय गरेर पीडितलाई न्याय दिलाउँछ। पीडितहरू न्याय माग्दै ३८ वर्षदेखि आन्दोलन गर्दै आएका छन्। यसबारे अन्नपूर्ण पोस्ट्ले निरन्तर समाचार छाप्दै आएको छ। भूमि समस्या समाधान आयोग महोत्तरीका अध्यक्ष पीताम्बर महतोले बस्तीको बारेमा अध्ययन गरेर छिट्टै प्रक्रिया पूरा गरी थारुटोल बनराका सुकुम्बासीलाई लालपुर्जा दिने बताए। उनले भने, पीडित बस्तीवासी, स्थानीय सरकार, स्थानीय राजनीतिक दलका प्रतिनिधिहरूसँग छलफल गर्ने तयारी गरेका छौं। अन्यायमा परेका दलित भूमिहीन तथा भूमिहीन सुकुम्बासीहरूलाई जग्गाको स्वामित्व दिलाएर छाड्छौं। यसअघि आयोगमा भूमिहीन दलित, भूमिहीन सुकुम्बासी र अव्यस्थित बसोबासीले दिएका १२ हजार २२९ निवेदनउपर छानबिन सुरु गर्न लागिएको समेत उनले बताए। न्यायको पर्खाइमै बिते ३८ वर्ष पटकपटक आयोग गठन भए पनि थारुटोलका सुकुम्बासी भने थालथलोबाट उठिबास हुने त्रासमा छन्। थारु टोलका सुकुम्बासीहरूले गैरसुकुम्बासीको नाममा वितरण गरिएका लालपुर्जा रद्द गर्नुपर्ने र वास्तविक सुकुम्बासीहरूलाई जग्गाधनी लालपुर्जा दिनुपर्ने माग राख्दै आन्दोलन गर्दै आएका छन्। गत वर्ष थारुटोल बनरावासीले न्यायको माग गर्दै तत्कालीन प्रधानमन्त्री पुष्पकमल दाहाल र गृहमन्त्री नारायणकाजी श्रेष्ठलाई ज्ञापन पत्रसमेत बुझाएका थिए। त्यस बेला सरकारले छानबिन समिति गठन गर्ने बचन दिएको थियो। तर, कुनै काम अघि बढ्ने। अहिले पनि गाउँलेले नचिनेकाजानेका व्यक्तिहरू लालपुर्जा देखाउँदै बस्ती पस्ने गरेको पीडित जितुवा मुसहर बताउँछन्। उनीहरूले सुकुम्बासीलाई उठिबास लगाइदिने धम्की समेत दिएर तर्साउने गरेको उनले सुनाए। बस्तीमा १ हजार २ जना भूमिहीन दलित, भूमिहीन सकुम्बासी बस्छन्। लालपुर्जाको आशामा पाँच पुस्ता बितिसकेको स्थानीयहरूले सुनाए। मेलै भोगचलन गर्दै आएको सडक भित्रको ६ कठ्ठा जग्गाको मूल्य २१ लाखसम्म पुगेको छ, जितुवा मुसहरले भने, यो जग्गामा घर मेरो छ। खेती मैले लगाएको छु। लालपुर्जा लिएर कब्जा गर्न अरू पो आउँछन्। यहाँ बर्सौंदेखि हामी बस्दै आएका छौं। बाहिरका नचिनेका व्यक्तिहरू लालपूर्जा देखाउँदै बस्ती आउने गरेको बताउदै उनले थपे, २१ लाख दे भन्छन्, न दिए घर भत्काएर उठाइदिने धम्की दिन्छन्। हामी गरिबलाई खान अप्ठ्यारो छ , २१ लाख कहाँबाट ल्याउँ ? थारु टोल बस्तीको बिचबाट सदरमुकाम जलेश्वर जाने बर्दिबासपथलैयारौजाजलेश्वर सडक खण्ड विस्तार भएपछि जग्गाको भाउ बढेको छ। यहाँको जग्गा प्रतिकठ्ठा २०३० लाखसम्म बिक्री हुन थालेको छ। बस्तीका जग्गाहरू पास गराएर लालपुर्जा लिएकाहरू बैंकमा धितो राखेर ऋण लिइरहेका छन्। अर्कोतिर बस्तीको जग्गा किनबेच पनि भइरहेको स्थानीय वीरबहादुर सिंहले बताए। उनले भने, अब सरकारले हामीलाई न्याय दिनै पर्छ। किन भने यसपटक बनेको भूमि आयोग अन्तिम आयोग हो भनेर भनिएको छ। भूमिहीन दलित, भूमिहीन सुकुम्बासी र अव्यवस्थित बसोबासीलाई लालपुर्जा वितरण गर्न कात्तिक १३ गते मन्त्रिपरिषद्ले हरिप्रसाद रिजालको अध्यक्षतामा भूमि समस्या समाधान आयोग गठन गरेको थियो। पुस २९ गते आयोगका जिल्ला अध्यक्षहरूले सपथ लिएका थिए।"
बजेट सुनिश्चित नहुँदा बुढीगंगा अलपत्र,"अछाम : निर्माणाधीन २० मेगावाटको बुढीगंगा जलविद्युत् आयोजनाको काम अगाडि बढ्न सकेको छैन । जिल्लाको बहुप्रतीक्षित र बहुचर्चित जलविद्युत् आयोजनाको कामले गति लिन नसकेको हो । नेपाल सरकार अर्थ मन्त्रालयबाट बजेट सुनिश्चितता नहुँदा आयोजनाको काम सुरु हुन सकेको छैन । आयोजना बजेट सुनिश्चितताको पर्खाइमा छ । आयोजना खाडी मुलुक कतार र साउदी अरबको ऋण लगानीमा नेपाल सरकारले निर्माण गर्न लागेको हो । अर्धजलाशयुक्त आयोजना निर्माणका लागि सन् २०१४ जुन १८ मा साउदी फन्ड फर अरब डेभलपमेन्टसँग ६ अर्ब रुपैयाँ ऋण सम्झौता भइसकेको छ । आयोजना निर्माणका लागि अर्थ मन्त्रालयले दुई अर्ब रुपैयाँ बजेटको सुनिश्चितता गर्नुपर्ने आयोजना प्रमुख स्वतन्त्रकुमार कर्णले बताए । उनले भने, बजेट सुनिश्चितताको पर्र्खाइमा छौं, अर्थ मन्त्रालयले दुई अर्ब रुपैयाँ बजेट चार वर्षभित्र खर्च गर्ने गरी सुनिश्चितता गर्नु पर्नेछ । त्यसैलाई पर्खेर बसेका छौं, बर्सेनि फाइल अर्थमा बुझाउने गरेका छौं, आयोजनाको काम अगाडि बढ्न सकेको छैन । दातृ निकायसँग यही पुस २५ गते छलफल भएको छ, बजेट अभावमा आयोजना नरोकिने आश्वासन पाएका छौं । नेपाल सरकारबाट स्रोत सुनिश्चितताको ग्रिन सिग्नल पाए मात्र काम अगाडि बढाउने तयारी रहेको कर्णले बताए । करिब १९ करोड ९१ लाख ३३ हजार रुपैयाँ लागतमा अस्ट्रेलियन कम्पनी स्मेक इन्टरनेसनल प्रालि र नेपालको कम्पनी उदय कन्सल्टेन्सीले आयोजनाको डीपीआर तयार पारेका छन् । यी दुई कम्पनीसँग २०७२ असारमा सम्झौता भई २०७३ मा पुसमा डीपीआर तयार पार्ने जिम्मा पाएका थिए । सम्झौता अवधिभन्दा ६ वर्ष ढिला गरी डीपीआर तयार पारेका हुन् । आयोजनाको २०५२ सालदेखि अध्ययन सुरु भएको हो । २९ वर्षको अवधिसम्म पनि सोचेअनुरूप कामको प्रगति देखिँदैन । ड्यामयुक्त ३५ मेगावाट क्षमताको दार्चुलाको चमेलिया जलविद्युुत् आयोजना पछि सुदूरपश्चिम प्रदेशमा बूढीगंगा नदीमा रन अफ रिभर प्रणालीमा २० मेगावाटको जलविद्युत् आयोजनाको निर्माण सुरु भएको हो । साँफेबगर नगरपालिका १० घुघुरकोट ठाँटीका स्थानीय जयन्ती बोगटीले आफ्नै ठाउँमा उत्पादित बिजुली बाल्न आशामा यहाँका स्थानीय रहेको बताइन् । उनले भनिन्, कार्यालय भवनदेखि केही भौतिक संरचनाहरू बनेका छन् । जग्गा अधिग्रहणका क्रममा पनि यहाँका स्थानीयहरूले निकै सहज तरिकाले सहयोग गरेका थिए । तर जुन गतिमा काम हुनुपर्ने हो, त्यो हुन सकेको छैन । यहाँका नेताहरूको पहुँच केन्द्रमा नपुग्दा अर्थ मन्त्रालयमा काम रोकिएको बोगटीले बताइन् । यो आयोजनाका लागि सिभिल तथा हाइड्रो मेकानिकल वक्र्स लट१, इलेक्ट्रो मेकानिकल वक्र्स लट२ र प्रसारण लाइन तथा सबस्टेसन लट३ गरी ३ छुट्टाछुट्टै प्याकेजमा निर्माण गर्ने गरी बहुवर्षीय ठेक्कामा जाने तय गरिएको छ । आयोजनाको निर्माण सम्पन्न लागत १० अर्ब ३३ करोड रुपैयाँ रहेको छ । साँफेबगर नगरपालिका १० ठाँटीमा रहेको आयोजनाको कार्यालयबाट प्रभावित क्षेत्रका समुदायहरूका कार्यक्रमहरू मात्र सञ्चालनमा रहेका आयोजना प्रमुख कर्णले बताए । सामुदायिक सहयोग कार्यक्रमअन्र्तगत खानेपानी, सिँचाइ, विद्यालय भवन, शौचालय, घेरा पर्खालजस्ता ससाना निर्माणका कार्यक्रमहरू आयोजनामार्फत निरन्तर भइरहेको कर्णले बताए । हालसम्म आयोजनामार्फत आयोजना भवन तथा आवास गृह, क्याम्प साइड, सबस्टेसन, सबस्टेसन पहँुच मार्ग, ३ सय २७ रोपनी जग्गा अधिग्रहण, सर्ज ट्यांक, पहँुच मार्ग, पावर हाउस, पावर हाउस पहँुचका लागि पुल निर्माण, विस्फोटक पदार्थ भण्डारका लागि बंकर घर निर्माण, निर्माण सुपरिवेक्षणमा लागि परामर्श, आर्मी क्याम्प निर्माण सम्पन्न गरिएको प्रमुख कर्णले जानकारी दिए । उत्पादित विद्युत् साँफेबगरपहलमानपुर १३२ केभी प्रसारण लाइनबाट कैलालीको पहलमानपुरमा रहेको सबस्टेसनमा जोडिनेछ । ८१७० किलोमिटर लामो प्रसारण लाइन साँफेबगर, डोटी हुँदै कैलालीको पहलमानपुरसम्म पुग्ने आयोजनाले जनाएको छ । अछामको विकासका लागि मेरुदण्ड मानिएको आयोजनाको निर्माण सम्पन्न गर्ने मिति पटकपटक सारिँदै आएको छ ।"
"सोमची अचार, बेलायत ठूलो बजार","काठमाडौं : रोल्पाकी निशा बुढामगरलाई सानैदेखि खाना बनाउन सौख थियो। उनी जहिले पनि खानाका विभिन्न परिकारहरू बनाइरहन्थिन् र आफूले बनाएका खानेकुरा मीठो भयो कि भएन भनेर घरमा सोध्ने गर्थिन्। मानौं उनलाई खाना बनाउनुबाहेक अरू कुनै कुरामा रुचि नै छैन। खाना बनाउनु उनको सबैभन्दा ठूलो सौख थियो, त्यसैले होला विवाहपश्चात् पतिले बारम्बार फेन्सी सप अथवा ब्युटिपार्लर गर्न सल्लाह दिँदा पनि निशाले ध्यान नै दिइनन्। सानै उमेरमा विवाह गरेकी उनी रोल्पाबाट बागलुङ पुगिन्। बागलुङ पुगे पनि उनको दैनिकी रोल्पाको जस्तै थियो। दिनहुँ नयाँनयाँ खानेकुरा बनाउने, अनि के ठीक छ के ठीक छैन भन्दै परिवारमा सोध्ने। यही कुराले निशालाई खाना बनाउन चाहिने सम्पूर्ण कुरामा निखारता ल्याउँदै जान थाल्यो। सानैमा खाना बनाउन सिकेकी उनलाई आफ्नै केही व्यवसाय गर्ने सोच थियो, तर पतिले भनेको जस्तो ब्युटिपार्लर र फेन्सी सप भने पटक्कै होइन। जाँगर भएकै कुरामा भविष्य बनाउनुपर्छ भन्ने उनमा एक खालको दृढता थियो। सानैमा विवाह गरेको भएर पहिला पहिला त्यस्तो कुनै काम गरिएन। घरको काम गरेर नै दिन जान्थ्यो, उनले भनिन्, जब पछि आफूले पनि केही गर्नुपर्छ भन्ने भयो, दिमागमा अरू केही पनि सोचिन्, जे कुरामा जाँगर छ त्यही गर्ने सोचेको थिए त्यसैले त्यही कुरामा मात्रै लागिरहें। उनलाई जाँगर भएको काम गरेमा मात्रै सफलता मिल्छ भन्ने थाहा थियो, त्यसैले उनले आफूलाई जाँगर लाग्ने काम गर्ने निर्णय गरिन्। काम गर्न नपाएर तड्पिएकी उनले टेकुको घरेलु महिला प्रविधि तथा गुण नियन्त्रण विभागमा महिलाका लागि विभिन्न तालिम दिइरहेको खबर पाइन् र आफू पनि तालिम लिएर व्यवसाय गर्ने सपना बुन्न लागिन्। तर सोचेर मात्रै के पूरा हुन्थ्यो र सपना, सोचेको सपना पूरा हुन त समय लाग्छ। उनको पनि त्यस्तै भइदियो। अचार बनाउने तालिम लिनको लागि उनले २०७५ मा त दर्ता फर्म नै पाइनन्। तर उनले कतै केही नसोची अर्को वर्ष फर्म पाइने आशामा कुरिन्। त्यसको एक वर्षपछि अर्थात् २०७६ मा उनले दर्ता फर्म पनि पाइन् र ८० जनाको अन्तर्वार्तामा २६ जनाभित्र नाम निकालेर दसदिने अचार बनाउने सूचीमा समेत परिन्। बल्ल उनको सपनाले उज्यालो बाटो पहिल्याउन थाल्यो। र, उनले २०७६ मा घरेलु महिला अचार बनाउने दसदिने तालिम लिइन्। त्यहीँ उनले क्यान्डी, बिस्कुट, पनिर र अचार बनाउन पनि सिकिन्। तर, उनको त्यो यात्रा सहज भने पक्कै थिएन। तालिम लिएको ६ महिनापछि उनले आफ्नै अचार उद्योग सोमची सुरु गरिन्। उद्योग खोल्नका लागि उनले धेरै संघर्ष गर्नुपयो। उद्योग दर्ता गर्न उनलाई निकै समस्या भएको उनी बताउँछिन्। काम गर्न त सहज कहाँ हुन्छ र ? तर पनि अचार बनाउनभन्दा मलाई उद्योग दर्ता गर्नमा भएको थियो। आफ्नो रुचिको विषय भएकोले होला मलाई अचार बनाउन तरकारी बनाएजस्तै लाग्छ। अचारको व्यापार सुरु गर्न खोज्दा सुरुमा उनले ११ बट्टामात्रै अचार बनाएकी थिइन्। अचार बिक्री हुन्छ कि हँुदैन भन्दै घर नजिकैको पसलमा दिएकी थिइन्। तर, उनले नसोचेको भयो, उनले बनाएका अचार सबैले मन पराए। पहिला त अचार बिक्छ कि बिक्दैन सोचेर नजिकैको पसलमा ११ बट्टा मात्रै दिएकी थिएँ, तर नसोचेको भयो, त्यही पसलको बाटो भएर हिँड्दा अरू महिला दिदीबहिनीहरूले मैले बनाएको अचार मीठो थियो भन्दै हिँडिरहनु भएको थियो। मलाई त्यही कुराले अचार व्यवसाय गर्नुपर्छ भन्ने कुरामा हौसला दियो, उनले विगत सुनाइन्। सोमची को बेलायतसम्मको यात्रा सोमची अचारका पारखीहरू निशा बुढामगरलाई खोज्दै उनकै घरसम्मै आई पुग्छन्। अनि निशाले बनाएका अचार लिएर जान्छन्। काठमाडौं, रोल्पा होस् या दाङ निशाले बनाएका अचारका पारखीहरू कमै मात्र होलान्। जसको माग धान्न निशालाई कहिलेकाहीँ धौधौ समेत हुने गर्दछ। कहिलेकाहीँ माग पनि कति आउँछ आउँछ। कता पठाउने, कता ? समस्या हुन्छ। उनले भनिन्, तर आएका मागहरूलाई हामीले जसरी पनि पठाउने गरिरहेका छौं। उनी मासु, आँप, अकबरे खुर्सानी, टिम्मुरको छोपलगायत सबैको अचार बनाउँछिन्। त्यसमा पनि मासुको अचार सबैको रोजाइमा पर्छ। उनी बफ, चिकेन र पोर्क मासुका अचार बनाउन निकै सिपालु छिन्, त्यसैले उनले बनाएका अचार नेपालमा मात्रै होइन, विदेशसम्मै जान्छन्। विदेश जानेहरूले समेत उनकै अचार खोजीखोजी लैजान्छन्। बेलायत, अमेरिका, कोरिया, जापानमा तथा अन्य मुलुकहरूमा निर्यात हुँदै आइरहेका छन्। तर विगत केही महिनादेखि भने अमेरिकामा कडाइ गरेको हुनाले अचार पठाउन समस्या भएको उनी बताउँछिन्। मैले बनाएको अचार सबैभन्दा धेरै बेलायत जान्छ, अरू देशमा पनि जान त जान्छ तर बेलायतमा धेरै जान्छ। जापान, कोरिया, अमेरिका र अरू देश जानेहरूले पनि मैले बनाएको अचार मीठो हुन्छ भनेर आफैँ लानुहुन्छ। तर अहिले अमेरिकाको नियममा कडाइ गरेको हुनाले पठाउन सकिरहेको छैन। उनले भनिन्। विगत केही वर्षयता घरेलु साना तथा मझौला उद्योगहरूमा महिलाको अग्रणी भूमिका देखिएको छ। महिलाले निर्वाह गर्नुपर्ने आर्थिक, सामाजिक सांस्कृतिक दायित्व तथा अन्य कैयौं चुनौती सामना गर्दै महिला उद्यमतर्फ अग्रसर भइरहेका छन्। त्यसैले निशा महिला उद्यमतर्फ अग्रसर हुनुपर्ने कुरामा जोड दिन्छिन्। हाम्रो देश नेपालको आर्थिक रोजगारीको करिब ६० प्रतिशतभन्दा बढी हिस्सा साना तथा मझौला व्यवसायले ओगटेको अनुमान गरिएको छ। जसमध्ये करिब २९ प्रतिशत हिस्सा महिलाले ओगटेका तथ्यांक छ। यसरी महिलाले आफ्नो समाज अनि परिवारप्रतिको दायित्व निर्वाह गर्दै उद्यमशीलतातर्फ पनि महŒवपूर्ण भूमिका निर्वाह गरिरहेका छन्। त्यसैले हरेक महिलाले हरेक क्षेत्रमा उद्यमशीलता अग्रसर हुनुपर्छ, उनले भनिन्। यस्तै निशा महिला उद्यमशीलता केवल आर्थिक यात्रामात्रै नभई जीवनको विकास, आत्मनिर्भरता र आत्मसम्मानतर्फको बाटो भएको कुरामा विश्वास गर्छिन्। महिला उद्यमशीलतातर्फको यात्रा केवल आयआर्जन मात्र नभएर महिलाको आर्थिक तथा सामाजिक जीवनको विकास, आत्मनिर्भरता र आत्मसम्मानतर्फको मूल मन्त्र पनि हो। किनकि म पनि अचार व्यवसायबाट मासिक ६०, ७० हजार आय गरिरहेको हुन्छु, त्यो मैले मेरो छोराछोरीको पढाइमा लगाउला, या अन्य कुनै काममा लगानी गरुँला यसले मेरो कारण अरू पनि आत्मनिर्भर हुन पाउँछन् भने त्यो आर्थिक तथा सामाजिक जीवनको विकास हो। उनले भनिन्। नेपालका महिला उद्यमीहरू विशेष गरेर कृषि, हस्तकला, होमस्टे, ट्राभल्स टाउन, रेशाजन्य उत्पादन, खानाअचार (परम्परागत खाना), टेक्सटायलजस्ता विभिन्न व्यवसायमा लागेका छन्। जसले अझै पनि यस्ता उद्यम सञ्चालनवृद्धि गर्ने प्रशस्त सम्भावना समेत छ। त्यसकारण उनी महिलालाई उद्यमशीलतामा उन्मुख गराउन सकेमात्रै देश सबल हुने बताउँछिन्। उनी भन्छिन्, महिलालाई उद्यमशीलतातर्फ उन्मुख गराउन सके आर्थिक समृद्धिमा सकारात्मक सहयोग पुग्नुका साथै नेपालको सामाजिक र आर्थिक क्षेत्रमा समेत सुधार हुन्छ।"
पुरानो बाटोमा बस पाउनै मुस्किल,"भक्तपुर : सामाखुसी निवासी आकाश थापा प्रायः भक्तपुरको सानोठिमीमा धाइरहेका हुन्छन्। अधिकांश समय उनी आवतजावत गर्न सार्वजनिक यातायात प्रयोग गर्छन्। सानोठिमी आउँदा आकाश सानोठिमी नयाँ बसपार्क दूधपाटी रुटमा चल्ने बस चढ्छन्। बिहीबार पनि आकाश सानोठिमीस्थित परीक्षा नियन्त्रण कार्यालय आएका थिए। उनी पटकपटक रकफरक कारणले आए। तर, आउँदा उनले यातायातमा भोग्नु परेको समस्या भने फेरिएको छैन। एउटै छ। सानोठिमी बस बिसौनीमा बस कुरिरहेका उनले घण्टौं बस कुर्नु परेको समस्या यसरी सुनाए। सानोठिमीमा त म प्रायः आइरहेको हुन्छु। आज त परीक्षा नियन्त्रण कार्यालय आएको थिएँ। यता नयाँ बसर्पाकको गाडी सधैँ ढिलो नै आउँछ। कहिलेकाहीँ त घण्टौं कुर्नु परेको छ। यस रुटमा बस कम चल्ने भएकाले हामीजस्ता सेवाग्राहीलाई धेरै समस्या परेको छ, उनले भने। अर्का यात्रु स्वणर्िाम अवाल पनि चाबहिलतर्फ जाने बस कम भएको गुनासो गर्छन्। सिनामंगलस्थित वृजवाटर कलेजबाट केही महिनाअघि प्लस टु उत्तीर्ण भएका २१ वर्षीय उनी बस नपाउँदा कैयांै पटक त आधा बाटो हिँडेरै घर गएका छन्। बिहान त बस पाइन्छ। दिउँसो त बस नै पाउन गाह्रो छ। सधैं धेरै बेर कुर्नुपर्छ। धेरैजसो त आधाबाटो हिँडेर घरतिर जान्छु। कहिले त घरसम्मै हिँडेर पनि पुगेको छु, उनले भने। भक्तपुरको पुरानो ठिमी रुटमा नयाँ बसपार्क जाने यात्रुलाई यो सधैंको समस्या बनेको छ। घण्टौं कुर्नुपर्ने सास्तीले उनीहरू हैरान भइसके। झन् ४ बजेपछि त बस नै पाउन मुस्किल पर्ने यात्रुको गुनासो छ। हाल सुगम मध्यपुर यतायात सेवा प्रालिले पुरानो ठिमी रुट व्यवस्थापन गरिरहेको छ। प्रालिका अनुसार यसमा २० वटा मात्र बस दर्ता भएका छन्। दर्ता भएकामध्ये १३ वटासम्म बसले मात्र सेवा दिइरहेका छन्। दूधपाटीस्थित बसपार्कका टाइमकिपर राम राजवाहकका अनुसार प्रत्येक १५१५ मिनेटमा भक्तपुरको बसपार्कबाट नयाँ बसपार्क जाने एउटा बस छुट्ने गरेको छ। तैपनि तुलनात्मक रूपमा बसको संख्या निकै कम हो। जबकि दूधपाटी रत्नपार्क रुटमा दर्ता भएका ६० वटामध्ये ४५ वटासम्म र दूधपाटी लगनखेल रुटमा दर्ता भएका १५ वटामध्ये आवश्यकताअनुसार अन्य रुटको पनि बस यही रुटमा गएको संख्यासहित २० वटा र सरस्वतीखेल रत्नपार्क रुटमा १७ वटा बसले सेवा दिइरहेका छन्। बसको संख्या कम भएको कारण बसपार्क जाने यातायात चुस्तदुरुस्त नभएको सुगम मध्यपुर यातायात सेवा प्रालिले जनाएको छ। प्रालिका अध्यक्ष बाबुकाजी छुँजूले २०७७ सालमा कोरोना महामारीका कारण बस संख्या घटेको र सो समयदेखि खासै यो रुटमा नयाँ बस दर्ता नभएकाले बसको संख्या कम भएको जनाए। गाडी ढिलो हुनुको कारण त गाडी नै कम हुनु हो। नयाँ बसपार्क जाने बस नै कम छन्। एकताका त १ सय ६० वटासम्म गाडी चलेको थियो। कोरोनामा ह्वात्तै घट्यो। त्यतिबेला नयाँ बसपार्कको पनि घट्यो। त्यतिबेलादेखि बसपार्कमा धेरै नयाँ गाडी आएको छैन। अहिले जति पनि छन्, अधिकांश पुरानै छन्। एउटा नयाँ गाडी खरिद गर्न ठूलो पुँजी लाग्छ। त्यस माथि यो समय यातायातमा लगानी सुरक्षित छैन, उनले भने। यातायात क्षेत्रमा सरकारले लागू गरेको बुढो कर र सरकारद्वारा लागू गरिएको २० वर्षभन्दा बढी पुरानो सार्वजनिक यातायात चलाउन नपाइने नीतिका कारण पनि बस व्यवसायीहरू निरुत्साहित भएको उनको भनाइ थियो। जसको अप्रत्यक्ष असर रुटमा पनि परेको छ। उनका अनुसार रुटमा यही असरले गर्दा पनि नयाँ बस दर्ता आउन नसकेको हो। चालकहरू भन्छन्, हामीले यात्रु पाउँदैनौं यात्रुले बस ढिलो भयो, बस पाउनै गाह्रो भयो भन्दै गर्दा नयाँ बसपार्क जाने बस चालकहरूले भने अधिकांश समय आफूहरू आधा टिप खाली सिट फर्कनु परेको बताए। बिहीबार दूधपाटीमा गाडी रहेका एक चालकले न्यून यात्रु हुँदा खाली सिट फर्कनु परेको मर्का सुनाए। उनले भने, नयाँ बसपार्क झिंगा मार्न जाने हो अफिस टाइममा मात्र यात्रु हुन्छन्। फर्कने बेलामा खासै हुँदैनन्। खाली टिप आउनुपर्छ। साहुलाई पनि कमाइ भए नि नभए नि दिनहुँँ पैसा बुझाउनै पर्छ। कहिलेकाहीँ तेलको पैसासमेत उठ्दैन। उनका अनुसार नयाँ बसपार्कको दूरी अन्य रुटको भन्दा लामो भएकाले जामलगाायतका कारणले ढिलो भएको हो। दूधपाटीदेखि नयाँ बसपार्क करिब १९ किलोमिटर टाढा छ। अरू रुटको दूरी नयाँ बसपार्कको भन्दा कम छ। नयाँ बसपार्क आउन र जान तीन घण्टाभन्दा बढी समय खर्च हुने तथा सडकमा जामलगायत अन्य कारणले ढिलाइ हुने उनले प्रतिक्रिया दिए। हामी स्वागत गर्न तयार छौं : अध्यक्ष छुँजू दूधपाटी नयाँ बसपार्क रुटमा बसको संख्या वृद्धि गर्न र यातायात सेवा चुस्तदुरुस्त बनाउन सुगम मध्यपुर यातायात सेवा प्रालि हरेकसँग सहकार्य र स्वागत गर्न तयार रहेको अध्यक्ष बाबुकाजी छुँजूले बताए। यसअघि ९ नं रुटले परिचित पुरानो ठिमी रुटमा साझा यातायातले सेवा सुरु गर्दा साझालाई समेत स्वागत गरेको बताउँदै उनले भने, यता बसको संख्या निकै कम छ। यो रुटमा नयाँ गाडी, यातायात आयो भने हामी स्वागत गर्न तयार छौं। यसअघि साझा पनि आएको थियो। हामीले स्वागत गरेकै थियाैं। उनका अनुसार समिति कसरी गाडीको संख्या वृद्धि गर्ने भन्ने कुरामा केन्द्रित छ। गाडीको संख्या वृद्धि गर्न र दर्ता प्रक्रियामा ल्याउन समितिले निरन्तर विभिन्न संस्था, बस व्यवसायीहरूलाई अपिल तथा छलफल गरिरहेको छ। तर, समितिमा थप बस दर्ता नभएकै कारण बसको संख्या कम भएको हो। अहिले सेवा दिइरहेका बसहरूमा पनि थुप्रै सहकारीसँग समितिको समन्वयमा सहुलियत ब्याजदरमा ऋण उपलब्ध गराई खरिद गरिएको बसहरू रहेका उनले जनाए। यसअघि समितिले बसले दर्ता फिर्ता गरे १० हजार रुपैयाँ फिर्ता गर्ने नीति ल्याएको थियो। तर उक्त नीति पनि प्रभावकारी हुन सकेन। न्यून संख्यामा मात्र बस दर्ता भएका थिए। हाल उक्त नीति भने स्थगित छ।"
"अमेरिकामा विमान दुर्घटना, ४० जनाको शव निकालियो","६४ जना यात्रु बोकेको अमेरिकन एयरलाइन्सको विमान बुधबार राति दुर्घटनामा परेको छ। उक्त विमान सेनाको हेलिकप्टरसँग ठोक्किएर पोटोम्याक नदीमा खसेको थियो। यो समाचार तयार पार्दासम्म उद्धार टोलीले ४० शव हिउँले भरिएको पानीबाट निकालेको सीएनएनमा उल्लेख छ। अहिलेसम्म ४० को शव निकालिए पनि विमानमा सवार ६४ र हेलिकप्टरमा सवार ३ जनाकै मृत्यु भएको हुनसक्ने आशंका गरिएको छ। वासिङ्गटन डिसीनजिकै बुधबार साँझ भएको दुर्घटनामा कोही पनि बाँच्न नसक्ने अमेरिकी अधिकारीहरूले बताएका छन्। ६० यात्रु र ४ चालक दलसहित ६४ सदस्य सवार उक्त विमान र हेलिकप्टर दुर्घटनापछि पोटोम्याक नदीमा खसेको थियो। हेलिकप्टरमा तीन जना सैनिक सवार थिए। विमानमा अमेरिकाबाट फिगर स्केटरहरू पनि थिए। रसियाले विमानमा आफ्ना केही नागरिक पनि सवार रहेको पुष्टि गरेको छ। जेट क्यान्ससबाट वासिङ्गटन आउँदै गरेको अमेरिकन एयरलाइन्सको सीआरजे ७००० बम्बार्डियर जेट र अमेरिकी सेनाको ब्ल्याकहक (एच६०) हेलिकोप्टर ठोक्किएर दुर्घटना भएको थियो। हेलिकोप्टर प्रशिक्षण उडानमा रहेको एजेन्सीहरूले उल्लेख गरेका छन्। घटनामा संलग्न अनुसन्धानकर्मीहरूले हेलिकप्टर किन त्यो उचाइमा उडेको थियो भन्ने विषयमा सोधपुछ गरिरहेको बताइएको छ। हेलिकप्टरमा सेनाका कुनै वरिष्ठ अधिकारी थिएनन्, तर त्यसमा सवार सैनिकको अवस्था पनि स्पष्ट छैन। अमेरिकी राष्ट्रपति डोनाल्ड ट्रम्पले दुर्घटनापछि सामाजिक सञ्जाल एक्समा भनेका छन्, रेगन नेसनल एयरपोर्टमा भएको दुर्घटनाबारे मैले पूर्ण जानकारी पाएको छु। अवस्थाको अनुगमन भइरहेको छ। उनले दुर्घटनामा ज्यान गुमाउनेहरूप्रति दुःख व्यक्त गर्दै अगाडि भनेका छन्, मृतकका आत्मालाई भगवान्ले शान्ति प्रदान गरून्। यसअघि एयर ट्राफिक कन्ट्रोलरहरूले अमेरिकी सेनाको हेलिकप्टरलाई यात्रु विमानसँग ठोक्किने मार्गमा रहेको चेतावनी दिएका थिए। उक्त दुर्घटनाको अडियोमा नियन्त्रण कक्षका मानिसहरूको सास रोकिएको आवाज सुनिएको छ। बुधबार राति हेलिकप्टरले अमेरिकन एयरलाइन्सको सहायक कम्पनीद्वारा सञ्चालित बोम्बार्डियर विमानलाई रेगन नेसनल एयरपोर्टमा अवतरणका लागि नजिकिँदै गर्दा ठक्कर दिएको थियो।"
जलवायु परिवर्तनले ल्याएको संकट,"पर्यटकीय राजधानी पोखराको पहिचानमात्रै होइन, माछापुच्छ्रे हिमाल। पृथ्वीकै महत्वपूर्ण प्राकृतिक सम्पदा हुन्, माछापुच्छ्रे र अरू हिमालहरू। तर, माछापुच्छ्रे हिमाल हिउँबिनाको पत्थर पर्वतमात्रै भएको छ। अरू हिमालतिर पनि हिउँ कम छ। हिमालमा हिउँ निख्रिंदो छ। यस्तो किन भइरहेको छ भने पृथ्वीको तापमान वृद्धि भइरहेको छ। हिमालमा हिउँ नहुनु पानीका स्रोतहरू पनि सुक्नु हो। त्यसो त थुप्रै गाउँघरमा पानीका मूल सुकेका छन्। ती गाउँठाउँका बासिन्दाले गाउँ छोड्नु परिरहेको छ। यो सब जलवायु परिवर्तनको नकारात्मक असर मानिएको छ। हिमालमा हिउँ नहुने, हिमनदीहरू सुक्दै जाने, हिमताल फुट्नेलगायत थुप्रै जोखिमपूर्ण असर नेपालले बेहोरिरहेको छ। नेपालमा ३ हजार ८ सय ८ वटा हिमनदी छन्। तिनको क्षेत्रफल ३ हजार ९ सय ४ वर्गकिलोमिटर हो। तर दसकयताको मापन हेर्ने हो भने क्षेत्रफल साँघुरिएको छ। हरेक वर्ष यी हिमनदीहरू १ देखि ५ वर्गकिलोमिटरको दरले संकुचित भइरहेका छन्। विगत तीन दशकमा नेपालका हिमाली क्षेत्रमा हिउँको भण्डार करिब १२८८ घन किलोमिटरले घटिसकेको छ, जसको प्रत्यक्ष प्रभाव समुद्री सतहमा समेत देखिन थालेको छ। नेपालको पर्वतीय क्षेत्रमा भइरहेको तापक्रम वृद्धिको प्रभाव विश्वव्यापी औसत वृद्धिभन्दा धेरै छ। अध्ययनहरूले प्रतिवर्ष ००४ डिग्री सेल्सियसको दरले तापक्रम वृद्धि भइरहेको देखाएका छन्। विशेषगरी सन् १९७१ देखि २०१४ सम्मको अवधिमा वर्षायाममा हुने वर्षा दर १४६ मिलिमिटरले घटेको तथ्यांक सार्वजनिक भइसकेको छ। जलवायु परिवर्तनका कारण मौसमी चक्र नै अव्यवस्थित भएको छ। हिउँदमा पर्नुपर्ने हिउँ नपर्नु, गर्मी मौसममा तापमान अत्यधिक बढ्नु र वर्षा प्रणालीमा गडबडी आउनु जलवायु परिवर्तनका प्रभावहरू हुन्। जल तथा मौसम विज्ञान विभागका अनुसार नेपालका २ हजार ७० वटा हिमतालमध्ये केही अत्यधिक जोखिमयुक्त अवस्थामा छन्। तीमध्ये इम्जा, तल्लो बरुण, थुलागी र त्सो ताल तीव्र गतिमा फैलिरहेका छन्। अध्ययनले देखाएको छ कि यी तालहरूको क्षेत्रफल वार्षिक ०८३ प्रतिशतको दरले बढिरहेको छ। विगतमा हिमताल विस्फोटका घटनाहरू नेपालका नदी प्रणालीमा गम्भीर असर पारिसकेका छन्। जलविद्युत् आयोजनाहरू, तटीय बस्तीहरू, कृषि प्रणाली, र समग्र पारिस्थितिकीय प्रणाली नै जोखिममा परिरहेका छन्। नेपालले अन्तर्राष्ट्रिय मञ्चहरूमा जलवायु न्याय को पक्षमा आवाज उठाउँदै आएको छ। नेपाल आफैं कार्बन उत्सर्जनमा नगण्य भए पनि विकसित राष्ट्रहरूको अत्यधिक प्रदूषणका कारण यहाँका हिमनदीहरू संकटमा परेका छन्। संयुक्त राष्ट्रसंघले सन् २०२५ लाई अन्तर्राष्ट्रिय हिमनदी वर्ष का रूपमा मनाउने निर्णय गरिसकेको छ, जसलाई आधार मानेर नेपाल सरकारले सगरमाथा संवाद आयोजना गर्ने तयारी गरेको छ। जलवायु परिवर्तनको असर कम गर्न दीर्घकालीन समाधानका लागि सरकारले ठोस नीति अवलम्बन गर्नुपर्छ। जलवायु परिवर्तन न्यूनीकरणका लागि नवप्रवर्तनशील उपायहरू अवलम्बन गर्दै अन्तर्राष्ट्रिय समुदायलाई सहयोग गर्न दबाब दिनुपर्छ। नेपालका हिमाली क्षेत्रको रक्षा गर्नु भनेको यहाँको जलस्रोत, जैविक विविधता, पर्यटन र समग्र मानव अस्तित्व जोगाउनु हो। नेपाललाई जोगाउनु हो।"
पुरानो बाटोमा बस पाउनै मुस्किल,"भक्तपुर : सामाखुसी निवासी आकाश थापा प्रायः भक्तपुरको सानोठिमीमा धाइरहेका हुन्छन्। अधिकांश समय उनी आवतजावत गर्न सार्वजनिक यातायात प्रयोग गर्छन्। सानोठिमी आउँदा आकाश सानोठिमी नयाँ बसपार्क दूधपाटी रुटमा चल्ने बस चढ्छन्। बिहीबार पनि आकाश सानोठिमीस्थित परीक्षा नियन्त्रण कार्यालय आएका थिए। उनी पटकपटक रकफरक कारणले आए। तर, आउँदा उनले यातायातमा भोग्नु परेको समस्या भने फेरिएको छैन। एउटै छ। सानोठिमी बस बिसौनीमा बस कुरिरहेका उनले घण्टौं बस कुर्नु परेको समस्या यसरी सुनाए। सानोठिमीमा त म प्रायः आइरहेको हुन्छु। आज त परीक्षा नियन्त्रण कार्यालय आएको थिएँ। यता नयाँ बसर्पाकको गाडी सधैँ ढिलो नै आउँछ। कहिलेकाहीँ त घण्टौं कुर्नु परेको छ। यस रुटमा बस कम चल्ने भएकाले हामीजस्ता सेवाग्राहीलाई धेरै समस्या परेको छ, उनले भने। अर्का यात्रु स्वणर्िाम अवाल पनि चाबहिलतर्फ जाने बस कम भएको गुनासो गर्छन्। सिनामंगलस्थित वृजवाटर कलेजबाट केही महिनाअघि प्लस टु उत्तीर्ण भएका २१ वर्षीय उनी बस नपाउँदा कैयांै पटक त आधा बाटो हिँडेरै घर गएका छन्। बिहान त बस पाइन्छ। दिउँसो त बस नै पाउन गाह्रो छ। सधैं धेरै बेर कुर्नुपर्छ। धेरैजसो त आधाबाटो हिँडेर घरतिर जान्छु। कहिले त घरसम्मै हिँडेर पनि पुगेको छु, उनले भने। भक्तपुरको पुरानो ठिमी रुटमा नयाँ बसपार्क जाने यात्रुलाई यो सधैंको समस्या बनेको छ। घण्टौं कुर्नुपर्ने सास्तीले उनीहरू हैरान भइसके। झन् ४ बजेपछि त बस नै पाउन मुस्किल पर्ने यात्रुको गुनासो छ। हाल सुगम मध्यपुर यतायात सेवा प्रालिले पुरानो ठिमी रुट व्यवस्थापन गरिरहेको छ। प्रालिका अनुसार यसमा २० वटा मात्र बस दर्ता भएका छन्। दर्ता भएकामध्ये १३ वटासम्म बसले मात्र सेवा दिइरहेका छन्। दूधपाटीस्थित बसपार्कका टाइमकिपर राम राजवाहकका अनुसार प्रत्येक १५१५ मिनेटमा भक्तपुरको बसपार्कबाट नयाँ बसपार्क जाने एउटा बस छुट्ने गरेको छ। तैपनि तुलनात्मक रूपमा बसको संख्या निकै कम हो। जबकि दूधपाटी रत्नपार्क रुटमा दर्ता भएका ६० वटामध्ये ४५ वटासम्म र दूधपाटी लगनखेल रुटमा दर्ता भएका १५ वटामध्ये आवश्यकताअनुसार अन्य रुटको पनि बस यही रुटमा गएको संख्यासहित २० वटा र सरस्वतीखेल रत्नपार्क रुटमा १७ वटा बसले सेवा दिइरहेका छन्। बसको संख्या कम भएको कारण बसपार्क जाने यातायात चुस्तदुरुस्त नभएको सुगम मध्यपुर यातायात सेवा प्रालिले जनाएको छ। प्रालिका अध्यक्ष बाबुकाजी छुँजूले २०७७ सालमा कोरोना महामारीका कारण बस संख्या घटेको र सो समयदेखि खासै यो रुटमा नयाँ बस दर्ता नभएकाले बसको संख्या कम भएको जनाए। गाडी ढिलो हुनुको कारण त गाडी नै कम हुनु हो। नयाँ बसपार्क जाने बस नै कम छन्। एकताका त १ सय ६० वटासम्म गाडी चलेको थियो। कोरोनामा ह्वात्तै घट्यो। त्यतिबेला नयाँ बसपार्कको पनि घट्यो। त्यतिबेलादेखि बसपार्कमा धेरै नयाँ गाडी आएको छैन। अहिले जति पनि छन्, अधिकांश पुरानै छन्। एउटा नयाँ गाडी खरिद गर्न ठूलो पुँजी लाग्छ। त्यस माथि यो समय यातायातमा लगानी सुरक्षित छैन, उनले भने। यातायात क्षेत्रमा सरकारले लागू गरेको बुढो कर र सरकारद्वारा लागू गरिएको २० वर्षभन्दा बढी पुरानो सार्वजनिक यातायात चलाउन नपाइने नीतिका कारण पनि बस व्यवसायीहरू निरुत्साहित भएको उनको भनाइ थियो। जसको अप्रत्यक्ष असर रुटमा पनि परेको छ। उनका अनुसार रुटमा यही असरले गर्दा पनि नयाँ बस दर्ता आउन नसकेको हो। चालकहरू भन्छन्, हामीले यात्रु पाउँदैनौं यात्रुले बस ढिलो भयो, बस पाउनै गाह्रो भयो भन्दै गर्दा नयाँ बसपार्क जाने बस चालकहरूले भने अधिकांश समय आफूहरू आधा टिप खाली सिट फर्कनु परेको बताए। बिहीबार दूधपाटीमा गाडी रहेका एक चालकले न्यून यात्रु हुँदा खाली सिट फर्कनु परेको मर्का सुनाए। उनले भने, नयाँ बसपार्क झिंगा मार्न जाने हो अफिस टाइममा मात्र यात्रु हुन्छन्। फर्कने बेलामा खासै हुँदैनन्। खाली टिप आउनुपर्छ। साहुलाई पनि कमाइ भए नि नभए नि दिनहुँँ पैसा बुझाउनै पर्छ। कहिलेकाहीँ तेलको पैसासमेत उठ्दैन। उनका अनुसार नयाँ बसपार्कको दूरी अन्य रुटको भन्दा लामो भएकाले जामलगाायतका कारणले ढिलो भएको हो। दूधपाटीदेखि नयाँ बसपार्क करिब १९ किलोमिटर टाढा छ। अरू रुटको दूरी नयाँ बसपार्कको भन्दा कम छ। नयाँ बसपार्क आउन र जान तीन घण्टाभन्दा बढी समय खर्च हुने तथा सडकमा जामलगायत अन्य कारणले ढिलाइ हुने उनले प्रतिक्रिया दिए। हामी स्वागत गर्न तयार छौं : अध्यक्ष छुँजू दूधपाटी नयाँ बसपार्क रुटमा बसको संख्या वृद्धि गर्न र यातायात सेवा चुस्तदुरुस्त बनाउन सुगम मध्यपुर यातायात सेवा प्रालि हरेकसँग सहकार्य र स्वागत गर्न तयार रहेको अध्यक्ष बाबुकाजी छुँजूले बताए। यसअघि ९ नं रुटले परिचित पुरानो ठिमी रुटमा साझा यातायातले सेवा सुरु गर्दा साझालाई समेत स्वागत गरेको बताउँदै उनले भने, यता बसको संख्या निकै कम छ। यो रुटमा नयाँ गाडी, यातायात आयो भने हामी स्वागत गर्न तयार छौं। यसअघि साझा पनि आएको थियो। हामीले स्वागत गरेकै थियाैं। उनका अनुसार समिति कसरी गाडीको संख्या वृद्धि गर्ने भन्ने कुरामा केन्द्रित छ। गाडीको संख्या वृद्धि गर्न र दर्ता प्रक्रियामा ल्याउन समितिले निरन्तर विभिन्न संस्था, बस व्यवसायीहरूलाई अपिल तथा छलफल गरिरहेको छ। तर, समितिमा थप बस दर्ता नभएकै कारण बसको संख्या कम भएको हो। अहिले सेवा दिइरहेका बसहरूमा पनि थुप्रै सहकारीसँग समितिको समन्वयमा सहुलियत ब्याजदरमा ऋण उपलब्ध गराई खरिद गरिएको बसहरू रहेका उनले जनाए। यसअघि समितिले बसले दर्ता फिर्ता गरे १० हजार रुपैयाँ फिर्ता गर्ने नीति ल्याएको थियो। तर उक्त नीति पनि प्रभावकारी हुन सकेन। न्यून संख्यामा मात्र बस दर्ता भएका थिए। हाल उक्त नीति भने स्थगित छ।"
"अध्यादेशमा अडिग सत्तापक्ष, रोक्ने मुडमा विपक्षी","काठमाडौ : संघीय संसद् अधिवेशनको अघिल्लो दिन बिहीबार विपक्षी दलहरूको बैठक बस्यो। बैठकको निर्णय छ अध्यादेश अस्विकार गर्ने। यसअघि कांग्रेसएमाले लगायतका सत्तापक्षको बैठकको निर्णय छ अध्यादेशका पक्षमा एक भएर उभिने। फास्ट ट्रयाकबाट अध्यादेश प्रतिस्थापन विधेयक पारित गर्ने। सत्तापक्ष र विपक्षीका विरोधाभाष निर्णयले संसद्को हिउँदे अधिवेशनमा टकराव को स्थिति देखा पर्दै छ। अर्थात्, सत्तापक्ष र प्रतिपक्ष आमनेसामने हुँदै छन्। संघीय संसदको हिउँदे अधिवेशन शुक्रबारबाट सुरु हुँदै छ। विधेयक अधिवेशनका रूपमा लिइने हिउँदे अधिवेशनमा हालै जारी भएका अध्यादेशबारे सत्तापक्ष र प्रतिपक्षबीच टकरावको स्थिति देखा पर्दै छ। सदनमा बहुमतले पेल्न खोजे सडकमा जाने विपक्षी दलको भनाइ छ। किनभने, सत्तापक्षसँग सुविधाजनक बहुमत छ। अध्यादेश अनुमोदन गर्न र प्रतिस्थापन विधेयक पारित गर्न बहुमत भए पुग्छ। तर, विपक्षीले अवरोधको अवस्था सिर्जना गरे सत्तापक्षको तयारीमा ठेस लाग्न सक्छ। हालै जारी भएका ६ वटा अध्यादेश पहिलो दिन नै पेस गर्नुपर्ने र ६० दिनभित्र प्रतिस्थापन विधेयक पेस गर्नुपर्ने कानुनी बाध्यता सत्तापक्षसँग छ। सरकारले पहिलो दिन नै अध्यादेशहरू संसद्मा पेस गर्ने तयारी गरेको छ। तर, प्रतिपक्ष अध्यादेश रोक्ने पक्षमा देखिएका छन्। प्रतिपक्ष दलहरूले अध्यादेश अस्वीकार गर्ने निर्णय नै गरेका छन्। सरकार पेस गर्ने र प्रतिपक्ष रोक्ने अवस्थाले पहिलो दिन नै संसद्को माहोल असमान्य हुने देखिन्छ। सत्तापक्ष र प्रतिपक्ष दुवै आआफ्नै तयारीमा जुटेका छन्। सत्ता पक्षले केही अघि प्रधानमन्त्री निवास बालुवाटारमा गरेको बैठकले एकढिक्का भएर सशक्त रूपमा संसद्मा प्रस्तुत हुने निर्णय गरेका छन्। कांग्रेस र एमालेका संसदीय दलका बैठकले पनि अध्यादेशको पक्षमा सशक्त रूपमा उभिने निर्णय गरिसकेका छन्। विपक्षले सामाजिक सञ्जाल विधेयकमा विरोध गर्ने बताएका छन्। सत्तापक्षको तयारी यो विधेयक अधिवेशन भएकाले सत्तापक्ष त्यसलाई सफल र परिणाममुखी बनाउनेमा केन्द्रित हुने देखिएको छ। सत्तापक्ष अध्यादेशहरूको प्रतिरक्षामा सशक्त रूपमा उत्रिने तयारीमा छ। एमाले मुख्य सचेतक महेशकुमार बर्तौला प्रतिपक्ष दल मुडभेडको स्थितिमा आए त्यसको कडा प्रतिवाद गर्ने बताउँछन्। प्रमुख प्रतिपक्ष मुडभेडमा आएमा सत्य, तथ्यका आधारमा प्रस्तुत भएर सशक्त प्रतिवाद गर्ने छौं, उनले भने। संवैधानिक व्यवस्थाका आधारमा आएका अध्यादेशको विरोध गर्नु तुक नरहेको उनको दाबी छ। सत्तापक्ष लामो समयदेखि अलपत्र रहेका विधेयक यही संसद्बाट पारित गर्ने लक्ष्यमा छ। विद्यालय शिक्षासम्बन्धी विधेयक पारित नभए पद नै छोड्ने घोषणा शिक्षा, विज्ञान तथा प्रविधिमन्त्री विद्या भट्टराईले गरिसकेकी छन्। संसद्मा लामो समयदेखि महत्वपूर्ण विधेयक रोकिएका छन्। संघीय निजामती सेवा विधेयक २०८०, भ्रष्टाचार निवारण (पहिलो संशोधन) विधेयक २०७७, अख्तियार दुरुपयोग अनुसन्धान आयोग(तेस्रो संशोधन विधेयक २०७७), विद्यालय शिक्षा विधेयक २०८० जस्ता महत्वपूर्ण विधेयक लामो समयदेखि संसद्मा थन्किरहेको अवस्था छ। मुख्य सचेतक बर्तौलाले सदन नीति निर्माणको महत्वपूर्ण थलो भएकाले सरकारले दिएका बिजनेस लाई दायित्व र काम सम्झेर अगाडि बढाउन लागि पर्ने बताए। उनले यो अधिवेशनबाट महत्वपूर्ण विधेयक पारित गर्ने बताए। कांग्रेसका प्रमुख सचेत श्यामकुमार घिमिरे विपक्षको अध्यादेश अस्विकार गर्ने अधिकार रहेको तर, रोक्न पाउने अधिकार नरहेको बताउँछन्। उनले संविधानअनुसार नै अध्यादेश जारी भएका र पूर्ववर्ती सरकारले पनि अध्यादेश ल्याएकाले रोक्नुपर्ने कुनै कारण नरहेको स्पष्ट पारे। अध्यादेशहरू कुनै पनि राजनीतिक प्रकृतिका छैनन्, आर्थिक प्रकृतिका छन्, सहकारी समस्या समाधान गर्ने, भूमिहीन सुकुम्बासी, अव्यवस्थित बसोबासीको समस्या संशोधन गर्ने, सेवा प्रवाहलाई प्रभावकारी बनाउने र लगानी बढाउने उद्देश्यले अध्यादेश आएको छन्, उनले भने, यसको विरोध गर्नुको कुनै कारण छैन। अध्यादेश ल्याउनै नपाउने भए संविधानबाटै अध्यादेश ल्याउने प्रावधान हटाउनु पर्ने उनको भनाइ छ। आवश्यकता छैन भने संविधानबाटै अध्यादेशको प्रावधान हटाउनुपयो, होइन भने विरोध गर्नुको कारण नै म देख्दिन, उनले भने। प्रमुख सचेतक घिमिरेले अधिवेशनको मुख्य लक्ष्य नै महत्वपूर्ण विधेयक बढीभन्दा बढी पारित गर्ने रहेको बताए। विपक्षीको तयारी विपक्षी दलहरूले सरकारले ल्याएका अध्यादेश अस्वीकार गर्ने निर्णय गरेका छन्। प्रमुख प्रतिपक्ष माओवादी केन्द्रको संसदीय दलको कार्यालयमा बिहीबार बसेको विपक्षी दलहरूको बैठकले यस्तो निर्णय गरेको हो। माओवादी केन्द्रका प्रमुख सचेतक हितराज पाण्डेले सरकारले अध्यादेश गलत विधि र प्रक्रियामार्फत ल्याएको जिकिर गर्दै त्यसलाई अस्वीकार गर्ने निर्णय भएको बताए। पाण्डेले भने, सरकारले सदन बोलाउने बेलामा नै जसरी अध्यादेश ल्याएको छ, यो प्रक्रियाको हिसाबले पनि बेठीक छ, सँगसँगै एउटा अध्यादेश, आर्थिक कार्यविधि तथा वित्तीय उत्तरदायित्व ऐन त सरकारले अध्यादेशमा छिटो गर्ने भनेको छ, तर त्यो त संसद्को अर्थ समितिमा छलफलमै छ। त्यहाँबाट छलफल गरेर पारित गर्दा झन् छिटो हुन्थ्यो। सरकारले त्यसलाई पनि मिनिमाइज गरेर अध्यादेश ल्याएको छ। विधि, प्रक्रियाको हिसावले छिटो गर्ने भन्ने छ त्यसमा बेठीक भयो। त्यसको अस्वीकार गर्नुपर्छ भन्ने सर्वसम्मत निर्णय भएको छ, उनले थपे। माओवादीका महासचिव देव गुरुङले संविधान, कानुन र संसदीय अभ्यासअनुसार प्रतिपक्षले भूमिका निर्वाह गर्ने बताए। हामीले संसद्मा समग्रमा लोकतन्त्र र राष्ट्रियता माथिको प्रश्न उठाउँछौं, गुरुङले भने, भ्रष्टाचार विरुद्घमा सुशासन कायम राख्नुपयो भन्ने हाम्रो माग हुनेछ। आर्थिक र सामाजिक न्यायका लागि सरकारलाई संसद्बाट खबरदारी गर्ने। पछिल्लो समय जुन अध्यादेश जारी भएका छन्। सदन बोलाउने मुखमा आएर अध्यादेश जारी गरिएका छन्। त्यो प्रक्रिया पद्धतिविपरीत भएको छ। सदन छलियो। सदनलाई ओझेलमा पारियो। त्यसको विरोध गर्छाै। छिट्टै, सजिलै ढंगले ति विधेयकहरू पास हुने अवस्था भए तापनि सरकारले छलेर सदन खुल्ने मुखमा आएर अध्यादेश ल्याएको गुरुङको आरोप थियो। समय हुँदाहुँदै पनि संसद् छलेर ल्याउने काम गरियो त्यसमा हाम्रो विरोध हो, उनले भने, जारी अध्यादेश फिर्ता नगरी फेरि नयाँ विधेयक ल्याउने भनेको संसदको प्रक्रियानै मिचेको मानिन्छ। सार्वजनिक महत्व र समसामहिक महत्वका विषयत सामान्य हुन्। विपक्षी दलको बैठकमा रास्वपाले घुमाउरो पारामा पार्टी सभापति रवि लामिछानेको सांसद पद निलम्बन फुकुवाका लागि विपक्षी दलले दबाब सिर्जना गर्नुपर्ने प्रस्ताव गरेको थियो। उक्त विषयलाई राष्ट्रिय जनमोर्चाका अध्यक्ष चित्रबहादुर केसीले लोकतन्त्र जोगाउने साझा एजेन्डामा मात्र सहमति हुन सक्ने बताएका थिए। केसीले भने, लोकतन्त्रमा कालो बादल मडारिन लागेको भएर हामीले विपक्षी मोर्चालाई समर्थन गरेको हो। विपक्षी मोर्चाले कसैको एजेन्डा बोक्ने कुरा हुँदैन भन्ने हाम्रो तर्क हुनुपर्छ। जुन औंलामा विष लाग्छ, त्यही औंला काटिन्छ। रविको मुद्दा उठाउने हो भने संघीयता खारेजीको जनमोर्चाको मुद्दा उठाउन राजी हो? प्रतिनिधिसभाको अधिवेशनमा माओवादीरास्वपाले लामिछानेलाई राजनीतिक प्रतिशोध लिएर पक्राउ र मुद्दा चलाइएको भन्दै विरोध गर्ने तयारी गरेका छन्। संसद् अधिवेशनमा विपक्षी गठबन्धनको धारणा बनाउन बसेको बैठकमा रास्वपाले रविको विषयमा पनि उक्त प्रस्ताव संसदमा लैजाउ भन्ने पक्षमा बोलेका थिए। रास्वपाका प्रमुख सचेतक सन्तोष परियारले अध्यादेश अस्विकार गरियोस् भन्ने प्रस्ताव नै लग्न लागिएको बताए। यो हिउँदे अधिवेशन हो। कानुन निर्माण गर्ने कुरामा हाम्रो सहयोग रहनेछ, उनले भने, सरकारले जुन अलोकतान्त्रिक तरिकाबाट संसदलाई अवमूल्यन गरेर जसरी अध्यादेश ल्याएको छ त्यसको प्रतिरोध हुन्छ। उनले पार्टी सभापतिका विषयमा भने, उहाँको सांसद पद निलम्बन भएको छ। त्यो प्रतिनिधिसभाको नियमावली र संविधानसँग मिल्दैन। उहाँलाई अन्य मुद्दासँगै सम्पत्ति शुद्धीकरणको मुद्दा जोडिएको छ। त्यो संविधानको विपरीत छ। हामी यो विषय संसद्मा उठाउँछौं। राप्रपाका केन्द्रीय सदस्य मदनकृष्ण श्रेष्ठले भने हतार हतारमा ल्याएको अध्यादेशको विरोध गर्ने पार्टीले निर्णय गरेको बताए। उनले भने, यो लोकतान्त्रिक गणतन्त्रमा जनतालाई सहज हुने किसिमका कानुन निर्माणमा पार्टीले सहयोग गर्छ। हतारमा ल्याइएका अध्यादेश प्रतिहाम्रो विरोध हो। एकीकृत समाजवादीले सरकारले भूमिसम्बन्धी अध्यादेश ल्याएर गिरीबन्धु टिस्टेटको प्लटिङलाई वैध बनाउन खोजेको आरोप लगाएको छ। पार्टीका उपमहासचिव तथा कार्यालय सचिव रामकुमार भट्टराईले सरकारले अध्यादेशमार्फत देश लुट्न खोजिरहेको भन्दै त्यसका विरुद्ध संसद्मा प्रस्तुत हुने बताए। अध्यादेश हेर्दा सामान्य देखिन्छ। तर, कालोबजारीलाई प्रोत्साहन गर्ने गरी आएको छ, उनले भने, सरकारले महँगी बढाएको छ। मुठ्ठीभर व्यापारीको पक्षमा चलेको छ। यसैको प्रतिकारमा हामी संसदमा प्रस्तुत हुने छौं। माओवादीले ओली सरकार बनेपछि प्रचण्ड नेतृत्वको सरकारले अघि बढेको भ्रष्टाचारको फाइल बन्द गराएको, आफू निकटकालाई जोगाएर विपक्षीलाई मात्रै निशाना बनाएको भन्दै खरो रूपमा उत्रिने तयारी गरेको छ। माओवादी उपाध्यक्ष अग्निप्रसाद सापकोटाले सरकार पूर्णरूपमा विपक्षीहरूको घेरामा पर्ने उल्लेख गर्दै भने, सरकारले अहिले अध्यादेश ल्याएको छ। त्यसमा भूमिसम्बन्धी अध्यादेश बदनीयत ढंगले आफ्ना कार्यकर्तालाई जग्गा बाँड्नका लागि ल्याइएको छ। सरकार अहिले आतंकित छ। अब भोलिदेखि विपक्षीहरूले घेराबन्दीमा पर्दै छ। बैठकमा माओवादी अध्यक्ष पुष्पकमल दाहाल प्रचण्ड, नेकपा एसका अध्यक्ष माधवकुमार नेपाल, रास्वपाका कार्यवाहक सभापति डीपी अर्याल, राप्रपाका धु्रवबहादुर प्रधानलगायत उपस्थित थिए। शुक्रबारबाट सञ्चालन हुने संसद् अधिवेशनमा अध्यादेशसहित जनसरोकारका विषयहरू एकमत भएर उठाउने भएका छन्। अध्यादेश ल्याउनुमा सरकारको गलत मनसाय रहेको उल्लेख गर्दै उनले आवश्यक परेर सरकारविरुद्ध सडक आन्दोलन गर्ने चेतावनी सबै विपक्षी दलहरूले दिएका छन्। नयाँ दर्ता विधेयक केके हुन् ? प्रतिनिधिसभा र राष्ट्रियसभामा तीनतीनवटा नयाँ विधेयक दर्ता भएको संसद्का प्रवक्ता एकराम गिरीले जानकारी दिए। प्रतिनिधिसभामा माघ १५ गते सशस्त्र प्रहरी बल, नेपाल नगारिकता (दोस्रो संशोधन) विधेयक २०८१ र नेपाल प्रहरी विधेयक २०८१ दर्ता भएका नयाँ विधेयक हुन्। यस्तै, राष्ट्रियसभामा सामाजिक सञ्जाल विधेयक २०८१ दर्ता भएको छ। पुस २३ मा राष्ट्रिय विधि विज्ञान प्रयोगशाला (स्थापना र सञ्चालन) विधेयक,२०८१ र पुस १ मा पानी जहाज (सञ्चालन तथा व्यवस्थापन) विधेयक २०८१ विधेयक दर्ता भएका छन्। संसद्मा १९ विधेयक विचाराधीन अवस्थामा राष्ट्रियसभामा ४ वटा विधेयक छन् भने प्रतिनिधिसभामा १५ विधेयक विचाराधीन अवस्थामा छन्। संसद् सचिवालयका प्रवक्ता गिरीले १९ विधेयक दर्ता भएर प्रक्रियामा रहेको बताए। विचराधीन अवस्थामा रहेका विधेयक अख्तियार दुरुपयोग अनुसन्धान आयोग (तेस्रो संशोधन) विधेयक २०७७, भ्रष्टाचार निवारण (पहिलो संशोधन) विधेयक २०७७ छन्। यी दुवै विधेयक राष्ट्रियसभाबाट पास भएर प्रतिनिधिसभामा आएका हुन्। केही नेपाल ऐनलाई संशोधन गर्न बनेको विधेयक २०८०, विद्यालय शिक्षा विधेयक २०८०, विद्युत् विधेयक २०८०, भंसार विधेयक २०८०, निर्माणमुखी समाग्री (व्यवस्थापन तथा नियमन) विधेयक २०८० विचराधीन अवस्था छन्। विद्युत् व्यापार ऐन २०८०, सहिद दशरथ चन्द स्वास्थ्य विज्ञान विश्वविद्यालय विधेयक २०८०, संघीय निजामती सेवा विधेयक २०८०, बैंक तथा वित्तिय संख्यासम्बन्धी(पहिलो संशोधन) विधेयक २०८०, जलस्रोत विधेयक २०८१, सुरक्षित कारोबार(पहिलो संशोधन) विधेयक २०८०, धितोपत्रसम्बन्धी (पहिलो संशोधन) विधेयक २०८१ र आर्थिक कार्यविधि तथा वित्तीय उत्तरदायित्व(पहिलो संशोधन) विधेयक २०८१ विचाराधीन अवस्थामा प्रतिनिधिसभामा छन्। मिडिया काउन्सिल विधेयक २०८०, नवीकरणीय ऊर्जा तथा ऊर्जा दक्षतासम्बन्धी विधेयक २०८१, तिलगंगा नेत्र विश्वविद्यालय विधेयक २०८१ र नेपाल कानुन व्यवसायीपरिषद् (दोस्रो संशोधन) विधेयक २०८१ राष्ट्रियसभामा विचाराधीन अवस्थामा छन्। जसमा दुईदुईवटा विधेयक समितिबाट पारित भइसकेका छन्। प्रतिवेदन पेस भएर बसेका तीन विधेयक संसद् सचिवालयका अनुसार तीनवटा विधेयक प्रतिवेदन प्राप्त भएर बसेका छन्। यस्ता विधेयकमा संवैधानिकपरिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक २०७९, विधायनसम्बन्धी विधेयक २०८०, बैंकिक कसुर तथा सजाय विधेयक (दोस्रो संशोधन) २०८० छन्। विधायकसम्बन्धी विधेयकचाहिँ राष्ट्रियसभामा छ। एउटा विधेयक फिर्ता भएको छ। राजनीतिक दलसम्बन्धी (दोस्रो संशोधन)विधेयक २०८० फिर्ता भएको छ। एउटा विधेयक प्रस्तुत मात्र भएको। गैरसरकारी विधेयक राष्ट्रिय मर्यादासम्बन्धी विधेयक २०७९ राष्ट्रिय सभामा प्रस्तुत मात्र भएको छ। तीन विधेयक दर्ता मात्रै औषधि तथा स्वास्थ्य सामग्री (नियमन तथा नियन्त्रण) विधेयक, २०८० (गैरसरकारी), आर्थिक कार्यविधि तथा वित्तीय उत्तरदायित्व (पहिलो संशोधन) विधेयक २०८० दर्ता मात्रै भएका छन्। यी दुवै विधेयक निष्क्रिय छन्। मानव शरीर जल नियन्त्रण तथा सजाय विधेयक,२०८१ (गैरसरकारी) पनि दर्ता मात्रै भएको छ। कसलेकसले पेस गर्दै छन् अध्यादेश ? प्रधानमन्त्री केपी शर्मा ओलीले सुशासन प्रबद्र्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, २०८१ पेस गर्ने छन्। उपप्रधानमन्त्री तथा अर्थमन्त्री विष्णुप्रसाद पौडेलले आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८१, निजीकरण (पहिलो संशोधन) अध्यादेश, २०८१ र आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश, २०८१ पेस गर्ने छन्। भूमि व्यवस्था, सहकारी तथा गरिबी निवारणमन्त्री बलराम अधिकारीले सहकारीसम्बन्धी केही नेपाल ऐनलाई संशोधन गर्ने अध्यादेश, २०८१ र भूमिसम्बन्धी केही नेपाल ऐनलाई संशोधन गर्ने अध्यादेश, २०८१ पेस गरेका छन्। प्रतिनिधिसभामा विधेयकको अवस्था कुल विधेयकहरू ४० (सरकारी ३७ र गैरसरकारी ३) पहिलो अधिवेशनमा दर्ता भएका विधेयकहरू (१०) १ अनुगमन तथा मूल्यांकन विधेयक, २०७६ ( रा स )२ अभिलेख संरक्षण (पहिलो संशोधन) विधेयक, २०७७ (रास)३ खाद्य स्वच्छता तथा गुणस्तर विधेयक, २०७७ (रास)४ सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रबद्र्धनसम्बन्धी केही ऐनलाई संशोधन गर्न बनेको विधेयक, २०७९५ संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०७९६ बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग (तेस्रो संशोधन) विधेयक, २०७९७ सार्वजनिक सेवा प्रसारण विधेयक, २०७७ (रास)८ सुरक्षण मुद्रणसम्बन्धी विधेयक, २०७७ (रा स )९ अख्तियार दुरुपयोग अनुसन्धान आयोग (तेस्रो संशोधन) विधेयक, २०७७ (रास)१० भ्रष्टाचार निवारण (पहिलो संशोधन) विधेयक, २०७७ (रास) दोस्रो अधिवेशनमा दर्ता भएका विधेयकहरू (११) १ केही नेपाल ऐनलाई संशोधन गर्न बनेको विधेयक, २०८० २ आर्थिक विधेयक, २०८०३ विनियोजन विधेयक, २०८०४ राष्ट्र ऋण उठाउने विधेयक, २०८०५ मुलुकी संहितासम्बन्धी केही नेपाल ऐनलाई संशोधन गर्ने विधेयक, २०८० ( रास)६ नेपाल विश्वविद्यालय विधेयक, २०८० (रा स )७ विद्यालय शिक्षा विधेयक, २०८०८ विद्युत् विधेयक, २०८०९ औषधि तथा स्वास्थ्य सामग्री ( नियमन तथा नियन्त्रण) विधेयक, २०८० (गैर सरकारी)१० बैंकिङ कसुर तथा सजाय विधेयक (दोस्रो संशोधन), २०८०११ भन्सार विधेयक, २०८० तेस्रो अधिवेशनमा दर्ता भएका विधेयकहरू (९) १ निर्माणमुखी सामग्री (व्यवस्थापन तथा नियमन) विधेयक, २०८० २ राजनीतिक दलसम्बन्धी (दोस्रो संशोधन) विधेयक, २०८० ३ राष्ट्रिय मर्यादासम्बन्धी विधेयक, २०७९ (रा स) (गैरसरकारी) ४ विद्युतीय व्यापार विधेयक, २०८० (रास)५ सहिद दशरथ चन्द स्वास्थ्य विज्ञान विश्वविद्यालय विधेयक, २०८० (रास) ६ विधायनसम्बन्धी विधेयक, २०८० (रा स )७ संघीय निजामती सेवा विधेयक, २०८०८ बैंक तथा वित्तीय संस्थासम्बन्धी (पहिलो संशोधन) विधेयक, २०८०९ आर्थिक कार्यविधि तथा वित्तीय उत्तरदायित्व (पहिलो संशोधन) विधेयक, २०८० चौथो अधिवेशनमा दर्ता भएका विधेयकहरू (१०) १ आर्थिक विधेयक, २०८१२ विनियोजन विधेयक, २०८१३ राष्ट्र ऋण उठाउने विधेयक, २०८१४ भन्सार महसुल विधेयक, २०८१५ लगानी सहजीकरणसम्बन्धी केही नेपाल ऐनलाई संशोधन गर्ने विधेयक, २०८१ ६ जलस्रोत विधेयक, २०८१७ सुरक्षित कारोबार (पहिलो संशोधन) विधेयक, २०८० (रास)८ मानव शरीर जलन नियन्त्रण तथा सजाय विधेयक, २०८१ (गैरसरकारी) ९ धितोपत्रसम्बन्धी (पहिलो संशोधन) विधेयक, २०८११० आर्थिक कार्यविधि तथा वित्तीय उत्तरदायित्व (पहिलो संशोधन) विधेयक, २०८१ प्रस्तुत मात्र भएका विधेयक (१)१ राष्ट्रिय मर्यादासम्बन्धी विधेयक, २०७९ ( रा स ) (गैरसरकारी) दर्ता मात्र भएका (३) १ औषधि तथा स्वास्थ्य सामग्री (नियमन तथा नियन्त्रण) विधेयक, २०८० (गैरसरकारी) (निष्क्रिय)२ आर्थिक कार्यविधि तथा वित्तीय उत्तरदायित्व (पहिलो संशोधन) विधेयक, २०८० (निष्क्रिय)३ मानव शरीर जलन नियन्त्रण तथा सजाय विधेयक, २०८१ (गैरसरकारी) समितिको प्रतिवेदन पेस भएका ( ३ ) १ संवैधानिकपरिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०७९ २ विधायनसम्बन्धी विधेयक, २०८० (रास)३ बैंकिङ कसुर तथा सजाय विधेयक (दोस्रो संशोधन), २०८० राष्ट्रियसभामा विधेयकको अवस्था सोह्रौं अधिवेशनमा दर्ता भएका विधेयकहरू (४)१ मिडिया काउन्सिल विधेयक, २०८०२ नवीकरणीय ऊर्जा तथा ऊर्जा दक्षतासम्बन्धी विधेयक, २०८१३ तिलगंगा नेत्र विश्वविद्यालय विधेयक, २०८१४ नेपाल कानुन व्यवसायीपरिषद् (दोस्रो संशोधन) विधेयक, २०८१ सत्रौं अधिवेशनमा दर्ता भएका विधेयकहरू (२)१ पानीजहाज (सञ्चालन तथा व्यवस्थापन) विधेयक, २०८१२ राष्ट्रिय विधि विज्ञान प्रयोगशाला (स्थापना र सञ्चालन) विधेयक, २०८१ पहिलो बैठक तयारी के छ ? संसद् सचिवालयले हिउँदे अधिवेशनको पहिलो दिनको कार्यसूची तयार गरेको छ। सभामुखले राष्ट्रपतिबाट आएको अधिवेशन आह्वानसम्बन्धी पत्रको बेहोरा पढेर सुनाएर बैठक सुरुवात हुनेछ। राष्ट्रपतिको कार्यालयबाट प्राप्त प्रधानमन्त्रीको कार्यभार तोकिएको सम्बन्धी पत्रको व्यहोरा पढेर सुनाइने छ। प्रधानमन्त्री तथा मन्त्रिपरिषद्को कार्यालयबाट प्राप्त कार्यभार थपसम्बन्धी पत्रको व्यहोरा पढेर सुनाउने छन्। सभामुख र उपसभामुखको अनुपस्थितमा बैठकको अध्यक्षता गर्ने सदस्यहरूको मनोनयन गरिने पनि प्रवक्ता गिरीले जानकारी दिए। सभामुखले प्रतिनिधिसभा नियमावली, २०७९ को नियम १० बमोजिम बैठकको अध्यक्षता गर्ने सदस्यहरूको मनोनयन गर्ने छन्। पहिलो बैठकमा नै प्रधानमन्त्री केपी शर्मा ओलीदेखि शीर्ष नेताहरू सम्बोधन गर्ने छन्। सरकारले ६ वटा अध्यादेश पेस गर्ने छ।"
बनराका सुकुम्बासीले पाउलान् त लालपुर्जा ?,"काठमाडौं : महोत्तरीको भंगहा नगरपालिका४ थारु टोल बनरास्थित सुकुम्बासीका जग्गा कब्जा गर्ने गैरसुकुम्बासीका लालपुर्जा खारेजीको प्रक्रिया सुरु भएको छ। २५ वर्षअघि तत्कालीन सुकुम्बासी आयोगसँगको सेटिङ मा १८२ परिवारको ४५ बिघा जग्गा गैरसुकुम्बासीको हडपेका थिए। सुकुम्बासीको जग्गा पास गरी गैरसुकुम्बासीले लालपुर्जा बनाएको बनरावासीको आरोप छ। भूमि समस्या समाधान आयोगका अध्यक्ष हरिप्रसाद रिजालले उक्त बस्तीको स्थलगत अवलोकन गर्दै लालपुर्जा छानबिन प्रक्रिया अगाडि बढाइएको बताए। उनले गैरसुकुम्बासीहरूको नाममा बनेका लालपुर्जा खारेज गरिने पनि बताए। सुकुम्बासी समस्या समाधान आयोगका सदस्य गुञ्जबहादुर खड्काका अनुसार गैरसुकुम्बासीलाई वितरण गरिएका लालपुर्जा खारेज गर्न सक्ने अधिकार आयोगको जिल्ला समितिलाई छ। उनले भने, जिल्ला तहबाट लालपुर्जा खारेज गर्ने निर्णय केन्द्रमा पठाउनुपर्छ। आयोगले थप निर्णय गरेर पीडितलाई न्याय दिलाउँछ। पीडितहरू न्याय माग्दै ३८ वर्षदेखि आन्दोलन गर्दै आएका छन्। यसबारे अन्नपूर्ण पोस्ट्ले निरन्तर समाचार छाप्दै आएको छ। भूमि समस्या समाधान आयोग महोत्तरीका अध्यक्ष पीताम्बर महतोले बस्तीको बारेमा अध्ययन गरेर छिट्टै प्रक्रिया पूरा गरी थारुटोल बनराका सुकुम्बासीलाई लालपुर्जा दिने बताए। उनले भने, पीडित बस्तीवासी, स्थानीय सरकार, स्थानीय राजनीतिक दलका प्रतिनिधिहरूसँग छलफल गर्ने तयारी गरेका छौं। अन्यायमा परेका दलित भूमिहीन तथा भूमिहीन सुकुम्बासीहरूलाई जग्गाको स्वामित्व दिलाएर छाड्छौं। यसअघि आयोगमा भूमिहीन दलित, भूमिहीन सुकुम्बासी र अव्यस्थित बसोबासीले दिएका १२ हजार २२९ निवेदनउपर छानबिन सुरु गर्न लागिएको समेत उनले बताए। न्यायको पर्खाइमै बिते ३८ वर्ष पटकपटक आयोग गठन भए पनि थारुटोलका सुकुम्बासी भने थालथलोबाट उठिबास हुने त्रासमा छन्। थारु टोलका सुकुम्बासीहरूले गैरसुकुम्बासीको नाममा वितरण गरिएका लालपुर्जा रद्द गर्नुपर्ने र वास्तविक सुकुम्बासीहरूलाई जग्गाधनी लालपुर्जा दिनुपर्ने माग राख्दै आन्दोलन गर्दै आएका छन्। गत वर्ष थारुटोल बनरावासीले न्यायको माग गर्दै तत्कालीन प्रधानमन्त्री पुष्पकमल दाहाल र गृहमन्त्री नारायणकाजी श्रेष्ठलाई ज्ञापन पत्रसमेत बुझाएका थिए। त्यस बेला सरकारले छानबिन समिति गठन गर्ने बचन दिएको थियो। तर, कुनै काम अघि बढ्ने। अहिले पनि गाउँलेले नचिनेकाजानेका व्यक्तिहरू लालपुर्जा देखाउँदै बस्ती पस्ने गरेको पीडित जितुवा मुसहर बताउँछन्। उनीहरूले सुकुम्बासीलाई उठिबास लगाइदिने धम्की समेत दिएर तर्साउने गरेको उनले सुनाए। बस्तीमा १ हजार २ जना भूमिहीन दलित, भूमिहीन सकुम्बासी बस्छन्। लालपुर्जाको आशामा पाँच पुस्ता बितिसकेको स्थानीयहरूले सुनाए। मेलै भोगचलन गर्दै आएको सडक भित्रको ६ कठ्ठा जग्गाको मूल्य २१ लाखसम्म पुगेको छ, जितुवा मुसहरले भने, यो जग्गामा घर मेरो छ। खेती मैले लगाएको छु। लालपुर्जा लिएर कब्जा गर्न अरू पो आउँछन्। यहाँ बर्सौंदेखि हामी बस्दै आएका छौं। बाहिरका नचिनेका व्यक्तिहरू लालपूर्जा देखाउँदै बस्ती आउने गरेको बताउदै उनले थपे, २१ लाख दे भन्छन्, न दिए घर भत्काएर उठाइदिने धम्की दिन्छन्। हामी गरिबलाई खान अप्ठ्यारो छ , २१ लाख कहाँबाट ल्याउँ ? थारु टोल बस्तीको बिचबाट सदरमुकाम जलेश्वर जाने बर्दिबासपथलैयारौजाजलेश्वर सडक खण्ड विस्तार भएपछि जग्गाको भाउ बढेको छ। यहाँको जग्गा प्रतिकठ्ठा २०३० लाखसम्म बिक्री हुन थालेको छ। बस्तीका जग्गाहरू पास गराएर लालपुर्जा लिएकाहरू बैंकमा धितो राखेर ऋण लिइरहेका छन्। अर्कोतिर बस्तीको जग्गा किनबेच पनि भइरहेको स्थानीय वीरबहादुर सिंहले बताए। उनले भने, अब सरकारले हामीलाई न्याय दिनै पर्छ। किन भने यसपटक बनेको भूमि आयोग अन्तिम आयोग हो भनेर भनिएको छ। भूमिहीन दलित, भूमिहीन सुकुम्बासी र अव्यवस्थित बसोबासीलाई लालपुर्जा वितरण गर्न कात्तिक १३ गते मन्त्रिपरिषद्ले हरिप्रसाद रिजालको अध्यक्षतामा भूमि समस्या समाधान आयोग गठन गरेको थियो। पुस २९ गते आयोगका जिल्ला अध्यक्षहरूले सपथ लिएका थिए।"
बजेट सुनिश्चित नहुँदा बुढीगंगा अलपत्र,"अछाम : निर्माणाधीन २० मेगावाटको बुढीगंगा जलविद्युत् आयोजनाको काम अगाडि बढ्न सकेको छैन । जिल्लाको बहुप्रतीक्षित र बहुचर्चित जलविद्युत् आयोजनाको कामले गति लिन नसकेको हो । नेपाल सरकार अर्थ मन्त्रालयबाट बजेट सुनिश्चितता नहुँदा आयोजनाको काम सुरु हुन सकेको छैन । आयोजना बजेट सुनिश्चितताको पर्खाइमा छ । आयोजना खाडी मुलुक कतार र साउदी अरबको ऋण लगानीमा नेपाल सरकारले निर्माण गर्न लागेको हो । अर्धजलाशयुक्त आयोजना निर्माणका लागि सन् २०१४ जुन १८ मा साउदी फन्ड फर अरब डेभलपमेन्टसँग ६ अर्ब रुपैयाँ ऋण सम्झौता भइसकेको छ । आयोजना निर्माणका लागि अर्थ मन्त्रालयले दुई अर्ब रुपैयाँ बजेटको सुनिश्चितता गर्नुपर्ने आयोजना प्रमुख स्वतन्त्रकुमार कर्णले बताए । उनले भने, बजेट सुनिश्चितताको पर्र्खाइमा छौं, अर्थ मन्त्रालयले दुई अर्ब रुपैयाँ बजेट चार वर्षभित्र खर्च गर्ने गरी सुनिश्चितता गर्नु पर्नेछ । त्यसैलाई पर्खेर बसेका छौं, बर्सेनि फाइल अर्थमा बुझाउने गरेका छौं, आयोजनाको काम अगाडि बढ्न सकेको छैन । दातृ निकायसँग यही पुस २५ गते छलफल भएको छ, बजेट अभावमा आयोजना नरोकिने आश्वासन पाएका छौं । नेपाल सरकारबाट स्रोत सुनिश्चितताको ग्रिन सिग्नल पाए मात्र काम अगाडि बढाउने तयारी रहेको कर्णले बताए । करिब १९ करोड ९१ लाख ३३ हजार रुपैयाँ लागतमा अस्ट्रेलियन कम्पनी स्मेक इन्टरनेसनल प्रालि र नेपालको कम्पनी उदय कन्सल्टेन्सीले आयोजनाको डीपीआर तयार पारेका छन् । यी दुई कम्पनीसँग २०७२ असारमा सम्झौता भई २०७३ मा पुसमा डीपीआर तयार पार्ने जिम्मा पाएका थिए । सम्झौता अवधिभन्दा ६ वर्ष ढिला गरी डीपीआर तयार पारेका हुन् । आयोजनाको २०५२ सालदेखि अध्ययन सुरु भएको हो । २९ वर्षको अवधिसम्म पनि सोचेअनुरूप कामको प्रगति देखिँदैन । ड्यामयुक्त ३५ मेगावाट क्षमताको दार्चुलाको चमेलिया जलविद्युुत् आयोजना पछि सुदूरपश्चिम प्रदेशमा बूढीगंगा नदीमा रन अफ रिभर प्रणालीमा २० मेगावाटको जलविद्युत् आयोजनाको निर्माण सुरु भएको हो । साँफेबगर नगरपालिका १० घुघुरकोट ठाँटीका स्थानीय जयन्ती बोगटीले आफ्नै ठाउँमा उत्पादित बिजुली बाल्न आशामा यहाँका स्थानीय रहेको बताइन् । उनले भनिन्, कार्यालय भवनदेखि केही भौतिक संरचनाहरू बनेका छन् । जग्गा अधिग्रहणका क्रममा पनि यहाँका स्थानीयहरूले निकै सहज तरिकाले सहयोग गरेका थिए । तर जुन गतिमा काम हुनुपर्ने हो, त्यो हुन सकेको छैन । यहाँका नेताहरूको पहुँच केन्द्रमा नपुग्दा अर्थ मन्त्रालयमा काम रोकिएको बोगटीले बताइन् । यो आयोजनाका लागि सिभिल तथा हाइड्रो मेकानिकल वक्र्स लट१, इलेक्ट्रो मेकानिकल वक्र्स लट२ र प्रसारण लाइन तथा सबस्टेसन लट३ गरी ३ छुट्टाछुट्टै प्याकेजमा निर्माण गर्ने गरी बहुवर्षीय ठेक्कामा जाने तय गरिएको छ । आयोजनाको निर्माण सम्पन्न लागत १० अर्ब ३३ करोड रुपैयाँ रहेको छ । साँफेबगर नगरपालिका १० ठाँटीमा रहेको आयोजनाको कार्यालयबाट प्रभावित क्षेत्रका समुदायहरूका कार्यक्रमहरू मात्र सञ्चालनमा रहेका आयोजना प्रमुख कर्णले बताए । सामुदायिक सहयोग कार्यक्रमअन्र्तगत खानेपानी, सिँचाइ, विद्यालय भवन, शौचालय, घेरा पर्खालजस्ता ससाना निर्माणका कार्यक्रमहरू आयोजनामार्फत निरन्तर भइरहेको कर्णले बताए । हालसम्म आयोजनामार्फत आयोजना भवन तथा आवास गृह, क्याम्प साइड, सबस्टेसन, सबस्टेसन पहँुच मार्ग, ३ सय २७ रोपनी जग्गा अधिग्रहण, सर्ज ट्यांक, पहँुच मार्ग, पावर हाउस, पावर हाउस पहँुचका लागि पुल निर्माण, विस्फोटक पदार्थ भण्डारका लागि बंकर घर निर्माण, निर्माण सुपरिवेक्षणमा लागि परामर्श, आर्मी क्याम्प निर्माण सम्पन्न गरिएको प्रमुख कर्णले जानकारी दिए । उत्पादित विद्युत् साँफेबगरपहलमानपुर १३२ केभी प्रसारण लाइनबाट कैलालीको पहलमानपुरमा रहेको सबस्टेसनमा जोडिनेछ । ८१७० किलोमिटर लामो प्रसारण लाइन साँफेबगर, डोटी हुँदै कैलालीको पहलमानपुरसम्म पुग्ने आयोजनाले जनाएको छ । अछामको विकासका लागि मेरुदण्ड मानिएको आयोजनाको निर्माण सम्पन्न गर्ने मिति पटकपटक सारिँदै आएको छ ।"
"सत्तामा हुँदा एउटा कुरा, प्रतिपक्षमा हुँदा अर्को कुरा बोल्नु उपयुक्त हुँदैन : सिटौला","काठमाडौं : नेपाली कांग्रेसका नेता कृष्णप्रसाद सिटौलाले पार्टीको संकुचित भावनाले माथि उठेर काम गर्न सक्नुपर्ने बताएका छन्। राष्ट्रियसभाको आजदेखि सुरु भएको हिउँदे अधिवेशनलाई सम्बोधन गर्दै नेता सिटौलाले एकताबद्ध रुपमा हिँड्न सक्नुपर्ने बताएका हुन्। उनले सहमति, सहकार्य र एकताको भावनाले मात्र देश निर्माणको अभियानमा काम गर्नसक्ने धारणा राखे। संविधानको कमजोरीलाई सुधार गरेर अघि बढ्नुपर्ने धारणा राखे। उनले सत्तामा रहँदा एउटा कुरा तथा प्रतिपक्षमा हुँदा अर्को कुरा बोल्नु उपयुक्त नभएको धारणा राखे। सिटौलाले सबैले आफूले गरेको कामको मूल्याङ्कन र समीक्षा गर्नुपर्ने भन्दै सत्तामा रहदा एउटा कुरा र प्रतिपक्षीमा रहदा अर्को कुरा गर्नु उचित नभएको बताए। सिटौलाले संघीयताबमोजिम अधिकारको विकेन्द्रीकरण हुन नसकेको गुनासो गरे।"
राष्ट्रिय सभामा अध्यादेशहरू पेस,"काठमाडौं : सरकारले राष्ट्रियसभामा विभिन्न अध्यादेशहरू पेस गरेको छ। शुक्रबार बसेको राष्ट्रियसभाको बैठकमा प्रधानमन्त्री केपी शर्मा ओलीका तर्फबाट सञ्चार तथा सूचना प्रविधिमन्त्री पृथ्वीसुब्बा गुरुङले सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, २०८१ सभासमक्ष पेस गरे। त्यस्तै उपप्रधान एवं अर्थमन्त्री विष्णुप्रसाद पौडेलले आर्थिक कार्यविधि तथा वित्तीय उत्तरदायित्व (पहिलो संशोधन)अध्यादेश, २०८१ निजीकरण (पहिलो संशोधन) अध्यादेश, २०८१ र आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश, २०८१ सभासमक्ष पेस गरे। त्यस्तै भूमि व्यवस्था, सहकारी तथा गरिबी निवारणमन्त्री बलराम अधिकारीले सहकारीसम्बन्धी केही नेपाल ऐनलाई संशोधन गर्ने अध्यादेश, २०८१ र भूमि सम्बन्धी केही नेपाल ऐनलाई संशोधन गर्ने अध्यादेश, २०८१ सभासमक्ष पेस गरे। राष्ट्रियसभाको अर्को बैठक माघ २० गते बोलाइएको छ।"
सरकारले ल्याएका अध्यादेशहरू प्रतिनिधिसभामा पेस,"काठमाडौं : सरकारले ल्याएका विभिन्न अध्यादेशहरू प्रतिनिधिसभामा टेबुल भएको छ। शुक्रबार बसेको प्रतिनिधिसभाको बैठकमा प्रधानमन्त्री केपी शर्मा ओलीका तर्फबाट सञ्चार तथा सूचना प्रविधिमन्त्री पृथ्वीसुब्बा गुरुङले सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, २०८१ सभासमक्ष पेस गरे। त्यस्तै उपप्रधान एवं अर्थमन्त्री विष्णुप्रसाद पौडेलले आर्थिक कार्यविधि तथा वित्तीय उत्तरदायित्व (पहिलो संशोधन)अध्यादेश, २०८१ निजीकरण (पहिलो संशोधन) अध्यादेश, २०८१ र आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश, २०८१ सभासमक्ष पेस गरे। त्यस्तै भूमि व्यवस्था, सहकारी तथा गरिबी निवारणमन्त्री बलराम अधिकारीले सहकारीसम्बन्धी केही नेपाल ऐनलाई संशोधन गर्ने अध्यादेश, २०८१ र भूमि सम्बन्धी केही नेपाल ऐनलाई संशोधन गर्ने अध्यादेश, २०८१ सभासमक्ष पेस गरे। प्रतिनिधिसाको अर्को बैठक माघ २४ गते दिउँसो १ बजे बोलाइएको छ।"
एकीकृत समाजवादीलाई एमालेको व्यङ्ग्य : अध्यादेशबाट जन्मिएको पार्टी अध्यादेश ठिक छैन भन्छ,"भट्टराईले भने,रास्वपा साथीहरूलाई भन्छु, तपाईंहरूले उठाएको मुद्दा सरकारलाई होइन शिशिर खनाललाई सोध्नुस्। उहाँले सही गरेको प्रतिवेदनमा सरकारप्रति औँला उठाउनुपर्ने आवश्यकता देख्दिनँ। काठमाडौं : नेकपा एमालेका सचिव योगेश भट्टराईले संसद्ले सर्वसम्मत स्वीकार गरेको सहकारी ठगीसम्बन्धी संसदीय छानबिन समितिको प्रतिवेदन कार्यान्वयनमा प्रश्न उठाउनु गलत भएको दाबी गरेका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै भट्टराईले रास्वपालाई प्रतिवेदन कार्यान्वयन विषयमा सरकारभन्दा आफ्ना सांसद शिशिर खनालसँग सोध्न सुझाव दिएका हुन्। सहकारी सम्बन्धी कारबाहीको कुरा संसद्ले दिएको निर्देशन हो, माननीय सूर्य थापाको समितिको प्रतिवेदन कार्यान्वयन गर्ने सर्वसम्मत निर्णय भएको हो, भट्टराईले भने,रास्वपा साथीहरूलाई भन्छु, तपाईंहरूले उठाएको मुद्दा सरकारलाई होइन शिशिर खनाललाई सोध्नुस्। उहाँले सही गरेको प्रतिवेदनमा सरकारप्रति औँला उठाउनुपर्ने आवश्यकता देख्दिनँ। सांसद भट्टराईले दुई जना सांसदबाहेकले अध्यादेशको विरोध गर्नु नौटंकी हुने उल्लेख गरे। उनले संसदीय व्यवस्था भएका मुलुकमा अध्यादेश ल्याउनु संवैधानिक प्रक्रिया भएको उल्लेख गरे। उनले माओवादी केन्द्रका अध्यक्ष पुष्पकमल दाहाल 'प्रचण्ड' प्रधानमन्त्री भएको बेलामा ७९ को निर्वाचनपछि ३ पटक अध्यादेश ल्याएको बताए। उनले अध्यादेशका कन्टेन्टमा असहमति भए प्रतिस्थापन विधेयक ल्याउन प्रचण्डलाई सुझाव दिए। उनले भने,प्रतिस्थापन विधेयक तपाईंकै नामबाट आओस्, छलफल गर्न तयार छौं। भट्टराईले माधवकुमार नेपालको नेकपा एकीकृत समाजवादीप्रति कटाक्ष गरेका छन्। २०७८ को अध्यादेशको स्मरण गर्दै सांसद भट्टराईले एमाले फुटाउन अध्यादेश ल्याइएकाले अध्यादेशबाट जन्मिएको पार्टीले अहिले अध्यादेश गलत भनिरहेको भन्दै व्यङ्ग्य गरे। आज मलाई अचम्म त यो कुरामा लागिरहेको छ कि जुन अध्यादेशबाट जन्मिएको पार्टी हो त्यो पार्टी अध्यादेश ठिक छैन भनिरहेको छ, भट्टराईले भने, अध्यादेशबाट जन्मिएको छ, अध्यादेश नै ठिक छैन भनिरहेको छ। यो चाहिँ अचम्म हुन लागेको छ नेपालमा। सरकार गठनका क्रममा नेपाली कांग्रेस र एमालेबीच भएको सातबुँदे सहमतिमा संविधान संशोधनको विषयलाई अगाडि सारिएको उनले बताए। भट्टराईले वर्तमान सरकारले राष्ट्रियस्वरुप ग्रहण गरेकाले जनतामा आशा जगाउने काम र अर्थतन्त्रमा सुधार भएको दाबी गरे।"
सरकारका काममा आलोचना गर्ने ठाउँ नभएपछि हावा कुरा गरेर भ्रम फिजाउन खोजिँदैछ,"काठमाडौं : प्रधानमन्त्री केपी शर्मा ओलीले सरकारका काममा आलोचना गर्ने ठाउँ नभएपछि विपक्षीले काल्पनिक कुराहरूको आश्रय लिन थालेको बताएका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै प्रधानमन्त्री ओलीले संसद् सरकार र प्रतिपक्ष दुवैको भएको बताएका हुन्। यो हामी सबैको संसद हो यस सदनमा हामी कोही सरकार पक्ष छौं, कोही प्रतिपक्ष छौं। यो हामीले रोजेर ल्याएको प्रणाली होबहुदलीय प्रणाली, सत्तापक्ष र प्रतिपक्ष हुने प्रणाली, संवैधानिक सत्तापक्ष र संवैधानिक प्रतिपक्ष हुने प्रणाली। जनताका हितमा, राष्ट्रलाई अलमलबाट तीव्र गतिको विकासमा लैजान कोही पनि प्रतिपक्ष हुनै पर्दैन, यस काममा हामी सबै मिलेर अगाडि बढौं भन्ने म आग्रह गर्न चाहन्छु। संसद्को यस अधिवेशनले आवश्यक नयाँ कानुन दिएर विकासको रफ्तारलाई तीव्रता दिन नयाँ रेकर्ड राख्ने छ भन्ने मेरो विश्वास छ। उनले भने,अघि पनि धेरै पटक म यहाँ सुनेंसंसद प्रतिपक्षको हो भनेर। अनि सत्तापक्षको यो के हो त रु यो हामी सबैको संसद हो। हामी सबैले विचार व्यक्त गर्ने संसद हो। हामी विचारहरु ल्याउँछौं, हामी छलफलहरु गर्छौ। खासगरी प्रस्तावहरु, विधेयकहरु सबै सरकारले ल्याउँछ। त्यसकारण यो प्रतिपक्षीको संसद हो, सरकारले ल्याउन पाउँदैन भन्ने कुरा हुँदैन। उनले सरकारले सदनलाई विजनेश दिने बताए। उनले भने,सरकारको होविधेयकहरू सरकारले ल्याउँछ। सदनलाई विजनेश दिने काम सरकारको हो। हामी सबैले थितिविधि नियम अनुसार सदन चलाउँछौं र आफ्ना अभिव्यक्तिहरु राख्छौं। मलाई एउटा कुरामा सन्तोष लागेको छ, सरकारले कुनै आलोचनायोग्य काम गरेको पाइएन। सन्तोषजनक काम नगरेको भन्ने कुनै कतैबाट आलोचना उठेको पाइएन। बरु हावादारी कुराहरु बजारमा छरेको पाइयो। स्वीट्जरल्याण्ड बैंकमा यति अरव डलर लुकाएर राखेको छ, श्रीमतीका नाममा लुकाएर राखेको छ, अर्को टेलिकममा यति अर्व लुकाएर राखेछ, यस्ता खालका झुटहरु, यसमा यति खाएको छ भन्ने, तिनी मान्छेहरु पनि कराइराखेका छन्, जो सुन भनेर पशुपतिमा पित्तल चढायो भनेर छानबिन गराउने मान्छेहरु पनि अहिले कराइराखेको सुन्छु। यस्तै हावा कुरा गरेर भ्रम फिजाउने कामहरू भएको देख्दा सरकारका काममा आलोचना गर्ने कुनै ठाउँ रहिनछ। त्यसैकारण यस्तै काल्पनिक कुराहरुको आश्रय लिनुपर्यो।प्रधानमन्त्री ओलीले थपे,म सरकारका कामकारबाहीहरुको रचनात्मक आलोचना होस् भन्ने चाहन्छु, सरकारलाई गल्ती गर्नबाट रोक्न आलोचना, टिप्पणीहरुको आवश्यकता हुन्छ र प्रतिपक्षले यस्ता कुराहरुमा खवरदारी गर्छ र गर्नु पर्दछ कि सरकार यस्ता गल्ती गर्दै छ, यो गल्ती नगरोस् भनेर। तर चरित्र हत्या गर्नका लागि यस्ता कपोकल्पित, झुटा, निराधार, हुनै नसक्नेखालका अफवाहहरुको सिर्जना गर्नु र तिनीहरुको गीत गाएर कुद्नु यो अनुचित पनि छ, यो संसदीय प्रणाली, लोकतान्त्रिक प्रणाली र हाम्रो राजनीतिक दलहरुको आफ्नै मर्याद र गरिमाभन्दा विपरीत छ। उनले आफूले भ्रष्टाचार नगर्ने र गर्न पनि नदिने दोहोर्याए। म फेरि पनि दावासाथ भन्छु, दुनियाँको अगाडि उभिएर भन्न चाहन्छु, म भ्रष्टाचार गर्दिनँ, गर्न दिन्नँ। कसैसँग दम छ भने भ्रष्टाचार गरेको कुनै पनि मात्रामा, कुनै पनि ठाउँमा, कुनै पनि सन्दर्भमा भ्रष्टाचार गरेको एउटा कुरा ल्याओस्। असम्बन्धित कुराहरुलाई जोडेर यस्ता कुराहरु त्यति सान्दर्भिक हुँदैनन्। ओलीले भने, यो संसदको पाँचौ अधिवेशन अत्यन्तै ओजनदार होस्, यो झुटा आरोप, प्रत्यारोपमा सीमित नहोस्, त्यस्ता कुराहरु नउठुन्, यसले देश र जनताको हितको पक्षमा, सार्वभौमसत्ताको पक्षमा, राष्ट्रिय हितको पक्षमा, जनताको खुसालीको पक्षमा, देशको सुशासनको पक्षमा जमेर छलफल गरोस् र सरकारलाई गम्भीर सुझावहरु देओस्। म त्यो अपेक्षा गर्न चाहन्छु।"
"मधेस केन्द्रित ८ दलीय कार्यदलले सुरू गर्यो काम, ड्राफ्ट कमिटी गठन","काठमाडौं : मधेस केन्द्रित ८ दलीय मोर्चाको कार्यदलले आचारसंहितका साथै एजेन्डा बनाउन ड्राफ्ट कमिटी गठन गरेको छ। सिंहदरबारमा शुक्रबार बसेको कार्यदल बैठकले ८ दलीय मोर्चाको नाम, एजेन्डा, आचारसंहितालगायत बनाउनका लागि तीन सदस्यीय ड्राफ्ट कमिटी गठन गर्ने निर्णय गरेको लोसपाका नेता लक्ष्मणलाल कर्णले जानकारी दिए। ड्राफ्ट कमिटीले खाका तयार गरेपछि कार्यदलमा छलफल गरेर पारित गर्ने उनले बताए। कादलबाट पारित भएपछि मधेस केन्द्रित ८ दलको शीर्ष तहमा प्रस्तुत गरी आवश्यक निर्णय लिइने कर्णले बताए। यसअघि बिहीबार बसेको ८ राजनीतिक दलको बैठकले सहकार्यको वातावरण निर्माण गर्न र मोर्चालाई बलियो बनाउन कार्यदल गठन गर्ने निर्णय गरेको थियो। कार्यदलमा जसपा नेपालबाट मनिष सुमन, लोसपाबाट लक्ष्मणलाल कर्ण, जनमतबाट शरद सिंह यादव, जसपाबाट मोहम्मद इस्तियाक राई, नागरिक उन्मुक्तिबाट गंगाराम चौधरी, जनता प्रगतिशील पार्टीबाट शिवजी यादव र तमलोपाबाट ब्रजेस सिंह रहेका छन्।"
संविधानको अन्तर्वस्तुलाई प्रहार गर्ने अभिशायले संशोधन गर्न खोजियो : माओवादी केन्द्र,काठमाडौं : नेकपा माओवादी केन्द्रका वरिष्ठ उपाध्यक्ष नारायणकाजी श्रेष्ठले संविधानको सकारात्मक अन्तर्वस्तुलाई प्रहार गर्ने अभिशायले संविधान संशोधन गर्न खोजिएको बताएका छन्। राष्ट्रियसभाको हिउँदे अधिवेशनलाई सम्बोधन गर्दै सांसद श्रेष्ठले सत्तारुढ दलका नेताहरुले नै दुईदलीय व्यवस्थाको पक्षमा खुलेर लागेको अवस्थामा देश निरंकुशतामा जान सक्ने संकेत देखिएको बताएका हुन्। उनले शान्ति प्रक्रियाका बाँकी कामलाई निष्कर्षमा पुराउनका लागि सरकार गम्भीर नदेखिएको बताए। छिटो सिफारिस समिति गठन गरेर संक्रमणकालीन न्यायसँग सम्बन्धित समितिलाई पूर्णता दिन उनले माग गरे। उनले सामाजिक सञ्जालसम्बन्धी विधेयकले नागरिकलाई आतंकित पारेको बताए। सामाजिक सञ्जाललाई नियमन गर्न जरुरी भएपनि बोल्नै नपाउने गरि नियन्त्रण गर्न खोज्दा नागरिक आतंकित भएको बताए। प्रस्तावित सामाजिक सञ्जालसम्बन्धी विधेयकले निरंकुशताको झल्को दिएको उनले बताए ।
भुटानीदेखि गिरिबन्धुसम्मको छिनोफानो अब हामी गर्छौं : स्वर्णिम वाग्ले,"काठमाडौं : राष्ट्रिय स्वतन्त्र पार्टीका सांसद स्वर्णिम वाग्लेले सरकारविरुद्ध सशक्त ढंगले अगाडि बढ्ने बताएका छन्। हिउँदे अधिवेशनको पहिलो बैठकमा बोल्दै सांसद वाग्लेले पार्टी सभापति रवि लामिछानेमाथि सिंगो राज्य प्रतिशोध र पूर्वग्रहका साथ खनिएको बताए। लामिछानेमाथि लगाईएको निलम्बनप्रति आपत्ती जनाउँदै सरकारले बदला लिन लामिछानेमाथि अनेक खालका मुद्दा चलाएको भन्दै आक्रोश व्यक्त गरे। वाग्लेले संसदीय छानविन समितिको प्रतिवेदनमा लामिछानेको नाम उल्लेख नभएपनि जवरजस्त संगठीत अपराधका नाममा फसाउने काम भएको धारणा राखे । यो सरकार विधिको शासन विपरीत गइरहेको उनको आरोप छ। 'सरकारले बदला लिन पार्टी सभापति रवि लामिछानेलाई हिरासतमा राखेको हो। पाँचपाँचवटा जिल्लामा प्रमाण जुटाएर केन्द्रमै सीआईबीले अनुसन्धान गर्न सक्थ्यो । तर बदला लिन नै सभापति लामिछानेलाई पाँच जिल्ला घुमाइयो,'उनले भने,'लामो समय दु:ख दिनका लागि संगठित अपराधको मुद्दा लगाइयो।' उनले अब न्यायिक आयोग गठनको आफ्नो प्रमुख माग हुने बताए। 'नेपालको जाँचबुझ आयोग ऐन २०२६ छ। हाम्रो अब चीरस्थायी माग हुनेछ। नेपालको पूर्वप्रधानन्यायाधीश वा न्यायाधीशको अध्यक्षतामा एउटा न्यायिक आयोग गठन हुनुपर्नेछ। सबै राजकीय पद ग्रहण गरेका नेताहरूको सम्पत्ति छानबिन गर्ने गरेर हामी अगाडि जानुपर्नेछ,'उनले भने,'अहिले चलनचल्तीमा आएका सबै काण्डहरूको पनि एकएक संसदीय छानबिन समिति माग्ने वाला छौं। भुटानीदेखि कम्बोडियासम्म, वाइडबडीदेखि एनसेलसम्म ,बालुवाटारदेखि गिरिबन्धुसम्म यी सबैको छिनोफानो अब हामीले गर्नुपर्नेछ।' उनले दुईतिहाइको सामथ्र्य भएको वर्तमान सरकारले विधिको शासन स्थापीत गर्न नसकेको बताए । उनले अध्यादेशलाई नियमित लयको रुपमा प्रस्तुत गर्न खोज्नु आपत्तीजनक रहेको धारणा व्यक्त गरे। सहकारी ठगी प्रकरणमा लामिछाने कास्की,काठमाडौं र रुपन्देही जिल्ला अदालतबाट धरौटीमा रिहा भएका छन्। सहकारीको रकम अपचलन मुद्दामा कास्कीबाट ६५ लाख,काठमाडौंबाट ६० लाख र रुपन्देहीबाट १ करोड धरौटी बुझाएर उनी रिहा भएका हुन्।"
ठूला दल मिलेर बनेको सरकारले डेलिभरी दिन सकेन : राजेन्द्र लिङ्देन,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले दुई ठूला दल मिलेर बनेको सरकारले डेलिभरी दिन नसकेको आरोप लगाएका छन्। शुक्रबार प्रतिनिधिसभा बैठकमा बोल्दै अध्यक्ष लिङ्देनले सरकारको काम निराशाजनक रहेको बताए। 'साढे ६ महिनाको सरकारको काम निराशाजनक छ। दुई ठूला दल मिलेर बनेको सरकारले डेलिभरी दिनुपर्छ। तर, अहिलेसम्म त्यस्तो केही देखिएको छैन। सरकारको काम भ्रष्टाचार र भ्रष्टाचारीको संरक्षणमै बितेको छ,' उनले भने। उनले प्रधानमन्त्री केपी शर्मा ओलीले आफू आएपछि थुप्रै काममा ब्रेक थ्रु भएको बताए पनि त्यसलाई उपलब्धि मान्न नसकिने उनको भनाइ छ। 'प्रधानमन्त्रीको भाषणमा हामीले थुप्रै ब्रेक थ्रु भएको सुन्यौं। तेस्रो मुलुकसँग विद्युत व्यापार प्रारम्भ भएको भनेर सुन्यौं। के यो सरकार नभएको भए सिद्धबाबा सुरुङ मार्गको ब्रेक थ्रु हुँदैनथ्यो?,' उनले प्रश्न गरे। उनले नियमित कामलाई पनि सरकारले उपलब्धि मान्न थालेको भन्दै आपत्ति जनाए। 'कांग्रेसएमाले मिलेर बनेको सरकारको उपलब्धि यही हो? यही हो भने यो मुलुकमा सरकार छैन भन्दा पनि हुन्छ। नियमित कुरालाई पनि उपलब्धि भन्ने हो भने के हुन्छ,' उनले भने। उनले सुशासन र जनताका सबालमा के काम भएको हो भन्ने सरकारलाई प्रश्न पनि गरे। 'जनतालाई आशा जगाउने सरकारले काम के गर्यो? अर्थतन्त्रमा के सुधार भयो? विदेशी मुद्रा सञ्जिति सरकारका कारण थुप्रेको हो? कि हाम्रा युवाहरूको कारणले हो। बरु आएको पैसा पनि किन खर्च भएन?,' उनले प्रश्न गरे। उनले प्रधानमन्त्री ओलीले पनि भ्रष्टाचारको पक्षमा वकालत गरेको दबी गरे। उनले प्रधानमन्त्री ओलीलाई आफू वरपर भइरहेको भ्रष्टाचार नियालेर हेर्न आग्रह गरेका थिए। 'कुन व्यापारीकोमा छापा मार्नुभयो भने बिल बिनाको सामान भेटिँदैन? सरकारले त्यही व्यापारीबाट पैसा उठाउने काम गरिरहेको छ। विभिन्न नियुक्तिहरूमा करोड करोड उठाइरहेका छन्,' उनले भने, 'प्रधानमन्त्रीज्यु, तपाइँले के गर्नुहुन्छ थाहा छैन। तपाइँ वरपरकाले भ्रष्टाचार गरिरहेका छन्।' उनले अहिलेको प्रणालीले काम गर्न छाडेको भन्दै प्रत्यक्ष कार्यकारी प्रधानमन्त्रीय प्रणालीमा जानुपर्ने बतएका थिए।"
प्रचण्डको अवसरवादी चरित्रको कारण कांग्रेस र एमाले एक ठाउँमा : उपाध्यक्ष ज्ञवाली,"रामेछाप : नेकपा एमालेका उपाध्यक्ष युवराज ज्ञवालीले अहिले संयुक्त सरकार भएपनि कांग्रेसलाई हेर्ने एमालेको प्रष्ट दृष्टिकोण रहेको बताएका छन्। नेकपा एमाले रामेछापले आयोजना गरेको जिल्लास्तरीय प्रशिक्षण कार्यक्रमको शुक्रबार उद्घाटन गर्दै ज्ञवालीले कांग्रेस र एमालेको सरकार देशको परिस्थितिको बाध्यात्मक बाटो भएको बताएका हुन्। उनले भने, एमाले र कांग्रेस फरक बिचार बोक्ने राजनीतिक दल हुन्, कांग्रेस पुँजीवादीको पार्टी हो, एमाले समाजवादी पार्टी हो, निर्वाचनमा एमाले र कांग्रेस प्रतिस्पर्धी शक्ति हुन् भन्ने कुरा एमाले र कांग्रेसका नेताहरूले स्पष्ट रूपमा बुझेको छन्, हाम्रो प्रतिस्पर्धी कांग्रेस नै हो, यसलाई हामीले बिर्सनु हुँदैन। उनले प्रचण्डको अवसरवादी चरित्रको कारण कांग्रेस र एमाले एक ठाउँमा उभिने वातावरण बनेको बताए। प्रचण्डको धोका र अस्थिरतामा खेल्ने प्रवृत्तिबाट दिक्क भएका कांग्रेस सभापति शेरबहादुर देउवाले एमालेलाई सरकारको नेतृत्व लिन आग्रह गरेको उनको भनाई छ। कांग्रेस सभापति शेरबहादुर देउवाले एमाले अध्यक्षलाई तपाईँ प्रधानमन्त्री बनिदिनुस् भन्ने अवस्था प्रचण्डकै कारण सिर्जना भयो, कांग्रेस सभापति शेरबहादुर देउवा आफैँ एमाले अध्यक्ष केपी शर्मा ओलीको घरमा गएर दुई वर्षको लागि प्रधानमन्त्री बनिदिनुस् भनेर भनेपछि हाम्रो अध्यक्ष प्रधानमन्त्री बन्न तयार हुनुभएको हो, उनले भने। देशको राजनीतिक अस्थिरता अन्त्य गर्नको लागि एमाले सरकारमा गएको उनको दाबी छ।उनले भने,राष्ट्रिय दल समेत बन्ने नसकेर जम्मा १० सिट ल्याएका माधव नेपाल समेत प्रधानमन्त्री हुने लाइनमा बसेपछि स्थिर सरकार बनाउन एमाले सरकारमा जानु पर्ने स्थिति आयो। एमाले अध्यक्ष केपी ओलीका कुनै कमजोरी फेला पार्न नसकेका कारण उनको विरुद्ध भ्रामक प्रचार भइरहेको उनको भनाई छ। ज्ञवालीले अन्तराष्ट्रिय सन्दर्भमा भूराजनीतिक अवस्था नेपालको लागि केही जटिल बन्दै गएको बताए। दक्षिणको भारतमा पुँजीवादी शासन व्यवस्था र उत्तरको चीनमा समाजवादी शासन व्यवस्था भएकोले दुई देश बिचमा रहेको नेपाललाई सन्तुलन कायम गर्ने कुरा निक्कै जटिल भएको ज्ञवालीको धारणा छ। उनले भने,अब केही वर्षमा चीन विश्वको पहिलो, अमेरिका दोस्रो र भारत तेस्रो शक्ति बन्ने स्थिति बन्दै गएको छ, उहाँले भन्नुभयो। नेपाल जस्तो देशले यस्ता शक्तिसँग कसरी समान सम्बन्ध कायम गर्ने कुरा निक्कै चुनौतीपूर्ण छ।"
सरकारले सामाजिक सञ्जाललाई नियमनको नाममा नियन्त्रण गर्न खोज्यो : विश्वप्रकाश शर्मा,काठमाडौं : नेपाली कांग्रेसका महामन्त्री विश्वप्रकाश शर्माले सामाजिक सञ्जाललाई नियमनको नाममा नियन्त्रण गर्न खोज्नु उचित नभएको बताएका छन्। शुक्रबार संसद भवन नयाँ बानेश्वरमा सञ्चारकर्मीसँग कुरा गर्दै शर्माले सामाजिक सञ्जाललाई नियमनको नाममा नियन्त्रण गर्न खोज्ने कामको कांग्रेसले संसदमा साथ नदिने र संस्थागत रूपमा यसको भारी नबोक्ने बताए। अभिव्यक्ति स्वतन्त्रता कुण्ठित गर्ने विधेयकलाई स्वीकार गर्न नसकिने उनको भनाइ छ। उनले सामाजिक सञ्जाल नियमनसम्बन्धी विधेयकमा सर्वपक्षीय छलफल गर्दै संशोधनका साथ अघि बढाउनुपर्ने बताए। उनले संसद नचलेका बेलमा सरकारले अध्यादेश ल्याउनसक्ने भन्दै अध्यादेश ल्याउँदैमा विरोध गरिहाल्नु नपर्ने बताए।
पार्टी टुक्र्याउने कुरा यो सरकारको मेन्युमा छैन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले पार्टी फुटाउने, भत्काउनेजस्ता खुद्रे कुराहरु सरकारको मेन्युमा नभएको प्रष्ट पारेका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै प्रधानमन्त्री ओलीले कांग्रेस एमाले सहितको यति बलियो सरकारको प्राथमिकता पार्टी टुक्र्याउने हुन नसक्ने बताएका हुन्। कतिपय साथीहरुबाट मैले बच्चाको जस्तो स्वभाव भन्ने टिप्पणी पनि सुन्ने गरेको छु। वच्चा होस् वा पाका, कसैलाई पनि डर देखाउनु हुँदैन भन्ने म ठान्छु। आफैं डराउनेलाई दिन मिल्ने जवाफ चाहिँ मसँग छैन। बरु तिनीहरु आफ्नै कर्मको भयपासमा पो परेका हुन् कि भन्ने लाग्छ। प्रधानमन्त्री ओलीले भने, आज यत्ति चाहिँ भन्छु पार्टी टुक्र्याउने, भत्काउनेजस्ता खुद्रे कुराहरु यो सरकारको मेन्युमा छैन। ढुक्क हुनुस्काँग्रेस एमाले सहितको यति बलियो सरकारको प्राथमकिता त्यस्तो हुन सक्दैन। उनले विपक्षमा रहेका साथीहरुले एउटा कुरामा आफ्नो समय व्यर्थै खेर फालेजस्तो लागिरहेको बताए। उनले सरकार बनाउने र हटाउने थलो यही सम्मानित सदन भएको उल्लेख गरे। दैलेखमा उत्खनन् सफल भएको इन्धनको कुरा गर्न, नागढुङ्गाको सुरुङमा कहिले यातायात चल्ने, भर्खरै ब्रेक थ्रु भएको किमाथांकाजोगवनी सडकले चीन र भारत जोडिंदा के फाइदा हुन्छ भन्ने विषयमा बहस गर्न आग्रह गरे।"
दुईचार सयलाई जागिर खुवाउने परम्परालाई बन्द गर्न भूमि अध्यादेश ल्याइएको हो : योगेश भट्टराई,"काठमाडौं : नेकपा एमालेका सांसद योगेश भट्टराईले सरकारे ल्याएको अध्यादेश देशको हितमा रहेको बताएका छन्। शुक्रबार बसेको प्रतिनिधिसभाको बैठकमा सांसद भट्टराईले अध्यादेशले देशलाई समृद्धिको बाटो लैजाने प्रस्ट पारे। उनले प्रत्येक बन्ने सरकारले भूमि आयोगलाई जागिर खाने थलोको रूपमा बनाएकाले त्यसमा ब्रेक थ्रु गरिएको बताए। 'जंगल फाँडेर बस्ती बसाउन भूमि अध्यादेश ल्याइएको होइन। व्यवस्थित बसोबासका लागि ल्याइएको हो। यसअघि जुन सरकार आयो, आफ्ना दुई चार सयलाई जागिर खुवाउन भूमि आयोग बनायो। यो परम्परा हटाउन कसै न कसैले ब्रेक थ्रु गर्न पर्थ्यो। यो सरकारले गरेको हो,' उनले भने। सांसद भट्टराईले अध्यादेशले आइटी क्षेत्रमा विदेशी पुँजी आउने वातावरण बनेको दाबी गरे। उनले नेपालका थुप्रै युवाहरू विदेशी आइटी कम्पनीहरूमा काम गरिरहेको र त्यस कम्पनीको पुँजी ल्याउन वातावरण सरकारले गरिदिएको बताए। 'अध्यादेशले आइटी क्षेत्र खुसी छन्। आइटी क्षेत्रमा अहिले रहेको ७ अर्बको पुँजी बढेर १० खर्ब पुग्ने अनुमान गरिएको छ। अनि यो अध्यादेश कसरी खराब भयो? उद्योगी व्यवसायी खुसी छन्। 'लगानी ल्याउने वातावरण बनेको छ' भनेका छन्। अनि यो अध्यादेश कसरी गलत भयो?,' भट्टराईले प्रश्न गरे। उनले संविधान संशोधनमार्फत लोकतन्त्र र संघीयतालाई प्रभावकारी बनाउने सरकारको उद्देश्य रहेको बताए। 'हामीले संविधान संशोधन एजेन्डा पनि ल्याएका छन्। यसले लोकतन्त्र बलियो बनाउने, संघीयतालाई प्रभावकारी कार्यान्वयन गर्न र पहिचानलाई अझ स्थापित गराउने विश्वास लिएका छौं,' उनले भने, 'तीन तहका सरकारको आफ्नै अधिकार क्षेत्र छ। कार्यपालिका, व्यवस्थापिका र न्यायपालिकाका आआफ्नै कार्यक्षेत्र छ। ढुक्क हुनुस्, कसैलाई राजनीतिबाट पछि पार्नेगरी संविधान संशोधन गरिँदैन।'"
आर्थिक कार्यविधि तथा वित्तीय उत्तरदायित्व विधेयक संसद्बाट फिर्ता लिन अनुमति,"काठमाडौं : प्रतिनिधिसभाअन्तर्गतको अर्थ समितिले आर्थिक कार्यविधि तथा वित्तीय उत्तरदायित्व विधेयक,२०८१ संसद्बाट फिर्ता लिन अनुमति दिएको छ । शुक्रबार बसेको समिति बैठकमा उपप्रधानमन्त्री तथा अर्थमन्त्री विष्णुप्रसाद पौडेलले संसद्बाट उक्त विधेयक फिर्ता लिन समितिको अनुमतिका लागि प्रस्ताव माग्नुभएकामा बहुमतबाट स्वीकृत भएको हो । सरकारले आर्थिक कार्यविधि तथा वित्तीय उत्तरदायित्व ऐन, २०७६ लाई अध्यादेशमार्फत संशोधन गरेपछि संसद्बाट फिर्ता लिन सङ्घीय संसद् सचिवालयलाई पत्र पठाएको थियो । समितिमा छलफलका क्रममा रहेको विधेयकलाई सरकारले अध्यादेशमार्फत ल्याएको भन्दै प्रतिपक्ष दलहरूले यसमा विरोधसमेत जनाएका थिए । अर्थमन्त्री पौडेलले संवैधानिक र कानुनी व्यवस्थाभित्र बसेर यो अध्यादेश ल्याइएको बताउँदै अध्यादेशमाथि सदनमा छलफल हुने भएकाले विधेयकलाई फिर्ता गरिनुपर्ने बताए। प्रस्तावित बजेट तथा कार्यक्रममा सारभूत रुपमा थपघट वा परिमार्जन भएमा सोको जानकारी सम्बन्धित लेखा उत्तरदायी अधिकृतलाई दिनुपर्ने पनि अध्यादेशमा उल्लेख छ । यस्तै, स्वीकृत कुनै कार्यक्रम संशोधन , स्वीकृत कार्यक्रमभित्रको विनियोजित रकम अन्य कुनै कार्यक्रममा खर्च गर्न परेमा सम्बन्धित मन्त्रालयको सिफारिसमा संशोधन गर्न सक्ने व्यवस्था ल्याइएको छ ।"
"विकास निर्माणमा ब्रेकथु मात्र होइन, ब्रेक लगाइएका काम अगाडि बढाएका छौं : प्रधानमन्त्री","देशको दुर्गम भूगोल मानिने कर्णालीमा आधुनिक रंगशाला यो हाम्रा युवाको भविष्यका लागि सुखद् सन्देश हो। काठमाडौं : प्रधानमन्त्री केपी शर्मा ओलीको विकास निर्माणका काममा ब्रेकथु मात्र होइन ब्रेक लगाएर राखिएका कामलाई सरकारले अगाडि बढाएको दाबी गरेका छन्। प्रतिनिधि सभाको आजको बैठकलाई सम्बोधन गर्दै उनले आफ्नो सरकार आउँदा धुलो उडिरहेको मुग्लीनपोखरा सडक आज चिल्लो र आकर्षक भएको बताएका छन्। काठमाडौंतराई द्रूत मार्ग अन्तर्गत मकवानपुरको धेद्रे सुरुङ पनि ब्रेक थ्रु भएको छ। चीन र भारतलाई जोड्ने हाम्रो राष्ट्रिय गौरवको आयोजना जोगवनीकिमाथांका सडकमार्ग केही दिन अघि मात्रै ब्रेकथ्रु भएको छ। उनले भने,ठेकेदार कम्पनीले काम छोडेपछि बुटवलनारायणगढ खण्डको सडक निर्माणको काम यो सरकार आउँदाका बखत अलपत्र थियो। आज त्यसको काम द्रूत गतिमा अघि बढिरहेको छ। उनले सडक यात्राको असुरक्षा घटाउन र पूर्वाधारलाई दीगो बनाउन हामीले सुरुङ मार्गको योजना अघि सारेको उल्लेख गरे। उनले भने, यस पटक संसद्को हिउँदे अधिवेशन सुरु हुनुभन्दा एक साता अघि सिद्धबाबा सुरुङमार्ग ब्रेकथ्रु भएको छ। अब केही समयभित्र हामी यस सुरुङमार्गलाई सञ्चालनमा ल्याउने छौं। यसले पाल्पा, स्याङ्जा, कास्की, गुल्मी र अर्घाखाँचीको उत्तरी भेग हुँदै प्युठानलाई बुटवलसँग जोड्ने छ। यही सडक कालीगण्डकी करिडोरसँग पनि जोडिंदै छ र त्यहाँका जनताको जीवनमा यसले ठूलो परिवर्तन ल्याउने छ। उनले खेल हाम्रा युवाहरुको जीवनशैली बनेको दाबी गरे। यस पटक क्याबिनेटको पहिलो बैठकले कीर्तिपुरको क्रिकेट खेलमैदानलाई रंगशाला बनाउने र त्यसमा फ्लड लाइट जोड्ने निर्णय गरेको थियो। त्यसका लागि टेण्डर आह्वान भएको छ तोकिएको दिनभित्रै त्यसलाई सम्पन्न गर्नेगरी काम अघि बढिरहेको छ। उनले भने, रंगशालाकै कुरा गर्दा सुर्खेतमा आधुनिक कर्णाली रंगशाला तयार भएको छ। देशको दुर्गम भूगोल मानिने कर्णालीमा आधुनिक रंगशाला यो हाम्रा युवाको भविष्यका लागि सुखद् सन्देश हो।"
बैठक छाडेर गएका रास्वपा सांसदहरू प्रतिनिधिसभामा फर्किए,काठमाडौं :राष्ट्रिय स्वतन्त्र पार्टीका सांसदहरू प्रतिनिधिसभा बैठकमा फर्किएका छन्। संसदको पहिलो बैठकको सुरुमै केहि कुरा राख्ने भन्दै उठेका रास्वपा सांसदहरुलाई सभामुले बोल्ने समय नदिएपछि उनीहरुले १५ मिनेटका लागि बैठक बहिष्कार गरेका थिए । सभामुखले धेरै पटक बस्नका लागि आग्रह गर्दा पनि नमानेपछि बस्नका लागि आदेश समेत दिएका थिए । त्यसपछि पनि रास्वपा सांसदहरुले उठेर विरोध जनाएपछि सभामुख देवराज घिमिरेले बैठक अघि बढाएका थिए। सभामुखले बैठक अघि बढाएपछि विरोध स्वरुप रास्वपा सांसदले बैठक छाडेर बाहिर निस्केका थिए।
"लोकतन्त्रको अर्को विकल्प छैन, विचाराधिन सबै विधेयक पारित गरौं :देउवा (पूर्णपाठ)","काठमाडौं : नेपाली कांग्रेस सांसद शेरबहादुर देउवाले संसदमा विचाराधिन सबै विधेयकहरू यो अधिवेशनबाट पारित हुने विश्वास व्यक्त गरेका छन्। संसद्को हिउँदे अधिवेशनको पहिलो बैठकमा बोल्दै देउवाले संसदको हिउँदे अधिवेशनबाट संसदमा विचाराधिन सबै विधेयकहरू पारित हुनेमा विश्वास व्यक्त गरेका हुन्। उनले मुलुकको समग्र विकासका लागि लोकतन्त्रको सुनिश्चितता र सुदृण अर्थतन्त्र आवश्यक रहेको बताए। सुशासनको सुनिश्चितता र सेवा प्रवाहमा सहजताका लागि सरकारले नयाँ कानुन बनाएको यी कानुनहरूले देशमा सुशान कायम गर्ने,भूमिहिन सुकुम्बासी एवं अव्यवस्थित बसोबासको समस्या समाधान गर्ने उनको दावी छ। उनले संविधानको कार्यान्वयनसँग सम्बन्धित र नागरिकका सरोकारका विषयमा आवश्यक पर्ने थप विधेयकहरू पनि सरकारले चाँडै संसदनमा पेश गर्ने आग्रह समेत गरे। यसैगरी देउवाले संविधान कार्यन्वयनमा देखा परेका सबल र दुर्वल पक्षको अध्ययन र पहिचान गरेर मात्रै संशोधन गर्नुपर्नेमा जोड दिए। कांग्रेस सभापति समेत रहेका देउवाले लोकतन्त्रको कुनै अर्को विकल्प नरहेको बताए। उनले भने,'लोकतान्त्रिक पद्धति संसारको उत्कृष्ट शासन व्यवस्था हो। लोकतन्त्रको कुनै अर्को विकल्प हुन सक्दैन। लोकतन्त्रको विकल्प लोकतन्त्र नै हो।'"
प्रधानमन्त्री ओलीले संसदमै 'म त ढलें ढलें' गीत गाएर जब विपक्षीको कटाक्ष गरे,"काठमाडौं : प्रधानमन्त्री केपी शर्मा ओलीले गीतमार्फत विपक्षी दलको कटाक्ष गरेका छन्। अहिले चर्चित बनेको 'म त ढलें ढलें' गीत राजनीतिमा नसुहाउने उनको भनाइ छ। शुक्रबार संसद बैठकमा सम्बोधन गर्दै प्रधानमन्त्रीले भने, 'विपक्षमा रहेका साथीहरूले एउटा कुरामा आफ्नो समय व्यर्थै खेर फालेजस्तो लागिरहेको छ, सरकार ढल्छ। ढल्नै लाग्यो। पुस मसान्त, माघे संक्रान्ति काट्दैन। आदि इत्यादि। ढलेंढलें, ढलेंढलें म त यो गीत अति नै गाइयो। यो गीत मनोरञ्जन पार्टीउत्सवहरूमा सुहाउला, राजनीतिमा सुहाउँदैन।' प्रधानमन्त्री ओलीले यस्ता गीत राजनीतिक मञ्चमा गाउन बन्द गर्न पनि आग्रह गरे। 'अझ एकजना माननीयले कतै यस गीतलाई श्लील भएन समेत भन्नु भएको सुनेको छु। यस्तो गायन मनोरञ्जनका मञ्चमा गाउनु राम्रो हुन्छ, राजनीतिका मञ्चमा गाउन बन्द गरौं,' उनले भने। उनले सरकार बनाउने र हटाउने थलो सम्मानित सदनमात्रै भएको विपक्षीको ध्यानाकर्षण गराए। उनले सरकार ढाल्ने गिराउने भन्दा जनताका सबालमा प्रश्न गर्न आग्रह गरे। 'दिनरातै यस्ता हल्ला गरेर आगामी तीन वर्ष विताउनु जनताका लागि के फाइदा? देशका लागि के फाइदा? बरु दैलेखमा उत्खनन् सफल भएको इन्धनको कुरा गर्नुस्, नागढुङ्गाको सुरुङमा कहिले यातायात चल्छ भन्ने प्रश्न गर्नुस्, भर्खरै ब्रेक थ्रु भएको किमाथांकाजोगवनी सडकले चीन र भारत जोडिंदा के फाइदा हुन्छ, त्यसको कुरा गर्नुस्। सरकारको म्युजिकल चेयर गेमभन्दा त जनताको जीवनमा त्यसले पो अर्थ राख्ला कि!,' प्रधानमन्त्री ओलीले भने। उनले पार्टी टुक्र्याउने, भत्काउनेजस्ता खुद्रे कुराहरू यो सरकारको मेन्युमा नरहेको बताए। 'ढुक्क हुनुस्, कांग्रेसएमालेसहितको यति बलियो सरकारको प्राथमकिता त्यस्तो हुन सक्दैन,' उनले भने।"
विश्व बैङ्कबाट एक सय मिलियन अमेरिकी डलर ऋण सहयोग स्वीकार गर्ने सरकारको निर्णय,काठमाडौं : सरकारले हरित उत्थानशील तथा समावेशी कार्यक्रमका लागि विश्व बैङ्कबाट एक सय मिलियन अमेरिकी डलर ऋण सहयोग स्वीकार गर्ने निर्णय गरेको छ । शुक्रबार सिंहदरबारमा माघ १५ गते बसेको मन्त्रीपरिषद्को निर्णय सार्वजनिक गर्दै सरकारका प्रवक्ता पृथ्वी सुब्बा गुरुङले हरित उत्थानशील तथा समावेशी विकास कार्यक्रम अन्तर्गत दोस्रो चरणका लागि विश्व बैङ्कबाट प्राप्त हुने एक सय मिलियन डलर ऋण सहयोग स्वीकार गर्ने निर्णय भएको जानकारी दिएका हुन्। त्यस्तै बैठकले प्रादेशिक क्षेत्र अधिकार रहने गरी भक्तपुरमा बाल अदालत गठन गर्ने निर्णय गरेको छ भने वाणिज्य आपूर्ति तथा उपभोक्ता संरक्षण विभागका महानिर्देशकलाई निरीक्षण अधिकृत तोक्ने निर्णय भएको उनले बताए। त्यस्तै बैठकले प्रधानमन्त्री तथा मन्त्रिपरिषद्को कार्यालय र अन्तर्गतको संगठन तथा व्यवस्थापन सर्वेक्षण गर्न पूर्वस्वीकृति प्रदान गर्ने निर्णय गरेको छ ।
बीआरआईलाई लिएर अनावश्यक बहस र गलत भाष्य स्थापित गर्न खोजियो : प्रधानमन्त्री,"काठमाडौं : प्रधानमन्त्री केपी शर्मा ओलीले बीआरआईलाई लिएर अनावश्यक बहस र गलत भाष्य स्थापित पनि गर्न खोजिएको बताएका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै प्रधानमन्त्री ओलीले चीन भ्रमणमा बीआरआई फ्रेमवर्क सहकार्यसहित विभिन्न सम्झौतासमझदारी पत्रमा हस्ताक्षर भएको जानकारी गराए। चीन सरकारका तर्फबाट विसं २०७२ देखि हालसम्म घोषणा गरिएको अनुदान रकम र नगद सहयोग अमेरिकी डलर २० मिलियन (करिब ने रू २ अर्ब ७० करोड) का अतिरिक्त राष्ट्रपति सी चिनफिङद्वारा थप अनुदान ५०० मिलियन आरएमबी (करिब नेरू ९ अर्ब ३४ करोड) घोषणा भयो।ओलीले भने, उनले मुलुक र जनतालाई अहित नगर्ने शर्तमा स्वीकार्नुको विकल्प नेपालसँग नभएको बताए। बीआरआई होस् वा एमसीसी, वर्ल्ड बैंक होस् वा एबिडी वा एआइआइबी हाम्रो अवस्था यो लिन्छु वा त्यो लिन्छु भन्ने छनोटको सुविधाको तहमा नभएको उल्लेख गरे। चीन भ्रमणताका बीआरआईलाई लिएर अनावश्यक बहस र गलत भाष्य स्थापित पनि गर्न खोजिएको थियो। उनले भने, पूर्वाधार र समग्र विकासको मामलामा हामी स्रोतको सीमामा चेपिएका छौं। बीआरआई होस् वा एमसीसी, वल्र्ड बैंक होस् वा एबिडी वा एआइआइबी हाम्रो अवस्था यो लिन्छु वा त्यो लिन्छु, यसले दिने लिन्छु त्यसले दिने लिन्नँ भन्ने छनोटको सुविधाको तहमा छैन। अनुदान होस् वा सहुलियत ऋण, एफडीआई होस् वा ब्लेण्डेढ फिनान्स मुलुक र जनतालाई अहित नगर्ने शर्तमा स्वीकार्नुको विकल्प हामीसँग छैन। प्रधानमन्त्री ओलीले छिमेक सम्बन्धमा सरकार गम्भीर रहेको बताए। ओलीले भने,दुवै छिमेकी मित्रराष्ट्रहरुसँग मैत्रीपूर्ण सम्बन्ध विस्तार गर्ने, दुबै मित्रराष्ट्रहरुले हासिल गरेका द्रूत विकासबाट यथोचित लाभ लिने, पारस्परिक लाभ र सम्मानमा आधारित सम्बन्ध कायम गर्न चाहन्छौं।अन्तर्राष्ट्रिय सम्बन्धका सन्दर्भमा हामी पारस्परिक सहयोग, विश्व शान्ति र समृद्धिको पक्षमा रहन्छौं। र, न्यायोचित राष्ट्रिय हितको पक्षमा अडिग छौं। प्रधानमन्त्री ओलीले अहिले समय फेरिएकाले राष्ट्रिय स्वार्थसँग नबाझ्ने र ऋणसहायता हाम्रो ल्याकतले तिर्न सक्ने लेखाजोखा गरेर नै लिनु पर्ने अवस्था रहेको बताए। उनले भने,चोखो बन्छु भनेर अविकासमा जकडिने र उत्पात गर्छु भनेर भावी पुस्तालाई अन्धाधुन्ध ऋणको जालोमा पार्ने काम यो सरकारबाट मात्रै होइन कुनै पनि सरकारले गर्न हुन्न।"
"प्रतिनिधिसभामा रास्वपाको अवरोध,बैठक सञ्चालनमा सहयोग गर्न सभामुखको आदेश",काठमाडौं : आजदेखि संसदको हिउँदै अधिवेशन सुरू भएको छ। संघीय संसदको दुवै सदनको बैठक सुरू भएका छन्। प्रतिनिधिसभा बैठक सुरू हुने वित्तिकै भने प्रतिपक्षी दल राष्ट्रिय स्वतन्त्र पार्टी (रास्वपा)ले अवरोध जनाएको छ। सभामुख देवराज घिमिरेले बैठकको कामकारवाही अघि बढाउन खोज्दा रास्वपाका सांसदहरूले सिटबाट उठेर अवरोध जनाएका हुन्। सभामुखले बैठकलाई अघि बढाउन सहयोग गर्न पटकपटक आग्रह गर्दा पनि रास्वपा सांसदहरूले उठेर अवरोध जनाइरहेका छन्। सभामुख घिमिरेले रास्वपालाई आजको बैठकमा दलीय आधारमा बोल्न समय निर्धारण गरिएकाले सोही समयमा आफ्नो धारणा राख्न आग्रह गरे। रास्वपाका सांसदहरूले उठेर विरोध जनाइरहेपछि सभामुख घिमिरेले अन्तत: कार्यसूची अघि बढाउन बसेर सहयोग गर्न आदेश समेत दिएका छन्। तर उनीहरूले अवरोध जारी राखेका छन्। आजको बैठकमा दलीय आधारमा शीर्ष नेताहरूले सम्बोधन गर्ने कार्यसूची छ। यसैगरी बैठकमा ६ वटा अध्यादेश प्रस्तुत हुँदैछन्।
"राजनीतिकरुपले अधिकार सम्पन्न भयौं, अब आर्थिकमा पनि सबल हुनुपर्छ : देउवा","काठमाडौं : नेपाली कांग्रेस सांसद शेरबहादुर देउवाले राजनीतिक रुपले अधिकार सम्पन्न भएपनि आर्थिक रुपले पनि सबल हुनु आवश्यक रहेको बताएका छन्। शुक्रबारदेखि सुरू भएको संसदको हिउँदे अधिवेशनको पहिलो बैठकमा बोल्दै पूर्वप्रधानमन्त्री एवं कांग्रेस सभापति देउवाले यस्तो बताएका हुन्। उनले विगतमा स्थिर सरकार हुन नसक्दा देशको राजनीतिक आर्थिक क्षेत्रमा नकारात्मक प्रभाव परेकाले कांग्रेस र एमाले मिलेर सरकार बनाउनु परेको बताए। देउवाले एमाले र कांग्रेसबीचको सात बुँदे सहमति कार्यान्वयनमा नेपाली कांग्रेस दृढ रहेको बताउँदै यो सहमति कार्यान्वयन हुनेमा विश्वास व्यक्त गरे। मुलुकमा भ्रष्टाचार नियन्त्रण गर्न,देशको अर्थतन्त्रलाई चलायमान बनाउन र समृद्धि प्राप्त गर्ने यो सरकारको मुख्य उद्देश्य रहेको उनको भनाइ छ। देउवाले भने, 'विगतमा स्थिर सरकार हुन नसक्दा देशको राजनीतिक र आर्थिक क्षेत्र नकारात्मक प्रभाव परेकाले यो सरकार गठन भएको हो। सरकारको उद्देश्य मुलुकमा भ्रष्टाचार नियन्त्रण गर्न,देशको अर्थतन्त्रलाई चलायमान बनाउन र समृद्धि प्राप्त गर्ने नै हो।' उनले सबै विधेयकहरू संसदबाट पारित हुने विश्वास व्यक्त गरे। सरकारले यो अवधिमा गरेका कामहरू महत्वपूर्ण रहेको बताउँदै उनले आगामी दिनमा पनि परिणामुखी काम हुनेमा विश्वास व्यक्त गरे। देशको आर्थिक अवस्था सुदृढ हुन नसकेको बताउँदै उनले आर्थिक अवस्था उकास्न जरूरी रहेको बताए। भने,'परिणामस्वरुप विकास र समृद्धिका यात्रा जनताको चाहनाअनुसार अघि बढ्न सकेको छैन। यसका कारण आर्थिक अवस्था उकास्न जरुरी छ।' सरकारले व्यवसायीक वातावरण प्रवर्द्धन गर्नका लागि ध्यादेशबाट केही कानुन ल्याएको र यसले देशको आर्थिक अवस्थामा सुधार ल्याउनेमा उनले विश्वास व्यक्त गरे।"
"नयाँ कानुन बनाऔं, विकासको रफ्तारलाई तीव्रता दिएर नयाँ रेकर्ड राखौं : प्रधानमन्त्री (पूर्णपाठ)","काठमाडौं : प्रधानमन्त्री केपी शर्मा ओलीले नयाँ कानुन बनाएर विकासको रफ्तारलाई तीव्रता दिन नयाँ रेकर्ड राख्ने दाबी गरेका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै प्रधानमन्त्री ओलीले जनताका हितमा, राष्ट्रलाई अलमलबाट तीव्र गतिको विकासमा लैजान कोही प्रतिपक्ष हुनुनपर्ने बताएका छन्। सदनमा हामी कोही सरकार पक्ष छौं, कोही प्रतिपक्ष छौं। जनताका हितमा, राष्ट्रलाई अलमलबाट तीव्र गतिको विकासमा लैजान कोही किन प्रतिपक्ष हुनै पर्छ ? संसद्को यस अधिवेशनले आवश्यक नयाँ कानुन दिएर विकासको रफ्तारलाई तीव्रता दिन नयाँ रेकर्ड राख्ने छ भन्ने विश्वास गर्दछु। उनले अब ८० को दशक समृद्धिको दशक हुनुपर्ने दाबी गरे। २०५० पछिको एक दशक, अन्यौल र गञ्जागोलको समयभन्दा फरक पर्दैन। यसलाई बहुदलीय व्यवस्थाविरुद्ध हिंसाको दशक पनि भन्न सकिएला। यो दशक राजनीतिक अस्थिरता, अनिश्चितता र गञ्जागोलले भरिएको दशक थियो। उनले भने,तर, ८० को दशक समृद्धिको दशक हुनु पर्छ। यो समयलाई खेर नफालौं। अबको दशकलाई विकासको दशक बनाऔं र देशलाई स्थिरता दिऔं। ओलीले एउटै कानुनी व्यवस्था राखेर चाहे अनुसारको विकासको काम गर्न नसकिने बताए। उनले भने,अर्बौ अर्बका ठेक्का लागेका वा लाग्नु पर्ने परियोजना र लाख या केही करोडमा सकिने विकास निर्माणका कामका लागि एउटै कानुनी व्यवस्था राखेर हामीले चाहे अनुसारको विकासको काम गर्न सकिंदैन। प्रधानमन्त्रीको सम्बोधनको पूर्णपाठ"
प्रधानमन्त्री ओलीले संसदमा खुलाए अध्यादेश ल्याउनुको कारण,"काठमाडौं : प्रधानमन्त्री केपी शर्मा ओलीले सरकारले अध्यादेश ल्याउनुको कारण संसदलाई जानकारी गराएका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै प्रधानमन्त्री ओलीले संसद सञ्चालन नभएको समयमा ल्याइएको ६ वटा अध्यादेशबारे जानकारी गराएका हुन्। सरकारमा आएपछि नीतिगत सुधार गर्नु आवश्यक ठानेर ठोस कार्ययोजना तय गरी नीतिगत सुधारको प्रक्रियालाई तीब्रता दिइएको उनको भनाई छ । उनले भने, तत्काल आर्थिक तथा व्यावसायिक वातावरण सुधार गरी लगानी अभिबृद्धि गर्न ११, सुशासन प्रवर्द्धन तथा सार्वजनिक सेवा सम्बन्धि १२, भूमि तथा वन सम्बन्धि ३, आर्थिक कार्यविधि तथा वित्तीय उत्तरदायित्व ऐन, निजीकरण ऐन र सहकारी ऐन गरी २९ वटा ऐनमा अध्यादेश मार्फत् संशोधन गरिएका छन् । अध्यादेश मार्फत् एकै पटक यी कानून संशोधन गरिएपछि, मिडियाकै शब्द सापटी लिएर भन्छु सुशासन र व्यवसायिक वातावरण निर्माणमा देशले अभूतपूर्व सुधारको थालनी गरेको छ । प्रधानमन्त्री अध्यादेश कार्यान्वयन भएपछि ओलीले सरकारी कार्यालयमा फाइल घुमाएर सेवाग्राहीका काम अड्काउने प्रवृत्ति रोकिने उल्लेख गरे । कानुनमा तोकिएको अवधि बाहेकका सबै काम ७ दिन भित्र सक्नै पर्ने कानुनी व्यवस्था गरिएको उनको भनाई छ । आजका मितिबाट हामीसँग ६० दिन छ यसलाई अस्वीकार गर्ने वा जस्ताको तस्तै पारित गर्ने। या भनौं त्यसमाथि पनि थपघट गर्नेगरी प्रतिस्थापन विधेयक पारित गर्ने के गर्ने ? यो सम्मानित सदनको जिम्मा भयो। संसद्को गएको अधिवेशनपछि आजका दिनमा आइपुग्दा २९ कानून संशोधन गर्नेगरी अध्यादेश ल्याइएको बताए । उनले नियमित प्रक्रियाबाट एउटा कानुन पारित गरी लागू गर्न न्यूनतम ५६ महिना लाग्नेमा हामी सबै जानकार नै छौं । एकातिर प्रक्रिया अर्कोतिर नतिजा । सुधारको जुन हुटहुटीले संसदका दुई ठूला दलहरुको नेतृत्वमा यो सरकार निर्माण भयो, त्यसले संसद्को अधिवेशन आउँदै छ पर्खनुस् भन्ने समय हामीसँग थिएन । संसद नभएको बेला, संसदको नियमित प्रक्रियाबाट राष्ट्रिय अपेक्षा प्राप्तिमा ढिला हुने अवस्था यस्तै बेलामा त हो सरकारले अध्यादेश जारी गर्ने। अध्यादेशको सन्दर्भमा धेरै माननीयहरुले कन्टेट होइन, प्रोससमा प्रश्न गर्नु भएको मैले सुनेको छु । केही साथीहरुले सोध्नु भएको छ संसदलाई छलेर किन अध्यादेश ल्याएको ? त्यस्तो प्रश्न सोध्ने साथीहरुलाई पनि थाहा छ अध्यादेश ल्याउने भनेको संसद् नचलेकै बेलामा हो । संविधानले नै संसद् नचलेका बेला मात्रै अध्यादेश ल्याउने व्यवस्था गरेको छ, हैन र? उनले प्रश्न पारे। निजी क्षेत्रको मनोबल उकास्न, देशमा लगानी र व्यवासायिक वातावरण वनाउन, सुशासन र नागरिकको जीवनमा प्रभाव पार्ने वर्षौदेखि गर्न नसकिएको कानुन सुधारको काम यसपटक अध्यादेश मार्फत एकै पटक फत्ते गर्यौं। यसप्रति म थोरै पनि नहिच्किचाई भन्न चाहन्छु यो जनताको सरकारले जनताका लागि गरेको काम हो। उनले भने, एउटा कुरा विनम्रताका साथ राख्न चाहन्छु, अध्यादेशको होस् वा विधेयकको विषयवस्तु, त्यसमाथि हुने हाम्रा बहसलाई इस्यु आधारित बनाऔं, गुणदोषका आधारमा हुनेनहुनेतिर केन्द्रित गरौं, सार्वजनिक खपतको प्रचारबाजीमा सीमित नराखौं। प्रधानमन्त्री ओलीले अब अध्यादेश संसदको सम्पत्ति भएको बताए। आजका मितिबाट हामीसँग ६० दिन छ यसलाई अस्वीकार गर्ने वा जस्ताको तस्तै पारित गर्ने। या भनौं त्यसमाथि पनि थपघट गर्नेगरी प्रतिस्थापन विधेयक पारित गर्ने के गर्ने ? यो सम्मानित सदनको जिम्मा भयो। यस्तो छ प्रधानमन्त्रीको दाबी :"
संसदलाई लोकतन्त्रको मन्दिरको रुपमा लिइन्छ : सभामुख,"काठमाडौं : सभामुख देवराज घिमिरेले संसदलाई लोकतन्त्रको मन्दिरको रुपमा लिइने बताएका छन्। प्रतिनिधि सभाको पाँचौं अधिवेशनमा सांसदलाई स्वागत गर्दै उनले आजदेखि सुरु भएको अधिवेशन कानुन निर्माण र जनसरोकारका मुद्दाहरुको सम्बोधन हुने विश्वास व्यक्त गरेका हुन्। सभामुख घिमिरेले संसदमा विवाद, छलफल र बहस हुनु नौलो नभएको बताए। संसदमा विवाद, छलफल र बहस हुनु नौलो होइन, तर हाम्रा निचोडहरु सहमतिको संगमस्थल बन्नुपर्दछ। जनताको अभिमत बोकेका राजनीतिक दलहरू साँघुरो गल्लीमा सीमित नभई, राष्ट्रिय हितको विशाल मार्गमा अघि बढ्नुपर्छ। सत्तापक्ष र प्रतिपक्ष दुवैले तर्क र विचारको सम्मानजनक आदानप्रदानबाट संसदलाई प्रभावकारी बनाउन दायित्व निर्वाह गर्न विश्वस्त रहेको बताए। उनले भने,परस्पर सम्मान, सहकार्य र एकताबाट नै हामीले मुलुकका विद्यमान समस्या निरुपण गर्न र नीति निर्माणका लागि ऐतिहासिक सफलता प्राप्त गर्नेछौं। अतः विगतका असल अभ्यासलाई निरन्तरता दिँदै राष्ट्र र जनताको हितमा काम गर्न हामी सबैलाई प्रेरणा प्रदान गर्ने विश्वास लिएको छु।"
प्रतिनिधिसभामा प्रधानमन्त्रीको सम्बोधन,काठमाडौं : प्रतिनिधिसभा बैठकमा प्रधानमन्त्री केपी शर्मा ओलीले सम्बोधन गरिरहेका छन्। आजको बैठकमा प्रधानमन्त्रीसहित शीर्ष नेताहरूले सम्बोधन गर्ने कार्यतालिका छ। आजको बैठकमा सरकारले ल्याएका ६ वटा अध्यादेश प्रस्तुत हुँदैछन्। बैठक सुरू हुनेवित्तिकै रास्वपाका सांसदहरूले विरोध जनाएका थिए। सभामुख देवराज घिमिरेले पेलेर संसद अगाडि बढएपछि रास्वपाका सांसदहरूले बैठक बहिष्कार गरेका छन्।
"सभामुखको आदेश टेरेनन्, संसद बैठक छाडेर हिँडे रास्वपाका सांसद",काठमाडौं : प्रतिनिधि सभाको बैठक सभामुख देवराज घिमिरेले दिएको आदेश उलंघन गरेका छन्। प्रतिनिधिसभा बैठक सुरू हुने वित्तिकै भने प्रतिपक्षी दल राष्ट्रिय स्वतन्त्र पार्टीका सांसदहरुले सिटबाट उठेर अवरोध गरेपछि सभामुख घिमिरेले दलीय आधारमा बोल्न समय निर्धारण गरिएकाले सोही समयमा आफ्नो धारणा राख्न आग्रह गरेका हुन्। रास्वपाका सांसदहरूले उठेर विरोध जनाइरहेपछि सभामुख घिमिरेले अन्तत: कार्यसूची अघि बढाउन बसेर सहयोग गर्न आदेश समेत दिए। सभामुख घिमिरेले प्रतिनिधि सभाको नियमावली ७९ बमोजिम दफा १५ को ध्यानाकर्षण गराए। उनले 'अघिल्लो बैठक र प्रारम्भ हुन लागेको बैठक बीचको अवधिको कुनै गम्भीर प्रकृतिको घटना वा विषयको सन्दर्भमा सरकारको ध्यानाकर्षण गराउन सदस्यले ढ्याप ढ्याप गरी समय माग गरेमा सभामुखले आकस्मिक समय उपलब्ध गराउन सक्नेछ' भन्ने ध्यानाकर्षण गराए। तर सभामुख घिमिरेले पटकपटक कार्यसूची अगाडि बढाउन आग्रह गरेपनि उनीहरूले अवरोध जारी राखेपछि संसद् बैठक अगाडि बढाए। सभामुखले संसद् बैठक अगाडि बढाएपछि रास्वपाका सांसदले भने बैठक छाडेर हिँडेका छन्। उनीहरुले आफूले १५ मिनेट बैठक बहिस्कार गरेको जनाएका छन्।
मधेश केन्द्रित आठ दलीय मोर्चाद्वारा पाथीभरा मुक्कुमलुङको आन्दोलनमा ऐक्यबद्धता,काठमाडौं : मधेश केन्द्रित विभिन्न आठ दलीय मोर्चाले ताप्लेजुङको पाथीभरा मुक्कुमलुङको आन्दोलनमा ऐक्यबद्धता जनाएको छ । मोर्चाका सदस्यहरूले शुक्रबार त्रिवि शिक्षण अस्पतालमा मुक्कुमलुङ घटनामा उपचारार्थ घाइतेहरूसँग भेटवार्ता गर्दै आन्दोलनका ऐक्यबद्धता जनाएका हुन्। संस्कृति पहिचान र भूमिका लागि आन्दोलन गरिरहेकामाथि सरकारले निर्मम तरिकाले दमन गरेको भन्दै आठ दलीय मोर्चाका नेता राजकिशोर यादवले आपत्ति जनाएका छन्। आफ्नो भूमिको रक्षा गर्नका लागि आन्दोलन गरिरहेका नागरिकमाथि राज्यले दमनकारी र बर्बरता देखाएर गोली चलाएर ज्यान लिन खोजेको उनको आरोप छ। तीनै जना घाइतेहरूको शीघ्र स्वास्थ्यलाभको कामना गरिएको उनले बताए । मोर्चाका सदस्य केशव झाले नो केबलकारको पक्षमा आन्दोलन गरिरहेका समूहमाथि सरकारले ज्यादती गरेको उल्लेख गरे।
सरकारलाई माओवादीको ध्यानाकर्षण संविधान संशोधनको विषयमा आवश्यक परामर्श गरियोस्,"काठमाडौं : नेकपा माओवादी केन्द्रका प्रमुख सचेतक हितराज पाण्डेले संसद छलेर अध्यादेश ल्याएको भन्दै सरकारको विरोध गरेका छन्। शुक्रबार बसेको प्रतिनिधिसभा बैठकमा उनले सरकारले ल्याएको अध्यादेशको विरोध गरेका हुन्। उनले संविधानले अध्यादेशको व्यवस्था गरे पनि संसदलाई उपेक्षा गर्नु राम्रो नभएको बताए। 'संविधानको व्यवस्थाअनुसार अध्यादेश ल्याउन पाइन्छ। तर, संविधानमा व्यवस्था भयो भन्दैमा संसदको नियमावलीलाई उपेक्षा गर्न मिल्दैन,' उनले भने। उनले सत्तापक्षकै सांसदहरूको अनुपस्थितिले मिनी संसद भनिएको समितिका कामहरू अगाडि बढ्न नसकेको बताए। उनले एक महिना अघि ल्याइएको अध्यादेशले देशमा के समृद्धि भनेर पनि प्रश्न गरे। 'समितिमै छलफल गरेको भए झन् छिटो कानुन बन्थ्यो जस्तो लाग्छ। तर, संसद छलेर अध्यादेश ल्याइएको छ। सत्तापक्षका सांसदहरूको अनुपस्थितिले समितिका बैठक बस्न सकिरहेको छैन। तर, समिति छलेर सरकारले अध्यादेश ल्याउनु गलत काम हो' उनले भने, 'अध्यादेश ल्याएको एक महिनामा केके काम भयो? सरकारले देशको समृद्धि र छिटो काम गर्ने कुरा गरिरहेको छ। एक महिनामा के के काम भयो त?' उनले संसदीय समितिमा माननीयहरूको हाजिरी सार्वजनिक गर्न पनि माग गरे। उनले सरकारको गलतको कामको सधैं प्रतिवाद गर्ने बताए। उनले सरकारले सुशासन र लोकतन्त्रको मूल्य मान्यता कायम गर्ने कुरामा जोड दिएको बताए पनि त्यसमा खासै उपलब्धि हासिल नभएको बताए। उनले संविधान संशोधनको विषयमा पनि आवश्यक परामर्श गर्न आग्रह गरे। सरकारलाई जनताको पक्षमा काम गर्न उनले आग्रह गरे।"
"संविधान संशोधन र कानून निर्माण गर्ने विषय सरकारको प्राथमिकतामा छ, कार्यदल बनाइसक्यौं : प्रधानमन्त्री ओली","काठमाडौं : प्रधानमन्त्री केपी शर्मा ओलीले संविधानमा आवश्यक संशोधन र कानून निर्माण गर्ने विषयलाई प्राथमिकता दिने बताएका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै प्रधानमन्त्री ओलीले संविधान संशोधनका नेपाली कांग्रेस र नेकपा (एमाले) ले विज्ञ सम्मिलित आन्तरिक अध्ययन कार्यदल बनाएको जानकारी दिए। उनले सरकारले संविधान प्रारम्भ भएपछि अभ्यासमा देखा परेका सबल र दुर्बल पक्ष तथा अभ्यासका क्रममा देखापरेका जटिलताको समीक्षा गर्ने बताए। कार्यदलपश्चात सरकारपक्षीय दलहरुसँगको छलफल गरिने उनको भनाई छ। यो सरकारले संविधान प्रारम्भ भएपछि अभ्यासमा देखा परेका सबल र दुर्बल पक्ष तथा अभ्यासका क्रममा देखापरेका जटिलताको समीक्षा गरी राजनैतिक स्थायित्वको लागि संविधानमा आवश्यक संशोधन र तदनुकुलको कानून निर्माण गर्ने विषयलाई प्राथमिकता दिन्छ। यसको लागि सरकारमा रहेका नेपाली कांग्रेस र नेकपा (एमाले) ले विज्ञ सम्मिलित आन्तरिक अध्ययन कार्यदल बनाएको छ। त्यससँगै सरकारपक्षीय दलहरुसँगको छलफल गरिनेछ। उनले विभिन्न पक्षसँग सघन विमर्श गरी पहिले संविधान संशोधनका विषयको पहिचान गरिने जानकारी गराए। पहिचान गरिएका विषयहरुमाथि संसदमा प्रतिनिधित्व गर्ने वा बाहिर रहेका दलहरु र सरोकारवालाहरुसँग छलफल गरिने छ। प्रधानमन्त्री ओलीले भने, हामी स्पष्ट छौं, पार्टीहरुका आआफ्नै धारणा र पोजिसन हुनसक्छन्। मिलेका कुरामा साझा धारणा वनाइने छ, नमिलेका कुरामा बहस र छलफल गरिने छ। संविधान संशोधन विधेयक ल्याउने काम सरकारको हो, बहसछलफल आधारित निष्कर्षबाट सरकारले साझा धारणा वनाउँछ। र, त्यसैमा आधारित संशोधन प्रस्ताव तयार गर्छ।"
जनतालाई तिरस्कार गर्दै सत्तापत्ता खेलिरहने विद्रुप स्थितिमा बन्ध्याकरण : ओली,"काठमाडौं : प्रधानमन्त्री केपी शर्मा ओलीले संसद्समक्ष बारम्बार विश्वासको मत लिनुपर्ने तमासाबाट आफूहरू मुक्त भएको दाबी गरेका छन्। प्रतिनिधिसभाको पाँचौ अधिवेशनको पहिलो दिनको बैठकलाई आज सम्बोधन गर्दै प्रधानमन्त्री ओलीले सत्तापत्ता खेलिरहने विद्रुप स्थितिमा अब बन्ध्याकरण भएको उल्लेख गरेका हुन्। उनले भने, गएको छ महिनामा हाम्रो संसदीय राजनीतिमा दोहोर्याउनु नपरेको एउटा सुखद् पक्ष म यहाँ उल्लेख गर्न चाहन्छु सत्ताको नाउमा प्वाल पारेर फुत्त अर्कै डुंगा चलाउने र मुलुक एवं जनतालाई तिरस्कार गर्दै सत्तापत्ता खेलिरहने विद्रुप स्थितिमा अब बन्ध्याकरण भएको छ ।"
"अध्यादेशमा अडिग सत्तापक्ष, रोक्ने मुडमा विपक्षी","काठमाडौ : संघीय संसद् अधिवेशनको अघिल्लो दिन बिहीबार विपक्षी दलहरूको बैठक बस्यो। बैठकको निर्णय छ अध्यादेश अस्विकार गर्ने। यसअघि कांग्रेसएमाले लगायतका सत्तापक्षको बैठकको निर्णय छ अध्यादेशका पक्षमा एक भएर उभिने। फास्ट ट्रयाकबाट अध्यादेश प्रतिस्थापन विधेयक पारित गर्ने। सत्तापक्ष र विपक्षीका विरोधाभाष निर्णयले संसद्को हिउँदे अधिवेशनमा टकराव को स्थिति देखा पर्दै छ। अर्थात्, सत्तापक्ष र प्रतिपक्ष आमनेसामने हुँदै छन्। संघीय संसदको हिउँदे अधिवेशन शुक्रबारबाट सुरु हुँदै छ। विधेयक अधिवेशनका रूपमा लिइने हिउँदे अधिवेशनमा हालै जारी भएका अध्यादेशबारे सत्तापक्ष र प्रतिपक्षबीच टकरावको स्थिति देखा पर्दै छ। सदनमा बहुमतले पेल्न खोजे सडकमा जाने विपक्षी दलको भनाइ छ। किनभने, सत्तापक्षसँग सुविधाजनक बहुमत छ। अध्यादेश अनुमोदन गर्न र प्रतिस्थापन विधेयक पारित गर्न बहुमत भए पुग्छ। तर, विपक्षीले अवरोधको अवस्था सिर्जना गरे सत्तापक्षको तयारीमा ठेस लाग्न सक्छ। हालै जारी भएका ६ वटा अध्यादेश पहिलो दिन नै पेस गर्नुपर्ने र ६० दिनभित्र प्रतिस्थापन विधेयक पेस गर्नुपर्ने कानुनी बाध्यता सत्तापक्षसँग छ। सरकारले पहिलो दिन नै अध्यादेशहरू संसद्मा पेस गर्ने तयारी गरेको छ। तर, प्रतिपक्ष अध्यादेश रोक्ने पक्षमा देखिएका छन्। प्रतिपक्ष दलहरूले अध्यादेश अस्वीकार गर्ने निर्णय नै गरेका छन्। सरकार पेस गर्ने र प्रतिपक्ष रोक्ने अवस्थाले पहिलो दिन नै संसद्को माहोल असमान्य हुने देखिन्छ। सत्तापक्ष र प्रतिपक्ष दुवै आआफ्नै तयारीमा जुटेका छन्। सत्ता पक्षले केही अघि प्रधानमन्त्री निवास बालुवाटारमा गरेको बैठकले एकढिक्का भएर सशक्त रूपमा संसद्मा प्रस्तुत हुने निर्णय गरेका छन्। कांग्रेस र एमालेका संसदीय दलका बैठकले पनि अध्यादेशको पक्षमा सशक्त रूपमा उभिने निर्णय गरिसकेका छन्। विपक्षले सामाजिक सञ्जाल विधेयकमा विरोध गर्ने बताएका छन्। सत्तापक्षको तयारी यो विधेयक अधिवेशन भएकाले सत्तापक्ष त्यसलाई सफल र परिणाममुखी बनाउनेमा केन्द्रित हुने देखिएको छ। सत्तापक्ष अध्यादेशहरूको प्रतिरक्षामा सशक्त रूपमा उत्रिने तयारीमा छ। एमाले मुख्य सचेतक महेशकुमार बर्तौला प्रतिपक्ष दल मुडभेडको स्थितिमा आए त्यसको कडा प्रतिवाद गर्ने बताउँछन्। प्रमुख प्रतिपक्ष मुडभेडमा आएमा सत्य, तथ्यका आधारमा प्रस्तुत भएर सशक्त प्रतिवाद गर्ने छौं, उनले भने। संवैधानिक व्यवस्थाका आधारमा आएका अध्यादेशको विरोध गर्नु तुक नरहेको उनको दाबी छ। सत्तापक्ष लामो समयदेखि अलपत्र रहेका विधेयक यही संसद्बाट पारित गर्ने लक्ष्यमा छ। विद्यालय शिक्षासम्बन्धी विधेयक पारित नभए पद नै छोड्ने घोषणा शिक्षा, विज्ञान तथा प्रविधिमन्त्री विद्या भट्टराईले गरिसकेकी छन्। संसद्मा लामो समयदेखि महत्वपूर्ण विधेयक रोकिएका छन्। संघीय निजामती सेवा विधेयक २०८०, भ्रष्टाचार निवारण (पहिलो संशोधन) विधेयक २०७७, अख्तियार दुरुपयोग अनुसन्धान आयोग(तेस्रो संशोधन विधेयक २०७७), विद्यालय शिक्षा विधेयक २०८० जस्ता महत्वपूर्ण विधेयक लामो समयदेखि संसद्मा थन्किरहेको अवस्था छ। मुख्य सचेतक बर्तौलाले सदन नीति निर्माणको महत्वपूर्ण थलो भएकाले सरकारले दिएका बिजनेस लाई दायित्व र काम सम्झेर अगाडि बढाउन लागि पर्ने बताए। उनले यो अधिवेशनबाट महत्वपूर्ण विधेयक पारित गर्ने बताए। कांग्रेसका प्रमुख सचेत श्यामकुमार घिमिरे विपक्षको अध्यादेश अस्विकार गर्ने अधिकार रहेको तर, रोक्न पाउने अधिकार नरहेको बताउँछन्। उनले संविधानअनुसार नै अध्यादेश जारी भएका र पूर्ववर्ती सरकारले पनि अध्यादेश ल्याएकाले रोक्नुपर्ने कुनै कारण नरहेको स्पष्ट पारे। अध्यादेशहरू कुनै पनि राजनीतिक प्रकृतिका छैनन्, आर्थिक प्रकृतिका छन्, सहकारी समस्या समाधान गर्ने, भूमिहीन सुकुम्बासी, अव्यवस्थित बसोबासीको समस्या संशोधन गर्ने, सेवा प्रवाहलाई प्रभावकारी बनाउने र लगानी बढाउने उद्देश्यले अध्यादेश आएको छन्, उनले भने, यसको विरोध गर्नुको कुनै कारण छैन। अध्यादेश ल्याउनै नपाउने भए संविधानबाटै अध्यादेश ल्याउने प्रावधान हटाउनु पर्ने उनको भनाइ छ। आवश्यकता छैन भने संविधानबाटै अध्यादेशको प्रावधान हटाउनुपयो, होइन भने विरोध गर्नुको कारण नै म देख्दिन, उनले भने। प्रमुख सचेतक घिमिरेले अधिवेशनको मुख्य लक्ष्य नै महत्वपूर्ण विधेयक बढीभन्दा बढी पारित गर्ने रहेको बताए। विपक्षीको तयारी विपक्षी दलहरूले सरकारले ल्याएका अध्यादेश अस्वीकार गर्ने निर्णय गरेका छन्। प्रमुख प्रतिपक्ष माओवादी केन्द्रको संसदीय दलको कार्यालयमा बिहीबार बसेको विपक्षी दलहरूको बैठकले यस्तो निर्णय गरेको हो। माओवादी केन्द्रका प्रमुख सचेतक हितराज पाण्डेले सरकारले अध्यादेश गलत विधि र प्रक्रियामार्फत ल्याएको जिकिर गर्दै त्यसलाई अस्वीकार गर्ने निर्णय भएको बताए। पाण्डेले भने, सरकारले सदन बोलाउने बेलामा नै जसरी अध्यादेश ल्याएको छ, यो प्रक्रियाको हिसाबले पनि बेठीक छ, सँगसँगै एउटा अध्यादेश, आर्थिक कार्यविधि तथा वित्तीय उत्तरदायित्व ऐन त सरकारले अध्यादेशमा छिटो गर्ने भनेको छ, तर त्यो त संसद्को अर्थ समितिमा छलफलमै छ। त्यहाँबाट छलफल गरेर पारित गर्दा झन् छिटो हुन्थ्यो। सरकारले त्यसलाई पनि मिनिमाइज गरेर अध्यादेश ल्याएको छ। विधि, प्रक्रियाको हिसावले छिटो गर्ने भन्ने छ त्यसमा बेठीक भयो। त्यसको अस्वीकार गर्नुपर्छ भन्ने सर्वसम्मत निर्णय भएको छ, उनले थपे। माओवादीका महासचिव देव गुरुङले संविधान, कानुन र संसदीय अभ्यासअनुसार प्रतिपक्षले भूमिका निर्वाह गर्ने बताए। हामीले संसद्मा समग्रमा लोकतन्त्र र राष्ट्रियता माथिको प्रश्न उठाउँछौं, गुरुङले भने, भ्रष्टाचार विरुद्घमा सुशासन कायम राख्नुपयो भन्ने हाम्रो माग हुनेछ। आर्थिक र सामाजिक न्यायका लागि सरकारलाई संसद्बाट खबरदारी गर्ने। पछिल्लो समय जुन अध्यादेश जारी भएका छन्। सदन बोलाउने मुखमा आएर अध्यादेश जारी गरिएका छन्। त्यो प्रक्रिया पद्धतिविपरीत भएको छ। सदन छलियो। सदनलाई ओझेलमा पारियो। त्यसको विरोध गर्छाै। छिट्टै, सजिलै ढंगले ति विधेयकहरू पास हुने अवस्था भए तापनि सरकारले छलेर सदन खुल्ने मुखमा आएर अध्यादेश ल्याएको गुरुङको आरोप थियो। समय हुँदाहुँदै पनि संसद् छलेर ल्याउने काम गरियो त्यसमा हाम्रो विरोध हो, उनले भने, जारी अध्यादेश फिर्ता नगरी फेरि नयाँ विधेयक ल्याउने भनेको संसदको प्रक्रियानै मिचेको मानिन्छ। सार्वजनिक महत्व र समसामहिक महत्वका विषयत सामान्य हुन्। विपक्षी दलको बैठकमा रास्वपाले घुमाउरो पारामा पार्टी सभापति रवि लामिछानेको सांसद पद निलम्बन फुकुवाका लागि विपक्षी दलले दबाब सिर्जना गर्नुपर्ने प्रस्ताव गरेको थियो। उक्त विषयलाई राष्ट्रिय जनमोर्चाका अध्यक्ष चित्रबहादुर केसीले लोकतन्त्र जोगाउने साझा एजेन्डामा मात्र सहमति हुन सक्ने बताएका थिए। केसीले भने, लोकतन्त्रमा कालो बादल मडारिन लागेको भएर हामीले विपक्षी मोर्चालाई समर्थन गरेको हो। विपक्षी मोर्चाले कसैको एजेन्डा बोक्ने कुरा हुँदैन भन्ने हाम्रो तर्क हुनुपर्छ। जुन औंलामा विष लाग्छ, त्यही औंला काटिन्छ। रविको मुद्दा उठाउने हो भने संघीयता खारेजीको जनमोर्चाको मुद्दा उठाउन राजी हो? प्रतिनिधिसभाको अधिवेशनमा माओवादीरास्वपाले लामिछानेलाई राजनीतिक प्रतिशोध लिएर पक्राउ र मुद्दा चलाइएको भन्दै विरोध गर्ने तयारी गरेका छन्। संसद् अधिवेशनमा विपक्षी गठबन्धनको धारणा बनाउन बसेको बैठकमा रास्वपाले रविको विषयमा पनि उक्त प्रस्ताव संसदमा लैजाउ भन्ने पक्षमा बोलेका थिए। रास्वपाका प्रमुख सचेतक सन्तोष परियारले अध्यादेश अस्विकार गरियोस् भन्ने प्रस्ताव नै लग्न लागिएको बताए। यो हिउँदे अधिवेशन हो। कानुन निर्माण गर्ने कुरामा हाम्रो सहयोग रहनेछ, उनले भने, सरकारले जुन अलोकतान्त्रिक तरिकाबाट संसदलाई अवमूल्यन गरेर जसरी अध्यादेश ल्याएको छ त्यसको प्रतिरोध हुन्छ। उनले पार्टी सभापतिका विषयमा भने, उहाँको सांसद पद निलम्बन भएको छ। त्यो प्रतिनिधिसभाको नियमावली र संविधानसँग मिल्दैन। उहाँलाई अन्य मुद्दासँगै सम्पत्ति शुद्धीकरणको मुद्दा जोडिएको छ। त्यो संविधानको विपरीत छ। हामी यो विषय संसद्मा उठाउँछौं। राप्रपाका केन्द्रीय सदस्य मदनकृष्ण श्रेष्ठले भने हतार हतारमा ल्याएको अध्यादेशको विरोध गर्ने पार्टीले निर्णय गरेको बताए। उनले भने, यो लोकतान्त्रिक गणतन्त्रमा जनतालाई सहज हुने किसिमका कानुन निर्माणमा पार्टीले सहयोग गर्छ। हतारमा ल्याइएका अध्यादेश प्रतिहाम्रो विरोध हो। एकीकृत समाजवादीले सरकारले भूमिसम्बन्धी अध्यादेश ल्याएर गिरीबन्धु टिस्टेटको प्लटिङलाई वैध बनाउन खोजेको आरोप लगाएको छ। पार्टीका उपमहासचिव तथा कार्यालय सचिव रामकुमार भट्टराईले सरकारले अध्यादेशमार्फत देश लुट्न खोजिरहेको भन्दै त्यसका विरुद्ध संसद्मा प्रस्तुत हुने बताए। अध्यादेश हेर्दा सामान्य देखिन्छ। तर, कालोबजारीलाई प्रोत्साहन गर्ने गरी आएको छ, उनले भने, सरकारले महँगी बढाएको छ। मुठ्ठीभर व्यापारीको पक्षमा चलेको छ। यसैको प्रतिकारमा हामी संसदमा प्रस्तुत हुने छौं। माओवादीले ओली सरकार बनेपछि प्रचण्ड नेतृत्वको सरकारले अघि बढेको भ्रष्टाचारको फाइल बन्द गराएको, आफू निकटकालाई जोगाएर विपक्षीलाई मात्रै निशाना बनाएको भन्दै खरो रूपमा उत्रिने तयारी गरेको छ। माओवादी उपाध्यक्ष अग्निप्रसाद सापकोटाले सरकार पूर्णरूपमा विपक्षीहरूको घेरामा पर्ने उल्लेख गर्दै भने, सरकारले अहिले अध्यादेश ल्याएको छ। त्यसमा भूमिसम्बन्धी अध्यादेश बदनीयत ढंगले आफ्ना कार्यकर्तालाई जग्गा बाँड्नका लागि ल्याइएको छ। सरकार अहिले आतंकित छ। अब भोलिदेखि विपक्षीहरूले घेराबन्दीमा पर्दै छ। बैठकमा माओवादी अध्यक्ष पुष्पकमल दाहाल प्रचण्ड, नेकपा एसका अध्यक्ष माधवकुमार नेपाल, रास्वपाका कार्यवाहक सभापति डीपी अर्याल, राप्रपाका धु्रवबहादुर प्रधानलगायत उपस्थित थिए। शुक्रबारबाट सञ्चालन हुने संसद् अधिवेशनमा अध्यादेशसहित जनसरोकारका विषयहरू एकमत भएर उठाउने भएका छन्। अध्यादेश ल्याउनुमा सरकारको गलत मनसाय रहेको उल्लेख गर्दै उनले आवश्यक परेर सरकारविरुद्ध सडक आन्दोलन गर्ने चेतावनी सबै विपक्षी दलहरूले दिएका छन्। नयाँ दर्ता विधेयक केके हुन् ? प्रतिनिधिसभा र राष्ट्रियसभामा तीनतीनवटा नयाँ विधेयक दर्ता भएको संसद्का प्रवक्ता एकराम गिरीले जानकारी दिए। प्रतिनिधिसभामा माघ १५ गते सशस्त्र प्रहरी बल, नेपाल नगारिकता (दोस्रो संशोधन) विधेयक २०८१ र नेपाल प्रहरी विधेयक २०८१ दर्ता भएका नयाँ विधेयक हुन्। यस्तै, राष्ट्रियसभामा सामाजिक सञ्जाल विधेयक २०८१ दर्ता भएको छ। पुस २३ मा राष्ट्रिय विधि विज्ञान प्रयोगशाला (स्थापना र सञ्चालन) विधेयक,२०८१ र पुस १ मा पानी जहाज (सञ्चालन तथा व्यवस्थापन) विधेयक २०८१ विधेयक दर्ता भएका छन्। संसद्मा १९ विधेयक विचाराधीन अवस्थामा राष्ट्रियसभामा ४ वटा विधेयक छन् भने प्रतिनिधिसभामा १५ विधेयक विचाराधीन अवस्थामा छन्। संसद् सचिवालयका प्रवक्ता गिरीले १९ विधेयक दर्ता भएर प्रक्रियामा रहेको बताए। विचराधीन अवस्थामा रहेका विधेयक अख्तियार दुरुपयोग अनुसन्धान आयोग (तेस्रो संशोधन) विधेयक २०७७, भ्रष्टाचार निवारण (पहिलो संशोधन) विधेयक २०७७ छन्। यी दुवै विधेयक राष्ट्रियसभाबाट पास भएर प्रतिनिधिसभामा आएका हुन्। केही नेपाल ऐनलाई संशोधन गर्न बनेको विधेयक २०८०, विद्यालय शिक्षा विधेयक २०८०, विद्युत् विधेयक २०८०, भंसार विधेयक २०८०, निर्माणमुखी समाग्री (व्यवस्थापन तथा नियमन) विधेयक २०८० विचराधीन अवस्था छन्। विद्युत् व्यापार ऐन २०८०, सहिद दशरथ चन्द स्वास्थ्य विज्ञान विश्वविद्यालय विधेयक २०८०, संघीय निजामती सेवा विधेयक २०८०, बैंक तथा वित्तिय संख्यासम्बन्धी(पहिलो संशोधन) विधेयक २०८०, जलस्रोत विधेयक २०८१, सुरक्षित कारोबार(पहिलो संशोधन) विधेयक २०८०, धितोपत्रसम्बन्धी (पहिलो संशोधन) विधेयक २०८१ र आर्थिक कार्यविधि तथा वित्तीय उत्तरदायित्व(पहिलो संशोधन) विधेयक २०८१ विचाराधीन अवस्थामा प्रतिनिधिसभामा छन्। मिडिया काउन्सिल विधेयक २०८०, नवीकरणीय ऊर्जा तथा ऊर्जा दक्षतासम्बन्धी विधेयक २०८१, तिलगंगा नेत्र विश्वविद्यालय विधेयक २०८१ र नेपाल कानुन व्यवसायीपरिषद् (दोस्रो संशोधन) विधेयक २०८१ राष्ट्रियसभामा विचाराधीन अवस्थामा छन्। जसमा दुईदुईवटा विधेयक समितिबाट पारित भइसकेका छन्। प्रतिवेदन पेस भएर बसेका तीन विधेयक संसद् सचिवालयका अनुसार तीनवटा विधेयक प्रतिवेदन प्राप्त भएर बसेका छन्। यस्ता विधेयकमा संवैधानिकपरिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक २०७९, विधायनसम्बन्धी विधेयक २०८०, बैंकिक कसुर तथा सजाय विधेयक (दोस्रो संशोधन) २०८० छन्। विधायकसम्बन्धी विधेयकचाहिँ राष्ट्रियसभामा छ। एउटा विधेयक फिर्ता भएको छ। राजनीतिक दलसम्बन्धी (दोस्रो संशोधन)विधेयक २०८० फिर्ता भएको छ। एउटा विधेयक प्रस्तुत मात्र भएको। गैरसरकारी विधेयक राष्ट्रिय मर्यादासम्बन्धी विधेयक २०७९ राष्ट्रिय सभामा प्रस्तुत मात्र भएको छ। तीन विधेयक दर्ता मात्रै औषधि तथा स्वास्थ्य सामग्री (नियमन तथा नियन्त्रण) विधेयक, २०८० (गैरसरकारी), आर्थिक कार्यविधि तथा वित्तीय उत्तरदायित्व (पहिलो संशोधन) विधेयक २०८० दर्ता मात्रै भएका छन्। यी दुवै विधेयक निष्क्रिय छन्। मानव शरीर जल नियन्त्रण तथा सजाय विधेयक,२०८१ (गैरसरकारी) पनि दर्ता मात्रै भएको छ। कसलेकसले पेस गर्दै छन् अध्यादेश ? प्रधानमन्त्री केपी शर्मा ओलीले सुशासन प्रबद्र्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, २०८१ पेस गर्ने छन्। उपप्रधानमन्त्री तथा अर्थमन्त्री विष्णुप्रसाद पौडेलले आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८१, निजीकरण (पहिलो संशोधन) अध्यादेश, २०८१ र आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश, २०८१ पेस गर्ने छन्। भूमि व्यवस्था, सहकारी तथा गरिबी निवारणमन्त्री बलराम अधिकारीले सहकारीसम्बन्धी केही नेपाल ऐनलाई संशोधन गर्ने अध्यादेश, २०८१ र भूमिसम्बन्धी केही नेपाल ऐनलाई संशोधन गर्ने अध्यादेश, २०८१ पेस गरेका छन्। प्रतिनिधिसभामा विधेयकको अवस्था कुल विधेयकहरू ४० (सरकारी ३७ र गैरसरकारी ३) पहिलो अधिवेशनमा दर्ता भएका विधेयकहरू (१०) १ अनुगमन तथा मूल्यांकन विधेयक, २०७६ ( रा स )२ अभिलेख संरक्षण (पहिलो संशोधन) विधेयक, २०७७ (रास)३ खाद्य स्वच्छता तथा गुणस्तर विधेयक, २०७७ (रास)४ सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रबद्र्धनसम्बन्धी केही ऐनलाई संशोधन गर्न बनेको विधेयक, २०७९५ संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०७९६ बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग (तेस्रो संशोधन) विधेयक, २०७९७ सार्वजनिक सेवा प्रसारण विधेयक, २०७७ (रास)८ सुरक्षण मुद्रणसम्बन्धी विधेयक, २०७७ (रा स )९ अख्तियार दुरुपयोग अनुसन्धान आयोग (तेस्रो संशोधन) विधेयक, २०७७ (रास)१० भ्रष्टाचार निवारण (पहिलो संशोधन) विधेयक, २०७७ (रास) दोस्रो अधिवेशनमा दर्ता भएका विधेयकहरू (११) १ केही नेपाल ऐनलाई संशोधन गर्न बनेको विधेयक, २०८० २ आर्थिक विधेयक, २०८०३ विनियोजन विधेयक, २०८०४ राष्ट्र ऋण उठाउने विधेयक, २०८०५ मुलुकी संहितासम्बन्धी केही नेपाल ऐनलाई संशोधन गर्ने विधेयक, २०८० ( रास)६ नेपाल विश्वविद्यालय विधेयक, २०८० (रा स )७ विद्यालय शिक्षा विधेयक, २०८०८ विद्युत् विधेयक, २०८०९ औषधि तथा स्वास्थ्य सामग्री ( नियमन तथा नियन्त्रण) विधेयक, २०८० (गैर सरकारी)१० बैंकिङ कसुर तथा सजाय विधेयक (दोस्रो संशोधन), २०८०११ भन्सार विधेयक, २०८० तेस्रो अधिवेशनमा दर्ता भएका विधेयकहरू (९) १ निर्माणमुखी सामग्री (व्यवस्थापन तथा नियमन) विधेयक, २०८० २ राजनीतिक दलसम्बन्धी (दोस्रो संशोधन) विधेयक, २०८० ३ राष्ट्रिय मर्यादासम्बन्धी विधेयक, २०७९ (रा स) (गैरसरकारी) ४ विद्युतीय व्यापार विधेयक, २०८० (रास)५ सहिद दशरथ चन्द स्वास्थ्य विज्ञान विश्वविद्यालय विधेयक, २०८० (रास) ६ विधायनसम्बन्धी विधेयक, २०८० (रा स )७ संघीय निजामती सेवा विधेयक, २०८०८ बैंक तथा वित्तीय संस्थासम्बन्धी (पहिलो संशोधन) विधेयक, २०८०९ आर्थिक कार्यविधि तथा वित्तीय उत्तरदायित्व (पहिलो संशोधन) विधेयक, २०८० चौथो अधिवेशनमा दर्ता भएका विधेयकहरू (१०) १ आर्थिक विधेयक, २०८१२ विनियोजन विधेयक, २०८१३ राष्ट्र ऋण उठाउने विधेयक, २०८१४ भन्सार महसुल विधेयक, २०८१५ लगानी सहजीकरणसम्बन्धी केही नेपाल ऐनलाई संशोधन गर्ने विधेयक, २०८१ ६ जलस्रोत विधेयक, २०८१७ सुरक्षित कारोबार (पहिलो संशोधन) विधेयक, २०८० (रास)८ मानव शरीर जलन नियन्त्रण तथा सजाय विधेयक, २०८१ (गैरसरकारी) ९ धितोपत्रसम्बन्धी (पहिलो संशोधन) विधेयक, २०८११० आर्थिक कार्यविधि तथा वित्तीय उत्तरदायित्व (पहिलो संशोधन) विधेयक, २०८१ प्रस्तुत मात्र भएका विधेयक (१)१ राष्ट्रिय मर्यादासम्बन्धी विधेयक, २०७९ ( रा स ) (गैरसरकारी) दर्ता मात्र भएका (३) १ औषधि तथा स्वास्थ्य सामग्री (नियमन तथा नियन्त्रण) विधेयक, २०८० (गैरसरकारी) (निष्क्रिय)२ आर्थिक कार्यविधि तथा वित्तीय उत्तरदायित्व (पहिलो संशोधन) विधेयक, २०८० (निष्क्रिय)३ मानव शरीर जलन नियन्त्रण तथा सजाय विधेयक, २०८१ (गैरसरकारी) समितिको प्रतिवेदन पेस भएका ( ३ ) १ संवैधानिकपरिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०७९ २ विधायनसम्बन्धी विधेयक, २०८० (रास)३ बैंकिङ कसुर तथा सजाय विधेयक (दोस्रो संशोधन), २०८० राष्ट्रियसभामा विधेयकको अवस्था सोह्रौं अधिवेशनमा दर्ता भएका विधेयकहरू (४)१ मिडिया काउन्सिल विधेयक, २०८०२ नवीकरणीय ऊर्जा तथा ऊर्जा दक्षतासम्बन्धी विधेयक, २०८१३ तिलगंगा नेत्र विश्वविद्यालय विधेयक, २०८१४ नेपाल कानुन व्यवसायीपरिषद् (दोस्रो संशोधन) विधेयक, २०८१ सत्रौं अधिवेशनमा दर्ता भएका विधेयकहरू (२)१ पानीजहाज (सञ्चालन तथा व्यवस्थापन) विधेयक, २०८१२ राष्ट्रिय विधि विज्ञान प्रयोगशाला (स्थापना र सञ्चालन) विधेयक, २०८१ पहिलो बैठक तयारी के छ ? संसद् सचिवालयले हिउँदे अधिवेशनको पहिलो दिनको कार्यसूची तयार गरेको छ। सभामुखले राष्ट्रपतिबाट आएको अधिवेशन आह्वानसम्बन्धी पत्रको बेहोरा पढेर सुनाएर बैठक सुरुवात हुनेछ। राष्ट्रपतिको कार्यालयबाट प्राप्त प्रधानमन्त्रीको कार्यभार तोकिएको सम्बन्धी पत्रको व्यहोरा पढेर सुनाइने छ। प्रधानमन्त्री तथा मन्त्रिपरिषद्को कार्यालयबाट प्राप्त कार्यभार थपसम्बन्धी पत्रको व्यहोरा पढेर सुनाउने छन्। सभामुख र उपसभामुखको अनुपस्थितमा बैठकको अध्यक्षता गर्ने सदस्यहरूको मनोनयन गरिने पनि प्रवक्ता गिरीले जानकारी दिए। सभामुखले प्रतिनिधिसभा नियमावली, २०७९ को नियम १० बमोजिम बैठकको अध्यक्षता गर्ने सदस्यहरूको मनोनयन गर्ने छन्। पहिलो बैठकमा नै प्रधानमन्त्री केपी शर्मा ओलीदेखि शीर्ष नेताहरू सम्बोधन गर्ने छन्। सरकारले ६ वटा अध्यादेश पेस गर्ने छ।"
निलम्बन फुकुवाको माग गर्दै लामिछानेले दिए सभामुखसमक्ष निवेदन,"काठमाडौं : राष्ट्रिय स्वतन्त्र पार्टीका सभापति रवि लामिछानेले निलम्बन फुकुवाको माग गर्दै सभामुख देवराज घिमिरेसमक्ष निवेदन दिएका छन्। शुक्रबार प्रतिनिधिसभा बैठक बस्नुअघि सिंहबारस्थित संघीय सचिवालय पुगेर लामिछानेले सभामुख घिमिरेलाई निलम्बन फुकुवाको मागसहितको निवेदन दिएका हुन्। उनले आफूलाई गरेको निलम्बन कानुन सम्मत नभएको दावी गर्दै निलम्बन फुकुवा गरिदिनुपर्ने सभामुखसँग आग्रह गरेका थिए। तर, सभामुख घिमिरेले विद्यमान कानुन,संसद नियमावली, अभ्यास बमोजिम निलम्बनको निर्णय गरेको जवाफ दिएका थिए। 'कसैको दबाब,प्रभाव,पूर्वाग्रह र पक्षधरताका आधारमा होइन । हिजो यस पदमा अरु कोही थियो । आज म छु । भोलि अरु कोही हुन सक्छ । तर पदमा रहँदा कानूनको परिपालना गर्नु मेरो दायित्व हो । तपाईंहरुले निवेदन दिनुभएको छ । यो छलफल र परामर्शको विषय हो । आजलाई समय भएन । हामी संसद सुरु हुने अन्तिम समयमा छौं, 'सभामुख घिमिरेले भने। सहकारी ठगी मुद्दा चलेपछि संघीय संसद सचिवालयले गत पुस ८ गते सूचना जारी गर्दै लामिछानेको प्रतिनिधिसभा सांसद पद निलम्बन गरेको जानकारी गराएको थियो। सहकारी ठगी प्रकरणमा लामिछाने गत कार्त्तिक २ गते पक्राउ परेका थिए। सहकारी ठगी,संगठित अपराध र सम्पत्ति शुद्धिकरण कसूरमा लामिछानेलाई कास्की जिल्ला अदालतले ६५ लाख धरौटीमा छाड्न आदेश दिएको थियो। यसैगरी काठमाडौंको कालीमाटीमा रहेको स्वर्णलक्ष्मी सहकारी बचत ठगी मुद्दामा काठमाडौं जिल्ला अदालतले लामिछानेलाई ६० लाख धरौटीमा रिहा भएका छन्। यसैगरी सहकारी ठगी प्रकरणमा लामिछाने रुपन्देही जिल्ला अदालतबाट एक करोड धरौटीमा छुटेका हुन्।"
माघ २४ गते बस्नेगरी कांग्रेस संसदीय दलको बैठक स्थगित,"काठमाडौं : नेपाली कांग्रेस संसदीय दलको बैठक स्थगित भएको छ। माघ २४ गते बिहान बस्नेगरी बैठक स्थगित भएको हो। बैठकमा सदस्यहरूको बोल्ने क्रम नसकिएपछि बैठक २४ गते बिहान बस्नेगरी स्थगित भएको कांग्रेस प्रमुख सचेतक श्याम घिमिरेले जानकारी दिए। उनले भने,' आजको बैठकमा बोल्ने क्रम सकिएन। २४ गते संसद बैठक हुन्छ। त्यही दिन बिहान ८ बजे बस्नेगरी बैठक स्थगित भएको छ।' उनका अनुसार बैठकमा सांसदहरूको बोल्ने क्रम सकिएको छ भने अब मन्त्रीहरू,पदाधिकारीहरू र नेताहरूको बाँकी छ। आजको बैठकमा सरकारले ल्याएका अध्यादेशलगायत विविध विषयमा छलफल भएको उनको भनाइ छ। यसैगरी बैठकमा ताप्लेजुङमा पाथीभारा केबुलकार निर्माणसम्बन्धी विवाद तत्काल समाधान गर्न जिल्लाका सांसदहरूले गृहमन्त्री रमेश लेखकलाई आग्रह गरेको र मन्त्री लेखकले वार्ता समिति बनाएर हल गर्न निर्देशन दिएको समेत उनले बताए।"
संसद्को हिउँदे अधिवेशन सुरू,"काठमाडौं : संघीय संसद्को हिउँदे अधिवेशन सुरू भएको छ। अन्तर्राष्ट्रिय सम्मेलन केन्द्र नयाँबानेश्वरमा सुरू भएको हो। आज एकै समयमा संघीय संसद्का दुबै सदन (प्रतिनिधिसभा र राष्ट्रिय सभा) सुरू भएका हुन्। प्रतिनिधिसभा बैठकमा सभामुख देवराज घिमिरेले राष्ट्रपतिबाट प्राप्त अधिवेशन आह्वान,प्रधानमन्त्रीको कार्यभार तोकिएको र प्रधानमन्त्री तथा मन्त्रिपरिषद्को कार्यालयबाट प्राप्त कार्यभार थपसम्बन्धी पत्रको व्यहोरा पढेर सुनाउँदैछन्। लगत्तै सभामुख घिमिरेले प्रतिनिधिसभा नियमावली,२०७९ को नियम १० बमोजिम बैठकको अध्यक्षता गर्न सदस्यको मनोनयन गर्ने कार्यकालिका छ। बैठकमा दलीय आधारमा सदस्यले आआफ्नो मन्तव्य राख्ने कार्यसूचि रहेको छ । बैठकमा विभिन्न ६ वटा अध्यादेश पेश हुँदैछन्। प्रधानमन्त्री केपी शर्मा ओलीले 'सुशासन प्रवद्र्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, २०८१' पेश गर्नेछन् । उपप्रधानमन्त्री तथा अर्थमन्त्री विष्णुप्रसाद पौडेलले 'आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८१','निजीकरण (पहिलो संशोधन) अध्यादेश,२०८१'र 'आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश, २०८१' पेश गर्ने कार्यसूची छ। त्यस्तै भूमि व्यवस्था,सहकारी तथा गरिवी निवारणमन्त्री बलराम अधिकारीले 'सहकारीसम्बन्धी केही नेपाल ऐनलाई संशोधन गर्ने अध्यादेश,२०८१'र 'भूमिसम्बन्धी केही नेपाल ऐनलाई संशोधन गर्ने अध्यादेश, २०८१' पेश गर्नेछन् । बैठकमा सभामुखले विभिन्न शोक प्रस्ताव प्रस्तुत गर्ने सम्भावित कार्यसूचिमा उल्लेख छ। यसैगरी राष्ट्रियसभाको बैठकमा उल्लेखित कार्यसूचि बाहेक मिडिया काउन्सिल विधेयक,२०८० र नवीरकणीय ऊर्जा तथा ऊर्जा दक्षतासम्बन्धी विधेयक,२०८१ सम्बन्धी समितिको प्रतिवेदन पेश गर्ने कार्यसूचि छ । सत्तापक्ष पछिल्लो समय सरकारले ल्याएका ६ वटा अध्यादेश पारित गर्ने तयारीमा छ भने प्रतिपक्षी प्रक्रिया मिचेर बदनियतपूर्ण तरिकाले ल्याएको अध्यादेश रोक्नुपर्ने माग गरिरहेको छ।"
"आजदेखि संसद्को हिउँदे अधिवेशन, प्रधानमन्त्रीले सम्बोधन गर्ने","काठमाडौं : संघीय संसद्को हिउँदे अधिवेशन आजदेखि सुरू हुँदैछ। बैठक अपराह्न १ बजे अन्तर्राष्ट्रिय सम्मेलन केन्द्र नयाँबानेश्वरमा बस्नेछ । संघीय संसद् सचिवालयले दुबै सदनका सम्भावित कार्यसूची सार्वजनिक गरेको छ । सचिवालयका अनुसार आज बस्ने प्रतिनिधिसभा बैठकमा सभामुख देवराज घिमिरेले राष्ट्रपतिबाट प्राप्त अधिवेशन आह्वान, प्रधानमन्त्रीको कार्यभार तोकिएको र प्रधानमन्त्री तथा मन्त्रिपरिषद्को कार्यालयबाट प्राप्त कार्यभार थपसम्बन्धी पत्रको व्यहोरा पढेर सुनाउने कार्यसूची छ । प्रधानमन्त्री केपी शर्मा ओलीले 'सुशासन प्रवद्र्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, २०८१' पेश गर्नेछन् । उपप्रधानमन्त्री तथा अर्थमन्त्री विष्णुप्रसाद पौडेलले 'आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८१', 'निजीकरण (पहिलो संशोधन) अध्यादेश, २०८१' र 'आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश, २०८१' पेश गर्ने कार्यसूची छ। त्यस्तै भूमि व्यवस्था,सहकारी तथा गरिवी निवारणमन्त्री बलराम अधिकारीले 'सहकारीसम्बन्धी केही नेपाल ऐनलाई संशोधन गर्ने अध्यादेश, २०८१' र 'भूमिसम्बन्धी केही नेपाल ऐनलाई संशोधन गर्ने अध्यादेश, २०८१' पेश गर्नेछन् । बैठकमा सभामुखले विभिन्न शोक प्रस्ताव प्रस्तुत गर्ने सम्भावित कार्यसूचिमा उल्लेख छ। यसैगरी राष्ट्रियसभाको बैठकमा उल्लेखित कार्यसूचि बाहेक मिडिया काउन्सिल विधेयक, २०८० र नवीरकणीय ऊर्जा तथा ऊर्जा दक्षतासम्बन्धी विधेयक, २०८१ सम्बन्धी समितिको प्रतिवेदन पेश गर्ने कार्यसूचि छ । सत्तापक्ष पछिल्लो समय सरकारले ल्याएका ६ वटा अध्यादेश पारित गर्ने तयारीमा छ भने प्रतिपक्षी प्रक्रिया मिचेर बदनियतपूर्ण तरिकाले ल्याएको अध्यादेश रोक्नुपर्ने माग गरिरहेको छ।"
कांग्रेस संसदीय दलको बैठक जारी,काठमाडौं : नेपाली कांग्रेस संसदीय दलको बैठक जारी छ। संसद भवनको ल्होत्से हलमा कांग्रेसको संसदीय दलको बैठक जारी छ। बैठकमा आजदेखि सुरू हुने हिउँदे अधिवेशनमा पार्टीका सांसदहरूको प्रस्तुतिलगायत समसामयिक राजनीतिक विषयमा छलफल गर्न बैठक बोलाइएको हो। संसद बैठक दिउँसो १ बजेका लागि बोलाइएको छ। हिउँदे अधिवेशनको पहिलो बैठकमा प्रधानमन्त्रीसहित पार्टीका शीर्ष नेताहरूले सम्बोधन गर्ने कार्यक्रम छ। यसैगरी बैठकमा सरकारले ल्याएका ६ वटा अध्यादेश प्रस्तुत हुने कार्यसूचि रहेको छ। सत्तापक्ष पछिल्लो समय सरकारले ल्याएका ६ वटा अध्यादेश पारित गर्ने तयारीमा छ भने प्रतिपक्षी प्रक्रिया मिचेर बदनियतपूर्ण तरिकाले ल्याएको अध्यादेश रोक्नुपर्ने माग गरिरहेको छ।
पुरानो बाटोमा बस पाउनै मुस्किल,"भक्तपुर : सामाखुसी निवासी आकाश थापा प्रायः भक्तपुरको सानोठिमीमा धाइरहेका हुन्छन्। अधिकांश समय उनी आवतजावत गर्न सार्वजनिक यातायात प्रयोग गर्छन्। सानोठिमी आउँदा आकाश सानोठिमी नयाँ बसपार्क दूधपाटी रुटमा चल्ने बस चढ्छन्। बिहीबार पनि आकाश सानोठिमीस्थित परीक्षा नियन्त्रण कार्यालय आएका थिए। उनी पटकपटक रकफरक कारणले आए। तर, आउँदा उनले यातायातमा भोग्नु परेको समस्या भने फेरिएको छैन। एउटै छ। सानोठिमी बस बिसौनीमा बस कुरिरहेका उनले घण्टौं बस कुर्नु परेको समस्या यसरी सुनाए। सानोठिमीमा त म प्रायः आइरहेको हुन्छु। आज त परीक्षा नियन्त्रण कार्यालय आएको थिएँ। यता नयाँ बसर्पाकको गाडी सधैँ ढिलो नै आउँछ। कहिलेकाहीँ त घण्टौं कुर्नु परेको छ। यस रुटमा बस कम चल्ने भएकाले हामीजस्ता सेवाग्राहीलाई धेरै समस्या परेको छ, उनले भने। अर्का यात्रु स्वणर्िाम अवाल पनि चाबहिलतर्फ जाने बस कम भएको गुनासो गर्छन्। सिनामंगलस्थित वृजवाटर कलेजबाट केही महिनाअघि प्लस टु उत्तीर्ण भएका २१ वर्षीय उनी बस नपाउँदा कैयांै पटक त आधा बाटो हिँडेरै घर गएका छन्। बिहान त बस पाइन्छ। दिउँसो त बस नै पाउन गाह्रो छ। सधैं धेरै बेर कुर्नुपर्छ। धेरैजसो त आधाबाटो हिँडेर घरतिर जान्छु। कहिले त घरसम्मै हिँडेर पनि पुगेको छु, उनले भने। भक्तपुरको पुरानो ठिमी रुटमा नयाँ बसपार्क जाने यात्रुलाई यो सधैंको समस्या बनेको छ। घण्टौं कुर्नुपर्ने सास्तीले उनीहरू हैरान भइसके। झन् ४ बजेपछि त बस नै पाउन मुस्किल पर्ने यात्रुको गुनासो छ। हाल सुगम मध्यपुर यतायात सेवा प्रालिले पुरानो ठिमी रुट व्यवस्थापन गरिरहेको छ। प्रालिका अनुसार यसमा २० वटा मात्र बस दर्ता भएका छन्। दर्ता भएकामध्ये १३ वटासम्म बसले मात्र सेवा दिइरहेका छन्। दूधपाटीस्थित बसपार्कका टाइमकिपर राम राजवाहकका अनुसार प्रत्येक १५१५ मिनेटमा भक्तपुरको बसपार्कबाट नयाँ बसपार्क जाने एउटा बस छुट्ने गरेको छ। तैपनि तुलनात्मक रूपमा बसको संख्या निकै कम हो। जबकि दूधपाटी रत्नपार्क रुटमा दर्ता भएका ६० वटामध्ये ४५ वटासम्म र दूधपाटी लगनखेल रुटमा दर्ता भएका १५ वटामध्ये आवश्यकताअनुसार अन्य रुटको पनि बस यही रुटमा गएको संख्यासहित २० वटा र सरस्वतीखेल रत्नपार्क रुटमा १७ वटा बसले सेवा दिइरहेका छन्। बसको संख्या कम भएको कारण बसपार्क जाने यातायात चुस्तदुरुस्त नभएको सुगम मध्यपुर यातायात सेवा प्रालिले जनाएको छ। प्रालिका अध्यक्ष बाबुकाजी छुँजूले २०७७ सालमा कोरोना महामारीका कारण बस संख्या घटेको र सो समयदेखि खासै यो रुटमा नयाँ बस दर्ता नभएकाले बसको संख्या कम भएको जनाए। गाडी ढिलो हुनुको कारण त गाडी नै कम हुनु हो। नयाँ बसपार्क जाने बस नै कम छन्। एकताका त १ सय ६० वटासम्म गाडी चलेको थियो। कोरोनामा ह्वात्तै घट्यो। त्यतिबेला नयाँ बसपार्कको पनि घट्यो। त्यतिबेलादेखि बसपार्कमा धेरै नयाँ गाडी आएको छैन। अहिले जति पनि छन्, अधिकांश पुरानै छन्। एउटा नयाँ गाडी खरिद गर्न ठूलो पुँजी लाग्छ। त्यस माथि यो समय यातायातमा लगानी सुरक्षित छैन, उनले भने। यातायात क्षेत्रमा सरकारले लागू गरेको बुढो कर र सरकारद्वारा लागू गरिएको २० वर्षभन्दा बढी पुरानो सार्वजनिक यातायात चलाउन नपाइने नीतिका कारण पनि बस व्यवसायीहरू निरुत्साहित भएको उनको भनाइ थियो। जसको अप्रत्यक्ष असर रुटमा पनि परेको छ। उनका अनुसार रुटमा यही असरले गर्दा पनि नयाँ बस दर्ता आउन नसकेको हो। चालकहरू भन्छन्, हामीले यात्रु पाउँदैनौं यात्रुले बस ढिलो भयो, बस पाउनै गाह्रो भयो भन्दै गर्दा नयाँ बसपार्क जाने बस चालकहरूले भने अधिकांश समय आफूहरू आधा टिप खाली सिट फर्कनु परेको बताए। बिहीबार दूधपाटीमा गाडी रहेका एक चालकले न्यून यात्रु हुँदा खाली सिट फर्कनु परेको मर्का सुनाए। उनले भने, नयाँ बसपार्क झिंगा मार्न जाने हो अफिस टाइममा मात्र यात्रु हुन्छन्। फर्कने बेलामा खासै हुँदैनन्। खाली टिप आउनुपर्छ। साहुलाई पनि कमाइ भए नि नभए नि दिनहुँँ पैसा बुझाउनै पर्छ। कहिलेकाहीँ तेलको पैसासमेत उठ्दैन। उनका अनुसार नयाँ बसपार्कको दूरी अन्य रुटको भन्दा लामो भएकाले जामलगाायतका कारणले ढिलो भएको हो। दूधपाटीदेखि नयाँ बसपार्क करिब १९ किलोमिटर टाढा छ। अरू रुटको दूरी नयाँ बसपार्कको भन्दा कम छ। नयाँ बसपार्क आउन र जान तीन घण्टाभन्दा बढी समय खर्च हुने तथा सडकमा जामलगायत अन्य कारणले ढिलाइ हुने उनले प्रतिक्रिया दिए। हामी स्वागत गर्न तयार छौं : अध्यक्ष छुँजू दूधपाटी नयाँ बसपार्क रुटमा बसको संख्या वृद्धि गर्न र यातायात सेवा चुस्तदुरुस्त बनाउन सुगम मध्यपुर यातायात सेवा प्रालि हरेकसँग सहकार्य र स्वागत गर्न तयार रहेको अध्यक्ष बाबुकाजी छुँजूले बताए। यसअघि ९ नं रुटले परिचित पुरानो ठिमी रुटमा साझा यातायातले सेवा सुरु गर्दा साझालाई समेत स्वागत गरेको बताउँदै उनले भने, यता बसको संख्या निकै कम छ। यो रुटमा नयाँ गाडी, यातायात आयो भने हामी स्वागत गर्न तयार छौं। यसअघि साझा पनि आएको थियो। हामीले स्वागत गरेकै थियाैं। उनका अनुसार समिति कसरी गाडीको संख्या वृद्धि गर्ने भन्ने कुरामा केन्द्रित छ। गाडीको संख्या वृद्धि गर्न र दर्ता प्रक्रियामा ल्याउन समितिले निरन्तर विभिन्न संस्था, बस व्यवसायीहरूलाई अपिल तथा छलफल गरिरहेको छ। तर, समितिमा थप बस दर्ता नभएकै कारण बसको संख्या कम भएको हो। अहिले सेवा दिइरहेका बसहरूमा पनि थुप्रै सहकारीसँग समितिको समन्वयमा सहुलियत ब्याजदरमा ऋण उपलब्ध गराई खरिद गरिएको बसहरू रहेका उनले जनाए। यसअघि समितिले बसले दर्ता फिर्ता गरे १० हजार रुपैयाँ फिर्ता गर्ने नीति ल्याएको थियो। तर उक्त नीति पनि प्रभावकारी हुन सकेन। न्यून संख्यामा मात्र बस दर्ता भएका थिए। हाल उक्त नीति भने स्थगित छ।"
बनराका सुकुम्बासीले पाउलान् त लालपुर्जा ?,"काठमाडौं : महोत्तरीको भंगहा नगरपालिका४ थारु टोल बनरास्थित सुकुम्बासीका जग्गा कब्जा गर्ने गैरसुकुम्बासीका लालपुर्जा खारेजीको प्रक्रिया सुरु भएको छ। २५ वर्षअघि तत्कालीन सुकुम्बासी आयोगसँगको सेटिङ मा १८२ परिवारको ४५ बिघा जग्गा गैरसुकुम्बासीको हडपेका थिए। सुकुम्बासीको जग्गा पास गरी गैरसुकुम्बासीले लालपुर्जा बनाएको बनरावासीको आरोप छ। भूमि समस्या समाधान आयोगका अध्यक्ष हरिप्रसाद रिजालले उक्त बस्तीको स्थलगत अवलोकन गर्दै लालपुर्जा छानबिन प्रक्रिया अगाडि बढाइएको बताए। उनले गैरसुकुम्बासीहरूको नाममा बनेका लालपुर्जा खारेज गरिने पनि बताए। सुकुम्बासी समस्या समाधान आयोगका सदस्य गुञ्जबहादुर खड्काका अनुसार गैरसुकुम्बासीलाई वितरण गरिएका लालपुर्जा खारेज गर्न सक्ने अधिकार आयोगको जिल्ला समितिलाई छ। उनले भने, जिल्ला तहबाट लालपुर्जा खारेज गर्ने निर्णय केन्द्रमा पठाउनुपर्छ। आयोगले थप निर्णय गरेर पीडितलाई न्याय दिलाउँछ। पीडितहरू न्याय माग्दै ३८ वर्षदेखि आन्दोलन गर्दै आएका छन्। यसबारे अन्नपूर्ण पोस्ट्ले निरन्तर समाचार छाप्दै आएको छ। भूमि समस्या समाधान आयोग महोत्तरीका अध्यक्ष पीताम्बर महतोले बस्तीको बारेमा अध्ययन गरेर छिट्टै प्रक्रिया पूरा गरी थारुटोल बनराका सुकुम्बासीलाई लालपुर्जा दिने बताए। उनले भने, पीडित बस्तीवासी, स्थानीय सरकार, स्थानीय राजनीतिक दलका प्रतिनिधिहरूसँग छलफल गर्ने तयारी गरेका छौं। अन्यायमा परेका दलित भूमिहीन तथा भूमिहीन सुकुम्बासीहरूलाई जग्गाको स्वामित्व दिलाएर छाड्छौं। यसअघि आयोगमा भूमिहीन दलित, भूमिहीन सुकुम्बासी र अव्यस्थित बसोबासीले दिएका १२ हजार २२९ निवेदनउपर छानबिन सुरु गर्न लागिएको समेत उनले बताए। न्यायको पर्खाइमै बिते ३८ वर्ष पटकपटक आयोग गठन भए पनि थारुटोलका सुकुम्बासी भने थालथलोबाट उठिबास हुने त्रासमा छन्। थारु टोलका सुकुम्बासीहरूले गैरसुकुम्बासीको नाममा वितरण गरिएका लालपुर्जा रद्द गर्नुपर्ने र वास्तविक सुकुम्बासीहरूलाई जग्गाधनी लालपुर्जा दिनुपर्ने माग राख्दै आन्दोलन गर्दै आएका छन्। गत वर्ष थारुटोल बनरावासीले न्यायको माग गर्दै तत्कालीन प्रधानमन्त्री पुष्पकमल दाहाल र गृहमन्त्री नारायणकाजी श्रेष्ठलाई ज्ञापन पत्रसमेत बुझाएका थिए। त्यस बेला सरकारले छानबिन समिति गठन गर्ने बचन दिएको थियो। तर, कुनै काम अघि बढ्ने। अहिले पनि गाउँलेले नचिनेकाजानेका व्यक्तिहरू लालपुर्जा देखाउँदै बस्ती पस्ने गरेको पीडित जितुवा मुसहर बताउँछन्। उनीहरूले सुकुम्बासीलाई उठिबास लगाइदिने धम्की समेत दिएर तर्साउने गरेको उनले सुनाए। बस्तीमा १ हजार २ जना भूमिहीन दलित, भूमिहीन सकुम्बासी बस्छन्। लालपुर्जाको आशामा पाँच पुस्ता बितिसकेको स्थानीयहरूले सुनाए। मेलै भोगचलन गर्दै आएको सडक भित्रको ६ कठ्ठा जग्गाको मूल्य २१ लाखसम्म पुगेको छ, जितुवा मुसहरले भने, यो जग्गामा घर मेरो छ। खेती मैले लगाएको छु। लालपुर्जा लिएर कब्जा गर्न अरू पो आउँछन्। यहाँ बर्सौंदेखि हामी बस्दै आएका छौं। बाहिरका नचिनेका व्यक्तिहरू लालपूर्जा देखाउँदै बस्ती आउने गरेको बताउदै उनले थपे, २१ लाख दे भन्छन्, न दिए घर भत्काएर उठाइदिने धम्की दिन्छन्। हामी गरिबलाई खान अप्ठ्यारो छ , २१ लाख कहाँबाट ल्याउँ ? थारु टोल बस्तीको बिचबाट सदरमुकाम जलेश्वर जाने बर्दिबासपथलैयारौजाजलेश्वर सडक खण्ड विस्तार भएपछि जग्गाको भाउ बढेको छ। यहाँको जग्गा प्रतिकठ्ठा २०३० लाखसम्म बिक्री हुन थालेको छ। बस्तीका जग्गाहरू पास गराएर लालपुर्जा लिएकाहरू बैंकमा धितो राखेर ऋण लिइरहेका छन्। अर्कोतिर बस्तीको जग्गा किनबेच पनि भइरहेको स्थानीय वीरबहादुर सिंहले बताए। उनले भने, अब सरकारले हामीलाई न्याय दिनै पर्छ। किन भने यसपटक बनेको भूमि आयोग अन्तिम आयोग हो भनेर भनिएको छ। भूमिहीन दलित, भूमिहीन सुकुम्बासी र अव्यवस्थित बसोबासीलाई लालपुर्जा वितरण गर्न कात्तिक १३ गते मन्त्रिपरिषद्ले हरिप्रसाद रिजालको अध्यक्षतामा भूमि समस्या समाधान आयोग गठन गरेको थियो। पुस २९ गते आयोगका जिल्ला अध्यक्षहरूले सपथ लिएका थिए।"
पेट्रोलियम पदार्थको मूल्य वृद्धि,काठमाडौं : पेट्रोलियम पदार्थको मूल्य वृद्धि भएको छ। नेपाल आयल निगमको सञ्चालक समितिको बैठकले पेट्रोलियम पदार्थको मूल्य वृद्धि गरेको हो। निगमले पेट्रोलमा प्रतिलिटर २ रुपैयाँ र डिजेलमट्टितेलमा प्रतिलिटर ४ रुपैयाँले वृद्धि गरेको हो। भारतबाट मूल्य बढेर आएपछि निगमले नेपालमा पनि पेट्रोलियम पदार्थको मूल्य वृद्धि गरेको हो। यससँगै काठमाडौं उपत्यकामा पेट्रोलको मूल्य प्रतिलिटर १६७ रुपैयाँ पुगेको छ भने डिजेल र मट्टितेलको मूल्य १६० रुपैयाँ पुगेको छ। खाना पकाउने ग्यासको मूल्य भने यथावत् राखिएको छ। नयाँ मूल्य राति १२ बजेपछि लागू हुनेछ।
पुलले ल्याएको खुसी,"गोरखा : गाउँ जोड्ने गरी झोलुंगेपुल बन्ने भएपछि हिमाली भेगका बासिन्दा खुसी भएका छन्। चुमनुब्री गाउँपालिका४ छाक गाउँलाई मनास्लु पदमार्गमा जोड्ने गरी झोलुंगेपुल बन्न लागेपछि गाउँले खुसी भएका हुन्। गण्डकी प्रदेश सरकारको ३ करोड २० लाख, ९१ हजार रुपैयाँ लागतमा छाक गाउँ र गप बजार जोड्ने गरी पुल बन्न लागेको हो। सो पुल बनेपछि छाकका ५० घरधुरी बासिन्दालाई मूलबाटोसम्म झर्न सहज हुने भएको वडाध्यक्ष पेमाग्याल्बो लामाले जानकारी दिए। छाकका ५० घरधुरीका बासिन्दालाई मूलबाटोको गप बजारसम्म झर्न असाध्यै कठिन थियो। बाटोमा ठूलो पहिरो थियो। भीरमा झारल हिँडेर ढुंगा खसिरहने, ढुंगाले लागेर मान्छे मर्ने, घाइते हुने भइरहन्थ्यो, वडाध्यक्ष लामाले भने, अब यहाँ पुल बनेपछि गाउँलेले त्यो जोखिमबाट छुटकारा पाउने भएका छन्। अनि क्वाक गाउँका ५० घरधुरीका बासिन्दा पनि मूलबाटोको गप बजार, नाम्रुङ, ल्हो, सामागाउँ, मनास्लु पदमार्गसम्म जान सजिलो हुनेछ। पुल बनिसकेपछि गाउँसँग जोड्ने सुरक्षित पदमार्ग पनि बन्ने उनले बताए। यसअघि सोबाटोमा माथिबाट झरेको ढुंगा लागेर चुमनुब्री३ का एकको मृत्यु भएको थियो। बर्सेनि कैयौं घाइते भइरहन्छन्। यहाँ पुल बनेपछि गाउँलेले अर्को सुरक्षित बाटो हिँड्न पाउँछन्, वडाध्यक्ष लामाले भने, पदमार्ग बनाउन पनि प्रदेश सरकारबाट ४० लाख रुपैयाँ बजेट परेको छ। पुल र बाटो बनेपछि गाउँलेलाई अब त्यो जोखिम हुने छैन। बूढीगण्डकीमाथि सो पुल आउँदो चैतसम्म निर्माण गरिसक्ने गरी तीन वर्षअघि बीएलटी मनास्लु जेभी निर्माण कम्पनीले सम्झौता गरेको थियो।"
फरार प्रतिवादीहरू प्रहरी नियन्त्रणमा,"महोत्तरी : फरार ३ जना प्रतिवादीहरूलाई प्रहरीले नियन्त्रणमा लिएको छ। नियन्त्रणमा लिनेहरूमा महिटानी नगरपालिका ५ का ५९ वर्षीय रामान्नद महतो, ३५ वर्षीया शिवकुमारी देवी र २५ वर्षीया सुशीला देवी रहेका छन्। उनीहरूलाई कुटपिट मुद्दामा जिल्ला अदालत महोत्तरीले जनही ५ हजारका दरले जरिवाना तोकिएको थियो। जरिवाना पाएर गत असारदेखि फरार रहेको उनीहरूलाई प्रहरीले नियन्त्रणमा लिएको जिल्ला प्रहरी कार्यालय महोत्तरीले जनाएको छ। उनीहरूमाथि कानुनी कारबाही प्रक्रिया अगाडि बढाउनका लागि जिल्ला अदालतमा पेस गरिएको महोत्तरीका प्रहरी प्रवक्ता डीएसपी सन्तुलाल प्रसाद जयसवारले बताए।"
"मामाघर आएकी १४ वर्षीया चाँदनीको हत्या, गाडेको अवस्थामा भेटियो शव","विराटनगर : चाँदनी यादव बाबुआमासँगै करिब १ महिनाअघि विराटनगर महानगरपालिका५ विशालचोकको कलेर्वा टोलस्थित मामा घर आइन्। १४ वर्षीया चाँदनीको घर भारत बिहारको छपरा जिल्लामा पर्छ। बाबुआमा पनि निक्कै दिन उनीसँगै मामा घरमा बसे। अनि चाँदनीलाई नलिइकन बाबु लालमोहन यादव र आमा राजकुमारी मण्डल यादव भारतस्थित घर फर्किए। तर, चाँदनी मामाघरमा पनि देखिइनन्। एकाएक बेपत्ता भइन्। बाबुआमा मात्रै फर्किएको देखेका छिमेकीले चाँदनीलाई मामाघरमा नदेखेको निक्कै दिन भइसकेको थियो। बालिका हराएको हल्ला गाइँगुइँ चल्न थाल्यो। त्यसअघि पनि मामाघर आइरहने उनलाई छरछिमेकीले राम्ररी चिन्दथे। चाँदनीलाई नलिइकन बाबुआमा मात्रै घर फर्किएको र उनी पनि मामाघरमा नदेखिएपछि स्थानीयले शंका गरे। मामाघर आएकी बालिका हराएको हल्ला चलेपछि छिमेकीले शुक्रबार बिहान प्रहरीलाई जानकारी गराए। त्यसलगत्तै मोरङ प्रहरीका प्रवक्ता डीएसपी वेदप्रकाश जोशी नेतृत्वको टोलीले चाँदनीको मामाघर पुग्यो। घर खानतलासी गर्दै सबैसँग सोधपुछ गर्न थाल्यो। कुनै सुराक नपाएको प्रहरीले मामाली हजुरबुबा सरजुग मण्डललाई प्रहरीले नियन्त्रणमा लियो। उनले नातिनी यसअघि नै भारतस्थित घर गइसकेको बताए। त्यसपछि भारतको छपरामा रहेका बाबुआमासँग प्रहरीले वाट्सएपमार्फत सम्पर्क गर्यो। बाबु लालमोहन र आमा राजकुमारीले छोरी चाँदनी मामलीमै रहेको बताए। दुई पक्षको कुरा बाझिएपछि घटना झन् शंकास्पद बन्यो। जोशीका अनुसार थप सोधुपछ गर्दै गएपछि बाबुआमाले छोरी आफूहरूसँगै रहेको भनेर कुरा फेर्न थाले। आमाले त मेरो छोरीका बारेमा तपाईंहरूलाई किन चासो पर्योसमेत भनिन्। हजुरबुबा सरजुग निर्धक्कसाथ बोल्छन्। केही थाहा नपाएजस्तो व्यवहार देखाउँछन्, उनले भने। मामली हजुरबुबा र बाबुआमाको कुरा बाझिएपछि त्यतिबेलै प्रहरी घटना शंकास्पद रहेको निष्कर्षमा पुगिसकेको थियो। मामाघर वरपर थप खोजी सुरु गरियो। घरदेखि १ सय २५ फिट दक्षिणतर्फको आँप र अम्बाको रुखमात्रै भएको जमिनमा केही समयअघि मात्रै खनेजस्तो देखिने आलो माटो भेटियो। वरपर तोरीको गट्टे (दाना झारिसकिएको तोरीको बोट)ले छोपिएको थियो, डीएसपी जोशीले भने। त्यो ठाउँमा उत्खनन गर्दा खाल्डोभित्र चाँदनीको शव फेला परेको जानकारी उनले दिए। भने, भर्खरै खनेको खाल्डो देखियो। जुन खाल्डोलाई माटोले पुरेर माथिबाट आलो गोबर थुपारिएको रहेछ। त्यसलाई तोरीको गट्टेले छोपिएको थियो। सबै हटाएर हेर्दा बालिकाको शव भेटियो। हत्या गरी ४ फिट गहिरो खाल्डो खनेर गाडेको अवस्थामा शव भेटिएको जानकारी जोशीले दिए। खाल्डोमा घोप्टो पारेर सुताएको कपडासहितको शव सडेर दुर्गन्धित भइसकेको अवस्थामा फेला परेको थियो। उत्खनन गर्दै प्रहरीले खाल्डोबाट निकालेर पोस्टमार्टमका लागि कोशी अस्पताल लगेको छ। चाँदनीको हत्या नै भएको हो। कहिले, कसरी र कोको मिलेर गरेका हुन् भन्नेचाहिँ यकिन भइसकेको छैन। विभिन्न कोणबाट अनुसन्धान गरिरहेका छौं, डीएसपी जोशीले भने। प्रहरी स्रोतका अनुसार मामली हजुरबुबा र उनका परिवार तथा बालिकाकै बाबुआमाको मिलेमतोमा हत्या भएको हुनसक्छ। प्रहरीले सोधीखोजी गर्दा वास्तै नगर्नुले बाबुआमाको भूमिका शंकास्पद देखिएको प्रहरीले जनायो। यद्यपि, अनुसन्धानपछि सबै यकिन हुने जोशीले बताए। हत्या गरेर गाडेको शव भेटिए पनि बाबुआमा, मामली हजुरबुबासहित परिवारका सदस्यले शंकास्पद व्यवहार देखाइरहेका छन्। कसैको पनि कुरा मिल्दैन। एकअर्कामा बाझिन्छ। सुरुमा पनि कुरा नमिलेकाले नै थप खोजी गर्दा शव भेटिएको थियो, उनले भने। उनका अनुसार घटनाको प्रकृति हेर्दा हत्या १०१२ दिनअघि नै भएजस्तो देखिन्छ। घटनापछि चाँदनीका मामली हजुरबुवा अन्दाजी ५७ वर्षीय सरजुग मण्डल, उनकी पत्नी जानकी मण्डल, सरजुगका भाइ पर्ने बतासी मण्डल, रामबाबु मण्डल, छोरी उर्मिला मण्डल, नातिनी अञ्जली मण्डल र नाति बबिदेवल मण्डललगायत ८ जनालाई प्रहरीले नियन्त्रणमा लिएको छ। बतासीबाहेक अरु सबै जना एउटै घरमा बस्थे। बतासीको घर भने सरजुगको नजिकै छ। उर्मिला सरजुगकी जेठी छोरी एवं मृतक चाँदनकी ठूलीआमा हुन्। अञ्जली उर्मिलाकी छोरी तथा बबिदेवल छोरा हुन्। उर्मिलाको पतिको यसअघि नै निधन भएको थियो। त्यसपछि उनी छोराछोरीसहित माइतीमै आएर बस्न थालेको पाइएको प्रहरीले जनाएको छ। रामबाबु चाँदनीका मामा एवं सरजुगका छोरा हुन्। मृतक चाँदनीकी आमा राजकुमारी सरजुगकी माइली छोरी हुन्। राजकुमारीका २ छोरा र १ छोरी थिए। आफन्तले प्रहरीलाई दिएको जानकारी अनुसार हत्या गरिएकी चाँदनीको भारतमै एक व्यक्तिसँग प्रेम सम्बन्ध थियो। ती व्यक्तिसँग छुटाउन उनलाई बाबुआमाले मामाघर ल्याएको जानकारी प्रहरीले पाएको छ। मामाघर ल्याउनुको उद्देश्य झारफुक पनि थियो। चाँदनीका मामली हजुरबुबा सरजुग गाउँमा धामीझाँक्रीको काम गर्छन्। चाँदनीलाई प्रेम सम्बन्धमा रहेका व्यक्तिबाट छुटाउन मामाघर ल्याउने र धामी लगाउने योजना रहेछ। योजना अनुसार नै बाबुआमाले मामाघर लिएर आएका रहेछन्, प्रहरी स्रोतले भन्यो, बाबुआमा पनि निक्कै दिन बसेर घर फर्किएको पाइयो। तर, मामाघरमै हत्या गरेर गाडेको अवस्थामा चाँदनीको शव भेटियो। मृतक बालिकाका दाजु बबिदेवल मण्डल (ठूलीआमाको छोरा)का अनुसार चाँदनी १ महिनाअघि मामा घर आएकी थिइन्। उनी भने १ साताअघि सालोको बिहेका लागि ससुराली घर गएका थिए। दुई दिनअघि फर्किएर आफूले बहिनीका बारेमा सोधीखोजी गरेको उनी बताउँछन्। बहिनी कहाँ गयो? भनेर सोध्दा, उसकै घर गयो भन्ने जवाफ मलाई दिए। घर गएको होला भनेर मैले खासै वास्ता गरिन्। आफ्नो काम गर्न थालें, बबिदेवल भन्छन्, उहाँ (भारतमा) एउटा केटासँग लभ चल्दैथियो। छुटाउनका लागि यता ल्याइएको हो। अहिले हत्या गरेर गाडेको अवस्थामा शव भेटियो। शुक्रबार बिहान प्रहरी पुगेपछि बाहिर रहेका उनी काम छाडेर घर फर्किएका थिए। प्रहरीले यस्तो अवस्थामा शव भेट्यो। सबै आफन्त नै छन्। को माथि शंका गर्नु ?, उनले प्रश्न गरे। बबिदेवल आमा उर्मिला र बहिनी अञ्जलीसँग मामाघरमा बस्दै आएका थिए। तर, घटना अनुसन्धानका क्रममा प्रहरीले उनलाई पनि नियन्त्रणमा लिइसकेको छ। छिमेकी रामकुमार यादवले बालिकाका बाबुआमा घर फर्किएपनि छोरी नलिइ गएकाले घटना शंकास्पद रहेको बताए। बाबुआमा घर फर्किए। तर, बच्चालाई लगेनन्। बालिका हराएको हल्ला गाउँमा ४५ दिनदेखि चलिरहेको थियो। बाहिर कसैले भनेका थिएनन्। तर, एक्कासि प्रहरी आएर खाल्डोबाट शव निकाल्यो, उनले भने। यादव मामाघरबाटै यतिसम्मको क्रूर अपराध हुन्छजस्तो नलागेको बताउँछन्।"
"लागुऔषध बरामद गर्न गोली प्रहार, एकजना घाइते","परासी : गोली हानेर प्रहरीले लागुऔषध कारोबारीलाई नियन्त्रणमा लिएको छ। नवलपरासी रामग्राम नगरपालिका१२ पचगाँवका ५२ वर्षीय राजेश लोनियालाई बिहीबार राति प्रहरीले गोली हानेर नियन्त्रणमा लिएको हो। लागू औषधको कारोबार हुँदैछ भन्ने सूचना पाएर लोनियाको घरमा लागुऔषध नियन्त्रण ब्यूरो शाखा भैरहवाबाट सादा पोसाकका प्रहरी पुगेका थिए। जिल्ला प्रहरी कार्यालयको समन्वयमा लोनियाको घरमा पुगेको प्रहरी टोलीमाथि जाइलागेपछि गोली प्रहार गरिएको जिल्ला प्रहरी कार्यालयका सूचना अधिकारी डीएसपी रेशम बोहराले बताए। लोनियालाई नियन्त्रणमा लिन चार राउण्ड गोली चलाएको प्रहरीले जनाएको छ। लोनियालाई नियन्त्रणमा लिने क्रममा उनका आफन्तहरूले प्रहरीलाई घेरे। स्थिति नियन्त्रण लिन हवाई फायर गर्यौं। फायर खोल्ने बितिक्कै लोनियाले प्रहरीको पेस्तोल खोस्न थालेपछि उनलाई खुट्टामा गोली हानेर नियन्त्रणमा लिएका हौं। , डीएसपी बोहराले भने। उनको साथबाट ९३ पुरिया (९५ दशमलब ९८ ग्राम) ब्राउन सुगर बरामद भएको प्रहरीले जनाएको छ। साप्रामा एक गोली लागेका लोनियाको भैरहवा मेडिकल कलेजमा उपचार भइरहेको छ। लोनियमाथि २०७८ सालमा पनि मकवानपुर जिल्लामा लागुऔषधसम्बन्धी मुद्दा चलेको प्रहरीले जनाएको छ। पचगाँवका केही स्थानीयहरू लामो समयदेखि घरबाटै लागुऔषध बिक्री गर्दै आइरहेको सूचना प्रहरीलाई दिएका थिए। सूचनाका आधारमा प्रहरीले त्यस क्षेत्रमा निगरानी बढाए पनि लुकिछिपी लागुऔषध बिक्री कार्य भने नरोकिएको स्थानीयले बताएका छन्।"
"क्रिप्टो करेन्सीको संगठित कारोबार गरेको आरोपमा ३ भारतीयसहित ७ जना पक्राउ, ३ अर्ब बढी ठगी","काठमाडौं : क्रिप्टो करेन्सीको संगठित कारोबार गरेको आरोपमा प्रहरीले ७ जनालाई पक्राउ गरेको छ। शुक्रबार प्रहरीको केन्द्रीय अनुसन्धान ब्यूरोको टोलीले क्रिप्टो करेन्सीको संगठित कारोबार गरेको आरोपमा ७ जनालाई पक्राउ गरिएको सुधिरराज शाहीले जानकारी दिए। उनका अनुसार कैलालीको बर्दगोरिया गाउँपालिका६ का २२ वर्षीय माइकल डंगौरा, २६ वर्षीय अनिल विश्वकर्मा, बुढानिलकण्ठ८ का पियुष श्रेष्ठ, दोलखाको भीमेश्वर नगरपालिका४ का १९ वर्षीय आश्विन चौलागाई, रौतहटको गौर नगरपालिका९ का २२ वर्षीय सत्यमकुमार सहनी, भारतको बिहारका २७ वर्षीय रोशन कुमार र बिहारकै ३६ वर्षीय मुन्ना कुमार पक्राउ परेका हुन्। प्रहरीले उनीहरुको साथबाट कम्युटरको सीपीयु २ थान, विभिन्न ब्राण्डका मोबाइल १३ थान, विभिन्न व्यक्तिका नाममा जारी भएका बैंकका चेकहरु १९ थान र नगद ५ लाख ५० हजार रुपैयाँ बरामद गरेको छ। उनीहरुले बैंक तथा डिजिटल वालेट प्रयोगकर्ताहरूलाई झुक्याएर वालेटको आधिकारिक व्यक्ति भन्दै ओपीटी पिनहरू माग गरी अनधिकृत रुपमा बैंक तथा डिजिटल वालेटहरुमा पहुँच पुर्याई ठगी गरेको पाइएको प्रहरीको प्रारम्भिक अनुसन्धानले देखाएको छ। उनीहरुले ठगी गरिएको रकम क्रिप्टोमा लगानी गरेको तथा हुण्डी कारोबारमा समेत प्रयोग भएको पाइएको शाहीले जानकारी दिए। प्रहरीले हालसम्मको डिजिटल फरेन्सिक रिपोर्टबाट उक्त समूहले ३ अर्ब बढी ठगी गरेको जनाएको छ।"
२० वर्षदेखि फरार अभियुक्त वीरगन्जमा पक्राउ,"वीरगन्ज : लागू औषध चरेश मुद्दामा दोषी ठहर भएपछि २० वर्षदेखि फरार रहेका एक अभियुक्तलाई प्रहरीले पक्राउ गरेको छ। कसुर ठहर भई अदालतबाट सजायको फैसला भएपश्चात फरार रहेका वीरगन्ज महानगरपालिका१६ नगवाका ४१ वर्षीय चन्दन कुमार रौनियार पक्राउ परेका हुन्। रौनियारलाई वीरगन्ज१६ नगवामै लुकिछिपी बसेको अवस्थामा प्रहरीले बिहीबार पक्राउ गरेको जिल्ला प्रहरी कार्यालय पर्साका प्रवक्ता प्रहरी नायब उपरीक्षक किशोर लम्सालले जानकारी दिए। लम्सालका अनुसार, लागु औषध चरेसको मुद्दामा पर्सा जिल्ला अदालतले २०६१ अषाढ १३ गते रौनियारविरुद्ध २ वर्ष ७ महिना कैद र १० हजार रुपैयाँ जरिवानाको फैसला गरेको थियो। रौनियार फरार रहेकोमा अदालतको फैसला कार्यान्वयनका लागि जिल्ला प्रहरी कार्यालय पर्साबाट खटिएको प्रहरी टोलीले उनलाई पर्सा जिल्ला अदालतमै बुझाएको लम्सालले बताए।"
