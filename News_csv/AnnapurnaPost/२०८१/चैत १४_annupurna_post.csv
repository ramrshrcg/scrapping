शीर्षक,विवरण
सगरमाथामा थुप्रिएको फोहोर संकलन गर्न नेपाल लाइफ र राउन्ड टेबल नेपालबीच समझदारी,"काठमाडौं : नेपाल लाइफ इन्स्योरेन्सले सगरमाथामा हुने फोहोर व्यवस्थापनका लागि लगानी गर्ने भएको छ। बिहीबार इन्स्योरेन्स र राउन्ड टेबल नेपालबीच सगरमाथामा थुप्रिएको फोहोर व्यवस्थापन गर्नेसम्बन्धी समझदारी भएको हो। इन्स्योरेन्सका प्रमुख कार्यकारी अधिकृत प्रवीणरमण पराजुली र राउन्ड टेबल नेपालका अध्यक्ष प्रवेश अग्रवालले समझदारी पत्रमा हस्ताक्षर गरेका छन्। पराजुलीले सगरमाथा नेपालको मात्रै नभएर अन्तर्राष्ट्रिय सम्पत्ति भएकाले चुनौतीपूर्ण बन्दै गएको फोहोर व्यवस्थापनका लागि नेपाल लाइफले राउन्ड टेबल नेपालसँग सहकार्य गरेको बताए। नेपालको पहिचानका रूपमा रहेको सम्पदामा आरोहणका क्रममा थुप्रिने फोहोरलाई काठमाडौंमै ल्याएरै रिसाइकल गर्ने योजना छ, उनले भने, जलवायु परिवर्तनको बढ्दो चुनौतीलाई हेर हिमाली क्षेत्रमा मानवीय कारण थुप्रिरहेको फोहोर सफा गर्न नेपाल लाइफले यो इनिसियसन लिएको हो। पराजुलीले नेपाल लाइफले वैकल्पिक लगानी र लगानी विविधीकरणका लागि विभिन्न क्षेत्रमा लगानी गरिरहेको बताए। राउन्ड टेबल नेपालका अध्यक्ष अग्रवालले फोहोर व्यवस्थापनका क्षेत्रमा संस्थाले काम गर्दै आएको बताए। राउन्डटेबल नेपालले २५ वर्षदेखि वातावरण, स्वास्थ्य र शिक्षाका क्षेत्रमा काम गर्दै आएको गैरसरकारी संस्था हो। हामीले अब प्रोजेक्ट केयरको माध्यमबाट विश्व सम्पदाको रूपमा रहेको सगरमाथामा हुने प्रदूषण नियन्त्रणका लागि नेपाल लाइफसँगको पार्टनरमा सफलता हासिल गर्नेछौं। यसले नेपाल विश्वमा स्वस्थ वातावरणको रूपमा रहेको पहिचान गर्नेछ, उनले भने। फोहोर व्यवस्थापनका लागि प्राविधिक पार्टनर सगरमाथा प्रदूषण नियन्त्रण कमिटी (एसपीसी) रहेको छ। एसपीसीले सोलुखुम्बुको खुम्बु क्षेत्रमा हुने प्रदूषण व्यवस्थापनका लागि तीन दशकदेखि काम गर्दै आएको छ।"
परम्परागत खेलकुद समेटिएको एभरेष्ट बैंकको कर्पोरेट क्यालेण्डर सार्वजनिक,"काठमाडौं : एभरेष्ट बैंकले नयाँ वर्ष २०८२ को कर्पोरेट क्यालेन्डर अनावरण गरेको छ। नेपालमा मनोरञ्जन र प्रतिस्पर्धाका रुपमा धेरै पहिले देखि खेलिने परम्परागत खेलकुद विषयवस्तु राखेर तयार पारिएको २०८२ सालको क्यालेन्डर बैंकका सञ्चालक समितिका अध्यक्ष डाबालगोपाल वैद्यले अनावरण गरेका हुन्। कार्यक्रममा बैंकका उच्च पदस्थ अधिकारीको पनि सहभागिता थियो। बैंकले लामो समय देखि नै नेपालको धर्म, संस्कृति, पर्यटनलगायत अन्य पुरातात्विक महत्वका विषयवस्तुलाई समेट्दै आफ्नो कर्पोरेट क्यालेन्डर बनाउँदै आएको छ।"
लुम्बिनीमा के गर्दैछिन् पूर्वराष्ट्रपति भण्डारी?,"रुपन्देही : पूर्वराष्ट्रपति विद्यादेवी भण्डारी रुपन्देहीमा आयोजित विभिन्न कार्यक्रममा सहभागी हुन आज रुपन्देही आएकी छिन्। उनलाई भैरहवास्थित गौतमबुद्ध अन्तरराष्ट्रिय विमानस्थलमा स्वागत गरिएको थियो। सद्धार्थनगर नगरपालिकाकी उपप्रमुख उमा अधिकारीले चैत १६ गते नगरपालिकाले भैरहवामा आयोजना गर्न लागेको महिला नेतृहरुबीच अन्तरसंवाद कार्यक्रममा पूर्वराष्ट्रपति भण्डारी प्रमुख आतिथी रहेको बताइन्। कार्यक्रममा नेपाल कम्युनिष्ट पार्टी (एमाले)बाट पूर्वमन्त्री तथा पार्टी केन्द्रीय सचिव पद्यमा अर्याल र नेपाल कम्युनिष्ट पार्टी (माओवादी केन्द्र)का तर्फबाट पूर्वसञ्चारमन्त्री रेखा शर्मा, नेपाली कांग्रेसका तर्फबाट केन्द्रीय सदस्य गङ्गा शाहीलाई वक्ताका रुपमा आमन्त्रण गरिएको छ। महिला जनप्रतिनिधिहरुबीच कार्यसम्पादनमा आइपरेका समस्या, समाधान, उपलब्धि, भावी सम्भावनालगायतका विषयमा केन्द्रित रहेर अन्तरसंवाद आयोजना गरिएको सिद्धार्थनगर नगरपालिकाका नगर प्रमुख इश्तियाक अहमद खाँले जानकारी दिए। कार्यक्रममा लुम्बिनी प्रदेशका महिला सांसद, स्थानीय तहका महिला प्रमुख, उपप्रमुख, महिला अध्यक्ष, उपाध्यक्ष, महिला वडाअध्यक्ष र महिला कार्यपालिका सदस्यलाई आमन्त्रण गरिएको उपप्रमुख अधिकारीले जानकारी दिइन्। भैरहवास्थित होटल भिलासामा आज पूर्वराष्ट्रपति भण्डारीसँग नेकपा (एमाले) का नेताकार्यकर्ता, सांसदलगायतले भेटघाट गरेका छन्। उनलाई भेट्न सिद्धार्थ भिलासामा एमाले पोलिटब्यूरो सदस्य एवं लुम्बिनी प्रदेशका पूर्वमुख्यमन्त्री लीला गिरी, केन्द्रीय सदस्य खिमलाल भट्टराई, लुम्बिनी प्रदेशका अध्यक्ष राधाकृष्ण कँडेल, प्रतिनिधिसभा सदस्य वासुदेव घिमिरे, नेताहरू दधिराम खरेल, जिल्ला अध्यक्ष यज्ञ गैरेलगायत पुगेका थिए। पूर्वराष्ट्रपति भण्डारी शुक्रबार लुम्बिनीमा एक बौद्ध विहारको शिलान्यास गर्ने कार्यक्रम रहेको सांसद तथा नेकपा एमालेका नेता कृष्णगोपाल श्रेष्ठले जानकारी दिए।"
"थप ४ घण्टा विद्युत् दिन भारत तयार, अब लोडसेडिङ नहुने","काठमाडौं : भारतबाट थप विद्युत् आपूर्ति हुने भएको छ। ऊर्जा जलस्रोत तथा सिंचाई मन्त्री दीपक खड्का र परराष्ट्रमन्त्री आरजु राणाको कूटनीतिक पहलमा भारतले थप ४ घण्टा विद्युत् दिने सहमति गरेको हो। इण्डियन इनर्जी एक्सजेञ्जबाट थप ६०० मेगावाट विद्युत् दिने स्वीकृत भएको ऊर्जा मन्त्रालयले जानकारी दिएको छ। उक्त विद्युत् ढल्केवरमुजफ्फरपुर प्रसारण लाइनबाट नेपालमा आउने भएको छ। हालः भारतले जुन ३० सम्मका लागि इण्डियन इनर्जी एक्सचेञ्जबाट सोलार आवरमा १ हजार ४ मेगावाट विद्युत् उपलब्ध गराउँदै आएको थियो। भारतले मध्यरातदेखि विहान ४ बजे, विहान ६ बजेदेखि साँझ ५ बजे र राति ११ बजेदेखि १२ बजेसम्म विद्युत् दिने सहमति जनाएको हो। टनकपुरमहेन्द्रनगर प्रसारण लाइनबाट थप ५४ मेगावाट विजुली आयात गर्न सकिने बताइएको छ। ऊर्जामन्त्री खड्काको अनुरोध र परराष्ट्र मन्त्री राणाको कूटनीतिक पहलपछि भारतले थप विद्युत् दिने सहमति जनाएको हो। नेपालमा सुख्खा याममा हुने विद्युत् समस्या समाधानका लागि सरकारले भारतसँग थप विद्युत् माग गरेको थियो। ऊर्जामन्त्री खड्काले भारतले थप विद्युत् उपलब्ध गराउनु सबैका लागि खुसीको कुरा भएको बताए। 'नेपाली जनतालाई २४सै घण्टा विद्युत् दिन सरकार प्रतिबद्ध छ। लोडसेडिङ हुने हल्लामात्र हो। हल्लाको पछि कोही पनि नलागौं,' उनले भने। नेपाल विद्युत् प्राधिकरणमा नयाँ कार्यकारी निर्देशक हितेन्द्र देव शाक्यको नियुक्तिसँगै लोडसेडिङ हुने हल्ला चलेको थियो। तर, भारत सरकारले हाल: उपलब्ध गराउँदै आएको विद्युतका अतिरिक्त ६ सय मेगावाट विद्युत दिने स्वीकृति प्रदान गरेसँगै लोडसेडिङ हुने खतरा टरेको हो।"
भक्तपुर महोत्सव चैत २८ गतेदेखि,"काठमाडौं : नयाँ वर्ष २०८२ र प्रसिद्ध विस्काः जात्राका अवसरमा भक्तपुरमा महोत्सव हुने भएको छ। चैत २८ गतेदेखि २०८२ वैशाख ७ गतेसम्म महोत्सव सञ्चालन हुने भएको हो। नवौं भक्तपुर औद्योगिक सांस्कृतिक, पर्यटन, कृषि तथा व्यापार महोत्सव २०८१०८२को पूर्व सन्ध्यामा पत्रकार सम्मेलन गर्दै भक्तपुरको सल्लाघारीको तीनकुनेस्थित चौरमा भक्तपुरमा ११ दिनसम्म सञ्चालन हुने औद्योगिक शान्ति नेपाल संस्थाका अध्यक्ष सन्दिप महतले बताए। उनका अनुसार महोत्सवमा दैनिक जीवनमा प्रयोगमा आउने दैनिक उपभोग्य सामग्रीहरू, खाद्यान्नका सामग्रीहरू, भाँडाकुँडाको साथै विभिन्न प्रकारका लत्ताकपडा, जुत्ता, कृषि तथा हस्तकलाका सामग्रीहरू हुनेछन्। औद्योगिक उत्पादनको प्रदर्शनी, सूचना तथा बिज्ञान प्रविधिको प्रदर्शनी, अटो मोबाइल प्रदर्शनी, आधुनिक कृषि औजार प्रदर्शनी तथा बिक्री हुनेछ। मोबाइल तथा इलेक्ट्रोनिक्स सामानको व्यापार तथा प्रदर्शनी एवं बिक्रीका लागि स्टलहरू रहनेछ। महोत्सवका संयोजक दीपक थापाका अनुसार महोत्सव स्थलमा स्थानीय हस्तकला, कृषि उत्पादनलाई समेत समावेश गर्ने तयारी आयोजको रहेको छ। मेलामा बिक्री गरिने सामानहरूमा २० प्रतिशतदेखि ५० प्रतिशतसम्म छुटको व्यवस्था गरिएको र महोत्सवमा १ सय ५० स्टल रहने छ। मल्लका अनुसार करिब ५ लाख भन्दा बढी उपभोक्ताले महोत्सव अवलोकन गर्ने अनुमान गरिएको छ।"
वाडा अटो शोमा बीवाईडी ईभी किन्दा विशेष अफर,"काठमाडौं : बीवाईडीको नेपालका लागि आधिकारिक वितरक साइमेक्स इंक प्रालिले पोखरामा चलिरहेको वाडा अटो शो २०२५ मा सहभागिता जनाएको छ। पोखरा प्रदर्शनी केन्द्रमा फागुन १४ देखि फागुन १७ सम्म चल्ने उक्त अटो शोमा बीवाईडीले दिगो यातायात समाधानको मिसनका साथ बीवाईडी डल्फिन, एट्टो ३ र एम ६ गरी विभिन्न ३ मोडलका सवारीसाधन प्रदर्शन गरेको छ। १ बीवाईडी डल्फिन : सुरक्षित तथा स्मार्ट फेमिली कारको रुपमा परिचित बीवाईडी डल्फिनमा एड्भान्स्ड सेफ्टी, इनोभेटिभ टेक्नोलोजी र स्मुथ तथा सिटीफ्रेन्ड्ली ड्राइभिङ एक्सपेरियन्स लगायतका विभिन्न फिचर भएर पनि अफोर्डेबल समेत रहेको छ। २ बीवाईडी एट्टो ३ : नेपालकै पहिलो स्पोर्टी इलेक्ट्रिक एसयूभीको रूपमा परिचित बीवाईडी एट्टो ३ नेपालका नम्बर १ एसयूभीसमेत बनेको छ। सिटी ड्राइभिङ र लामो दूरीको यात्रा दुवैका लागि डिजाइन गरिएको बीवाईडी एट्टो ३ स्पोर्टी एस्थेटिक्स, पावरफुल पर्फमेन्स र एड्भान्स्ड टेक्नोलोजीयुक्त छ। ३ बीवाईडी एम ६ : नेपालको पहिलो प्रिमियम ७सिटर इलेक्ट्रिक एमपीभीका रूपमा परिचित बीवाईडी एम ६ स्पेसियस र लक्जरी मल्टीपर्पोज भेइकल अर्थात एमपीभी हो। शून्य उत्सर्जनयुक्त ड्राइभिङको फाइदा र प्रिमियम कम्फर्ट खोज्ने परिवारका लागि यो उपयुक्त विकल्प हो। आकर्षक ईभी मोडल प्रदर्शन गर्नुका साथै अटो शोमा सवारीसाधन किन्ने ग्राहकका लागि बीवाईडीले सीमित समयका लागि एक्सक्लुसिभ अफर समेत ल्याएको छ।"
उत्तर कोरियाले थप तीन हजार सैनिक रूस पठाउने,"सियोल : उत्तर कोरियाले सन् २०२५ मा थप तीन हजार सैनिक रुसमा पठाएको र मस्कोलाई किएभसँग लड्न सहयोग पुर्याउन क्षेप्यास्त्र, तोपखाना र गोलाबारुद आपूर्ति गरिरहेको दक्षिण कोरियाली सेनाले बिहीबार जनाएको छ। सन् २०२२ मा मस्कोले युक्रेनमाथि गरेको आक्रमणपछि परम्परागत मित्र राष्ट्र रुस र उत्तर कोरिया नजिकिएका छन् र सियोलले नेता किम जोङ उनले मस्कोलाई सहयोग गर्न हजारौं सैनिक र हतियारका कन्टेनरहरू पठाएको बताएका छन्। मस्को र प्योङयाङ दुवैले सैनिक तैनाथीको औपचारिक पुष्टि गरेका छैनन् तर गत वर्ष रुसी राष्ट्रपति भ्लादिमिर पुटिनले उत्तर कोरियाको दुर्लभ भ्रमण गर्दा दुई देशले पारस्परिक प्रतिरक्षासम्बन्धी धारासहित व्यापक सैन्य सम्झौतामा हस्ताक्षर गरेका थिए। दक्षिण कोरियाका सेना प्रमुखले भने, जनवरी र फेब्रुअरीको बीचमा थप तीन हजार सैनिकलाई सुदृढीकरणको रुपमा पठाइएको अनुमान गरिएको छ। रुसमा पठाइएको उत्तर कोरियाली सेनाको प्रारम्भिक ११ हजार सैनिकमध्ये चार हजार मारिएको वा घाइते भएको अनुमान गरिएको छ। जनशक्तिका अतिरिक्त उत्तर कोरियाले क्षेप्यास्त्र, तोपखाना र गोलाबारुदको आपूर्ति जारी राखेको छ, जेसीएसको प्रतिवेदनमा भनिएको छ। अहिलेसम्म उत्तर कोरियाले महत्वपूर्ण मात्रामा छोटो दूरीको ब्यालिस्टिक क्षेप्यास्त्र, १७० एमएम सेल्फ प्रोपेल्ड गन र २४० एमएम मल्टिपल रकेट लञ्चरका करिब २२० युनिट उपलब्ध गराएको आँकलन गरिएको छ, विज्ञप्तिमा भनिएको छ। यसले चेतावनी दिएको छ, युद्धभूमिको स्थितिको आधारमा यो संख्या बढ्न सक्छ । संयुक्त राष्ट्रसंघको प्रतिबन्धको उल्लङ्घन गर्दै उत्तर कोरियाले गत वर्ष ब्यालेस्टिक क्षेप्यास्त्र प्रहार गरेको थियो। आणविक शक्ति सम्पन्न उत्तर कोरियाले युक्रेनविरुद्ध प्रयोग गर्ने रुसमा निर्यातका लागि हतियारको परीक्षण गर्न सक्ने विज्ञहरुले चेतावनी दिएका छन्।"
दोलखामा स्ट्रिटफुड फेस्टिभल हुने,"दोलखा : दोलखाको सदरमुकाम चरिकोटमा स्ट्रिटफुड फेस्टिभल हुने भएको छ। नयाँ वर्ष २०८२ लाई लक्षित गरी चैत ३१ गतेदेखि वैशाख २ गतेसम्म स्ट्रिटफुड फेस्टिभल हुने भएको हो। दोलखा चेम्बर अफ कमर्सले नयाँ वर्ष २०८२ लाई सडक खाना मेला गरेर स्वागत गर्न लागेको दोलखा चेम्बर अफ कमर्सका अध्यक्ष रुद्रजंग बुढाथोकीले बताए। दोलखा चेम्बर अफ कमर्स तथा दोलखा जिल्ला होटल तथा पर्यटन व्यवसायी संघले संयुक्त रुपमा फेस्टिभलको आयोजना गर्न लागेको अध्यक्ष बुढाथोकीको भनाइ छ। सदरमुकाम चरिकोटको आर्थिक क्रियाकलाप वृद्धि गर्ने उद्देश्यले दोलखा चेम्बर अफ कमर्स तथा दोलखा जिल्ला होटल तथा पर्यटन व्यवसायी संघले संयुक्त रुपमा सडकमै खाऔं, सडकमै रमाऔं, रैथाने स्वाद र संस्कृतिसँगै नयाँ वर्ष चरिकोटमा मनाऔं भन्ने नाराका साथ स्ट्रिटफुड फेस्टिभल आयोजना गर्न लागेको हो। स्थानीय स्तरमा उत्पादन भएका आर्गनिक कृषि उत्पादनको स्वादसँगै दोलखाको पर्यटकीय क्षेत्र, यहाँ उत्पादन भएका कृषि सामग्री, जातीय सांस्कृतिक खानपानका सामग्रीको प्रवर्द्धन गर्नकै लागि यो फेस्टिभलको आयोजना गरिएका उनको भनाइ छ। फेस्टिभलमा स्थानीय खानाका मौलिक परिकारकासाथै विभिन्न खानाका स्वाद लिन सकिने। कला र संस्कृति संरक्षण, आन्तरिक तथा बाह्य पर्यटन प्रवर्द्धनमा पहुँच विभिन्न कला, भेषभुषा, रहन सहन, धार्मिक तथा सांस्कृतिक परम्परा, भाषा तथा साहित्यको पहिचान गर्न, जातजाति बीच सांस्कृतिक तथा धार्मिक सद्भाव अभिवृद्धि गर्न, लोक संस्कृतिको उत्थान तथा जर्गेना गर्नु फेस्टिभलको मुख्य उद्देश्य रहेको छ। फेस्टिभल अवधिभरमा मनोरञ्जनात्मक सांगीतिक कार्यक्रम पनि आयोजना हुनेछ।"
ग्लोबल आइएमई बैंक र आईएफसीबीच डिजिटल ट्रान्सफरमेशन तथा एम्बेडेड फाइनान्स एडभाइजरी साझेदारी,"काठमाडौं : ग्लोबल आइएमई बैंक लिमिटेड र अन्तर्राष्ट्रिय वित्त निगम (आईएफसी) बीच डिजिटल वित्तीय सेवा तथा एम्बेडेड फाइनान्स मोडलहरु अगाडि बढाउन एड्भाइजरी सेवा उपलब्ध गराउने सम्बन्धी सम्झौतामा हस्ताक्षर भएको छ। सम्झौतामा ग्लोबल आइएमई बैंकका प्रमुख कार्यकारी अधिकृत सुरेन्द्रराज रेग्मी र आईएफसीको तर्फबाट एफआईजी, एशिया र प्यासिफिक रिजनल इन्ड्रष्टी डाइरेक्टर एलेन फोर्लेमुले हस्ताक्षर गरेका छन्। यस सम्झौताअनुसार, विश्व बैंक समुहअन्तर्गत रहेको आईएफसीले ग्लोबल आइएमई बैंकको डिजिटल रुपान्तरण तथा डाटा म्याचुरिटि मूल्यांकन गर्ने, सुधार गर्न आवश्यक रहेका क्षेत्रहरु पहिचान गर्ने र बैंकको डिजिटल बैंकिङ क्षमता अभिवृद्धि गर्नका लागि रणनीतिक सुझाव प्रदान गर्नेछ। साथै, आईएफसीले एम्बेडेड फाइनान्स मोडेलहरु प्रवर्द्धन गर्न फिनटेकको सम्भाव्यता अध्ययन गरी ग्लोबल आइएमई बैंकलाई सल्लाह प्रदान गर्नेछ। यस समझदारीपश्चात् बैंकमा उपलब्ध विभिन्न सेवा तथा सुविधाहरुलाई रुपान्तरण गरी नवीन र प्रविधिमैत्री सेवाहरु विकास गर्न सहज हुने विश्वास बैंकले लिएको छ। ग्लोबल आइएमई बैंकले आफ्नो ग्राहकहरुलाई अन्तर्राष्ट्रिय स्तरको डिजिटल बैंकिग सेवा प्रदान गर्न प्रतिबद्ध रहेको जानकारी दिदै यस सम्झौताले बैंकको डिजिटल बैंकिङको प्रवर्द्धनमा सहयोग पुग्नुका साथै फिनटेकमा नयाँनयाँ विकास र प्रयोग गर्न सहयोग पुग्ने बैंकका प्रमुख कार्यकारी अधिकृत सुरेन्द्रराज रेग्मीले बताए। उनले डिजिटल बैंकिङ र फिनटेक साझेदारीमा आईएफसीले विश्वभरीबाट आर्जन गरेको ज्ञान र अनुभवले नेपालको बैंकिङ क्षेत्रलाई नयाँ उचाइमा पुर्याउने विश्वास व्यक्त गरे।"
३० हजार घुससहित रुपन्देहीमा प्रहरीका सई पक्राउ,बुटवल : प्रहरी चौकी हाटी बनगाई दुर्गौलिया रुपन्देहीमा कार्यरत प्रहरी नायब निरीक्षक (सई) खिम बहादुर खड्का घुससहित पक्राउ परेका छन्। अख्तियार दुरुपयोग अनुसन्धान कार्यालय बुटवलको टोलीले बिहीबार उनलाई ३० हजार घुस रकमसहित पक्राउ गरेको हो। खड्काले भारतबाट दुर्गौलिया नाकाहुँदै अवैध रूपमा भन्सार छलेर लिएका घरायसी प्रयोजनका सामान ल्याउन सहजीकरण गरिदिएको भन्दै सेवाग्राहीसँग घुस लिएको उजुरी परेको थियो। सोही सूचनाका आधारमा उनलाई अख्तियारको टोलीले मायादेवी गाउँपालिका६ रुपन्देहीबाट नियन्त्रणमा लिई थप अनुसन्धान थालेको छ।
भूकम्प प्रतिरोधी विद्यालय भवन निर्माण सुरु,"नुवाकोट : नुवाकोटको चारघरेमा भूकम्प प्रतिरोधी पक्की विद्यालय भवन निर्माण सुरु गरिएको छ। विदुर नगरपालिका१२ चारघरेमा रहेका शहीद भरतप्रसाद ढुंगाना स्मृति आधारभूत विद्यालयको पक्की भवन निर्माण सुरु भएको हो। विदुर नगरपालिकाका मेयर राजन श्रेष्ठले ८ कोठे दुई तल्ले पक्की भवनको शिलान्यास गरेसँगै भवनको निर्माण सुरु भएको हो। उनले भवन गुणस्तरीय, टिकाउ निर्माण गर्न जोड दिँदै अब आधुनिक, प्रविधियुक्त र व्यवहारिक शिक्षा आवश्यक रहेको बताए। अर्थ मन्त्रालयले सघन सहरी विकास कार्यालयमार्फत एक करोड रुपैयाँ लागतमा भवनको निर्माण सुरु भएको हो। भवन आगामी २०८२ जेठ १५ गतेसम्म निर्माण गरिसक्ने लक्ष्य रहेको छ। कक्षा १ देखि ८ सम्म अध्यापन हुँदै आएको सो विद्यालयमा हाल १ सय ३० जना विद्यार्थी अध्ययनरत रहेका विद्यालयका प्रधानाध्यापक विष्णुप्रसाद ढुंगानाले बताए।"
बालिकालाई जबरजस्ती करणीको गरेको आरोपमा युवक पक्राउ,स्याङ्जा : १३ वर्षीया बालिकालाई जबरजस्ती करणी गरेको आरोपमा युवक परेका छन्। पक्राउ पर्नेमा पुतलीबजार नगरपालिका७ का २४ वर्षीय गौतम रहेका छन्। चैत ९ गते डर त्रास देखाएर ती बालिकालाई जबरजस्ती करणी गरेको उजुरी जिल्ला प्रहरी कार्यालयमा दर्ता भएको थियो। अभिभावकले दर्ता गराएको उजुरीका आधारमा गौतमलाई पक्राउ गरिएको प्रहरी नायब उपरीक्षक हरिप्रसाद पौडेलले बताए। आरोपित गौतमलाई जबरजस्ती करणी मुद्दा दर्ता गरी जिल्ला अदालत स्याङ्जाबाट म्याद थप गरेर अनुसन्धान गरिरहेको प्रहरीले जनाएको छ।
बिहान ११ बजेका लागि बोलाएको प्रतिनिधिसभा बैठक बस्दै नबसी स्थगित,काठमाडौं : प्रतिनिधिसभा बैठक बस्दै नबसी स्थगित भएको छ। बिहीबार बिहान ११ बजेका लागि बोलाइएको बैठक दिउँसो २ बजेलाई सारिएको थियो। २ बजे पनि बस्न नसकेपछि शुक्रबार बिहान ११ बजेका लागि बैठक बोलाएको संघीय संसद सचिवालयले जनाएको छ। सरकारले नेपाल विद्युत प्राधिकरणका कार्यकारी निर्देशक कुलमान घिसिङलाई पदबाट बर्खास्त गरेपछि विपक्षी दलहरूले सदन र सडकबाट विरोध जनाएका छन्। विपक्षी दलहरूले घिसिङलाई बर्खास्त गर्नुपर्ने सरकारको निर्णयमा प्रधानमन्त्री केपी शर्मा ओलीको जवाफ माग गरेका छन्। प्रधानमन्त्रीको जवाफ नआएसम्म संसद अवरोध कायम राख्ने उनीहरूको अडान छ। विपक्षी दलको अडानका कारण बुधबार र बिहीबार संघीय संसदका दुवै सदनका बैठक स्थगित भएका हुन्। आज प्रतिनिधिसभा बैठक बस्न सकेन भने राष्ट्रिय सभा बैठक सुरू हुने वित्तिकै विपक्षी दलहरूका सांसदले अवरोध जनाएपछि स्थगित भएको हो। सोमबार बसेको मन्त्रिपरिषद बैठकले प्राधिकरणको कार्यकारी निर्देशकबाट घिसिङलाई बर्खास्त गर्दै हितेन्द्रदेव शाक्यलाई नियुक्त गरेको थियो।
इशानको शतकमा बागमतीले मधेशलाई दियो बलियो लक्ष्य,"काठमाडौं : प्रधानमन्त्री कप पुरुष राष्ट्रिय क्रिकेट प्रतियोगितामा इशान पाण्डेको शतकमा बागमती प्रदेशले मधेश प्रदेशलाई २६० रनको बलियो लक्ष्य दिएको छ। सिद्धार्थनगरस्थित सिद्धार्थ क्रिकेट रंगशालामा टस हारेर ब्याटिङको निम्तो पाएको बागमतीले निर्धारित ५० ओभरमा ८ विकेट गुमाउँदै २५९ रन बनाएको हो। बागमतीका ओपनर ब्याटर इशान पाण्डेले शतकीय पारी खेले। उनले १२७ बलममहा १४ चौकासहति ११४ रन बनाएका हुन्। यो यस संस्करणको पाँचौ शतक हो। प्रधानमन्त्री कपको यो संस्करणमा इशान शतक प्रहार गर्ने चौथो खेलाडी हुन्। शुभ कंसाकारले २०, रिजन ढकालले ३० र विवेक मगरले ३० रन र विपिन आचार्यले २७ रन बनाए। विपिन आचार्य १७ रनमा अविजित रहे। मधेशका लागि हरिशंकर शाह, पवन सर्राफ र अनिल शाहले समान २२ विकेट लिए। रुपेश सिंह र विशाल पटेलले ११ विकेट लिए। लिगको अन्तिम खेल खेलिरहेका यी दुई टिममा बागमतीले ४ जितसहित ८ अंक जोडेको छ। मधेशले ३ जितसहित ६ अंक जोडेको छ। आज फराकिलो अन्तरले जित निकालेको खण्डमा मधेश शिर्षमा ४ भित्र पर्ने सम्भावना रहन्छ भने बागमतीले सामान्य जित निकालेको खण्डमा पनि शिर्ष ४ मा पर्दै जय ट्रफी खेल्नेछ।"
राजसंस्थाका पक्षमा नाराबाजी गर्ने क्रममा पक्राउ परेका विदेशी नागरिक को हुन्?,काठमाडौं : राजसंस्थाका पक्षमा नाराबाजी गर्ने एक विदेशी पक्राउ परेका छन्। प्रहरीले काठमाडौंको माइतीघरबाट एक अमेरिकी नागरिकलाई पक्राउ गरेको हो। काठमाडौं जिल्ला प्रहरी परिसरका प्रवक्ता अपिलराज बोहोराका अनुसार राजसंस्थाको ब्यानर बोकेर नाराबाजी गरेपछि प्रहरीले पक्राउ गरेको थियो। पक्राउ पर्नेमा ५८ वर्षीय अमेरिकी नागरिक जुलियन किर्पाल रहेका छन्। उनको बारेमा अनुसन्धान भइरहेको प्रहरीले जानकारी दिएको छ।
आन्दोलनका नाममा विपक्षीहरूले आतंक सिर्जना गर्न खोज्दैछन् : प्रधानमन्त्री,"ललितपुर: प्रधानमन्त्री केपी शर्मा ओलीले आन्दोलनका नाममा विपक्षी दलहरूले आतंक र्सिजना गर्न खोजेको बताएका छन्। महिला उद्यमी महासंघको आठौँ अन्तर्राष्ट्रिय महिला उद्यमी व्यापार मेलाको बिहीबार उद्घाटन गर्दै प्रधानमन्त्री ओलीले आन्दोलनका नाममा केके हुँदैछ भनेर आतंक सृजना गर्न खोजेको बताएका हुन्। प्रधानमन्त्री ओलीले नचाहिएको विषयमा अत्तो थापेर विपक्षीहरू सदन अवरुद्ध गरेको बताए। गैह्रविषयलाई विषय बनाएर एक निकायको कर्मचारी हेरफेरको सवालमा सदन अवरुद्ध गर्न नहुने उनको भनाइ छ। उनले यही चैत १८ गतेभित्र अध्यादेशहरूलाई प्रतिस्थापन गर्ने विधेयक पारित गर्ने स्थितिमा त्यसलाई प्रभावित पार्न सदन अवरुद्ध गरिएकोमा चिन्ता व्यक्त गरे। 'वषौंसम्म त्यही निकायमा काम गरेको मान्छेलाई जिम्मेवारी दिइँदा प्रशंसा गर्नुपर्ने त्यो नगरी प्रशंसा नगर्नुपर्नेलाई झुठा प्रशंसा गरिएको छ । गाली नगर्नुपर्नेलाई झुठा गाली गरिएको छ,'प्रधानमन्त्री ओलीले भने,'आन्दोलनका नाममा केके हुँदैछ ? भनेर आतङ्क सृजना गर्न खोजिएको छ । चैत १५ गते काठमाडौंका दुई स्थानमा हुने जुलुस र सभा हुन्छ । सकिन्छ । हुने त्यत्ति हो । यसलाई तिललाई पहाड बनाउनुपर्ने केही छैन ।' प्रधानमन्त्री ओलीले महिलाको संघर्ष र बलिदानबाट समाज परिवर्तन र विकासको यात्रामा अघि बढेको बताए । उनले पञ्चायतकालमा निकै पछाडि परेको मुलुक अहिले चौतर्फी विकासको क्रममा अघि बढेको र खासगरी आफूले सरकारको नेतृत्व गरेका समयमा ठूला र रणनीतिक महत्वका आयोजना अघि बढेको बताए। उनले निराश हुनुपर्ने अवस्था नरहेको स्पष्ट गरे।"
घुस लिने र दिने दुवैविरुद्ध अख्तियारले हाल्यो भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले घुस लिने र दिने दुवैजनाविरुद्ध भ्रष्टाचार मुद्दा दायर गरेको छ। कास्कीको पोखरा महानगरपालिका वडा नम्बर २७ का तत्कालीन वडा सचिव प्रभात लामिछाने र सोही वडा निवासी दिनेश लामिछानेविरुद्ध आज विशेष अदालत काठमाडौंमा आरोप पत्र दायर भएको हो। जन्म दर्ता र कागजातमा जन्म मिति सच्याउने प्रयोजनका लागि घुस लिएको र दिएको उनीहरूमाथि आरोप छ। अख्तियार दुरूपयोग अनुसन्धान आयोगका प्रवक्ता राजेन्द्र कुमार पौडेलका अनुसार वडासचिव लामिछानेले जन्म दर्ता र अन्य कागजातमा जन्म मिति सच्याइदिने भन्दै दिनेशबाट २ लाख ५० हजार घुस लिएको पुष्टि हुन आएपछि मुद्दा दायर भएको हो। वडा सचिव लामिछानेले भनेजति रकम दिनेशले नै उनको बैंक खातामा जम्मा गरिदिएको अनुसन्धानबाट खुलेको अख्तियारले जनाएको छ। लामिछानेले पहिले नै दिनेश दयालु लामिछाने नामबाट जन्म दर्ता, जन्म मिति कायम गरी दर्ता भइसकेको अवस्थामा पुन: दिनेश लामिछानेको नाममा जन्म मिति र जन्म दर्ता गरी आफूले निर्वाह गर्नुपर्ने पदीय अधिकारको दुरुपयोग गरेको अख्तियारको ठहर छ। दुवैजनामाथि २ लाख ५० हजार बिगो बमोजिमको जरिवाना र सजायको माग गरिएको अख्तियारको आरोप पत्रमा उल्लेख छ।"
ठाकुरराम क्याम्पसको स्ववियु सभापतिमा शेखर समूहका राजकुमार विजयी,"वीरगन्ज : वीरगन्जको ठाकुरराम बहुमुखी क्याम्पसको स्वतन्त्र विद्यार्थी युनियन (स्ववियु) सभापतिमा नेविसंघका बागी उम्मेदवार राजकुमार यादव विजयी भएका छन्। बिहीबार दिउँसो सम्पन्न मतगणनाको अन्तिम नतिजा अनुसार स्ववियु सभापतिमा यादव १ हजार १ सय १५ मतका साथ निर्वाचित भएका हुन्। उनका निकटतम प्रतिस्पर्धी नेविसंघका सभापतिका उम्मेदवार विकास मण्डल धानुकले ६५३ मत पाए। समाजवादी विद्यार्थी युनियनका उम्मेदवार हरि किशोर यादवले ५६२ मत, सुधीर पटेल समूहका कमलेश कुमार यादवले ४५० मत र अनेरास्ववियुका पवन यादवले ३८६ मत पाएका छन्। सभापति पदमा १४ जना प्रतिस्पर्धामा थिए। सभापतिमा निर्वाचित यादव कांग्रेस वरिष्ठ नेता शेखर कोइराला निकट हुन्। यादवलाई कांग्रेसले नेविसंघको उम्मेदवार नबनाएपछि उनले नेपाल विद्यार्थी समूहबाट प्यानल नै बनाएर उम्मेदवारी दिएका थिए। यादवलाई पर्साका शेखर कोइराला पक्षका नेताहरू श्याम पटेल, सुरेन्द्र चौधरी, वैकुण्ठ श्रीवास्तव, अजय दिवेदीका साथै नेविसंघका केन्द्रीय सदस्य मुनराज तिवारी, विकेश पटेल लगायतका नेताहरूले समर्थन गरेका थिए। यस्तै स्ववियु सचिवमा यादव प्यानलकै मन्दिरा चौधरी ६७२ मतका साथ विजयी भएकी छन्। उनका निकटतम प्रतिस्पर्धी समाजवादी विद्यार्थी युनियनका दीपक पटेलले ५९९ र नेविसंघका रोहित सिंहले ५४३ मत ल्याए। यस्तै कोषाध्यक्षमा यादव प्यानलकै अंकित पटेल ८२२ मतका साथ विजयी भएका छन्। उनका निकटतम प्रतिस्पर्धी नेविसंघका दीपक पटेलले ६९० मत ल्याए। १६ वर्षपछि ठाकुरराम क्याम्पसमा चैत ५ मा भएको निर्वाचनमा कुल १० हजार ७२९ मतमध्ये ४ हजार २९९ मत खसेको थियो। चैत ५ मा भएको निर्वाचनको मतगणना चैत ६ गतेदेखि सुरु भएकोमा एउटा मतपेटिकाको सिल नम्बर फरक परेपछि विवाद भई चैत ७ गतेदेखि मतगणना रोकिएकोमा बुधबार अपरान्हदेखि फेरि सुचारु भएको थियो।"
संसद बैठक प्रभावित भएपछि सत्ता पक्षले भन्यो विपक्षी दलको क्रियाकलाप संविधान विपरीत,काठमाडौं : नेकपा एमालेका प्रमुख सचेतक महेश बर्तौलाले कुलमान घिसिङको विषय अदालतमा गइसकेकाले सदन अवरुद्ध गर्नु उचित नभएको बताएका छन्। बिहीबार संसद भवन बानेश्वरमा सञ्चारकर्मीसँग कुरा गर्दै प्रमुख सचेतक बर्तौलाले अदालतमा प्रवेश गरेको विषयलाई सदनमा उठान गर्नु संविधान विपरीत भएको बताए। प्रधानमन्त्रीले जवाफ नदिएसम्म संसद चल्न दिन्न भनेर विपक्षी दलले संविधान विपरीतको काम गरेको उनले बताए। कुलमानका विषयमा विभागीय मन्त्री वा उपप्रधानमन्त्रीले जवाफ दिने जानकारी गराए पनि विपक्षी दलले अस्वीकार गरेको जानकारी दिए। विपक्षी दलको क्रियाकलाप सरकारले ल्याएको प्रतिस्थापन विधेयकलाई निष्कृय बनाउनका लगाउनका लागि उद्धत देखिएको उनको भनाइ छ। नेपाली कांग्रेसका महामन्त्री विश्वप्रकाश शर्माले पनि कुलमान प्रकरणमा प्रधानमन्त्रीको जवाफ माग गरेर संसद अवरुद्ध गर्नु उचित नभएको बताए। सरकारले गरेको हरेक निर्णयको जवाफ प्रधानमन्त्रीले सदनमा आएर दिनुपर्ने नजिर बसाउन नहुने उनको भनाइ छ। उनले कुलमानलाई विद्युत् प्राधिकरणको कार्यकारी निर्देशकबाट हटाउनु गलत भएको उनले बताए। शर्माले आफू र अर्का महामन्त्री गगन थापाले पार्टीको पदाधिकारीका साथै प्रधानमन्त्री र मन्त्रीलाई कुलमानलाई नहटाउनको लागि सुझाव दिएको दाबी गरे। यसैबीच प्रतिनिधिसभाको बैठक सूचना टाँस गरी स्थगित गरिएको छ। बिहीबार बोलाइएको बैठक विशेष कारणबस निर्धारित समयमा बस्न नसक्ने भएकाले शुक्रबार बिहान ११ बजे बस्नेगरी स्थगित गरिएको संसद सचिवालयले जारी गरेको सूचनामा उल्लेख छ। यसअघि बिहीबार बिहान ११ बजेका लागि बोलाइएको बैठक दिउँसो २ बजेलाई सारिएको सारिएको थियो। दिउँसो २ बजे पनि बस्न नसकेपछि शुक्रबारका लागि बैठक सारिएको हो। सदनको अवरोध खुलाउन सभामुख देवराज घिमिरेले पहल गरे पनि सहमति भने हुन सकेको छैन।
"सेयर बजारमा हरियाली : ट्रेडिङ समूहमा झुम्मिए लगानीकर्ता, ५ अर्बमाथिको कारोबार","काठमाडौं : साताको अन्तिम सेयर कारोबार दिन नेप्से परिसूचक दोहोरो अंकले बढेर बन्द भएको छ। अघिल्लो कारोबार दिन बुधबार ४० अंकले बढेको नेप्से यसदिन ४१४३ अंकले बढेर २६६३५४ विन्दुमा अडिएको हो। नेप्से बढेसँगै कारोबार रकम बुधबारको तुलनामा वृद्धि भएको छ। आज ५ अर्ब माथिको सेयर कारोबार भएको छ। अघिल्लो दिन ४ अर्ब २० करोड मूल्य बराबरको सेयर कारोबार भएको थियो। यसदिन ३०९ स्क्रिप्सको ९७ लाख ७२ हजार १९६ कित्ता सेयर ५ अर्ब २२ करोड ३० लाख ८३ हजार ३४० रुपैयाँमा खरिदबिक्री भए। नेप्से परिसूचक बढेसँगै दुई कम्पनीको सेयर सकारात्मक सर्किट लेभलमा कारोबार भयो। गुराँस लघुवित्त वित्तीय संस्था र सिर्जनशील लघुवित्त वित्तीय संस्थाको सेयर १० प्रतिशतले बढ्यो। कारोबार रकमका आधारमा हिमालयन रिइन्स्योरेन्स शीर्ष स्थानमा रह्यो। सो कम्पनीको ५१ करोड १८ लाख मूल्य बराबरको सेयर कारोबार भयो। नेपाल रिइन्स्योरेन्सले २७ करोडको सेयर कारोबार गर्दा एनआरएन इन्फ्रास्टक्चर एण्ड डेभलपमेन्टको २५ करोड,सीईडीबी होल्डिंसको २० करोड र ग्रिन डेभलपमेन्ट बैंकको १८ करोड मूल्य बराबरको सेयर कारोबार भयो। सबै समूहको उपसूचक सकारात्मक देखिएका छन्। यसदिन ट्रेडिङ समूहको उपसूचक सर्वाधिक ६०९ प्रतिशतले बढ्यो।"
पुलिसको अपराजित यात्रामा आर्मीको पूर्णविराम,"काठमाडौं : प्रधानमन्त्री कप पुरुष राष्ट्रिय प्रतियोगितामा विभागीय डर्बी बीचको खेलमा त्रिभुवन आर्मीले नेपाल पुलिसको अपराजित यात्रामा पूर्णविराम लगाएको छ। भैरहवास्थित एक्स्ट्राटेक ओभलमा भएको खेलमा आर्मीले पुलिसलाई ४ विकेटले हराएको हो। फाइनलअघि यी दुई विभागीय डर्बीको खेलमा आर्मीले जित निकालेको हो। फाइनल खेलमा पनि यी दुई टिमले उपाधिका लागि खेल्नेछन्। टस हारेर ब्याटिङ गरेको पुलिसले १४८ रन बनाएको थियो। पुलिसले दिएको १४९ रनको विजयी लक्ष्य पछ्याएको त्रिभुवन आर्मीले ४१ ओभरमा ६ विकेट गुमाउँदै लक्ष्य पूरा गरेको हो। आर्मीका लागि विवेक यादवले सर्वाधिक ४१ रनको अविजित पारी खेले। उनले ४५ बलमा ५ चौका र १ छक्का प्रहार गरे। ओपनरद्वय तृतराज दास र सन्तोष कार्कीले क्रमशः २५ र २२ रन बनाए। भिम सार्कीले २३, वसिर अहमदले १२ रन बनाए। कप्तान विनोद भण्डारी १३ रनमा अविजित रहे। पुलिसका लागि बलिङतर्फ ललित राजवंशीले सर्वाधिक ४ विकेट लिए। उनले १० ओभरमा २ मेडनसहित ३४ रन खर्चिए। दिपेन्द्र सिंह ऐरी र करण केसीले समान ११ विकेट लिए। त्यसअघि पहिलो इनिङ्समा ब्याटिङ गरेको पुलिस ४१४ ओभरमा अलआउट हुँदै १४८ रन बनाएको थियो। पुलिसका लागि कप्तान दिपेन्द्र सिंह ऐरीले सर्वाधिक ५० रनको अर्धशतीयक पारी खेले। उनले ३७ बलमा ३ चौका र २ छक्का प्रहार गरेका हुन्। ओपनरद्वय कुशल भुर्तेल र अमित श्रेष्ठले दोहोरो अंक नबनाई पेभेलियन फर्किएका थिए। अर्जुन साउदले १३, गुल्सन झाले १७ रन बनाउँदा सागर ढकाल १६ रनमा अविजित रहे। अन्य कुनै पनि ब्याटरले दोहोरो अंकमा रन बनाउन सकेनन्। आर्मीका लागि साहब आलमले सर्वाधिक ४ विकेट लिए। उनले १० ओभरमा ३ मेडनसहित ३१ रन खर्चिए। नरेन साउदले ३ विकेट लिँदा कुशल मल्ल र भिम सार्कीले ११ विकेट लिए। फाइनल खेल शनिबार हुनेछ।"
रोङ गाउँपालिकामा गुरु किसान,"इलाम : इलामको रोङ गाउँपालिकाले गुरु किसान घोषणा गरेको छ। गाउँपालिकाले बुधबार रोङ गाउँपालिका ५ मा आयोजित समारोहमा गुरु किसान घोषणा गरिएको हो। गाउँपालिका भित्रका करिब पाँच हजार किसानबाट गुरु किसान छनौट गरिएको गाउँपालिकाले जनाएको छ। बुधबार गाउँपालिका ५ मा स्थापना भएको कृषि प्रशोधन उद्योगको उद्घाटनसँगै छनौट भएका एक सय २१ गुरु किसानलाई गाउँपालिकाले मागमा आधारित सेवाटेवा प्रदान गर्ने गाउँपालिका अध्यक्ष मणीकुमार स्याङ्बो (सुवास) ले जानकारी दिए। गाउँपालिका भित्र रहेका करिब चार हजार पाँच सय किसानमध्ये पहिलो चरणमा एक सय २१ किसान छनौट गरिएको गाउँपालिकाले जानकारी दिएको छ। कृषि तथा पशुपन्छी विकासमन्त्री रामप्रसाद अधिकारी तथा कोशी प्रदेश उद्योग कृषि तथा सहकारी विकासमन्त्री खगेन सिँग लिम्बु र गाउँपालिका अध्यक्षले गुरु किसान घोषणा तथा कृषि प्रशोधन उद्योगको उद्घाटन गरे। कृषि पेशालाई सम्मानित पेशाका रूपमा विकास गर्न र उत्पादनमा प्रतिस्पर्धा गराउन गुरु किसान छनौट गरिएको हो। गुरु किसान परिचयपत्र वितरणसमेत गरिएको छ। गाउँपालिका भित्रका ६ वटै वडाका किसान छनौट गरेर वडास्तरीय अभिमुखीकरण समेत प्रदान गरिएको छ। पालिका छनौट भएका गुरु किसान ले स्थानीय कृषि प्राविधिकका रूपमा समेत अन्य कृषकलाई सहयोग गर्ने छन्। पालिकाले प्रत्येक वर्ष गुरु कृषक थप गर्दै लैजाने लक्ष लिएको गाउँपालिका अध्यक्ष मणीकुमार स्याङबो (सुवास)ले जानकारी दिए। उनले अनुसार गुरु किसान व्यवस्थापन कार्यविधि २०८० जारी भएको छ। गाउँपालिकाका कम्तीमा तीन सय गुरु किसान प्रबद्र्धन गर्ने लक्ष रहेको जनाइएको छ। उत्पादन, प्रशोधन र बजारको तीन खम्बे रणनीति समेत बनाएको छ। संघीय सरकार अन्तर्गत योजना आयोगको पाँच करोड विशेष अनुदानबाट तीनवटा उद्योग स्थापना गर्न लागिएको छ। सबैभन्दा पहिला स्थापना भएको कृषि प्रशोधन उद्योगको बुधबार नै उद्घाटन गरिएको हो। अन्य दुईवटा उद्योग निर्माणाधिन अवस्थामा रहेका छन्। संघीय सरकारको अनुदानबाट करिव ७० लाख लागतमा कृषि प्रशोधन उद्योगको भवन निर्माण गरिएको छ। त्यस्तै करिव ४० लाख लागतमा औजार खरिद गरिएको गाउँपालिकाका लेखा अधिकृत मनिस भट्टराईले जानकारी दिए। यहाँका व्यावसायिक र निश्चित मापदण्ड पूरा गर्ने किसानहरूबाट गुरु किसान छनौट गरिएको हो। गाउँपालिकामा विशेष गरेर अलैंची, चिया, कफी, अदुवा, सुपारी, बेसार, सुन्तला उत्पादन हुन्छ। गाउँपालिकाले रोङ गुन्द्रुक, रोङ मह, रोङ बेसार, रोङ तिते करेला ब्राण्डिङ गरेर बजारीकरण गरिरहेको छ। त्यस्तै गाउँपालिकाले सिस्नोको चिया समेत उत्पादन गर्दै आएको गुरु कृषक राम आचार्यले जानकारी दिए। गुरु कृषक सोम अर्यालले गाउँगाउँमा पुगेर कृक्षको अवस्था अध्यायन पछि गुरु किसान छनौट गरेको बताए। कृषक राम आचार्यले रोङ पालिकाले कृषि क्रान्ति गरेको बताए। गुरु किसानका लागि संघीय सरकाले १५ लाख सहकार्य गरेको छ भने बाकी सबै खर्च गाउँ पालिकाले व्यहोरेको छ। रोङ गाउँपालिकाको भौगोलिक परिवेश, प्राकृतिक स्रोत एवं बजारको पहुँचले उपलब्ध गराएको अवसर र किसानहरूको अन्तर्निहित क्षमतालाई विकास गर्दै आधनिक कृषि प्रविधिहरूको उपयोगगरी व्यावसायिक कृषिको माध्यमबाट दिगो आर्थिकविृद्धि तथा खाद्य सुरक्षातका लागि नेपालमै पहिलोपटक कृषि गुरु नामक योजना अघि सारेको पालिकाले जनाएको छ। रोङ गाउँपालिकाका अध्यक्ष मनि कुमार स्याङ्बो भन्छन् कृषि भूमिको अवैज्ञानिक प्रयोग, निर्वाहमुखी कृषि प्रणाली र गैर कृषि क्षेत्रको तुलनामा कृषि क्षेत्रको न्यून आम्दानीको कारण कृषि क्षेत्र आकर्षक र सम्मानित हुन सकेको छैन हामी यो कार्यक्रममार्फत वास्तविक किसानको अवस्था परिवर्तनको प्रयासमा लागेका छौं। रोङ गाउँपालिका भित्र रहेका कृषकहरू मध्येबाट नै उत्कृष्ट ज्ञान, सीप, दक्षता नेतृत्वहासिल गरेका गुरु किसान तयार गर्न कार्यविधि निर्माण गरेको अध्यक्ष स्याङ्बोले बताए। पालिका अध्यक्ष स्याङ्बो भन्छन् सानो सानो प्रयास गरिरहेका छौ, किसानको जीवन स्तर कसरी माथि उठाउँन सक्छौं भनेर प्रयास गरिरहेका छौ। गुरु किसान कार्यक्रम यसैको निरन्तरता भएको बताए। गुरु किसान कार्यक्रमले रोङ गाउँपालिकाका परि श्रमी र समर्पित किसानहरू मध्येबाट गुरु कृषक छनौट गरी कृषि तथा पशुपालनसम्बन्धी अन्य किसानहरूलाई ज्ञान सिप क्षमता विकासमा योगदान गर्ने जनशक्ति को विकास गर्ने लक्ष राखेको छ। गुरु किसान हुन योग्य किसानको छनौट गरेपछि कृषि सामग्री, तालिम, कृषि उपकरण लगायतको क्षत्रमा सहजीकरण गर्ने अध्यक्ष स्याङ्बोले बताए।उनले भने गुरु किसान योग्य र उदाहरणीय भए पछि अरू कृषकहरूलाई आफ्नो योग्यता, क्षमता र अनुभवबाट उदाहरणीय बनाउन सहयोग गर्ने छन्। कार्यक्रमले गुरु किसानहरूको नेतृत्वमा अन्य कृषकहरूमा खाद्यबाली, तरकारी, उच्च मूल्य बाली, लगायत पशुपालनको क्षेत्रमा व्यवासायिक क्षमता विकास गर्ने लक्ष राखेको छ। कार्यक्रमले गुरु किसानलाई व्यावहारकि र अनुभवले खारिएको अघोषित प्राविधिकका रूपमा विकास गर्ने लक्ष समेत राखेको छ। अध्यक्ष स्याङ्बोले भने, किसानको उत्पादन, परिमाण, गुणस्तर र निरन्तर उत्पादनजस्ता कुरामा एकरूपता ल्याउन गुरु किसान कार्यविधिलाई कार्यपालिकाले स्वीकृत गरेको छ। उनीहरूलाई लोगो र परिचयपत्र वितरण गरिने गाउँपालिकाले जनाएको छ। उनले भने, गुरु किसानलाई पालिकको हरेक कार्यक्रमममा आसनग्रहण हुन्छ, सम्मान हुन्छ। गाउँपालिकाले गुरु किसानमार्फत उत्पादकत्वमा प्रतिस्पर्धा गराउन खोजेको छ। रोङ गाउँपालिकाको कुल १५६ दशमलव ०२ वर्ग किलोमिटर क्षेत्रमध्ये ४९ दशमलव ६२ वर्ग किलोमिटर जमिन खेती योग्य रहेको छ। पालिकको तथ्यांकअनुसार पालिकाभरीमा अलैची २० मेट्रिक टन, धान ३५० मेट्रिक टन, मकै १५० मेट्रिक टन, सुन्तोला १६० मेट्रिक टन, सुपारी ३५ मेट्रिक टन, अदुवा १५ मेट्रिक टन, केरा १०० मेट्रिक टन, आलु १८० मेट्रिक टन र इस्कुस ५०० मेट्रिक टन उत्पादन हुने गरेको छ। यसबाहेक तोरी, बेसार, सिस्नु, खुर्सानी, च्याउ, कुरिलो, मुला, काक्रो, टमाटर, तिते करेला, कुरिलोलगायतका बालि किसानले लगाउने गरेको पालिकाको कृषि शाखाले जनाएको छ। रोङ गाउँपालिकामा उत्पादन भएको कृषिउपज स्थानीय बजार जोरककलश, हर्कटे, झापाको चारआली, बिर्तामोड, काँकरभिट्टा, इटहरीदेखि भारतको सिलिगुडीसम्म पुग्ने गरेको गुरु कृषक राम आचार्यले बताए। रोङ गाउँपालिकाका ८० प्रतिशत नागरिक कृषि पेशामा आवद्र्ध भएको एक तथ्यांकले देखाएको छ। अध्यक्ष स्याङ्बो भन्छन् हामी तिनै किसानको दिगो विकासका लागि काम गरिरहेका छौ। पशुनस्ल सुधारमा किसानसँग साझेदारी रोङ गाउँपालिकाले गाई, बाख्रा र बंगुरको नस्ल सुधार गर्नका लागि कृतिम गर्भधानका लागि कृषकलाई ५० प्रतिशत अनुदान प्रदान गर्ने गरेको छ। ८० देखि ९० प्रतिशतसम्म बाच्छि जन्मने सेक्सड सिमेन (विर्य)को मूल्य ३ हजार पर्छ। पशुपन्छी तथा मत्स्य विकास शाखाका पशु सेवा प्राविधिक राकेशकुमार राउतका अनुसार सो रकमको आधा अथवा एक हजार ५ सय रोङ गाउँपालिकाले व्यहोर्छ भने आधा रकम किसानले व्यहोर्ने गरेका छन्। सिमेन(विर्य) बाहेक प्राविधिक खर्च बापत किसानले ७ सय प्राविधिक खर्च व्यहोर्ने व्यवस्था छ। गत आर्थिक वर्षमा पालिकको लागत सहयोगमा २ हजार ५९३ वटा गाई, बाख्रा र बंगुरमा कृतिम गर्भधारण गराएको राउतले बताए। रोङ गाउँपालिकामा ३१ वटा दुग्ध संकलन केन्द्र मार्फत दैनिक ८ हजार लिटर दुग्ध संकलन हुने गरेको छ। दुग्ध उत्पादन वृद्धि गर्ने योजना सहित कृतिम गर्भधारणमा अनुदानको प्रवन्ध गरेको गाउँपालिकाले जनाएको छ। यस वर्ष देखि किसानका लागत सहभागिता घटाउने तयारी गरेको पालिकाले जनाएको छ।"
सिटिटेकको गेटपे प्लेटफर्ममा माछापुच्छ्रे बैंक र एनसीएचएलको सहकार्य,"काठमाडौं : सिटिटेक ग्रुपले एकीकृत भुक्तानी संयोजन प्रणाली तथा व्यवसायी व्यवस्थापन सफ्टवेयर गेटपे लाई नेपाल क्लियरिङ हाउस लिमिटेड (एनसीएचएल)सँगको सहकार्यमा माछापुच्छ्रे बैंकमा सफलतापूर्वक कार्यान्वयन गरेको छ। सिटिटेकले यसअघि फिनप्रो र फिनपस जस्ता नवप्रवर्तनात्मक सफ्टवेयरमार्फत नेपाली फिनटेक बजारमा उल्लेखनीय उपस्थिति जनाइसकेको थियो। गेटपे प्लेटफर्म बैंक तथा वित्तीय संस्थाहरूलाई फरक भुक्तानी माध्यमहरूलाई एउटै प्रणालीमा समेट्न, व्यवस्थापन गर्न र सरल बनाउन डिजाइन गरिएको अत्याधुनिक डिजिटल प्रणाली हो। माछापुच्छ्रे बैंकले गेटपे प्रणालीलाई आफ्नो दैनिक भुक्तानी कार्यप्रणालीमा सफलतापूर्वक समावेश गरिसकेको छ। बैंकका अनुसार गेटपेको समावेशले ग्राहक सेवा अझ प्रभावकारी, पारदर्शी र समयमै सम्पन्न गर्न सहज बनाएको छ। नेपाल क्लियरिङ हाउस लिमिटेडका प्रतिनिधिले गेटपेले नेपालमा बलियो डिजिटल भुक्तानी पूर्वाधार निर्माण गर्न सहयोग गर्ने विश्वास व्यक्त गरे। सिटिटेकका प्रमुख कार्यकारी अधिकृत साजन शर्माले यो प्रविधि नेपाली बैंकिङ क्षेत्रमा आधुनिकीकरणको नयाँ युगको संकेत भएको बताए।"
इनफिनिक्सले उन्नत भिओवाईफाई समावेशसँगै कनेक्टिभिटीलाई नयाँ उचाइमा पुर्यायो,"काठमाडौं : नेपाली स्मार्टफोन उद्योगको अग्रणी ब्रान्ड इनफिनिक्सले आफ्ना पछिल्ला स्मार्टफोनहरूमा भ्वाइस ओभर वाईफाई (भिओवाईफाई)को समावेश गरेको छ। यस प्रविधिले नेपाली प्रयोगकर्ताहरूलाई सहज र भरपर्दो सञ्चार सुनिश्चित गर्ने इनफिनिक्सको प्रतिबद्धतालाई झल्काउँछ। भिओवाईफाई, जसलाई प्रायः वाईफाई कलिङ भनेर चिनिन्छ। प्रयोगकर्ताहरूलाई वाईफाई नेटवर्कमार्फत कल गर्न र प्राप्त गर्न सक्षम बनाउँछ। यसले मोबाइल नेटवर्क कम कभरेज भएका ठाउँहरूमा पनि निर्बाध कनेक्टिभिटी प्रदान गर्छ। विशेषगरी, दुर्गम क्षेत्रहरू वा कमजोर मोबाइल सिग्नल भएका स्थानहरूमा बस्ने प्रयोगकर्ताहरूका लागि यो प्रविधि निकै लाभदायी हुन्छ। इनफिनिक्स भिओवाईफाई का मुख्य फाइदाहरू: अविच्छिन्न कनेक्टिभिटी प्रयोगकर्ताहरूले मोबाइल नेटवर्क र वाईफाई नेटवर्कबीच सहज रूपमा स्विच गर्न सक्छन्, जसले गर्दा कलहरू स्पष्ट र स्थिर रहन्छन्। उच्च गुणस्तरीय अडियो: भिओवाईफाई ले उत्कृष्ट कल स्पष्टता प्रदान गर्छ, कल ड्रप तथा अन्य अवरोधहरू न्यून गर्छ। खर्च बचत : अन्तर्राष्ट्रिय यात्रुहरूका लागि विशेष रूपमा लाभदायक, यो प्रविधिले वाईफाई नेटवर्क प्रयोग गरी रोमिङ शुल्क घटाउन मद्दत गर्छ। इनफिनिक्स स्मार्टफोनहरू नेपाली प्रयोगकर्ताहरूको अनुभवलाई अझ उत्कृष्ट बनाउन अत्याधुनिक प्रविधिहरू समावेश गर्न प्रतिबद्ध रहन्छ। जसले नेपाली स्मार्टफोन बजारमा यसको अग्रणी स्थानलाई अझ मजबुत बनाउँछ। इनफिनिक्सका पछिल्ला नवीनतम प्रविधिहरू र आगामी विकासबारे थप जानकारीका लागि इनफिनिक्सको आधिकारिक वेबसाइट भ्रमण गर्नुहोस्।"
"आर्टको सम्पूर्णता, चित्रकला","काठमाडौं : उनी सानैदेखि चित्र बनाउन रुचि राख्थे। पढाइ र पेसाले आर्किटेक्ट भए पनि चित्र कोर्न सौखिन थिए। बाल्यकालबाट नै चित्र बनाउन लागिसकेका उनी मनका भावनालाई चित्रमा उतार्नमा पोख्त छन्। उनका हरेक चित्र सरल र भावनात्मक हुन्छन्। त्यसैले उनी चित्रकलाका माध्यमबाट भावनालाई ताजा बनाउन लागिपरिरहेका छन्। उनी अर्थात् रोमन चौधरी। जो चित्रकलाकाले सबैमा खुसी छरिरहेका छन्। हुन त उनी सन् २०१८ देखि नै व्यावसायिक यात्रामा लागिसकेका थिए। तर, चित्रकलाको यात्रा भने अलि फरक छ। कसरी सुरु भयो चित्रकला ? सन् २०१८ तिर उनी सोसल मिडियाबाट आफूले बनाएका चित्रहरू बेच्थे। एक वर्ष नपुग्दै लकडाउनले उनले व्यापारमा मन्दी छायो। कोरोनाले सबै ठप्प भएको बेला उनको व्यापारमात्रै चल्ने त कुरै थिएन, त्यसैले उनले केही समय चित्र बनाउने काम मात्रै गरिरहे। र, जब कोरोनापश्चात् सबै कुरा विस्तारै पहिलाकै स्वरूपमा आउन थाल्यो, उनले पनि आफूमा भएको कलालाई विस्तारित गर्दै दुई वर्षअघि चित्रकला नाम राखेर चित्रकलाको सुरुवात गरे। जहाँबाट उनी चित्रका माध्यमबाट भावनालाई प्रकट गर्दै आइरहेका छन्। रोमन दिउँसो पढ्न जान्थे। बिहान बेलुकी समय निकालेर चित्र कोर्थे, उनको कलाले बिना नाम नै बजारमा छुटै ठाउँ ओगटेको थियो। बजारको माहोल र प्रोफेसनली तरिकाले सुरु गर्ने उनले चित्रकला स्थापना गरे। रोमन आफैं चित्र कोर्छन्, चित्रको भाव निकाल्छन् र त्यसैमा रंग रंग्याउँछन्। उनले कोरेका चित्रहरूमा विज्ञान र चित्रकलाको समि श्रण हुन्छ। जुन हेर्दा वास्तविक फोटोभन्दा सुन्दर पनि देखिन्छन्। सायद यसमा उनको पढाइ आर्किटेक्टले समेत साथ दियो। आर्किटेक्ट भनेको विज्ञान र चित्रकलाको समिश्रण हो उनले भने, चित्र बनाउन इन्ट्रेस्ट भएकोले सुरुमा फाइन आर्ट पढुँ कि जस्तो लागेको थियो तर फाइन आर्ट भनेको पेन्टिङमा मात्रै सीमित हुने र आर्किटेक्ट बनेको आर्टलाई एउटा म्यासिभ फर्ममा लैजान मिल्ने भएर मैले आर्किटेक्ट चुज गरेको हो। र मैले मेरो रुचिको क्षेत्र र पढाइलाई मिलाएर चित्रकला बनाएको हो। रोमनका अनुसार चित्रकला स्थापना पूर्व पनि उनको टिम थियो, तर भौतिक रूपमा टिम बनिसकेको थिएन। चित्रकलाको स्थापना भएसँगै चित्रकलाको टिम बन्यो। उनी भन्छन्, अहिले जुन अफिसियल इन्स्टाग्राम पेज छ चित्रकलाको त्यो मेरो रोमन आट्र्स भनेर थियो। र मैले पछि त्यसलाई नै चित्रकलामा कन्भर्ट गरेर यसलाई सबैलाई अप्सनल दिनुपर्छ भनेर काम गरिरहेको हो। यसरी चित्र कलाको स्थापना भएको हो।  चित्रकलाको स्पेसलिटी अरूको भन्दा छुट्टै छ। छुट्टाछुट्टै फोटो कम्बाइन गरेर बनाउनु नै यसको स्पेसलिटी हो। जस्तै कसैको बुवा बित्नु भएको छ र बुवासँगको फोटो छैन भने त्यो चित्रकलाले कम्बाइन गरेर बनाइदिने गर्छ। जुन एकदमै गाह्रो कुरा हो। हामी एउटा सानो नागरिकताको फोटोको टुक्रो लिएर त्यहाँबाट जोइन गरेर पेन्टिङ गरेर बनाउने गर्छौं। जसको सुरुवात मैले मेरो साथीको जन्मदिनमा उनी र उनका बुवाको सँगै भएको फोटो पेन्टिङ गरेर दिएको थिएँ उनले भने, र त्यो भिडियो सामाजिक सञ्जालमा समेत राखँे, जसले निकै प्रशंसासमेत पाएकोथियो। त्यसपछि चित्रकलाको यात्रा निरन्तर जारी रहेको छ।  हाल रोमनले चित्रकलासँगै, चित्रकला एकेडेमी सञ्चालन गरिरहेका छन्, त्यहाँ उनी चित्र बनाउने, क्लास दिने तथा नयाँ मानिसहरूलाई सिकाउँदै आइरहेका छन्। र यससँगै आर्ट ग्यालरीसमेत रहेको उनको भनाइ छ। उनी भन्छन्, हामीले अहिले एकेडेमी पनि रन गर्छौं। त्यहाँ क्लास अहिले पनि भइरहेको छ। म नयाँ मान्छेहरूलाई आर्ट गर्न सिकाउँछु र चित्रकला आर्ट ग्यालरी पनि छ जुन ठमेलमा छ। त्यहाँबाट हामीले कमर्सियल्ली पेन्टिङ पनि बेच्छौं। र आर्टिस्टहरूको आर्ट कलेक्ट गरेर एक्जिबिसन गर्ने आर्टहरू प्रमोट गर्ने काम पनि त्यहाँबाट गर्छौं, यसैगरी अहिले हामी रिसेन्टली क्याफे पनि खोलिरहेको छौं। नेपालमा हाल आर्टहरूलाई प्रमोट हुने खालको कुनै त्यस्तो खालको कुनै कल्चर त छैन, तर बाहिरको देशमा जस्तै आर्ट प्रमोट गर्ने कल्चर आफूहरूले पनि निर्माण गर्न लागेको उनको भनाइ रहेको छ। उनी भन्छन्, नेपालमा आर्ट प्रमोट कल्चर त खासै छैन तर बाहिर देशहरूमा कस्तो हुन्छ भने आर्ट एउटा एक्सप्रेसन गर्ने तरिका हो, त्यसैले एक्सप्रेस गर्ने एउटा मिडियम भएकाले हामीहरूले यो कल्चर निर्माण गर्न लागिरहेका छौं। मानिसहरू आर्टमा आफ्नो भावना भेट्ने र भावना मानिसको बेसिक निस्डमा पर्ने हुँदा आर्ट कल्चर जरुरी रहको रोमनको भनाइ छ। गाँस, बाँस, कपास मानिसको आधारभूत आवश्यकता भएको जस्तै भावना पनि आधारभूत आवश्यकता हो, मानिसमा भएको भावनालाई कसैले कुनै पनि हालतमा मार्न सक्दैन। जुन मेन्टल हेल्थसँगसमेत जोडिएको हुन्छ। त्यसैले अहिलेको समयमा आर्ट पनि बेसिक निड रहेको छ। र त्यही आवश्यकतालाई परिपूर्ति गर्न हामीले आर्ट क्याफे सुरु गरेका छौं। जहाँ तपाईं त्यहाँ गएर एउटा कफी अर्डर गरेर बस्न सक्नुहुन्छ र त्यहाँ भएका क्यानभासमा आफ्नो भावना पोख्दै चित्र बनाउन र एक्सप्रेस गर्नै सकिनेछ।  नेपाल कला र संस्कृतिमा एकदमै धनी देश हो। तर यहाँ चित्रकला वा पेन्टिङको मार्केट ठूलो छैन। जहाँ एउटा आर्ट कम्पनीले एकदमै म्यासिभली ग्रो गर्न सकियोस्। नेपालका आर्किटेक्ट, आर्टिस्टहरू एकदमै राम्रा छन् तर आर्ट गरेर सस्टेन गर्ने वातावरण बनिसकेको छैन। त्यसैले चित्रकलाले नेपाली कला विदेशमा चिनाउन आर्ट (चित्रकला) इन्डिया भनेर सुरुवात समेत गरिसकेको रोमन बताउँछन्। हाल हामी चित्रकला इन्डियाको रिसर्चको फेजमा पनि छौं। हामीले त्यहाँको आर्ट मार्केटको सेन्टिमेन्टल बुझेर त्यसको निड्सबारे अध्ययन गरिरहेका छौं। र हामीले चित्रकलालाई भारतमा मात्रै नभई ग्लोबल्ली नै पुयाउने भिजन लिएका छौं।  आर्टिस्टहरू आफैंमा कलाले भरिपूर्ण हुन्छन्, त्यसैले आर्टिस्टहरूले इन् हाउसमा भन्दा बाहिर रहेर काम गर्नुपर्ने भएकाले चित्रकलाका आर्टिस्टहरू बाहिरबाटै काम गर्ने गरेको उनको भनाइ छ। भन्छन्, आर्टिस्टहरू एउटा कोठामा मात्रै बसेर काम गर्न सक्दैनन्, आर्ट भनेको खुलेर गर्ने कुरा हो, त्यसैले हाम्रा अरू सबै टिम इन् हाउस काम गरे पनि हामीले आर्टिस्टलाई चाहिँ फ्रि गरेर काम गर्न दिन्छौं। यस्तै चित्रकलाले विभिन्न होटलहरूमा पेन्टिङ र आर्ट गर्ने गरिरहेका छन्। उनीहरूले हालसम्म १ सय २० वटा पेन्टिङ स्टोरीहरू दिइसकेका छन्। किन चिनिन्छ चित्रकला ? चित्रकलाले छुट्टाछुट्टै फोटोहरू कोल्याब गरेर एउटा राम्रो आर्ट बनाउँछ र त्यसकै लागि चित्रकला चिनिन्छ। नेपालमा धेरै चित्रकला गर्ने मान्छेहरू छन््। तर चित्रकलाको विशेष विशेषताका कारण चित्रकला चिनिएको हो। जहाँ छुट्टाछुट्टै फोटोहरू कम्बाइन गर्दा कुनै फोटो घाममा खिचिएको र कुनै फोटो लाइट नभएको ठाउँमा हुन्छ, त्यसलाई कम्बाइन गरेर एउटै फ्रेममा लैजान गाह्रो हुन्छ। लाइटको टोन, सानोसानो स्टेप्सहरू सबै फरक हुन्छ छुट्टाछुट्टै फोटो कम्बाइन गर्न एकदमै गाह्रो हुन्छ र त्यो हामीले एकदमै राम्रोसँग गरिरहेका छौं र सबै मान्छे सबै क्लाइन्टहरू खुसी हुनुहुन्छ र हामीसँग सामाजिक सञ्जालहरूमा पनि इमोसनल भिडियोहरू पठाइरहनु भएको हुन्छ। र चित्रकला चिनिएको छ।"
प्रतिनिधिसभा बैठक सर्यो,"काठमाडौं : बिहान ११ बजेका लागि बस्ने भनिएको प्रतिनिधिसभा बैठक दिउँसो २ बजे बस्ने भएको छ। संसदमा कुलमान घिसिङ बर्खास्तीको विषयलाई लिएर विपक्षी दलहरूले अवरोध जारी राख्ने बताएपछि निर्धारित समयमा बैठक बस्न नसकेको हो। विशेष कारणले निर्धारित समयमा बस्न नसक्ने भएपछि संसद सचिवालयले बैठक बस्ने समय परिवर्तन भएको सूचना प्रकाशित गरेको छ। सूचनामा भनिएको छ बिहीबार बिहान ११:०० बजे बस्ने गरी निर्धारण भएको प्रतिनिधि सभाको बैठक विशेष कारणले निर्धारित समयमा बस्न नसक्ने भएकोले प्रतिनिधि सभा नियमावली, २०७९ को नियम ६ को उपनियम (२) को प्रतिबन्धात्मक वाक्यांश बमोजिम सम्माननीय सभामुखले सभाको बैठक आजै दिनको २:०० बजे बस्ने गरी निर्धारण गर्नुभएको व्यहोरा माननीय सदस्यहरुको जानकारीको लागि यो सूचना प्रकाशित गरिएको छ ।' सरकारले नेपाल विद्युत प्राधिकरणका कार्यकारी प्रमुख कुलमान घिसिङलाई बर्खास्त गरेपछि विपक्षी दलहरूले सदन र सडकबाट विरोध जनाएका छन्। उनीहरूले घिसिङलाई बर्खास्त गर्नुपर्ने कारणको जवाफ प्रधानमन्त्रीसँग माग गरेका छन्। जवाफ नआएसम्म संसद चल्न नदिने विपक्षी दलहरूको अडान छ। घिसिङ बर्खास्तीको विषयलाई लिएर विपक्षी दलहरूले अवरोध जनाएपछि आजको राष्ट्रिय सभा पनि एक घण्टाका लागि स्थगित भएको छ।"
बराल ग्रुपले ल्यायो वाडा अटो सो २०२५ का लागि आकर्षक अफरहरू,"पोखरा : बराल ग्रुपअन्तर्गत सञ्चालनमा रहेको एलिट मोटर्स (निसान, ओमोडा एन्ड जेइको र जिकरका लागि लागि आधिकारिक डिलर) र एसएसएल मोटर्स कम्पनी (लिपमोटर र सिट्रनका लागि आधिकारिक डिलर) दुवै कम्पनीले वाडा अटो सो २०२५ का लागि आकर्षक अफरहरू सार्वजनिक गरेका छन्। नेपाल अटोमोबाइल्स डिलर्स एसोसिएसन (नाडा)द्वारा आयोजना हुन गइरहेको वाडा अटो सो २०२५ मा नेपालको अटोमोबाइल बजारका चर्चित कम्पनीहरू शारडा ग्रुप र गोल्छा अर्गनाइजेसन आदिको सहकार्य र सहभागिता रहेको छ। अत्याधुनिक अटोमोटिभ ब्रान्ड र विशेष अफरहरूको भव्य प्रदर्शनीका रूपमा रहेको वाडा अटो सो २०२५, पोखराको अमरसिंह मैदानमा २०८१ चैत १४ गतेदेखि १८ गतेसम्म आयोजना हुँदैछ। अटो प्रदर्शनीमा एलिट मोटर्सले विभिन्न प्रिमियम अटोमोटिभ ब्रान्डहरू प्रस्तुत गर्दैछ जहाँ सहभागी तथा दर्शकहरूले अत्याधुनिक गाडी अनुभव गर्नुका साथै सीमित समयका लागि विशेष अफरहरूको लाभ लिन सक्नेछन्। प्रदर्शनीमा शारडा ग्रुपअन्तर्गत ओमोडा एन्ड जेइको, निसान, र जिकर ब्रान्डहरू स्टल नम्बर एसिक्स र एसेभेनमा प्रस्तुत गरिनेछ। यस्तैगरी गोल्छा ग्रुपले स्टल नम्बर एटु मा लिपमोटर र सिट्रन ब्रान्डका गाडीहरू प्रदर्शन गर्नेछ। ओमोडा एन्ड जेइकोको स्टलमा विशेष वार्षिकोत्सव(एनिभर्सरि) लाभहरूसहित वन यियर अफ इनोभेसन को उत्सव(ब्रान्डको नेपालमा पहिलो वार्षिकोत्सव) मनाइनेछ। सीमित अवधिका लागि, ग्राहकहरूले नयाँ ओमोडा एन्ड जेइको गाडी ५५ लाख ९९ हजारको सुरुवाती मूल्यबाट बुकिङ तथा खरिद गर्न सक्नेछन्। जसमा ५ लाख १५ हजार बराबरको लाभ समावेश हुनेछ। यी लाभहरूमा नगद छुट, आकर्षक एक्सचेन्ज बोनस, एक वर्षको निःशुल्क बीमा, साथै ब्याट्री र मोटरमा ८ वर्ष (वा १,६०,००० किलोमिटर)को उत्कृष्ट वारेन्टी समावेश छन्। त्यसैगरी, ग्राहकहरूले निःशुल्क ७ किलोवाट वाल चार्जर र एक वर्षको निःशुल्क सडक कर पनि प्राप्त गर्नेछन्। जिकरले पनि ग्राहकहरूका लागि विशेष अफरहरू ल्याएको छ जसअन्तर्गत नगद छुट, एक्सचेन्ज बोनस, निःशुल्क ७ किलोवाटको चार्जर र चालु आर्थिक वर्षको लागि निःशुल्क सडक कर समावेश छन्। साथै, निसान म्याग्नाइटको नयाँ फेसलिफ्ट संस्करण, सुरुवाती मूल्य ३४ लाख ७५ हजारसहित प्रदर्शनमा रहेको छ। यसमा २६ हजार ३२० को मासिक किस्तासहित आकर्षक फाइनान्सिङ सुविधाहरू समेटिएको छ। त्यसैगरी ग्राहकहरूले एक वर्षको विस्तृत बीमा, चालु आर्थिक वर्षको लागि निःशुल्क सडक कर, र तीन वर्षसम्म निःशुल्क सर्भिसिङ तथा वारेन्टीको सुविधा प्राप्त गर्नेछन्। त्यसैगरी लिपमोटरले वाडा मा नाडा अफर घोषणा गरेको छ, जसअन्तर्गत लिपमोटर सिटेन ६७ हजार ९९ हजारको विशेष मूल्यमा बुक गर्न सकिनेछ। वाडा विशेष अफरहरूमा २० डाउनपेमेन्ट, निःशुल्क ७ किलोवाटको चार्जर, निःशुल्क सडक कर आदि छन् भने अटो सोमा स्टल नम्बर एटु भ्रमण गर्ने ग्राहकहरूले लिपमोटरको तर्फबाट आकर्षक गिफ्ट ह्याम्परहरूपनि प्राप्त गर्नेछन्। एलिट मोटर्स र एसएसएल मोटर्स दुवैले ग्राहकहरूको अटोमोटिभ तथा ड्राइभिङ अनुभवलाई अझ सहज, किफायती र उत्साहजनक बनाउन निरन्तर प्रयास गर्दै आइरहेको छ। वाडा अटो सोमा गरेको सहभागिताले कम्पनीको विश्वस्तरीय अटोमोटिभ ब्रान्डहरू र सेवाहरू ग्राहकहरूमाझ सहज रूपमा उपलब्ध गराउने प्रतिबद्धतालाई झल्काउँदछ। बराल ग्रुप, सम्पूर्ण अटोप्रेमीहरू र नयाँ सवारीसाधन खरिद गर्न चाहने ग्राहकहरूलाई २०८१ चैत १४ देखि १८ गतेसम्म पोखरामा आयोजना हुने वाडा अटो सो भ्रमण गरी आफूलाई उपयुक्त हुने सवारीको अवलोकन तथा खरिद गरी उत्कृष्ट अफरहरूको लाभ लिन आह्वान गर्दछ। थप जानकारीका लागि एलिट मोटर्स तथा एसएसएल मोटर्सका स्टलहरूमा पुगी प्रतिनिधिहरूसँग सवारीसाधनहरूको लाइनअप र विशेष अपरहरूको बारेमा प्रत्यक्ष जान्न र बुझ्न आह्वान गरिन्छ।"
दुर्गा प्रसाईं बने संयुक्त जनआन्दोलनको कमाण्डर,"काठमाडौं : राजसंस्था पुनर्स्थापनाका लागि संयुक्त जनआन्दोलन समितिको कमाण्डरको जिम्मेवारी दुर्गा प्रसाईलाई दिएको छ। समितिले बिहीबार पत्रकार सम्मेलन गर्दै संवैधानिक राजसंस्थाको पुनस्र्थापनाका लागि निरन्तर आन्दोलन गर्ने जनाएको छ । समितिले संवैधानिक राजसंस्थाको पुनस्र्थापना,सनातन हिन्दू अधिराज्यको पुनस्र्थापना, संघीयता खारेजी र भ्रष्टाचार नियन्त्रण र सुशासनका लागि निरन्तर आन्दोलन गर्ने जनाएको हो । चैत्र १५ गते काठमाडौंमा प्रदर्शन गरेपछि चैत्र १७ गतदेखि आन्दोलनका थप कार्यक्रमलाई अघि बढाइने संयुक्त जनआन्दोलन समितिका संयोजक नवराज सुवेदीले जनकारी दिए । उनले २०४७ को संविधानलाई आधार मानेर ७२ को संविधानका सकारात्मक प्रावधानलाई समेट्दै प्रमुख राजनीतिक पक्षहरूबीच सहमतिको बाटो बनोस भन्ने चाहना रहेको जिकिर गरे । यसबाट संविधान र व्यवस्था दुवैमा संरचनागत पुनरावलोकन गर्न सकिने उनको भनाइ छ । संयोजक सुवेदीले हिजो गणतन्त्र खोजेका जनताले अहिले पुन राजसंस्था खोजेको उल्लेख गर्दै राजनीतिभन्दा माथिको अभिभावकीय भूमिकामा संवैधानिक राजसंस्था आवश्यक रहेको धारणा राखे।"
"मधेशको सान्त्वना जित, बागमती शीर्ष चारमा","काठमाडौं : प्रधानमन्त्री कप पुरुष राष्ट्रिय क्रिकेट प्रतियोगिताको लिग चरणको अन्तिम खेलमा मधेश प्रदेशले बागमती प्रदेशलाई ४ विकेटले हराएको छ। मधेशका कप्तान अनिल कुमार शाहको अलराउन्ड प्रदर्शनमा मधेशले अन्तिम खेलमा जित निकाल्दै प्रतियोगिता सकेको हो। उनले बलिङतर्फ २ विकेट र ब्याटिङमा ७० रन बनाए। मधेशसँग पराजित भए पनि बागमती भने शीर्ष ४ मा रहँदै जय ट्रफी खेल्ने भएको छ। समान ८ अंक भए पनि नेट रनरेटमा अगाडि रहँदै बागमती शीर्ष चारमा अटाएको हो। सिद्धार्थनगरस्थित सिद्धार्थ क्रिकेट रंगशालामा लिगको अन्तिम खेलमा बागमती प्रदेशले २५९ रन बनाएको थियो। बागमतीले दिएको २६० रनको लक्ष्य पछ्याएको मधेशले ४६१ ओभरमा ६ विकेट गुमाउँदै २६३ रन बनाएको थियो। मधेशको जितमा कप्तान अनिल कुमार शाहले ७० रनको अविजित पारी खेले। उनले ५३ बलमा ७ चौका र २ छक्का प्रहार गरेका हुन्। मधेशका ओपनरद्वय रोहन विक र शैलेन्द्र शाहले क्रमशः ३९ र १६ रन बनाए। हरिशंकर शाहले ३३, पवन सरार्फले ३१, विशाल पटेलले १३ र दिपेश दासले १९ रन बनाए। रुपेश सिंह २५ रनमा अविजित रहे। बागमतीका लागि बलिङ तर्फ सूर्य तामाङले सर्वाधिक २ विकेट लिए। उनले १० ओभरमा २ मेडनसहित ४४ रन खर्चिए। रिजन ढकाल, गौतम केसी, विपिन आचार्य र इशान पाण्डेले समान ११ विकेट लिए। पहिलो इनिङ्समा ब्याटिङ गरेको बागमती प्रदेशले निर्धारित ५० ओभरमा ८ विकेट गुमाउँदै २५९ रन बनाएको थियो। बागमतीका ओपनर ब्याटर इशान पाण्डेले शतकीय पारी खेले। उनले १२७ बलमा १४ चौकासहित ११४ रन बनाएका हुन्। शुभ कंसाकारले २०, रिजन ढकालले ३० र विवेक मगरले ३० रन र विपिन आचार्यले २७ रन बनाए। विपिन आचार्य १७ रनमा अविजित रहे। मधेशका लागि हरिशंकर शाह, पवन सर्राफ र अनिल शाहले समान २२ विकेट लिए। रुपेश सिंह र विशाल पटेलले ११ विकेट लिए।"
आगामी बजेटमा स्मार्ट कार्यक्रम प्रस्ताव गर्न अर्थमन्त्रीको निर्देशन,"काठमाडौं : अर्थ मन्त्रालयले आर्थिक वर्ष २०८२०८३ बजेट निर्माण सम्बन्धमा १६ वटा मन्त्रालयसँग छलफल गरेको छ। जसअनुसार आज संस्कृति, पर्यटन तथा उड्डयन पर्यटन मन्त्रालयसँग छलफल भएको छ। मन्त्रालयहरूसँगको छलफलमा उपप्रधानमन्त्री एवं अर्थमन्त्री विष्णुप्रसाद पौडेलले बजेटको अंकभन्दा नीतिगत सिफ्टलाई प्राथमिकतामा राख्न आग्रह गरेका छन्। उनले संघीयताको मूल मर्म र भावना, संघ, प्रदेश र स्थानीय तहको भूमिका, प्रदेश र स्थानीय तहको भूमिका अनुसार संघमा रहेका कार्यक्रम तथा आयोजनाहरूको हस्तान्तरण, तीन तहका सरकार बीचको समन्वय र साझेदारीलाई जोड दिएका छन्। प्रदेश र स्थानीय तहले गर्ने काम संघले गर्दा संघीयता बलियो नहुने उनको भनाइ छ। अर्थमन्त्री पौडेलले विगतका सबै कार्यक्रम र योजनाहरूको समीक्षा गरी संघीय योजनाहरूमा केन्द्रित हुन, कार्यक्रम तथा योजनाहरू रोक्न, घटाउन, समायोजन गर्न, अत्यावश्यक कार्यक्रमलाई निरन्तरता दिन र परिवर्तित समय अनुसार जनतासँग जोडिने स्मार्ट कार्यक्रम तथा योजनाहरू समावेश गर्न आग्रह गरेका छन्। उनले तीन करोड रुपैयाँभन्दा कमका आयोजनाहरू समावेश नगर्न पनि अनुरोध गरेका छन्। यसैगरी अर्थमन्त्री पौडेलले अध्ययन र कार्यान्वयनमा जाने योजना तथा कार्यक्रमहरूलाई प्राथमिकीकरण गर्न पनि जोड दिनु भएको छ। कार्यक्रम तथा योजनाहरू पेश गर्दा रकमान्तर र शोधनान्तर गर्न नपर्ने गरी यथार्थपरक प्रस्ताव पेश गर्न पनि आग्रह गरे। उपलब्ध साधन स्रोतलाई ख्याल गर्दै जनताको आकांक्षा र राष्ट्रको आवश्यकतालाई सम्बोधन गर्ने गरी अनुशासित र यथार्थपरक बजेट आउने अर्थमन्त्रीको भनाइ छ। दुई दिनअघि अर्थ मन्त्रालयले विषयगत मन्त्रालयहरूसँग छलफल गरी बजेट विनियोजनका साथै पुँजीगत खर्चमा पनि विशेष ध्यान दिन आग्रह गरेको थियो। अर्थ मन्त्रालयले राष्ट्रिय योजना आयोगसहित सम्बन्धित मन्त्रालयसँग छुट्टा छुट्टै छलफल गर्दै आएको छ। तीन पक्ष बीचको समन्वयमा कार्यक्रम र बजेट आउँदा कार्यान्वयनमा अपनत्व बढ्ने र उचित परिणाम आउने अर्थ मन्त्रालयको भनाइ छ। अर्थ मन्त्रालयले यस अघि भौतिक, शहरी विकास, सञ्चार, शिक्षा, रक्षा, गृह, खेलकुद, भूमि सुधार, कृषि, खानेपानी, संघीय मामिला, उद्योग, स्वास्थ्य, ऊर्जा, महिला तथा बालबालिका मन्त्रालयसँग छलफल गरेको थियो। आगामी बजेटबारे बाँकी मन्त्रालयहरूसँग पनि छलफल गर्ने अर्थ मन्त्रालयको कार्यक्रम छ।"
मोटरबाटोले फेरिएको नाग्चेत पाङसिङ,"गोरखा : चुमनुब्री गोरखाको हिमालपारि पर्ने गाउँपालिका हो। यसको वडा नं ३ नाग्चेत गाउँ दुई वर्षअघिसम्म कोल्टो परेको थियो। मनास्लु पदमार्ग, गाउँपालिकाको केन्द्र फिलिम पुग्ने मूलबाटोबाट माथि, कसैको नजर नपर्ने पाखामा गाउँ थियो। मूलबाटो हिँड्ने सबैजना जगत, सल्लेरी, सिर्दिबास, घट्टेखोला हुँदै फिलिम तर्थे। आफ्नै गाउँबाहेक बाहिरका कोहीमान्छे पनि नपुग्ने हुँदा २३ घरधुरी रहेको नाग्चेत ओझेलमा परेको थियो। यहाँका बासिन्दा पनि आफ्ना दैनन्दिन कामधन्दामै व्यस्त हुन्थे। नाग्चेतकै नियति भोगिरहेको थियो, त्योभन्दा ठूलो अर्को गाउँ पाङ्सिङले। यात्रुहरू सबै फिलिम, चिसापानी एक्लेभट्टी हुँदै चुमभ्याली, मनास्लु क्षेत्रतर्फ जाने हुँदा करिब एक सय घरधुरी रहेको पाङसिङ पनि अपायकमा थियो। शिक्षक र काम विशेषले जाने प्रहरी तथा स्वास्थ्यकर्मीबाहेक त्यहाँ पनि स्थानीयबासीको मात्र आवतजावत हुन्थ्यो। तर अचेल यी दुवै गाउँको स्वरूप, संरचना, दैनिकी सबै परिवर्तन भएको छ। नाग्चेत र पाङसिङ अहिले बेनीघाट, आरुघाट, लार्के सडकले छोएको छ। गाउँपालिकाको केन्द्र फिलिम पुग्ने स्थानीय तथा विदेशी यात्रु नाग्चेतसम्म सवारीसाधनमा जान सक्छन्। यहाँ उत्रिएर लर्कन लाएर फिलिमतर्फ उकालो लाग्छन्। सामान ढुवानी गर्ने ठूला गाडीहरू पनि यहाँसम्म मात्र पुग्छ र सामान यहीँ अनलोड गर्दछ। गोरखा बजार, आरुघाट तथा आर्खेतबाट सामान बोकेर गएका ट्रकहरू नाग्चेतमै पुगेर सामान ओह्राल्छन्। ट्रकले ओह्रालेको सामान फेरि मान्छे अथवा खच्चडले बोकेर बाँकी गन्तव्यसम्म पुयाउँछन्। त्यसैले सामान अनलोड र लोड गर्नेको चहलपहल निकै बढेको देखिन्छ। गाउँलेले पनि नगदी काम पाएका छन्। अहिले नाग्चेत र पाङसिङका सडक छेउमा चामल, नुनलगायतका खाद्य सामग्री तथा सिमेन्ट, रड निर्माण सामग्रीको खात लाग्छ। बिहान झिस्मिसेदेखि साँझ अबेरसम्म यहाँ बजारबाट लगेको सामान अनलोड गर्ने र गन्तव्यसम्म पुयाउनुपर्ने सामान खच्चडमा लोड गर्नेको भीडभाड लाग्छ। जिप, ट्र्याक्टर र साना ट्रकमा लगिएका सामान पाङसिङसम्म पनि पुग्न सक्छ तर ठूला ट्रक भने नाग्चेतसम्म मात्र पुग्ने गरेका छन्। नाग्चेतसम्म सामान आइपुग्दा पनि धेरै सुविधा भएको छ। पहिले कोल्टो परेको नाग्चेत र पाङसिङ अहिले त धेरै परिवर्तन भएको छ, चुमनुब्री गाउँपालिकाकी पूर्वउपाध्यक्ष कुमारी गुरुङ भन्छिन्, फिलिम आउने मान्छे पनि गाडीबाट नाग्चेत ओर्लिएर आउँछन्। छिटो हिँड्नेहरू पाँच मिनेटमै फिलिम आइपुग्छन्। त्यहाँसम्म गाडीले बोक्ने भएपछि सामान पनि धेरै सस्तोमा आउने भयो। दुर्गम गाउँ हो, धेरै राम्रो भयो त के भनुँ, तैपनि विगतको तुलनामा चाहिँ धेरै राम्रो भएको छ। गाउँमा चहलपहल बढेपछि स्थानीयवासीले पनि आयआर्जनको काम पाएका उनले बताइन्। पहिले पिछडिएका नाग्चेत र पाङसिङ अहिले बजार बनेको वडाध्यक्ष रामकुमार गुरुङ बताउँछन्। होटल, टी सप, होलसेल पसलहरू खुलेका छन्। आउने जाने मान्छेको भीड लाग्छ। पहिले पिछडिएका ती गाउँ अहिले गुल्जार भएका छन्।"
"मन्त्री यादव र जापानी राजदूत तोरुबीच भेटवार्ता, नेपालमा लगानी गर्नेबारे छलफल","काठमाडौं : खानेपानी मन्त्री प्रदीप यादव तथा नेपालका लागि जापानी राजदूत माएदा तोरूबीच आज शिष्टाचार भेटवार्ता भएको छ। उक्त भेटवार्ताका क्रममा मन्त्री यादवले जापानका लगानीकर्ताहरूलाई नेपालमा लगानी गर्नका थप प्रोत्साहन गर्न आग्रह गरेका थिए। मन्त्री यादवले नेपालको विकासका प्राथमिकताका क्षेत्रहरूमा जापानी लगानी भित्र्याउने अपार सम्भावना रहेको बताउँदै जापानका लगानीकर्ताहरूलाई नेपालमा लगानी गर्न प्रेरित गर्न विशेष आग्रह गरे। उनले भने, नेपाल सरकारले विदेशी लगानीकर्ताहरूको लगानीको सुरक्षा सुनिश्चित गर्ने प्रतिबद्धता व्यक्त गर्दछ। जापानी लगानीकर्ताहरूलाई नेपालमा लगानी गर्न सहज वातावरण बनाउन हामी कटिबद्ध छौँ। मन्त्री यादवले नेपालजापान सम्बन्ध ऐतिहासिक रूपमा निकै प्रगाढ रहेको उल्लेख गर्दै सन् १९५६ मा स्थापना भएको कूटनीतिक सम्बन्ध यतिखेर झन् बलियो र मैत्रीपूर्ण बन्दै गएको बताए। उनले भने, भूकम्प लगायत विभिन्न प्राकृतिक विपत्तिहरूमा जापानी जनता, सरकार, गैरसरकारी संस्था तथा विश्वविद्यालयहरूबाट प्राप्त सहयोगप्रति नेपाल सरकार तथा नेपाली जनता आभारी छन्। नेपालले सदैव जापानसँगको आपसी हित र सहकार्यलाई उच्च महत्व दिँदै आएको छ। मन्त्री यादवले जापान सरकारले विगतदेखि नै नेपालका खानेपानी परियोजनाहरूमा महत्वपूर्ण सहयोग गर्दै आएको उल्लेख गर्दै सन् १९७६ देखि पाल्पाको तानसेन खानेपानी परियोजना, सन् १९९३ मा काठमाडौंको महाङ्कालचौरमा पानी प्रशोधन केन्द्र निर्माण तथा सन् २०१८ मा मेलम्ची खानेपानी आयोजना अन्तर्गत प्रशोधन केन्द्र निर्माणमा जापानी अनुदान रहेको जानकारी गराए। त्यस्तै पोखरा महानगरपालिकाको खानेपानी सुधार परियोजना तथा हालसालै विराटनगर महानगरपालिकामा सञ्चालित खानेपानी सुधार कार्यमा पनि जापान सरकारको महत्वपूर्ण भूमिका रहेकोमा उनले जापान सरकारलाई विशेष धन्यवाद दिएका थिए। सोही अवसरमा राजदूत माएदा तोरूले जापान सरकार नेपालमा विगतदेखि नै विभिन्न विकासका परियोजनाहरूमा संलग्न रहँदै आएको र आगामी दिनमा पनि नेपालमा शिक्षा, स्वास्थ्य, खानेपानी लगायतका क्षेत्रमा निरन्तर सहयोग रहने प्रतिबद्धता व्यक्त गरे। उनले भने, नेपाल र जापानबीचको मैत्रीपूर्ण सम्बन्धलाई अझ सुदृढ बनाउने हेतुले हामी नेपाल सरकारसँग सहकार्य गर्दै जानेछौँ।"
नेपाल पुलिसले आर्मीलाई दियो १४९ रनको लक्ष्य,"काठमाडौं : प्रधानमन्त्री कप पुरुष राष्ट्रिय प्रतियोगितामा विभागीय डर्बीको खेलमा नेपाल पुलिसले त्रिभुवन आर्मीलाई १४९ रनको विजयी लक्ष्य दिएको छ। भैरहवास्थित एक्स्ट्राटेक ओभलमा टस हारेर ब्याटिङ गरेको पुलिस ४१४ ओभरमा अलआउट हुँदै १४८ रन बनाएको हो। पुलिसका लागि कप्तान दिपेन्द्र सिंह ऐरीले सर्वाधिक ५० रनको अर्धशतीयक पारी खेले। उनले ३७ बलमा ३ चौका र २ छक्का प्रहार गरेका हुन्। ओपनरद्वय कुशल भुर्तेल र अमित श्रेष्ठले दोहोरो अंक नबनाई पेभेलियन फर्किएका थिए। अर्जुन साउदले १३, गुल्सन झाले १७ रन बनाउँदा सागर ढकाल १६ रनमा अविजित रहे। अन्य कुनै पनि ब्याटरले दोहोरो अंकमा रन बनाउन सकेनन्। आर्मीका लागि साहब आलमले सर्वाधिक ४ विकेट लिए। उनले १० ओभरमा ३ मेडनसहित ३१ रन खर्चिए। नरेन साउदले ३ विकेट लिँदा कुशल मल्ल र भिम सार्कीले ११ विकेट लिए।"
"नेपाली जनताले द्वन्द्वका घाउलाई बिर्सन चाहेका छन्, पीडितलाई न्याय दिनुपर्छ : प्रधानमन्त्री ओली","जनयुद्धलाई उत्सव मनाउने वा सार्वजनिक बिदा दिएर मनाउन खोज्ने कुराहरु गरिरहन आवश्यक छैन । यस्ता कुराहरुले पीडितलाई झन् पीडित बनाउन सक्छ। काठमाडौं : प्रधानमन्त्री केपी शर्मा ओलीले नेपाली जनताले द्वन्द्वका घाउलाई बिर्सन चाहेको बताएका छन्। जवाफदेहीता निगरानी समिति र द्वन्द्धपीडित सङ्गठनहरुद्वारा आज आयोजित संक्रमणकालीन न्यायसम्बन्धी राष्ट्रिय सम्मेलनमा सम्बोधन गर्दै प्रधानमन्त्री ओलीले हिंसाको बाटो छोडिसकेकाले अब पीडितलाई न्याय दिनुपर्ने बताएका हुन्। उनले जनयुद्धलाई अहिले पनि उत्सव मनाउने वा सार्वजनिक बिदा दिएर मनाउन खोज्ने कुराहरु गरिरहन आवश्यक नभएको बताए। सबै नेपाली जनता द्वन्द्वका घाउलाई बिर्सन चाहन्छन् । हिंसाको बाटो हामीले छोडिसकेका छौँ । अब उप्रान्त त्यस्ता काम नहोउन्, पीडितलाई न्याय दिन सकौँ । अठार वर्षसम्म शान्ति प्रक्रियाले पूर्णता प्राप्त नगर्दा हामीलाई अन्तराष्ट्रियस्तरमा मुख देखाउन लाज लाग्ने स्थिति भएको छ, त्यसकारण अब हामी काम पूरा गर्न गम्भीर हुनुपर्छ । गम्भीर मानव अधिकारको उलङ्घन गर्नेलाई कारवाही हुन्छ ।, प्रधानमन्त्री ओलीले भने, जनयुद्धलाई अहिले पनि उत्सव मनाउने वा सार्वजनिक बिदा दिएर मनाउन खोज्ने कुराहरु गरिरहन आवश्यक छैन । यस्ता कुराहरुले पीडितलाई झन् पीडित बनाउन सक्छ । प्रधानमन्त्री ओलीले संक्रमणकालीन न्यायलाई टुङ्गोमा लान अन्तर्राष्ट्रिय समुदायको सहयोग र साथ प्राप्त भइरहनुपर्नेमा जोड दिँदै यस प्रक्रियालाई मौलिक तरिकाले समाधान निकाल्न नेपालले प्रयास गरिरहेको बताए । उनले संक्रमणकालीन न्यायसम्बन्धी दुई आयोगका कामलाई सफल बनाउन सरकारका तर्फबाट आवश्यक सबै सहजीकरण हुने प्रतिबद्धता व्यक्त गरे । उनले पीडितलाई न्याय र परिपूरण दिन सरकार सक्रिय रहने विश्वास दिलाउँदै विगतमा भएको अनावश्यक र अनुचित हिंसालाई अब उप्रान्त यस्तो नहुने सुनिश्चिता गर्दै शान्ति प्रक्रियालाई निष्कर्षमा लान संक्रमणकालीन न्यायसम्बन्धी कानुनलाई संसद्बाट सहमतिमा पारित गराइएको स्मरण गराए । संसद्बाट सत्य निरुपण तथा मेलमिलाप आयोग र बेपत्ता पारिएका व्यक्तिको छानबिन आयोगसम्बन्धी कानुन बनेपछि ती आयोगका पदाधिकारी नियुक्तिका लागि यसअघि गठित सिफारिस समितिमा सहमति नभई त्यस समितिको अवधि सकिएपछि सरकारले प्रमुख दलको परामर्श फेरि अर्को सिफारिस समिति गठन गरेको छ । प्रधानमन्त्री ओलीले संक्रमणकालीन न्यायलाई टुङ्गोमा लान अन्तर्राष्ट्रिय समुदायको सहयोग र साथ प्राप्त भइरहनुपर्नेमा जोड दिँदै यस प्रक्रियालाई मौलिक तरिकाले समाधान निकाल्न नेपालले प्रयास गरिरहेको बताए । ओलीले संक्रमणकालीन न्यायसम्मबन्धी काम र सरकारको कनै निकायको कर्मचारी हटाएको विषय तुलनायोग्य नभएकाले त्यस्ता अनावश्यक विषयलाई जोडेर प्रस्तुत नगर्न आग्रह गरे । प्रधानमन्त्री ओलीले जनताको सङ्घर्षबाट प्राप्त सङ्घीय लोकतान्त्रिक गणतन्त्र स्थापना भइसकेकाले मुलुक पछाडि फर्कन नसक्ने पनि स्पष्ट पारे। कार्यक्रममा नेपाली कांग्रेसका सभापति एवं पूर्व प्रधानमन्त्री शेरबहादुर देउवा, नेकपा (माओवादी केन्द्र) का अध्यक्ष एवं पूर्व प्रधानमन्त्री पुष्पकमल दाहाल प्रचण्डपनि सहभागी थिए।"
"कुलमान बर्खास्तीको लफडा : राष्ट्रिय सभामा विपक्षी दलको अवरोध, बैठक स्थगित","काठमाडौं : राष्ट्रिय सभा बैठक स्थगित भएको छ। नेपाल विद्युत प्राधिकरणका कार्यकारी निर्देशक कुलमान घिसिङलाई हटाएको विषयलाई लिएर विपक्षी दलहरूले अवरोध गरेपछि बैठक स्थगित भएको हो। त्यसपछि राष्ट्रिय सभा अध्यक्ष नारायणप्रसाद दाहालले राष्ट्रिय सभा सदस्य बेदुराम भुसाललाई बोल्न समय दिएका थिए। भुसालले संसदमा प्रधानमन्त्रीले जवाफ दिनुपर्छ भन्ने मागको सुनुवाइ नभएकाले विरोध गर्नुपरेको बताए । कुलमानलाई हटाउने निर्णय मन्त्रिपरिषद्को भएकाले प्रधानमन्त्रीले नै यस विषयमा जवाफ दिनुपर्ने उनको भनाइ छ । उनले संसद्मा उठेको विषयलाई प्रधानमन्त्रीले गम्भिर रुपमा नलिएको आरोप लगाए। विपक्षी दलले अवरोध गरेपछि राष्ट्रिय सभा सदस्य कृष्णप्रसाद सिटौलाले बोल्न पाउनुपर्ने माग गरे। त्यसपछि बोल्नका लागि समय पाएका सिटौलाले सरकारले ल्याएको अध्यादेशको प्रतिस्थापन विधेयक पारित गर्न राष्ट्रिय सभाका सबै सदस्य गम्भीर हुनुपर्ने बताए । उनले विपक्षी दलले विधेयकलाई पारित गर्ने समय क्रस गर्न खोजेको देखिएको जिकिर गरे। राष्ट्रिय सभा अध्यक्ष दाहालले विधेयक अघि बढाउनुपर्ने भएकाले बसेर सदन सञ्चालनका लागि सहयोग गर्न आग्रह गरे। तर, विपक्षी दलले विरोध कायमै राखेपछि उनले एक घण्टाका लागि बैठक स्थगित गरे। सोही विषयलाई लिएर बुधबारको बैठकमा पनि विपक्षी दलहरूले अवरोध जनाएपछि बैठक स्थगित भएको थियो।"
आइपीएल : डिककको उत्कृष्ट पारीमा कोलकाताको पहिलो जित,"काठमाडौं : इन्डियन प्रिमियर लिग (आइपीएल) मा कोलकता नाइट राइडर्सले पहिलो जित दर्ता गरेको छ। बुधबार गुहाटीस्थित बार्षपारा क्रिकेट स्टेडियम भएको खेलमा कोलकाताले राजस्थान रोयल्सलाई ८ विकेटले हराएको हो। टस हारेर ब्याटिङको निम्तो पाएको राजस्थानले कोलकातालाई १५२ रनको लक्ष्य दिएको थियो। राजस्थानले दिएको लक्ष्यलाई कोलकाताले १७३ ओभरमा दुई विकेट गुमाउँदै लक्ष्य पूरा गर्यो। कोलकाताको लागि क्विन्टन डिककले अविजित ९७ रन बनाए। उनले ६१ बलमा आठ चौका र ६ छक्का प्रहार गरे। आङ्गकृत रघुवंशी २२ रनमा अभिजित रहँदा कप्तान अजिक्न्या रहनेले १८ रन बनाए। राजस्थानका लागि बलिङमा वानिन्दु हसरंगाले १ विकेट लिए। त्यसअघि ब्याटिङ गरेको राजस्थानले २० ओभरमा ९ विकेट गुमाएर १५१ रन बनाएको थियो। राजस्थानका लागि ध्रुव जुरेलले सर्वाधिक ३३ रन बनाए एसएसबी जयस्वालले २९ र कप्तान रियान परागले २५ रन बनाए। जोफ्रा आर्चर ले १६ रन बनाए। अन्य कुनै पनि ब्याटरले दोहोरो अङ्कमा रन बनाउन सकेनन्। कोलकताका लागि बलिङमा वैभव अरोरा हर्षित राणा, मोई अलि र वरुण चक्रवर्ती समान २२ विकेट लिए। स्पेनसर जोन्सनले १ विकेट लिए। यो जितसँगै कोलकता दुई खेलमा १ जित र १ हारसहित २ अङ्क बटुल्दै अंक तालिकाको छैटौं स्थानमा रहेको छ। कोलकाताले पहिलो खेल रोयल च्यालेन्जर्स बैंगलुरुसँग ७ विकेटको हार बेहोरेको थियो। राजस्थान रोयल्सको भने यो लगातार दोस्रो हो। पहिलो खेलमा सनराइजर्स हैदराबादसँग ४४ रनले पराजित भएको थियो।"
प्रयोगविहीन ५ करोडको शीतभण्डार,"परासी : विना योजना र पूर्वतयारी बिना बनाइएको शीतभण्डारको लगानी बालुवामा पानी जस्तै भएको छ । नवलपरासीको सुस्ता गाउँपालिकामा४ नर्सरीमा बनेको शीतभण्डार (चिस्यान केन्द्र) यसअघि निर्वाचित भएका जनप्रतिनिधिहरूको कार्यकालमा निर्माण गरिएको हो । झण्डै पाँच करोडको लगानीमा निर्माण भएको शीतभण्डार अहिले प्रयोगविहीन बनेको छ । शीतभण्डारमा प्रदेश सरकारको ३ करोड ७ लाख ५५६ रुपैयाँ लगानी छ । गाउँपालिकाको १ करोड ४४ लाख ६३९ रुपैयाँ गरी कुल ५ करोड ५२ लाखमा शीतभण्डार निर्माण गरिएको सुस्ता गाउँपालिकाका अधिकृत विष्णुप्रसाद ढकालले जानकारी दिए । शीतभण्डारको क्षमता एक हजार मेट्रिक टनको हो । अघिल्लो कार्यकालमा निर्माण भएको शीतभण्डार अहिले गाउँपालिकालाई निल्नु न ओकल्नु जस्तै भएको छ । केरा र उखु मुख्य बाली रहेको गाउँपालिकामा आलु, प्याज राख्ने प्रयोजनका लागि शीतभण्डार निर्माण गरिएको हो । जुन गाउँपालिकामा व्यवसायीक प्रयोजनका लागि तरकारी खेती गर्ने किसान कमै छन् । केहीले व्यवसायिक तरकारी खेती गरे पनि स्थानीय बजारमै खपत हुने गरेको छ । बाहिरका किसानले ल्याएर उक्त शीतभण्डारमा कृषि उपज भण्डारण गर्ने सम्भावना छैन । राजमार्गदेखि करिब ३० किमि दुरीमा रहेको सीमा क्षेत्रको गाउँपालिकामा सहजरुपमा व्यापारीहरू आउने सम्भावना पनि न्यून छ । त्यस्तै गाउँपालिकामा शीतभण्डारमा राख्नका लागि आवश्यक पर्ने कृषि उपज नभएको जानकारी पाउँदा पाउँदै तत्कालीन जनप्रतिनिधिहरूले ठूलो लगानीमा शीतभण्डार निर्माण गर्नुलाई स्थानीयवासीले आश्चार्यका रुपमा लिएका छन् । ठेक्कामा दिन व्यापारी खोज्दै गाउँपालिका गाउँपालिकाले अहिले शीतभण्डार सञ्चालन गर्न सकिन्छ कि भनेर प्रयास गरे पनि सफल हुन सकेको छैन । शीतभण्डारलाई नै लक्षित गरेर गाउँपालिकाले किसानलाई आलु प्याज उत्पादनमा प्रोत्साहन गर्न चालु वर्षमा अनुदान कार्यक्रमसमेत सञ्चालन गरेको छ । चालु आर्थिक वर्षमा अनुदान दिनका लागि आलुमा १० लाख र प्याजमा चार लाख बजेट विनियोजन गरे पनि किसानले चासो नदिएको गाउँपालिकाले जनाएको छ । चासो नदिएपछि शीतभण्डार व्यापारीहरूलाई दिने सोच बनाइएको छ । लामो समयसम्म शीतभण्डार उपयोगविहीन भयो । गाउँपालिकाले पनि सञ्चालन गर्न सक्दैन । अब व्यापारीहरू खोजेर ठेक्का दिनुको विकल्प छैन । , गाउँपालिकाका अध्यक्ष टेकनारायण उपाध्यायले भने । दीर्घकालीन सोच र पूर्वतयारीविना बनाइएको शीतभण्डार सञ्चालनमा ल्याउन कठिन भएको उपाध्यायको भनाइ छ । गाउँपालिकाको मुख्य बाली उखु र केराखेती हो तर शीतभण्डारमा आलु र प्याज मात्रै राख्न मिल्ने भएकाले कृषि उपज अभावले शीतभण्डार प्रयोगमा आउन सक्ने सम्भावना छैन । थाहा हुँदा हुँदै त्यत्रो लगानीमा किन बनाइयो ? अहिले यो गाउँपालिकालाई निल्नु न ओकल्नु भएको छ । , उपाध्यायले भने । प्रदेश सरकारले पनि लगानीको क्षेत्र सही पहिचान गरेर लगानी नगर्दा सरकारी रकम बालुवामा पानी बगाए सरह भएको स्थानीयको भनाइ छ ।"
मनास्लु पदयात्रामा आएका ट्रेकिङ्ग गाइडको मृत्यु,"गोरखा : मनास्लु पदयात्रामा ट्रेकिङ्ग गराउन आएका एक गाइडको मृत्यु भएको छ । मृत्यु हुनेमा सोताङ गाउँपालिका४ सोलुखुम्बुका ५४ वर्षीय सार्की शेर्पा रहेको जिल्ला प्रहरी कार्यालय गोरखाले जनाएको छ । शेर्पाको विकट मानिने धार्चे गाउँपालिका३ खोर्लावेशी स्थित खोला किनारमा हिँड्ने क्रममा अचानक ढली मृत्यु भएको जिल्ला प्रहरी कार्यालयका प्रहरी नायव उपरीक्षक इन्द्र प्रसाद सुवेदीले बताए । उनी आइएनएफओ नेपाल ट्रेकिङ्ग एजेन्सीमार्फत अमेरिकी नागरिकको गाइडका रूपमा आएका रहेछन्, डिएसपी सुवेदीले भने । टाउकोमा गहिरो चोट लागेको शेर्पाको उपचारको क्रममा आज बिहान साढे ९ बजे मृत्यु भएको उनले जानकारी दिए । घटनाबारे थप अनुसन्धान भइरहेको जिल्ला प्रहरी कार्यालय गोरखाको भनाइ छ ।"
शान्ति प्रक्रियाका बाँकी काम टुंग्याउने विषयमा राजनीतिक दलहरूबीच विमति हुँदैन : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले शान्ति प्रक्रियाका बाँकी काम टुंग्याउने विषयमा राजनीतिक दलहरूबीच विमति नहुने बताएका छन् । बिहीबार संक्रमणकालीन न्यायसम्बन्धी अन्तर्क्रिया कार्यक्रममा बोल्दै अध्यक्ष प्रचण्डले शान्ति सम्झौताका विषयमा विगतका दिनमा पनि राजनीतिक दलबीच तिक्तता नभएको र आगामी दिनमा पनि नहुने विश्वास व्यक्त गरेका हुन्। 'पीडितहरूलाई सम्बोधन गर्ने कुरालाई उच्च प्राथमिकतामा राख्नुपर्छ भन्ने कुरामा राजनीतिक तहमा विवाद भएन। राजनीतिक दलहरूमा अहिले पनि विवाद छन्। प्रमुख दलहरू कोही सत्तापक्षमा छौं कोही विपक्षीमा छौं। विगतमा पनि तमाम विवाद भएपनि शान्ति प्रक्रिया टुंगोमा पुर्याउने विषयमा कहिले पनि विवाद भएन। हुँदैन पनि ' उनले टीआरसी विधेयक ढिलै पारित भएपनि राजनीतिक कारणले भने ढिलाइ नभएको दावी गरे। टीआरसी विधेयक पारित भइसकेको र आयोग गठनका लागि पनि सिफारिस समिति गठन भइसकेको बताउँदै पीडितहरूको न्याय दिने प्रक्रियालाई उच्च प्राथमिकतामा राखेर काम गर्नुपर्ने बताए। उनले शान्ति प्रक्रियाको जटिल विषयलाई टुंगोमा पुर्याउन धेरै जोखम मोलेको बताउँदै शान्ति प्रक्रियालाई सफलतापूर्वक अघि बढाउन आफ्नो पार्टी विभाजनबाट गुज्रेपनि गुर्ज्रोस भनेर जोखिम मोलेको बताए। उनले शान्ति प्रक्रियाका बाँकी कामलाई निष्कर्षमा पुर्याउन सबै एकजुट हुनुपर्ने बताए। नेपालको शान्ति प्रक्रिया आफैमा मौलिक रहेको उनको भनाइ छ।
आयुर्वेद तथा वैकल्पिक चिकित्सालयमा बिरामीको आकर्षण बढ्दै,"मन्थली : रामेछापको मन्थलीमा रहेको आयुर्वेद तथा वैकल्पिक चिकित्सालयमा उपचार गराउन आउने बिरामीको आकर्षण बढ्न थालेको छ। आयुर्वेदिक चिकित्सा पद्धतिबाट रोगको निदान सहज र सर्वसुलभ तरिकाले हुने भएकाले आयुर्वेदिक उपचार पद्धतिप्रति मानिसहरूको ध्यान आकर्षित हुन लागेको हो। चिकित्सालयकी प्रमुख डाक्टर पुनम नेपालले आयुर्वेद उपचारको बारेमा जानकारी भएका व्यक्तिहरू उपचार र परामर्शको लागि आयुर्वेदिक उपचार केन्द्रमा आउनेक्रम बढेको जानकारी दिइन्। पछिल्लो समय नेपाललगायत विश्वमा नै आयुर्वेदिक उपचार पद्धति बढ्दो रहेको उनले बताइन्। चिकित्सालयका सूचना अधिकारी वरिष्ठ कविराज निरीक्षक दीपक कार्कीले चिकित्सालयमा हाडजोर्नी, बाथ, ग्याष्टिक, रक्तचाप लगायत नसर्ने रोगका बिरामीहरू बढी आउने गरेको बताए। चिकित्सालयले मुख्यमन्त्री जनता स्वास्थ्य कार्यक्रम अन्तर्गत होलबडी चेकअपको सेवा समेत प्रदान गरेकोले सो सेवा लिन आउने बिरामीको सङ्ख्या निक्कै भएको उनको भनाइ छ। सो सेवा अन्तर्गत सुगर, प्रेसर, मिर्गौला, कलेजो, दिसा, पिसाब लगायतका जाँच र उपचार निःशुल्क गरिने भएकोले जाँच र उपचारको लागि आउने बिरामीको सङ्ख्या निक्कै बढेको कार्कीले जानकारी दिए। चिकित्सालयले बिरामीको ओपिडी जाँच तथा उपचार सेवा, आयुर्वेद उपचारको पञ्चकर्म र पूर्वकर्मका सेवाहरू, ल्याब, फिजियोथेराफि, अकुपञ्चर, क्षारसूत्र शल्यक्रिया, स्तनपाई आमालाई दूधवर्धक औषधी, ज्येष्ठ नागरिकको लागि स्वास्थ्य प्रवर्धन सेवा लगायतका विभिन्न सेवाहरू प्रदान गर्दै आएको जनाएको छ। अन्यत्र उपचार गर्दा रोग निको नभएपछि बिरामीहरू उपचारको लागि चिकित्सालयमा पुग्ने गरेका छन्। ठोक्किएको शरीर दुखेर बिरामी परेपछि ठाउँ ठाउँमा उपचार गर्दा पनि निको नभएपछि यहाँ उपचार गराउँदा सञ्चो भएको लिखु तामाकोसी गाउँपालिका६ खिम्तिका ८५ वर्षीय अम्बरबहादुर बरुवालले बताए। यहाँ सेक्ने र मालिस गर्ने गरेपछि निक्कै सञ्चो भएको छ, उनले भने। बेड भर्ना गरेर अस्पतालको सेवा सुचारु गराउन माग बागमती प्रदेश सरकारको मातहतमा रहेको चिकित्सालयलाई प्रदेश सरकार १६ बेडको अस्पतालको मान्यता दिएको छ। तर संरचना नहुँदा बेड राखेर अस्पतालको सेवा सुरु हुन सकेको छैन। भवन अभाव हुँदा बेडबाट दिने उपचार सेवा दिन सकेका छैनौँ, बिहानदेखि साँझसम्म मात्र सेवा दिने गरेका छौँ, बेडमा नै राखेर बिरामीलाई उपचार दिन सके धेरै राम्रो सेवा दिन सकिन्छ, यसको लागि सबैको सहयोग आवश्यक छ, कार्यालय प्रमुख नेपालले भनिन्। सो चिकित्सालयमा बेड सहितको अस्पताल सञ्चालनको लागि मन्थली नगरपालिकामा चिकित्सालय रहेको कारणले पनि नगरपालिकाले आवश्यक समन्वय गर्ने मन्थली नगरपालिका प्रमुख लब श्रेष्ठले बताए।मन्थली नगरपालिकाको तर्फबाट निर्वाह गर्नुपर्ने सबै भूमिका निर्वाह गर्न तयार छौँ, श्रेष्ठले भने। बागमती प्रदेश सभा उद्योग, पर्यटन तथा वातावरण समितिका सभापति आनन्दकुमार श्रेष्ठ पनि आयुर्वेदिक अस्पताल सञ्चालनको लागि आवश्यक पहल गरिरहेको बताए। अस्पताल छिटो भन्दा छिटो पूर्णरुपमा सञ्चालनमा ल्याउन सबै क्षेत्रमा पहल गर्ने उनले बताए। आयुर्वेद तथा वैकल्पिक चिकित्सालय, रामेछापको सञ्चालक तथा व्यवस्थापन समितिको अध्यक्ष नवराज पथिक घिमिरेले अस्पताललाई पूर्ण क्षमतामा सञ्चालन गर्न प्रयासरत रहेको बताउँछन्। चिकित्सालयमा म भर्खरै आएको छु। यो रामेछाप मात्र नभएर सिन्धुली, दोलखा, ओखलढुंगा, सोलुखुम्बुसम्मका बिरामीको लागि महत्वपूर्ण अस्पताल बन्न सक्छ, सरकारले स्वीकृति दिएको अस्पताल कुनै सञ्चालन गर्न नसक्नु हाम्रो असक्षमता हुने छ। उनले भने,सबैसँग समन्वय गरेर छिटो अस्पताल सञ्चालनको लागि प्रयास गर्छौँ। हाम्रो प्रमुख काम नै यही हुने छ। मलद्वारको रोगको उपचार मन्थलीमा नै हुन्छ पछिल्लो समय धेरै मानिसमा पाइल्स, फिसर, फिस्टुला लगायत मलद्वारमा हुने विभिन्न खालका रोगको समस्या देखिने गरेको बताउँदै त्यसको उपचार मन्थलीमै सम्भव रहेको डाक्टर नेपालको भनाई छ। मलद्वारबाट रगत आउने, मलद्वार सुन्निने, चिलाउने, घाउ हुने, पिप आउने, दुख्ने, दिसा गरेपछि पनि दिसा बाँकी भएको अनुभव हुने समस्या भए तत्काल उपचार गराउनु पर्ने नेपालले बताइन्। यसबाट बच्नको लागि प्रचुर मात्रामा हरियो रेसादार साग सब्जी, फलफूल, तरकारी र प्रशस्त मात्रामा पानी पिउनु पर्ने उनको सुझाव छ। दिसा गर्दा बल प्रयोग नगर्न, ट्वाइलेटमा लामा समय नबस्न, मोबाइल वा किताब लिएर ट्वाइलेटमा नजान उनको सुझाव छ। प्रारम्भिक चरणमा औषधि उपचारबाट नै रोग ठिक हुन्छ, यदि रोग जटिल भई शल्यक्रिया आवश्यक भएमा यस चिकित्सालयमा प्रत्येक महिनाको अन्तिम शनिबार विशेषज्ञ सेवा प्रदान गरिन्छ, काठमाडौंबाट विशेषज्ञ चिकित्सक आएर सेवा दिनुहुन्छ, अति न्यून शुल्कमा काठमाडौँका सुविधा सम्पन्न अस्पतालले दिने सेवा मन्थलीमा नै दिने गरेको छौँ, उनले भनिन्। रोग लुकाएर समयमा नै उपचार नगर्दा रोग बिग्रन गई क्यान्सर भएर मानिसको ज्यान जान सक्ने अवस्था आउने भएकोले उपचारको लागि आउन उनले आग्रह गरिन्।"
स्वार्थरहित सामाजिक सेवा,"सामाजिक कार्यको विकास १९औं शताब्दी अगाडि भएको हो। सामाजिक कार्र्यले विभिन्न संस्थाहरूमा र संस्थाहरूमार्फत सहयोग दिलाउने काम गर्दछ। यसको सुरुवात व्यक्तिहरूले दिने दान वा चन्दाबाट सुरु भएको हो। यो दान या चन्दा धार्मिक संगठन र निःसहायहरूका लागि केही व्यक्तिहरूले दिन सुरु गरेपछि अन्य व्यक्तिले पनि सिको सिकेर यसको अवधारणा सुरु भयो। यसको अवधारण सुरु हँुदा त्यसबेलाको समाज धर्मभीरुहरू थियो। धर्मकै नाममा मान्छेहरूले नजानिँदो तरिकाबाट समाजसेवा वा सामाजिक कार्यलाई अपनाउँदै गए। यो प्रक्रियाले विभिन्न ठाउँ र देशमा नजानिँदो तरिकाले प्रसारवादको रूप लिइरह्यो। जो व्यक्ति तन, मन र धनले समाजप्रति भिजेका हुन्छन्, ती राष्ट्रिय विभूति कहलिन्छन्। समाजसेवा मानवसँग सम्बन्धित हुन्छ र मानवताप्रति देखाएको श्रद्धा नै समाजसेवा हुन जान्छ। समाजसेवाको भित्र स्वार्थ लुकेको हुनु हुँदैन । साथै समाजसेवीको हृदय विशाल हुनुपर्दछ। समाजसेवाको नाममा कहीँ कतै ब्रह्मलुट भएको पनि सुन्दछौं। तर त्यो समाजसेवा होइन। समाजसेवा पवित्र कार्य हो भने समाजसेवाको चरित्र, दरिद्र मानसिकताबाट निहित स्वार्थ भई समाजसेवामा कालो धब्बा लाग्दछ र समाजसेवा गर्ने संस्थाहरू निहित स्वार्थले गाँज्छ। सबैलाई समाजसेवी भनिदियो भने वास्तविक समाजसेवी ओझेलमा पर्छन्। समाजसेवी बन्नलाई ठूलो त्याग गरी निहित स्वार्थमा लाग्नु हुँदैन। विशुद्ध समाजसेवीलाई सम्मान गर्न जान्नुपर्दछ। तर हाम्रो देशमा केही योगदान नगरेको भ्रष्ट राजनीतिज्ञ पनि समाजसेवी, जनताको करबाट तलब खाने पनि समाजसेवी, जसले कामनै सुरक्षा गर्नुछ ऊ पनि समाजसेवी आदि। गीतामा भने झैं कर्म गर फलको आशा नगर भन्ने कुरालाई मध्यनजर गर्दै व्यवहारमा उतारे मात्र समाजसेवी हुन सक्छ। निहित स्वार्थरहित जो कर्ममा लाग्छ त्यसलाई समाजसेवी भन्न सकिएला तर निहित स्वार्थमा लाग्ने दलका अनुयायीहरू समाजसेवी हुन सक्दैनन्। तिनीहरूले समाजसेवा शब्दको नै अपमान गरेका छन्। समाजसेवा व्यक्तिगत स्वार्थभन्दा माथि उठेर समाजको सर्वाेपरि हितको लागि लाग्नु हो। नेपालमा गैरसरकारी संस्थाको उदय भएको धेरै भएको छैन। २०४६ सालभन्दा अघि सामाजिक सेवासम्बन्धी सबै कार्यहरू सरकारकै नियन्त्रणमा रहेकाले तत्कालीन शासन व्यवस्थाको आदर्शभन्दा भिन्न सबै प्रकारका सामाजिक अभियान र आन्दोलनहरू पूर्ण रूपमा प्रतिबन्धित थिए। २०४६ पछि राजनीतिक परिवर्तनले राजनीतिक तथा नागरिक अधिकारहरू संस्थागत गरेपछि गैरसरकारी संस्थाले स्वतन्त्र रूपले खुल्ने र सञ्चालन हुने वातावरण पाए। राजनीतिक परिवर्तनपछि निर्मित नेपाल अधिराज्यको संविधान २०४७ को मौलिक अधिकारले विचार र अभिव्यक्तिमा स्वतन्त्रता भई गैरसरकारी संस्था खोल्न झन् खुकुलो भयो। साथै नेपालको संविधान २०७२ ले सोही विचार तथा अभिव्यक्तिलाई अझ प्राथमिकता दियो। नेपाल सरकारले राष्ट्रिय तथा अन्तर्राष्ट्रिय गैरसरकारी संस्थालाई सातवटै प्रदेशको स्थानीय तहमा सहकार्यमा संलग्न गरी कार्य गर्नु पर्दछ। नयाँ सहस्राब्दीको सुरुवातसँगै सरकारको भूमिकामा व्यापक परिवर्तन आएको छ। जताततै सरकारी क्षेत्रकै एकाधिकार कायम राख्नुपर्ने पुरानो मान्यता र परिपाटमीा अरू क्षेत्रहरूले पनि भूमिका खोज्ने र दाबेदार हुने संस्कृतिको निर्माण हुन थालेको छ। सेवा प्रवाहमा सरकार आफैं संलग्न रही कार्य सम्पादन गर्नेेभन्दा सहयोगी र सहजकर्ताको रूपमा नेतृत्वदायी भूमिका निर्वाह गर्नुपर्ने खाँचो महसुस गरिएको छ। सामाजिक र आर्थिक विकासका लागि खडा भएका स्थानीय संस्थाहरूलाई बढीभन्दा बढी परिचालन गर्ने क्षमता राख्नु आजको आवश्यकता हो। उनीहरूको सफलता वा असफलता यसैमा निर्भर गर्दछ। सरकारी निकायले आवश्यकताअनुसार त्यहाँ कार्यरत सामुदायिक संस्थाहरूले सरकारी नीति, नियम मुताविक सेवा प्रवाह गरिएका छन् वा छैनन् भनी अनुगमन गर्ने, नियमन गर्ने र नियन्त्रण गर्ने कार्यमा चुस्तता र दक्षता प्रदर्शन गर्नु हो। नेपालमा अन्तर्राष्ट्रिय गैरसरकारी संस्थाहरूमार्फत प्राप्त हुने सहयोग मुलुकको आवश्यकता र हितको पक्षमा भन्दा आफू खुसी परिचालन भइरहेको छ भन्ने गुनासो व्यापक छ। अतः त्यसरी प्राप्त हुने सहयोग कसरी परिचालन भएको छ भन्ने बारे जानकारी राख्नु सबैभन्दा महŒवपूर्ण कुरा हो। समाज कल्याण ऐन, २०४९ ले अन्तर्राष्ट्रिय गैससमार्फत परिचालन हुने सहायताको मुख्य सम्पर्क निकायका रूपमा समाज कल्याण परिषद्लाई तोकेको छ। सरकार, मन्त्रालय, समाज कल्याण परिषद्ले यस विषयमा प्रभावकारी भूमिका निभाउन जरुरी छ। नेपालमा अन्तर्राष्ट्रिय गैरसरकारी संस्थाहरूले मुलुक र जनताको आवश्यकताभन्दा आफ्नो उद्देश्य पूर्तिका लागि लगानी गर्ने गरेको भन्ने केही भनाइहरू सार्वजनिक हुने गरेका छन्। समाज कल्याण परिषद्मार्फत परिचालन हुनुपर्ने सम्बन्ध र सहयोग औपचारिकतामा मात्र सीमित रहेको बुझिन्छ। प्रायः राष्ट्रिय र अन्तर्राष्ट्रिय गैरसरकारी संस्थाहरू सिधा सम्पर्क गरी सहयोग आदानप्रदान र बाँडफाँड गर्ने गरेको पनि चर्चामा आउने गरेको छ। यहाँ हाल समाज कल्याण परिषद्माथि नै बेलाबखत प्रश्न चिह्न खडा भई विभिन्न आयोग बनी प्रतिवेदनहरू विभिन्न माध्यमबाट बाहिर आउने गरेका छन्। गैससहरूमार्फत परिचालन हुने सहयोगमा समाज कल्याण परिषद्को नियन्त्रण खुकुलो हुनुको अर्थ हो यसमा संलग्न व्यक्तिहरूमा रहेको निहित स्वार्थले प्रश्रय पाउनु। यस प्रकार समाज कल्याण परिषद्को नियन्त्रण खुकुलो र प्रभावहीन हुनुका कारणहरूमा राजनैतिकप्रशासनिक हस्तक्षेप हुनु, कार्यान्वयन फितलो हुनु, परिषद्का पदाधिकारी स्वयंको संघसंस्था हुनु, परिषद्का कर्मचारीहरूबीच चलखेल हुनु, कानुन दरिलो नहुनु र बाह्य प्रभाव रहनु आदि हुन्। संघसंस्था एवं समाजसेवीलाई जिम्मेवार, जवाफदेही र पारदर्शी बनाउनेतर्फ समाज कल्याण परिषद्ले प्रभावकारी कदम चाल्न आवश्यक छ। समाजसेवा पवित्र एवं गरिमामय कार्य गर्दा सेवाको भाव राखी ग्रामीण क्षेत्रमा सिमान्तकृत वर्ग एवं समुदायलाई लक्षित गरी कार्यक्रम तय हुनुपर्दछ। नेपालको विकास कार्यमा संघसंस्थाको योगदान प्रभावकारी सुव्यवस्थित, दिगो विकास लक्ष्य अनुरूप हुनुपर्दछ। नेपालको संविधानले निर्दिष्ट गरेको राष्ट्रिय तथा अन्तर्राष्ट्रिय संघसंस्थालाई जिम्मेवार र जवाफदेही बनाउँदै सोह्रौँ आवधिक योजना, दिगो विकास लक्ष्य, मानव विकास सूचकांकमा पछि परेका एवं सिमान्तकृत वर्गको उत्थानका लागि समाज कल्याण परिषद्लाई जिम्मेवार र जवाफदेही बनाउन अति आवश्यक छ। नेपाल सरकारको विकास अभियानलाई सफल पार्न राष्ट्रिय तथा अन्तर्राष्ट्रिय गैरसरकारी संस्थामार्फत हुने लगानी प्राविधिक सहयोग आदि महŒवपूर्ण हुन्छ। आजको परिवेशमा साँच्चै भन्नुपर्दा समाज कल्याण परिषद्को पुनर्संरचना हुनु पर्दछ। विदेशी सामाजिक संघसंस्थाबाट स्वदेशको सामाजिक संघसंस्थालाई प्राप्त हुने कुनै पनि प्रकारको सहयोगलाई दुरुपयोग हुनवाट बचाई पारदर्शी ढंगबाट उपयोग गराउन विभिन्न उपायहरू अपनाउनुपर्ने आवश्यकता देखिन्छ। समाज कल्याण परिषद्का पदाधिकारीहरू हाम्रो मान्छे होइन राम्रो मान्छे हुनुपर्ने, कोषको पारदर्शिता हुनुपर्ने, सम्बन्धित मन्त्रालयले प्रभावकारी भूमिका खेल्नुपर्ने, समुदायको आवश्यकताअनुसार दातृ निकायले लगानी गर्नुपर्ने आवश्यकता छ। राजनीतिक हस्तक्षेप हुन हुँदैन। प्रभावकारी योजनाहरू हुनुपर्छ। समाज कल्याण परिषद्को प्रशासन प्रभावकारी र दरिलो हुनुपर्छ। दरिलो कानुन निर्माण कार्यान्वयन हुनुपर्छ। आर्थिक नीति स्पष्ट हुनुपर्छ। अन्तर्राष्ट्रिय तथा राष्ट्रिय गैरसरकारी संस्थाको योजना प्रभावकारी र यथार्थमा आधारित हुनुपर्छ। राम्रो गर्नेलाई पुरस्कार र नराम्रो गर्नेलाई दण्डको व्यवस्था हुनुपर्छ। शान्तिसुरक्षाको ग्यारेन्टी हुनुपर्छ। निश्चित कार्यक्रमका लागि निश्चित बजेट हुनुपर्छ। एकद्वार प्रणालीबाट सहयोगको हस्तान्तरण तथा कडा निगरानीको व्यवस्था हुनुपर्छ। प्रभावकारी निरीक्षण एवं मूल्यांकन सम्बन्धित विज्ञले गर्नुपर्छ। सूचनाको व्यवस्थापन प्रभावकारी हुनुपर्छ। अन्तर्राष्ट्रिय तथा राष्ट्रिय गैरसरकारी संस्था मा पारदर्शिता, इमानदारिता र कार्य कुशलता हुनुपर्छ। उत्तरदायित्व लक्षित वर्गप्रति उन्मुख हुनुपर्छ। सबै अन्तर्राष्ट्रिय तथा राष्ट्रिय गैरसरकारी संस्था समाज कल्याण परिषद्मा दर्ता गर्ने व्यवस्था हुनुपर्छ। पहुँचवाला र आफ्नो मान्छेको संघसंस्थालाई मात्र सहयोग गर्नुबाट रोकी प्रभावकारी सेवा उपलब्ध हुनुपर्छ। समाज कल्याण परिषद् पारदर्शी एवं सेवामुखी भई लक्षित वर्गसँग समन्वयात्मक ढंगबाट कार्यक्रम सञ्चालन हुनुपर्छ। यी पक्षहरू समाज कल्याण परिषद्ले ध्यान दिई कार्यान्वयन गरेमा राष्ट्रिय र अन्तर्राष्ट्रिय गैरसरकारी संस्थाले प्रभावकारी भूमिका खेली राष्ट्र निर्माणमा सहयोग मिल्नेछ।"
साहब आलमले पूरा गरे प्रधानमन्त्री कपमा १०० विकेट,काठमाडौं : प्रधानमन्त्री कप पुरुष राष्ट्रिय क्रिकेट प्रतियोगितामा साहब आलमले १०० विकेट पूरा गरेका छन् । लिग चरणको अन्तिम खेलमा नेपाल पुलिसविरुद्ध साहबले ४ विकेट लिँदै १०० पूरा गरेका हुन् । योसँगै प्रधानमन्त्री कपमा १०० विकेट पूरा गर्ने साहब दोस्रो खेलाडी बनेका छन् । साहबले ४७ इनिङ्समा ५१ मेडनसहित १हजार ३६१ रन खर्चिएर १०० रन पूरा गरेका हुन् । यसअघि नेपाल पुलिसका ललित राजवंशीले १०० विकेट लिने पहिलो खेलाडीका रुपमा नाम दर्ता गराएका हुन्।
"०४६ मा देश कुन अवस्थामा थियो, आज कहाँ पुग्यो ?","काठमाडौं : ३० वर्षे निरंकुश पञ्चायती व्यवस्थाको अन्त्य भएर २०४६ सालमा नेपालमा प्रजातन्त्रको पुनःस्थापना भयो। बहुदलीय व्यवस्था आयो। नेपालमा बहुदल आएको ३५ वर्ष भयो। २०४८ सालमा आम निर्वाचन भयो। प्रजातन्त्रले टुसा पलाउन थालेको मात्रै थियो। २०५२ सालमा तत्कालीन नेकपा माओवादीले सशस्त्र संघर्ष थाल्यो। राज्य पक्ष र विद्रोही पक्षबीच युद्ध चल्यो। यो सशस्त्र संघर्ष १० वर्षसम्म चल्यो। त्यो अबधिमा जिल्ला सदरमुकाममा मात्रै राज्यको उपस्थिति रह्यो। विकास हुने त कुरै भएन, यो अबधिमा मानवीय र भौतिक क्षति पनि धेरै भयो। २०६२६३ को जनआन्दोलनपछि नै नेपालमा १० वर्षे सशस्त्र द्वन्द्वको अन्त्य भयो। २०६५ जेठ १५ मा नेपालमा संघीय लोकतान्त्रिक गणतन्त्रको घोषणा भयो। २०७२ असोज ३ मा अबरोधकाबीच संविधानसभाबाट नयाँ संविधान जारी भयो। संविधान जारी भएपछि २०७४ र २०७९ गरी दुईवटा निर्वाचन भएका छन्। यसरी २०४६ सालपछि लामो समय मुलुकमा उत्तार चढाव नै धेरै समस्या व्यतित भयो। तर, यो बीचमा ०४७ सालको परिवर्तनपछि नेपाल बन्द अर्थतन्त्रबाट खुला अर्थतन्त्रमा प्रवेश गयो। यसको दस्तावेजीकरण देशको आठौं पञ्चवर्षीय योजनाले गयो। त्यसयता आर्थिक वृद्धिदर औसतमा ४ प्रतिशतमाथि रह्यो भने प्रतिव्यक्ति आयमा पनि बढोत्तरी हुँदै गयो। यो अबधिमा भौतिक विकासको धेरै भएको देख्न सकिन्छ। सेवा प्रवाह, सामाजिक र आर्थिक विकासका क्षेत्रमा प्रगति हुँदै गएको देखिएको छ । सडक कति बन्यो, कति पिच भयो वा चौडा पारियो, पुल कति बने, बिजुली कति उत्पादन र खपत भयो, टेलिफोन, मोबाइल तथा इन्टरनेट सेवा कति जनाले पाए, आवासको सुविधा कति विस्तार भयो, खानेपानी सुविधा कति परिवारमा पुग्यो, भन्ने जस्ता विषयमा एमालेले एउटा अध्ययन गरेको छ। अध्ययन प्रतिवेदनअनुसार २०४७ सालसम्मको अवस्था र २०८० सालसम्मको प्रगतिको तथ्यांकीय रूपमा अध्ययन गरिएको छ। गरिबीको अवस्था २०४८ सालयता चरम गरिबीमा उल्लेख्य सुधार भएको छ। २०५२ सालमा निरपेक्ष गरिबी औसत ४२ प्रतिशत थियो। २०६१ सालमा गरिबी घटेर औसत ३१ प्रतिशतमा र २०६८ सालमा आइपुग्दा २५ प्रतिशतमा झयो। २०६८ सालको उपभोग सर्वेक्षणमा ४० उपभोग्य वस्तुको उपभोगलाई आधार बनाएर गणना गर्ने हो भने २०८० मा गरिबीको दर ३६ प्रतिशत मात्र हुन्छ। तर, २०८० को गरिबीको दर गणनामा नागरिकको उपभोगको स्तर बढेअनुरूप ७२ वटा उपभोग्य वस्तुलाई गरिबीको मापनको आधार बनाइएकाले गरिबी २० प्रतिशत रहेको भनिएको हो। उपभोगको स्तर पुरानै राखिएको भए ३० वर्षमा प्रतिवर्ष १५ प्रतिशत बिन्दुले गरिबी घटेको हुन्थ्यो। नेपालले गरिबी निवारणमा पछिल्लो ३० वर्षमा ऐतिहासिक फड्को मारेको प्रतिवेदन, हालै विश्व बैंकले प्रकाशित गरेको छ। यसले अमेरिकी डलर २१५ भन्दा कम प्रतिव्यक्ति आयलाई चरम गरिबीमा रहने परिभाषा गरेको छ। यस परिभाषाअनुसार ५५ प्रतिशत रहेको चरम गरिबी दर ह्वात् घटाएर नेपालले मात्र ०३७ प्रतिशतमा झारेको छ, जुन दक्षिण एसियाका अन्य कुनै पनि मुलुकले हासिल गर्न नसकेको उपलब्धि हो। भारत, बंगलादेश, श्रीलंका लगायतका मुलुकहरू अझै पनि गरिबी निवारणको चुनौतीसँग जुझिरहेका छन्। विगत करिब तीन दशकमा ग्रामीण तथा सहरी गरिबीको अवस्थामा ठूलो परिवर्तन आएको छ। २०५२ सालमा निरपेक्ष गरिबी औसत ४२ प्रतिशत हुँदा ग्रामीण तथा सहरी क्षेत्रको गरिबी क्रमशः ४३ प्रतिशत र २२ प्रतिशत थियो। २०६१ सालमा गरिबी औसत ३१ प्रतिशत हुँदा ग्रामीण तथा सहरी क्षेत्रको गरिबी क्रमशः ३५ प्रतिशत र १० प्रतिशत रह्यो। २०६८ सालमा गरिबी औसत २५ प्रतिशतमा झर्दा ग्रामीण तथा सहरी क्षेत्रको गरिबी क्रमशः २७ प्रतिशत र १६ प्रतिशत थियो। २०८० सालमा गरिबी २० प्रतिशत हुँदा ग्रामीण तथा सहरी क्षेत्रको गरिबी क्रमशः २५ प्रतिशत र १८ प्रतिशत रह्यो। यसरी तीन दशकमा गरिएका ४ वटा सर्वेक्षणबाट ग्रामीण र सहरी क्षेत्रबीचको गरिबीको फरक (दूरी)क्रमशः २१ प्रतिशत, २५ प्रतिशत,११ प्रतिशत हँुदै ७ प्रतिशतमा झेरको अध्ययन रिपोर्टमा उल्लेख छ। धनी र गरिब बीचको दूरी घट्दै आयको असमानता पछिल्लो वर्षमा घट्दै गएको देखिएको छ। २०५२ सालमा सबैभन्दा गरिब १० प्रतिशत परिवारको आयभन्दा धनी १० प्रतिशतको आय २१ गुणा रहेको थियो। २०६१ सालमा १८ सालमा १८ गुणा र २०८० सालमा आइपुग्दा धनी १० प्रतिशत सर्वेक्षण परिवारको आय गरिब १० प्रतिशतको आयभन्दा ६ गुणा मात्र बढी रहेको पाइएको छ। उपभोगको दृष्टिकोणले पनि धनी र गरिब बीचको दूरी घट्दै गएको छ। जीवनस्तर मापन सर्वेक्षणले देखाएअनुसार २०५२ सालमा समाजको सबैभन्दा तल्लो १० प्रतिशत (गरिब) वर्गको तुलनामा सबैभन्दा माथिल्लो १० प्रतिशत (धनी) वर्गको उपभोग ९ गुणा धेरै थियो। यो अनुपात २०६१ र २०६८ मा क्रमशः १५ र ९ गुणा भयो। २०८० सालमा भने समाजको सबैभन्दा तल्लो १० प्रतिशत गरिब वर्गको भन्दा सबैभन्दा माथिल्लो १० प्रतिशत परिवारको उपभोग साढे ६ गुणा मात्र बढिरहेको छ। यसरी तीन दशक यताका जीवनस्तर मापन सर्वेक्षणले आय र उपभोगको दृष्टिकोणले धनी र गरिब बीचको दूरी घट्दै गएको देखाएका छन्। मध्यमवर्गको विस्तार राष्ट्रिय आय र उपभोगमा निम्न (गरिब) वर्गका परिवारको हिस्सा बढेको भए पनि माथिल्लो (धनी) वर्गको हिस्सा उल्लेख्य रूपमा घटेकाले पछिल्ला वर्षहरूमा मध्यमवर्ग ठूलो हुँदै गएको छ, जुन विकासको एउटा चरण नै हो। २०५२ सालमा आय वर्गका निम्न ४० प्रतिशतदेखि ९० प्रतिशतसम्मका परिवारको राष्ट्रिय आयमा ५० प्रतिशत हिस्सा रहेको थियो। २०८० सालमा यो हिस्सा ५६ प्रतिशत पुगेको छ। २०४७ मा ९ किलोमिटर, २०८१ मा १ लाख १० हजार किमी २०४७ सालमा देशमा जम्मा ९ हजार किमी सडक थियो। २०८१ सालमा यो एक लाख १० हजार किमी पुगेको छ। अर्थात् तीन दशकमा १२ गुणाभन्दा बढीले सडक विस्तार भएको छ। त्यतिखेर २५०० नागरिकमा १ किमी सडक पथ्र्यो, अहिले ३०० नागरिकमा १ किमी सडक छ। जबकि यसै अवधिमा जनसंख्या २ करोडबाट बढेर अहिले ३ करोड पुगिसकेको छ। अहिले सबै जिल्ला सदरमुकाममा सडक पुगेको छ, अधिकांश पालिका सडकबाट जोडिएका छन्, सडक नपुगेका गाउँ विरलै छन्। २०५२ सालसम्ममा २५ प्रतिशत नागरिकले आधा घण्टाको दूरीमा पक्की सडक भेट्थे भने २०८० सालमा ८० प्रतिशत नागरिकले त्यो सुविधा पाएका छन्। सडक पूर्वाधारमा टनेल तथा अग्ला पुलका नयाँ प्रविधि र संरचनाहरू प्रवेश गरेका छन् भने पूर्वपश्चिम जोड्ने चारवटा राजमार्ग सञ्चालनमा आएका छन्। काठेपुल र तुइन लगभग विस्थापित भइसकेका छन्। हवाई पूर्वाधार २०४८ सालयता आन्तरिक र अन्तर्राष्ट्रिय दुवै प्रकारका विमानस्थलको विस्तार भएको छ। आधा दर्जन विमानस्थलमा रात्रिकालीन हवाई सेवा सुचारु भएको छ। दर्जनौं आन्तरिक विमानस्थलका धावनमार्गहरू पक्की भएका छन्। पोखरा र भैरहवामा अन्तर्राष्ट्रिय विमानस्थल सञ्चालनमा आएका छन्। त्रिभुवन अन्तर्राष्ट्रिय विमानस्थलको स्तरोन्नति भएको छ। निजी क्षेत्रको आन्तरिक हवाई सेवा कम्पनी २०४८ सम्म शून्य रहेकामा अहिले नौवटा हवाईजहाज सञ्चालक कम्पनी र एक दर्जन जति हेलिकप्टर सञ्चालक कम्पनीहरूले हवाई सेवा सञ्चालन गरिरहेका छन्। सञ्चार २०४७ सालमा तीन हजार नागरिकको अनुपातमा एउटा टेलिफोन थियो। अहिले औसतमा एउटा नागरिकलाई एकभन्दा बढी टेलिफोन छ। त्यसबेला इन्टरनेट शून्य थियो, अहिले ७५ प्रतिशत नागरिकले यो सुविधा पाएका छन्। २०७८ को जनगणनाअनुसार ७३ प्रतिशत नागरिकसँग मोबाइल, तथा स्मार्ट फोन, ४९ प्रतिशतसँग टेलिभिजन, ३८ प्रतिशतमा इन्टरनेट सुविधा, २७ प्रतिशतसँग मोटरसाइकल, २४ प्रतिशतसँग फ्रिज, र १५ प्रतिशतसँग कम्प्युटर वा ल्यापटप छ। विद्युत्ः २२७ बाट ३४०० मेगावाट २०४७ सालमा जम्मा २२७ मेगावाट विद्युत् उत्पादन हुन्थ्यो। अहिले ३४०० मेगावाट उत्पादन भइरहेको छ। यसै अवधिमा प्रतिव्यक्ति विद्युत् खपत ३४ किलोवाट प्रतिघण्टाबाट बढेर ४०० किलोवाट घण्टा पुगेको छ। यसरी ३३ वर्षमा विद्युत् उत्पादन १५ गुणाले बढेको छ भने उपभोग १० गुणा बढेको छ। विद्युत्मा सुविधा पुगेका परिवार यसै बीचमा १४ प्रतिशतवाट ९७ प्रतिशत पुगेका छन्। पक्की घर : २०५२ मा ११ प्रतिशत, २०८० मा ४० प्रतिशत आवासको सुविधामा उल्लेख्य परिवर्तन भएको छ। २०५२ सालसम्ममा ११ प्रतिशत परिवार मात्र पक्की गारो भएका घरमा बस्ने गरेकामा २०८० सालसम्ममा ५६ प्रतिशत परिवार सिमेन्टको गारो भएका घरमा बस्ने भएका छन्। २०५२ सम्ममा करिब ९० प्रतिशत परिवार फुसको वा कच्ची छाना भएका घरमा बस्ने गरेकोमा अब करिब २० प्रतिशत परिवार मात्र कच्ची छाना भएका घरमा बसेका छन्। पक्की घरमा बस्ने परिवार २०५२ सालसम्ममा ११ प्रतिशत रहेकामा २०८० सालमा ४० प्रतिशत नाघेका छन्। ९४ प्रतिशतमा खानेपानी पहुँच २०५२ सालमा पाइपबाट वितरण गरिएको पानी पिउन पाउने परिवार ३३ प्रतिशत मात्र थिए। त्यसबाट बढेर २०८० सालमा ५२ प्रतिशत पुगेका छन्। अहिले ९५ प्रतिशत परिवारमा आधारभूत पिउने पानीको सुविधा पुगेको छ। शौचालय सुविधा भएका घरहरू २२ प्रतिशतबाट ९४ प्रतिशत पुगेका छन्। वित्त, बैंक तथा वित्तीय संस्था : १२ बटा ११२ मात्रै ३० वर्षमा राजस्व संकलन कुल ग्राहस्थ उत्पादनको ९ प्रतिशतबाट वृद्धि भई १९ प्रतिशत पुगेको अध्ययनमा देखिएको छ । यस अवधिमा देशको विदेशी मुद्रा सञ्चिति ४५ करोड डलरबाट वृद्धि भई १४ अर्ब ९० करोड पुगेको छ। २०४८ सालमा जम्मा १२ वटा बैंक तथा वित्तीय संस्था थिए। तिनका शाखा जम्मा ४४१ थिए। प्रति ४७ हजारभन्दा बढी व्यक्तिमा एक बैंक शाखा पर्दथ्यो। २०८० सालमा ११२ बैंक तथा वित्तीय संस्थाका करिब १२ हजार शाखा कार्यरत छन्। वाणिज्य बैंकका मात्रै शाखा पनि २०८० सम्ममा ५०४९ पुगेका छन् र सबै बैंक तथा वित्तीय संस्थाका शाखा गणना गर्दा प्रति २५ सय व्यक्तिमा एउटा बैंक शाखा पर्न आउँछ। २०५२ सालसम्ममा २१ प्रतिशत नागरिकले आधा घण्टाको दूरीमा बैंक शाखा भेट्थे भने २०८० सालमा ७४ प्रतिशत नागरिकले त्यो सुविधा पाएका छन्। अहिले ७१ प्रतिशत नागरिकको बैंक बचत खाता छ भने २ करोड ६६ लाख खाता मोबाइल बैंकिङमा जोडिएका छन्। ६५ लाख नागरिकका डिम्याट खाता बीमाको दायरामा उल्लेख्य विस्तार भएको छ। १५ वर्ष अघिसम्म पाँच प्रतिशत नागरिकमा मात्र बीमाको पहुँच पुगेकोमा अहिले ३५ प्रतिशत पुगेको छ। धितोपत्र बजारमा आम नागरिकको पहुँच कैयौं गुणा बढेको छ। २० वर्ष अघिसम्म सेयर स्वामित्व हुने नागरिक १ लाख पनि नरहेकोमा अहिले ६५ लाख नागरिकका डिम्याट खाता छन्, अर्थात् त्यति नागरिकका नाममा कुनै न कुनै कम्पनीको सेयर स्वामित्व छ। शिक्षा : छोराछोरी बराबरको हाराहारीमा शिक्षाको स्तर बढ्दै छ। दुई दशक अघि विद्यालय शिक्षामा विद्यार्थी रहने औसत अवधि ४ वर्ष रहेकोमा अहिले ९ वर्ष पुगेको छ। २०४८ सालमा विद्यालय शिक्षामा करिब ४६ लाख विद्यार्थी थिए, अहिले ८५ लाख विद्यार्थी विद्यालय शिक्षामा छन्। २०४८ सालमा उच्च शिक्षातर्फ जम्मा १ लाख विद्यार्थी रहेकोमा अहिले ६ लाख विद्यार्थी अध्ययनरत छन्। माध्यमिक शिक्षामा बाल बालिका बराबर छन्। उच्च शिक्षामा पनि बराबर हुने क्रममा रहेको देखिएको अध्ययन भन्छन्। स्वास्थ्य : औसत आयु ५५ बाट ७२ वर्ष नेपालीको औसत आयु २०४७ सालमा ५५ वर्ष मात्र थियो, २०८० सालमा औसत आयु बढेर ७२ वर्ष पुगेको छ। बाल र मातृ मुत्युदरमा घट्दो २०४७ मा प्रतिएक हजार बालबालिका जन्म हुँदा १३९ जनाको ५ वर्षभन्दा कम उमेरमा मृत्यु हुने गरेकोमा अहिले प्रतिएक हजार बालबालिका जन्म हुँदा २७ जना मात्र मृत्यु हुने गरी बालमृत्युदर घटेको छ। प्रतिकला शिशुलाई जीवित जन्म दिँदा ८५० जना महिलाको मृत्यु हुने गरेकोमा अहिले त्यो १५१ मा झरेको छ। बाल मृत्यु तथा मातृ मृत्युदरमा उल्लेख्य सुधार गरेका कारण नेपाल सम्मानित पनि भएको छ। महिला सशक्तीकरण : ४१ प्रतिशत महिला जनप्रतिनिधि राजनीतिमा महिलाको सहभागिता उल्लेख्य रूपमा बढेको छ। तीन तहका निर्वाचित जनप्रतिनिधिमा करिब ४१ प्रतिशत महिला छन्। त्यसभित्र पनि दलित महिलाको उपस्थिति सम्मानजनक छ। महिला साक्षरतामा उल्लेख्य सुधार भएको छ। २०४८ मा महिला साक्षरता दर २५ प्रतिशत रहेकोमा अहिले ६५ प्रतिशत पुगेको छ। देशले माध्यमिक शिक्षामा लैंगिक समानता हासिल गरेको छ भने उच्च शिक्षामा समानता उन्मुख छ। तीन दशकअघि उच्च शिक्षामा महिलाको उपस्थिति १० देखि १५ प्रतिशत मात्र थियो। सम्पत्तिमाथिको अधिकारमा उत्साहप्रद महिलाको सम्पत्तिमाथिको अधिकारमा भएको प्रगति उत्साहप्रद छ। २०५८ सालको कृषि गणनामा कुल कृषक परिवारमध्ये ८ प्रतिशत परिवारमा मात्र महिलाको स्वामित्वमा जमिन रहेकोमा २०६८ सालको गणनाबाट १९ प्रतिशतमा महिलाहरूको स्वामित्वमा जमिन रहेको देखाएको थियो। २०७८ को जन गणनाले भने करिब २४ प्रतिशत महिलाको नाममा जमिन रहेको देखाएको छ, जबकि तीन दशकअघि यो ५ प्रतिशत पनि थिएन। सार्वजनिक सेवामा महिलाको प्रवेशलाई आरक्षण गरिएपश्चात् निजामती सेवामा महिला उपस्थिति झण्डै ५ गुणा बढेको छ, यद्यपि अहिले पनि सरकारी सेवामा एक चौथाइ मात्र महिला कर्मचारी छन्। राजकीय मात्र नभएर गैरसरकारी क्षेत्रमा समेत कमसेकम एकतिहाइ उपस्थिति सुनिश्चित गरिएका कारण नीति निर्माणमा महिलाको भूमिका बढ्दो छ। सहकारी व्यवस्थापनमा अहिले ४० प्रतिशतभन्दा बढी महिला छन् भने निजी तथा सामुदायिक संस्थामा महिला नेतृत्व उल्लेख्य रूपमा बढेको छ। सामाजिक सुरक्षा २०५१ सालमा ज्येष्ठ नागरिक भत्ताको प्रबन्ध सुरु गरेयता क्रमशः सामाजिक सुरक्षाको दायरा फराकिलो हुँदै गएको छ। २०६१ सालदेखि सुरक्षित मातृत्वका क्षेत्रमा र महिलाको सम्पत्तिमा स्वामित्व बढाउने विषयमा उल्लेखनीय कामहरू भएका थिए। २०६६ सालमा बाल संरक्षण अनुदानको रूपमा बालबालिका भत्ताको सुरुवात २०७५ सालदेखि बजेटमार्फत सत्तरी वर्ष माथिका सबै ज्येष्ठ नागरिकको १ लाखसम्मको बीमांक रकमको स्वास्थ्य बिमा शुल्क सरकारले व्यहोर्ने व्यवस्था गरिएको। यो प्रावधानबाट झन्डै १० लाख ज्येष्ठ नागरिकहरू लाभान्वित भएका छन् । २०७५ देखि असंगठित क्षेत्रका किसान, श्रमिक तथा स्वरोजगारीमा रहेका व्यक्तिहरूलाई समेत क्रमशः सामाजिक सुरक्षाको दायरामा ल्याउन थालिएको छ। राष्ट्रपति महिला उत्थान कार्यक्रममार्फत २०७५ देखि ग्रामीण तथा दुर्गम क्षेत्रका जोखिममा परेका गर्भवती तथा सुत्केरी महिलाको निःशुल्क आपत्कालीन उद्धार गर्न एयर एम्बुलेन्सको व्यवस्था भइरहेका छन्। गरिब नागरिकको आवासको हकलाई सम्मान गर्न जनता आवास कार्यक्रम लागू गरिएकोमा २०७६ सालदेखि सुरक्षित आवास कार्यक्रम थप गरी देशभरिका करिब ५ लाख फुसका छाना हटाउन प्रति परिवार ५० हजार सहयोग गर्ने र सहुलियत दरमा काठ उपलब्ध गराउने व्यवस्था भएको छ। विपद् पछिको पुनर्निर्माणसमेत गरी आवास कार्यक्रमअन्तर्गत ३ लाख भन्दा बढी घर बनिसकेका छन्। स्वास्थ्य वीमा कार्यक्रमलाई देशव्यापी बनाइएको छ। तीन वर्ष भन्दा कम अवधिमा देशका अधिकांश जिल्लामा स्वास्थ्य बीमा सेवा पुगेको छ भने करिब ८० लाख व्यक्तिहरू यसबाट लाभान्वित भइसकेका छन्। योगदानमा आधारित सामाजिक सुरक्षा प्रणालीको विस्तार हुँदैछ। सामाजिक सुरक्षा कोषमा २० हजार रोजगारदाता संलग्न छन्, योगदानकर्ता करिब २१ लाख पुगेका छन्। मानव विकास : ०४ बाट ०६ शिक्षा तथा स्वास्थ्य स्थितिमा भएको प्रगतिका कारण मानव विकास सूचकांक २०४८ मा ०४ रहेकोमा २०७८ मा ०६० पुगेको छ। यो सूचकांक ०५५ भन्दामाथि रहेमा मध्यमस्तरीय मानव विकास भएको देशमा गणना हुन्छ। यसरी तीन दशकमा देश निम्नस्तरको मानव विकास भएको राष्ट्रबाट मध्यमस्तरको मानव विकास भएको राष्ट्रमा उक्लिएको छ। दक्षिण एसियाका अन्य देशको तुलनामा नेपाल मानव विकासको परिसूचकमा धेरै पछाडि छैन। बहुआयामिक गरिबीमा पछिल्ला दशकमा धेरै सुधार भएको छ। स्वास्थ्य (पोषण र बाल मृत्युदर), शिक्षा (विद्यालयमा विद्यार्थी उपस्थिति र अध्ययनको अवधि) तथा जीवनस्तर (पिउने पानी, बिजुली, आवास, पकाउने इन्धन, सवारीका साधन आदि) का परिसूचकका आधारमा २०७९ मा गरिएका गणना अनुसार नेपालको बहुआयामिक गरिबी सूचकांक ००८५ थियो, जुन दक्षिण एसियाली औसत ००९४ भन्दा राम्रो हो। कृषि कृषिमा उच्चगतिमा यान्त्रीकरण भइरहेको छ। २०४८ सालमा कृषिमा ट्र्याक्टर प्रयोग गर्ने परिवार १ प्रतिशत रहेकामा २०६८ सालमा २२ प्रतिशत र २०७८ सालमा ४० प्रतिशत पुगेका छन्। थ्रेसर प्रयोग गर्ने कृषक परिवार ३ प्रतिशतबाट बढेर २०७८ सालसम्म आइपुग्दा २८ प्रतिशत पुगेका छन्। ३० वर्षको अवधिमा धानको उत्पादन ३३ लाख मेट्रिक टनबाट बढेर ५९ लाख मेट्रिक टन पुगेको छ। तीन दशकमा वन क्षेत्रको विस्तार ५० प्रतिशतले बढेको छ। तर, उत्पादक र दीगो उपयोग गर्न नसकिएको पनि एमालेले गरेको तुलनात्मक अध्ययनमा छ। सेवा क्षेत्रको विस्तार पर्यटन, व्यापार, सञ्चार माध्यम, यातायात सेवा, वित्त, तथा गैरसरकारी तथा सहकारी क्षेत्रको विस्तार २०४८ यता ठूलो परिमाणमा वृद्धि भएको छ। २०४७ सालसम्म वार्षिक साढे लाख पर्यटकले नेपाल भ्रमण गर्थे, अहिले १२ लाख पर्यटकले नेपाल भ्रमण गर्छन्। २०४७ सालसम्म जम्मा १ लाख ४३ हजार सवारी साधन दर्तामा रहेकोमा अहिले झन्डै ४० लाख सवारी साधन दर्तामा छन्। २०४७ सालसम्म २२० वटा गैसस रहेकामा लोकतान्त्रिक राजनीतिक प्रणालीको विकाससँगै यो संख्या बढेर अहिले ५० हजारभन्दा माथि पुगेको छ, जसले सामाजिक आर्थिक रूपान्तरणमा महत्वपूर्ण भूमिका निर्वाह गरेको छ। यही राजनीतिक प्रणालीको विरासतमा सञ्चार माध्यमले पनि फड्को मारेको छ। त्यसैले अहिले १०० भन्दा बढी नेपाली टेलिभिजन च्यानल, ३०० भन्दा बढी एफएम रेडियो तथा हजारौंको संख्यामा पत्रपत्रिकाहरू सञ्चार सेवामा रहन सकेका छन्। आधारभूत सुविधामा पहुँच आधारभूत सुविधामा पहुँच पुगेका परिवारको अनुपात बढ्दै छ। २०५२ साल सम्ममा २५ प्रतिशत नागरिक आधा घण्टाको दूरीमा पक्की सडकको सुविधा पाउने गरेकोमा २०८० सालमा ८० प्रतिशत नागरिकले त्यो सुविधा पाएका छन्। २०५२ साल सम्ममा ४५ प्रतिशत नागरिकले आधा घण्टाको दुरीमा स्वास्थ्य केन्द्रको सेवा पाउँथे भने २०८० सालमा ७१ प्रतिशत नागरिकले त्यो सुविधा पाएका छन्। २०५२ साल सम्ममा २४ प्रतिशत नागरिकले आधा घण्टाको दूरीमा बजार केन्द्र पाउँथे भने २०८० सालमा ७३ प्रतिशत नागरिकले त्यो सुविधा पाएका छन्।"
"कारमा २५ कर लगाउने ट्रम्पको निर्णय, अमेरिकी शेयर बजारमा गिरावट","वासिङटन डिसी : अमेरिकी राष्ट्रपति डोनाल्ड ट्रम्पले बुधबार विदेशबाट आयात गरिने कार र कारका पार्टपुर्जामा २५ प्रतिशत भन्सार लगाउने घोषणा गरेका छन्। ट्रम्पले उक्त कदमले अमेरिकी उत्पादन क्षेत्रलाई बढावा दिने बताएका छन्। यसले वार्षिक १०० अर्ब डलर राजस्व बढ्ने अपेक्षा गरिएको छ। कारमा लगाउने भनिएको कर अप्रिल १ देखि लागू हुनेछ। कर लगाउने निर्णयले अमेरिकी अटोमोबाइल कम्पनी जनरल मोटर्सको शेयर बुधबार ३ ले घटेको थियो। साथै जीप र क्रिसलरको मूल कम्पनी स्टेलान्टिसको शेयर पनि लगभग ३६ ले घटेको थियो। यसले अमेरिकामा नयाँ कारखानाहरू खोल्ने ट्रम्पले तर्क गरेका छन्। क्यानडा र मेक्सिकोमा बनाइएका विभिन्न अटो पार्टपुर्जा र तयार सवारी साधनहरू अब अमेरिकामा उत्पादन गर्न सकिने उनले बताए। ट्रम्पले आफ्नो निर्णय स्थायी भएको बताएका छन्। क्यानडाका प्रधानमन्त्री मार्क कार्नीले ट्रम्पको कर लगाउने निर्णयको आलोचना गरेका छन्। उनले भने, 'यो हामीमाथि प्रत्यक्ष आक्रमण हो, हामी हाम्रा कामदार र कम्पनीहरूको सुरक्षा गर्नेछौं।' अमेरिकामा कारको मूल्य बढ्ने सम्भावना रिपोर्टहरूका अनुसार अमेरिकामा नयाँ कारको औसत मूल्य अहिले लगभग ४९,००० अमेरिकी डलर छ। कर बढेपछि नयाँ शुल्कहरू लागू गरियो भने आयातित कारहरूको मूल्यमा थप १२,५०० बढ्न सक्ने जनाइएको छ। समाचार एजेन्सी पीटीआईका अनुसार यो शुल्कले सवारी साधन निर्माताहरूको लागत बढाउन सक्छ र बिक्रीमा गिरावट ल्याउन सक्छ। अमेरिकी कार कम्पनीहरूले आफ्ना धेरैजसो अटो पार्टपुर्जा अन्य देशहरूबाट आयात गर्छन्। युरोपेली आयोगका अध्यक्ष उर्सुला भोन डेर लेयनले पनि अमेरिकी निर्णयप्रति निराशा व्यक्त गरेकी छिन्। उनले यो व्यवसायी र उपभोक्ताहरूका लागि नराम्रो निर्णय भएको उल्लेख गरेकी छन्। ट्रम्पको उक्त कदमले विश्वव्यापी व्यापार युद्ध सुरु हुने सम्भावना बढाएको छ। ट्रम्पको कदमले अमेरिकामा उल्लेखनीय कार उत्पादन अस्थायी रूपमा रोकिने सम्भावना पनि रहेको विज्ञहरुको भनाइ छ। संयुक्त राज्य अमेरिकाले गत वर्ष लगभग ८० लाख कार आयात गरेको थियो, जुन लगभग २४० अर्ब डलर बराबरको व्यापार थियो। अमेरिकामा कार पठाउनेमा मेक्सिको सबैभन्दा अगाडि छ। यसपछि दक्षिण कोरिया, जापान, क्यानडा र जर्मनी पर्छन्। ट्रम्पको यो नयाँ कदमले विश्वव्यापी कार व्यापार र यसको आपूर्ति श्रृंखलालाई असर गर्ने खतरा छ।"
जनतासँग जोडिउँ,"समाज आफैंमा एक जटिल प्रक्रिया हो। किनकि, समाज विभिन्न तŒवहरू, परस्पर क्रियाहरू र परिवर्तनशील अवस्थाहरूको संयोजनबाट बनेको हुन्छ। व्यक्तिहरूको आपसी सम्बन्ध, सहकार्य, प्रतिस्पर्धा र संघर्षले समाजको गतिशीलता निर्धारण गर्छ। समयानुसार सामाजिक संरचना, नियम र प्रवृत्तिहरू परिवर्तन हुँदै जान्छन्। जसले गर्दा समाजलाई स्थिर र सरल रूपमा परिभाषित गर्न गाहो हुन्छ। वास्तवमा समाज अथाह र अनगिन्ती प्रश्नहरूको भण्डार हो। समाजमा विविध संस्कृतिक, परम्परा, मूल्य, मान्यता, कानुनी संरचना, आर्थिक प्रणाली र प्रविधिजस्ता पक्षहरूलाई समाजको परिस्थिति, परिवेश र आवश्यकताअनुसार निरन्तरता दिन राजनीतिक व्यवस्था चाहिन्छ। राजनीतिक व्यवस्था कस्तो हुने र कसरी सञ्चालन गर्ने त्यो समाजमा क्रियाशील दलको नीतिमा निर्भर रहेको हुन्छ। समाजमा क्रियाशील भइरहँदा उत्पन्न हुने क्रिया प्रतिक्रियाको रूपान्तरणशील व्यवस्थापन गर्न सक्नु नै जिम्मेवार राजनीतिक दलको दायित्व र कर्तव्य हो। विशेषगरी लोकतान्त्रिक शासन प्रणालीमा राजनीतिक दल समाजका ऐना हुन्। जसले विद्यमान समाजको चित्र दलहरूले अख्तियार गरेको नीति, कार्यक्रम र घोषणापत्रमार्फत प्रतिबिम्बित हुन्छन्। लोकतन्त्रको आँखीझ्यालबाट समाजका विद्यमान सवालहरू वस्तुनिष्ठ नियाल्न सक्दा मात्र समाज बुझ्न, चिन्न र बदल्न सकिने हो। समाज भनेकै अन्तरसंघर्षको कारखाना हो, जुनमा विभिन्न खालका भिन्नभिन्न अन्तरवस्तुमा अन्तरविरोध अन्तरसंघर्ष हुँदै आइरहेका हुन्छन्। तिनीहरूको समन्वयात्मक सम्बन्धलाई गुणात्मक रूपान्तरणका निम्ति बलियो जनआधार भएको राजनीतिक दल चाहिन्छ। पार्टीका व्यवस्थित संगठनात्मक संरचनाहरूको परिचालनले पार्टी मात्र बलियो हुने कुरा होइन यसले सिंगो समाजलाई नै मर्यादित र संस्कारी बनाउने कुरा हो। समाजलाई बदल्न पहिला आफैँ बदलिनु पर्छ भन्ने मान्यताका साथ नेकपा (एमाले)ले जन तहमा आधारित अभियान सञ्चालन गर्दै आइरहेको छ। मिसन ग्रासरुट, समृद्धिका लागि संकल्प यात्रा झुलाघाटदेखि चिवाभन्ज्याङ अभियान हुँदै अहिले तीनमहिने वडाकेन्द्रित जरा अभियान सञ्चालन गरिरहेको छ। वडाकेन्द्रित जरा अभियान माघदेखि चैत्रसम्म देशका ६ हजार ७ सय ४३ वडामा चलिरहेको छ। यो अभियानलाई विगतमा सम्पन्न भएका सबै अभियानको संश्लेषणका रूपमा पार्टी लिएको देखिन्छ। मिसन ग्रासरुटको प्रमुख उद्देश्य पार्टीलाई गाउँ तहमा बलियो बनाउने थियो। किनकि त्यतिबेला पार्टी ठूलो संकल्पको सामना गर्दै पुनर्गठन गर्नुपर्ने थियो। त्यस्तै समृद्धिका लागि संकल्प यात्रा चिवाभन्ज्याङदेखि भुलाघाटसम्मको अभियान पार्टीको मूल नेतृत्वसहित समाजका विभिन्न आयामको अध्ययन गर्ने र सम्बन्ध स्थानीय सन्देश राष्ट्रिय दिने थियो। जुन अभियानहरू नेपाली समाजमा राजनीतिक जागरण पैदा गर्न सफल भएका थिए। एमालेले सञ्चालन गरेका ती राजनीतिक अभियानपश्चात् नेपाली समाजमा प्रश्न गर्नेहरूको संख्यामा वृद्धि भएको देखिन्छ। हिजो राज्यले दिएको मात्र लिनेहरू आज राज्यले नदिँदा वा राज्यबाट नपाउँदा किन ? भन्दै प्रश्न गर्ने नागरिकहरूको चेतना स्तर बनेको छ। राजनीतिक जागरण आम नागरिकका निम्ति एक यस्तो हतियार हो जुन हतियारले मानिसलाई अर्काको अधीनस्थ हुनबाट जोगाउँछ। पार्टीलाई नागरिक भेट्न होइन पार्टी नागरिकलाई भेट्न जानुपर्छ भन्ने मान्यता विकास भएको छ। पछिल्ला दिनहरूमा सबै राजनीतिक दलहरू एमालेको सिको गर्दै गाउँमा पुगेका देखिन्छन्। लोकतान्त्रिक दलीय राज्य व्यवस्थामा दलहरू जनतामा जाने कुरा लोकतन्त्र स्थायित्वका निम्ति सकारात्मक पक्ष हो। समाजलाई बदल्ने संकल्प बोकेको राजनीतिक दल समाजसँग जोडिनै पर्छ। जन तहमा जरा भएको राजनीतिक दलले मात्र स्थानीय तहमा रहेका जनताका समस्या बुझेको हुन्छ। नागरिकका एजेन्डासँग साक्षात्कार गर्ने सामर्थ बोकेको राजनीतिक दलले मात्र जनतालाई समृद्धिको अनुभूति गराउँदै वास्तविक परिवर्तनको नेतृत्व गर्न सक्छ। नेकपा एमालेले अहिले वडा तहमा सञ्चालन गरेको जग तहको अभियानले समाजका आर्थिक, सामाजिक, सांस्कृतिक र राजनीतिक विषयहरूको शल्यक्रिया गरेको छ। नेपाली समाजमा रहेका व्याप्त समस्याहरूको समाधानका निम्ति यो अभियान आमजनतासँग जीवन्त संवाद गर्न सफल भएको छ। लोकतन्त्रमा दल कमजोर हुँदा लोकतान्त्रिक व्यवस्था कमजोर हुन्छ। र प्रतिगामी शक्तिहरूको चलखेल बढ्ने खतरा रहन्छ। प्रतिगामी शक्तिहरूको चलखेल रोक्न पनि राजनीतिक दलहरू आधारभूत तहमा जोडिएकै हुनुपर्छ। लोकतन्त्रमा कमजोर राजनीतिक दलले शासन गर्ने कुरा कल्पना पनि गर्न सकिन्न तर संसदीय अंकगणितका कारण जनआधार कमजोर भएका राजनीतिक दलले लोकतन्त्रमा पनि शासन गर्ने अवसर प्राप्त गर्ने गरेका हुन्छन्। जब देशमा कमजोर राजनीतिक दलले शासन गर्दा देशमा राजनीतिक अस्थिरता पैदा हुन्छ। र गलत मनशाय बोकेका शक्तिहरू सल्बलाउने खतरा पैदा हुन्छ । २०७९ को संसदीय निर्वाचनको परिणाम एक खालको हुँदाहुँदै सरकार निर्माण त्यो परिणामका हिसाबले हुन सकेन। र संसद्मा तेस्रो रहेको दलको नेतृत्वमा सरकार गठन हुन पुग्यो। जुन दलसँग शासन गर्ने जन म्यान्डेट थिएन तर सरकार केही समय चलायो। त्यही विन्दुबाट देशमा एक खालको अस्थिरताको ढोका खुल्न आरम्भ भएको देखिन्छ। अहिले इतिहासका पानामा सीमित भइसकेका शक्तिहरूसमेत सल्बलाउने चेष्टा गरिरहेका देखिन्छन्। जनताले बिर्सिसकेको राजनीतिक कोर्स र २०७२ सालको संविधानले सम्पूर्ण ढंगले अस्वीकृत गरिसकेको तत्कालीन राजसंस्थाको विषय आज केहीका निम्ति बहसको विषय बन्न पुगेको छ। अहिले देशमा संघिय लोकतान्त्रिक शासन व्यवस्था छ। देश सम्पूर्ण हिसाबले यो व्यवस्था कार्यान्वयनका निम्ति अभ्यस्त भइरहेको छ। लोकतान्त्रिक प्रणालीअन्तर्गतका अवयवहरू हिजोको भन्दा आज परिपक्व हुँदै आइरहेको अवस्था छ। कुनै बेला समाज भनेको कसैको शासन गर्ने थलो मात्र हो भन्ने धारणा थियो भने आज म बसेको समाज मेरो हो भन्ने धारणामा रूपान्तरण भएको छ। जुन धारणाले नागरिकमा आत्मविश्वास बढेको छ र आफूलाई लागेको कुरा व्यक्त गर्ने भएका छन्। लोकतान्त्रिक व्यवस्थाले दिएको नागरिक स्वतन्त्रताका अधिकारकको गलत फाइदा उठाउने र लाभ लिने केही व्यक्तिको मनशाय देखिन्छ। लोकतन्त्रमाथि आउन सक्ने सम्भावित खतराहरूका निम्ति रक्षा कबज राजनीतिक दल हुनु, दलको संगठित शक्ति नै लोकतन्त्रको सुरक्षा कबज हो। यही परिवेशलाई अनुमान गर्दे नेकपा (एमाले) ले आफ्नो संगठित शक्ति जनताको जग तहमा परिचालन गरेको छ। समय क्रममा समाजमा उत्पन्न हुने स्वाभाविक र अस्वाभाविक सवालहरूको यथोचित निरूपण गर्न एमाले वडा तहमा छ। यो अभियानले आम नागरिकमा आशा सञ्चार गर्नुका साथै लोकतन्त्र रक्षाका निम्ति जग तहमा संगठनरूपी बलिया पिलर तयार गरेको छ। बलिया संगठनरूपी पिलर भएको बलियो राजनीतिक दलले मात्र देश समृद्ध र जनता सुखी बनाउन सक्छन्। र तीनै दलका संगठनले लोकतन्त्रको भारलाई सजिलै थाम्न सक्छन्।"
"कहीँ क्षमताभन्दा बढी, कहीँ जेल खाली खाली","काठमाडौं : कारागार भन्नासाथ तपाईं हाम्रो मानसपटलमा झ्याप्प कैद हुने दृश्य हो, अग्लाअग्ला पर्खाल उठाइएको, कुचुमुच्च परेको संरचना भएको, अँध्यारा कोठा भएको भवन। जहाँ एउटै कोठामा दर्जनौं व्यक्तिहरू बस्न बाध्य छन्। होहल्ला, झैझगडा, हल्लाखल्ला भएको भद्रगोल बसाइ भएको आश्रयस्थल। नेपालका कारागार सुविधासम्पन्न छैनन्। अझ धेरैजसो कारागारमा त क्षमताभन्दा करिब दोब्बर अवस्थामा कैदीबन्दी र थुनुवाहरू रहेका छन्। मुद्दाको सिलसिलामा प्रहरी हिरासतमा रहेका थुनुवाहरूको यकिन संख्या त कसैलाई पनि थाहा छैन। देशभरका अधिकांश कारागारमा अत्यधिक कैदीबन्दी भइरहँदा केही कारागारहरू भने खाली खाली छन्। क्षमताअनुसारका कैदीबन्दी पनि छैनन्। कतैको कारागारमा अत्यधिक संख्या त कतै कारागार नै खाली खाली ? आखिर यस्तो अवस्था किन आयो ? कारागारमा केका आधारमा कैदीबन्दी राख्ने तथा स्थानान्तरण गर्ने गरिन्छ ?  २९,४३५ जना कैदीबन्दी, १,५११ जना विदेशी नागरिक कारागार व्यवस्थापन विभागको तथ्यांकअनुसार सबैभन्दा देशभर भएका कारागारहरूमा अहिले २९,४३५ जना कैदीबन्दी र थुनुवा रहेका छन्। जसमा महिलाको संख्या १,६३० र पुरुषको संख्या २७,८०५ रहेको छ। यसमध्ये पनि १८,१८९ जना कैदीबन्दी र ११,२४६ जना थुनुवा रहेका छन्। यीमध्ये १,५११ जना विदेशी नागरिक नेपाली जेलमा रहेका छन्। आमाबुवा कारागारमा गएपछि उनीहरूसंग आ िश्रत ८१ जना बालबालिका पनि कारागारमै रहेका छन्। १,३५९ जना बालबालिका सुधारगृहमा रहेका छन्। सबैभन्दा बढी कैदीबन्दी काठमाडौंको सुन्धारामा रहेको जगन्नाथदेवल कारागार कार्यालयमा रहेका छन्। कारागार व्यवस्थापन विभागले हरेक महिना प्रकाशित गर्ने मास्केवारीमा दिइएको तथ्यांकअनुसार, जगन्नाथ देवल कारागारमा खास क्षमता २,००० जनाको मात्रै हो। तर यहाँ अहिले ३,६५६ जना बन्दी तथा थुनुवा रहेका छन्। यस्तै सुनसरीको झुम्कामा रहेको कारागारमा १,२०० जनालाई मात्रै राख्न सकिन्छ तर विभिन्न कारणले उक्त कारागारमा १,८०४ जना राखिएको छ। क्षमताभन्दा ६०४ जना बढी संख्यामा कैदीबन्दीहरू रहेका छन्। झापा कारागारको क्षमता ९०० रहेको छ। तर यहाँ पनि अत्यधिक संख्यामा १,६२५ जना कैदीबन्दी राखिएका छन्। पर्सा कारागारमा ८०० जना कैदीबन्दी राख्न मिल्छ, तर यहाँ १,३२५ जना राखिएका छन्। देशभर भएका सबै कारागारमा क्षमताभन्दा बढी संख्यामा कैदीबन्दी राखिएको छ भन्ने हैन। कतिपय यस्ता कारागार छन् जहाँ क्षमताअनुसारको संख्यामा कैदीबन्दी राखिएका छैनन। मुगु जिल्लामा ३० जना राख्न सक्ने क्षमता भएको कारागार निर्माण भएको छ, तर त्यहाँ एक जना पनि कैदी तथा थुनुवा छैनन्। यस्तै, हुम्लाको कारागारमा २५ जना अट्छन्। तर त्यहा ८ जना मात्रै कैदीबन्दी रहेका छन्। मनाङ कारागारको क्षमता ३५ जना हो तर त्यहाँ ९ जना मात्रै कैदीबन्दी रहेका छन्। यसरी कहीँका कारागारमा अत्यधिक संख्या त कहीँ खाली खाली कारागार किन भएका होलान्। कारागार व्यवस्थापन विभागका प्रवक्ता कल्पना घिमिरे नेपालका अनुसार नेपालमा ७३ जिल्लामा ७५ वटा कारागार रहेका छन्। पुरानो संरचनाअनुसार कारागारको क्षमता १७ हजार रहेको छ। भक्तपुर, पूर्वी रुकुम, नवलपुर, बारा गरी चार वटा जिल्लामा अहिलेसम्म कारागार बनेको छैन। केही जिल्लामा सुविधा सम्पन्न कारागार भवन बन्ने प्रक्रियामा छ। मोरङ, नुवाकोटलगायतका ठाउँमा नयाँ भवन बनिसकेको पनि छ। पछिल्लो समय केही जिल्लाहरूमा नयाँ कारागार पनि बनिरहेको छ। नयाँ बनिसकेका र प्रयोगमा आएका कारागार सँगै अहिले सबै कारागारको क्षमता योसँगै २०,४९२ जनाको क्षमता रहेको छ। कुन कारागारमा लैजाने भन्ने निर्धारण कसरी गरिन्छ त ? प्रवक्ता कल्पना घिमिरे भन्छिन्, अदालतले आदेश गरेर कैद निर्धारण गरेर पठाएको अवस्थामा मात्रै कैदी तथा थुनुवालाई कारागारमा राख्ने गरिन्छ। हरेक जिल्लामा रहेका अदालतले मुद्दा फैसला भएपछि सोही जिल्लामा रहेको कारागारमा पठाउने आदेश दिएको हुन्छ। यहीअनुसार नै कारागार निर्धारण गरिन्छ।  जेल स्थानान्तरण केका आधारमा गरिन्छ ? कारागार व्यवस्थापन विभागका महानिर्देशक नारायणप्रसाद भट्टराईका अनुसार काठमाडौंको जगन्नाथदेवललाई बिरामी जेल भन्ने गरिन्छ जहाँ, उनीहरूको लागि छुट्टै अस्पताल पनि रहेको छ। सेन्ट्रल जेल अस्पताल भन्ने यही रहेको छ। देशभरका कैदीबन्दी बिरामी भएको अवस्थामा यही कारागार कार्यालयमा ल्याएर उपचार गर्ने गरिएको छ। कैदीबन्दीको स्थानान्तरणका लागि विभिन्न चार वटा कारणहरू रहेको महानिर्देशक भट्टराई बताउँछन्। कुनै पनि जिल्लाको कारागारमा राखिएको व्यक्ति बिरामी भयो र थप उपचारको लागि अन्यन्त्र जान पर्ने अवस्था आयो भने अस्पताल भएको जिल्लामा रहेका कारागारमा सरुवा गर्ने गर्छौं। यसका लागि कैदीको निवेदन र डाक्टरको रिफर कागज हेरेर सरुवा गर्छौं। कहिलेकाही कारागारमा रहेका कैदीबन्दी बीच नै झैझगडा, ग्याङफाइट र विवाद हुने गर्छ यस्तो अवस्थामा त्यहाँको शान्ति सुरक्षालाई ध्यानमा राखेर उनीहरूको सरुवा गर्ने गरिन्छ। यसका लागि त्यहाँका प्रजिअले नै, सरुवा गर्नुपयो भनेर सिफारिस गर्ने गर्छन्। तेस्रो कारणमा घरपायक सरुवा भन्ने हुन्छ। अदालतबाट मुद्दा फैसला भइसकेर सजाय निर्धारण भइसकेका कैदीहरूको अवस्थामा घरपायक सरुवा गर्ने गरिन्छ। उनीहरूको आफन्त भेटघाट गर्न आउने तथा व्यावहारिक अवस्था हेरेर पनि केहीलाई सरुवा गर्ने गरिन्छ। तर सबै कैदीबन्दीलाई घरपायक कारागारमा भने पठाउन सक्ने अवस्था छैन। कहिलेकाहीँ धेरै ठाउँमा मुद्दा चलिरहेका कैदीबन्दीलाई अदालतले नै माग गरेको अवस्थामा कैदी स्थानान्तरण हुने गर्छन्।  कैदीबन्दीको स्थान निर्धारण कसरी हुन्छ ? कैदीबन्दी स्थानान्तरण गर्ने अनेका कारण भए पनि कैदीहरू कहाँ रहने भन्ने विषय उनीहरू कुन ठाउँमा अपराध गर्दा समातिएका हुन् ? कुन ठाउँको कसुर रहेको छ ? सोही ठाउँमा मुद्दा चल्ने र त्यहीको कारागारमा पठाउने गरिन्छ। जस्तै इलामको व्यक्ति चितवनमा आएर अपराध गयो र ऊविरुद्ध मुद्दा चलेर अदालतले कारागार पठाएको अवस्थामा उसलाई चितवन कारागार नै पठाइने गरिन्छ। उसलाई अवस्थाअनुसार अन्य ठाउँमा पनि सरुवा गर्न सकिन्छ। अदालतले सजाय निर्धारण गरेर कारागार पठाएका व्यक्ति कैदीबन्दी हुन् भने कसुर प्रमाणित नभई, मुद्दा फैसला नभर्ई पुर्पक्षका लागी कारागार पठाइएका व्यक्ति थुनुवा हुन्। मुद्दा चलिरहँदा अदालत लगिराख्नुपर्ने भएकाले थुनुवाको सरुवा प्रायः हँुदैन। कैदीहरूको भने सरुवा गर्न सकिन्छ। कैदीको आशय र उसको आफन्तको मागअनुसार सरुवा गर्ने गरिन्छ। अत्यधिक संख्याबाट कम संख्या भएकोमा स्थानान्तरण किन गरिँदैन ? कारागार व्यवस्थापन विभागका महानिर्देशक नारायणप्रसाद भट्टराईका अनुसार, प्रायः हिमाली जिल्लामा रहेका कारागारहरूमा क्षमताअनुसार कैदीबन्दी छैनन्। हिमाली जिल्लामा लैजान, ल्याउन पनि आर्थिक र व्यावहारिक रूपमा पनि महँगो पर्ने गर्छ। सामान्यतः काठमाडौंमा बढी भयो भनेर मुगु, जुम्ला, डोल्पा सरुवा गर्ने प्रचलन छैन। त्यहाँका कारागारहरू स साना र कम क्षमताका भएका कारण त्यहीका मानिस बसून् भन्ने हाम्रो मान्यता हो। चितवनको मानिसलाई मुगु पठाउन व्यावहारिक रूपमा न्यायोचित देखिँदैन। देशैभरका कारागार जहाँ बसे पनि सरकारबाट पाउने सेवासुविधा तथा रासन भत्ता एउटै हो। तर मुगुमा कसुर गरेको व्यक्तिलाई जनकपुर पठाउने र सुनसरीको कैदीबन्दीलाई कालीकोट पठाउने प्राक्टिस अलि व्यावहारिक नहुने भएर प्रचलनमा नल्याएको महानिर्देशक भट्टराईले बताए। हिमाली जिल्ला र विकट ठाउँबाहेक सजिलैसँग पुयाउन सकिने ठाउँमा कैदीबन्दी सरुवा गर्ने गरिन्छ। काठमाडौंकोलाई नुवाकोट, धादिङलगायतका जिल्लामा सार्ने पनि गरिन्छ।"
प्रचण्डलाई विश्वप्रकाशको आग्रह सरकारले गरेका हरेक निर्णयमा संसदमा प्रधानमन्त्रीको जवाफ नमागौं,"काठमाडौं : नेपाली कांग्रेसका महामन्त्री विश्व प्रकाश शर्माले अदालत गइसकेको विषयलाई लिएर संसदमा अवरोध नगर्न आग्रह गरेका छन्। सरकारले नेपाल विद्युत प्राधिकरणका कार्यकारी निर्देशक कुलमान घिसिङलाई पदबाट बर्खास्त गरेको विषयलाई लिएर प्रमुख प्रतिपक्षी दल नेकपा माओवादी केन्द्रसहित विपक्षी दलहरूले संसद अवरुद्ध गरेपछि उनले यस्तो प्रक्रिया दिएका हुन्। बिहीबार संसद भवन पुगेका शर्माले सरकारले गरेका हरेक निर्णयमा प्रधानमन्त्रीको जवाफ माग्दा उल्टो नजिर बस्ने बताए। उनले भने,'कुलमानलाई हटाएको विषय गलत छ भन्नुहोस्। सरकारको यो निर्णयविरुद्धमा बोल्नुहोस्। तर,सरकारले गरेका हरेक निर्णयको सन्दर्भमा प्रधानमन्त्रीले संसदमा जवाफ दिने भन्ने नजिर बसाल्यौं भने यसले भोलिका लागि सकारात्मक नजिर बस्दैन। यसैले सरकारले आफू अन्तर्गत कसैलाई हटाउँदै गर्दाखेरी हटाएको विषयमा प्रश्नहरूको सामान गर्ने एउटा विषय हो तर प्रधानमन्त्रीले जवाफ दिने विषयको सन्दर्भमा कम्तिमा प्रधानमन्त्री भइसकेका प्रचण्डले यो विषयलाई उठाउनुहुँदैनथ्यो भन्ने लागेको छ।' यद्दपी शर्माले कुलमानलाई विद्युत प्राधिकरणको कार्यकारी निर्देशकबाट हटाउनु गलत भएको बताए। शर्माले आफू र अर्का महामन्त्री गगन थापाले पार्टीको पदाधिकारीका साथै प्रधानमन्त्री र मन्त्रीलाई कुलमानलाई नहटाउनको लागि सुझाव दिएको जिकिर गरे। विपक्षीको अवरोधका कारण प्रतिष्थापन विधेयक पारित गर्न समेत जटिलता उत्पन्न भएको बताए। कुलमानलाई पदबाट बर्खास्त गरेको विषयलाई लिएर विपक्षी दलहरूले प्रधानमन्त्रीको जवाफ मागेपछि आज बिहान ११ बजेका लागि बस्ने भनिएको प्रतिनिधिसभा बैठक बस्न सकेको छैन। बुधबार पनि संसद बैठक सुरू हुनेवित्तिकै विपक्षी दलहरूले कुलमानको विषयलाई लिएर अवरोध गरेपछि स्थगित भएको थियो।"
प्रतिनिधिसभा बैठक बस्दै : चार मन्त्रालयका मन्त्रीसँग प्रश्नोत्तर,"काठमाडौं : संघीय संसदअन्तर्गत प्रतिनिधिसभा बैठक बस्दैछ। बैठक बिहीबार बिहान ११ बजे नयाँ बानेश्वरस्थित संसद भवनमा बस्दैछ। आजको बैठकमा चारवटा मन्त्रालयसम्बन्धी संसदमा सांसदले सोधेका प्रश्नको जवाफ सम्बन्धित मन्त्रीले दिने कार्यसूची रहेको संघीय संसद सचिवालयले जनाएको छ। अर्थ मन्त्रालय,गृह मन्त्रालय,भौतिक पूर्वाधार तथा यातायात मन्त्रालय र संस्कृति,पर्यटन तथा नागरिक उड्डयन मन्त्रालयसम्बन्धी मौखिक प्रश्नहरूको सम्बन्धित मन्त्रीले उत्तर दिने कार्यसूची छ। बैठकमा 'बैकिङ्ग कसूर तथा सजाय (दोस्रो संशोधन) विधेयक, २०८०"" का सम्बन्धमा राष्ट्रिय सभाबाट प्राप्त सन्देश सहितको विधेयक टेबुल गरिने कार्यसूचीमा उल्लेख छ। यसैगरी प्रधानमन्त्री लोक सेवा आयोगको ६५औं वार्षिक प्रतिवेदन (२०८० श्रावण  २०८१ आषाढ ) पेश कार्यसूचीमा उल्लेख छ। संस्कृति,पर्यटन तथा नागरिक उड्डयन मन्त्री बद्रीप्रसाद पाण्डेले 'नेपाल हवाई सेवा प्राधिकरण विधेयक,२०८१ र नेपाल नागरिक उड्डयन प्राधिकरण विधेयक, २०८१ माथि विचार गरियोस्' भन्ने प्रस्ताव प्रस्तुत गर्ने कार्यसूची छ। उद्योग, वाणिज्य तथा आपूर्ति मन्त्री दामोदर भण्डारीले ""निकासी पैठारी (नियमन) विधेयक, २०८१ लाई दफावार छलफलको लागि सम्बन्धित समितिमा पठाइयोस्'भन्ने प्रस्ताव प्रस्तुत गर्ने कार्यसूची रहेको संसद सचिवालयले जनाएको छ।"
सत्यनिरुपण र बेपत्ता छानविन आयोगले छिट्टै पूर्णता पाउँछन् : देउवा,"काठमाडौं : शान्ति सम्झौताअनुसार द्वन्द्वकालका पीडितहरूलाई न्याय दिलाउने विषयमा नेपाली कांग्रेस पहिलेदेखि प्रतिवद्ध रहिआएको बताएका छन्। बिहीबार काठमाडौंमा आयोजित संक्रमणकालीन न्यायसम्बन्धी अन्तर्क्रिया कार्यक्रममा बोल्दै कांग्रेस सभापति देउवाले पीडितलाई न्याय दिने विषयमा राजनीतिक दलमा कुनै मतभेद नभएको बताएका हुन्। देउवाले वर्तमान सरकार शान्ति प्रक्रियाका बाँकी काम पूरा गर्न अगाडि बढेको बताए। 'पीडितलाई न्याय दिने विषयमा हामीमा कुनै मतभेद छैन। वर्तमान सरकार शान्ति सम्झौताका बाँकी काम पूरा गर्न अगाडि बढिरहेको छ,'उनले भने,'संक्रमणकालीन न्यायका लागि सरकारले भर्खरै सत्य निरुपण मेलमिलाप तथा बेपत्ता पारिएका व्यक्तिको छानविनका लागि आयोग गठनका लागि सिफारिस समिति गठन गरिसकेको छ। अब छिट्टै आयोगहरूले पूर्णता पाउनेछन्। ' उनले आयोगले शान्ति सम्झौताका मर्मअनुसार सशस्त्र द्वन्द्वका क्रममा भएका मानव अधिकार उल्लंघनका घटनामा सत्यतथ्य अनुसन्धान गरेर न्याय दिलाउने विश्वास व्यक्त गरे। सभापति देउवाले सङ्क्रमणकालीन न्यायका विषयलाई नेपालले आफ्नै घरभित्रबाट समाधान गरेर विश्वका लागि उदाहरणीय बन्न सक्नुपर्ने धारणा राखे। उहाले सक्रमणकालीन न्यायसम्बन्धी आयोगको पदाधिकारिको नियुक्तिका लागि सिफारिस समिति गठन गरिसकेको भन्दै आयोगले शान्ति सम्झौंताका मर्म अनुसार सशस्त्र द्वन्द्वका क्रममा भएका मानव अधिकार उल्लंघनका विषयमा सत्य अनुसन्धान सुरु गरेर न्याय दिलाउने विश्वास व्यक्त गर्नुभयो ।"
"ललितपुरमा खुकुरी प्रहार गरी रामेछापका युवकको हत्या, एक जना पक्राउ",प्रहरीको प्रारम्भिक अनुसन्धानमा रिपेश एक युवतीलाई जिस्काएको जानकारी पाएपछि सुमनले राति नै रिपेशलाई भेट्न बोलाएका थिए। भेट्न पुगेपछि एक्कासी उनीमाथि खुकुरी प्रहार गरेका हुन्। ललितपुर : ललितपुरको इमाडोलमा खुकुरी प्रहार गरी एक युवकको हत्या भएको छ। रामेछाप स्थायी घर भई ललितपुर बस्दै आएका ३० वर्षीय रिपेश खातीको गएराति खुकुरी प्रहार गरी हत्या गरिएको हो। जिल्ला प्रहरी परिसर ललितपुरका प्रमुख श्यामकृष्ण अधिकारीका अनुसार हत्या आरोपमा रामेछापकै २५ वर्षीय सुमन रसाइलीलाई प्रहरीले पक्राउ गरेको छ। उनका अनुसार राति करिब साढे ११ बजे आपसी विवाद हुँदा रसाइलीले खातीलाई खुकुरी प्रहार गरेका हुन्। प्रहरीका अनुसार मृतकको घाँटीको दुवै भाग र गालामा गहिरो चोट लागेको छ। सुमन र रिपेश साथी हुन्। प्रहरीको प्रारम्भिक अनुसन्धानमा रिपेश एक युवतीलाई जिस्काएको जानकारी पाएपछि सुमनले राति नै रिपेशलाई भेट्न बोलाएका थिए। भेट्न पुगेपछि एक्कासी उनीमाथि खुकुरी प्रहार गरेका हुन्। घटनाबारे थप अनुसन्धान भइरहेको एसएसपी अधिकारीले जानकारी दिए।
कुखुरा फार्ममा आगलागी,"विराटनगर : मोरङको लेटाङमा रहेको एउटा कुखुरा फार्ममा आगलागी भएको छ । आगलागीमा १५ लाख बराबरको क्षति भएको प्रहरीले जनाएको छ । प्रहरीका अनुसार लेटाङ नगरपालिका२ खैरेनीमा भोलाराम श्रेष्ठले सञ्चालन गर्दै आएको कुखुरा फार्ममा बुधबार दिउँसो आगलागी भएको हो । आगोले सयवटा सुपारीका बोट र २ वटा लिचीका बोटसमेत मरेका छन् । कुखुरा फार्म श्रेष्ठको घरदेखि करिब १५ मिटर पूर्वमा थियो । प्रहरीका अनुसार दिउँसो ३ बजेतिर अचानक आगलागी हुँदा फार्म वरपर रहेका सयवटा सुपारी र २ वटा लिचीका बोट पनि मरेका छन् । त्यस्तै, फार्मसहित फार्मभित्र राखिएको १५ बोरा कुखुराको चारो र ५० बोरा सिमेन्ट जलेर ध्वस्त भएको जानकारी प्रहरीले दिएको छ । आगलागी भएको फार्ममा कुखुरा थिएनन् । नजिकैको अर्को फार्ममा कुखुरा थिए । कुखुरा रहेको फार्म भने सुरक्षित रहेको र घटनामा मानवीय एवं चौपाया क्षति नभएको प्रहरीले उल्लेख गरेको छ । आगो करिब १ घण्टापछि नियन्त्रणमा लिइएको थियो । आगलागीको कारण खुल्न सकेको छैन । यद्यपि, विद्युत सर्ट भएर आगलागी भएको हुनसक्ने प्रहरीको अनुमान छ । इलाका प्रहरी कार्यालय लेटाङका इन्स्पेक्टर राकेश रेग्मी नेतृत्वको टोलीले घटनाको अनुसन्धान सुरु गरेको छ ।"
प्राधिकरणका एमडी शाक्य र निवर्तमान एमडी घिसिङ पुगे सर्वोच्च,"काठमाडौं : नेपाल विद्युत् प्राधिकरणका कार्यकारी निर्देशक हितेन्द्रदेव शाक्य र निवर्तमान कार्यकारी निर्देशक कुलमान घिसिङ सर्वोच्च अदालत पुगेका छन्। शाक्य र घिसिङ दुवै नै सरकारको निर्णय विरुद्धको मुद्दामा न्यायको माग गर्दै सर्वोच्च पुगेका हुन्। शाक्य २०७७ सालमा नै दर्ता भएर एकपटक पनि सुनुवाइ नभएको मुद्दा टुंग्याउन आग्रह गर्दै सर्वोच्च पुगेको प्राधिकरण स्रोत बताउँछ। उनले आफूले न्याय नपाएको बताउँदै आएका छन्। तत्कालीन कार्यकारी निर्देशक घिसिङको ४ वर्षे कार्यकाल सकिएपछि रिक्त रहेको पदमा २०७७ सालमा सरकारले शाक्यलाई नियुक्त गरेको थियो। तर, कार्यकालको ६ महिना नै नपुग्दै शाक्यलाई हटाएर घिसिङलाई प्राधिकरणको कार्यकारी निर्देशक बनाइएको थियो। सरकारको उक्त निर्णयको विरुद्ध शाक्यले सर्वोच्चमा रिट हालेका थिए। शाक्यको उक्त मुद्दामा ४२ महिनासम्म (३२ पटक) पेसी सर्दै गयो तर, सुनुवाइ हुन सकेन। शाक्यको प्राधिकरणमा कार्यकारीको अघिल्लो कार्यकालको अवधि यही माघमा सकिएको छ। सोही मुद्दामा सुनुवाइ गर्दै किनारा लगाउनेसम्बन्धी निवेदन दर्ता गर्न शाक्य सर्वोच्च पुगेका हुन्। बुधबार अदालतको कार्यलय अवधि सकिएका कारण उनको निवेदन दर्ता भने हुन सकेन। शाक्यलाई यही चैत ११ गते सरकारले पुनः प्राधिकरणको कार्यकारी निर्देशकमा नियुक्त गरेको छ। यता, प्राधिकरणको कार्यकारी निर्देशक रहेका घिसिङको कार्यकाल यही साउनमा सकिनै लाग्दा सरकारले उनलाई पदबाट हटायो। सरकारको यसै निर्णयलाई बदर गर्न माग गर्दै घिसिङ बुधबार सर्वोच्च पुगेका हुन्। उनको मुद्दा पनि कार्यलय अवधि सकिएका कारणले दर्ता हुन सकेन। बिहीबार कुलमानको मुद्दा सर्वोच्चमा दर्ता हुनेछ। कुलमान हटाउनुका सरकारका १० कारण नेपाल सरकार मन्त्रिपरिषद्ले नेपाल विद्युत् प्राधिकरणका कार्यकारी निर्देशक कुलमान घिसिङलाई पदमुक्त गर्नुपर्ने १० कारण प्रस्तुत गरेको छ। सरकारको उक्त निर्णयका पछाडि प्रशासनिक, कानुनी, नीतिनियम उल्लंघन, तथा कार्यसम्पादनसम्बन्धी गम्भीर कारणहरू रहेको उल्लेख गरेको छ। कार्यसम्पादन मूल्यांकन प्रतिवेदन समयमै नबुझाउनु, नेपालभारत ऊर्जा आदानप्रदान सम्झौतामा अधिकारविहीन हस्ताक्षर, नेपाल सरकारको निर्देशन अवज्ञा गर्दै विद्युत् खरिद सम्झौता, ऊर्जामन्त्री र सचिवको अनुपस्थितिमा अनधिकृत निर्णय, डेडिकेटेड फिडर तथा ट्रंक लाइन ग्राहकहरूको बक्यौता रकम असुल नगर्नु, अनधिकृत रूपमा विदेश भ्रमण तथा बिदा लिने प्रवृत्ति, सञ्चारमाध्यममा गोप्य दस्तावेज सार्वजनिक गर्नु, विद्युत् प्राधिकरणभित्र गुटबन्दी सिर्जना गर्नु र संघीय संसद् र नेपाल सरकारविरुद्ध सार्वजनिक अभिव्यक्ति दिनुलाई लिएको छ। कुलमानलाई हटाएको विरोधमा संसद् पनि अवरुद्ध विपक्षी दलको अवरोधपछि बुधबारको प्रतिनिधिसभाको बैठक स्थगित भएको छ। प्राधिकरणका निवर्तमान कार्यकारी निर्देशक कुलमान घिसिङलाई बर्खास्त गर्ने सरकारको निर्णयको विरोध गर्दै विपक्षी दलहरूले संसद् अवरुद्ध पारेका थिए। विपक्षी दलले यस विषयमा प्रधानमन्त्री केपी शर्मा ओलीको जवाफ मागेका छन्। नेकपा माओवादी केन्द्रका सांसद शक्ति बस्नेतले कुलमानलाई बर्खास्त गर्ने सरकारको निर्णय फिर्ता लिन माग गरे। उनले कुलमानलाई स्पष्टीकरण सोधेर सरकारले नौटंकी रचेको बताए। विपक्षीको निरन्तरको अवरोधले संसद् बुधबार केहीबेरका लागि स्थगित गरिएको थियो। दोस्रोपटक बसेको बैठकमा पनि विपक्षी दलले अवरोध गरेपछि सभामुख देवराज घिमिरेले बिहीबारसम्मका लागि संसद् बैठक स्थगित भएको घोषणा गरे। यसअघि राष्ट्रियसभा बैठक विपक्षी दलको अवरोधका कारण स्थगित भएको थियो।"
मधेसमा दर्ता नै हुँदैनन् बालविवाहका मुद्दा,"जनकपुरधाम : राष्ट्रिय जनगणना २०७८ अनुसार मधेसमा २० वर्षमुनि विवाह गर्नेको संख्या ४३६ प्रतिशत छ। सरकारी तथ्यांकअनुसार सबैभन्दा बढी बालविवाह मधेसमा हुन्छ। तर, यहाँ बालविवाहविरुद्ध दर्ता मुद्दाको संख्या भने निकै कम छ। कानुनले विवाह गर्ने उमेर २० वर्ष तोकेको छ। तर, तराईमधेसमा बालविवाह अत्यधिक छ। बालविवाह धेरै भए पनि प्रहरी र न्यायिक निकायसम्म भने न्यूनमात्रै घटना पुग्ने गरेका छन्। राष्ट्रिय जनगणनाअनुसार मुलुकमा २० वर्षमुनि विवाह गर्नेको औसत दर २९७ प्रतिशत छ। मधेसमा मात्रै २० वर्षमुनि विवाह गर्ने ४३६ प्रतिशत छन्। तर, मधेस प्रदेश प्रहरी कार्यालयमा पछिल्लो तीन वर्षमा ३३ वटा मात्रै बालविवाहका मुद्दा दर्ता भएका छन्। मधेस प्रदेश प्रहरी कार्यालयको तथ्यांकअनुसार आर्थिक वर्ष ०७९८० मा १० वटा, ०८०८१ मा ९ वटा र चालु आर्थिक वर्ष ०८१८२ को फागुनसम्म १४ वटा बालविवाहका मुद्दा दर्ता भएका छन्। तर, यी मुद्दाहरू पनि सोझै बालविवाहअन्तर्गत दर्ता भएका होइनन्। प्रहरीका अनुसार कम उमेरका केटाकेटीहरू घरबाट भागी विवाह गर्न खोज्दा प्रहरीमा अपहरण, शरीर बन्धक, जबरजस्ती करणीसँगै बालविवाहको कसुरमा दर्ता भएका हुन्। मधेसका धनुषा र रौतहट जिल्लामा बालविवाह अत्यधिक हुने गरेको छ। धनुषामा ४७५ प्रतिशत र रौतहटमा ४७ प्रतिशत बालविवाह हुने गरेको तथ्यांकमा देखिन्छ। तर, प्रहरीको तथ्यांकमा भने पछिल्लो तीन वर्षमा एउटा पनि बालविवाहको मुद्दा दर्ता नै भएको छैन। त्यसैगरी धनुषामा तीन वर्षमा ६ वटा मात्रै मुद्दा दर्ता भएको देखिन्छ। त्यसैगरी महोत्तरीमा ४३३ प्रतिशत, सर्लाहीमा ४२६ प्रतिशत, सिरहामा ४२१ प्रतिशत, बारामा ४०२ प्रतिशत पर्सामा ३८१ प्रतिशत र सप्तरीमा ३४७ प्रतिशत बालविवाह हुने गरेको छ। तर, प्रहरी कहाँ मुद्दा दर्ताको अवस्था हेर्दा पछिल्लो तीन वर्षमा सप्तरीमा १० वटा, सिरहामा ७, महोत्तरीमा २, सर्लाहीमा ६, बारामा शून्य र पर्सामा १ वटा मुद्दामात्रै बालविवाहको दर्ता भएको छ। प्रहरीको तथ्यांकअनुसार आव ०७९८० को तुलनामा आव ०८०८१ मा बालविवाह १० प्रतिशतले घटेको देखिन्छ भने आव ०८०८१ र आव ०८१८२ को फागुनसम्म तुलना गर्दा ५५ प्रतिशतले उजुरी वृद्धि भएको छ। बालविवाहको जाहेरी दिने परिपाटी हामीकहाँ छैन। बालविवाहमा तै चुप, मै चुपको अवस्था हुन्छ त्यसैले प्रहरीमा दर्ता भएको मुद्दाको संख्या हेरेर समाजको यथार्थ पत्ता लगाउन निकै गाह्रो हुन्छ, मधेस प्रहरी कार्यालय जनकपुरधामका प्रहरी निरीक्षक विक्रम साह भन्छन्, बालविवाहको विषयमा समाज र पीडितको सहयोग आवश्यक हुन्छ। यस्ता घटनाका विषयमा हामीलाई थाहा भइराख्दा पनि हामी एक्सनमा जान सकिराखेका हँुदैनौं किनभने हामीसँग न त प्रमाण हुन्छ न प्रमाणसहित उजुरी दिने व्यक्ति नै त्यसैले कानुन जति कठोर बनाए पनि समाजको मानसिकता परिवर्तन नभएसम्म यो विकृति रोक्न सकिँदैन। मधेसमा ठूलो विकृतिका रूपमा जडा गाडेको बालविवाह उन्मूलनका लागि जनचेतना सबैभन्दा ठूलो माध्यम रहेको मधेस प्रदेश मुख्यन्यायाधिवक्ता कार्यालयका सहायक न्यायाधिवक्ता सुदीप दंगाल भन्छन्, बालविवाहलाई कसुरको रूपमा मानेर मुद्दा दर्ता गराउने मैले न्यून घटनामात्रै देखेको छु। यहाँ अन्य कसुरहरूमा गाँसिएर प्रहरी कहाँ बालविवाहको मुद्दा आइपुग्छ र कतिपय अवस्थामा यथेष्ट प्रमाणको अभावमा कारबाहीसमेत हुँदैन। नेपाल सरकारले वर्ष २०३० सम्ममा बालविवाह उन्मूलन गर्ने लक्ष्य लिए पनि सामाजिक सहयोगको अभाव र बालविवाहलाई सहज मान्ने परिपाटीले यसको उन्मूलन तथा नियन्त्रणमा तगारो हाल्ने अवस्था छ। बालविवाह एक सामाजिक अपराध हो। यसलाई नियन्त्रण गर्न संघ, प्रदेश र पालिका स्तरमा विभिन्न खालका कानुनहरू निर्माण गरिएका छन् तर, कानुनी व्यवस्थालाई सामाजिक सहयोग प्राप्त नभएसम्म यसको निराकरण हुन सक्दैन, मधेस प्रदेश खेलकुद तथा समाज कल्याण मन्त्रालयकी सहसचिव देवकुमारी खत्री भन्छिन्, बालविवाह नियन्त्रणका लागि बनाइएका कानुनहरूको कार्यान्वयन गराउनु हामी सबैको दायित्व हो र यसलाई पालना गर्नु हाम्रै भविष्य र सन्ततीको लागि आवश्यक छ। बालविवाहको कसुर गर्ने व्यक्तिलाई तीन वर्ष कैद र ३० हजार रुपैयाँसम्म जरिबानाको व्यवस्था गरिएको छ। मुलुकी देवानीसंहिता २०७४ ले विवाह गर्ने उमेर २० वर्ष पूरा भएको हुनुपर्ने व्यवस्था गरेको छ। उमेर नपुगी विवाह गरेको पाइएमा स्वतः बदर हुने र प्रारम्भदेखि नै अमान्य हुने व्यवस्था गरिएको छ। बालबालिकासम्बन्धी ऐन २०७५ मा बालबालिका भन्नाले १८ वर्ष उमेर पूरा नभएको मान्छे भनी परिभाषित गरिएको छ। यो ऐनले बालविवाह तय गर्ने वा बालबालिकासँग विवाह गर्ने गराउने बालबालिकाविरुद्धको कसुर मानेको छ।"
बैंकिङ कसुर मुद्दामा फरार रहेका एक जना पक्राउ,"काठमाडौं : बैंकिङ कसुर मुद्दामा फरार रहेका एक जना लाई प्रहरीले पक्राउ गरेको छ। नुवाकोट जिल्ला, ककनी गाउँपालिका४ स्थायी ठेगाना भई हाल काठमाडौं, नागार्जुन नगरपालिका६ रामकोट बस्दै आएका ३६ वर्षीय बिराज तामाङलाई पक्राउ गरिएको काठमाडौं उपत्यका अपराध अनुसन्धान कार्यालयले जनाएको छ। प्रहरी उपरीक्षक काजीकुमार आचार्यका अनुसार इन्दिरा खड्का लगायतका व्यक्तिहरूको जाहेरीका आधारमा दायर भएको बैकिङ कसुर मुद्दामा उनी फरार रहेका थिए। उनीविरूद्ध एक करोड ४६ लाख ४४ हजार रुपैयाँ बराबरको बिगो रहेको आचार्यले बताए। उनलाई अनुसन्धानका लागि महाराजगन्ज प्रहरी वृत्तमा पठाइएको छ। तामाङको नाममा अन्य प्रहरी कार्यालयहरुमा समेत नौ वटा मुद्दा दर्ता भई फरार रहेको अभिलेखबाट देखिन आएको काठमाडौं उपत्यका अपराध अनुसन्धान कार्यालयले जनाएको छ।"
भुइँतहमै आवश्यक खेलकुद पूर्वाधार,"विश्वकप टीट्वान्टी किक्रेटमा नेपालले सहभागिता जनाउन सक्यो । जुन खेलकुद क्षेत्रले मारेको ठूलो फड््को थियो । हालै नेपालमा एनपीएल क्रिकेट पनि भयो । यी गतिविधि हुँदा र खेलाडीले देशको नाक राख्दा सरकार पनि फुर्किन्छ । र, सरकारले पुरस्कार र विभिन्न योजना घोषणा गर्न ढिला गर्दैन । तर खासमा खेलकुदलाई सरकारले विचरो अवस्थामा राखेको छ । देशमै क्रिकेटका लागि राम्रो मैदान छैन । त्रिभुवन विश्वविद्यालयभित्रको कीर्तिपुर क्रिकेट मैदानको हालत क्रिकेट स्टेडियम भन्न लायक छैन । प्रधानमन्त्री केपी ओलीले पदबहाल गर्दा एक वर्षमा त्यो स्टेडियम निर्माण पूरा गर्ने घोषणा गरेर खेलकुदप्रति राज्यको ध्यान छ भन्ने सन्देश दिएका थिए । कम्तीमा उनले त्यो काम अघि बढाएका छन्् । तर मूलपानीमा दशकौंअघि अलपत्र छ । राष्ट्रियस्तरका स्टेडियमको हालत त्यो भने अरूको कुरै भएन । खेल भनेको क्रिकेटमात्रै पनि होइन । अचेल मूलरूपमा नेपालीमाझ लोकप्रिय भएको खेलका पूर्वाधारमा पनि राज्यको ध्यान पुगेको छैन । भलिबल नेपालको राष्ट्रिय खेल नै हो, यसका पूर्वाधार गाउँगाउँमा हुनुपर्ने हो, तर समुदाय र स्थानीयले जे जति गरेका छन््, त्यसमा राज्यको भूमिका कमजोर छ । जस्तो कि प्रदेशहरूले गाउँगाउँमा खेलकुद मैदान बनाउने योजना ल्याएका पनि छन्् तर सबै पालिकामा खेलकुद मैदान छैन । ७ सय ५३ मध्ये साढे २ सय जतिमात्रै प्रदेश र संघका योजनाअनुसारका मैदान रहेको तथ्यांक छ । मैदान नहुनु भनेको खेलकुदका गतिविधि हुन नपाउनु हो । र त्यसो हुँदा खेलाडी उत्पादन हुँदैनन्् । जब ग्रासरुटमा खेलाडी उत्पादनको वातावरण हुँदैन, राष्ट्रियस्तरमा अपेक्षा गर्न सकिन्न । सरकारले यो वर्ष खेलकुदलाई छुट्ट्याएको बजेट साढे ३ अर्ब रुपैयाँको हो । जबकि अघिल्लो वर्षभन्दा वृद्धि पनि भएको हो । तर त्यसको नतिजा नेपाली खेलकुदले पाएको छैन । खेलाडीहरू बिदेसिएका छन्् । खेल क्षेत्र टाक्सिएको छ । प्रदेशहरूको कुरा गर्दा सबैजसोले कुल बजेटको एक प्रतिशतभन्दा कम खेलकुदलाई विनियोजन गर्छन्् । त्यो भनेको कुनै पनि प्रदेशको खेलकुदमा एक अर्ब रुपैयाँको वार्षिक बजेट पनि खेलकुदमा नहुनु हो । १० करोडदेखि ५० करोड रुपैयाँको विनियोजन प्रदेशहरूमा देखिन्छ । र, अधिकतर रकम प्रशासनिक रूपमा खर्च हुन्छ । जबसम्म गाउँगाउँसम्म खेलकुद मैदान अर्थात् पहिलो पूर्वाधार बन्दैन, तबसम्म खेलकुदको विकास सम्भव हुँदैन । देशका कुनाकन्दरासम्म नै खेलकुदका गतिविधि गर्न सकेमात्रै राष्ट्रले खेलाडी नामको गहना प्राप्त गर्छ । खेल भनेको मनोरञ्जनमात्रै होइन, यो स्वास्थ्य पनि हो र यसले समुदायलाई मात्रै होइन, राष्ट्रलाई नै जोड्छ भन्ने राज्यले बुझ्न जरुरी छ ।"
कोशी र गण्डकी प्रदेशमा चट्याङसहित वर्षा हुने,"काठमाडौं : नेपालमा पश्चिमी तथा स्थानीय वायुको आंशिक प्रभाव रहेको जल तथा मौसम पूर्वानुमान महाशाखाले जनाएको छ। आज बिहान जारी मौसम बुलेटिनमा कोशी र गण्डकी प्रदेशलगायत अन्य प्रदेशका पहाडी भागमा आंशिक बदली भई बाँकी भागको मौसम सफा रहने उल्लेख छ। विभागका अनुसार दिउँसो देशको पहाडी भागमा आंशिक बदली रही बाँकी भूभागमा आंशिक बदलीदेखि मौसम सफा रहनेछ । कोशी र गण्डकी प्रदेशका पहाडी भूभागको एकदुई स्थानमा मेघगर्जन र हल्का वर्षाको सम्भावना छ। कोशी र गण्डकी प्रदेशका उच्च पहाडी तथा हिमाली भागका एकदुई स्थानमा हल्का हिमपातको सम्भावना छ । आज राति कोशी, गण्डकी र कर्णाली प्रदेशका पहाडी भागमा आंशिक बदली रही बाँकी भागमा मौसम सफा रहने महाशाखाले जनाएको छ। कोशी, गण्डकी र कर्णाली प्रदेशका उच्च पहाडी तथा हिमाली भागका एकदुई स्थानमा हल्का हिमपातको सम्भावना छ ।"
"छहारीमुनि कफीको बोट, किसानलाई २० को नोट","काभ्रे : महाभारत गाउँपालिकाले छहारीको मुनि कफीको बोट, किसानलाई २० रुपैयाँको नोट अभियान सुरु गरेको छ। किसानहरूलाई कफी खेतीतर्फ आकर्षित गर्न र स्वदेशमै कफी खेतीको विस्तार गर्न गाउँपालिकाले एक बोट कफीको बिरुवा रोपेबापत २० रुपैयाँ दिने अभियान सुरु गरेको हो। यो अभियान गत आर्थिक वर्षदेखि सुरु भएपछि किसान पनि कफी खेतीतर्फ हौसिएका छन्। महाभारत गाउँपालिकाले ५ वडालाई कफी पकेट क्षेत्र घोषणा गरेको छ। वडा नं ५ मा धेरै कफी उत्पादन हुन्छ। २,३ र ४ वडा कफी खेतीका लागि प्रचुर सम्भावनाका रूपमा लिइएका छन्। त्यसैकारण स्थानीय सरकारले एक बोट कफीको बिरुवा रोप्ने किसानका लागि २० रुपैयाँ अनुदान दिने निर्णय गरिएको गाउँपालिका अध्यक्ष कान्छालाल जिम्बाले जानकारी दिए। उनले किसानलाई प्रत्यक्ष फाइदा पुग्ने र अनुदानको नाममा बिचौलिया पाखा लाग्ने भएकाले पालिकाले यस्तो अभियान सञ्चालन गरेको जानकारी दिए। नारा अनुसार कृषि शाखाले छहारीको मुनि कफीको बोट किसानलाई २० रुपैयाँको नोटअन्तर्गत प्रमाणित गरिएका किसानहरूलाई अनुदान रकम दिने गरिएको छ, अध्यक्ष लामाले भने, किसानको घरमा पुगेर कृषि प्राबिधिकले बोट रोपेको प्रमाणित गरेर पालिकामा अनुदान माग गर्नुपर्ने छ। बागमती प्रदेश सरकारले एक वडा एक उत्पादन कार्यक्रम अघि सारेपछि जिल्लाको महाभारत गाउँपालिकाले कृषकलाई कफी प्रशोधन प्रविधि तालिम सुरुवात गरेको छ। बागमती प्रदेश कृषि तथा पशुपन्छी विकास मन्त्रालयको सहयोगमा कृषि विकास कार्यालय धुलिखेलको सहयोग तथा महाभारत साना किसान कृषि सहकारी संस्था लिमिटेडको समन्वयमा समुदायमा आधारित एक वडा एक उत्पादन कार्यक्रमअन्तर्गत किसानलाई तालिम दिइएको हो। मंगलबार तालिम समापनमा बोल्दै बागमती प्रदेशसभा सदस्य रत्न प्रसाद ढकालले किसानहरूले गर्दै आएको कृषि उत्पादनमा थप विकास गर्दै लैजाने उद्देश्यले प्रदेश सरकारले एक वडा एक उत्पादन कार्यक्रमलाई अगाडि सारेको बताए। कृषि विकास कार्यालय काभ्रेका प्रमुख कुलप्रसाद दवाडीले महाभारत गाउँपालिकामा समुदायमा आधारित एक वडा एक उत्पादन कार्यक्रम सञ्चालन सुरु भएसँगै यस वर्ष किसानहरूले गर्दै आएको कफी उत्पादनको क्षेत्रमा उत्पादन गुणस्तर र उत्पादकत्व वृद्धिका लागि कफी प्रशोधन प्रविधि तालिम प्रदान गरेको बताए। जिल्लाको डाँडापारिको महाभारत गाउँपालिकामा कफी उत्पादनको योजना सम्झौता गरेर काम गरिसकेको र खानीखोला गाउँपालिकामा सम्झौता गर्ने चरणमा रहेको दवाडीले बताए। महाभारत गाउँपालिकाले तीन वर्षदेखि वार्षिक ११ लाख कफीको बिरुवा वितरण गरी उत्पादनमा सहयोग गर्दै आएको छ। कफी खेती विस्तार गर्न गाउँपालिका र प्रदेश सरकारसँगको साझेदारी कार्यक्रमअन्तर्गत क्षेत्र विकास गर्न बिरुवा रोप्ने, प्रविधि हस्तान्तरण र सिँचाइका लागि आवश्यक सहयोग गर्ने काम जिल्ला कृषि विकास कार्यालयले सुरु गरेका छन्। केन्द्रीय कफी उत्पादक सहकारी संघका अध्यक्ष तुलसीराज धितालले काभ्रे डाँडापारि क्षेत्र महाभारत गाउँपालिका र खानीखोला गाउँपालिका कफी उत्पादनको लागि उपयुक्त भएको बताए। नेपालमा ५८ जिल्लामा कफी उत्पादन हुने गरेकोमा गत वर्ष काभ्रेको कफी राम्रो गुणस्तरको उत्पादन भएको धितालले बताए। ५ का वडा अध्यक्ष विजय राना मगरले किसानहरूको चाहनाअनुसार कफी उत्पादनको कामलाई अभियानकै रूपमा अगाडि बढाएकोमा त्यसमा सिँचाइको आवश्यकता भएको र यहाँको कफीको अन्तर्राष्ट्रिय बजारमा माग बढ्दै गएको बताए। मलेसियामा रोजगार गरेर फर्केका विजय थोकरले आफूले अब नेपालमै बसेर कफी खेती गर्ने सोच बनाएको बताए। गत वर्ष ६ लाखको कफी सिधै जापानबाट लिन घरमै आइइपुगेपछि उनी खेती बिस्तार गर्ने योजनामा छन्। १८ रोपनी जग्गामा सबै कफी मात्र रोप्ने योजनाअनुसार यो वर्ष ५ सय बिरुवा रोप्ने उनले सुनाए। अर्का किसान जेनिशा लामाले मकै खेतीभन्दा कफी खेती राम्रो भएका कारण धेरैले कफी लगाउन सरुवात गरेको बताइन्। स्थानीय सरकारदेखि प्रदेश सरकारसम्मले अब कफी खेती गर्ने किसानलाई सहयोग गर्न थाले पछि सबै जग्गाहरूमा कफी खेती गर्ने सोच बनाएको उनले बताइन्। प्रदेश सरकार र स्थानीय सरकारले कफी खेती गर्ने किसानहरूको लागि एक वडा एक उत्पादनलाई जोड दिएपछि किसानहरू अन्य खेतीभन्दा कफी खेतीतर्फ आकर्षित हुन थालेका छन्। महाभारतको कफी गुणस्तरीय भएकाले पछिल्लो समय सबैजसो किसान अरू खेती छोडेर कफीमा नै केन्द्रित हुँदै छन्। महाभारत गाउँपालिकाको समन्वय र महाभारत साना किसान कृषि सहकारी संस्थाको सहयोगमा ९० जना किसानलाई तिन दिने कफी उत्पादन र प्रशोधन प्रविधि तालिम प्रदान गरिएको छ। महाभारत साना किसान कृषि सहकारी संस्थाका अध्यक्ष हस्तबहादुर दर्लामीले यहाँको किसानहरूले बिगतमा थोरै कफी बिक्री गरे पनि यो बर्ष कफी उत्पादनमा वृद्धि भएको बताए। प्रदेश सरकार र स्थानीय सरकारले यहाँको उत्पादनलाई मध्यनजर गरेर गरिएका लगानी पछिको लागि दिगो हुने दर्लामीले बताए। यस वर्ष किसान समूहमार्फत स्थानीय सरकारले ५० हजार कफीको बिरुवा वितरण गर्ने र गरिरहेको खेतीलाई प्रविधिमैत्री बनाएर गुणस्तर कफी उत्पादनमा जोड दिने काम भईरहेको छ। त्यसका लागि किसानलाई पलपर मेसिन, सुकाउनका लागि त्रिपाल वितरण र कफीमा देखिने रोगको समस्या समाधानका लागि बेलाबेलामा तालिम दिने काम गरिरहेको गाउँपालिकाले जनाएको छ। यस वर्ष सो वडामा प्रदेश सरकारको ३० लाख रुपैयाँ, गाउँपालिका र किसानको १०१० लाख गरी ५० लाख लागत साझेदारीमा कफी प्रशोधनमा प्रविधिको प्रयोग र सामग्री वितरणको काम भइरहेको जिल्ला कृषि विकास कार्यालय काभ्रेले जनाएको छ।"
तस्करी छाड्न जीविकोपार्जनको वैकल्पिक व्यवस्था हुनुपर्छ,"विराटनगर : कोशी प्रदेशको राजधानी विराटनगर र भारतको जोगवनी बजारको सीमा जोडिएको छ । जोगवानीलगायतका भारतीय बजारबाट नेपालमा खाद्यान्नलगायतका दैनिक उपभोग्य वस्तुको तस्करी हुने गरेको छ । विभिन्न बाटोको प्रयोग गर्दै तस्करीका सामान भित्र्याएर विराटनगरलगायत पूर्वका विभिन्न बजारसम्म पुर्याइन्छ । सुरक्षा निकाय, भन्सारलगायतका निकायले तस्करी नियन्त्रणमा सक्रियता बढाइएको बताउँछन् । पछिल्लो समय अपांगता भएका व्यक्तिहरुमाथि तस्करी गर्ने गरेको आरोप लाग्ने गरेको छ । उनीहरुले ह्वीलचेयरको प्रयोग गरी जोगवनीबाट दैनिक उपभोग्य वस्तु ल्याएर विराटनगरका व्यापारीलाई बिक्री गर्ने गर्छन् । तर, त्यसबापतको भन्सार महसुल तिर्दैनन् । व्यवहारिक समस्या हेरेर प्रशासनले पनि खासै वास्ता गरेको थिएन । अपांगता भएकाले ठूलो परिमाणमा तस्करी गर्ने गरेको आरोप लागेसँगै अहिले स्थानीय प्रशासनले कडाइ गर्न थालेको छ । अपांगता भएकाहरु भने सरकारले रोजगारीको ग्यारेन्टी नगरेका कारण जीविकोपार्जनका लागि सीमापारिबाट सामान ल्याएर बिक्री गर्नुपर्ने आफूहरुको बाध्यता रहेको बताउँछन् । उनीहरुले सरकारसँग रोजगारी र जीविकोपार्जनको वैकल्पिक व्यवस्था हुनुपर्ने माग गरेका छन् । सरकारले रोजगारीको ग्यारेन्टी गरिदिए तस्करी गर्न छाड्ने उनीहरुको अडान छ । सरकारले गरिखाने व्यवस्था गरिदिनुपर्ने माग गर्दै अपांगता भएकाहरुले बुधबार आन्दोलनको घोषणा गरेका छन् । नेपालभारत सीमा क्षेत्रमा प्रहरी प्रशासनले कडाइ गर्न थालेपछि अपांगता भएकाहरु आक्रोसित बनेका हुन् । उनीहरुले सरकारसँग रोजगारीको व्यवस्था गरिदिन माग राख्दै बुधबार विराटनगरमा पत्रकार सम्मेलन गरे । पत्रकार सम्मेलनमार्फत आन्दोलनको घोषणा गर्दै उनीहरुले भने, सरकारले रोजगारीको ग्यारेन्टी गर्नु पर्यो कि त भारतीय बजारबाट दैनिक उपभोग्य वस्तु ल्याएर बिक्रीवितरण गर्नलाई रोक लगाउन भएन । विराटनगरका अरुण साहले जीविकोपार्जनको वैकल्पिक व्यवस्था नभएका कारण खाद्यान्नलगायतका वस्तु ओसारपसार गर्नुपर्ने अवस्था रहेको बताए । तर, प्रहरीले कडाइ गरेपछि जीविकोपार्जनमै समस्या हुन थालेको उनको भनाइ छ । सरकारले जीविकोपार्जनको वैकल्पिक व्यवस्था गर्नुपर्यो । नत्र हामीले सामान ओसारपसार गर्दा तस्करीको आरोप लगाएर कडाइ गर्न भएन, साहले भने । प्रहरी प्रशासनले एउटा समूहलाई मात्रै सधै कडाइ गर्ने गरेको गुनासो अपांगता भएकाहरुको छ । हामीजस्तै अरु पनि ह्वीलचेयरमा सामान ओसारपसार गर्नेहरु छन् । उनीहरुलाई केही गरिँदैन । प्रहरी प्रशासनबाट अपांगता भएकाहरुलाई दोहोरो व्यवहार भयो । हामी सोझो हिसाबले गरिखानेहरु समस्यामा पर्न थाल्यौं, साहले भने । विराटनगरका सञ्जय थापाले सबैलाई एकैखालको व्यवहार गर्नुपर्ने बताए । हामी विराटनगरलगायत आसपासका व्यक्ति हौं । जो भए पनि नेपाली नागरिकलाई समान व्यवहार गरिएको छैन । हामी जोगवनीबाट दैनिक उपभोग्य वस्तु ह्वीलचेयरमा ल्याएर विराटनगरका विभिन्न किराना पसलमा दिन्छौं र केही पैसो कमाउँछौं । जसले गर्दा हाम्रो घरपरिवार चलेको छ । हामीहरु २ नम्बरी (तस्करी)को काम गरेर सामान ल्याउँदैनौं । तर, पनि प्रहरी प्रशासनले सधैं हामीलाई नै समस्यामा पार्छ, उनले भने । विराटनगरको रानी नाकामा पछिल्लो केही समयदेखि वीरगन्जबाट आएका र भारतीय नागरिकसम्मले ह्वीलचेयरमा सामान ओसारपसार गर्ने गरेको गुनासो अपांगता भएकाहरुको छ । उनीहरुले विराटनगरका व्यापारी विनोद केसरी र मुकेश केसरीका लागि काम गर्दै आएको थापाले बताए । जतुवाका केही व्यक्ति र केसरीद्वयले भारत एवं वीरगन्जबाट ह्वीलचेयर लिएर आएकालाई प्रयोग गरिरहेका छन् । उनीहरुले १ पटकमा एउटा ट्राइसाइकलमा १० बोरा मटर, चिनीजस्ता सामान ल्याउँछन् । उनीहरुलाई प्रहरीले केही गर्दैन । निर्वाध रूपमा उनीहरुले तस्करी चलाइरहेका छन् । तर, हामी १५ वर्षदेखि काम गरिरहेकालाई बारम्बार दुःख दिने काम हुन्छ, उनले भने । अपांगता भएकाहरुले विराटनगर महानगरपालिका र जिल्ला प्रशासन कार्यालयमा बारम्बार समस्या राख्दासमेत बेवास्ता गरिएको गुनासो पोखे । सम्बन्धित निकायको बेवास्ता र आफूहरुलाई दिएको अनआवश्यक दुःखका कारण आन्दोलित हुनुपर्ने अवस्था आएको उनीहरुले बताए । वीरगन्ज र जोगवनीबाट आएकालाई कारबाही गरिदिन माग गर्दै निवेदन दिएका छौं । उनीहरुलाई केही गरिएन । हामीलाई अनआवश्यक दुःख दिने काम भयो । त्यही भएकाले आन्दोलन घोषणा गरिएको हो, साहले भने । उनले अपांगता भएका व्यक्तिहरुको सन्तानका लागि निःशुल्क शिक्षा र स्वास्थ्यको व्यवस्था गर्नुका साथै अपांगता भएकालाई सरकारले रोजगारीको व्यवस्था गरिदिए ह्वीलचेयरमा सामान ओसारपसारको काम छाड्ने बताए । सरकारले आयआर्जनको वैकल्पिक बाटो बनाइदिनु पर्छ । नत्र हामीले कसरी बाँच्ने ?, उनले प्रश्न गरे । विराटनगर महानगरपालिका र आसपासका अपांगता भएका केही व्यक्तिहरुले भारतीय बजार जोगवनीबाट दैनिक उपभोग्य वस्तु भन्सार नतिरिकन ल्याएर नेपाली बजारका किराना पसलमा बिक्री गर्दै आएका छन् । पछिल्लो समय तस्करीकै शैली अपनाएर ठूलो परिमाणमा ओसारपसार हुन थालेपछि प्रहरी प्रशासनबाट कडाइ गर्न थालिएको छ । मोरङ प्रहरी प्रमुख एसपी नारायणप्रसाद चिमरिया अपांगता भएकाहरुको व्यावहारिक समस्या हेरिदिने गरे पनि पछिल्लो समय ठूलो परिमाणमा सामान ओसारपसार हुन थालेपछि कडाइ गर्न थालिएको बताए । तस्करी नियन्त्रणका लागि भन्सार कार्यालय, सशस्त्र प्रहरीलगायतका निकायसँग समन्वय गरेर सीमा क्षेत्रमा निगरानी बढाएर कडाइ गर्ने काम भइरहेको उनको भनाइ छ ।"
भुइँतहमै आवश्यक खेलकुद पूर्वाधार,"विश्वकप टीट्वान्टी किक्रेटमा नेपालले सहभागिता जनाउन सक्यो । जुन खेलकुद क्षेत्रले मारेको ठूलो फड््को थियो । हालै नेपालमा एनपीएल क्रिकेट पनि भयो । यी गतिविधि हुँदा र खेलाडीले देशको नाक राख्दा सरकार पनि फुर्किन्छ । र, सरकारले पुरस्कार र विभिन्न योजना घोषणा गर्न ढिला गर्दैन । तर खासमा खेलकुदलाई सरकारले विचरो अवस्थामा राखेको छ । देशमै क्रिकेटका लागि राम्रो मैदान छैन । त्रिभुवन विश्वविद्यालयभित्रको कीर्तिपुर क्रिकेट मैदानको हालत क्रिकेट स्टेडियम भन्न लायक छैन । प्रधानमन्त्री केपी ओलीले पदबहाल गर्दा एक वर्षमा त्यो स्टेडियम निर्माण पूरा गर्ने घोषणा गरेर खेलकुदप्रति राज्यको ध्यान छ भन्ने सन्देश दिएका थिए । कम्तीमा उनले त्यो काम अघि बढाएका छन्् । तर मूलपानीमा दशकौंअघि अलपत्र छ । राष्ट्रियस्तरका स्टेडियमको हालत त्यो भने अरूको कुरै भएन । खेल भनेको क्रिकेटमात्रै पनि होइन । अचेल मूलरूपमा नेपालीमाझ लोकप्रिय भएको खेलका पूर्वाधारमा पनि राज्यको ध्यान पुगेको छैन । भलिबल नेपालको राष्ट्रिय खेल नै हो, यसका पूर्वाधार गाउँगाउँमा हुनुपर्ने हो, तर समुदाय र स्थानीयले जे जति गरेका छन््, त्यसमा राज्यको भूमिका कमजोर छ । जस्तो कि प्रदेशहरूले गाउँगाउँमा खेलकुद मैदान बनाउने योजना ल्याएका पनि छन्् तर सबै पालिकामा खेलकुद मैदान छैन । ७ सय ५३ मध्ये साढे २ सय जतिमात्रै प्रदेश र संघका योजनाअनुसारका मैदान रहेको तथ्यांक छ । मैदान नहुनु भनेको खेलकुदका गतिविधि हुन नपाउनु हो । र त्यसो हुँदा खेलाडी उत्पादन हुँदैनन्् । जब ग्रासरुटमा खेलाडी उत्पादनको वातावरण हुँदैन, राष्ट्रियस्तरमा अपेक्षा गर्न सकिन्न । सरकारले यो वर्ष खेलकुदलाई छुट्ट्याएको बजेट साढे ३ अर्ब रुपैयाँको हो । जबकि अघिल्लो वर्षभन्दा वृद्धि पनि भएको हो । तर त्यसको नतिजा नेपाली खेलकुदले पाएको छैन । खेलाडीहरू बिदेसिएका छन्् । खेल क्षेत्र टाक्सिएको छ । प्रदेशहरूको कुरा गर्दा सबैजसोले कुल बजेटको एक प्रतिशतभन्दा कम खेलकुदलाई विनियोजन गर्छन्् । त्यो भनेको कुनै पनि प्रदेशको खेलकुदमा एक अर्ब रुपैयाँको वार्षिक बजेट पनि खेलकुदमा नहुनु हो । १० करोडदेखि ५० करोड रुपैयाँको विनियोजन प्रदेशहरूमा देखिन्छ । र, अधिकतर रकम प्रशासनिक रूपमा खर्च हुन्छ । जबसम्म गाउँगाउँसम्म खेलकुद मैदान अर्थात् पहिलो पूर्वाधार बन्दैन, तबसम्म खेलकुदको विकास सम्भव हुँदैन । देशका कुनाकन्दरासम्म नै खेलकुदका गतिविधि गर्न सकेमात्रै राष्ट्रले खेलाडी नामको गहना प्राप्त गर्छ । खेल भनेको मनोरञ्जनमात्रै होइन, यो स्वास्थ्य पनि हो र यसले समुदायलाई मात्रै होइन, राष्ट्रलाई नै जोड्छ भन्ने राज्यले बुझ्न जरुरी छ ।"
मोटरबाटोले फेरिएको नाग्चेत पाङसिङ,"गोरखा : चुमनुब्री गोरखाको हिमालपारि पर्ने गाउँपालिका हो। यसको वडा नं ३ नाग्चेत गाउँ दुई वर्षअघिसम्म कोल्टो परेको थियो। मनास्लु पदमार्ग, गाउँपालिकाको केन्द्र फिलिम पुग्ने मूलबाटोबाट माथि, कसैको नजर नपर्ने पाखामा गाउँ थियो। मूलबाटो हिँड्ने सबैजना जगत, सल्लेरी, सिर्दिबास, घट्टेखोला हुँदै फिलिम तर्थे। आफ्नै गाउँबाहेक बाहिरका कोहीमान्छे पनि नपुग्ने हुँदा २३ घरधुरी रहेको नाग्चेत ओझेलमा परेको थियो। यहाँका बासिन्दा पनि आफ्ना दैनन्दिन कामधन्दामै व्यस्त हुन्थे। नाग्चेतकै नियति भोगिरहेको थियो, त्योभन्दा ठूलो अर्को गाउँ पाङ्सिङले। यात्रुहरू सबै फिलिम, चिसापानी एक्लेभट्टी हुँदै चुमभ्याली, मनास्लु क्षेत्रतर्फ जाने हुँदा करिब एक सय घरधुरी रहेको पाङसिङ पनि अपायकमा थियो। शिक्षक र काम विशेषले जाने प्रहरी तथा स्वास्थ्यकर्मीबाहेक त्यहाँ पनि स्थानीयबासीको मात्र आवतजावत हुन्थ्यो। तर अचेल यी दुवै गाउँको स्वरूप, संरचना, दैनिकी सबै परिवर्तन भएको छ। नाग्चेत र पाङसिङ अहिले बेनीघाट, आरुघाट, लार्के सडकले छोएको छ। गाउँपालिकाको केन्द्र फिलिम पुग्ने स्थानीय तथा विदेशी यात्रु नाग्चेतसम्म सवारीसाधनमा जान सक्छन्। यहाँ उत्रिएर लर्कन लाएर फिलिमतर्फ उकालो लाग्छन्। सामान ढुवानी गर्ने ठूला गाडीहरू पनि यहाँसम्म मात्र पुग्छ र सामान यहीँ अनलोड गर्दछ। गोरखा बजार, आरुघाट तथा आर्खेतबाट सामान बोकेर गएका ट्रकहरू नाग्चेतमै पुगेर सामान ओह्राल्छन्। ट्रकले ओह्रालेको सामान फेरि मान्छे अथवा खच्चडले बोकेर बाँकी गन्तव्यसम्म पुयाउँछन्। त्यसैले सामान अनलोड र लोड गर्नेको चहलपहल निकै बढेको देखिन्छ। गाउँलेले पनि नगदी काम पाएका छन्। अहिले नाग्चेत र पाङसिङका सडक छेउमा चामल, नुनलगायतका खाद्य सामग्री तथा सिमेन्ट, रड निर्माण सामग्रीको खात लाग्छ। बिहान झिस्मिसेदेखि साँझ अबेरसम्म यहाँ बजारबाट लगेको सामान अनलोड गर्ने र गन्तव्यसम्म पुयाउनुपर्ने सामान खच्चडमा लोड गर्नेको भीडभाड लाग्छ। जिप, ट्र्याक्टर र साना ट्रकमा लगिएका सामान पाङसिङसम्म पनि पुग्न सक्छ तर ठूला ट्रक भने नाग्चेतसम्म मात्र पुग्ने गरेका छन्। नाग्चेतसम्म सामान आइपुग्दा पनि धेरै सुविधा भएको छ। पहिले कोल्टो परेको नाग्चेत र पाङसिङ अहिले त धेरै परिवर्तन भएको छ, चुमनुब्री गाउँपालिकाकी पूर्वउपाध्यक्ष कुमारी गुरुङ भन्छिन्, फिलिम आउने मान्छे पनि गाडीबाट नाग्चेत ओर्लिएर आउँछन्। छिटो हिँड्नेहरू पाँच मिनेटमै फिलिम आइपुग्छन्। त्यहाँसम्म गाडीले बोक्ने भएपछि सामान पनि धेरै सस्तोमा आउने भयो। दुर्गम गाउँ हो, धेरै राम्रो भयो त के भनुँ, तैपनि विगतको तुलनामा चाहिँ धेरै राम्रो भएको छ। गाउँमा चहलपहल बढेपछि स्थानीयवासीले पनि आयआर्जनको काम पाएका उनले बताइन्। पहिले पिछडिएका नाग्चेत र पाङसिङ अहिले बजार बनेको वडाध्यक्ष रामकुमार गुरुङ बताउँछन्। होटल, टी सप, होलसेल पसलहरू खुलेका छन्। आउने जाने मान्छेको भीड लाग्छ। पहिले पिछडिएका ती गाउँ अहिले गुल्जार भएका छन्।"
मधेसमा दर्ता नै हुँदैनन् बालविवाहका मुद्दा,"जनकपुरधाम : राष्ट्रिय जनगणना २०७८ अनुसार मधेसमा २० वर्षमुनि विवाह गर्नेको संख्या ४३६ प्रतिशत छ। सरकारी तथ्यांकअनुसार सबैभन्दा बढी बालविवाह मधेसमा हुन्छ। तर, यहाँ बालविवाहविरुद्ध दर्ता मुद्दाको संख्या भने निकै कम छ। कानुनले विवाह गर्ने उमेर २० वर्ष तोकेको छ। तर, तराईमधेसमा बालविवाह अत्यधिक छ। बालविवाह धेरै भए पनि प्रहरी र न्यायिक निकायसम्म भने न्यूनमात्रै घटना पुग्ने गरेका छन्। राष्ट्रिय जनगणनाअनुसार मुलुकमा २० वर्षमुनि विवाह गर्नेको औसत दर २९७ प्रतिशत छ। मधेसमा मात्रै २० वर्षमुनि विवाह गर्ने ४३६ प्रतिशत छन्। तर, मधेस प्रदेश प्रहरी कार्यालयमा पछिल्लो तीन वर्षमा ३३ वटा मात्रै बालविवाहका मुद्दा दर्ता भएका छन्। मधेस प्रदेश प्रहरी कार्यालयको तथ्यांकअनुसार आर्थिक वर्ष ०७९८० मा १० वटा, ०८०८१ मा ९ वटा र चालु आर्थिक वर्ष ०८१८२ को फागुनसम्म १४ वटा बालविवाहका मुद्दा दर्ता भएका छन्। तर, यी मुद्दाहरू पनि सोझै बालविवाहअन्तर्गत दर्ता भएका होइनन्। प्रहरीका अनुसार कम उमेरका केटाकेटीहरू घरबाट भागी विवाह गर्न खोज्दा प्रहरीमा अपहरण, शरीर बन्धक, जबरजस्ती करणीसँगै बालविवाहको कसुरमा दर्ता भएका हुन्। मधेसका धनुषा र रौतहट जिल्लामा बालविवाह अत्यधिक हुने गरेको छ। धनुषामा ४७५ प्रतिशत र रौतहटमा ४७ प्रतिशत बालविवाह हुने गरेको तथ्यांकमा देखिन्छ। तर, प्रहरीको तथ्यांकमा भने पछिल्लो तीन वर्षमा एउटा पनि बालविवाहको मुद्दा दर्ता नै भएको छैन। त्यसैगरी धनुषामा तीन वर्षमा ६ वटा मात्रै मुद्दा दर्ता भएको देखिन्छ। त्यसैगरी महोत्तरीमा ४३३ प्रतिशत, सर्लाहीमा ४२६ प्रतिशत, सिरहामा ४२१ प्रतिशत, बारामा ४०२ प्रतिशत पर्सामा ३८१ प्रतिशत र सप्तरीमा ३४७ प्रतिशत बालविवाह हुने गरेको छ। तर, प्रहरी कहाँ मुद्दा दर्ताको अवस्था हेर्दा पछिल्लो तीन वर्षमा सप्तरीमा १० वटा, सिरहामा ७, महोत्तरीमा २, सर्लाहीमा ६, बारामा शून्य र पर्सामा १ वटा मुद्दामात्रै बालविवाहको दर्ता भएको छ। प्रहरीको तथ्यांकअनुसार आव ०७९८० को तुलनामा आव ०८०८१ मा बालविवाह १० प्रतिशतले घटेको देखिन्छ भने आव ०८०८१ र आव ०८१८२ को फागुनसम्म तुलना गर्दा ५५ प्रतिशतले उजुरी वृद्धि भएको छ। बालविवाहको जाहेरी दिने परिपाटी हामीकहाँ छैन। बालविवाहमा तै चुप, मै चुपको अवस्था हुन्छ त्यसैले प्रहरीमा दर्ता भएको मुद्दाको संख्या हेरेर समाजको यथार्थ पत्ता लगाउन निकै गाह्रो हुन्छ, मधेस प्रहरी कार्यालय जनकपुरधामका प्रहरी निरीक्षक विक्रम साह भन्छन्, बालविवाहको विषयमा समाज र पीडितको सहयोग आवश्यक हुन्छ। यस्ता घटनाका विषयमा हामीलाई थाहा भइराख्दा पनि हामी एक्सनमा जान सकिराखेका हँुदैनौं किनभने हामीसँग न त प्रमाण हुन्छ न प्रमाणसहित उजुरी दिने व्यक्ति नै त्यसैले कानुन जति कठोर बनाए पनि समाजको मानसिकता परिवर्तन नभएसम्म यो विकृति रोक्न सकिँदैन। मधेसमा ठूलो विकृतिका रूपमा जडा गाडेको बालविवाह उन्मूलनका लागि जनचेतना सबैभन्दा ठूलो माध्यम रहेको मधेस प्रदेश मुख्यन्यायाधिवक्ता कार्यालयका सहायक न्यायाधिवक्ता सुदीप दंगाल भन्छन्, बालविवाहलाई कसुरको रूपमा मानेर मुद्दा दर्ता गराउने मैले न्यून घटनामात्रै देखेको छु। यहाँ अन्य कसुरहरूमा गाँसिएर प्रहरी कहाँ बालविवाहको मुद्दा आइपुग्छ र कतिपय अवस्थामा यथेष्ट प्रमाणको अभावमा कारबाहीसमेत हुँदैन। नेपाल सरकारले वर्ष २०३० सम्ममा बालविवाह उन्मूलन गर्ने लक्ष्य लिए पनि सामाजिक सहयोगको अभाव र बालविवाहलाई सहज मान्ने परिपाटीले यसको उन्मूलन तथा नियन्त्रणमा तगारो हाल्ने अवस्था छ। बालविवाह एक सामाजिक अपराध हो। यसलाई नियन्त्रण गर्न संघ, प्रदेश र पालिका स्तरमा विभिन्न खालका कानुनहरू निर्माण गरिएका छन् तर, कानुनी व्यवस्थालाई सामाजिक सहयोग प्राप्त नभएसम्म यसको निराकरण हुन सक्दैन, मधेस प्रदेश खेलकुद तथा समाज कल्याण मन्त्रालयकी सहसचिव देवकुमारी खत्री भन्छिन्, बालविवाह नियन्त्रणका लागि बनाइएका कानुनहरूको कार्यान्वयन गराउनु हामी सबैको दायित्व हो र यसलाई पालना गर्नु हाम्रै भविष्य र सन्ततीको लागि आवश्यक छ। बालविवाहको कसुर गर्ने व्यक्तिलाई तीन वर्ष कैद र ३० हजार रुपैयाँसम्म जरिबानाको व्यवस्था गरिएको छ। मुलुकी देवानीसंहिता २०७४ ले विवाह गर्ने उमेर २० वर्ष पूरा भएको हुनुपर्ने व्यवस्था गरेको छ। उमेर नपुगी विवाह गरेको पाइएमा स्वतः बदर हुने र प्रारम्भदेखि नै अमान्य हुने व्यवस्था गरिएको छ। बालबालिकासम्बन्धी ऐन २०७५ मा बालबालिका भन्नाले १८ वर्ष उमेर पूरा नभएको मान्छे भनी परिभाषित गरिएको छ। यो ऐनले बालविवाह तय गर्ने वा बालबालिकासँग विवाह गर्ने गराउने बालबालिकाविरुद्धको कसुर मानेको छ।"
"०४६ मा देश कुन अवस्थामा थियो, आज कहाँ पुग्यो ?","काठमाडौं : ३० वर्षे निरंकुश पञ्चायती व्यवस्थाको अन्त्य भएर २०४६ सालमा नेपालमा प्रजातन्त्रको पुनःस्थापना भयो। बहुदलीय व्यवस्था आयो। नेपालमा बहुदल आएको ३५ वर्ष भयो। २०४८ सालमा आम निर्वाचन भयो। प्रजातन्त्रले टुसा पलाउन थालेको मात्रै थियो। २०५२ सालमा तत्कालीन नेकपा माओवादीले सशस्त्र संघर्ष थाल्यो। राज्य पक्ष र विद्रोही पक्षबीच युद्ध चल्यो। यो सशस्त्र संघर्ष १० वर्षसम्म चल्यो। त्यो अबधिमा जिल्ला सदरमुकाममा मात्रै राज्यको उपस्थिति रह्यो। विकास हुने त कुरै भएन, यो अबधिमा मानवीय र भौतिक क्षति पनि धेरै भयो। २०६२६३ को जनआन्दोलनपछि नै नेपालमा १० वर्षे सशस्त्र द्वन्द्वको अन्त्य भयो। २०६५ जेठ १५ मा नेपालमा संघीय लोकतान्त्रिक गणतन्त्रको घोषणा भयो। २०७२ असोज ३ मा अबरोधकाबीच संविधानसभाबाट नयाँ संविधान जारी भयो। संविधान जारी भएपछि २०७४ र २०७९ गरी दुईवटा निर्वाचन भएका छन्। यसरी २०४६ सालपछि लामो समय मुलुकमा उत्तार चढाव नै धेरै समस्या व्यतित भयो। तर, यो बीचमा ०४७ सालको परिवर्तनपछि नेपाल बन्द अर्थतन्त्रबाट खुला अर्थतन्त्रमा प्रवेश गयो। यसको दस्तावेजीकरण देशको आठौं पञ्चवर्षीय योजनाले गयो। त्यसयता आर्थिक वृद्धिदर औसतमा ४ प्रतिशतमाथि रह्यो भने प्रतिव्यक्ति आयमा पनि बढोत्तरी हुँदै गयो। यो अबधिमा भौतिक विकासको धेरै भएको देख्न सकिन्छ। सेवा प्रवाह, सामाजिक र आर्थिक विकासका क्षेत्रमा प्रगति हुँदै गएको देखिएको छ । सडक कति बन्यो, कति पिच भयो वा चौडा पारियो, पुल कति बने, बिजुली कति उत्पादन र खपत भयो, टेलिफोन, मोबाइल तथा इन्टरनेट सेवा कति जनाले पाए, आवासको सुविधा कति विस्तार भयो, खानेपानी सुविधा कति परिवारमा पुग्यो, भन्ने जस्ता विषयमा एमालेले एउटा अध्ययन गरेको छ। अध्ययन प्रतिवेदनअनुसार २०४७ सालसम्मको अवस्था र २०८० सालसम्मको प्रगतिको तथ्यांकीय रूपमा अध्ययन गरिएको छ। गरिबीको अवस्था २०४८ सालयता चरम गरिबीमा उल्लेख्य सुधार भएको छ। २०५२ सालमा निरपेक्ष गरिबी औसत ४२ प्रतिशत थियो। २०६१ सालमा गरिबी घटेर औसत ३१ प्रतिशतमा र २०६८ सालमा आइपुग्दा २५ प्रतिशतमा झयो। २०६८ सालको उपभोग सर्वेक्षणमा ४० उपभोग्य वस्तुको उपभोगलाई आधार बनाएर गणना गर्ने हो भने २०८० मा गरिबीको दर ३६ प्रतिशत मात्र हुन्छ। तर, २०८० को गरिबीको दर गणनामा नागरिकको उपभोगको स्तर बढेअनुरूप ७२ वटा उपभोग्य वस्तुलाई गरिबीको मापनको आधार बनाइएकाले गरिबी २० प्रतिशत रहेको भनिएको हो। उपभोगको स्तर पुरानै राखिएको भए ३० वर्षमा प्रतिवर्ष १५ प्रतिशत बिन्दुले गरिबी घटेको हुन्थ्यो। नेपालले गरिबी निवारणमा पछिल्लो ३० वर्षमा ऐतिहासिक फड्को मारेको प्रतिवेदन, हालै विश्व बैंकले प्रकाशित गरेको छ। यसले अमेरिकी डलर २१५ भन्दा कम प्रतिव्यक्ति आयलाई चरम गरिबीमा रहने परिभाषा गरेको छ। यस परिभाषाअनुसार ५५ प्रतिशत रहेको चरम गरिबी दर ह्वात् घटाएर नेपालले मात्र ०३७ प्रतिशतमा झारेको छ, जुन दक्षिण एसियाका अन्य कुनै पनि मुलुकले हासिल गर्न नसकेको उपलब्धि हो। भारत, बंगलादेश, श्रीलंका लगायतका मुलुकहरू अझै पनि गरिबी निवारणको चुनौतीसँग जुझिरहेका छन्। विगत करिब तीन दशकमा ग्रामीण तथा सहरी गरिबीको अवस्थामा ठूलो परिवर्तन आएको छ। २०५२ सालमा निरपेक्ष गरिबी औसत ४२ प्रतिशत हुँदा ग्रामीण तथा सहरी क्षेत्रको गरिबी क्रमशः ४३ प्रतिशत र २२ प्रतिशत थियो। २०६१ सालमा गरिबी औसत ३१ प्रतिशत हुँदा ग्रामीण तथा सहरी क्षेत्रको गरिबी क्रमशः ३५ प्रतिशत र १० प्रतिशत रह्यो। २०६८ सालमा गरिबी औसत २५ प्रतिशतमा झर्दा ग्रामीण तथा सहरी क्षेत्रको गरिबी क्रमशः २७ प्रतिशत र १६ प्रतिशत थियो। २०८० सालमा गरिबी २० प्रतिशत हुँदा ग्रामीण तथा सहरी क्षेत्रको गरिबी क्रमशः २५ प्रतिशत र १८ प्रतिशत रह्यो। यसरी तीन दशकमा गरिएका ४ वटा सर्वेक्षणबाट ग्रामीण र सहरी क्षेत्रबीचको गरिबीको फरक (दूरी)क्रमशः २१ प्रतिशत, २५ प्रतिशत,११ प्रतिशत हँुदै ७ प्रतिशतमा झेरको अध्ययन रिपोर्टमा उल्लेख छ। धनी र गरिब बीचको दूरी घट्दै आयको असमानता पछिल्लो वर्षमा घट्दै गएको देखिएको छ। २०५२ सालमा सबैभन्दा गरिब १० प्रतिशत परिवारको आयभन्दा धनी १० प्रतिशतको आय २१ गुणा रहेको थियो। २०६१ सालमा १८ सालमा १८ गुणा र २०८० सालमा आइपुग्दा धनी १० प्रतिशत सर्वेक्षण परिवारको आय गरिब १० प्रतिशतको आयभन्दा ६ गुणा मात्र बढी रहेको पाइएको छ। उपभोगको दृष्टिकोणले पनि धनी र गरिब बीचको दूरी घट्दै गएको छ। जीवनस्तर मापन सर्वेक्षणले देखाएअनुसार २०५२ सालमा समाजको सबैभन्दा तल्लो १० प्रतिशत (गरिब) वर्गको तुलनामा सबैभन्दा माथिल्लो १० प्रतिशत (धनी) वर्गको उपभोग ९ गुणा धेरै थियो। यो अनुपात २०६१ र २०६८ मा क्रमशः १५ र ९ गुणा भयो। २०८० सालमा भने समाजको सबैभन्दा तल्लो १० प्रतिशत गरिब वर्गको भन्दा सबैभन्दा माथिल्लो १० प्रतिशत परिवारको उपभोग साढे ६ गुणा मात्र बढिरहेको छ। यसरी तीन दशक यताका जीवनस्तर मापन सर्वेक्षणले आय र उपभोगको दृष्टिकोणले धनी र गरिब बीचको दूरी घट्दै गएको देखाएका छन्। मध्यमवर्गको विस्तार राष्ट्रिय आय र उपभोगमा निम्न (गरिब) वर्गका परिवारको हिस्सा बढेको भए पनि माथिल्लो (धनी) वर्गको हिस्सा उल्लेख्य रूपमा घटेकाले पछिल्ला वर्षहरूमा मध्यमवर्ग ठूलो हुँदै गएको छ, जुन विकासको एउटा चरण नै हो। २०५२ सालमा आय वर्गका निम्न ४० प्रतिशतदेखि ९० प्रतिशतसम्मका परिवारको राष्ट्रिय आयमा ५० प्रतिशत हिस्सा रहेको थियो। २०८० सालमा यो हिस्सा ५६ प्रतिशत पुगेको छ। २०४७ मा ९ किलोमिटर, २०८१ मा १ लाख १० हजार किमी २०४७ सालमा देशमा जम्मा ९ हजार किमी सडक थियो। २०८१ सालमा यो एक लाख १० हजार किमी पुगेको छ। अर्थात् तीन दशकमा १२ गुणाभन्दा बढीले सडक विस्तार भएको छ। त्यतिखेर २५०० नागरिकमा १ किमी सडक पथ्र्यो, अहिले ३०० नागरिकमा १ किमी सडक छ। जबकि यसै अवधिमा जनसंख्या २ करोडबाट बढेर अहिले ३ करोड पुगिसकेको छ। अहिले सबै जिल्ला सदरमुकाममा सडक पुगेको छ, अधिकांश पालिका सडकबाट जोडिएका छन्, सडक नपुगेका गाउँ विरलै छन्। २०५२ सालसम्ममा २५ प्रतिशत नागरिकले आधा घण्टाको दूरीमा पक्की सडक भेट्थे भने २०८० सालमा ८० प्रतिशत नागरिकले त्यो सुविधा पाएका छन्। सडक पूर्वाधारमा टनेल तथा अग्ला पुलका नयाँ प्रविधि र संरचनाहरू प्रवेश गरेका छन् भने पूर्वपश्चिम जोड्ने चारवटा राजमार्ग सञ्चालनमा आएका छन्। काठेपुल र तुइन लगभग विस्थापित भइसकेका छन्। हवाई पूर्वाधार २०४८ सालयता आन्तरिक र अन्तर्राष्ट्रिय दुवै प्रकारका विमानस्थलको विस्तार भएको छ। आधा दर्जन विमानस्थलमा रात्रिकालीन हवाई सेवा सुचारु भएको छ। दर्जनौं आन्तरिक विमानस्थलका धावनमार्गहरू पक्की भएका छन्। पोखरा र भैरहवामा अन्तर्राष्ट्रिय विमानस्थल सञ्चालनमा आएका छन्। त्रिभुवन अन्तर्राष्ट्रिय विमानस्थलको स्तरोन्नति भएको छ। निजी क्षेत्रको आन्तरिक हवाई सेवा कम्पनी २०४८ सम्म शून्य रहेकामा अहिले नौवटा हवाईजहाज सञ्चालक कम्पनी र एक दर्जन जति हेलिकप्टर सञ्चालक कम्पनीहरूले हवाई सेवा सञ्चालन गरिरहेका छन्। सञ्चार २०४७ सालमा तीन हजार नागरिकको अनुपातमा एउटा टेलिफोन थियो। अहिले औसतमा एउटा नागरिकलाई एकभन्दा बढी टेलिफोन छ। त्यसबेला इन्टरनेट शून्य थियो, अहिले ७५ प्रतिशत नागरिकले यो सुविधा पाएका छन्। २०७८ को जनगणनाअनुसार ७३ प्रतिशत नागरिकसँग मोबाइल, तथा स्मार्ट फोन, ४९ प्रतिशतसँग टेलिभिजन, ३८ प्रतिशतमा इन्टरनेट सुविधा, २७ प्रतिशतसँग मोटरसाइकल, २४ प्रतिशतसँग फ्रिज, र १५ प्रतिशतसँग कम्प्युटर वा ल्यापटप छ। विद्युत्ः २२७ बाट ३४०० मेगावाट २०४७ सालमा जम्मा २२७ मेगावाट विद्युत् उत्पादन हुन्थ्यो। अहिले ३४०० मेगावाट उत्पादन भइरहेको छ। यसै अवधिमा प्रतिव्यक्ति विद्युत् खपत ३४ किलोवाट प्रतिघण्टाबाट बढेर ४०० किलोवाट घण्टा पुगेको छ। यसरी ३३ वर्षमा विद्युत् उत्पादन १५ गुणाले बढेको छ भने उपभोग १० गुणा बढेको छ। विद्युत्मा सुविधा पुगेका परिवार यसै बीचमा १४ प्रतिशतवाट ९७ प्रतिशत पुगेका छन्। पक्की घर : २०५२ मा ११ प्रतिशत, २०८० मा ४० प्रतिशत आवासको सुविधामा उल्लेख्य परिवर्तन भएको छ। २०५२ सालसम्ममा ११ प्रतिशत परिवार मात्र पक्की गारो भएका घरमा बस्ने गरेकामा २०८० सालसम्ममा ५६ प्रतिशत परिवार सिमेन्टको गारो भएका घरमा बस्ने भएका छन्। २०५२ सम्ममा करिब ९० प्रतिशत परिवार फुसको वा कच्ची छाना भएका घरमा बस्ने गरेकोमा अब करिब २० प्रतिशत परिवार मात्र कच्ची छाना भएका घरमा बसेका छन्। पक्की घरमा बस्ने परिवार २०५२ सालसम्ममा ११ प्रतिशत रहेकामा २०८० सालमा ४० प्रतिशत नाघेका छन्। ९४ प्रतिशतमा खानेपानी पहुँच २०५२ सालमा पाइपबाट वितरण गरिएको पानी पिउन पाउने परिवार ३३ प्रतिशत मात्र थिए। त्यसबाट बढेर २०८० सालमा ५२ प्रतिशत पुगेका छन्। अहिले ९५ प्रतिशत परिवारमा आधारभूत पिउने पानीको सुविधा पुगेको छ। शौचालय सुविधा भएका घरहरू २२ प्रतिशतबाट ९४ प्रतिशत पुगेका छन्। वित्त, बैंक तथा वित्तीय संस्था : १२ बटा ११२ मात्रै ३० वर्षमा राजस्व संकलन कुल ग्राहस्थ उत्पादनको ९ प्रतिशतबाट वृद्धि भई १९ प्रतिशत पुगेको अध्ययनमा देखिएको छ । यस अवधिमा देशको विदेशी मुद्रा सञ्चिति ४५ करोड डलरबाट वृद्धि भई १४ अर्ब ९० करोड पुगेको छ। २०४८ सालमा जम्मा १२ वटा बैंक तथा वित्तीय संस्था थिए। तिनका शाखा जम्मा ४४१ थिए। प्रति ४७ हजारभन्दा बढी व्यक्तिमा एक बैंक शाखा पर्दथ्यो। २०८० सालमा ११२ बैंक तथा वित्तीय संस्थाका करिब १२ हजार शाखा कार्यरत छन्। वाणिज्य बैंकका मात्रै शाखा पनि २०८० सम्ममा ५०४९ पुगेका छन् र सबै बैंक तथा वित्तीय संस्थाका शाखा गणना गर्दा प्रति २५ सय व्यक्तिमा एउटा बैंक शाखा पर्न आउँछ। २०५२ सालसम्ममा २१ प्रतिशत नागरिकले आधा घण्टाको दूरीमा बैंक शाखा भेट्थे भने २०८० सालमा ७४ प्रतिशत नागरिकले त्यो सुविधा पाएका छन्। अहिले ७१ प्रतिशत नागरिकको बैंक बचत खाता छ भने २ करोड ६६ लाख खाता मोबाइल बैंकिङमा जोडिएका छन्। ६५ लाख नागरिकका डिम्याट खाता बीमाको दायरामा उल्लेख्य विस्तार भएको छ। १५ वर्ष अघिसम्म पाँच प्रतिशत नागरिकमा मात्र बीमाको पहुँच पुगेकोमा अहिले ३५ प्रतिशत पुगेको छ। धितोपत्र बजारमा आम नागरिकको पहुँच कैयौं गुणा बढेको छ। २० वर्ष अघिसम्म सेयर स्वामित्व हुने नागरिक १ लाख पनि नरहेकोमा अहिले ६५ लाख नागरिकका डिम्याट खाता छन्, अर्थात् त्यति नागरिकका नाममा कुनै न कुनै कम्पनीको सेयर स्वामित्व छ। शिक्षा : छोराछोरी बराबरको हाराहारीमा शिक्षाको स्तर बढ्दै छ। दुई दशक अघि विद्यालय शिक्षामा विद्यार्थी रहने औसत अवधि ४ वर्ष रहेकोमा अहिले ९ वर्ष पुगेको छ। २०४८ सालमा विद्यालय शिक्षामा करिब ४६ लाख विद्यार्थी थिए, अहिले ८५ लाख विद्यार्थी विद्यालय शिक्षामा छन्। २०४८ सालमा उच्च शिक्षातर्फ जम्मा १ लाख विद्यार्थी रहेकोमा अहिले ६ लाख विद्यार्थी अध्ययनरत छन्। माध्यमिक शिक्षामा बाल बालिका बराबर छन्। उच्च शिक्षामा पनि बराबर हुने क्रममा रहेको देखिएको अध्ययन भन्छन्। स्वास्थ्य : औसत आयु ५५ बाट ७२ वर्ष नेपालीको औसत आयु २०४७ सालमा ५५ वर्ष मात्र थियो, २०८० सालमा औसत आयु बढेर ७२ वर्ष पुगेको छ। बाल र मातृ मुत्युदरमा घट्दो २०४७ मा प्रतिएक हजार बालबालिका जन्म हुँदा १३९ जनाको ५ वर्षभन्दा कम उमेरमा मृत्यु हुने गरेकोमा अहिले प्रतिएक हजार बालबालिका जन्म हुँदा २७ जना मात्र मृत्यु हुने गरी बालमृत्युदर घटेको छ। प्रतिकला शिशुलाई जीवित जन्म दिँदा ८५० जना महिलाको मृत्यु हुने गरेकोमा अहिले त्यो १५१ मा झरेको छ। बाल मृत्यु तथा मातृ मृत्युदरमा उल्लेख्य सुधार गरेका कारण नेपाल सम्मानित पनि भएको छ। महिला सशक्तीकरण : ४१ प्रतिशत महिला जनप्रतिनिधि राजनीतिमा महिलाको सहभागिता उल्लेख्य रूपमा बढेको छ। तीन तहका निर्वाचित जनप्रतिनिधिमा करिब ४१ प्रतिशत महिला छन्। त्यसभित्र पनि दलित महिलाको उपस्थिति सम्मानजनक छ। महिला साक्षरतामा उल्लेख्य सुधार भएको छ। २०४८ मा महिला साक्षरता दर २५ प्रतिशत रहेकोमा अहिले ६५ प्रतिशत पुगेको छ। देशले माध्यमिक शिक्षामा लैंगिक समानता हासिल गरेको छ भने उच्च शिक्षामा समानता उन्मुख छ। तीन दशकअघि उच्च शिक्षामा महिलाको उपस्थिति १० देखि १५ प्रतिशत मात्र थियो। सम्पत्तिमाथिको अधिकारमा उत्साहप्रद महिलाको सम्पत्तिमाथिको अधिकारमा भएको प्रगति उत्साहप्रद छ। २०५८ सालको कृषि गणनामा कुल कृषक परिवारमध्ये ८ प्रतिशत परिवारमा मात्र महिलाको स्वामित्वमा जमिन रहेकोमा २०६८ सालको गणनाबाट १९ प्रतिशतमा महिलाहरूको स्वामित्वमा जमिन रहेको देखाएको थियो। २०७८ को जन गणनाले भने करिब २४ प्रतिशत महिलाको नाममा जमिन रहेको देखाएको छ, जबकि तीन दशकअघि यो ५ प्रतिशत पनि थिएन। सार्वजनिक सेवामा महिलाको प्रवेशलाई आरक्षण गरिएपश्चात् निजामती सेवामा महिला उपस्थिति झण्डै ५ गुणा बढेको छ, यद्यपि अहिले पनि सरकारी सेवामा एक चौथाइ मात्र महिला कर्मचारी छन्। राजकीय मात्र नभएर गैरसरकारी क्षेत्रमा समेत कमसेकम एकतिहाइ उपस्थिति सुनिश्चित गरिएका कारण नीति निर्माणमा महिलाको भूमिका बढ्दो छ। सहकारी व्यवस्थापनमा अहिले ४० प्रतिशतभन्दा बढी महिला छन् भने निजी तथा सामुदायिक संस्थामा महिला नेतृत्व उल्लेख्य रूपमा बढेको छ। सामाजिक सुरक्षा २०५१ सालमा ज्येष्ठ नागरिक भत्ताको प्रबन्ध सुरु गरेयता क्रमशः सामाजिक सुरक्षाको दायरा फराकिलो हुँदै गएको छ। २०६१ सालदेखि सुरक्षित मातृत्वका क्षेत्रमा र महिलाको सम्पत्तिमा स्वामित्व बढाउने विषयमा उल्लेखनीय कामहरू भएका थिए। २०६६ सालमा बाल संरक्षण अनुदानको रूपमा बालबालिका भत्ताको सुरुवात २०७५ सालदेखि बजेटमार्फत सत्तरी वर्ष माथिका सबै ज्येष्ठ नागरिकको १ लाखसम्मको बीमांक रकमको स्वास्थ्य बिमा शुल्क सरकारले व्यहोर्ने व्यवस्था गरिएको। यो प्रावधानबाट झन्डै १० लाख ज्येष्ठ नागरिकहरू लाभान्वित भएका छन् । २०७५ देखि असंगठित क्षेत्रका किसान, श्रमिक तथा स्वरोजगारीमा रहेका व्यक्तिहरूलाई समेत क्रमशः सामाजिक सुरक्षाको दायरामा ल्याउन थालिएको छ। राष्ट्रपति महिला उत्थान कार्यक्रममार्फत २०७५ देखि ग्रामीण तथा दुर्गम क्षेत्रका जोखिममा परेका गर्भवती तथा सुत्केरी महिलाको निःशुल्क आपत्कालीन उद्धार गर्न एयर एम्बुलेन्सको व्यवस्था भइरहेका छन्। गरिब नागरिकको आवासको हकलाई सम्मान गर्न जनता आवास कार्यक्रम लागू गरिएकोमा २०७६ सालदेखि सुरक्षित आवास कार्यक्रम थप गरी देशभरिका करिब ५ लाख फुसका छाना हटाउन प्रति परिवार ५० हजार सहयोग गर्ने र सहुलियत दरमा काठ उपलब्ध गराउने व्यवस्था भएको छ। विपद् पछिको पुनर्निर्माणसमेत गरी आवास कार्यक्रमअन्तर्गत ३ लाख भन्दा बढी घर बनिसकेका छन्। स्वास्थ्य वीमा कार्यक्रमलाई देशव्यापी बनाइएको छ। तीन वर्ष भन्दा कम अवधिमा देशका अधिकांश जिल्लामा स्वास्थ्य बीमा सेवा पुगेको छ भने करिब ८० लाख व्यक्तिहरू यसबाट लाभान्वित भइसकेका छन्। योगदानमा आधारित सामाजिक सुरक्षा प्रणालीको विस्तार हुँदैछ। सामाजिक सुरक्षा कोषमा २० हजार रोजगारदाता संलग्न छन्, योगदानकर्ता करिब २१ लाख पुगेका छन्। मानव विकास : ०४ बाट ०६ शिक्षा तथा स्वास्थ्य स्थितिमा भएको प्रगतिका कारण मानव विकास सूचकांक २०४८ मा ०४ रहेकोमा २०७८ मा ०६० पुगेको छ। यो सूचकांक ०५५ भन्दामाथि रहेमा मध्यमस्तरीय मानव विकास भएको देशमा गणना हुन्छ। यसरी तीन दशकमा देश निम्नस्तरको मानव विकास भएको राष्ट्रबाट मध्यमस्तरको मानव विकास भएको राष्ट्रमा उक्लिएको छ। दक्षिण एसियाका अन्य देशको तुलनामा नेपाल मानव विकासको परिसूचकमा धेरै पछाडि छैन। बहुआयामिक गरिबीमा पछिल्ला दशकमा धेरै सुधार भएको छ। स्वास्थ्य (पोषण र बाल मृत्युदर), शिक्षा (विद्यालयमा विद्यार्थी उपस्थिति र अध्ययनको अवधि) तथा जीवनस्तर (पिउने पानी, बिजुली, आवास, पकाउने इन्धन, सवारीका साधन आदि) का परिसूचकका आधारमा २०७९ मा गरिएका गणना अनुसार नेपालको बहुआयामिक गरिबी सूचकांक ००८५ थियो, जुन दक्षिण एसियाली औसत ००९४ भन्दा राम्रो हो। कृषि कृषिमा उच्चगतिमा यान्त्रीकरण भइरहेको छ। २०४८ सालमा कृषिमा ट्र्याक्टर प्रयोग गर्ने परिवार १ प्रतिशत रहेकामा २०६८ सालमा २२ प्रतिशत र २०७८ सालमा ४० प्रतिशत पुगेका छन्। थ्रेसर प्रयोग गर्ने कृषक परिवार ३ प्रतिशतबाट बढेर २०७८ सालसम्म आइपुग्दा २८ प्रतिशत पुगेका छन्। ३० वर्षको अवधिमा धानको उत्पादन ३३ लाख मेट्रिक टनबाट बढेर ५९ लाख मेट्रिक टन पुगेको छ। तीन दशकमा वन क्षेत्रको विस्तार ५० प्रतिशतले बढेको छ। तर, उत्पादक र दीगो उपयोग गर्न नसकिएको पनि एमालेले गरेको तुलनात्मक अध्ययनमा छ। सेवा क्षेत्रको विस्तार पर्यटन, व्यापार, सञ्चार माध्यम, यातायात सेवा, वित्त, तथा गैरसरकारी तथा सहकारी क्षेत्रको विस्तार २०४८ यता ठूलो परिमाणमा वृद्धि भएको छ। २०४७ सालसम्म वार्षिक साढे लाख पर्यटकले नेपाल भ्रमण गर्थे, अहिले १२ लाख पर्यटकले नेपाल भ्रमण गर्छन्। २०४७ सालसम्म जम्मा १ लाख ४३ हजार सवारी साधन दर्तामा रहेकोमा अहिले झन्डै ४० लाख सवारी साधन दर्तामा छन्। २०४७ सालसम्म २२० वटा गैसस रहेकामा लोकतान्त्रिक राजनीतिक प्रणालीको विकाससँगै यो संख्या बढेर अहिले ५० हजारभन्दा माथि पुगेको छ, जसले सामाजिक आर्थिक रूपान्तरणमा महत्वपूर्ण भूमिका निर्वाह गरेको छ। यही राजनीतिक प्रणालीको विरासतमा सञ्चार माध्यमले पनि फड्को मारेको छ। त्यसैले अहिले १०० भन्दा बढी नेपाली टेलिभिजन च्यानल, ३०० भन्दा बढी एफएम रेडियो तथा हजारौंको संख्यामा पत्रपत्रिकाहरू सञ्चार सेवामा रहन सकेका छन्। आधारभूत सुविधामा पहुँच आधारभूत सुविधामा पहुँच पुगेका परिवारको अनुपात बढ्दै छ। २०५२ साल सम्ममा २५ प्रतिशत नागरिक आधा घण्टाको दूरीमा पक्की सडकको सुविधा पाउने गरेकोमा २०८० सालमा ८० प्रतिशत नागरिकले त्यो सुविधा पाएका छन्। २०५२ साल सम्ममा ४५ प्रतिशत नागरिकले आधा घण्टाको दुरीमा स्वास्थ्य केन्द्रको सेवा पाउँथे भने २०८० सालमा ७१ प्रतिशत नागरिकले त्यो सुविधा पाएका छन्। २०५२ साल सम्ममा २४ प्रतिशत नागरिकले आधा घण्टाको दूरीमा बजार केन्द्र पाउँथे भने २०८० सालमा ७३ प्रतिशत नागरिकले त्यो सुविधा पाएका छन्।"
"आर्टको सम्पूर्णता, चित्रकला","काठमाडौं : उनी सानैदेखि चित्र बनाउन रुचि राख्थे। पढाइ र पेसाले आर्किटेक्ट भए पनि चित्र कोर्न सौखिन थिए। बाल्यकालबाट नै चित्र बनाउन लागिसकेका उनी मनका भावनालाई चित्रमा उतार्नमा पोख्त छन्। उनका हरेक चित्र सरल र भावनात्मक हुन्छन्। त्यसैले उनी चित्रकलाका माध्यमबाट भावनालाई ताजा बनाउन लागिपरिरहेका छन्। उनी अर्थात् रोमन चौधरी। जो चित्रकलाकाले सबैमा खुसी छरिरहेका छन्। हुन त उनी सन् २०१८ देखि नै व्यावसायिक यात्रामा लागिसकेका थिए। तर, चित्रकलाको यात्रा भने अलि फरक छ। कसरी सुरु भयो चित्रकला ? सन् २०१८ तिर उनी सोसल मिडियाबाट आफूले बनाएका चित्रहरू बेच्थे। एक वर्ष नपुग्दै लकडाउनले उनले व्यापारमा मन्दी छायो। कोरोनाले सबै ठप्प भएको बेला उनको व्यापारमात्रै चल्ने त कुरै थिएन, त्यसैले उनले केही समय चित्र बनाउने काम मात्रै गरिरहे। र, जब कोरोनापश्चात् सबै कुरा विस्तारै पहिलाकै स्वरूपमा आउन थाल्यो, उनले पनि आफूमा भएको कलालाई विस्तारित गर्दै दुई वर्षअघि चित्रकला नाम राखेर चित्रकलाको सुरुवात गरे। जहाँबाट उनी चित्रका माध्यमबाट भावनालाई प्रकट गर्दै आइरहेका छन्। रोमन दिउँसो पढ्न जान्थे। बिहान बेलुकी समय निकालेर चित्र कोर्थे, उनको कलाले बिना नाम नै बजारमा छुटै ठाउँ ओगटेको थियो। बजारको माहोल र प्रोफेसनली तरिकाले सुरु गर्ने उनले चित्रकला स्थापना गरे। रोमन आफैं चित्र कोर्छन्, चित्रको भाव निकाल्छन् र त्यसैमा रंग रंग्याउँछन्। उनले कोरेका चित्रहरूमा विज्ञान र चित्रकलाको समि श्रण हुन्छ। जुन हेर्दा वास्तविक फोटोभन्दा सुन्दर पनि देखिन्छन्। सायद यसमा उनको पढाइ आर्किटेक्टले समेत साथ दियो। आर्किटेक्ट भनेको विज्ञान र चित्रकलाको समिश्रण हो उनले भने, चित्र बनाउन इन्ट्रेस्ट भएकोले सुरुमा फाइन आर्ट पढुँ कि जस्तो लागेको थियो तर फाइन आर्ट भनेको पेन्टिङमा मात्रै सीमित हुने र आर्किटेक्ट बनेको आर्टलाई एउटा म्यासिभ फर्ममा लैजान मिल्ने भएर मैले आर्किटेक्ट चुज गरेको हो। र मैले मेरो रुचिको क्षेत्र र पढाइलाई मिलाएर चित्रकला बनाएको हो। रोमनका अनुसार चित्रकला स्थापना पूर्व पनि उनको टिम थियो, तर भौतिक रूपमा टिम बनिसकेको थिएन। चित्रकलाको स्थापना भएसँगै चित्रकलाको टिम बन्यो। उनी भन्छन्, अहिले जुन अफिसियल इन्स्टाग्राम पेज छ चित्रकलाको त्यो मेरो रोमन आट्र्स भनेर थियो। र मैले पछि त्यसलाई नै चित्रकलामा कन्भर्ट गरेर यसलाई सबैलाई अप्सनल दिनुपर्छ भनेर काम गरिरहेको हो। यसरी चित्र कलाको स्थापना भएको हो।  चित्रकलाको स्पेसलिटी अरूको भन्दा छुट्टै छ। छुट्टाछुट्टै फोटो कम्बाइन गरेर बनाउनु नै यसको स्पेसलिटी हो। जस्तै कसैको बुवा बित्नु भएको छ र बुवासँगको फोटो छैन भने त्यो चित्रकलाले कम्बाइन गरेर बनाइदिने गर्छ। जुन एकदमै गाह्रो कुरा हो। हामी एउटा सानो नागरिकताको फोटोको टुक्रो लिएर त्यहाँबाट जोइन गरेर पेन्टिङ गरेर बनाउने गर्छौं। जसको सुरुवात मैले मेरो साथीको जन्मदिनमा उनी र उनका बुवाको सँगै भएको फोटो पेन्टिङ गरेर दिएको थिएँ उनले भने, र त्यो भिडियो सामाजिक सञ्जालमा समेत राखँे, जसले निकै प्रशंसासमेत पाएकोथियो। त्यसपछि चित्रकलाको यात्रा निरन्तर जारी रहेको छ।  हाल रोमनले चित्रकलासँगै, चित्रकला एकेडेमी सञ्चालन गरिरहेका छन्, त्यहाँ उनी चित्र बनाउने, क्लास दिने तथा नयाँ मानिसहरूलाई सिकाउँदै आइरहेका छन्। र यससँगै आर्ट ग्यालरीसमेत रहेको उनको भनाइ छ। उनी भन्छन्, हामीले अहिले एकेडेमी पनि रन गर्छौं। त्यहाँ क्लास अहिले पनि भइरहेको छ। म नयाँ मान्छेहरूलाई आर्ट गर्न सिकाउँछु र चित्रकला आर्ट ग्यालरी पनि छ जुन ठमेलमा छ। त्यहाँबाट हामीले कमर्सियल्ली पेन्टिङ पनि बेच्छौं। र आर्टिस्टहरूको आर्ट कलेक्ट गरेर एक्जिबिसन गर्ने आर्टहरू प्रमोट गर्ने काम पनि त्यहाँबाट गर्छौं, यसैगरी अहिले हामी रिसेन्टली क्याफे पनि खोलिरहेको छौं। नेपालमा हाल आर्टहरूलाई प्रमोट हुने खालको कुनै त्यस्तो खालको कुनै कल्चर त छैन, तर बाहिरको देशमा जस्तै आर्ट प्रमोट गर्ने कल्चर आफूहरूले पनि निर्माण गर्न लागेको उनको भनाइ रहेको छ। उनी भन्छन्, नेपालमा आर्ट प्रमोट कल्चर त खासै छैन तर बाहिर देशहरूमा कस्तो हुन्छ भने आर्ट एउटा एक्सप्रेसन गर्ने तरिका हो, त्यसैले एक्सप्रेस गर्ने एउटा मिडियम भएकाले हामीहरूले यो कल्चर निर्माण गर्न लागिरहेका छौं। मानिसहरू आर्टमा आफ्नो भावना भेट्ने र भावना मानिसको बेसिक निस्डमा पर्ने हुँदा आर्ट कल्चर जरुरी रहको रोमनको भनाइ छ। गाँस, बाँस, कपास मानिसको आधारभूत आवश्यकता भएको जस्तै भावना पनि आधारभूत आवश्यकता हो, मानिसमा भएको भावनालाई कसैले कुनै पनि हालतमा मार्न सक्दैन। जुन मेन्टल हेल्थसँगसमेत जोडिएको हुन्छ। त्यसैले अहिलेको समयमा आर्ट पनि बेसिक निड रहेको छ। र त्यही आवश्यकतालाई परिपूर्ति गर्न हामीले आर्ट क्याफे सुरु गरेका छौं। जहाँ तपाईं त्यहाँ गएर एउटा कफी अर्डर गरेर बस्न सक्नुहुन्छ र त्यहाँ भएका क्यानभासमा आफ्नो भावना पोख्दै चित्र बनाउन र एक्सप्रेस गर्नै सकिनेछ।  नेपाल कला र संस्कृतिमा एकदमै धनी देश हो। तर यहाँ चित्रकला वा पेन्टिङको मार्केट ठूलो छैन। जहाँ एउटा आर्ट कम्पनीले एकदमै म्यासिभली ग्रो गर्न सकियोस्। नेपालका आर्किटेक्ट, आर्टिस्टहरू एकदमै राम्रा छन् तर आर्ट गरेर सस्टेन गर्ने वातावरण बनिसकेको छैन। त्यसैले चित्रकलाले नेपाली कला विदेशमा चिनाउन आर्ट (चित्रकला) इन्डिया भनेर सुरुवात समेत गरिसकेको रोमन बताउँछन्। हाल हामी चित्रकला इन्डियाको रिसर्चको फेजमा पनि छौं। हामीले त्यहाँको आर्ट मार्केटको सेन्टिमेन्टल बुझेर त्यसको निड्सबारे अध्ययन गरिरहेका छौं। र हामीले चित्रकलालाई भारतमा मात्रै नभई ग्लोबल्ली नै पुयाउने भिजन लिएका छौं।  आर्टिस्टहरू आफैंमा कलाले भरिपूर्ण हुन्छन्, त्यसैले आर्टिस्टहरूले इन् हाउसमा भन्दा बाहिर रहेर काम गर्नुपर्ने भएकाले चित्रकलाका आर्टिस्टहरू बाहिरबाटै काम गर्ने गरेको उनको भनाइ छ। भन्छन्, आर्टिस्टहरू एउटा कोठामा मात्रै बसेर काम गर्न सक्दैनन्, आर्ट भनेको खुलेर गर्ने कुरा हो, त्यसैले हाम्रा अरू सबै टिम इन् हाउस काम गरे पनि हामीले आर्टिस्टलाई चाहिँ फ्रि गरेर काम गर्न दिन्छौं। यस्तै चित्रकलाले विभिन्न होटलहरूमा पेन्टिङ र आर्ट गर्ने गरिरहेका छन्। उनीहरूले हालसम्म १ सय २० वटा पेन्टिङ स्टोरीहरू दिइसकेका छन्। किन चिनिन्छ चित्रकला ? चित्रकलाले छुट्टाछुट्टै फोटोहरू कोल्याब गरेर एउटा राम्रो आर्ट बनाउँछ र त्यसकै लागि चित्रकला चिनिन्छ। नेपालमा धेरै चित्रकला गर्ने मान्छेहरू छन््। तर चित्रकलाको विशेष विशेषताका कारण चित्रकला चिनिएको हो। जहाँ छुट्टाछुट्टै फोटोहरू कम्बाइन गर्दा कुनै फोटो घाममा खिचिएको र कुनै फोटो लाइट नभएको ठाउँमा हुन्छ, त्यसलाई कम्बाइन गरेर एउटै फ्रेममा लैजान गाह्रो हुन्छ। लाइटको टोन, सानोसानो स्टेप्सहरू सबै फरक हुन्छ छुट्टाछुट्टै फोटो कम्बाइन गर्न एकदमै गाह्रो हुन्छ र त्यो हामीले एकदमै राम्रोसँग गरिरहेका छौं र सबै मान्छे सबै क्लाइन्टहरू खुसी हुनुहुन्छ र हामीसँग सामाजिक सञ्जालहरूमा पनि इमोसनल भिडियोहरू पठाइरहनु भएको हुन्छ। र चित्रकला चिनिएको छ।"
"छहारीमुनि कफीको बोट, किसानलाई २० को नोट","काभ्रे : महाभारत गाउँपालिकाले छहारीको मुनि कफीको बोट, किसानलाई २० रुपैयाँको नोट अभियान सुरु गरेको छ। किसानहरूलाई कफी खेतीतर्फ आकर्षित गर्न र स्वदेशमै कफी खेतीको विस्तार गर्न गाउँपालिकाले एक बोट कफीको बिरुवा रोपेबापत २० रुपैयाँ दिने अभियान सुरु गरेको हो। यो अभियान गत आर्थिक वर्षदेखि सुरु भएपछि किसान पनि कफी खेतीतर्फ हौसिएका छन्। महाभारत गाउँपालिकाले ५ वडालाई कफी पकेट क्षेत्र घोषणा गरेको छ। वडा नं ५ मा धेरै कफी उत्पादन हुन्छ। २,३ र ४ वडा कफी खेतीका लागि प्रचुर सम्भावनाका रूपमा लिइएका छन्। त्यसैकारण स्थानीय सरकारले एक बोट कफीको बिरुवा रोप्ने किसानका लागि २० रुपैयाँ अनुदान दिने निर्णय गरिएको गाउँपालिका अध्यक्ष कान्छालाल जिम्बाले जानकारी दिए। उनले किसानलाई प्रत्यक्ष फाइदा पुग्ने र अनुदानको नाममा बिचौलिया पाखा लाग्ने भएकाले पालिकाले यस्तो अभियान सञ्चालन गरेको जानकारी दिए। नारा अनुसार कृषि शाखाले छहारीको मुनि कफीको बोट किसानलाई २० रुपैयाँको नोटअन्तर्गत प्रमाणित गरिएका किसानहरूलाई अनुदान रकम दिने गरिएको छ, अध्यक्ष लामाले भने, किसानको घरमा पुगेर कृषि प्राबिधिकले बोट रोपेको प्रमाणित गरेर पालिकामा अनुदान माग गर्नुपर्ने छ। बागमती प्रदेश सरकारले एक वडा एक उत्पादन कार्यक्रम अघि सारेपछि जिल्लाको महाभारत गाउँपालिकाले कृषकलाई कफी प्रशोधन प्रविधि तालिम सुरुवात गरेको छ। बागमती प्रदेश कृषि तथा पशुपन्छी विकास मन्त्रालयको सहयोगमा कृषि विकास कार्यालय धुलिखेलको सहयोग तथा महाभारत साना किसान कृषि सहकारी संस्था लिमिटेडको समन्वयमा समुदायमा आधारित एक वडा एक उत्पादन कार्यक्रमअन्तर्गत किसानलाई तालिम दिइएको हो। मंगलबार तालिम समापनमा बोल्दै बागमती प्रदेशसभा सदस्य रत्न प्रसाद ढकालले किसानहरूले गर्दै आएको कृषि उत्पादनमा थप विकास गर्दै लैजाने उद्देश्यले प्रदेश सरकारले एक वडा एक उत्पादन कार्यक्रमलाई अगाडि सारेको बताए। कृषि विकास कार्यालय काभ्रेका प्रमुख कुलप्रसाद दवाडीले महाभारत गाउँपालिकामा समुदायमा आधारित एक वडा एक उत्पादन कार्यक्रम सञ्चालन सुरु भएसँगै यस वर्ष किसानहरूले गर्दै आएको कफी उत्पादनको क्षेत्रमा उत्पादन गुणस्तर र उत्पादकत्व वृद्धिका लागि कफी प्रशोधन प्रविधि तालिम प्रदान गरेको बताए। जिल्लाको डाँडापारिको महाभारत गाउँपालिकामा कफी उत्पादनको योजना सम्झौता गरेर काम गरिसकेको र खानीखोला गाउँपालिकामा सम्झौता गर्ने चरणमा रहेको दवाडीले बताए। महाभारत गाउँपालिकाले तीन वर्षदेखि वार्षिक ११ लाख कफीको बिरुवा वितरण गरी उत्पादनमा सहयोग गर्दै आएको छ। कफी खेती विस्तार गर्न गाउँपालिका र प्रदेश सरकारसँगको साझेदारी कार्यक्रमअन्तर्गत क्षेत्र विकास गर्न बिरुवा रोप्ने, प्रविधि हस्तान्तरण र सिँचाइका लागि आवश्यक सहयोग गर्ने काम जिल्ला कृषि विकास कार्यालयले सुरु गरेका छन्। केन्द्रीय कफी उत्पादक सहकारी संघका अध्यक्ष तुलसीराज धितालले काभ्रे डाँडापारि क्षेत्र महाभारत गाउँपालिका र खानीखोला गाउँपालिका कफी उत्पादनको लागि उपयुक्त भएको बताए। नेपालमा ५८ जिल्लामा कफी उत्पादन हुने गरेकोमा गत वर्ष काभ्रेको कफी राम्रो गुणस्तरको उत्पादन भएको धितालले बताए। ५ का वडा अध्यक्ष विजय राना मगरले किसानहरूको चाहनाअनुसार कफी उत्पादनको कामलाई अभियानकै रूपमा अगाडि बढाएकोमा त्यसमा सिँचाइको आवश्यकता भएको र यहाँको कफीको अन्तर्राष्ट्रिय बजारमा माग बढ्दै गएको बताए। मलेसियामा रोजगार गरेर फर्केका विजय थोकरले आफूले अब नेपालमै बसेर कफी खेती गर्ने सोच बनाएको बताए। गत वर्ष ६ लाखको कफी सिधै जापानबाट लिन घरमै आइइपुगेपछि उनी खेती बिस्तार गर्ने योजनामा छन्। १८ रोपनी जग्गामा सबै कफी मात्र रोप्ने योजनाअनुसार यो वर्ष ५ सय बिरुवा रोप्ने उनले सुनाए। अर्का किसान जेनिशा लामाले मकै खेतीभन्दा कफी खेती राम्रो भएका कारण धेरैले कफी लगाउन सरुवात गरेको बताइन्। स्थानीय सरकारदेखि प्रदेश सरकारसम्मले अब कफी खेती गर्ने किसानलाई सहयोग गर्न थाले पछि सबै जग्गाहरूमा कफी खेती गर्ने सोच बनाएको उनले बताइन्। प्रदेश सरकार र स्थानीय सरकारले कफी खेती गर्ने किसानहरूको लागि एक वडा एक उत्पादनलाई जोड दिएपछि किसानहरू अन्य खेतीभन्दा कफी खेतीतर्फ आकर्षित हुन थालेका छन्। महाभारतको कफी गुणस्तरीय भएकाले पछिल्लो समय सबैजसो किसान अरू खेती छोडेर कफीमा नै केन्द्रित हुँदै छन्। महाभारत गाउँपालिकाको समन्वय र महाभारत साना किसान कृषि सहकारी संस्थाको सहयोगमा ९० जना किसानलाई तिन दिने कफी उत्पादन र प्रशोधन प्रविधि तालिम प्रदान गरिएको छ। महाभारत साना किसान कृषि सहकारी संस्थाका अध्यक्ष हस्तबहादुर दर्लामीले यहाँको किसानहरूले बिगतमा थोरै कफी बिक्री गरे पनि यो बर्ष कफी उत्पादनमा वृद्धि भएको बताए। प्रदेश सरकार र स्थानीय सरकारले यहाँको उत्पादनलाई मध्यनजर गरेर गरिएका लगानी पछिको लागि दिगो हुने दर्लामीले बताए। यस वर्ष किसान समूहमार्फत स्थानीय सरकारले ५० हजार कफीको बिरुवा वितरण गर्ने र गरिरहेको खेतीलाई प्रविधिमैत्री बनाएर गुणस्तर कफी उत्पादनमा जोड दिने काम भईरहेको छ। त्यसका लागि किसानलाई पलपर मेसिन, सुकाउनका लागि त्रिपाल वितरण र कफीमा देखिने रोगको समस्या समाधानका लागि बेलाबेलामा तालिम दिने काम गरिरहेको गाउँपालिकाले जनाएको छ। यस वर्ष सो वडामा प्रदेश सरकारको ३० लाख रुपैयाँ, गाउँपालिका र किसानको १०१० लाख गरी ५० लाख लागत साझेदारीमा कफी प्रशोधनमा प्रविधिको प्रयोग र सामग्री वितरणको काम भइरहेको जिल्ला कृषि विकास कार्यालय काभ्रेले जनाएको छ।"
"कहीँ क्षमताभन्दा बढी, कहीँ जेल खाली खाली","काठमाडौं : कारागार भन्नासाथ तपाईं हाम्रो मानसपटलमा झ्याप्प कैद हुने दृश्य हो, अग्लाअग्ला पर्खाल उठाइएको, कुचुमुच्च परेको संरचना भएको, अँध्यारा कोठा भएको भवन। जहाँ एउटै कोठामा दर्जनौं व्यक्तिहरू बस्न बाध्य छन्। होहल्ला, झैझगडा, हल्लाखल्ला भएको भद्रगोल बसाइ भएको आश्रयस्थल। नेपालका कारागार सुविधासम्पन्न छैनन्। अझ धेरैजसो कारागारमा त क्षमताभन्दा करिब दोब्बर अवस्थामा कैदीबन्दी र थुनुवाहरू रहेका छन्। मुद्दाको सिलसिलामा प्रहरी हिरासतमा रहेका थुनुवाहरूको यकिन संख्या त कसैलाई पनि थाहा छैन। देशभरका अधिकांश कारागारमा अत्यधिक कैदीबन्दी भइरहँदा केही कारागारहरू भने खाली खाली छन्। क्षमताअनुसारका कैदीबन्दी पनि छैनन्। कतैको कारागारमा अत्यधिक संख्या त कतै कारागार नै खाली खाली ? आखिर यस्तो अवस्था किन आयो ? कारागारमा केका आधारमा कैदीबन्दी राख्ने तथा स्थानान्तरण गर्ने गरिन्छ ?  २९,४३५ जना कैदीबन्दी, १,५११ जना विदेशी नागरिक कारागार व्यवस्थापन विभागको तथ्यांकअनुसार सबैभन्दा देशभर भएका कारागारहरूमा अहिले २९,४३५ जना कैदीबन्दी र थुनुवा रहेका छन्। जसमा महिलाको संख्या १,६३० र पुरुषको संख्या २७,८०५ रहेको छ। यसमध्ये पनि १८,१८९ जना कैदीबन्दी र ११,२४६ जना थुनुवा रहेका छन्। यीमध्ये १,५११ जना विदेशी नागरिक नेपाली जेलमा रहेका छन्। आमाबुवा कारागारमा गएपछि उनीहरूसंग आ िश्रत ८१ जना बालबालिका पनि कारागारमै रहेका छन्। १,३५९ जना बालबालिका सुधारगृहमा रहेका छन्। सबैभन्दा बढी कैदीबन्दी काठमाडौंको सुन्धारामा रहेको जगन्नाथदेवल कारागार कार्यालयमा रहेका छन्। कारागार व्यवस्थापन विभागले हरेक महिना प्रकाशित गर्ने मास्केवारीमा दिइएको तथ्यांकअनुसार, जगन्नाथ देवल कारागारमा खास क्षमता २,००० जनाको मात्रै हो। तर यहाँ अहिले ३,६५६ जना बन्दी तथा थुनुवा रहेका छन्। यस्तै सुनसरीको झुम्कामा रहेको कारागारमा १,२०० जनालाई मात्रै राख्न सकिन्छ तर विभिन्न कारणले उक्त कारागारमा १,८०४ जना राखिएको छ। क्षमताभन्दा ६०४ जना बढी संख्यामा कैदीबन्दीहरू रहेका छन्। झापा कारागारको क्षमता ९०० रहेको छ। तर यहाँ पनि अत्यधिक संख्यामा १,६२५ जना कैदीबन्दी राखिएका छन्। पर्सा कारागारमा ८०० जना कैदीबन्दी राख्न मिल्छ, तर यहाँ १,३२५ जना राखिएका छन्। देशभर भएका सबै कारागारमा क्षमताभन्दा बढी संख्यामा कैदीबन्दी राखिएको छ भन्ने हैन। कतिपय यस्ता कारागार छन् जहाँ क्षमताअनुसारको संख्यामा कैदीबन्दी राखिएका छैनन। मुगु जिल्लामा ३० जना राख्न सक्ने क्षमता भएको कारागार निर्माण भएको छ, तर त्यहाँ एक जना पनि कैदी तथा थुनुवा छैनन्। यस्तै, हुम्लाको कारागारमा २५ जना अट्छन्। तर त्यहा ८ जना मात्रै कैदीबन्दी रहेका छन्। मनाङ कारागारको क्षमता ३५ जना हो तर त्यहाँ ९ जना मात्रै कैदीबन्दी रहेका छन्। यसरी कहीँका कारागारमा अत्यधिक संख्या त कहीँ खाली खाली कारागार किन भएका होलान्। कारागार व्यवस्थापन विभागका प्रवक्ता कल्पना घिमिरे नेपालका अनुसार नेपालमा ७३ जिल्लामा ७५ वटा कारागार रहेका छन्। पुरानो संरचनाअनुसार कारागारको क्षमता १७ हजार रहेको छ। भक्तपुर, पूर्वी रुकुम, नवलपुर, बारा गरी चार वटा जिल्लामा अहिलेसम्म कारागार बनेको छैन। केही जिल्लामा सुविधा सम्पन्न कारागार भवन बन्ने प्रक्रियामा छ। मोरङ, नुवाकोटलगायतका ठाउँमा नयाँ भवन बनिसकेको पनि छ। पछिल्लो समय केही जिल्लाहरूमा नयाँ कारागार पनि बनिरहेको छ। नयाँ बनिसकेका र प्रयोगमा आएका कारागार सँगै अहिले सबै कारागारको क्षमता योसँगै २०,४९२ जनाको क्षमता रहेको छ। कुन कारागारमा लैजाने भन्ने निर्धारण कसरी गरिन्छ त ? प्रवक्ता कल्पना घिमिरे भन्छिन्, अदालतले आदेश गरेर कैद निर्धारण गरेर पठाएको अवस्थामा मात्रै कैदी तथा थुनुवालाई कारागारमा राख्ने गरिन्छ। हरेक जिल्लामा रहेका अदालतले मुद्दा फैसला भएपछि सोही जिल्लामा रहेको कारागारमा पठाउने आदेश दिएको हुन्छ। यहीअनुसार नै कारागार निर्धारण गरिन्छ।  जेल स्थानान्तरण केका आधारमा गरिन्छ ? कारागार व्यवस्थापन विभागका महानिर्देशक नारायणप्रसाद भट्टराईका अनुसार काठमाडौंको जगन्नाथदेवललाई बिरामी जेल भन्ने गरिन्छ जहाँ, उनीहरूको लागि छुट्टै अस्पताल पनि रहेको छ। सेन्ट्रल जेल अस्पताल भन्ने यही रहेको छ। देशभरका कैदीबन्दी बिरामी भएको अवस्थामा यही कारागार कार्यालयमा ल्याएर उपचार गर्ने गरिएको छ। कैदीबन्दीको स्थानान्तरणका लागि विभिन्न चार वटा कारणहरू रहेको महानिर्देशक भट्टराई बताउँछन्। कुनै पनि जिल्लाको कारागारमा राखिएको व्यक्ति बिरामी भयो र थप उपचारको लागि अन्यन्त्र जान पर्ने अवस्था आयो भने अस्पताल भएको जिल्लामा रहेका कारागारमा सरुवा गर्ने गर्छौं। यसका लागि कैदीको निवेदन र डाक्टरको रिफर कागज हेरेर सरुवा गर्छौं। कहिलेकाही कारागारमा रहेका कैदीबन्दी बीच नै झैझगडा, ग्याङफाइट र विवाद हुने गर्छ यस्तो अवस्थामा त्यहाँको शान्ति सुरक्षालाई ध्यानमा राखेर उनीहरूको सरुवा गर्ने गरिन्छ। यसका लागि त्यहाँका प्रजिअले नै, सरुवा गर्नुपयो भनेर सिफारिस गर्ने गर्छन्। तेस्रो कारणमा घरपायक सरुवा भन्ने हुन्छ। अदालतबाट मुद्दा फैसला भइसकेर सजाय निर्धारण भइसकेका कैदीहरूको अवस्थामा घरपायक सरुवा गर्ने गरिन्छ। उनीहरूको आफन्त भेटघाट गर्न आउने तथा व्यावहारिक अवस्था हेरेर पनि केहीलाई सरुवा गर्ने गरिन्छ। तर सबै कैदीबन्दीलाई घरपायक कारागारमा भने पठाउन सक्ने अवस्था छैन। कहिलेकाहीँ धेरै ठाउँमा मुद्दा चलिरहेका कैदीबन्दीलाई अदालतले नै माग गरेको अवस्थामा कैदी स्थानान्तरण हुने गर्छन्।  कैदीबन्दीको स्थान निर्धारण कसरी हुन्छ ? कैदीबन्दी स्थानान्तरण गर्ने अनेका कारण भए पनि कैदीहरू कहाँ रहने भन्ने विषय उनीहरू कुन ठाउँमा अपराध गर्दा समातिएका हुन् ? कुन ठाउँको कसुर रहेको छ ? सोही ठाउँमा मुद्दा चल्ने र त्यहीको कारागारमा पठाउने गरिन्छ। जस्तै इलामको व्यक्ति चितवनमा आएर अपराध गयो र ऊविरुद्ध मुद्दा चलेर अदालतले कारागार पठाएको अवस्थामा उसलाई चितवन कारागार नै पठाइने गरिन्छ। उसलाई अवस्थाअनुसार अन्य ठाउँमा पनि सरुवा गर्न सकिन्छ। अदालतले सजाय निर्धारण गरेर कारागार पठाएका व्यक्ति कैदीबन्दी हुन् भने कसुर प्रमाणित नभई, मुद्दा फैसला नभर्ई पुर्पक्षका लागी कारागार पठाइएका व्यक्ति थुनुवा हुन्। मुद्दा चलिरहँदा अदालत लगिराख्नुपर्ने भएकाले थुनुवाको सरुवा प्रायः हँुदैन। कैदीहरूको भने सरुवा गर्न सकिन्छ। कैदीको आशय र उसको आफन्तको मागअनुसार सरुवा गर्ने गरिन्छ। अत्यधिक संख्याबाट कम संख्या भएकोमा स्थानान्तरण किन गरिँदैन ? कारागार व्यवस्थापन विभागका महानिर्देशक नारायणप्रसाद भट्टराईका अनुसार, प्रायः हिमाली जिल्लामा रहेका कारागारहरूमा क्षमताअनुसार कैदीबन्दी छैनन्। हिमाली जिल्लामा लैजान, ल्याउन पनि आर्थिक र व्यावहारिक रूपमा पनि महँगो पर्ने गर्छ। सामान्यतः काठमाडौंमा बढी भयो भनेर मुगु, जुम्ला, डोल्पा सरुवा गर्ने प्रचलन छैन। त्यहाँका कारागारहरू स साना र कम क्षमताका भएका कारण त्यहीका मानिस बसून् भन्ने हाम्रो मान्यता हो। चितवनको मानिसलाई मुगु पठाउन व्यावहारिक रूपमा न्यायोचित देखिँदैन। देशैभरका कारागार जहाँ बसे पनि सरकारबाट पाउने सेवासुविधा तथा रासन भत्ता एउटै हो। तर मुगुमा कसुर गरेको व्यक्तिलाई जनकपुर पठाउने र सुनसरीको कैदीबन्दीलाई कालीकोट पठाउने प्राक्टिस अलि व्यावहारिक नहुने भएर प्रचलनमा नल्याएको महानिर्देशक भट्टराईले बताए। हिमाली जिल्ला र विकट ठाउँबाहेक सजिलैसँग पुयाउन सकिने ठाउँमा कैदीबन्दी सरुवा गर्ने गरिन्छ। काठमाडौंकोलाई नुवाकोट, धादिङलगायतका जिल्लामा सार्ने पनि गरिन्छ।"
प्राधिकरणका एमडी शाक्य र निवर्तमान एमडी घिसिङ पुगे सर्वोच्च,"काठमाडौं : नेपाल विद्युत् प्राधिकरणका कार्यकारी निर्देशक हितेन्द्रदेव शाक्य र निवर्तमान कार्यकारी निर्देशक कुलमान घिसिङ सर्वोच्च अदालत पुगेका छन्। शाक्य र घिसिङ दुवै नै सरकारको निर्णय विरुद्धको मुद्दामा न्यायको माग गर्दै सर्वोच्च पुगेका हुन्। शाक्य २०७७ सालमा नै दर्ता भएर एकपटक पनि सुनुवाइ नभएको मुद्दा टुंग्याउन आग्रह गर्दै सर्वोच्च पुगेको प्राधिकरण स्रोत बताउँछ। उनले आफूले न्याय नपाएको बताउँदै आएका छन्। तत्कालीन कार्यकारी निर्देशक घिसिङको ४ वर्षे कार्यकाल सकिएपछि रिक्त रहेको पदमा २०७७ सालमा सरकारले शाक्यलाई नियुक्त गरेको थियो। तर, कार्यकालको ६ महिना नै नपुग्दै शाक्यलाई हटाएर घिसिङलाई प्राधिकरणको कार्यकारी निर्देशक बनाइएको थियो। सरकारको उक्त निर्णयको विरुद्ध शाक्यले सर्वोच्चमा रिट हालेका थिए। शाक्यको उक्त मुद्दामा ४२ महिनासम्म (३२ पटक) पेसी सर्दै गयो तर, सुनुवाइ हुन सकेन। शाक्यको प्राधिकरणमा कार्यकारीको अघिल्लो कार्यकालको अवधि यही माघमा सकिएको छ। सोही मुद्दामा सुनुवाइ गर्दै किनारा लगाउनेसम्बन्धी निवेदन दर्ता गर्न शाक्य सर्वोच्च पुगेका हुन्। बुधबार अदालतको कार्यलय अवधि सकिएका कारण उनको निवेदन दर्ता भने हुन सकेन। शाक्यलाई यही चैत ११ गते सरकारले पुनः प्राधिकरणको कार्यकारी निर्देशकमा नियुक्त गरेको छ। यता, प्राधिकरणको कार्यकारी निर्देशक रहेका घिसिङको कार्यकाल यही साउनमा सकिनै लाग्दा सरकारले उनलाई पदबाट हटायो। सरकारको यसै निर्णयलाई बदर गर्न माग गर्दै घिसिङ बुधबार सर्वोच्च पुगेका हुन्। उनको मुद्दा पनि कार्यलय अवधि सकिएका कारणले दर्ता हुन सकेन। बिहीबार कुलमानको मुद्दा सर्वोच्चमा दर्ता हुनेछ। कुलमान हटाउनुका सरकारका १० कारण नेपाल सरकार मन्त्रिपरिषद्ले नेपाल विद्युत् प्राधिकरणका कार्यकारी निर्देशक कुलमान घिसिङलाई पदमुक्त गर्नुपर्ने १० कारण प्रस्तुत गरेको छ। सरकारको उक्त निर्णयका पछाडि प्रशासनिक, कानुनी, नीतिनियम उल्लंघन, तथा कार्यसम्पादनसम्बन्धी गम्भीर कारणहरू रहेको उल्लेख गरेको छ। कार्यसम्पादन मूल्यांकन प्रतिवेदन समयमै नबुझाउनु, नेपालभारत ऊर्जा आदानप्रदान सम्झौतामा अधिकारविहीन हस्ताक्षर, नेपाल सरकारको निर्देशन अवज्ञा गर्दै विद्युत् खरिद सम्झौता, ऊर्जामन्त्री र सचिवको अनुपस्थितिमा अनधिकृत निर्णय, डेडिकेटेड फिडर तथा ट्रंक लाइन ग्राहकहरूको बक्यौता रकम असुल नगर्नु, अनधिकृत रूपमा विदेश भ्रमण तथा बिदा लिने प्रवृत्ति, सञ्चारमाध्यममा गोप्य दस्तावेज सार्वजनिक गर्नु, विद्युत् प्राधिकरणभित्र गुटबन्दी सिर्जना गर्नु र संघीय संसद् र नेपाल सरकारविरुद्ध सार्वजनिक अभिव्यक्ति दिनुलाई लिएको छ। कुलमानलाई हटाएको विरोधमा संसद् पनि अवरुद्ध विपक्षी दलको अवरोधपछि बुधबारको प्रतिनिधिसभाको बैठक स्थगित भएको छ। प्राधिकरणका निवर्तमान कार्यकारी निर्देशक कुलमान घिसिङलाई बर्खास्त गर्ने सरकारको निर्णयको विरोध गर्दै विपक्षी दलहरूले संसद् अवरुद्ध पारेका थिए। विपक्षी दलले यस विषयमा प्रधानमन्त्री केपी शर्मा ओलीको जवाफ मागेका छन्। नेकपा माओवादी केन्द्रका सांसद शक्ति बस्नेतले कुलमानलाई बर्खास्त गर्ने सरकारको निर्णय फिर्ता लिन माग गरे। उनले कुलमानलाई स्पष्टीकरण सोधेर सरकारले नौटंकी रचेको बताए। विपक्षीको निरन्तरको अवरोधले संसद् बुधबार केहीबेरका लागि स्थगित गरिएको थियो। दोस्रोपटक बसेको बैठकमा पनि विपक्षी दलले अवरोध गरेपछि सभामुख देवराज घिमिरेले बिहीबारसम्मका लागि संसद् बैठक स्थगित भएको घोषणा गरे। यसअघि राष्ट्रियसभा बैठक विपक्षी दलको अवरोधका कारण स्थगित भएको थियो।"
रोङ गाउँपालिकामा गुरु किसान,"इलाम : इलामको रोङ गाउँपालिकाले गुरु किसान घोषणा गरेको छ। गाउँपालिकाले बुधबार रोङ गाउँपालिका ५ मा आयोजित समारोहमा गुरु किसान घोषणा गरिएको हो। गाउँपालिका भित्रका करिब पाँच हजार किसानबाट गुरु किसान छनौट गरिएको गाउँपालिकाले जनाएको छ। बुधबार गाउँपालिका ५ मा स्थापना भएको कृषि प्रशोधन उद्योगको उद्घाटनसँगै छनौट भएका एक सय २१ गुरु किसानलाई गाउँपालिकाले मागमा आधारित सेवाटेवा प्रदान गर्ने गाउँपालिका अध्यक्ष मणीकुमार स्याङ्बो (सुवास) ले जानकारी दिए। गाउँपालिका भित्र रहेका करिब चार हजार पाँच सय किसानमध्ये पहिलो चरणमा एक सय २१ किसान छनौट गरिएको गाउँपालिकाले जानकारी दिएको छ। कृषि तथा पशुपन्छी विकासमन्त्री रामप्रसाद अधिकारी तथा कोशी प्रदेश उद्योग कृषि तथा सहकारी विकासमन्त्री खगेन सिँग लिम्बु र गाउँपालिका अध्यक्षले गुरु किसान घोषणा तथा कृषि प्रशोधन उद्योगको उद्घाटन गरे। कृषि पेशालाई सम्मानित पेशाका रूपमा विकास गर्न र उत्पादनमा प्रतिस्पर्धा गराउन गुरु किसान छनौट गरिएको हो। गुरु किसान परिचयपत्र वितरणसमेत गरिएको छ। गाउँपालिका भित्रका ६ वटै वडाका किसान छनौट गरेर वडास्तरीय अभिमुखीकरण समेत प्रदान गरिएको छ। पालिका छनौट भएका गुरु किसान ले स्थानीय कृषि प्राविधिकका रूपमा समेत अन्य कृषकलाई सहयोग गर्ने छन्। पालिकाले प्रत्येक वर्ष गुरु कृषक थप गर्दै लैजाने लक्ष लिएको गाउँपालिका अध्यक्ष मणीकुमार स्याङबो (सुवास)ले जानकारी दिए। उनले अनुसार गुरु किसान व्यवस्थापन कार्यविधि २०८० जारी भएको छ। गाउँपालिकाका कम्तीमा तीन सय गुरु किसान प्रबद्र्धन गर्ने लक्ष रहेको जनाइएको छ। उत्पादन, प्रशोधन र बजारको तीन खम्बे रणनीति समेत बनाएको छ। संघीय सरकार अन्तर्गत योजना आयोगको पाँच करोड विशेष अनुदानबाट तीनवटा उद्योग स्थापना गर्न लागिएको छ। सबैभन्दा पहिला स्थापना भएको कृषि प्रशोधन उद्योगको बुधबार नै उद्घाटन गरिएको हो। अन्य दुईवटा उद्योग निर्माणाधिन अवस्थामा रहेका छन्। संघीय सरकारको अनुदानबाट करिव ७० लाख लागतमा कृषि प्रशोधन उद्योगको भवन निर्माण गरिएको छ। त्यस्तै करिव ४० लाख लागतमा औजार खरिद गरिएको गाउँपालिकाका लेखा अधिकृत मनिस भट्टराईले जानकारी दिए। यहाँका व्यावसायिक र निश्चित मापदण्ड पूरा गर्ने किसानहरूबाट गुरु किसान छनौट गरिएको हो। गाउँपालिकामा विशेष गरेर अलैंची, चिया, कफी, अदुवा, सुपारी, बेसार, सुन्तला उत्पादन हुन्छ। गाउँपालिकाले रोङ गुन्द्रुक, रोङ मह, रोङ बेसार, रोङ तिते करेला ब्राण्डिङ गरेर बजारीकरण गरिरहेको छ। त्यस्तै गाउँपालिकाले सिस्नोको चिया समेत उत्पादन गर्दै आएको गुरु कृषक राम आचार्यले जानकारी दिए। गुरु कृषक सोम अर्यालले गाउँगाउँमा पुगेर कृक्षको अवस्था अध्यायन पछि गुरु किसान छनौट गरेको बताए। कृषक राम आचार्यले रोङ पालिकाले कृषि क्रान्ति गरेको बताए। गुरु किसानका लागि संघीय सरकाले १५ लाख सहकार्य गरेको छ भने बाकी सबै खर्च गाउँ पालिकाले व्यहोरेको छ। रोङ गाउँपालिकाको भौगोलिक परिवेश, प्राकृतिक स्रोत एवं बजारको पहुँचले उपलब्ध गराएको अवसर र किसानहरूको अन्तर्निहित क्षमतालाई विकास गर्दै आधनिक कृषि प्रविधिहरूको उपयोगगरी व्यावसायिक कृषिको माध्यमबाट दिगो आर्थिकविृद्धि तथा खाद्य सुरक्षातका लागि नेपालमै पहिलोपटक कृषि गुरु नामक योजना अघि सारेको पालिकाले जनाएको छ। रोङ गाउँपालिकाका अध्यक्ष मनि कुमार स्याङ्बो भन्छन् कृषि भूमिको अवैज्ञानिक प्रयोग, निर्वाहमुखी कृषि प्रणाली र गैर कृषि क्षेत्रको तुलनामा कृषि क्षेत्रको न्यून आम्दानीको कारण कृषि क्षेत्र आकर्षक र सम्मानित हुन सकेको छैन हामी यो कार्यक्रममार्फत वास्तविक किसानको अवस्था परिवर्तनको प्रयासमा लागेका छौं। रोङ गाउँपालिका भित्र रहेका कृषकहरू मध्येबाट नै उत्कृष्ट ज्ञान, सीप, दक्षता नेतृत्वहासिल गरेका गुरु किसान तयार गर्न कार्यविधि निर्माण गरेको अध्यक्ष स्याङ्बोले बताए। पालिका अध्यक्ष स्याङ्बो भन्छन् सानो सानो प्रयास गरिरहेका छौ, किसानको जीवन स्तर कसरी माथि उठाउँन सक्छौं भनेर प्रयास गरिरहेका छौ। गुरु किसान कार्यक्रम यसैको निरन्तरता भएको बताए। गुरु किसान कार्यक्रमले रोङ गाउँपालिकाका परि श्रमी र समर्पित किसानहरू मध्येबाट गुरु कृषक छनौट गरी कृषि तथा पशुपालनसम्बन्धी अन्य किसानहरूलाई ज्ञान सिप क्षमता विकासमा योगदान गर्ने जनशक्ति को विकास गर्ने लक्ष राखेको छ। गुरु किसान हुन योग्य किसानको छनौट गरेपछि कृषि सामग्री, तालिम, कृषि उपकरण लगायतको क्षत्रमा सहजीकरण गर्ने अध्यक्ष स्याङ्बोले बताए।उनले भने गुरु किसान योग्य र उदाहरणीय भए पछि अरू कृषकहरूलाई आफ्नो योग्यता, क्षमता र अनुभवबाट उदाहरणीय बनाउन सहयोग गर्ने छन्। कार्यक्रमले गुरु किसानहरूको नेतृत्वमा अन्य कृषकहरूमा खाद्यबाली, तरकारी, उच्च मूल्य बाली, लगायत पशुपालनको क्षेत्रमा व्यवासायिक क्षमता विकास गर्ने लक्ष राखेको छ। कार्यक्रमले गुरु किसानलाई व्यावहारकि र अनुभवले खारिएको अघोषित प्राविधिकका रूपमा विकास गर्ने लक्ष समेत राखेको छ। अध्यक्ष स्याङ्बोले भने, किसानको उत्पादन, परिमाण, गुणस्तर र निरन्तर उत्पादनजस्ता कुरामा एकरूपता ल्याउन गुरु किसान कार्यविधिलाई कार्यपालिकाले स्वीकृत गरेको छ। उनीहरूलाई लोगो र परिचयपत्र वितरण गरिने गाउँपालिकाले जनाएको छ। उनले भने, गुरु किसानलाई पालिकको हरेक कार्यक्रमममा आसनग्रहण हुन्छ, सम्मान हुन्छ। गाउँपालिकाले गुरु किसानमार्फत उत्पादकत्वमा प्रतिस्पर्धा गराउन खोजेको छ। रोङ गाउँपालिकाको कुल १५६ दशमलव ०२ वर्ग किलोमिटर क्षेत्रमध्ये ४९ दशमलव ६२ वर्ग किलोमिटर जमिन खेती योग्य रहेको छ। पालिकको तथ्यांकअनुसार पालिकाभरीमा अलैची २० मेट्रिक टन, धान ३५० मेट्रिक टन, मकै १५० मेट्रिक टन, सुन्तोला १६० मेट्रिक टन, सुपारी ३५ मेट्रिक टन, अदुवा १५ मेट्रिक टन, केरा १०० मेट्रिक टन, आलु १८० मेट्रिक टन र इस्कुस ५०० मेट्रिक टन उत्पादन हुने गरेको छ। यसबाहेक तोरी, बेसार, सिस्नु, खुर्सानी, च्याउ, कुरिलो, मुला, काक्रो, टमाटर, तिते करेला, कुरिलोलगायतका बालि किसानले लगाउने गरेको पालिकाको कृषि शाखाले जनाएको छ। रोङ गाउँपालिकामा उत्पादन भएको कृषिउपज स्थानीय बजार जोरककलश, हर्कटे, झापाको चारआली, बिर्तामोड, काँकरभिट्टा, इटहरीदेखि भारतको सिलिगुडीसम्म पुग्ने गरेको गुरु कृषक राम आचार्यले बताए। रोङ गाउँपालिकाका ८० प्रतिशत नागरिक कृषि पेशामा आवद्र्ध भएको एक तथ्यांकले देखाएको छ। अध्यक्ष स्याङ्बो भन्छन् हामी तिनै किसानको दिगो विकासका लागि काम गरिरहेका छौ। पशुनस्ल सुधारमा किसानसँग साझेदारी रोङ गाउँपालिकाले गाई, बाख्रा र बंगुरको नस्ल सुधार गर्नका लागि कृतिम गर्भधानका लागि कृषकलाई ५० प्रतिशत अनुदान प्रदान गर्ने गरेको छ। ८० देखि ९० प्रतिशतसम्म बाच्छि जन्मने सेक्सड सिमेन (विर्य)को मूल्य ३ हजार पर्छ। पशुपन्छी तथा मत्स्य विकास शाखाका पशु सेवा प्राविधिक राकेशकुमार राउतका अनुसार सो रकमको आधा अथवा एक हजार ५ सय रोङ गाउँपालिकाले व्यहोर्छ भने आधा रकम किसानले व्यहोर्ने गरेका छन्। सिमेन(विर्य) बाहेक प्राविधिक खर्च बापत किसानले ७ सय प्राविधिक खर्च व्यहोर्ने व्यवस्था छ। गत आर्थिक वर्षमा पालिकको लागत सहयोगमा २ हजार ५९३ वटा गाई, बाख्रा र बंगुरमा कृतिम गर्भधारण गराएको राउतले बताए। रोङ गाउँपालिकामा ३१ वटा दुग्ध संकलन केन्द्र मार्फत दैनिक ८ हजार लिटर दुग्ध संकलन हुने गरेको छ। दुग्ध उत्पादन वृद्धि गर्ने योजना सहित कृतिम गर्भधारणमा अनुदानको प्रवन्ध गरेको गाउँपालिकाले जनाएको छ। यस वर्ष देखि किसानका लागत सहभागिता घटाउने तयारी गरेको पालिकाले जनाएको छ।"
सत्यनिरुपण र बेपत्ता छानविन आयोगले छिट्टै पूर्णता पाउँछन् : देउवा,"काठमाडौं : शान्ति सम्झौताअनुसार द्वन्द्वकालका पीडितहरूलाई न्याय दिलाउने विषयमा नेपाली कांग्रेस पहिलेदेखि प्रतिवद्ध रहिआएको बताएका छन्। बिहीबार काठमाडौंमा आयोजित संक्रमणकालीन न्यायसम्बन्धी अन्तर्क्रिया कार्यक्रममा बोल्दै कांग्रेस सभापति देउवाले पीडितलाई न्याय दिने विषयमा राजनीतिक दलमा कुनै मतभेद नभएको बताएका हुन्। देउवाले वर्तमान सरकार शान्ति प्रक्रियाका बाँकी काम पूरा गर्न अगाडि बढेको बताए। 'पीडितलाई न्याय दिने विषयमा हामीमा कुनै मतभेद छैन। वर्तमान सरकार शान्ति सम्झौताका बाँकी काम पूरा गर्न अगाडि बढिरहेको छ,'उनले भने,'संक्रमणकालीन न्यायका लागि सरकारले भर्खरै सत्य निरुपण मेलमिलाप तथा बेपत्ता पारिएका व्यक्तिको छानविनका लागि आयोग गठनका लागि सिफारिस समिति गठन गरिसकेको छ। अब छिट्टै आयोगहरूले पूर्णता पाउनेछन्। ' उनले आयोगले शान्ति सम्झौताका मर्मअनुसार सशस्त्र द्वन्द्वका क्रममा भएका मानव अधिकार उल्लंघनका घटनामा सत्यतथ्य अनुसन्धान गरेर न्याय दिलाउने विश्वास व्यक्त गरे। सभापति देउवाले सङ्क्रमणकालीन न्यायका विषयलाई नेपालले आफ्नै घरभित्रबाट समाधान गरेर विश्वका लागि उदाहरणीय बन्न सक्नुपर्ने धारणा राखे। उहाले सक्रमणकालीन न्यायसम्बन्धी आयोगको पदाधिकारिको नियुक्तिका लागि सिफारिस समिति गठन गरिसकेको भन्दै आयोगले शान्ति सम्झौंताका मर्म अनुसार सशस्त्र द्वन्द्वका क्रममा भएका मानव अधिकार उल्लंघनका विषयमा सत्य अनुसन्धान सुरु गरेर न्याय दिलाउने विश्वास व्यक्त गर्नुभयो ।"
"कुलमान बर्खास्तीको लफडा : राष्ट्रिय सभामा विपक्षी दलको अवरोध, बैठक स्थगित","काठमाडौं : राष्ट्रिय सभा बैठक स्थगित भएको छ। नेपाल विद्युत प्राधिकरणका कार्यकारी निर्देशक कुलमान घिसिङलाई हटाएको विषयलाई लिएर विपक्षी दलहरूले अवरोध गरेपछि बैठक स्थगित भएको हो। त्यसपछि राष्ट्रिय सभा अध्यक्ष नारायणप्रसाद दाहालले राष्ट्रिय सभा सदस्य बेदुराम भुसाललाई बोल्न समय दिएका थिए। भुसालले संसदमा प्रधानमन्त्रीले जवाफ दिनुपर्छ भन्ने मागको सुनुवाइ नभएकाले विरोध गर्नुपरेको बताए । कुलमानलाई हटाउने निर्णय मन्त्रिपरिषद्को भएकाले प्रधानमन्त्रीले नै यस विषयमा जवाफ दिनुपर्ने उनको भनाइ छ । उनले संसद्मा उठेको विषयलाई प्रधानमन्त्रीले गम्भिर रुपमा नलिएको आरोप लगाए। विपक्षी दलले अवरोध गरेपछि राष्ट्रिय सभा सदस्य कृष्णप्रसाद सिटौलाले बोल्न पाउनुपर्ने माग गरे। त्यसपछि बोल्नका लागि समय पाएका सिटौलाले सरकारले ल्याएको अध्यादेशको प्रतिस्थापन विधेयक पारित गर्न राष्ट्रिय सभाका सबै सदस्य गम्भीर हुनुपर्ने बताए । उनले विपक्षी दलले विधेयकलाई पारित गर्ने समय क्रस गर्न खोजेको देखिएको जिकिर गरे। राष्ट्रिय सभा अध्यक्ष दाहालले विधेयक अघि बढाउनुपर्ने भएकाले बसेर सदन सञ्चालनका लागि सहयोग गर्न आग्रह गरे। तर, विपक्षी दलले विरोध कायमै राखेपछि उनले एक घण्टाका लागि बैठक स्थगित गरे। सोही विषयलाई लिएर बुधबारको बैठकमा पनि विपक्षी दलहरूले अवरोध जनाएपछि बैठक स्थगित भएको थियो।"
शान्ति प्रक्रियाका बाँकी काम टुंग्याउने विषयमा राजनीतिक दलहरूबीच विमति हुँदैन : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले शान्ति प्रक्रियाका बाँकी काम टुंग्याउने विषयमा राजनीतिक दलहरूबीच विमति नहुने बताएका छन् । बिहीबार संक्रमणकालीन न्यायसम्बन्धी अन्तर्क्रिया कार्यक्रममा बोल्दै अध्यक्ष प्रचण्डले शान्ति सम्झौताका विषयमा विगतका दिनमा पनि राजनीतिक दलबीच तिक्तता नभएको र आगामी दिनमा पनि नहुने विश्वास व्यक्त गरेका हुन्। 'पीडितहरूलाई सम्बोधन गर्ने कुरालाई उच्च प्राथमिकतामा राख्नुपर्छ भन्ने कुरामा राजनीतिक तहमा विवाद भएन। राजनीतिक दलहरूमा अहिले पनि विवाद छन्। प्रमुख दलहरू कोही सत्तापक्षमा छौं कोही विपक्षीमा छौं। विगतमा पनि तमाम विवाद भएपनि शान्ति प्रक्रिया टुंगोमा पुर्याउने विषयमा कहिले पनि विवाद भएन। हुँदैन पनि ' उनले टीआरसी विधेयक ढिलै पारित भएपनि राजनीतिक कारणले भने ढिलाइ नभएको दावी गरे। टीआरसी विधेयक पारित भइसकेको र आयोग गठनका लागि पनि सिफारिस समिति गठन भइसकेको बताउँदै पीडितहरूको न्याय दिने प्रक्रियालाई उच्च प्राथमिकतामा राखेर काम गर्नुपर्ने बताए। उनले शान्ति प्रक्रियाको जटिल विषयलाई टुंगोमा पुर्याउन धेरै जोखम मोलेको बताउँदै शान्ति प्रक्रियालाई सफलतापूर्वक अघि बढाउन आफ्नो पार्टी विभाजनबाट गुज्रेपनि गुर्ज्रोस भनेर जोखिम मोलेको बताए। उनले शान्ति प्रक्रियाका बाँकी कामलाई निष्कर्षमा पुर्याउन सबै एकजुट हुनुपर्ने बताए। नेपालको शान्ति प्रक्रिया आफैमा मौलिक रहेको उनको भनाइ छ।
"थप ४ घण्टा विद्युत् दिन भारत तयार, अब लोडसेडिङ नहुने","काठमाडौं : भारतबाट थप विद्युत् आपूर्ति हुने भएको छ। ऊर्जा जलस्रोत तथा सिंचाई मन्त्री दीपक खड्का र परराष्ट्रमन्त्री आरजु राणाको कूटनीतिक पहलमा भारतले थप ४ घण्टा विद्युत् दिने सहमति गरेको हो। इण्डियन इनर्जी एक्सजेञ्जबाट थप ६०० मेगावाट विद्युत् दिने स्वीकृत भएको ऊर्जा मन्त्रालयले जानकारी दिएको छ। उक्त विद्युत् ढल्केवरमुजफ्फरपुर प्रसारण लाइनबाट नेपालमा आउने भएको छ। हालः भारतले जुन ३० सम्मका लागि इण्डियन इनर्जी एक्सचेञ्जबाट सोलार आवरमा १ हजार ४ मेगावाट विद्युत् उपलब्ध गराउँदै आएको थियो। भारतले मध्यरातदेखि विहान ४ बजे, विहान ६ बजेदेखि साँझ ५ बजे र राति ११ बजेदेखि १२ बजेसम्म विद्युत् दिने सहमति जनाएको हो। टनकपुरमहेन्द्रनगर प्रसारण लाइनबाट थप ५४ मेगावाट विजुली आयात गर्न सकिने बताइएको छ। ऊर्जामन्त्री खड्काको अनुरोध र परराष्ट्र मन्त्री राणाको कूटनीतिक पहलपछि भारतले थप विद्युत् दिने सहमति जनाएको हो। नेपालमा सुख्खा याममा हुने विद्युत् समस्या समाधानका लागि सरकारले भारतसँग थप विद्युत् माग गरेको थियो। ऊर्जामन्त्री खड्काले भारतले थप विद्युत् उपलब्ध गराउनु सबैका लागि खुसीको कुरा भएको बताए। 'नेपाली जनतालाई २४सै घण्टा विद्युत् दिन सरकार प्रतिबद्ध छ। लोडसेडिङ हुने हल्लामात्र हो। हल्लाको पछि कोही पनि नलागौं,' उनले भने। नेपाल विद्युत् प्राधिकरणमा नयाँ कार्यकारी निर्देशक हितेन्द्र देव शाक्यको नियुक्तिसँगै लोडसेडिङ हुने हल्ला चलेको थियो। तर, भारत सरकारले हाल: उपलब्ध गराउँदै आएको विद्युतका अतिरिक्त ६ सय मेगावाट विद्युत दिने स्वीकृति प्रदान गरेसँगै लोडसेडिङ हुने खतरा टरेको हो।"
प्रतिनिधिसभा बैठक सर्यो,"काठमाडौं : बिहान ११ बजेका लागि बस्ने भनिएको प्रतिनिधिसभा बैठक दिउँसो २ बजे बस्ने भएको छ। संसदमा कुलमान घिसिङ बर्खास्तीको विषयलाई लिएर विपक्षी दलहरूले अवरोध जारी राख्ने बताएपछि निर्धारित समयमा बैठक बस्न नसकेको हो। विशेष कारणले निर्धारित समयमा बस्न नसक्ने भएपछि संसद सचिवालयले बैठक बस्ने समय परिवर्तन भएको सूचना प्रकाशित गरेको छ। सूचनामा भनिएको छ बिहीबार बिहान ११:०० बजे बस्ने गरी निर्धारण भएको प्रतिनिधि सभाको बैठक विशेष कारणले निर्धारित समयमा बस्न नसक्ने भएकोले प्रतिनिधि सभा नियमावली, २०७९ को नियम ६ को उपनियम (२) को प्रतिबन्धात्मक वाक्यांश बमोजिम सम्माननीय सभामुखले सभाको बैठक आजै दिनको २:०० बजे बस्ने गरी निर्धारण गर्नुभएको व्यहोरा माननीय सदस्यहरुको जानकारीको लागि यो सूचना प्रकाशित गरिएको छ ।' सरकारले नेपाल विद्युत प्राधिकरणका कार्यकारी प्रमुख कुलमान घिसिङलाई बर्खास्त गरेपछि विपक्षी दलहरूले सदन र सडकबाट विरोध जनाएका छन्। उनीहरूले घिसिङलाई बर्खास्त गर्नुपर्ने कारणको जवाफ प्रधानमन्त्रीसँग माग गरेका छन्। जवाफ नआएसम्म संसद चल्न नदिने विपक्षी दलहरूको अडान छ। घिसिङ बर्खास्तीको विषयलाई लिएर विपक्षी दलहरूले अवरोध जनाएपछि आजको राष्ट्रिय सभा पनि एक घण्टाका लागि स्थगित भएको छ।"
"नेपाली जनताले द्वन्द्वका घाउलाई बिर्सन चाहेका छन्, पीडितलाई न्याय दिनुपर्छ : प्रधानमन्त्री ओली","जनयुद्धलाई उत्सव मनाउने वा सार्वजनिक बिदा दिएर मनाउन खोज्ने कुराहरु गरिरहन आवश्यक छैन । यस्ता कुराहरुले पीडितलाई झन् पीडित बनाउन सक्छ। काठमाडौं : प्रधानमन्त्री केपी शर्मा ओलीले नेपाली जनताले द्वन्द्वका घाउलाई बिर्सन चाहेको बताएका छन्। जवाफदेहीता निगरानी समिति र द्वन्द्धपीडित सङ्गठनहरुद्वारा आज आयोजित संक्रमणकालीन न्यायसम्बन्धी राष्ट्रिय सम्मेलनमा सम्बोधन गर्दै प्रधानमन्त्री ओलीले हिंसाको बाटो छोडिसकेकाले अब पीडितलाई न्याय दिनुपर्ने बताएका हुन्। उनले जनयुद्धलाई अहिले पनि उत्सव मनाउने वा सार्वजनिक बिदा दिएर मनाउन खोज्ने कुराहरु गरिरहन आवश्यक नभएको बताए। सबै नेपाली जनता द्वन्द्वका घाउलाई बिर्सन चाहन्छन् । हिंसाको बाटो हामीले छोडिसकेका छौँ । अब उप्रान्त त्यस्ता काम नहोउन्, पीडितलाई न्याय दिन सकौँ । अठार वर्षसम्म शान्ति प्रक्रियाले पूर्णता प्राप्त नगर्दा हामीलाई अन्तराष्ट्रियस्तरमा मुख देखाउन लाज लाग्ने स्थिति भएको छ, त्यसकारण अब हामी काम पूरा गर्न गम्भीर हुनुपर्छ । गम्भीर मानव अधिकारको उलङ्घन गर्नेलाई कारवाही हुन्छ ।, प्रधानमन्त्री ओलीले भने, जनयुद्धलाई अहिले पनि उत्सव मनाउने वा सार्वजनिक बिदा दिएर मनाउन खोज्ने कुराहरु गरिरहन आवश्यक छैन । यस्ता कुराहरुले पीडितलाई झन् पीडित बनाउन सक्छ । उनले संक्रमणकालीन न्यायसम्बन्धी दुई आयोगका कामलाई सफल बनाउन सरकारका तर्फबाट आवश्यक सबै सहजीकरण हुने प्रतिबद्धता व्यक्त गरे ।उनले पीडितलाई न्याय र परिपूरण दिन सरकार सक्रिय रहने विश्वास दिलाउँदै विगतमा भएको अनावश्यक र अनुचित हिंसालाई अब उप्रान्त यस्तो नहुने सुनिश्चिता गर्दै शान्ति प्रक्रियालाई निष्कर्षमा लान संक्रमणकालीन न्यायसम्बन्धी कानुनलाई संसद्बाट सहमतिमा पारित गराइएको स्मरण गराए । संसद्बाट सत्य निरुपण तथा मेलमिलाप आयोग र बेपत्ता पारिएका व्यक्तिको छानबिन आयोगसम्बन्धी कानुन बनेपछि ती आयोगका पदाधिकारी नियुक्तिका लागि यसअघि गठित सिफारिस समितिमा सहमति नभई त्यस समितिको अवधि सकिएपछि सरकारले प्रमुख दलको परामर्श फेरि अर्को सिफारिस समिति गठन गरेको छ । प्रधानमन्त्री ओलीले संक्रमणकालीन न्यायलाई टुङ्गोमा लान अन्तर्राष्ट्रिय समुदायको सहयोग र साथ प्राप्त भइरहनुपर्नेमा जोड दिँदै यस प्रक्रियालाई मौलिक तरिकाले समाधान निकाल्न नेपालले प्रयास गरिरहेको बताए । ओलीले संक्रमणकालीन न्यायसम्मबन्धी काम र सरकारको कनै निकायको कर्मचारी हटाएको विषय तुलनायोग्य नभएकाले त्यस्ता अनावश्यक विषयलाई जोडेर प्रस्तुत नगर्न आग्रह गरे । प्रधानमन्त्री ओलीले जनताको सङ्घर्षबाट प्राप्त सङ्घीय लोकतान्त्रिक गणतन्त्र स्थापना भइसकेकाले मुलुक पछाडि फर्कन नसक्ने पनि स्पष्ट पारे। कार्यक्रममा नेपाली कांग्रेसका सभापति एवं पूर्व प्रधानमन्त्री शेरबहादुर देउवा, नेकपा (माओवादी केन्द्र) का अध्यक्ष एवं पूर्व प्रधानमन्त्री पुष्पकमल दाहाल प्रचण्डपनि सहभागी थिए।"
लुम्बिनीमा के गर्दैछिन् पूर्वराष्ट्रपति भण्डारी?,"रुपन्देही : पूर्वराष्ट्रपति विद्यादेवी भण्डारी रुपन्देहीमा आयोजित विभिन्न कार्यक्रममा सहभागी हुन आज रुपन्देही आएकी छिन्। उनलाई भैरहवास्थित गौतमबुद्ध अन्तरराष्ट्रिय विमानस्थलमा स्वागत गरिएको थियो। सद्धार्थनगर नगरपालिकाकी उपप्रमुख उमा अधिकारीले चैत १६ गते नगरपालिकाले भैरहवामा आयोजना गर्न लागेको महिला नेतृहरुबीच अन्तरसंवाद कार्यक्रममा पूर्वराष्ट्रपति भण्डारी प्रमुख आतिथी रहेको बताइन्। कार्यक्रममा नेपाल कम्युनिष्ट पार्टी (एमाले)बाट पूर्वमन्त्री तथा पार्टी केन्द्रीय सचिव पद्यमा अर्याल र नेपाल कम्युनिष्ट पार्टी (माओवादी केन्द्र)का तर्फबाट पूर्वसञ्चारमन्त्री रेखा शर्मा, नेपाली कांग्रेसका तर्फबाट केन्द्रीय सदस्य गङ्गा शाहीलाई वक्ताका रुपमा आमन्त्रण गरिएको छ। महिला जनप्रतिनिधिहरुबीच कार्यसम्पादनमा आइपरेका समस्या, समाधान, उपलब्धि, भावी सम्भावनालगायतका विषयमा केन्द्रित रहेर अन्तरसंवाद आयोजना गरिएको सिद्धार्थनगर नगरपालिकाका नगर प्रमुख इश्तियाक अहमद खाँले जानकारी दिए। कार्यक्रममा लुम्बिनी प्रदेशका महिला सांसद, स्थानीय तहका महिला प्रमुख, उपप्रमुख, महिला अध्यक्ष, उपाध्यक्ष, महिला वडाअध्यक्ष र महिला कार्यपालिका सदस्यलाई आमन्त्रण गरिएको उपप्रमुख अधिकारीले जानकारी दिइन्। भैरहवास्थित होटल भिलासामा आज पूर्वराष्ट्रपति भण्डारीसँग नेकपा (एमाले) का नेताकार्यकर्ता, सांसदलगायतले भेटघाट गरेका छन्। उनलाई भेट्न सिद्धार्थ भिलासामा एमाले पोलिटब्यूरो सदस्य एवं लुम्बिनी प्रदेशका पूर्वमुख्यमन्त्री लीला गिरी, केन्द्रीय सदस्य खिमलाल भट्टराई, लुम्बिनी प्रदेशका अध्यक्ष राधाकृष्ण कँडेल, प्रतिनिधिसभा सदस्य वासुदेव घिमिरे, नेताहरू दधिराम खरेल, जिल्ला अध्यक्ष यज्ञ गैरेलगायत पुगेका थिए। पूर्वराष्ट्रपति भण्डारी शुक्रबार लुम्बिनीमा एक बौद्ध विहारको शिलान्यास गर्ने कार्यक्रम रहेको सांसद तथा नेकपा एमालेका नेता कृष्णगोपाल श्रेष्ठले जानकारी दिए।"
आन्दोलनका नाममा विपक्षीहरूले आतंक सिर्जना गर्न खोज्दैछन् : प्रधानमन्त्री,"ललितपुर: प्रधानमन्त्री केपी शर्मा ओलीले आन्दोलनका नाममा विपक्षी दलहरूले आतंक र्सिजना गर्न खोजेको बताएका छन्। महिला उद्यमी महासंघको आठौँ अन्तर्राष्ट्रिय महिला उद्यमी व्यापार मेलाको बिहीबार उद्घाटन गर्दै प्रधानमन्त्री ओलीले आन्दोलनका नाममा केके हुँदैछ भनेर आतंक सृजना गर्न खोजेको बताएका हुन्। प्रधानमन्त्री ओलीले नचाहिएको विषयमा अत्तो थापेर विपक्षीहरू सदन अवरुद्ध गरेको बताए। गैह्रविषयलाई विषय बनाएर एक निकायको कर्मचारी हेरफेरको सवालमा सदन अवरुद्ध गर्न नहुने उनको भनाइ छ। उनले यही चैत १८ गतेभित्र अध्यादेशहरूलाई प्रतिस्थापन गर्ने विधेयक पारित गर्ने स्थितिमा त्यसलाई प्रभावित पार्न सदन अवरुद्ध गरिएकोमा चिन्ता व्यक्त गरे। 'वषौंसम्म त्यही निकायमा काम गरेको मान्छेलाई जिम्मेवारी दिइँदा प्रशंसा गर्नुपर्ने त्यो नगरी प्रशंसा नगर्नुपर्नेलाई झुठा प्रशंसा गरिएको छ । गाली नगर्नुपर्नेलाई झुठा गाली गरिएको छ,'प्रधानमन्त्री ओलीले भने,'आन्दोलनका नाममा केके हुँदैछ ? भनेर आतङ्क सृजना गर्न खोजिएको छ । चैत १५ गते काठमाडौंका दुई स्थानमा हुने जुलुस र सभा हुन्छ । सकिन्छ । हुने त्यत्ति हो । यसलाई तिललाई पहाड बनाउनुपर्ने केही छैन ।' प्रधानमन्त्री ओलीले महिलाको संघर्ष र बलिदानबाट समाज परिवर्तन र विकासको यात्रामा अघि बढेको बताए । उनले पञ्चायतकालमा निकै पछाडि परेको मुलुक अहिले चौतर्फी विकासको क्रममा अघि बढेको र खासगरी आफूले सरकारको नेतृत्व गरेका समयमा ठूला र रणनीतिक महत्वका आयोजना अघि बढेको बताए। उनले निराश हुनुपर्ने अवस्था नरहेको स्पष्ट गरे।"
प्रचण्डलाई विश्वप्रकाशको आग्रह सरकारले गरेका हरेक निर्णयमा संसदमा प्रधानमन्त्रीको जवाफ नमागौं,"काठमाडौं : नेपाली कांग्रेसका महामन्त्री विश्व प्रकाश शर्माले अदालत गइसकेको विषयलाई लिएर संसदमा अवरोध नगर्न आग्रह गरेका छन्। सरकारले नेपाल विद्युत प्राधिकरणका कार्यकारी निर्देशक कुलमान घिसिङलाई पदबाट बर्खास्त गरेको विषयलाई लिएर प्रमुख प्रतिपक्षी दल नेकपा माओवादी केन्द्रसहित विपक्षी दलहरूले संसद अवरुद्ध गरेपछि उनले यस्तो प्रक्रिया दिएका हुन्। बिहीबार संसद भवन पुगेका शर्माले सरकारले गरेका हरेक निर्णयमा प्रधानमन्त्रीको जवाफ माग्दा उल्टो नजिर बस्ने बताए। उनले भने,'कुलमानलाई हटाएको विषय गलत छ भन्नुहोस्। सरकारको यो निर्णयविरुद्धमा बोल्नुहोस्। तर,सरकारले गरेका हरेक निर्णयको सन्दर्भमा प्रधानमन्त्रीले संसदमा जवाफ दिने भन्ने नजिर बसाल्यौं भने यसले भोलिका लागि सकारात्मक नजिर बस्दैन। यसैले सरकारले आफू अन्तर्गत कसैलाई हटाउँदै गर्दाखेरी हटाएको विषयमा प्रश्नहरूको सामान गर्ने एउटा विषय हो तर प्रधानमन्त्रीले जवाफ दिने विषयको सन्दर्भमा कम्तिमा प्रधानमन्त्री भइसकेका प्रचण्डले यो विषयलाई उठाउनुहुँदैनथ्यो भन्ने लागेको छ।' यद्दपी शर्माले कुलमानलाई विद्युत प्राधिकरणको कार्यकारी निर्देशकबाट हटाउनु गलत भएको बताए। शर्माले आफू र अर्का महामन्त्री गगन थापाले पार्टीको पदाधिकारीका साथै प्रधानमन्त्री र मन्त्रीलाई कुलमानलाई नहटाउनको लागि सुझाव दिएको जिकिर गरे। विपक्षीको अवरोधका कारण प्रतिष्थापन विधेयक पारित गर्न समेत जटिलता उत्पन्न भएको बताए। कुलमानलाई पदबाट बर्खास्त गरेको विषयलाई लिएर विपक्षी दलहरूले प्रधानमन्त्रीको जवाफ मागेपछि आज बिहान ११ बजेका लागि बस्ने भनिएको प्रतिनिधिसभा बैठक बस्न सकेको छैन। बुधबार पनि संसद बैठक सुरू हुनेवित्तिकै विपक्षी दलहरूले कुलमानको विषयलाई लिएर अवरोध गरेपछि स्थगित भएको थियो।"
"मन्त्री यादव र जापानी राजदूत तोरुबीच भेटवार्ता, नेपालमा लगानी गर्नेबारे छलफल","काठमाडौं : खानेपानी मन्त्री प्रदीप यादव तथा नेपालका लागि जापानी राजदूत माएदा तोरूबीच आज शिष्टाचार भेटवार्ता भएको छ। उक्त भेटवार्ताका क्रममा मन्त्री यादवले जापानका लगानीकर्ताहरूलाई नेपालमा लगानी गर्नका थप प्रोत्साहन गर्न आग्रह गरेका थिए। मन्त्री यादवले नेपालको विकासका प्राथमिकताका क्षेत्रहरूमा जापानी लगानी भित्र्याउने अपार सम्भावना रहेको बताउँदै जापानका लगानीकर्ताहरूलाई नेपालमा लगानी गर्न प्रेरित गर्न विशेष आग्रह गरे। उनले भने, नेपाल सरकारले विदेशी लगानीकर्ताहरूको लगानीको सुरक्षा सुनिश्चित गर्ने प्रतिबद्धता व्यक्त गर्दछ। जापानी लगानीकर्ताहरूलाई नेपालमा लगानी गर्न सहज वातावरण बनाउन हामी कटिबद्ध छौँ। मन्त्री यादवले नेपालजापान सम्बन्ध ऐतिहासिक रूपमा निकै प्रगाढ रहेको उल्लेख गर्दै सन् १९५६ मा स्थापना भएको कूटनीतिक सम्बन्ध यतिखेर झन् बलियो र मैत्रीपूर्ण बन्दै गएको बताए। उनले भने, भूकम्प लगायत विभिन्न प्राकृतिक विपत्तिहरूमा जापानी जनता, सरकार, गैरसरकारी संस्था तथा विश्वविद्यालयहरूबाट प्राप्त सहयोगप्रति नेपाल सरकार तथा नेपाली जनता आभारी छन्। नेपालले सदैव जापानसँगको आपसी हित र सहकार्यलाई उच्च महत्व दिँदै आएको छ। मन्त्री यादवले जापान सरकारले विगतदेखि नै नेपालका खानेपानी परियोजनाहरूमा महत्वपूर्ण सहयोग गर्दै आएको उल्लेख गर्दै सन् १९७६ देखि पाल्पाको तानसेन खानेपानी परियोजना, सन् १९९३ मा काठमाडौंको महाङ्कालचौरमा पानी प्रशोधन केन्द्र निर्माण तथा सन् २०१८ मा मेलम्ची खानेपानी आयोजना अन्तर्गत प्रशोधन केन्द्र निर्माणमा जापानी अनुदान रहेको जानकारी गराए। त्यस्तै पोखरा महानगरपालिकाको खानेपानी सुधार परियोजना तथा हालसालै विराटनगर महानगरपालिकामा सञ्चालित खानेपानी सुधार कार्यमा पनि जापान सरकारको महत्वपूर्ण भूमिका रहेकोमा उनले जापान सरकारलाई विशेष धन्यवाद दिएका थिए। सोही अवसरमा राजदूत माएदा तोरूले जापान सरकार नेपालमा विगतदेखि नै विभिन्न विकासका परियोजनाहरूमा संलग्न रहँदै आएको र आगामी दिनमा पनि नेपालमा शिक्षा, स्वास्थ्य, खानेपानी लगायतका क्षेत्रमा निरन्तर सहयोग रहने प्रतिबद्धता व्यक्त गरे। उनले भने, नेपाल र जापानबीचको मैत्रीपूर्ण सम्बन्धलाई अझ सुदृढ बनाउने हेतुले हामी नेपाल सरकारसँग सहकार्य गर्दै जानेछौँ।"
प्रतिनिधिसभा बैठक बस्दै : चार मन्त्रालयका मन्त्रीसँग प्रश्नोत्तर,"काठमाडौं : संघीय संसदअन्तर्गत प्रतिनिधिसभा बैठक बस्दैछ। बैठक बिहीबार बिहान ११ बजे नयाँ बानेश्वरस्थित संसद भवनमा बस्दैछ। आजको बैठकमा चारवटा मन्त्रालयसम्बन्धी संसदमा सांसदले सोधेका प्रश्नको जवाफ सम्बन्धित मन्त्रीले दिने कार्यसूची रहेको संघीय संसद सचिवालयले जनाएको छ। अर्थ मन्त्रालय,गृह मन्त्रालय,भौतिक पूर्वाधार तथा यातायात मन्त्रालय र संस्कृति,पर्यटन तथा नागरिक उड्डयन मन्त्रालयसम्बन्धी मौखिक प्रश्नहरूको सम्बन्धित मन्त्रीले उत्तर दिने कार्यसूची छ। बैठकमा 'बैकिङ्ग कसूर तथा सजाय (दोस्रो संशोधन) विधेयक, २०८०"" का सम्बन्धमा राष्ट्रिय सभाबाट प्राप्त सन्देश सहितको विधेयक टेबुल गरिने कार्यसूचीमा उल्लेख छ। यसैगरी प्रधानमन्त्री लोक सेवा आयोगको ६५औं वार्षिक प्रतिवेदन (२०८० श्रावण  २०८१ आषाढ ) पेश कार्यसूचीमा उल्लेख छ। संस्कृति,पर्यटन तथा नागरिक उड्डयन मन्त्री बद्रीप्रसाद पाण्डेले 'नेपाल हवाई सेवा प्राधिकरण विधेयक,२०८१ र नेपाल नागरिक उड्डयन प्राधिकरण विधेयक, २०८१ माथि विचार गरियोस्' भन्ने प्रस्ताव प्रस्तुत गर्ने कार्यसूची छ। उद्योग, वाणिज्य तथा आपूर्ति मन्त्री दामोदर भण्डारीले ""निकासी पैठारी (नियमन) विधेयक, २०८१ लाई दफावार छलफलको लागि सम्बन्धित समितिमा पठाइयोस्'भन्ने प्रस्ताव प्रस्तुत गर्ने कार्यसूची रहेको संसद सचिवालयले जनाएको छ।"
संसद बैठक प्रभावित भएपछि सत्ता पक्षले भन्यो विपक्षी दलको क्रियाकलाप संविधान विपरीत,काठमाडौं : नेकपा एमालेका प्रमुख सचेतक महेश बर्तौलाले कुलमान घिसिङको विषय अदालतमा गइसकेकाले सदन अवरुद्ध गर्नु उचित नभएको बताएका छन्। बिहीबार संसद भवन बानेश्वरमा सञ्चारकर्मीसँग कुरा गर्दै प्रमुख सचेतक बर्तौलाले अदालतमा प्रवेश गरेको विषयलाई सदनमा उठान गर्नु संविधान विपरीत भएको बताए। प्रधानमन्त्रीले जवाफ नदिएसम्म संसद चल्न दिन्न भनेर विपक्षी दलले संविधान विपरीतको काम गरेको उनले बताए। कुलमानका विषयमा विभागीय मन्त्री वा उपप्रधानमन्त्रीले जवाफ दिने जानकारी गराए पनि विपक्षी दलले अस्वीकार गरेको जानकारी दिए। विपक्षी दलको क्रियाकलाप सरकारले ल्याएको प्रतिस्थापन विधेयकलाई निष्कृय बनाउनका लगाउनका लागि उद्धत देखिएको उनको भनाइ छ। नेपाली कांग्रेसका महामन्त्री विश्वप्रकाश शर्माले पनि कुलमान प्रकरणमा प्रधानमन्त्रीको जवाफ माग गरेर संसद अवरुद्ध गर्नु उचित नभएको बताए। सरकारले गरेको हरेक निर्णयको जवाफ प्रधानमन्त्रीले सदनमा आएर दिनुपर्ने नजिर बसाउन नहुने उनको भनाइ छ। उनले कुलमानलाई विद्युत् प्राधिकरणको कार्यकारी निर्देशकबाट हटाउनु गलत भएको उनले बताए। शर्माले आफू र अर्का महामन्त्री गगन थापाले पार्टीको पदाधिकारीका साथै प्रधानमन्त्री र मन्त्रीलाई कुलमानलाई नहटाउनको लागि सुझाव दिएको दाबी गरे। यसैबीच प्रतिनिधिसभाको बैठक सूचना टाँस गरी स्थगित गरिएको छ। बिहीबार बोलाइएको बैठक विशेष कारणबस निर्धारित समयमा बस्न नसक्ने भएकाले शुक्रबार बिहान ११ बजे बस्नेगरी स्थगित गरिएको संसद सचिवालयले जारी गरेको सूचनामा उल्लेख छ। यसअघि बिहीबार बिहान ११ बजेका लागि बोलाइएको बैठक दिउँसो २ बजेलाई सारिएको सारिएको थियो। दिउँसो २ बजे पनि बस्न नसकेपछि शुक्रबारका लागि बैठक सारिएको हो। सदनको अवरोध खुलाउन सभामुख देवराज घिमिरेले पहल गरे पनि सहमति भने हुन सकेको छैन।
बिहान ११ बजेका लागि बोलाएको प्रतिनिधिसभा बैठक बस्दै नबसी स्थगित,काठमाडौं : प्रतिनिधिसभा बैठक बस्दै नबसी स्थगित भएको छ। बिहीबार बिहान ११ बजेका लागि बोलाइएको बैठक दिउँसो २ बजेलाई सारिएको थियो। २ बजे पनि बस्न नसकेपछि शुक्रबार बिहान ११ बजेका लागि बैठक बोलाएको संघीय संसद सचिवालयले जनाएको छ। सरकारले नेपाल विद्युत प्राधिकरणका कार्यकारी निर्देशक कुलमान घिसिङलाई पदबाट बर्खास्त गरेपछि विपक्षी दलहरूले सदन र सडकबाट विरोध जनाएका छन्। विपक्षी दलहरूले घिसिङलाई बर्खास्त गर्नुपर्ने सरकारको निर्णयमा प्रधानमन्त्री केपी शर्मा ओलीको जवाफ माग गरेका छन्। प्रधानमन्त्रीको जवाफ नआएसम्म संसद अवरोध कायम राख्ने उनीहरूको अडान छ। विपक्षी दलको अडानका कारण बुधबार र बिहीबार संघीय संसदका दुवै सदनका बैठक स्थगित भएका हुन्। आज प्रतिनिधिसभा बैठक बस्न सकेन भने राष्ट्रिय सभा बैठक सुरू हुने वित्तिकै विपक्षी दलहरूका सांसदले अवरोध जनाएपछि स्थगित भएको हो। सोमबार बसेको मन्त्रिपरिषद बैठकले प्राधिकरणको कार्यकारी निर्देशकबाट घिसिङलाई बर्खास्त गर्दै हितेन्द्रदेव शाक्यलाई नियुक्त गरेको थियो।
३० हजार घुससहित रुपन्देहीमा प्रहरीका सई पक्राउ,बुटवल : प्रहरी चौकी हाटी बनगाई दुर्गौलिया रुपन्देहीमा कार्यरत प्रहरी नायब निरीक्षक (सई) खिम बहादुर खड्का घुससहित पक्राउ परेका छन्। अख्तियार दुरुपयोग अनुसन्धान कार्यालय बुटवलको टोलीले बिहीबार उनलाई ३० हजार घुस रकमसहित पक्राउ गरेको हो। खड्काले भारतबाट दुर्गौलिया नाकाहुँदै अवैध रूपमा भन्सार छलेर लिएका घरायसी प्रयोजनका सामान ल्याउन सहजीकरण गरिदिएको भन्दै सेवाग्राहीसँग घुस लिएको उजुरी परेको थियो। सोही सूचनाका आधारमा उनलाई अख्तियारको टोलीले मायादेवी गाउँपालिका६ रुपन्देहीबाट नियन्त्रणमा लिई थप अनुसन्धान थालेको छ।
दुर्गा प्रसाईं बने संयुक्त जनआन्दोलनको कमाण्डर,"काठमाडौं : राजसंस्था पुनर्स्थापनाका लागि संयुक्त जनआन्दोलन समितिको कमाण्डरको जिम्मेवारी दुर्गा प्रसाईलाई दिएको छ। समितिले बिहीबार पत्रकार सम्मेलन गर्दै संवैधानिक राजसंस्थाको पुनस्र्थापनाका लागि निरन्तर आन्दोलन गर्ने जनाएको छ । समितिले संवैधानिक राजसंस्थाको पुनस्र्थापना,सनातन हिन्दू अधिराज्यको पुनस्र्थापना, संघीयता खारेजी र भ्रष्टाचार नियन्त्रण र सुशासनका लागि निरन्तर आन्दोलन गर्ने जनाएको हो । चैत्र १५ गते काठमाडौंमा प्रदर्शन गरेपछि चैत्र १७ गतदेखि आन्दोलनका थप कार्यक्रमलाई अघि बढाइने संयुक्त जनआन्दोलन समितिका संयोजक नवराज सुवेदीले जनकारी दिए । उनले २०४७ को संविधानलाई आधार मानेर ७२ को संविधानका सकारात्मक प्रावधानलाई समेट्दै प्रमुख राजनीतिक पक्षहरूबीच सहमतिको बाटो बनोस भन्ने चाहना रहेको जिकिर गरे । यसबाट संविधान र व्यवस्था दुवैमा संरचनागत पुनरावलोकन गर्न सकिने उनको भनाइ छ । संयोजक सुवेदीले हिजो गणतन्त्र खोजेका जनताले अहिले पुन राजसंस्था खोजेको उल्लेख गर्दै राजनीतिभन्दा माथिको अभिभावकीय भूमिकामा संवैधानिक राजसंस्था आवश्यक रहेको धारणा राखे।"
बैंकिङ कसुर मुद्दामा फरार रहेका एक जना पक्राउ,"काठमाडौं : बैंकिङ कसुर मुद्दामा फरार रहेका एक जना लाई प्रहरीले पक्राउ गरेको छ। नुवाकोट जिल्ला, ककनी गाउँपालिका४ स्थायी ठेगाना भई हाल काठमाडौं, नागार्जुन नगरपालिका६ रामकोट बस्दै आएका ३६ वर्षीय बिराज तामाङलाई पक्राउ गरिएको काठमाडौं उपत्यका अपराध अनुसन्धान कार्यालयले जनाएको छ। प्रहरी उपरीक्षक काजीकुमार आचार्यका अनुसार इन्दिरा खड्का लगायतका व्यक्तिहरूको जाहेरीका आधारमा दायर भएको बैकिङ कसुर मुद्दामा उनी फरार रहेका थिए। उनीविरूद्ध एक करोड ४६ लाख ४४ हजार रुपैयाँ बराबरको बिगो रहेको आचार्यले बताए। उनलाई अनुसन्धानका लागि महाराजगन्ज प्रहरी वृत्तमा पठाइएको छ। तामाङको नाममा अन्य प्रहरी कार्यालयहरुमा समेत नौ वटा मुद्दा दर्ता भई फरार रहेको अभिलेखबाट देखिन आएको काठमाडौं उपत्यका अपराध अनुसन्धान कार्यालयले जनाएको छ।"
दोलखामा स्ट्रिटफुड फेस्टिभल हुने,"दोलखा : दोलखाको सदरमुकाम चरिकोटमा स्ट्रिटफुड फेस्टिभल हुने भएको छ। नयाँ वर्ष २०८२ लाई लक्षित गरी चैत ३१ गतेदेखि वैशाख २ गतेसम्म स्ट्रिटफुड फेस्टिभल हुने भएको हो। दोलखा चेम्बर अफ कमर्सले नयाँ वर्ष २०८२ लाई सडक खाना मेला गरेर स्वागत गर्न लागेको दोलखा चेम्बर अफ कमर्सका अध्यक्ष रुद्रजंग बुढाथोकीले बताए। दोलखा चेम्बर अफ कमर्स तथा दोलखा जिल्ला होटल तथा पर्यटन व्यवसायी संघले संयुक्त रुपमा फेस्टिभलको आयोजना गर्न लागेको अध्यक्ष बुढाथोकीको भनाइ छ। सदरमुकाम चरिकोटको आर्थिक क्रियाकलाप वृद्धि गर्ने उद्देश्यले दोलखा चेम्बर अफ कमर्स तथा दोलखा जिल्ला होटल तथा पर्यटन व्यवसायी संघले संयुक्त रुपमा सडकमै खाऔं, सडकमै रमाऔं, रैथाने स्वाद र संस्कृतिसँगै नयाँ वर्ष चरिकोटमा मनाऔं भन्ने नाराका साथ स्ट्रिटफुड फेस्टिभल आयोजना गर्न लागेको हो। स्थानीय स्तरमा उत्पादन भएका आर्गनिक कृषि उत्पादनको स्वादसँगै दोलखाको पर्यटकीय क्षेत्र, यहाँ उत्पादन भएका कृषि सामग्री, जातीय सांस्कृतिक खानपानका सामग्रीको प्रवर्द्धन गर्नकै लागि यो फेस्टिभलको आयोजना गरिएका उनको भनाइ छ। फेस्टिभलमा स्थानीय खानाका मौलिक परिकारकासाथै विभिन्न खानाका स्वाद लिन सकिने। कला र संस्कृति संरक्षण, आन्तरिक तथा बाह्य पर्यटन प्रवर्द्धनमा पहुँच विभिन्न कला, भेषभुषा, रहन सहन, धार्मिक तथा सांस्कृतिक परम्परा, भाषा तथा साहित्यको पहिचान गर्न, जातजाति बीच सांस्कृतिक तथा धार्मिक सद्भाव अभिवृद्धि गर्न, लोक संस्कृतिको उत्थान तथा जर्गेना गर्नु फेस्टिभलको मुख्य उद्देश्य रहेको छ। फेस्टिभल अवधिभरमा मनोरञ्जनात्मक सांगीतिक कार्यक्रम पनि आयोजना हुनेछ।"
घुस लिने र दिने दुवैविरुद्ध अख्तियारले हाल्यो भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले घुस लिने र दिने दुवैजनाविरुद्ध भ्रष्टाचार मुद्दा दायर गरेको छ। कास्कीको पोखरा महानगरपालिका वडा नम्बर २७ का तत्कालीन वडा सचिव प्रभात लामिछाने र सोही वडा निवासी दिनेश लामिछानेविरुद्ध आज विशेष अदालत काठमाडौंमा आरोप पत्र दायर भएको हो। जन्म दर्ता र कागजातमा जन्म मिति सच्याउने प्रयोजनका लागि घुस लिएको र दिएको उनीहरूमाथि आरोप छ। अख्तियार दुरूपयोग अनुसन्धान आयोगका प्रवक्ता राजेन्द्र कुमार पौडेलका अनुसार वडासचिव लामिछानेले जन्म दर्ता र अन्य कागजातमा जन्म मिति सच्याइदिने भन्दै दिनेशबाट २ लाख ५० हजार घुस लिएको पुष्टि हुन आएपछि मुद्दा दायर भएको हो। वडा सचिव लामिछानेले भनेजति रकम दिनेशले नै उनको बैंक खातामा जम्मा गरिदिएको अनुसन्धानबाट खुलेको अख्तियारले जनाएको छ। लामिछानेले पहिले नै दिनेश दयालु लामिछाने नामबाट जन्म दर्ता, जन्म मिति कायम गरी दर्ता भइसकेको अवस्थामा पुन: दिनेश लामिछानेको नाममा जन्म मिति र जन्म दर्ता गरी आफूले निर्वाह गर्नुपर्ने पदीय अधिकारको दुरुपयोग गरेको अख्तियारको ठहर छ। दुवैजनामाथि २ लाख ५० हजार बिगो बमोजिमको जरिवाना र सजायको माग गरिएको अख्तियारको आरोप पत्रमा उल्लेख छ।"
आयुर्वेद तथा वैकल्पिक चिकित्सालयमा बिरामीको आकर्षण बढ्दै,"मन्थली : रामेछापको मन्थलीमा रहेको आयुर्वेद तथा वैकल्पिक चिकित्सालयमा उपचार गराउन आउने बिरामीको आकर्षण बढ्न थालेको छ। आयुर्वेदिक चिकित्सा पद्धतिबाट रोगको निदान सहज र सर्वसुलभ तरिकाले हुने भएकाले आयुर्वेदिक उपचार पद्धतिप्रति मानिसहरूको ध्यान आकर्षित हुन लागेको हो। चिकित्सालयकी प्रमुख डाक्टर पुनम नेपालले आयुर्वेद उपचारको बारेमा जानकारी भएका व्यक्तिहरू उपचार र परामर्शको लागि आयुर्वेदिक उपचार केन्द्रमा आउनेक्रम बढेको जानकारी दिइन्। पछिल्लो समय नेपाललगायत विश्वमा नै आयुर्वेदिक उपचार पद्धति बढ्दो रहेको उनले बताइन्। चिकित्सालयका सूचना अधिकारी वरिष्ठ कविराज निरीक्षक दीपक कार्कीले चिकित्सालयमा हाडजोर्नी, बाथ, ग्याष्टिक, रक्तचाप लगायत नसर्ने रोगका बिरामीहरू बढी आउने गरेको बताए। चिकित्सालयले मुख्यमन्त्री जनता स्वास्थ्य कार्यक्रम अन्तर्गत होलबडी चेकअपको सेवा समेत प्रदान गरेकोले सो सेवा लिन आउने बिरामीको सङ्ख्या निक्कै भएको उनको भनाइ छ। सो सेवा अन्तर्गत सुगर, प्रेसर, मिर्गौला, कलेजो, दिसा, पिसाब लगायतका जाँच र उपचार निःशुल्क गरिने भएकोले जाँच र उपचारको लागि आउने बिरामीको सङ्ख्या निक्कै बढेको कार्कीले जानकारी दिए। चिकित्सालयले बिरामीको ओपिडी जाँच तथा उपचार सेवा, आयुर्वेद उपचारको पञ्चकर्म र पूर्वकर्मका सेवाहरू, ल्याब, फिजियोथेराफि, अकुपञ्चर, क्षारसूत्र शल्यक्रिया, स्तनपाई आमालाई दूधवर्धक औषधी, ज्येष्ठ नागरिकको लागि स्वास्थ्य प्रवर्धन सेवा लगायतका विभिन्न सेवाहरू प्रदान गर्दै आएको जनाएको छ। अन्यत्र उपचार गर्दा रोग निको नभएपछि बिरामीहरू उपचारको लागि चिकित्सालयमा पुग्ने गरेका छन्। ठोक्किएको शरीर दुखेर बिरामी परेपछि ठाउँ ठाउँमा उपचार गर्दा पनि निको नभएपछि यहाँ उपचार गराउँदा सञ्चो भएको लिखु तामाकोसी गाउँपालिका६ खिम्तिका ८५ वर्षीय अम्बरबहादुर बरुवालले बताए। यहाँ सेक्ने र मालिस गर्ने गरेपछि निक्कै सञ्चो भएको छ, उनले भने। बेड भर्ना गरेर अस्पतालको सेवा सुचारु गराउन माग बागमती प्रदेश सरकारको मातहतमा रहेको चिकित्सालयलाई प्रदेश सरकार १६ बेडको अस्पतालको मान्यता दिएको छ। तर संरचना नहुँदा बेड राखेर अस्पतालको सेवा सुरु हुन सकेको छैन। भवन अभाव हुँदा बेडबाट दिने उपचार सेवा दिन सकेका छैनौँ, बिहानदेखि साँझसम्म मात्र सेवा दिने गरेका छौँ, बेडमा नै राखेर बिरामीलाई उपचार दिन सके धेरै राम्रो सेवा दिन सकिन्छ, यसको लागि सबैको सहयोग आवश्यक छ, कार्यालय प्रमुख नेपालले भनिन्। सो चिकित्सालयमा बेड सहितको अस्पताल सञ्चालनको लागि मन्थली नगरपालिकामा चिकित्सालय रहेको कारणले पनि नगरपालिकाले आवश्यक समन्वय गर्ने मन्थली नगरपालिका प्रमुख लब श्रेष्ठले बताए।मन्थली नगरपालिकाको तर्फबाट निर्वाह गर्नुपर्ने सबै भूमिका निर्वाह गर्न तयार छौँ, श्रेष्ठले भने। बागमती प्रदेश सभा उद्योग, पर्यटन तथा वातावरण समितिका सभापति आनन्दकुमार श्रेष्ठ पनि आयुर्वेदिक अस्पताल सञ्चालनको लागि आवश्यक पहल गरिरहेको बताए। अस्पताल छिटो भन्दा छिटो पूर्णरुपमा सञ्चालनमा ल्याउन सबै क्षेत्रमा पहल गर्ने उनले बताए। आयुर्वेद तथा वैकल्पिक चिकित्सालय, रामेछापको सञ्चालक तथा व्यवस्थापन समितिको अध्यक्ष नवराज पथिक घिमिरेले अस्पताललाई पूर्ण क्षमतामा सञ्चालन गर्न प्रयासरत रहेको बताउँछन्। चिकित्सालयमा म भर्खरै आएको छु। यो रामेछाप मात्र नभएर सिन्धुली, दोलखा, ओखलढुंगा, सोलुखुम्बुसम्मका बिरामीको लागि महत्वपूर्ण अस्पताल बन्न सक्छ, सरकारले स्वीकृति दिएको अस्पताल कुनै सञ्चालन गर्न नसक्नु हाम्रो असक्षमता हुने छ। उनले भने,सबैसँग समन्वय गरेर छिटो अस्पताल सञ्चालनको लागि प्रयास गर्छौँ। हाम्रो प्रमुख काम नै यही हुने छ। मलद्वारको रोगको उपचार मन्थलीमा नै हुन्छ पछिल्लो समय धेरै मानिसमा पाइल्स, फिसर, फिस्टुला लगायत मलद्वारमा हुने विभिन्न खालका रोगको समस्या देखिने गरेको बताउँदै त्यसको उपचार मन्थलीमै सम्भव रहेको डाक्टर नेपालको भनाई छ। मलद्वारबाट रगत आउने, मलद्वार सुन्निने, चिलाउने, घाउ हुने, पिप आउने, दुख्ने, दिसा गरेपछि पनि दिसा बाँकी भएको अनुभव हुने समस्या भए तत्काल उपचार गराउनु पर्ने नेपालले बताइन्। यसबाट बच्नको लागि प्रचुर मात्रामा हरियो रेसादार साग सब्जी, फलफूल, तरकारी र प्रशस्त मात्रामा पानी पिउनु पर्ने उनको सुझाव छ। दिसा गर्दा बल प्रयोग नगर्न, ट्वाइलेटमा लामा समय नबस्न, मोबाइल वा किताब लिएर ट्वाइलेटमा नजान उनको सुझाव छ। प्रारम्भिक चरणमा औषधि उपचारबाट नै रोग ठिक हुन्छ, यदि रोग जटिल भई शल्यक्रिया आवश्यक भएमा यस चिकित्सालयमा प्रत्येक महिनाको अन्तिम शनिबार विशेषज्ञ सेवा प्रदान गरिन्छ, काठमाडौंबाट विशेषज्ञ चिकित्सक आएर सेवा दिनुहुन्छ, अति न्यून शुल्कमा काठमाडौँका सुविधा सम्पन्न अस्पतालले दिने सेवा मन्थलीमा नै दिने गरेको छौँ, उनले भनिन्। रोग लुकाएर समयमा नै उपचार नगर्दा रोग बिग्रन गई क्यान्सर भएर मानिसको ज्यान जान सक्ने अवस्था आउने भएकोले उपचारको लागि आउन उनले आग्रह गरिन्।"
बालिकालाई जबरजस्ती करणीको गरेको आरोपमा युवक पक्राउ,स्याङ्जा : १३ वर्षीया बालिकालाई जबरजस्ती करणी गरेको आरोपमा युवक परेका छन्। पक्राउ पर्नेमा पुतलीबजार नगरपालिका७ का २४ वर्षीय गौतम रहेका छन्। चैत ९ गते डर त्रास देखाएर ती बालिकालाई जबरजस्ती करणी गरेको उजुरी जिल्ला प्रहरी कार्यालयमा दर्ता भएको थियो। अभिभावकले दर्ता गराएको उजुरीका आधारमा गौतमलाई पक्राउ गरिएको प्रहरी नायब उपरीक्षक हरिप्रसाद पौडेलले बताए। आरोपित गौतमलाई जबरजस्ती करणी मुद्दा दर्ता गरी जिल्ला अदालत स्याङ्जाबाट म्याद थप गरेर अनुसन्धान गरिरहेको प्रहरीले जनाएको छ।
"०४६ मा देश कुन अवस्थामा थियो, आज कहाँ पुग्यो ?","काठमाडौं : ३० वर्षे निरंकुश पञ्चायती व्यवस्थाको अन्त्य भएर २०४६ सालमा नेपालमा प्रजातन्त्रको पुनःस्थापना भयो। बहुदलीय व्यवस्था आयो। नेपालमा बहुदल आएको ३५ वर्ष भयो। २०४८ सालमा आम निर्वाचन भयो। प्रजातन्त्रले टुसा पलाउन थालेको मात्रै थियो। २०५२ सालमा तत्कालीन नेकपा माओवादीले सशस्त्र संघर्ष थाल्यो। राज्य पक्ष र विद्रोही पक्षबीच युद्ध चल्यो। यो सशस्त्र संघर्ष १० वर्षसम्म चल्यो। त्यो अबधिमा जिल्ला सदरमुकाममा मात्रै राज्यको उपस्थिति रह्यो। विकास हुने त कुरै भएन, यो अबधिमा मानवीय र भौतिक क्षति पनि धेरै भयो। २०६२६३ को जनआन्दोलनपछि नै नेपालमा १० वर्षे सशस्त्र द्वन्द्वको अन्त्य भयो। २०६५ जेठ १५ मा नेपालमा संघीय लोकतान्त्रिक गणतन्त्रको घोषणा भयो। २०७२ असोज ३ मा अबरोधकाबीच संविधानसभाबाट नयाँ संविधान जारी भयो। संविधान जारी भएपछि २०७४ र २०७९ गरी दुईवटा निर्वाचन भएका छन्। यसरी २०४६ सालपछि लामो समय मुलुकमा उत्तार चढाव नै धेरै समस्या व्यतित भयो। तर, यो बीचमा ०४७ सालको परिवर्तनपछि नेपाल बन्द अर्थतन्त्रबाट खुला अर्थतन्त्रमा प्रवेश गयो। यसको दस्तावेजीकरण देशको आठौं पञ्चवर्षीय योजनाले गयो। त्यसयता आर्थिक वृद्धिदर औसतमा ४ प्रतिशतमाथि रह्यो भने प्रतिव्यक्ति आयमा पनि बढोत्तरी हुँदै गयो। यो अबधिमा भौतिक विकासको धेरै भएको देख्न सकिन्छ। सेवा प्रवाह, सामाजिक र आर्थिक विकासका क्षेत्रमा प्रगति हुँदै गएको देखिएको छ । सडक कति बन्यो, कति पिच भयो वा चौडा पारियो, पुल कति बने, बिजुली कति उत्पादन र खपत भयो, टेलिफोन, मोबाइल तथा इन्टरनेट सेवा कति जनाले पाए, आवासको सुविधा कति विस्तार भयो, खानेपानी सुविधा कति परिवारमा पुग्यो, भन्ने जस्ता विषयमा एमालेले एउटा अध्ययन गरेको छ। अध्ययन प्रतिवेदनअनुसार २०४७ सालसम्मको अवस्था र २०८० सालसम्मको प्रगतिको तथ्यांकीय रूपमा अध्ययन गरिएको छ। गरिबीको अवस्था २०४८ सालयता चरम गरिबीमा उल्लेख्य सुधार भएको छ। २०५२ सालमा निरपेक्ष गरिबी औसत ४२ प्रतिशत थियो। २०६१ सालमा गरिबी घटेर औसत ३१ प्रतिशतमा र २०६८ सालमा आइपुग्दा २५ प्रतिशतमा झयो। २०६८ सालको उपभोग सर्वेक्षणमा ४० उपभोग्य वस्तुको उपभोगलाई आधार बनाएर गणना गर्ने हो भने २०८० मा गरिबीको दर ३६ प्रतिशत मात्र हुन्छ। तर, २०८० को गरिबीको दर गणनामा नागरिकको उपभोगको स्तर बढेअनुरूप ७२ वटा उपभोग्य वस्तुलाई गरिबीको मापनको आधार बनाइएकाले गरिबी २० प्रतिशत रहेको भनिएको हो। उपभोगको स्तर पुरानै राखिएको भए ३० वर्षमा प्रतिवर्ष १५ प्रतिशत बिन्दुले गरिबी घटेको हुन्थ्यो। नेपालले गरिबी निवारणमा पछिल्लो ३० वर्षमा ऐतिहासिक फड्को मारेको प्रतिवेदन, हालै विश्व बैंकले प्रकाशित गरेको छ। यसले अमेरिकी डलर २१५ भन्दा कम प्रतिव्यक्ति आयलाई चरम गरिबीमा रहने परिभाषा गरेको छ। यस परिभाषाअनुसार ५५ प्रतिशत रहेको चरम गरिबी दर ह्वात् घटाएर नेपालले मात्र ०३७ प्रतिशतमा झारेको छ, जुन दक्षिण एसियाका अन्य कुनै पनि मुलुकले हासिल गर्न नसकेको उपलब्धि हो। भारत, बंगलादेश, श्रीलंका लगायतका मुलुकहरू अझै पनि गरिबी निवारणको चुनौतीसँग जुझिरहेका छन्। विगत करिब तीन दशकमा ग्रामीण तथा सहरी गरिबीको अवस्थामा ठूलो परिवर्तन आएको छ। २०५२ सालमा निरपेक्ष गरिबी औसत ४२ प्रतिशत हुँदा ग्रामीण तथा सहरी क्षेत्रको गरिबी क्रमशः ४३ प्रतिशत र २२ प्रतिशत थियो। २०६१ सालमा गरिबी औसत ३१ प्रतिशत हुँदा ग्रामीण तथा सहरी क्षेत्रको गरिबी क्रमशः ३५ प्रतिशत र १० प्रतिशत रह्यो। २०६८ सालमा गरिबी औसत २५ प्रतिशतमा झर्दा ग्रामीण तथा सहरी क्षेत्रको गरिबी क्रमशः २७ प्रतिशत र १६ प्रतिशत थियो। २०८० सालमा गरिबी २० प्रतिशत हुँदा ग्रामीण तथा सहरी क्षेत्रको गरिबी क्रमशः २५ प्रतिशत र १८ प्रतिशत रह्यो। यसरी तीन दशकमा गरिएका ४ वटा सर्वेक्षणबाट ग्रामीण र सहरी क्षेत्रबीचको गरिबीको फरक (दूरी)क्रमशः २१ प्रतिशत, २५ प्रतिशत,११ प्रतिशत हँुदै ७ प्रतिशतमा झेरको अध्ययन रिपोर्टमा उल्लेख छ। धनी र गरिब बीचको दूरी घट्दै आयको असमानता पछिल्लो वर्षमा घट्दै गएको देखिएको छ। २०५२ सालमा सबैभन्दा गरिब १० प्रतिशत परिवारको आयभन्दा धनी १० प्रतिशतको आय २१ गुणा रहेको थियो। २०६१ सालमा १८ सालमा १८ गुणा र २०८० सालमा आइपुग्दा धनी १० प्रतिशत सर्वेक्षण परिवारको आय गरिब १० प्रतिशतको आयभन्दा ६ गुणा मात्र बढी रहेको पाइएको छ। उपभोगको दृष्टिकोणले पनि धनी र गरिब बीचको दूरी घट्दै गएको छ। जीवनस्तर मापन सर्वेक्षणले देखाएअनुसार २०५२ सालमा समाजको सबैभन्दा तल्लो १० प्रतिशत (गरिब) वर्गको तुलनामा सबैभन्दा माथिल्लो १० प्रतिशत (धनी) वर्गको उपभोग ९ गुणा धेरै थियो। यो अनुपात २०६१ र २०६८ मा क्रमशः १५ र ९ गुणा भयो। २०८० सालमा भने समाजको सबैभन्दा तल्लो १० प्रतिशत गरिब वर्गको भन्दा सबैभन्दा माथिल्लो १० प्रतिशत परिवारको उपभोग साढे ६ गुणा मात्र बढिरहेको छ। यसरी तीन दशक यताका जीवनस्तर मापन सर्वेक्षणले आय र उपभोगको दृष्टिकोणले धनी र गरिब बीचको दूरी घट्दै गएको देखाएका छन्। मध्यमवर्गको विस्तार राष्ट्रिय आय र उपभोगमा निम्न (गरिब) वर्गका परिवारको हिस्सा बढेको भए पनि माथिल्लो (धनी) वर्गको हिस्सा उल्लेख्य रूपमा घटेकाले पछिल्ला वर्षहरूमा मध्यमवर्ग ठूलो हुँदै गएको छ, जुन विकासको एउटा चरण नै हो। २०५२ सालमा आय वर्गका निम्न ४० प्रतिशतदेखि ९० प्रतिशतसम्मका परिवारको राष्ट्रिय आयमा ५० प्रतिशत हिस्सा रहेको थियो। २०८० सालमा यो हिस्सा ५६ प्रतिशत पुगेको छ। २०४७ मा ९ किलोमिटर, २०८१ मा १ लाख १० हजार किमी २०४७ सालमा देशमा जम्मा ९ हजार किमी सडक थियो। २०८१ सालमा यो एक लाख १० हजार किमी पुगेको छ। अर्थात् तीन दशकमा १२ गुणाभन्दा बढीले सडक विस्तार भएको छ। त्यतिखेर २५०० नागरिकमा १ किमी सडक पथ्र्यो, अहिले ३०० नागरिकमा १ किमी सडक छ। जबकि यसै अवधिमा जनसंख्या २ करोडबाट बढेर अहिले ३ करोड पुगिसकेको छ। अहिले सबै जिल्ला सदरमुकाममा सडक पुगेको छ, अधिकांश पालिका सडकबाट जोडिएका छन्, सडक नपुगेका गाउँ विरलै छन्। २०५२ सालसम्ममा २५ प्रतिशत नागरिकले आधा घण्टाको दूरीमा पक्की सडक भेट्थे भने २०८० सालमा ८० प्रतिशत नागरिकले त्यो सुविधा पाएका छन्। सडक पूर्वाधारमा टनेल तथा अग्ला पुलका नयाँ प्रविधि र संरचनाहरू प्रवेश गरेका छन् भने पूर्वपश्चिम जोड्ने चारवटा राजमार्ग सञ्चालनमा आएका छन्। काठेपुल र तुइन लगभग विस्थापित भइसकेका छन्। हवाई पूर्वाधार २०४८ सालयता आन्तरिक र अन्तर्राष्ट्रिय दुवै प्रकारका विमानस्थलको विस्तार भएको छ। आधा दर्जन विमानस्थलमा रात्रिकालीन हवाई सेवा सुचारु भएको छ। दर्जनौं आन्तरिक विमानस्थलका धावनमार्गहरू पक्की भएका छन्। पोखरा र भैरहवामा अन्तर्राष्ट्रिय विमानस्थल सञ्चालनमा आएका छन्। त्रिभुवन अन्तर्राष्ट्रिय विमानस्थलको स्तरोन्नति भएको छ। निजी क्षेत्रको आन्तरिक हवाई सेवा कम्पनी २०४८ सम्म शून्य रहेकामा अहिले नौवटा हवाईजहाज सञ्चालक कम्पनी र एक दर्जन जति हेलिकप्टर सञ्चालक कम्पनीहरूले हवाई सेवा सञ्चालन गरिरहेका छन्। सञ्चार २०४७ सालमा तीन हजार नागरिकको अनुपातमा एउटा टेलिफोन थियो। अहिले औसतमा एउटा नागरिकलाई एकभन्दा बढी टेलिफोन छ। त्यसबेला इन्टरनेट शून्य थियो, अहिले ७५ प्रतिशत नागरिकले यो सुविधा पाएका छन्। २०७८ को जनगणनाअनुसार ७३ प्रतिशत नागरिकसँग मोबाइल, तथा स्मार्ट फोन, ४९ प्रतिशतसँग टेलिभिजन, ३८ प्रतिशतमा इन्टरनेट सुविधा, २७ प्रतिशतसँग मोटरसाइकल, २४ प्रतिशतसँग फ्रिज, र १५ प्रतिशतसँग कम्प्युटर वा ल्यापटप छ। विद्युत्ः २२७ बाट ३४०० मेगावाट २०४७ सालमा जम्मा २२७ मेगावाट विद्युत् उत्पादन हुन्थ्यो। अहिले ३४०० मेगावाट उत्पादन भइरहेको छ। यसै अवधिमा प्रतिव्यक्ति विद्युत् खपत ३४ किलोवाट प्रतिघण्टाबाट बढेर ४०० किलोवाट घण्टा पुगेको छ। यसरी ३३ वर्षमा विद्युत् उत्पादन १५ गुणाले बढेको छ भने उपभोग १० गुणा बढेको छ। विद्युत्मा सुविधा पुगेका परिवार यसै बीचमा १४ प्रतिशतवाट ९७ प्रतिशत पुगेका छन्। पक्की घर : २०५२ मा ११ प्रतिशत, २०८० मा ४० प्रतिशत आवासको सुविधामा उल्लेख्य परिवर्तन भएको छ। २०५२ सालसम्ममा ११ प्रतिशत परिवार मात्र पक्की गारो भएका घरमा बस्ने गरेकामा २०८० सालसम्ममा ५६ प्रतिशत परिवार सिमेन्टको गारो भएका घरमा बस्ने भएका छन्। २०५२ सम्ममा करिब ९० प्रतिशत परिवार फुसको वा कच्ची छाना भएका घरमा बस्ने गरेकोमा अब करिब २० प्रतिशत परिवार मात्र कच्ची छाना भएका घरमा बसेका छन्। पक्की घरमा बस्ने परिवार २०५२ सालसम्ममा ११ प्रतिशत रहेकामा २०८० सालमा ४० प्रतिशत नाघेका छन्। ९४ प्रतिशतमा खानेपानी पहुँच २०५२ सालमा पाइपबाट वितरण गरिएको पानी पिउन पाउने परिवार ३३ प्रतिशत मात्र थिए। त्यसबाट बढेर २०८० सालमा ५२ प्रतिशत पुगेका छन्। अहिले ९५ प्रतिशत परिवारमा आधारभूत पिउने पानीको सुविधा पुगेको छ। शौचालय सुविधा भएका घरहरू २२ प्रतिशतबाट ९४ प्रतिशत पुगेका छन्। वित्त, बैंक तथा वित्तीय संस्था : १२ बटा ११२ मात्रै ३० वर्षमा राजस्व संकलन कुल ग्राहस्थ उत्पादनको ९ प्रतिशतबाट वृद्धि भई १९ प्रतिशत पुगेको अध्ययनमा देखिएको छ । यस अवधिमा देशको विदेशी मुद्रा सञ्चिति ४५ करोड डलरबाट वृद्धि भई १४ अर्ब ९० करोड पुगेको छ। २०४८ सालमा जम्मा १२ वटा बैंक तथा वित्तीय संस्था थिए। तिनका शाखा जम्मा ४४१ थिए। प्रति ४७ हजारभन्दा बढी व्यक्तिमा एक बैंक शाखा पर्दथ्यो। २०८० सालमा ११२ बैंक तथा वित्तीय संस्थाका करिब १२ हजार शाखा कार्यरत छन्। वाणिज्य बैंकका मात्रै शाखा पनि २०८० सम्ममा ५०४९ पुगेका छन् र सबै बैंक तथा वित्तीय संस्थाका शाखा गणना गर्दा प्रति २५ सय व्यक्तिमा एउटा बैंक शाखा पर्न आउँछ। २०५२ सालसम्ममा २१ प्रतिशत नागरिकले आधा घण्टाको दूरीमा बैंक शाखा भेट्थे भने २०८० सालमा ७४ प्रतिशत नागरिकले त्यो सुविधा पाएका छन्। अहिले ७१ प्रतिशत नागरिकको बैंक बचत खाता छ भने २ करोड ६६ लाख खाता मोबाइल बैंकिङमा जोडिएका छन्। ६५ लाख नागरिकका डिम्याट खाता बीमाको दायरामा उल्लेख्य विस्तार भएको छ। १५ वर्ष अघिसम्म पाँच प्रतिशत नागरिकमा मात्र बीमाको पहुँच पुगेकोमा अहिले ३५ प्रतिशत पुगेको छ। धितोपत्र बजारमा आम नागरिकको पहुँच कैयौं गुणा बढेको छ। २० वर्ष अघिसम्म सेयर स्वामित्व हुने नागरिक १ लाख पनि नरहेकोमा अहिले ६५ लाख नागरिकका डिम्याट खाता छन्, अर्थात् त्यति नागरिकका नाममा कुनै न कुनै कम्पनीको सेयर स्वामित्व छ। शिक्षा : छोराछोरी बराबरको हाराहारीमा शिक्षाको स्तर बढ्दै छ। दुई दशक अघि विद्यालय शिक्षामा विद्यार्थी रहने औसत अवधि ४ वर्ष रहेकोमा अहिले ९ वर्ष पुगेको छ। २०४८ सालमा विद्यालय शिक्षामा करिब ४६ लाख विद्यार्थी थिए, अहिले ८५ लाख विद्यार्थी विद्यालय शिक्षामा छन्। २०४८ सालमा उच्च शिक्षातर्फ जम्मा १ लाख विद्यार्थी रहेकोमा अहिले ६ लाख विद्यार्थी अध्ययनरत छन्। माध्यमिक शिक्षामा बाल बालिका बराबर छन्। उच्च शिक्षामा पनि बराबर हुने क्रममा रहेको देखिएको अध्ययन भन्छन्। स्वास्थ्य : औसत आयु ५५ बाट ७२ वर्ष नेपालीको औसत आयु २०४७ सालमा ५५ वर्ष मात्र थियो, २०८० सालमा औसत आयु बढेर ७२ वर्ष पुगेको छ। बाल र मातृ मुत्युदरमा घट्दो २०४७ मा प्रतिएक हजार बालबालिका जन्म हुँदा १३९ जनाको ५ वर्षभन्दा कम उमेरमा मृत्यु हुने गरेकोमा अहिले प्रतिएक हजार बालबालिका जन्म हुँदा २७ जना मात्र मृत्यु हुने गरी बालमृत्युदर घटेको छ। प्रतिकला शिशुलाई जीवित जन्म दिँदा ८५० जना महिलाको मृत्यु हुने गरेकोमा अहिले त्यो १५१ मा झरेको छ। बाल मृत्यु तथा मातृ मृत्युदरमा उल्लेख्य सुधार गरेका कारण नेपाल सम्मानित पनि भएको छ। महिला सशक्तीकरण : ४१ प्रतिशत महिला जनप्रतिनिधि राजनीतिमा महिलाको सहभागिता उल्लेख्य रूपमा बढेको छ। तीन तहका निर्वाचित जनप्रतिनिधिमा करिब ४१ प्रतिशत महिला छन्। त्यसभित्र पनि दलित महिलाको उपस्थिति सम्मानजनक छ। महिला साक्षरतामा उल्लेख्य सुधार भएको छ। २०४८ मा महिला साक्षरता दर २५ प्रतिशत रहेकोमा अहिले ६५ प्रतिशत पुगेको छ। देशले माध्यमिक शिक्षामा लैंगिक समानता हासिल गरेको छ भने उच्च शिक्षामा समानता उन्मुख छ। तीन दशकअघि उच्च शिक्षामा महिलाको उपस्थिति १० देखि १५ प्रतिशत मात्र थियो। सम्पत्तिमाथिको अधिकारमा उत्साहप्रद महिलाको सम्पत्तिमाथिको अधिकारमा भएको प्रगति उत्साहप्रद छ। २०५८ सालको कृषि गणनामा कुल कृषक परिवारमध्ये ८ प्रतिशत परिवारमा मात्र महिलाको स्वामित्वमा जमिन रहेकोमा २०६८ सालको गणनाबाट १९ प्रतिशतमा महिलाहरूको स्वामित्वमा जमिन रहेको देखाएको थियो। २०७८ को जन गणनाले भने करिब २४ प्रतिशत महिलाको नाममा जमिन रहेको देखाएको छ, जबकि तीन दशकअघि यो ५ प्रतिशत पनि थिएन। सार्वजनिक सेवामा महिलाको प्रवेशलाई आरक्षण गरिएपश्चात् निजामती सेवामा महिला उपस्थिति झण्डै ५ गुणा बढेको छ, यद्यपि अहिले पनि सरकारी सेवामा एक चौथाइ मात्र महिला कर्मचारी छन्। राजकीय मात्र नभएर गैरसरकारी क्षेत्रमा समेत कमसेकम एकतिहाइ उपस्थिति सुनिश्चित गरिएका कारण नीति निर्माणमा महिलाको भूमिका बढ्दो छ। सहकारी व्यवस्थापनमा अहिले ४० प्रतिशतभन्दा बढी महिला छन् भने निजी तथा सामुदायिक संस्थामा महिला नेतृत्व उल्लेख्य रूपमा बढेको छ। सामाजिक सुरक्षा २०५१ सालमा ज्येष्ठ नागरिक भत्ताको प्रबन्ध सुरु गरेयता क्रमशः सामाजिक सुरक्षाको दायरा फराकिलो हुँदै गएको छ। २०६१ सालदेखि सुरक्षित मातृत्वका क्षेत्रमा र महिलाको सम्पत्तिमा स्वामित्व बढाउने विषयमा उल्लेखनीय कामहरू भएका थिए। २०६६ सालमा बाल संरक्षण अनुदानको रूपमा बालबालिका भत्ताको सुरुवात २०७५ सालदेखि बजेटमार्फत सत्तरी वर्ष माथिका सबै ज्येष्ठ नागरिकको १ लाखसम्मको बीमांक रकमको स्वास्थ्य बिमा शुल्क सरकारले व्यहोर्ने व्यवस्था गरिएको। यो प्रावधानबाट झन्डै १० लाख ज्येष्ठ नागरिकहरू लाभान्वित भएका छन् । २०७५ देखि असंगठित क्षेत्रका किसान, श्रमिक तथा स्वरोजगारीमा रहेका व्यक्तिहरूलाई समेत क्रमशः सामाजिक सुरक्षाको दायरामा ल्याउन थालिएको छ। राष्ट्रपति महिला उत्थान कार्यक्रममार्फत २०७५ देखि ग्रामीण तथा दुर्गम क्षेत्रका जोखिममा परेका गर्भवती तथा सुत्केरी महिलाको निःशुल्क आपत्कालीन उद्धार गर्न एयर एम्बुलेन्सको व्यवस्था भइरहेका छन्। गरिब नागरिकको आवासको हकलाई सम्मान गर्न जनता आवास कार्यक्रम लागू गरिएकोमा २०७६ सालदेखि सुरक्षित आवास कार्यक्रम थप गरी देशभरिका करिब ५ लाख फुसका छाना हटाउन प्रति परिवार ५० हजार सहयोग गर्ने र सहुलियत दरमा काठ उपलब्ध गराउने व्यवस्था भएको छ। विपद् पछिको पुनर्निर्माणसमेत गरी आवास कार्यक्रमअन्तर्गत ३ लाख भन्दा बढी घर बनिसकेका छन्। स्वास्थ्य वीमा कार्यक्रमलाई देशव्यापी बनाइएको छ। तीन वर्ष भन्दा कम अवधिमा देशका अधिकांश जिल्लामा स्वास्थ्य बीमा सेवा पुगेको छ भने करिब ८० लाख व्यक्तिहरू यसबाट लाभान्वित भइसकेका छन्। योगदानमा आधारित सामाजिक सुरक्षा प्रणालीको विस्तार हुँदैछ। सामाजिक सुरक्षा कोषमा २० हजार रोजगारदाता संलग्न छन्, योगदानकर्ता करिब २१ लाख पुगेका छन्। मानव विकास : ०४ बाट ०६ शिक्षा तथा स्वास्थ्य स्थितिमा भएको प्रगतिका कारण मानव विकास सूचकांक २०४८ मा ०४ रहेकोमा २०७८ मा ०६० पुगेको छ। यो सूचकांक ०५५ भन्दामाथि रहेमा मध्यमस्तरीय मानव विकास भएको देशमा गणना हुन्छ। यसरी तीन दशकमा देश निम्नस्तरको मानव विकास भएको राष्ट्रबाट मध्यमस्तरको मानव विकास भएको राष्ट्रमा उक्लिएको छ। दक्षिण एसियाका अन्य देशको तुलनामा नेपाल मानव विकासको परिसूचकमा धेरै पछाडि छैन। बहुआयामिक गरिबीमा पछिल्ला दशकमा धेरै सुधार भएको छ। स्वास्थ्य (पोषण र बाल मृत्युदर), शिक्षा (विद्यालयमा विद्यार्थी उपस्थिति र अध्ययनको अवधि) तथा जीवनस्तर (पिउने पानी, बिजुली, आवास, पकाउने इन्धन, सवारीका साधन आदि) का परिसूचकका आधारमा २०७९ मा गरिएका गणना अनुसार नेपालको बहुआयामिक गरिबी सूचकांक ००८५ थियो, जुन दक्षिण एसियाली औसत ००९४ भन्दा राम्रो हो। कृषि कृषिमा उच्चगतिमा यान्त्रीकरण भइरहेको छ। २०४८ सालमा कृषिमा ट्र्याक्टर प्रयोग गर्ने परिवार १ प्रतिशत रहेकामा २०६८ सालमा २२ प्रतिशत र २०७८ सालमा ४० प्रतिशत पुगेका छन्। थ्रेसर प्रयोग गर्ने कृषक परिवार ३ प्रतिशतबाट बढेर २०७८ सालसम्म आइपुग्दा २८ प्रतिशत पुगेका छन्। ३० वर्षको अवधिमा धानको उत्पादन ३३ लाख मेट्रिक टनबाट बढेर ५९ लाख मेट्रिक टन पुगेको छ। तीन दशकमा वन क्षेत्रको विस्तार ५० प्रतिशतले बढेको छ। तर, उत्पादक र दीगो उपयोग गर्न नसकिएको पनि एमालेले गरेको तुलनात्मक अध्ययनमा छ। सेवा क्षेत्रको विस्तार पर्यटन, व्यापार, सञ्चार माध्यम, यातायात सेवा, वित्त, तथा गैरसरकारी तथा सहकारी क्षेत्रको विस्तार २०४८ यता ठूलो परिमाणमा वृद्धि भएको छ। २०४७ सालसम्म वार्षिक साढे लाख पर्यटकले नेपाल भ्रमण गर्थे, अहिले १२ लाख पर्यटकले नेपाल भ्रमण गर्छन्। २०४७ सालसम्म जम्मा १ लाख ४३ हजार सवारी साधन दर्तामा रहेकोमा अहिले झन्डै ४० लाख सवारी साधन दर्तामा छन्। २०४७ सालसम्म २२० वटा गैसस रहेकामा लोकतान्त्रिक राजनीतिक प्रणालीको विकाससँगै यो संख्या बढेर अहिले ५० हजारभन्दा माथि पुगेको छ, जसले सामाजिक आर्थिक रूपान्तरणमा महत्वपूर्ण भूमिका निर्वाह गरेको छ। यही राजनीतिक प्रणालीको विरासतमा सञ्चार माध्यमले पनि फड्को मारेको छ। त्यसैले अहिले १०० भन्दा बढी नेपाली टेलिभिजन च्यानल, ३०० भन्दा बढी एफएम रेडियो तथा हजारौंको संख्यामा पत्रपत्रिकाहरू सञ्चार सेवामा रहन सकेका छन्। आधारभूत सुविधामा पहुँच आधारभूत सुविधामा पहुँच पुगेका परिवारको अनुपात बढ्दै छ। २०५२ साल सम्ममा २५ प्रतिशत नागरिक आधा घण्टाको दूरीमा पक्की सडकको सुविधा पाउने गरेकोमा २०८० सालमा ८० प्रतिशत नागरिकले त्यो सुविधा पाएका छन्। २०५२ साल सम्ममा ४५ प्रतिशत नागरिकले आधा घण्टाको दुरीमा स्वास्थ्य केन्द्रको सेवा पाउँथे भने २०८० सालमा ७१ प्रतिशत नागरिकले त्यो सुविधा पाएका छन्। २०५२ साल सम्ममा २४ प्रतिशत नागरिकले आधा घण्टाको दूरीमा बजार केन्द्र पाउँथे भने २०८० सालमा ७३ प्रतिशत नागरिकले त्यो सुविधा पाएका छन्।"
"कहीँ क्षमताभन्दा बढी, कहीँ जेल खाली खाली","काठमाडौं : कारागार भन्नासाथ तपाईं हाम्रो मानसपटलमा झ्याप्प कैद हुने दृश्य हो, अग्लाअग्ला पर्खाल उठाइएको, कुचुमुच्च परेको संरचना भएको, अँध्यारा कोठा भएको भवन। जहाँ एउटै कोठामा दर्जनौं व्यक्तिहरू बस्न बाध्य छन्। होहल्ला, झैझगडा, हल्लाखल्ला भएको भद्रगोल बसाइ भएको आश्रयस्थल। नेपालका कारागार सुविधासम्पन्न छैनन्। अझ धेरैजसो कारागारमा त क्षमताभन्दा करिब दोब्बर अवस्थामा कैदीबन्दी र थुनुवाहरू रहेका छन्। मुद्दाको सिलसिलामा प्रहरी हिरासतमा रहेका थुनुवाहरूको यकिन संख्या त कसैलाई पनि थाहा छैन। देशभरका अधिकांश कारागारमा अत्यधिक कैदीबन्दी भइरहँदा केही कारागारहरू भने खाली खाली छन्। क्षमताअनुसारका कैदीबन्दी पनि छैनन्। कतैको कारागारमा अत्यधिक संख्या त कतै कारागार नै खाली खाली ? आखिर यस्तो अवस्था किन आयो ? कारागारमा केका आधारमा कैदीबन्दी राख्ने तथा स्थानान्तरण गर्ने गरिन्छ ?  २९,४३५ जना कैदीबन्दी, १,५११ जना विदेशी नागरिक कारागार व्यवस्थापन विभागको तथ्यांकअनुसार सबैभन्दा देशभर भएका कारागारहरूमा अहिले २९,४३५ जना कैदीबन्दी र थुनुवा रहेका छन्। जसमा महिलाको संख्या १,६३० र पुरुषको संख्या २७,८०५ रहेको छ। यसमध्ये पनि १८,१८९ जना कैदीबन्दी र ११,२४६ जना थुनुवा रहेका छन्। यीमध्ये १,५११ जना विदेशी नागरिक नेपाली जेलमा रहेका छन्। आमाबुवा कारागारमा गएपछि उनीहरूसंग आ िश्रत ८१ जना बालबालिका पनि कारागारमै रहेका छन्। १,३५९ जना बालबालिका सुधारगृहमा रहेका छन्। सबैभन्दा बढी कैदीबन्दी काठमाडौंको सुन्धारामा रहेको जगन्नाथदेवल कारागार कार्यालयमा रहेका छन्। कारागार व्यवस्थापन विभागले हरेक महिना प्रकाशित गर्ने मास्केवारीमा दिइएको तथ्यांकअनुसार, जगन्नाथ देवल कारागारमा खास क्षमता २,००० जनाको मात्रै हो। तर यहाँ अहिले ३,६५६ जना बन्दी तथा थुनुवा रहेका छन्। यस्तै सुनसरीको झुम्कामा रहेको कारागारमा १,२०० जनालाई मात्रै राख्न सकिन्छ तर विभिन्न कारणले उक्त कारागारमा १,८०४ जना राखिएको छ। क्षमताभन्दा ६०४ जना बढी संख्यामा कैदीबन्दीहरू रहेका छन्। झापा कारागारको क्षमता ९०० रहेको छ। तर यहाँ पनि अत्यधिक संख्यामा १,६२५ जना कैदीबन्दी राखिएका छन्। पर्सा कारागारमा ८०० जना कैदीबन्दी राख्न मिल्छ, तर यहाँ १,३२५ जना राखिएका छन्। देशभर भएका सबै कारागारमा क्षमताभन्दा बढी संख्यामा कैदीबन्दी राखिएको छ भन्ने हैन। कतिपय यस्ता कारागार छन् जहाँ क्षमताअनुसारको संख्यामा कैदीबन्दी राखिएका छैनन। मुगु जिल्लामा ३० जना राख्न सक्ने क्षमता भएको कारागार निर्माण भएको छ, तर त्यहाँ एक जना पनि कैदी तथा थुनुवा छैनन्। यस्तै, हुम्लाको कारागारमा २५ जना अट्छन्। तर त्यहा ८ जना मात्रै कैदीबन्दी रहेका छन्। मनाङ कारागारको क्षमता ३५ जना हो तर त्यहाँ ९ जना मात्रै कैदीबन्दी रहेका छन्। यसरी कहीँका कारागारमा अत्यधिक संख्या त कहीँ खाली खाली कारागार किन भएका होलान्। कारागार व्यवस्थापन विभागका प्रवक्ता कल्पना घिमिरे नेपालका अनुसार नेपालमा ७३ जिल्लामा ७५ वटा कारागार रहेका छन्। पुरानो संरचनाअनुसार कारागारको क्षमता १७ हजार रहेको छ। भक्तपुर, पूर्वी रुकुम, नवलपुर, बारा गरी चार वटा जिल्लामा अहिलेसम्म कारागार बनेको छैन। केही जिल्लामा सुविधा सम्पन्न कारागार भवन बन्ने प्रक्रियामा छ। मोरङ, नुवाकोटलगायतका ठाउँमा नयाँ भवन बनिसकेको पनि छ। पछिल्लो समय केही जिल्लाहरूमा नयाँ कारागार पनि बनिरहेको छ। नयाँ बनिसकेका र प्रयोगमा आएका कारागार सँगै अहिले सबै कारागारको क्षमता योसँगै २०,४९२ जनाको क्षमता रहेको छ। कुन कारागारमा लैजाने भन्ने निर्धारण कसरी गरिन्छ त ? प्रवक्ता कल्पना घिमिरे भन्छिन्, अदालतले आदेश गरेर कैद निर्धारण गरेर पठाएको अवस्थामा मात्रै कैदी तथा थुनुवालाई कारागारमा राख्ने गरिन्छ। हरेक जिल्लामा रहेका अदालतले मुद्दा फैसला भएपछि सोही जिल्लामा रहेको कारागारमा पठाउने आदेश दिएको हुन्छ। यहीअनुसार नै कारागार निर्धारण गरिन्छ।  जेल स्थानान्तरण केका आधारमा गरिन्छ ? कारागार व्यवस्थापन विभागका महानिर्देशक नारायणप्रसाद भट्टराईका अनुसार काठमाडौंको जगन्नाथदेवललाई बिरामी जेल भन्ने गरिन्छ जहाँ, उनीहरूको लागि छुट्टै अस्पताल पनि रहेको छ। सेन्ट्रल जेल अस्पताल भन्ने यही रहेको छ। देशभरका कैदीबन्दी बिरामी भएको अवस्थामा यही कारागार कार्यालयमा ल्याएर उपचार गर्ने गरिएको छ। कैदीबन्दीको स्थानान्तरणका लागि विभिन्न चार वटा कारणहरू रहेको महानिर्देशक भट्टराई बताउँछन्। कुनै पनि जिल्लाको कारागारमा राखिएको व्यक्ति बिरामी भयो र थप उपचारको लागि अन्यन्त्र जान पर्ने अवस्था आयो भने अस्पताल भएको जिल्लामा रहेका कारागारमा सरुवा गर्ने गर्छौं। यसका लागि कैदीको निवेदन र डाक्टरको रिफर कागज हेरेर सरुवा गर्छौं। कहिलेकाही कारागारमा रहेका कैदीबन्दी बीच नै झैझगडा, ग्याङफाइट र विवाद हुने गर्छ यस्तो अवस्थामा त्यहाँको शान्ति सुरक्षालाई ध्यानमा राखेर उनीहरूको सरुवा गर्ने गरिन्छ। यसका लागि त्यहाँका प्रजिअले नै, सरुवा गर्नुपयो भनेर सिफारिस गर्ने गर्छन्। तेस्रो कारणमा घरपायक सरुवा भन्ने हुन्छ। अदालतबाट मुद्दा फैसला भइसकेर सजाय निर्धारण भइसकेका कैदीहरूको अवस्थामा घरपायक सरुवा गर्ने गरिन्छ। उनीहरूको आफन्त भेटघाट गर्न आउने तथा व्यावहारिक अवस्था हेरेर पनि केहीलाई सरुवा गर्ने गरिन्छ। तर सबै कैदीबन्दीलाई घरपायक कारागारमा भने पठाउन सक्ने अवस्था छैन। कहिलेकाहीँ धेरै ठाउँमा मुद्दा चलिरहेका कैदीबन्दीलाई अदालतले नै माग गरेको अवस्थामा कैदी स्थानान्तरण हुने गर्छन्।  कैदीबन्दीको स्थान निर्धारण कसरी हुन्छ ? कैदीबन्दी स्थानान्तरण गर्ने अनेका कारण भए पनि कैदीहरू कहाँ रहने भन्ने विषय उनीहरू कुन ठाउँमा अपराध गर्दा समातिएका हुन् ? कुन ठाउँको कसुर रहेको छ ? सोही ठाउँमा मुद्दा चल्ने र त्यहीको कारागारमा पठाउने गरिन्छ। जस्तै इलामको व्यक्ति चितवनमा आएर अपराध गयो र ऊविरुद्ध मुद्दा चलेर अदालतले कारागार पठाएको अवस्थामा उसलाई चितवन कारागार नै पठाइने गरिन्छ। उसलाई अवस्थाअनुसार अन्य ठाउँमा पनि सरुवा गर्न सकिन्छ। अदालतले सजाय निर्धारण गरेर कारागार पठाएका व्यक्ति कैदीबन्दी हुन् भने कसुर प्रमाणित नभई, मुद्दा फैसला नभर्ई पुर्पक्षका लागी कारागार पठाइएका व्यक्ति थुनुवा हुन्। मुद्दा चलिरहँदा अदालत लगिराख्नुपर्ने भएकाले थुनुवाको सरुवा प्रायः हँुदैन। कैदीहरूको भने सरुवा गर्न सकिन्छ। कैदीको आशय र उसको आफन्तको मागअनुसार सरुवा गर्ने गरिन्छ। अत्यधिक संख्याबाट कम संख्या भएकोमा स्थानान्तरण किन गरिँदैन ? कारागार व्यवस्थापन विभागका महानिर्देशक नारायणप्रसाद भट्टराईका अनुसार, प्रायः हिमाली जिल्लामा रहेका कारागारहरूमा क्षमताअनुसार कैदीबन्दी छैनन्। हिमाली जिल्लामा लैजान, ल्याउन पनि आर्थिक र व्यावहारिक रूपमा पनि महँगो पर्ने गर्छ। सामान्यतः काठमाडौंमा बढी भयो भनेर मुगु, जुम्ला, डोल्पा सरुवा गर्ने प्रचलन छैन। त्यहाँका कारागारहरू स साना र कम क्षमताका भएका कारण त्यहीका मानिस बसून् भन्ने हाम्रो मान्यता हो। चितवनको मानिसलाई मुगु पठाउन व्यावहारिक रूपमा न्यायोचित देखिँदैन। देशैभरका कारागार जहाँ बसे पनि सरकारबाट पाउने सेवासुविधा तथा रासन भत्ता एउटै हो। तर मुगुमा कसुर गरेको व्यक्तिलाई जनकपुर पठाउने र सुनसरीको कैदीबन्दीलाई कालीकोट पठाउने प्राक्टिस अलि व्यावहारिक नहुने भएर प्रचलनमा नल्याएको महानिर्देशक भट्टराईले बताए। हिमाली जिल्ला र विकट ठाउँबाहेक सजिलैसँग पुयाउन सकिने ठाउँमा कैदीबन्दी सरुवा गर्ने गरिन्छ। काठमाडौंकोलाई नुवाकोट, धादिङलगायतका जिल्लामा सार्ने पनि गरिन्छ।"
कुखुरा फार्ममा आगलागी,"विराटनगर : मोरङको लेटाङमा रहेको एउटा कुखुरा फार्ममा आगलागी भएको छ । आगलागीमा १५ लाख बराबरको क्षति भएको प्रहरीले जनाएको छ । प्रहरीका अनुसार लेटाङ नगरपालिका२ खैरेनीमा भोलाराम श्रेष्ठले सञ्चालन गर्दै आएको कुखुरा फार्ममा बुधबार दिउँसो आगलागी भएको हो । आगोले सयवटा सुपारीका बोट र २ वटा लिचीका बोटसमेत मरेका छन् । कुखुरा फार्म श्रेष्ठको घरदेखि करिब १५ मिटर पूर्वमा थियो । प्रहरीका अनुसार दिउँसो ३ बजेतिर अचानक आगलागी हुँदा फार्म वरपर रहेका सयवटा सुपारी र २ वटा लिचीका बोट पनि मरेका छन् । त्यस्तै, फार्मसहित फार्मभित्र राखिएको १५ बोरा कुखुराको चारो र ५० बोरा सिमेन्ट जलेर ध्वस्त भएको जानकारी प्रहरीले दिएको छ । आगलागी भएको फार्ममा कुखुरा थिएनन् । नजिकैको अर्को फार्ममा कुखुरा थिए । कुखुरा रहेको फार्म भने सुरक्षित रहेको र घटनामा मानवीय एवं चौपाया क्षति नभएको प्रहरीले उल्लेख गरेको छ । आगो करिब १ घण्टापछि नियन्त्रणमा लिइएको थियो । आगलागीको कारण खुल्न सकेको छैन । यद्यपि, विद्युत सर्ट भएर आगलागी भएको हुनसक्ने प्रहरीको अनुमान छ । इलाका प्रहरी कार्यालय लेटाङका इन्स्पेक्टर राकेश रेग्मी नेतृत्वको टोलीले घटनाको अनुसन्धान सुरु गरेको छ ।"
राजसंस्थाका पक्षमा नाराबाजी गर्ने क्रममा पक्राउ परेका विदेशी नागरिक को हुन्?,काठमाडौं : राजसंस्थाका पक्षमा नाराबाजी गर्ने एक विदेशी पक्राउ परेका छन्। प्रहरीले काठमाडौंको माइतीघरबाट एक अमेरिकी नागरिकलाई पक्राउ गरेको हो। काठमाडौं जिल्ला प्रहरी परिसरका प्रवक्ता अपिलराज बोहोराका अनुसार राजसंस्थाको ब्यानर बोकेर नाराबाजी गरेपछि प्रहरीले पक्राउ गरेको थियो। पक्राउ पर्नेमा ५८ वर्षीय अमेरिकी नागरिक जुलियन किर्पाल रहेका छन्। उनको बारेमा अनुसन्धान भइरहेको प्रहरीले जानकारी दिएको छ।
रोङ गाउँपालिकामा गुरु किसान,"इलाम : इलामको रोङ गाउँपालिकाले गुरु किसान घोषणा गरेको छ। गाउँपालिकाले बुधबार रोङ गाउँपालिका ५ मा आयोजित समारोहमा गुरु किसान घोषणा गरिएको हो। गाउँपालिका भित्रका करिब पाँच हजार किसानबाट गुरु किसान छनौट गरिएको गाउँपालिकाले जनाएको छ। बुधबार गाउँपालिका ५ मा स्थापना भएको कृषि प्रशोधन उद्योगको उद्घाटनसँगै छनौट भएका एक सय २१ गुरु किसानलाई गाउँपालिकाले मागमा आधारित सेवाटेवा प्रदान गर्ने गाउँपालिका अध्यक्ष मणीकुमार स्याङ्बो (सुवास) ले जानकारी दिए। गाउँपालिका भित्र रहेका करिब चार हजार पाँच सय किसानमध्ये पहिलो चरणमा एक सय २१ किसान छनौट गरिएको गाउँपालिकाले जानकारी दिएको छ। कृषि तथा पशुपन्छी विकासमन्त्री रामप्रसाद अधिकारी तथा कोशी प्रदेश उद्योग कृषि तथा सहकारी विकासमन्त्री खगेन सिँग लिम्बु र गाउँपालिका अध्यक्षले गुरु किसान घोषणा तथा कृषि प्रशोधन उद्योगको उद्घाटन गरे। कृषि पेशालाई सम्मानित पेशाका रूपमा विकास गर्न र उत्पादनमा प्रतिस्पर्धा गराउन गुरु किसान छनौट गरिएको हो। गुरु किसान परिचयपत्र वितरणसमेत गरिएको छ। गाउँपालिका भित्रका ६ वटै वडाका किसान छनौट गरेर वडास्तरीय अभिमुखीकरण समेत प्रदान गरिएको छ। पालिका छनौट भएका गुरु किसान ले स्थानीय कृषि प्राविधिकका रूपमा समेत अन्य कृषकलाई सहयोग गर्ने छन्। पालिकाले प्रत्येक वर्ष गुरु कृषक थप गर्दै लैजाने लक्ष लिएको गाउँपालिका अध्यक्ष मणीकुमार स्याङबो (सुवास)ले जानकारी दिए। उनले अनुसार गुरु किसान व्यवस्थापन कार्यविधि २०८० जारी भएको छ। गाउँपालिकाका कम्तीमा तीन सय गुरु किसान प्रबद्र्धन गर्ने लक्ष रहेको जनाइएको छ। उत्पादन, प्रशोधन र बजारको तीन खम्बे रणनीति समेत बनाएको छ। संघीय सरकार अन्तर्गत योजना आयोगको पाँच करोड विशेष अनुदानबाट तीनवटा उद्योग स्थापना गर्न लागिएको छ। सबैभन्दा पहिला स्थापना भएको कृषि प्रशोधन उद्योगको बुधबार नै उद्घाटन गरिएको हो। अन्य दुईवटा उद्योग निर्माणाधिन अवस्थामा रहेका छन्। संघीय सरकारको अनुदानबाट करिव ७० लाख लागतमा कृषि प्रशोधन उद्योगको भवन निर्माण गरिएको छ। त्यस्तै करिव ४० लाख लागतमा औजार खरिद गरिएको गाउँपालिकाका लेखा अधिकृत मनिस भट्टराईले जानकारी दिए। यहाँका व्यावसायिक र निश्चित मापदण्ड पूरा गर्ने किसानहरूबाट गुरु किसान छनौट गरिएको हो। गाउँपालिकामा विशेष गरेर अलैंची, चिया, कफी, अदुवा, सुपारी, बेसार, सुन्तला उत्पादन हुन्छ। गाउँपालिकाले रोङ गुन्द्रुक, रोङ मह, रोङ बेसार, रोङ तिते करेला ब्राण्डिङ गरेर बजारीकरण गरिरहेको छ। त्यस्तै गाउँपालिकाले सिस्नोको चिया समेत उत्पादन गर्दै आएको गुरु कृषक राम आचार्यले जानकारी दिए। गुरु कृषक सोम अर्यालले गाउँगाउँमा पुगेर कृक्षको अवस्था अध्यायन पछि गुरु किसान छनौट गरेको बताए। कृषक राम आचार्यले रोङ पालिकाले कृषि क्रान्ति गरेको बताए। गुरु किसानका लागि संघीय सरकाले १५ लाख सहकार्य गरेको छ भने बाकी सबै खर्च गाउँ पालिकाले व्यहोरेको छ। रोङ गाउँपालिकाको भौगोलिक परिवेश, प्राकृतिक स्रोत एवं बजारको पहुँचले उपलब्ध गराएको अवसर र किसानहरूको अन्तर्निहित क्षमतालाई विकास गर्दै आधनिक कृषि प्रविधिहरूको उपयोगगरी व्यावसायिक कृषिको माध्यमबाट दिगो आर्थिकविृद्धि तथा खाद्य सुरक्षातका लागि नेपालमै पहिलोपटक कृषि गुरु नामक योजना अघि सारेको पालिकाले जनाएको छ। रोङ गाउँपालिकाका अध्यक्ष मनि कुमार स्याङ्बो भन्छन् कृषि भूमिको अवैज्ञानिक प्रयोग, निर्वाहमुखी कृषि प्रणाली र गैर कृषि क्षेत्रको तुलनामा कृषि क्षेत्रको न्यून आम्दानीको कारण कृषि क्षेत्र आकर्षक र सम्मानित हुन सकेको छैन हामी यो कार्यक्रममार्फत वास्तविक किसानको अवस्था परिवर्तनको प्रयासमा लागेका छौं। रोङ गाउँपालिका भित्र रहेका कृषकहरू मध्येबाट नै उत्कृष्ट ज्ञान, सीप, दक्षता नेतृत्वहासिल गरेका गुरु किसान तयार गर्न कार्यविधि निर्माण गरेको अध्यक्ष स्याङ्बोले बताए। पालिका अध्यक्ष स्याङ्बो भन्छन् सानो सानो प्रयास गरिरहेका छौ, किसानको जीवन स्तर कसरी माथि उठाउँन सक्छौं भनेर प्रयास गरिरहेका छौ। गुरु किसान कार्यक्रम यसैको निरन्तरता भएको बताए। गुरु किसान कार्यक्रमले रोङ गाउँपालिकाका परि श्रमी र समर्पित किसानहरू मध्येबाट गुरु कृषक छनौट गरी कृषि तथा पशुपालनसम्बन्धी अन्य किसानहरूलाई ज्ञान सिप क्षमता विकासमा योगदान गर्ने जनशक्ति को विकास गर्ने लक्ष राखेको छ। गुरु किसान हुन योग्य किसानको छनौट गरेपछि कृषि सामग्री, तालिम, कृषि उपकरण लगायतको क्षत्रमा सहजीकरण गर्ने अध्यक्ष स्याङ्बोले बताए।उनले भने गुरु किसान योग्य र उदाहरणीय भए पछि अरू कृषकहरूलाई आफ्नो योग्यता, क्षमता र अनुभवबाट उदाहरणीय बनाउन सहयोग गर्ने छन्। कार्यक्रमले गुरु किसानहरूको नेतृत्वमा अन्य कृषकहरूमा खाद्यबाली, तरकारी, उच्च मूल्य बाली, लगायत पशुपालनको क्षेत्रमा व्यवासायिक क्षमता विकास गर्ने लक्ष राखेको छ। कार्यक्रमले गुरु किसानलाई व्यावहारकि र अनुभवले खारिएको अघोषित प्राविधिकका रूपमा विकास गर्ने लक्ष समेत राखेको छ। अध्यक्ष स्याङ्बोले भने, किसानको उत्पादन, परिमाण, गुणस्तर र निरन्तर उत्पादनजस्ता कुरामा एकरूपता ल्याउन गुरु किसान कार्यविधिलाई कार्यपालिकाले स्वीकृत गरेको छ। उनीहरूलाई लोगो र परिचयपत्र वितरण गरिने गाउँपालिकाले जनाएको छ। उनले भने, गुरु किसानलाई पालिकको हरेक कार्यक्रमममा आसनग्रहण हुन्छ, सम्मान हुन्छ। गाउँपालिकाले गुरु किसानमार्फत उत्पादकत्वमा प्रतिस्पर्धा गराउन खोजेको छ। रोङ गाउँपालिकाको कुल १५६ दशमलव ०२ वर्ग किलोमिटर क्षेत्रमध्ये ४९ दशमलव ६२ वर्ग किलोमिटर जमिन खेती योग्य रहेको छ। पालिकको तथ्यांकअनुसार पालिकाभरीमा अलैची २० मेट्रिक टन, धान ३५० मेट्रिक टन, मकै १५० मेट्रिक टन, सुन्तोला १६० मेट्रिक टन, सुपारी ३५ मेट्रिक टन, अदुवा १५ मेट्रिक टन, केरा १०० मेट्रिक टन, आलु १८० मेट्रिक टन र इस्कुस ५०० मेट्रिक टन उत्पादन हुने गरेको छ। यसबाहेक तोरी, बेसार, सिस्नु, खुर्सानी, च्याउ, कुरिलो, मुला, काक्रो, टमाटर, तिते करेला, कुरिलोलगायतका बालि किसानले लगाउने गरेको पालिकाको कृषि शाखाले जनाएको छ। रोङ गाउँपालिकामा उत्पादन भएको कृषिउपज स्थानीय बजार जोरककलश, हर्कटे, झापाको चारआली, बिर्तामोड, काँकरभिट्टा, इटहरीदेखि भारतको सिलिगुडीसम्म पुग्ने गरेको गुरु कृषक राम आचार्यले बताए। रोङ गाउँपालिकाका ८० प्रतिशत नागरिक कृषि पेशामा आवद्र्ध भएको एक तथ्यांकले देखाएको छ। अध्यक्ष स्याङ्बो भन्छन् हामी तिनै किसानको दिगो विकासका लागि काम गरिरहेका छौ। पशुनस्ल सुधारमा किसानसँग साझेदारी रोङ गाउँपालिकाले गाई, बाख्रा र बंगुरको नस्ल सुधार गर्नका लागि कृतिम गर्भधानका लागि कृषकलाई ५० प्रतिशत अनुदान प्रदान गर्ने गरेको छ। ८० देखि ९० प्रतिशतसम्म बाच्छि जन्मने सेक्सड सिमेन (विर्य)को मूल्य ३ हजार पर्छ। पशुपन्छी तथा मत्स्य विकास शाखाका पशु सेवा प्राविधिक राकेशकुमार राउतका अनुसार सो रकमको आधा अथवा एक हजार ५ सय रोङ गाउँपालिकाले व्यहोर्छ भने आधा रकम किसानले व्यहोर्ने गरेका छन्। सिमेन(विर्य) बाहेक प्राविधिक खर्च बापत किसानले ७ सय प्राविधिक खर्च व्यहोर्ने व्यवस्था छ। गत आर्थिक वर्षमा पालिकको लागत सहयोगमा २ हजार ५९३ वटा गाई, बाख्रा र बंगुरमा कृतिम गर्भधारण गराएको राउतले बताए। रोङ गाउँपालिकामा ३१ वटा दुग्ध संकलन केन्द्र मार्फत दैनिक ८ हजार लिटर दुग्ध संकलन हुने गरेको छ। दुग्ध उत्पादन वृद्धि गर्ने योजना सहित कृतिम गर्भधारणमा अनुदानको प्रवन्ध गरेको गाउँपालिकाले जनाएको छ। यस वर्ष देखि किसानका लागत सहभागिता घटाउने तयारी गरेको पालिकाले जनाएको छ।"
भूकम्प प्रतिरोधी विद्यालय भवन निर्माण सुरु,"नुवाकोट : नुवाकोटको चारघरेमा भूकम्प प्रतिरोधी पक्की विद्यालय भवन निर्माण सुरु गरिएको छ। विदुर नगरपालिका१२ चारघरेमा रहेका शहीद भरतप्रसाद ढुंगाना स्मृति आधारभूत विद्यालयको पक्की भवन निर्माण सुरु भएको हो। विदुर नगरपालिकाका मेयर राजन श्रेष्ठले ८ कोठे दुई तल्ले पक्की भवनको शिलान्यास गरेसँगै भवनको निर्माण सुरु भएको हो। उनले भवन गुणस्तरीय, टिकाउ निर्माण गर्न जोड दिँदै अब आधुनिक, प्रविधियुक्त र व्यवहारिक शिक्षा आवश्यक रहेको बताए। अर्थ मन्त्रालयले सघन सहरी विकास कार्यालयमार्फत एक करोड रुपैयाँ लागतमा भवनको निर्माण सुरु भएको हो। भवन आगामी २०८२ जेठ १५ गतेसम्म निर्माण गरिसक्ने लक्ष्य रहेको छ। कक्षा १ देखि ८ सम्म अध्यापन हुँदै आएको सो विद्यालयमा हाल १ सय ३० जना विद्यार्थी अध्ययनरत रहेका विद्यालयका प्रधानाध्यापक विष्णुप्रसाद ढुंगानाले बताए।"
"ललितपुरमा खुकुरी प्रहार गरी रामेछापका युवकको हत्या, एक जना पक्राउ",प्रहरीको प्रारम्भिक अनुसन्धानमा रिपेश एक युवतीलाई जिस्काएको जानकारी पाएपछि सुमनले राति नै रिपेशलाई भेट्न बोलाएका थिए। भेट्न पुगेपछि एक्कासी उनीमाथि खुकुरी प्रहार गरेका हुन्। ललितपुर : ललितपुरको इमाडोलमा खुकुरी प्रहार गरी एक युवकको हत्या भएको छ। रामेछाप स्थायी घर भई ललितपुर बस्दै आएका ३० वर्षीय रिपेश खातीको गएराति खुकुरी प्रहार गरी हत्या गरिएको हो। जिल्ला प्रहरी परिसर ललितपुरका प्रमुख श्यामकृष्ण अधिकारीका अनुसार हत्या आरोपमा रामेछापकै २५ वर्षीय सुमन रसाइलीलाई प्रहरीले पक्राउ गरेको छ। उनका अनुसार राति करिब साढे ११ बजे आपसी विवाद हुँदा रसाइलीले खातीलाई खुकुरी प्रहार गरेका हुन्। प्रहरीका अनुसार मृतकको घाँटीको दुवै भाग र गालामा गहिरो चोट लागेको छ। सुमन र रिपेश साथी हुन्। प्रहरीको प्रारम्भिक अनुसन्धानमा रिपेश एक युवतीलाई जिस्काएको जानकारी पाएपछि सुमनले राति नै रिपेशलाई भेट्न बोलाएका थिए। भेट्न पुगेपछि एक्कासी उनीमाथि खुकुरी प्रहार गरेका हुन्। घटनाबारे थप अनुसन्धान भइरहेको एसएसपी अधिकारीले जानकारी दिए।
कोशी र गण्डकी प्रदेशमा चट्याङसहित वर्षा हुने,"काठमाडौं : नेपालमा पश्चिमी तथा स्थानीय वायुको आंशिक प्रभाव रहेको जल तथा मौसम पूर्वानुमान महाशाखाले जनाएको छ। आज बिहान जारी मौसम बुलेटिनमा कोशी र गण्डकी प्रदेशलगायत अन्य प्रदेशका पहाडी भागमा आंशिक बदली भई बाँकी भागको मौसम सफा रहने उल्लेख छ। विभागका अनुसार दिउँसो देशको पहाडी भागमा आंशिक बदली रही बाँकी भूभागमा आंशिक बदलीदेखि मौसम सफा रहनेछ । कोशी र गण्डकी प्रदेशका पहाडी भूभागको एकदुई स्थानमा मेघगर्जन र हल्का वर्षाको सम्भावना छ। कोशी र गण्डकी प्रदेशका उच्च पहाडी तथा हिमाली भागका एकदुई स्थानमा हल्का हिमपातको सम्भावना छ । आज राति कोशी, गण्डकी र कर्णाली प्रदेशका पहाडी भागमा आंशिक बदली रही बाँकी भागमा मौसम सफा रहने महाशाखाले जनाएको छ। कोशी, गण्डकी र कर्णाली प्रदेशका उच्च पहाडी तथा हिमाली भागका एकदुई स्थानमा हल्का हिमपातको सम्भावना छ ।"
मनास्लु पदयात्रामा आएका ट्रेकिङ्ग गाइडको मृत्यु,"गोरखा : मनास्लु पदयात्रामा ट्रेकिङ्ग गराउन आएका एक गाइडको मृत्यु भएको छ । मृत्यु हुनेमा सोताङ गाउँपालिका४ सोलुखुम्बुका ५४ वर्षीय सार्की शेर्पा रहेको जिल्ला प्रहरी कार्यालय गोरखाले जनाएको छ । शेर्पाको विकट मानिने धार्चे गाउँपालिका३ खोर्लावेशी स्थित खोला किनारमा हिँड्ने क्रममा अचानक ढली मृत्यु भएको जिल्ला प्रहरी कार्यालयका प्रहरी नायव उपरीक्षक इन्द्र प्रसाद सुवेदीले बताए । उनी आइएनएफओ नेपाल ट्रेकिङ्ग एजेन्सीमार्फत अमेरिकी नागरिकको गाइडका रूपमा आएका रहेछन्, डिएसपी सुवेदीले भने । टाउकोमा गहिरो चोट लागेको शेर्पाको उपचारको क्रममा आज बिहान साढे ९ बजे मृत्यु भएको उनले जानकारी दिए । घटनाबारे थप अनुसन्धान भइरहेको जिल्ला प्रहरी कार्यालय गोरखाको भनाइ छ ।"
मोटरबाटोले फेरिएको नाग्चेत पाङसिङ,"गोरखा : चुमनुब्री गोरखाको हिमालपारि पर्ने गाउँपालिका हो। यसको वडा नं ३ नाग्चेत गाउँ दुई वर्षअघिसम्म कोल्टो परेको थियो। मनास्लु पदमार्ग, गाउँपालिकाको केन्द्र फिलिम पुग्ने मूलबाटोबाट माथि, कसैको नजर नपर्ने पाखामा गाउँ थियो। मूलबाटो हिँड्ने सबैजना जगत, सल्लेरी, सिर्दिबास, घट्टेखोला हुँदै फिलिम तर्थे। आफ्नै गाउँबाहेक बाहिरका कोहीमान्छे पनि नपुग्ने हुँदा २३ घरधुरी रहेको नाग्चेत ओझेलमा परेको थियो। यहाँका बासिन्दा पनि आफ्ना दैनन्दिन कामधन्दामै व्यस्त हुन्थे। नाग्चेतकै नियति भोगिरहेको थियो, त्योभन्दा ठूलो अर्को गाउँ पाङ्सिङले। यात्रुहरू सबै फिलिम, चिसापानी एक्लेभट्टी हुँदै चुमभ्याली, मनास्लु क्षेत्रतर्फ जाने हुँदा करिब एक सय घरधुरी रहेको पाङसिङ पनि अपायकमा थियो। शिक्षक र काम विशेषले जाने प्रहरी तथा स्वास्थ्यकर्मीबाहेक त्यहाँ पनि स्थानीयबासीको मात्र आवतजावत हुन्थ्यो। तर अचेल यी दुवै गाउँको स्वरूप, संरचना, दैनिकी सबै परिवर्तन भएको छ। नाग्चेत र पाङसिङ अहिले बेनीघाट, आरुघाट, लार्के सडकले छोएको छ। गाउँपालिकाको केन्द्र फिलिम पुग्ने स्थानीय तथा विदेशी यात्रु नाग्चेतसम्म सवारीसाधनमा जान सक्छन्। यहाँ उत्रिएर लर्कन लाएर फिलिमतर्फ उकालो लाग्छन्। सामान ढुवानी गर्ने ठूला गाडीहरू पनि यहाँसम्म मात्र पुग्छ र सामान यहीँ अनलोड गर्दछ। गोरखा बजार, आरुघाट तथा आर्खेतबाट सामान बोकेर गएका ट्रकहरू नाग्चेतमै पुगेर सामान ओह्राल्छन्। ट्रकले ओह्रालेको सामान फेरि मान्छे अथवा खच्चडले बोकेर बाँकी गन्तव्यसम्म पुयाउँछन्। त्यसैले सामान अनलोड र लोड गर्नेको चहलपहल निकै बढेको देखिन्छ। गाउँलेले पनि नगदी काम पाएका छन्। अहिले नाग्चेत र पाङसिङका सडक छेउमा चामल, नुनलगायतका खाद्य सामग्री तथा सिमेन्ट, रड निर्माण सामग्रीको खात लाग्छ। बिहान झिस्मिसेदेखि साँझ अबेरसम्म यहाँ बजारबाट लगेको सामान अनलोड गर्ने र गन्तव्यसम्म पुयाउनुपर्ने सामान खच्चडमा लोड गर्नेको भीडभाड लाग्छ। जिप, ट्र्याक्टर र साना ट्रकमा लगिएका सामान पाङसिङसम्म पनि पुग्न सक्छ तर ठूला ट्रक भने नाग्चेतसम्म मात्र पुग्ने गरेका छन्। नाग्चेतसम्म सामान आइपुग्दा पनि धेरै सुविधा भएको छ। पहिले कोल्टो परेको नाग्चेत र पाङसिङ अहिले त धेरै परिवर्तन भएको छ, चुमनुब्री गाउँपालिकाकी पूर्वउपाध्यक्ष कुमारी गुरुङ भन्छिन्, फिलिम आउने मान्छे पनि गाडीबाट नाग्चेत ओर्लिएर आउँछन्। छिटो हिँड्नेहरू पाँच मिनेटमै फिलिम आइपुग्छन्। त्यहाँसम्म गाडीले बोक्ने भएपछि सामान पनि धेरै सस्तोमा आउने भयो। दुर्गम गाउँ हो, धेरै राम्रो भयो त के भनुँ, तैपनि विगतको तुलनामा चाहिँ धेरै राम्रो भएको छ। गाउँमा चहलपहल बढेपछि स्थानीयवासीले पनि आयआर्जनको काम पाएका उनले बताइन्। पहिले पिछडिएका नाग्चेत र पाङसिङ अहिले बजार बनेको वडाध्यक्ष रामकुमार गुरुङ बताउँछन्। होटल, टी सप, होलसेल पसलहरू खुलेका छन्। आउने जाने मान्छेको भीड लाग्छ। पहिले पिछडिएका ती गाउँ अहिले गुल्जार भएका छन्।"
भक्तपुर महोत्सव चैत २८ गतेदेखि,"काठमाडौं : नयाँ वर्ष २०८२ र प्रसिद्ध विस्काः जात्राका अवसरमा भक्तपुरमा महोत्सव हुने भएको छ। चैत २८ गतेदेखि २०८२ वैशाख ७ गतेसम्म महोत्सव सञ्चालन हुने भएको हो। नवौं भक्तपुर औद्योगिक सांस्कृतिक, पर्यटन, कृषि तथा व्यापार महोत्सव २०८१०८२को पूर्व सन्ध्यामा पत्रकार सम्मेलन गर्दै भक्तपुरको सल्लाघारीको तीनकुनेस्थित चौरमा भक्तपुरमा ११ दिनसम्म सञ्चालन हुने औद्योगिक शान्ति नेपाल संस्थाका अध्यक्ष सन्दिप महतले बताए। उनका अनुसार महोत्सवमा दैनिक जीवनमा प्रयोगमा आउने दैनिक उपभोग्य सामग्रीहरू, खाद्यान्नका सामग्रीहरू, भाँडाकुँडाको साथै विभिन्न प्रकारका लत्ताकपडा, जुत्ता, कृषि तथा हस्तकलाका सामग्रीहरू हुनेछन्। औद्योगिक उत्पादनको प्रदर्शनी, सूचना तथा बिज्ञान प्रविधिको प्रदर्शनी, अटो मोबाइल प्रदर्शनी, आधुनिक कृषि औजार प्रदर्शनी तथा बिक्री हुनेछ। मोबाइल तथा इलेक्ट्रोनिक्स सामानको व्यापार तथा प्रदर्शनी एवं बिक्रीका लागि स्टलहरू रहनेछ। महोत्सवका संयोजक दीपक थापाका अनुसार महोत्सव स्थलमा स्थानीय हस्तकला, कृषि उत्पादनलाई समेत समावेश गर्ने तयारी आयोजको रहेको छ। मेलामा बिक्री गरिने सामानहरूमा २० प्रतिशतदेखि ५० प्रतिशतसम्म छुटको व्यवस्था गरिएको र महोत्सवमा १ सय ५० स्टल रहने छ। मल्लका अनुसार करिब ५ लाख भन्दा बढी उपभोक्ताले महोत्सव अवलोकन गर्ने अनुमान गरिएको छ।"
तस्करी छाड्न जीविकोपार्जनको वैकल्पिक व्यवस्था हुनुपर्छ,"विराटनगर : कोशी प्रदेशको राजधानी विराटनगर र भारतको जोगवनी बजारको सीमा जोडिएको छ । जोगवानीलगायतका भारतीय बजारबाट नेपालमा खाद्यान्नलगायतका दैनिक उपभोग्य वस्तुको तस्करी हुने गरेको छ । विभिन्न बाटोको प्रयोग गर्दै तस्करीका सामान भित्र्याएर विराटनगरलगायत पूर्वका विभिन्न बजारसम्म पुर्याइन्छ । सुरक्षा निकाय, भन्सारलगायतका निकायले तस्करी नियन्त्रणमा सक्रियता बढाइएको बताउँछन् । पछिल्लो समय अपांगता भएका व्यक्तिहरुमाथि तस्करी गर्ने गरेको आरोप लाग्ने गरेको छ । उनीहरुले ह्वीलचेयरको प्रयोग गरी जोगवनीबाट दैनिक उपभोग्य वस्तु ल्याएर विराटनगरका व्यापारीलाई बिक्री गर्ने गर्छन् । तर, त्यसबापतको भन्सार महसुल तिर्दैनन् । व्यवहारिक समस्या हेरेर प्रशासनले पनि खासै वास्ता गरेको थिएन । अपांगता भएकाले ठूलो परिमाणमा तस्करी गर्ने गरेको आरोप लागेसँगै अहिले स्थानीय प्रशासनले कडाइ गर्न थालेको छ । अपांगता भएकाहरु भने सरकारले रोजगारीको ग्यारेन्टी नगरेका कारण जीविकोपार्जनका लागि सीमापारिबाट सामान ल्याएर बिक्री गर्नुपर्ने आफूहरुको बाध्यता रहेको बताउँछन् । उनीहरुले सरकारसँग रोजगारी र जीविकोपार्जनको वैकल्पिक व्यवस्था हुनुपर्ने माग गरेका छन् । सरकारले रोजगारीको ग्यारेन्टी गरिदिए तस्करी गर्न छाड्ने उनीहरुको अडान छ । सरकारले गरिखाने व्यवस्था गरिदिनुपर्ने माग गर्दै अपांगता भएकाहरुले बुधबार आन्दोलनको घोषणा गरेका छन् । नेपालभारत सीमा क्षेत्रमा प्रहरी प्रशासनले कडाइ गर्न थालेपछि अपांगता भएकाहरु आक्रोसित बनेका हुन् । उनीहरुले सरकारसँग रोजगारीको व्यवस्था गरिदिन माग राख्दै बुधबार विराटनगरमा पत्रकार सम्मेलन गरे । पत्रकार सम्मेलनमार्फत आन्दोलनको घोषणा गर्दै उनीहरुले भने, सरकारले रोजगारीको ग्यारेन्टी गर्नु पर्यो कि त भारतीय बजारबाट दैनिक उपभोग्य वस्तु ल्याएर बिक्रीवितरण गर्नलाई रोक लगाउन भएन । विराटनगरका अरुण साहले जीविकोपार्जनको वैकल्पिक व्यवस्था नभएका कारण खाद्यान्नलगायतका वस्तु ओसारपसार गर्नुपर्ने अवस्था रहेको बताए । तर, प्रहरीले कडाइ गरेपछि जीविकोपार्जनमै समस्या हुन थालेको उनको भनाइ छ । सरकारले जीविकोपार्जनको वैकल्पिक व्यवस्था गर्नुपर्यो । नत्र हामीले सामान ओसारपसार गर्दा तस्करीको आरोप लगाएर कडाइ गर्न भएन, साहले भने । प्रहरी प्रशासनले एउटा समूहलाई मात्रै सधै कडाइ गर्ने गरेको गुनासो अपांगता भएकाहरुको छ । हामीजस्तै अरु पनि ह्वीलचेयरमा सामान ओसारपसार गर्नेहरु छन् । उनीहरुलाई केही गरिँदैन । प्रहरी प्रशासनबाट अपांगता भएकाहरुलाई दोहोरो व्यवहार भयो । हामी सोझो हिसाबले गरिखानेहरु समस्यामा पर्न थाल्यौं, साहले भने । विराटनगरका सञ्जय थापाले सबैलाई एकैखालको व्यवहार गर्नुपर्ने बताए । हामी विराटनगरलगायत आसपासका व्यक्ति हौं । जो भए पनि नेपाली नागरिकलाई समान व्यवहार गरिएको छैन । हामी जोगवनीबाट दैनिक उपभोग्य वस्तु ह्वीलचेयरमा ल्याएर विराटनगरका विभिन्न किराना पसलमा दिन्छौं र केही पैसो कमाउँछौं । जसले गर्दा हाम्रो घरपरिवार चलेको छ । हामीहरु २ नम्बरी (तस्करी)को काम गरेर सामान ल्याउँदैनौं । तर, पनि प्रहरी प्रशासनले सधैं हामीलाई नै समस्यामा पार्छ, उनले भने । विराटनगरको रानी नाकामा पछिल्लो केही समयदेखि वीरगन्जबाट आएका र भारतीय नागरिकसम्मले ह्वीलचेयरमा सामान ओसारपसार गर्ने गरेको गुनासो अपांगता भएकाहरुको छ । उनीहरुले विराटनगरका व्यापारी विनोद केसरी र मुकेश केसरीका लागि काम गर्दै आएको थापाले बताए । जतुवाका केही व्यक्ति र केसरीद्वयले भारत एवं वीरगन्जबाट ह्वीलचेयर लिएर आएकालाई प्रयोग गरिरहेका छन् । उनीहरुले १ पटकमा एउटा ट्राइसाइकलमा १० बोरा मटर, चिनीजस्ता सामान ल्याउँछन् । उनीहरुलाई प्रहरीले केही गर्दैन । निर्वाध रूपमा उनीहरुले तस्करी चलाइरहेका छन् । तर, हामी १५ वर्षदेखि काम गरिरहेकालाई बारम्बार दुःख दिने काम हुन्छ, उनले भने । अपांगता भएकाहरुले विराटनगर महानगरपालिका र जिल्ला प्रशासन कार्यालयमा बारम्बार समस्या राख्दासमेत बेवास्ता गरिएको गुनासो पोखे । सम्बन्धित निकायको बेवास्ता र आफूहरुलाई दिएको अनआवश्यक दुःखका कारण आन्दोलित हुनुपर्ने अवस्था आएको उनीहरुले बताए । वीरगन्ज र जोगवनीबाट आएकालाई कारबाही गरिदिन माग गर्दै निवेदन दिएका छौं । उनीहरुलाई केही गरिएन । हामीलाई अनआवश्यक दुःख दिने काम भयो । त्यही भएकाले आन्दोलन घोषणा गरिएको हो, साहले भने । उनले अपांगता भएका व्यक्तिहरुको सन्तानका लागि निःशुल्क शिक्षा र स्वास्थ्यको व्यवस्था गर्नुका साथै अपांगता भएकालाई सरकारले रोजगारीको व्यवस्था गरिदिए ह्वीलचेयरमा सामान ओसारपसारको काम छाड्ने बताए । सरकारले आयआर्जनको वैकल्पिक बाटो बनाइदिनु पर्छ । नत्र हामीले कसरी बाँच्ने ?, उनले प्रश्न गरे । विराटनगर महानगरपालिका र आसपासका अपांगता भएका केही व्यक्तिहरुले भारतीय बजार जोगवनीबाट दैनिक उपभोग्य वस्तु भन्सार नतिरिकन ल्याएर नेपाली बजारका किराना पसलमा बिक्री गर्दै आएका छन् । पछिल्लो समय तस्करीकै शैली अपनाएर ठूलो परिमाणमा ओसारपसार हुन थालेपछि प्रहरी प्रशासनबाट कडाइ गर्न थालिएको छ । मोरङ प्रहरी प्रमुख एसपी नारायणप्रसाद चिमरिया अपांगता भएकाहरुको व्यावहारिक समस्या हेरिदिने गरे पनि पछिल्लो समय ठूलो परिमाणमा सामान ओसारपसार हुन थालेपछि कडाइ गर्न थालिएको बताए । तस्करी नियन्त्रणका लागि भन्सार कार्यालय, सशस्त्र प्रहरीलगायतका निकायसँग समन्वय गरेर सीमा क्षेत्रमा निगरानी बढाएर कडाइ गर्ने काम भइरहेको उनको भनाइ छ ।"
मधेसमा दर्ता नै हुँदैनन् बालविवाहका मुद्दा,"जनकपुरधाम : राष्ट्रिय जनगणना २०७८ अनुसार मधेसमा २० वर्षमुनि विवाह गर्नेको संख्या ४३६ प्रतिशत छ। सरकारी तथ्यांकअनुसार सबैभन्दा बढी बालविवाह मधेसमा हुन्छ। तर, यहाँ बालविवाहविरुद्ध दर्ता मुद्दाको संख्या भने निकै कम छ। कानुनले विवाह गर्ने उमेर २० वर्ष तोकेको छ। तर, तराईमधेसमा बालविवाह अत्यधिक छ। बालविवाह धेरै भए पनि प्रहरी र न्यायिक निकायसम्म भने न्यूनमात्रै घटना पुग्ने गरेका छन्। राष्ट्रिय जनगणनाअनुसार मुलुकमा २० वर्षमुनि विवाह गर्नेको औसत दर २९७ प्रतिशत छ। मधेसमा मात्रै २० वर्षमुनि विवाह गर्ने ४३६ प्रतिशत छन्। तर, मधेस प्रदेश प्रहरी कार्यालयमा पछिल्लो तीन वर्षमा ३३ वटा मात्रै बालविवाहका मुद्दा दर्ता भएका छन्। मधेस प्रदेश प्रहरी कार्यालयको तथ्यांकअनुसार आर्थिक वर्ष ०७९८० मा १० वटा, ०८०८१ मा ९ वटा र चालु आर्थिक वर्ष ०८१८२ को फागुनसम्म १४ वटा बालविवाहका मुद्दा दर्ता भएका छन्। तर, यी मुद्दाहरू पनि सोझै बालविवाहअन्तर्गत दर्ता भएका होइनन्। प्रहरीका अनुसार कम उमेरका केटाकेटीहरू घरबाट भागी विवाह गर्न खोज्दा प्रहरीमा अपहरण, शरीर बन्धक, जबरजस्ती करणीसँगै बालविवाहको कसुरमा दर्ता भएका हुन्। मधेसका धनुषा र रौतहट जिल्लामा बालविवाह अत्यधिक हुने गरेको छ। धनुषामा ४७५ प्रतिशत र रौतहटमा ४७ प्रतिशत बालविवाह हुने गरेको तथ्यांकमा देखिन्छ। तर, प्रहरीको तथ्यांकमा भने पछिल्लो तीन वर्षमा एउटा पनि बालविवाहको मुद्दा दर्ता नै भएको छैन। त्यसैगरी धनुषामा तीन वर्षमा ६ वटा मात्रै मुद्दा दर्ता भएको देखिन्छ। त्यसैगरी महोत्तरीमा ४३३ प्रतिशत, सर्लाहीमा ४२६ प्रतिशत, सिरहामा ४२१ प्रतिशत, बारामा ४०२ प्रतिशत पर्सामा ३८१ प्रतिशत र सप्तरीमा ३४७ प्रतिशत बालविवाह हुने गरेको छ। तर, प्रहरी कहाँ मुद्दा दर्ताको अवस्था हेर्दा पछिल्लो तीन वर्षमा सप्तरीमा १० वटा, सिरहामा ७, महोत्तरीमा २, सर्लाहीमा ६, बारामा शून्य र पर्सामा १ वटा मुद्दामात्रै बालविवाहको दर्ता भएको छ। प्रहरीको तथ्यांकअनुसार आव ०७९८० को तुलनामा आव ०८०८१ मा बालविवाह १० प्रतिशतले घटेको देखिन्छ भने आव ०८०८१ र आव ०८१८२ को फागुनसम्म तुलना गर्दा ५५ प्रतिशतले उजुरी वृद्धि भएको छ। बालविवाहको जाहेरी दिने परिपाटी हामीकहाँ छैन। बालविवाहमा तै चुप, मै चुपको अवस्था हुन्छ त्यसैले प्रहरीमा दर्ता भएको मुद्दाको संख्या हेरेर समाजको यथार्थ पत्ता लगाउन निकै गाह्रो हुन्छ, मधेस प्रहरी कार्यालय जनकपुरधामका प्रहरी निरीक्षक विक्रम साह भन्छन्, बालविवाहको विषयमा समाज र पीडितको सहयोग आवश्यक हुन्छ। यस्ता घटनाका विषयमा हामीलाई थाहा भइराख्दा पनि हामी एक्सनमा जान सकिराखेका हँुदैनौं किनभने हामीसँग न त प्रमाण हुन्छ न प्रमाणसहित उजुरी दिने व्यक्ति नै त्यसैले कानुन जति कठोर बनाए पनि समाजको मानसिकता परिवर्तन नभएसम्म यो विकृति रोक्न सकिँदैन। मधेसमा ठूलो विकृतिका रूपमा जडा गाडेको बालविवाह उन्मूलनका लागि जनचेतना सबैभन्दा ठूलो माध्यम रहेको मधेस प्रदेश मुख्यन्यायाधिवक्ता कार्यालयका सहायक न्यायाधिवक्ता सुदीप दंगाल भन्छन्, बालविवाहलाई कसुरको रूपमा मानेर मुद्दा दर्ता गराउने मैले न्यून घटनामात्रै देखेको छु। यहाँ अन्य कसुरहरूमा गाँसिएर प्रहरी कहाँ बालविवाहको मुद्दा आइपुग्छ र कतिपय अवस्थामा यथेष्ट प्रमाणको अभावमा कारबाहीसमेत हुँदैन। नेपाल सरकारले वर्ष २०३० सम्ममा बालविवाह उन्मूलन गर्ने लक्ष्य लिए पनि सामाजिक सहयोगको अभाव र बालविवाहलाई सहज मान्ने परिपाटीले यसको उन्मूलन तथा नियन्त्रणमा तगारो हाल्ने अवस्था छ। बालविवाह एक सामाजिक अपराध हो। यसलाई नियन्त्रण गर्न संघ, प्रदेश र पालिका स्तरमा विभिन्न खालका कानुनहरू निर्माण गरिएका छन् तर, कानुनी व्यवस्थालाई सामाजिक सहयोग प्राप्त नभएसम्म यसको निराकरण हुन सक्दैन, मधेस प्रदेश खेलकुद तथा समाज कल्याण मन्त्रालयकी सहसचिव देवकुमारी खत्री भन्छिन्, बालविवाह नियन्त्रणका लागि बनाइएका कानुनहरूको कार्यान्वयन गराउनु हामी सबैको दायित्व हो र यसलाई पालना गर्नु हाम्रै भविष्य र सन्ततीको लागि आवश्यक छ। बालविवाहको कसुर गर्ने व्यक्तिलाई तीन वर्ष कैद र ३० हजार रुपैयाँसम्म जरिबानाको व्यवस्था गरिएको छ। मुलुकी देवानीसंहिता २०७४ ले विवाह गर्ने उमेर २० वर्ष पूरा भएको हुनुपर्ने व्यवस्था गरेको छ। उमेर नपुगी विवाह गरेको पाइएमा स्वतः बदर हुने र प्रारम्भदेखि नै अमान्य हुने व्यवस्था गरिएको छ। बालबालिकासम्बन्धी ऐन २०७५ मा बालबालिका भन्नाले १८ वर्ष उमेर पूरा नभएको मान्छे भनी परिभाषित गरिएको छ। यो ऐनले बालविवाह तय गर्ने वा बालबालिकासँग विवाह गर्ने गराउने बालबालिकाविरुद्धको कसुर मानेको छ।"
"छहारीमुनि कफीको बोट, किसानलाई २० को नोट","काभ्रे : महाभारत गाउँपालिकाले छहारीको मुनि कफीको बोट, किसानलाई २० रुपैयाँको नोट अभियान सुरु गरेको छ। किसानहरूलाई कफी खेतीतर्फ आकर्षित गर्न र स्वदेशमै कफी खेतीको विस्तार गर्न गाउँपालिकाले एक बोट कफीको बिरुवा रोपेबापत २० रुपैयाँ दिने अभियान सुरु गरेको हो। यो अभियान गत आर्थिक वर्षदेखि सुरु भएपछि किसान पनि कफी खेतीतर्फ हौसिएका छन्। महाभारत गाउँपालिकाले ५ वडालाई कफी पकेट क्षेत्र घोषणा गरेको छ। वडा नं ५ मा धेरै कफी उत्पादन हुन्छ। २,३ र ४ वडा कफी खेतीका लागि प्रचुर सम्भावनाका रूपमा लिइएका छन्। त्यसैकारण स्थानीय सरकारले एक बोट कफीको बिरुवा रोप्ने किसानका लागि २० रुपैयाँ अनुदान दिने निर्णय गरिएको गाउँपालिका अध्यक्ष कान्छालाल जिम्बाले जानकारी दिए। उनले किसानलाई प्रत्यक्ष फाइदा पुग्ने र अनुदानको नाममा बिचौलिया पाखा लाग्ने भएकाले पालिकाले यस्तो अभियान सञ्चालन गरेको जानकारी दिए। नारा अनुसार कृषि शाखाले छहारीको मुनि कफीको बोट किसानलाई २० रुपैयाँको नोटअन्तर्गत प्रमाणित गरिएका किसानहरूलाई अनुदान रकम दिने गरिएको छ, अध्यक्ष लामाले भने, किसानको घरमा पुगेर कृषि प्राबिधिकले बोट रोपेको प्रमाणित गरेर पालिकामा अनुदान माग गर्नुपर्ने छ। बागमती प्रदेश सरकारले एक वडा एक उत्पादन कार्यक्रम अघि सारेपछि जिल्लाको महाभारत गाउँपालिकाले कृषकलाई कफी प्रशोधन प्रविधि तालिम सुरुवात गरेको छ। बागमती प्रदेश कृषि तथा पशुपन्छी विकास मन्त्रालयको सहयोगमा कृषि विकास कार्यालय धुलिखेलको सहयोग तथा महाभारत साना किसान कृषि सहकारी संस्था लिमिटेडको समन्वयमा समुदायमा आधारित एक वडा एक उत्पादन कार्यक्रमअन्तर्गत किसानलाई तालिम दिइएको हो। मंगलबार तालिम समापनमा बोल्दै बागमती प्रदेशसभा सदस्य रत्न प्रसाद ढकालले किसानहरूले गर्दै आएको कृषि उत्पादनमा थप विकास गर्दै लैजाने उद्देश्यले प्रदेश सरकारले एक वडा एक उत्पादन कार्यक्रमलाई अगाडि सारेको बताए। कृषि विकास कार्यालय काभ्रेका प्रमुख कुलप्रसाद दवाडीले महाभारत गाउँपालिकामा समुदायमा आधारित एक वडा एक उत्पादन कार्यक्रम सञ्चालन सुरु भएसँगै यस वर्ष किसानहरूले गर्दै आएको कफी उत्पादनको क्षेत्रमा उत्पादन गुणस्तर र उत्पादकत्व वृद्धिका लागि कफी प्रशोधन प्रविधि तालिम प्रदान गरेको बताए। जिल्लाको डाँडापारिको महाभारत गाउँपालिकामा कफी उत्पादनको योजना सम्झौता गरेर काम गरिसकेको र खानीखोला गाउँपालिकामा सम्झौता गर्ने चरणमा रहेको दवाडीले बताए। महाभारत गाउँपालिकाले तीन वर्षदेखि वार्षिक ११ लाख कफीको बिरुवा वितरण गरी उत्पादनमा सहयोग गर्दै आएको छ। कफी खेती विस्तार गर्न गाउँपालिका र प्रदेश सरकारसँगको साझेदारी कार्यक्रमअन्तर्गत क्षेत्र विकास गर्न बिरुवा रोप्ने, प्रविधि हस्तान्तरण र सिँचाइका लागि आवश्यक सहयोग गर्ने काम जिल्ला कृषि विकास कार्यालयले सुरु गरेका छन्। केन्द्रीय कफी उत्पादक सहकारी संघका अध्यक्ष तुलसीराज धितालले काभ्रे डाँडापारि क्षेत्र महाभारत गाउँपालिका र खानीखोला गाउँपालिका कफी उत्पादनको लागि उपयुक्त भएको बताए। नेपालमा ५८ जिल्लामा कफी उत्पादन हुने गरेकोमा गत वर्ष काभ्रेको कफी राम्रो गुणस्तरको उत्पादन भएको धितालले बताए। ५ का वडा अध्यक्ष विजय राना मगरले किसानहरूको चाहनाअनुसार कफी उत्पादनको कामलाई अभियानकै रूपमा अगाडि बढाएकोमा त्यसमा सिँचाइको आवश्यकता भएको र यहाँको कफीको अन्तर्राष्ट्रिय बजारमा माग बढ्दै गएको बताए। मलेसियामा रोजगार गरेर फर्केका विजय थोकरले आफूले अब नेपालमै बसेर कफी खेती गर्ने सोच बनाएको बताए। गत वर्ष ६ लाखको कफी सिधै जापानबाट लिन घरमै आइइपुगेपछि उनी खेती बिस्तार गर्ने योजनामा छन्। १८ रोपनी जग्गामा सबै कफी मात्र रोप्ने योजनाअनुसार यो वर्ष ५ सय बिरुवा रोप्ने उनले सुनाए। अर्का किसान जेनिशा लामाले मकै खेतीभन्दा कफी खेती राम्रो भएका कारण धेरैले कफी लगाउन सरुवात गरेको बताइन्। स्थानीय सरकारदेखि प्रदेश सरकारसम्मले अब कफी खेती गर्ने किसानलाई सहयोग गर्न थाले पछि सबै जग्गाहरूमा कफी खेती गर्ने सोच बनाएको उनले बताइन्। प्रदेश सरकार र स्थानीय सरकारले कफी खेती गर्ने किसानहरूको लागि एक वडा एक उत्पादनलाई जोड दिएपछि किसानहरू अन्य खेतीभन्दा कफी खेतीतर्फ आकर्षित हुन थालेका छन्। महाभारतको कफी गुणस्तरीय भएकाले पछिल्लो समय सबैजसो किसान अरू खेती छोडेर कफीमा नै केन्द्रित हुँदै छन्। महाभारत गाउँपालिकाको समन्वय र महाभारत साना किसान कृषि सहकारी संस्थाको सहयोगमा ९० जना किसानलाई तिन दिने कफी उत्पादन र प्रशोधन प्रविधि तालिम प्रदान गरिएको छ। महाभारत साना किसान कृषि सहकारी संस्थाका अध्यक्ष हस्तबहादुर दर्लामीले यहाँको किसानहरूले बिगतमा थोरै कफी बिक्री गरे पनि यो बर्ष कफी उत्पादनमा वृद्धि भएको बताए। प्रदेश सरकार र स्थानीय सरकारले यहाँको उत्पादनलाई मध्यनजर गरेर गरिएका लगानी पछिको लागि दिगो हुने दर्लामीले बताए। यस वर्ष किसान समूहमार्फत स्थानीय सरकारले ५० हजार कफीको बिरुवा वितरण गर्ने र गरिरहेको खेतीलाई प्रविधिमैत्री बनाएर गुणस्तर कफी उत्पादनमा जोड दिने काम भईरहेको छ। त्यसका लागि किसानलाई पलपर मेसिन, सुकाउनका लागि त्रिपाल वितरण र कफीमा देखिने रोगको समस्या समाधानका लागि बेलाबेलामा तालिम दिने काम गरिरहेको गाउँपालिकाले जनाएको छ। यस वर्ष सो वडामा प्रदेश सरकारको ३० लाख रुपैयाँ, गाउँपालिका र किसानको १०१० लाख गरी ५० लाख लागत साझेदारीमा कफी प्रशोधनमा प्रविधिको प्रयोग र सामग्री वितरणको काम भइरहेको जिल्ला कृषि विकास कार्यालय काभ्रेले जनाएको छ।"
