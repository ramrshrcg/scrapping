शीर्षक,विवरण
रुकुम गाउँको सुर्पा गाउँमा जोडियो केन्द्रीय प्रसारण लाइन,रुकुम पूर्व : रुकुम पूर्वको स्याला सुर्पा गाउँमा बिजुली बत्ती बलेको छ। जिल्लाको भूमे गाउँपालिका६ मा पर्ने स्याला सुर्पा गाउँमा पहिलो पटक नेपाल विद्युत प्राधिकरणको केन्द्रीय प्रसारण लाइन पुगेको हो। अहिलेसम्म पनि बिजुली नपुगेको उक्त गाउँमा ५० केभीएको ट्रान्सर्फमर जडान गरी करिब ६० वटा घरधुरीमा बत्ती बाल्न सफल भएको नेपाल विद्युत प्राधिकरण वितरण केन्द्र रुकुम पूर्वका कार्यालय प्रमुख प्रमोद खनालले बताए। प्रमुख खनालका अनुसार भूमे गाउँपालिका८ कोर्जामा बत्ती भरपर्दो नभएपछि सोही ट्रान्सर्फमरबाटै करिब १ सय घरधुरीलाई पुग्ने गरी लाइन विस्तार गरिएको छ। गाउँमा बत्ती बलेपछि स्थानीय खुसी भएका छन्। पछिल्लो समय रुकुम पूर्वको विभिन्न गाउँहरूमा नेपाल विद्युत प्राधिकरणको लाइन विस्तारको काम भइरहेको भए पनि ईआईबी आयोजना अन्तर्गत सालासार र इथोस कम्पनीहरूले काममा ढिलासुस्ती गर्दा सबस्टेशन तथा विद्युतको लाइन विस्तारको काममा ढिलाइ भइरहेको छ।
शंखरापुर बस दुर्घटनामा मृत्यु भएका तीनै जनाको पहिचान,"काठमाडौं : काठमाडौंको शंखरापुर नगरपालिका४ कात्तिकेमा विद्यालयले रिजर्भ गरेको बस दुर्घटना हुँदा मृत्यु भएका तीनै जनाको सनाखत भएको छ। मृत्यु हुनेमा मोरङको उर्लाबारी नगरपालिका७ स्थायी घर भई काठमाडौंको कपन बस्ने ११ वर्षीय क्रिशल पुरी, सिन्धुपाल्चोकको बलेफी गाउँपालिका७ घर भई चाबहिल बस्ने २४ वर्षीय सुरेश तामाङ र सिन्धुपाल्चोक घर भइ हाल काठमाडौंको भिमसेनगोला बस्ने १४ वर्षीया शुशांका डोटेल रहेका छन्। पुरीको शिक्षण अस्पताल, तामाङको नेपाल मेडिकल कलेज तथा डोटेलको शंखरापुर अस्पतालमा मृत्यु भएको हो। वनभोज खाएर नगरकोटबाट साँखुतर्फ आउँदै गरेको बा २ ख ७९५८ नम्बरको बस साँखुनगरकोट सडक खण्डमा बुधबार दिउँसो दुर्घटनामा परेको थियो। जसमा ४३ जना घाइते भएका थिए। घाइतेमध्ये तीन जनाको मृत्यु भएको हो। उक्त बस चावहिलस्थित एसएस एकेडेमीले रिजर्भ गरेको थियो।"
चरेससहित एकजना पक्राउ,डडेलधुरा : डडेलधुरामा चरेससहित एकजना पक्राउ परेका छन्। ७८४ ग्राम चरेससहित बझाङको छबिसपााथिभरा गाउँपालिका३ का ७१ वर्षीय चन्द्रदेव जैशी पक्राउ परेका हुन्। जैशीलाई बुधबार अमरगढी नगरपालिका१ स्याउलेबाट पक्राउ गरिएको जिल्ला प्रहरी कार्यालय डडेलधुराका सूचना अधिकारी एवं प्रहरी निरीक्षक उपेन्द्र बमले बताए। प्रहरी निरीक्षक बमका अनुसार जोशी भीमदत्त राजमार्ग अन्तर्गत बझाङबाट धनगढीतर्फ जाँदै गरेको ना ७ ख ४०९ नम्बरको बसमा यात्रा गरिरहेका अवस्थामा शंका लागेपछि चेकजाँच गरिएकोमा चरेस भेटिएपछि पक्राउ गरिएको हो। उनले बसको सिटमाथि समान राख्ने र्याकमा प्लाष्टिकको कट्टाभित्र पिँडालुसँगै चरेस मिसाई लुकाएर राखेको थिए। यसबारे थप अनुसन्धान भइरहेको प्रहरीले जनाएको छ।
एक महिना लामो स्वस्थानी ब्रत कथा समापन,"काठमाडौं : माघ शुक्ल पूर्णिमाका दिन बुधबार एक महिना लामो स्वस्थानी व्रत कथा समापन गरिएको हो । पौष शुक्ल पूर्णिमादेखि वैदिक सनातन हिन्दू धर्मावलम्बीले घर घरमा सुरु गरेको एक महिने स्वस्थानी व्रत बुधबार विधिपूर्वक समापन गरिएको हो । पौष शुक्ल पूर्णिमादेखि विधिपूर्वक स्वस्थानीको व्रत सुरु गरी नित्य मध्याह्नकालमा पार्वतीसहित महादेवको पूजा गरेका देशभरका भक्तजनले व्रत समापन गरेका हुन्। त्यसैदिनदेखि सुरु गरिएको स्कन्द पुराण अन्तर्गतको केदार खण्डको माघ माहात्म्यमा कुमार र अगस्त्यबीच भएको संवादलाई स्वस्थानी कथाका रुपमा भन्ने र सुन्ने काम पनि समापन भएको छ । विधिपूर्वक एक महिने व्रत गरेका वर्तालुले माघ शुक्ल पूर्णिमाका दिन १०८ जनै, १०८ सुपारी, १०८ पान, १०८ फूल, १०८ रोटी, १०८ अक्षता विभिन्न थरीका फलफूल, धूप, बत्ती, नैवेद्य, श्रीखण्ड, रक्तचन्दन, सिन्दूर, वस्त्र, भेटी चढाई व्रतको कामना पूर्ण होस् भनी भगवतीलाई अध्र्य दिइन्छ। चढाइएका प्रसादमध्ये सबैबाट आठआठ पतिलाई, पति नभए छोरालाई र छोरा पनि नभए मीत छोरालाई एवं मीत छोरा पनि नभएमा कामना सिद्ध होस् भनी नजिकको पवित्र नदीमा लगी बहाउने व्रत विधि छ। उपत्यकाको पूर्वी भेगस्थित शालिनदीमा पौष शुक्ल पूर्णिमादेखि सुरु भएको माधवनारायण व्रत पनि बुधबार अश्वमेध यज्ञ गरी समापन गरिएको छ ।"
बिहीबार देशका यी स्थानमा हुने छ हिमपात,"काठमाडौं : बिहीबार कोशी प्रदेश, गण्डकी प्रदेश र कर्णाली प्रदेशको पहाडी भूभागमा आंशिक बदली रही बाँकी भूभागमा मौसम मुख्यतया सफा रहनेछ। मौसम पूर्वानुमान महाशाखाका अनुसार कोशी प्रदेश र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। बिहीबार राति कोशी प्रदेश र गण्डकी प्रदेशको पहाडी भूभागमा आंशिक बदली रही बाँकी भूभागमा मौसम मुख्यतया सफा रहनेछ। गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
'ताज महलका टेन्डर' प्रदर्शनसँगै सकियो नेपालभारत रंग महोत्सव,"काठमाडौं : नेशनल स्कुल अफ ड्रामाका निर्देशक चित्तरन्जन त्रिपाठीद्वारा निर्देशित 'ताज महलका टेन्डर' नाटक प्रदर्शनसँगै नेपालभारत रंग महोत्सव सकिएको छ। बुधबार जमलस्थित नाचघरमा भव्य दर्शकहरूबीच नाटककार अजय शुक्लाद्वारा लिखित उक्त नाटक प्रदर्शन गरिएको हो। यो नाटकले भारतको मात्र होइन, नेपालको सिस्टमलाई पनि ठूलो व्यंग्य गरेको छ। यो नाटकले कर्मचारीतन्त्र, फाइल सिस्टम र अफिसियलडमप्रति कडा व्यंग्य गरेको निर्देशक त्रिपाठी बताउँछन्। 'यो नाटक ती संगठनात्मक बिरामीहरूमा केन्द्रित छ, जसबाट भारतवर्ष नराम्रोसँग पीडित छ। जस्तै भ्रष्टाचार, कामचोर, परिवारवाद, अंहकार र जनताका आवश्यकताप्रतिको संवेदनहीनता,' निर्देशक त्रिपाठी भन्छन्। बादशाह शाहजहाँले आफ्नी स्वर्गीय पत्नीको सम्झनामा एउटा स्मारक बनाउन चाहन्छन्। जसलाई 'ताज महल'को नाम दिइन्छन्। यो जिम्मेवारी सरकारी निर्माण विभागका मुख्य इन्जिनियर गुप्ताजीलाई सुम्पिएको छ। अत्यन्तै चलाख र भ्रष्ट गुप्ताजीले शाहजहाँलाई तानाबाना बुनेर सरकारी जालोमा घुमाउँछन्। ताज महलको टेन्डर अनुमोदन हुन नै २५ वर्ष लगाउँछन्। गुप्ताजीले नेता, ठेकेदार र विचौलियासँग मिलेर कसरी 'ताज महल' योजनालाई लामो समय घिसार्छन् भन्ने मुद्दा नै नाटकमा दर्साइएको छ। गत माघ २३ गतेबाट सुरू भएको नेपालभारत रंग महोत्सव ६ दिन चलेको थियो। उद्घाटन सत्रमा सुनिल पोखरेलको निर्देशन रहेको 'गच्छामि' नाटक प्रदर्शन गरिएको थियो। यो नाटकले शाक्य मुनी सिद्धार्थ गौतमको यात्रालाई चित्रण गरेको छ, जसले ज्ञानको खोजीमा सांसारिक जीवन त्यागेका थिए। 'यो नाटक हाम्रो अज्ञानको परिणाम हो। यसको मूल लेखक एउटै छैन। बुद्धसम्बन्धी विभिन्न पुस्तकहरू नाटकका आधार हुन,' निर्देशक पोखरेल भन्छन्। दोस्रो दिन दिया मास्के निर्देशित 'कथा कस्तुरी' प्रदर्शन गरिएको थियो। यो नाटकले नेपाली लोककथा र परम्पराहरूमा यसको भूमिकाको अन्वेषण गर्नुका साथै मानिसहरूले आफ्नो दैनिक जीवनमा सामना गर्ने चुनौतीबारे देखाउन खोजिएको छ। तेस्रो दिन नम्रता केसी निर्देशित 'जून' प्रदर्शन गरियो। 'यो नृत्य नाटिका चाहना र प्रेमको प्रतिफल हो। जहाँ हामी समकालीन कथा कथनको परम्परा र महिला पात्रहरूप्रतिको हाम्रो धारणालाई समृद्ध बनाउँछ,' केसीले भनेकी छन्। त्यस्तै चौथो दिन भारतीय नाटक 'माई री मैं का से कहुँ' प्रदर्शन भयो। जसलाई अजय कुमारले निर्देशन गरेका छन्। यो नाटकमा एउटी महिलाको इच्छा, उसका भावनाहरू र सामाजिक मर्यादाबीचको द्वन्द्व देखाइएको छ। त्यस्तै पाँचौं दिन राजेश सिंह निर्देशित भारतीय नाटक बाबुजी प्रदर्शन गरियो। 'यो नाटकले समाजका ती हरेक व्यक्तिको प्रतिनिधित्व गर्छ, जो स्वतन्त्र भएर आफ्नो सर्तमा बाँच्न चाहन्छन्। यो नाटकले सामाजिक र पारिवारिक जिम्मेवारीलाई पनि बचाइराख्न चाहन्छ,' नाटकबारे निर्देशक सिंह भन्छन्। संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले नाटक महोत्सवले दुई देशको कला क्षेत्रको प्रवर्द्धन भएको बताए। समापन समारोहलाई सम्बोधन गर्दै मन्त्री पाण्डेले नेपाल र भारतबीच सदियौंदेखि कलासंस्कृति क्षेत्रमा सम्बन्ध रहँदै आएको बताए।"
"ऊर्जामन्त्री खड्का र भारतका विद्युतमन्त्री खट्टरबीच भेट, दुई देशको ऊर्जा विकासबारे छलफल","काठमाडौं : ऊर्जा, जलस्रोत तथा सिँचाइमन्त्री दीपक खड्का र भारतका विद्युतमन्त्री मनोहरलाल खट्टरबीच भेटवार्ता भएको छ। इण्डिया इनर्जी वीक२०२५ मा भाग लिन भारतको नयाँदिल्ली पुगेका मन्त्री खड्काले आज भारतका समकक्षी खट्टरसँग भेटवार्ता गरेका हुन्। भेटमा नेपाल भारतबीचको ऊर्जा विकासका विविध विषयमा छलफल भएको थियो। ऊर्जामन्त्री खड्काले गत नोभेम्बर ५ मा नयाँदिल्लीमा भारतका विद्युतमन्त्री खट्टरसँग भएको भेटमा इनरुवापूर्णिया र दोदोधाराबरेली ४०० केभी अन्तरदेशीय प्रसारण लाइन निर्माण प्रारूपमा सहमति गरेसँगै उक्त प्रसारण लाइन अगाडि बढाउन माघ ९ गते दुई देशबीचको सहसचिवस्तरिय बैठक र माघ २९ गते सचिवस्तरीय बैठक बसेर मोडालिटीबारे सहमति भएकोमा भारतीय विद्युतमन्त्रीलाई धन्यवाद दिए। ऊर्जामन्त्री खड्काले गत वर्षको नोभेम्बर १५ मा नेपालबाट भारतीय प्रसारण लाईन हुँदै बङ्गलादेश विद्युत निर्यात गर्न भारतले गरेको सहयोगप्रति भारत सरकारलाई धन्यवाद दिए। मन्त्री खड्काले नेपालले सुख्खायामको पिक आवर (बेलुका ६ बजेदेखि १० बजेसम्म) मा भारतीय पावर एक्सचेञ्जको विद्युत उपलब्ध हुन नसकेको भन्दै २४ सै घण्टा विद्युत उपलब्धताको स्वीकृत दिन माग गरे। हाल भारतले नेपाललाई एक हजार मेगावाट विद्युत उपलब्ध गराउँदै आए पनि पिक आवरमा भने उपलब्ध गराएको छैन। ऊर्जामन्त्री खड्काले नेपालको आफ्नै लगानीमा निर्माण भएको तामाकोशी जलविद्युत आयोजनाको विद्युत निर्यातका लागि स्वीकृत गर्न ध्यानाकर्षण गराए। ऊर्जामन्त्री खड्काले यसअघिको भारत भ्रमणका क्रममा भारतीय विद्युतमन्त्री खट्टरलाई नेपाल भ्रमणका लागि निम्तो दिए पनि आजको भेटमा फेब्रुअरी अन्तिम साता नेपाल भ्रमण हुनेगरी छलफल भएको छ। भेटमा भारतका विद्युतमन्त्री खट्टरले नेपालको ऊर्जा क्षेत्रको विकासमा सधैँ भारतको साथ र सहयोग रहेको बताएका थिए। उनले दुई देश बीचको विद्युत विकासलाई आपसी छलफल र सहकार्यमार्फत अगाडि बढाउने बताएका थिए। भारतका विद्युतमन्त्री खट्टरले भारतीय कम्पनीले नेपालमा बनाइरहेका आयोजनाको आवश्यक सहजीकरण गर्न आग्रह गरेका थिए। भेटमा मन्त्री खड्कासँगै ऊर्जा, जलस्रोत तथा सिँचाइ मन्त्रालयका सचिव सुरेश आचार्य, मन्त्रालयका वरिष्ठ ऊर्जा विज्ञ प्रबल अधिकारी, मन्त्रालयका सहसचिव सन्दिपकुमार देव, मन्त्रीका आर्थिक सल्लाहकार अमित श्रेष्ठलगायत सहभागी थिए। यस्तै, भारतीय तर्फबाट विद्युतमन्त्री खट्टरसँगै विद्युत सचिव पङ्कज अग्रवाल र भारतको विद्युत संस्था एनएचपीसीका अध्यक्ष आरके चौधरीको उपस्थिति रहेको थियो।"
भूमिसम्बन्धी अध्यादेशको विपक्षमा उभियो सत्तारुढ दल लोसपा,"काठमाडौं : सत्तारूढ दल लोकतान्त्रिक समाजवादी पार्टीले भूमी सम्बन्धी अध्यादेशको विरोध गरेको छ। बुधबार पार्टी अध्यक्ष महन्थ ठाकुरले प्रेस विज्ञप्ति जारी गर्दै भूमिसम्बन्धी अध्यादेशलाई समर्थन गर्न नसकिने बताएका हुन्। भूमिसम्बन्धी अध्यादेशले वन फँडानी र अवैध कब्जा गर्ने प्रवृत्तिलाई बढावा दिने ठाकुरले बताएका छन्। वर्तमान सरकारले ल्याउन लागेको भूमि सम्बन्धी अध्यादेशप्रति हाम्रो ध्यानाकर्षण भएको छ। यस अध्यादेशको अन्तर्यको अध्ययन गर्दा समग्रमा अत्यन्त गरिब र पिछडिएका डोम, मुसहर, चमार, दुसाध, सन्थाल, गनगाई, राजवंशी, रानाथारु लगायतका पूर्णरुपमा कृषिमा आधारित गरीब समुदायलाई यसको उपलब्धिको दायराबाट वंचित राखिने तथा यो अध्यादेशले वन फँडानी र अवैध कब्जा गर्ने प्रवृत्तिलाई बढवा दिने हाम्रो ठहर छ।, विज्ञप्तिमा भनिएको छ, समग्रमा यो अध्यादेश जनताको हित विपरित भएको हाम्रो स्पष्ट धारणा छ। यस अगाडि पनि भूमी सम्बन्धी अध्यादेशको विषयमा लोसपाका अध्यक्ष ठाकुरले प्रधानमन्त्री केपी शर्मा ओलीसँग विमती राखेका थिए। तर प्रधानमन्त्री ओलीले असन्तुष्ट रहेका बुँदालाई प्रतिस्थापन विधेयकमार्फत सच्याउने प्रतिबद्धता जनाएपछि पास गर्न सहमत भएको स्रोतको भनाई छ। सरकारले ६ वटा अध्यादेश संसदमा पेश गरेको छ। यस अगाडि जसपा नेपालले पनि भूमिसम्बन्धी अध्यादेशबाहेक अरुलाई समर्थन गरेको थियो। जसपा नेपाल भने सरकारलाई समर्थन गरेपनि सरकारमा सहभागी भने छैन। प्रतिनिधिसभामा चार सांसद रहेको लोसपाको राष्ट्रिय सभामा एक सिट छ। लोसपाका तर्फबाट शरदसिंह भण्डारी सरकारमा श्रम मन्त्री छन्। प्रतिनिधि सभामा कांग्रेस एमालेको बहुमत रहेपनि राष्ट्रिय सभाको संख्याका कारण अध्यादेश स्वीकृतको प्रस्ताव संसदमा पेश हुन सकेको छैन।"
ओमाडा एन्ड जेइकोले मनायो नेपालमा ८ सय सवारी साधनको उत्सव,"काठमाडौं : ओमाडा एन्ड जेइको अटोमोबाइल्स प्राइभेट लिमिटेडले नेपालभर सडकमा ८०० भन्दा बढी सवारी साधन सञ्चालनमा ल्याएको उल्लेखनीय उपलब्धि हासिल गरेको घोषणा गरेको छ। यो उपलब्धि मनाउन काठमाडौंको उत्तरढोका सोरुममा उत्सव कार्यक्रम आयोजना गरिएको थियो। कार्यक्रममा प्रतिष्ठित क्रिकेट खेलाडी एवम् ओमाडा एन्ड जेइकोका ब्रान्ड एम्बेसडर, दीपेन्द्र सिंह ऐरी उपस्थित भएका थिए, जसले यस उल्लेखनीय उपलब्धिलाई सम्बोधन गर्न कार्यक्रममा सहभागिता जनाए। साथै एसपिजि टिमीबाट गौरव शारडा (निर्देशक), धिरेन तामाङ (ग्रुप अध्यक्ष), ज्ञानेन्द्र बहादुर चन्द (महाप्रबन्धक, सेल्स एन्ड मार्केटिङ), र राजेन्द्र तिमिलसेना (महाप्रबन्धक, फाइनान्स) पनि उपस्थित थिए। कार्यक्रमको विशेष आकर्षण ८०० भन्दा बढी ओमोडा जेइकोको बिक्री समारोहमा ओमोडा एन्ड जेइकोका ब्रान्ड एम्बेसेडर दीपेन्द्र सिंह ऐरीसँग उत्सव मनाउनु थियो। यस अवसरमा अतिथिहरूलाई ब्रान्ड एम्बेसडरसँग संवाद गर्ने, ओमाडा एन्ड जेइकोका मोडेलहरू अवलोकन गर्ने र नेपालको सन्दर्भमा ब्रान्डको यात्रा तथा भविष्यबारे जानकारी प्राप्त गर्ने मौका प्रदान गरियो। सडकमा ८०० सवारी साधन पुग्न ग्राहकहरूको विश्वास र भरोसाको प्रतिफल हो। ओमोडा एन्ड जेइको नवप्रवर्तन र गुणस्तरमा प्रतिबद्ध रहँदै, नेपाली बजारका आवश्यकताअनुसार उत्कृष्ट अटोमोटिभ समाधान दिन निरन्तर काम गरिरहेको छ। ओमाडा एन्ड जेइकोले यस महत्वपूर्ण उपलब्धि हासिल गर्न सहयोग पुर्याउने सबै ग्राहक, अटोमोटिभ प्रेमी, र मिडिया प्रतिनिधिहरू प्रति आभार प्रकट गर्दछ।"
त्युङ्ला पर्व मनाउन घरपझोङले दियो सार्वजनिक बिदा,"जोमसोम : तीन गाउँले थकालीहरूको पर्व त्युङ्लाका अवसरमा मुस्ताङको घरपझोङ गाउँपालिकाले सार्वजनिक बिदा दिने घोषणा गरेको छ। गाउँ पालिकाको मंगलबार बसेको कार्यपालिका बैठकले स्वास्थ्य तथा अन्य अत्यावश्यकीय सेवा प्रवाहमा बाधा नपुग्ने गरी त्युङ्ला पर्वको अवसरमा बुधवार सार्वजनिक स्थानीय बिदा दिने निर्णय गरेको जनाएको छ। गाउँपालिकाद्वारा प्रकाशित सार्वजनिक सूचनामा गाउँपालिका कार्यालय र सम्बन्धित वडा कार्यालयको सेवा तथा कामकाज बन्द रहने जनाइएको छ। गाउँपालिका अध्यक्ष मोहनसिंह लालचनले स्थानीय धर्म, संस्कृति, रहनसहन र मौलिकताको सम्मान गर्दै पर्वहरूको संरक्षण, सम्बर्द्धन र प्रवर्द्धन गर्न गाउँपालिकाले स्थानीय बिदा निर्णय गरेको अध्यक्ष लालचनले बताए।"
ऐतिहासिक किचकबध मेलामा भक्तजनहरूको घुइँचो,"झापा : महाभारतकालीन किंवदन्तीसँग जोडिएको किचकबध धार्मिक मेलामा श्रद्धालु तथा भक्तजनहरूको घुइँचो लागेको छ। भद्रपुर नगरपालिका २ र ३ नम्बर वडामा पर्ने किचकबध ऐतिहासिक, धार्मिक तथा पर्यटकीय स्थलमा प्रत्येक वर्ष माघे शुल्क पूर्णिमा अर्थात् स्वस्थानी व्रतका दिन किचकबध मेला लाग्ने गरेको छ। किचकवधमा रहेको ऐतिहासिक धार्मिक पोखरीमा माघे शुल्क पूर्णिमा दिन स्वःस्फूर्त पानी आउने गरेकोले सो पोखरीमा नुहाउँदा व्रतालु भक्तजनहरूले इच्छाएको मनकामना पुरा हुने गरेको धार्मिक विश्वास छ। भक्तजनहरूले पोखरीमा पैसा फाल्ने, पान र सुपारी राखेर पूजा अर्चना गरी परेवा उडाउने धार्मिक चलन रहेको छ। मेलामा गएका श्रद्धालु तथा भक्तजनहरूले भीमसेनले किचकलाई वध गरेको मूर्तिसहित त्यहाँ स्थापना गरिएका मन्दिरहरूमा पूजाआर्चना समेत गरेका थिए। किचनकब मेलामा झापासहित पूर्वका विभिन्न जिल्लासँगै छिमेकी राष्ट्र भारतबाट समेत सयौँ भक्तजनहरू आउने गर्दा यस वर्ष पनि घुइँचो लाग्ने किचकबध ऐतिहासिक, धार्मिक तथा पर्यटकीय स्थल संरक्षण समितिका सचिव बमबहादुर कोइरालाले बताए। भर्खरै गठन भएको समितिले मेलालाई व्यवस्थित र मर्यादित बनाउने योजनाका साथ व्यवस्थापन मिलाएको उनले बताए। अघिल्लो वर्षहरूमा ठेक्का लगाएर सञ्चालन गर्दै आइरहेको मेला यस वर्ष समितिका पदाधिकारीहरू आफै खटेर लगाएको उनको भनाइ छ। मेलामा विभिन्न किसिमका मनोरञ्जनका खेल सामग्रीसहित विभिन्न स्टलहरू राख्दा आकर्षण झन् बढेको छ। भक्तजनहरूको सुरक्षाका लागि सशस्त्र र नेपाल प्रहरीसमेत परिचालन गरिएको उनको भनाइ छ। मेलामा विभिन्न किसिमका मनोरञ्जनका खेल सामग्रीसहित विभिन्न स्टलहरू राख्दा आकर्षण बढेको उनले बताइन्। यता मेलाको अवसरमा भद्रपुर नगरपालिका, कचनकवल र हल्दिबारी गाउँपालिकाले स्थानीय सार्वजनिक बिदा समेत दिएका थिए। महाभारतकालीन किंवदन्ती अनुसार विराट राजाका सालो किचक सेनापति थिए। पाँच पाण्डवकी रानी द्रौपदीको यौवन र रूप माथि कुदृष्टि राख्ने सेनापति किचकलाई भीमसेनले मुड्क्याएर मारेको किंवदन्ती छ। सोही कथावस्तुलाई आधार मानेर यस ठाउँका नाम किचकबध नामकरण गरी किचकबध ऐतिहासिक, धार्मिक तथा पर्यटकीय स्थल राखिएको हो।"
रेसुङ्गाका आठ हजार विद्यार्थीको निःशुल्क बाथ र मुटुरोग परीक्षण,"गुल्मी : गुल्मीमा रेसुङ्गा नगरपालिकाका भित्रका १५ वर्ष उमेर समूहका आठ हजार विद्यार्थीको निःशुल्क बाथ, मुटुरोग चेकजाँच गर्न सुरु गरिएको छ। नगरपालिका भित्रका सामुदायिक तथा निजी विद्यालयका विद्यार्थीको मंगलबारदेखि निःशुल्क स्वास्थ्य परीक्षण सुरु गरिएको हो। नेपाल हृदय रोग निवारण प्रतिष्ठान गुल्मीको आयोजना सुरु गरिएको निःशुल्क बाथ र मुटु रोग परीक्षणको रेसुङ्गा नगरपालिकाका नगरप्रमुख खिलध्वज पन्थीले शुभारम्भ गरेका हुन्। नगरप्रमुख पन्थीले नगर भित्रका प्रत्येक नागरिकको स्वास्थ्य सेवामा नगरपालिका सदैव प्रतिबद्ध रहेको बताए। नसर्ने रोगका बारेमा विद्यार्थीलाई जानकारी दिने र उनीहरूको नि:शुल्क स्वास्थ्य परीक्षणका लागि नगरपालिकाले आर्थिक सहयोग गरेको बताए। केन्द्रीय समिति सदस्य तथा पूर्व जिल्ला अध्यक्ष अखिलेश्वर प्रसाद पाण्डेले पछिल्लो समयमा सर्ने भन्दा नसर्ने रोग बालबालिकामा बढेको बताए। स्थानीय सरकारसँगको सहकार्यमा गुल्मी जिल्लामै पहिलो पटक विद्यार्थीको स्वास्थ्य परीक्षण गर्न लागेको पूर्व जिल्ला अध्यक्ष पाण्डेले बताए। नगरपालिकाभित्रका विद्यालयमा सञ्चालन गरिएको स्वास्थ्य परीक्षण अभियान मार्फत जिल्लाभरको अवस्था सर्वेक्षण गरिने उनले बताए। रेसुङ्गा नगरपालिकाभर सामुदायिक र संस्थागत ५० वटा विद्यालय छन्। जिल्लाको सदरमुकाम तम्घासस्थित महेन्द्र नमुना माध्यमिक विद्यालयबाट सुरु भएको निःशुल्क स्वास्थ्य परीक्षण तीन दिन चल्ने छ।"
विद्युत प्राधिकरणको लापरबाही : तार भूमिगत गर्नेक्रममा बबरमहलमा मेलम्चीको पाइप फुट्यो,"काठमाडौं : विद्युत प्राधिकरणको लापरबाहीका कारण बबरमहलमा मेलम्ची खानेपानीको मुख्य पाइप फुटेको छ। प्राधिकरणले बिजुलीको तारलाई भूमिगत गर्ने क्रममा मेलम्चीको पाइप फुटेको खानेपानी मन्त्रालय स्रोतले जानकारी दिएको छ। मन्त्रालयका एक अधिकारीले अन्नपूर्णलाई भने, 'विद्युत प्राधिकरणको लापरबाहीले बबरमहलमा मेलम्चीको पाइप फुट्यो। यसमा थप अनुसन्धान भइरहेको छ।' यो पनि पढ्नुहोस मेलम्ची खानेपानीको पाइप फुट्दा बबरमहल जलमग्न (तस्बिर) अहिले वन परिसर, विशेष अदालत, काठमाडौं जिल्ला अदालतलगायतका सरकारी कार्यालयमा बाढी पसेको छ। सडकसमेत जलमग्न हुँदा यातायात सञ्चालन प्रभावित भएको छ। पानी चुहावट भएको जनगुनासो आएपनि कर्मचारीले ध्यान नदिँदा काठमाडौं उपत्यकामा कतै खानेपानीको अभाव रहेको छ भने कतै मेलम्चीको पानी चुहावट हुँदा हिलाम्मे बनिरहेको छ।"
छविलाल जोशीलाई थुनामा पठाउने आदेशको उच्च अदालतले माग्यो कैफियत प्रतिवेदन,"भैरहवा : रुपन्देहीको बुटवलस्थित सुप्रिम तथा बचत ऋण सहकारी संस्थाको रकम ठगी प्रकरणमा जिल्ला अदालत रुपन्देहीले पूर्वडिआइजी छविलाल जोशीलाई पुर्पक्षका लागि थुनामा पठाएपछि उच्च अदालतले जिल्ला अदालतबाट कैफियत प्रतिवेदन माग गर्ने आदेश गरेको छ। मुद्दाको प्रतिवादका लागि सोमबार अदालतमा उपस्थित भएका जोशीलाई जिल्ला अदालत रुपन्देहीका न्यायाधीश वशिष्ट कुमार घिमिरेको इजलासले कसुर नगरेको विश्वास गर्नुपर्ने मनासिब आधार नदेखिँदा पछि ठहरे बमोजिम हुने गरी अहिलेलाई पुर्पक्षका लागि थुनामा पठाउने आदेश गरेको थियो। त्यसपछि जोशीको तर्फबाट थुनामा राख्ने आदेश बदरको माग गर्दै मंगलबार दर्ता भएको निवेदन उपर बुधबार सुनुवाई गर्दै उच्च अदालत तुलसीपुर, बुटवल इजलासका न्यायाधीश राजेश्वर तिवारीको एकल बेन्चले जिल्ला अदालत रूपन्देहीसँग कैफियत प्रतिवेदन माग गर्ने आदेश गरेको उच्च अदालत तुलसीपुर बुटवल इजलासका सूचना अधिकारी राम बहादुर कुवँरले जानकारी दिए। सहकारी ठगी प्रकरणमा पोखरा र काठमाडौंमा जोशीविरुद्ध दर्ता भएको मुद्दामा उनी दुवै स्थानको जिल्ला अदालतबाट धरौटीमा रिहा भएका थिए।"
"पाल्पामा सवारी दुर्घटनामा एक जनाको मृत्यु, दुई घाइते",तानसेन : पाल्पामा भएको छुट्टाछुट्टै दुर्घटनामा एक जनाको मृत्यु भएको छ भने दुई जना घाइते भएका छन्। रामपुर नगरपालिका३ निस्दी खोलाबाट कृतिपुरतर्फ आइरहेको लु ४ त ५२७१ नम्बरको ढुङ्गा बोकेको ट्याक्टरको ट्रलीमा बसेका रामपुर नगरपालिका१ बर्दाकोटको १५ वर्षीय नारायण सारुको मृत्यु भएको हो। सारु ढुङ्गा बोकेका ट्याक्टरको ट्रलीबाट लडेका थिए। उनको उपचारका क्रममा इनोभा अस्पताल काठमाडौंमा मृत्यु भएको हो। सो ट्याक्टर चालक प्रहरीको नियन्त्रणमा रहेका छन्। यसैगरी तानसेन नगरपालिकाको जोगीपानीस्थित पाल्पा गुल्मी सडक खण्डमा इभी गाडी र मोटरसाइकल एक आपसमा ठक्कर खाइ दुर्घटना हुँदा दुई जना घाइते भएका छन्। हार्थोकदेखी तानसेनतर्फ आउँदै गरेको लु प्रदेश ०१००१ ज ००७१ नम्बरको इभी गाडी र विपरीत दिशाबाट जाँदै गरेको लु १७ प ८८६४ नम्बरको मोटरसाइकल एक आपसमा ठक्कर खाई दुर्घटना हुँदा दुई जना घाइते भएका हुन्। घाइते हुनेमा मोटरसाइकल चालक गुल्मी छत्रकोट गाउँपालिका१ हुँगाका ३८ वर्षीय प्रकाश पाण्डे र मोटरसाइकल पछाडी सवार मोटरसाइकल चालककी श्रीमती ३१ वर्षीय कमला पाण्डे घाइते भएको जिल्ला प्रहरी कार्यालयले जनाएको छ। घाइते दुवै जनालाई मिसन अस्पताल पाल्पामा प्राथमिक उपचारपश्चात थप उपचारकाका लागि हेलिकोप्टरमार्फत ट्रमा सेन्टर काठमाडौं रिफर गरिएको छ। घटनाका विषयमा अनुसन्धान भइरहेको जिल्ला प्रहरी कार्यालयका प्रहरी नायब उपरीक्षक सुनिल मल्लले बताए।
"संसदीय समितिबाट निजामती सेवाको सेवा सम्बन्धी विषय पास, स्वास्थ्य र संसद सेवामा पछि छलफल हुने","काठमाडौं : प्रतिनिधिसभा अन्तर्गतको राज्य व्यवस्था तथा सुशासन समितिले संघीय निजामती तर्फ ११ सेवा रहने विषयमा सहमति जुटाएको छ। सिंहदरबारमा बुधबार बसेको समिति बैठकमा संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयकमाथि भएको छलफलका क्रममा संघीय निजामती सेवाको सम्बन्धमा दफा ५ मा रहेको सेवा सम्बन्धी विषयलाई पास गरेको हो । स्वास्थ्य सेवा र संसद सेवालाई पछि छलफल गर्ने गरी अहिले दफा ५ रहेको व्यवस्थालाई पास गरिएको समिति सभापति रामहरि खतिवडाले जानकारी दिए । समितिले सहमति जुटाएसँगै अब संघीय निजामतीतर्फ नेपाल सूचना प्रविधि सेवा समूह थप भएको छ । समिति सभापति खतिवडाले विधेयकमा निरन्तर छलफल गरि सहमति भएका विषयलाई टुङ्गाउने र सहमति हुन नसकेका विषयमा पछि छलफल गर्ने जानकारी दिए । त्यस्तै संसद् बसेका दिनमा पनि दिउँसो संसद् बिहान संसदीय समिति चलाउने गरि सभामुखसँग छलफल गर्ने बताए। त्यसअघि बैठकमा एमाले सांसद रघुजी पन्तले विधेयकलाई समयमा नै अघि बढाउनका लागि सहमतिका लागि अधिकतम प्रयास गर्ने र नभए बहुमतका आधारमा निर्णय गर्नुपर्ने उल्लेख गरे । विधेयक अघि बढ्न ढिलाई हुँदा सांसदहरूमा समेत नराम्रो छवि जाने भएकाले सबैले यसमा विचार गर्नुपर्ने उनले बताए। यता माओवादी केन्द्रकी सांसद दुर्गा राईले विधेयकमा रहेका केहि विषयमा आफूहरूको असहमति रहेकाले केही दिन छलफल लान र तत्काल निर्णय नगर्न सुझाव दिइएको बताइन् । कांग्रेस सांसद विश्वप्रकाश शर्माले विधेयकमाथि लामो छलफल गर्नुभन्दा विधि र प्रक्रियामार्फत अघि बढ्नुपर्ने सुझाव दिए। शर्माले विधेयकमाथिका दफाहरुमा सहमति जुट्न नसके समाधानका लागि उपसमिति गठन गरेर अध्ययन र छलफल गर्न सकिने उल्लेख गरे । कर्मचारीको सेवा सर्त र सुविधासम्बन्धी कानुनलाई संघीयता अनुरूप सञ्चालन गर्न आवश्यक रहेको भन्दै सरकारले उक्त विधेयक ल्याएको हो ।"
सासुको हत्या गरेको आरोपमा बुहारी पक्राउ,धनुषा : सासुको हत्या गरेको आरोपमा बुहारी पक्राउ परेकी छन्। जनकनन्दनी गाउँपालिका५ उधा बस्ने ६५ वर्षीया समुन्द्री देवी मण्डलको हत्या गरेको अभियोगमा उनकै बुहारी ३५ वर्षीया रक्षा कुमारी मण्डल पक्राउ परेकी हुन्। घरायसी विवादका क्रममा उनीहरूबीच कुटपिट हुँदा समुन्द्रीको घटनास्थलमै मृत्यु भएको हो। हत्याको आरोपमा रक्षा कुमारीलाई प्रहरीले मंगलबार नै पक्राउ गरिसकेको छ। इलाका प्रहरी कार्यालय खजुरीबाट खटिएको प्रहरीले कुटपिटमा संलग्न रक्षा कुमारीलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको जनाएको छ।
"काठमाडौंको शंखरापुरमा बस दुर्घटना हुँदा ३ जनाको मृत्यु, ४० जना घाइते","काठमाडौं : काठमाडौंको शंखरापुर नगरपालिका४ कात्तिकेमा बस दुर्घटना हुँदा ३ जनाको मृत्यु भएको छ। ४० जना घाइते भएका छन्। साँखु आउँदै गरेको बा २ ख ७९५८ नम्बरको बस साँखुनगरकोट सडक खण्डमा दुर्घटना भएको हो। प्रहरी प्रभाग साँखुका अनुसार ४० जना घाइतेको एनएमसी अस्पताल, टिचिङ अस्पताल लगायतमा उपचार भइरहेको छ। थप विवरण आउन बाँकी छ।"
मेलम्ची खानेपानीको पाइप फुट्दा बबरमहल जलमग्न (तस्बिर),"काठमाडौं : मेलम्ची खानेपानी आयोजनाको पाइप फुट्दा काठमाडौंको बबरमहलमा जलमग्न बनेको छ। बुधबार दिउँसो मेलम्ची खानेपानीको पाइप काठमाडौं उपत्यका खानेपानी लिमिटेडलले जनाएको हो। काठमाडौं जिल्ला अदालत अगाडि पाइप फुट्दा सरकारी कार्यालयसमेत डुबानमा परेका छन्। अहिले वन परिसर, विशेष अदालत, काठमाडौं जिल्ला अदालतलगायतका सरकारी कार्यालयमा बाढी पसेको छ। सडकसमेत जलमग्न हुँदा यातायात सञ्चालन प्रभावित भएको छ। खानेपानीमन्त्री प्रदीप यादवले काठमाडौंका विभिन्न स्थानमा भइरहेको पानी चुहावट नियन्त्रण गर्न सरोकार भएका निकायलाई पटकपटक निर्देशन दिएका छन्। मन्त्री यादवले खानेपानीका पाइप फुट्दा दिसा पिसाब तथा किटाणुसहित फोहर मिसिएर अस्वस्थकर पानी आपूर्ति हुनसक्ने भएकाले त्यसतर्फ सचेत रही शुद्ध खानेपानी आपूर्ति गराउन निर्देशन दिएका छन्। यता पानी चुहावट भएको जनगुनासो आएपनि कर्मचारीले ध्यान नदिँदा काठमाडौं उपत्यका कतै खानेपानीको अभाव रहेको छ भने कतै मेलम्चीको पानी चुहावट हुँदा हिलाम्मे बनिरहेको छ। तस्बिर : अभिशेक महर्जन"
सञ्चार मन्त्री गुरुङले भने : सरकारले ल्याएका सबै अध्यादेश पारित हुन्छ,"काठमाडौं : सरकारले भूमिसम्बन्धी अध्यादेश लगायतका अन्य अध्यादेश सदनबाट पारित हुने दाबी गरेको छ। मन्त्रिपरिषद्का निर्णय सार्वजनिक गर्न बुधबार सिंहदरबारमा आयोजित पत्रकार सम्मेलनमा सञ्चार तथा सूचना प्रविधिमन्त्री पृथ्वीसुब्बा गुरुङले भूमिसम्बन्धी अध्यादेश लगायत सरकारले ल्याएका सबै अध्यादेश संघीय संसदबाट पारित हुने दाबी गरेका हुन्। भूमिसम्बन्धी अध्यादेश पारित नहुने हल्ला बजारु भएको भन्दै उनले जसपा नेपालले यसबारे कुनै आधिकारिक निर्णय नगरेको बताए। उनले अध्यादेशका बारेमा सहमति खोज्न दलहरूसँग छलफल भइरहेको र संक्रमणकालीन अवस्थामा नै रहेको धारणा राखे। प्रवक्ता गुरुङले सामाजिक सञ्जाल सम्बन्धी विधेयक सरकारले सदनमा पेश गरेको अवस्थामा त्यसलाइ संशोधन गर्ने वा नगर्ने निर्णय सदनले गर्ने जिकिर गरे। त्यस्तै माघ २८ गते बसेको मन्त्रिपरिषद्का निर्णय सार्वजनिक गर्दै सरकारका प्रवक्ता गुरुङले सजाय माफी, मुलतबी, परिवर्तन वा कम गर्ने सम्बन्धी कार्यविधि २०७१ लाइ खारेज गर्ने निर्णय भएको जानकारी दिए। त्यस्तै मन्त्रिपरिषद्ले पहिरो रोकथामसम्बन्धी परियोजनाका लागि एसियाली विकास बैंकबाट प्राप्त हुने २० लाख अमेरिकी डलर अनुदान सहायता स्वीकार गर्ने निर्णय गरेको छ भने ६७० मेगावाट क्षमताको दुधकोशी जलाशययुक्त जलविधुत आयोजना निर्माणका लागि आयोजनाको वित्तीय व्यवस्थासम्बन्धी पूर्वतयारी अघि बढाउन सैद्धान्तिक सहमति प्रदान गरेको प्रवक्ता गुरुङले बताए। त्यस्तै बैठकले नेपाल र युक्रेनबीच कुटनीतिक, आफिसियल र सर्भिस राहदानीबाहकलाई भिसा छुट दिनेसम्बन्धी सम्झौतापत्र स्वीकृत गर्ने निर्णय समेत गरेको उनले बताए। बैठकले बीमा नियमावली २०८१ स्वीकृत गरेको छ भने संघीय मामिला तथा सामान्य प्रशासन मन्त्रालय राजपत्राङ्कित प्रथम श्रेणी(सहसचिव) १७ जनाको सरुवा गर्ने निर्णय समेत गरेको छ।"
सुरक्षित काठमाडौंको लागि प्रहरीले सुरु गर्यो अपरेसन ९,"काठमाडौं : नागरिकले शान्ति सुरक्षा प्रत्याभूत गर्न सक्ने वातावरण बनाउनको लागि प्रहरीले अपरेसन ९ योजना अगाडि बढाएको छ। जिल्ला प्रहरी परिसर काठमाडौंको प्रमुख एसएसपी विश्व अधिकारीले काठमाडौं प्रहरी प्रमुखको जिम्मेवारी सम्हालेपछि अपरेसन ९ योजना अगाडि बढाएका हुन्। उपत्यका प्रहरी कार्यालय रानीपोखरी मेट्रोले उपत्यकाका सबै जिल्लामा शान्ति सुरक्षाको आभास दिलाउनको लागि सेफर भ्याली कार्ययोजना अगाडि बढाएको छ। यसका लागि समिति बनाएर योजना बनिरहेको छ। मेट्रोका प्रमुख एवम् एआइजी टेक तामाङले उपत्यकामा सेफर भ्यालीको अवधारणा विकास गरेका हुन्। यही अवधारणा कार्यान्वयन गर्ने तथा सुरक्षित काठमाडौं निर्माण गर्नको लागि काठमाडौं प्रहरी प्रमुखले विभिन्न ९ वटा अवधारणा ल्याएका हुन्। काठमाडौं प्रहरी प्रमु्ख विश्व अधिकारी भन्छन्, प्रहरी कार्यालयबाट नागरिकका लागि दिइने सेवा प्रवाहलाई गुणस्तरीय र प्रभावकारी बनाउनको लागि योजना नै बनाएर काम सुरु गरिएको छ। यसमा प्रहरी कार्यालयमा आउने सेवाग्राहीको व्यक्तिगत विवरण अभिलेख राख्ने तथा के समस्या लिएर आएको हो तत्कालै रेस्पोन्स गर्ने गरी काम गरिनेछ। नागरिक सहायता कक्षलाई व्यवस्थित बनाउनको लागि प्रहरी कार्यालयबाट हुने सेवा प्रवाहलाई छिटो छरितो र नागरिकमैत्री बनाउनको लागि काम गरिने प्रहरीको भनाई छ। प्रहरीले गर्ने अपराध अनुसन्धानले अन्यायमा परेका व्यक्तिलाई न्याय पाउने अवस्था हुने भएकाले गल्ती गर्नेलाई कानुनी दायरामा ल्याउनको लागि कुनै कसर बाकी नराख्ने र यस्तो अनुसन्धानलाई निष्पक्ष र दोषरहित बनाउनको लागि योजना लागु गरिनेछ। मानवअधिकारका मापदण्ड पूरा गरेको फेयर ट्रायललाई अनुसन्धानमा लागु गरिनेछ। तथ्य र वस्तुनिष्ठ आधारमा अपराध अनुसन्धान गर्ने, तत्कालै रेस्पोन्सलाई बढाउने, प्रहरी कारबाहीमा लाग्ने रेस्पोन्स समयलाई घटाउने, प्रहरीलाई खोज्दै टोल फ्रि नम्बर १०० मा आएको फोन को रेस्पोन्स गर्ने क्रममा जति सक्दो छिटो प्रहरी खटाइनेछ। घटनास्थलमा कति मिनेटभित्र प्रहरी पुग्यो यो तथ्यांक पनि हरेक दिन सार्वजनिक गर्ने एसएसपी अधिकारीले जानकारी दिए। काठमाडौं उपत्यकालाई सुरक्षित राजधानीको रुपमा विकास गर्नको लागि सेफर भ्यालीको योजना पूर्ण कार्यान्वयन गर्ने उनले बताए। व्यावसायिक निष्ठा र कर्तव्य पुरा गर्नको लागि प्रहरीलाई जवाफदेही बनाउनको लागि जोड दिइनेछ। सेवाग्राहीको अभिलेखिकरण र पृष्ठपोषण बुधबारदेखि नै कार्यान्वयनमा आएको एसएसपी अधिकारीले बताए। प्रहरीको आन्तरिक क्षमता अभिवृद्धिको विषयमा पनि प्रहरी संगठन संवेदनशील भएर लागेको छ। समाजमा गरिने सेवाप्रवाह पनि सशक्त बनाइनेछ। सुरक्षित भ्यालीको कन्सेप अन्तर्गत नागरिकले सुरक्षा अनुभूति गर्न सक्ने वातावरण निर्माण गर्ने, प्रहरीमा भएका राम्रा पक्ष र कामलाई अझ बढी व्यवस्थित बनाउनका लागि अवधारणा ल्याएर कार्यान्वयनमा गएको उनले बताए। एउटै टीम, एउटै गति र एउटै उद्देश्यको अवधारणा अनुसार अपरेसन ९ योजना लागू गरिएको हो। अहिल विभिन्न कसुरमा फरार रहेका अभियुक्त पक्राउ गर्नको लागि काठमाडौं प्रहरी परिसरले समूह नै बनाएर काम गरिरहेको छ। माघ १५ देखि २८ गते १३ दिनके अवधिमा ३७९ जना फरार अभियुक्त पक्राउ गरेको छ। अपराध अनुसन्धानमा आधुनिक प्रविधिको प्रयोग गरेर अनुसन्धान गर्ने, प्रविधिमैत्री प्रहरी, सामुदायिक प्रहरी, कार्यालय व्यवस्थापन गरिने जनाइएको छ।"
"निजामती कर्मचारीलाई प्रधानमन्त्रीले भने : सरकारमाथि घेराबन्दी छ तर समस्या छैन, जनतालाई छिटो सेवा दिनुस्","काठमाडौं : प्रधानमन्त्री केपी शर्मा ओलीले जनतालाई निष्पक्ष एवं छिटो छरितोरुपमा सेवा दिन निजामति कर्मचारीहरुलाई आग्रह गरेका छन्। नेपाल निजामती कर्मचारी संगठनको १२ औं महाधिवेशनको आज उद्घाटन गर्दै प्रधानमन्त्री ओलीले सेवाग्राही जनताको मर्का बुझेर कुनै दुःख नदिइ मुस्कानका साथ कर्तव्यबोधको भावनाले छिटो सेवा दिन आग्रह गरेका हुन्। तपाईँहरूले सरकारी कर्मचारीका रुपमा यो पार्टी, त्यो पार्टी नभनी सबैलाई निष्पक्षरुपमा सेवा दिनुपर्छ। चुनाव आउँदा मत दिन पाउने र कर्मचारीको हक हितका लागि अन्तर्राष्ट्रिय श्रम सङ्गठनको सिद्धान्तबमोजिम मर्यादामा रहेर सङ्गठन गर्न पाउने हक तपाईँहरुलाई छ। अहिले सबैका आवाज सुन्ने सरकार रहेकाले तपाईँहरूलाई आन्दोलनमा उत्रनुपर्ने अवस्था छैन।, नेकपा (एमाले) का अध्यक्षसमेत रहेका ओलीले भने, समयमा सेवा दिने कुरामा तपाईँहरू चुक्नु हुँदैन। अहिले भएको भन्दा अझ परिष्कृत सेवा दिनुपर्छ। यस सङ्गठनका कुनै पनि मान्छे भ्रष्टाचार र अनियमिततामा मुछिनु हुन्न। प्रधानमन्त्री ओलीले विगतमा आफ्नै दलका नेताका कारण आफू सरकारबाट बाहिर जानुपरेको तर आफूले जनताको समर्थनबाट मूल ढोकाबाट सरकारका आउने उद्घोष गरेकामा त्यस अनुसार सरकारको नेतृत्वमा आएको उल्लेख गरे। प्रधानमन्त्री ओलीले सरकारमाथि घेराबन्दी भएर पनि कुनै समस्या नरहेकाले ढुक्कका साथ काम गर्न आग्रह गरे। उनले देशको लोकतान्त्रिक प्रणालीलाई ध्वस्त पार्ने अराजक तत्वहरुले कुनै गतिविधि गर्न थालेमा भने देश, संविधान र लोकतन्त्रको हितका लड्नुपर्ने बताए। प्रधानमन्त्री ओलीले राजनीतिक दलसम्बन्धी कानुनी रिक्तताका लागि संघीय संसदमा विधेयक ल्याउने जानकारी दिँदै कुनै दल विभाजन गर्ने सौख र आवश्यकता आफूहरूलाई नरहेको स्पष्ट गरे।"
ग्रीस पठाइदिन्छु भनी ठगी गर्ने व्यक्ति पक्राउ,"काठमाडौं : वैदेशिक रोजगारीमा आकर्षक तलबको प्रलोभनमा पारी ग्रीस पठाइदिन्छु भनी ठगी गर्ने व्यक्ति पक्राउ परेका छन्। पक्राउ पर्नेमा नवलपरासी पूर्व हुप्सेकोट गाउँपालिका४, झ्यालबास घर भई काठमाडौं महानगरपालिका१६ वनस्थली बस्ने ३० वर्षीया रोश्मी सोती रहेकी छन्। रोश्मीले ग्रीस पठाइदिन्छु भन्दै १ जना पीडितबाट ६ लाख ४० हजार रुपैयाँ लिई सम्पर्कबिहीन भएको भन्ने पीडितको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनलाई बुधबार काठमाडौं वनस्थलीबाट पक्राउ गरेको हो। उनलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।"
विपद् पूर्व र पश्चातको सूचना प्रणालीलाई प्रभावकारी बनाउन गृहमन्त्रीको निर्देशन,"काठमाडौं : गृहमन्त्री रमेश लेखकले विपद् पूर्व सूचना र विपद् पश्चातको सूचना प्रणालीलाई प्रभावकारी बनाउन निर्देशन दिएका छन्। बुधबार गृह मन्त्रालयमा विपद् पूर्व सूचना र विपद् पश्चातको सूचना प्रणाली सम्बन्धी छलफल कार्यक्रममा सम्बन्धित निकायलाई सूचना सम्प्रेषणमा नेपाल टेलिकम र एनसेलको महत्वपूर्ण भूमिका रहेको बताएका हुन्। तर, अब विपद् पूर्व सूचना सम्प्रेषण गर्दा म्यासेजको ठाउँमा मोबाइलमा घण्टी बच्ने व्यवस्था प्रभावकारी हुने गृहमन्त्री लेखकको भनाइ छ। प्रत्येक पालिकाको वर्गीकरण गरेर विपद् पूर्व सूचना मोबाइलमा घण्टी बच्ने गरी सम्प्रेषण गर्दा प्रभावकारी हुन्छ। यसले मनसुनजन्य विपद्बाट पूर्वसूचित हुन सक्छौं, उनले भने। स्थानीय तहमा विपद् प्रभावितको उद्दारका लागि स्वयमसेवक बनाए पनि उद्धारको आधारभूत जिम्मेवारी नेपाली सेना, नेपाल प्रहरी र सशस्त्र प्रहरी बल नेपालले निरन्तर जारी राख्नुपर्ने गृहमन्त्री लेखकले बताए। विपद् पश्चातको सूचना प्राप्त गर्न डाउन टू एप्रोचको प्रणाली पनि बनाउनुपर्ने उनको भनाइ छ। वडामा निर्वाचित पाँच जना प्रतिनिधिलाई विपद् पश्चातको सूचना दिने जिम्मेवार बनाउनुपर्ने गरी एउटा संयन्त्र बनाउनुपर्ने गृहमन्त्री लेखकले बताए। अफ डाउनको सूचना संयन्त्र बनाउनु सक्दा विपद् पूर्व र पश्चातको सूचना सम्प्रेषण प्रभावकारी हुने उनको भनाइ छ। असारबाट मनसुनजन्य जोखिम सुरु हुन्छ। त्यो बेलासम्म सूचना प्रणालीलाई राम्रो बनाउनुपर्छ। पूर्व सूचना प्राप्त नहुने खालका विपदबारे डाउन टू एप्रोचको प्रणाली राम्रो नाउन वडामै जानुपर्छ , उनले भने।"
मेलम्ची खानेपानीको पाइप फुटेकोप्रति खानेपानीमन्त्री के भन्छन् ?,"काठमाडौं : मेलम्ची खानेपानीको मुख्य पाइप फुटेपछि बबरमहल क्षेत्र जलमग्न बनेको छ। नेपाल विद्युत प्राधिकरणले बिजुलीको तारलाई भूमिगत गर्ने क्रममा मेलम्चीको पाइप फुटेर बबरमहल क्षेत्र जलमग्न बनेपछि मेलम्ची खानेपानी परियोजनाले उक्त क्षेत्रमा पानी आपूर्ति बन्द गरेको हो। मुख्य पाइप फुटेपछि बिजुलीबजारबाट माइतीघर जाने बबरमहलको सडकमा समेत क्षति भएको छ भने वन परिसर, विशेष अदालत, काठमाडौं जिल्ला अदालतलगायतका सरकारी कार्यालयमा डुबानमा परेको थियो। यता, कार्यक्रमको लागि पोखरामा पुगेका मन्त्री यादव मेलम्चीको पाइप फुटेर बबरमहल क्षेत्रमा जलमग्न बनेको जानकारी पाउनासाथ तत्काल काठमाडौं फर्किएका थिए। त्यसलगत्तै उनले निरीक्षण गरेर तत्काल बिग्रिएको स्थानमा बनाउन र काठमाडौंका विभिन्न स्थानमा भइरहेको पानी चुहावट नियन्त्रण गर्न सरोकारवाला निकायलाई निर्देशन दिएका छन्। आज दिउँसो नेपाल विद्युत प्राधिकरणले विद्युतको लाइन भूमिगत गर्नका लागि होरीजेन्टल ड्रिलिङ गर्ने क्रममा काठमाडौंको बबरमहलमा रहेको खानेपानी थोक वितरण प्रणालीको पाइप फुटेको छ। म कार्यक्रमको लागि पोखरामा थिए। पाइप फुटेर बबरमहल क्षेत्रमा जलमग्न अवस्था सिर्जना भएको खबर पाउनासाथ तत्काल काठमाडौं आइ अहिले पाइप फुटेर पानी बगिरहेको ठाउँ बबरमहलमा आएँ। उनले भने,मैले प्राविधिकसहितलाई लिएर घटनास्थलको अवलोकन गरेँ। विद्युत प्राधिकरणको कमजोरीका कारण पाइप फुटेर जलमग्न भएको रहेछ। अहिले यस क्षेत्रमा आउने पानी बन्द गरी सकिएको छ तर,पाइपमा रहेको पानी बगिरहेको हो। मैले तत्काल बिग्रिएको स्थानमा बनाउन र काठमाडौंका विभिन्न स्थानमा भइरहेको पानी चुहावट नियन्त्रण गर्न निर्देशन दिइसकेको छु। खानेपानी मन्त्रालयले विद्युत प्राधिकरणको लापरबाहीका कारण पाइप फुटेको जनाएपछि यसबारे बुझ्न खोज्दा विद्युत प्राधिकरणका प्रवक्ता चन्दनकुमार घोषको मोबाइल स्वीच अफ थियो। पानी फुटेको जानकारी पाएसँगै मन्त्री यादवको साथमा खानेपानी मन्त्रालयका सचिव इन्जिनियर प्रमिलादेवी शाक्य बज्राचार्य, केयूकेएलका सीईओ अशोककुमार पौडेल, पिआइडीका प्रमुख टीकाबहादुर चौधरीसहित मन्त्रालयको टोली पानी निकास र रोकथामका लागि बबरमहल क्षेत्रमा पुगेको थियो। निरीक्षणपश्चात पानीको निकास र रोकथाम गर्न मातहतका निकायले काम गरिरहेको यादवको भनाई छ। पानी बन्द गरिएको र मर्मत बाँकी रहेकाले केही दिन समस्या हुने देखिएको छ।गौश्वालासिनामंगलबानेश्वरको पाइप लाइनमा खानेपानी बन्द हाललाई गरिएको छ। मन्त्री यादवले अन्नपूर्णसँग भने, पाइपमा रहेको पानी बगिरहेको हो। २४ घण्टाभित्र मर्मतको काम गर्छौं, केही समय यस क्षेत्रमा पानी आपूर्ति बन्द हुनेछ। काठमाडौं उपत्यका खानेपानी लिमिटेड (केयूकेल) सँग पनि समन्वय गरेर उपत्यकाबासीलाई शुद्ध खानेपानी आपूर्ति गर्छौं। पानी चुहावट भएको जनगुनासो आएपनि कर्मचारीले ध्यान नदिँदा काठमाडौं उपत्यकामा कतै खानेपानीको अभाव रहेको छ भने कतै मेलम्चीको पानी चुहावट हुँदा सडक र गल्ली हिलाम्मे बनिरहेको छ।"
नर्सहरूको सेवा र सुविधा बढाउनुपर्छ : प्रधानमन्त्री ओली,"काठमाडौं : चिकित्सा शिक्षा आयोगको १७ औँ बैठकले निजी मेडिकल कलेजमा अध्ययन गर्ने विदेशी विद्यार्थीको सिट सङ्ख्या वृद्धि गर्ने विषयमा छलफल भएको छ । प्रधानमन्त्री तथा मन्त्रिपरिषद्को कार्यालय, सिंहदरबारमा भएको आयोगको बैठकमा निजी मेडिकल कलेजले आवासीय चिकित्सकलाई सरकारी सरह निर्वाह भत्ता उपलब्ध गराउने यसघिको आयोगको निर्णय कार्यान्वयनको सहजीकरणका लागि विदेशी विद्यार्थीको सङ्ख्या बढाउने प्रस्ताव आएको हो । यसबारे छिट्टै बस्ने आयोगको बैठकमा प्रस्ताव आउनेछ । हालसम्म मेडिकल कलेजहरुले १० प्रतिशतको सङ्ख्यामा विदेशी विद्यार्थी अध्यापन गराउने प्रबन्ध रहेको छ । यसअघि यही माघ २५ गतेको आयोगको १६ औँ बैठकले आवासीय चिकित्सक (विद्यार्थी)हरुको आन्दोलनको माग सम्बोधन गर्दै निजी मेडिकल कलेजले सरकारी सरह (आठौँ तह) को मासिक रु ४८ हजार ४३६ निर्वाह भत्ता कायम गर्नुपर्ने निर्णय गरेको थियो । चिकित्सा शिक्षाको एकीकृत नियमन, अनुगमन, प्रवेश परीक्षा सञ्चालन, शिक्षण संस्थाको विद्यार्थी सिट सङ्ख्या र शिक्षण शुल्क निर्धारणसम्बन्धी कार्यहरु गर्दै आएको आयोगको आजको बैठकले स्नातकोत्तर तहमा २०९ सिट सङ्ख्या थप गर्ने निर्णय गरेको छ । यस्तै बैठकले नर्सिंङ शिक्षाको अध्ययन अध्यापन तथा क्षमता विस्तारसम्बन्धी कार्यदलको प्रतिवेदनलाई पारित गरेको छ भने शैक्षिक संस्था र कार्यक्रम गाभ्ने मापदण्डका विषयमा बैठकमा छलफल भएको छ । बैठकमा प्रधानमन्त्री प्रधानमन्त्री केपी शर्मा ओलीले सरकारले सबै विद्यार्थीलाई निःशुल्क पढाउन नसक्ने र निजी कलेजको पनि साथ लिन आवश्यक पर्ने भएकाले उठेका समस्याहरुलाई थप गृहकार्य गरेर निष्कर्ष निकाल्नुपर्नेमा जोड दिए। उनले नर्सिङ शिक्षालाई सुक्न नदिने ठोस प्रस्ताव ल्याउन र नर्सहरुको सेवा र सुविधा बढाउन आग्रह गरे।"
अध्यादेशबाट संवैधानिक निकायमा नियुक्त ५२ जनाविरुद्धको रिटमा सुनुवाइ हुँदै,"काठमाडौं : संवैधानिक नियुक्तिविरुद्धको रिटमा आज सुनुवाइ हुँदैछ। सुनुवाइका लागि रिटको पेशी संवैधानिक इजलासमा तोकिएको छ। संवैधानिक इजलासमा प्रधानन्यायाधीश प्रकाशमानसिंह राउत, न्यायाधीशहरू सपना प्रधान मल्ल, मनोजकुमार शर्मा, कुमार चुडाल र नहकुल सुवेदी छन्। २०७७ मंसिर १ गते सर्वोच्च अदालतमा दर्ता भएको उक्त रिटको सुनुवाइका लागि पटकपटक पेशी तोकिए पनि हेर्न नभ्याइने सूचीमा पर्दै आएको थियो। तत्कालीन प्रधानमन्त्री केपी शर्मा ओली नेतृत्वको सरकारले संवैधानिक परिषद्सम्बन्धी ऐनमा अध्यादेशमार्फत् संशोधन गरी दुई चरणमा संवैधानिक अंगमा ५२ जना नियुक्ति गरेको थियो। त्यसविरुद्ध अधिवक्ताहरू ओमप्रकाश अर्याल,दिनेश त्रिपाठी,समृत खरेलले रिट निवेदन दायर गरेका थिए। निवेदकहरूले संसद विघटन गरेर अध्यादेशमार्फत संवैधानिक परिषद्को नियम परिवर्तन गरेर संवैधानिक अंगमा नियुक्ति गर्नु असंवैधानिक र गैरकानुनी भन्दै नियुक्त गरिएका पदाधिकारीलाई काममा रोक लगाउन अन्तरिम आदेश माग गरेका थिए। अध्यादेशमार्फत संवैधानिक अंगमा गरिएका नियुक्तिविरुद्ध परेको रिट निवेदनमा यस अगाडि अन्तरिम आदेश दिन अस्वीकार गरेको थियो। २०७८ साल चैत्र ९ गते सर्वोच्चले मुद्दामा प्रारम्भिक सुनुवाइ गर्दै नियुक्तिमा सरकारका नाममा कारण देखाउ आदेश मात्रै जारी गरेको थियो। अध्यादेशमार्फत् संवैधानिक निकायमा नियुक्त गरेका कतिपय उमेर हदका कारण अवकाशमा गइसकेका छन् भने कतिपय अवकाशको मुखमा छन्।"
पाथीभरामा केवलकार निर्माणको विवाद समाधान संवादबाट गर्न गृह मन्त्रालयको आग्रह,"काठमाडौं : गृह मन्त्रालयले ताप्लेजुङको पाथीभरा (मुक्कुम्लुङ) क्षेत्रमा केवलकार निर्माणको क्रममा उत्पन्न विवाद समाधानका लागि संवादबाट समाधान गर्न आग्रह गरेको छ। गृह मन्त्रालयले सरकारी वार्ता टोलीले वार्ताका क्रममा उठाइएका विषयहरू पुनः स्पष्ट गरी आन्दोलनरत पक्षलाई असहमतिका विषय संवाद र सहमतिका आधारमा शान्तिपूर्ण समाधानका लागि अनुरोध गरेको छ। ताप्लेजुङको पाथीभरा (मुक्कुम्लुङ) क्षेत्रमा केबलकार निर्माणलाई लिएर उत्पन्न विवादमा सरकारी वार्ता टोली र स्थानीय संघर्ष समितिबीच ६ बुँदे सहमति भएको थियो। गृह मन्त्रालयद्वारा गठित वार्ता टोली र आन्दोलनरत पक्षबीच समस्या समाधानका विषयहरुमा आइतबार गम्भीर छलफल भएको गृहमन्त्रालयले जनाएको छ। ताप्लेजुङ जिल्लाको पाथिभरा क्षेत्रमा केबलकार निर्माणको क्रममा उत्पन्न समस्या र विवादलाइ वार्ता र संवादको माध्यमबाट समस्याको शान्तिपूर्ण समाधानका लागि सम्बन्धित सरोकारवाला आयोजना निर्माण पक्षसँग समेत समन्वय गरी आन्दोलनरत पक्षसँग वार्ता गर्न गृह मन्त्रालयद्वारा गठित वार्ता टोली र आन्दोलनरत वार्ता सहजीकरण समितिबीच मिति २०८१ माघ २२ गते ६ बुँदे सहमति भएको ब्यहोरा सबैमा अवगतै छ। जारी विज्ञप्तिमा भनिएको छ, उक्त ६ बुँदे सहमति बमोजिम मिति २०८१ माघ २७ गते गृह मन्त्रालयद्वारा गठित वार्ता टोली र आन्दोलनरत पक्षबीच समस्या समाधानका विषयहरुमा गम्भीर छलफल भयो । केके छन् थप विषय ? गृह मन्त्रालयबाट गठित वार्ता टोली मुक्कुमलुङ पाथिभरा केवलकार निर्माणको क्रममा उत्पन्न स्थानीय समस्याको शान्तिपूर्ण समाधानका लागि वार्ता र संवाद गर्न सदैव तयार रहेको छ । नेपाल सरकारका सहसचिवस्तरमा गठित वार्ता टोलीले वार्ता र संवादका माध्यमबाट समस्याको समाधान गर्न तोकिएको जिम्मेवारी पूरा गर्न प्रतिवद्ध रहेको छ। मुक्कुमलुङ पाथिभरा केवलकार निर्माणको क्रममा उत्पन्न समस्या र विवादलाई वार्ता र संवादको माध्यमबाट शान्तिपूर्ण समाधानका लागि आन्दोलनरत पक्षलाई वार्तामा आउन अनुरोध गर्दछौँ ।"
प्रहरीमाथि दुर्व्यवहार गर्नेलाई कारबाही गर्न गृहमन्त्रीको निर्देशन,"काठमाडौं : गृहमन्त्री रमेश लेखकले प्रहरीमाथि भइरहेको कुटपिट र दुर्व्यवहार घटनाका दोषीलाई कारबाही गर्न निर्देशन दिएका छन्। बुधबार बिहान गृह मन्त्रालयमा प्रहरी महानिरीक्षक बसन्त बहादुर कुँवरसहित उच्च पदस्थ प्रहरी अधिकारीहरूलाई बोलाएर मन्त्री लेखकले छानबिन गरी कारबाही गर्न निर्देशन दिएका हुन्। शान्ति सुरक्षा कायम गर्ने क्रममा प्रहरीमाथि भइरहेको घटनाप्रति गम्भीर ध्यानाकर्षण भएको भन्दै उनले प्रहरीलाई छानबिन गरी दोषीलाई तत्काल कारबाहीको दायरामा ल्याउन निर्देशन दिए। केही स्थानमा केही दिनयता सुरक्षाकर्मीमाथि नै कुटपिट दुर्व्यवहार भइरहेका घटनाहरू सार्वजनिक भइरहेकोप्रति सचेतता अपनाउँदै शान्ति सुरक्षा कायम गर्न प्रहरी थप सक्रिय भएर लाग्नुपर्नेमा मन्त्री लेखकको जोड थियो। घटनामा संलग्न जो सुकै संलग्न भए पनि कानुनी प्रक्रियाबाट कारबाही गर्न निर्देशन दिएको छु। मन्त्री लेखकले भने,समाजमा शान्ति सुरक्षामा खलल पुर्याउने, समाजको पहरेदारीमा खटिने कर्मचारीमाथि जाइलाग्ने जो कोही भएपनि कानूनी दायरामा ल्याउन भनिसकेको छु।"
सुनको मूल्य एकैदिन २७ सयले घट्यो,काठमाडौं : स्थानीय बजारमा सुनको मूल्यमा उच्च गिरावट आएको छ। आज सुनको मूल्य २ हजार ७ सय रुपैयाँले घटेको हो। नेपाल सुनचाँदी व्यवसायी महासंघका अनुसार २ हजार ७ सय रुपैयाँले घटेर आज प्रतितोला सुनको मूल्य १ लाख ६७ हजार ५०० रुपैयाँ कायम भएको छ। यसअघि मंगलबार सुनको मूल्य तोलामा १ लाख ७० हजार २०० रुपैयाँ कायम भएको थियो। यसैगरी चाँदीको मूल्य पनि घटेको छ। महासंघका अनुसार आज चाँदी १५ रुपैयाँले घटेर प्रतितोला १ हजार ९३० रुपैयाँमा खरिदबिक्री भइरहेको छ। मंगलबार चाँदी तोलामा १ हजार ९४५ रुपैयाँ कायम भएको थियो।
संविधानपछिको समानतामा संघर्ष,"देशको समृद्धि र स्थायित्व निर्माणका लागि समयसापेक्ष परिवर्तन आवश्यक हुन्छ। त्यसैले बेथिति, विसंगति र समानताका लागि बेलाबखत आन्दोलन हुने गरेका छन्। सामाजिक तथा राजनीतिक यस्ता आन्दोलनले परिवर्तनका रेखाहरूको सार्थकता हासिल गर्न अनेक प्रयास गरेको पाइन्छ। राजनीतिक पार्टी र तिनीसँग आबद्ध विभिन्न वर्ग जाति, लैंगिक पहिचान तथा समुदायले समान हक र अवसर प्राप्त गर्न लामो संघर्ष गर्नु परेको छ। नेपालमा पनि विभिन्न कालखण्डीय आन्दोलन भए। २०६२६३ को जनआन्दोलनदेखि नेपालको संविधान २०७२ सम्मको यात्राले समावेशिता, समानता र न्याय सुनिश्चित गर्ने प्रयास गर्यो। तर पनि पूर्णरूपमा समानता स्थापना गर्न अझै धेरै चुनौती पार गर्नुपर्नेछ। लेखमा संघर्षपछिको प्राप्ति र समानताका लागि संघर्ष त्यसको परिणाम, हालका प्रमुख चुनौती र हालसम्मका उपलब्धिको समीक्षा छ। नेपालमा पनि महिला, दलित मधेसी, आदिवासी, जनजाति अपांगता भएका व्यक्ति र अन्य समुदायले समान अधिकार प्राप्त गर्न विभिन्न सामाजिक तथा राजनीतिक आन्दोलनमा आफूलाई बलिदान दिएका छन्। नेपालको राजनीतिक इतिहासमा २०६२०६३ को जनआन्दोलन तथा लोकतान्त्रिक आन्दोलन निर्णायक भएको मोडको रूपमा पाइन्छ। राजतन्त्रको अन्त्य, गणतन्त्रको स्थापना, संघीयता, धर्मनिरपेक्षता र समावेशी लोकतन्त्रको आधार तय गर्नका लागि यो समयको आन्दोलनले महत्त्वपूर्ण भूमिका खेलेको थियो। समग्र देश र नागरिक हितका लागि विभिन्न राजनीतिक पार्टीहरू एकताबद्ध भएर समग्र नेपालको सवाङ्र्गीण विकास र परिवर्तनका लागि विभिन्न सामाजिक र राजनीतिक दलहरू संघर्षहरू सामना गर्दै नेपालको संविधान निर्माणको यात्रा पूरा गरेको इतिहास छ। हामी नेपालीले गर्व गर्नुपर्छ कि यो कालखण्डको संघर्षको इतिहासको साक्षी हामी पनि हौं। कालखण्डको विवेचना र हासिल गरेका महत्त्वपूर्ण उपलब्धिहरूको संश्लेषणात्मक तथ्यहरू राख्न चाहन्छु: २०६२६३ को जनआन्दोलन एक ऐतिहासिक मोडको रूपमा रह्यो। यस समयको मुख्य उद्देश्य नेपालमा प्रजातन्त्र पुनस्र्थापनाका लागि तत्कालीन राजा ज्ञानेन्द्र शाहले २०५८ प्रत्यक्ष शासन ग्रहण गरे। विभिन्न राजनीतिक दल, नागरिक समाज र आन्दोलनकारी शक्तिहरू एकजुट भएर संघर्षमा होमिए। संघर्षको मुख्य एजेन्डा अथवा मागहरूअन्तर्गत राजाको निरंकुश शासन अन्त्य गर्नु, संसदीय लोकतन्त्र पुनस्र्थापना गर्नु संविधानसभा गठन गरी नयाँ संविधान निर्माण गर्ने मुख्य उद्देश्य थियो। यो आन्दोलनको प्रमुख चरणमा २०६२ चैत्र २४ गतेदेखि व्यापक विरोध प्रदर्शन भएको पाइन्छ। २०६२ चैत्र २४ गतेदेखि व्यापक विरोध प्रदर्शन भएको पाइन्छ। २०६३ वैशाख ११ गते राजा ज्ञानेन्द्र शाहले प्रत्यक्ष शासन अन्त्य गरेर संसद् पुनस्र्थापना गर्ने घोषणा गरेको इतिहास छ। यसपछि नेपालमा संविधानसभामार्फत नयाँ संविधान बनाउने प्रक्रियाहरू अघि बढेको पाइन्छ। संविधान निर्माण प्रक्रियामा २०६२०६३ को आन्दोलन सफल भएपछि नेपालको राजनीतिक यात्राले नयाँ चरणमा प्रवेश गरेको पाइन्छ। संविधानसभामार्फत नयाँ संविधान लेख्ने प्रक्रिया संविधानका लागि मस्यौदा संकलन प्रक्रियाहरू अघि बढेको पाइन्छ। संविधान निर्माणका लागि देशमा महत्त्वपूर्ण राजनीतिक घटनाक्रम र घोषणाहरू भएको पाइन्छ। जसमा २०६३ मा नेपाललाई औपचारिक रूपमा गणतन्त्र घोषणा गर्ने निर्णय भएको पाइन्छ। निकै समय लगाएर २०६५ मा संविधानसभा गठन भएको पाइन्छ। यो अवधिमा पनि धेरै दल मिश्रित भावमा पटकपटक आआफ्ना धारणा र विभिन्न मिश्रित मस्यौदा संकलन समिति गठन गर्दा पनि पहिलो संविधानसभामार्फत संविधान निर्माणकार्य ढिलो हुन गयो। फलस्वरूप फेरि २०७० मा दोस्रो संविधानसभा निर्वाचन प्रक्रिया अगाडि बढेको पाइन्छ। दुई वर्षसम्मको विभिन्न राजनीतिक पार्टीको आआफ्नो एजेन्डा समावेश गर्ने संकलित मस्यौदाहरूको सिंगो रूप तयार पारी कडा परिश्रमबाट संविधान जारी भएको पाइन्छ। उक्त संविधानमा विशेष किसिमका कार्यक्रम समावेश भएको पाइन्छ। संघीय लोकतान्त्रिक गणतन्त्र, समावेशी र धर्म निरपेक्ष राष्ट्रको परिकल्पना स्थानीय, प्रदेश र संघीय तीन तहको सरकार सञ्चालनको संरचना र लैंगिक जातीय समानता तथा अधिकार विशेष समावेश भएको पाइन्छ। संविधानमा पूर्णरूपमा सहमत नहुँदा नहुँदै विभिन्न बुँदामाथि असहमतिका बाबजुद लागू गरिएको संविधानसभा सामाजिक र राजनीतिक असन्तुष्टि कायमै रहँदै गयो। असन्तुष्ट पक्षहरूका ज्वारभाटा उग्ररूपमा मुस्लो बनेर आन्दोलनमा परिणत हुँदै गएको पाइन्छ। जस्तै, मधेस आन्दोलन। जातीय पहिचानका आन्दोलन जस्तो थारू, लिम्बू, नेवार र अन्य जातीय समूहले समावेशी प्रतिनिधिको माग गर्दै विभिन्न प्रकारले आन्दोलन चलाएको यथार्थ छ। संविधान संशोधनको प्रक्रियामार्फत केही माग सम्बोधन भए। महिला अधिकारका लागि पनि संघर्ष चर्कंदै गयो। महिला नागरिकतासम्बन्धी अधिकारमा असमानता रहेको भन्दै आन्दोलन हुँदै गयो। लैंगिक समानता सुनिश्चित गर्न कानुनी सुधार भए तापनि पूर्ण समानताको हकमा भने अझै विवादित छ। संविधान जारी भएपछि पनि नेपालमा राजनीतिक स्थिरता कायम गर्न विभिन्न संघर्ष देखिन्छ। बारम्बार सरकार परिवर्तन भइरहनु, स्थायी सरकारको अभावले नीतिनियम निर्माण र विकास निर्माणमा असर पार्दै गयो। झन् त्यसमाथि दैवी प्रकोपको रूपमा आर्थिक संघर्षको कहर आइपर्यो। कोभिड१९ को महामारीले भयानक संकट ल्यायो। स्वास्थ्य सेवा, धनजनको क्षतिका साथै बेरोजगारी र गरिबीको चपेटामा देश आक्रान्त बन्दै गयो। यस्तै जटिल परिस्थितिमा राजनीति झनै अस्थिर बन्यो। यसरी नाजुक बन्दै गएको देशको परिस्थितिमा प्रदेशबीच अधिकारको बाँडफाँटमा विवाद चर्किंदै गयो। स्थानीय सरकारहरूलाई पूर्णरूपमा अधिकार हस्तान्तरण गर्न कठिनाइ भइरहेको स्थिति छ। यति हुँदाहुँदै पनि केही महत्त्वपूर्ण उपलब्धि हासिल गर्दै चुनौतीको सामना पनि गरिरहेको पाइन्छ। गणतन्त्रको स्थापना संविधानको निर्माण, संघीयता कार्यान्वयन गर्दै प्रदेश सरकारहरू गठन भएका छन्। लैंगिक र जातीय समावेशीकरणमा प्रतिनिधित्व उल्लेख्य रूपमा बढेको पाइन्छ। चुनौतीको रूपमा आर्थिक विकासको गति सुस्त छ भने संघीयताको पूर्ण कार्यान्वयनमा अझै अवरोध छ। राजनीतिक अस्थिरताका साथै लैंगिक विभेदको अन्त्य गर्न नसकेको अवस्था सर्वविदितै छ। पहिलो संविधानसभा (२०६४२०६९) गठन भएको थियो। ६ सय १ संसदीय संविधान सभामा ३३ प्रतिशत महिला सहभागिता सुनिश्चित गरियो। चार वर्षको अवधिमा संविधान जारी गर्न नसक्दा २०६९ मा संविधानसभा विघटन भयो। दोस्रो संविधानसभा (२०७०२०७२) मा गठन गरियो। संविधान निर्माणको अन्तिम चरणमा विभिन्न दलबीच पटकपटक लामो वार्ता र सहमति भए। अन्तत: २०७२ असोज ३ गते संविधान जारी गरियो। पहिलो संविधानसभामा १ सय ९७ जना महिला सदस्य (३२७८ प्रतिशत) र दोस्रो संविधान सभामा १ सय ७६ जना महिला सदस्य (२९२८ प्रतिशत) थिए। २०६२६३ देखि हालसम्म धेरै महत्त्वपूर्ण राजनीतिक र समाजिक संघर्षको खुड्किलो पार गर्ने क्रममा गणतन्त्र, संघीयता र नयाँ संविधान प्राप्त गर्यो तर अझै पनि संघीयताको प्रभावकारी कार्यान्वयन, आर्थिक विकास, सामाजिक समानता, राजनीतिक अस्थिरता आदि चुनौतीको सामना गर्नु परेको छ। दलिय आदिवासी, मधेसी समुदायको चेतना अभिवृद्धि हुँदै जागरुकता बढ्दै गएको पाइन्छ। तर अर्को पक्ष भने चुनौतीको रूपमा टड्कारो देखिन्छ। संविधानमा समानताको ग्यारेन्टी भनिए पनि कार्यान्वयन पक्ष कमजोर छ। सरकारी संरचनामा महिला, दलित, जनजाति र अल्पसंख्यकको प्रतिनिधित्व अझै न्यून छ। लैंगिक विभेद र घरेलु हिंसा, दाइजो प्रथा, बालविवाह, भ्रूण हत्याजस्ता अझै व्यापक छन्। महिलाहरू उच्च तहको नेतृत्वमा पुग्न संघर्षरत छन्। महिला नागरिकता अधिकारमा विभेद कायमै छ। संविधान निर्माण र कार्यान्वयनको उपलब्धि : संसद्मा महिला प्रतिनिधित्व ३३ प्रतिशत पुगेको छ। हरेक क्षेत्रमा समावेशीकरण बढेको पनि पाइन्छ। नेपाल सरकार र देशका प्रमुख अंगहरूमा कार्यपालिका, व्यवस्थापिका विधायिका, न्यायपालिका र अन्य संवैधानिक निकायका प्रमुख उपलब्धिको तथ्यांक विवरणहरू ७७ जिल्ला र ७ सय ५३ स्थानीय तहमा सरकारका सहसचिवमा १५ प्रतिशत महिला प्रतिनिधित्व, दलित, मधेसी जनजाति, मुस्लिम समुदाय सरकार प्रशासनमा प्रतिनिधित्वमा वृद्धि, डिजिटल सरकारको सुरुआत अनलाइन सेवामा वृद्धि भएको पाइन्छ। नागरिकता, राहदानी, व्यवसाय दर्ता सामाजिक सुरक्षा भत्ता आदि डिजिटलाइजेसन हुँदै गइरहेछ। व्यवस्थापिका विधायिका दुई सदनमा विभाजित छ। प्रतिनिधिसभा (२७५ सदस्य) र राष्ट्रियसभा (५९ सदस्य) छ। ३३ प्रतिशत महिला प्रतिनिधित्व अनिवार्य गरेको छ। प्रतिनिधिसभामा ९१ प्रतिशत महिला सांसद ३३ प्रतिशत महिला प्रतिनिधित्व अनिवार्य छ। प्रतिनिधिसभामा ९१ महिला सांसद ३३ प्रतिशत छन्। प्रदेशसभामा २५ प्रतिशतभन्दा बढी महिला सांसद दलित समुदायबाट १२ प्रतिशत मधेसी समुदायबाट ३० प्रतिशतभन्दा बढी सांसद छन्। पहिलो महिला सभामुख ओनसरी घर्ती (२०७२ माओवादी), पहिलो महिला राष्ट्रपति विद्यादेवी भण्डारी नेकपा एमाले, (२०७२२०७९), पहिलो महिला प्रधानन्यायाधीश सुशीला कार्की२०७३) नेपालका लागि उपलब्धि हुन्। यसरी २०६२६३ को जनआन्दोलबाट सुरु भएको लोकतान्त्रिक यात्रा संविधान २०७२ जारी भएसँगै संघिय लोकतान्त्रिक गणतन्त्र संस्थागत भएको पाइन्छ। महिलाहरूले संविधान निर्माण प्रक्रियामा महत्त्वपूर्ण भूमिका खेलेका थिए, जसको परिणामस्वरूप पनि संविधानमा महिला अधिकार सुनिश्चितता गरियो। यद्यपि धेरै प्रयास संघर्षको बाबजुद कानुनी रूपमा धेरै उपलब्धि हासिल गरिए पनि पूर्ण कार्यान्वयनको पक्ष भने अझै चुनौतीपूर्ण छ। २०७२ को संविधान ऐतिहासिक दस्तावेज हो, जसले समानता, समावेशी र सामाजिक न्यायको मार्ग प्रशस्त उजागर गरेको छ। यसको प्रभावकारी कार्यान्वयन नै समृद्ध नेपाल र समुन्नत नेपालको निर्माणको आधार बन्नेछ।"
सामाजिक सञ्जाल प्रयोगकर्ताको पहिचान खोज्ने काम राज्यको होइन : विश्वप्रकाश शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले सामाजिक सञ्जाल प्रयोगकर्ताको पहिचान खोज्ने काम राज्यको नभएको बताएका छन्। सामाजिक सञ्जाल विधेयकका विषयमा बुधबार काठमाडौंमा आयोजित एक कार्यक्रममा शर्माले सरकारले सामाजिक सञ्जालको सहि प्रयोग भएको छ छैन भन्नेमा ध्यान दिनुपर्ने बताएका हुन्। उनले सामाजिक सञ्जाल प्रयोगकर्ताको पहिचान खोज्ने काम राज्यको नभएको बताए। विधेयकमा रहेको केहि दफाहरुमा आफूहरूको आपत्ति रहेकाले यसलाई जस्ताको जस्तै अघि बढाउन नहुने उनको भनाई छ। उनले सामाजिक सञ्जाल विधेयक, २०८१ मा प्रस्तावित व्यवस्था परिमार्जन गरेर मात्रै पारित गरिने स्पष्ट पारे। उनले सामाजिक सञ्जाल प्रयोगकर्ताहरूले यसको प्रयोग गरिरहँदा मर्यादाको सन्दर्भमा बहसमार्फत परिमार्जन गर्न जरुरी रहेको धारणा राखे।"
पावरको गियरमा उपेन्द्र,"उपेन्द्र यादव, मधेस आन्दोलनका मसिहा। २०६४ ताका उपेन्द्र यादवको रापताप नै माथि थियो। २०६२६३ को आन्दोलन प्रचण्डपछिको शक्ति पनि उनकै हातमा थियो। मधेसका एकछत्र नेता। उपेन्द्रको नेतृत्व मधेसमा आन्दोलनको ज्वारभाटा सिर्जना भएको थियो। कांग्रेस एमालेका शक्तिशाली मधेसी पृष्ठभूमिका नेता उपेन्द्रको पछि लाग्नुपर्ने अवस्था आयो। त्यो बेला उपेन्द्र यादवले मधेसी जनअधिकार फोरम नेपाल भन्ने आफ्नो गैरसरकारी संस्थालाई राजनीतिक पार्टीको रूपमा रूपान्तरण गरिसकेका थिए। एमाले पृष्ठभूमिबाटै माओवादी हँुदै राजनीतिमा उदाएका महत्त्वाकांक्षी नेता उपेन्द्र त्यो बेला जगजगी नै भयो। कोही उपेन्द्रकै पार्टी समाहित भए कसैले नयाँ पार्टी खोले। कांग्रेसका तत्कालीन कोषाध्यक्ष महन्थ ठाकुर लगायतका नेताहरू पार्टी छोडेर तराई मधेस लोकतान्त्रिक पार्टी बनाउन बाध्य भए। मधेसको राजनीतिमा नै सक्रिय रहेका गहेन्द्रनारायण सिंहको नेतृत्वमा हिँडेका धेरै नेताले समेत उपेन्द्रको पछ्यौरी नसमाती नहुने अवस्था सिर्जना भएको थियो। गजेन्द्रनारायण सिंहको भन्दा उनको प्रभाव बढ्यो। सिंहले मधेसको मुद्दालाई केन्द्रित गरेर पहिलो पटक नेपाल सद्भावना पार्टी खोलेका थिए। २०६२६३ को जनआन्दोलनले मुलुकमा गणतन्त्र स्थापना गरेपछि संघीयताको लागि उपेन्द्रको नेतृत्वमा भएको मधेस आन्दोलनलाई जस जान्छ। त्यो बेला विशेष मुद्दा लिएर आन्दोलनमा आएका उपेन्द्र विस्तार सत्तामा लिप्त हुन थाले। उनले सत्ताका लागि जे पनि गर्न थाले। लामो समय उनले सत्तामा नै बिताए पनि। बिस्तारै बिस्तारै उनको त्यो तापचाप घट्दै गयो। करिबकरिब शक्तिहीन अवस्थामा पुगे। २०७९ सालको निर्वाचनमा आइपुग्दा उनले प्रतिनिधिसभामा जम्मा १२ सिटमात्रै जिते। आफैंले पनि जनमत पार्टीका अध्यक्ष सीके राउतसँग सप्तरी२ मा पराजित भए। पछि उनको पार्टीबाट रामसहायप्रसाद यादव उपराष्ट्रपति भएपछि उनको सिटमा भएको उपनिर्वाचनबाट मात्रै उनी संसद्मा आउन सके। मधेस प्रदेशमा पनि कांग्रेस एमालेभन्दा कम सिट हात पर्यो। मधेस प्रदेशमा एमालेको २५ सांसद छन् भने कांग्रेससँग २२ र उपेन्द्रले नेतृत्व गरेको जनता समाजवादी पार्टी (जसपा) नेपालसँग १९ सिट छ। यो पार्टी विभाजन भएको छ। अशोक राई ७ जना सांसद लिएर नयाँ पार्टी जनता समाजवादी पार्टी नै बनाइसकेका छन्। अहिले उपेन्द्रसँग मात्रै पाँच जना सांसद प्रतिनिधिसभा छन्। मधेस प्रदेशमा ६ वर्षसम्म गरिरहेको नेतृत्वबाट पनि बाहिरिनु पर्यो। पछिल्लो समयमा उनको पार्टीको रापताप २०६४ सालमा जस्तो छैन। न त संसद्मा नै उनको उपस्थिति दह्रो छ। उनसँग रहेको राष्ट्रियसभाको तीन सिटले उपेन्द्रको बार्गेनिङ पावर बढाएको छ। अध्यादेश संघीय संसद्को बहुमतबाट पारित हुने व्यवस्था छ। प्रतिनिधिसभामा त सत्तारूढ दुई ठूला दल कांग्रेस एमालेको स्पष्ट बहुमत छ तर राष्ट्रियसभामा उपेन्द्र बेगर कांग्रेस एमालेको बहुमत पुग्दैन। राष्ट्रियसभाको ५९ सिटमा कांग्रेसको १६ र एमालेको १० सिट मात्रै छ। बहुमतको लागि ३० सिट चाहिन्छ। सत्ता पक्षसँग दुई जना राष्ट्रपतिबाट मनोनीत सांसद छ। त्यो हुँदा पनि २८ मात्रै हुन्छ। कानुन संसद्मा पेस भएको ६० दिनभित्र पारित नभएमा अध्यादेश स्वत: निष्क्रिय हुन्छ। सरकारलाई पनि यी अध्यादेश पारित गर्ने कुरा प्रतिष्ठाकै विषय नहुने कुरै भएन। मुलुक लगानी बढाउन, सेवा प्रवाहलाई सहज बनाउन, अर्थतन्त्र सुधार गर्न, भूमिहीन, सुकुम्बासी र अव्यवस्थित बसोबासीलाई जग्गा स्वामित्व दिने भन्ने संसद्भन्दा बाहिरबाट अध्यादेश ल्याएको छ। केही अध्यादेशको विषयमा मौनता साँधेका उपेन्द्रले भूमिसम्बन्धी अध्यादेशलाई समर्थन नगर्ने निर्णय गरेका छन्। माघ २४ गते नै प्रधानमन्त्री केपी शर्माले अध्यादेश पारित गर्ने पक्षमा थिए तर उपेन्द्रको निर्णयको पर्खाइमा अड्किएको अड्किएकै हुदै आएको छ। उनीहरूले कार्यसूचीमा पनि राख्न सकिरहेका छैन्। अहिले उपेन्द्र यादव संसद्मा सत्तापक्षकै बेन्चमा बसेका छन् तर उनको पार्टी सरकारमा भने छैन। कांग्रेस एमाले नेतृत्वको सरकारमा पनि उसले सोचेजस्तो पद नपाउने अवस्था भएकै कारण सरकार समर्थन गरे पनि सरकार गएका थिएनन्। तर अहिले आफ्ना मुद्दा स्थापित गर्न वा चाहेको पद माग्नको लागि ठूलो अवसर बनेको छ। सधैं सत्ताका लागि जे पनि गर्ने उनको चरित्र यो पटक कस्तो होला भन्ने जनचासो पनि छ। हुन त उपेन्द्र र उनका पार्टीका नेता सत्ताको लागि बार्गेनिङ गर्न अध्यादेशमा अड्को थापेको भन्ने आरोपको खण्डन त गर्दै आएका छन्। तर राजनीति गरेपछि सत्ता प्राप्ति नाजायज त मान्न सकिन्न तर पनि अहिलेसम्म चुपचाप रहेका उपेन्द्र सलबल्याई मुख्य कारण अध्यादेशमा रहेका प्रावधानमा रहेको असहमतिलाई मात्रै मान्न नसकिने चर्चा पनि चल्यो विगतको उनको इतिहासले उनीमाथि आरोप लगाउन सहज भयो। सत्तापक्षको कुर्सीमै बसेकाले सरकारले ल्याएका बिजनेसको पक्षमा उभिनु दायित्व पनि हो। कि अध्यादेश ल्याउने बेलामा उनले असहमति जाहेर गर्नु सक्नुपर्ने थियो। किनभने उनको पार्टी सत्तापक्षकै कुर्सीमा बस्दै आएको छ। त्यहीबेला उनले अध्यादेशका प्रावधानमा आफ्नो असहमति जाहेर गर्न सक्थे। तर त्यो बेला उनी बोलेनन् तर अब उनको उपस्थिति बगेर पास नहुने अवस्थामा यो मुद्दा बाहिर ल्याए। उनको पछिल्लो निर्णयले सत्तापक्षलाई धक्का लागेको छ। एउटा अध्यादेश पारित नहुने पक्का भएको छ। करिब १५ लाख सुकुम्बासी, दलित अव्यवस्थित बसोबासीलाई भूमिको स्वामित्व प्रदान गर्न अध्यादेश ल्याएको भन्ने सरकारको दाबीमा तुषारापात हुने भएको छ। उसले अन्य पाँचवटा अध्यादेशको पक्षमा मतदान गर्ने भएको छ। सत्ताको मोलमोलाइका लागि मात्रै अध्यादेश रोकेको भन्ने आरोपलाई पनि जसपाको यो निर्णय तत्कालका लागि खारेज गरिदिएको छ।"
प्रि ओपन सेसनमा नेप्से परिसूचक ३२९ अंकले बढ्यो,काठमाडौं : साताको चौथो सेयर कारोबार दिन बुधबार प्रि ओपन सेसनमा नेप्से परिसूचक सामान्य अंकले बढेर बन्द भएको छ। नेप्से परिसूचक ३२९ अंकले बढेर २६८७१६ विन्दुमा पुगेको हो। यो समयमा ६८ स्क्रिप्सको २६ हजार ७२० कित्ता सेयर १ करोड ६१ लाख ५९ हजार ७३८ रुपैयाँमा खरिदबिक्री भए। प्रि ओपन सेसनमा कारोबारमा आएकामध्ये ३४ स्टक्सको मूल्य बढ्दा २६ वटाको घट्यो। यो समयमा ७ वटा स्टक्सको मूल्य भने स्थिर रह्यो।
माथिल्लो त्रिशूली१ जलविद्युत् आयोजनाले गर्यो प्रभावित क्षेत्रमा १७ करोड खर्च,"काठमाडौं : रसुवामा निर्माणाधीन २१६ मेगावाट क्षमताको माथिल्लो त्रिशूली१ जलविद्युत आयोजनाले प्रभावित क्षेत्रमा सामुदायिक सहयोग कार्यक्रम(एसएसपी)मार्फत हालसम्म करिब १७ करोड रुपैयाँ खर्च गरेको छ। आयोजनाको प्रवर्द्धक नेपाल वाटर एण्ड इनर्जी डेभलप्पमेन्ट कम्पनीले एसएसपी, संस्थागत सामाजिक उत्तरदायित्व र आदिवासी समुदाय योजना कार्यक्रमअन्तर्गत शिक्षा, स्वास्थ्य, खानेपानी, सडक पूर्वाधार, संस्कृति जर्गेना, राहत वितरण, जीविकोपार्जन तथा आयआर्जन वृद्धि लगायतका कार्यक्रममार्फत प्रभावित क्षेत्रमा सहयोग गर्दै आएको छ। कोरियन कम्पनीहरूको अगुवाइमा प्रत्यक्ष वैदेशिक लगानीमा रसुवाको आमाछोदिङमो गाउँपालिका१ हाकुमा आयोजनाको बाँधलगायतका संरचना र उत्तरगया गाउँपालिका१मा भूमिगत विद्युतगृहलगायतका संरचनाहरु निर्माणाधीन छन्। उत्पादित विद्युत् आन्तरिक खपतका लागि प्रयोग हुने माथिल्लो त्रिशूली१ प्रत्यक्ष वैदेशिक लगानीमा निर्माणाधीन सबैभन्दा ठूलो आयोजना हो। २०७२ सालको बिनाकासकारी भूकम्पबाट नराम्ररी प्रभावित भएको आयोजना क्षेत्रमा कम्पनीले भूकम्प पीडितहरुलाई राहत सामग्री वितरण तथा अस्थायी अवास निर्माण, विद्यालय एवम् स्वास्थ्य संस्थाहरूको भवन निर्माण, हेलिकोप्टरमार्फत उद्धार, स्वास्थ्य शिविरलगायतका कार्यक्रम सञ्चालन गरेको थियो। आयोजना प्रभावित आदिवासी जनजाति समुदायसँग नेपालमै पहिलोपटक स्वतन्त्र, अग्रिम, सुसूचित सहमति लागू गरिएको छ। आदिवासी समुदायको थातथलो, वातावरण र उनीहरुको सांस्कृतिक विशेषतालाई ध्यान दिएर छुट्टै आदिवासी समुदाय योजना कार्यान्वयनमा ल्याएको छ। उक्त योजनामार्फत समुदाय आफैंले छनोट गरेका कार्यक्रमहरू सञ्चालन गर्न छुट्टै बजेट व्यवस्था गरिएको छ। यसमार्फत हालसम्म साढे २ करोड रुपैयाँ खर्च भइसकेको छ। कम्पनीका प्रमुख कार्यकारी अधिकृत बायोङ सु मिनले आयोजना प्रभावितहरुको आर्थिक तथा सामाजिक अवस्थामा सुधार, रोजगारी एवम् जीविकोपार्जन, त्यस क्षेत्रको विकास जस्ता विषयलाई विशेष ध्यान दिएर सामुदायिक सहयोग कार्यक्रम सञ्चालन गरिएको बताए। आयोजनाले स्थानीय बासिन्दाहरूको माग बमोजिम प्राथमिकतामा आधारमा योजनाहरु छनोट गरी सहयोग कार्यक्रमहरू सञ्चालन गरिरहेको बताउँदै उनले यसलाई निरन्तर रूपमा सञ्चालन गरिने उल्लेख गरे। आयोजनाले हाकुबेंसीमा त्रिशूली नदीमा बेली ब्रिज निर्माण गर्न ७ करोड ८६ लाख १४ हजार रुपैयाँ खर्च गरेको छ। पुल निर्माणपछि आमाछोदिङमो गाउँपालिका १ र २ नम्बर वडास्थित हाकु क्षेत्रका बासिन्दा सडकको पहुँचमा पुगी मुख्य रूपमा सदरमुकाम धुन्चे, नुवाकोट र काठमाडौंतर्फ आवतजावत गर्न सजिलो भएको छ। उक्त पुल आयोजना निर्माण कार्यका लागि आवतजावत गर्न पनि प्रयोगमा ल्याइएको छ। प्रभावित क्षेत्रमा सडक निर्माणका लागि १८ लाख ५७ हजार र खर्च गरिएको छ। यसका अतिरिक्त धुन्चे खोदोल सडक निर्माणका लागि थप ७० लाख रुपैयाँ खर्च गरिएको छ। प्रभावित क्षेत्रको शैक्षिक सुधारका लागि विद्यालय भवन निर्माण, शैक्षिक सामग्री लगायतका वितरण गरिएको छ। साथै, हाकुस्थित तीनवटा विद्यालय प्रत्येकलाई ११ जना शिक्षक सन् २०१८ देखि उपलब्ध गराइएको छ। आयोजनाले त्यस क्षेत्रका आदिवासी जनजातिको सांस्कृतिक रीतिरिवाज संरक्षण र प्रवर्द्धनका लागि गुम्बा लगायतका भवन निर्माण र अन्य कार्यक्रमहरूमा सहयोग गर्दै आएको छ। आयोजना प्रभावितहरुको जीविकोपार्जन पुनःस्थापना तथा आयआर्जन वृद्धिका लागि आयोजना प्रभावित घरपरिवारका १२१ जनालाई तालिम दिइएको छ। कोरियन तथा जापानी भाषा, ड्राइभिङ (हलुका र हेभी), इलेक्ट्रिसियन, वेल्डिङ, टेलरिङ, मोटरसाइकल मर्मत, ब्युटीपार्लर लगायतका सीपमूलक व्यावसायिक तालिम उपलब्ध गराइएको छ। यसका लागि ८१ लाख ४३ हजार रुपैयाँ खर्च गरिएको छ। आयोजना निर्माणमा हाल करिब १ हजार श्रमिक परिचालित छन्। त्यसमध्ये करिब ४ सय रसुवा जिल्लाका स्थानीयबासिन्दा छन्। त्यसमध्ये आयोजना प्रभावित घरपरिवारका १५४ जना छन्। आयोजना निर्माण अवधि (५ वर्ष)मा ८००१००० जना नेपाली श्रमिकले दैनिक रुपमा रोजगारी पाउने छन्। आयोजनाको मुख्य निर्माण २०७८ पौषबाट सुरु गरिएको थियो। भूमिगत विद्युतगृह, मुख्य सुरुङ, बाँधलगायतका सम्पूर्ण संरचनाहरुको निर्माण सबै तिरबाट तीव्र गतिमा भइरहेको छ। आयोजनाको समग्र भौतिक प्रगति ५२ प्रतिशत रहेको छ। आयोजना निर्माणका लागि इन्जिनियरिङ, खरिद र निर्माण मोडलमा कोरियन कम्पनी डुसान एर्नबिलेटीले कार्य गरिरहेको छ। आयोजनाको प्रवर्द्धक नेपाल वाटर एण्ड इनर्जी डेभलप्पमेन्ट कम्पनीमा कोरियन सरकारको स्वामित्वमा रहेको कोएन, विश्व बैक समूह अन्तर्गतको अन्तर्राष्ट्रिय वित्त निगमलगायतको शेयर लगानी (इक्विटी) रहेको छ। आयोजनाका लागि ७० प्रतिशत ऋण र ३० प्रतिशत इक्विटीबाट जुटाउने गरी वित्तीय व्यवस्थापन गरिएको छ। कुल अनुमानित लागत ६४ करोड ७३ लाख अमेरिकी डलर (निर्माण अवधिको व्याजसहित) रहेको आयोजनामा ९ अन्तर्राष्ट्रिय वित्तीय संस्थाहरूले ४५ करोड ३२ लाख अमेरिकी डलर लगानी गर्ने सम्झौता गरेका छन्। बाँकी रकम इक्विटीबाट जुटाइएको छ। आयोजनाबाट वार्षिक रूपमा १ अर्ब ५३ करोड ३१ लाख युनिट ऊर्जा उत्पादन हुने छ। आयोजनाबाट उत्पादन हुने कुल वार्षिक ऊर्जामध्ये ३८७५ प्रतिशत हिउँदयाममा र ६१२५ प्रतिशत वर्षायाममा उत्पादन हुने छ। उत्पादित ऊर्जा नेपाल विद्युत प्राधिकरणले निर्माण गरिरहेको त्रिशूली३बी हब सबस्टेसनमा जोडी राष्ट्रिय प्रसारण प्रणालीमा प्रवाह हुने छ। कम्पनी र प्राधिकरणबीच विद्युत् खरिद बिक्री सम्झौता सम्पन्न भइसकेको छ। काठमाडौं लोड सेन्टरबाट नजिक रहेको र विद्युतको अत्यधिक माग हुने हिउँदमासमेत १०४ मेगावाट विद्युत् प्राप्त हुने भएकाले मुलुकको विद्युत प्रणालीका लागि आयोजना आकर्षक मानिएको छ। आयोजनाबाट वर्षभरि नै १०४ मेगावाट स्थिर (फार्म) ऊर्जा प्राप्त हुने छ। आयोजनाको निर्माण २०८३ को मंसिरभित्र सक्ने लक्ष्य राखिएको छ।"
"अति भ्रष्टाचार हुने सूचीमै देश, मौलाउँदो नीतिगत भ्रष्टाचार","काठमाडौं : मुलुकमा सशस्त्र द्वन्द्व अन्त्य भयो, संविधान बन्यो। गणतन्त्र र संघीयता कार्यान्वयन भएको पनि एक दशक पुग्न थाल्यो। राजनीतिक परिवर्तन सँगै जनताले सुशासन, अमनचयन र स्थिरताको अपेक्षा गरेका थिए। तर, व्यवहारमा उल्टो भयो। अर्थात् सुशासन कमजोर हुँदै गयो, अति भ्रष्टाचार हुने सूचीमा नेपाल परिरह्यो। सन् २०२४ मा पनि भ्रष्टाचारको खराब सूचीमै नेपाल पर्यो। यसले देखाउँछ मुलुकको अवस्था। ट्रान्सपरेन्सी इन्टरनेसनल (टीआई) ले सार्वजनिक गरेको भ्रष्टाचार अवधारणा सूचकांक (सीपीआई) मा नेपाल अति भ्रष्टाचार हुने मुलुककै सूचीमा छ। अवस्था अझ कमजोर देखिएको छ। अघिल्लो वर्षभन्दा सुशासनको अंक झन् घटेको छ। यो वर्ष नेपालले ३४ अंक प्राप्त गरेको छ। १८० मुलुकमध्ये नेपाल १०७ औं स्थानमा परेको छ। सीपीआई २०२३ मा नेपाल ३५ अंकसहित १०८औं स्थानमा थियो। भ्रष्टाचार अवधारण सूचांकमा १ अंक घटेको छ। एक स्थान (तह) बढेको छ। संविधानसभाबाट संविधान बनेर तीन तहका सरकार क्रियाशील हुँदा पनि मुलुकमा भ्रष्टाचार कम गर्नेतर्फ सफलता हासिल नभएको ट्रान्सपरेन्सी इन्टरनेसनल (टीआई) नेपालका अध्यक्ष मदनकृष्ण शर्मा बताउँछन्। यस स्थितिमा सुधार ल्याउन अत्यावश्यक भइसकेको छ, जसका लागि राजनीतिक क्षेत्रको सदाचार प्रतिको प्रतिबद्धतामा अभिवृद्धि हुनुपर्छ, उनले भने, सरकारी क्षेत्रमा हुने घुसखोरी र भ्रष्टाचारमाथि निष्पक्ष कारबाही हुनुपर्छ। स्वच्छ न्यायिक प्रक्रियाको सुनिश्चितता र व्यावसायिक क्षेत्रसँग सम्बन्धित भ्रष्टाचार नियन्त्रणमा प्रभावकारी कदम चाल्न जरुरी देखिन्छ। सूचकांकमा १०० अंकले अति स्वच्छ र ० अंकले अति भ्रष्ट जनाउँछ। विगत ५ वर्षमा ७ वटा मुलुकले भ्रष्टाचार अवधारणा सूचकांकमा उल्लेख्य प्रगति हासिल गरेका छन्। सन २०१२ यता ३२ देशले सुधार गरेका छन्। सन् २०२४ मा विश्वका दुईतिहाइ देशले १०० मा ५० भन्दा कम अंक प्राप्त गरेका छन्। सर्वेक्षण गरिएका १८० मुलुकको औसत अंक यस वर्ष पनि ४३ नै कायम रहेको छ। १ सय ४८ देशमा पछिल्लो वर्ष स्थिर वा खराब अवस्था देखिएको छ। भ्रष्टाचार युक्त मुलुकमा नै विश्वको ठूलो जनसंख्याको बसोबास छ। सबैभन्दा कम भ्रष्टाचार हुनेमा डेनमार्क विश्वमा सबैभन्दा कम भ्रष्टाचार हुनेमा युरोपियन मुलुक डेनमार्क छ। जसले ९० अंक प्राप्त गरेको छ। १८० देश सम्मिलित सूचकांकमा डेनमार्क विगत ७ वर्षदेखि लगातार सबैभन्दा कम भ्रष्टाचार हुने मुलुकमा छ। कानुनी शासनको उदाहरणीय मानिने फिनल्यान्ड ८८ अंक साथ कम भ्रष्टाचार हुने दोस्रो मुलुकमा परेको छ। यो पनि युरोपियन मुलुक हो। एसियाको सिंगापुरले भ्रष्टाचार नियन्त्रण र सुशासनमा ठूलो सुधार गरेको छ। सिंगापुरले ८४ अंक प्राप्त गरी तेस्रो कम भ्रष्टाचार हुने मुलुकमा परेको छ। सन २०२३ मा सिंगापुर ५औं स्थानमा थियो। न्युजिल्यान्ड ८३ अंकसहित चौथो र युरोपकै लम्जेम्बर्ग, नर्वे, स्विट्जरल्यान्ड ८१ अंकसहित पाँचौं स्थानमा छन् । स्विडेन ८० अंकसहित आठौं, नेदरल्यान्ड नवौं र अस्ट्रेलिया १० औं स्थानमा छन्। कानुनी शासन भएको मुलुकमा कम भ्रष्टाचार भएको देखिएको छ। सबैभन्दा बढी भ्रष्टाचार हुनेमा दक्षिण सुडान विश्वमा सबैभन्दा धेरै भ्रष्टाचार हुने मुलुकमा दक्षिण सुडान रहेको छ। उसले १०० मा ८ अंक मात्रै पाएको छ। यस्तै, सोमालिया दोस्रो धेरै भ्रष्टाचार हुने मुलुकमा पर्छ। उसले ९ अंकसहित १ सय ७९ स्थान प्राप्त गरेको छ। यी दुवै अफ्रिकन मुलुक हुन्। दक्षिण अमेरिकाको भेनेज्युएला सबैभन्दा धेरै भ्रष्टाचार हुने तेस्रो मुलुकमा परेको छ। जसले १० अंकसहित १७८ औं मुलुक भएको छ। मध्यपूर्वका सिरिया, यमन, लिबिया पनि अति भ्रष्टाचार हुने मुलुकमा परेका छन्। कम अंक प्राप्त गर्नेमा कमजोर र द्वन्द्व प्रभावित मुलुकहरू छन्। जलवायु परिवर्तन सम्बन्धी अन्तर्राष्ट्रिय स्तरमा सक्रिय रहेका मुलुकहरूले समेत भ्रष्टाचार अवधारणा सूचकांक सर्वेक्षणमा कम अंक प्राप्त गरेको देखिएको छ। सार्कमा भुटान अब्बल दक्षिण एसियाली राष्ट्रमा सबैभन्दा कम भ्रष्टाचार हुनेमा भुटान छ। भुटानले भ्रष्टाचार नियन्त्रणमा युगान्तकारी सुधार गरेको छ। विश्वकै १८औं स्थानमा छ। उसले ७२ अंक प्राप्त गरेको छ। अघिल्लो वर्षभन्दा पनि धेरै सुधार गरेको छ। सीपीआई २०२३ मा भुटान ६८ अंकसहित २६औं स्थानमा थियो। भुटानले छोटो समयमा नै यो क्षेत्रमा उल्लेखनीय प्रगति गरेको छ। सुशासन, गरिबी नियन्त्रण, विकेन्द्रीकरण, भ्रष्टाचार नियन्त्रणका संरचना बनाएर भुटानले आफूलाई सुधार गरेको देखिएको छ। नेपालको नम्बर नै घट्यो। भ्रष्टाचार नियन्त्रणमा सुधार भएन। गत वर्षभन्दा तल पुग्यो। बिचौलिया र कालाबजारीको चंगुलमा सरकार छ। उनीहरूको अगाडि सरकार निरिह छ। प्यापक रूपमा महगी बढाउँदा, कार्टेलिङ गर्दा पनि सरकारले केही गर्न सक्दैन। नियन्त्रण गर्न सक्दैन। नीतिगत भ्रष्टाचार उस्तै छ। ट्रान्सपरेन्सीको प्रतिवेदनअनुसार भ्रष्टाचार नियन्त्रणमा धेरै कुरा गर्नुपर्ने अवस्था देखिएको छ। राज्यका तीनै अंग कार्यपालिका, न्यायपालिका, व्यवस्थापिका सचेत हुनुपर्छ। भ्रष्टाचार नियन्त्रणमा लाग्नुपर्छ। खेमराज रेग्मी, सुशासनविद् दक्षिण एसियामा भारत र माल्दिभ्स कम भ्रष्टाचार हुने दोस्रो स्थानमा छन्। दुवै मुलुक ३८ अंक प्राप्त गरी ९६औं स्थानमा छन्। तर, पनि दुवै मुलुक भ्रष्टाचार व्याप्त हुने सूचीमै छन्। भारत र माल्दिभ्सको पनि गत वर्षको भन्दा १ अंक र ३ स्थान घटेको छ । अघिल्लो वर्ष भारत र माल्दिभ्स ३९ अंकसहित (९३औं) स्थानमा थिए। नेपाल ३४ अंकसहित १०७ औं, श्रीलंका ३२ अंकसहित १२१ औं, पाकिस्तान २ अंकसहित १३५ औं, बंगलादेश २३ अंकसहित १५१, अफगानिस्तान १७ अंकसहित १७५ स्थानमा छन्। छिमेकी मुलुक चीनले ४३ अंक प्राप्त गरेको छ। सर्वेक्षणका आधार ट्रान्सपरेन्सी इन्टरनेसनलले विभिन्न देशको भ्रष्टाचार अवधारणा सूचकांक तयार गर्दा १३ वटासम्म अन्तर्राष्ट्रिय सर्वेक्षणका तथ्यांकलाई आधार मान्ने गरेको छ। नेपालको सूचकांक विश्व बैंक, वल्र्ड इकोनोमिक फोरम, ग्लोबल इनसाइट, बर्टेल्सम्यान फाउन्डेसन, वल्र्ड जस्टिस प्रोजेक्ट, भेराइटिज अफ डेमोक्रेसी प्रोजेक्ट (भीडीईएम) गरी ६ वटा संस्थाले विभिन्न क्षेत्र समेटेर गरेका सर्वेक्षणको आधारमा तयार गरिएको ट्रान्सपरेन्सी इन्टरनेसनल नेपालका अध्यक्ष मदनकृष्ण शर्माले जानकारी दिए । विश्व बैंकले सरकारले गरेका निर्णय, स्रोतसाधनको प्रयोग लगायतका कामकारबाही एवं कर्मचारीबाट भएका कार्यहरूको जवाफदेहिता, नागरिक समाजलाई राज्यको सूचनामा पहुँच र निहित स्वार्थ भएका सीमित व्यक्तिहरूको राज्य सञ्चालनमा पकड विषयमा सर्वेक्षण गरेको थियो। विश्व बैंकले ३९ अंक दिएको छ। उसले सन् २०१२ देखि अघिल्लो वर्षसम्म नै लगातार ३५ अंकमात्रै थिएको थियो। विश्व बैंकको सर्वेक्षणमा नेपालले ४ अंक सुधार गरेको छ। वल्र्ड इकोनोमिक फोरमले आयात निर्यात, सार्वजनिक सेवा, कर भुक्तानी, ठेक्कापट्टा र न्यायिक निर्णयमा भ्रष्टाचारको विषयमा सर्भेक्षण गरेको छ। उसले नेपाललाई ३० अंक दिएको छ। आयात निर्यात, सार्वजनिक सेवा, कर भुक्तानी, ठेक्कापट्टा र न्यायिक निर्णयमा नेपाल कमजोर देखिएको छ। सन् २०२२ र २०२३ मा ३८ अंक प्राप्त गरेको थियो। २०२१ मा ३४, २०२० र २०१९ मा ४०४० अंक नेपालले पाएको थियो। ग्लोबल इनसाइटले व्यापार, व्यवसाय, ठेक्कापट्टा, आयात निर्यात र दैनिक काममा घूस र भ्रष्टाचारको जोखिम विषयमा सर्वेक्षण गरेको छ। यसमा पनि नेपालको अवस्था खस्किएको छ। नेपालले ३२ अंक प्राप्त गरेको छ। २०१७ देखि २०२३ सम्म नै लगातार ३५ अंक पाएको थियो। बर्टेल्सम्यान फाउन्डेसनले पदको दुरुपयोगमा सार्वजनिक पदाधिकारीमाथि कुन हदसम्म कारबाही हुन्छ र भ्रष्टाचार नियन्त्रणमा सरकारको सफलताको अवस्थाको सर्वेक्षण गरेको छ। पदको दुरुपयोग गर्नेमाथिको कारबाहीमा पनि खासै सुधार भएको देखिँदैन। यसमा नेपालले ३४ अंक पाएको छ। अघिल्ला ३ वर्षमा भन्दा १ अंकले मात्रै सुधार भएको देखिएको छ। २०२१ देखि २०२३ सम्म ३३ अंक नेपालले पाएको थियो। वल्र्ड जस्टिस प्रोजेक्टले सरकार, न्यायालय, संसद् र सुरक्षा निकायका प्रतिनिधिहरूद्वारा निजी स्वार्थका लागि सार्वजनिक पदको दुरुपयोगको अवस्थाको सर्वेक्षण गरेको थियो । यसमा पनि खासै सुधार भको देखिँदैन। अघिल्लो वर्षभन्दा १ अंकले मात्रै सुधार भएको छ। उसमा यो वर्ष नेपालले ३२ अंक पाएको छ। जसका अघिल्लो वर्ष ३१ अंक पाएको थियो। सन् २०२२ मा ३०, २०२१ र २०२० मा ३२ अंक प्राप्त भएको थियो। भेराइटिज अफ डेमोक्रेसी प्रोजेक्ट (भीडीईएम) ले राजनीतिक भ्रष्टाचारअन्तर्गत सरकार, संसद्, न्यायपालिका र सार्वजनिक क्षेत्रमा हुने भ्रष्टाचारको सर्वेक्षण गरेको छ। भीडीईएमले नेपाललाई ३४ अंक दिएको छ। यसमा पनि नेपालको अवस्था खस्किएको नै पाइएको छ। अघिल्लो वर्ष ३५ अंक, २०२२ मा ३४, २०२१ र २०२० मा ३३ अंक नेपालले पाएको थियो। हालको स्थितिमा सुधार ल्याउन अत्यावश्यक भइसकेको छ। जसका लागि राजनीतिक क्षेत्रको सदाचार प्रतिको प्रतिबद्धतामा अभिवृद्धि हुनुपर्छ। सरकारी क्षेत्रमा हुने घुसखोरी र भ्रष्टाचारमाथि निष्पक्ष कारबाही हुनुपर्छ। स्वच्छ न्यायिक प्रक्रियाको सुनिश्चितता र व्यावसायिक क्षेत्रसँग सम्बन्धित भ्रष्टाचार नियन्त्रणमा प्रभावकारी कदम चाल्न जरुरी देखिन्छ। मदनकृष्ण शर्मा, अध्यक्ष, ट्रान्सपरेन्सी इन्टरनेसनल (टीआई) नेपाल सबैभन्दा कम भ्रष्टाचार हुने युरोपियन मुलुकहरू नै हुन्। त्यसमा पनि युरोपेली संघअन्तर्गतका देशहरूले सबैभन्दा धेरै अंक पाएका छन्। सुशासन र कानुनी शासन भएका कारणले पनि युरोपियन मुलुकको अवस्था राम्रो छ। तर, अघिल्ला वर्षहरूभन्दा ती देशमा पनि केही खस्किएको अवस्था देखिन्छ। त्यहाँ राजीतिक नेतृत्व पनि जनताको हितमा भन्दा व्यवासायिक हितमा बढी केन्द्रित रहेको देखिएको छ। उत्तरी अफ्रिका र मध्यपूर्वका मुलुकहरू सबैभन्दा बढी भ्रष्टाचार हुनेमा पर्छन्। हिंसा, युद्धका साथै अधिनायकवादका कारण अफ्रिकन र मध्यपूर्वका देशमा भ्रष्टाचार मौलाउँदै गएको देखिन्छ। पूर्वयुरोप र मध्यएसियामा पनि कमजोर कानुनी प्रणालीका कारण भ्रष्टाचार छ। अफ्रिका महादेशको मुलुकको सबैभन्दा कम स्कोर छ। जलवायु परिवर्तनदेखि द्वन्द्वसम्मको प्रभावले यी मुुलुकमा भ्रष्टाचार जगडिएका छन्। एटनान्टिक अमेरिकन देशमा दण्डहीनताको अवस्था र नागरिक सुरक्षा कमजोर छ। राजनीतिमा संगठित अपराध र अभिजात वर्गको प्रभाव छ। जसले गर्दा भ्रष्टाचारलाई पनि प्रसय दिइरहेको छ। एशिया प्यासिफिक क्षेत्रका देशमा सुधारको अवस्था छ। जलवायु परिवर्तनको दुष्चक्रले भ्रष्टाचार घट्न दिइरहेको छैन्। नेपालमा सुशासन खस्किनुको कारण नेपालमा भ्रष्टाचार नघट्नु र सुशासन खस्किनुको प्रमुख कारण नीतिगत भ्रष्टाचार देखिएको छ। सरकारले भ्रष्टाचार नियन्त्रणमा गरि सुशासन कायम गर्न नसकेको प्रतिवेदनले देखाएको छ। राज्यका तीन अंग कार्यपालिका, न्यायपालिका र व्यवस्थापिका नै जिम्मेवार नभएका कारणले मुलुकको अवस्था लामो समयदेखि जस्ताको तस्तै देखिएको छ। सन् २०१२ देखि भ्रष्टाचार नियन्त्रणमा सुधार नै छैन्। नेपालमा बढी भ्रष्टाचार हुने क्षेत्र निर्यात, सेवा, कर, ठेक्का व्यवसाय, आयात जस्ता सरकार र व्यावसायिक क्षेत्र सम्बन्धित कार्यका साथै न्यायिक निर्णयमा भ्रष्टाचार बढेको देखिएको छ । ट्रान्सपरेन्सी इन्टरनेसनल नेपालका पूर्वअध्यक्ष एवं सुशासनविद् खेमराज रेग्मी नेपालमा भ्रष्टाचार बढ्नुको प्रमुख कारण नीतिगत भ्रष्टाचार, घूसखोरी, आयात निर्यातमा हुने गडबढीलगायत भएको बताउँछन्। तर, विश्व बैंकको सर्वेक्षणमा केही सुधार देखिएको छ। भ्रष्टाचार नियन्त्रणका उपाय किन कमजोर ? मुलुकमा भ्रष्टाचार नियन्त्रणका लागि संरचना नभएका होइनन् । अख्तियार दुरुपयोग अनुसन्धान आयोग जस्तो शक्तिशाली संवैधानिक निकाय पनि छ। सम्पत्ति शुद्धीकरण अनुसन्धान विभाग, न्याय परिषद, राष्ट्रिय सतर्कता केन्द्रलगायतका संयन्त्र पनि छन्। तर, भ्रष्टाचार नियन्त्रण हुन नसकेको सीपीआईको यो सूचकले पनि स्पष्ट पारेको छ। हुन त, भ्रष्टाचार नियन्त्रण गर्ने काम सरकारको नै हो। तर, सरकार भाषणमा मात्र सिमित रहेको सुशासनविद् रेग्मी बताउँछन्। हरेक क्षेत्रमा हुने राजनीतिक हस्तक्षेपले भ्रष्टाचार नियन्त्रणमा बाधा पुगेको सम्बन्धित क्षेत्रका विज्ञहरू बताउँछन्। बिचौलिया, कालाबाजीको प्रभावले सरकारलाई निरह बनाएकाले पनि भ्रष्टाचार नियन्त्रण हुन नसकेको पूर्वसचिवसमेत रहेका रेग्मी बताउँछन्। पूर्वसचिव भरत थापा भ्रष्टाचार नियन्त्रणका लागि भएका निकायलाई पनि काम गर्ने वातावरण नभएको बताउँछन्। अख्तियार पदाधिकारीलाई ४ वर्षदेखि अदालतमा मुद्दा हालेर झुन्ड्याएर राखिएको छ, पूर्वसचिव थापा भन्छन्, अदालतले एउटा निकास दिनुपर्ने होइन ? अनि, उनीहरूले कुन मनोबलले काम गर्ने ? त्यस्तो अवस्थामा पनि उनीहरूले काम गरिरहेका छन्। सरकार र संसद् नै भ्रष्टाचार नियन्त्रणमा लाग्नुपर्ने तर, उनीहरू यसमा जिम्मेवार नभएको उनको भनाइ छ। गर्नुपर्ने निकाय नै सरकार र संसद् हुन्, थापा भन्छन्, तर उनीहरूले केही गरेको देखिँदैन। भएका निकायले काम गर्ने वातावरण छैन। सर्वोच्चमा मुद्दा हालेर अख्तियार पदाधिकारीलाई ४ वर्ष झुन्ड्याएर राखिएको छ। अदालतले एउटा निकास दिनुपर्ने होइन ? अनि उनीहरूले कुन मनोबलले काम गर्ने ? सरकार र संसद् नै भ्रष्टाचार नियन्त्रणमा लाग्नुपर्ने हो। तर, उनीहरू यसमा जिम्मेवार छैनन्। न संसद्मा अहिलेसम्म भ्रष्टाचारको विषयमा गम्भीर भएर छलफल भएको छ, न त सरकार नै निर्णयमा जिम्मेवार भएर लागेको छ। सीपीआईको रिपोर्टभन्दा अवस्था अझ भयावह छ। आम जनताले योभन्दा खराब अवस्था बेहोरिरहेका छौं। भरत थापा, पूर्वसचिव सबैभन्दा सुधार गर्नेमा ओमन भ्रष्टाचार नियन्त्रण र सुशासनमा फिनल्यान्ड, सिंगापुर, लक्जेम्बर्ग, अस्टेलिया लगायतका मुलुकले उल्लेखनीय सुधार गरेका छन्। त्यस्तै आइसल्यान्ड, उरुग्वे, भुटान, सेसल्सको अवस्थामा पनि उल्लेख्य सुधार भएको छ। बहमास, इजरायल, दक्षिण कोरिया, लिथुनियालगायत छन्। इराकले ३ अंक सुधार गरेको छ। लाओसले ५ अंक, इन्डोनेसियाले ३ अंक, अल्बालियाले ५, जोर्डनले ३ र चीनले एक अंक सुधार गरेको छ। बहराइनले ११, ओमनले १२, फिजीले ३, साउदी अरेबियाले ७, स्लोभेनिया, डोमेनिकाले ४४ अंक सुधार गरेको छ। धेरै खस्केका मुलुक दक्षिण सुडान, सोमालिया, भेनेज्यूएला, सिरिया, यमनको अवस्था झन् खस्केको छ। दक्षिण सुडान ५ अंकले खस्किएको छ। सोमालिया २ अंकले खस्किएको छ। भेनेजुएला ३ अंकले तल झरेको छ। सिरिया १ अंक, यमन ३ अंक, लिबिया ५ अंक, इरिट्रिया ८ अंकले खस्किएको छ। अघिल्लो वर्षभन्दा इक्वोटोरियल गिनिया ४ अंक, निकारागुवा ३ अंक, सुडान ५ अंक, उत्तर कोरिया ३ अंक, म्यानमार ४ अंक, हैटी १ अंक,तुरकिस्तान १ अंक, बुरुन्डी ३ अंक,अफगानिस्तानले ३ अंक कम प्राप्त गरेको छ।"
"सामाजिक सञ्जालमा तथ्य र सत्य लेख्न प्रेरित गरौं, साइबर अपराध कम हुँदै जान्छ : महासचिव पोखरेल","काठमाडौं : नेकपा एमालेका महासचिव शंकर पोखरेलले सामाजिक सञ्जालमा तथ्य र सत्यसहित आग्रह गरेका छन्। पोखरेलले तथ्य र सत्यका पक्षमा किन कोही बोल्दैनन् र लेख्दैनन् भनेर सामाजिक सञ्जालमा प्रश्न गर्नु भन्दा आफैले लेख्न सुरु गर्न सामाजिक सञ्जाल प्रयोगकर्तालाई आग्रह गरेका छन्। आफूले अघि सरेपछि सत्य र तथ्य बलियो हुने भएकाले अरुलाई पनि अघि सर्न प्रेरित गर्ने उनको भनाई छ। तथ्य र सत्यका पक्षमा किन कोही बोल्दैनन् र लेख्दैनन् भनेर सामाजिक सञ्जालमा प्रश्न गर्नुभन्दा आफैँले लेख्न सुरु गर्नुहोस्। बुधबार बिहान पनि फेसबुकमार्फत उनले भनेका छन्,तपाई आफैँ अघि सरेपछि सत्य र तथ्य बलियो हुन सुरु गर्दछ। त्यसले अरुलाई पनि अघि सर्न प्रेरित गर्दछ। असल मानिसहरु सक्रिय भए अराजकता, अशिष्टता र साइबर अपराध क्रमशः कम भएर जान्छ। सामाजिक सञ्जाललाई राजमार्गसँग तुलना गर्दै उनले सडकको यात्रामा जो निस्कन्छ त्यही देखिने टिप्पणी गरे। इन्टरनेट सञ्जाललाई सूचना महामार्ग मानिन्छ। सामाजिक सञ्जाल आफैँमा राजमार्ग जस्तै हो। सडकको यात्रामा जो निस्कन्छ त्यही देखिन्छ। उनले भने, घरभित्र बसेको मान्छे सडकमा नदेखिए जस्तै सामाजिक सञ्जालमा असल मानिसहरु नआउँदासम्म आएका खराब मान्छेहरु देखिने हो।"
पर्यटकको पर्खाइमा घोर्लासी लेक,"अर्घाखाँची : सुन्दर र मनोरम दृश्यले भरिपूर्ण घोर्लासीको लेक प्रचारप्रसारको अभावमा ओझेलमा परेको छ। सन्धिखर्क नगरपालिका ९ अर्घाको घोर्लासी लेक क्षेत्र आन्तरिक तथा बाह्य पर्यटकहरूका लागि अत्यन्तै आकर्षक र रमणीय क्षेत्र हो। सुन्दर र रमणीयस्थल हुँदाहुँदै पनि यो लेक क्षेत्र प्रचारप्रसारमा ओझेलमा परेको छ। अर्घाखाँची जिल्लाको सदरमुकाम सन्धिखर्कबाट झन्डै १६ किलोमिटर दूरीमा यो क्षेत्र पर्दछ। सन्धिखर्कबाट अर्घा दरबार हुँदै घर्तीखोरसम्म गाडीको यात्रा र घर्तीखोरबाट झन्डै ४५ मिनेटको पैदलयात्रा गरेपछि यस स्थानमा पुग्न सकिन्छ। घोर्लासी पुगेपछि धौलागिरि हिमाल, घेरालेख जालकाडाँडालगायतका मनोरञ्जनात्मक दृश्य देख्न सकिन्छ। घोर्लासी पर्यटकीयस्थल तथा धार्मिक आस्थाको केन्द्र भनेर पनि चिनिन्छ। पहाडको टाकुरमा समथर भूभाग, ढुंगेबगैंचा सहितको मनमोहक यस क्षेत्रमा एकवटा भ्यु टावर निर्माण भएको छ। उक्त भ्यु टावरबाट अर्घाखाँची जिल्लाका अधिकांश भूभाग, प्युठान, गुल्मी, पाल्पा, कपिलवस्तुका साथै मौसम सफा भएको समयमा भारतका विभिन्न स्थानसमेत देख्न सकिने स्थानीय पोमनारायण पौडेलको भनाइ छ। ट्रेकिङ स्थलको रूपमा विकास गर्न सकेमा र यस स्थानको व्यापक रूपमा प्रचारप्रसार गर्न सकेमा आन्तरिक तथा बाह्य पर्यटक भित्र्याउन सकिन्छ। लुम्बिनी र सुपा देउरालीमा आएका पर्यटकलाई अर्घा दरबार, अर्घा भगवती मन्दिर हुँदै घर्तीखोरबाट घोर्लासीको लेकमा पुर्याउन सन्धिखर्क नगरपालिकाले पहल गरिरहेको सन्धिखर्क नगरपालिकाका नगर प्रमुख कृष्णप्रसाद श्रेष्ठले बताए। जंगलमा रहेका पहाडमा हुने विभिन्न जडीबुटी र ढुंगाका आकृतिहरूको मनोरम दृश्यपान गर्दै यस स्थानमा पुग्ने जो कोहीको मन प्रफुल्लित हुने र आफूलाई पनि यस स्थानमा पुग्दा रमाइलो अनुभव भएको कपिलवस्तुबाट घुम्न घोर्लासीको लेकमा पुगेका अवधेश जैसवालले बताए।"
लागुऔषधसहित एकजना पक्राउ,धरान : सुनसरीको कोशी गाउँपालिका१ लौकहीबाट लागुऔषधसहित एकजनालाई प्रहरीले पक्राउ गरेको छ । लौकहीबाट मधुवनतर्फ जाँदै गरेका बराहक्षेत्र नगरपालिका८ चक्रघट्टी बस्ने २७ वर्षीय अर्जुन माझीलाई लागुऔषधसहित पक्राउ गरिएको सुनसरीका प्रहरी प्रमुख एसपी सुमनकुमार तिम्सिनाले बताए । उनका अनुसार माझीको साथबाट लागऔषध ट्रामोल५० लेखिएको एकहजार ३ सय २० क्याप्सुल बरामद गरिएको छ । पक्राउ परेका माझीलाई जिल्ला प्रहरी कार्यालयको हिरासतमा राखेर थप अनुसन्धान गर्ने काम भइरहेको एसपी तिम्सिनाले बताए।
मुलुककै पहिलो नवग्रह मन्दिर अर्जुनचौपारीमा,"स्याङ्जा : अर्जुनचौपारी गाउँपालिका१ पञ्चकन्या देवी मन्दिर परिसरमा नवग्रह मन्दिर निर्माणकार्य अन्तिम चरणमा पुगेको छ। नेपालमै पहिलो निर्माणाधीन नवग्रह मन्दिरको फागुन ६ गतेको उत्तम साइतमा नवग्रहमा प्राणप्रतिष्ठा तथा अनुष्ठानका विधि शुभारम्भ गरिने अर्जुनचौपारीका अध्यक्ष प्रकाश तिवारीले जानकारी दिए। अध्यक्ष तिवारीका अनुसार ग्रहका गुरु मानिने वृहस्पति हरेक राशिमा १२ वर्ष रहने हुँदा १ सय ४४ वर्ष अघिदेखि सुरु भएको एकचक्र यस अवधिमा पूरा गरी अर्को राशिमा प्रवेश गरेकाले वृहस्पतिको सोही राशि परिवर्तनले निकै ठूलो धार्मिक अर्थ रहनेछ। यो समय धार्मिक तथा नयाँ कामको सुरुवातका लागि उत्तम समय रहेकाले यसै समयलाई सदुपयोग गर्दै पालिकाले नवग्रह मन्दिर निर्माणकार्यलाई तीव्रता दिएको जनाएको छ। नवग्रहको रूपमा पूजा गर्ने मन्दिर नेपालमा नभएको उनले बताए। धार्मिक एवं पर्यटकीय गन्तव्यका रूपमा विकास गर्ने लक्ष्यसहित नवग्रह मन्दिरमा ९ दिनसम्म विभिन्न धार्मिक कर्म, विधि, गीता पाठ, अनुष्ठानसहित मनाइने भएको छ। गणेश, कुलदेवता, इष्टदेवता, लक्ष्मी, दुर्गा, कालभैरव, हनुमान पञ्चकन्या देवीका पूजा भनेको नवग्रहको पूजा हो। मन्दिरमा नौवटा भुजा राखिन्छ। पाँच फिटको उचाइमा नवग्रहका नौ मूर्ति राखिनेछ। त्यसमाथि उचाइमा रहने पिल्लरमा चतुर्भुज आकारको सूर्यतर्फ फर्केको सौर्य मण्डालीयको प्रतिमा रहनेछ। मन्दिर परिसरभित्रे नौवटा वृत्त बीचमा रहनेछ। मन्दिर परिसरमा षट्कोण र त्यसको बीचमा पशुपतिनाथका जस्तै ७ क्विन्टलको पञ्चमुखी शिवलिंग राखिने अध्यक्ष तिवारीले जनाए। वर्ष दिनमा एकपटक आउने गणेश चतुर्थीका दिन र प्रत्येक साताको शनिबार मन्दिर दर्शन तथा नवग्रहको विधिवत् पूजा गर्न पाइने भएको छ। फागुन १४ गते महाशिवरात्रिमा सम्पन्न हुने गरी आयोजना गरिएको नवग्रह मन्दिर अनुष्ठान र गीता ज्ञानले मानवजातिको रक्षा, कर्मसिद्धि, मनोकामनसहित मोक्ष प्राप्ति हुने जनविश्वास छ। नवग्रह मन्दिर भारतको असामस्थित चित्रसालको पहाडमा रहेको भनाइ छ। तर, नेपालमा भने पहिलो पटक बनाउन लागिएको नवग्रह मन्दिर स्याङ्जाको अर्जुनचौपारी गाउँपालिकाले बनाउन लागेको अध्यक्ष तिवारीले जानकारी दिए। यहाँ निर्मित मन्दिर विश्मै पहिलो भएको उनको दाबी छ। अहिलेसम्म १८ लाख ५० हजार खर्च भएको छ। प्रदेश सरकारको ४० लाख रुपैयाँ विनिजोजन भएको मन्दिर व्यवस्थापन समितिका अध्यक्ष भरत पोखरेलले जानकारी दिए। नौवटा सर्कल रहने मन्दिरको माथिबाट घुम्न थालेपछि तल्लो भाग सुरुङ मार्ग हुँदै बाहिर निस्कन सकिने गरी बनाइएको छ। क्रमागत रूपमा निर्माण गरिने मन्दिरलाई अर्जुनचौपारीले विशेष धार्मिक एवं पर्यटकीय केन्द्रबिन्दुको रूपमा विकास गर्ने लक्ष्य लिएकोे उपाध्यक्ष सपना गुरुङको भनाइ छ। नेपालकै पहिलो नवग्रह मन्दिरमा नवग्रह अनुष्ठान, १ करोड २५ लाखबत्ती प्रज्वलन, गायत्री हवन, चार वेद, गीता पाठसहित देश तथा विदेशका गुरुहरूका प्रवचनसहित धार्मिक महोत्सवको अन्तिम तयारीमा जुटेको चैतन्यकृष्ण महाराजजीले जानकारी दिए। हरेक वर्ष गणेश चतुर्थीको दिनमा मात्र सौर्य मण्डालीय ग्रहको प्रतिमा पूजा गर्न पाइनेछ भने प्रत्येक साताको शनिबारमात्र यो मन्दिर दर्शन तथा नवग्रहको विधिवत् पूजा गर्न पाइनेछ।"
जापानले किन निष्काशन गर्यो दुई नेपालीलाई?,"काठमाडौं : अमेरिकाले मात्रै होइन जापानले समेत अवैधरुपमा बसेका आप्रवासीहरूमाथि कडाइ गर्न थालेको छ। विभिन्न प्रवेशाज्ञामा जापान पुगेर 'ओभर स्टे' भएका आप्रवासीहरूलाई कडाइ गर्न थालेपछि नेपालीहरू समेत त्यसको मारमा पर्न थालेका छन्। पछिल्लो पटक गत साता जापानको अध्यागमन कानुन उल्लंघन गर्ने थप दुई नेपाली निष्काशितमा परेका छन्। निष्काशित हुनेमा बुढाथोकी र ढकाल थर भएका दुई पुरूष रहेका छन्। उनीहरूलाई कोरियन एयरको जहाजबाट जापानले नेपालले पठाएको हो। उनीहरू गतसाता काठमाडौं आइपुगेको स्रोतले बताएको छ। कानुन विपरीत जापानमा रहेका उनीहरूलाई निष्काशन गरी नेपाल पठाएको हो। यद्दपि उनीहरूले केकस्तो कानुन उल्लंघन गरे भन्ने विषय भने खुलाइएको छैन। यसअघि त्यहाँको अध्यागमन कानुन उल्लंघन गरेको आरोपमा जापानले चार नेपालीलाई निष्काशित गरेको थियो। विदेशमा अध्यागमन कानुन उल्लंघन गरी निष्काशनमा पर्ने नेपालीको संख्या बढ्दो छ। पछिल्लो समयमा जापान,अमेरिका,मलेसिया,क्यानडा,फ्रान्स,माल्दिभ्स,दक्षिण कोरयालगायत देशका सरकारले त्यहाँ रहेका विदेशी कामदारहरूमाथि निगरानी बढाउँदै आएको छ। जसको मारमा नेपालीहरू पनि पर्ने गरेका छन्।"
गाजामा फेरि युद्ध सुरु गर्ने इजरायली प्रधानमन्त्री नेतन्याहुको चेतावनी,"इजरायली बन्धकहरूको रिहाइ रोक्ने हमासले घोषणा गरेलगत्तै अमेरिकी राष्ट्रपति ट्रम्पले हमासलाई युद्धविराम अन्त्य गर्ने चेतावनी दिएका थिए। अहिले इजरायली प्रधानमन्त्री बेन्जामिन नेतन्याहुले पनि हमासलाई धम्की युद्ध सुरु गर्ने धम्की दिएका छन्। नेतन्याहुले भने, 'यदि हमासले शनिबार दिउँसोसम्म हाम्रा बन्धकहरूलाई रिहा गरेन भने हामी गाजामा युद्धविराम समाप्त गर्नेछौं र फेरि लडाईं सुरु गर्नेछौं।' नेतन्याहुले इजरायली सेनालाई गाजा र वरपर भेला हुन आदेश दिएका छन्। बन्धकहरूको रिहाइ रोक्ने हमासको घोषणापछि उनले यो कदम चालेका बीबीसी समाचारमा उल्लेख छ। नेतन्याहुले शनिबारसम्ममा बाँकी रहेका सबै ७६ बन्धकहरूको रिहाइ मागिरहेका हुन् कि शनिबार छाड्ने भनिएको तीन जनाको रिहाइको बारेमा मात्र कुरा गरिरहेका छन् भन्ने कुरा स्पष्ट पारेनन्। तर उनका एक मन्त्रीले भने सबैजनाको रिहाइको कुरा गरेको जनाएका छन्। हमासले सोमबार इजरायलले युद्धविराम सम्झौता उल्लङ्घन गरेकोले बन्धकहरूको रिहाइ रोकिएको जनाएको थियो। यो आरोप भने इजरायलले अस्वीकार गरेको छ। यसपछि अमेरिकी राष्ट्रपति डोनाल्ड ट्रम्पले यदि हमासले बन्धक बनाइएका सबै नागरिकहरूलाई रिहा नगरे इजरायलले उसँगको युद्धविराम सम्झौता रद्द गर्ने चेतावनी दिएका थिए। हमास र इजरायलबीचको युद्धविराम सम्झौता जनवरी १९ मा लागू भएको थियो। हमासले त्यसयता १६ इजरायली र पाँच थाई बन्धकहरूलाई रिहा गरिसकेको छ। बदलामा इजरायलले ५६६ प्यालेस्टिनी कैदीहरूलाई रिहा गरेको छ।"
फागुन महिनाभर नसर्ने रोगसम्बन्धी निःशुल्क परीक्षण गर्ने सरकारको तयारी,"काठमाडौं : स्वास्थ्य तथा जनसंख्या मन्त्रालयले नसर्ने रोग पहिचान र समयमै उपचारका लागि फागुन १ गतेबाट एक महिने परीक्षण अभियान थाल्ने भएको छ। निरोधात्मक विधिबाट रोगहरू विरुद्ध प्रतिकारात्मक अभियान चलाउन फागुन १ गतेबाट परीक्षण अघि बढाउन लागिएको हो। हामीले सार्वजनिक गरेको योजना तथा प्राथमिकतामा उपचारात्मक सेवा व्यवस्थित गरेसँगै निरोधात्मक विधिबाट नागरिकलाई रोगको दुष्चक्रबाट यथासम्भव जोगाउने योजना अन्तर्गत अभियान थालिएको हो, मन्त्री प्रदीप पौडेलले भने,नागरिकको आधारभूत स्वास्थ्य परीक्षण अनि सचेतनाका माध्यमबाट सकेसम्म रोग लाग्नै नदिने तथा लागेको खण्डमा समयमै उपचारबाट नागरिकको स्वास्थ्य र नागरिक तथा राज्य दुवैको धनराशी जोगाउने हाम्रो प्रयत्न जारी छ। नेपालमा एक करोड ४० लाख ९० हजार नागरिक ३० वर्ष माथिका छन्। यही उमेर समूहका नागरिकलाई समेट्ने लक्ष्य स्वास्थ्य मन्त्रालयले राखेको छ। अभियानका क्रममा ३० वर्ष माथिका सबै नागरिकलाई स्थानीय स्वास्थ्य संस्थाहरुमा मधुमेह, उच्च रक्तचाप, मुगौला सम्बन्धी रोग तथा शरिरको उचाइ र तौलको अनुपात पहिचान गर्ने मन्त्रालयका प्रवक्ता प्रकाश बुढाथोकीले बताए। मन्त्रालयले यो सेवा निःशुल्क गर्ने बताएको छ। स्थानीय तहसम्म रहेका स्वास्थ्य संस्थामा ३० वर्ष माथिका सबैलाई निःशुल्क परीक्षण गरिनेछ, प्रवक्ता बुढाथोकीले भने। फागुन महिनामा पाठेघरको मुखको क्यान्सरविरुद्ध समेत यस्तै स्क्रिनिङ अभियान सञ्चालन गर्ने तयारी मन्त्रालयको छ।"
"फोन खोसाखोस, चक्कु प्रहारले एकको मृत्यु","काठमाडौं : काभ्रेको धुलिखेल९ पानीट्यांकीका अमृत भन्ने संघर्ष कार्की केही महिनाअघि मात्रै वैदेशिक रोजगारीबाट घर फर्किएका हुन्। स्वदेशमै केही गर्नुपर्छ भनेर उनी काठमाडौं गोकर्णेश्वर नयाँबस्तीमा कोठा लिएर बस्ने गर्थे। माघ २७ गते बिहान उनी साथीहरूसँगै कुमारीगाल उमा महेश्वरीमार्गमा हिँडिरहेका थिए। विपरीत दिशाबाट आएको अपरिचितको समूहले उनको समूहमाथि चक्कु प्रहार गर्यो। जिरी१ दोलखाका युनिक भनिने (नुर्बु शेर्पा) ले प्रहार गरेको चक्कु संघर्षको छातीमै लाग्यो। उनी सडकमै ढले। बिहान ६५ बजे घटना भएको हो। घटनालगत्तै प्रहरीले संघर्षलाई सिनामंगलस्थित केएमसी अस्पताल पुर्याएको थियो। तर, ७ बजे अस्पतालले मृत घोषणा गर्यो। जिल्ला प्रहरी परिसर काठमाडौंका प्रवक्ता अपिलराज बोहोराका अनुसार, घटनामा संलग्न तीन जना पक्राउ परेका छन्। दोलखा जिरी १ घर भई हाल कपन सिमलटार बस्ने २२ वर्षीय नुर्बु श्रेष्ठ, सिन्धुपाल्चोक बाह्रबिसे घर भई हाल गोकर्णेश्वर बस्ने विशाल तामाङ र भद्रपुर २ झापा घर भई हाल गोकणेश्वर बस्ने क्षितिज कार्की पक्राउ परेका छन्। क्षितिज घाइते अवस्थामा छन्। उनलाई तीघ्रा, पिँठ्यू र हातमा चोट लागेको छ। प्रहरीको प्रारम्भिक अनुसन्धानका क्रममा चोरीको मोबाइलका विषयमा दुई समूहबीच झडप भएको हो। हत्या आरोपीहरूले लागुऔषध सेवन गर्ने गरेको बयान प्रहरीलाई दिएका छन। लागुपदार्थ सेवन गरेर बाटो हिँड्ने व्यक्तिको मोबाइल चोरी गरेको बताएका छन्। उनीहरूले मोबाइल चोर्दै गरेको अर्को समूहले देखेपछि विवाद सुरु भएको हो। विवादको क्रममा युनिकले चक्कु निकालेर अर्को समूहका संघर्षलाई प्रहार गरेका थिए। प्रहरीका अनुसार सानो टिकटिके मोबाइल चोरीपछि भएको विवाद बढ्दा युवकले ज्यान गुमाएका हुन्। चक्कु प्रहारपछि उनीहरू भाग्ने क्रममा प्रहरीले पक्राउ गरेको हो। उनीहरूलाई अनुसन्धान गर्न जिल्ला अदालत काठमाडौंबाट पाँच दिनको म्याद थप गरेर अनुसन्धान भइरहेको छ। युनिक लामा ५ पटक पक्राउ परिसकेका व्यक्ति हत्या आरोपमा पक्राउ परेका व्यक्तिको पृष्ठभूमि पनि विवादरहित छैन। उनीहरू पटकपटक पक्राउ पर्ने र छुट्ने गरेका छन्। लागूऔषध प्रयोगकर्ता रहेका युनिक पाँच पटक पक्राउ परिसकेका छन्। अभद्र व्यवहारमा उनलाई गौशाला प्रहरी वृत्तले यसअघि पाँचपटक पक्राउ गरेको थियो। अर्का हत्या आरोपी विशाल तामाङ पनि यसअघि दुई पटक चोरी मुद्दामा पक्राउ परी छुटेका व्यक्ति हुन्। प्रहरीका अनुसार पक्राउ परेका व्यक्ति कोही पढ्ने बहानामा त कोहीले काम गर्ने बहानामा काठमाडौं बसेर चोरी गर्ने गरेका छन्। यी व्यक्तिहरू विरुद्ध कहिले पकेटमार, कहिले मोबाइल त कहिले ल्यापटप चोरी गरेको भन्दै प्रहरीमा उजुरी आउने गरेको छ।"
गुणस्तरीय खानेपानी उपलब्ध गराउने सरकारको अभियानमा सबै जुटौं : मन्त्री यादव,"काठमाडौं : खानेपानी मन्त्री प्रदीप यादवले वित्तीय अनुशासन, पारदर्शिता र प्रभावकारी बजेट व्यवस्थापन कुनै पनि संस्थाको सुशासनका मेरुदण्ड भएको बताएका छन्। बुधबार पोखरामा खानेपानी मन्त्रालय अन्तर्गत सुशासन तथा वित्तीय अनुशासनसम्बन्धी कार्यशाला गोष्ठीको उद्घाटन गर्दै मन्त्री यादवले खानेपानी तथा सरसफाइ क्षेत्र नागरिकको जीवनस्तरसँग प्रत्यक्ष जोडिएको हुँदा यसको योजना,बजेट व्यवस्थापन प्रभावकारी र पारदर्शी हुनुपर्ने बताए। 'वित्तीय अनुशासन, पारदर्शिता, प्रभावकारी बजेट व्यवस्थापन कुनै पनि संस्थाको सुशासनका मेरुदण्ड हुन्,'उनले भने,' विशेषगरी खानेपानी तथा सरसफाइ क्षेत्र नागरिकको स्वास्थ्य, समृद्धि र जीवनस्तरसँग प्रत्यक्ष जोडिएको हुँदा यसको योजना,बजेट तथा खर्च व्यवस्थापन अत्यन्त प्रभावकारी र पारदर्शी हुनुपर्छ।' मन्त्री यादवले नेपालमा बेरुजु फस्र्यौटको गति अपेक्षाकृत सुधार हुन नसकेको बताए। खानेपानी मन्त्रालयअन्तर्गतका परियोजनाहरूमा पनि वित्तीय व्यवस्थापनमा देखिएका केही चुनौतीहरूका कारण खर्च असंगति (बेरुजु) न्यूनीकरण गर्न नसकिएको बताए। त्यसैले पारदर्शी वित्तीय प्रणाली,दिगो विकास र सुशासन सुनिश्चित गर्न गोष्ठी एक महत्वपूर्ण अवसर हुने विश्वास व्यक्त गरे। उनले नागरिकलाई सुरक्षित र गुणस्तरीय खानेपानी तथा सरसफाइ सेवा प्रदान गर्नु सरकारको मुख्य लक्ष्य हो। मन्त्री यादवले वित्तीय अनुशासनलाई थप मजबुत बनाउनुपर्नेमा जोड दिए। नागरिकलाई सुरक्षित,स्वच्छ र गुणस्तरीय खानेपानी तथा सरसफाइ सेवा उपलब्ध गराउने सरकारको अभियानमा सबै पक्षको सहकार्य अपरिहार्य छ।"
स्वस्थानी व्रतकथाको अन्तर्य,"स्वस्थानी व्रतको आरम्भ गर्दा हातगोडाका नङ काटी, एकभक्त रही, स्नानगरी, नित्य मध्याह्नकालमा महादेवको पूजा गर्ने गर्नुगर्छ। शालीनदी परिसरमा व्रत बस्ने भक्तालु व्रतकै क्रममा चाँगुनारायण, पनौती, पशुपति क्षेत्रसम्म तीर्थ गर्न जाने गर्छन्। माघ शुक्ल पूर्णिमाका दिन श्रीस्वस्थानी व्रतको साङ्गे गरी विशेष यज्ञसमेत गर्छन्। यस दिन अष्टोत्तरसय अक्षता, अष्टोत्तरसय अक्षत रोटी, अष्टोत्तरसय बेलीपुष्प, अष्टोत्तरसय यज्ञसूत्र, अष्टोत्तरसय कुटका सुपारी, अष्टोत्तरसय पान, जातजातका फलपूल तयार गरी आर्शिमा ऊँकार लेखी गंगाजलले स्नान गराउनु पर्छ। यस्तै, श्रीखण्ड, रक्तचन्दन, सिन्दूर, फलपूल, वस्त्र पहिराउनु, धूप, दीप, नैवेद्य, कस्तुरी भेटी चढाउनु, षोडशोपचारले पूजा गर्नु, जप गर्नु, स्तोत्र पाठ गर्नु, ध्यान गर्नु, अर्घ दिई इश्वरी भनी वरदान मागेर प्रसाद झिक्नु गर्छ। त्यसपछि अष्टोत्तरशयमा आठ रोटी, आठ अछेता, आठ बेली पुष्प, आठ यज्ञसूत्र, आठ पान, आठ कुड्का सुपारी सगुनसमेत आफ्नो श्रीमान्लाई दिनु भनिन्छ। श्रीमान् नभए छोरालाई दिनु, छोरा नभए मीत छोरालाई दिनु, मीत छोरा पनि नभए जुन कामनाले व्रत गरेको हो आफ्नो काम सिद्ध होओस् भनी गंगामा लगी बगाउनु गर्छ भनी उल्लेख छ। बाँकी रहेको सय रोटी आपूले फलाहार गरेर रातभर जाग्राम बसेर उनै स्वस्थानीका महिमा सुन्ने र सुनाउने गर्नु पर्छ। यसले गर्दा व्रतालुको इच्छा पूरा हुन्छ भन्ने कुरा उल्लेख छ। स्वस्थानी देवीको व्रत बसेकाले विभिन्न व्यक्तिका मनोवाञ्छित फल प्राप्त गरेका र यी देवीलाई अपमान गरेकाले महारोगी भई दु:ख पाएका उदाहरण स्वस्थानी पुस्तकमा उल्लेख पाइन्छ। यस प्रकारले नेपालमा र नेपाली बसोबास गरेका ठाउँहरूमा विभिन्न विधि पुर्याएर एक महिना व्रत उपवास बस्ने, घरघरमा स्वस्थानी माताको व्रतकथाको वाचन गर्ने सुन्ने सुनाउने जस्ता कार्य माघ महिनाभरि गर्ने गरिन्छ। स्वस्थानीको किताबमा सृष्टिको वृत्तान्तदेखि दक्ष प्रजापतिको यज्ञ, दक्षको घमण्डले महादेवको अपहेलना सहन नसकी सतीदेवीले दक्षको यज्ञकुण्डमा हामफाली प्राण त्याग गरिन्। महादेवले सतीदेवीको शरीर बोकेर हिँड्दा साढे सात करोड पीठ विभिन्न भागमा पतन भयो। दक्षको भगवान् महादेवद्वारा संहार गरेको, त्रिपुर जितेको राक्षसको संहार भयो। श्री स्वस्थानीको व्रतको प्रभावले पार्वतीको श्रीमहादेवसँग विवाह भयो। नदीमा बहाएको श्रीस्वस्थानीको व्रतको प्रसाद रोटी पाउँदा नागनागीको वर्षाैंपछि भेट भयो। गोमालाई श्रीमहादेवको श्रापबाट मुक्ति दिन सप्तऋषिबाट श्रीस्वस्थानीको व्रत गर्ने उपदेश पाएर व्रत वसी श्रापबाट मुक्ति पाएर उनको पुत्र नवराज लावण्य देशका राजा भएका प्रसंग यस श्रीस्वस्थानी व्रतको किताबमा पाइन्छ। जसमा तत्कालीन समाजको यथार्थ चित्रण थाहा पाउन सकिन्छ। त्यस समय बालविवाह हुने गरेको, भिक्षुकलाई भिक्षा दिन धेरै बेर कुराउन नहुने, राम्रो काम गर्नेहरूको पनि आरिस गर्ने, खुट्टा तान्नेहरू रहेको, विवाह गरेपछि छोरा नपाई मरेमा नरकबास हुने जनविश्वास, पिताको अन्त्येष्टि गरी पितालाई नरक पर्नुबाट बचाउने काम छोराको मुख्य कर्तव्य रहेको, पुरोहितको घरमा व्रतबन्ध विवाह आदि कार्य गर्नुपर्दा जजमानले सहयोग गर्नुपर्ने, गरिबी, बेरोजगारी, वंशानुगत नभई निर्वाचित राज्यव्यवस्था, नागराजको शासन व्यवस्था रहेको जस्ता समाजमा प्रचलित नीतिनियम थाहा पाउन सकिन्छ। यसमा भनिएको कथाअनुसार जस्तै विपत्तिमा पनि आफ्नो धर्म छाड्न नहुने सन्देश दिएको छ। यस्ता कथाले देवीदेवता वा अन्य पक्षका कुरासँग जोडेर मानिसलाई सन्देश दिइरहेका हुन्छन्। पुराणमा देखाइएको पात्रहरूको माध्यमबाट के गर्नु हुन्छ र के गर्नु हुँदैन भन्ने शिक्षा र सन्देश दिने प्रयास गरेको हुन्छ। समयको महत्त्वलाई प्रष्ट्याउन गोमाले भिक्षुकलाई निकैबेर कुराएको कारणले गर्दा भिक्षु रिसाएर श्राप दिएको प्रसंग यहाँ उल्लेख छ। त्यस्तै सोही प्रसंगमै ७० वर्षको शिव शर्मा र ७ वर्षको गोमाको विवाहको कथा दिएर त्यो बेलाको वालविवाहको विरोध गरेको देखिन्छ बच्चाले बूढोसँग विवाह गरेकाले गोमाले साह्रै दु:ख पाएको प्रसंग जोडेर त्यो विवाहलाई आदर्श मानिएको छैन। तर महादेव सतीदेवी र महादेव पार्वतीबीचको प्रेमलाई भने उदाहरणीय मान्न सकिन्छ। देहत्याग गरेकी सतीदेवीलाई बोकेर विक्षिप्त भएर जता पायो उतै हिँड्नु र सतीदेवीको सम्पूर्ण अंगपतन भइसकेपछि पनि चाल नपाउनु महादेवको पत्नीप्रतिको प्रेम उजागर भएको देखाइएको छ। अहंकार गर्दा कस्तो अवस्था भोग्नु पर्छ भन्ने कुरा दक्ष प्रजासित र चन्द्रावतीले पाएका कष्टबाट जानकारी दिन खोजेको देखिन्छ। अर्काको स्वास्नीलाई आँखा लगाउँदा जालन्धरको पटन र विष्णुले पाएको श्रापबाट कुदृष्टि राखेमा राक्षसमात्र होइन, देवताले पनि सजाएको भागी बन्नुपर्ने कुराबाट प्रष्ट्याउन खोजेको छ। तत्कालीन अवस्थामा पनि गरिबीले गर्दा कमाउनको लागि मुग्लान पस्ने कुरा आज मात्र होइन, पहिलेदेखि नै चलेका कुरा शिव शर्मा ब्राह्मण र उनका छोरा नवराज परदेश गएको प्रसंगबाट प्रस्ट हुन्छ। जति दु:ख भए पनि आफ्नो कर्तव्यबाट पछि हट्नु हुँदैन भन्ने कुरा वृद्ध भए पनि शिव शर्मा ब्राह्मणले कमाउन परदेश लागेका र गोमाले जति दु:ख पर्दा पनि आफ्नो छोरालाई शिक्षा र संस्कार दिएको र नवराज बालक भए पनि पितृप्रति गरेको कर्तव्यले देखाएको छ। नशाका सुरमा महादेवले आफ्नी पत्नी अरूलाई दिएको कथाले मादक पदार्थले निम्त्याउने परिणामको बारेमा सचेत गराएको छ। महादेवले जंगलमा राम्री युवती देखेपछि पार्वतीलाई भुलेर अर्काे बिहे गर्न तम्सेको प्रसंगले पूर्णरूपमा कसैलाई पनि विश्वास गर्नु हुँदैन भन्ने शिक्षा दिएको छ। माघ महिनाभरि पुजिने, व्रत बस्ने अनि घरघरमा यिनको महिमाको बारेमा स्वस्थानीको किताबमार्फत महिमा गान गाइने यस्ती स्वस्थानीको व्रतकथा सुरुमा नेवारी भाषामा लेखिएको अनुसन्धानकर्ता बताउँछन्। नेपाली भाषामा भने पछिमात्र रूपान्तरण गरिएको हो भनिन्छ। लगभग पाँच सय वर्षयतामात्र स्वस्थानी नेपाली खस भाषामा लेखिन थालिएको कुरा शिवराज आचार्य कौण्डिन्यायनको वैदिक धर्म मूल रूपमा भन्ने पुस्तकमा छ। स्वस्थानीको व्रत पनि पहिले पहिले प्राय: धेरैजसो नेवार समुदायका स्त्रीहरू आफ्नो मनोवाञ्छित फल प्राप्त गर्न बस्ने गर्थे। हाल पनि शालीनदीको प्रांगणमा बसेर एक महिना स्वस्थानी माताको व्रत बस्ने अरू जातको भन्दा पनि नेवार समुदायको नै बढी देखिन्छन्। देशभरि नै नेवार समुदाय छरिन थालेपछि यो व्रत पनि नेपालभरि फैलियो भनिन्छ। नेवारी भाषामा स्वस्थानी व्रतलाई माय् औसं च्वनेगु (एक महिनाभरि बस्ने व्रत) भनिन्छ। जगदीश्वर भगवान् महादेव स्वामी पाउनाको लागि पार्वतीले कठोर तपस्या गर्न लागेको बेला बैकुण्ठाधिपति भगवान् विष्णुले त्यस ठाउँमा उपस्थित भई तिनलाई स्वस्थान परमेश्वरीको व्रत बसेमा तिनको अभिलाषा पूर्ण हुने उपाय बताएका थिए। यसरी स्वस्थान परमेश्वरीको व्रत बस्ने कुराको प्रेरणा एवं व्रतविधि भगवान् विष्णुले सर्वप्रथम दिएका थिए। पछि पार्वतीमार्फत यी देवीको व्रतको चर्चा लोकमा फिँजिएको थियो भन्ने कुरा थाहा पाइन्छ।"
नेपालभारत सचिवस्तरीय बैठक : प्रसारणलाइन बनाउनेदेखि क्षमता विस्तारमा सहमति,"काठमाडौं : नेपालभारत ऊर्जा सचिवस्तरीय संयुक्त निर्देशक समिति (जेएससी) को १२औं बैठकले २ अन्तरदेशीय प्रसारणलाइन बनाउन सहमति जनाएको छ। भारतको नयाँ दिल्लीमा मंगलबार भएको बैठकले नेपालभारतबीच इनरूवान्यूपूर्णिया र दोधारा बरेलीबीचको ४०० किलोभोल्ट क्षमताका अन्तरदेशीय प्रसारण लाइनहरूको निर्माण कार्य संयुक्त सहकार्यमार्फत अघि बढाइने सहमति गरेको हो। इनरुवान्यूपूर्णिया सन् २०२८२९ सम्म र दोधाराबरेली सन् २०२९३० सम्ममा सम्पन्न गर्ने भनिएको छ। यसका लागि नेपालतर्फको प्रशारण लाइन नेपाल विद्युत् प्राधिकरणको ५१ प्रतिशत र भारतको पावर ग्रिडको ४९ प्रतिशत तथा भारततर्फको प्रशारण लाइनका लागि ५१ प्रतिशत पावर ग्रिड र ४९ प्रतिशत नेपाल विद्युत् प्राधिकरणको स्वपुँजी रहने गरी संयुक्त सहकार्यको मोडालिटीमा अपनाइने सहमति भएको बताइएको छ। संयुक्त सहकार्यको कम्पनी स्थापना आगामी एक महिनाभित्र सम्पन्न गर्नेसमेत सहमति भएको छ। यही माघ ९ गते दुई देशका ऊर्जा सहसचिवस्तरीय संयुक्त कार्यदलको बैठकले उक्त दुई अन्तरदेशीय प्रसारणलाइन निर्माणको मोडालिटी (प्रारूप) टुंगो लगाएको थियो। उक्त बैठकले सेयर अनुपात ५१ र ४९ प्रतिशत हुने गरी प्रसारण लाइन निर्माण अघि बढाउने सहमति जनाएको थियो। उक्त बैठकले दुई वर्षदेखि टुंगो लगाउन नसकेको यी प्रसारणलाइन निर्माणको मोडालिटी टुंगो लगाएको थियो। यस्तै बैठकले हाल सञ्चालनमा रहेको पहिलो अन्तर्देशीय ढल्केवरमुजफ्फरपुर ४०० किलोभोल्ट प्रसारण लाइनबाट हुने विद्युत् आयातनिर्यातको परिमाण १००० मेगावाट पुयाउने सहमति गरेको छ। अहिले ८०० मेगावाट आयातनिर्यात हुने गरेको थियो। जेएससी बैठकले चमेलिया (नेपाल)जौलिजीवी (भारत) वीचको २२० किलोभोल्ट डबल सर्किट प्रसारण लाइनको विस्तृत परियोजना प्रतिवेदन मार्च २०२५ सम्म तयार गर्ने समय तोकेको छ। यसमा नेपाल खण्डको प्रसारण लाइन नेपाल विद्युत् प्राधिकरण तथा भारत खण्डको प्रसारण लाइन पावर ग्रिडले डिसेम्बर, २०२७ सम्म निर्माण सम्पन्न गर्ने सहमति भएको छ। सन् २०३४३५ सम्मका लागि नेपालबाट थप विद्युत् भारत निर्यात गर्न थप २ अन्तरदेशीय प्रसारणलाइनको अध्ययन गरी विस्तृत आयोजना प्रतिवेदन तयार गर्ने बताइएको छ। निजगढहरनैया (नेपाल)मोतिहारी (भारत) बीच प्रसारण लाइन सन् २०३४३५ सम्म र कोहलपुर (नेपाल)लखनउ (भारत) बीच २०३४३५ सम्म निर्माण गरिने सहमति भएको छ। दुवै ४ सय केभी प्रसारणलाइन हुने छन्। यस्तै, ढल्केबरमुजफ्फरपुरबीच ४०० केभी प्रसारण लाइनको क्षमता विस्तार गरिने भएको छ। यसमा उच्च क्षमताको एचटिएलएस कन्डक्टर सन् २०३४३५ सम्म सम्पन्न गरिने छ। नेपालका ऊर्जा मन्त्रालयका सचिव सुरेश आचार्य तथा भारत सरकारको विद्युत् मन्त्रालयका सचिव पंकज अग्रवालको सहअध्यक्षतामा उक्त बैठक सम्पन्न भएको हो। उक्त बैठकमा नेपालभारतबीचको मौजुदा विद्युत् प्रसारण लाइनहरू, निर्माणाधीन तथा प्रस्तावित अन्तर्देशीय प्रसारण लाइनहरू, भारतीय लगानीका विभिन्न जलविद्युत् आयोजनाहरू तथा सम्बद्ध प्रसारण लाइन आयोजनाहरू, अन्तर्देशीय विद्युत् आयातनिर्यात लगायतका विषयहरूमा छलफल भएको थियो। सन् २०१४ मा नेपालभारतबीच भएको पावर ट्रेड एग्रिमेन्टको एउटा दफाले दुई देशको ऊर्जा क्षेत्रमा निर्णय लिन सक्ने अघिकार दिएको समितिको रूपमा यी समितिहरूलाई मान्यता दिएको छ।"
विदुरमा पर्यटन महोत्सव,"नुवाकोट : खेल पर्यटनको मूल उद्देश्यसहित नुवाकोटको पिपलटारमा प्रथम विदुर खेलकुद तथा पर्यटन महोत्सव सञ्चालन भएको छ। पीपलटार फुटवल क्लबको आयोजनामा भएको महोत्सवको वागमति प्रदेशका मुख्यमन्त्री बहादुरसिंह लामा तामाङले उद्घाटन गरेका हुन्। उक्त कार्यक्रममा मुख्यमन्त्री लामाले महोत्सवले आन्तरिक तथा बाह्य पर्यटन प्रवर्द्धनमा मद्दत पुग्नुका साथै खेल र खेलाडिहरूको पहिचानसमेत हुने बताए। मुख्यमन्त्री लामाले विदुर नगरपालिका५ पिपलटारमा क्रिकेट रंगशाला निर्माणका लागि प्रदेश सरकारले प्राथमिकता दिएको बताए। गिट्टीबालुवा व्यवस्थापन, बाढी नियन्त्रण तथा जग्गाविहीनलाई लालपुर्जा वितरण गर्ने योजनाहरू पनि अघि सारिएको उनले बताए। स्थानीय उत्पादन र प्रवर्द्धनमा नुवाकोटवासीले सक्रियता देखाउनु पर्ने मुख्यमन्त्री लामाको भनाइ थियो। कार्यक्रममा बागमती प्रदेश सभा सदस्य रमेशमकुमार महतले देशको अर्थतन्त्र उकास्न पर्यटन, उत्पादन र खेलकुदको विशेष भूमिका रहेको बताए। विदुर नगरपालिकाका मेयर राजन श्रेष्ठले महोत्सवले पीपलटारको मात्रै नभई नगरपालिका र नुवाकोट जिल्लाकै व्यापार व्यवसाय चलायमान हुने वताए। उनले महोत्सवले नुवाकोटको ऐतिहासिक धार्मिक पर्यटकिय स्थलहरूको समेत प्रर्वद्धन हुने सुनाए। महोत्सव आउँदो फागुन ७ गतेसम्म सञ्चालन हुनेछ। महोत्सवमा २ सय ५० भन्दा बढी स्टल छन्। जालपा मिडिया सर्भिसको व्यवस्थापनमा भएको महोत्सवमा राष्ट्रिय, स्थानीय तथा म्हेन्दोमायाका साथै हास्यव्यङ्ग्य प्रहसनसहित विविध क्षेत्रका कलाकारले दर्शकलाई मनोरञ्जन दिलाउने आयोजक पिपलटार फुटबल क्लबका अध्यक्ष उद्धव पनेरुले बताए।"
प्रणालीगत सुन आयात र बिक्रीले मुलुकलाई हित,"काठमाडौं : सुन आयात तथा बिक्री वितरण कार्यविधि २०६८ लाई समयसापेक्ष बनाउन नेपाल राष्ट्र बैंक परिमार्जन गर्ने कार्यमा जुटेको छ। अहिले दैनिक सुनको कोटा २० किलो छ तर व्यवसायीहरू भने बजारमा सिजन र अफसिजनअनुसार कोटाको सीमा तोक्नुपर्ने सुझाव दिन्छन्। विशेष गरेर विवाह मौसममा सुनको माग अधिक हुने र अन्य बेला कम हुने भएकाले सोहीअनुसार नीतिगत व्यवस्था गर्नुपर्ने सुन व्यवसायीहरूका छाता संगठनहरूको माग छ। तर अहिले कार्यविधि परिमार्जनको क्रममा रहँदा केही निश्चित घरानाहरूले भने खुला तरिकाले सुन आयात गर्न पाउनुपर्ने माग गरेकाले यो मुलुकको हितविपरीत भएको केन्द्रीय बैंकको भनाइ छ। सुन आयात खुला गर्दा सीमित स्वार्थ समूहले जति पनि सुन ल्याएर झन् हुन्डीको कारोबार फस्टाउनेलगायतको विकृतिले जोखिम निम्त्याउन सक्ने भएकाले केन्द्रीय बैंक प्रणालीगत सुन आयातकै पक्षमा रहेको हो। जबकि यसअघि २०६७ सालसम्ममा सुन व्यवसायीहरूलाई सीमा नतोकेकाले जति पनि लिन पाउँथे। त्यतिबेला खुला सामान्य निर्यात इजाजतपत्र (ओजीईएलएस) प्रणालीबाट सुन ल्याउँदा मुलुकले विदेशी मुद्रा धान्न नसकेपछि सरकारले बैंकमार्फत निश्चित कोटामा मात्रै खरिद गर्ने गरी कार्यविधि लागू गरेको थियो। राष्ट्र बैंकको वैदेशिक विनिमय व्यवस्थापन विभागका कार्यकारी निर्देशक रेवतीप्रसाद नेपालको संयोजकत्वमा गठित पाँच सदस्य समितिले सुन आयात तथा बिक्रीवितरण कार्यविधि २०६८ परिमार्जनमा जुटेका छन्। उनको नेतृत्वमा अर्थ मन्त्रालय, वाणिज्य तथा आपूर्ति मन्त्रालय, नेपाल बैंकर संघ र नेपाल उद्योग वाणिज्य महासंघका प्रतिनिधिहरू उक्त समितिमा रहेका छन्। गत पुस १५ गते गठित समितिले कार्यविधिको खाका फागुन १५ गतेसम्म तयार पार्ने गरी धमाधम काम गरिरहेको कार्यकारी निर्देशक कार्यकारी निर्देशक नेपालले जानकारी दिए। उनका अनुसार सम्भवतः फागुन १५ गतेसम्म कार्यविधिको खाका तयार पार्दैछौं। सुरुमा हामी कार्यविधिको प्रतिवेदन तयार गर्छौं। अहिले सम्बन्धित संघ, संस्थाहरूबाट सुझावसमेत लिएका छौं। सबैको सुझावलाई हेरेर प्रतिवेदन बनाएपछि यसलाई राष्ट्र बैंक, वाणिज्य मन्त्रालयसँगको छलफलपछि नीतिगत परिवर्तन गर्ला, उनले अन्नपूर्णसँग भने। अहिले विदेशी मुद्रा सञ्चिति पर्याप्त छ। करिब १४ महिनालाई वस्तु तथा सेवा आयात धान्नेछ। तर, केही वर्षअघि अर्थात् २०७८ फागुनतिर विदेशी मुद्रा सञ्चिति कसिलो थियो। त्यतिबेला ६६ महिनालाई मात्र वस्तु तथा सेवा आयात धान्न पुग्ने सञ्चिति थियो। त्यतिबेला चुनौतीपूर्ण अवस्था सिर्जना भएको थियो। सञ्चितिमा दबाब पर्दा केन्द्रीय बैंकले करिब एक सय वस्तु आयातमा कडाइ गर्नुपर्ने स्थिति पनि सिर्जना भएको थियो। यसर्थ अब सुनलाई प्रणालीगतबाट उल्टै खुला आयात गर्न दिँदा मुलुकका लागि चुनौती र झन् विकृति निम्त्याउने बताउँछन्, नेपाल सुनचाँदी व्यवसायी महासंघका कोषाध्यक्ष सुदीप श्रेष्ठ। कोटा प्रणाली हटाएर पहिलाको जस्तै खुला गयो भने आध्याधिक मात्रामा सुन भित्रिन सक्ने हुँदा राज्यले नै धान्न सक्दैन। झन् यो अव्यवस्थित हुँदा भोलि धान्न सक्ने स्थिति हुँदैन। यसको जिम्मा कस्ले लिने ? यसर्थ प्रणालीलाई चलाउनु भएन, उनले भने, कोटा प्रणालीले दार्चुला, रुकुम, रोल्पादेखिका साना व्यवसायीले समेत सुन खरिद गर्न सहज भएको छ। तर यसो नभए ती साना व्यवसायीले सुन खरिद गर्न आफैं धाउनुपर्ने, बैंकसँगको पहुँचमा अप्ठ्यारो हुने भएकोले अहिलेको प्रणालीलाई चलाउनु हुँदैन। यता राष्ट्र बैंकका कार्यकारी निर्देशक नेपाल पनि सुन आयात खुला छोडिदिँदा सञ्चितिमा चुनौती हुने बताउँछन्। सुन आयात खुला छोडिदिँदा सञ्चिति कम हुँदा मुलुकलाई चुनौतीका साथै विकृति आउने सम्भावना हुने उनको भनाइ छ। उनी भन्छन्, खुला छोड्दा जोखिम हुनेबारे सबैले बुझेकै कुरा हो। एक माघले जाडो जाँदैन। अर्को पटक पनि त आउँछ नि। उनको यो आशय विदेशी मुद्रा सञ्चिति अहिले पर्याप्त छ भन्दैमा सधैं यही अवस्था रहन्छ भनेर सुन आयात खोल्नु उपयुक्त नहुने भन्ने देखिन्छ। हुन पनि अब राज्यले हुन्डी, कालोबजारी फस्टाउन नदिन सचेत हुन जरुरी छ। उसो त नेपाल ग्रे लिस्टमा पर्ने जोखिम भएकाले पनि यस्ता कालोबजारी हुन नदिने व्यवस्थाप्रति उच्च सतर्कता आवश्यक छ। बिक्रीका आधारमा आयात खुलाउँदा अव्यवस्थित हुने भएकाले अहिलेकै सिफारिस प्रणालीमा रहेर गर्न उपयुक्त भएको महासंघको ठहर छ। महासंघका कोषाध्यक्ष श्रेष्ठ बरु सुन आयात कोटा विवाह मौसममा बढी र बेमौसममा कम ल्याउन न्यूनतम र अधिकतम तोक्दा उपयुक्त हुने बताउँछन्। राज्यले दैनिक २० किलोको क्यापले गर्दा सिजनमा पर्याप्त नभएको बताउँदै उनी भन्छन्, बरु राज्यले वार्षिक सीमा तोकिदिए हुन्छ। सिजनमा अलि बढी र अफ सिजनमा कम ल्याएर वार्षिक सिमाअनुसार कारोबार गथ्र्यौं। बरु पुसमाघमा कम कारोबार भए। कम खरिद गर्छौं र चाडपर्व र विवाह मौसममा आवश्यकता अनुसार माग गर्छौं। यसै क्रममा नेपाल उद्योग वाणिज्य महासंघ (एफएनसीसीआई)का उपाध्यक्ष (एसोसिएट) रत्न तथा आभूषण महासंघका निवर्तमान अध्यक्ष ज्योत्सना श्रेष्ठ अबको परिमार्जित कार्यविधिले कोटा प्रणालीमा पुनर्विचार गरेर विवाहको मौसममा बढी र बेमौसममा कम हुने व्यवस्था मिलाउन जरुरी भएको बताउँछिन्।"
७५३ तहमै पुगे वाणिज्य बैंक,"काठमाडौं : मुलुकमा संघीयता आएपछि हरेक नेपालीलाई वित्तीय पहुँच पुर्याउन ७ सय ५३ वटै स्थानीय तहमा वाणिज्य बैंकको शाखा खोल्ने नीति आठ वर्षमा बल्ल पूरा भएको छ। नेपाल राष्ट्र बैंकले विसं २०७४ मा देशभरका सबै स्थानीय तहमा वाणिज्य बैंकको एक शाखा खोल्ने नीति लिए पनि विगत एक वर्षदेखि एउटा गाउँपालिकामा बैंक शाखा पुगेको थिएन। त्यो हो, सुदूरपश्चिममा अवस्थित बझाङको साइपाल गाउँपालिका। अब यहाँ पनि गभर्नर महाप्रसाद अधिकारीले सोमबार बैंक शाखाको उद्घाटन गरे। उक्त गाउँपालिकामा एभरेस्ट बैंकले शाखा खोल्नुपर्ने जिम्मेवारी रहेकोले अब यो गाउँपालिकामा बैंकिङ पहुँच पुगेको हो। यसो गाउँपालिकामा बैंक शाखा नहुँदा वृद्धाभत्ता बुझन वृद्धवृद्धाहरूसमेत सास्ती खेपेर सदरमुकाम चैनपुर सदरमुकारसम्म तीनचार दिन लगाएर हिँडेर जानुपर्र्ने बाध्यता थियो। अब यो बाध्यताको अन्त्य भएको छ। यसअघि गाउँपालिका धेरै दुर्गममा रहेको र आवश्यक पूर्वाधार केही नभएकाले शाखा खोल्न सम्भव नभएको बैंकले बताउँदै आएको थियो। सुदूरपश्चिमको सबैभन्दा विकट बझाङको साइपाल गाउँपालिका हो। अरू पालिकामा सडकहरूले छोएको छ। तर यहाँ एक गाउँबाट अर्को गाउँ जान एक दिन लाग्ने डाँडाहरू छन्। उक्त क्षेत्रमा जनसंख्याको संख्या पनि कम छ। २०७८ को जनगणनाअनुसार करिब २ हजार ६ सय ५० जना मात्रै जनसंख्या रहेको छ। सडक नभएको, कम जनसंख्या भएकाले शाखा नखोले पनि सबै सरकारी कारोबारसहित जयपृथ्वी नगरपालिकाबाट हुने गरेकोले बैंकले सोही फन्डबाट सेवा प्रदान गर्ने प्रस्ताव राखेको थियो। यसअघि मुलुकभर गत आर्थिक वर्ष २०७८०७९ जेठसम्ममा ३ वटा स्थानीय तहमा वाणिज्य बैंकको शाखा पुगेको थिएन। दुर्गम भनिएका धादिङको रुवीभ्याली गाउँपालिका र जाजरकोटको जुनीचाँदे गाउँपालिकामा समेत थिएन। तर २०७९ असारसम्म आइपुग्दा उक्त गाउँपालिकासहित ७ सय ५२ तहमा वाणिज्य बैंकहरूका शाखा विस्तार भए। यसको करिब २ वर्षपछि बझाङको साइपाल गाउँपालिकाकामा पनि वाणिज्य बैंक पुगेपछि बल्ल सबै तहमा बैंकिङ पहुँच पूर्ण भएको राष्ट्र बैंकका प्रवक्ता रामु पौडेल बताउँछन्। उनका अनुसार धेरै दुर्गम भएकाले खोल्न समस्या आएको तर अहिले सोही गाउँपालिकाको पूर्वाधारहरू भएको ठाउँमा एभरेस्ट बैंकले शाखा सुरुवात गरेको हो। साइपाल गाउँपालिकाको धलौन भन्ने स्थानमा बैंक शाखा पुग्नु आफैंमा उपलब्धि हो। बझाङको सदरमुकाम चैनपुरबाट तीन घण्टाको जिपयात्रा गरेपछि तलकोट नाम गरेको गाउँपालिका पुगिन्छ अनि त्यहाँबाट ७ देखि ८ घण्टा पैदलयात्रा गरेपछि बल्ल धलौन भन्ने स्थानमा पुगिन्छ। साइपाल गाउँपालिकाको सदरमुकाम काँडा भन्ने स्थानमा छ। धलौनबाट काँडासम्म पुग्न भने अझ ६ देखि ७ घण्टा हिँड्नु पर्छ। त्यसैले यसपटक साइपालको सदरमुकाम काँडामा शाखा नखोली धलौनमा खोलिएको हो, राष्ट्र बैंकले जानकारी दिएको छ। विगतका वर्षमा सरकारले एक व्यक्ति एक खाता अभियानको समेत सुरुवात गरेको थियो। सरकार संघीय संरचनामा गएपछि नेपाल राष्ट्र बैंकले वाणिज्य बैंकहरूलाई भाग लगाएर वाणिज्य बैंकको कम्तीमा एउटा शाखा हरेक स्थानीय तहमा खोल्न निर्देशन दिएको थियो। तर वर्षौंपछि भए पनि एभरेस्ट बैंकले शाखा सञ्चालनमा ल्याएको छ। दुर्गम स्थानीय तहमा बैंक नपुग्दा वृद्ध भत्ता बुझ्नदेखि सम्पूर्ण कामका लागि सदरमुकाम नै धाउनु परेको स्थानीयको गुनासो थियो। साइपाल गाउँपालिकाका पूर्वअध्यक्ष राजेन्द्रबहादूर धामी यसअघि पनि बैंकले भौगोलिक अवस्था, घरभाडालगायतको बुझ्न आएको तर अहिलेसम्म नखोलेकोबारे अन्नपूर्ण पोस्ट्लाई जानकारी दिएका थिए। गाउँमा कतिपय कारोबार बैंकिङ प्रणालीबाट मात्रै छ। सामाजिक सुरक्षा कार्यक्रमअन्तर्गतको भत्ताहरू, वृद्धाभत्ता, कर्मचारीलाई तलब बैंकबाटै गर्नुपर्ने भएकाले वृद्धवृद्धाहरू भत्ता बुझ्न सदरमुकामसम्म ७० किलोमिटरको बाटो ३४ दिन लगाएर पुग्नुपर्ने बाध्यता भएको उनले गुनासो गरेका थिए। यसअघि दुर्गम गाउँपालिकामा सडक, विद्युत्, इन्टरनेट टेलिफोनजस्ता सञ्चार साधन, भवन र शान्ति सुरक्षाको प्रत्याभूति नभएकोले शाखा कार्यालय खोल्न नसकेको बैंकरहरूले जनाएका थिए। बैंकहरूले यस्ता कारण खुलाउँदै कार्यालय खोल्न नसकेकोबारे नेपाल राष्ट्र बैंकमा पत्र बुझाएका थिए। बैंकहरूले दुर्गम स्थानमा शाखा खोल्न अग्रसरता नदेखाएपछि सबै स्थानीय तहमा पहुँच पुर्याउन गोलाप्रथा प्रणाली समेत अपनाइएको थियो। केन्द्रीय बैंकले सबै तहमा बैंक शाखा विस्तार गर्न दबाब दिएको थियो। यसपछि त्यतिबेला रहेको २७ वटै वाणिज्य बैंकहरूबीच कुन कुन गाउँपालिकामा जाने भनेर गोलाप्रथा गरेर भाग लगाइएको थियो। सोही भाग लगाउँदा एभरेस्ट बैंकलाई वझाङको साइपालमा शाखा विस्तार गर्नुपर्ने भएको थियो। केन्द्रीय बैंकको तथ्यांकअनुसार बैंक तथा वित्तीय संस्थाहरूको संख्या (लघुवित्त वित्तीय संस्थासमेत) २०८१ पुसमसान्तमा १ सय ७ रहेको छ। यसमध्ये २० वाणिज्य बैंक, १७ विकास बैंक, १७ वित्त कम्पनी, ५२ लघुवित्त वित्तीय संस्था र १ पूर्वाधार विकास बैंक सञ्चालनमा रहेका छन्। बैंक तथा वित्तीय संस्थाहरू (लघुवित्त वित्तीय संस्थासमेत) को शाखा संख्या २०८१ असार मसान्तमा ११ हजार ५ सय ३० रहेकोमा २०८१ पुस मसान्तसम्ममा ११ हजार ५ सय ४५ पुगेको छ। अब साइपाल गाउँपालिकाको बैंक शाखा थपिएको छ।"
गुल्मीमा आगो ताप्दा जलेर ८० वर्षीय वृद्धको मृत्यु,गुल्मी : आगो ताप्ने क्रममा जलेर गुल्मीमा ८० वर्षीय वृद्धको मृत्यु भएको छ । जिल्लाको धुर्कोट गाउँपालिका  ७ वाग्ला निवासी इन्द्रलाल गिरीको मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक (डिएसपी) चिरञ्जीवी दाहालले जानकारी दिए। प्रहरी नायब उपरीक्षक दाहालका अनुसार गिरी सोमबार राती साढे ९ बजे आफ्नै घरमा आगो ताप्ने क्रममा आगोले जलेका थिए । आगोले जली दाजुको मृत्यु भएको खबर भाई टेकराज गिरीले प्रहरीलाई खबर गराएका थिए । घटनाको खबर प्राप्त भएलगत्तै प्रहरी सहायक निरीक्षक तिलक नेपालीको कमाण्डमा ३ जनाको टोली घटनास्थल पुगेको थियो । मृतक गिरीको घर परिवारमा उनी र भाइ मात्र रहेको प्रहरीले जनाएको छ । घटनाबारे थप अनुसन्धानका लागि जिल्ला प्रहरी कार्यालय गुल्मीबाट प्रहरी निरीक्षक रामकुमार थापाको कमान्डमा प्रहरी खटिएको छ ।
"नाममात्रको फ्रि भिसा, फ्रि टिकट","फ्रि भिसा, फ्रि टिकट को नारा सुन्दा जति आकर्षक छ, वास्तविकता भने कुरूप। किनभने वैदेशिक रोजगारीमा जाने युवाले फ्रि भिसा फ्रि टिकटको अनुभव विरलै गर्न पाएका छन्। वैदेशिक रोजगारीमा लैजाने एजेन्सी नगण्यमात्रै छन्, जसले यो सुविधा दिन्छन्। सरकारले कारबाही गर्ला भनेर बरु कामदारलाई झुटो बोल्न बाध्य पार्छन् कि कत्ति पैसा नतिरी वैदेशिक रोजगारीमा जान लागेका छौं। तर पैसा भने असुल्छन्। कामदार पनि कति विवश छन् भने उनीहरूलाई दुई, चार पैसा गुमाउन बरु धर लाग्दैन, जसरी पनि विदेश जानैपर्छ। नपरोस् पनि कसरी स्वदेशमा कुनै इलम गर्ने वातावरण पाउँदैनन्, रोजगारी भेट्दैनन्। त्यही विवशताका युवालाई ठग एजेन्सीले फन्दामा पारिरहेका हुन्छन्। नेपाली युवाका प्रमुख श्रम गन्तव्य मलेसिया, कतार, साउदी अरेबिया, यूएई र कुवेतलगायत देश हुन्। ती देशमा जान सरकारले नै फ्रि भिसा, फ्रि टिकट योजना ल्याएको छ। तर ती देशका लागि नेपाली युवाहरूले कम्तीमा पनि दुई लाख रुपैयाँ बुझाउँछन्। जबकि कामदार लैजाने कम्पनी अथवा रोजगारदाताले नै श्रमिकका लागि भिसा शुल्क र यातायात खर्च व्यहोर्नुपर्छ। नेपाल सरकारले त्यसकै प्रबन्ध गरेको हो। प्रबन्ध त सरकारले गर्यो तर मेनपावर एजेन्सीहरूलाई पालना गर्न गराउन कडाइ गरेको छैन। न अनुगमन छ न त कारबाही नै। वैदेशिक रोजगारीमा गएका युवाले पठाएको विप्रेषण नै मुलुकको अर्थतन्त्रको मूल टेको भइरहेको छ। खर्बका खर्ब विप्रेषण मुलुकले भिœयाउँछ। तर तिनै युवाले खेप्नु परेको सास्ती सुल्झाउ चाहिँ सरकार कानमा तेल हालेर बसेको छ। सरकारको यो उदासीनताको फाइदा ठग दलालहरूले उठाइरहेका छन्, शोषणमा परेका छन् श्रमिक युवा। प्रमाण जुट्ला भनेर ठगहरू युवासँग नगदै असुल्छन् र अन्तर्वार्तामा भने सित्तैमा सबै कुरा भएको भन्न बाध्य पार्छन्। भनसुन भएकाहरू, पहुँच हुनेहरू चाहिँ फ्रि भिसा, फ्रि टिकटमा उड्छन् पनि। तर जो सोझो छ, निमुखो र निर्धाे छ, जसका लागि राज्य हुनुपर्ने हो, त्यसैलाई सरकारले अनदेखा गरिरहेको छ। २०७२ सालदेखि लागु गरेको फ्रि भिसा फ्रि टिकट नाम मात्रको भइरहेको छ।"
स्थानीयका अन्नबाली खरिद गर्दै गाउँपालिका,"मुगु : जिल्लाको पूर्वी क्षेत्रमा पर्ने मुगुम कार्मारोङ गाउँपालिकाले स्थानीयले उत्पादन गरेका रैथाने बाली खरिद गरी खाद्य व्यवस्थापन तथा व्यापार कम्पनी लिमिटेडलाई बिक्री गर्ने सम्झौता भएको छ। यसका लागि मुगुम कार्मारोङ गाउँपालिका अध्यक्ष छिरिङ क्याप्ने लामा र व्यापार कम्पनीका प्रमुख कार्यकारी अधिकृत रमेश आचार्यले सम्झौतापत्रमा हस्ताक्षर गरेका हुन्। गाउँपालिका र व्यापार कम्पनीबीच भएको सम्झौताअनुसार गाउँपालिकाभित्रका बस्तीमा सहज, सुलभ र नियमित खाद्यान्न बिक्री केन्द्र स्थापन गरी खाद्यान्नको संकलन, मौज्दात व्यवस्थापन, ढुवानी तथा बजारीकरण प्रभावकारी बनाउँदै स्थानीय स्तरमा उत्पादन हुने रैथाने बालीहरूको संकलन, बजारीकरण र बिक्रीको सुनिश्चितताका लागि सहकार्य तथा सहजीकरण गर्ने मुख्य उद्देश्य सम्झौतापत्रमा उल्लेख गरिएको छ। व्यापार कम्पनीले सहुलियतमा उपलब्ध गर्दै आएको खाद्यान्न पालिकामा समयमै ढुवानी गरी कम्तीमा तीन महिनासम्म धान्ने मौज्जाद क्षमता भएको गोदाम गाउँपालिकाले उपलब्ध गराउनु पर्नेछ। स्थानीय स्तरमा उत्पादन हुने चिनो, कागुनु, भटमास, कोदो, फापर, सिमी, नाफल, उवालगायतका अन्नबाली गाउँपालिकाले स्थानीयबाट खरिद गरी व्यापार कम्पनीलाई बिक्री गर्ने गाउँपालिकाले जानकारी दिएको छ। पाँच वर्षका लागि भएको सम्झौताअनुसार पालिकामा उत्पादन हुने रैथाने बालीको परिमाण यकिन गरी निश्चित परिमाण कम्तीमा एक ट्रक संकलित रैथाने बाली पुगेपछि कम्पनीले खरिद गरी बजारीकरणका लागि आन्तरिक तथा बाह्य बजार व्यवस्था गर्ने छ। यो गाउँपालिकामा रैथाने बालीहरूमा सबैभन्दा बढी कोदो, चिनो, फापर, सिमी, नाफल उत्पादन हुने गर्छ। उत्पादन गरेको रैथाने अन्नबालीले बजार नपाएका बेला गाउँपालिकाले खरिद गर्ने भएपछि स्थानीय हर्षित भएको गाउँपालिका९ का वडाध्यक्ष रतनबहादुर बुढाले बताए। कुटानी पिसानीका कारण आफूले उत्पादन गरेका अन्नबाली उपभोग गर्न सहजता छैन। यो गाउँपालिकामा रैथाने अन्नबाली राम्रो उत्पादन हुने गर्छ। उत्पादन बढी भए पनि ढुवानीका कारण अन्यत्र बिक्री गर्न यहाँका स्थानीयले सक्दैनन्। अब गाउँपालिकाको सबैलाई पायक पर्ने स्थानमा स्थानीयबाट अन्नबाली गाउँपालिकाले खरिद गर्ने भएपछि स्थानीयलाई सहज हुने भएको हो। स्थानीयबाट रैथाने बाली खरिदका लागि आउँदो बजेट अधिवेशनमा १५ लाख रुपैयाँ रकम विनियोजित गर्ने भएको छ। यापार कम्पनी, गाउँपालिका र कृषक प्रतिनिधिको सहभागितामा बालीको मूल्य निर्धारण गरिनेछ। खरिद भएको रैथाने बालीलाई सोही गाउँपालिका९ मा रहेको कोसेली घरमा भण्डारण गरी खाद्य कम्पनीलाई बिक्री गरिने गाउँपालिकाका प्रमुख प्रशासकीय अधिकृत सुवासचन्द्र रावलले बताए।"
