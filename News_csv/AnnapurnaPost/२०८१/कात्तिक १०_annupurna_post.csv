शीर्षक,विवरण
स्याङ्जामा १०६ पिन्ट रगत संकलन,स्याङ्जा : स्याङ्जामा १०६ पिन्ट रगत संकलन गरिएको छ। ७२ औं स्थापना दिवसको अवसर पारेर शनिबार नेपाल तरुण दल स्याङ्जाले खुला रक्तदानको आयोजना गरेको हो। भीरकोट नगरपालिका१ स्थित बयरघारीमा रक्तदान कार्यक्रमको आयोजना गरेको हो। संकलित रगत जिल्ला अस्पताल स्याङ्जास्थित ब्लड बैंकमा राखिने र आवश्यकता अनुरूप आम नागरिकलाई उपलब्ध गराइने तरुण दल स्याङ्जाले जनाएको छ।
धनकुटामा बस दुर्घटना हुँदा २६ यात्रु घाइते,धनकुटा : कोशी राजमार्गको धरानधनकुटा सडक खण्ड अन्तर्गत साँगुरीगढी गाउँपालिका६ कोल्बोटेमा शनिबार दिउँसो बस दुर्घटना हुँदा २६ जना यात्रु घाइते भएका छन्। धरानबाट धनकुटाको पाख्रिबासस्थित सान्नेतर्फ जाँदै गरेको को १ ख २७५५ नम्बरको बस दिउँसो सवा २ बजे दुर्घटना भएको प्रहरीले जनाएको छ। सडकबाट ५० मिटर भीरबाट खस्ने क्रममा रुखमा अड्किएको घटनास्थलमा रहेका इलाका प्रहरी कार्यालय भेडेटारका प्रहरी निरीक्षक रमेश प्रधानले बताए। घाइते २६ मध्ये चार जनाको अवस्था गम्भीर रहेको बताइएको छ। घाइतेहरूको धरानस्थित वीपी कोइराला स्वास्थ्य विज्ञान प्रतिष्ठानमा उपचार भइरहेको जनाइएको छ। दुर्घटनाबारे थप अनुसन्धान भइरहेको जिल्ला प्रहरी प्रहरीले जनाएको छ।
खानेपानी सबडिभिजन कार्यालय पुनःस्थापना,"दोलखा : एक घर एक धाराको लक्ष्य प्राप्तिका लागि दोलखामा पुनः खानेपानी सबडिभिजन कार्यालयको स्थापना भएको छ। संघीयतापछि दोलखा जिल्लामा रहेको खानेपानी तथा सरसफाइ सबडिभिजन कार्यालय रामेछाप जिल्लामा सरेको थियो। खानेपानीको कार्यालय रामेछाप सरेपछि दोलखाली जनताले धेरै सास्ती खेप्नु परेको थियो। नागरिक समाजले खबरदारी गरे पनि कार्यालयमा तालाबन्दी गरे पनि खानेपानीको कार्यालय फिर्ता गर्न नसक्दा दोलखाली जनता निराश भएका थिए। खानेपानी सेवालाई थप प्रभावकारी बनाउन, दोलखा जिल्लावासीको समग्र स्वास्थ्य स्थिति र आर्थिक अवस्थामा सुधार ल्याइ जिल्लाको विकास एवम् समृद्धिमा योगदान पुग्ने विश्वासले बागमती प्रदेश सरकारले दोलखा जिल्लामा नै खानेपानी तथा सरसफाई सबडिभिजन कार्यालय पुनः स्थापना गरेको बागमती प्रदेश सरकार आर्थिक मामिला तथा योजनामन्त्री कुन्दनराज काफ्लेले बताए। शनिबार खानेपानी सबडिभिजन कार्यालय दोलखाको उद्घाटन गर्दै मन्त्री काफ्लेले खानेपानी मौलिक हक हो। सबै जनतामा यसको सहज पहुँच हुनुपर्छ। बागमती प्रदेशको आय स्रोत कम छ। कम खर्चमा बढी प्रभावकारिता देखाउनु र संघीय लोकतान्त्रिक गणतन्त्रअन्तर्गतको कार्य खानेपानी सबडिभिजन कार्यालय दोलखाले गर्नुपर्ने पनि बताए। पानी छ पाइप छ तर व्यवस्थापन राम्रोसँग हुन नसक्दा खानेपानीको सास्ती खेप्नुपरेको हो। खानेपानी सबडिभिजन कार्यालय दोलखाले संघीयताको नमुना देखाउनपर्नेु वा सेवाग्राहीहरूलाई नजिकबाट खानेपानीसम्बन्धी सेवा प्रवाह गर्नुपर्ने खानेपानी सेवालाई थप प्रभावकारी बनाउनुपर्ने दोलखाली जनताको माग रहेको छ। भूकम्प र बाढीपहिरो जस्ता दैवीप्रकोप तथा जलवायु परिवर्तनका कारण खानेपानी आयोजनाहरूमा समस्या बढ्दै गएको छ। समस्या बढेअनुसार सम्बोधनका लागि योजना र बजेट नहुँदा खानेपानीसम्बन्धी व्यवस्थापन हुन सकेको छैन। बागमती प्रदेश सरकार मन्त्रिपरिषदको गत असोज १९ गतेको निर्णय बमोजिम खानेपानी ऊर्जा तथा सिँचाइ मन्त्रालयअन्तर्गत दोलखा जिल्लामा छुट्टै खानेपानीको सबडिभिजन कार्यालय स्थापना हुने निर्णय गरिएको बागमती प्रदेश सचिव मोहनकुमार शाक्यले बताए। दोलखामा खानेपानीको सबडिभिजन कार्यालय स्थापना भएपछि खानेपानी क्षेत्रको बजेटमा वृद्धि हुने र खानेपानीसम्बन्धी समस्या समाधानमा सहयोग हुने अपेक्षा रहेको पनि बताए। यस कार्यालयको स्थापनाले दोलखाबासीको सम्पूर्ण घरधुरीमा खानेपानी सेवा प्रदान गर्न प्रदेश सरकारले राखेको एक घर एक धारा भन्ने लक्ष्यलाई छिट्टै पूरा हुने पनि बताए। प्रदेश सरकारबाट विनियोजित सम्पूर्ण खानेपानी र सरसफाईका लागि अब दोलखा जिल्लाका जनताहरू रामेछाप जिल्लाको खानेपानी डिभिजन कार्यालयमा जानुपर्ने झनझटको अन्त्य भएको र आइतबारबाट दोलखा जिल्ला सबडिभिजन कार्यालयबाट सम्पूर्ण कार्य सम्पादन हुने दोलखाका खानेपानी सबडिभिजन प्रमुख विजयकुमार यादवले बताए।"
आइतबार देशका यी स्थानमा हुने छ वर्षा,काठमाडौं : आइतबार कोशी र बागमती प्रदेश लगायत देशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार देशका पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ। आइतबार राति देशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी र गण्डकी प्रदेशका पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ।
दैलेख अस्पतालमा सञ्चालनमा आयो ब्लड बैंक,"दैलेख : दैलेख जिल्ला अस्पतालमा रक्तसञ्चार केन्द्र (ब्लड बैंक) सञ्चालनमा आएको छ। नेपाल रेडक्रस सोसाइटी दैलेख जिल्ला शाखाले रक्त सञ्चार केन्द्र सञ्चालनमा ल्याएको हो। रक्तसञ्चार केन्द्रको जिल्ला समन्वय समिति दैलेखका प्रमुख नवराज शाहीले उद्घाटन गरे। यसअघि आकस्मिक बिरामीहरूलाई रगत दिनुपर्ने अवस्थामा रक्तदाताबाट झिकेर रगत दिनुपर्ने र तत्कालै सञ्चार गराउने गरिएको थियो। अब अस्पतालमा आउने बिरामीले रक्त सञ्चार केन्द्रमार्फत रगत पाउनेछन्। समस्यामा परेका बिरामीका आफन्तहरूलाई अब रगत खोज्दै हिँड्नुपर्ने समस्याको समाधान भएको छ। शुद्ध र सुरक्षित रगत बिरामीलाई दिन सकिने जिल्ला अस्पतालको हाताभित्र केन्द्र सञ्चालनमा ल्याइएको हो। जिल्ला अस्पताल दैलेखमा २१ वर्षअघिदेखि आपतकालीन रक्त सञ्चार गरिँदै आएको थियो। आवश्यक उपकरणको अभावमा संकलन र भण्डारण गर्न सकिएको थिएन, अब समस्यामा परेकाहरूले रगत खोज्दै भौतारिनु पर्दैन, नेपाल रेडक्रस सोसाइटी दैलेखका सभापति निरन्जन खत्रीले भने। आवश्यक सामग्री र उपकरण प्रबन्ध गरी रक्त सञ्चार केन्द्र सञ्चालनमा ल्याइएको उनले बताए। दैलेख जिल्लामा सर्वाधिक रक्तदान गरेका स्वयंसेवी रक्तदाता समाजका जिल्ला अध्यक्ष अमर सुनारले रक्तसञ्चार केन्द्र सञ्चालनमा आउनु सुखद भएको बताउँछन्। उनले केन्द्र सञ्चालन मात्र नभएर व्यवस्थापनमा पनि सरोकारवाला पक्ष जिम्मेवार बन्नुपर्ने बताए। रक्त सञ्चार केन्द्र सञ्चालन गर्न नेपाल रेडक्रस सोसाइटी दैलेख शाखाका उपसभापति यामराज कटुवालको संयोजकत्वमा १३ सदस्यीय रक्त सञ्चार केन्द्र समिति गठन गरिएको छ। समितिमा जिल्ला प्रशासन कार्यालयका प्रशासकीय अधिकृत गणेशप्रसाद कोइरालासहित नारायण नगरका गोपाल बिसी, स्वास्थ्य सेवा कार्यालयका डा सुदिप खड्का, दीपक कार्की, टंकबहादुर भण्डारी, रञ्जिता गिरी खड्का, नैना गुरुङ, नेपाल रेडक्रस सोसाइटीका दीपक केसी, सुनिल कुमार शर्मा, जेसिसका प्रकाश बुढा, स्वावलम्बी रक्तदाता समुहका अमरबहादुर सुनार र लाइन्स क्लबका खमबहादुर थापालाई सदस्यमा मनोनीत गरिएको छ।"
रसुवागढी नाका सोमबारदेखि सञ्चालनमा आउने,"काठमाडौं : रसुवागढी नाका सोमबारबाट सञ्चालनमा आउने भएको छ। अविरल वर्षाका कारण आएको पहिरोका कारण चीनतर्फ सडक अवरुद्ध भएको थियो। गत असोज १२ गतेबाट अवरुद्ध भएको सडक आइतबारसम्म पुनर्निर्माण गरेर सोमबारबाट यातायात सञ्चालनमा ल्याउने सिमाक्षेत्रका समकक्षीले आज टेलिफोनमार्फत जानकारी दिएको रसुवाका प्रमुख जिल्ला अधिकारी अर्जुन पौडेलले बताए। रसुवागढीकेरुङ खण्डअन्तर्गत ठोङ्सा नजिकपहिरो जाँदा सडक भएको थियो। राजमार्ग सञ्चालनमा ल्याई नेपाल चीनबीचको व्यापार, व्यवसाय अभिवृद्धि गराउने कार्यमा ल्हासास्थित नेपाली वाणिज्य माहादूत नवराज ढकालद्वारा सहजीकरणमा ठूलो सहयोग मिलेको उनको भनाइ छ।"
रूसी आक्रमणमा पाँच जनाको मृत्यु,युक्रेन : युक्रेनमा शनिबार भएको रूसी क्षेप्यास्त्र आक्रमणमा पाँच जनाको मृत्यु भएको अधिकारीहरूले बताएका छन्। धिकारीका अनुसार आक्रमणमा डिनिप्रो सहरमा एक बालकसहित तीन जनाको मृत्यु भएको थियो भने किभ र वरपरको क्षेत्रमा भएको आक्रमणमा एक किशोर र अर्का एक व्यक्तिको मृत्यु भएको थियो। डिनिप्रो सहरमा भएको आक्रमणमा परी १९ जना घाइते भएको तथा उक्त स्थानका भवनहरू क्षतिग्रस्त भएको मध्य डिनिप्रोपेट्रोभस्क क्षेत्रका गभर्नर सेर्गी लिसाकले बताए। लिसाकलेसामाजिक सञ्जालमा सेयर गरेका तस्बिरहरूमा उद्धारकर्ताहरू भग्नाबशेषमा उद्धारको काम गरिरहेको र अस्पतालको कोठाको झ्याल उडेको देखाइएको छ। उनका अनुसार आठ जना घाइतेहरूलाई उपचारका लागि अस्पतालमा भर्ना गरिएको छ। रूसले निरन्तररूपमा किभसहित युक्रेनी सहरहरूमा घातक ड्रोन तथा क्षेप्यास्त्र आक्रमण गरिरहेको छ। मस्कोले ऊर्जा पूर्वाधार केन्द्रित आक्रमण बढाउदा किभले आफ्ना सहयोगीहरूबाट अझ बढी हवाई सुरक्षाको माग्दै आएको छ।
गल्छीत्रिशूलीरसुवागढी सडकमा बजेट सुनिश्चित गर्न माग,"नुवाकोट : बहुचर्चित र बहुप्रतिक्षित त्रिदेशिय मार्ग अन्र्तगतको गल्छी त्रिशूलीस्याफ्रुबेंसी रसुवागढी सडकको मुआब्जाका सम्बन्धमा प्रधानमन्त्रीको ध्यानाकर्षण गराइएको छ। सडकको मुआब्जाका लागि बजेट माग्दै नुवाकोटका सरोकारवालाहरूले प्रधानमन्त्रीको ध्यानाकर्षण गराएका हुन्। राष्ट्रिय महत्वको आयोजना गल्छीत्रिशूलीस्याफ्रुबेंसीरसुवागढी सडक खण्ड अन्तर्गतको घर टहराहरूको मुआब्जाका लागि बजेट सुनिश्चितताको माग गर्दै नुवाकोटको टोलीले प्रधानमन्त्री केपी शर्मा ओलीको ध्यानाकर्षण गराइएको हो। प्रधानमन्त्री ओलीले सो त्रिदेशीय मार्ग नेपालका लागि आवश्यक रहेको र यसको विषयमा आफू सकारात्मक रहेको बताए। विदुर नगरपालिकाका मेयर राजन श्रेष्ठसहित सत्तारूढ दलका पदाधिकारी तथा जनप्रतिनिधिसहितको टोलीले प्रधानमन्त्री ओलीको ध्यानाकर्षण गराउँदै आवश्यक विवरणसहितको ज्ञापनपत्र समेत बुझाएको हो। नेपाल, भारत र चीन बीचको छोटो दूरीको त्रिदेशीय व्यापारिक मार्गका रूपमा रहेको उक्त सडक आयोजनाको निर्माण कार्यको काम भइरहेको छ। नुवाकोटको गंगटेदेखि ढुंगेसम्म र विदुर नगरपालिकाको १० को बेत्रावतीबाट बोगटीटारसम्मका घरहरूको मुआब्जाका विषयमा लामो समय विवाद हुँदा सडक निर्माणमा ढिलाई हुँदै आएको छ। मुआब्जा र घर टहराहरूको विवाद अझै समाधान भएको छैन। त्रिदेशीय मार्गअन्तर्गतको गल्छीत्रिशूलीस्याफ्रुबेंसीरसुवागढी सडकको कार्य हाल औसत रूपमा ७० प्रतिशत सकिएको छ। विदुर नपाका मेयर श्रेष्ठसहितको टोलीले दिएको ज्ञापनपत्र बुझ्दै प्रधानमन्त्री ओलीले सरकारले छिट्टै यस सम्बन्धमा अध्ययन गरेर अगाडि बढ्ने प्रतिबद्धता जनाएका छन्। आफूले यसको निर्माणका लागि सकारात्मक रहेको प्रधानमन्त्री ओलीले भेटका क्रममा बताएको मेयर श्रेष्ठले जानकारी दिए। सो सडक आयोजनाको कुल लागत १५ अर्ब ५० करोड रुपैयाँ रहेको छ। सरकारले काठमाडौंत्रिशूली सडकलाई गत २०३४ साल असार २० गते राजपत्रमा सूचना जारी गर्दै सहायक मार्गमा वर्गीकरण गरेको थियो। २०७२ साल मंसिर १७ गते बसेको मन्त्रिपरिषद्को बैठकले गल्छीत्रिशूलीमैलुङस्याफ्रुबेंसीरसुवागढी सडकलाई सहायक मार्ग तोकेर केन्द्र रेखादेखि दायाँबायाँ १५१५ मिटर गरी कुल ३० मिटर सडक सीमा कायम गर्ने निर्णय गरेको थियो। यो निर्णयको सूचना २०७२ साल फागुन ३ गते राजपत्रमा प्रकाशित भएको थियो। उक्त सडक खण्ड १५१५ मिटर गरी कुल ३० मिटर कायम भए पनि हालसम्म विस्तार नगरी यथावत् अवस्थामै रहेको थियो। स्थानीयवासीले सडक सीमाभित्र आफ्नो जग्गा परेको भन्दै क्षतिपूर्ति माग गर्दै अदालतमा मुद्दा दायरसमेत गरेका थिए। सर्वोच्च अदालतले निवेदकको मागदाबीअनुसार आदेश जारी गर्नुपर्ने देखिँदैन भनेर गत २०७९ साल पुसमा आदेश जारी गरेपछि सडक निर्माण हुने बाटो खुलेको थियो। यद्यपि सडक विस्तारको विषयमा विवाद भएपछि गंगटेदेखि ढुंगेसम्मको घर जग्गाहरूको मुआब्जा दिनका लागि करिब चार सय स्थानीयवासीको मागअनुसार आदेश जारी भएको थियो। सोही आदेशसँगै सो क्षेत्रमा रहेका करिब १ हजार १ सय घरधुरीले मुआब्जा पाउने भएका छन्। ११ सय हाराहारीमा रहेका घर टहरा तथा जग्गाका लागि १ अर्ब रुपैयाँको हाराहारीमा बजेट आवश्यक पर्ने देखिएको छ। तर, सरकारले पाँच, १० करोड मात्रै बजेट पठाउने गरेकाले आयोजनाको काम सहज रूपमा अघि बढ्न नसकेको ज्ञापनपत्रमा उल्लेख छ। स्थानीयले पटकपटक गल्छीत्रिशूलीस्याफ्रुबेंसीरसुवागढी सडक आयोजना र मुआब्जाका विषयमा माग र संघर्षका कार्यक्रम गर्दै आएका छन्। विदुर नपाका मेयर राजन श्रेष्ठका अनुसार जिल्ला प्रशासन कार्यालयले मुआब्जा दिनुपर्ने घरहरूको सम्पूर्ण लगत संकलन समेत गरिसकेको छ। सोहीअनुसार सरकारले बजेट उपलब्ध नगराएपछि मेयर श्रेष्ठसहित वडा अध्यक्षहरूसहित नागरिक समाजका प्रतिनिधिहरू समेतको टोलीले प्रधानमन्त्रीको ध्यानाकर्षण गराएको विदुर १० का वडाध्यक्ष गणेशकुमार नेपालको भनाइ छ। सो सडकका सम्बन्धमा पछिल्लो समय देखिएको मुआब्जा विवादका साथै अन्य कारणले थप खर्च बढ्नेछ। सरकारले मुआब्जा, घरटहराको क्षतिपूर्तिमा ६ अर्ब र सडक निर्माणमा ९ अर्ब ५० करोड खर्च तयारी गरेको थियो। बहुचर्चित उक्त सडक गल्छीदेखि स्याफ्रुबेंसीसम्म ८२ किलोमिटर रहेको छ। स्याफ्रुबेंसीबाट रसुवागढीसम्म १५ दशमलव पाँच किलोमिटर दूरी रहेको छ। चार लेनको सडक विस्तार भएसँगै नुवाकोट, रसुवा र धादिड त्रिदेशीय व्यापारिक केन्द्रको रूपमा विकास हुने निश्चित रहेको छ। त्रिदेशीय सडकमार्ग अन्तर्गतको गल्छीत्रिशूलीस्याफ्रुबेंसीरसुवागढी सडक खण्डअन्तर्गतको घर टहराको मुआब्जा बजेट सुनिश्चितताका लागि सोही टोलीले भौतिक पूर्वाधार तथा यातायात मन्त्री देवेन्द्र दाहाललाई समेत ज्ञापनपत्र पेस गरेको छ।"
अमेरिका र स्कटल्याण्डसँग खेल्न नेपाली टोली घोषणा,"काठमाडौं : नेपाल क्रिकेट संघ (क्यान)ले अमेरिका भ्रमणमा रहेका नेपाली टोलीको घोषणा गरेको छ। आइसीसी लिग २ अन्तर्गत अमेरिका र स्कटल्याण्डसँग खेल्नका लागि रोहित पौडेलको कप्तानीमा क्यानले १५ सदस्यीय टोली घोषणा गरेको हो। दुई जनालाई भने 'रिजर्भ'मा राखिएको छ। टोलीमा कुशल भुर्तेल, आसिफ शेख, अनिल साह, भीम सार्की, आरिफ शेख, कुशल मल्ल, दीपेन्द्र सिंह ऐरी, अर्जुन साउद, सोमपाल कामी, करण केसी, गुल्शन कुमार झा, रिजन ढकाल, सन्दीप लामिछाने र ललित राजबंशी रहेका छन्। देव खनाल र सागर ढकाल रिजर्भमा रहेका छन्। लिग २ अन्तर्गतका खेलमा नेपालले अहिलेसम्म एउटा खेलमात्र जितेको छ। घरेलु मैदानमा भएको खेलमा नेपालले नेदल्यान्डसलाई पराजित गरेको थियो। बाँकी ३ खेलमा पराजय व्यहोरेको थियो। हालै क्यानडामा सम्पन्न खेलमा पनि नेपाल तीनवटा खेलमा पराजित भएको थियो। ओमानसँग एक खेल भने वर्षाका कारण स्थगित भएपछि नेपालले एक अंक जोडेको थियो। नेपालले ८ खेलमा ३ अंक जोडेर तालिकाको सातौं स्थानमा छन्। नेपालभन्दा मुनि २ अंकसहित युएई पुछारमा छन्। १२ मध्ये ८ खेल जितेर क्यानडा १६ अंकसहित शीर्ष स्थानमा छ। त्यस्तै १२ अंकसहित अमेरिका दोस्रो, १२ अकंसहित नै नेदरल्यान्ड्स तेस्रो, ११ अंकसहित स्कटल्याण्ड चौथोमा, १० अंकसहित नामिबिया पाँचौं र ६ अंकसहित ओमान छैटौं स्थानमा छ। ओडीआई स्टाटस जोगाउनका लागि पनि नेपालले बाँकी खेलमा संघर्ष गर्नुपर्नेछ।"
गण्डकी प्रदेश स्तरीय औद्योगिक व्यापार मेला तथा कृषि महोत्सव हुने,काठमाडौं : नवलपरासीको गैंडाकोटमा दोस्रो गण्डकी प्रदेश स्तरीय औद्योगिक व्यापार मेला तथा कृषि महोत्सव २०८१ हुने भएको छ। गैंडाकोटको नारायणी नदी किनारमा हुने उक्त महोत्सव कात्तिक २३ गतेदेखि मंसिरको १० गतेसम्म सञ्चालन हुने गैंडाकोटमा पत्रकार सम्मेलनको आयोजना गरी जानकारी दिएको हो। महोत्सव जिल्लाको आर्थिक गतिविधि चलायमान बनाउन र नयाँ सम्भावनाको खोजी गर्ने उद्देश्यले आयोजना गर्न लागेको दोस्रो गण्डकीस्तरीय औद्योगिक व्यापार मेला तथा कृषि महोत्सवका संयोजक अमृत भट्टचनले पत्रकार सम्मेलनमा बताए। महोत्सवले औद्योगिक कृषिजन्य हस्तकलाका उत्पादन सूचना प्रविधि शिक्षा स्वास्थ्य पर्यटन लगायत कृषिजन्य उत्पादनहरूलाई प्रवर्द्धन तथा बजारीकरण पुर्याउन मद्दत पुग्ने उनले बताए। १८ दिनसम्म सञ्चालन हुने महोत्सवमा करिब ३ सय वटा कृषि पर्यटन शिक्षा स्वास्थ्य हस्तकला सूचना प्रविधि लगायतका स्टलहरू रहने छन्। करिब २ लाख दर्शकले अवलोकन गर्ने अनुमान रहेको महोत्सवबाट करिब १ करोड ७० लाख आम्दानी हुने अपेक्षा गरिएको छ।
सुडानमा मानवीय संकट बढेको भन्दै राष्ट्रसंघीय एजेन्सीको चेतावनी,"न्यूयोर्क : संयुक्त राष्ट्रसङ्घीय शरणार्थी उच्चायुक्त (युएनएचसीआर) र संयुक्त राष्ट्रसङ्घीय बाल कोष (युनिसेफ)ले लाखौं मानिसहरूलाई तत्काल सहायता चाहिएको उल्लेख गर्दै सुडानमा मानवीय सङ्कट निरन्तर बढ्दै गएको चेतावनी दिएका छन्। दुई एजेन्सीहरूले संयुक्त विज्ञप्तिमार्फत यस वर्ष पाँच वर्ष मुनिका ३७ लाख बालबालिका कुपोषणको जोखिममा रहेको जनाउँदै उनीहरूले पर्याप्त सहयोग सहायता प्राप्त नगरेमा रोगहरूबाट मर्ने सम्भावना ११ गुणाले बढ्ने चेतावनी दिएका छन्। उनीहरूले सबै प्रभावित समुदायहरूमा दिगो उपस्थिति राख्न अनुमतिसहित सहायता र प्राविधिक सहयोग प्रदान गर्न जिम्मेवार राष्ट्रसङ्घीय एजेन्सीको महत्वलाई जोड दिएका छन्। चुनौतीहरूको बावजुद, युएनएचसीआर र युनिसेफले सुडानका प्रभावितलाई सहयोग गर्ने आफ्नो प्रतिबद्धतालाई नवीकरण गरी आपतकालीन आश्रय र पानीदेखि शिक्षा, स्वास्थ्य सेवा र मनोसामाजिक समर्थनलगायतका आधारभूत सेवाहरू प्रदान गरिरहेका छन्। सन् २०२३ अप्रिल १५ मा सुरु भएको सुडानको द्वन्द्वले आन्तरिक वा बाह्यरूपमा एक करोड दश लाखभन्दा बढी मानिसहरूलाई विस्थापित गरेको छ भने लाखौंलाई भोकमरीको सँघारमा धकेलेको जसमा अधिकांश महिला तथा बालबालिका छन्।"
उपेन्द्र यादवले मधेसलाई पटकपटक धोका दिए : मन्त्री यादव,"वीरगञ्ज : पर्सा जिल्लामा जनता समाजवादी पार्टी नेपाल (जसपा नेपाल)भित्र हालः राजनीतिक हलचल उत्कर्षमा पुगेको छ। जसपा नेपालको नेतृत्वसँग असन्तुष्टि जनाउँदै, दर्जनौँ स्थानीय नेता, पदाधिकारी, र निर्वाचित जनप्रतिनिधिहरूले समग्ररूपमा जनता समाजवादी पार्टी (जसपा)मा प्रवेश गरेका छन्। शनिबार विन्दवासिनी गाउँपालिकाका अध्यक्ष रमेश साह तेलीको नेतृत्वमा ४० सदस्यीय गाउँपालिका कमिटीले जसपा नेपाल परित्याग गरी जसपामा सामूहिक रूपमा प्रवेश गरेको छ। यससँगै अन्य सयौं नेता तथा कार्यकर्ताहरू पनि जसपामा समाहित भए। गाउँपालिका कमिटीले सामूहिक निर्णय गर्दै जसपामा सामेल हुनुलाई पार्टीभित्रको असन्तुष्टि र नयाँ राजनीतिक अवसरको खोजीको प्रतीक मानिएको छ। विन्दवासिनी गाउँपालिकाका साथै पर्सागढी नगरपालिका वडा नम्बर ४ का चार जना निर्वाचित वडा सदस्यहरू राजकुमार गुरुङ, रुस्तम हवारी, लाल साह देवी, र तेतरी देवीले जसपा नेपाल छोडेर जसपामा प्रवेश गरे। त्यस्तै वीरगञ्ज महानगरपालिका वडा नम्बर ११ का वडा सदस्य जगन महतोले पनि पार्टी परिवर्तन गर्दै जसपामा सामेल भए। उनीहरूले जसपा नेपाल नेतृत्वको सत्ता स्वार्थ र जनआकाङ्क्षालाई धोका दिएको आरोप लगाउँदै पार्टी परित्याग गरेको बताए। सङ्घीय खानेपानी मन्त्री प्रदीप यादवले नवप्रवेशीहरूलाई स्वागत गर्दै, पार्टीको आधार अझ सुदृढ भएको बताए। उनले भने, 'जसपा नेपालबाट निराश भएका नेता तथा कार्यकर्ताहरू अहिले नयाँ विकल्पको खोजीमा हुनुहुन्छ, र यो विकल्प जसपा बनेर आएको छ।' उनले नवप्रवेशीहरूलाई जनताको हक र समृद्धिको लागि थप जिम्मेवारीका साथ काम गर्न प्रेरित पनि गरे। जसपा नेपालका उपमहासचिव समेत रहेका मन्त्री यादवले जसपा नेपाल नेतृत्वको अनैतिक सम्झौताको प्रवृत्तिलाई जनआकाङ्क्षासँग मेल नखाने बताए। 'सत्ता लोलुपताका कारण जसपा नेपालका अध्यक्ष उपेन्द्र यादवले पटकपटक मधेसका जनतासँग धोका गरेको सर्वविदितै छ। हामी त्यस्तो छैनौं। हामी केवल राजनीति गर्न होइन, जनताको जीवनस्तर सुधार्न र स्थायी परिवर्तन ल्याउनका निमित्त आएका छौं। जसपा नै अबको विकल्प हो,' उनले भने। पर्सा क्षेत्र नम्बर १ का प्रतिनिधिसभा सदस्य समेत रहनुभएका मन्त्री यादवले जसपामा भइरहेको विस्तारलाई आफूले पार्टीको सङ्गठनात्मक सुदृढीकरणको सङ्केतका रूपमा लिएको बताए। उनले विन्दवासिनी गाउँपालिका तथा अन्य क्षेत्रबाट जसपामा भइरहेको यो परिवर्तनले पार्टीलाई सकारात्मक दिशा दिनुका साथै, पार्टीको जनधार विस्तारमा सहयोग पुर्याउने विश्वास व्यक्त गरे। 'यो केवल सुरुवात हो, हामी पर्सा र अन्य स्थानमा पनि यो अभियानलाई निरन्तरता दिनेछौं,' उनले भने। जसपाको भविष्यलाई उज्ज्वल बनाउन र जनताको हकहितमा इमानदार प्रतिबद्धता कायम राख्न नवप्रवेशीलाई प्रेरित गर्दै मन्त्री यादवले पार्टीमा इमानदार नेता तथा कार्यकर्ताहरूलाई जसपामा सामेल हुन आह्वान पनि गरे।"
बेलबारी गोल्डकपको उपाधि झापा११ लाई,"विराटनगर : मोरङको बेलबारीमा सम्पन्न अन्तर्राष्ट्रिय आमन्त्रण सातौं बेलबारी गोल्डकप फुटबल प्रतियोगिताको उपाधि झापा११ ले जितेको छ। मोरङको बेलबारी११ स्थित लक्ष्मी खेलमैदानमा शनिबार भएको फाइनल खेलमा सलहेस फुटबल क्लब सिराहालाई टाइब्रेकरमा ५३ गोल अन्तरले हराउँदै झापाले उपाधि कब्जा गरेको हो। उपाधिसँगै झापा ११ ले ८ लाख नगदसहित अढाई किलो चाँदीमा दुई तोला सुन जडित ट्रफी जितेको छ। त्यस्तै, उपविजेता सलहेसले ४ लाख नगदसहित ट्रफी प्राप्त गरेको छ। टाइब्रेकरमा झापाका दिनेश उराउ, अभिषेक गुरुङ, शौरभ लिम्बू, उत्सव राई र देवेन्द्र तामाङले गोल गरे। सहलेसका राम थापा, आदित्य शाक्य र विप्लव गुरुङको प्रहारले मात्रै पोस्टको दिशा लिएको थियो। समीर तामाङको प्रहार झापाका गोलरक्षक सन्दीप लिम्बूले विफल पारेपछि सहलेस उपाधिविहीन बन्न पुग्यो। पहिलो हाफ गोलरहित बराबरीमा सकिएको थियो। खेलको ५० औं मिनेटमा सलहेसका अजयी मार्टिनले हेडिङमार्फत गोल गर्दै टिमलाई अग्रता दिलाएका थिए। तर, त्यसलाई जोगाइराख्न नसक्दा सहलेस उपविजेतामा चित्त बुझाउन बाध्य भयो। ७१ औं मिनेटमा झापाका प्रदीप बुढाथोकीले जवाफी गोल गर्दै खेललाई बराबरीमा ल्याएका थिए। निर्धारित समय ११ गोलको बराबरीमा सकिएपछि खेलको छिनोफानो टाइब्रेकरमार्फत गरिएको हो। फाइनल खेलको म्यान अफ दी म्याच झापाका अभिषेक गुरुङ घोषित भए। उनले नगद ५ हजारसहित ट्रफी प्राप्त गरे। त्यस्तै, झापाका सन्दीप लिम्बू उत्कृष्ट गोलरक्षक, उत्सव राई उत्कृष्ट मिडफिल्डर, देवेन्द्र तामाङ सर्वोत्कृष्ट खेलाडी र सन्तोष गुरुङ उत्कृष्ट प्रशिक्षक घोषित भए। तामाङले १० हजार नगदसहित ट्रफी र अरु खेलाडीले जनही ७ हजार नगद र ट्रफी प्राप्त गरे। सहलेसका अजयी मार्टिनले सर्वाधिक गोलकर्ताको उपाधि प्राप्त गरे। उनले प्रतियोगिता अवधिभर ५ गोल गरेका थिए। उत्कृष्ट फरवार्ड सलहेसका समीर तामाङले ७ हजार नगद र ट्रफी प्राप्त गरे। विजयी टिमका खेलाडीलाई कोशी प्रदेश सरकारका सामाजिक विकासमन्त्री पाँचकर्ण राई, कोशी प्रदेशका सांसदहरू ज्ञानेन्द्र सुवेदी र मानबहादुर लिम्बू, बेलबारी नगरपालिकाका मेयर दिलप्रसाद राई र एन्फाका कोशी प्रदेश अध्यक्ष किशोर राईलगायतले नगद पुरस्कार, ट्रफी र प्रमाणपत्र प्रदान गरेका थिए। एलएक्स सिटी फुटवल क्लब बेलबारी११ ले कात्तिक २ गतेदेखि आयोजना गरेको थियो। बेलबारी गोल्डकपमा पहिलोपटक १० वटा टिमले भाग लिएका थिए।"
नेपालको वित्तीय अवस्था सन्तोषजनक छः गभर्नर अधिकारी,"वासिङटन डिसी (अमेरिका) : नेपाल राष्ट्र बैङ्कका गभर्नर महाप्रसाद अधिकारीले नेपालको वित्तीय क्षेत्र स्थिर, मुद्रास्फीति सन्तुलित एवं विदेशी मुद्रा सञ्चिति राम्रो रहेको बताएका छन्। शुक्रबार सार्क फाइनान्स गभर्नर्स फोरमको ४६औँ बैठकलाई यहाँ सम्बोधन गर्दै गभर्नर अधिकारीले उक्त धारणा राखेका छन्। गभर्नर अधिकारीले भने, नेपालको विदेशी मुद्रा सञ्चितिले १३ महिनाका लागि वस्तु तथा सेवाको आयातका लागि पर्याप्त छ। नेपालको विप्रेषण आप्रवाहको वृद्धि र वित्त बजार स्थिर रहेको छ। उक्त फोरममा सार्क राष्ट्रका गभर्नरहरूको सहभागिता रहेको थियो। सार्क फाइनान्स गभर्नर्स फोरममा क्षेत्रीय वित्तीय सहयोग, त्यस क्षेत्रमा सहकार्यात्मक अनुसन्धान तथा क्षमता अभिवृद्धिको विषयमा समेत छलफल भएको जनाइएको छ। गभर्नर अधिकारी अर्थमन्त्री विष्णु पौडेलेको नेतृत्वमा रहेको प्रतिनिधिमण्डलमा सहभागी भएर विश्व बैंकको विभिन्न बैठकमा सहभागिता जनाउँदै आएका छन्। यसैगरी, साइडलाइन बैठकअन्तर्गत शुक्रबार नै गभर्नर अधिकारीले पाकिस्तानका गभर्नर जमेल अहम्मदसँग भेटवार्ता गरेका थिए।"
भद्रपुरमा सिटी सफारी चार्ज गर्ने क्रममा एक जनाको मृत्यु,झापा : भद्रपुरमा सिटी सफारीको ब्याट्री चार्ज गर्ने क्रममा करेन्ट लागेर एक जनाको मृत्यु भएको छ। भद्रपुर नगरपालिका५ देवीवस्ती निवासी ३६ वर्षीय शम्भु सहनीको मृत्यु भएको जिल्ला प्रहरी कार्यालय झापाले जनाएको छ। सहनी शुक्रबार दिउँसो १ बजेको समयमा आफ्नै घरमा सिटी सफारीको ब्याट्री चार्ज गर्ने क्रममा करेन्ट लागेर गम्भीर घाइते भएका थिए। घाइते उनलाई तत्काल उपचारका लागि मेची प्रादेशिक अस्पताल भद्रपुर पठाइएको थियो। त्यहाँ उपचार सम्भव नभएर थप उपचारका लागि ओमसाई पाथीभरा हस्पिटल लगिएको र उनको गए राति १० बजे उपचारको क्रममा मृत्यु भएको प्रहरीले जनाएको छ। शवको कानुनी प्रक्रिया पूरा गरी पोस्ट मार्टमका लागि मेची प्रादेशिक अस्पताल भद्रपुर पठाइएको प्रहरीले जनाएको छ। घटना बारेमा प्रहरीले अनुसन्धान गरिरहेको छ।
कलात्मक काव्यकारिता,"धोबीघाट मेलोडीमा क्षणिकीहरू, अनुभूतिहरू र अन्तर्दृष्टिहरू शीर्षकमा समाविष्ट आठआठ गरी जम्मा २८ निजात्मक निबन्धहरू छन्। समकालीन नेपाली निबन्धमा शब्दशिविर (२०७९) को प्रकाशनपछि निकै ख्याति कमाएका निबन्धकार मुकुन्दराज शर्माको दोस्रो निबन्धकृति धोबीघाट मेलोडी (२०८१) को प्रकाशन निबन्ध साहित्यका पाठकका निम्ति खुसीको विषय हो। नेपाली सांगीतिक क्षेत्रमा संवेदनशील गीतकारका रूपमा स्थापित शर्माले निजको कठोर, कोमल भावानुभूतिलाई शक्तिशाली रूपमा प्रक्षेपण गर्ने प्रतिभाकै कारण निजात्मक निबन्ध लेखनमा गद्यशिल्पीका रूपमा पृथक् पहिचान स्थापना गर्न सफल भएका हुन्। धोबीघाट मेलोडीमा क्षणिकीहरू, अनुभूतिहरू र अन्तर्दृष्टिहरू शीर्षकमा समाविष्ट आठआठ गरी जम्मा २८ निजात्मक निबन्धहरू छन्। नेपाली निबन्धका पाठकले आफ्नो मनमस्तिष्कले साहित्यिक आस्वादका रूपमा अवश्य स्विकार्नेछन्। क्षणहरू खण्डमा समाविष्ट आठ निबन्धमध्ये एक क्षणिकी विमर्शले निबन्ध विधाका क्षेत्रमा मौलिक दृष्टिकोणको उपस्थापन गर्न खोजेको छ। उनको विचारमा क्षणिकी निबन्ध विधाकै अकाट्य सदस्य हो तापनि यसमा केही शैलीगत र संरचनागत पृथक् विशेषता प्राप्त हुन्छन्। कुनै विशिष्ट घटनाले स्रष्टाका मनमा पारेको गहिरो प्रभावका कारण उत्पन्न शक्तशाली अनुभूति एवं चेतन तङ्खवलाई पृथक्पृथक् वा संश्लेषित रूपमा प्रस्तुत गर्ने क्रममा क्षणिकीको जन्म हुन्छ। क्षणविशेषको आन्तरिक आघात वा गहिरो प्रभाव यसको प्रस्थान बिन्दु हो भने त्यसले उत्पन्न गरेको संवेदना, अनुभव र चेतनक्रमको विस्तार क्षणिकीको आयाम हो। क्षणविशेषका विकीर्ण चिन्तनलाई समाउने कार्य चेतनप्रवाह शैलीले पनि गर्छ तर विशिष्ट घटनाले उत्पन्न गरेका आन्तरिक प्रभाव त्यसको विस्तार, अनुभवको संयोजन र विचार निर्माणको प्रयत्न भने क्षणिकी लेखनमा सहजतापूर्वक हुन्छ। यसको कथ्य संरचना एवं शैलीगत विशेषतालाई स्थापित गर्न उनका क्षणिकीहरूको विश्लेषण आवश्यक हुन्छ। यस खण्डमा समाविष्ट मेरो ठेगाना के हो ? , डस्टिङ डट कम, मेरो रेडियो फुट्यो, होर्ता, भाषण गर्न जानु छ, जीवन ः एक मास्टरपिस रचना र अनि हामीले भोज खायौं क्षणिकीहरू हुन् र क्षणिकी सिद्धान्तको व्यापक विमर्शपश्चात् स्थापित मान्यताका आधारमा मात्र तिनको पृथक् पहिचानको विश्लेषण सम्भव हुने देखिन्छ। अनुभूतिहरू नामक दोस्रो खण्डमा एउटा प्रेमपत्र, आइज न यार ः बात मारौं, भाग्यमानी रैछस् भुक्दै गरेस्, छ बाट छोडे, कलम चोर, मनभरि फुल्छ रहको तोरीबारी, म यस्तो गीत लेख्न सकूँ र अल्जाइमर्सले निलेको शताब्दी शीर्षकका आठ निबन्ध छन्। जीवन भोगाइका अनेकानेक घटनालाई इमान्दारीका साथ संयोजन गर्दै तिनलाई अनुभूतिमय, तरल एवं भावावेगमय रूपमा प्रस्तुत गर्ने जमर्को यी निबन्धमा भएको हुँदा यिनलाई अनुभूतिहरू शीर्षक खण्डमा क्रमबद्ध गरेको देखिन्छ। अर्थात् उल्लिखित निबन्ध अनुभूति प्रधान निजात्मक निबन्ध हुन्। तिनमा बाल्यकालीन, युवाकालीन र प्रौढ जीवनका विभिन्न सन्दर्भ जोडिएको हुँदा निजत्वको बहुआयामिकस्वरूप दृष्टिगोचर हुन्छ। एउटा प्रेमपत्रमा युवाकालीन प्रणयमूलक रंगीन अनुभूतिको कोलाज प्रणय दर्शनका साथ संश्लेषित भएको छ भने अल्जाइमर्सले निलेको शताब्दीमा वाद्र्धक्य एवं मृत्यु सन्दर्भित तीव्र मानवीय अनुभूति शक्तिशाली रूपमा प्रकट भएको पाइन्छ। विसंगतिमूलक अनुभूति, विद्रोह र अस्तित्व खोजका दृष्टिले समेत पछिल्लो निबन्ध शक्तिशाली छ। पिताको मृत्युका कारण उत्पन्न आन्तरिक आघात, त्यसका प्रकम्पन, छटपटी र विद्रोहका स्वरहरूको संश्लेषणले यस निबन्धलाई शक्तिशाली तुल्याएको छ। आइज न यार, बात मारौं शीर्षक निबन्धले बाल्यकालीन जीवनका रमणीय क्षणहरूको स्मरणका साथै तात्कालिक अनुभूतिहरूको रसास्वादन गराई प्रचुर मनोरञ्जनसमेत प्रदान गर्छ। आत्मकमजोरीहरूको उत्खनन र त्यसबाट मुक्त हुन मानिसले गरेका प्रयत्नलाई हास्यव्यंग्यात्मक रूपमा प्रस्तुति गरिएको हुँदा छ बाट छोडें निबन्ध आकर्षक बनेको छ। अन्तर्दृष्टिहरू शीर्षक खण्डमा समाविष्ट चम्चा पुराण, अस्पतालभित्रको सानो मन्दिर, ढाका टोपीको अमेरिका भ्रमण, एक थान टेलिभिजन बिक्रीमा छ, हरहर महादेव, पात्रो बाजे, हल्ला सुन्दै छु सरकार फेरिँदै छ रे र नाता चुँडिएको पुस्ता शीर्षक निबन्धमा जीवन जगत्को सूक्ष्म अवलोकन, विविध अनुभवको संयोजन, व्यावहारिक चिन्तनको स्थापनाका साथै ध्वन्यात्मक रूपमा सामाजिक, सांस्कृतिक दिग्दर्शनसमेत गरिएको छ। यस खण्डका निबन्धहरू अनुभूतिमूलकभन्दा ज्यादा चिन्तनमूलक निबन्धहरूको खण्ड बनेकाले वैचारिक धरातलको विश्लेषणका निम्ति महŒवपूर्ण आधार सामग्री बन्न पुगेका छन्। यी निबन्ध अनुभूतिशून्य नै छन् त ? त्योचाहिँ पटक्कै होइन। उनका सबै निबन्धमा निजत्वको प्रतिपादन भएको हुँदा अनुभूति र चिन्तन कतै पृथक् तथा कतै संश्लेषित रूपमा प्रस्तुत भएका छन्। तर तेस्रो खण्डका निबन्धहरूमा अनुभूतिको तुलनामा चिन्तनको आधिक्य रहेको हुँदा निबन्धको वैचारिक धरातलको विश्लेषणका निम्ति यी रचना महत्वपूर्ण छन्। विचारप्रधान निबन्धका रूपमा रहेको क्षणिकी विमर्शमा समेत निजत्वको विशेषता प्राप्त हुन्छ। देशको सामाजिक, आर्थिक राजनीतिक आदि क्षेत्रमा व्याप्त चाकडी, चाप्लुसी प्रवृत्तिप्रतिको शिष्ट र मर्यादित व्यंग्य चम्चा पुराणमा प्राप्त हुन्छ भने हरहर महादेवमा हास्य र व्यंग्य झन्डै समानान्तर रूपमा प्रस्तुत भएको पाइन्छ। अस्पतालभित्रको सानो मन्दिर निबन्ध भौतिकवादी र आध्यात्मिक चेतनाको चरम द्वन्द्व प्रतिपादनका साथै मानवीय पीडा उत्खनन गर्न समर्थ छ भने हल्ला सुन्दै छु सरकार फेरिँदै छ रेमा राजनीतिक चरम स्वार्थ, गैरजिम्मेवारीपन र त्यसले उत्पन्न गरेका निराशालाई मूर्तरूप दिइएको छ। जीवनप्रति सचेत हुँदाहुँदै पनि सम्भ्रममा बाँचेका सहिद पिताहरूको कारुणिक कथा बोकेको निबन्ध हो, पात्रो बाजे। खिया लाग्दै र खिइँदै गएको पुरानो पुस्ताको आशा एवं अपेक्षाको प्रतिपादनका दृष्टिले यो निबन्ध औधी मार्मिक र हृदयस्पर्शी छ। यसरी उनको तेस्रो खण्डका निबन्ध समसामयिक चेतनालाई मूर्त तुल्याउन प्रवृत्त देखिन्छन्। धोबीघाट मेलोडीको निबन्धको चर्चाका क्रममा त्यसमाथि लेखिएका भूमिकाको उल्लेख नगर्ने हो भने त्यो अपूर्ण नै हुन्छ। प्राडा दयाराम श्रेष्ठको  सातसात फन्को बस् ! शीर्षकको भूमिका समग्र कृतिका अन्तरंगबहिरंग पक्षको विश्लेषणपश्चात् यस्तो निष्कर्षमा पुगेको देखिन्छ शर्माका निबन्धमा कविताको रिदम, कथात्मक म्युजिकल नोट, चिमोट्नुको मीठो ताल, जीवनदर्शनको सुर, पाठकमैत्री सिम्फोनी, प्रतिक्रियात्मक साउन्ड पज तथा केही नितान्त निजी गीतको नाद सौन्दर्य पाइन्छ। शब्दशिविर पछिको यो धोबीघाट मेलोडी कम तेजिलो, वेगिलो र जोसिलो छैन। उनको गद्यशैलीले मलाई पागलै बनायो। उनको यो भूमिका निसमालोचना लेख्न चाहनेका लागि राम्रो नमुना बन्न सक्ने देखिन्छ। सीके श्रेष्ठद्वारा लिखित जोगीको कमण्डलुजस्तै शीर्षकको भूमिकामा शर्माका निबन्धगत प्रवृत्ति विषयमा यस्तो निष्कर्ष प्रस्तुत भएको छ शर्माका निबन्धमा निजात्मकता, समसामयिक व्यंग्य चेतना, गद्यशैलीगत विविधता, काव्यात्मकता, दार्शनिक चेतनाको स्पर्श, अनुभूतिको तीव्रता, भावको सघनता, वैचारिक स्पष्टता तथा शिल्पगत नवीनता छ। यो नै उनको गुणात्मक लेखकीय कौशल हो। नमस्तुभ्यम शीर्षकको भूमिका निबन्धकारको छ र यसमा उनले निबन्ध सिर्जनाको पृष्ठभूमि र निबन्ध विधासम्बन्धी मान्यता स्पष्ट गरेका छन्, जुन उनका शोधार्थीका लागि निकै उपयोगी सामग्री बन्न सक्ने देखिन्छ। दिरेकलाल श्रेष्ठद्वारा लिखित धोबीघाट मेलोडी : गणित साहित्य शीर्षकको प्रकाशकीयमा आफ्ना गुरुसँगको अन्तरंग सन्दर्भ प्रस्तुत भएको छ। कलाकार रवीन्द्र मानन्धरद्वारा सिर्जित कृतिको मुखपृष्ठमा रहेको चित्र निबन्धको मूल भावभूमि प्रकट गर्न समर्थ छ। कामना पब्लिकेसनद्वारा प्रकाशित २०२ पृष्ठको यस कृतिको मूल्य पाँच सय रुपैयाँ छ। समग्रमा, कथ्यवस्तुको आन्तरिक अन्वय तथा भाषिक प्रवाहको निर्वाहका दृष्टिले उनका निबन्ध समृद्ध छन्। गद्यलेखनका सामान्य एवं साहित्यिक आयामभित्र उनको गद्यशिल्पको विशिष्ट स्वरूप दृष्टिगोचर हुन्छ। निबन्धलाई जोगीको कमण्डलु ठान्ने शर्माका निबन्धमा समाजका विविध पक्ष कथ्यवस्तुका रूपमा प्रस्तुत भएका छन् भने सम्बद्ध कथ्यवस्तुसँगको भोगाइ, अनुभव, अनुभूति र चिन्तन आदिको अन्वयका कारण पाठकसँगको तादात्म्य स्थापित भएको देखिन्छ।"
विपक्षी दलको मागलाई बेवास्ता गरे सडक र सदनबाट आन्दोलन गर्ने प्रचण्डको चेतावनी,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले विपक्षी दलले उठाएका मागलाई सरकारले गम्भीरतापूर्वक नलिए आन्दोलन गर्ने चेतावनी दिएका छन्। माओवादी केन्द्र बागमती, उपत्यका विशेष र सम्पर्क समन्वय प्रदेश समितिले शनिबार काठमाडौंमा आयोजना गरेको खबरदारी सभालाई सम्बोधन गर्दै उनले आफ्नो पार्टीले उठाएका आवाजलाई गम्भीरतापूर्वक लिन आग्रह गर्दै त्यसलाई बेवास्ता गरे सदन र सडकबाट आन्दोलन गर्ने चेतावनी दिएका हुन्। वर्तमान सरकार सुशासनका विरुद्ध बनेको, आफ्नै पार्टीलाई समेत ढाँटेर बनेको उल्लेख गर्दै अध्यक्ष प्रचण्डले आज सय दिन पुग्दा नपुग्दै आफूहरूले गरेको आशंका सरकार आफैंले पुष्टि गरेको बताए। आफूहरूले खबरदारीसभा राख्ने वित्तिकै सत्तारुढ दललाई एक ठाउँमा ल्याएर सडकबाट सरकारको विकल्प खोज्न थालिएको भन्दै होहल्ला गरिएको उनले बताए। उनले माओवादीलाई सरकारको चिन्ता नभएको उल्लेख गर्दै बरु आफूहरूले दलाल र पूँजीवादी दलहरूसँग सहकार्य गरेर गल्ती गरेको महसुस गरेको बताए। भ्रष्ट र जाली नेताहरूसँग लागेर माओवादीप्रति पनि आशंका उब्जेका बेला सरकार ढालेर आफूहरूलाई सच्चिन मौका दिएको उनले बताए। त्यस्तै प्रचण्डले आफ्नो नेतृत्वको सरकारले गरेको सुशासनका अभियानलाई सरकारले अवरुद्ध गरेको उल्लेख गर्दै आफूलाई सच्याउन आग्रह गरे। यो देश कांग्रेस एमालेको विर्ता नभएको उल्लेख गर्दै उनले संख्याको प्राविधिक बदलमा जस्तोसुकै अपराध गरे पनि हुन्छ भन्ने नसोच्न समेत चेतावनी दिए। उनले संसदीय समितिले कांग्रेस र एमालेका नेताहरूलाई पनि दोषी ठहर गरेकोमा उनीहरूलाई अनुसन्धानको दायरामा नल्याएर प्रतिपक्षमा रहेका रवि लामिछानेलाई मात्रै पक्राउ गर्नु राजनीतिक विभेद र पूर्वाग्रहको उपज भएको बताए। प्रचण्डले अब कसैसँग गठबन्धन नगरेर एक्लै चुनाव लडेर विगतमा गरिएको गल्ती सच्याउने स्पष्ट पारे। उनले अब उत्पादन वृद्धि गर्दै देशभित्रै लाखौं युवाहरूलाई आत्मनिर्भर बनाउने र भ्रष्टाचारविरुद्धको अभियानमा एकताबद्ध गरेर लैजाने बताए। आफ्नो पार्टीले नेतृत्व गरेको सरकारले नेपालमै सुशासनको सबालमा ऐतिहासिक रेडर्क बनाएको उल्लेख गर्दै यसलाई कसैले मेटाउन नसक्ने समेत उनले बताए। प्रचण्डले जनताको हक अधिकारका लागि निरन्तर लड्ने प्रतिबद्धता व्यक्त गरे।"
"हामीले केही भनेकै छैनौं, सरकार ढल्छ भनेर आतंक छ : प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले सरकार ढल्ने आतंक मच्चिनुमा आफूहरूको कुनै भूमिका नरहेको प्रष्ट पारेका छन्। शनिबार पार्टीद्वारा आयोजित खबरदारी सभामा बोल्दै अध्यक्ष दाहालले सत्तापक्षधरहरूले नै सरकार ढल्ने आतंक मच्चाएको बताए। 'हामीले सरकार ढल्छ भनेकै छैनौं। तर उनीहरूमा आतंक मच्चिएको छ। सत्तापक्षधरहरूले नै सरकार ढल्ने आतंक मच्चाइरहेका छन्,' उनले भने। उनले सरकारले बाढी पहिरोको क्रममा चरम लापरबाही गरेको उल्लेख गर्दै उद्धारमा जस्तै राहत र पुनःस्थापनामा लापरबाही नगरोस् भनेर खबदारी गरे। आफूहरूले खबरदारी सभा राख्ने वित्तिकै सत्तारुढ दललाई एक ठाउँमा ल्याएर सडकबाट सरकारको विकल्प खोज्न थालिएको भन्दै होहल्ला गरिएको उनले बताए। 'हामीले सरकार ढाल्न खबरदारी सभा गरेका होइनौं। बरु सरकार ढल्छ भनेर थप बेथिति र भ्रष्टाचारमा नजानुहोला भनेर खबरदारी गर्न मात्रै यो सभा गरिएको हो,' उनले भने। माओवादीलाई सरकारको चिन्ता नभएको उल्लेख गर्दै उनले बरु आफूहरूले दलाल र पूँजीवादी दलहरूसँग सहकार्य गरेर गल्ती गरेको महसुस गरेको बताए। भ्रष्ट र जाली नेताहरूसँग लागेर माओवादी पनि केके हो भन्ने जनतालाई परेको उल्लेख गर्दै अध्यक्ष दाहालले सरकार ढालेर आफूहरूलाई सच्चिन मौका दिएको बताए। अब आफूहरूलाई जनतामा फर्कने अवसर प्राप्त भएको उल्लेख गर्दै उनले जनताको पूर्ण मुक्ति नहुँदासम्म लडिरहने बताए।"
कोप२९ मा हिमालदेखि समुद्रसम्मको अवधारणालाई सशक्तरुपमा उठाइन्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले विश्व जलवायु सम्मेलन (कोप२९) हिमालदेखि समुद्रसम्मको अवधारणालाई स्पष्ट र सशक्तरुपमा उठाइने बताएका छन्। वन तथा वातावरण मन्त्रालयले आज आयोजना गरेको राष्ट्रिय जलवायु सम्मेलनको उद्घाटन सत्रलाई सम्बोधन गर्दै आगामी नोभेम्बर २०२४ मा अजरबैजानको बाकुमा हुने कोप२९ सशक्तरुपमा उठाउनुपर्ने बताएका हुन्। प्रधानमन्त्री ओलीले संयुक्त राष्ट्रसङ्घको ७९ औँ महासभाका मञ्चमा नेपालले राखेका जलवायु न्यायसम्बन्धी विषयलाई कोप सम्मेलनमा अझ प्रभावकारी रूपमा सशक्तरुपमा उठाउन तयारी भएको जानकारी दिए। प्रधानमन्त्री तथा मन्त्रिपरिषद्को कार्यालय, सिंहदरबारमा शुक्रबार भएको वातावरण संरक्षण तथा जलवायु परिवर्तन व्यवस्थापन राष्ट्रिय परिषद्को तेस्रो बैठकले जलवायु परिवर्तनमा नेपालको स्पष्ट अडान र दृष्टिकोणलाई कोप२९ मा राख्न गरी तयारी गर्ने निर्णय गरेको थियो । कोप२९ मा राष्ट्रपति रामचन्द्र पौडेलको नेतृत्वमा नेपाली प्रतिनिधिमण्डलले सहभागिता जनाउने कार्यक्रम रहेको छ । प्रधानमन्त्री ओलीले नेपालमा हिमालहरुले विश्व तापमानलाई सन्तुलित बनाउन योगदान गरिरहेको सन्दर्भमा विश्वमा भएको कार्बन उत्सर्जनका कारणबाट हिमालहरु जोगाउनु र नेपालले कार्बन उत्सर्जन गर्ने मुलुकबाट उचित क्षतिपूर्ति पाउनु विश्वको हितमा हुने बताए।"
जीवनपथ,"परमात्मासँग आत्माको मिलन जस्तो सुखद उपलब्धि अर्को के होला ? मानिसहरू बित्थामा मृत्युसँग भयभीत हुन्छन्। जे प्राप्त छ, त्यो पर्याप्त छ। जे भोगेको छु, अद्वितीय छ। जीवनयात्राका सिलसिलामा सामना गर्नु परेका कतिपय घटना सुनाउन लायक र केही आफैंमा सीमित राख्ने खालका हुँदा रहेछन्। कतिपय सहन गर्न कठिन भएका मानसिक घाउहरू समयरूपी मलमको उपचारबाट आफैं निस्तेज हुँदै जाँदा रहेछन्। हर्ष पनि, शोक पनि, ईष्र्या पनि र द्वेष पनि अस्थायी नै हुँदा रहेछन्। जीवनमा गुमाएको अवसरभन्दा प्राप्तिको वजन धेरै छ। यात्राका विभिन्न बिसौनीमा पाएको अपहेलनाभन्दा प्रेमको पल्ला भारी छ। यात्राका सिलसिलामा कोही समान विचार राख्नेहरू भेट्टिए भने कोही भिन्न विचारका। मुण्डे मुण्डे मतिर्भिन्ना भन्ने आर्ष वचनलाई मनन् गर्न सकियो भने सबै किसिमका अभिमत सहज लाग्दा रहेछन्। अनुभव गर्दै जाँदा वयोवृद्धको हकमा पनि आफ्नै किसिमको आनन्दभूमि फेला पर्दो रहेछ। यता पनि ठट्टा, मस्करी र मोजमज्जाका विषय रहेछन्। जसरी बालबालिकाको मनोरञ्जनको क्षेत्र उनीहरू सुहाउँदो र युनिक हुन्छ, त्यसैगरी पाकाहरूको मनोरञ्जक भावभूमि पनि विशिष्ट हुँदो रहेछ। व्यक्तिको सोचअनुसार प्रेमको परिभाषा भिन्न हुन्छ। ईश्वर उपासनाको विधि भिन्न हुन्छ। जीवनलाई हेर्ने दृष्टिकोण भिन्न हुन्छ। अध्ययन, मनन् र चिन्तनको प्रविधि र परिधि भिन्न हुन्छ। जीवनपथका पाइलाहरूको चाल भिन्न हुन्छ। जीवनका कठोर र मृदुल दुवै सच्चाइलाई मनन् गर्ने ढंग भिन्न हुन्छ। आफ्नो अस्तित्वको औचित्य जान्ने र आत्मपहिचान गर्ने शैली भिन्न हुन्छ। समाजलाई हेर्ने, बुझ्ने र अनुभव गर्ने रीति पनि भिन्न हुन्छ। परन्तु यात्राका विवशता, विवर्णता र भारी बिसाउने बिसौनी भने सबैका करिबकरिब उस्तै हुँदा रहेछन्। जीवनपथको प्रारम्भिक पाइला चाल्दै गरेका युवा पत्रकारले पाका नागरिकलाई सोधेछन्, तपाईंंको विचारमा जीवन के हो ? पाका नागरिकले उत्तर दिए , यात्रा रहेछ जीवन। पत्रकारले फेरि सोधे, कस्तो यात्रा ? जीवनपथका अनेकौं बिसौनीमा तितामिठा अनुभव सँगालेका जानिफकार नागरिकले जवाफ दिए, बालापनबाट किशोर वयतर्फ पदार्पण गर्दै जाँदा जीवनप्रतिको जिज्ञासा बढ्दै गयो। युवावस्थामा पुगेपछि समान उमेरका साथीहरूको विवाहमा जन्त जाँदा शरीरमा रोमाञ्च पैदा भएको थियो। लाग्थ्यो, अब मेरो पालो पनि छिट्टै आए हुन्थ्यो। अन्ततः मेरो पनि पालो आयो। पिताले निर्माण गरेको घरको माया त लाग्थ्यो, किन्तु त्यसले मेरो महत्त्वाकांक्षा पूरा गर्न सकेन। मैले म सुहाउँदो नयाँ घर निर्माण गरें। समयक्रममा छोराछोरी जन्मे। उनीहरूलाई बढाउँदै, पढाउँदै र सम्हाल्दै गर्दा आफैंलाई सम्हाल्ने र सम्भार गर्ने समय घर्केर गएको पत्तै भएन। एक दिन अकस्मात अन्तस्करणमा चैतन्य जागे झैं भयो। मैले मेरो मलाई ऐनामा मिहिन तरिकाले नियालेर हेरें। कपाल आधा पाकेर तिलचामले भएछ। अनुहारमा थकान, परिपक्वता र अनुभवका धर्साहरू बसेछन्। जीवनपथमा खाएका अनेकौं ठक्कर र हन्डरले दुनियाँको रीतलाई चिन्ने क्षमता बढे झैं लाग्यो। अनि प्राप्त भएका प्रेम, सम्मान र सहयोगले सन्तोष मान्ने बहाना पाए झैं अनुभूति भयो। जीवनमा धेरैपटक जन्त गएँ। कहिले आफ्नै र कहिले अरूका लागि अस्पताल पनि धाएँ। अनि कुटुम्ब, छिमेकी र मित्रहरूको देहावसान हुँदा शोकाकुल हुँदै मलाम पनि जानु पर्यो। जीवनपथका नवीन यात्री पत्रकारले भने, कस्तो दुर्भाग्य है ! वरिष्ठ महानुभावले सहज भावमा भने, न यो दुर्भाग्य हो, न त सौभाग्य नै। यो त बस जीवनपथ हो। कुनै बिहानीमा शरीर फुर्तिलो महसुस हुँदा मनै चंगा हुन्छ। कुनै रातमा भने अतीतका दुःखद् पल र अनारोग्यले चिमोटेर सुत्न नदिने हुँदा आगामी बिहानभरि ज्यानै गरुंगो भएर दिग्दार लाग्छ। कतिले भन्छन्, दिग्दारी लिनै हुँदैन। जसरी चंगापन जीवनपथको एउटा अंग हो, त्यसैगरी दिग्दारी पनि। यो मत्र्यलोक सुखदुःखको संगम हो। दिग्दारीसँग लड्न थाल्ने हो भने त त्यसले छाड्दै छाड्दैन। स्वीकार गर्ने हो भने बरु केही समयपछि आफैं बिदा लिएर जान्छ। यहाँ केही पनि चिरन्तन र अविनाशी छैन। आजको दिग्दारी भोलिको उमंगको पूर्वसूचना हुन सक्छ। यिनै फूल र काँडामाझको यात्रा रहेछ जिन्दगी। एक दिन सबैले यो मरणशील जीवनको भारी बिसाउनै पर्छ। प्रत्येक मनुष्यले पूर्वसूचना बेगर यो जगत्लाई सदाका लागि त्यागेर चरम गन्तव्यको यात्रामा निस्कनै पर्छ। जीवन अस्तित्वले प्रदान गरेको अतुल्य उपहार हो। हामी प्राप्त उपहारलाई बदल्न सक्दैनौं। जीवनपथ केही आनन्द, केही अन्योल केही खटास र केही मिठासको मध्यबिन्दु हो। विकसित देशकी एकजना वयोवृद्ध महिलाले सामाजिक सञ्जालमा लेखेको विवरण पढेको थिएँ। म बिहान ज्यानले साथ नदिएका दिन यथार्थलाई स्वीकार गर्दै पल्टिरहन्छु। सकेको दिनमा सबेरै उठेर फूल र सब्जी रोप्छु। लामो जीवन पाएकोमा म आफैंलाई शौभाग्यशाली सम्झन्छु, रमाइलो लाग्छ। हरेक आइतबार नातिनातिना भेट्न आउँछन् र साँझ अबेर डिनर गरेर जान्छन्। यदाकदा छोरो आएर हालखबर सोध्छ। मेरा पतिले आफू बितेर जाने समयमा भनेका थिए, जे प्राप्त छ त्यसैलाई उपलब्धि मानेर बाँच्नू। यो संसारमा तिमीले जति पनि नपाएकाको संख्या ठूलो छ। जीवनपथ एउटा अविरल प्रतीक्षाको खेला र लीला रहेछ। बालकलाई ठूलो हुने प्रतीक्षा। किशोर किशोरीलाई पढाइ, प्रेम, विवाह र विलासिताको प्रतीक्षा। युवालाई जीवनलाई बेस र उत्तम बनाउने प्रतीक्षा। सन्तानवती भएपछि तिनैलाई लेखाउने, पढाउने र अरूभन्दा उम्दा बनाउने प्रतीक्षा। जीवनपथ भनेको कर्मबन्धनको भागदौड त रहेछ। त्यसैले लाग्दछ, सबैभन्दा फलदायी प्रतीक्षा त बरु वृद्धवृद्धाले पो गरिरहेका हुँदा रहेछन्। अविनाशी ब्रह्ममा लीन भएर एकाकार हुने प्रतीक्षाभन्दा उत्तम के होला ? परमात्मासँग आत्माको मिलन जस्तो सुखद उपलब्धि अर्को के होला ? मानिसहरू बित्थामा मृत्युसँग भयभीत हुन्छन्। जीवन एक अविच्छिन्न उत्तराधिकारवाला यात्रा हो। एउटा पुरानो डुंगाले सधैं पुराना मान्छे मात्र बोक्दैन। उसले त दिनानुदिन नयाँ यात्री बोकिरहन्छ। एक दिन हजारौं यात्री बोकेको डुंगाको जीवन पनि समाप्त हुन्छ। केही दिनअघि बुद्ध एअरले एउटा पुरानो हवाईजहाजलाई ताजा जलले स्नान गराएर सधैंका लागि वि श्राममा पठायो। जीवनको अन्तिम दिनमा पनि उसले अनेकौं उडान भरेको थियो। कतिपय ऊभन्दा कान्छा विमान उमेर नपुग्दै पछारिए, परन्तु उसले आफ्नो परम आयुको आनन्द लियो। दीर्घजीवन वरदान हो। यात्राका सिलसिलामा ठक्कर लाग्नु, दाग लाग्नु, भाग पाउनु र भाग खोसिनु त जीवनपथका स्वाभाविक घटना मात्र हुन्। आफूले परिश्रम गरेर उब्जाएको कुरा खान पाइएला या नपाइएला, चिन्ताको विषय होइन। आज म जुन फूलबारीमा काम गर्दैछु, त्यसलाई कुनै दिन अरू कसैले सजाएको थियो। मैले मेरो भनेर अभिमान गर्ने गरेको यो उपवनमा आज म छु, भोलि अर्कै हुनेछ। म जुन वृक्षमा फलेको आँप खाइरहेको छु, त्यसलाई रोप्ने मान्छे आज जीवित छैन। आज म जुन वायुयानमा चढेर देशदेशावरमा घुम्छु, त्यस विमानको पूर्वजलाई आविष्कार गर्ने राइटबन्धु आज यो दुनियाँमा छैनन्। आज म जुन बत्ती बाल्छु, त्यसको आविष्कार गर्ने एडिसन आज हामीमाझ छैनन्। आज म एउटा नेपाली हुनुको नाताले जुन महात्मा बुद्धमा गौरव गर्छु, उनी पनि उसै बखत यस जगत्लाई छाडेर गएका थिए। मेरो जीवन र मेरा तमाम सम्पदा र सामग्री नासोका रूपमा प्राप्त गरेका धरौट मात्र हुन्।"
ओडारदेखि एआईसम्म,"राजनीतिक परिवर्तन भए तापनि नीति, संस्कृति र प्रणालीगत रूपान्तरण नहुँदा आज मुलुक पछाडि परेको छ। अब प्रकाश विकल्पको नाम वैज्ञानिक खोज, अनुसन्धान, अन्वेषण र राजनीतिक क्षेत्रमा मात्रै सीमित रहेन। एकपछि अर्काे कृति प्रकाशन भएसँगै उनी एक कुशल लेखकका रूपमा परिचित छन्। देश किन बनेन ? र समृद्धिको रोडम्यापपछिको उनको तेस्रो कृति एन्टिथेसिसमार्फत ओडारदेखि आर्टिफिसियल इन्टेलिजेन्ससम्मको चिरफार गरेका छन्। अहिलेको मुद्दा नै एन्टिथेसिस भएकाले राज्यका नीतिनिर्माणमा बस्नेहरूले खुल्ला रूपमा नै मुद्दा, मर्म र मन्थनको कोणबाट बहस, छलफल र संवाद गर्नुपर्ने कुरा उनले उल्लेख गरेका छन्। उनले पुस्तकमार्फत समग्र ब्रह्माण्डदेखि पृथ्वीमा मानवजातिको विकासक्रम व्याख्या गरेका छन्। मान्छे सफल बन्न, देश समृद्ध बनाउन र पृथ्वीको मात्र होइन, ब्रह्माण्डकै रक्षाका लागि मान्छेको कर्तव्य र भूमिका कस्तो हुनुपर्छ भन्ने भाव, तथ्य र वैज्ञानिक तर्कद्वारा स्पष्ट खाका कोरेको देखिन्छ पुस्तकमा। यस्तै, हिजो, आज र भोलिको समाज, राजनीति, राज्य नीति, प्रणाली र समयको गतिलाई एन्टिथेसिसका कोणबाट हेर्ने जमर्काे पाइन्छ। पृष्ठ ११ मा अग्रगमन र पुनरुत्थानवाद दुवै शक्तिलाई गहिरो रूपमा चिरफार गरिएको छ। लेखकले परम्परावादी अवैज्ञानिक विचार, कार्य र प्रणालीमाथि निर्मम भएर प्रश्न गरेका छन्। आजको २१औं शताब्दीमा पनि अन्धविश्वास, रुढीवादी परम्परा र धर्म संस्कारमाथि विश्वास गरेर बस्नु हुँदैन भनेका छन्। त्यसको सट्टा वैज्ञानिक खोज अध्ययन, अनुसन्धानमा लाग्नुपर्ने बहस गरेको पाइन्छ। पुस्तक कुनै नेता, शासक, धर्मगुरु वा अनुयायी र कतिपय पाठकलाई क्षणिकका लागि अपाच्य लाग्न सक्ला तर दीर्घकालीन हितलाई मध्यनजर गर्दै समग्र तथ्य र तथ्यांकमा आधारित भएर लेखिएको छ। ओडारमा बस्ने मान्छेलाई यहाँसम्म ल्याउन योगदान गरेकाहरूलाई महान् मान्छे होइन, धार्मिक विश्वासका विरुद्ध खडा हुने अपराधी, समाज भडुवा, हत्यारो, जंगली आदि भन्दै चर्को स्वरमा गाली गरियो। फरक यत्ति मात्र हो, हिजो बाबुबाजेलाई गाली गरिन्थ्यो भने आज छोरानातिलाई। ब्रह्माण्डसम्बन्धी वैज्ञानिक अवधारणा अगाडि सार्ने निकोलस कोपर्निकस र ग्यालिलियो एवं विकासवादी सिद्धान्तका प्रणेता चाल्र्स डार्बिनलाई तत्कालीन पादरी र चर्चका अनुयायीले गाली गर्नुमा के नै भिन्नता छ र ? आजसम्म जति पनि मान्छेले नोबेल पुरस्कार पाएका छन्, ती सबैले नयाँ अवधारणा विकास गरेकाले नै पाएका हुन्। अझै पनि हामीकहाँ भने भिजन पटक्कै नहुने अनि देशलाई पछाडि फर्काउने टेस्टेड मुद्दा बोकेर राजनीति गरिरहेछन्। त्यसकारण सुशासन, विकास र धर्म संस्कृतिको आवरणमा प्रकट हुने रुढिवादी पश्चगामी राजनीतिसँग आजको मानव सचेत हुनुपर्छ। अब देशलाई पछाडि फर्काउने होइन, अगाडि बढाउने मुद्दामा सशक्त प्रतिस्पर्धा हुनुपर्ने कुरा पुस्तकमा छ। लेखकमा परिवर्तनप्रतिको व्यग्रता बढी नै देखिन्छ। उनले मानव जातिलाई समयसापेक्ष परिवर्तन हुन आग्रह गरेका छन्। जीवन सफल बनाउन सबैभन्दा पहिला त मान्छेको चेतना र दृष्टिकोण एन्टिथेसिसमा आधारित हुनुपर्ने कुरा प्रस्ट पारेका छन्। पुस्तकमा यदि मानिसको जीवन सोचेजस्तो छैन भने बाटो बदल्नु पर्छ। त्यसका लागि महिना होइन, अहिल्यै बदल्नुपर्छ भनिएको छ। अर्थात् आफूलाई बदल्ने र सफल बनाउने हो भने आजबाटै समयलाई सबैभन्दा सानो इकाई सेकेन्डमा बदल्नुपर्छ। तबमात्र परिवर्तनकारी मान्छेमा निराश र बेचैन हुँदैन भन्ने अब्बल दृष्टान्त किताबमा छ। नेपालले धेरै राजनीतिक क्रान्तिमा आफ्नो ऊर्जामय समय खर्च गरिसकेको छ। राजनीतिक व्यवस्था पटकपटक परिवर्तन भए पनि नेतृत्व आजसम्म परिवर्तन हुन नसक्नु दुःखद् हो। बारम्बारको खराब परिणामले नागरिक निराश र बेचैन भएका छन्। त्यसैले लेखकले कविताको माध्यमबाट पनि चोटिलो प्रहार गरेका छन् : बिउँझ ए, निदाएका मान्छे ! राजनीतिका नाममा देशलाई बन्धक बनाइसके समृद्धि दिन्छु भन्दै विकृतिमा डुबाइसके सुशासनको भाषण गर्दै चरम भ्रष्टाचार गरिसके आफन्त र नातागोतालाई सांसद र मन्त्री बनाइसके सत्ताका लागि राष्ट्रघाती सन्धिसम्झौता गरिसके गुण्डा, कालोबजारी र चेलीबेटी बेच्नेलाई जोगाइसके (पृ २८४)। अर्थात्, राजनीतिक परिवर्तन भए तापनि नीति, संस्कृति र प्रणालीगत रूपान्तरण नहुँदा आज मुलुक पछाडि परेको छ। वर्तमान आधुनिक शिक्षाबाट दीक्षित मान्छे चलाएको राज्यमा त विकृति, विसंगति, चरम भ्रष्टाचारलाई प्रारम्भिक स्रोतमै हस्तक्षेप गर्ने आँट गर्दैनन्। नेपालजस्तो गरिब देशको मुख्य विडम्बना त के भने चेतनाका हिसाबले आज पनि प्रायः नागरिक धार्मिक चेतनाबाट माथि उठ्न तयार नै छैन। शिक्षित मान्छेले गर्ने केवल रचनात्मक जमर्को गरेको पाइँदैन। विश्वचर्चित दार्शनिक हुन् वा वैज्ञानिक, राजनीतिज्ञ हुन् वा अभियन्ता, लेखक हुन् वा व्यवसायी सबैले गरेका र गर्ने भनेको जमर्को नै हो भनी पुस्तकमा छ। तर, हामीकहाँ त्यसो हुन सकेको छैन। आजको विज्ञान प्रविधियुक्त ज्ञान प्राप्त शिक्षित मान्छे स्वभावैले यो प्रश्न उठाउन सक्नुपर्छ। आफ्नो समाज वा देशभित्रका समस्याका बारेमा मात्र होइन, आजको मानव चेतनाले पृथ्वीको जुनसुकै कुनाको समस्याका विरुद्ध आफूलाई खडा गर्नुपर्छ। कहाँ, किन, कसरी, कहिले, कसले आदि इत्यादि प्रश्न गरेर नै मान्छेले उत्कृष्ट जीवन प्राप्त गर्न सक्छ। ज्ञान, चेतना, विचार, प्रयोग आदिमा विपरीत दृष्टिकोण पेस गर्ने सिद्धान्त नै एन्टिथेसिस हो। प्रश्न नै एन्टिथेसिसको मेरुदण्ड हो लेखकले भनेका छन्। एन्टिथेसिसको मुख्य आशय नै यही हो कि मान्छे भएर जन्मनुको अर्थ प्रमाणित गर्न खोज्नुपर्छ। त्यसका लागि फरक चिन्तन शैली, सोच्न, विचार र स्पष्ट दृष्टिकोण हुनुपर्छ। विशेषगरी लेखहरूले भ्रष्टाचार, विकृति, बेथिति र विसंगतिको चिरफार गर्दैै प्रगतिशील विचारधारा व्यक्त गरेको पाइन्छ। उनको विशेषता भनेको नै विषयवस्तुको सबल पक्ष र दुर्बल पक्षलाई सकेसम्म मसिनो ढंगले चयन गर्नु हो। यो पुस्तकले दुनियाँका अधिकांश मान्छे जहाँ अन्धविश्वास, रुढीबादी सोच र चिन्तनमा फसेका छन्, त्यहाँबाट बाहिर निकाल्न ठूलो योगदान पुयाउने छ। नेपालको खम्बा, भविष्यका देश हाँक्ने जमातलाई तिमी मान्छे हौ भनेर चिनाउन अनेक प्रयास गरेको छ। सँगसँगै सफल मान्छे बन्ने उपाय, सल्लाह, सुझाव पनि अगाडि सारेर पुस्तकले राम्रो मार्गनिर्देशन पनि गरेको छ। अनि नेपालको राजनीतिक, आर्थिक, सामाजिक, सांस्कृतिक र धार्मिक विषयवस्तुको गहिरो चिरफार गरिएको छ। पुस्तक युवादेखि वृद्धसम्म, नेतादेखि कर्मचारीसम्म, बौद्धिक वर्ग, प्राज्ञिक वर्ग, अभिभावक र विद्यार्थी वर्ग सबैका लागि उत्तिकै संग्रहणीय छ। पुस्तकमा उठान गरिएका विषयवस्तु विश्वविद्यालयका थेसिसका ठेलीहरूमा उठाउन सकेमा झनै राम्रो हुनेछ। अझ यो पुस्तकलाई विशेषगरी विद्यालय तहको शिक्षामा समावेश गर्न सकेमा बालबालिकालाई राम्रो ज्ञान हासिल हुन सक्छ। विषयवस्तुका कोणबाट हेर्दा पुस्तकले दीर्घकालीन मुद्दाका कुराहरू उठान गरेको पाइन्छ। पुस्तक पठनीय र संग्रहणीय छ।"
काठमाडौंमा माओवादी केन्द्रको प्रदर्शन,"काठमाडौं : सरकारको हनिमुन पिरियड पूरा भए लगत्तै सरकारविरुद्ध माओवादी केन्द्रले काठमाडौंमा प्रदर्शन गरेको छ। नेकपा माओवादी केन्द्रले आज काठमाडौंमा आयोजना गरेको खबरदारी सभाअघि सुन्धाराबाट सुरु भएको जुलुस रत्नपार्क, बागबजार हुँदै प्रदर्शनीमार्गसम्म पुगेको हो। जुलुसमा माओवादी केन्द्रका पदाधिकारीसमेत सहभागी छन्। सभालाई अध्यक्ष पुष्पकमल दाहाल प्रचण्डलगायतका नेताहरुले सम्बोधन गर्ने कार्यक्रम छ । माओवादी केन्द्रले १० बुँदे एजेण्डासहित आज प्रदर्शन र खबरदारी सभा गर्न लागेको जनाएको छ। तीन महिनायता माओवादी अध्यक्ष प्रचण्ड सरकारविरुद्ध सुरुदेखि नै मोर्चाबन्दी गर्दै शक्ति आर्जन गर्ने ध्याउन्नमा छन्। सतहमा आएका ठूला भ्रष्टाचार काण्डका दोषीहरुलाई कारबाहीको दायरामा ल्याउन, शिक्षा, स्वास्थ्य, रोजगारी र सामाजिक न्यायका मुद्दाप्रति सरकारको गम्भीर ध्यानाकर्षण गराउन तथा संविधान र लोकतन्त्रको रक्षा गर्न, मुलुकलाई दुई दलीय तानाशाहीमा लैजाने र अन्य राजनीतिक दलहरुलाई विभाजन गर्ने उद्देश्यसहित राजनीतिक दलसम्बन्धी अध्यादेश जारी गर्ने षड्यन्त्रलाई असफल पार्न खबरदारी सभा गर्नुपरेको माओवादी केन्द्रले जनाएको छ । त्यस्तै बढ्दो बजारभाउ र कालोबजारी नियन्त्रणका लागि दबाब दिन, सहकारी, मिटरब्याज र लघुवित्तपीडितहरुका समस्या समाधानका लागि आवाज बुलन्दसहित नाराबाजी गर्दै प्रदर्शन गरेको हो।"
मधेसमा खानेपानी संकट समाधानका लागि ४२ अर्बको प्रोजेक्ट अगाडि बढाएको छु : मन्त्री यादव,"वीरगन्ज : संघीय सरकारका खानेपानी मन्त्री प्रदीप यादवले तराईमधेसमा दुई वर्ष यतादेखि विद्यमान खानेपानीको समस्या अल्पकालीन र दीर्घकालीन रूपमा समाधानका लागि काम गरिरहेको बताएका छन्। वीरगन्जमा आयोजित एक कार्यक्रममा मन्त्री यादवले वर्षौं पहिले बनेर सञ्चालनमै नआई अलपत्र अवस्थामा रहेका मधेस प्रदेशका २ सय ८० वटा ओभर हेड ट्यांक सञ्चालनमा ल्याउनका लागि काम थालिसकेको बताए। ती ओभर हेड ट्यांक सञ्चालनमा ल्याउनका लागि मन्त्रिस्तरीय निर्णय गरेर आवश्यक बजेटको स्टिमेट तयार पारिसकेको उनले बताए। विज्ञहरूले ३ अर्ब रुपैयाँको स्टिमेट बनाएको भन्दै उनले अर्थमन्त्री विष्णु पौडेल अमेरिकाबाट फर्किए लगत्तै आगामी प्रक्रिया सुरु गरिहाल्ने मन्त्री यादवले बताए। सिँचाइका लागि निर्माणाधीन सुनकोशी मरिन डाइभर्सनबाटै मधेस प्रदेशका ६ जिल्ला (पर्सादेखि धनुषासम्म)मा खानेपानी आपूर्तिका लागि महत्वकांक्षी आयोजनाको काम सुरु भइसकेको जानकारी उनले गराए। मधेसमा खानेपानीको समस्या दीर्घकालीन रूपमा समाधानका लागि ४२ अर्ब रुपैयाँको उक्त आयोजना(प्रोजेक्ट) निर्माण गरेर मधेसका ६ जिल्लामा खानेपानी वितरण गर्ने योजना रहेको उनले बताए। उनले भने, करिब ४२ अर्ब रुपैयाँको त्यो प्रोजेक्ट हो। प्रोजेक्टको प्रक्रिया अगाडि बढाइसकेको छु। निकट भविष्यमै त्यसको टेण्डर पनि हुँदैछ। यसमा स्थानीय सरकार, प्रदेश सरकार र संघ सरकारका साथै विदेशी दाताको सहयोग लिएर काम हुन्छ। उक्त प्रोजेक्ट निर्माण भएपछि मधेसमा कहिल्यै पनि खानेपानीको समस्या नहुने दाबी उनले गरे। मन्त्री यादवले हेटौंडास्थित राप्ती नदीको पानी वीरगन्जसम्म ल्याएर भारतको बिहारसम्म लगेर नेपालको पानी बिक्री गर्ने योजनापनि औपचारिक रूपमा अगाडि बढाइसकेको बताए। पर्सा क्षेत्र नम्बर १ का प्रतिनिधि सभा सदस्यसमेत रहेका मन्त्री यादवले संघीय सरकारको मन्त्री रूपमा आफूले गृह जिल्ला पर्सावासीको शीर ठाडो पार्ने गरी काम गरिरहेको जिकिर गरे। उनले भने,किनकी मैले काम गरेर देखाएको छु। मेरो काम बोलेको छ।"
सहकारी ठगीमा दाेषी देखिए रवि लामिछाने सजायकाे भागिदार बन्नुपर्छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले सहकारी ठगी प्रकरणमा दोषी देखिएका कांग्रेस एमालेका नेताहरुलाई अनुसन्धानमा नल्याएकोमा विरोध गरेका छन्। माओवादी केन्द्र बागमती, उपत्यका विशेष र सम्पर्क समन्वय प्रदेश समितिले काठमाडौंमा आयोजना गरेको खबरदारी सभालाई सम्बोधन उनले संसदीय समितिले कांग्रेस र एमालेका नेताहरुलाई पनि दोषी ठहर गरेकोमा उनीहरुलाई अनुसन्धानको दायरामा नल्याएर प्रतिपक्षमा रहेका रवि लामिछानेलाई मात्रै पक्राउ गर्नु राजनीतिक विभेद र पूर्वाग्रहको उपज भएको बताए। आफू प्रधानमन्त्री हुँदा गल्ती गर्नेको सूचीमा प्रचण्ड भेटिए पनि पक्राउ गर भनेर राज्यसंयन्त्रलाई निर्देशन दिएको उल्लेख गर्दै अध्यक्ष प्रचण्डले भने हाम्रो स्पष्ट कुरा के हो भने दोषी कोही पनि नछुटोस, निर्दोष कोही पनि नपरोस्। कतिपयले आजको खबरदारी सभालाई रवि लामिछानेलाई बचाउने सभाको रुपमा गलत ब्याख्या गरेको उल्लेख गर्दै उनले दोषी सबै सजायको भागिदार हुनुपर्ने तर सरकारले सत्तापक्षीय नेतालाई बचाउने र प्रतिपक्षीलाई कारबाही गर्ने प्रवृत्तिको विरोध गरेको बताए। उनले पछिल्लो समय सरकारले सार्वजनिक संस्थान निजी क्षेत्रलाई दिने तयारी थालेको खबर आएको उल्लेख गर्दै एउटा पनि उद्योग बिचौलियालाई बेच्ने काम गरियो भने त्यो नेपाली जनतालाई सैह्य नहुने बताए।"
आदिमवासी अभिषेक,"विभेदको अन्त्य र समानता चाहनेहरूले पुरातन सोच सुधार अभियानको नेतृत्व गर्न सक्नुपर्छ। जातीय विभेद विश्वभर फैलिइरहेको छ। नेपालको लिखित इतिहासभन्दा बाहिर भौगोलिक तथ्यप्रमाणका आधारमा रैथाने शिल्पी (कथित दलित) अनादिवासीमूलवासी समुदाय हुन् भन्नेमा दुईमत देखिँदैन। समुदायको विगतमा पृथक् वंशपरम्परा, राजकाज, भूमि, भाषा, साहित्य, भेषभूषा, रीतिरिवाज, नाइके वा मुखियापरम्परा आदि भएकैले राज्यका सबै क्षेत्र र निकायमा बहिष्करण गरिएको महसुस हुँदै आएको छ। सुदूरपश्चिम, कर्नालीभेरी क्षेत्र र तराईमा १२औं शताब्दी अगाडिसम्म अर्थात् खससाम्राज्य विस्तारपूर्व एकछत्र राजकाज र शासनसत्ता रहेको अनादिवासी समुदायमाथि आन्तरिक उपनिवेश लादेर कमजोर पारेको पाइन्छ। मानवताविरुद्धको जघन्य अपराध जातीय विभेद र छुवाछूत लादेर पशुकरण गरियो। यो विगतको तथ्यगत, वस्तुगत प्रमाणलाई अन्देखा गरिँदा यस्तो अवस्था आएको सरोकारवालाको बुझाइ छ। आदिमकालीन सामुदायिक तथ्य इतिहास : डा राजाराम सुवेदीका अनुसार कर्नाली प्रसव क्षेत्रअन्तर्गतको डोटी प्रदेशमा मूल निवासीले किराँतीदेव शिवलाई अधिपति मान्दछन्। तिनलाई किन्नर वा किराँत पनि भनिन्थ्यो। किराँत र किन्नरको मूल उद्गम एउटै मानिएको छ। स्मरणीय के छ भने यक्ष, किन्नर, गन्धर्व र किराँत सँगसँगै विचरण गर्ने, बोलिने, लेखिने जाति हुन्। किराँतहरूलाई अपदस्थ गरी त्यस क्षेत्रमा नाग जातिले आफ्नो आवास कायम गरे। त्यही सिलसिलामा यक्ष, दस्यु र द्रविडहरू डोटी क्षेत्रमा बसोबास गर्दै थिए। मध्यएसियाबाट खसहरूको डोटी प्रदेशमा प्रवेश भएकाले त्यो प्राचीन जातिहरूलाई अल्पमत संख्या बनायो। खसहरूकै हाराहारीमा बाहुन (आर्य)हरूले डोटीमा प्रवेशगरी प्राचीन जातिलाई आफ्नो प्रभावमा पारे। पूर्वमन्त्री एवं बौद्ध अभियन्ता डा केशवमान शाक्यका अनुसार पश्चिम नेपालमा बाहुनको प्रवेश करिब ५६ सय वर्षमात्र भएको छ। त्यसैगरी, खस समुदायको प्रवेश तथ्यका आधारमा करिब १५१६ सय वर्ष भएको पाइन्छ। तर वर्तमानमा कथित दलित भनिएको अनादिवासीमूलवासी समुदाय पश्चिम नेपालमा खस, बाहुनभन्दा धेरै अगाडि नै प्रवेश गरेर भूमि आवादी, राजकाजको अभ्यास, संस्कृति र सभ्यताको विकास गरेको प्रमाण पाइन्छ। यस आधारमा दलित समुदाय पश्चिम नेपाल र तराईमा आदिमकालदेखि नै अनादिवासीमूलवासीको रूपमा रहेको प्रमाणित हुन्छ। इतिहासकै पुनर्लेखन गरिएमा रैथाने शिल्पी समुदायको गुमेको राष्ट्रिय पहिचान स्थापनामा कुनै अवरोधले छेक्ने छैन। हिमालपहाडमा कर्नालीभेरी र तराईमा सहलेशमधेस भौगोलिक प्रदेश स्थापना नै उनीहरूको वर्तमान राष्ट्रिय पहिचान हो। दार्शनिक एवं राजनेता रूपलाल विश्वकर्मा सामुदायिक राष्ट्र पहिचानमा स्पष्ट थिए। उनले दशकौं अघि नै अरू समुदायको जस्तै अनादिवासीमूलवासी समुदाय पनि छुट्टाछुट्टै राष्ट्र भएका जाति हुन्, भनेका छन्। सामुदायिक जरो तथ्यगत, वस्तुगत इतिहास गहिरोसँग नबुझिकन यसो भन्न सकिँदैन। समकालीन राजनीतिमा रूपलाल विश्वकर्मा एकमात्र त्यस्तो पात्र हुन्, जसले सामुदायिक इतिहासको जरो पहिल्याएका थिए। पछिल्लोपटक इतिहासकार डिकबहादुर विश्वकर्मा र वरिष्ठ इतिहास, संस्कृतिविद् दानबहादुर विश्वकर्मा कोलीको नाम आउँछ। कोलीका अनुसार रैथाने शिल्पी समुदाय इतिहासमा न कहिल्यै ब्राह्मण थियो, न क्षत्री थियो, न त वैश्य वा अन्य जनजातिको वंश नै थियो। यो समूह आदिमकालदेखि नै स्वतन्त्र, पृथक्, स्वाधीन, स्वावलम्बी र आफ्नै राजपाट व्यवस्था भएको वैभवपूर्ण, गौरवशाली, सुसंस्कृत र सभ्य महाजाति थियो। यसको तथ्य प्रमाणहरूमा विभिन्न धार्मिक ग्रन्थहरू, पुराताŒिवक, ऐतिहासिक, लेखक, इतिहासकार एवं अन्वेषकहरूको आधारमा प्रमाणित छ। ऐतिहासिक तथ्यका आधारमा गंगा, यमुना, शतलज र पञ्च नदीको पहाडी भेगमा प्रभावशाली राजपाट चलाई बसेका अनादिवासी समुदायका पूर्वजहरूलाई कश्मीरको बाटोहुँदै पूर्वतर्फ बढेका खसहरूले युद्धमा राजकाज खोसेर दास बनाए। खस र आर्य दुवै आक्रमक समूहले एकै नीति अपनाई पराजित समूहलाई भविष्यमा कहिल्यै शिर उठाउन नपाऊन् भन्ने उद्देश्यले अछूत बनाएको पाइन्छ। जनकलाल शर्माका अनुसार आर्यहरू ईशापूर्व द्वितीय सहस्राब्दीको आसपास उत्तरपश्चिम दिशाबाट हिन्दकुश पर्वतशृंखला पारगरी सप्तसिन्धुदेखि जमुनाको पश्चिमी भागसम्म फैलिएर बस्यो। उनीहरूले आफूभन्दा भिन्न जातिलाई अनार्य भन्ने जुन चलन आजसम्म कायम छ। त्यहाँका आदिवासीमाथि आर्यहरूले सयौं वर्षसम्मको युद्धमा पराजित गरेर आफ्नो दास, गुलाम बनाए। उनीहरूको समूहमा बुद्धिजीवी थिए, जसलाई ऋषि भनिन्थ्यो (पुरोहित)। तिनै ऋषिहरूको रचना वा संग्रहलाई ऋग्वेद भनिन्छ। त्यसैको परम्परामा पछि अरू वेद पनि बने। दस्यु वा दास (नागपूजक) नै कालान्तरमा शूद्र कहलिए, तिनैलाई वर्तमानमा दलित भनियो। पाणिनी र पतञ्जलीको कालमा आएर चण्डाललाई शूद्रमा राखियो। यसबाहेक अस्पृश्यताको अर्को कारण हो, म्लेच्छ वा अहिन्दु र अनार्य जाति। कुनै समय माझी, व्याधा, कसाई, धोबी, कामी, दमाईं, सार्की, मुसलमान, इसाई आदि सबै अस्पृश्य मानिन्थ्यो। तर पछि माझी अस्पृश्यमा गनिन छोडियो। शिल्पकला सामुदायिक साझा पहिचान : कुनै पनि जाति, समुदायको स्वत्व रक्षाका लागि तीन आधारशिला आवश्यकता पर्छ अस्तित्व, इतिहास र पहिचान। समाजमा अस्तित्व स्वीकार्य भएमा इतिहास जीवित रहन्छ। इतिहास जीवित रहेमा पहिचान स्थापित हुन्छ। नेपालका आम अनादिवासीमूलवासी समुदाय यी तीनवटै कुराबाट वञ्चित छन्। उनीहरू शिल्पकला, संस्कृति, सम्पदा र सभ्यतामा निकै धनी छन्। जुन जाति, समुदायसँग शिल्पकलाको ज्ञान हुन्छ, उनीहरू नै संस्कृति, सम्पदा र सभ्यताका सिर्जनाकार र आविष्कारक हुन्छन्। शिल्पकला, हस्तकलाको विकासबाट संस्कृति निर्माणको सुरुवात हुन्छ। संस्कृतिको विकास र संक्रमणपछि सम्पदा निर्माण हुन्छ। सम्पदाको विकास र संक्रमणपछि सभ्यताको आधार तयार हुन्छ। यसरी आदिमवासी शिल्पी समुदाय विगतदेखि वर्तमानसम्म शिल्पकला, संस्कृति, सम्पदा र सभ्यताका आधारशिला हुन्। उनीहरू शिल्प (मानव) सभ्यताका विकासकर्ता थिए। शिल्पसभ्यता भनेको आदिम सभ्यता हो, आदिम सभ्यता नै मानव सभ्यता हो। मानव सभ्यता द्रविड सभ्यतासँग जोडिएको छ। यस्तो पुख्र्यौली मौलिक ज्ञानपरम्परामा आधारित सीपकला, प्रविधि र आविष्कार भएका अनादिवासी समुदाय खसबाहुनहरूको वंश कहिल्यै थिएनन्होइनन्। माथिका केही अकाट्य तथ्यप्रमाणहरूका आधारमा हिमालपहाडका अनादिवासीमूलवासी शिल्पी समुदाय र खस, बाहुन एउटै वंशका हुन् भन्नु उचित होइन। शिल्पी समुदायको थरहरू विगतमा शतप्रतिशत पुख्र्यौली ज्ञानपरम्परामा आधारित ज्ञानसीप, कलाप्रविधि, संस्कृति अर्थात् परम्परागत पेसा, व्यवसायसँग सम्बन्धित छन्। यस्ता मौलिक सीपकला प्रविधिसम्बन्धी ज्ञान कुनै जात विभाजनकारीले सिकाएको नभई हजारौं वर्षअघिबाट पुस्तान्तरण हुँदै आएको हो। लुगाकपडा, हातहतियार, हलो, फालो, कुटोकोदालो, डोको, डालो, कृषिऔजार, गरगहना, छालाका सामग्री, काठ, बाँस, ढुंगा, माटोका सामग्री, घरमहल, मठमन्दिर, राजमुकुट, सिंहासनलगायतका भौतिक स्रोतसामग्रीको आविष्कार, विकास एवं नाचगान, वादन, कलासंस्कृतिको सुरुवात गर्दै वैभवशाली, गौरवपूर्ण राजकाजसमेत उनीहरूले चलाएको थुप्रै तथ्यप्रमाण पाइन्छ। यस्तो वंशानुगत ज्ञानपरम्पराको विकास उनीहरूले लामो समयसम्म प्रकृतिमै संघर्ष, अनुभव, भोगाइ, आवश्यकताबाट सिर्जना र आविष्कार गरेका हुन्। त्यसक्रममा निकैपछि शिल्पी समुदायसँग आदिवासीमूलवासी र खस, बाहुनको सम्पर्क भएपछि मात्र केही प्रतिशत थर मिश्रित बनेको देखिन्छ। पृथक् नश्ल एवं वंश परम्परा : सिन्धुमैदानमा विजित गोरा आर्यहरूले पराजित अनार्य काला पराजित मूलवासीलाई रंगका आधारमा विभेद सुरुवात भएको थियो। समयक्रममा ऋग्वेदमा विराट पुरुषको परिकल्पनाले चार जातको वर्णव्यवस्थालाई संस्थागत गरेका हुन्। हिमालपहाड र तराईका दलितहरूलाई पछिल्लोपटक खस, आर्यकरण गर्न खोजिरहेका छन्। जो एकदमै भ्रामक, असत्य, षड्यन्त्र र असान्दर्भिक कुरा हो। नेपालमा क्षेत्री, बाहुन अर्थात् खस, आर्य आउनुभन्दा धेरै पहिलेदेखि मानव सभ्यताको आदिमकालदेखि नै कामी (विश्वकर्मा, लोहार, सुनार, कोली), सार्की (चमार, मिझार), दमाईं (दर्जी, तन्तुवाय, तुत्रवुयु, स्वाङकक), गन्धर्व (गाइने), बादी, पोडे, च्यामे, धोबी, मोची, दुसाध, पासी, नट, खटिक, खत्वे, कोरी, तत्मा, डोम, मुसहर, चिडीमार, पत्थरकट्टा, ढाँढी, धनुकारलगायतका अनादिवासी समुदाय मानव सभ्यताको आदिमकालदेखि शिल्पकारितासम्बन्धी पेसा, व्यवसाय गर्दै आइरहेका जाति, समुदाय हुन्। उनीहरूको आआफ्नै छुट्टै वंशपरम्परा, राजकाज, संस्कृति र जातीय समूह छन्। मूलत : उनीहरू प्रकृतिकुलपितृ (भौतिकवादीमानवतावादी) पूजक धर्मलाई मान्दै आएका छन्। यी समुदाय हिन्दुधर्म र वर्णव्यवस्थाभन्दा बाहिरका हुन्। अम्बेडकरका अनुसार पञ्चम वर्ण ! उनीहरूको संस्कृति र सभ्यता मानवतावाद र समतावादमा आधारित छ। आदिमवासी राजवंशका वंशज : अनादिवासीमूलवासी समुदायको जातीय नाममा भूमि, नदी र हिमालको समेत नामकरण भएकाले उनीहरूको आदिपना र प्राचीनता झल्किन्छ। गोरखा जिल्लाको हिमाली शृंखलामा रहेको चमारसार्की ( श्रृंगी) हिमाल (७,१६५ मिटर), कास्की जिल्लामा पर्ने गन्धर्वचुली हिमाल (६,२४८ मिटर), ललितपुर जिल्लाको दमाईंटार, नुवाकोट जिल्लाको कामीटार, प्यूठानको बादीकोट, बागलुङको भुलकोट, सुर्खेतको डोमकोट, डोटीको डुमराजाकोट, जुम्लाको तिरुवाकोट, अछामको सुनारकोट, दर्नाकोट र लुहारकोटको जगगढी किल्ला, सल्यानको दार्माकोट, बझाङको सोनीकोट, जुम्लाकै सुर्वणनगर, सुनारगाउँ, कालीकोटको लुहारकोट (राजा देवजंग लुहार), डोटीको कुमालीकोट आदि रैथाने शिल्पी समुदायका राजाहरूले राजकाज गरेको ऐतिहासिक भूमि, थातथलो र पुराताŒिवक स्थल थुप्रै छन्। त्यसैगरी तराई, मधेसमा, लुम्बिनीको देवदहमा देवसिंह कोली र रामग्राममा रामसिंह कोली वंशका राजाहरूले राज्य गरेका थिए। सप्तरी, सिरहामा दुसाध राजा सहलेश सम्राट्ले लामो समय राजकाज गरेका थिए। लखनउ राजधानी बनाएर लाखनपासीलगायत पासी राजाहरूले नेपालको वर्तमान कैलाली, कञ्चनपुर, बाँके, बर्दिया र अवध क्षेत्रसम्म हजारौं वर्षसम्म राज्यशासन गरेको इतिहास गुमनाम छ। सामुदायिक थर निर्माणका आधार : कुनै पनि जाति, समुदायको थर निर्माण स्थानविशेष, कामविशेष, घटनाविशेष र अन्य विभिन्न कारणका आधारमा बनेका हुन्छन्। नेपालमा वर्णाव्यवस्था लादेर अनार्य, अहिन्दु, अनादिवासी समुदायलाई थरको माला भिराइएका हो। जस्तैतिमिल्सैनमा बस्नेहरूले आफ्नो थर तिमिल्सिना लेख्छन्। ती बाहुन र क्षेत्री दुवै छन्। कामी, दमाई, बादी र गाइने पनि हुन सक्छन्। त्यसैगरी दहलेखमा बस्ने दाहाल, घोडासैनमा बस्ने घोडासैनी, कोइरालाको बोटमुनि बस्ने कोइराला, पुडासैनमा बस्ने पुडासैनी, पोखरामा बस्ने पोख्रेल अर्थात् पोखरी बनाउने मान्छे पोख्रेल आदि, इत्यादि थर कायम भएको देखिन्छ। त्यस्ता स्थानविशेषको थर बाहुन, क्षेत्रीको मात्रै पेवा होइनन्। आदिवासी, जनजाति समुदायसँग पनि शिल्पी समुदायको धेरै थरहरू मिल्छन्। जस्तै घले थर दमाईं र गुरुङमा, दर्नाल, दर्लामी र बराल थर कामी, दमाईं र मगरमा, लाखे थर नेवार र दमाईंमा, लौहरिया थारू, चमरा थारू थर कामी र सार्कीबाट कायम भएको छ। यस्ता मि ि श्रत जनजाति थरहरू अरू सयौं छन्। तर खस, बाहुनसँग मात्र थर मिलेजस्तो एकोहोरो कुप्रचार गरिन्छ। पूर्णप्रकाश नेपाल यात्रीका अनुसार नेपालमा अहिले करिब पाँच सयभन्दा बढी थर अस्तित्वमा छन्। तीमध्ये ८५ प्रतिशतभन्दा बढी थर श्रीपालीवंशको उदय अवधिभित्र सिर्जना भएको मानिन्छ। शिल्पी समुदायको पुर्खाको साइनो, जरो सिन्धुघाँटी सभ्यता, नेपालको सुदूरपश्चिम, कर्नालीभेरी, लुम्बिनीका कोली वंश र तराईका सहलेश, डोम सम्राट्सम्म पुग्छ। उनीहरूको सामुदायिक चिनारीअनादिवासीमूलवासी, नश्ल वा वंशअस्ट्रोद्रविड (आज द्रविड र अन्य जातिका बीचमा निकै मि श्रण भएको छ)। तर सर हक्सलेका अनुसार आस्ट्रेलियन प्रजातिका मानिस नै द्रविड हुन्। यिनीहरूको रूपरंग कालो, फाँटिलो र चौडा नाक, होचो कद र अनुहार केही भद्दा, फराकिला हुन्छ)। यस प्रकारका जातिको वर्णन ऋग्वेदमा पटकपटक आइरहन्छ। धर्मप्रकृतिपूजक, भाषाहिमालपहाडमा कलौंती लिपि (कलात्मक नेवारी रञ्जना लिपि र कलौंती लिपि हुबहु मिल्दोजुल्दो छ), पिंगुल लिपि (स्रोतसम्म पुगियो, प्राप्त हुन् बाँकी) र कामी लिपि (आफ्नै मौलिक लिपि रहेको जानकारी), तराईमधेसमामगही, मैथिली, भोजपुरी र अविधि, भेषभूषाहरेक शिल्पी समुदायको आआफ्नै मौलिक जातीय पोसाक रहेको तर हालसम्म प्रयोगमा नल्याइएको पाइन्छ। संस्कृतिजन्मदेखि मृत्युसम्म आफ्नै समुदायका अगुवा, मुखिया, नाइके वा धामीझाँक्री मन्त्रतन्त्र परम्पराबाट सम्पन्न गरिने, सभ्यताशिल्प (मानव) सभ्यता, जातीय समूहहिन्दु वर्णव्यवस्थाभित्र नपर्ने अनार्य, नेपालमा पहिलो शताब्दीदेखि नै राजकाज र शासनसत्ता भएको छुट्टै मानव समूह, इतिहासऔपचारिक कुनै लिखित इतिहास छैन। तर श्रुतिस्मृति, किवंदन्ती, मौखिक परम्परा र भौगोलिक तथ्यहरूमा जीवित रहेको पाइन्छ। यस तथ्यका आधारमा शिल्पी समुदायको विगत पृथक्, गौरवशाली र समृद्धशाली जाति रहेको प्रमाणित हुन्छ। मध्यएसियाबाट खसहरूको डोटी प्रदेशमा प्रवेश भएकाले त्यो प्राचीन जातिहरूलाई अल्पमत संख्या बनायो। इतिहासकै पुनर्लेखन गरिएमा रैथाने शिल्पी समुदायको गुमेको राष्ट्रिय पहिचान स्थापनामा कुनै अवरोधले छेक्ने छैन। हिमालपहाडमा कर्नालीभेरी र तराईमा सहलेशमधेस भौगोलिक प्रदेश स्थापना नै उनीहरूको वर्तमान राष्ट्रिय पहिचान हो। शासकहरूले शिक्षा लिन पाउने जन्मसिद्ध अधिकारबाट समेत वञ्चित गरिदिए। उनीहरूले पढ्न पाएका करिब ५५ वर्ष जति भयो। जसले शिल्पी समुदायको बारेमा जे, जसो इतिहास लेखिदिए, त्यो शासकीय पक्षधरतामा थियो। भारतमा अम्बेडकरले जस्तो सामुदायिक इतिहासको उत्खनन गरेर स्थापित गर्ने नेपालमा कोही देखिएनन्। नेपाली मानवशास्त्रका पिता मानिने डोरबहादुर विष्टको लेखाइले शिल्पी समुदायको स्वतन्त्र अस्तित्व मेटाउने अस्त्र बन्यो। उनैलाई पढेर विद्वान, विश्लेषक बनेकाहरूबाट फरक के आशा गर्ने ? जानकारको संज्ञा पाएर समुदायलाई केही समय गुमराहमा राख्न सकिएला, तर सधैं ढाँट्न सकिँदैन। समुदायको जरो इतिहाससम्म पुग्नेहरूमा डिकबहादुर विश्वकर्मा, दानबहादुर विश्वकर्मा कोली र रूपलाल विश्वकर्मालाई मान्न सकिन्छ। आहुतीले शास्त्रीय जडसूत्रवादी माक्र्सवादलाई निकै पढे तर समुदायको आदिम इतिहासलाई पढेनन्। एक समय भारत, मध्य र पश्चिम नेपालमा शक्तिशाली सार्कीचमार राजवंशहरूको वैभवशाली, गौरवपूर्ण इतिहासबारे उनी पूरै बेखबर छन्। समुदायको जातीय इतिहासको ठोस आधारशिला नै तयार नभएकाले समुदाय दिग्भ्रमित छन्। समुदायको एकता, गौरव र आत्मसम्मानका लागि इतिहास एक माइलस्टोन हो। सामुदायिक ठोस इतिहासले समुदायको शिरलाई माथि उठाइदिन्छ भने अस्तित्व र पहिचानले एकता, आत्मसम्मान र गौरव बढाइदिन्छ। यी कुराबिना समुदायको एकता, मुक्ति, स्वाभिमान र विभेद अन्त्य सम्भव छैन। आफू जस्तै अरूलाई हुबहु त्यस्तै बनाउँछु भन्ने कथित उच्च जातीय अहंकारी अभियानहरू पानीको फोका समान भ्रम हो। समानताका पक्षधर अग्रज अभियन्ता : जातीय छुवाछूतबाट मुक्त गर्छु भनेर कसैले सार्वजनिक स्थलमा पानी खाँदैमा समुदायमाथिको विभेद हट्छ त ? पृथ्वीनारायण शाहको पालामा जातीय भेदभाव र छुवाछूत हटाउन जोसमनी धर्मका सन्त शशिधर पौडेल जो बाहुन थिए। त्यस्तै सन्त ज्ञान दिलदास उनी लामिछाने बाहुन थिए। सन्त शक्तिमाई जो कोइराला थरकी बाहुनी थिइन्, उनले सबै जातका मानिसको हातको भात, पानी खाएर हिँडेकै हुन्। स्वामी निर्गुणानन्द ( श्री ५ रणबहादुर शाह) जो नेपालको राजा भएर जातीय विभेद र छुवाछूत हटाउन काठमाडौंमा जगन्नाथको मन्दिर बनाएर सबै जातका मानिसलाई बोलाएर दलित समुदायले पकाएको खाना आफूसहित सबैलाई खाना लगाएकै हुन्। बझाङी राजा जयपृथ्वीबहादुर सिंहले जातीय विभेदबाट मुक्त गर्ने भनेर विभेदको विरोध गरेकाले उनकै ससुरा प्रधानमन्त्री चन्द्रशमशरले पानी अचल गरेका थिए। २००८०९ सालतिर डँडेलधुरा कारी गाउँका भीमदत्त पन्त, जो बाहुन थिए। उनले जातीय विभेद र छुवाछूत हटाउन सार्वजनिक रूपमै कमेनी, दमेनी, सर्केनी, बदेनीलाई भात पकाउन लगाएर भान्से तिनैलाई बनाएर खाएका थिए। उनलाई जातीय विभेद विरोधी कार्य गरेको भन्दै सरकारले नै मार्न लगाएको थियो। २०३२ सालमा तत्कालीन शिक्षा सहायक मन्त्री हीरालाल विश्वकर्माकी छोरीको विवाहमा राजा वीरेन्द्र र रानी ऐश्वर्यले सार्वजनिक विवाहभोज खाएकै हुन्। सांसद तोसिमा कार्कीले डोटीमा एक अनादिवासी महिलाको हातबाट पानी पिएकै हुन्। यस्ता तमाम् अभियानहरूको बीचमा आजसम्म समुदायको अवस्था जस्ताको तस्तै छ। बीसको उन्नाइस भएको देखिँदैन। गणतन्त्र आएपछि २०६७ सालमा तत्कालीन प्रधानमन्त्री डा बाबुराम भट्टराईले जातीय विभेद र छुवाछूत अन्त्य गर्ने भन्दै जुम्लाका एक सार्की र सिरहाको एक मुसहरको घरमा बास बसेर खाना खाएका थिए। यसरी बाहुन, क्षेत्रीले अनादिवासी समुदायको घरमा र उनीहरूको हातबाट खाएका उदाहरण अनगिन्ती छन्। तर अवस्था ज्यूँको त्यूँ छ। निष्कर्ष : २१औं शताब्दीको युगमा जातीय विभेद र असमानता लज्जाको विषय हो। छोरी, चेली जल्ने त्रासले सतीप्रथा हटाइयो। तर शासकहरूको प्राथमिकतामा नपरेको जातीय विभेद विश्वभर फैलिइरहेको छ। राजा पृथ्वीनारायण शाहका पालादेखि आजका मितिसम्म बाहुनदेखि राजा रंकसम्मका मानिसले अनादिवासी समुदायका मानिसले पकाएको खाना नखाएका होइनन्। २००७ सालमा राणाशासनको अन्त्यपश्चात् आजसम्म जति व्यवस्था आए, जति सरकार बन्छन्, सबैका नीति, कार्यक्रममा, संविधान, ऐन, कानुनहरूमा जातीय विभेद र छुवाछूत हटाउने कुरा गर्दै आएका छन्। तर व्यवहारमा लागू भएको खोइ त ? विभेदको अन्त्य र समानता चाहनेहरूले पुरातन सोच सुधार अभियानको नेतृत्व गर्न सक्नुपर्छ। अनादिवासीमूलवासी समुदायले अस्तित्व, इतिहास, पहिचानसहितको आत्मसम्मान र समानता चाहेको हो। आफ्नो जातिकै अन्त्य खोजेको होइन, असमानता र विभेदको अन्त्य मात्र चाहेको हो। त्यसैले धार्मिक र सामाजिक सुधार आन्दोलनको नेतृत्व सरकार र खसबाहुन समुदायले नै गर्नुपर्ने अपरिहार्य खाँचो छ। अरू समुदायको सामाजिक रूपान्तरणमा सहायक भूमिका रहन्छ। अनादिवासी समुदायको आदिम इतिहासका आधारमा स्वतन्त्र अस्तित्व कायम रहनुपर्छ।"
असंगत,"मान्छेभित्रको आडम्बरले समाजलाई विकृत बनाएको छ। म ज्ञानीशोभा चौरमा बसेर सोचिरहेकी छु। अहिलेको अति व्यस्त समयमा पनि केही थाहा नपाएको, केही नभएको जस्तो मेरो दिनचर्या उदेकलाग्दो छ। सबैजना समयबाट केही न केही उपलब्धि हासिल गर्न उद्यत् छन्। तर म फिका छु। समयसित म केही माग्न चाहन्नँ। केही पाउने अभिलाषा ममा छैन। त्यसो त मेरो उमेरका साथी मीना, तिर्सना, सुष्मा सबै कहाँबाट कहाँ पुगिसके। म चाहिँ त्यतिकै छु। अत्यन्तै कम रुचिकर, अत्यन्तै कम व्यस्त। बेमतलवी काम न कुराको पछि नलाग्ने खालकी छु। सुष्माले हिजै त स्टाफ नर्स पढेकी हो। भाग्य उसको द्वार खिच्न आइपुग्यो। त्यो कसरी भने अमेरिकामा डाक्टर पढ्दै गरेको केटा श्रीमान् पाएर। मीना त झन् कम छैन। उसको श्रीमान् नगरको वरिष्ठ व्यापारी जो निस्क्यो। अनि मीना पनि सफल महिला उद्यमीमा रातारात रूपान्तरण भई। यौटी थिई तिर्सना, ऐरेगैरेमा त पर्दै परिन्। उस्का दुःखका दिन नै गए। ऊ परी सांसद महोदयकी पत्नी। अर्थात् राजनीतिक पार्टीकी जल्दीबल्दी महिलानेतृ। म के भनौं ! म कतै पनि फिट हुँदै भइनँ। ब्युटिपार्लरमा पनि कोही साथी छिरे। मोडेल, हिरोइन बन्छौं भनेर राजधानीमा अलमलिए। कोही कोही त लोकगायिका बन्ने सुरमा शब्द संकलन गर्न थाले। मलाई कुनै पेसाप्रति झुकाव रहँदै रहेन। मलाई किन हो एकांकी जीवन मन पर्न थाल्यो। बिनालोभ, बिनास्वार्थ यसै सारा जीवन बिताइदिऊँ भन्ने भित्रैदेखि लाग्न थाल्यो। आजसम्म म यस्तै परिवेश भोगिरहेछु। झर्काे नमान्नु होला। म मेरो कथा भन्दैछु म किन यस्ती भएँ। अरू जस्ती हुन सकिनँ। हो, त्यही कथा ! मेरो कथा ! ! मैले हिँड्न चाहेको जीवनको कथा ! ! ! ज्ञानीशोभा म तिमीलाई नै खोज्दै थिएँ। मेरो लामो समय प्रतीक्षाको शृंखला तोड्दै धनञ्जयले भन्यो। मलाई धनञ्जयलाई देख्नेबित्तिकै चिथौरौ जस्तो लाग्यो। ऊ मलाई पाँचपाँच घण्टा पर्खाएर दूधको साक्षी बिरालो बन्दै थियो। भो भो धनञ्जय, किन रच्छौ ? यो सब औपचारिकता। बरु सीधै ढिलो भयो ज्ञानीशोभा भनन ! मैले आवेशमा आए झैं गरी भने। तिमी सबै कुरा बुझ्छौ मेरी ज्ञानीशोभा ! उस्ले मेरो रिसको ख्यालै नराखेर हाँसी हाँसी भन्यो। अनि हामीले दिनभरि सुनेका, जानेका, गरेका, कुराहरू उन्दै भेटको एकाध समयलाई रंगीन बनायौ। यही क्रममा हामी यति झ्याम्मिई सकेछौ कि हामीलाई पाँच वर्ष बितेको पत्तै भएन। अब चाहिँ हामी आफूहरू प्रणय सूत्रमा बाधिनुपर्छ भन्ने मनशाय दुवैमा छाएको थियो। तर कहिले धनञ्जयको डिग्रीको तयारी, कहिले मेरो दाजुदिदीको बिहे भई नसकेको अवस्थाले हामी दुवैले चाहेर पनि अल्मलिइरहेका थियौं। त्यसपछि म निकै ठूलो बिपत्तिमा परे। म र मेरो ठूलो दाजु मोटरसाइकलमा कतै निक्लिरहेका थियौं। दमकको रतुवा पुलनेर कसैको मोटरसाइकल हाम्रो मोटरसाइकलमा बेगले आएर ठोक्कियो। मेरो दाहिने खुट्टामा केही चिजले जोडले हिर्काएको जस्तो लाग्यो। त्यसपछि मलाई केही थाहा भएन। यो घटना बितेको ४८ घण्टापछि मात्र मलाई होस आयो। म धरानको घोपा क्याम्पमा सुताइएको अवस्थामा थिएँ। ठूलो दाजुलाई सामान्य चोटपटक लागेको रहेछ। मैले मेरो घरका अरू सदस्य आमा, बा, दाजु र दिदी देख्दा तीन छक्क परें। सबैले मलाई नबोल्न भनें। डाक्टरको सल्लाहबमोजिम तीन महिनासम्म खुट्टाको चोटको कारण अस्पतालको बेडमा नै दिन काटें। मलाई दुःख लाग्यो। मेरो फोनमा एक व्यक्तिबाहेक सबैको फोन आयो। मभित्र उत्सुकता थियो। एकदिन न एकदिन मेरो धनञ्जयको फोन आउनेछ भनेर। तर उस्को फोन नआए पनि हिम्मत हारिनँ। डिस्टार्ज भएर म हिँडडुल गर्न सक्ने भइसकेकी थिएँ। ल्यापटप खोलेर इमेल चेक गरें। अझै पनि धनञ्जयले फोनको सट्टा इमेल गरेर सरप्राइज दिएको छ कि मलाई लागेको थियो। मेरो मेल बक्समा दर्जनभन्दा पनि बढी मेरो स्वास्थ लाभको कामना गर्दै आएका थिए। त्यहाँ पनि मेरी ज्ञानीशोभा तिमीलाई यो सब के भयो ! भन्नुको सट्टा मेरो धनन्जय मबाट बेखबर थियो। एकदिन बा ले (यसलाई यहाँ अलि न्यास्रो भए जस्तो छ। काठमाडौं कान्छी फुपूकहाँ पुयाइदिनू ! भनी दाजुलाई अह्राउनु भयो। मलाई पनि भेटे जति सबैले बिरामको बारेमा मात्र सोधी रहने भएकाले एक किसिम यो उत्तर दिने झन्झटबाट फुर्सद पाइने भइयो भनेर दंग थिएँ। फुपूकोमा त आइयो। फुफाजु बाहिर विदेशतिर हुनुहुन्थ्यो। फुपू मलाई कहिले कता, कहिले कता लगिरहनुहुन्थ्यो। सभा, गोष्ठीमा रमाउने उहाँको बानी देख्ता म मेरी फुपूलाई के भएको होला ? यस्तो भनेर छक्क पर्थें। मेरी फुपू भन्नुहुन्थ्यो ज्ञानीशोभा आज फलाना ठाउँ जाउँ है। ल छिटो गर ! अनि म जाने नजाने कुराको ख्यालै नराखी आफू तयार भई हाल्नुहुन्थ्यो। केही बोल्ने मौका नै पाउन्नथें। केही सीप नलागेपछि म पनि पछि पछि लाग्थें। १०, ११ वर्ष पहिले फुपूसित म यस्तो भोजमा पुगें, जहाँबाट मैले मान्छेको अर्कै रूप पाएँ। सोच्दै नसोचेको घटना देखें। मेरो धनञ्जयको बिहे रहेछ। ऊ अर्कै केटीको सिउँदो रंग्याउँदै थियो। म के गर्न सक्थें ? प्रतिकारसम्म पनि गरिनँ। त्यो केटी मेरै फुपूकी साथीकी छोरी रहिछ। अनि अर्काे कुरा धनञ्जयले मलाई सिन्दूर हालेको पनि थिएन। म अत्यन्तै थकित भए। जति चोट त मैले मेरो दाहिने खुट्टा फ्य्राक्चर भएर बीपी मेमोरियल अस्पताल धरान घोपामा बस्दासम्म पाएकी थिइनँ। यसरी म खङ्गरंग भएँ। धनञ्जयप्रति मेरो मोहभंग त्यही बेलादेखि भयो। क्रमशः पछि अभिभावकबाहेक अरू लोग्नेमानिसप्रति पनि मलाई संशय हुन थाल्यो। माथि नै भनें अरू स्वास्नीमान्छेभन्दा धेरै फिका छु। रूप भएर पनि रूप नभए जस्ती। के तपाईं पनि म जस्तै फिका हुनुहुन्छ ? तर यौटा आग्रह तपाईंलाई, लोग्नेमान्छेलाई, आइमाई मान्छे भए आइमाई मान्छेलाई। यो समाज, संस्कार। कस्ले बनायो ? मान्छेले ! चोट पाएकालाई मल्हम लगाउनुको सट्टा समाज तिरस्कार गर्छ। हन्डर खाएकाहरूलाई संस्कार फिका देख्छ। साँचो मानेमा विश्वासको प्रतीक हो, संस्कार। हाम्रो धरोहर हो। मान्छेभित्रको आडम्बरले समाजलाई विकृत पारेको छ। मान्छेको बलेको आगो ताप्ने गलत प्रवृत्तिले गाउँसहर दुर्गन्धित छ। अतः हामी पीडा पाएका नपाएका, शिक्षितअशिक्षित सबै दयाका पात्र हुँदै होइनौं। तर यो समाजमा राम्रा पक्ष भर्न के तपाईं तयार हुनुहुन्छ ? त्यसो भए आउनुहोस्, कमर कसौं। म ज्ञानीशोभा अलि बेग्लै छु। अलि अलि विस्मृत पनि छु।"
नवलपरासीमा धान उत्पादन बढ्ने,"परासी : नवलपरासीमा यसवर्ष धान उत्पादन बढ्ने भएको छ। समयमै मलखादको उपलब्धता र पानीको समस्या नभएकाले धान उत्पादन बढ्ने अनुमान गरिएको कृषि ज्ञान केन्द्रले जनाएको छ। गतवर्षको तुलनामा यसवर्ष करिब ३ प्रतिशत बढीले उत्पादनमा वृद्धि हुने कृषि ज्ञान केन्द्रका कृषि अधिकृत नवराज घिमिरेले जानकारी दिए। जिल्लामा कुल २० हजार ४८७ हेक्टरमा धानखेती हुँदै आएको छ। गतवर्ष ९१ हजार ५०२ मेट्रिक टन उत्पादन भएकोमा यसवर्ष साढे ९२ हजार मेट्रिक टन धान उत्पादन हुने अनुमान गरिएको कृषि अधिकृत घिमिरेले बताए। यसवर्ष मलको हाहाकार भएन, सिँचाइ पनि पर्याप्त भएकाले करिब १ हजार मेट्रिक टन धान उत्पादन बढ्ने अनुमान गरेका छौं, घिमिरेले भने। अहिले धान उत्पादनको तथ्यांक लिनका लागि प्राविधिकहरू किसानका खेतमा पुगेकाले ३ प्रतिशत भन्दा बढी पनि हुन सक्ने घिमिरेको भनाई छ। यसवर्षको बाढीका कारण सरावल र पाल्हीनन्दनका केही वडामा धान डुबानमा परेपनि धेरै मात्रामा धान नष्ट नभएको ज्ञान केन्द्रको भनाइ छ। उक्त पालिकाका वडाहरुमा सामान्य पानी पर्दा पनि डुबानमा पर्ने र केही समयपछि साम्य हुने भएकाले जिल्लाको धान उत्पादनको तथ्यांकमा खासै फरक नपार्ने ज्ञान केन्द्रले जनाएको छ। जिल्लामा उत्पादन भएको धानले जिल्लावासीको मागलाई पूरा गरेको छ। खाद्यान्नमा जिल्ला आत्मनिर्भर रहेको छ। गतवर्ष जिल्लामा उत्पादन भएको धानबाट ५१ हजार ७४३ मेट्रिक टन चामल उत्पादन भएको र त्यो जिल्लावासीका लागि पर्याप्त भएको ज्ञान केन्द्रले जनाएको छ। जिल्लामा ६४२४, सम्पूर्णा, गोरखनाथ र पुनम जातका धानको चामल बढी उत्पादन हुने गरेको छ। २०८१ को जिल्लाको प्रक्षेपित जनसंख्या ४ लाख ४ हजार १८१ छ। जसमा प्रति व्यक्ति प्रतिवर्ष १८१ केजी खाद्यान्न आवश्यक पर्छ। जुन नवलपरासीका लागि पर्याप्त रहेको ज्ञान केन्द्रले जनाएको छ। नवलपरासी जिल्ला खाद्यान्नसँगै फलफूलमा समेत आत्मनिर्भर रहेको छ। तरकारी, दलहन र तेलहनमा परनिर्भर रहेको ज्ञान केन्द्रले जनाएको छ।"
ठगी गरेको पैसा नतिर्न अपहरणको नाटक,"काठमाडौं : वैदेशिक रोजगारमा पठाइदिने भन्दै लिएको पैसा नतिर्नको लागि सर्लाहीको एक महिलाले अपहरणको नाटक गरेकी छन्। सर्लाहीको बागमती गाउँपालिका स्थायी घर भइ काठमाडौं बस्ने सिर्जना खत्रीले झुटो खबर दिएर प्रहरीलाई समेत झुक्याउन सफल भइन्। उपत्यका अपराध, अनुसन्धान कार्यालयमा बुधबार बिहान एक महिला अपहरणमा परेको भन्दै गम्भीर सूचना आयो। सूचनामा भनिएको थियो एक जना पुरुष र महिलाले कोटेश्वरबाट अर्की एक महिलालाई अपहरण गरेर चाल्नाखेल पुर्याइएको छ। सूचनालाई गम्भीर रूपमा लिएर उपत्यका अपराध अनुसन्धान कार्यालयले उद्धारका लागि प्रहरी परिचालन गर्यो। प्रहरी जब अपहरणमा परेकी भनिएकी सिर्जना खत्रीसम्म पुग्यो तव प्रहरीलाई गलत सूचना दिएर झुक्याएको पुष्टि भयो। उपत्यका अपराध, अनुसन्धान कार्यालयका एसपी अंगुर जीसीका अनुसार सिर्जनाले आफूले ठगी गरेको पैसा तिर्नुपर्ने भएपछि अपहरणको झुटो हल्ला फैलाएकी हुन्। पीडितलाई पक्राउ गरेर सजाय दिलाउने नाटक रचेकी हुन्। अपहरणको आरोपमा बुधबार साँझ प्रहरीले दक्षिणकालीबाट अमृत लामा र कविता परियारलाई पक्राउ गरेको थियो। जीसी भन्छन्, घटनाको अनुसन्धान भइरहेको छ। प्रारम्भिक अनुसन्धानको क्रममा सिर्जना खत्रीलाई कसैले पनि अपहरण गरेको पुष्टि भएको छैन। प्रहरीका अनुसार वैदेशिक रोजगारीमा जाने प्रक्रियामा मेनपावर धाउने क्रममा अमृतले सिर्जनालाई भेटेका थिए। त्यही उनले दक्षिण कोरिया जाने भए मसँग फ्रि भिसा र फ्रि टिकट छ भन्दै प्रलोभनमा पारेकी थिइन्। मेनपावरमा चिनाजानी भई नजिकिएका अमृतले दक्षिण कोरिया जान भन्दै पटकपटक गरी २१ लाख रुपैयाँ सिर्जनालाई दिएका थिए। सिर्जनाले भिसा आएको भन्दै नक्कली भिसा र टिकट देखाएर पाटीसमेत अमृतलाई दिएकी थिइन्। भिसा नक्कली भएपछि अमृत विदेश उड्न पाएनन्। यसपछि उनले सिर्जनासँग पैसा माग्न थाले। पटकपटक खाली चेक दिएर उनले थमथम्याउने प्रयास गरिन्। आफूले अरूलाई पैसा दिएको र विदेश लैजाने व्यक्ति नै फरार भएको भन्दै सिर्जनाले पैसा तिरिनन्। यसै क्रममा पैसा फिर्ता लिनको लागि अमृत र सिर्जनाको कोटेश्वरमा भेट भयो। ठगी उजुरी गर्न भन्दै अमृत, कविता तथा सिर्जना प्रहरी वृत्त कीर्तिपुर पुगे। कीर्तिपुर प्रहरीले उनीहरूलाई वैदेशिक रोजगार विभाग पठायो। विभागले उनीहरूलाई प्रहरीमा गएर बंैकिङ कसुरको उजुरी दर्ता गर्न सुझाव दियो। कविता चाल्नाखेल बस्ने गर्थिन्। जहाँ सिर्जना पहिलेपहिले पनि जाने आउने गर्थिन्। कविताको डेरामा गएपछि सिर्जनाले प्रहरीलाई गलत सूचना दिइन्। आफूलाई कोटेश्वरबाट अपहरणमा गरेर ल्याएको र बन्धक बनाएको खबर गरिन्। कविताको डेरामा प्रहरी पुग्दा उनलाई बन्धक बनाएको अवस्था थिएन। अमृत उनीहरूसँग छुटेर अन्यत्रै गइसकेका थिए। अमृतले सिर्जनाबाट चेक लिई उक्त कोठाबाट बाहिरिइसकेका थिए। प्रहरीले सिर्जनालाई उद्धार तथा कविता र अमृतलाई पक्राउ गरेर ल्याएको थियो। प्रहरी कार्यालयमा अनुसन्धान गर्दा अपहरण गरेको कुनै प्रमाण फेला परेन। एसपी अंगुर जीसी भन्छन्, घटनामा संलग्न अन्यको खोजी भइरहेको छ। पीडित भनिएकी महिलाले नै ठगी गरेको देखियो। उनीहरू तीनै जनालाई तारिखमा छाडिएको छ।"
आयोगले गर्यो क्रान्ति अस्वीकार,"काठमाडौं : राजेन्द्र महतो नेतृत्वको राष्ट्रिय मुक्ति पार्टी नेपालले दल दर्ताका लागि निर्वाचन आयोगमा निवेदन दर्ता गराएको छ। महतोको अध्यक्षतामा १ सय ७३ सदस्यीय केन्द्रीय कार्यसमिति रहने गरी दल दर्ताका लागि शुक्रबार आयोगमा निवेदन दर्ता गराइएको छ। असोज १ गते महतोको नेतृत्वमा राष्ट्रिय मुक्ति क्रान्ति पार्टी नेपाल गठन भएको थियो। तर, निर्वाचन आयोगले क्रान्ति भन्ने शब्द अस्वीकार गरेपछि पार्टीको नाम राष्ट्रिय मुक्ति पार्टी नेपाल राखिएको पार्टीका केन्द्रीय सदस्य केशव झाले जनाए। उनले भने, दलका नाममा क्रान्तिजस्ता शब्द नराख्ने आयोगको नीति छ। दर्ता भएका दलहरूको नाममा पनि यदि क्रान्ति भन्ने शब्द छ भने आयोगले हटाउन लगाइरहेको छ। पार्टी गठनबारे महतोले असोज २ गते आयोगलाई जानकारी दिएका थिए। आयोगका सूचना अधिकारी सुमन घिमिरेले संविधान र कानुनी व्यवस्थाअनुसार कतिपय चिह्न, शब्दलाई प्रयोग गर्न सान्र्दभिक नहुने बताए। उनले भने, मौखिक रूपमै पार्टी दर्ता गर्न आउँदा आयोगले क्रान्ति भन्ने शब्द हटाउन आग्रह गरेको हुनुपर्छ। आयोगले दर्ता भएको निवेदनमाथि छानबिन गरेर पार्टी दर्ता गर्ने निर्णयमा पुग्ने सूचना अधिकारी घिमिरेले बताए। उहाँ (राजेन्द्र महतो)हरूले दल दर्ताका लागि आयोगमा निवेदन दिनु भएको छ। त्यो निवेदनमाथि छानबिन हुन्छ , उनले भने, केन्द्रीय समितिका सबै सदस्यको सनाखत पनि चाहिन सक्छ। दल दर्ताका लागि आवश्यक सबै प्रक्रिया पुगेको वा नपुगेको केलाएर हेरिन्छ। सबै प्रक्रिया पुगेको भएर आयोग दल दर्ता गर्ने निर्णयमा पुग्छ। लोसपाका अध्यक्ष महन्थ ठाकुरसँग मतभेद भएपछि वरिष्ठ नेता महतोले गत फागुनमा पार्टीबाट विद्रोह गरेका थिए। ६ महिनासम्म राष्ट्रिय मुक्ति क्रान्ति नामबाट राजनीतिक गतिविधि गर्दै अन्ततः पार्टीको रूप दिएका छन्। चुनाव चिह्न माछा राष्ट्रिय मुक्ति पार्टीको चुनाव चिह्न माछा राखिएको पार्टीका केन्द्रीय सदस्य झाले बताए। आयात आकारमा रातो र कालो रंग हुने गरी पार्टीको झन्डा प्रस्ताव गरिएको उनले बताए। उनले भने, स्वदेशवाद, बहुल राष्ट्रवाद र सामुदायिक समाजवाद मर्मसहित नयाँ पार्टी गठन गरेर दर्ता गराउन निवेदन दिएका हौं। बहुल राष्ट्रिय राज्य निर्माणका लागि नयाँ पार्टी दर्ता गराउनु परेको अध्यक्ष महतोले बताए। मुलुक पहिलेदेखि नै बहुल राष्ट्रिय राज्य भए पनि त्योअनुसार देशको शासन व्यवस्था सञ्चालन नभएको महतोको दाबी छ। एकल जातीय सत्ताका कारणले उत्पीडित जातजातिको भाषा, साहित्य, संस्कृति, पहिचान र भूगोलले राष्ट्रिय मान्यता पाउन सकेन, उनले भने, बहुल राष्ट्रिय राज्यको अवधारणाअनुसार संविधान संशोधन गरेर वञ्चितीकरणमा परेकाको भाषा, भूगोल, संस्कृतिलाई राष्ट्रिय मान्यता दिनु पर्छ। देशको प्राकृतिक चरित्र भनेको बाहुल्य रहेको उनले बताए।"
बर्दियामा धान किन्दै खाद्य कम्पनी,"गुलरिया : खाद्य व्यवस्था तथा व्यापार कम्पनी लिमिटेडले बर्दियाको राजापुरमा धान खरिद गर्ने कार्य सुरु गरेको छ। सरकारले निर्धारण गरेको धानको समर्थन मूल्यअनुसार धान खरिद कार्य सुरु गरेको हो। बर्दियामा यस वर्ष एक लाख क्विन्टल धान खरिद गर्ने कम्पनीको लक्ष्य रहेको खाद्य व्यवस्था तथा व्यापार कम्पनी लिमिटेड मुख्य शाखा कार्यालय राजापुरका प्रमुख केशवराज बुढाले बताए। जिल्लाका विभिन्न पालिकाहरूबाट धान खरिद गर्दै लक्ष्य पूरा गर्छौं। गत वर्ष समयमै धान खरिदको प्रक्रिया सुरु नगर्दा लक्ष्यअनुसार धान खरिद हुन नसकेपछि यस वर्ष कम्पनीले समयमै काँटा लगाएको उनले बताए। सरकारले आर्थिक वर्ष २०८१८२ का लागि मोटा धानको मूल्य प्रतिक्विन्टल ३ हजार ४ सय १० रुपैयाँ ५१ पैसा, मध्यम धानको मूल्य प्रतिक्विन्टल ३ हजार ५ सय ८० रुपैयाँ ६२ पैसा निर्धारण गरेको प्रमुख बुढा बताउँछन्। गत वर्ष मोटा धानको मूल्य ३ हजार १ सय ९८ रुपैयाँ र मध्यम धानको मूल्य प्रतिक्विन्टल ३ हजार ३ सय ६२ रुपैयाँ कायम गरिएको थियो। गत वर्षको तुलनामा यस वर्ष धानको समर्थन मूल्य बढेको छ। कम्पनीको आफ्नै अत्याधुनिक चामल कारखाना सञ्चालनमा रहेकोले खरिद गरिएको धानबाट चामल उत्पादन हुने गरेको छ। बर्दियामा उत्पादित चामल खाद्य आपूर्तिको लागि रुकुम, रोल्पा, जाजरकोटलगायतका पहाडी जिल्लाहरूमा निर्यात हुने गरेको कम्पनीले जनाएको छ। कम्पनीले धान खरिद नगर्दा स्थानीय व्यापारीले सस्तो मूल्यमा किसानबाट धान खरिद गर्दै आएका थिए। किसानलाई धानको मूल्यमा राहत दिनका लागि सरकारले बर्सेनि समर्थन मूल्य निर्धारण गर्ने गर्छ।"
दिपावली र छठका लागि सामान किन्नेको भीड(तस्बिरसहित),"महोत्तरी : महोत्तरीको प्रसिद्ध गौशालाबजारमा दिपावली तथा छठपर्वलाई लक्षित गरी लागेको बजारमा ग्राहकहरूको भीड लागेको छ । पर्वको बजारमा अहिले महोत्तरी, धनुषा, सर्लाही लगायत सीमावर्ती भारतीय क्षेत्रबाट आएका ग्राहकहरू समान खरिद गर्नका लागि व्यस्त देखिन्छन् ।"
क्षतिको विवरण बुझाए नर्सरी व्यवसायीलाई राहत,"काठमाडौं : तिहारका लागि होस् वा घर सजाउनका लागि होस् यतिबेला काठमाडौंको भृकुटीमण्डपमा रोजीरोजी एकै ठाउँबाट फूल किन्ने अवसर जुरेको छ। तिहारको महोत्सव, फूलको उत्सव नाराका साथ असोज ९ गतेदेखि १३ गतेसम्म तिहार फ्लोरा एक्स्पो २०८१ सुरु भएको छ। मेलामा ६५ वटा फूल तथा नर्सरीको व्यावसायिक स्टल तथा परामर्श कक्षको व्यवस्था गरिएको छ। शुक्रबार एक्स्पोको उद्घाटन गर्दै बागमती प्रदेशका वन तथा वातावरण मन्त्री कृष्णप्रसाद सिलवालले असोजको दोस्रो साताको अविरल वर्षाका कारण नर्सरी व्यवसायमा भएको क्षतिको विवरण पेस गरे राहतका लागि सहयोग हुने पनि जानकारी दिएका छन्। यससँगै उनले सामुदायिक वनभित्रका बाँझो जग्गा नर्सरीका लागि दिने गरी आगामी नीति तथा कार्यक्रममा समावेश गरिने प्रतिबद्धता जनाएका छन्। उनले पुष्प व्यवसाय प्रवद्र्धनका लागि बजेटको व्यवस्था गरिने समेत बताए। यसैक्रममा उनले भने, रैथाने जातका लालीगुराँस, सुनगाभालाई पनि विश्वबजारमा लैजाने गरी उत्पादन गर्न जोड दिँदै, यस्ता उत्पादन निर्यात गरेर युवालाई स्वदेशमै रोजगार सिर्जना गर्न सकिनेछ। यसै क्रममा उनले प्राकृतिक फूलको प्रयोग गरी प्लास्टिकजन्य फूलको प्रयोग पूर्णरूपमा निषेध गर्न सुझाव दिए। यता वनस्पति विभागका महानिर्देशक डा सञ्जीवकुमार राईले प्लास्टिकजन्य फूलको आयातले स्वदेशी बजारमा समस्या आएको बताए। उनका नुसार सयपत्री, मखमली, गोदावरीजस्ता विदेशबाट आएका फूलभन्दा स्वदेशीलाई प्रवद्र्धन गर्न जरुरी छ। गत वर्ष आयातीत सयपत्री फूलका कारण नेपाली फूल बिक्री नभएपछि विभागको प्राकृतिक अनुसन्धानशालाले फुड सप्लिमेन्ट र सौन्दर्य सामग्री निर्माण भएको उनले जनाए। यो अनुसन्धानबाट तीन वटा उद्योग पनि दर्ता भएको महानिर्देशक राईले बताए। नेपाल घरेलु तथा साना उद्योग महासंघका वस्तुगत उपाध्यक्ष मोहन कटुवालले नेपालमा ८० प्रतिशतभन्दा धेरै लघु तथा घरेलु उद्योग भए पनि सरकारले भने यिनको प्रवद्र्धनमा ध्यान नदिएकामा गुनासो गरे। यता नेपाल उद्योग वाणिज्य महासंघका केन्द्रीय सदस्य एवं निर्यात प्रवद्र्धन समितिका संयोजक नरेशलाल श्रेष्ठले कृषि, ऊर्जा र पर्यटन क्षेत्रमा सहुलियत कर्जाको व्यवस्था गरी देशमै रोजगारी प्रवद्र्धन गर्न सकिने बताए। कार्यक्रममा नर्सरी व्यवसायी संघ नेपाल अध्यक्ष रामजीप्रसाद तिमिल्सेनाले विदेशी फूल बिरुवा आयातलाई निरुत्साहित गर्न र स्वदेशी फूल नर्सरी तथा जडीबुटीको प्रवद्र्धनको लागि मेला साझा प्लाटफर्म भएको बताए। प्रदर्शनको पहिलो दिन मेला संयोजक एवं नर्सरी व्यवसायी संघ नेपालको उपाध्यक्ष लक्ष्मी महर्जनले पाँच दिनसम्म चल्ने एक्स्पोमा ७० लाख बढीको कारोबार हुने अपेक्षा राखेको बताइन्। एक्सपो अवलोकन गर्न सर्वसाधारणको लागि प्रवेश शुल्क प्रतिव्यक्ति एक सय रुपैयाँ, विद्यार्थी र ज्येष्ठ नागरिकको लागि प्रतिव्यक्ति ५० रुपैयाँ तोकिएको छ। मेलको पहिलो दिन फूल तथा नर्सरीका पारखीहरू र अवलोकनकर्ताहरूको भीडभाड रहेको छ। फूलका ७ विधामा उत्कृष्टलाई सम्मान मेलामा संस्थाले व्यवसायीहरूको क्षमता विकासका लागि स्वस्थ प्रतिस्पर्धा गराई व्यवसायीहरूको हौसला बढाउन भन्दै ७ विधामा उत्कृष्ट भएकालाई सिल्ड, नगद तथा प्रमाणपत्रसहित सम्मान गरेको छ।"
दल विभाजनजसम्बन्धी अध्यादेश ल्याउने काम उचित होइन : कोइराला,कांग्रेसको मुख्य प्रतिष्पर्धी एमाले हुँदाहुँदै पनि एमालेसँग सहकार्य गर्नु निकै कठिन काम भएको उनको भनाइ छ । काठमाडौं : नेपाली कांग्रेसका नेता डा शेखर कोइरालाले अहिले दल विभाजनजसम्बन्धी अध्यादेश ल्याउने काम उचित नभएको बताएका छन् । शनिबार काठमाडौंमा आयोजित कार्यक्रममा बोल्दै कोइरालाले वर्तमान सरकारको सय दिनमा लक्ष्य अनुसारको काम हुन नसकेको बताएका हुन्। सरकारका केहि क्रियाकलापले सरकार फरक ढंगले हिँड्न खोजेको हो कि भन्ने आभाष भएको उनको भनाइ छ । मुलुकको विकास र सुशासनका लागि ठूला दल मिलेर सरकार बनाएपछि सरकारले लक्ष्य अनुसारको काम गर्न नसकेको बताए। कांग्रेसको मुख्य प्रतिष्पर्धी एमाले हुँदाहुँदै पनि एमालेसँग सहकार्य गर्नु निकै कठिन काम भएको उनको भनाइ छ । उनले अहिले पनि प्रधानमन्त्रीलाई सरकार ढल्ने चिन्तामात्रै रहेको उल्लेख गरे । सरकार ढल्ने कुरा गरेर भूल भूलैयामा पार्ने षडयन्त्र भइरहेको भन्दै त्यसले देशलाई अघि बढाउन नसक्ने जिकिर गरे ।
टी ट्वान्टी महिला विश्वकपको अन्तरकथा,"सन् २००९ मा इङ्गल्यान्डबाट सुरु भएको टी ट्वान्टी महिला विश्वकप क्रिकेट प्रतियोगिताको नवौं संस्करण बंगलादेशमा आयोजना गर्ने निर्णय भयो। आईसीसीले डिसेम्बर २०२२ मा गरे पनि बंगलादेशको पछिल्लो राजनीतिक अस्थिरताका कारण अगस्ट २०२४ मा यसको आयोजना स्वतन्त्र स्थल यूएईमा सार्यो। आयोजकको अधिकार बंगलादेशलाई कायम नै राखेका कारण यूएई आयोजक देशका रूपमा स्वतः छनोट हुन पाएन। ३ देखि २० अक्टोबरसम्म सञ्चालित यस विश्वकपमा १० टोली सहभागी थिए भने कुल २३ खेलमध्ये दुबई र शारजाह क्रिकेट रंगशालामा क्रमशः १२ र ११ खेल खेलाइए। यस पटकदेखि महिला विश्वकप विजेता, उपविजेता टोलीले पुरुषहरूकै बराबरीजसो क्रमशः २३४ मिलियन डलर र ११७ मिलियन डलर पाउने व्यवस्था गरियो। आयोजकको हैसियतमा बंगलादेशसहित २०२३ विश्वकपबाट स्वतः छनोट ६ वटा टोली (अस्ट्रेलिया, इङ्गल्यान्ड, भारत, दक्षिण अफ्रिका, न्युजिन्याड र वेष्ट इन्डिज), आईसीसीको वरीयतामा उत्कृष्ट थप एक टोली (पाकिस्तान) एवं विश्वकप छनोट प्रतियोगिताबाट बाँकी दुई टोली ( श्रीलंका र स्कटल्यान्ड) सहभागी थियो। स्कटल्यान्ड नवप्रवेशी टोली थियो। न्युजिल्यान्डले दक्षिण अफ्रिकालाई फाइनल खेलमा ३२ रनले हराई न्युजिल्यान्डले पहिलो पटक उपाधि जितेर विश्वकप जित्ने चौथो राष्ट्र बन्यो। २०२६ महिला विश्वकप इङ्ल्ल्यान्डमा आयोजना हुनेछ। समूह चरण ः समूह चरणको पहिलो हप्तामा प्रतियोगिताकै पहिलो खेलमा बंगलादेशले नवप्रवेशी स्कटल्यान्डलाई १६ रनले पराजित गर्यो। अर्को दिन दक्षिण अफ्रिकाले नोनकुलुलेको म्लाबाको उत्कृष्ट बलिङ (४२९) को मद्दतमा वेस्ट इन्डिजलाई ११८ रनमा खुम्च्याउन सफल भयो, जवाफीमा दक्षिण अफ्रिकाले बिना कुनै विकेट अठारौं ओभरमा लक्ष्य पार गर्यो। ६ अक्टोबरका दिन चिरप्रतिद्वन्द्वी भारत र पाकिस्तानबीचको खेलमा भारतले ७ बल बाँकी छँदै ६ विकेटले जित हात पार्यो। ८ अक्टोबरको दिन ट्रान्सटस्मानियन देशबीचको खेलमा अस्ट्रेलियाले न्युजिल्यान्डबीचको खेलमा ६० रनको अन्तरले पराजित गर्यो। अर्को दिन दक्षिण अफ्रिकाले स्कटल्यान्डलाई र भारतले श्रीलंकालाई भारी अन्तर (क्रमशः ८० र ८२ रनले) पराजित गर्यो। दोस्रो हप्तामा अक्टोबर १३ को दिन इङ्गल्यान्ड र स्कटल्यान्डबीचको खेलमा इङ्गल्यान्डका माइया बाउचियर र ड्यानी वायट हजको अविजित अर्धशतकको मद्दतमा स्कटल्यान्डलाई दस विकेटले पराजित गर्यो। यसै दिन अस्ट्रेलियाले भारतलाई ९ रनको झिनोअन्तरले हराई सेमिफाइनल पुग्ने पहिलो राष्ट्र बन्यो। १४ अक्टोबरको दिन न्युजिल्यान्डले पाकिस्तानलाई ५४ रनले पराजित गर्यो। यस खेलमा १११ रनको लक्ष्य पछ्याउन आएको पाकिस्तान केवल ५६ रनमा समेटियो। जुन टी २० महिला विश्वकपकै दोस्रो कम योगफल हो। यस खेलको अन्त्यपछि न्युजिल्यान्ड सेमीमा प्रवेश गर्यो भने पाकिस्तानसँगै भारत पनि समूह चरणबाट आउट भयो। १५ अक्टोबरमा समूह चरणको अन्तिम खेलमा इङ्गल्यान्ड र वेस्ट इन्डिजबीचको खेलमा सेमीमा पुग्न दुवैलाई जित्नैपर्ने दबाब थियो। पहिलो इनिङ नाट सिभर ब्रुन्टको अविजित ५७ रनको मद्दतमा इङ्गल्यान्डले १४२ रनको लक्ष्य दियो। जवाफीमा वेस्ट इन्डिजका क्वियाना र हेयले म्याथ्युज दुवैजनाको अर्धशतकीय पारीको मद्दतले १२ बल बाँकी छँदै वेस्ट इन्डिजले लक्ष्य भेट्टाई सेमी प्रवेश गर्यो भने खेलकै दौरान रन रेटको आधारमा दक्षिण अफ्रिका पनि सेमिफाइनलमा प्रवेश पाइसकेको थियो। सेमिफाइनल अनि फाइनल : दक्षिण अफ्रिका र अस्ट्रेलियाबीचको पहिलो सेमिफाइनल खेलमा दक्षिण अफ्रिकाले ८ विकेटको जित हासिल गर्यो। यस जितमा दक्षिण अफ्रिकाका एनेके बोस्कको अविजित ७४ रनको योगदान थियो। यसरी दक्षिण अफ्रिका लगातार दोस्रोचोटी फाइनल पुग्यो। दोस्रो सेमिफाइनल निकै प्रतिस्पर्धात्मक रह्यो। वेस्ट इन्डिजका डियान्द्रा डोट्टिनको उत्कृष्ट बलिङ (४२२) को मद्दतमा न्युजिल्यान्डलाई १२८ रनमा समेटे पनि जवाफीमा आएका वेस्ट इन्डिज केवल १२० रनमा समेटियो। जसमा न्युजिल्यान्डका इडेन कार्सनको उत्कृष्ट बलिङ (३२९) को महŒवपूर्ण योगदान थियो। यसरी न्युजिल्यान्ड २०१० विश्वकपपछि तेस्रो चोटी फाइनल पुग्यो। दक्षिण अफ्रिका र न्युजिल्यान्डबीचको फाइनल खेल एकपक्षीय जस्तै भयो। पहिलो पारीमा एमेलिया कर र ब्रुक हाल्लिडेबीचको ५७ रनको साझेदारीमा न्युजिल्यान्डले १५९ को लक्ष्य दियो। जवाफीमा आएको दक्षिण अफ्रिकाले ५१ रनसम्म विकेट नगुमाई उत्कृष्ट थालनी गरे पनि, त्यसपछि भने नियमित अन्तरालमा विकेट गुमाउँदै गयो र खेल ३२ रनले हार्न पुग्यो। यसरी तेस्रो चोटीको प्रयासमा न्युजिल्यान्ड विश्व च्याम्पियन बन्न सफल भयो भने दक्षिण अफ्रिका लगातार दोस्रोपटक विश्वविजेता बन्न असफल भयो। फाइनल खेलमा न्युजिल्यान्डका एमेलिया कर प्लेयर अफ म्याच (३८ बलमा ४३ रन र ३२४) भइन्। प्रतियोगिताभरिमै सर्वाधिक १५ विकेट लिएकी एमेलिया कर नै प्लेयर अफ द टुर्नामेन्ट पनि भइन्। यसरी एकैव्यक्ति फाइनल खेल र प्रतियोगिताभरिको सर्वोत्कृष्ट खेलाडी बनेर टी २० महिला विश्वकपको इतिहासमा कीर्तिमान खडा गरिन्। र, एमेलियाले एकै प्रतियोगितामा सर्वाधिक १५ विकेट लिने खेलाडीका रूपमा कीर्तिमान पनि राखिन्। यसअघि २०१४ महिला विश्वकपमा इङ्गल्यान्डका आन्या स्रुबसोल र २०२० महिला विश्वकपमा इङ्गल्यान्डकै सोफी इक्लेस्टोनले प्रतियोगिताभरि समान १३ विकेट लिएका थिए। यस प्रतियोगितामा दक्षिण अफ्रिकाका लाउरा उल्भार्डट सर्वाधिक रन (२२३ रन) बनाउने खेलाडी बनिन्। सारांशमा टी २० महिला विश्वकप ः नवौं संस्करणसम्ममा केवल १२ टोली (राष्ट्र)ले सहभागिता जनाउन सफल भएको छ। अस्ट्रेलिया, इङ्गल्यान्ड, वेस्ट इन्डिज, न्युजिल्यान्ड, भारत, दक्षिण अफ्रिका, श्रीलंका र पाकिस्तान गरी ८ टोलीले मात्र सबै संस्करणमा सहभागिता जनाउन सफल भयो भने पाकिस्तान र श्रीलंका दुई टोलीले कहिल्यै समूह चरण पार लगाउन सकेन। २००९ विश्वकपमा ८ टोलीबाट सुरु गरिएको टी २० महिला विश्वकप २०१४ महिला विश्वकपदेखि १४ टोलीमा पुर्याइएको थियो भने अर्को संस्करण (२०३० विश्वकप) देखि १६ टोली पुर्याइँदैछ। २०१४ विश्वकपमा बंगलादेश र आयरल्यान्ड, २०२० विश्वकपमा थाइल्यान्ड र यसपटक स्कटल्यान्ड नवप्रवेशी टोलीका रूपमा सहभागिता जनायो। पहिलो संस्करणको महिला विश्वकप आयोजक राष्ट्र इङ्गल्यान्ड नै जितेको थियो। यसपछि २०२० महिला विश्वकपमात्र आयोजक अस्ट्रेलियाले जित्न सक्यो। हालसम्म इङ्गल्यान्ड, अस्ट्रेलिया, वेस्टइन्डिज र यसपटक न्युजिल्यान्ड गरी ४ टोलीले मात्र उपाधि जित्न सफल भएको छ। यसमध्ये अस्ट्रेलियाले २०१०, २०१२ र २०१४ एवंपछि २०१८, २०२० र २०२३ गरी लगातार दुई चोटी उपाधि माथि ह्याट्रिक गर्न सफल भयो। साबिक विजेतामध्ये इङ्गल्यान्ड २०१० विश्वकपमा समूह चरणबाटै, २०१६ विश्वकपमा अस्ट्रेलिया फाइनलमा पराजित, २०१८ विश्वकपमा वेस्ट इन्डिज र यसपटक २०२४ विश्वकपमा अस्ट्रेलिया सेमिफाइनलबाट आउट भयो। अहिलेसम्म अस्ट्रेलिया सबै संस्करणमा सेमिफाइनलसम्म पुग्न सफल भएको छ। नवौं संस्करणसम्ममा टिमका रूपमा उच्चस्कोर २०२३ विश्वकपमा इङ्गल्यान्डले पाकिस्तानविरुद्ध पाँच विकेटको क्षतिमा २१३ बनायो भने टी २० महिला विश्वकपको इतिहासमा दुई सय रन पार गर्ने पहिलो र एक्लो टिम हो। व्यक्तिगततर्प २०१४ विश्वकपमा अस्ट्रेलियाका मेग ल्यानिङले आयरल्यान्डविरुद्ध ६५ बलमा १२६ रन बनाउन सफल भइन्। यसअघि वेस्ट इन्डिजका दियान्द्रा डोट्टिनले २०१० विश्वकपमा दक्षिण अफ्रिकाविरुद्ध ४५ बलमा अविजित ११२ रन बनाएका थिइन्। टिमका रूपमा हालसम्म कम स्कोर २०१८ विश्वकपमा बंगलादेशले वेस्ट इन्डिजविरुद्ध १४४ ओभरमा केवल ४६ रन मात्र बनाउन सफल भएको थियो। बलिङतर् वेस्ट इन्डिजका दियान्द्रा डोट्टिनले २०१८ विश्वकपमा बंगलादेशविरुद्धको खेलमा ३४ ओभरमा केवल ५ रन दिएर ५ विकेट लिन सफल भइन्। यसअघि २०१६ विश्वकपमा दक्षिण अफ्रिकाका सुने लुसले आयरल्यान्डविरुद्ध ४ ओभरमा ८ रन दिएर ५ विकेट लिन सफल भइन्। एकै प्रतियोगितामा सर्वाधिक रनको कीर्तिमान २०२० विश्वकपमा अस्ट्रेलियाकी बेथ मुनेले २५९ रन बनाएकी थिइन्। २०१८ विश्वकपमा २२५ रन बनाएर प्रतियोगिताकै सर्वोत्कृष्ट खेलाडी बन्न सफल अस्ट्रेलियाकी एलिसा हिली २०२० विश्वकपको फाइनलको उत्कृष्ट खेलाडी (७५ रन र १ क्याच) बन्न सफल भएकी थिइन् भने २०२० विश्वकपमा २५९ रन बनाएर प्रतियोगिताकै सर्वोत्कृष्ट खेलाडी बन्न सफल अस्ट्रेलियाकी बेथ मुने २०२३ विश्वकपको फाइनलको उत्कृष्ट खेलाडी (७४ रन) बनिन्। सफल अष्ट्रेलियाकी एसलेई गार्डनर यसअघि २०१८ विश्वकपको फाइनलको उत्कृष्ट खेलाडी (३३ रन र ३ विकेट) बनेकी थिइन्। २०१४, २०१८, २०२० र २०२३ विश्वकप विजेता टोलीको कप्तान अस्ट्रेलियाका मेग ल्यानिङ हालसम्मकै सफल कप्तान हुन्।"
केराखेतीलाई वरदान बन्दै थोपा सिँचाइ प्रविधि,"टीकापुर : कैलालीको टीकापुर नगरपालिका १ का किसान विनोद साह कुनै बेला ८० बिघामा केराखेती गर्थे। भाडाको जमिनमा फरकफरक ठाउँमा रहेका ८ वटा केराबारीमा सिँचाइ गर्न साहले प्रत्येक बारीमा ६७ जना कामदार वर्षैंभरि खटाउनु पथ्र्यो। दिनभर बोरिङ (पानी तान्ने मेसिन) चलाउनु पथ्र्यो तर पनि मुस्किलले दिनभरिमा एक बिघा जमिन सिँचाइ हुन्थ्यो। लगानीको ठूलो हिस्सा कामदारको ज्यालामै जान्थ्यो। हाल झन्डै ३२ बिघा क्षेत्रफलमा केराखेती गर्दै आएका साह थोपा सिँचाइ प्रविधिबाट केराखेती गर्न थालेपछि सिँचाइको झन्झटबाट मुक्त भए। सिँचाइकै लागि थप कामदार राख्न परेन, ज्याला खर्चमा कटौती भयो। थोपा सिँचाइको मेसिन चलाइदिने हो, केही सेकेन्डमै बारीका प्रत्येक बोटमा थोपाथोपा गरेर पानी पुग्छ। थोपा सिँचाइका फाइदाबारे साहले भने थोपा सिँचाइको मेसिन हेर्ने एकजना भए पुग्छ, ज्याला रकम पनि धेरै खर्च भएन, पहिले बारी पूरै सिँचाइ गर्न सात, आठ दिन लाग्थ्यो भने अहिले दुई दिनमै सबै बारीमा सिँचाइ पर्याप्त हुन्छ। टीकापुरमा २०५८ सालबाटै केराखेती गर्दै आएका साह थोपा सिँचाइ प्रविधिले केराको उत्पादनमा समेत वृद्धि भएको बताउँछन्। थोपा सिँचाइ प्रविधिबाट पानीमात्रै नभएर केरालाई चाहिने मलखाद्य, पोषक तŒव, रोग किरा नियन्त्रणका लागि चाहिने विषादीसमेत समान रूपले प्रत्येक बिरुवामा पठाउन वितरण हुन्छ किसान साहले भने सामान्य सिँचाइ गर्दा प्रत्येक बोटमा १२ देखि १४ दर्जनसम्म केरा फल्छ भने थोपा सिँचाइबाट २० देखि २२ दर्जनसम्म केरा फल्छ, सिँचाइ, मलखाद्य, पोषक तŒव बोटमै पुगे उत्पादन त्यसै बढ्छ। टीकापुर नगरपालिका वडा नं ५ का केरा किसान शेरबहादुर साउद थोपा सिँचाइ प्रविधि जडान गर्न सुरुवातमा लागत बढी लागे पनि कामदारको ज्यालामा हुने कमी र उत्पादनमा हुने वृद्धिले यो प्रविधि व्यावसायिक किसानका लागि निकै उपयोगी भएको बताउँछन्। थोपा सिँचाइको मुख्य सिस्टमलाई पाँच लाख जति खर्च हुन्छ भने बोटसम्म पानी पुर्याउने पाइप केराबारीअनुसार लाग्ने हो। ६ बिघा क्षेत्रफलमा केराखेती गर्दै आएका साउँदले भने सुरुमा मैले पनि कुलाबाटै सिँचाइ गरेको हो, पछि थोपा सिँचाइ जोडेको छु, थोपा सिँचाइले कुलाभन्दा झन्डै ३० प्रतिशतले बढी उत्पादन दिन्छ। कैलालीमा व्यावसायिक रूपमा केराखेती गर्दै आइरहेका किसानहरूमा थोपा सिँचाइ प्रणाली लोकप्रिय बन्दै गएको छ। डिप बोरिङ गरेर झिकिएको पानीमा मेसिन जडान गरेर मसिनो पाइपको माध्यमबाट हरेक बोटमा थोपा थोपा गरेर पानी चुहिने यो प्रविधिले औषधि र खाद्यतŒव पुर्याउन सकिने भएकाले लोकप्रिय बन्दै गएको हो। बोटभन्दा बाँकी रहेको जमिनमा सिँचाइ नहुने हुनाले बारीमा घाँस, झारपात उम्रने समस्यासमेत नहुने किसानहरू बताउँछन्। के हो ? थोपा सिँचाइ प्रविधि बोरिङ (पानी तान्ने मेसिन) देखि पाइपमार्फत बिरुवाको जरासम्म थोपाथोपा चुहाएर सिँचाइ पुर्याउन प्रयोग भइरहेको नवीनतम प्रविधि हो। पोलिट्युबको माध्यमबाट हरेक बिरुवाको जराजरामा आवश्यक मात्रामा समान रूपले पानी, बिरुवाका लागि पोषक तŒव, जैविक झोल तथा घुलनशील खाद्यपदार्थ पुर्याउने यो प्रविधि निकै प्रभावकारी मानिन्छ। नियमित र सन्तुलित रूपमा बोटबिरुवामा सिँचाइ पुग्ने हुनाले बिरुवाको वृद्धि विकास राम्रो हुन्छ। सन् १९६० मा इजरायलका कृषि वैज्ञानिक सिम्का ब्लास्टले थोपा सिँचाइ प्रविधिको विकास गरेका हुन्। सिँचाइका लागि पानीको स्रोत सीमित भएको इजरायल कृषिमा थोपा सिँचाइ प्रविधिको प्रयोगले विश्वमै उदाहरणीय देश मानिन्छ। यो प्रविधि नेपालमा नेपालमा २०६७ पछि मात्रै भित्रिएको हो। सिँचाइको पर्याप्त सुविधा नभएको ठाउँका लागि पानीको खपत कम गर्न यो प्रविधिले मद्दत पुर्याउँछ। सामान्यतया टनेल खेतीमा समेत आधुनिक थोपा सिँचाइ प्रविधिको प्रयोग भइरहेको छ। केराखेतीमा थोपा सिँचाइ प्रविधि जडानका लागि पम्प, वाटर फिल्टर, रेगुलेटर वा दबाब नियन्त्रण गर्ने भल्ब, हाइड्रोलिक वाल्स, पाइप फिटिंग्स र ठूलो पाइप, कम मोटाइ भएको पोलिट्युब र ब्याक वाटर रोक्ने यन्त्र आदिको प्रयोग हुन्छ। नेपाल कृषि अनुसन्धान परिषदका कृषि वैज्ञानिक डा श्रीमत श्रेष्ठका अनुसार थोपा सिँचाइ प्रविधिले ३० देखि ७० प्रतिशतसम्म पानीको बचत गर्न सकिन्छ। थोपा सिँचाइमा पानीलाई बिरुवाको फेदसम्म थोपाको रूपमा पठाइने हुँदा थोरै पानीबाट पनि बढी क्षेत्रफलमा सिँचाइ गर्न सकिन्छ, ट्यांकीबाटै मलखाद राखेर सिँचाइ गर्दा मलखादको व्यवस्थापनलाई सहज बनाउँछ डाक्टर श्रेष्ठले भने विषादीलाई बिरुवाको जराजरासम्म पुर्याउन स्प्रे गर्न नपर्ने हुनाले किसानको स्वास्थ्यमा पनि सहयोग पुग्छ। यो प्रविधिबाट सिँचाइ गर्दा रोग, कीरा तथा झारको प्रकोप कम हुने, असमतल क्षेत्र, पानी कम हुने क्षेत्र, बलौटे तथा ढुंग्यान क्षेत्रमा समेत सजिलै खेती गर्न सकिने श्रेष्ठले बताए। कृषि ज्ञान केन्द्र कैलालीका अनुसार कैलालीमा ८ सय ७५ हेक्टर क्षेत्रफलमा केराखेती हुँदै आएको छ भने गत वर्ष १ अर्ब ७० करोड ९ लाख बराबरको २६ हजार ७ सय ७३ मेट्रिकटन केरा उत्पादन हुँदै आएको छ। कैलालीमा केराखेती गरिरहेका दुई दर्जन बढी किसानहरूले सयौं बिघामा थोपा सिँचाइ प्रणालीबाट केराखेती गरिरहेका छन्। केराको पकेट क्षेत्रका रूपमा विकास भइरहेको टीकापुरमा २०७० सालमा टीकापुरका किसान दीपेन्द्र चौधरी र रामबहादुर कुँवरले थोपा सिँचाइ प्रणाली भिœयाएका थिए। राष्ट्रिय गौरवको रानीजमरा, कुलरिया सिँचाइ आयोजनाको कृषि कार्यक्रम कार्यान्वयन इकाइले थोपा सिँचाइ प्रणालीमा कृषकलाई ५० प्रतिशत अनुदान दिँदै आएको छ। आयोजनाको अनुदान कार्यक्रमले समेत थोपा सिँचाइ प्रविधितर्फ किसानहरूको आकर्षण बढ्दै गएको यस क्षेत्रका केरा किसानहरू बताउँछन्।"
लेक लागेर ३ जनाको मृत्यु,"जोमसोम : मुस्ताङमा लेक लागेर तीन दिनको बीचमा दुई विदेशी नागरिकसहित तीन जना पर्यटकको मृत्यु भएको छ। जिल्ला प्रहरी कार्यालय मुस्ताङका अनुसार मुक्तिनाथ दर्शन गर्न आएका एक जना अमेरिकन, एक भारतीय र एक जना नेपाली पर्यटक गरी तीन जनाको लेक लागेर मृत्यु भएको हो। जिल्ला प्रहरी कार्यालय मुस्ताङका डीएसपी सूर्यबहादुर बोगटीले मुक्तिनाथ दर्शन गर्न आएका दुई विदेशी र एक नेपालीको लेक लागेर मृत्यु भएको जानकारी दिए। गोरखा नगरपालिका६ स्थायी वतन भई काठमाडौं नागार्जुन नगरपालिका१ बस्ने ७० वर्षीय कुलनारायण जोशीको लेक लागेर मृत्यु भएको हो। मुस्ताङ भ्रमणका लागि साथीहरूसँगै आएका जोशी घरपझोङ४ जोमसोमस्थित होटल मेसोकोन्दोमा बास बसेका थिए। राति टाउको दुखेपछि जोशी होटलको डाइनिङ हलमा ढलेका थिए। त्यसपछि उनलाई होटलका स्टाफ र प्रहरीको सहयोगमा मुस्ताङ अस्पताल पुर्याउँदा चिकित्सकले मृत घोषणा गरेका थिए। बिहीबार मुक्तिनाथ दर्शन गरी फर्किएका २२ जनाको समूह थासाङ गाउँपालिका२ होलिडे क्याम्पमा बास बसेको थियो। जसमध्ये अमेरिकन नागरिक ६३ वर्षीय मिलो गोल्डसेजर (पासपोर्ट नं ए ४७०६४९५९ नाम गरेका पर्यटकको लेक लागेर मुस्ताङ अस्पताल पुर्याउँदा मृत्यु भएको डीएसपी बोगटीले जानकारी दिए। बिहीबार होटलमा बास बसेका अमेरिकन नागरिक गोल्डेसेजर भोलिपल्ट बिहान अबेरसम्म नउठेपछि प्रहरीलाई खबर गरिएको थियो। उनी कोठाको बाथरुममै ढलेर अचेत बनेका थिए। उनलाई इलाका प्रहरी कार्यालय लेते र जिल्ला प्रहरी कार्यालयबाट खटिएको प्रहरी टोलीले मुस्ताङ अस्पताल पुर्याएको थियो। अस्पताल पुर्याउँदा चिकित्सकले मृत घोषणा गरेको डीएसपी बोगटीले जानकारी दिए। यसैगरी शुक्रबार नै मुक्तिनाथ दर्र्शन गरी फर्किएकी एक भारतीय महिला पर्यटकको लेक लागेर मुस्ताङ अस्पताल पुर्याउँदा मृत्यु भएको डीएसपी बोगटीले जानकारी दिए। मुक्तिनाथ दर्शन गर्न आएकी भारत महाराष्ट्र मुम्बई, अधेरी वेष्ट वर्सोवा पिन ४०००६१ घर भएकी ६९ वर्षीया शारदा महादेव लगडे नाम गरेकी भारतीय महिला पर्यटकको मुक्तिनाथ दर्शन गरी फर्किने क्रममा लेक लागेर अचेत भएकी थिइन्। मृतक महिलाका दाइ राजेन्द्र शान्ताराम कठितले प्रहरीलाई खबर गरेपछि प्रहरीको सहयोगमा मुस्ताङ अस्पताल पूर्याइएको थियो। अस्पताल पुर्याउँदा चिकित्सकले उनलाई मृत घोषणा गरेको डीएसपी बोगटीको भनाइ छ। मुस्ताङका डीएसपी बोगटीले मुस्ताङ आउँदा लेक लागेर मृत्यु भएका दुई विदेशीसहित तीन जनाको आवश्यक अनुसन्धान भइरहेको बताए। मुस्ताङका उच्च क्षेत्रमा स्वास्थ्य परीक्षणविना एकैपटक होल्डिङ नगरी पर्यटक जांदा लेक लाग्ने समस्या देखिने गर्छ। विशेषगरी ज्येष्ठ नागरिक, दीर्घ रोगी भएका पर्यटकलाई लेक लाग्ने समस्या हुन्छ। खानपानमा ध्यान नदिने र चिसो कुण्डमा स्नान गर्दा समेत लेक लाग्ने समस्या रहन्छ।"
भिड जम्मा गरेर अनुसन्धान प्रभावित गर्ने कार्य अस्वीकार्य,"काठमाडौं : सत्तासीन सात दलले सडकमा भिड जम्मा गरेर अनुसन्धान प्रभावित गर्ने कार्य अस्वीकार्य हुने बताएका छन्। पछिल्ला दिनमा अनुसन्धान र अभियोजनको प्रक्रियालाई नै प्रभावित गर्ने उद्देश्यले गतिविधि सुरु भएको उनीहरूको आरोप छ । प्रधानमन्त्री निवास बालुवाटारमा शुक्रबार बसेको सत्तासीन दलको बैठकले भिड जम्मा गरेर अनुसन्धानको प्रक्रियालाई प्रभावित गर्ने र न्यायालयमाथि दबाब दिने गतिविधिहरू लोकतन्त्र र विधिको शासनविपरीत हुने ठहर गरेको छ । उनीहरूले सातबुँदे साझा दृष्टिकोण सार्वजनिक गरेका छन्। प्रधानमन्त्री एवं एमाले अध्यक्ष ओली, कांग्रेस सभापति शेरबहादुर देउवा, जनता समाजवादी पार्टीका सहअध्यक्ष रेणु यादव, जनमत पार्टीका अध्यक्ष डा सीके राउत, जनता समाजवादी पार्टी नेपालका उपाध्यक्ष राजकिशोर यादव, महन्त ठाकुर, लोकतान्त्रिक समाजवादी पार्टीका अध्यक्ष महन्थ ठाकुर, नागरिक उन्मुक्ति पार्टीका अध्यक्ष रञ्जिता श्रेष्ठ चौधरीले सातबुँदेमा हस्ताक्षर गरेका छन्। सडकबाट सरकारको विकल्प खोज्ने गतिविधिप्रति उनीहरूले गम्भीर असहमति जनाएका छन्। सहकारीसम्बन्धी संसदीय छानबिन समितिका सबै सुझाव र निर्देशन सरकारले कार्यान्वयन गर्ने उनीहरूको निर्णय छ सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समितिले तयार पारेको सर्वसम्मत प्रतिवेदनका आधारमा अनुसन्धान र कारबाहीको प्रक्रिया सुरु भएको छ। सहकारी ठगीमा संलग्नताको आरोपमा रास्वपा सभापति रवि लामिछाने, छविलाल जोशीलगायतलाई पक्राउ गरी अनुसन्धान अघि बढाइएको छ। सत्तारूढ दलका साझा दृष्टिकोणमा निर्दोष कोही नफसुन् र दोषी कोही नउम्किऊन् भन्ने कुराको सुनिश्चितताको लागि अनुसन्धान, अभियोजन र न्याय निरूपणको प्रक्रियाका लागि सबै पक्षको सकारात्मक सहयोगको आवश्यकता पर्ने पनि उल्लेख छ। लोकतन्त्रको विकल्प अझ उन्नत लोकतन्त्र सात दलले समस्याको समाधान लोकतान्त्रिक विधि र प्रक्रियाबाटै खोज्न सुझाव दिएका छन। साझा दृष्टिकोणमा भनिएको छ, पाँच दशक लामो राजनीतिक आन्दोलनबाट जनता सार्वभौमसत्ता सम्पन्न भएको र नेपाली जनताबाट निर्वाचित जनप्रतिनिधिहरूले आफ्नो संविधान आफंै बनाएर कार्यान्वयन गरिरहेको अवस्थामा उत्पन्न समस्याको समाधान लोकतान्त्रिक विधि र प्रक्रियाबाट खोज्न सकिन्छ र खोज्नु पर्दछ भन्ने मान्यतामा हामी दृढ छौं। राजनीतिक स्थायित्वको आधार तयार गर्नका लागि सहमतिका आधारमा संवैधानिक, कानुनी र संरचनागत सुधारमा जोड दिँदै आएको उनीहरूको तर्क छ। यस्तो अवस्थामा अराजकतालाई प्रोत्साहन गर्ने, राजनीतिक अस्थिरतालाई बल पुर्याउने तथा सुशासन र विकासको नेपाली जनताको आकांक्षालाई असर पुग्ने गरी विभिन्न नाम र स्वरूपमा हुने कुनै पनि प्रकारका अवाञ्छित गतिविधिहरू उचित होइनन्। साझा दृष्टिकोणमा भनिएको छ, त्यसमाथि सडकबाट लोकतान्त्रिक व्यवस्था र सरकारको विकल्प खोज्ने कुरा कुनै पनि अर्थमा स्वीकार्य हुन सक्दैन। उनीहरूले लोकतन्त्रको विकल्प अझ उन्नत लोकतन्त्र नै हुने बताएका छन्। लोकतन्त्रको विकल्प अझ उन्नतस्तरको लोकतन्त्र हो र सरकारको विकल्प खोज्ने बाटो संसद् र नयाँ जनादेश नै हो। त्योभन्दा भिन्न तरिकाबाट अघि बढ्ने प्रयास लोकतन्त्रको मूल्य र मान्यता विपरीत हुने कुरा स्पष्ट छ सात दलले भनेका छन्, यसप्रति सचेत र सजग रहन हामी सम्बद्ध पक्षको ध्यानाकर्षण गर्दछांै। कानुन निर्माणमा विलम्ब : संघीयता कार्यान्वयनमा समस्या कानुन निर्माणको काममा भएको विलम्बका कारण संघीयता कार्यान्वयन र शासकीय सुधारमा समस्या आइरहेको उनीहरूको निष्कर्ष छ। प्रस्तावित कानुनहरूमा सहमति जुटाउनका लागि औपचारिक र अनौपचारिक छलफलको प्रक्रिया अघि बढाउँदै संघीय निजामती ऐन, शिक्षा ऐन, प्रहरी ऐनजस्ता आधारभूत कानुन निर्माणको प्रक्रियालाई तीव्रता दिन सरकारको ध्यान जाने साझा दृष्टिकोणमा उल्लेख छ। संघीय निजामती ऐन, शिक्षा ऐन, प्रहरी ऐनलगायतका कानुन संविधान बनेको नौ वर्षमा बन्न सकेको छैन। सातबुँदे सहमति र न्यूनतम साझा सहमतिका आधारमा लोकतान्त्रिक गणतन्त्र, संघीयता, धर्म निरपेक्षता र समानुपातिक समावेशितालाई थप सुदृढ गर्दै आगामी दिनमा सरकारको कामलाई तीव्रता दिइने प्रतिबद्धता सत्तारूढ दलको छ। साझा दृष्टिकोणमा भनिएको छ, संक्रमणकालीन न्यायका सन्दर्भमा रहेको कानुनी जटिलतालाई वर्तमान सरकार गठन भएको छोटो समयमा सहमतिका आधारमा समाधान भएको छ। कानुनी प्रबन्धको पूर्णताका साथै दुवै आयोग गठन गर्ने प्रक्रिया प्रारम्भ भएको छ। यसले द्वन्द्वबाट प्रभावित पीडितहरूले न्याय प्राप्त गर्ने सुनिश्चितता भएको छ। आगामी दिनमा संक्रमणकालीन न्यायको काम प्रभावकारी ढंगले अघि बढाउने कुरामा सबै पक्षको सहयोग अपेक्षित छ। अर्थतन्त्रमा सकारात्मक लक्षण वर्तमान सरकार गठन भएपश्चात् कानुनी सुधारका माध्यमबाट लगानीका लागि अनुकूल वातावरण सिर्जना गर्ने प्रयास भएको पनि सत्तारूढ दलको दाबी छ। निजी क्षेत्र आर्थिक सुधारको प्रक्रियाबाट आशावादी बनेको छ। बक्यौता भुक्तानी, पुँजीगत खर्चमा भएको वृद्धि तथा राजस्व वृद्धिमा भइरहेको सुधारले अर्थतन्त्रमा सकारात्मक लक्षणहरू देखिएका छन्। सत्तारूढ दलको साझा दृष्टिकोणमा भनिएको छ। मुलुकको अर्थतन्त्रलाई सुदृढ गर्न थप सुधारको आवश्यकता महसुस गरी आर्थिक सुधार कार्यदल बनाई अघि बढ्ने काम भएको जानकारी पनि गराइएको छ। उनीहरूले भूकम्प, बाढीपहिरो र डुबानका कारणले पुनस्र्थापनाको पर्खाइमा रहेका पीडित जनताका लागि राहत र पुनर्निर्माणको काम प्रभावकारी ढंगले अघि बढाउन सरोकारवाला सबै निकायलाई अनुरोध गरेका छन्। कांग्रेस र एमालेका बीचमा असार १७ गते राति भएको सातबुँदे सहमतिको जगमा कांग्रेस, एमाले, जसपा, जनमत, जसपा नेपाल, लोसपा, नागरिक उन्मुक्तिसमेतका पार्टीहरूको समर्थन र सहभागितामा वर्तमान सरकार सञ्चालित छ। साझा दृष्टिकोणमा एमालेका अध्यक्ष केपी शर्मा ओलीको नेतृत्वको वर्तमान सरकार गठनका समयमा मुलुक चरम आर्थिक संकटको अवस्थामा रहेको, उद्योगीव्यवसायीहरूको मनोबल गिरेको, वैदेशिक रोजगारी र अध्ययनका नाममा ठूलो संख्यामा युवाहरू पलायन भइरहेको, बजेटको अभावमा राज्यबाट सञ्चालित विकासका आयोजनाहरूको भुक्तानी हुन नसक्दा विकास र निर्माणको काम अवरुद्ध रहेको स्थितिको उजागर गरिएको छ । यस्तो अवस्थामा संवैधानिक, कानुनी र संरचनागत सुधारसमेतका माध्यमबाट राजनीतिक स्थायित्वको आधार तयार गरी मुलुकको लोकतान्त्रिक भविष्यलाई सुदृढ गर्दै सुशासन, विकास र समृद्धिको दिशामा अघि बढ्ने संकल्पका साथ गठन भएको वर्तमान सरकारले सय दिन पूरा गरेको छ। साझा दृष्टिकोणमा उल्लेख गरिएको छ, सरकारको नीति, कार्यक्रम र बजेट पूर्ववर्ती सरकारको पालामा नै पारित भइसकेको स्थितिमा बनेको वर्तमान सरकारले राजनीतिक र प्रशासनिक पहलकदमीका माध्यमबाट मुलुकलाई आर्थिक संकटको अवस्थाबाट बाहिर निकाल्न, सुशासन र विकासको दिशामा अघि बढाउन महŒवपूर्ण कदम अघि बढाएको छ।"
खोलाको मनोवाद,"म खोला हुँ ! म आफ्नो लयमा फर्किएको मात्र हुँ तिमीले भने जस्तो मैले बितण्डा मच्चाएको हैन मैले मात्र आफ्नो बाटो खोजेको हुँ जुन तिमीले वर्षौंदेखि छेकीदिएका थियौ । म खोला हुँ ! एकपटक बगेको पानी म अविरल वगिरहन्छु म उल्टो फर्किन जान्दिनँ तिमीले छेक्ने चेष्टा गर्दा म निरीह देखिउँला तर म लयमा फर्किनै पर्छ यो प्रकृतिको नियम हो । जसरी खै खोलो ? सुक्यो । यो नियति मैले तिम्रै कारण भोग्नु परेको हो जब म आफ्नो लयमा फर्किन्छु आफ्नो आदिम परम्परागत बाटोमा फेरि हिँड््छु तिमीले खडा गरेका कृत्रिम आधुनिक संरचनाहरू धराशायी हुन्छन् तिम्रा आँगनहरू जलमग्न हुन्छन् तिमी मेरो अस्तित्वलाई चुनौती दिँदै सबै विनाशको दोष मलाई दिँदै तिमीले कति सजिलै भन्छौ बाढीले बितण्डा मच्चायो खोलाले बबण्डर गर्यो । खोला कस्तो हुन्छ ? शायद तिमीले बिर्सी पनि सकेका छौं खोला एउटा जीवन सभ्यता हो मानव र प्रकृतिको । खोलाकै अस्तित्वमा जलथलका जीव जिउँछ खोलाका किनारा हुन्छन् किनाराका वरिपरि बगर हुन्छन् बगरमा बालुवा, गग्रयान र ढुंगा हुन्छन् बगरसँगै ससाना रूखका पोथ्रा हुर्किन्छन् ती रूखका पोथ्रासँगै ठूला रूखहरूका हूलहरू र समथर फाँटहरू सिर्जित हुन्छन् जहाँ तिम्रो बस्ती बस्छ र तिम्रा फसल उब्जिन्छन् । तर तिमीले खोलालाई कुलो जसरी खुम्च्याउँदै, खुम्च्याउँदै कुलेसो बनाउने कुचेष्टा गयौं खोला बग्ने बाटो किनारा र बगर नै मिचेर मानव वस्ती बसायौ अनि त सुरु हुन्छ अन्तहीन अन्तरसंघर्ष मानव संरचना र खोलाको । तिम्रो हातमा कलम छ र, तिमी एकतर्फी लेख्छौ बाढीले मानव बस्ती बगायो खोलाले बितण्डा मच्चायो खोलाले तिम्रा सपना डुबायो । ए मानव ! तिमीले नलेखिदिए पनि भनौं मेरा गुनासाहरू ? खोला हिँड््ने बाटाहरू छेक्ने तिमी हौ खोला बग्ने गल्छेडा र किनारा पुर्ने तिमी हौ खोलाको हक लाग्ने जमिनमा नक्कली लालपुर्जा बनाएर तिम्रा सुख सयल र स्वार्थका महल खडा गर्ने पनि तिमी नै हौ म त आफ्नो लयमा फर्किएको मात्र हुँ म खोला हुँ !  प्रदीप परियार थापा"
देउरालीलाई लामो पुल वरदान,"गोरखा : आरुघाट ३ देउरालीका बासिन्दालाई त्यही पारिपट्टिको स्वाँरागाउँ पुग्न तीन घण्टा उकालो, ओह्रालो गर्नुपथ्र्यो । बिहान ७ बजे खाना खाएर जलकुमारी मावि पढ्न जाने विद्यार्थी विद्यालय पुग्दा नपुग्दै भोकाइसक्थे । ज्वरो आयो भने गाउँमा न नाप्ने थर्मोमिटर थियो, न खाने सिटामोल । एक पत्ता सिटामोल र एक पाकेट जीवनजल लिन स्वाँरा गाउँघर क्लिनिक पुग्न पनि डँडेले खोला झरेर नेवट उक्लिन चार पाँच घण्टासम्म लाग्थ्यो । बर्खाका बेला खोलामा बाढी र पहिरो आएपछि त सबै असम्भव । दैनिक उपभोग्य सामान लिन आर्खेत जान पनि डँडेले खोला नतरी उपाय थिएन । पारि स्वाँरा, नेवटसम्म एक हजार रुपैयाँमा पाइने सरसामान देउराली वा ठाँटी आइपुग्दा सामानको जत्तिकै ढुवानी भाडा तिर्नुपथ्र्यो । ठाँटीका बासिन्दा स्वाँरा जानुपर्दा देउराली पारिभित्ताको बाटो चार, पाँच घण्टा पैदल हिँड्थे । दुई वर्षअघि माघमा देउराली र नेवट जोड्ने गरी डँडेलेखोला पुल बनेपछि स्थानीयका तमाम समस्या समाधान भए । अहिले देउराली, ठाँटीका बासिन्दा ६ मिनेटमा डँडेलेखोला तर्छन् । २० मिनेटमा स्वाँरा पुग्छन्, जहाँ माध्यमिक विद्यालय छ, गाउँघर क्लिनिक छ, सरसामान झिकाउन सडक छ । २०७९ माघमा त्यहाँ ३ सय ८१ मिटर लामो झोलुंगेपुल बन्यो । जिल्लाकै सबैभन्दा लामो र सबैभन्दा अग्लो झोलुंगेपुल बनेपछि काम परेर वारपार गर्न मात्र नभै रमाइलो लागेर भ्रमण गर्ने उद्देश्यले पनि मान्छेहरू आउन जान थालेका छन् । पुलले दिएको खुसी सुनाउँदै देउरालीका स्थानीय इन्द्रबहादुर थापामगर भन्छन्, हामी एकदमै विकटमा बसेको, दुःखले हुर्किएको मान्छे हो । २०६४०६५ सालतिर थुमी भन्ने ठाउँमा स्कुल पढ्न जानुपथ्र्यो । घरबाट बिहान ७ बजे ढिँडो खाएर ऊ त्यो पारि पुलजिपसम्म पुग्दा नै भोक लागिसक्थ्यो । कसैकसैले यहाँ पुल बन्छ अरे भनेर सुनाउँथे । यो त एकदम असम्भव कुरा हो भनेर हामी पत्याउँदैनथ्यौं । तर अहिले हाम्रै आँखा अगाडि पुल बन्यो । हामी असाध्यै खुसी छौं । गयो भने जे पनि सम्भव हुने रहेछ । यस्तै खुसी ठाँटीका बासिन्दा पनि छन् । पुल नहुँदा उनीहरू हिँड्ने अर्कै बाटो थियो । त्यो बाटो स्वाँरा पुग्न चार, पाँच घण्टा लाग्थ्यो । उकालो ओह्रालो धेरै भएर बिरामी पर्दा पारि जान पनि नसकिने थियो । गाउँमा दुई कक्षासम्म मात्र थियो । सानासाना बच्चालाई तीन कक्षाबाट माथि पढाउन स्वाँरा पठाउन पनि असाध्यै गाह्रो थियो । अहिले पुल बन्यो । अहिले त डेढ घण्टामै आउन जान सकिन्छ, ठाँटीकी कविता गुरुङ भन्छिन्, बर्खाको बेलामा त वारिपारि गर्न पनि नसकिने । कोसेली बोकेर घर माइत गर्न पनि नसकिने । पुल बनेपछि जता जान पनि सजिलो भएको छ । हामी एकदम खुसी छौं । काम हुने मात्र होइन, अनन्दका लागि पनि पुल सहयोगी बनेको छ । पुलमा आउने सेल्फी खिच्ने, गर्मीका बेला साँझतिर टहलिन आउने, घरको काम, खेतबारीको काम सकेर सुस्ताउन आउने ठाउँ पनि बनेको छ, स्थानीय इन्द्रबहादुर थापामगर भन्छन्, यहाँ पुल बनेपछि मान्छेहरूको जमघट हुन थाल्यो । यस्सो चिसो, फास्टफुडहरू, चाउचाउ, चटपटहरूको राम्रै व्यापार हुन्छ । सिजनका बेला एकजनालाई काम पुगिरहेको छ ।"
"दाङमा जीप दुर्घटना : २ जनाको मृत्यु, ३ गम्भीर घाइते","दाङ : दाङमा जीप दुर्घटना हुँदा दुई जनाको मृत्यु भएको छ। राप्ती राजमार्गको तुलसीपुर कपुरकोट सडकखण्डको सात तलेमा दुर्घटना हुँदा दुई जनाको घटनास्थलमै मृत्यु भएको इलाका प्रहरी कार्यालय तुल्सीपुरले जनाएको छ। दुर्घटनामा परी जिप चालक दंगिशरण गाउँपालिका४ बैबाङका २२ वर्षीय हिरामणी बुढामगर र सल्यानको कपुरकोट गाउँपालिका वडा नम्बर ६ का १९ वर्षीय सुरेश खड्काको मृत्यु भएको इलाका प्रहरी कार्यालय तुलसीपुरका प्रवक्ता प्रहरी निरीक्षक प्रकाश थापाले जानकारी दिए। रोल्पाको कोइलाबाट तुलसीपुरतर्फ आइरहेको रा १ ज ८२२ नम्बरको डबल क्याब जिप तुलसीपुर३ साततलेमा आज बिहान दुर्घटनामा भएको हो। जिप सडकबाट करिब ३०० मिटर तल खसेको प्रहरीले जनाएको छ। जिपमा ५ जना सवार रहेको र अरु तीन जना पनि गम्भीर घाइते भएको प्रहरी निरीक्षक थापाले जानकारी दिए। दुर्घटनामा परी सल्यान कपुरकोट गाउँपालिका६ की देवा वली, उनको छोरा महेश वली र जिवन वली गम्भीर घाइते भएको प्रहरीले जनाएको छ। तीनै जनालाई राप्ती प्रादेशिक अस्पतालमा सामान्य उपचारपछि थप उपचारका लागि नेपालगन्ज नर्सिङ होममा रिफर गरिएको छ।"
प्लास्टिकका माला बिक्रीमा रोक,"अर्घाखाँची : अर्घाखाँची जिल्लाको शीतगंगा नगरपालिकाले प्लास्टिकका मालाहरूको बिक्रीमा रोक लगाएको छ। नगरपालिकाले नगर क्षेत्रभित्र तिहारको समयमा प्लास्टिकका मालाको बिक्री र प्रयोगमा पूर्ण प्रतिबन्ध लगाएको नगरपालिकाका योजना शाखा प्रमुख नुमलाल खनालले बताए। नगरपालिकाले एक सूचना जारी गर्दै स्थानीय फूलहरूको प्रवद्र्धन गर्नुका साथै प्लास्टिकजन्य फोहोरको समस्या न्यूनीकरण गर्ने उद्देश्यले यो निर्णय गरिएको जनाएको छ। तिहारको समयमा प्लास्टिकका मालाहरूको प्रयोग बढ्ने हुँदा यसले वातावरणमा फोहोरको मात्रा वृद्धि गर्ने र स्थानीय फूलहरूको प्रयोग घटाउने गरेको देखिएको छ। नगरपालिकाको बैठकले उक्त निर्णय गर्दै सबै वडा कार्यालय, प्रहरी प्रशासन र उद्योग वाणिज्य संघलाई यो निर्णय कार्यान्वयन गर्न निर्देशन दिएको नगरपालिकाका नगर प्रमुख छविलाल पौडेलले बताए। प्रमुख प्रशासकीय अधिकृत मदनबहादुर जीसीद्वारा हस्ताक्षरित पत्रमा यो निर्णय तत्काल लागू गर्ने र नगरवासीहरूलाई यसमा सहयोग गर्न आग्रह गरिएको छ। स्थानीय उत्पादनहरूको प्रवद्र्धनमा यो निर्णय महŒवपूर्ण हुने अपेक्षा गरिएको छ, जसले स्थानीय फूल व्यवसायलाई पनि प्रोत्साहन दिनेछ। यस कदमले नगर क्षेत्रमा प्लास्टिकजन्य प्रदूषण कम गर्ने र वातावरणीय सन्तुलन कायम राख्न मद्दत पुर्याउने विश्वास नगरपालिकाको छ।"
